<h1>๓. ยุธญฺชยวโคฺค</h1>
<h3>๑. ยุธญฺชยจริยาวณฺณนา</h3>
<p> ตติยวคฺคสฺส    ปฐเม ติ อปริมิตปริวารวิภโวฯ ติ รมฺมนคเร สพฺพทตฺตสฺส นาม รโญฺญ ปุโตฺต นาเมน ยุธญฺชโย นามฯ</p>


<p>อยญฺหิ พาราณสี  (ชา. ๑.๑๑.๓๗ อาทโย)  นาม ชาตาฯ (ชา. ๒.๑๗.๑๙๕ อาทโย) นาม,  (ชา. ๒.๒๐.๙๒ อาทโย)  นาม, (ชา. ๒.๒๒.๙๘๒ อาทโย) นาม, อิมสฺมิํ ปน  (ชา. ๑.๑๑.๗๓ อาทโย)  นาม อโหสิ, เอวมสฺส กทาจิ นามํ ปริวตฺตติฯ เตน วุตฺตํ – ‘‘ราชปุโตฺตติ รมฺมนคเร สพฺพทตฺตสฺส นาม รโญฺญ ปุโตฺต’’ติฯ ตสฺส ปน รโญฺญ ปุตฺตสหสฺสํ อโหสิฯ โพธิสโตฺต เชฎฺฐปุโตฺต, ตสฺส ราชา อุปรชฺชํ อทาสิฯ โส เหฎฺฐา วุตฺตนเยเนว ทิวเส ทิวเส มหาทานํ ปวเตฺตสิฯ เอวํ คจฺฉเนฺต กาเล โพธิสโตฺต เอกทิวสํ ปาโตว รถวรํ อภิรุหิตฺวา มหเนฺตน สิริวิภเวน อุยฺยานกีฬํ คจฺฉโนฺต รุกฺขคฺคติณคฺคสาขคฺคมกฺกฎกสุตฺตชาลาทีสุ มุตฺตาชาลากาเรน ลเคฺค อุสฺสาวพินฺทู ทิสฺวา ‘‘สมฺม สารถิ, กิํ นาเมต’’นฺติ ปุจฺฉิตฺวา ‘‘เอเต, เทว, หิมสมเย ปตนกอุสฺสาวพินฺทู นามา’’ติ สุตฺวา ทิวสภาคํ อุยฺยาเน กีฬิตฺวา สายนฺหกาเล ปจฺจาคจฺฉโนฺต เต อทิสฺวา ‘‘สมฺม สารถิ, กหํ เต อุสฺสาวพินฺทู, น เต อิทานิ ปสฺสามี’’ติ ปุจฺฉิตฺวา ‘‘เทว, สูริเย อุคฺคจฺฉเนฺต  สเพฺพ ภิชฺชิตฺวา วิลยํ คจฺฉนฺตี’’ติ สุตฺวา ‘‘ยถา อิเม อุปฺปชฺชิตฺวา ภิชฺชนฺติ, เอวํ อิเมสํ สตฺตานํ ชีวิตสงฺขาราปิ ติณเคฺค อุสฺสาวพินฺทุสทิสาว, ตสฺมา มยา พฺยาธิชรามรเณหิ อปีฬิเตเนว มาตาปิตโร อาปุจฺฉิตฺวา ปพฺพชิตุํ วฎฺฎตี’’ติ อุสฺสาวพินฺทุเมว อารมฺมณํ กตฺวา อาทิเตฺต วิย ตโย ภเว ปสฺสโนฺต อตฺตโน เคหํ อาคนฺตฺวา อลงฺกตปฎิยตฺตาย วินิจฺฉยสาลาย นิสินฺนสฺส ปิตุ สนฺติกเมว คนฺตฺวา ปิตรํ วนฺทิตฺวา เอกมนฺตํ ฐิโต ปพฺพชฺชํ ยาจิฯ เตน วุตฺตํ –</p>


‘‘อุสฺสาวพินฺทุํ  
  
สูริยาตเป, ปติตํ ทิสฺวาน สํวิชิํฯ  
</p>
  
<ol>
<li>
‘‘ตเญฺญวาธิปติํ กตฺวา, สํเวคมนุพฺรูหยิํ;  
  
มาตาปิตู จ วนฺทิตฺวา, ปพฺพชฺชมนุยาจห’’นฺติฯ  
</li>
  
<p>ตตฺถ ติ สูริยาตปเหตุ, สูริยรสฺมิสมฺผสฺสนิมิตฺตํฯ ‘‘สูริยาตเปนา’’ติปิ ปาโฐฯ ติ วินฎฺฐํ ปสฺสิตฺวา, ปุเพฺพ รุกฺขคฺคาทีสุ มุตฺตาชาลาทิอากาเรน ลคฺคํ หุตฺวา ทิสฺสมานํ สูริยรสฺมิสมฺผเสฺสน วินฎฺฐํ ปญฺญาจกฺขุนา โอโลเกตฺวาฯ นฺติ ยถา เอตานิ, เอวํ สตฺตานํ ชีวิตานิปิ ลหุํ ลหุํ ภิชฺชมานสภาวานีติ อนิจฺจตามนสิการวเสน สํเวคมาปชฺชิํฯ
</ol></p>


<p>นฺติ ตเญฺญว อุสฺสาวพินฺทูนํ อนิจฺจตํ อธิปติํ มุขํ ปุพฺพงฺคมํ ปุเรจาริกํ กตฺวา ตเถว สพฺพสงฺขารานํ อิตฺตรฎฺฐิติกตํ ปริตฺตกาลตํ มนสิกโรโนฺต เอกวารํ อุปฺปนฺนํ สํเวคํ ปุนปฺปุนํ อุปฺปาทเนน อนุวเฑฺฒสิํฯ นฺติ ‘‘ติณเคฺค อุสฺสาวพินฺทู วิย น จิรฎฺฐิติเก สตฺตานํ ชีวิเต มยา พฺยาธิชรามรเณหิ อนภิภูเตเนว ปพฺพชิตฺวา ยตฺถ เอตานิ น สนฺติ, ตํ อมตํ มหานิพฺพานํ คเวสิตพฺพ’’นฺติ จิเนฺตตฺวา มาตาปิตโร อุปสงฺกมิตฺวา วนฺทิตฺวา ‘‘ปพฺพชฺชํ เม อนุชานาถา’’ติ เต อหํ ปพฺพชฺชํ ยาจิํฯ เอวํ มหาสเตฺตน ปพฺพชฺชาย ยาจิตาย สกลนคเร มหนฺตํ โกลาหลมโหสิ – ‘‘อุปราชา กิร ยุธญฺชโย ปพฺพชิตุกาโม’’ติ ฯ</p>


<p>เตน จ สมเยน กาสิรฎฺฐวาสิโน ราชานํ ทฎฺฐุํ อาคนฺตฺวา รมฺมเก ปฎิวสนฺติฯ เต สเพฺพปิ สนฺนิปติํสุฯ อิติ สปริโส ราชา เนคมา เจว ชานปทา จ โพธิสตฺตสฺส มาตา เทวี จ สเพฺพ จ โอโรธา มหาสตฺตํ ‘‘มา โข ตฺวํ, ตาต กุมาร, ปพฺพชี’’ติ นิวาเรสุํฯ ตตฺถ ราชา ‘‘สเจ เต กาเมหิ อูนํ, อหํ เต ปริปูรยามิ, อเชฺชว รชฺชํ ปฎิปชฺชาหี’’ติ อาหฯ ตสฺส มหาสโตฺต –</p>


<p>
‘‘มา มํ เทว นิวาเรหิ, ปพฺพชนฺตํ รเถสภ;  
  
มาหํ กาเมหิ สมฺมโตฺต, ชราย วสมนฺวคู’’ติฯ (ชา. ๑.๑๑.๗๗) –  
</p>
  
<p>อตฺตโน  ปพฺพชฺชาฉนฺทเมว วตฺวา ตํ สุตฺวา สทฺธิํ โอโรเธหิ มาตุยา กรุณํ ปริเทวนฺติยา –</p>


<p>
‘‘อุสฺสาโวว  
ติณคฺคมฺหิ, สูริยุคฺคมนํ ปติ;  
  
เอวมายุ มนุสฺสานํ, มา มํ อมฺม นิวารยา’’ติฯ (ชา. ๑.๑๑.๗๙) –  
</p>
  
<p>อตฺตโน ปพฺพชฺชาการณํ กเถตฺวา นานปฺปการํ เตหิ ยาจิยมาโนปิ อภิสํวฑฺฒมานสํเวคตฺตา อโนสกฺกิตมานโส ปิยตเร มหติ ญาติปริวเฎฺฎ อุฬาเร ราชิสฺสริเย จ นิรเปกฺขจิโตฺต ปพฺพชิฯ เตน วุตฺตํ –</p>


<ol>
<li>
‘‘ยาจนฺติ มํ ปญฺชลิกา, สเนคมา สรฎฺฐกา;  
  
อเชฺชว ปุตฺต ปฎิปชฺช, อิทฺธํ ผีตํ มหามหิํฯ  
</li>
  
<li>
‘‘สราชเก สโหโรเธ, สเนคเม สรฎฺฐเก;  
  
กรุณํ ปริเทวเนฺต, อนเปโกฺข ปริจฺจชิ’’นฺติฯ  
</li>
  
<p>ตตฺถ ติ ปคฺคหิตอญฺชลิกาฯ ติ เนคเมหิ เจว รฎฺฐวาสีหิ จ สทฺธิํ สเพฺพ ราชปุริสา ‘‘มา โข, ตฺวํ เทว, ปพฺพชี’’ติ มํ ยาจนฺติฯ มาตาปิตโร ปน  คามนิคมราชธานิอภิวุทฺธิยา เวปุลฺลปฺปตฺติยา จ,  วิภวสารสมฺปตฺติยา สสฺสาทินิปฺผตฺติยา จ,  อิมํ  อนุสาส, ฉตฺตํ อุสฺสาเปตฺวา รชฺชํ กาเรหีติ ยาจนฺติฯ เอวํ ปน สห รญฺญาติ  ตถา  มหาชเน ยถา สุณนฺตานมฺปิ ปเคว ปสฺสนฺตานํ มหนฺตํ การุญฺญํ โหติ, เอวํ  ตตฺถ ตตฺถ  อลคฺคจิโตฺต ‘‘อหํ ตทา ปพฺพชิ’’นฺติ ทเสฺสติฯ
</ol></p>


<p> อิทานิ  ยทตฺถํ จกฺกวตฺติสิริสทิสํ รชฺชสิริํ ปิยตเร ญาติพนฺธเว ปหาย สินิทฺธํ ปริคฺคหปริชนํ โลกาภิมตํ มหนฺตํ ยสญฺจ นิรเปโกฺข ปริจฺจชินฺติ ทเสฺสตุํ เทฺว คาถา อภาสิฯ</p>


<p>ตตฺถ นฺติ อนวเสสํ อิตฺถาคารํ สมุทฺทปริยนฺตญฺจ ปถวิํ ปพฺพชฺชาธิปฺปาเยน จชมาโน เอวํ เม สมฺมาสโมฺพธิ สกฺกา อธิคนฺตุนฺติ  น กิญฺจิ จิเนฺตสิํ, น ตตฺถ อีสกํ ลคฺคํ ชเนสินฺติ อโตฺถฯ ติ ยสฺมา มาตาปิตโร ตญฺจ มหายสํ  , ปิยเมว, ตโต ปน สตคุเณน สหสฺสคุเณน สตสหสฺสคุเณน สพฺพญฺญุตญฺญาณเมว มยฺหํ ปิยตรํ, ตสฺมา มาตาทีหิ สทฺธิํ รชฺชํ อหํ ตทา นฺติฯ</p>


<p>ตเทตํ  สพฺพํ ปริจฺจชิตฺวา ปพฺพชฺชาย มหาสเตฺต นิกฺขมเนฺต ตสฺส กนิฎฺฐภาตา ยุธิฎฺฐิลกุมาโร นาม ปิตรํ วนฺทิตฺวา ปพฺพชฺชํ อนุชานาเปตฺวา โพธิสตฺตํ อนุพนฺธิฯ เต อุโภปิ นครา นิกฺขมฺม มหาชนํ นิวเตฺตตฺวา หิมวนฺตํ ปวิสิตฺวา มโนรเม ฐาเน อสฺสมปทํ กตฺวา อิสิปพฺพชฺชํ ปพฺพชิตฺวา ฌานาภิญฺญาโย นิพฺพเตฺตตฺวา วนมูลผลาทีหิ ยาวชีวํ ยาเปตฺวา พฺรหฺมโลกปรายนา อเหสุํฯ เตนาห ภควา –</p>


<p>
‘‘อุโภ กุมารา ปพฺพชิตา, ยุธญฺชโย ยุธิฎฺฐิโล;  
  
ปหาย มาตาปิตโร, สงฺคํ เฉตฺวาน มจฺจุโน’’ติฯ (ชา. ๑.๑๑.๘๓);  
</p>
  
<p>ตตฺถ ติ มจฺจุมารสฺส สหการิการณภูตตฺตา สนฺตกํ ราคโทสโมหสงฺคํ วิกฺขมฺภนวเสน ฉินฺทิตฺวา อุโภปิ ปพฺพชิตาติฯ</p>


<p>ตทา มาตาปิตโร มหาราชกุลานิ อเหสุํ, ยุธิฎฺฐิลกุมาโร อานนฺทเตฺถโร, ยุธญฺชโย โลกนาโถฯ</p>


<p>ตสฺส ปพฺพชฺชโต ปุเพฺพ ปวตฺติตมหาทานานิ เจว รชฺชาทิปริจฺจาโค จ ทานปารมี, กายวจีสํวโร สีลปารมี, ปพฺพชฺชา จ ฌานาธิคโม จ เนกฺขมฺมปารมี, อนิจฺจโต มนสิการํ อาทิํ กตฺวา อภิญฺญาธิคมปริโยสานา ปญฺญา ทานาทีนํ อุปการานุปการธมฺมปริคฺคณฺหนปญฺญา จ ปญฺญาปารมี, สพฺพตฺถ ตทตฺถสาธนํ วีริยํ วีริยปารมี , ญาณขนฺติ อธิวาสนขนฺติ จ ขนฺติปารมี, ปฎิญฺญาย อวิสํวาทนํ สจฺจปารมี, สพฺพตฺถ อจลสมาทานาธิฎฺฐานํ อธิฎฺฐานปารมี, สพฺพสเตฺตสุ หิตจิตฺตตาย เมตฺตาพฺรหฺมวิหารวเสน จ เมตฺตาปารมี, สตฺตสงฺขารกตวิปฺปการอุเปกฺขนวเสน อุเปกฺขาพฺรหฺมวิหารวเสน จ อุเปกฺขาปารมีติ ทส ปารมิโย ลพฺภนฺติฯ วิเสสโต ปน เนกฺขมฺมปารมีติ เวทิตพฺพาฯ ตถา  วิย อิธาปิ มหาปุริสสฺส อจฺฉริยคุณา ยถารหํ นิทฺธาเรตพฺพาฯ เตน วุจฺจติ ‘‘เอวํ อจฺฉริยา เหเต, อพฺภุตา จ มเหสิโน…เป.… ธมฺมสฺส อนุธมฺมโต’’ติฯ</p>

</p>


<h3>๒. โสมนสฺสจริยาวณฺณนา</h3>
<p> ทุติเย   ติ เอวํนามเก นครวเรฯ ติ มาตาปิตุอาทีหิ ‘‘อโห วต เอโก ปุโตฺต อุปฺปเชฺชยฺยา’’ติ เอวํ จิรกาเล ปตฺถิโตฯ ติ ปิยายิโตฯ ติ ‘‘โสมนโสฺส’’ติ เอวํ ปกาสนาโมฯ</p>


<p> ติ ทสกุสลกมฺมปถสีเลน เจว อาจารสีเลน จ สมนฺนาคโตฯ ติ สทฺธาพาหุสจฺจาทิคุเณหิ อุเปโต, ปริปุโณฺณ วาฯ ติ ตํตํอิติกตฺตพฺพสาธเนน อุปายโกสลฺลสงฺขาเตน จ สุนฺทเรน ปฎิภาเนน สมนฺนาคโตฯ ติ มาตาปิตโร กุเล เชฎฺฐาติ เอวํ เย ชาติวุฑฺฒา, เย จ สีลาทิคุเณหิ วุฑฺฒา, เตสํ อปจายนสีโลฯ ติ ปาปชิคุจฺฉนลกฺขณาย หิริยา สมนฺนาคโตฯ ติ ทานปิยวจนอตฺถจริยาสมานตฺตตาสงฺขาเตหิ จตูหิ สงฺคหวตฺถูหิ ยถารหํ สตฺตานํ สงฺคณฺหเนสุ กุสโลฯ เอวรูโป เรณุสฺส นาม กุรุราชสฺส ปุโตฺต โสมนโสฺสติ วิสฺสุโต ยทา โหมีติ สมฺพโนฺธฯ</p>


<p> ติ เตน กุรุราเชน ปติ อภิกฺขณํ อุปกตฺตพฺพภาเวน ปติกโร วลฺลโภฯ ติ อสนฺตคุณสมฺภาวนลกฺขเณน โกหเญฺญน  ชีวิตกปฺปนโก เอโก ตาปโส, ตสฺส รโญฺญ สกฺกาตโพฺพ อโหสิฯ นฺติ ผลารามํ, ยตฺถ เอฬาลุกลาพุกุมฺภณฺฑติปุสาทิวลฺลิผลานิ เจว ตณฺฑุเลยฺยกาทิสากญฺจ โรปียติฯ นฺติ ชาติอติมุตฺตกาทิปุปฺผคจฺฉํ, เตน ปุปฺผารามํ ทเสฺสติฯ เอตฺถ จ อารามํ กตฺวา ตตฺถ มาลาวจฺฉญฺจ ยถาวุตฺตผลวจฺฉญฺจ โรเปตฺวา ตโต ลทฺธธนํ สํหริตฺวา ฐเปโนฺต ติ อโตฺถ เวทิตโพฺพฯ</p>


<p>ตตฺรายํ อนุปุพฺพิกถา – ตทา มหารกฺขิโต นาม ตาปโส ปญฺจสตตาปสปริวาโร หิมวเนฺต วสิตฺวา โลณมฺพิลเสวนตฺถาย ชนปทจาริกํ จรโนฺต อินฺทปตฺถนครํ ปตฺวา ราชุยฺยาเน วสิตฺวา สปริโส ปิณฺฑาย  จรโนฺต ราชทฺวารํ ปาปุณิฯ ราชา อิสิคณํ ทิสฺวา อิริยาปเถ ปสโนฺน อลงฺกตมหาตเล นิสีทาเปตฺวา ปณีเตนาหาเรน ปริวิสิตฺวา ‘‘ภเนฺต, อิมํ วสฺสารตฺตํ มม อุยฺยาเนเยว วสถา’’ติ วตฺวา เตหิ สทฺธิํ อุยฺยานํ คนฺตฺวา วสนฎฺฐานานิ กาเรตฺวา ปพฺพชิตปริกฺขาเร ทตฺวา นิกฺขมิฯ ตโต ปฎฺฐาย สเพฺพปิ เต ราชนิเวสเน ภุญฺชนฺติฯ</p>


<p>ราชา  ปน อปุตฺตโก ปุเตฺต ปเตฺถติ, ปุตฺตา นุปฺปชฺชนฺติฯ วสฺสารตฺตจฺจเยน มหารกฺขิโต ‘‘หิมวนฺตํ คมิสฺสามา’’ติ ราชานํ อาปุจฺฉิตฺวา รญฺญา กตสกฺการสมฺมาโน นิกฺขมิตฺวา อนฺตรามเคฺค มชฺฌนฺหิกสมเย มคฺคา โอกฺกมฺม เอกสฺส สนฺทจฺฉายสฺส รุกฺขสฺส เหฎฺฐา สปริโส นิสีทิฯ ตาปสา กถํ สมุฎฺฐาเปสุํ – ‘‘ราชา อปุตฺตโก, สาธุ วตสฺส สเจ ราชปุตฺตํ ลเภยฺยา’’ติฯ มหารกฺขิโต ตํ กถํ สุตฺวา ‘‘ภวิสฺสติ นุ โข รโญฺญ ปุโตฺต, อุทาหุ โน’’ติ อุปธาเรโนฺต ‘‘ภวิสฺสตี’’ติ ญตฺวา ‘‘มา ตุเมฺห จินฺตยิตฺถ, อชฺช ปจฺจูสกาเล เอโก  เทวปุโตฺต จวิตฺวา รโญฺญ อคฺคมเหสิยา กุจฺฉิมฺหิ นิพฺพตฺติสฺสตี’’ติ อาหฯ</p>


<p>ตํ สุตฺวา เอโก กูฎชฎิโล ‘‘อิทานิ ราชกุลูปโก ภวิสฺสามี’’ติ จิเนฺตตฺวา ตาปสานํ คมนกาเล คิลานาลยํ กตฺวา นิปชฺชิตฺวา ‘‘เอหิ คจฺฉามา’’ติ วุเตฺต ‘‘น สโกฺกมี’’ติ อาหฯ มหารกฺขิโต ตสฺส นิปนฺนการณํ ญตฺวา ‘‘ยทา สโกฺกสิ, ตทา อาคเจฺฉยฺยาสี’’ติ อิสิคณํ อาทาย หิมวนฺตเมว คโตฯ กุหโก นิวตฺติตฺวา เวเคน คนฺตฺวา ราชทฺวาเร ฐตฺวา ‘‘มหารกฺขิตสฺส อุปฎฺฐากตาปโส อาคโต’’ติ รโญฺญ อาโรจาเปตฺวา รญฺญา เวเคน ปโกฺกสาปิโต ปาสาทํ อภิรุยฺห ปญฺญเตฺต อาสเน นิสีทิฯ ราชา ตํ วนฺทิตฺวา เอกมนฺตํ นิสิโนฺน อิสีนํ อาโรคฺยํ ปุจฺฉิตฺวา ‘‘ภเนฺต, อติขิปฺปํ นิวตฺติตฺถ, เกนเตฺถน อาคตตฺถา’’ติ อาหฯ</p>


<p>มหาราช, อิสิคโณ สุขนิสิโนฺน ‘‘สาธุ วตสฺส สเจ รโญฺญ วํสานุรกฺขโก ปุโตฺต อุปฺปเชฺชยฺยา’’ติ กถํ สมุฎฺฐาเปสิฯ อหํ ตํ กถํ สุตฺวา ‘‘ภวิสฺสติ นุ โข รโญฺญ ปุโตฺต, อุทาหุ โน’’ติ ทิพฺพจกฺขุนา โอโลเกโนฺต ‘‘มหิทฺธิโก เทวปุโตฺต จวิตฺวา อคฺคมเหสิยา สุธมฺมาย กุจฺฉิมฺหิ นิพฺพตฺติสฺสตี’’ติ ทิสฺวา ‘‘อชานนฺตา คพฺภํ นาเสยฺยุํ, อาจิกฺขิสฺสามิ  ตาว น’’นฺติ ตุมฺหากํ กถนตฺถาย อาคโต, กถิตํ โว มยา, คจฺฉามห’’นฺติฯ ราชา ‘‘ภเนฺต, น สกฺกา คนฺตุ’’นฺติ หฎฺฐตุโฎฺฐ ปสนฺนจิโตฺต กุหกตาปสํ อุยฺยานํ เนตฺวา วสนฎฺฐานํ สํวิทหิตฺวา อทาสิฯ โส ตโต ปฎฺฐาย ราชกุเล ภุญฺชโนฺต วสติ, ‘‘ทิพฺพจกฺขุโก’’เตฺววสฺส นามํ อโหสิฯ</p>


<p>ตทา โพธิสโตฺต ตาวติํสภวนโต จวิตฺวา ตตฺถ ปฎิสนฺธิํ คณฺหิ, ชาตสฺส จ นามคฺคหณทิวเส ‘‘โสมนโสฺส’’ติ  นามํ กริํสุฯ โส กุมารปริหาเรน วฑฺฒติฯ กุหกตาปโสปิ อุยฺยานสฺส เอกปเสฺส นานปฺปการํ สูเปยฺยสากญฺจ ผลวลฺลิอาทโย จ โรเปตฺวา ปณฺณิกานํ หเตฺถ วิกฺกิณโนฺต ธนํ สํหรติฯ อถ โพธิสตฺตสฺส สตฺตวสฺสิกกาเล รโญฺญ ปจฺจโนฺต  กุปิโตฯ โส ‘‘ตาต, ทิพฺพจกฺขุตาปเส มา ปมชฺชา’’ติ กุมารํ ปฎิจฺฉาเปตฺวา ปจฺจนฺตํ วูปสเมตุํ คโตฯ</p>


<p> อเถกทิวสํ กุมาโร ‘‘ชฎิลํ ปสฺสิสฺสามี’’ติ อุยฺยานํ คนฺตฺวา กูฎชฎิลํ เอกํ คนฺธิกกาสาวํ นิวาเสตฺวา เอกํ ปารุปิตฺวา อุโภหิ หเตฺถหิ เทฺว ฆเฎ คเหตฺวา สากวตฺถุสฺมิํ อุทกํ สิญฺจนฺตํ ทิสฺวา ‘‘อยํ กูฎชฎิโล อตฺตโน สมณธมฺมํ อกตฺวา ปณฺณิกกมฺมํ กโรตี’’ติ ญตฺวา ‘‘กิํ กโรสิ ปณฺณิกคหปติกา’’ติ ตํ ลชฺชาเปตฺวา อวนฺทิตฺวา เอว นิกฺขมิฯ</p>


<p>กูฎชฎิโล ‘‘อยํ อิทาเนว เอวรูโป, ปจฺฉา ‘โก ชานาติ กิํ กริสฺสตี’ติ อิทาเนว นํ นาเสตุํ วฎฺฎตี’’ติ จิเนฺตตฺวา รโญฺญ อาคมนกาเล ปาสาณผลกํ เอกมนฺตํ ขิปิตฺวา ปานียฆฎํ ภินฺทิตฺวา ปณฺณสาลาย ติณานิ วิกิริตฺวา สรีรํ เตเลน มเกฺขตฺวา ปณฺณสาลํ ปวิสิตฺวา สสีสํ ปารุปิตฺวา มหาทุกฺขปฺปโตฺต วิย มเญฺจ นิปชฺชิฯ ราชา อาคนฺตฺวา นครํ ปทกฺขิณํ กตฺวา นิเวสนํ อปวิสิตฺวาว ‘‘มม สามิกํ ทิพฺพจกฺขุกํ ปสฺสิสฺสามี’’ติ ปณฺณสาลทฺวารํ คนฺตฺวา ตํ วิปฺปการํ ทิสฺวา ‘‘กิํ นุ โข เอต’’นฺติ อโนฺต ปวิสิตฺวา ตํ นิปนฺนกํ ทิสฺวา ปาเท ปริมชฺชโนฺต ปุจฺฉิ – ‘‘เกน, ตฺวํ ภเนฺต, เอวํ วิเหฐิโต, กมชฺช ยมโลกํ เนมิ, ตํ เม สีฆํ อาจิกฺขา’’ติฯ</p>


<p>ตํ  สุตฺวา กูฎชฎิโล นิตฺถุนโนฺต อุฎฺฐาย ทิโฎฺฐ,  มหาราช, ตฺวํ เม, ปสฺสิตฺวา ตยิ วิสฺสาเสน อหํ อิมํ วิปฺปการํ ปโตฺต, ตว ปุเตฺตนมฺหิ เอวํ วิเหฐิโตติฯ ตํ สุตฺวา ราชา โจรฆาตเก อาณาเปสิ – ‘‘คจฺฉถ กุมารสฺส สีสํ ฉินฺทิตฺวา สรีรญฺจสฺส ขณฺฑาขณฺฑิกํ ฉินฺทิตฺวา รถิยา รถิยํ วิกิรถา’’ติฯ เต มาตรา อลงฺกริตฺวา อตฺตโน อเงฺก นิสีทาปิตํ กุมารํ อากฑฺฒิํสุ – ‘‘รญฺญา เต วโธ อาณโตฺต’’ติฯ กุมาโร มรณภยตชฺชิโต มาตุ องฺกโต วุฎฺฐาย – ‘‘รโญฺญ มํ ทเสฺสถ, สนฺติ ราชกิจฺจานี’’ติ อาหฯ เต กุมารสฺส วจนํ สุตฺวา มาเรตุํ อวิสหนฺตา โคณํ วิย รชฺชุยา ปริกฑฺฒนฺตา เนตฺวา รโญฺญ ทเสฺสสุํฯ เตน วุตฺตํ นฺติอาทิฯ</p>


<p>ตตฺถ นฺติ ตณฺฑุลกเณหิ วิรหิตํ ถุสราสิํ วิย,  รุกฺขํ วิย,  มหา สีลาทิสารรหิตํ ตาปสํ อหํ ทิสฺวา นตฺถิ อิมสฺส สตํ สาธูนํ ฌานาทิธโมฺมฯ กสฺมา?  สมณภาวา สีลมตฺตโตปิ  ปริหีโน  อยํ, ตถา หิ อยํ  ปชหิตหิริสงฺขาตสุกฺกธโมฺมฯ ติ ‘‘เกวลํ ชีวิตเสฺสว เหตุ อยํ ตาปสลิเงฺคน จรตี’’ติ จิเนฺตสินฺติ ทเสฺสติฯ ติ ปรโนฺต ปจฺจโนฺต นิวาสภูโต เอเตสํ อตฺถีติ ปรนฺติโน, สีมนฺตริกวาสิโนฯ เตหิ ปรนฺตีหิ อฎวิเกหิ ปจฺจนฺตเทโส โขภิโต อโหสิฯ ตํ ปจฺจนฺตโกปํ นิเสเธตุํ วูปสเมตุํ คจฺฉโนฺต มม ปิตา กุรุราชา ‘‘ตาต โสมนสฺสกุมาร, มยฺหํ สามิกํ  โฆรตปํ ปรมสนฺตินฺทฺริยํ ฯ โส หิ อมฺหากํ สพฺพกามทโท, ตสฺมา  จิตฺตรุจิยํ ตสฺส จิตฺตานุกูลํ  อนุวเตฺตหี’’ติ ตทา มํ อนุสาสีติ ทเสฺสติฯ</p>


<p> นฺติ ปิตุ วจนํ อนติกฺกโนฺต ตํ กูฎตาปสํ อุปฎฺฐานตฺถํ คนฺตฺวา ตํ สากวตฺถุสฺมิํ อุทกํ อาสิญฺจนฺตํ ทิสฺวา ‘‘ปณฺณิโก อย’’นฺติ จ ญตฺวา นฺติ, คหปติ,  เต สรีรสฺส กจฺจิ กุสลํ กุสลเมว, ตถา หิ สากวตฺถุสฺมิํ อุทกํ อาสิญฺจสิฯ กิํ วา ตว หิรญฺญํ วา สุวณฺณํ วา  ตถา หิ ปณฺณิกวุตฺติํ อนุติฎฺฐสีติ อิทํ วจนํ อภาสิํฯ</p>


<p>   ติ เตน มยา วุตฺตคหปติวาเทน โส มานนิสฺสิโต มานํ อลฺลีโน กุหโก มยฺหํ กุปิโต กุโทฺธ อโหสิฯ กุโทฺธ จ สมาโน ติ อาหฯ</p>


<p>ตตฺถ ติ, ตฺวํ อชฺช, อิทานิเยว รโญฺญ อาคตกาเลติ อโตฺถฯ</p>


<p> นฺติ ปจฺจนฺตํ วูปสเมตฺวา นครํ อปวิโฎฺฐ ตงฺขณเญฺญว อุยฺยานํ คนฺตฺวา  กุหกตาปสํ ติ กุมาเรน เต สมฺมาโน ปวตฺติโต อโหสิฯ</p>


<p> ติ ยถา กุมาโร นาสิโย นาเสตโพฺพ ฆาตาเปตโพฺพ, ตถา โส  รโญฺญ อาจิกฺขิฯ ติ มยฺหํ สามิเก อิมสฺมิํ ทิพฺพจกฺขุตาปเส สติ กิํ มม น นิปฺผชฺชติ, ตสฺมา ปุเตฺตน เม อโตฺถ นตฺถิ, ตโตปิ อยเมว เสโยฺยติ จิเนฺตตฺวา อาณาเปสิฯ</p>


<p> กินฺติ ? ติ ยสฺมิํ ฐาเน ตํ กุมารํ ปสฺสถ, ตเตฺถว ตสฺส สีสํ ฉินฺทิตฺวา สรีรญฺจสฺส  จตุโร ขเณฺฑ กตฺวา รถิยา รถิยํ นียนฺตา วีถิโต วีถิํ วิกฺขิปนฺตา ทเสฺสถฯ กสฺมา? ติ เยหิ อยํ ชฎิโล หีฬิโต, เตสํ ชฎิลหีฬิตานํ สา คติ สา นิปฺผตฺติ โส วิปาโกติฯ ติ วา ชฎิลหีฬนเหตุ สา ตสฺส นิปฺผตฺตีติ เอวเญฺจตฺถ อโตฺถ ทฎฺฐโพฺพฯ</p>


<p> ติ ตสฺส รโญฺญ อาณายํ, ตสฺมิํ วา ตาปสสฺส ปริภเวฯ ติ ฆาตกา, โจรฆาตกาติ อโตฺถฯ ติ กุรูราฯ ติ สุทารุณาฯ ติ ตเสฺสว เววจนํ กตํฯ ‘‘อกรุณา’’ติปิ ปาฬิ, นิกฺกรุณาติ อโตฺถฯ ติ มม มาตุ สุธมฺมาย เทวิยา อุจฺฉเงฺค นิสินฺนสฺสฯ ‘‘นิสินฺนสฺสา’’ติ อนาทเร สามิวจนํฯ นฺติ มาตรา อลงฺกริตฺวา อตฺตโน อเงฺก  นิสีทาปิตํ  มํ ราชาณาย เต โจรฆาตกา โคณํ วิย รชฺชุยา อากฑฺฒิตฺวา อาฆาตนํ นยนฺติฯ กุมาเร ปน นียมาเน ทาสิคณปริวุตา สทฺธิํ โอโรเธหิ สุธมฺมา เทวี นาคราปิ ‘‘มยํ นิรปราธํ กุมารํ มาเรตุํ น ทสฺสามา’’ติ เตน สทฺธิํเยว อคมํสุฯ</p>


<p> นฺติ คาฬฺหพนฺธนํ พนฺธนฺตานํ เตสํ การณิกปุริสานํฯ ติ มยา รโญฺญ วตฺตพฺพานิ ราชกิจฺจานิ อตฺถิฯ ตสฺมา นฺติ เตสํ อหํ เอวํ วจนํ อวจํฯ</p>


<p> ติ อตฺตนา ปาปสีลสฺส ลามกาจารสฺส กูฎตาปสสฺส เสวนโต ปาปเสวิโน รโญฺญ มํ ทสฺสยิํสุฯ นฺติ ตํ มม ปิตรํ กุรุราชานํ ปสฺสิตฺวา ‘‘กสฺมา มํ, เทว, มาราเปสี’’ติ วตฺวา เตน ‘‘กสฺมา จ ปน ตฺวํ มยฺหํ สามิกํ ทิพฺพจกฺขุตาปสํ คหปติวาเทน สมุทาจริฯ อิทญฺจิทญฺจ วิปฺปการํ กรี’’ติ วุเตฺต ‘‘เทว, คหปติเญฺญว ‘คหปตี’ติ วทนฺตสฺส โก มยฺหํ โทโส’’ติ วตฺวา ตสฺส นานาวิธานิ มาลาวจฺฉานิ โรเปตฺวา ปุปฺผปณฺณผลาผลาทีนํ วิกฺกิณนํ หตฺถโต จสฺส ตานิ เทวสิกํ วิกฺกิณเนฺตหิ มาลาการปณฺณิเกหิ สทฺทหาเปตฺวา ‘‘มาลาวตฺถุปณฺณวตฺถูนิ อุปธาเรถา’’ติ วตฺวา ปณฺณสาลญฺจสฺส ปวิสิตฺวา ปุปฺผาทิวิกฺกิยลทฺธํ กหาปณกภณฺฑิกํ อตฺตโน ปุริเสหิ นีหราเปตฺวา ราชานํ สญฺญาเปสิํ ตสฺส กูฎตาปสภาวํ ชานาเปสิํฯ นฺติ เตน สญฺญาปเนน ‘‘สจฺจํ โข ปน กุมาโร วทติ, อยํ กูฎตาปโส ปุเพฺพ อปฺปิโจฺฉ วิย หุตฺวา อิทานิ  มหาปริคฺคโห ชาโต’’ติ ยถา ตสฺมิํ นิพฺพิโนฺน มม วเส วตฺตติ, เอวํ ราชานํ มม วสมาเนสิํฯ</p>


<p>ตโต มหาสโตฺต ‘‘เอวรูปสฺส พาลสฺส รโญฺญ สนฺติเก วสนโต หิมวนฺตํ ปวิสิตฺวา ปพฺพชิตุํ ยุตฺต’’นฺติ จิเนฺตตฺวา ราชานํ อาปุจฺฉิ – ‘‘น เม, มหาราช, อิธ วาเสน อโตฺถ, อนุชานาถ มํ ปพฺพชิสฺสามี’’ติฯ ราชา ‘‘ตาต, มยา อนุปธาเรตฺวาว เต วโธ อาณโตฺต, ขม มยฺหํ อปราธ’’นฺติ มหาสตฺตํ ขมาเปตฺวา ‘‘อเชฺชว อิมํ รชฺชํ ปฎิปชฺชาหี’’ติ อาหฯ กุมาโร ‘‘เทว, กิมตฺถิ มานุสเกสุ  โภเคสุ, อหํ ปุเพฺพ ทีฆรตฺตํ  ทิพฺพโภคสมฺปตฺติโย อนุภวิํ, น ตตฺถาปิ เม สโงฺค, ปพฺพชิสฺสาเมวาหํ, น ตาทิสสฺส พาลสฺส ปรเนยฺยพุทฺธิโน สนฺติเก วสามี’’ติ วตฺวา ตํ โอวทโนฺต –</p>


<p>
‘‘อนิสมฺม กตํ กมฺมํ, อนวตฺถาย จินฺติตํ;  
  
เภสชฺชเสฺสว เวภโงฺค, วิปาโก โหติ ปาปโกฯ  
</p>
  
<p>
‘‘นิสมฺม จ กตํ กมฺมํ, สมฺมาวตฺถาย จินฺติตํ;  
  
เภสชฺชเสฺสว สมฺปตฺติ, วิปาโก โหติ ภทฺรโกฯ  
</p>
  
<p>
‘‘อลโส คิหี กามโภคี น สาธุ, อสญฺญโต ปพฺพชิโต น สาธุ;  
  
ราชา น สาธุ อนิสมฺมการี, โย ปณฺฑิโต โกธโน ตํ น สาธุฯ  
</p>
  
<p>
‘‘นิสมฺม ขตฺติโย กยิรา, นานิสมฺม ทิสมฺปติ;  
  
นิสมฺมการิโน ราช, ยโส กิตฺติ จ วฑฺฒติฯ  
</p>
  
<p>
‘‘นิสมฺม ทณฺฑํ ปณเยยฺย อิสฺสโร, เวคา กตํ ตปฺปติ ภูมิปาล;  
  
สมฺมาปณีธี จ นรสฺส อตฺถา, อนานุตปฺปา เต ภวนฺติ ปจฺฉาฯ  
</p>
  
<p>
‘‘อนานุตปฺปานิ หิ เย กโรนฺติ, วิภชฺช กมฺมายตนานิ โลเก;  
  
วิญฺญุปฺปสตฺถานิ สุขุทฺรยานิ, ภวนฺติ พุทฺธานุมตานิ ตานิฯ  
</p>
  
<p>
‘‘อาคจฺฉุํ  
โทวาริกา ขคฺคพนฺธา, กาสาวิยา หนฺตุ มมํ ชนินฺท;  
  
มาตุญฺจ องฺกสฺมิมหํ นิสิโนฺน, อากฑฺฒิโต สหสา เตหิ เทวฯ  
</p>
  
<p>
‘‘กฎุกญฺหิ  
สมฺพาธํ สุกิจฺฉํ ปโตฺต, มธุรมฺปิยํ ชีวิตํ ลทฺธ ราช;  
  
กิเจฺฉนหํ อชฺช วธา ปมุโตฺต, ปพฺพชฺชเมวาภิมโนหมสฺมี’’ติฯ (ชา. ๑.๑๕.๒๒๗-๒๓๔) –  
</p>
  
<p>อิมาหิ คาถาหิ ธมฺมํ เทเสสิฯ</p>


<p>ตตฺถ  ติ อนุปธาเรตฺวาฯ ติ อววตฺถเปตฺวาฯ ติ วิปตฺติฯ ติ นิปฺผตฺติฯ ติ อสํวุโต ทุสฺสีโลฯ ติ ปฎฺฐเปยฺยฯ ติ เวเคน สหสาฯ ติ สมฺมาปณิธินา, โยนิโส ฐปิเตน จิเตฺตน กตา ติ อิมานิ กาตุํ ยุตฺตานิ, อิมานิ อยุตฺตานีติ เอวํ ปญฺญาย วิภชิตฺวาฯติ กมฺมานิฯ ติ ปณฺฑิเตหิ อนุมตานิ อนวชฺชานิ โหนฺติฯ นฺติ ทุกฺขํ อสาตํ,  มรณภยํ มฺหิฯ ติ อตฺตโน ญาณพเลน ชีวิตํ ลภิตฺวาฯ ติ ปพฺพชฺชาภิมุขจิโตฺต เอวาฯ</p>


<p>เอวํ มหาสเตฺตน ธเมฺม เทสิเต ราชา เทวิํ อามเนฺตสิ – ‘‘เทวิ, ตฺวํ ปุตฺตํ นิวเตฺตหี’’ติฯ เทวีปิ กุมารสฺส ปพฺพชฺชเมว โรเจสิฯ มหาสโตฺต มาตาปิตโร วนฺทิตฺวา ‘‘สเจ มยฺหํ โทโส อตฺถิ, ตํ ขมถา’’ติ ขมาเปตฺวา มหาชนํ อาปุจฺฉิตฺวา หิมวนฺตาภิมุโข อคมาสิฯ คเต จ ปน มหาสเตฺต มหาชโน กูฎชฎิลํ โปเถตฺวา ชีวิตกฺขยํ ปาเปสิฯ โพธิสโตฺตปิ สนาคเรหิ อมจฺจปาริสชฺชาทีหิ ราชปุริเสหิ อสฺสุมุเขหิ อนุพนฺธิยมาโน เต นิวเตฺตสิฯ มนุเสฺสสุ นิวเตฺตสุ มนุสฺสวเณฺณนาคนฺตฺวา เทวตาหิ นีโต สตฺต ปพฺพตราชิโย อติกฺกมิตฺวา หิมวเนฺต วิสฺสกมฺมุนา นิมฺมิตาย ปณฺณสาลาย อิสิปพฺพชฺชํ ปพฺพชิฯ เตน วุตฺตํ –</p>


<ol>
<li>
‘‘โส มํ ตตฺถ ขมาเปสิ, มหารชฺชํ อทาสิ เม;  
  
โสหํ ตมํ ทาลยิตฺวา, ปพฺพชิํ อนคาริย’’นฺติฯ  
</li>
  
<p>ตตฺถ  ติ กามาทีนวทสฺสนสฺส ปฎิปกฺขภูตํ สโมฺมหตมํ วิธมิตฺวาฯ นฺติ อุปาคจฺฉิํฯ นฺติ ปพฺพชฺชํฯ
</ol></p>


<p> อิทานิ  ยทตฺถํ ตทา ตํ ราชิสฺสริยํ ปริจฺจตฺตํ, ตํ ทเสฺสตุํ นฺติ โอสานคาถมาหฯ ตสฺสโตฺถ วุตฺตนโยวฯ</p>


<p>เอวํ ปน มหาสเตฺต ปพฺพชิเต ยาว โสฬสวสฺสกาลา ราชกุเล  ปริจาริกเวเสน เทวตาเยว นํ อุปฎฺฐหิํสุฯ โส ตตฺถ ฌานาภิญฺญาโย นิพฺพเตฺตตฺวา พฺรหฺมโลกูปโค อโหสิฯ</p>


<p>ตทา กุหโก เทวทโตฺต อโหสิ, มาตา มหามายา, มหารกฺขิตตาปโส สาริปุตฺตเตฺถโร, โสมนสฺสกุมาโร โลกนาโถฯ</p>


<p>ตสฺส  (จริยา. ๓.๑ อาทโย) วุตฺตนเยเนว ทส ปารมิโย นิทฺธาเรตพฺพาฯ อิธาปิ เนกฺขมฺมปารมี อติสยวตีติ สา เอว เทสนํ อารุฬฺหาฯ ตถา สตฺตวสฺสิกกาเล เอว ราชกิเจฺจสุ สมตฺถตา, ตสฺส ตาปสสฺส กูฎชฎิลภาวปริคฺคณฺหนํ, เตน ปยุเตฺตน รญฺญา วเธ อาณเตฺต สนฺตาสาภาโว, รโญฺญ สนฺติกํ คนฺตฺวา นานานเยหิ ตสฺส สโทสตํ อตฺตโน จ นิรปราธตํ มหาชนสฺส มเชฺฌ ปกาเสตฺวา รโญฺญ จ ปรเนยฺยพุทฺธิตํ พาลภาวญฺจ ปฎฺฐเปตฺวา เตน ขมาปิเตปิ ตสฺส สนฺติเก วาสโต รชฺชิสฺสริยโต จ สํเวคมาปชฺชิตฺวา นานปฺปการํ ยาจิยมาเนนปิ หตฺถคตํ รชฺชสิริํ เขฬปิณฺฑํ วิย ฉเฑฺฑตฺวา กตฺถจิ อลคฺคจิเตฺตน หุตฺวา ปพฺพชนํ, ปพฺพชิตฺวา ปวิเวการาเมน หุตฺวา นจิรเสฺสว อปฺปกสิเรน ฌานาภิญฺญานิพฺพตฺตนนฺติ เอวมาทโย มหาสตฺตสฺส คุณานุภาวา วิภาเวตพฺพาติฯ</p>

</p>


<h3>๓. อโยฆรจริยาวณฺณนา</h3>
<p> ตติเย ติ อมนุสฺสอุปทฺทวปริวชฺชนตฺถํ จตุรสฺสสาลวเสน กเต มหติ สพฺพอโยมเย เคเห สํวโฑฺฒฯ ติ อโยฆเร ชาตสํวฑฺฒภาเวเนว ‘‘อโยฆรกุมาโร’’ติ นาเมน ปากโฎ อโหสิฯ</p>


<p> ตทา   หิ กาสิรโญฺญ อคฺคมเหสิยา ปุริมตฺตภาเว สปตฺติ ‘‘ตว ชาตํ ชาตํ ปชํ ขาเทยฺย’’นฺติ ปตฺถนํ ปฎฺฐเปตฺวา  ยกฺขินิโยนิยํ นิพฺพตฺตา โอกาสํ ลภิตฺวา ตสฺสา วิชาตกาเล เทฺว วาเร ปุเตฺต ขาทิฯ ตติยวาเร ปน โพธิสโตฺต ตสฺสา กุจฺฉิยํ ปฎิสนฺธิํ คณฺหิฯ ราชา ‘‘เทวิยา ชาตํ ชาตํ ปชํ เอกา ยกฺขินี ขาทติ, กิํ นุ โข กาตพฺพ’’นฺติ มนุเสฺสหิ สมฺมเนฺตตฺวา ‘‘อมนุสฺสา นาม อโยฆรสฺส ภายนฺติ, อโยฆรํ กาตุํ วฎฺฎตี’’ติ วุเตฺต กมฺมาเร อาณาเปตฺวา ถเมฺภ อาทิํ กตฺวา อโยมเยเหว สพฺพเคหสมฺภาเรหิ จตุรสฺสสาลํ มหนฺตํ อโยฆรํ นิฎฺฐาเปตฺวา ปริปกฺกคพฺภํ เทวิํ ตตฺถ วาเสสิฯ สา ตตฺถ ธญฺญปุญฺญลกฺขณํ ปุตฺตํ วิชายิฯ ‘‘อโยฆรกุมาโร’’เตฺววสฺส นามํ กริํสุฯ ตํ ธาตีนํ ทตฺวา มหนฺตํ อารกฺขํ สํวิทหิตฺวา ราชา เทวิํ อเนฺตปุรํ อาเนสิฯ ยกฺขินีปิ อุทกวารํ คนฺตฺวา เวสฺสวณสฺส อุทกํ วหนฺตี ชีวิตกฺขยํ ปตฺตาฯ</p>


<p>มหาสโตฺต อโยฆเรเยว วฑฺฒิตฺวา วิญฺญุตํ ปโตฺต, ตเตฺถว สพฺพสิปฺปานิ อุคฺคณฺหิฯ ราชา ปุตฺตํ โสฬสวสฺสุเทฺทสิกํ วิทิตฺวา ‘‘รชฺชมสฺส ทสฺสามี’’ติ อมเจฺจ อาณาเปสิ – ‘‘ปุตฺตํ เม อาเนถา’’ติฯ เต ‘‘สาธุ, เทวา’’ติ นครํ อลงฺการาเปตฺวา สพฺพาลงฺการวิภูสิตํ มงฺคลวารณํ อาทาย ตตฺถ คนฺตฺวา กุมารํ อลงฺกริตฺวา หตฺถิกฺขเนฺธ นิสีทาเปตฺวา นครํ ปทกฺขิณํ กาเรตฺวา รโญฺญ ทเสฺสสุํฯ มหาสโตฺต ราชานํ วนฺทิตฺวา อฎฺฐาสิฯ ราชา ตสฺส สรีรโสภํ โอโลเกตฺวา พลวสิเนเหน ตํ อาลิงฺคิตฺวา ‘‘อเชฺชว เม ปุตฺตํ อภิสิญฺจถา’’ติ อมเจฺจ อาณาเปสิฯ มหาสโตฺต ปิตรํ วนฺทิตฺวา ‘‘น มยฺหํ รเชฺชน อโตฺถ, อหํ ปพฺพชิสฺสามิ, ปพฺพชฺชํ เม อนุชานาถา’’ติ อาหฯ เตน วุตฺตํ ติอาทิฯ</p>


<p>ตตฺถ ติ, ตาต, ตว ภาติกา เทฺว เอกาย ยกฺขินิยา ขาทิตา, ตุยฺหํ ปน ตโต อมนุสฺสภยโต นิวารณตฺถํ กเตน ทุเกฺขน มหตา อายาเสน ติ นานาวิธาย อมนุสฺสรกฺขาย  สมฺพาเธ อโยฆเร วิชายนกาลโต ปฎฺฐาย ยาว โสฬสวสฺสุปฺปตฺติยา สมฺพาเธ สํวฑฺฒิโตติ อโตฺถฯ นฺติ กญฺจนมาลาลงฺกตสฺส เสตจฺฉตฺตสฺส เหฎฺฐา รตนราสิมฺหิ ฐเปตฺวา ตีหิ สเงฺขหิ อภิสิญฺจิยมาโน  อิมํ กุลสนฺตกํ เกวลํ สกลํ สมุทฺทปริยนฺตํ ตโตเยว สห รเฎฺฐหีติ  สห นิคเมหิ มหาคาเมหีติ  อปริมิเตน ปริวารชเนน สทฺธิํ  อิมํ วสุธํ มหาปถวิํ อเชฺชว, ปุตฺต, ปฎิปชฺช, รชฺชํ กาเรหีติ อโตฺถฯ นฺติ ขตฺติยํ กาสิราชานํ มม ปิตรํ วนฺทิตฺวา ตสฺส อญฺชลิํ ปณาเมตฺวา อิทํ วจนํ อภาสิํฯ</p>


<p>   ติ อิมิสฺสา มหาปถวิยา เย เกจิ สตฺตา นามฯ ติ ลามกา เจว อุตฺตมา จ, อุภินฺนํ เวมเชฺฌ ภวตฺตา มชฺฌิมา จฯ ติ สเพฺพ เต สเก เคเหฯ ติ สเกหิ ญาตีหิ สโมฺมทมานา วิสฺสฎฺฐา อนุกฺกณฺฐิตา ยถาวิภวํ วฑฺฒนฺติฯ</p>


<p> นฺติ อิทํ ปน อิมสฺมิํ โลเก อสทิสํ, มยฺหํ เอว อาเวณิกํฯ กิํ ปน ตํ นฺติ สมฺพาเธ มม สํวฑฺฒนํฯ ตถา หิ ติ จนฺทสูริยานํ ปภารหิเต อโยฆเร ติ สํวโฑฺฒ อมฺหิฯ</p>


<p> ติ ปูติคนฺธนานปฺปการกุณปสมฺปุณฺณา คูถนิรยสทิสาฯ  ชีวิตสํสเย วตฺตมาเน กถํ  นิกฺขมิตฺวาฯ ติ ตโตปิ คพฺภวาสโต ทารุณตเร, อวิสฺสฎฺฐวาเสน ทุเกฺขฯ ติ ปกฺขิโตฺต อโยฆเร, พนฺธนาคาเร ฐปิโต วิย อโหสินฺติ ทเสฺสติฯ</p>


<p> นฺติ เอตฺถ ติ นิปาตมตฺตํฯ นฺติ ยาทิสํ ปุเพฺพ วุตฺตํ, ตาทิสํ ปรมทารุณํ ทุกฺขํ ปตฺวา อหํ  ยทิ รมิสฺสามิ, เอวํ สเนฺต  ลามกานํ นิหีนปุริสานํ  นิหีนตโม  ฯ</p>


<p> ติ อปริมุตฺตคพฺภวาสาทินา ปูติกาเยน อุกฺกณฺฐิโต นิพฺพิโนฺน อมฺหิฯ ติ รเชฺชนปิ อนตฺถิโก อมฺหิฯ ยกฺขินิยา หตฺถโต มุโตฺตปิ หิ นาหํ อชรามโร, กิํ  เม รเชฺชน, รชฺชญฺหิ นาม สเพฺพสํ อนตฺถานํ สนฺนิปาตฎฺฐานํ, ตตฺถ ฐิตกาลโต ปฎฺฐาย ทุนฺนิกฺขมํ โหติ, ตสฺมา ตํ อนุปคนฺตฺวา ติ ยตฺถ ฐิตํ มํ มหาเสโน มจฺจุราชา น มทฺทิเย น โอตฺถเรยฺย น อภิภเวยฺย, ตํ นิพฺพุติํ อมตมหานิพฺพานํ ปริเยสิสฺสามีติฯ</p>


<p> ติ เอวํ อิมินา วุตฺตปฺปกาเรน นานปฺปการํ สํสาเร อาทีนวํ ปจฺจเวกฺขเณน นิพฺพาเน อานิสํสทสฺสเนน จ โยนิโส จิเนฺตตฺวาฯ ติ มยา วิปฺปโยคทุกฺขาสหเนน วิรวเนฺต ปริเทวเนฺต มาตาปิตุปฺปมุเข มหเนฺต ชเนฯ ติ ยถา นาม มหาพโล หตฺถินาโค ทุพฺพลตรํ รชฺชุพนฺธนํ สุเขเนว ฉินฺทติ, เอวเมว ญาติสงฺคาทิเภทสฺส  ตสฺมิํ ชเน ตณฺหาพนฺธนสฺส ฉินฺทเนน พนฺธนํ เฉตฺวา กานนสงฺขาตํ มหาวนํ ปพฺพชฺชูปคมนวเสน ฯ โอสานคาถา วุตฺตตฺถา เอวฯ</p>


<p>ตตฺถ จ มหาสโตฺต อตฺตโน ปพฺพชฺชาธิปฺปายํ ชานิตฺวา ‘‘ตาต, กิํการณา ปพฺพชสี’’ติ รญฺญา วุโตฺต ‘‘เทว, อหํ มาตุกุจฺฉิมฺหิ ทส มาเส คูถนิรเย วิย วสิตฺวา มาตุ กุจฺฉิโต นิกฺขโนฺต ยกฺขินิยา ภเยน โสฬสวสฺสานิ พนฺธนาคาเร วสโนฺต พหิ โอโลเกตุมฺปิ น ลภิํ, อุสฺสทนิรเย ปกฺขิโตฺต วิย อโหสิํ, ยกฺขินิโต มุโตฺตปิ อชรามโร น โหมิ, มจฺจุ นาเมส น สกฺกา เกนจิ ชินิตุํ, ภเว อุกฺกณฺฐิโตมฺหิ, ยาว เม พฺยาธิชรามรณานิ นาคจฺฉนฺติ, ตาวเทว ปพฺพชิตฺวา ธมฺมํ จริสฺสามิ, อลํ เม รเชฺชน, อนุชานาหิ มํ, เทว, ปพฺพชิตุ’’นฺติ วตฺวา –</p>


<p>
‘‘ยเมกรตฺติํ  
ปฐมํ, คเพฺภ วสติ มาณโว;  
  
อพฺภุฎฺฐิโตว โส ยาติ, ส คจฺฉํ น นิวตฺตตี’’ติฯ (ชา. ๑.๑๕.๓๖๓) –  
</p>
  
<p>อาทินา จตุวีสติยา คาถาหิ ปิตุ ธมฺมํ เทเสตฺวา ‘‘มหาราช, ตุมฺหากํ รชฺชํ ตุมฺหากเมว โหตุ, น มยฺหํ อิมินา อโตฺถ, ตุเมฺหหิ สทฺธิํ กเถเนฺตเยว พฺยาธิชรามรณานิ อาคเจฺฉยฺยุํ, ติฎฺฐถ ตุเมฺห’’ติ วตฺวา อยทามํ ฉินฺทิตฺวา มตฺตหตฺถี วิย, กญฺจนปญฺชรํ ภินฺทิตฺวา สีหโปตโก วิย, กาเม ปหาย มาตาปิตโร วนฺทิตฺวา นิกฺขมิฯ อถสฺส ปิตา ‘‘อยํ นาม กุมาโร ปพฺพชิตุกาโม, กิมงฺคํ ปนาหํ, มมาปิ รเชฺชน อโตฺถ นตฺถี’’ติ  รชฺชํ ปหาย เตน สทฺธิํ เอว นิกฺขมิฯ ตสฺมิํ นิกฺขมเนฺต เทวีปิ อมจฺจาปิ พฺราหฺมณคหปติกาทโยปีติ สกลนครวาสิโน โภเค ฉเฑฺฑตฺวา นิกฺขมิํสุฯ สมาคโม มหา อโหสิ, ปริสา ทฺวาทสโยชนิกา ชาตา, เต อาทาย มหาสโตฺต หิมวนฺตํ ปาวิสิฯ</p>


<p>สโกฺก เทวราชา ตสฺส นิกฺขนฺตภาวํ ญตฺวา วิสฺสกมฺมํ เปเสตฺวา ทฺวาทสโยชนายามํ สตฺตโยชนวิตฺถารํ อสฺสมปทํ กาเรสิ, สเพฺพ จ ปพฺพชิตปริกฺขาเร ปฎิยาทาเปสิฯ อิธ มหาสตฺตสฺส ปพฺพชฺชา จ โอวาททานญฺจ พฺรหฺมโลกปรายนตา จ ปริสาย สมฺมา ปฎิปตฺติ จ สพฺพา  (จริยา. ๑.๓๗ อาทโย) วุตฺตนเยเนว เวทิตพฺพาฯ</p>


<p>ตทา  มาตาปิตโร มหาราชกุลานิ อเหสุํ, ปริสา พุทฺธปริสา, อโยฆรปณฺฑิโต โลกนาโถฯ</p>


<p>ตสฺส เสสปารมินิทฺธารณา อานุภาววิภาวนา จ เหฎฺฐา วุตฺตนเยเนว เวทิตพฺพาติฯ</p>

</p>


<h3>๔. ภิสจริยาวณฺณนา</h3>
<ol>
<li>
<p> จตุเตฺถ  ติ ‘‘กาสี’’ติ พหุวจนวเสน ลทฺธโวหารสฺส รฎฺฐสฺส นครวเร พาราณสิยํ ยสฺมิํ กาเล ชาตสํวโฑฺฒ หุตฺวา วสามีติ อโตฺถฯ ติ อุปกญฺจนาทโย ฉ อหญฺจาติ ภาตโร สตฺต สพฺพกนิฎฺฐา กญฺจนเทวี นาม ภคินี จาติ สเพฺพ มยํ อฎฺฐ ชนา มนฺตเชฺฌนนิรตตาย โสตฺติเย อุทิโตทิเต มหติ พฺราหฺมณกุเล ตทา นิพฺพตฺตา ชาตาติ อโตฺถฯ
</ol></p>


<ol>
<li>
<p> โพธิสโตฺต หิ ตทา พาราณสิยํ อสีติโกฎิวิภวสฺส พฺราหฺมณมหาสาลสฺส ปุโตฺต หุตฺวา นิพฺพตฺติฯ ตสฺส ‘‘กญฺจนกุมาโร’’ติ นามํ กริํสุฯ อถสฺส ปทสา วิจรณกาเล อปโร ปุโตฺต วิชายิฯ ‘‘อุปกญฺจนกุมาโร’’ติสฺส นามํ กริํสุฯ ตโต ปฎฺฐาย มหาสตฺตํ ‘‘มหากญฺจนกุมาโร’’ติ  สมุทาจรนฺติฯ เอวํ ปฎิปาฎิยา สตฺต ปุตฺตา อเหสุํฯ สพฺพกนิฎฺฐา ปน เอกา ธีตาฯ ตสฺสา ‘‘กญฺจนเทวี’’ติ นามํ กริํสุฯ มหาสโตฺต วยปฺปโตฺต ตกฺกสิลํ คนฺตฺวา สพฺพสิปฺปานิ อุคฺคเหตฺวา ปจฺจาคญฺฉิฯ
</ol></p>


<p>อถ นํ มาตาปิตโร ฆราวาเสน พนฺธิตุกามา ‘‘อตฺตโน สมานชาติกุลโต เต ทาริกํ อาเนสฺสามา’’ติ วทิํสุฯ โส ‘‘อมฺม, ตาต, น มยฺหํ ฆราวาเสน อโตฺถฯ มยฺหญฺหิ สโพฺพ โลกสนฺนิวาโส อาทิโตฺต วิย สปฺปฎิภโย, พนฺธนาคารํ วิย ปลิพุทฺธนํ, อุกฺการภูมิ วิย ชิคุโจฺฉ หุตฺวา อุปฎฺฐาติ, น เม จิตฺตํ กาเมสุ รชฺชติ, อเญฺญ โว ปุตฺตา อตฺถิ, เต  ฆราวาเสน นิมเนฺตถา’’ติ วตฺวา ปุนปฺปุนํ ยาจิโตปิ สหาเยหิ ยาจาปิโตปิ น อิจฺฉิ, อถ นํ  สหายา ‘‘สมฺม, กิํ ปน ตฺวํ ปตฺถยโนฺต กาเม ปริภุญฺชิตุํ น อิจฺฉสี’’ติ ปุจฺฉิํสุฯ โส เตสํ อตฺตโน เนกฺขมฺมชฺฌาสยํ อาโรเจสิฯ เตน วุตฺตํ นฺติอาทิฯ</p>


<p>ตตฺถ นฺติ เอเตสํ อุปกญฺจนกาทีนํ สตฺตนฺนํ เชฎฺฐภาติโก อหํ ตทา อโหสิํฯ ติ สุกฺกวิปากตฺตา สนฺตานสฺส วิโสธนโต จ สุกฺกํ ปาปชิคุจฺฉนลกฺขณํ หิริํ ภุสํ อาคโต, อติวิย ปาปํ ชิคุจฺฉโนฺต อาสินฺติ อโตฺถฯ นฺติ กามภวาทีนํ วเสน สพฺพํ ภวํ ปกฺขนฺทิตุํ อาคจฺฉนฺตํ จณฺฑหตฺถิํ วิย, หิํสิตุํ อาคจฺฉนฺตํ อุกฺขิตฺตาสิกํ วธกํ วิย, สีหํ วิย, ยกฺขํ วิย, รกฺขสํ วิย, โฆรวิสํ วิย, อาสิวิสํ วิย, อาทิตฺตํ องฺคารํ วิย, สปฺปฎิภยํ ภยานกภาวโต ปสฺสิตฺวา ตโต มุจฺจนตฺถญฺจ ปพฺพชฺชาภิรโต ปพฺพชิตฺวา ‘‘กถํ นุ โข ธมฺมจริยํ สมฺมาปฎิปตฺติํ ปูเรยฺยํ, ฌานสมาปตฺติโย จ นิพฺพเตฺตยฺย’’นฺติ ปพฺพชฺชากุสลธมฺมปฐมชฺฌานาทิอภิรโต ตทา อหํ อาสินฺติ อโตฺถฯ</p>


<p> ติ มาตาปิตูหิ เปสิตาฯ ติ สมานชฺฌาสยา ปุเพฺพ มยา เอกจฺฉนฺทา มนาปจาริโน มาตาปิตูหิ ปหิตตฺตา ปน มม ปฎิกฺกูลํ อมนาปํ วทนฺตาฯ ติ มหาปิตูหิ วา เอกมานสา กาเมหิ มํ นิมเนฺตนฺติฯ ติ ฆราวาสํ สณฺฐเปโนฺต อตฺตโน กุลวํสํ ธาเรหิ ปติฎฺฐเปหีติ กาเมหิ มํ นิมเนฺตสุนฺติ อโตฺถฯ</p>


<p>   นฺติ เตสํ มม ปิยสหายานํ ยํ วจนํ วุตฺตํฯ นฺติ คิหิภาเว สติ คหฎฺฐภาเว ฐิตสฺส ปุริสสฺส ญายานุคตตฺตา ทิฎฺฐธมฺมิกสฺส สมฺปรายิกสฺส จ สุขสฺส อาวหนโต สุขาวหํฯ นฺติ ตํ เตสํ มยฺหํ สหายานํ มาตาปิตูนญฺจ วจนํ เอกเนฺตเนว เนกฺขมฺมาภิรตตฺตา อมนาปภาเวน เม กฐินํ ผรุสํ ทิวสํ สนฺตตฺตผาลสทิสํ อุโภปิ กเณฺณ ฌาเปนฺตํ วิย  อโหสิฯ</p>


<p> นฺติ เต มยฺหํ สหายา มาตาปิตูหิ อตฺตโน จ อุปนิมนฺตนวเสน อเนกวารํ อุปนียมาเน กาเม อุทฺธมุทฺธํ ขิปนฺตํ ฉเฑฺฑนฺตํ ปฎิกฺขิปนฺตํ มํ ติ อิโต วิสุทฺธตรํ กิํ นุ โข อิมินา ปตฺถิตนฺติ มยา อภิปตฺถิตํ มม ตํ ปตฺถนํ ปุจฺฉิํสุ – ‘‘กิํ ตฺวํ ปตฺถยเส, สมฺม, ยทิ กาเม น ภุญฺชสี’’ติฯ</p>


<p> ติ  อตฺตโน อตฺถกาโม, ปาปภีรูติ อโตฺถฯ ‘‘อตฺตกาโม’’ติปิ ปาฬิฯ นฺติ มยฺหํ หิเตสีนํ ปิยสหายานํฯ เกจิ ‘‘อตฺถกามหิเตสิน’’นฺติ ปฐนฺติ, ตํ น สุนฺทรํฯ</p>


<p> นฺติ เต มยฺหํ สหายา อนิวตฺตนียํ มม ปพฺพชฺชาฉนฺทํ วิทิตฺวา ปพฺพชิตุกามตาทีปกํ มยฺหํ วจนํ ปิตุ มาตุ จ สาเวสุํฯ ‘‘ยเคฺฆ, อมฺมตาตา, ชานาถ, เอกเนฺตเนว มหากญฺจนกุมาโร ปพฺพชิสฺสติ, น โส สกฺกา เกนจิ อุปาเยน กาเมสุ อุปเนตุ’’นฺติ อโวจุํฯ ติ ตทา มยฺหํ มาตาปิตโร มม สหาเยหิ วุตฺตํ มม วจนํ สุตฺวา เอวมาหํสุ – ‘‘สเพฺพว ปพฺพชาม, โภ’’ติ, ยทิ มหากญฺจนกุมารสฺส เนกฺขมฺมํ อภิรุจิตํ, ยํ ตสฺส อภิรุจิตํ, ตทมฺหากมฺปิ อภิรุจิตเมว, ตสฺมา ติฯ ‘‘โภ’’ติ เตสํ พฺราหฺมณานํ อาลปนํฯ ‘‘ปพฺพชาม โข’’ติปิ ปาโฐ, ปพฺพชาม เอวาติ อโตฺถฯ มหาสตฺตสฺส หิ ปพฺพชฺชาฉนฺทํ วิทิตฺวา อุปกญฺจนาทโย ฉ ภาตโร ภคินี จ กญฺจนเทวี ปพฺพชิตุกามาว อเหสุํ, เตน เตปิ มาตาปิตูหิ ฆราวาเสน นิมนฺติยมานา น อิจฺฉิํสุเยวฯ ตสฺมา เอวมาหํสุ ‘‘สเพฺพว ปพฺพชาม, โภ’’ติฯ</p>


<p>เอวญฺจ  ปน วตฺวา มหาสตฺตํ มาตาปิตโร ปโกฺกสิตฺวา อตฺตโนปิ อธิปฺปายํ ตสฺส อาจิกฺขิตฺวา ‘‘ตาต, ยทิ ปพฺพชิตุกาโมสิ, อสีติโกฎิธนํ ตว สนฺตกํ ยถาสุขํ วิสฺสเชฺชหี’’ติ อาหํสุฯ อถ นํ มหาปุริโส กปณทฺธิกาทีนํ วิสฺสเชฺชตฺวา มหาภินิกฺขมนํ นิกฺขมิตฺวา หิมวนฺตํ ปาวิสิฯ เตน สทฺธิํ มาตาปิตโร ฉ ภาตโร จ ภคินี จ เอโก ทาโส เอกา ทาสี เอโก จ สหาโย ฆราวาสํ ปหาย อคมํสุฯ เตน วุตฺตํ –</p>


<ol>
<li>
‘‘อุโภ  
มาตา ปิตา มยฺหํ, ภคินี จ สตฺต ภาตโร;  
  
อมิตธนํ ฉฑฺฑยิตฺวา, ปวิสิมฺหา มหาวน’’นฺติฯ  
</li>
  
<p> (ชา. อฎฺฐ. ๔.๑๔.๗๗ ภิสชาตกวณฺณนา) ปน ‘‘มาตาปิตูสุ กาลํกเตสุ เตสํ กตฺตพฺพกิจฺจํ กตฺวา มหาสโตฺต มหาภินิกฺขมนํ นิกฺขมี’’ติ วุตฺตํฯ
</ol></p>


<p>เอวํ หิมวนฺตํ ปวิสิตฺวา จ เต โพธิสตฺตปฺปมุขา เอกํ ปทุมสรํ นิสฺสาย รมณีเย ภูมิภาเค อสฺสมํ กตฺวา ปพฺพชิตฺวา วนมูลผลาหารา ยาปยิํสุฯ เตสุ อุปกญฺจนาทโย อฎฺฐ ชนา วาเรน ผลาผลํ อาหริตฺวา เอกสฺมิํ ปาสาณผลเก อตฺตโน อิตเรสญฺจ โกฎฺฐาเส กตฺวา ฆณฺฎิสญฺญํ  ทตฺวา อตฺตโน โกฎฺฐาสํ อาทาย วสนฎฺฐานํ ปวิสนฺติฯ เสสาปิ ฆณฺฎิสญฺญาย ปณฺณสาลโต นิกฺขมิตฺวา อตฺตโน อตฺตโน ปาปุณนโกฎฺฐาสํ อาทาย วสนฎฺฐานํ คนฺตฺวา ปริภุญฺชิตฺวา สมณธมฺมํ กโรนฺติฯ</p>


<p>อปรภาเค ภิสานิ อาหริตฺวา ตเถว ขาทนฺติฯ ตตฺถ เต โฆรตปา ปรมธิตินฺทฺริยา กสิณปริกมฺมํ กโรนฺตา วิหริํสุฯ อถ เนสํ สีลเตเชน สกฺกสฺส ภวนํ กมฺปิฯ สโกฺก ตํ การณํ ญตฺวา ‘‘อิเม อิสโย วีมํสิสฺสามี’’ติ อตฺตโน อานุภาเวน มหาสตฺตสฺส โกฎฺฐาเส ตโย ทิวเส อนฺตรธาเปสิฯ มหาสโตฺต ปฐมทิวเส โกฎฺฐาสํ อทิสฺวา ‘‘มม โกฎฺฐาโส ปมุโฎฺฐ ภวิสฺสตี’’ติ จิเนฺตสิฯ ทุติยทิวเส ‘‘มม โทเสน ภวิตพฺพํ, ปณามนวเสน มม โกฎฺฐาสํ น ฐปิตํ มเญฺญ’’ติ จิเนฺตสิฯ ตติยทิวเส ‘‘ตํ การณํ สุตฺวา ขมาเปสฺสามี’’ติ สายนฺหสมเย ฆณฺฎิสญฺญํ ทตฺวา ตาย สญฺญาย สเพฺพสุ สนฺนิปติเตสุ ตมตฺถํ อาโรเจตฺวา ตีสุปิ ทิวเสสุ  เตหิ เชฎฺฐโกฎฺฐาสสฺส ฐปิตภาวํ สุตฺวา ‘‘ตุเมฺหหิ มยฺหํ โกฎฺฐาโส ฐปิโต, มยา ปน น ลโทฺธ, กิํ นุ โข การณ’’นฺติ  อาหฯ ตํ สุตฺวา สเพฺพว สํเวคปฺปตฺตา อเหสุํฯ</p>


<p>ตสฺมิํ อสฺสเม รุกฺขเทวตาปิ อตฺตโน ภวนโต โอตริตฺวา เตสํ สนฺติเก นิสีทิฯ มนุสฺสานํ หตฺถโต ปลายิตฺวา อรญฺญํ ปวิโฎฺฐ เอโก วารโณ อหิตุณฺฑิกหตฺถโต ปลายิตฺวา มุโตฺต สปฺปกีฬาปนโก เอโก วานโร จ เตหิ อิสีหิ กตปริจยา ตทา เตสํ สนฺติกํ คนฺตฺวา เอกมนฺตํ อฎฺฐํสุฯ สโกฺกปิ ‘‘อิสิคณํ ปริคฺคณฺหิสฺสามี’’ติ อทิสฺสมานกาโย ตเตฺถว อฎฺฐาสิฯ ตสฺมิญฺจ ขเณ โพธิสตฺตสฺส กนิโฎฺฐ อุปกญฺจนตาปโส อุฎฺฐาย โพธิสตฺตํ วนฺทิตฺวา เสสานํ อปจิติํ ทเสฺสตฺวา ‘‘อหํ สญฺญํ ปฎฺฐเปตฺวา อตฺตานเญฺญว โสเธตุํ ลภามี’’ติ ปุจฺฉิตฺวา ‘‘อาม, ลภสี’’ติ วุเตฺต อิสิคณมเชฺฌ ฐตฺวา สปถํ กโรโนฺต –</p>


<p>
‘‘อสฺสํ ควํ รชตํ ชาตรูปํ, ภริยญฺจ โส อิธ ลภตํ มนาปํ;  
  
ปุเตฺตหิ ทาเรหิ สมงฺคิ โหตุ, ภิสานิ เต พฺราหฺมณ โย อหาสี’’ติฯ (ชา. ๑.๑๔.๗๘) –  
</p>
  
<p>อิมํ คาถํ อภาสิฯ อิมญฺหิ โส ‘‘ยตฺตกานิ ปิยวตฺถูนิ โหนฺติ, เตหิ วิปฺปโยเค ตตฺตกานิ ทุกฺขานิ อุปฺปชฺชนฺตี’’ติ วตฺถุกาเม ครหโนฺต อาหฯ</p>


<p>ตํ  สุตฺวา อิสิคโณ ‘‘มาริส, มา กถย, อติภาริโย เต สปโถ’’ติ กเณฺณ ปิทหิฯ โพธิสโตฺตปิ ‘‘อติภาริโย เต สปโถ, น, ตฺวํ ตาต, คณฺหสิ, ตว ปตฺตาสเน นิสีทา’’ติ อาหฯ เสสาปิ สปถํ กโรนฺตา ยถากฺกมํ –</p>


<p>
‘‘มาลญฺจ โส กาสิกจนฺทนญฺจ, ธาเรตุ ปุตฺตสฺส พหู ภวนฺตุ;  
  
กาเมสุ  
ติพฺพํ กุรุตํ อเปกฺขํ, ภิสานิ เต พฺราหฺมณ โย อหาสิฯ  
</p>
  
<p>
‘‘ปหูตธโญฺญ  
กสิมา ยสสฺสี, ปุเตฺต คิหี ธนิมา สพฺพกาเม;  
  
วยํ อปสฺสํ ฆรมาวสาตุ, ภิสานิ เต พฺราหฺมณ โย อหาสิฯ  
</p>
  
<p>
‘‘โส ขตฺติโย โหตุ ปสยฺหการี, ราชาภิราชา พลวา ยสสฺสี;  
  
สจาตุรนฺตํ มหิมาวสาตุ, ภิสานิ เต พฺราหฺมณ โย อหาสิฯ  
</p>
  
<p>
‘‘โส พฺราหฺมโณ โหตุ อวีตราโค, มุหุตฺตนกฺขตฺตปเถสุ ยุโตฺต;  
  
ปูเชตุ นํ รฎฺฐปตี ยสสฺสี, ภิสานิ เต พฺราหฺมณ โย อหาสิฯ  
</p>
  
<p>
‘‘อชฺฌายกํ สพฺพสมนฺตเวทํ, ตปสฺสินํ มญฺญตุ สพฺพโลโก;  
  
ปูเชนฺตุ นํ ชานปทา สเมจฺจ, ภิสานิ เต พฺราหฺมณ โย อหาสิฯ  
</p>
  
<p>
‘‘จตุสฺสทํ คามวรํ สมิทฺธํ, ทินฺนญฺหิ โส ภุญฺชตุ วาสเวน;  
  
อวีตราโค มรณํ อุเปตุ, ภิสานิ เต พฺราหฺมณ โย อหาสิฯ  
</p>
  
<p>
‘‘โส คามณี โหตุ สหายมเชฺฌ, นเจฺจหิ คีเตหิ ปโมทมาโน;  
  
โส ราชโต พฺยสนมาลตฺถ กิญฺจิ, ภิสานิ เต พฺราหฺมณ โย อหาสิฯ  
</p>
  
<p>
‘‘ตํ เอกราชา ปถวิํ วิเชตฺวา, อิตฺถีสหสฺสสฺส ฐเปตุ อเคฺค;  
  
สีมนฺตินีนํ ปวรา ภวาตุ, ภิสานิ เต พฺราหฺมณ ยา อหาสิฯ  
</p>
  
<p>
‘‘อิสีนญฺหิ  
สา สพฺพสมาคตานํ, ภุเญฺชยฺย สาทุํ อวิกมฺปมานา;  
  
จราตุ  
ลาเภน วิกตฺถมานา, ภิสานิ เต พฺราหณ ยา อหาสิฯ  
</p>
  
<p>
‘‘อาวาสิโก  
โหตุ มหาวิหาเร, นวกมฺมิโก โหตุ คชงฺคลายํ;  
  
อาโลกสนฺธิํ ทิวสํ กโรตุ, ภิสานิ เต พฺราหฺมณ โย อหาสิฯ  
</p>
  
<p>
‘‘โส พชฺฌตํ ปาสสเตหิ ฉมฺหิ, รมฺมา วนา นียตุ ราชธานิํ;  
  
ตุเตฺตหิ โส หญฺญตุ ปาจเนหิ, ภิสานิ เต พฺราหฺมณ โย อหาสิฯ  
</p>
  
<p>
‘‘อลกฺกมาลี ติปุกณฺณปิโฎฺฐ, ลฎฺฐีหโต สปฺปมุขํ อุเปตุ;  
  
สกจฺฉพโนฺธ วิสิขํ จราตุ, ภิสานิ เต พฺราหฺมณ โย อหาสี’’ติฯ (ชา. ๑.๑๔.๗๙-๙๐) –  
</p>
  
<p>อิมา คาถาโย อโวจุํฯ</p>


<p>ตตฺถ นฺติ วตฺถุกามกิเลสกาเมสุ พหลํ อเปกฺขํ กโรตุฯ ติ สมฺปนฺนกสิกโมฺมฯ ติ ปุเตฺต ลภตุ, คิหี โหตุ, สตฺตวิเธน ธเนน ธนิมา โหตุ, รูปาทิเภเท สพฺพกาเม ลภตุฯ นฺติ มหลฺลกกาเลปิ อปพฺพชิตฺวา อตฺตโน วยํ อปสฺสโนฺต ปญฺจกามคุณสมิทฺธํ ฆรเมว อาวสตุฯ ติ ราชูนํ อนฺตเร อติราชาฯ ติ ปุโรหิตฎฺฐานตณฺหาย สตโณฺหฯ นฺติ ตปสีลํ, สีลสมฺปโนฺนติ นํ มญฺญตุฯ นฺติ อากิณฺณมนุสฺสตาย มนุเสฺสหิ ปหูตธญฺญตาย ธเญฺญน สุลภทารุตาย ทารูหิ สมฺปโนฺนทกตาย อุทเกนาติ จตูหิ อุสฺสนฺนํฯ ติ วาสเวน ทินฺนํ วิย อจลํ, วาสวโต ลทฺธวรานุภาเวเนว ราชานํ อาราเธตฺวา เตน ทินฺนนฺติปิ อโตฺถฯ ติ อวิคตราโค กทฺทเม สูกโร วิย กามปเงฺก นิมุโคฺคว โหตุฯ</p>


<p>ติ  คามเชฎฺฐโกฯ นฺติ ตํ อิตฺถิํฯ ติ อคฺคราชาฯ ติ วจนมฎฺฐตาย วุตฺตํฯ โสฬสนฺนํ อิตฺถิสหสฺสานํ อคฺคฎฺฐาเน  ฐเปตูติ อโตฺถฯ นฺติ สีมนฺตธรานํ, อิตฺถีนนฺติ อโตฺถฯ นฺติ สเพฺพสํ สนฺนิปติตานํ มเชฺฌ นิสีทิตฺวาฯ ติ อโนสกฺกมานา สาทุรสํ ภุญฺชตูติ อโตฺถฯ ติ ลาภเหตุ สิงฺคารเวสํ คเหตฺวา ลาภํ อุปฺปาเทตุํ จรตุฯ ติ อาวาสชคฺคนโกฯ นฺติ เอวํนามเก นคเรฯ ตตฺถ กิร ทพฺพสมฺภารา สุลภาฯ นฺติ เอกทิวเสน เอกเมว วาตปานํ กโรตุฯ โส กิร เทวปุโตฺต กสฺสปพุทฺธกาเล คชงฺคลนครํ นิสฺสาย  โยชนิเก มหาวิหาเร อาวาสิโก สงฺฆเตฺถโร หุตฺวา ชิเณฺณ วิหาเร นวกมฺมานิ กโรโนฺตว มหาทุกฺขํ อนุภวิ, ตํ สนฺธายาหฯ</p>


<p>ติ พหูหิ ปาเสหิฯ ติ จตูสุ ปาเทสุ คีวาย กฎิภาเค จาติ ฉสุ ฐาเนสุฯ ติ ทฺวิกณฺฎกาหิ ทีฆลฎฺฐีหิฯ ติ รสฺสปาจเนหิ, องฺกุสเกหิ วาฯ ติ อหิตุณฺฑิเกน กเณฺฐ ปริกฺขิปิตฺวา ฐปิตาย อลกฺกมาลาย สมนฺนาคโตฯ ติ ติปุปิฬนฺธเนน ปิฬนฺธิตปิฎฺฐิกโณฺณ กณฺณปิโฎฺฐฯ ติ สปฺปกีฬาปนํ สิกฺขาปยมาโน ลฎฺฐิยา หโต หุตฺวาฯ สพฺพํ เต กามโภคํ ฆราวาสํ อตฺตนา อตฺตนา อนุภูตทุกฺขญฺจ ชิคุจฺฉนฺตา ตถา ตถา สปถํ กโรนฺตา เอวมาหํสุฯ</p>


<p>อถ โพธิสโตฺต ‘‘สเพฺพหิ อิเมหิ สปโถ กโต, มยาปิ กาตุํ วฎฺฎตี’’ติ สปถํ กโรโนฺต –</p>


<p>
‘‘โย เว อนฎฺฐํว นฎฺฐนฺติ จาห, กาเมว โส ลภตํ ภุญฺชตญฺจ;  
  
อคารมเชฺฌ มรณํ อุเปตุ, โย วา โภโนฺต สงฺกติ กญฺจิ เทวา’’ติฯ (ชา. ๑.๑๔.๙๑) –  
</p>
  
<p>อิมํ คาถมาหฯ</p>


<p>ตตฺถ ติ ภวโนฺตฯ ติ อาสงฺกติฯ ติ อญฺญตรํฯ</p>


<p>อถ  สโกฺก ‘‘สเพฺพปิเม กาเมสุ นิรเปกฺขา’’ติ ชานิตฺวา สํวิคฺคมานโส น อิเมสุ เกนจิปิ ภิสานิ นีตานิ, นาปิ ตยา อนฎฺฐํ นฎฺฐนฺติ วุตฺตํ, อปิจ อหํ ตุเมฺห วีมํสิตุกาโม อนฺตรธาเปสินฺติ ทเสฺสโนฺต –</p>


<p>
‘‘วีมํสมาโน  
อิสิโน ภิสานิ, ตีเร คเหตฺวาน ถเล นิเธสิํ;  
  
สุทฺธา อปาปา อิสโย วสนฺติ, เอตานิ เต พฺรหฺมจารี ภิสานี’’ติฯ (ชา. ๑.๑๔.๙๕) –  
</p>
  
<p>โอสานคาถมาหฯ</p>


<p>ตํ  สุตฺวา โพธิสโตฺต –</p>


<p>
‘‘น เต นฎา โน ปน กีฬเนยฺยา, น พนฺธวา โน ปน เต สหายา;  
  
กิสฺมิํ วุปตฺถมฺภ สหสฺสเนตฺต, อิสีหิ ตฺวํ กีฬสิ เทวราชา’’ติฯ (ชา. ๑.๑๔.๙๖) –  
</p>
  
<p>สกฺกํ ตเชฺชสิฯ</p>


<p>อถ นํ สโกฺก –</p>


<p>
‘‘อาจริโย เมสิ ปิตา จ มยฺหํ, เอสา ปติฎฺฐา ขลิตสฺส พฺรเหฺม;  
  
เอกาปราธํ ขม ภูริปญฺญ, น ปณฺฑิตา โกธพลา ภวนฺตี’’ติฯ (ชา. ๑.๑๔.๙๗) –  
</p>
  
<p>ขมาเปสิฯ</p>


<p>มหาสโตฺต สกฺกสฺส เทวรโญฺญ ขมิตฺวา สยํ อิสิคณํ ขมาเปโนฺต –</p>


<p>
‘‘สุวาสิตํ อิสินํ เอกรตฺตํ, ยํ วาสวํ ภูตปติทฺทสาม;  
  
สเพฺพว โภโนฺต สุมนา ภวนฺตุ, ยํ พฺราหฺมโณ ปจฺจุปาที ภิสานี’’ติฯ (ชา. ๑.๑๔.๙๘) –  
</p>
  
<p>อาหฯ</p>


<p>ตตฺถ  ติ, เทวราช, มยํ ตว นฎา วา กีฬิตพฺพยุตฺตกา วา น โหมฯ นาปิ ตว ญาตกา,  หสฺสํ กาตพฺพาฯ อถ ตฺวํ ติ กิํ อุปตฺถมฺภกํ กตฺวา, กิํ นิสฺสาย อิสีหิ สทฺธิํ กีฬสีติ อโตฺถฯ ติ เอสา ตว ปาทจฺฉายา อชฺช มม ขลิตสฺส อปราธสฺส ปติฎฺฐา โหตุฯ นฺติ อายสฺมนฺตานํ อิสีนํ เอกรตฺติมฺปิ อิมสฺมิํ อรเญฺญ วสิตํ สุวสิตเมวฯ กิํการณา?  อทฺทสามฯ สเจ หิ มยํ นคเร อวสิมฺหา, น อิมํ อทฺทสามฯ ติ ภวโนฺตฯ สเพฺพปิ  ตุสฺสนฺตุ, สกฺกสฺส เทวรโญฺญ ขมนฺตุ, กิํการณา?   ยสฺมา ตุมฺหากํ อาจริโย ภิสานิ อลภีติฯ สโกฺก  อิสิคณํ วนฺทิตฺวา เทวโลกํ คโตฯ อิสิคโณปิ ฌานาภิญฺญาโย นิพฺพเตฺตตฺวา พฺรหฺมโลกูปโค อโหสิฯ</p>


<p>ตทา อุปกญฺจนาทโย ฉ ภาตโร สาริปุตฺตโมคฺคลฺลานมหากสฺสปอนุรุทฺธปุณฺณอานนฺทเตฺถรา, ภคินี อุปฺปลวณฺณา, ทาสี ขุชฺชุตฺตรา, ทาโส จิโตฺต คหปติ, รุกฺขเทวตา สาตาคิโร, วารโณ ปาลิเลยฺยนาโค, วานโร มธุวาสิโฎฺฐ, สโกฺก กาฬุทายี, มหากญฺจนตาปโส โลกนาโถฯ</p>


<p>ตสฺส อิธาปิ เหฎฺฐา วุตฺตนเยเนว ทส ปารมิโย นิทฺธาเรตพฺพาฯ ตถา อจฺจนฺตเมว กาเมสุ อนเปกฺขตาทโย คุณานุภาวา วิภาเวตพฺพาติฯ</p>

</p>


<h3>๕. โสณปณฺฑิตจริยาวณฺณนา</h3>
<p> ปญฺจเม ติ พฺรหฺมวฑฺฒนนามเก นคเรฯ ติ อคฺคกุเลฯ ติ ปาสํสตเมฯ ติ มหาสาเรฯ นฺติ อชายิํ อหํฯ อิทํ วุตฺตํ โหติ – ตสฺมิํ กาเล ‘‘พฺรหฺมวฑฺฒน’’นฺติ ลทฺธนาเม พาราณสินคเร  ภวามิ ปฎิวสามิ, ตทา อภิชาตสมฺปตฺติยา อุทิโตทิตภาเวน อเคฺค วิชฺชาวตสมฺปตฺติยา เสเฎฺฐ อสีติโกฎิวิภวตาย มหาสาเล พฺราหฺมณกุเล อหํ อุปฺปชฺชินฺติฯ</p>


<p>ตทา  หิ มหาสโตฺต พฺรหฺมโลกโต จวิตฺวา พฺรหฺมวฑฺฒนนคเร อสีติโกฎิวิภวสฺส อญฺญตรสฺส พฺราหฺมณมหาสาลสฺส ปุโตฺต หุตฺวา นิพฺพตฺติฯ ตสฺส นามคฺคหณทิวเส ‘‘โสณกุมาโร’’ติ นามํ กริํสุฯ ตสฺส ปทสา คมนกาเล อโญฺญปิ สโตฺต พฺรหฺมโลกา จวิตฺวา โพธิสตฺตสฺส มาตุยา กุจฺฉิมฺหิ ปฎิสนฺธิํ คณฺหิฯ ตสฺส ชาตสฺส ‘‘นนฺทกุมาโร’’ติ นามํ กริํสุฯ เตสํ อุคฺคหิตเวทานํ สพฺพสิปฺปนิปฺผตฺติปฺปตฺตานํ วยปฺปตฺตานํ รูปสมฺปทํ ทิสฺวา ตุฎฺฐหฎฺฐา มาตาปิตโร ‘‘ฆรพนฺธเนน พนฺธิสฺสามา’’ติ ปฐมํ โสณกุมารํ อาหํสุ – ‘‘ตาต, เต ปติรูปกุลโต ทาริกํ  อาเนสฺสาม, ตฺวํ กุฎุมฺพํ ปฎิปชฺชาหี’’ติฯ</p>


<p>มหาสโตฺต  ‘‘อลํ มยฺหํ ฆราวาเสน, อหํ ยาวชีวํ ตุเมฺห ปฎิชคฺคิตฺวา ตุมฺหากํ อจฺจเยน ปพฺพชิสฺสามี’’ติ อาหฯ มหาสตฺตสฺส หิ ตทา ตโยปิ ภวา อาทิตฺตํ อคารํ วิย องฺคารกาสุ วิย จ อุปฎฺฐหิํสุฯ วิเสสโต ปเนส เนกฺขมฺมชฺฌาสโย เนกฺขมฺมาธิมุโตฺต อโหสิฯ ตสฺส อธิปฺปายํ อชานนฺตา เต ปุนปฺปุนํ กเถนฺตาปิ ตสฺส จิตฺตํ อลภิตฺวา นนฺทกุมารํ อามเนฺตตฺวา ‘‘ตาต, เตน หิ ตฺวํ กุฎุมฺพํ ปฎิปชฺชาหี’’ติ วตฺวา เตนาปิ ‘‘นาหํ มม ภาตรา ฉฑฺฑิตเขฬํ สีเสน อุกฺขิปามิ, อหมฺปิ ตุมฺหากํ อจฺจเยน ภาตรา สทฺธิํ ปพฺพชิสฺสามี’’ติ วุเตฺต ‘‘อิเม เอวํ ตรุณา กาเม ชหนฺติ, กิมงฺคํ ปน มยนฺติ สเพฺพว ปพฺพชิสฺสามา’’ติ จิเนฺตตฺวา ‘‘ตาต, กิํ โว อมฺหากํ อจฺจเยน ปพฺพชฺชาย, สเพฺพ สเหว ปพฺพชามา’’ติ วตฺวา ญาตีนํ ทาตพฺพยุตฺตกํ ทตฺวา ทาสชนํ ภุชิสฺสํ กตฺวา รโญฺญ อาโรเจตฺวา สพฺพํ ธนํ วิสฺสเชฺชตฺวา มหาทานํ ปวเตฺตตฺวา จตฺตาโรปิ ชนา พฺรหฺมวฑฺฒนนครา นิกฺขมิตฺวา หิมวนฺตปฺปเทเส ปทุมปุณฺฑรีกมณฺฑิตํ มหาสรํ นิสฺสาย รมณีเย วนสเณฺฑ อสฺสมํ มาเปตฺวา ปพฺพชิตฺวา ตตฺถ วสิํสุฯ เตน วุตฺตํ –</p>


<ol>
<li>
‘‘ตทาปิ โลกํ ทิสฺวาน, อนฺธีภูตํ ตโมตฺถฎํ;  
  
จิตฺตํ ภวโต ปติกุฎติ, ตุตฺตเวคหตํ วิยฯ  
</li>
  
<li>
‘‘ทิสฺวาน วิวิธํ ปาปํ, เอวํ จิเนฺตสหํ ตทา;  
  
กทาหํ เคหา นิกฺขมฺม, ปวิสิสฺสามิ กานนํฯ  
</li>
  
<li>
‘‘ตทาปิ มํ นิมนฺติํสุ, กามโภเคหิ ญาตโย;  
  
เตสมฺปิ ฉนฺทมาจิกฺขิํ, มา นิมเนฺตถ เตหิ มํฯ  
</li>
  
<li>
‘‘โย  
เม กนิฎฺฐโก ภาตา, นโนฺท นามาสิ ปณฺฑิโต;  
  
โสปิ มํ อนุสิกฺขโนฺต, ปพฺพชฺชํ สมโรจยิฯ  
</li>
  
<li>
‘‘อหํ  
โสโณ จ นโนฺท จ, อุโภ มาตาปิตา มม;  
  
ตทาปิ โภเค ฉเฑฺฑตฺวา, ปาวิสิมฺหา มหาวน’’นฺติฯ  
</li>
  
<p>ตตฺถ ติ ยทา อหํ พฺรหฺมวฑฺฒนนคเร โสโณ นาม พฺราหฺมณกุมาโร อโหสิํ, ตทาปิฯ ติ สกลมฺปิ สตฺตโลกํ ปญฺญาจกฺขุนา ปสฺสิตฺวาฯ นฺติ ปญฺญาจกฺขุวิรเหน  อนฺธชาตํ อนฺธภาวํ ปตฺตํฯ นฺติ อวิชฺชนฺธกาเรน อภิภูตํฯ ติ ชาติอาทิสํเวควตฺถุปจฺจเวกฺขเณน กามาทิภวโต มม จิตฺตํ สงฺกุฎติ สนฺนิลียติ น วิสรติฯ ติ ตุตฺตํ วุจฺจติ อโยกณฺฎกสีโส ทีฆทโณฺฑ, โย ปโตโทติ วุจฺจติฯ เตน เวคสา อภิหโต ยถา หตฺถาชานีโย สํเวคปฺปโตฺต โหติ, เอวํ มม จิตฺตํ ตทา กามาทีนวปจฺจเวกฺขเณน สํเวคปฺปตฺตนฺติ ทเสฺสติฯ
</ol></p>


<p>นฺติ เคหํ อาวสเนฺตหิ ฆราวาสนิมิตฺตํ ฉนฺทโทสาทิวเสน กรียมานํ นานาวิธํ ปาณาติปาตาทิปาปกมฺมเญฺจว ตนฺนิมิตฺตญฺจ เนสํ ลามกภาวํ ปสฺสิตฺวาฯ ติ ‘‘กทา นุ โข อหํ มหาหตฺถี วิย อยพนฺธนํ ฆรพนฺธนํ ฉินฺทิตฺวา เคหโต นิกฺขมนวเสน วนํ ปวิสิสฺสามี’’ติ เอวํ ตทา โสณกุมารกาเล จิเนฺตสิํ อหํฯ ติ น เกวลํ อโยฆรปณฺฑิตาทิกาเลเยว, อถ โข ตทาปิ ตสฺมิํ โสณกุมารกาเลปิ มํ มาตาปิตุอาทโย ญาตโย กามโภคิโน กามชฺฌาสยา ‘‘เอหิ, ตาต, อิมํ อสีติโกฎิธนํ วิภวํ ปฎิปชฺช, กุลวํสํ ปติฎฺฐาเปหี’’ติ อุฬาเรหิ โภเคหิ นิมนฺตยิํสุฯ นฺติ เตสมฺปิ มม ญาตีนํ เตหิ กามโภเคหิ มา มํ นิมนฺตยิตฺถาติ อตฺตโน ฉนฺทมฺปิ อาจิกฺขิํ, ปพฺพชฺชาย นินฺนชฺฌาสยมฺปิ กเถสิํ, ยถาชฺฌาสยํ ปฎิปชฺชถาติ อธิปฺปาโยฯ</p>


<p>ติ ‘‘อิเม กามา นาม อปฺปสฺสาทา พหุทุกฺขา พหูปายาสา’’ติอาทินา (ม. นิ. ๑.๒๓๔; ๒.๔๓-๔๕; ปาจิ.๔๑๗) นเยน นานปฺปการํ กาเมสุ อาทีนวํ ปจฺจเวกฺขิตฺวา ยถาหํ สีลาทีนิ สิกฺขโนฺต ปพฺพชฺชํ โรเจสิํฯ โสปิ นนฺทปณฺฑิโต  ตเถว ตสฺส เนกฺขเมฺมน มํ อนุสิกฺขโนฺต ติฯ ติ ตสฺมิํ กาเล โสณนามโก อหํ มยฺหํ กนิฎฺฐภาตา นโนฺท จาติฯ   ติ ‘‘อิเม นาม ปุตฺตกา เอวํ ตรุณกาเลปิ กาเม ชหนฺติ, กิมงฺคํ ปน มย’’นฺติ อุปฺปนฺนสํเวคา มาตาปิตโร จฯ ติ อสีติโกฎิวิภวสมิเทฺธ มหา โภเค อนเปกฺขจิตฺตา เขฬปิณฺฑํ วิย ปริจฺจชิตฺวา มยํ จตฺตาโรปิ ชนา หิมวนฺตปฺปเทเส  เนกฺขมฺมชฺฌาสเยน ปวิสิมฺหาติ อโตฺถฯ</p>


<p>ปวิสิตฺวา จ เต ตตฺถ รมณีเย ภูมิภาเค อสฺสมํ มาเปตฺวา ตาปสปพฺพชฺชาย ปพฺพชิตฺวา ตตฺถ วสิํสุฯ เต อุโภปิ ภาตโร มาตาปิตโร ปฎิชคฺคิํสุฯ เตสุ นนฺทปณฺฑิโต ‘‘มยา อาภตผลาผลาเนว มาตาปิตโร ขาทาเปสฺสามี’’ติ หิโยฺย จ ปุริมโคจรคหิตฎฺฐานโต จ  ยานิ ตานิ อวเสสานิ ผลาผลานิ ปาโตว อาเนตฺวา มาตาปิตโร ขาทาเปติฯ เต ตานิ ขาทิตฺวา มุขํ วิกฺขาเลตฺวา อุโปสถิกา โหนฺติฯ โสณปณฺฑิโต ปน ทูรํ คนฺตฺวา มธุรมธุรานิ สุปกฺกานิ อาหริตฺวา อุปนาเมติฯ อถ นํ เต ‘‘ตาต, กนิเฎฺฐน อาภตานิ มยํ ขาทิตฺวา อุโปสถิกา ชาตา, อิทานิ โน อโตฺถ นตฺถี’’ติ วทนฺติฯ อิติ ตสฺส ผลาผลานิ ปริโภคํ น ลภนฺติ วินสฺสนฺติ, ปุนทิวสาทีสุปิ ตเถวาติ, เอวํ โส ปญฺจาภิญฺญตาย ทูรมฺปิ คนฺตฺวา อาหรติ, เต ปน น ขาทนฺติฯ</p>


<p>อถ มหาสโตฺต จิเนฺตสิ – ‘‘มาตาปิตโร สุขุมาลา, นโนฺท จ ยานิ ตานิ อปกฺกานิ ทุปฺปกฺกานิ ผลาผลานิ อาหริตฺวา ขาทาเปติ, เอวํ สเนฺต อิเม น จิรํ ปวตฺติสฺสนฺติ, วาเรสฺสามิ น’’นฺติฯ อถ นํ อามเนฺตตฺวา ‘‘นนฺท, อิโต ปฎฺฐาย ผลาผลํ อาหริตฺวา มมาคมนํ ปติมาเนหิ, อุโภ เอกโตว ขาทาเปสฺสามา’’ติ อาหฯ เอวํ วุเตฺตปิ อตฺตโน ปุญฺญํ ปจฺจาสีสโนฺต น ตสฺส วจนมกาสิฯ มหาสโตฺต ตํ อุปฎฺฐานํ อาคตํ ‘‘น ตฺวํ ปณฺฑิตานํ วจนํ กโรสิ, อหํ เชโฎฺฐ, มาตาปิตโร จ มเมว ภาโร, อหเมว เน ปฎิชคฺคิสฺสามิ, ตฺวํ  อิโต อญฺญตฺถ ยาหี’’ติ ตสฺส อจฺฉรํ ปหริฯ</p>


<p>โส เตน ปณามิโต ตตฺถ ฐาตุํ อสโกฺกโนฺต ตํ วนฺทิตฺวา มาตาปิตูนํ ตมตฺถํ อาโรเจตฺวา อตฺตโน ปณฺณสาลํ ปวิสิตฺวา กสิณํ  โอโลเกตฺวา ตํทิวสเมว อฎฺฐ จ สมาปตฺติโย ปญฺจ จ อภิญฺญาโย นิพฺพเตฺตตฺวา จิเนฺตสิ – ‘‘กิํ นุ โข อหํ สิเนรุปาทโต รตนวาลุกํ อาหริตฺวา มม ภาตุ ปณฺณสาลาปริเวณํ อากิริตฺวา ขมาเปสฺสามิ, อุทาหุ อโนตตฺตโต อุทกํ อาหริตฺวา ขมาเปสฺสามิ? อถ วา เม ภาตา เทวตาวเสน ขเมยฺย, จตฺตาโร มหาราชาโน สกฺกญฺจ เทวราชานํ อาเนตฺวา ขมาเปสฺสามิ, เอวํ ปน น โสภิสฺสติ, อยํ โข มโนโช พฺรหฺมวฑฺฒนราชา สกลชมฺพุทีเป อคฺคราชา, ตํ อาทิํ กตฺวา สเพฺพ ราชาโน อาเนตฺวา ขมาเปสฺสามิ, เอวํ สเนฺต มม ภาตุ คุโณ สกลชมฺพุทีปํ อวตฺถริตฺวา คมิสฺสติ, จโนฺท วิย สูริโย วิย จ ปญฺญายิสฺสตี’’ติฯ</p>


<p>โส ตาวเทว อิทฺธิยา คนฺตฺวา พฺรหฺมวฑฺฒนนคเร ตสฺส รโญฺญ นิเวสนทฺวาเร โอตริตฺวา ‘‘เอโก ตาปโส ตุเมฺห ทฎฺฐุกาโม’’ติ รโญฺญ อาโรจาเปตฺวา เตน กโตกาโส ตสฺส สนฺติกํ คนฺตฺวา ‘‘อหํ อตฺตโน พเลน สกลชมฺพุทีเป รชฺชํ คเหตฺวา ตว ทสฺสามี’’ติฯ ‘‘กถํ ปน ตุเมฺห, ภเนฺต, สกลชมฺพุทีเป รชฺชํ คเหตฺวา ทสฺสถา’’ติ? ‘‘มหาราช, กสฺสจิ วธเจฺฉทํ อกตฺวา อตฺตโน อิทฺธิยาว คเหตฺวา ทสฺสามี’’ติ มหติยา เสนาย สทฺธิํ ตํ อาทาย โกสลรฎฺฐํ  คนฺตฺวา นครสฺส อวิทูเร ขนฺธาวารํ นิเวเสตฺวา ‘‘ยุทฺธํ วา โน เทตุ, วเส วา วตฺตตู’’ติ โกสลรโญฺญ ทูตํ ปาเหสิฯ เตน กุชฺฌิตฺวา ยุทฺธสเชฺชน หุตฺวา นิกฺขเนฺตน สทฺธิํ ยุเทฺธ อารเทฺธ อตฺตโน อิทฺธานุภาเวน ยถา ทฺวินฺนํ เสนานํ ปีฬนํ น โหติ, เอวํ กตฺวา ยถา จ โกสลราชา ตสฺส วเส วตฺตติ, เอวํ วจนปฎิวจนหรเณหิ สํวิทหิฯ เอเตนุปาเยน สกลชมฺพุทีเป ราชาโน ตสฺส วเส วตฺตาเปสิฯ</p>


<p>โส เตน ปริตุโฎฺฐ นนฺทปณฺฑิตํ อาห – ‘‘ภเนฺต, ตุเมฺหหิ ยถา มยฺหํ ปฎิญฺญาตํ, ตถา กตํ, พหูปการา เม ตุเมฺห, กิมหํ  ตุมฺหากํ กริสฺสามิ, อหญฺหิ เต สกลชมฺพุทีเป อุปฑฺฒรชฺชมฺปิ ทาตุํ อิจฺฉามิ, กิมงฺคํ ปน หตฺถิอสฺสรถมณิมุตฺตาปวาฬรชตสุวณฺณทาสิทาสปริชนปริเจฺฉท’’นฺติ? ตํ สุตฺวา นนฺทปณฺฑิโต ‘‘น เม เต, มหาราช, รเชฺชน อโตฺถ, นาปิ หตฺถิยานาทีหิ, อปิ จ โข เต รเฎฺฐ อสุกสฺมิํ นาม อสฺสเม มม มาตาปิตโร ปพฺพชิตฺวา วสนฺติฯ ตฺยาหํ อุปฎฺฐหโนฺต เอกสฺมิํ  อปราเธ มม เชฎฺฐภาติเกน โสณปณฺฑิเตน นาม มเหสินา ปณามิโต, สฺวาหํ ตํ อาทาย ตสฺส สนฺติกํ คนฺตฺวา ขมาเปสฺสามิ, ตสฺส เม ตฺวํ ขมาปเน สหาโย โหหี’’ติฯ ราชา ‘‘สาธู’’ติ สมฺปฎิจฺฉิตฺวา จตุวีสติอโกฺขภนี ปริมาณาย เสนาย ปริวุโต เอกสตราชูหิ สทฺธิํ นนฺทปณฺฑิตํ ปุรกฺขตฺวา ตํ อสฺสมปทํ ปตฺวา จตุรงฺคุลปฺปเทสํ มุญฺจิตฺวา อากาเส ฐิเตน กาเชน อโนตตฺตโต อุทกํ อาหริตฺวา ปานียํ ปฎิสาเมตฺวา ปริเวณํ สมฺมชฺชิตฺวา มาตาปิตูนํ อาสนฺนปฺปเทเส นิสินฺนํ ฌานรติสมปฺปิตํ มหาสตฺตํ อุปสงฺกมิตฺวา นนฺทปณฺฑิโต นํ ขมาเปสิฯ มหาสโตฺต นนฺทปณฺฑิตํ มาตรํ ปฎิจฺฉาเปตฺวา อตฺตนา ยาวชีวํ ปิตรํ ปฎิชคฺคิฯ เตสํ ปน ราชูนํ –</p>


<p>
‘‘อานโนฺท จ ปโมโท จ, สทา หสิตกีฬิตํ;  
  
มาตรํ ปริจริตฺวาน, ลพฺภเมตํ วิชานตาฯ  
</p>
  
<p>
‘‘อานโนฺท จ ปโมโท จ, สทา หสิตกีฬิตํ;  
  
ปิตรํ ปริจริตฺวาน, ลพฺภเมตํ วิชานโตฯ  
</p>
  
<p>
‘‘ทานญฺจ เปยฺยวชฺชญฺจ, อตฺถจริยา จ ยา อิธ;  
  
<p>
สมานตฺตตา จ ธเมฺมสุ, ตตฺถ ตตฺถ ยถารหํ;  
  
เอเต โข สงฺคหา โลเก, รถสฺสาณีว ยายโตฯ  
</p>
  
<p>
‘‘เอเต  
จ สงฺคหา นาสฺสุ, น มาตา ปุตฺตการณา;  
  
ลเภถ มานํ ปูชํ วา, ปิตา วา ปุตฺตการณาฯ  
</p>
  
<p>
‘‘ยสฺมา จ สงฺคหา เอเต, สมฺมเปกฺขนฺติ ปณฺฑิตา;  
  
ตสฺมา มหตฺตํ ปโปฺปนฺติ, ปาสํสา จ ภวนฺติ เตฯ  
</p>
  
<p>
‘‘พฺรหฺมาติ มาตาปิตโร, ปุพฺพาจริยาติ วุจฺจเร;  
  
อาหุเนยฺยา จ ปุตฺตานํ, ปชาย อนุกมฺปกาฯ  
</p>
  
<p>
‘‘ตสฺมา หิ เน นมเสฺสยฺย, สกฺกเรยฺย จ ปณฺฑิโต;  
  
<p>
อเนฺนน  
อถ ปาเนน, วเตฺถน สยเนน จ;  
  
อุจฺฉาทเนน นฺหาปเนน, ปาทานํ โธวเนน จฯ  
</p>
  
<p>
‘‘ตาย นํ ปาริจริยาย, มาตาปิตูสุ ปณฺฑิตา;  
  
อิเธว นํ ปสํสนฺติ, เปจฺจ สเคฺค ปโมทตี’’ติฯ (ชา. ๒.๒๐.๑๗๖-๑๘๓) –  
</p>
  
<p>พุทฺธลีฬาย  ธมฺมํ เทเสสิ, ตํ สุตฺวา สเพฺพปิ เต ราชาโน สพลกายา ปสีทิํสุฯ อถ เน ปญฺจสุ สีเลสุ ปติฎฺฐาเปตฺวา ‘‘ทานาทีสุ อปฺปมตฺตา โหถา’’ติ โอวทิตฺวา วิสฺสเชฺชสิฯ เต สเพฺพปิ ธเมฺมน รชฺชํ กาเรตฺวา อายุปริโยสาเน เทวนครํ ปูรยิํสุฯ โพธิสโตฺต ‘‘อิโต ปฎฺฐาย มาตรํ ปฎิชคฺคาหี’’ติ มาตรํ นนฺทปณฺฑิตํ ปฎิจฺฉาเปตฺวา อตฺตนา ยาวชีวํ ปิตรํ ปฎิชคฺคิฯ เต อุโภปิ อายุปริโยสาเน พฺรหฺมโลกปรายนา อเหสุํฯ</p>


<p>ตทา มาตาปิตโร มหาราชกุลานิ, นนฺทปณฺฑิโต อานนฺทเตฺถโร, มโนโช ราชา สาริปุตฺตเตฺถโร, เอกสตราชาโน อสีติมหาเถรา เจว อญฺญตรเถรา จ, จตุวีสติอโกฺขภนีปริสา พุทฺธปริสา, โสณปณฺฑิโต โลกนาโถฯ</p>


<p>ตสฺส กิญฺจาปิ สาติสยา เนกฺขมฺมปารมี, ตถาปิ เหฎฺฐา วุตฺตนเยเนว เสสปารมิโย จ นิทฺธาเรตพฺพาฯ ตถา อจฺจนฺตเมว กาเมสุ อนเปกฺขตา, มาตาปิตูสุ ติโพฺพ สคารวสปฺปติสฺสภาโว , มาตาปิตุอุปฎฺฐาเนน อติตฺติ, สติปิ เนสํ อุปฎฺฐาเน สพฺพกาลํ สมาปตฺติวิหาเรหิ วีตินามนนฺติ เอวมาทโย มหาสตฺตสฺส คุณานุภาวา วิภาเวตพฺพาติฯ</p>

</p>

</p>


<h3>๖. เตมิยจริยาวณฺณนา</h3>
<p> ฉเฎฺฐ ติ กาสิรโญฺญ อตฺรโช ปุโตฺต  ตทา นฺติ เตมิโยติ นาเมน มูคปกฺขวตาธิฎฺฐาเนน ‘‘มูคปโกฺข’’ติ มาตาปิตโร อาทิํ กตฺวา สเพฺพว มํ วทนฺตีติ สมฺพโนฺธฯ มหาสตฺตสฺส หิ ชาตทิวเส สกลกาสิรเฎฺฐ  เทโว วสฺสิ, ยสฺมา จ โส รโญฺญ เจว อมจฺจาทีนญฺจ หทยํ อุฬาเรน ปีติสิเนเหน เตมยมาโน อุปฺปโนฺน, ตสฺมา ‘‘เตมิยกุมาโร’’ติ นามํ อโหสิฯ</p>


<p> นฺติ  โสฬสนฺนํ กาสิรโญฺญ อิตฺถาคารสหสฺสานํฯ ติ ปุโตฺต น ลพฺภติฯ น เกวลญฺจ ปุโตฺต เอว, ธีตาปิสฺส นตฺถิ เอวฯ ติ อปุตฺตกเสฺสว ตสฺส รโญฺญ พหูนํ สํวจฺฉรานํ อตีตตฺตา อเนเกสํ อโหรตฺตานํ อปคมเนน สกฺกทตฺติโย อหเมกโกว โพธิปริเยสนํ จรมาโน, ตทา ตสฺส ปุโตฺต หุตฺวา อุปฺปโนฺนติ สตฺถา วทติฯ</p>


<p>ตตฺรายํ อนุปุพฺพิกถา – อตีเต พาราณสิยํ กาสิราชา รชฺชํ กาเรสิฯ ตสฺส โสฬสสหสฺสา อิตฺถิโย อเหสุํฯ ตาสุ เอกาปิ ปุตฺตํ วา ธีตรํ วา น ลภติฯ นาครา ‘‘อมฺหากํ รโญฺญ วํสานุรกฺขโก เอโกปิ ปุโตฺต นตฺถี’’ติ วิปฺปฎิสารี ชาตา สนฺนิปติตฺวา ราชานํ ‘‘ปุตฺตํ ปเตฺถหี’’ติ อาหํสุฯ ราชา โสฬสสหสฺสา อิตฺถิโย ‘‘ปุตฺตํ ปเตฺถถา’’ติ อาณาเปสิฯ ตา จนฺทาทีนํ อุปฎฺฐานาทีนิ กตฺวา ปเตฺถนฺติโยปิ น ลภิํสุฯ อคฺคมเหสี ปนสฺส มทฺทราชธีตา จนฺทาเทวี นาม สีลสมฺปนฺนา อโหสิฯ ราชา ‘‘ตฺวมฺปิ ปุตฺตํ ปเตฺถหี’’ติ อาหฯ สา ปุณฺณมทิวเส อุโปสถิกา หุตฺวา อตฺตโน สีลํ อาวเชฺชตฺวา ‘‘สจาหํ อขณฺฑสีลา, อิมินา เม สเจฺจน ปุโตฺต อุปฺปชฺชตู’’ติ สจฺจกิริยมกาสิฯ ตสฺสา สีลเตเชน สกฺกสฺส อาสนํ  อุณฺหาการํ ทเสฺสสิฯ สโกฺก อาวเชฺชโนฺต ตํ การณํ ญตฺวา ‘‘จนฺทาเทวิยา ปุตฺตปฎิลาภสฺส อุปายํ กริสฺสามี’’ติ ตสฺสา อนุจฺฉวิกํ ปุตฺตํ อุปธาเรโนฺต โพธิสตฺตํ ตาวติํสภวเน นิพฺพตฺติตฺวา ตตฺถ ยาวตายุกํ ฐตฺวา ตโต จวิตฺวา อุปริเทวโลเก อุปฺปชฺชิตุกามํ ทิสฺวา ตสฺส สนฺติกํ คนฺตฺวา ‘‘สมฺม, ตยิ มนุสฺสโลเก อุปฺปเนฺน ปารมิโย จ เต ปูเรสฺสนฺติ, มหาชนสฺส จ วุฑฺฒิ ภวิสฺสติ, อยํ กาสิรโญฺญ จนฺทา นาม อคฺคมเหสี ปุตฺตํ ปเตฺถติ, ตสฺสา  กุจฺฉิยํ อุปฺปชฺชาหี’’ติ อาหฯ</p>


<p>โส ‘‘สาธู’’ติ ปฎิสฺสุณิตฺวา ตสฺสา กุจฺฉิยํ ปฎิสนฺธิํ คณฺหิฯ ตสฺส สหายา ปญฺจสตา เทวปุตฺตา ขีณายุกา เทวโลกา จวิตฺวา ตเสฺสว รโญฺญ อมจฺจภริยานํ กุจฺฉีสุ ปฎิสนฺธิํ คณฺหิํสุฯ เทวี คพฺภสฺส ปติฎฺฐิตภาวํ ญตฺวา รโญฺญ อาโรเจสิฯ ราชา คพฺภปริหารํ ทาเปสิฯ สา ปริปุณฺณคพฺภา ธญฺญปุญฺญลกฺขณสมฺปนฺนํ ปุตฺตํ วิชายิฯ ตํทิวสเมว อมจฺจเคเหสุ  ปญฺจกุมารสตานิ วิชายิํสุฯ อุภยมฺปิ สุตฺวา ราชา ‘‘มม ปุตฺตสฺส ปริวารา เอเต’’ติ ปญฺจนฺนํ ทารกสตานํ ปญฺจธาติสตานิ เปเสตฺวา กุมารปสาธนานิ จ เปเสสิฯ มหาสตฺตสฺส ปน อติทีฆาทิโทสวิวชฺชิตา อลมฺพตฺถนา มธุรถญฺญา จตุสฎฺฐิธาติโย ทตฺวา มหนฺตํ สกฺการํ กตฺวา จนฺทาเทวิยาปิ วรํ อทาสิฯ สา คหิตกํ กตฺวา ฐเปสิฯ ทารโก มหตา ปริวาเรน วฑฺฒติฯ อถ นํ เอกมาสิกํ อลงฺกริตฺวา รโญฺญ สนฺติกํ อานยิํสุฯ ราชา ปิยปุตฺตํ โอโลเกตฺวา อาลิงฺคิตฺวา อเงฺก นิสีทาเปตฺวา รมยมาโน นิสีทิฯ</p>


<p> ตสฺมิํ ขเณ จตฺตาโร โจรา อานีตาฯ ราชา เตสุ เอกสฺส สกณฺฎกาหิ กสาหิ ปหารสหสฺสํ อาณาเปสิ, เอกสฺส สงฺขลิกาย พนฺธิตฺวา พนฺธนาคารปฺปเวสนํ, เอกสฺส สรีเร สตฺติปฺปหารทานํ, เอกสฺส สูลาโรปนํฯ มหาสโตฺต ปิตุ กถํ สุตฺวา สํเวคปฺปโตฺต หุตฺวา ‘‘อโห มม ปิตา รชฺชํ นิสฺสาย ภาริยํ นิรยคามิกมฺมํ กโรตี’’ติ จิเนฺตสิฯ ปุนทิวเส นํ เสตจฺฉตฺตสฺส เหฎฺฐา อลงฺกตสิริสยเน นิปชฺชาเปสุํฯ</p>


<p>โส โถกํ นิทฺทายิตฺวา ปฎิพุโทฺธ อกฺขีนิ อุมฺมีเลตฺวา เสตจฺฉตฺตํ โอโลเกโนฺต มหนฺตํ สิริวิภวํ ปสฺสิฯ อถสฺส ปกติยาปิ สํเวคปฺปตฺตสฺส อติเรกตรํ ภยํ อุปฺปชฺชิฯ โส ‘‘กุโต นุ โข อหํ อิมํ ราชเคหํ อาคโต’’ติ อุปธาเรโนฺต ชาติสฺสรญาเณน เทวโลกโต อาคตภาวํ ญตฺวา ตโต ปรํ โอโลเกโนฺต อุสฺสทนิรเย ปกฺกภาวํ  ปสฺสิฯ ตโต ปรํ โอโลเกโนฺต ตสฺมิํเยว นคเร ราชภาวํ ปสฺสิฯ อถ โส ‘‘อหํ วีสติวสฺสานิ รชฺชํ กาเรตฺวา  อสีติวสฺสสหสฺสานิ อุสฺสทนิรเย ปจฺจิํ, อิทานิ ปุนปิ อิมสฺมิํ โจรเคเห นิพฺพโตฺตสฺมิ, ปิตาปิ เม หิโยฺย จตูสุ โจเรสุ อานีเตสุ ตถารูปํ ผรุสํ นิรยสํวตฺตนิกํ กถํ กเถสิฯ น เม อิมินา อวิทิตวิปุลานตฺถาวเหน รเชฺชน อโตฺถ, กถํ นุ โข อิมมฺหา โจรเคหา มุเจฺจยฺย’’นฺติ จิเนฺตโนฺต นิปชฺชิฯ อถ นํ เอกา เทวธีตา ‘‘ตาต เตมิยกุมาร, มา ภายิ, ตีณิ องฺคานิ อธิฎฺฐหิตฺวา ตว โสตฺถิ ภวิสฺสตี’’ติ สมสฺสาเสสิฯ ตํ สุตฺวา มหาสโตฺต รชฺชสงฺขาตา  อนตฺถโต มุจฺจิตุกาโม โสฬสสํวจฺฉรานิ ตีณิ องฺคานิ อจลาธิฎฺฐานวเสน อธิฎฺฐหิฯ เตน วุตฺตํ นฺติอาทิฯ</p>


<p>ตตฺถ นฺติ กิเจฺฉน กสิเรน จิรกาลปตฺถนาย ลทฺธํฯ นฺติ ชาติสมฺปนฺนํฯ กายชุติยา เจว ญาณชุติยา จ สมนฺนาคตตฺตา ติ ปิตา เม กาสิราชา ‘‘มา นํ กุมารํ รโช วา อุสฺสาโว วา’’ติ ชาตกาลโต ปฎฺฐาย เสตจฺฉตฺตสฺส เหฎฺฐา สิริสยเน สยาเปตฺวา มหเนฺตน ปริวาเรน มํ โปเสติฯ</p>


<p>  อหํ โอโลเกโนฺต  เสตจฺฉตฺตํ ติ เยน เสตจฺฉเตฺตน ตโต ตติเย อตฺตภาเว อหํ นิรยํ คโต, เสตจฺฉตฺตสีเสน รชฺชํ วทติฯ</p>


<p> นฺติ ตํ เสตจฺฉตฺตํ ทิฎฺฐสฺส ทิฎฺฐวโต เม สห เตน ทสฺสเนน, ทสฺสนสมกาลเมวาติ อโตฺถฯ ติ สุปริวิทิตาทีนวตฺตา ภยานโก จิตฺตุตฺราโส อุทปาทิฯ นฺติ กถํ นุ โข อหํ อิมํ รชฺชํ กาฬกณฺณิํ มุเญฺจยฺยนฺติ เอวํ วิจารณํ อาปชฺชิํฯ</p>


<p> นฺติ ปุเพฺพ เอกสฺมิํ อตฺตภาเว มม มาตุภูตปุพฺพา ตสฺมิํ ฉเตฺต อธิวตฺถา  มยฺหํ  หิเตสินีฯ ติ สา เทวตา มํ ตถา  เจโตทุเกฺขน ทุกฺขิตํ ทิสฺวา มูคปกฺขพธิรภาวสงฺขาเตสุ ตีสุ รชฺชทุกฺขโต นิกฺขมนการเณสุ โยเชสิฯ</p>


<p> นฺติ ปณฺฑิจฺจํ, อยเมว วา ปาโฐฯ ติ มา ปกาเสหิฯ ติ พาโลติ ญาโตฯ ติ สกโล อโนฺตชโน เจว พหิชโน จฯ ติ นีหรเถตํ  กาฬกณฺณินฺติ อวชานาตุฯ ติ เอวํ ยถาวุตฺตนเยน อวชานิตพฺพภาเว สติ ตุยฺหํ เคหโต นิกฺขมเนน  ปารมิปริปูรณํ ภวิสฺสติฯ</p>


<p>   นฺติ เต เอตํ ตีณิ องฺคานิ อธิฎฺฐาหีติ วจนํฯ ติ อมฺม เทวเต, มม อตฺถกามา อสิฯ ติ ตเสฺสว ปริยายวจนํฯ อโตฺถติ วา เอตฺถ สุขํ เวทิตพฺพํฯ หิตนฺติ ตสฺส การณภูตํ ปุญฺญํฯ</p>


<p> นฺติ โจรเคเห วตาหํ ชาโต, อหุ เม มหาวตานโตฺถติ โสกสาคเร โอสีทโนฺต ตสฺสา เทวตาย อหํ วจนํ สุตฺวา สาคเร โอสีทโนฺต วิย ถลํ ปติฎฺฐํ  รชฺชกุลโต นิกฺขมโนปายํ อลภินฺติ อโตฺถฯ นฺติ ยาว เคหโต นิกฺขมิํ, ตาว ตีณิ องฺคานิ การณานิ อธิฎฺฐหิํฯ</p>


<p> อิทานิ ตานิ สรูปโต ทเสฺสตุํ นฺติ คาถมาหฯ ตตฺถ ติ ปีฐสปฺปิฯ เสสํ สุวิเญฺญยฺยเมวฯ</p>


<p>เอวํ ปน มหาสเตฺต เทวตาย ทินฺนนเย ฐตฺวา ชาตวสฺสโต ปฎฺฐาย มูคาทิภาเวน อตฺตานํ ทเสฺสเนฺต มาตาปิตโร ธาติอาทโย จ ‘‘มูคานํ หนุปริโยสานํ นาม เอวรูปํ น โหติ, พธิรานํ กณฺณโสตํ นาม เอวรูปํ น โหติ, ปีฐสปฺปีนํ หตฺถปาทา นาม เอวรูปา น โหนฺติ, ภวิตพฺพเมตฺถ การเณน, วีมํสิสฺสาม น’’นฺติ จิเนฺตตฺวา ‘‘ขีเรน ตาว วีมํสิสฺสามา’’ติ สกลทิวสํ ขีรํ น เทนฺติฯ โส สุสฺสโนฺตปิ ขีรตฺถาย สทฺทํ น กโรติฯ</p>


<p>อถสฺส มาตา ‘‘ปุโตฺต เม ฉาโต, ขีรมสฺส เทถา’’ติ ขีรํ ทาเปสิฯ เอวํ อนฺตรนฺตรา ขีรํ อทตฺวา เอกสํวจฺฉรํ วีมํสนฺตาปิ อนฺตรํ น ปสฺสิํสุฯ ตโต ‘‘กุมารกา นาม ปูวขชฺชกํ ปิยายนฺติ, ผลาผลํ ปิยายนฺติ, กีฬนภณฺฑกํ ปิยายนฺติ, โภชนํ ปิยายนฺตี’’ติ ตานิ ตานิ ปโลภนียานิ อุปเนตฺวา วีมํสนวเสน ปโลเภนฺตา ยาว ปญฺจวสฺสกาลา อนฺตรํ น ปสฺสิํสุฯ อถ นํ ‘‘ทารกา นาม  อคฺคิโต ภายนฺติ, มตฺตหตฺถิโต ภายนฺติ, สปฺปโต ภายนฺติ, อุกฺขิตฺตาสิกปุริสโต ภายนฺติ, เตหิ วีมํสิสฺสามา’’ติ ยถา เตหิสฺส อนโตฺถ น ชายติ, ตถา ปุริมเมว สํวิทหิตฺวา อติภยานกากาเรน อุปคจฺฉเนฺต กาเรสุํฯ</p>


<p>มหาสโตฺต   นิรยภยํ อาวเชฺชตฺวา ‘‘อิโต สตคุเณน สหสฺสคุเณน สตสหสฺสคุเณน นิรโย ภายิตโพฺพ’’ติ นิจฺจโลว โหติฯ เอวมฺปิ วีมํสิตฺวา อนฺตรํ น ปสฺสนฺตา ปุน ‘‘ทารกา นาม สมชฺชตฺถิกา โหนฺตี’’ติ สมชฺชํ กาเรตฺวาปิ มหาสตฺตํ สาณิยา ปริกฺขิปิตฺวา อชานนฺตเสฺสว จตูสุ ปเสฺสสุ สงฺขสเทฺทหิ เภริสเทฺทหิ จ สหสา เอกนินฺนาทํ กาเรตฺวาปิ อนฺธกาเร ฆเฎหิ ทีปํ อุปเนตฺวา สหสา อาโลกํ ทเสฺสตฺวาปิ สกลสรีรํ ผาณิเตน มเกฺขตฺวา พหุมกฺขิเก ฐาเน นิปชฺชาเปตฺวาปิ นฺหาปนาทีนิ อกตฺวา อุจฺจารปสฺสาวมตฺถเก นิปนฺนํ อชฺฌุเปกฺขิตฺวาปิ ตตฺถ จ ปลิปนฺนํ สยมานํ ปริหาเสหิ อโกฺกสเนหิ จ ฆเฎฺฎตฺวาปิ เหฎฺฐามเญฺจ อคฺคิกปลฺลํ กตฺวา อุณฺหสนฺตาเปน ปีเฬตฺวาปีติ เอวํ นานาวิเธหิ อุปาเยหิ วีมํสนฺตาปิสฺส อนฺตรํ น ปสฺสิํสุฯ</p>


<p>มหาสโตฺต หิ สพฺพตฺถ นิรยภยเมว อาวเชฺชตฺวา อธิฎฺฐานํ อวิโกเปโนฺต นิจฺจโลว อโหสิฯ เอวํ ปนฺนรสวสฺสานิ วีมํสิตฺวา อถ โสฬสวสฺสกาเล ‘‘ปีฐสปฺปิโน วา โหนฺตุ มูคพธิรา วา รชนีเยสุ อรชฺชนฺตา ทุสฺสนีเยสุ อทุสฺสนฺตา นาม นตฺถีติ นาฎกานิสฺส ปจฺจุปฎฺฐเปตฺวา วีมํสิสฺสามา’’ติ กุมารํ คโนฺธทเกน นฺหาเปตฺวา เทวปุตฺตํ วิย อลงฺกริตฺวา เทววิมานกปฺปํ ปุปฺผคนฺธทามาทีหิ เอกาโมทปโมทํ ปาสาทํ อาโรเปตฺวา อุตฺตมรูปธรา ภาววิลาสสมฺปนฺนา เทวจฺฉราปฎิภาคา อิตฺถิโย อุปฎฺฐเปสุํ – ‘‘คจฺฉถ นจฺจาทีหิ กุมารํ อภิรมาเปถา’’ติฯ ตา อุปคนฺตฺวา ตถา กาตุํ วายมิํสุฯ โส พุทฺธิสมฺปนฺนตาย ‘‘อิมา เม สรีรสมฺผสฺสํ มา วินฺทิํสู’’ติ อสฺสาสปสฺสาเส นิรุนฺธิฯ ตา ตสฺส สรีรสมฺผสฺสํ อวินฺทนฺติโย ‘‘ถทฺธสรีโร เอส, นายํ มนุโสฺส, ยโกฺข ภวิสฺสตี’’ติ ปกฺกมิํสุฯ</p>


<p>เอวํ โสฬส วสฺสานิ โสฬสหิ มหาวีมํสาหิ อเนกาหิ จ ขุทฺทกวีมํสาหิ ปริคฺคณฺหิตุํ อสกฺกุณิตฺวา มาตาปิตโร ‘‘ตาต, เตมิยกุมาร, มยํ ตว อมูคาทิภาวํ ชานาม, น หิ เตสํ เอวรูปานิ มุขกณฺณโสตปาทานิ โหนฺติ, ตฺวํ อเมฺหหิ  ปเตฺถตฺวา ลทฺธปุตฺตโก, มา โน นาเสหิ, สกลชมฺพุทีเป ราชูนํ สนฺติกา ครหโต โมเจหี’’ติ สห วิสุํ วิสุญฺจ อเนกวารํ ยาจิํสุฯ โส เตหิ เอวํ ยาจิยมาโนปิ อสุณโนฺต วิย หุตฺวา นิปชฺชิฯ</p>


<p> อถ  ราชา มหาสตฺตสฺส อุโภ ปาเท กณฺณโสเต ชิวฺหํ อุโภ จ หเตฺถ กุสเลหิ ปุริเสหิ วีมํสาเปตฺวา ‘‘ยทิปิ อปีฐสปฺปิอาทีนํ วิยสฺส ปาทาทโย, ตถาปิ อยํ ปีฐสปฺปิ มูคพธิโร มเญฺญ, อีทิเส กาฬกณฺณิปุริเส อิมสฺมิํ เคเห วสเนฺต ตโย อนฺตรายา ปญฺญายนฺติ  ชีวิตสฺส วา ฉตฺตสฺส วา มเหสิยา วา’’ติ ลกฺขณปาฐเกหิ อิทานิ กถิตํฯ ชาตทิวเส ปน ‘‘ตุมฺหากํ โทมนสฺสปริหรณตฺถํ ‘ธญฺญปุญฺญลกฺขโณ’ติ วุตฺต’’นฺติ อมเจฺจหิ อาโรจิตํ สุตฺวา อนฺตรายภเยน ภีโต ‘‘คจฺฉถ นํ อวมงฺคลรเถ นิปชฺชาเปตฺวา ปจฺฉิมทฺวาเรน นีหราเปตฺวา อามกสุสาเน นิขณถา’’ติ อาณาเปสิฯ ตํ สุตฺวา มหาสโตฺต หโฎฺฐ อุทโคฺค อโหสิ – ‘‘จิรสฺสํ วต เม มโนรโถ มตฺถกํ ปาปุณิสฺสตี’’ติฯ เตน วุตฺตํ ติอาทิฯ</p>


<p>ตตฺถ ติ มทฺทนวเสน วีมํสิตฺวาฯ นฺติ หตฺถาทีหิ อวิกลตํฯ นฺติ ‘‘เอวํ อนูนาวยโวปิ สมาโน มูคาทิ วิย ทิสฺสมาโน ‘‘รชฺชํ กาเรตุํ อภโพฺพ, กาฬกณฺณิปุริโส อย’’นฺติ ครหิํสุฯ ‘‘นิทฺทิสุ’’นฺติปิ ปาโฐ, วทิํสูติ อโตฺถฯ</p>


<p> นฺติ ราชทสฺสนตฺถํ อาคตา สเพฺพปิ ชนปทวาสิโน เสนาปติปุโรหิตปฺปมุขา ราชปุริสา เต สเพฺพปิ  สมานจิตฺตา  อนฺตรายปริหรณตฺถํ รญฺญา อาณตฺตา ภูมิยํ นิขณนวเสน มม ฉฑฺฑนํ มุขสโงฺกจํ อกตฺวา อภิมุขภาเวน สาธุ สุฎฺฐุ อิทํ กตฺตพฺพเมวาติ อนุโมทิํสุฯ</p>


<p> ติ ยสฺสตฺถาย ยทตฺถํ ตโต มูคาทิภาวาธิฎฺฐานวเสน ทุกฺกรจรณํ จิณฺณํ จริตํ, โส อโตฺถ มม สมิชฺฌติฯ เตสํ มม มาตาปิตุอาทีนํ  อธิปฺปายํ  อหํ มม อธิปฺปายสมิชฺฌเนน  อนุปธาเรตฺวา ภูมิยํ นิขณนานุชานเนน ว อโหสินฺติ วจนเสเสน สมฺพโนฺธ เวทิตโพฺพฯ</p>


<p> เอวํ  กุมารสฺส ภูมิยํ นิขณเน รญฺญา อาณเตฺต จนฺทาเทวี ตํ ปวตฺติํ สุตฺวา ราชานํ อุปสงฺกมิตฺวา, ‘‘เทว, ตุเมฺหหิ มยฺหํ วโร ทิโนฺน, มยา  จ คหิตกํ กตฺวา ฐปิโต, ตํ เม อิทานิ เทถา’’ติฯ ‘‘คณฺห, เทวี’’ติฯ ‘‘ปุตฺตสฺส เม รชฺชํ เทถา’’ติฯ ‘‘ปุโตฺต เต กาฬกณฺณี, น สกฺกา ทาตุ’’นฺติฯ ‘‘เตน หิ, เทว, ยาวชีวํ อเทโนฺต สตฺต วสฺสานิ เทถา’’ติฯ ‘‘ตมฺปิ น สกฺกา’’ติฯ ‘‘ฉ วสฺสานิ, ปญฺจจตฺตาริตีณิเทฺวเอกํ วสฺสํ, สตฺต มาเส, ฉปญฺจจตฺตาโรตโยเทฺวเอกํ มาสํอทฺธมาสํสตฺตาหํ เทถา’’ติฯ สาธุ คณฺหาติฯ</p>


<p>สา ปุตฺตํ อลงฺการาเปตฺวา ‘‘เตมิยกุมารสฺส อิทํ รชฺช’’นฺติ นคเร เภริํ จราเปตฺวา นครํ อลงฺการาเปตฺวา ปุตฺตํ หตฺถิกฺขนฺธํ อาโรเปตฺวา เสตจฺฉตฺตํ มตฺถเก การาเปตฺวา นครํ ปทกฺขิณํ กตฺวา  อาคตํ อลงฺกตสิริสยเน นิปชฺชาเปตฺวา สพฺพรตฺติํ ยาจิ – ‘‘ตาต เตมิย, ตํ นิสฺสาย โสฬส วสฺสานิ นิทฺทํ อลภิตฺวา โรทมานาย เม อกฺขีนิ อุปฺปกฺกานิ, โสเกน หทยํ ภิชฺชติ วิย, ตว อปีฐสปฺปิอาทิภาวํ ชานามิ, มา มํ อนาถํ กรี’’ติฯ อิมินา นิยาเมน ฉ ทิวเส ยาจิฯ ฉเฎฺฐ ทิวเส ราชา สุนนฺทํ นาม สารถิํ ปโกฺกสาเปตฺวา ‘‘เสฺว ปาโตว อวมงฺคลรเถน กุมารํ นีหริตฺวา อามกสุสาเน ภูมิยํ นิขณิตฺวา ปถวิวฑฺฒนกกมฺมํ กตฺวา เอหี’’ติ อาหฯ ตํ สุตฺวา เทวี ‘‘ตาต, กาสิราชา ตํ เสฺว อามกสุสาเน นิขณิตุํ อาณาเปสิฯ เสฺว มรณํ ปาปุณิสฺสตี’’ติ อาหฯ</p>


<p>มหาสโตฺต ตํ สุตฺวา ‘‘เตมิย, โสฬส วสฺสานิ ตยา กโต วายาโม มตฺถกํ ปโตฺต’’ติ หโฎฺฐ อุทโคฺค อโหสิฯ มาตุยา ปนสฺส หทยํ ภิชฺชนาการํ วิย อโหสิฯ อถ ตสฺสา รตฺติยา อจฺจเยน ปาโตว สารถิ รถํ อาทาย ทฺวาเร ฐเปตฺวา สิริคพฺภํ ปวิสิตฺวา ‘‘เทวิ, มา มยฺหํ กุชฺฌิ, รโญฺญ อาณา’’ติ ปุตฺตํ อาลิงฺคิตฺวา นิปนฺนํ เทวิํ ปิฎฺฐิหเตฺถน อปเนตฺวา กุมารํ อุกฺขิปิตฺวา ปาสาทา โอตริฯ เทวี อุรํ ปหริตฺวา มหาสเทฺทน ปริเทวิตฺวา มหาตเล โอหียิฯ</p>


<p>อถ นํ มหาสโตฺต โอโลเกตฺวา ‘‘มยิ อกเถเนฺต มาตุ โสโก พลวา ภวิสฺสตี’’ติ กเถตุกาโม หุตฺวาปิ ‘‘สเจ กเถสฺสามิ โสฬส วสฺสานิ กโต  วายาโม โมโฆ ภวิสฺสติ, อกเถโนฺต ปนาหํ อตฺตโน จ มาตาปิตูนญฺจ ปจฺจโย ภวิสฺสามี’’ติ อธิวาเสสิฯ สารถิ ‘‘มหาสตฺตํ รถํ อาโรเปตฺวา ปจฺฉิมทฺวาราภิมุขํ  รถํ เปเสสฺสามี’’ติ ปาจีนทฺวาราภิมุขํ เปเสสิฯ รโถ นครา นิกฺขมิตฺวา เทวตานุภาเวน ติโยชนฎฺฐานํ คโตฯ มหาสโตฺต สุฎฺฐุตรํ ตุฎฺฐจิโตฺต อโหสิฯ ตตฺถ วนฆฎํ สารถิสฺส อามกสุสานํ วิย อุปฎฺฐาสิฯ โส ‘‘อิทํ ฐานํ สุนฺทร’’นฺติ รถํ โอกฺกมาเปตฺวา มคฺคปเสฺส ฐเปตฺวา รถา โอรุยฺห มหาสตฺตสฺส อาภรณภณฺฑํ โอมุญฺจิตฺวา ภณฺฑิกํ กตฺวา ฐเปตฺวา กุทาลํ อาทาย อวิทูเร อาวาฎํ ขณิตุํ อารภิฯ เตน วุตฺตํ ติอาทิฯ</p>


<p>ตตฺถ ติ โสฬสหิ คโนฺธทกฆเฎหิ นฺหาเปตฺวาฯ ติ สุรภิวิเลปเนน วิลิเมฺปตฺวาฯ นฺติ กาสิราชูนํ ปเวณิยาคตํ ราชมกุฎํ สีเส ปฎิมุญฺจิตฺวาฯ ติ ตสฺมิํ ราชกุเล ราชาภิเสกนิยาเมน อภิสิญฺจิตฺวาฯ นฺติ เสตจฺฉเตฺตน ธาริยมาเนน มํ นครํ ปทกฺขิณํ กาเรสุํฯ</p>


<p> ติ มยฺหํ มาตุ จนฺทาเทวิยา วรลาภนวเสน ลทฺธํ สตฺตาหํ มม เสตจฺฉตฺตํ  ธารยิตฺวาฯ ติ ตโต ปุนทิวเส สูริยมณฺฑเล อุคฺคตมเตฺต อวมงฺคลรเถน  นครโต  ภูมิยํ นิขณนตฺถํ  สุนโนฺท มุปคจฺฉิฯ</p>


<p> นฺติ สนฺนโทฺธ อสฺสํ, ยุเค โยชิตสฺสํ เม รถํ มคฺคโต อุกฺกมาปนวเสน เอโกกาเส กตฺวาฯ ติ มุจฺจิตหโตฺถ, รถปาจนโต มุตฺตหโตฺถติ อโตฺถฯ อถ วา ติ หตฺถมุโตฺต มม หตฺถโต มุจฺจิตฺวาติ อโตฺถฯ นฺติ อาวาฎํฯ นฺติ นิขณิตุํฯ</p>


<p> อิทานิ ยทตฺถํ มยา โสฬส วสฺสานิ มูควตาทิอธิฎฺฐาเนน ทุกฺกรจริยา  อธิฎฺฐิตา, ตํ ทเสฺสตุํ นฺติ คาถาทฺวยมาหฯ</p>


<p>ตตฺถ ติ ทฺวิมาสิกกาลโต ปฎฺฐาย ยาว โสฬสสํวจฺฉรา ถญฺญปฎิเสธนาทีหิ วิวิเธหิ นานปฺปกาเรหิ การเณหิ ตชฺชยโนฺต ภยวิทฺธํสนวเสน วิเหฐิยมาโนฯ เสสํ สุวิเญฺญยฺยเมวฯ</p>


<p>อถ  มหาสโตฺต สุนเนฺท กาสุํ ขณเนฺต ‘‘อยํ เม วายามกาโล’’ติ อุฎฺฐาย อตฺตโน หตฺถปาเท สมฺพาหิตฺวา รถา โอตริตุํ เม พลํ อตฺถีติ ญตฺวา จิตฺตํ อุปฺปาเทสิฯ ตาวเทวสฺส ปาทปติฎฺฐานฎฺฐานํ วาตปุณฺณภสฺตจมฺมํ วิย อุคฺคนฺตฺวา รถสฺส ปจฺฉิมนฺตํ อาหจฺจ อฎฺฐาสิฯ โส โอตริตฺวา กติปเย วาเร อปราปรํ จงฺกมิตฺวา ‘‘โยชนสตมฺปิ คนฺตุํ เม พลํ อตฺถี’’ติ ญตฺวา รถํ ปจฺฉิมเนฺต คเหตฺวา กุมารกานํ กีฬนยานกํ วิย อุกฺขิปิตฺวา ‘‘สเจ สารถิ มยา สทฺธิํ ปฎิวิรุเชฺฌยฺย, อตฺถิ เม ปฎิวิรุชฺฌิตุํ พล’’นฺติ สลฺลเกฺขตฺวา ปสาธนตฺถาย จิตฺตํ อุปฺปาเทสิฯ ตงฺขณเญฺญว สกฺกสฺส ภวนํ อุณฺหาการํ ทเสฺสสิฯ สโกฺก ตํ การณํ ญตฺวา วิสฺสกมฺมํ อาณาเปสิ – ‘‘คจฺฉ กาสิราชปุตฺตํ อลงฺกโรหี’’ติฯ โส ‘‘สาธู’’ติ วตฺวา ทิเพฺพหิ จ มานุเสหิ จ อลงฺกาเรหิ สกฺกํ วิย ตํ อลงฺกริฯ โส เทวราชลีฬาย สารถิสฺส ขณโนกาสํ คนฺตฺวา อาวาฎตีเร ฐตฺวา –</p>


<p>
‘‘กินฺนุ สนฺตรมาโนว, กาสุํ ขณสิ สารถิ;  
  
ปุโฎฺฐ เม สมฺม อกฺขาหิ, กิํ กาสุยา กริสฺสสี’’ติฯ (ชา. ๒.๒๒.๓) –  
</p>
  
<p>อาหฯ</p>


<p>เตน  อุทฺธํ อโนโลเกตฺวาว –</p>


<p>
‘‘รโญฺญ มูโค จ ปโกฺข จ, ปุโตฺต ชาโต อเจตโส;  
  
โสมฺหิ รญฺญา สมชฺฌิโฎฺฐ, ปุตฺตํ เม นิขณํ วเน’’ติฯ (ชา. ๒.๒๒.๔) –  
</p>
  
<p>วุเตฺต มหาสโตฺต –</p>


<p>
‘‘น  
พธิโร น มูโคสฺมิ, น ปโกฺข น จ วีกโล;  
  
อธมฺมํ สารถิ กยิรา, มํ เจ ตฺวํ นิขณํ วเนฯ  
</p>
  
<p>
‘‘อูรู พาหุญฺจ เม ปสฺส, ภาสิตญฺจ สุโณหิ เม;  
  
อธมฺมํ สารถิ กยิรา, มํ เจ ตฺวํ นิขณํ วเน’’ติฯ (ชา. ๒.๒๒.๕-๖) –  
</p>
  
<p>วตฺวา ปุน เตน อาวาฎขณนํ ปหาย อุทฺธํ โอโลเกตฺวา ตสฺส รูปสมฺปตฺติํ ทิสฺวา ‘‘มนุโสฺส วา เทโว วา’’ติ อชานเนฺตน –</p>


<p>
‘‘เทวตา นุสิ คนฺธโพฺพ, อทุ สโกฺก ปุรินฺทโท;  
  
โก วา ตฺวํ กสฺส วา ปุโตฺต, กถํ ชาเนมุ ตํ มย’’นฺติฯ (ชา. ๒.๒๒.๗) –  
</p>
  
<p>วุเตฺต –</p>


<p>
‘‘นมฺหิ  
เทโว น คนฺธโพฺพ, นาปิ สโกฺก ปุรินฺทโท;  
  
กาสิรโญฺญ อหํ ปุโตฺต, ยํ กาสุยา นิขญฺญสิฯ  
</p>
  
<p>
‘‘ตสฺส รโญฺญ อหํ ปุโตฺต, ยํ ตฺวํ สมฺมูปชีวสิ;  
  
อธมฺมํ สารถิ กยิรา, มํ เจ ตฺวํ นิขณํ วเนฯ  
</p>
  
<p>
‘‘ยสฺส  
รุกฺขสฺส ฉายาย, นิสีเทยฺย สเยยฺย วา;  
  
น ตสฺส สาขํ ภเญฺชยฺย, มิตฺตทุโพฺภ หิ ปาปโกฯ  
</p>
  
<p>
‘‘ยถา รุโกฺข ตถา ราชา, ยถา สาขา ตถา อหํ;  
  
<p>
ยถา ฉายูปโค โปโส, เอวํ ตฺวมสิ สารถิ;  
  
อธมฺมํ สารถิ กยิรา, มํ เจ ตฺวํ นิขณํ วเน’’ติฯ (ชา. ๒.๒๒.๘-๑๑) –  
</p>
  
<p>อาทินา นเยน ธมฺมํ เทเสตฺวา เตน นิวตฺตนตฺถํ ยาจิโต อนิวตฺตนการณํ ปพฺพชฺชาฉนฺทํ ตสฺส จ เหตุ นิรยภยาทิกํ อตีตภเว อตฺตโน ปวตฺติํ วิตฺถาเรน กเถตฺวา ตาย ธมฺมกถาย ตาย จ ปฎิปตฺติยา ตสฺมิมฺปิ ปพฺพชิตุกาเม ชาเต รโญฺญ อิมํ –</p>


<p>
‘‘รถํ นิยฺยาตยิตฺวาน, อนโณ เอหิ สารถิ;  
  
อนณสฺส หิ ปพฺพชฺชา, เอตํ อิสีหิ วณฺณิต’’นฺติฯ (ชา. ๒.๒๒.๔๔) –  
</p>
  
<p>วตฺวา ตํ วิสฺสเชฺชสิฯ</p>


<p>โส รถํ อาภรณานิ จ คเหตฺวา รโญฺญ สนฺติกํ คนฺตฺวา ตมตฺถํ อาโรเจสิฯ ราชา ตาวเทว ‘‘มหาสตฺตสฺส สนฺติกํ  คมิสฺสามี’’ติ นครโต นิคฺคจฺฉิ สทฺธิํ จตุรงฺคินิยา เสนาย อิตฺถาคาเรหิ นาครชานปเทหิ จฯ มหาสโตฺตปิ โข สารถิํ อุโยฺยเชตฺวา ปพฺพชิตุกาโม ชาโตฯ ตสฺส จิตฺตํ ญตฺวา สโกฺก วิสฺสกมฺมํ เปเสสิ – ‘‘เตมิยปณฺฑิโต ปพฺพชิตุกาโม, ตสฺส อสฺสมปทํ ปพฺพชิตปริกฺขาเร จ มาเปหี’’ติฯ โส คนฺตฺวา ติโยชนิเก วนสเณฺฑ อสฺสมํ มาเปตฺวา รตฺติฎฺฐานทิวาฎฺฐานจงฺกมนโปกฺขรณีผลรุกฺขสมฺปนฺนํ กตฺวา สเพฺพ จ ปพฺพชิตปริกฺขาเร มาเปตฺวา สกฎฺฐานเมว คโตฯ โพธิสโตฺต ตํ ทิสฺวา สกฺกทตฺติยภาวํ ญตฺวา ปณฺณสาลํ ปวิสิตฺวา วตฺถานิ อปเนตฺวา ตาปสเวสํ  คเหตฺวา กฎฺฐตฺถเร นิสิโนฺน อฎฺฐ สมาปตฺติโย, ปญฺจ จ อภิญฺญาโย นิพฺพเตฺตตฺวา ปพฺพชฺชาสุเขน อสฺสเม นิสีทิฯ</p>


<p>กาสิราชาปิ สารถินา ทสฺสิตมเคฺคน คนฺตฺวา อสฺสมํ ปวิสิตฺวา มหาสเตฺตน สห สมาคนฺตฺวา กตปฎิสนฺถาโร รเชฺชน นิมเนฺตสิฯ เตมิยปณฺฑิโต ตํ ปฎิกฺขิปิตฺวา อเนกาการโวการํ  อนิจฺจตาทิปฎิสํยุตฺตาย จ กามาทีนวปฎิสํยุตฺตาย จ ธมฺมิยา กถาย ราชานํ สํเวเชสิฯ โส สํวิคฺคมานโส ฆราวาเส อุกฺกณฺฐิโต ปพฺพชิตุกาโม หุตฺวา อมเจฺจ อิตฺถาคาเร จ ปุจฺฉิฯ เตปิ ปพฺพชิตุกามา อเหสุํฯ อถ ราชา จนฺทาเทวิํ อาทิํ กตฺวา โสฬส สหเสฺส โอโรเธ จ อมจฺจาทิเก จ ปพฺพชิตุกาเม ญตฺวา นคเร เภริํ จราเปสิ – ‘‘เย มม ปุตฺตสฺส สนฺติเก ปพฺพชิตุกามา, เต ปพฺพชนฺตู’’ติฯ สุวณฺณโกฎฺฐาคาราทีนิ จ วิวราเปตฺวา วิสฺสชฺชาเปสิฯ นาครา จ ยถาปสาริเตเยว อาปเณ วิวฎทฺวาราเนว เคหานิ จ ปหาย รโญฺญ สนฺติกํ อคมํสุฯ ราชา มหาชเนน สทฺธิํ มหาสตฺตสฺส สนฺติเก ปพฺพชิฯ สกฺกทตฺติยํ ติโยชนิกํ อสฺสมปทํ ปริปูริฯ</p>


<p>สามนฺตราชาโน ‘‘กาสิราชา ปพฺพชิโต’’ติ สุตฺวา ‘‘พาราณสิรชฺชํ คเหสฺสามา’’ติ นครํ ปวิสิตฺวา เทวนครสทิสํ นครํ สตฺตรตนภริตํ เทววิมานกปฺปํ ราชนิเวสนญฺจ ทิสฺวา ‘‘อิมํ ธนํ นิสฺสาย ภเยน ภวิตพฺพ’’นฺติ ตาวเทว นิกฺขมิตฺวา ปายาสุํฯ เตสํ อาคมนํ สุตฺวา มหาสโตฺต วนนฺตํ คนฺตฺวา อากาเส นิสีทิตฺวา  ธมฺมํ เทเสสิฯ เต สเพฺพ สทฺธิํ ปริสาย ตสฺส สนฺติเก ปพฺพชิํสุฯ เอวํ อปเรปิ อปเรปีติ มหาสมาคโม อโหสิฯ สเพฺพ ผลาผลานิ ปริภุญฺชิตฺวา สมณธมฺมํ กโรนฺติฯ โย กามาทิวิตกฺกํ วิตเกฺกติ, ตสฺส จิตฺตํ ญตฺวา มหาสโตฺต ตตฺถ คนฺตฺวา อากาเส นิสีทิตฺวา ธมฺมํ เทเสติฯ</p>


<p>โส ธมฺมสฺสวนสปฺปายํ ลภิตฺวา สมาปตฺติโย อภิญฺญาโย จ นิพฺพเตฺตติฯ เอวํ อปโรปิ อปโรปีติ สเพฺพปิ ชีวิตปริโยสาเน พฺรหฺมโลกปรายนา อเหสุํฯ ติรจฺฉานคตาปิ มหาสเตฺต อิสิคเณปิ จิตฺตํ ปสาเทตฺวา ฉสุ กามสเคฺคสุ นิพฺพตฺติํสุฯ มหาสตฺตสฺส พฺรหฺมจริยํ จิรํ ทีฆมทฺธานํ ปวตฺติตฺถฯ ตทา ฉเตฺต อธิวตฺถา เทวตา อุปฺปลวณฺณา อโหสิ, สารถิ สาริปุตฺตเตฺถโร, มาตาปิตโร มหาราชกุลานิ, ปริสา พุทฺธปริสา, เตมิยปณฺฑิโต โลกนาโถฯ</p>


<p>ตสฺส  อธิฎฺฐานปารมี อิธ มตฺถกํ ปตฺตา, เสสปารมิโยปิ ยถารหํ นิทฺธาเรตพฺพาฯ ตถา มาสชาตกาลโต ปฎฺฐาย นิรยภยํ ปาปภีรุตา รชฺชชิคุจฺฉา เนกฺขมฺมนิมิตฺตํ มูคาทิภาวาธิฎฺฐานํ ตตฺถ จ วิโรธิปฺปจฺจยสโมธาเนปิ นิจฺจลภาโวติ เอวมาทโย คุณานุภาวา วิภาเวตพฺพาติฯ</p>

</p>

</p>


<h3>๗. กปิราชจริยาวณฺณนา</h3>
<p> สตฺตเม  นฺติ ยสฺมิํ กาเล อหํ กปิโยนิยํ นิพฺพตฺติตฺวา วุทฺธิมนฺวาย นาคพโล ถามสมฺปโนฺน อสฺสโปตกปฺปมาโณ มหาสรีโร กปิ โหมิฯ ติ เอกิสฺสา นทิยา ตีเร เอกสฺมิํ ทรีภาเค ยทา วาสํ กเปฺปมีติ อโตฺถฯ</p>


<p>ตทา กิร โพธิสโตฺต ยูถปริหรณํ อกตฺวา เอกจโร หุตฺวา วิหาสิฯ ตสฺสา ปน นทิยา เวมเชฺฌ เอโก ทีปโก นานปฺปกาเรหิ อมฺพปนสาทีหิ ผลรุเกฺขหิ สมฺปโนฺนฯ โพธิสโตฺต  ถามชวสมฺปนฺนตาย นทิยา โอริมตีรโต อุปฺปติตฺวา ทีปกสฺส ปน นทิยา จ มเชฺฌ เอโก ปิฎฺฐิปาสาโณ อตฺถิ, ตสฺมิํ ปตติฯ ตโต อุปฺปติตฺวา ตสฺมิํ ทีปเก ปตติฯ โส ตตฺถ นานปฺปการานิ ผลาผลานิ ขาทิตฺวา สายํ เตเนว อุปาเยน ปจฺจาคนฺตฺวา อตฺตโน วสนฎฺฐาเน วสิตฺวา ปุนทิวเสปิ ตเถว กโรติฯ อิมินา นิยาเมน วาสํ กเปฺปสิฯ</p>


<p>ตสฺมิํ ปน กาเล เอโก กุมฺภีโล สปชาปติโก ตสฺสํ นทิยํ วสติฯ ตสฺส ภริยา โพธิสตฺตํ อปราปรํ คจฺฉนฺตํ ทิสฺวา ตสฺส หทยมํเส โทหฬํ อุปฺปาเทตฺวา กุมฺภีลํ อาห – ‘‘มยฺหํ โข, อยฺยปุตฺต, อิมสฺส วานรสฺส หทยมํเส โทหโฬ อุปฺปโนฺน’’ติฯ โส ‘‘สาธุ, ภเทฺท, ลจฺฉสี’’ติ วตฺวา ‘‘อชฺช ตํ สายํ ทีปกโต อาคจฺฉนฺตเมว คณฺหิสฺสามี’’ติ คนฺตฺวา ปิฎฺฐิปาสาเณ นิปชฺชิฯ โพธิสโตฺต ตํ ทิวสํ โคจรํ จริตฺวา  สายนฺหสมเย ทีปเก ฐิโตว ปาสาณํ โอโลเกตฺวา ‘‘อยํ ปาสาโณ อิทานิ อุจฺจตโร ขายติ, กิํ นุ โข การณ’’นฺติ จิเนฺตสิฯ มหาสตฺตสฺส หิ อุทกปฺปมาณญฺจ ปาสาณปฺปมาณญฺจ สุววตฺถาปิตเมว โหติฯ เตนสฺส เอตทโหสิ – ‘‘อชฺช อิมิสฺสา นทิยา อุทกํ เนว หายติ, อถ จ ปนายํ ปาสาโณ มหา หุตฺวา ปญฺญายติ, กจฺจิ นุ โข เอตฺถ มยฺหํ คหณตฺถาย กุมฺภีโล นิปโนฺน’’ติ?</p>


<p>โส ‘‘วีมํสิสฺสามิ ตาว น’’นฺติ ตเตฺถว ฐตฺวา ปาสาเณน สทฺธิํ กเถโนฺต วิย ‘‘โภ, ปาสาณา’’ติ วตฺวา ปฎิวจนํ อลภโนฺต ยาวตติยํ ‘‘โภ, ปาสาณา’’ติ อาหฯ ปาสาโณ ปฎิวจนํ น เทติฯ ปุนปิ โพธิสโตฺต ‘‘กิํ, โภ ปาสาณ, อชฺช มยฺหํ ปฎิวจนํ น เทสี’’ติ  อาหฯ กุมฺภีโล ‘‘อทฺธา อยํ ปาสาโณ อเญฺญสุ ทิวเสสุ วานรินฺทสฺส ปฎิวจนํ เทติ มเญฺญ, อชฺช ปน มยา โอตฺถริตตฺตา น เทติ, หนฺทาหํ ทสฺสามิสฺส ปฎิวจน’’นฺติ จิเนฺตตฺวา ‘‘กิํ วานรินฺทา’’ติ อาหฯ ‘‘โกสิ ตฺว’’นฺติ? ‘‘อหํ กุมฺภีโล’’ติ ฯ ‘‘กิมตฺถํ เอตฺถ นิปโนฺนสี’’ติ? ‘‘ตว หทยํ ปตฺถยมาโน’’ติฯ โพธิสโตฺต จิเนฺตสิ – ‘‘อโญฺญ เม คมนมโคฺค นตฺถิ, ปฎิรุทฺธํ วต เม คมน’’นฺติฯ เตน วุตฺตํ –</p>


‘‘ปีฬิโต สุสุมาเรน, คมนํ น ลภามหํ’’ฯ  
</p>
  
<ol>
<li>
‘‘ยโมฺหกาเส อหํ ฐตฺวา, โอรา ปารํ ปตามหํ;  
  
ตตฺถจฺฉิ สตฺตุวธโก, กุมฺภีโล ลุทฺททสฺสโน’’ติฯ  
</li>
  
<p>ตตฺถ ติ อทฺธคาถาย วุตฺตเมวตฺถํฯ ติ คาถาย ปากฎํ กโรติฯ ตตฺถ ติ ยสฺมิํ นทีมเชฺฌ ฐิตปิฎฺฐิปาสาณสงฺขาเต ปเทเส ติ ทีปกสงฺขาตา โอรตีราฯ นฺติ ตทา มม วสนฎฺฐานภูตํ นทิยา ปรตีรํฯ นฺติ อุปฺปติตฺวา ปตามิ อหํฯ ติ ตสฺมิํ ปิฎฺฐิปาสาณปฺปเทเส ภูโต  เอกเนฺตเนว ฆาตโก ปจฺจตฺถิโก  โฆรรูโป ภยานกทสฺสโน นิสีทิฯ
</ol></p>


<p>อถ มหาสโตฺต จิเนฺตสิ – ‘‘อโญฺญ เม คมนมโคฺค นตฺถิ, อชฺช มยา กุมฺภีโล วเญฺจตโพฺพ, เอวญฺหิ อยญฺจ มหตา ปาปโต มยา ปริโมจิโต สิยา, มยฺหญฺจ ชีวิตํ ลทฺธ’’นฺติฯ โส กุมฺภีลํ อาห – ‘‘สมฺม, กุมฺภีล, อหํ ตุยฺหํ อุปริ ปติสฺสามี’’ติฯ กุมฺภีโล  ‘‘วานรินฺท, ปปญฺจํ อกตฺวา อิโต อาคจฺฉาหี’’ติ อาหฯ มหาสโตฺต ‘‘อหํ อาคจฺฉามิ, ตฺวํ ปน อตฺตโน มุขํ วิวริตฺวา มํ ตว สนฺติกํ อาคตกาเล คณฺหาหี’’ติ อโวจฯ กุมฺภีลานญฺจ มุเข วิวเฎ อกฺขีนิ นิมฺมีลนฺติฯ โส ตํ การณํ อสลฺลเกฺขโนฺต มุขํ วิวริฯ อถสฺส อกฺขีนิ นิมฺมีลิํสุฯ โส มุขํ วิวริตฺวา  สพฺพโส นิมฺมีลิตกฺขี หุตฺวา นิปชฺชิฯ มหาสโตฺต ตสฺส ตถาภาวํ ญตฺวา ทีปกโต อุปฺปติโต คนฺตฺวา กุมฺภีลสฺส มตฺถกํ อกฺกมิตฺวา ตโต อุปฺปตโนฺต วิชฺชุลตา วิย วิโชฺชตมาโน ปรตีเร อฎฺฐาสิฯ เตน วุตฺตํ –</p>


<ol>
<li>
‘‘โส มํ อสํสิ เอหีติ, อหเมฺปมีติ ตํ วทิํ;  
  
ตสฺส มตฺถกมกฺกมฺม, ปรกูเล ปติฎฺฐหิ’’นฺติฯ  
</li>
  
<p>ตตฺถ ติ อภาสิฯ ติ อหมฺปิ อาคจฺฉามีติ  กเถสิํฯ
</ol></p>


<p>ยสฺมา  ปน ตํ ทีปกํ อมฺพชมฺพุปนสาทิผลรุกฺขสณฺฑมณฺฑิตํ รมณียํ นิวาสโยคฺคญฺจ, ‘‘อาคจฺฉามี’’ติ ปน ปฎิญฺญาย ทินฺนตฺตา สจฺจํ อนุรกฺขโนฺต มหาสโตฺตปิ ‘‘อาคมิสฺสาเมวา’’ติ ตถา อกาสิฯ เตน วุตฺตํ –</p>


<ol>
<li>
‘‘น ตสฺส อลิกํ ภณิตํ, ยถา วาจํ อกาสห’’นฺติฯ  
  
<p>ยสฺมา เจตํ สจฺจานุรกฺขณํ อตฺตโน ชีวิตํ ปริจฺจชิตฺวา กตํ, ตสฺมา อาห –
</ol></p>


‘‘สเจฺจน เม สโม นตฺถิ, เอสา เม สจฺจปารมี’’ติฯ  
</p>
  
<p>กุมฺภีโล ปน ตํ อจฺฉริยํ ทิสฺวา ‘‘อิมินา วานริเนฺทน อติอเจฺฉรกํ กต’’นฺติ จิเนฺตตฺวา ‘‘โภ วานรินฺท, อิมสฺมิํ โลเก จตูหิ ธเมฺมหิ สมนฺนาคโต ปุคฺคโล อมิเตฺต อภิภวติ, เต สเพฺพปิ ตุยฺหํ อพฺภนฺตเร อตฺถิ มเญฺญ’’ติ อาห –</p>


<p>
‘‘ยเสฺสเต จตุโร ธมฺมา, วานรินฺท, ยถา ตว;  
  
สจฺจํ ธโมฺม ธิติ จาโค, ทิฎฺฐํ โส อติวตฺตตี’’ติฯ (ชา. ๑.๒.๑๔๗);  
</p>
  
<p>ตตฺถ ติ ยสฺส กสฺสจิ ปุคฺคลสฺสฯ ติ อิทานิ วตฺตเพฺพ ปจฺจกฺขโต ทเสฺสติฯ ติ จตฺตาโร คุณาฯ นฺติ วจีสจฺจํ, ‘‘มม  สนฺติกํ อาคมิสฺสามี’’ติ วตฺวา มุสาวาทํ อกตฺวา อาคโต เอวาติ เอตํ เต วจีสจฺจํฯ ติ วิจารณปญฺญา, ‘‘เอวํ กเต อิทํ นาม ภวิสฺสตี’’ติ ปวตฺตา เต เอสา วิจารณปญฺญาฯ ติ อโพฺพจฺฉินฺนํ วีริยํ วุจฺจติ, เอตมฺปิ เต อตฺถิฯ ติ อตฺตปริจฺจาโค, ตฺวํ อตฺตานํ ปริจฺจชิตฺวา มม สนฺติกํ อาคโต, ยํ ปนาหํ คณฺหิตุํ นาสกฺขิํ, มยฺหเมเวส โทโส ฯ นฺติ ปจฺจามิตฺตํฯ ติ ยสฺส ปุคฺคลสฺส ยถา ตว เอวํ เอเต จตฺตาโร ธมฺมา อตฺถิ, โส ยถา มํ ตฺวํ อชฺช อติกฺกโนฺต, ตเถว อตฺตโน ปจฺจามิตฺตํ อติกฺกมติ อภิภวตีติฯ</p>


<p>เอวํ กุมฺภีโล โพธิสตฺตํ ปสํสิตฺวา อตฺตโน วสนฎฺฐานํ คโตฯ ตทา กุมฺภีโล เทวทโตฺต อโหสิ, ตสฺส ภริยา จิญฺจมาณวิกา, กปิราชา ปน โลกนาโถฯ</p>


<p>ตสฺส  อิธาปิ เหฎฺฐา วุตฺตนเยเนว เสสปารมิโย นิทฺธาเรตพฺพาฯ ตถา อุทกสฺส ปาสาณสฺส จ ปมาณววตฺถาเนน อิทานิ ปาสาโณ อุจฺจตโร ขายตีติ ปริคฺคณฺหนวเสน ปาสาณสฺส อุปริ สุสุมารสฺส นิปนฺนภาวชานนํ, ปาสาเณน กถนาปเทเสน ตสฺสตฺถสฺส นิจฺฉยคมนํ, สุสุมารสฺส อุปริ อกฺกมิตฺวา สหสา ปรตีเร ปติฎฺฐานวเสน สีฆการิตาย ตสฺส มหตา ปาปโต ปริโมจนํ, อตฺตโน ชีวิตรกฺขณํ, สจฺจวาจานุรกฺขณญฺจาติ เอวมาทโย คุณานุภาวา วิภาเวตพฺพาติฯ</p>

</p>


<h3>๘. สจฺจตาปสจริยาวณฺณนา</h3>
<p>อฎฺฐเม ติ สจฺจสเทฺทน อวฺหาตโพฺพ สจฺจนามโก  ยสฺมิํ กาเล  ตทาฯ นฺติ อตฺตโน อวิสํวาทิภาเวน สตฺตโลกํ ชมฺพุทีเป ตตฺถ ตตฺถ สตฺตนิกายํ ปาปโต นานาวิธา อนตฺถโต จ รกฺขิํฯ นฺติ ตตฺถ ตตฺถ กลหวิคฺคหวิวาทาปนฺนํ มหาชนํ กลเห อาทีนวํ ทเสฺสตฺวา สามคฺคิยํ อานิสํสกถเนน สมคฺคํ อวิวทมานํ สโมฺมทมานํ อหมกาสิํฯ</p>


<p>ตทา  หิ โพธิสโตฺต พาราณสิยํ อญฺญตรสฺมิํ พฺราหฺมณมหาสาลกุเล นิพฺพตฺติฯ ตสฺส ‘‘สโจฺจ’’ติ นามํ กริํสุฯ โส วยปฺปโตฺต ตกฺกสิลํ คนฺตฺวา ทิสาปาโมกฺขสฺส อาจริยสฺส สนฺติเก สิปฺปํ อุคฺคณฺหิตฺวา นจิรเสฺสว สพฺพสิปฺปานํ นิปฺผตฺติํ ปโตฺตฯ อาจริเยน อนุญฺญาโต พาราณสิํ ปจฺจาคนฺตฺวา มาตาปิตโร วนฺทิตฺวา เตหิ อภินนฺทิยมาโน เตสํ จิตฺตานุรกฺขณตฺถํ  กติปาหํ เตสํ สนฺติเก วสิฯ อถ นํ มาตาปิตโร ปติรูเปน ทาเรน สํโยเชตุกามา สพฺพํ วิภวชาตํ อาจิกฺขิตฺวา ฆราวาเสน นิมเนฺตสุํฯ</p>


<p>มหาสโตฺต เนกฺขมฺมชฺฌาสโย อตฺตโน เนกฺขมฺมปารมิํ ปริพฺรูเหตุกาโม ฆราวาเส อาทีนวํ ปพฺพชฺชาย อานิสํสญฺจ นานปฺปการโต กเถตฺวา มาตาปิตูนํ อสฺสุมุขานํ โรทมานานํ อปริมาณํ โภคกฺขนฺธํ อนนฺตํ ยสํ มหนฺตญฺจ ญาติปริวฎฺฎํ ปหาย มหานาโคว อยสงฺขลิกํ ฆรพนฺธนํ ฉินฺทโนฺต นิกฺขมิตฺวา หิมวนฺตปฺปเทสํ ปวิสิตฺวา อิสิปพฺพชฺชํ ปพฺพชิตฺวา วนมูลผลาผเลหิ  ยาเปโนฺต นจิรเสฺสว อฎฺฐ สมาปตฺติโย ปญฺจ จ อภิญฺญาโย นิพฺพเตฺตตฺวา ฌานกีฬํ กีฬยมาโน สมาปตฺติวิหาเรน วิหรติฯ</p>


<p>โส เอกทิวสํ ทิพฺพจกฺขุนา โลกํ โอโลเกโนฺต อทฺทส สกลชมฺพุทีเป มนุเสฺส เยภุเยฺยน ปาณาติปาตาทิทสอกุสลกมฺมปถปสุเต กามนิทานํ กามาธิกรณํ อญฺญมญฺญํ วิวาทาปเนฺนฯ ทิสฺวา เอวํ จิเนฺตสิ – ‘‘น โข ปน เมตํ ปติรูปํ, ยทิทํ อิเม สเตฺต เอวํ ปาปปสุเต วิวาทาปเนฺน จ ทิสฺวา อชฺฌุเปกฺขณํฯ อหญฺหิ ‘สเตฺต สํสารปงฺกโต อุทฺธริตฺวา นิพฺพานถเล ปติฎฺฐเปสฺสามี’ติ มหาสโมฺพธิยานํ ปฎิปโนฺน, ตสฺมา ตํ ปฎิญฺญํ อวิสํวาเทโนฺต ยํนูนาหํ มนุสฺสปถํ คนฺตฺวา เต เต สเตฺต ปาปโต โอรมาเปยฺยํ, วิวาทญฺจ เนสํ วูปสเมยฺย’’นฺติฯ</p>


<p>เอวํ ปน จิเนฺตตฺวา มหาสโตฺต มหากรุณาย สมุสฺสาหิโต สนฺตํ สมาปตฺติสุขํ ปหาย อิทฺธิยา ตตฺถ ตตฺถ คนฺตฺวา เตสํ จิตฺตานุกูลํ ธมฺมํ เทเสโนฺต กลหวิคฺคหวิวาทาปเนฺน สเตฺต ทิฎฺฐธมฺมิกญฺจ สมฺปรายิกญฺจ วิโรเธ อาทีนวํ ทเสฺสตฺวา อญฺญมญฺญํ สมเคฺค สหิเต อกาสิฯ อเนกาการโวการญฺจ ปาเป อาทีนวํ วิภาเวโนฺต ตโต สเตฺต วิเวเจตฺวา เอกเจฺจ ทสสุ กุสลกมฺมปถธเมฺมสุ ปติฎฺฐาเปสิฯ เอกเจฺจ ปพฺพาเชตฺวา  สีลสํวเร อินฺทฺริยคุตฺติยํ สติสมฺปชเญฺญ ปวิเวกวาเส ฌานาภิญฺญาสุ จ ยถารหํ ปติฎฺฐาเปสิฯ เตน วุตฺตํ –</p>


<ol>
<li>
‘‘ปุนาปรํ  
ยทา โหมิ, ตาปโส สจฺจสวฺหโย;  
  
สเจฺจน โลกํ ปาเลสิํ, สมคฺคํ ชนมกาสห’’นฺติฯ  
</li>
  
<p>อิธาปิ มหาปุริสสฺส เหฎฺฐา วุตฺตนเยเนว เสสปารมิโย นิทฺธาเรตพฺพาฯ ตถา คุณานุภาวา จ วิภาเวตพฺพาติฯ
</ol></p>

</p>


<h3>๙. วฎฺฎโปตกจริยาวณฺณนา</h3>
<p> นวเม ติอาทีสุ อยํ สเงฺขปโตฺถ – มคธรเฎฺฐ อญฺญตรสฺมิํ อรญฺญปฺปเทเส  วฎฺฎกโยนิยํ นิพฺพตฺติตฺวา อณฺฑโกสํ ปทาเลตฺวา อจิรนิกฺขนฺตตาย  มํสเปสิภูโต, ตโต เอว อชาตปโกฺข วฎฺฎกจฺฉาปโก ยทา อหํ เยว ฯ</p>


<p> ติ มยฺหํ มาตา อตฺตโน มุขตุณฺฑเกน กาเลน กาลํ โคจรํ อาหริตฺวา มํ โปเสติฯ ติ ปริเสทนตฺถเญฺจว ปริภาวนตฺถญฺจ สมฺมเทว กาเลน กาลํ  อธิสยนวเสน ผุสนฺติยา ตสฺสา มม มาตุยา สรีรสมฺผเสฺสน ชีวามิ วิหรามิ อตฺตภาวํ ปวเตฺตมิฯ นฺติ มยฺหํ ปน อติตรุณตาย กายสนฺนิสฺสิตํ พลํ นตฺถิฯ</p>


<p> ติ สํวจฺฉเร สํวจฺฉเรฯ ติ คิมฺหกาเลฯ สุกฺขรุกฺขสาขานํ อญฺญมญฺญํ สงฺฆฎฺฎนสมุปฺปเนฺนน อคฺคินา ตสฺมิํ ปเทเส  ปชฺชลติ, โส ตถา ปทีปิโตฯ นฺติ มยฺหํ มาตาปิตูนญฺจาติ อมฺหากํ วสนฎฺฐานปฺปเทสํ อตฺตโน ปติฎฺฐานสฺส อสุทฺธสฺสาปิ สุทฺธภาวกรเณน ปาวนโต ติ จ คตมเคฺค อินฺธนสฺส ภสฺมภาวาวหนโต ติ จ ลทฺธนาโม อคฺคิ วนรุกฺขคเจฺฉ ทหโนฺต กาเลน กาลํ อุปคจฺฉติฯ</p>


<p> เอวํ  อุปคมนโต ตทาปิ ติ ‘‘ธมธม’’อิติ เอวํ สทฺทํ กโรโนฺต, อนุรวทสฺสนเญฺหตํ ทาวคฺคิโนฯ ติ ปพฺพตกูฎสทิสานํ อินฺธนานํ วเสน มหติโย  สิขา เอตสฺสาติ มหาสิขีฯ  อนุกฺกเมน ตํ อรญฺญปฺปเทสํ  ทหโนฺต  สมีปฎฺฐานํ ฯ</p>


<p> ติ เวเคน อาคจฺฉโต อคฺคิโน ภเยน ติ จิตฺตุตฺราสสมุฎฺฐิเตน กายสฺส ฉมฺภิตเตฺตน จ อุตฺราสาฯ ติ มาตาปิตโรฯ นฺติ อคฺคินา อนุปทฺทุตฎฺฐานคมเนน อตฺตโน โสตฺถิภาวมกํสุฯ มหาสโตฺต หิ ตทา มหาเคณฺฑุกปฺปมาโณ มหาสรีโร อโหสิฯ ตํ มาตาปิตโร เกนจิ อุปาเยน คเหตฺวา คนฺตุํ อสกฺกุณนฺตา อตฺตสิเนเหน จ อภิภุยฺยมานา ปุตฺตสิเนหํ ฉเฑฺฑตฺวา ปลายิํสุฯ</p>


<p> ติ อตฺตโน อุโภ ปาเท อุโภ ปเกฺข จ ภูมิยํ อากาเส จ คมนสเชฺช กโรโนฺต ปสาเรมิ อิริยามิ วายมามิฯ ‘‘ปฎีหามี’’ติปิ ปาโฐ, เวหาสคมนโยเคฺค กาตุํ อีหามีติ อโตฺถฯ ‘‘ปตีหามี’’ติปิ ปฐนฺติฯ ตสฺสโตฺถ – ปาเท ปเกฺข จ  ปติ วิสุํ อีหามิ, คมนตฺถํ วายมามิ, ตํ ปน วายามกรณตฺถเมวฯ กสฺมา? ยสฺมา ติ โส อหํ เอวํภูโต ปาทปกฺขเวกเลฺลน คมนวิรหิโต มาตาปิตูนํ อปคมเนน วา อปฺปฎิสรโณ, ตตฺถ ทาวคฺคิอุปทฺทุเต วเน, ตสฺมิํ วา กุลาวเก ฐิโตว เอวํ อิทานิ วตฺตพฺพากาเรน ตทา จิเนฺตสิํฯ ทุติยเญฺจตฺถ นฺติ นิปาตมตฺตํ ทฎฺฐพฺพํฯ</p>


<ol>
<li>
อิทานิ ตทา อตฺตโน จินฺติตาการํ ทเสฺสตุํ  
‘‘เยสาห’’  
นฺติอาทิมาห;  
  
<p>ตตฺถ ติ มรณภเยน ภีโต ตโต เอว จิตฺตุตฺราเสน ตสิโต สรีรกมฺปเนน เวธิโต เยสมหํ ปกฺขนฺตรํ เอตรหิ ทาวคฺคิอุปทฺทุโต ชลทุคฺคํ วิย มญฺญมาโน ปวิสิตุํ อุปธาเวยฺยํ  มม มาตาปิตโร  เอกกํ เอว  ชหิตฺวา ติ กถํ นุ โข มยา อชฺช กาตพฺพํ, ปฎิปชฺชิตพฺพนฺติ อโตฺถฯ
</ol></p>


<p>เอวํ  มหาสโตฺต อิติกตฺตพฺพตาสมฺมูโฬฺห หุตฺวา ฐิโต ปุน จิเนฺตสิ – ‘‘อิมสฺมิํ โลเก สีลคุโณ นาม อตฺถิ, สจฺจคุโณ นาม อตฺถิ, อตีเต ปารมิโย ปูเรตฺวา โพธิตเล นิสีทิตฺวา อภิสมฺพุทฺธา สีลสมาธิปญฺญาวิมุตฺติวิมุตฺติญาณทสฺสนสมฺปนฺนา สจฺจานุทยการุญฺญขนฺติสมนฺนาคตา  สพฺพสเตฺตสุ สมปฺปวตฺตเมตฺตาภาวนา สพฺพญฺญุพุทฺธา นาม อตฺถิ, เตหิ จ ปฎิวิโทฺธ เอกนฺตนิยฺยานคุโณ ธโมฺม อตฺถิ, มยิ จาปิ เอกํ สจฺจํ อตฺถิฯ สํวิชฺชมาโน เอโก สภาวธโมฺม ปญฺญายติ, ตสฺมา อตีตพุเทฺธ เจว เตหิ ปฎิวิทฺธคุเณ จ อาวเชฺชตฺวา มยิ วิชฺชมานํ สจฺจํ สภาวธมฺมํ คเหตฺวา สจฺจกิริยํ กตฺวา อคฺคิํ ปฎิกฺกมาเปตฺวา อชฺช มยา อตฺตโน เจว อิธ วาสีนํ เสสปาณีนญฺจ โสตฺถิภาวํ กาตุํ วฎฺฎตี’’ติฯ เอวํ ปน จิเนฺตตฺวา มหาสโตฺต อตฺตโน อานุภาเว ฐตฺวา ยถาจินฺติตํ ปฎิปชฺชิฯ เตน วุตฺตํ –</p>


<ol>
<li>
‘‘อตฺถิ โลเก สีลคุโณ, สจฺจํ โสเจยฺยนุทฺทยา;  
  
เตน สเจฺจน กาหามิ, สจฺจกิริยมุตฺตมํฯ  
</li>
  
<li>
‘‘อาวเชฺชตฺวา ธมฺมพลํ, สริตฺวา ปุพฺพเก ชิเน;  
  
สจฺจพลมวสฺสาย, สจฺจกิริยมกาสห’’นฺติฯ  
</li>
  
<p> ตตฺถ  มหาสโตฺต อตีเต ปรินิพฺพุตานํ พุทฺธานํ คุเณ อาวเชฺชตฺวา อตฺตนิ วิชฺชมานํ สจฺจสภาวํ อารพฺภ ยํ คาถํ วตฺวา ตทา สจฺจกิริยมกาสิ, ตํ ทเสฺสตุํ ติอาทิ วุตฺตํฯ
</ol></p>


<p>ตตฺถ ติ มยฺหํ ปกฺขา นาม อตฺถิ อุปลพฺภนฺติ, โน จ โข สกฺกา เอเตหิ อุปฺปติตุํ อากาเสน คนฺตุนฺติ อปตนาฯ ติ ปาทาปิ เม อตฺถิ, เตหิ ปน วญฺจิตุํ ปทวารคมเนน คนฺตุํ น สกฺกาติ อวญฺจนาฯ ติ เย มํ อญฺญตฺถ เนยฺยุํ, เตปิ มรณภเยน มม มาตาปิตโร นิกฺขนฺตาฯ ติ อคฺคิํ อาลปติฯ โส หิ ชาโตว เวทิยติ, ธูมชาลุฎฺฐาเนน ปญฺญายติ, ตสฺมา ‘‘ชาตเวโท’’ติ วุจฺจติฯ ติ ปฎิคจฺฉ นิวตฺตาติ ชาตเวทํ อาณาเปติฯ</p>


<p>อิติ  มหาสโตฺต ‘‘สเจ มยฺหํ ปกฺขานํ อตฺถิภาโว, เต จ ปสาเรตฺวา อากาเส อปตนภาโว, ปาทานํ อตฺถิภาโว, เต จ อุกฺขิปิตฺวา อวญฺจนภาโว, มาตาปิตูนํ มํ กุลาวเกเยว ฉเฑฺฑตฺวา ปลาตภาโว จ สจฺจสภาวภูโต  เอว, ชาตเวท, เอเตน สเจฺจน ตฺวํ อิโต ปฎิกฺกมา’’ติ กุลาวเก นิปโนฺนว สจฺจกิริยํ อกาสิฯ ตสฺส สห สจฺจกิริยาย โสฬสกรีสมเตฺต ฐาเน ชาตเวโท ปฎิกฺกมิฯ ปฎิกฺกมโนฺต จ น ฌายมาโนว อรญฺญํ คโต, อุทเก ปน โอปิลาปิตอุกฺกา วิย ตเตฺถว นิพฺพายิฯ เตน วุตฺตํ –</p>


<ol>
<li>
‘‘สห สเจฺจ กเต มยฺหํ, มหาปชฺชลิโต สิขี;  
  
วเชฺชสิ โสฬสกรีสานิ, อุทกํ ปตฺวา ยถา สิขี’’ติฯ  
</li>
  
<p>สา ปเนสา โพธิสตฺตสฺส วฎฺฎกโยนิยํ ตสฺมิํ สมเย พุทฺธคุณานํ อาวชฺชนปุพฺพิกา สจฺจกิริยา อนญฺญสาธารณาติ อาห ติฯ เตเนว หิ ตสฺส ฐานสฺส สกเลปิ อิมสฺมิํ กเปฺป อคฺคินา อนภิภวนียตฺตา ตํ กปฺปฎฺฐิยปาฎิหาริยํ นาม ชาตํฯ
</ol></p>


<p>เอวํ มหาสโตฺต สจฺจกิริยวเสน อตฺตโน ตตฺถ วาสีนํ สตฺตานญฺจ โสตฺถิํ กตฺวา ชีวิตปริโยสาเน ยถากมฺมํ คโตฯ</p>


<p>ตทา มาตาปิตโร เอตรหิ มาตาปิตโร อเหสุํ, วฎฺฎกราชา ปน โลกนาโถฯ</p>


<p>ตสฺส  เหฎฺฐา วุตฺตนเยเนว เสสปารมิโยปิ ยถารหํ นิทฺธาเรตพฺพาฯ ตถา ทาวคฺคิมฺหิ ตถา เภรวากาเรน อวตฺถริตฺวา อาคจฺฉเนฺต ตสฺมิํ วเย เอกโก หุตฺวาปิ สารทํ อนาปชฺชิตฺวา สจฺจาทิธมฺมคุเณ พุทฺธคุเณ จ อนุสฺสริตฺวา อตฺตโน เอว อานุภาวํ นิสฺสาย สจฺจกิริยาย ตตฺถ วาสีนมฺปิ สตฺตานํ โสตฺถิภาวาปาทนาทโย อานุภาวา วิภาเวตพฺพาฯ</p>

</p>


<h3>๑๐. มจฺฉราชจริยาวณฺณนา</h3>
<p> ทสเม  ติ อตีเต มจฺฉโยนิยํ นิพฺพตฺติตฺวา โกสลรเฎฺฐ สาวตฺถิยํ เชตวเน โปกฺขรณิฎฺฐาเน  วลฺลิคหนปริกฺขิเตฺต เอกสฺมิํ มหาสเร มจฺฉานํ จตูหิ สงฺคหวตฺถูหิ รญฺชนโต ยทา อหํ ราชา โหมิ, มจฺฉคณปริวุโต ตตฺถ ปฎิวสามิ ตทาฯ ติ อุณฺหกาเล คิมฺหสมเยฯ ติ อาทิจฺจสนฺตาเปนฯ ติ ตสฺมิํ สเร อุทกํ ขียิตฺถ ฉิชฺชิตฺถฯ ตสฺมิญฺหิ รเฎฺฐ ตทา เทโว น วสฺสิ, สสฺสานิ มิลายิํสุ, วาปิอาทีสุ อุทกํ ปริกฺขยํ ปริยาทานํ อคมาสิ, มจฺฉกจฺฉปา กลลคหนํ ปวิสิํสุฯ ตสฺมิมฺปิ สเร มจฺฉา กทฺทมคหนํ ปวิสิตฺวา ตสฺมิํ ตสฺมิํ ฐาเน นิลียิํสุฯ</p>


<p> ติ ตโต อุทกปริกฺขยโต อปรภาเคฯ ติ กุลลาเจว เสนา จฯ ติ ตตฺถ ตตฺถ กลลปิเฎฺฐ อุปนิสีทิตฺวา กลลคหนํ ปวิสิตฺวา นิปเนฺน มเจฺฉ  วา อิตเร วา ทิวา เจว รตฺติญฺจ กณยคฺคสทิเสหิ ตุเณฺฑหิ โกเฎฺฎตฺวา โกเฎฺฎตฺวา นีหริตฺวา วิปฺผนฺทมาเน ภกฺขยนฺติฯ</p>


<p> อถ มหาสโตฺต มจฺฉานํ ตํ พฺยสนํ ทิสฺวา มหากรุณาย สมุสฺสาหิตหทโย ‘‘ฐเปตฺวา มํ อิเม มม ญาตเก อิมสฺมา ทุกฺขา โมเจตุํ สมโตฺถ นาม อโญฺญ นตฺถิ, เกน นุ โข อหํ อุปาเยน เต อิโต ทุกฺขโต โมเจยฺย’’นฺติ จิเนฺตโนฺต ‘‘ยํนูนาหํ ปุพฺพเกหิ มเหสีหิ อาจิณฺณสมาจิณฺณํ มยิ จ สํวิชฺชมานํ สจฺจธมฺมํ นิสฺสาย สจฺจกิริยํ กตฺวา เทวํ วสฺสาเปตฺวา มม ญาติสงฺฆสฺส ชีวิตทานํ ทเทยฺยํ, เตน จ สกลสฺสาปิ อาหารูปชีวิโน สตฺตโลกสฺส มหาอุปกาโร สมฺปาทิโต มยา’’ติ นิจฺฉยํ กตฺวา เทวํ วสฺสาเปตุํ สจฺจกิริยํ อกาสิฯ เตน วุตฺตํ นฺติอาทิฯ</p>


<p>ตตฺถ  ติ มยฺหํ ญาตีหิ สทฺธิํ เตน อุทกปริกฺขเยน ปีฬิโตฯ ติ วา นิปาตมตฺตํฯ มหาการุณิกตาย เตน พฺยสเนน ทุกฺขิเตหิ ญาตีหิ การณภูเตหิ ปีฬิโต, ญาติสงฺฆทุกฺขทุกฺขิโตติ อโตฺถฯ</p>


<p> นฺติ  ธมฺมภูตํ อตฺถํ, ธมฺมโต วา อนเปตํ อตฺถํฯ กิํ ตํ? นฺติ มยฺหํ ญาตีนญฺจ อปสฺสยํ อทฺทสํฯ นฺติ มหาวินาสํฯ</p>


<p> นฺติ สตํ สาธูนํ พุทฺธาทีนํ  เอกสฺสาปิ ปาณิโน อหิํสนสงฺขาตํ ธมฺมํฯ นฺติ ตํ โข ปน ปรมตฺถํ สจฺจํ อวิปรีตสภาวํ กตฺวา จินฺตยโนฺตฯ นฺติ ยเทตํ พุทฺธปเจฺจกพุทฺธสาวกานํ เอกสฺสาปิ ปาณิโน อหิํสนํ, ตํ สพฺพกาลํ ตถภาเวน ธุวํ สสฺสตํ วิจินฺตยํ สจฺจกิริยํ อกาสินฺติ สมฺพโนฺธฯ</p>


<p> อิทานิ ตํ ธมฺมํ มหาสโตฺต อตฺตนิ วิชฺชมานํ คเหตฺวา สจฺจวจนํ ปโยเชตุกาโม กาลวณฺณํ กทฺทมํ ทฺวิธา วิยูหิตฺวา อญฺชนรุกฺขสารฆฎิกวณฺณมหาสรีโร สุโธตโลหิตกมณิสทิสานิ อกฺขีนิ อุมฺมีเลตฺวา อากาสํ อุโลฺลเกโนฺต นฺติ คาถมาหฯ</p>


<p>ตตฺถ นฺติ ยโต ปฎฺฐาย อหํ อตฺตภาวสงฺขาตํ อตฺตานํ สรามิ อนุสฺสรามิฯ นฺติ ยโต ปฎฺฐาย ตาสุ ตาสุ อิติกตฺตพฺพตาสุ วิญฺญุตํ วิชานนภาวํ ปโตฺตสฺมิ, อุทฺธํ อาโรหนวเสน อิโต ยาว มยฺหํ กายวจีกมฺมานํ อนุสฺสรณสมตฺถตา วิญฺญุตปฺปตฺติ เอว, เอตฺถนฺตเร สมานชาติกานํ ขาทนฎฺฐาเน นิพฺพโตฺตปิ ตณฺฑุลกณปฺปมาณมฺปิ มจฺฉํ มยา น ขาทิตปุพฺพํ, อญฺญมฺปิ กญฺจิ  พาธิตํ  ปเคว ชีวิตา โวโรปิตํฯ</p>


<p> ติ ‘‘ยเทตํ มยา กสฺสจิ ปาณสฺส อหิํสนํ วุตฺตํ, สเจ เอตํ สจฺจํ ตถํ อวิปรีตํ, เอเตน สจฺจวจเนน  เมโฆ  ญาติสงฺฆํ เม ทุกฺขา ปโมเจตู’’ติ วตฺวา ปุน อตฺตโน ปริจาริกเจฎกํ อาณาเปโนฺต วิย ปชฺชุนฺนํ เทวราชานํ อาลปโนฺต ติ คาถมาหฯ</p>


<p>ตตฺถ ติ ปชฺชุโนฺน วุจฺจติ เมโฆ, อยํ ปน เมฆวเสน ลทฺธนามํ วสฺสวลาหกเทวราชานํ  อาลปติฯ อยํ หิสฺส อธิปฺปาโย  – เทโว นาม อนภิตฺถนยโนฺต วิชฺชุลตา อนิจฺฉาเรโนฺต ปวสฺสโนฺตปิ น โสภติ, ตสฺมา ตฺวํ อภิตฺถนยโนฺต วิชฺชุลตา นิจฺฉาเรโนฺต วสฺสาเปหีติฯ ติ กากา กลลํ ปวิสิตฺวา ฐิเต มเจฺฉ ตุเณฺฑน โกเฎฺฎตฺวา นีหริตฺวา ขาทนฺติ , ตสฺมา เตสํ อโนฺตกลเล มจฺฉา ‘‘นิธี’’ติ วุจฺจนฺติฯ ตํ กากสงฺฆสฺส นิธิํ เทวํ วสฺสาเปโนฺต อุทเกน ปฎิจฺฉาเทตฺวา นาเสหิฯ ติ กากสโงฺฆ อิมสฺมิํ มหาสเร อุทเกน ปุเณฺณ มเจฺฉ อลภมาโน โสจิสฺสติ, ตํ กากคณํ ตฺวํ อิมํ กทฺทมํ ปูเรโนฺต โสกาย รเนฺธหิ, โสกสฺสตฺถาย ปน วสฺสาปยถ, ยถา อโนฺตนิชฺฌานลกฺขณํ โสกํ ปาปุณาติ, เอวํ กโรหีติ อโตฺถฯ ติ มม ญาตเก สเพฺพว มเจฺฉ อิมมฺหา มรณโสกา ปโมเจหิฯ ‘‘มญฺจ โสกา ปโมจยา’’ติ (ชา. ๑.๑.๗๕)  ปฐนฺติฯ ตตฺถ -กาโร สมฺปิณฺฑนโตฺถ, มญฺจ มม ญาตเก จาติ สเพฺพว มรณโสกา ปโมเจหิ (ชา. อฎฺฐ. ๑.๑.๗๕)ฯ มจฺฉานญฺหิ อนุทกภาเวน ปจฺจตฺถิกานํ ฆาสภาวํ คจฺฉามาติ มหามรณโสโก, มหาสตฺตสฺส ปน เตสํ อนยพฺยสนํ ปฎิจฺจ กรุณายโต กรุณาปติรูปมุเขน โสกสมฺภโว เวทิตโพฺพฯ</p>


<p>เอวํ โพธิสโตฺต อตฺตโน ปริจาริกเจฎกํ อาณาเปโนฺต วิย ปชฺชุนฺนํ อาลปิตฺวา สกเล โกสลรเฎฺฐ มหาวสฺสํ วสฺสาเปสิฯ มหาสตฺตสฺส หิ สีลเตเชน สจฺจกิริยาย สมกาลเมว สกฺกสฺส ปณฺฑุกมฺพลสิลาสนํ อุณฺหาการํ ทเสฺสสิฯ โส ‘‘กิํ นุ โข’’ติ อาวเชฺชโนฺต ตํ การณํ ญตฺวา วสฺสวลาหกเทวราชานํ ปโกฺกสาเปตฺวา ‘‘ตาต, มหาปุริโส มจฺฉราชา ญาตีนํ มรณโสเกน วสฺสาปนํ อิจฺฉติ, สกลํ โกสลรฎฺฐํ เอกเมฆํ กตฺวา วสฺสาเปหี’’ติ อาหฯ</p>


<p>โส ‘‘สาธู’’ติ สมฺปฎิจฺฉิตฺวา เอกํ วลาหกํ นิวาเสตฺวา เอกํ ปารุปิตฺวา เมฆคีตํ คายโนฺต ปาจีนโลกธาตุอภิมุโข ปกฺขนฺทิฯ ปาจีนทิสาภาเค ขลมณฺฑลมตฺตํ เอกํ เมฆมณฺฑลํ อุฎฺฐาย สตปฎลํ สหสฺสปฎลํ หุตฺวา อภิตฺถนยนฺตํ วิชฺชุลตา นิจฺฉาเรนฺตํ อโธมุขฐปิตอุทกกุมฺภากาเรน วิสฺสนฺทมานํ สกลํ โกสลรฎฺฐํ มโหเฆน  อโชฺฌตฺถริฯ เทโว อจฺฉินฺนธารํ วสฺสโนฺต มุหุเตฺตเนว ตํ มหาสรํ ปูเรสิฯ มจฺฉา มรณภยโต มุจฺจิํสุฯ กากาทโย  อปติฎฺฐา อเหสุํฯ น เกวลํ มจฺฉา เอว, มนุสฺสาปิ วิวิธสสฺสานิ สมฺปาเทนฺตา จตุปฺปทาทโยปีติ สเพฺพปิ วสฺสูปชีวิโน กายิกเจตสิกทุกฺขโต มุจฺจิํสุฯ เตน วุตฺตํ –</p>


<ol>
<li>
‘‘สห กเต สจฺจวเร, ปชฺชุโนฺน อภิคชฺชิย;  
  
ถลํ นินฺนญฺจ ปูเรโนฺต, ขเณน อภิวสฺสถา’’ติฯ  
</li>
  
<p>ตตฺถ  ติ อทนฺธายิตฺวา สจฺจกิริยขเณเนว อภิวสฺสิฯ
</ol></p>


<p> นฺติ เทเว อวสฺสเนฺต กิํ กาตพฺพนฺติ โกสชฺชํ อนาปชฺชิตฺวา ญาตตฺถจริยาสมฺปาทนมุเขน มหโต สตฺตนิกายสฺส หิตสุขนิปฺผาทนํ อุตฺตมํ วีริยํ กตฺวาฯ  มม สจฺจานุภาวพลสนฺนิสฺสิโต หุตฺวา ตทา ฯ ยสฺมา เจตเทวํ, ตสฺมา ติ มหามจฺฉราชกาเล อตฺตโน สจฺจปารมิยา อนญฺญสาธารณภาวํ ทเสฺสสิ ธมฺมราชาฯ</p>


<p>เอวํ มหาสโตฺต มหากรุณาย สมุสฺสาหิตหทโย สกลรเฎฺฐ มหาวสฺสํ วสฺสาปนวเสน มหาชนํ มรณทุกฺขโต โมเจตฺวา ชีวิตปริโยสาเน ยถากมฺมํ คโตฯ</p>


<p>ตทา ปชฺชุโนฺน อานนฺทเตฺถโร อโหสิ, มจฺฉคณา พุทฺธปริสา, มจฺฉราชา โลกนาโถฯ</p>


<p>ตสฺส เหฎฺฐา วุตฺตนเยเนว เสสปารมิโยปิ นิทฺธาเรตพฺพาฯ ตถา อตฺตโน สมานชาติกานํ ขาทนฎฺฐาเน มจฺฉโยนิยํ นิพฺพตฺติตฺวา ตณฺฑุลกณมตฺตมฺปิ มจฺฉํ อาทิํ กตฺวา กสฺสจิปิ ปาณิโน อขาทนํ, ติฎฺฐตุ ขาทนํ เอกสตฺตสฺสปิ อวิเหฐนํ, ตถา สจฺจกรเณน เทวสฺส วสฺสาปนํ, อุทเก ปริกฺขีเณ กลลคหเน นิมุชฺชนวเสน อตฺตนา อนุภวมานํ ทุกฺขํ วีรภาเวน อคเณตฺวา ญาติสงฺฆเสฺสว ตํ ทุกฺขํ อตฺตโน หทเย กตฺวา อสหนฺตสฺส สพฺพภาเวน กรุณายนา, ตถา จ ปฎิปตฺตีติ เอวมาทโย คุณานุภาวา วิภาเวตพฺพาติฯ</p>

</p>


<h3>๑๑. กณฺหทีปายนจริยาวณฺณนา</h3>
<p> เอกาทสเม   ติ เอวํนามโก ตาปโสฯ โพธิสโตฺต หิ ตทา ทีปายโน นาม อตฺตโน สหายํ มณฺฑพฺยตาปสํ สูเล อุตฺตาสิตํ อุปสงฺกมิตฺวา ตสฺส สีลคุเณน ตํ อวิชหโนฺต ติยามรตฺติํ สูลํ นิสฺสาย ฐิโต ตสฺส สรีรโต ปคฺฆริตฺวา ปติตปติเตหิ โลหิตพินฺทูหิ สุเกฺขหิ กาฬวณฺณสรีรตาย ‘‘กณฺหทีปายโน’’ติ ปากโฎ อโหสิฯ ติ สาธิกานิ ปญฺญาสวสฺสานิ, อจฺจนฺตสํโยเค อุปโยควจนํฯ   นฺติ ปนฺตเสนาสเนสุ เจว อธิกุสลธเมฺมสุ จ อนภิรติวาสํ วสโนฺต อหํ พฺรหฺมจริยํ อจริํฯ ปพฺพชิตฺวา สตฺตาหเมว หิ ตทา มหาสโตฺต อภิรโต พฺรหฺมจริยํ จริฯ ตโต ปรํ อนภิรติวาสํ วสิฯ</p>


<p>กสฺมา ปน มหาปุริโส อเนกสตสหเสฺสสุ อตฺตภาเวสุ เนกฺขมฺมชฺฌาสโย พฺรหฺมจริยวาสํ อภิรมิตฺวา อิธ ตํ นาภิรมิ? ปุถุชฺชนภาวสฺส จญฺจลภาวโตฯ กสฺมา จ ปุน น อคารํ อชฺฌาวสีติ? ปฐมํ เนกฺขมฺมชฺฌาสเยน กาเมสุ โทสํ ทิสฺวา ปพฺพชิฯ อถสฺส อโยนิโสมนสิกาเรน อนภิรติ อุปฺปชฺชิฯ โส ตํ วิโนเทตุมสโกฺกโนฺตปิ กมฺมญฺจ ผลญฺจ สทฺทหิตฺวา ตาว มหนฺตํ วิภวํ ปหาย อคารสฺมา นิกฺขมโนฺต ยํ ปชหิ, ปุน ตทตฺถเมว นิวโตฺต, ‘‘เอฬมูโค จปโล วตายํ กณฺหทีปายโน’’ติ อิมํ อปวาทํ ชิคุจฺฉโนฺต อตฺตโน หิโรตฺตปฺปเภทภเยนฯ อปิ จ ปพฺพชฺชาปุญฺญํ นาเมตํ วิญฺญูหิ พุทฺธาทีหิ ปสตฺถํ, เตหิ จ อนุฎฺฐิตํ, ตสฺมาปิ สหาปิ ทุเกฺขน สหาปิ โทมนเสฺสน อสฺสุมุโข โรทมาโนปิ พฺรหฺมจริยวาสํ วสิ, น ตํ วิสฺสเชฺชสิฯ วุตฺตเญฺจตํ –</p>


<p>
‘‘สทฺธาย นิกฺขมฺม ปุน นิวโตฺต, โส เอฬมูโค จปโล วตายํ;  
  
เอตสฺส วาทสฺส ชิคุจฺฉมาโน, อกามโก จรามิ พฺรหฺมจริยํ;  
  
วิญฺญุปฺปสตฺถญฺจ  
สตญฺจ ฐานํ, เอวมฺปหํ ปุญฺญกโร ภวามี’’ติฯ (ชา. ๑.๑๐.๖๖);  
</p>
  
<p>   ติ เอตํ  พฺรหฺมจริยวาเส อภิรติวิรหิตจิตฺตํ โกจิ มนุสฺสภูโต น ชานาติฯ กสฺมา?  มม  จิเตฺต  ปวตฺตตีติ กสฺสจิปิ น กเถสิํ, ตสฺมา น โกจิ มนุสฺสภูโต เอตํ ชานาตีติฯ</p>


<ol>
<li>
‘‘สพฺรหฺมจารี  
มณฺฑโพฺย, สหาโย เม มหาอิสิ;  
  
ปุพฺพกมฺมสมายุโตฺต, สูลมาโรปนํ ลภิฯ  
</li>
  
<p>
</ol></p>


<p>ติ ตาปสปพฺพชฺชาย สมานสิกฺขตาย สพฺรหฺมจารีฯ ติ เอวํนามโกฯ ติ คิหิกาเล ปพฺพชิตกาเล จ ทฬฺหมิตฺตตาย ปิยสหาโยฯ ติ มหานุภาโว อิสิฯ ติ กโตกาเสน อตฺตโน ปุพฺพกเมฺมน ยุโตฺต สูลาโรปนํ ลภิ, สูลํ อุตฺตาสิโตติฯ</p>


<p>ตตฺรายํ  อนุปุพฺพิกถา – อตีเต วํสรเฎฺฐ โกสมฺพิยํ โกสมฺพิโก นาม ราชา รชฺชํ กาเรสิฯ ตทา โพธิสโตฺต อญฺญตรสฺมิํ นิคเม อสีติโกฎิวิภวสฺส พฺราหฺมณมหาสาลสฺส ปุโตฺต หุตฺวา นิพฺพตฺติ, นาเมน ทีปายโน นามฯ ตาทิสเสฺสว พฺราหฺมณมหาสาลสฺส ปุโตฺต พฺราหฺมณกุมาโร ตสฺส ปิยสหาโย อโหสิ, นาเมน มณฺฑโพฺย นามฯ เต อุโภปิ อปรภาเค มาตาปิตูนํ อจฺจเยน กาเมสุ โทสํ ทิสฺวา มหาทานํ ปวเตฺตตฺวา กาเม ปหาย ญาติมิตฺตปริชนสฺส โรทนฺตสฺส ปริเทวนฺตสฺส นิกฺขมิตฺวา หิมวนฺตปฺปเทเส อสฺสมํ กตฺวา ปพฺพชิตฺวา อุญฺฉาจริยาย วนมูลผลาหาเรน ยาเปโนฺต ปโรปณฺณาสวสฺสานิ วสิํสุ, กามจฺฉนฺทํ วิกฺขเมฺภตุํ นาสกฺขิํสุ, เต ฌานมตฺตมฺปิ น นิพฺพเตฺตสุํฯ</p>


<p>เต โลณมฺพิลเสวนตฺถาย ชนปทจาริกํ จรนฺตา  กาสิรฎฺฐํ สมฺปาปุณิํสุฯ ตเตฺรกสฺมิํ นิคเม ทีปายนสฺส คิหิสหาโย มณฺฑโพฺย นาม ปฎิวสติฯ เต อุโภปิ ตสฺส สนฺติกํ อุปสงฺกมิํสุฯ โส เต ทิสฺวา อตฺตมโน ปณฺณสาลํ กาเรตฺวา จตูหิ ปจฺจเยหิ อุปฎฺฐหิฯ เต ตตฺถ ตีณิ จตฺตาริ วสฺสานิ วสิตฺวา ตํ อาปุจฺฉิตฺวา จาริกํ จรนฺตา พาราณสิสมีเป อติมุตฺตกสุสาเน วสิํสุฯ ตตฺถ ทีปายโน  ยถาภิรนฺตํ วิหริตฺวา ปุน ตสฺมิํ นิคเม มณฺฑพฺยสฺส อตฺตโน สหายสฺส สนฺติกํ คโตฯ มณฺฑพฺยตาปโส ตเตฺถว วสิฯ</p>


<p>อเถกทิวสํ เอโก โจโร อโนฺตนคเร โจริกํ กตฺวา ธนสารํ อาทาย นิกฺขโนฺต ปฎิพุเทฺธหิ เคหสามิเกหิ นครารกฺขกมนุเสฺสหิ จ อนุพโทฺธ นิทฺธมเนน นิกฺขมิตฺวา เวเคน สุสานํ ปวิสิตฺวา ตาปสสฺส ปณฺณสาลทฺวาเร ภณฺฑิกํ ฉเฑฺฑตฺวา ปลายิฯ มนุสฺสา ภณฺฑิกํ ทิสฺวา ‘‘อเร ทุฎฺฐชฎิล, รตฺติํ, โจริกํ กตฺวา ทิวา ตาปสเวเสน จรสี’’ติ ตเชฺชตฺวา โปเถตฺวา ตํ อาทาย รโญฺญ ทสฺสยิํสุฯ ราชา อนุปปริกฺขิตฺวาว ‘‘สูเล อุตฺตาเสถา’’ติ อาหฯ ตํ สุสานํ เนตฺวา ขทิรสูเล อาโรปยิํสุฯ ตาปสสฺส สรีเร สูลํ น ปวิสติฯ ตโต นิมฺพสูลํ อาหริํสุ, ตมฺปิ น ปวิสติฯ ตโต อยสูลํ อาหริํสุ, ตมฺปิ น ปวิสติฯ ตาปโส ‘‘กิํ นุ โข เม ปุพฺพกมฺม’’นฺติ จิเนฺตสิฯ ตสฺส ชาติสฺสรญาณํ อุปฺปชฺชิฯ เตน ปุพฺพกมฺมํ อทฺทส – โส กิร ปุริมตฺตภาเว วฑฺฒกีปุโตฺต หุตฺวา ปิตุ รุกฺขตจฺฉนฎฺฐานํ คนฺตฺวา เอกํ มกฺขิกํ คเหตฺวา โกวิฬารสกลิกาย สูเลน วิย วิชฺฌิฯ ตสฺส ตํ ปาปํ อิมสฺมิํ ฐาเน โอกาสํ ลภิฯ โส ‘‘น สกฺกา อิโต ปาปโต มุจฺจิตุ’’นฺติ ญตฺวา ราชปุริเส อาห – ‘‘สเจ มํ สูเล อุตฺตาเสตุกามตฺถ, โกวิฬารสูลํ อาหรถา’’ติฯ เต ตถา กตฺวา ตํ สูเล อุตฺตาเสตฺวา อารกฺขํ ทตฺวา ปกฺกมิํสุฯ</p>


<p>ตทา  กณฺหทีปายโน ‘‘จิรทิโฎฺฐ เม สหาโย’’ติ มณฺฑพฺยสฺส สนฺติกํ อาคจฺฉโนฺต ตํ ปวตฺติํ สุตฺวา ตํ ฐานํ คนฺตฺวา เอกมนฺตํ ฐิโต ‘‘กิํ, สมฺม, การโกสี’’ติ ปุจฺฉิตฺวา ‘‘อการโกมฺหี’’ติ วุเตฺต ‘‘อตฺตโน มโนปโทสํ รกฺขิตุํ สกฺขิ น สกฺขี’’ติ ปุจฺฉิฯ ‘‘สมฺม, เยหิ อหํ คหิโต, เนว เตสํ น รโญฺญ อุปริ มยฺหํ มโนปโทโส  อตฺถี’’ติฯ ‘‘เอวํ สเนฺต ตาทิสสฺส สีลวโต ฉายา มยฺหํ สุขา’’ติ วตฺวา กณฺหทีปายโน สูลํ นิสฺสาย นิสีทิฯ อารกฺขกปุริสา ตํ ปวตฺติํ รโญฺญ อาโรเจสุํฯ ราชา ‘‘อนิสาเมตฺวา เม กต’’นฺติ เวเคน ตตฺถ คนฺตฺวา ‘‘กสฺมา, ภเนฺต, ตฺวํ สูลํ นิสฺสาย นิสิโนฺนสี’’ติ ทีปายนํ ปุจฺฉิฯ ‘‘มหาราช, อิมํ ตาปสํ รกฺขโนฺต นิสิโนฺนสฺมี’’ติฯ ‘‘กิํ ปน ตฺวํ อิมสฺส การกภาวํ ญตฺวา เอวํ กโรสี’’ติฯ โส กมฺมสฺส อวิโสธิตภาวํ อาจิกฺขิฯ อถสฺส ทีปายโน ‘‘รญฺญา นาม นิสมฺมการินา ภวิตพฺพํฯ</p>


<p>
‘‘อลโส  
คิหี กามโภคี น สาธุ, อสญฺญโต ปพฺพชิโต น สาธุ;  
  
ราชา น สาธุ อนิสมฺมการี, โย ปณฺฑิโต โกธโน ตํ น สาธู’’ติฯ (ชา. ๑.๔.๑๒๗; ๑.๕.๔; ๑.๑๐.๑๕๓; ๑.๑๕.๒๒๙) –  
</p>
  
<p>อาทีนิ วตฺวา ธมฺมํ เทเสสิฯ</p>


<p>ราชา มณฺฑพฺยตาปสสฺส นิโทฺทสภาวํ ญตฺวา ‘‘สูลํ หรถา’’ติ อาณาเปสิฯ สูลํ หรนฺตา หริตุํ นาสกฺขิํสุฯ มณฺฑโพฺย อาห – ‘‘มหาราช, อหํ ปุเพฺพ กตกมฺมโทเสน เอวรูปํ อยสํ ปโตฺต, มม สรีรโต สูลํ หริตุํ น สกฺกา, สเจปิ มยฺหํ ชีวิตํ ทาตุกาโม, กกเจน อิมํ สูลํ จมฺมสมํ กตฺวา ฉินฺทาเปหี’’ติฯ ราชา ตถา กาเรสิฯ สูลํ อโนฺตเยว อโหสิ, น กญฺจิ ปีฬํ ชเนสิฯ ตทา กิร สุขุมํ สกลิกหีรํ คเหตฺวา มกฺขิกาย วจฺจมคฺคํ ปเวเสสิ, ตํ ตสฺส อโนฺต เอว อโหสิฯ โส เตน การเณน อมริตฺวา, อตฺตโน อายุกฺขเยเนว มริ, ตสฺมา อยมฺปิ น มโตติฯ ราชา ตาปเส วนฺทิตฺวา ขมาเปตฺวา อุโภปิ อุยฺยาเนเยว วสาเปโนฺต ปฎิชคฺคิฯ ตโต ปฎฺฐาย โส อาณิมณฺฑโพฺย นาม ชาโตฯ โส ราชานํ อุปนิสฺสาย ตเตฺถว วสิฯ ทีปายโน ปน ตสฺส วณํ ผาสุกํ กริตฺวา อตฺตโน คิหิสหายมณฺฑเพฺยน การิตํ ปณฺณสาลเมว คโตฯ เตน วุตฺตํ –</p>


<ol>
<li>
‘‘ตมหํ  
อุปฎฺฐหิตฺวาน, อาโรคฺยมนุปาปยิํ;  
  
อาปุจฺฉิตฺวาน อาคญฺฉิํ, ยํ มยฺหํ สกมสฺสม’’นฺติฯ  
</li>
  
<p>ตตฺถ ติ มยฺหํ สหายํ มณฺฑพฺยตาปสํ อาปุจฺฉิตฺวาฯ นฺติ ยํ ตํ มยฺหํ คิหิสหาเยน มณฺฑพฺยพฺราหฺมเณน การิตํ สกํ มม สนฺตกํ อสฺสมปทํ ปณฺณสาลา, ตํ อุปาคญฺฉิํฯ
</ol></p>


<p> ตํ ปน ปณฺณสาลํ ปวิสนฺตํ ทิสฺวา สหายสฺส อาโรเจสุํฯ โส สุตฺวาว ตุฎฺฐจิโตฺต สปุตฺตทาโร พหุคนฺธมาลผาณิตาทีนิ อาทาย ปณฺณสาลํ  คนฺตฺวา ทีปายนํ วนฺทิตฺวา ปาเท โธวิตฺวา ปานกํ ปาเยตฺวา อาณิมณฺฑพฺยสฺส ปวตฺติํ สุณโนฺต นิสีทิฯ อถสฺส ปุโตฺต ยญฺญทตฺตกุมาโร นาม จงฺกมนโกฎิยํ เคณฺฑุเกน กีฬิฯ ตตฺถ เจกสฺมิํ วมฺมิเก อาสิวิโส วสติฯ กุมาเรน ภูมิยํ ปหตเคณฺฑุโก คนฺตฺวา วมฺมิกพิเล อาสิวิสสฺส มตฺถเก ปติฯ กุมาโร อชานโนฺต พิเล หตฺถํ ปเวเสสิฯ</p>


<p>อถ นํ กุโทฺธ อาสิวิโส หเตฺถ ฑํสิฯ โส วิสเวเคน มุจฺฉิโต ตเตฺถว ปติฯ อถสฺส มาตาปิตโร สเปฺปน ทฎฺฐภาวํ ญตฺวา กุมารํ อุกฺขิปิตฺวา ตาปสสฺส ปาทมูเล นิปชฺชาเปตฺวา ‘‘ภเนฺต, โอสเธน วา มเนฺตน วา ปุตฺตกํ โน นีโรคํ กโรถา’’ติ อาหํสุฯ โส ‘‘อหํ โอสธํ น ชานามิ, นาหํ เวชฺชกมฺมํ กริสฺสามิ, ปพฺพชิโตมฺหี’’ติฯ ‘‘เตน หิ, ภเนฺต, อิมสฺมิํ กุมารเก เมตฺตํ กตฺวา สจฺจกิริยํ กโรถา’’ติฯ ตาปโส ‘‘สาธุ สจฺจกิริยํ กริสฺสามี’’ติ วตฺวา ยญฺญทตฺตสฺส สีเส หตฺถํ ฐเปตฺวา สจฺจกิริยํ  อกาสิฯ เตน วุตฺตํ นฺติอาทิฯ</p>


<p>ตตฺถ นฺติ อติถิอภิคมนํ อภิคมิํสุฯ</p>


<p> นฺติ ขิปนวฎฺฎสณฺฐานตาย ‘‘วฎฺฎ’’นฺติ ลทฺธนามํ เคณฺฑุกํ อนุกฺขิปโนฺต, เคณฺฑุกกีฬํ กีฬโนฺตติ อโตฺถฯ ติ ภูมิยํ ปฎิหโต หุตฺวา วมฺมิกพิลคเตน เคณฺฑุเกน ตตฺถ ฐิตํ กณฺหสปฺปํ สีเส ปหริตฺวา โรเสสิฯ</p>


<p> ติ เตน วเฎฺฎน คตํ มคฺคํ คเวสโนฺตฯ ติ วมฺมิกพิลํ ปเวสิเตน อตฺตโน หเตฺถน อาสีวิสสฺส สีสํ ผุสิฯ</p>


<p> ติ  วิสพลนิสฺสิโต อตฺตโน วิสเวคํ นิสฺสาย อุปฺปชฺชนกสโปฺปฯ ติ ตสฺมิํ ปรามสิตกฺขเณ เอว ตํ พฺราหฺมณกุมารํ ฑํสิฯ</p>


<p> ติ ฑํเสน สเหว, ทฎฺฐสมกาลเมวฯ ติ โฆรวิเสนฯ ติ เตน ทารกสฺส วิสเวเคน มุจฺฉิตสฺส   ปตเนน  อโหสิํฯ นฺติ ตํ ทารกสฺส มาตาปิตูนญฺจ ทุกฺขํ มม วาหสิ, มยฺหํ สรีเร วิย มม กรุณาย วาเหสิฯ</p>


<p> นฺติ เต ตสฺส ทารกสฺส มาตาปิตโร อหํ ‘‘มา โสจถ, มา ปริเทวถา’’ติอาทินา นเยน สมสฺสาเสตฺวาฯ ติ โสกสลฺลวเนฺตฯ นฺติ เสฎฺฐํ ตโต เอว  อุตฺตมํ สจฺจกิริยํ อกาสิํฯ</p>


<p> อิทานิ ตํ สจฺจกิริยํ สรูเปน ทเสฺสตุํ ติ คาถมาหฯ</p>


<p>ตตฺถ ติ ปพฺพชิตทิวสโต ปฎฺฐาย สตฺต อหานิ เอวฯ ติ กมฺมผลสทฺธาย ปสนฺนมานโสฯ ติ ปุเญฺญน อตฺถิโก, ธมฺมจฺฉนฺทยุโตฺตฯ นฺติ อถ ตสฺมา สตฺตาหา อุตฺตริ ยํ มม พฺรหฺมจริยจรณํฯ</p>


<p> ติ ปพฺพชฺชํ อนิจฺฉโนฺต เอวฯ ติ สเจ อติเรกปญฺญาสวสฺสานิ อนภิรติวาสํ วสเนฺตน มยา กสฺสจิ อชานาปิตภาโว สโจฺจ, เอเตน สเจฺจน ยญฺญทตฺตกุมารสฺส โสตฺถิ โหตุ, ชีวิตํ ปฎิลภตูติฯ</p>


<p>เอวํ  ปน มหาสเตฺตน สจฺจกิริยาย กตาย ยญฺญทตฺตสฺส สรีรโต วิสํ ภสฺสิตฺวา ปถวิํ ปาวิสิฯ กุมาโร อกฺขีนิ อุมฺมีเลตฺวา มาตาปิตโร โอโลเกตฺวา ‘‘อมฺม, ตาตา’’ติ วตฺวา วุฎฺฐาสิฯ เตน วุตฺตํ –</p>


<ol>
<li>
‘‘สห สเจฺจ กเต มยฺหํ, วิสเวเคน เวธิโต;  
  
อพุชฺฌิตฺวาน วุฎฺฐาสิ, อโรโค จาสิ มาณโว’’ติฯ  
</li>
  
<p>ตสฺสโตฺถ – มม สจฺจกรเณน  สมานกาลเมว ตโต ปุเพฺพ  กมฺปิโต  วิสญฺญิภาเวน อพุชฺฌิตฺวา ฐิโต วิคตวิสตฺตา ปฎิลทฺธสโญฺญ สหสา ฯ โส  กุมาโร วิสเวคาภาเวน  อโหสีติฯ
</ol></p>


<p>อิทานิ สตฺถา ตสฺสา อตฺตโน สจฺจกิริยาย ปรมตฺถปารมิภาวํ ทเสฺสโนฺต ติ อาหฯ ตํ อุตฺตานตฺถเมว ฯ  (ชา. อฎฺฐ. ๔.๑๐.๖๒) ปน ‘‘มหาสตฺตสฺส สจฺจกิริยาย กุมารสฺส ถนปฺปเทสโต อุทฺธํ วิสํ ภสฺสิตฺวา วิคตํฯ ทารกสฺส ปิตุ สจฺจกิริยาย กฎิโต อุทฺธํ, มาตุ สจฺจกิริยาย อวสิฎฺฐสรีรโต วิสํ ภสฺสิตฺวา วิคต’’นฺติ อาคตํฯ ตถา หิ วุตฺตํ –</p>


<p>
‘‘ยสฺมา ทานํ นาภินนฺทิํ กทาจิ, ทิสฺวานหํ อติถิํ วาสกาเล;  
  
<p>
น จาปิ เม อปฺปิยตํ อเวทุํ, พหุสฺสุตา สมณพฺราหฺมณา จ;  
  
อกามโก วาปิ อหํ ททามิ, เอเตน สเจฺจน สุวตฺถิ โหตุ;  
  
หตํ วิสํ ชีวตุ ยญฺญทโตฺตฯ  
</p>
  
<p>
‘‘อาสีวิโส ตาต ปหูตเตโช, โย ตํ อทํสี ปตรา อุทิจฺจ;  
  
ตสฺมิญฺจ เม อปฺปิยตาย อชฺช, ปิตริ จ เต นตฺถิ โกจิ วิเสโส;  
  
เอเตน สเจฺจน สุวตฺถิ โหตุ, หตํ วิสํ ชีวตุ ยญฺญทโตฺต’’ติฯ  
</p>
  
<p>ตตฺถ ติ วสนตฺถาย เคหํ อาคตกาเลฯ   นฺติ พหุสฺสุตาปิ สมณพฺราหฺมณา อยํ เนว ทานํ อภินนฺทติ, น อเมฺหติ อิมํ มม อปฺปิยภาวํ เนว ชานิํสุฯ อหญฺหิ เต ปิยจกฺขูหิเยว โอโลเกมีติ ทีเปติฯ ติ สเจ อหํ ททมาโนปิ วิปากํ อสทฺทหิตฺวา อตฺตโน อนิจฺฉาย เทมิ, อนิจฺฉภาวญฺจ เม ปเร น ชานนฺติ, เอเตน สเจฺจน ติ อโตฺถฯ อิตรคาถาย, ติ ปุตฺตํ อาลปติฯ ติ พลววิโสฯ ติ ปทรา, อยเมว วา ปาโฐฯ ติ อุทฺธํ คนฺตฺวา, วมฺมิกพิลโต อุฎฺฐหิตฺวาติ อโตฺถฯ อิทํ วุตฺตํ โหติ – ตาต ยญฺญทตฺต,  อาสิวิเส ตว จ  อปฺปิยภาเวน มยฺหํ  วิเสโส นตฺถิ, ตญฺจ ปน อปฺปิยภาวํ ฐเปตฺวา  มยา น โกจิ ชานาปิตปุโพฺพ, สเจ เอตํ สจฺจํ, ติฯ</p>


<p>เอวํ  โพธิสโตฺต กุมาเร อโรเค ชาเต ตสฺส ปิตรํ ‘‘ทานํ ททเนฺตน นาม กมฺมญฺจ ผลญฺจ  สทฺทหิตฺวา ทาตพฺพ’’นฺติ กมฺมผลสทฺธาย นิเวเสตฺวา สยํ อนภิรติํ วิโนเทตฺวา ฌานาภิญฺญาโย อุปฺปาเทตฺวา อายุปริโยสาเน พฺรหฺมโลกปรายโน อโหสิฯ</p>


<p>ตทา มณฺฑโพฺย อานนฺทเตฺถโร อโหสิ, ตสฺส ภริยา วิสาขา, ปุโตฺต ราหุลเตฺถโร, อาณิมณฺฑโพฺย สาริปุตฺตเตฺถโร, กณฺหทีปายโน โลกนาโถฯ</p>


<p>ตสฺส อิธ ปาฬิยา อารุฬฺหา สจฺจปารมี, เสสา จ ปารมิโย เหฎฺฐา วุตฺตนเยเนว นิทฺธาเรตพฺพาฯ ตถา อนวเสสมหาโภคปริจฺจาคาทโย คุณานุภาวา วิภาเวตพฺพาติฯ</p>

</p>


<h3>๑๒. มหาสุตโสมจริยาวณฺณนา</h3>
<p> ทฺวาทสเม ติ เอวํนาโม ขตฺติโยฯ มหาสโตฺต หิ ตทา กุรุรเฎฺฐ อินฺทปตฺถนคเร โกรพฺยสฺส รโญฺญ อคฺคมเหสิยา กุจฺฉิมฺหิ นิพฺพตฺติฯ ตํ สุตวิตฺตตาย จนฺทสมานโสมฺมวรวณฺณตาย จ ‘‘สุตโสโม’’ติ สญฺชานิํสุฯ ตํ วยปฺปตฺตํ สพฺพสิปฺปนิปฺผตฺติปฺปตฺตํ มาตาปิตโร  รเชฺช อภิสิญฺจิํสุฯ ติ ปุริสานํ มนุสฺสานํ อทนโต ขาทนโต ‘‘โปริสาโท’’ติ ลทฺธนาเมน พาราณสิรญฺญา เทวตาพลิกมฺมตฺถํ คหิโตฯ</p>


<p>พาราณสิราชา หิ ตทา มํสํ วินา อภุญฺชโนฺต อญฺญํ มํสํ อลภเนฺตน ภตฺตการเกน มนุสฺสมํสํ ขาทาปิโต รสตณฺหาย พโทฺธ หุตฺวา มนุเสฺส ฆาเตตฺวา มนุสฺสมํสํ ขาทโนฺต ‘‘โปริสาโท’’ติ ลทฺธนาโม อมจฺจปาริสชฺชปฺปมุเขหิ นาคเรหิ เนคมชานปเทหิ จ อุสฺสาหิเตน กาฬหตฺถินา นาม อตฺตโน เสนาปตินา ‘‘เทว, ยทิ รเชฺชน อตฺถิโก มนุสฺสมํสขาทนโต วิรมาหี’’ติ วุโตฺต ‘‘รชฺชํ ปชหโนฺตปิ มนุสฺสมํสขาทนโต น โอรมิสฺสามี’’ติ วตฺวา เตหิ รฎฺฐา ปพฺพาชิโต  อรญฺญํ ปวิสิตฺวา เอกสฺมิํ นิโคฺรธรุกฺขมูเล วสโนฺต ขาณุปฺปหาเรน ปาเท ชาตสฺส วณสฺส ผาสุภาวาย ‘‘สกลชมฺพุทีเป เอกสตขตฺติยานํ คลโลหิเตน พลิกมฺมํ กริสฺสามี’’ติ เทวตาย อายาจนํ กตฺวา สตฺตาหํ อนาหารตาย วเณ ผาสุเก ชาเต ‘‘เทวตานุภาเวน เม โสตฺถิ อโหสี’’ติ สญฺญาย ‘‘เทวตาย พลิกมฺมตฺถํ ราชาโน  อาเนสฺสามี’’ติ คจฺฉโนฺต อตีตภเว สหายภูเตน ยเกฺขน สมาคนฺตฺวา เตน ทินฺนมนฺตพเลน อธิกตรถามชวปรกฺกมสสมฺปโนฺน หุตฺวา สตฺตาหพฺภนฺตเรเยว สตราชาโน อาเนตฺวา อตฺตโน วสนนิโคฺรธรุเกฺข โอลเมฺพตฺวา พลิกมฺมกรณสโชฺช อโหสิฯ</p>


<p>อถ ตสฺมิํ รุเกฺข อธิวตฺถา เทวตา ตํ พลิกมฺมํ อนิจฺฉนฺตี ‘‘อุปาเยน นํ นิเสเธสฺสามี’’ติ ปพฺพชิตรูเปน ตสฺส อตฺตานํ ทเสฺสตฺวา เตน อนุพโทฺธ ติโยชนํ คนฺตฺวา ปุน อตฺตโน ทิพฺพรูปเมว ทเสฺสตฺวา ‘‘ตฺวํ มุสาวาที ตยา ‘สกลชมฺพุทีเป ราชาโน อาเนตฺวา พลิกมฺมํ กริสฺสามี’ติ ปฎิสฺสุตํฯ อิทานิ เย วา เต วา ทุพฺพลราชาโน อาเนสิฯ ชมฺพุทีเป เชฎฺฐกํ สุตโสมราชานํ สเจ นาเนสฺสสิ, น เม เต พลิกเมฺมน อโตฺถ’’ติ อาหฯ</p>


<p>โส ‘‘ทิฎฺฐา เม อตฺตโน เทวตา’’ติ ตุสิตฺวา ‘‘สามิ, มา จินฺตยิ, อหํ อเชฺชว สุตโสมํ อาเนสฺสามี’’ติ วตฺวา เวเคน มิคาชินอุยฺยานํ คนฺตฺวา อสํวิหิตาย อารกฺขาย โปกฺขรณิํ โอตริตฺวา ปทุมินิปเตฺตน สีสํ ปฎิจฺฉาเทตฺวา อฎฺฐาสิฯ ตสฺมิํ  อโนฺตอุยฺยานคเตเยว พลวปจฺจูเส สมนฺตา ติโยชนํ อารกฺขํ คณฺหิํสุฯ มหาสโตฺต ปาโตว อลงฺกตหตฺถิกฺขนฺธวรคโต จตุรงฺคินิยา เสนาย นครโต นิกฺขมิฯ ตทา ตกฺกสิลโต นโนฺท นาม พฺราหฺมโณ จตโสฺส สตารหคาถาโย คเหตฺวา วีสโยชนสตํ มคฺคํ อติกฺกมฺม ตํ นครํ ปโตฺต ราชานํ ปาจีนทฺวาเรน นิกฺขมนฺตํ ทิสฺวา หตฺถํ อุกฺขิปิตฺวา ‘‘ชยตุ ภวํ, มหาราชา’’ติ วตฺวา ชยาเปสิฯ</p>


<p>ราชา หตฺถินา ตํ อุปสงฺกมิตฺวา ‘‘กุโต นุ, ตฺวํ พฺราหฺมณ, อาคจฺฉสิ, กิมิจฺฉสิ, กิํ เต ทชฺช’’นฺติ อาหฯ พฺราหฺมโณ ‘‘ตุเมฺห ‘สุตวิตฺตกา’ติ สุตฺวา จตโสฺส สตารหคาถาโย อาทาย ตุมฺหากํ เทเสตุํ อาคโตมฺหี’’ติ อาหฯ มหาสโตฺต ตุฎฺฐมานโส หุตฺวา ‘‘อหํ อุยฺยานํ  คนฺตฺวา นฺหายิตฺวา อาคนฺตฺวา โสสฺสามิ, ตฺวํ มา อุกฺกณฺฐี’’ติ วตฺวา ‘‘คจฺฉถ พฺราหฺมณสฺส อสุกเคเห นิวาสํ ฆาสจฺฉาทนญฺจ สํวิทหถา’’ติ อาณาเปตฺวา อุยฺยานํ ปวิสิตฺวา มหนฺตํ อารกฺขํ สํวิธาย โอฬาริกานิ อาภรณานิ โอมุญฺจิตฺวา มสฺสุกมฺมํ กาเรตฺวา อุพฺพฎฺฎิตสรีโร โปกฺขรณิยา ราชวิภเวน นฺหายิตฺวา ปจฺจุตฺตริตฺวา อุทกคฺคหณสาฎเก นิวาเสตฺวา อฎฺฐาสิฯ</p>


<p>อถสฺส คนฺธมาลาลงฺกาเร อุปหริํสุฯ โปริสาโท ‘‘อลงฺกตกาเล ราชา ภาริโก ภวิสฺสติ, สลฺลหุกกาเลเยว นํ คณฺหิสฺสามี’’ติ นทโนฺต ขคฺคํ ปริวเตฺตโนฺต ‘‘อหมสฺมิ โปริสาโท’’ติ นามํ สาเวตฺวา อุทกา นิกฺขมิฯ ตสฺส สทฺทํ สุตฺวา หตฺถาโรหาทโย หตฺถิอาทิโต ภสฺสิํสุฯ พลกาโย ทูเร ฐิโต ตโตว ปลายิฯ อิตโร อตฺตโน อาวุธานิ ฉเฑฺฑตฺวา อุเรน นิปชฺชิฯ โปริสาโท  ราชานํ อุกฺขิปิตฺวา ขเนฺธ นิสีทาเปตฺวา สมฺมุขฎฺฐาเนเยว อฎฺฐารสหตฺถํ ปาการํ ลงฺฆิตฺวา ปุรโต ปคลิตมทมตฺตวรวารเณ กุเมฺภ อกฺกมิตฺวา ปพฺพตกูฎานิ วิย ปาเตโนฺต วาตชวานิปิ อสฺสรตนานิ ปิฎฺฐิยํ อกฺกมิตฺวา ปาเตโนฺต รถสีเส อกฺกมิตฺวา ปาเตโนฺต ภมริกํ ภมโนฺต วิย นีลกานิ นิโคฺรธปตฺตานิ มทฺทโนฺต วิย เอกเวเคเนว ติโยชนมคฺคํ คนฺตฺวา กญฺจิ อนุพนฺธนฺตํ  อทิสฺวา สณิกํ คจฺฉโนฺต สุตโสมสฺส เกเสหิ อุทกพินฺทูนิ อตฺตโน อุปริ ปตนฺตานิ ‘‘อสฺสุพินฺทูนี’’ติ สญฺญาย ‘‘กิมิทํ สุตโสโมปิ มรณํ อนุโสจโนฺต โรทตี’’ติ อาหฯ</p>


<p>มหาสโตฺต ‘‘นาหํ มรณโต อนุโสจามิ, กุโต โรทนา, อปิ จ โข สงฺครํ กตฺวา สจฺจาปนํ นาม ปณฺฑิตานํ อาจิณฺณํ, ตํ น นิปฺผชฺชตี’’ติ อนุโสจามิฯ กสฺสปทสพเลน เทสิตา จตโสฺส สตารหคาถาโย อาทาย ตกฺกสิลโต อาคตสฺส พฺราหฺมณสฺส อาคนฺตุกวตฺตํ กาเรตฺวา ‘‘นฺหายิตฺวา อาคนฺตฺวา สุณิสฺสามิ, ยาว มมาคมนา อาคเมหี’’ติ สงฺครํ กตฺวา อุยฺยานํ คโต, ตฺวญฺจ ตา คาถาโย โสตุํ อทตฺวา มํ คณฺหีติฯ เตน วุตฺตํ –</p>


‘‘คหิโต โปริสาเทน, พฺราหฺมเณ สงฺครํ สริ’’นฺติฯ  
</p>
  
<p>ตตฺถ นฺติ นนฺทพฺราหฺมเณ อตฺตนา กตํ ปฎิญฺญํ อนุสฺสริํฯ</p>


<p>   ติ ตตฺถ ตตฺถ อุยฺยานาทีสุ คนฺตฺวา อตฺตโน พเลน อานีตานํ เอกสตขตฺติยานํ หตฺถตเล ฉิทฺทํ กตฺวา รุเกฺข ลมฺพนตฺถํ รชฺชุํ ปฎิมุญฺจิตฺวาฯ ติ เอเต เอกสตขตฺติเย ชีวคฺคาหํ คเหตฺวา อุทฺธํปาเท อโธสิเร กตฺวา ปณฺหิยา สีสํ ปหรโนฺต ภมณวเสน หตฺถตเล อาวุณิตฺวา รุเกฺข อาลมฺพนวเสน สพฺพโส อาหารูปเจฺฉเทน จ สพฺพถา ปมิลาเปตฺวา วิโสเสตฺวา เขทาเปตฺวาติ อโตฺถฯ ติ พลิกมฺมเตฺถ สาเธตเพฺพฯ นฺติ มํ อุปเนสิฯ</p>


<p> ตถา อุปนียมาโน ปน มหาสโตฺต โปริสาเทน ‘‘กิํ ตฺวํ มรณโต ภายสี’’ติ วุเตฺต ‘‘นาหํ มรณโต ภายามิ, ตสฺส ปน พฺราหฺมณสฺส มยา กโต สงฺคโร น ปริโมจิโต’’ติ อนุโสจามิฯ ‘‘สเจ มํ วิสฺสเชฺชสฺสสิ, ตํ ธมฺมํ สุตฺวา ตสฺส จ สกฺการสมฺมานํ กตฺวา ปุน อาคมิสฺสามี’’ติฯ ‘‘นาหมิทํ สทฺทหามิ, ยํ ตฺวํ มยา วิสฺสชฺชิโต คนฺตฺวา ปุน มม หตฺถํ อาคมิสฺสาสี’’ติฯ ‘‘สมฺม โปริสาท, มยา สทฺธิํ เอกาจริยกุเล สิกฺขิโต สหาโย หุตฺวา  ‘อหํ ชีวิตเหตุปิ น มุสา กเถมี’ติ กิํ น สทฺทหสี’’ติ? กิญฺจาปิ เม เอเตน วาจามตฺตเกน –</p>


<p>
‘‘อสิญฺจ  
สตฺติญฺจ ปรามสามิ, สปถมฺปิ เต สมฺม อหํ กโรมิ;  
  
ตยา ปมุโตฺต อนโณ ภวิตฺวา, สจฺจานุรกฺขี ปุนราวชิสฺส’’นฺติฯ (ชา. ๒.๒๑.๔๐๗) –  
</p>
  
<p>มหาสเตฺตน อิมาย คาถาย วุตฺตาย โปริสาโท ‘‘อยํ สุตโสโม ‘ขตฺติเยหิ อกตฺตพฺพํ สปถํ กโรมี’ติ วทติ, คนฺตฺวา อนาคจฺฉโนฺตปิ มม หตฺถโต น มุจฺจิสฺสตี’’ติ จิเนฺตตฺวา –</p>


<p>
‘‘โย เต กโต สงฺคโร พฺราหฺมเณน, รเฎฺฐ สเก อิสฺสริเย ฐิเตน;  
  
ตํ สงฺครํ พฺราหฺมณ สปฺปทาย, สจฺจานุรกฺขี ปุนราวชสฺสู’’ติฯ (ชา. ๒.๒๑.๔๐๘) –  
</p>
  
<p>วิสฺสเชฺชสิฯ</p>


<p>มหาสโตฺต  ราหุมุขา มุโตฺต จโนฺท วิย นาคพโล ถามสมฺปโนฺน ขิปฺปเมว ตํ นครํ สมฺปาปุณิฯ เสนาปิสฺส ‘‘สุตโสมราชา ปณฺฑิโต, โปริสาทํ ทเมตฺวา สีหมุขา ปมุตฺตมตฺตวรวารโณ วิย อาคมิสฺสตี’’ติ จ ‘‘ราชานํ โปริสาทสฺส ทตฺวา อาคตา’’ติ ครหภเยน จ พหินคเรเยว นิวิฎฺฐา ตํ ทูรโตว อาคจฺฉนฺตํ ทิสฺวา ปจฺจุคฺคนฺตฺวา วนฺทิตฺวา ‘‘กจฺจิตฺถ, มหาราช, โปริสาเทน น กิลมิโต’’ติ ปฎิสนฺถารํ กตฺวา ‘‘โปริสาเทน มยฺหํ มาตาปิตูหิปิ ทุกฺกรํ กตํ, ตถารูโป นาม จโณฺฑ สาหสิโก มมํ สทฺทหิตฺวา มํ วิสฺสเชฺชสี’’ติ วุเตฺต ราชานํ อลงฺกริตฺวา หตฺถิกฺขนฺธํ อาโรเปตฺวา ปริวาเรตฺวา นครํ ปาวิสิฯ ตํ ทิสฺวา สเพฺพ นาครา ตุสิํสุฯ</p>


<p>โสปิ ธมฺมโสณฺฑตาย มาตาปิตโรปิ อนุปสงฺกมิตฺวา นิเวสนํ คนฺตฺวา พฺราหฺมณํ ปโกฺกสาเปตฺวา ตสฺส มหนฺตํ สกฺการสมฺมานํ กตฺวา ธมฺมครุตาย สยํ นีจาสเน นิสีทิตฺวา ‘‘ตุเมฺหหิ มยฺหํ อาภตา สตารหคาถา สุโณมิ อาจริยา’’ติ อาหฯ พฺราหฺมโณ มหาสเตฺตน ยาจิตกาเล คเนฺธหิ หเตฺถ อุพฺพเฎฺฎตฺวา ปสิพฺพกโต มโนรมํ โปตฺถกํ นีหริตฺวา อุโภหิ หเตฺถหิ คเหตฺวา ‘‘เตน หิ , มหาราช, สุโณหี’’ติ โปตฺถกํ วาเจโนฺต คาถา อภาสิ –</p>


<p>
‘‘สกิเทว  
สุตโสม, สพฺภิ โหติ สมาคโม;  
  
สา นํ สงฺคติ ปาเลติ, นาสพฺภิ พหุสงฺคโมฯ  
</p>
  
<p>
‘‘สพฺภิเรว สมาเสถ, สพฺภิ กุเพฺพถ สนฺถวํ;  
  
สตํ สทฺธมฺมมญฺญาย, เสโยฺย โหติ น ปาปิโยฯ  
</p>
  
<p>
‘‘ชีรนฺติ เว ราชรถา สุจิตฺตา, อโถ สรีรมฺปิ ชรํ อุเปติ;  
  
สตญฺจ ธโมฺม น ชรํ อุเปติ, สโนฺต หเว สพฺภิ ปเวทยนฺติฯ  
</p>
  
<p>
‘‘นภญฺจ ทูเร ปถวี จ ทูเร, ปารํ สมุทฺทสฺส ตทาหุ ทูเร;  
  
ตโต หเว ทูรตรํ วทนฺติ, สตญฺจ ธโมฺม อสตญฺจ ราชา’’ติฯ (ชา. ๒.๒๑.๔๑๑-๔๑๔, ๔๔๕-๔๔๘);  
</p>
  
<p>ตา  สุตฺวา มหาสโตฺต ‘‘สผลํ เม อาคมน’’นฺติ ตุฎฺฐจิโตฺต ‘‘อิมา คาถา เนว สาวกภาสิตา, น อิสิภาสิตา, น กวิภาสิตา, น เทวภาสิตา, สพฺพญฺญุนาว ภาสิตาฯ กิํ นุ โข อคฺฆ’’นฺติ จิเนฺตโนฺต ‘‘อิมํ สกลมฺปิ จกฺกวาฬํ ยาว พฺรหฺมโลกา สตฺตรตนปุณฺณํ กตฺวา ทิเนฺนปิ เนว อนุจฺฉวิกํ กตํ นาม โหติ, อหํ โข ปนสฺส ติโยชนสติเก กุรุรเฎฺฐ สตฺตโยชนิเก อินฺทปตฺถนคเร รชฺชํ ทาตุํ ปโหมิฯ รชฺชํ กาตุํ ปนสฺส ภาคฺยํ นตฺถิ, ตถา หิสฺส องฺคลกฺขณานุสาเรน อปฺปานุภาวตา ทิสฺสติ, ตสฺมา ทินฺนมฺปิ รชฺชํ น อิมสฺมิํ ติฎฺฐตี’’ติ จิเนฺตตฺวา ‘‘อาจริย, ตุเมฺห อเญฺญสํ ขตฺติยานํ อิมา คาถาโย เทเสตฺวา กิํ ลภถา’’ติ ปุจฺฉิฯ ‘‘เอเกกาย สตํ สตํ, มหาราช, เตเนว สตารหคาถา นาม ชาตา’’ติฯ อถสฺส มหาสโตฺต ‘‘ตฺวํ อาจริย, อตฺตนา คเหตฺวา วิจรณภณฺฑสฺส อคฺฆํ น ชานาสี’’ติฯ</p>


<p>
‘‘สหสฺสิยา  
อิมา คาถา, นยิมา คาถา สตารหา;  
  
จตฺตาริ ตฺวํ สหสฺสานิ, ขิปฺปํ คณฺหาหิ พฺราหฺมณา’’ติฯ (ชา. ๒.๒๑.๔๑๕);  
</p>
  
<p>จตฺตาริ สหสฺสานิ ทาเปตฺวา เอกญฺจ สุขยานกํ ทตฺวา มหตา สกฺการสมฺมาเนเนว ตํ อุโยฺยเชตฺวา มาตาปิตโร วนฺทิตฺวา ‘‘อหํ พฺราหฺมเณน อาภตํ สทฺธมฺมรตนํ ปูเชตฺวา ตสฺส จ สกฺการสมฺมานํ กตฺวา อาคมิสฺสามีติ โปริสาทสฺส ปฎิญฺญํ ทตฺวา อาคโตฯ ตตฺถ ยํ พฺราหฺมณสฺส  กตฺตพฺพํ ปฎิปชฺชิตพฺพํ ตํ กตํ, อิทานิ โปริสาทสฺส สนฺติกํ คมิสฺสามี’’ติ วุตฺวา ‘‘เตน หิ, ตาต สุตโสม, กิํ นาเมตํ กเถสิ, จตุรงฺคินิยา เสนาย โจรํ คณฺหิสฺสาม, มา คจฺฉ โจรสฺส สนฺติก’’นฺติ ยาจิํสุฯ โสฬสสหสฺสา นาฎกิตฺถิโย เสสปริชนาปิ ‘‘อเมฺห อนาเถ กตฺวา กุหิํ คจฺฉสิ เทวา’’ติ ปริเทวิํสุฯ ‘‘ปุนปิ กิร ราชา โจรสฺส สนฺติกํ คมิสฺสตี’’ติ เอกโกลาหลํ อโหสิฯ</p>


<p>มหาสโตฺต ‘‘ปฎิญฺญาย สจฺจาปนํ นาม สาธูนํ สปฺปุริสานํ อาจิณฺณํ, โสปิ มมํ สทฺทหิตฺวา วิสฺสเชฺชสิ, ตสฺมา คมิสฺสามิเยวา’’ติ มาตาปิตโร วนฺทิตฺวา เสสชนํ อนุสาเสตฺวา อสฺสุมุเขน นานปฺปการํ ปริเทวเนฺตน อิตฺถาคาราทินา ชเนน อนุคโต นครา นิกฺขมฺม ตํ ชนํ นิวเตฺตตุํ มเคฺค ทณฺฑเกน ติริยํ เลขํ กตฺวา ‘‘อิมํ มม เลขํ มา อติกฺกมิํสู’’ติ  วตฺวา อคมาสิฯ มหาชโน เตชวโต มหาสตฺตสฺส อาณํ อติกฺกมิตุํ อสโกฺกโนฺต มหาสเทฺทน กนฺทิตฺวา โรทิตฺวา นิวตฺติฯ โพธิสโตฺต อาคตมเคฺคเนว ตสฺส สนฺติกํ อคมาสิฯ เตน วุตฺตํ ติอาทิฯ</p>


<p>ตตฺถ นฺติ ตฺวํ อตฺตโน นครํ คนฺตุํ มม หตฺถโต นิสฺสชฺชนํ กิํ อิจฺฉสิ, ตฺวํ ‘‘มยา ตกฺกสิลาทีสุ จิรปริจิโต สจฺจวาที จา’’ติ วทสิ, ตสฺมา  ยถารุจิ เต กริสฺสามิฯ ติ สเจ ปุน ตฺวํ เอกํเสเนว มม สนฺติกํ อาคมิสฺสสิฯ</p>


<p> ติ ปเคว มม อาคมนํ   โปริสาทสฺส  ปาโตว อาคมิสฺสามีติ ปฎิสฺสวํ กตฺวาฯ ติ ตทา โปริสาทสฺส สนฺติกํ คนฺตุกาโม ‘‘อิทํ โว รชฺชํ ปฎิปชฺชถา’’ติ มาตาปิตูนํ ติโยชนสติกํ รชฺชํ นิยฺยาเตสิํฯ</p>


<p> กสฺมา ปน รชฺชํ นิยฺยาตยินฺติ? นฺติ ยสฺมา ปน ปฎิญฺญาย สจฺจาปนํ นาม สตํ สาธูนํ มหาโพธิสตฺตานํ ปเวณี กุลวํโส, ตสฺมา ตํ สจฺจปารมิตาธมฺมํ  โปราณํ ชิเนหิ พุทฺธาทีหิ เสวิตํ อนุสฺสริตฺวา สจฺจํ อนุรกฺขโนฺต ตสฺส  อตฺตโน ชีวิตํ ปริจฺจชิตฺวา ฯ</p>


<p> ติ ตสฺมิํ โปริสาทสฺส สนฺติกํ คมเน ‘‘อยํ มํ กิํ นุ  โข ฆาเตสฺสติ, อุทาหุ โน’’ติ มยฺหํ สํสโย นตฺถิฯ ‘‘จโณฺฑ สาหสิโก มยา สทฺธิํ เอกสตขตฺติเย เทวตาย พลิกมฺมกรณสโชฺช เอกเนฺตเนว ฆาเตสฺสตี’’ติ ชานโนฺต เอว เกวลํ สจฺจวาจํ อนุรกฺขโนฺต อตฺตโน ชีวิตํ ปริจฺจชิตฺวา ตํ อุปาคมิํฯ ยสฺมา เจตเทวํ, ตสฺมา สเจฺจน เม สโม นตฺถิ, เอสา เม ปรมตฺถภาวปฺปตฺตา สจฺจปารมีติฯ</p>


<p>อุปาคเต ปน มหาสเตฺต วิกสิตปุณฺฑรีกปทุมสสฺสิริกมสฺส มุขํ ทิสฺวา ‘‘อยํ วิคตมรณภโย หุตฺวา อาคโต, กิสฺส นุ โข เอส อานุภาโว’’ติ จิเนฺตโนฺต ‘‘ตสฺส มเญฺญ ธมฺมสฺส สุตตฺตา อยํ เอวํ เตชวา  นิพฺภโย จ ชาโต, อหมฺปิ ตํ สุตฺวา เตชวา นิพฺภโย จ ภวิสฺสามี’’ติ สนฺนิฎฺฐานํ กตฺวา โปริสาโท มหาสตฺตํ อาห – ‘‘สุโณม สตารหคาถาโย ยาสํ สวนตฺถํ ตฺวํ อตฺตโน นครํ คโต’’ติฯ</p>


<p>ตํ สุตฺวา โพธิสโตฺต ‘‘อยํ โปริสาโท ปาปธโมฺม, อิมํ โถกํ นิคฺคเหตฺวา ลชฺชาเปตฺวา กเถสฺสามี’’ติ –</p>


<p>
‘‘อธมฺมิกสฺส ลุทฺทสฺส, นิจฺจํ โลหิตปาณิโน;  
  
นตฺถิ สจฺจํ กุโต ธโมฺม, กิํ สุเตน กริสฺสสี’’ติฯ (ชา. ๒.๒๑.๔๒๗) –  
</p>
  
<p>วตฺวา ปุน เตน สุฎฺฐุตรํ สญฺชาตสวนาทเรน –</p>


<p>
‘‘สุตฺวา ธมฺมํ วิชานนฺติ, นรา กลฺยาณปาปกํ;  
  
อปิ คาถา สุณิตฺวาน, ธเมฺม เม รมเต มโน’’ติฯ (ชา. ๒.๒๑.๔๔๔) –  
</p>
  
<p>วุเตฺต  ‘‘อยํ อติวิย สญฺชาตาทโร โสตุกาโม, หนฺทสฺส กเถสฺสามี’’ติ จิเนฺตตฺวา ‘‘เตน หิ สมฺม, สาธุกํ สุโณหิ มนสิกโรหี’’ติ วตฺวา นนฺทพฺราหฺมเณน กถิตนิยาเมเนว คาถานํ สกฺกจฺจํ ถุติํ กตฺวา ฉกามาวจรเทวโลเก เอกโกลาหลํ กตฺวา เทวตาสุ สาธุการํ ททมานาสุ มหาสโตฺต โปริสาทสฺส –</p>


<p>
‘‘สกิเทว  
มหาราช, สพฺภิ โหติ สมาคโม;  
  
สา นํ สงฺคติ ปาเลติ, นาสพฺภิ พหุสงฺคโมฯ  
</p>
  
<p>
‘‘สพฺภิเรว สมาเสถ, สพฺภิ กุเพฺพถ สนฺถวํ;  
  
สตํ สทฺธมฺมมญฺญาย, เสโยฺย โหติ น ปาปิโยฯ  
</p>
  
<p>
‘‘ชีรนฺติ เว ราชรถา สุจิตฺตา, อโตฺถ สรีรมฺปิ ชรํ อุเปติ;  
  
สตญฺจ ธโมฺม น ชรํ อุเปติ, สโนฺต หเว สพฺภิ ปเวทยนฺติฯ  
</p>
  
<p>
‘‘นภญฺจ ทูเร ปถวี จ ทูเร, ปารํ สมุทฺทสฺส ตทาหุ ทูเร;  
  
ตโต หเว ทูรตรํ วทนฺติ, สตญฺจ ธโมฺม อสตญฺจ ราชา’’ติฯ (ชา. ๒.๒๑.๔๑๑-๔๑๔) –  
</p>
  
<p>ธมฺมํ  กเถสิฯ ตสฺส เตน สุกถิตตฺตา เจว อตฺตโน จ ปุญฺญานุภาเวน คาถา สุณนฺตเสฺสว สกลสรีรํ ปญฺจวณฺณาย ปีติยา ปริปูริฯ โส โพธิสเตฺต มุทุจิโตฺต หุตฺวา ‘‘สมฺม สุตโสม, ทาตพฺพยุตฺตกํ หิรญฺญาทิํ น ปสฺสามิ, เอเกกาย คาถาย เอเกกํ วรํ ทสฺสามี’’ติ อาหฯ อถ นํ มหาสโตฺต ‘‘ตฺวํ อตฺตโนปิ หิตานิ อชานโนฺต ปรสฺส กิํ นาม วรํ ทสฺสสี’’ติ อปสาเทตฺวา ปุน เตน ‘‘วรํ คณฺหถา’’ติ ยาจิโต สพฺพปฐมํ ‘‘อหํ จิรกาลํ ตํ อโรคํ ปเสฺสยฺย’’นฺติ วรํ ยาจิฯ โส ‘‘อยํ อิทานิ เม วธิตฺวา มํสํ ขาทิตุกามสฺส มหานตฺถกรสฺส มยฺหเมว ชีวิตมิจฺฉตี’’ติ ตุฎฺฐมานโส วเญฺจตฺวา วรสฺส คหิตภาวํ อชานโนฺต อทาสิฯ มหาสโตฺต หิ อุปายกุสลตาย ตสฺส จิรํ ชีวิตุกามตาปเทเสน อตฺตโน ชีวิตํ ยาจิฯ อถ ‘‘ปโรสตํ ขตฺติยานํ ชีวิตํ เทหี’’ติ ทุติยํ วรํ, เตสํ สเก รเฎฺฐ ปฎิปาทนํ ตติยํ วรํ, มนุสฺสมํสขาทนโต วิรมณํ จตุตฺถํ วรํ ยาจิฯ โส  ตีณิ วรานิ ทตฺวา จตุตฺถํ วรํ อทาตุกาโม ‘‘อญฺญํ วรํ คณฺหาหี’’ติ วตฺวาปิ มหาสเตฺตน นิปฺปีฬิยมาโน ตมฺปิ อทาสิเยวฯ</p>


<p>อถ โพธิสโตฺต โปริสาทํ นิพฺพิเสวนํ กตฺวา เตเนว ราชาโน โมจาเปตฺวา ภูมิยํ นิปชฺชาเปตฺวา ทารกานํ กณฺณโต สุตฺตวฎฺฎิ วิย สณิกํ รชฺชุโย นีหริตฺวา โปริสาเทน เอกํ ตจํ อาหราเปตฺวา ปาสาเณน ฆํสิตฺวา สจฺจกิริยํ กตฺวา เตสํ หตฺถตลานิ มเกฺขสิฯ ตงฺขณํ เอว ผาสุกํ อโหสิฯ ทฺวีหตีหํ ตเตฺถว วสิตฺวา เต อโรเค กาเรตฺวา เตหิ สทฺธิํ อภิชฺชนกสภาวํ  มิตฺตสนฺถวํ กาเรตฺวา เตหิ สทฺธิํ ตํ พาราณสิํ เนตฺวา รเชฺช ปติฎฺฐาเปตฺวา ‘‘อปฺปมตฺตา โหถา’’ติ เต ราชาโน อตฺตโน อตฺตโน นครํ เปเสตฺวา อินฺทปตฺถนครโต อาคตาย อตฺตโน จตุรงฺคินิยา เสนาย ปริวุโต อตฺตโน นครํ คโต ตุฎฺฐปมุทิเตน นาครชเนน สมฺปริวาริยมาโน อเนฺตปุรํ ปวิสิตฺวา มาตาปิตโร วนฺทิตฺวา มหาตลํ อภิรุหิฯ</p>


<p>อถ มหาสโตฺต ฉ ทานสาลาโย กาเรตฺวา เทวสิกํ มหาทานานิ ปวเตฺตโนฺต สีลานิ ปริปูเรโนฺต อุโปสถํ อุปวสโนฺต ปารมิโย อนุพฺรูเหสิฯ เตปิ ราชาโน มหาสตฺตสฺส โอวาเท ฐตฺวา ทานาทีนิ ปุญฺญานิ กตฺวา อายุปริโยสาเน สคฺคปุรํ ปูรยิํสุฯ</p>


<p>ตทา โปริสาโท  องฺคุลิมาลเตฺถโร อโหสิ, กาฬหตฺถิอมโจฺจ สาริปุตฺตเตฺถโร, นนฺทพฺราหฺมโณ อานนฺทเตฺถโร, รุกฺขเทวตา มหากสฺสปเตฺถโร, ราชาโน พุทฺธปริสา, มาตาปิตโร มหาราชกุลานิ, สุตโสมมหาราชา โลกนาโถฯ</p>


<p>ตสฺส เหฎฺฐา วุตฺตนเยเนว เสสปารมิโยปิ นิทฺธาเรตพฺพาฯ ตถา  (จริยา อฎฺฐ. ๒.๗๔ อาทโย) วิย มหาสตฺตสฺส คุณานุภาวา วิภาเวตพฺพาติฯ</p>

</p>

</p>


<h3>๑๓. สุวณฺณสามจริยาวณฺณนา</h3>
<p> เตรสเม  นฺติ หิมวนฺตสฺมิํ มิคสมฺมตาย นาม นทิยา ตีเร มหติ อรเญฺญ สาโม นาม ตาปสกุมาโร ยทา อโหสิฯ ติ สกฺกสฺส เทวานมินฺทสฺส อุปเทสสมฺปตฺติยา ชาตตฺตา สเกฺกน นิพฺพตฺติโต ชนิโตฯ ตตฺรายํ อนุปุพฺพิกถา – อตีเต พาราณสิโต อวิทูเร นทิยา ตีเร เอโก เนสาทคาโม อโหสิฯ ตตฺถ เชฎฺฐเนสาทสฺส ปุโตฺต ชาโตฯ ตสฺส ‘‘ทุกูโล’’ติ นามมกํสุฯ ตสฺสา เอว นทิยา ปรตีเรปิ เอโก เนสาทคาโม อโหสิฯ ตตฺถ เชฎฺฐเนสาทสฺส ธีตา ชาตาฯ ตสฺสา ‘‘ปาริกา’’ติ นามมกํสุฯ เต อุโภปิ พฺรหฺมโลกโต อาคตา สุทฺธสตฺตาฯ เตสํ วยปฺปตฺตานํ อนิจฺฉมานานํเยว อาวาหวิวาหํ  กริํสุฯ เต อุโภปิ กิเลสสมุทฺทํ อโนตริตฺวา พฺรหฺมาโน วิย เอกโต วสิํสุฯ น จ กิญฺจิ เนสาทกมฺมํ กโรนฺติฯ</p>


<p>อถ ทุกูลํ มาตาปิตโร ‘‘ตาต, ตฺวํ เนสาทกมฺมํ น กโรสิ, เนว ฆราวาสํ อิจฺฉสิ, กิํ นาม กริสฺสสี’’ติ อาหํสุฯ โส ‘‘ตุเมฺหสุ อนุชานเนฺตสุ ปพฺพชิสฺสามี’’ติ อาหฯ ‘‘เตน หิ ปพฺพชาหี’’ติฯ เทฺวปิ ชนา หิมวนฺตํ ปวิสิตฺวา ยสฺมิํ ฐาเน มิคสมฺมตา นาม นที หิมวนฺตโต โอตริตฺวา คงฺคํ ปตฺตา, ตํ ฐานํ คนฺตฺวา คงฺคํ ปหาย มิคสมฺมตาภิมุขา อภิรุหิํสุฯ ตทา  สกฺกสฺส ภวนํ อุณฺหาการํ ทเสฺสสิฯ สโกฺก ตํ การณํ ญตฺวา วิสฺสกมฺมุนา ตสฺมิํ ฐาเน อสฺสมํ มาเปสิฯ เต ตตฺถ คนฺตฺวา ปพฺพชิตฺวา สกฺกทตฺติเย อสฺสเม กามาวจรเมตฺตํ ภาเวตฺวา ปฎิวสิํสุฯ สโกฺกปิ เตสํ อุปฎฺฐานํ อาคจฺฉติฯ</p>


<p>โส เอกทิวสํ ‘‘เตสํ จกฺขู ปริหายิสฺสนฺตี’’ติ ญตฺวา อุปสงฺกมิตฺวา ‘‘ภเนฺต, โว จกฺขูนํ อนฺตราโย ปญฺญายติ, ปฎิชคฺคนกํ ปุตฺตํ ลทฺธุํ วฎฺฎติ, ชานามิ ตุมฺหากํ สุทฺธจิตฺตตํ, ตสฺมา ปาริกาย อุตุนิกาเล นาภิํ หเตฺถน ปรามเสยฺยาถ , เอวํ โว ปุโตฺต ชายิสฺสติ, โส โว อุปฎฺฐหิสฺสตี’’ติ วตฺวา ปกฺกามิฯ ทุกูลปณฺฑิโต ตํ การณํ ปาริกาย อาจิกฺขิตฺวา ตสฺสา อุตุนิกาเล นาภิํ ปรามสิฯ ตทา โพธิสโตฺต เทวโลกา จวิตฺวา ตสฺสา กุจฺฉิมฺหิ ปฎิสนฺธิํ คณฺหิ, สา ทสมาสจฺจเยน สุวณฺณวณฺณํ ปุตฺตํ วิชายิฯ เตเนวสฺส ‘‘สุวณฺณสาโม’’ติ นามํ กริํสุฯ ตํ อปรภาเค วฑฺฒิตฺวา โสฬสวสฺสุเทฺทสิกมฺปิ มาตาปิตโร รกฺขนฺตา อสฺสเม นิสีทาเปตฺวา สยเมว วนมูลผลาผลตฺถาย คจฺฉนฺติฯ</p>


<p>อเถกทิวสํ วเน ผลาผลํ อาทาย นิวตฺติตฺวา อสฺสมปทโต อวิทูเร เมเฆ อุฎฺฐิเต รุกฺขมูลํ ปวิสิตฺวา วมฺมิกมตฺถเก ฐิตานํ สรีรโต เสทคนฺธมิสฺสเก อุทเก ตสฺมิํ วมฺมิกพิเล ฐิตสฺส อาสิวิสสฺส นาสาปุฎํ ปวิเฎฺฐ อาสิวิโส กุชฺฌิตฺวา นาสาวาเตน ปหริฯ เทฺว อนฺธา หุตฺวา ปริเทวมานา วิรวิํสุฯ อถ มหาสโตฺต ‘‘มม มาตาปิตโร อติจิรายนฺติ, กา นุ โข เตสํ ปวตฺตี’’ติ ปฎิมคฺคํ คนฺตฺวา สทฺทมกาสิฯ เต ตสฺส สทฺทํ สญฺชานิตฺวา ปฎิสทฺทํ กตฺวา ปุตฺตสิเนเหน ‘‘ตาต สาม, อิธ ปริปโนฺถ อตฺถิ, มา อาคมี’’ติ วตฺวา สทฺทานุสาเรน สยเมว สมาคมิํสุฯ โส ‘‘เกน โว การเณน จกฺขูนิ วินฎฺฐานี’’ติ ปุจฺฉิตฺวา ‘‘ตาต, มยํ น ชานาม, เทเว วสฺสเนฺต รุกฺขมูเล วมฺมิกมตฺถเก ฐิตา, อถ น ปสฺสามา’’ติ วุตฺตมเตฺต เอว อญฺญาสิ ‘‘ตตฺถ อาสิวิเสน ภวิตพฺพํ, เตน กุเทฺธน นาสาวาโต วิสฺสโฎฺฐ ภวิสฺสตี’’ติฯ</p>


<p>อถ  ‘‘มา จินฺตยิตฺถ, อหํ โว ปฎิชคฺคิสฺสามี’’ติ มาตาปิตโร อสฺสมํ เนตฺวา เตสํ รตฺติฎฺฐานทิวาฎฺฐานาทิสญฺจรณฎฺฐาเน รชฺชุเก พนฺธิฯ ตโต ปฎฺฐาย เต อสฺสเม ฐเปตฺวา วนมูลผลาผลานิ อาหรติ, ปาโตว วสนฎฺฐานํ สมฺมชฺชติ, ปานียํ อาหรติ, ปริโภชนียํ อุปฎฺฐาเปติ, ทนฺตกฎฺฐมุโขทกานิ  ทตฺวา มธุรผลาผลํ เทติฯ เตหิ มุเข วิกฺขาลิเต สยํ ปริภุญฺชิตฺวา มาตาปิตโร วนฺทิตฺวา เตสํ อวิทูเรเยว อจฺฉติ – ‘‘กิํ นุ โข อิเม อาณาเปนฺตี’’ติฯ วิเสเสน จ เมตฺตํ พหุลมกาสิ, เตนสฺส สตฺตา อปฺปฎิกฺกูลา อเหสุํ ฯ ยถา จสฺส สตฺตา, เอวํ สตฺตานํ โส โพธิสโตฺต อปฺปฎิกฺกูโลฯ เอวํ โส ทิวเส ทิวเส ผลาผลตฺถาย อรญฺญํ คจฺฉโนฺตปิ อาคจฺฉโนฺตปิ มิคคณปริวุโต เอว อโหสิฯ สีหพฺยคฺฆาทิวิปกฺขสตฺตาปิ เตน สทฺธิํ อติวิย วิสฺสตฺถา, เมตฺตานุภาเวน ปนสฺส วสนฎฺฐาเน อญฺญมญฺญํ ติรจฺฉานคตา มุทุจิตฺตตํ ปฎิลภิํสุฯ อิติ โส สพฺพตฺถ เมตฺตานุภาเวน อภีรู อนุตฺราสี พฺรหฺมา วิย อเวโร วิหาสิฯ เตน วุตฺตํ นฺติอาทิฯ</p>


<p>ตตฺถ นฺติ -กาโร ปทสนฺธิกโร, เมตฺตาภาวนาย กุรูรกมฺมเนฺต สีหพฺยเคฺฆปิ ผริ, ปเคว เสสสเตฺตติ อธิปฺปาโยฯ อถ วา เมตฺตา อยติ ปวตฺตติ เอเตนาติ เมตฺตาโย, เมตฺตาภาวนาฯ ตํ เมตฺตายํ อุปนามยิํ สเตฺตสุ อโนธิโส อุปเนสิํฯ ‘‘สีหพฺยเคฺฆหี’’ติปิ ปาโฐฯ ตสฺสโตฺถ – น เกวลมหเมว, อถ โข ปวเน สีหพฺยเคฺฆหิ, ยสฺมิํ มหาวเน ตทา อหํ วิหรามิ, ตตฺถ สีหพฺยเคฺฆหิ สทฺธิํ อหํ สเตฺตสุ เมตฺตํ อุปนาเมสิํฯ สีหพฺยคฺฆาปิ หิ ตทา มมานุภาเวน สเตฺตสุ เมตฺตจิตฺตตํ ปฎิลภิํสุ, ปเคว อิตเร สตฺตาติ ทเสฺสติฯ</p>


<p> ติ ปสทมิเคหิ เจว วนสูกเรหิ จฯ ติ เอเตหิ อตฺตานํ ปริวาริตํ กตฺวา ตสฺมิํ อรเญฺญ ฯ</p>


<p> อิทานิ ตทา อตฺตโน เมตฺตาภาวนาย ลทฺธํ อานิสํสํ มตฺถกปฺปตฺติญฺจสฺส ทเสฺสตุํ ติ โอสานคาถมาหฯ ตสฺสโตฺถ – สสพิฬาราทิโก ภีรุกชาติโกปิ  สโตฺต  น อุพฺพิเชฺชติฯ อหมฺปิ  สีหพฺยคฺฆาทิติรจฺฉานโต ยกฺขาทิอมนุสฺสโต ลุทฺทโลหิตปาณิมนุสฺสโตติ กุโตจิปิ ฯ กสฺมา? ยสฺมา  จิรกาลํ ภาวิตาย เมตฺตาปารมิตายานุภาเวน อุปตฺถมฺภิโต ตสฺมิํ  มหาอรเญฺญ  อภิรมามีติฯ เสสํ สุวิเญฺญยฺยเมวฯ</p>


<p>เอวํ   ปน มหาสโตฺต สพฺพสเตฺต เมตฺตายโนฺต มาตาปิตโร จ สาธุกํ ปฎิชคฺคโนฺต เอกทิวสํ อรญฺญโต มธุรผลาผลํ อาหริตฺวา อสฺสเม ฐเปตฺวา มาตาปิตโร วนฺทิตฺวา ‘‘ปานียํ  อาทาย อาคมิสฺสามี’’ติ มิคคณปริวุโต เทฺว มิเค เอกโต กตฺวา เตสํ ปิฎฺฐิยํ ปานียฆฎํ ฐเปตฺวา หเตฺถน คเหตฺวา นทีติตฺถํ อคมาสิฯ ตสฺมิํ สมเย พาราณสิยํ ปีฬิยโกฺข นาม ราชา รชฺชํ กาเรสิฯ โส มิคมํสโลเภน มาตรํ รชฺชํ ปฎิจฺฉาเปตฺวา สนฺนทฺธปญฺจาวุโธ หิมวนฺตํ ปวิสิตฺวา มิเค วธิตฺวา มํสํ ขาทิตฺวา จรโนฺต มิคสมฺมตํ นทิํ ปตฺวา อนุปุเพฺพน สามสฺส ปานียคหณติตฺถํ ปโตฺตฯ มิคปทวลญฺชํ ทิสฺวา คจฺฉโนฺต ตํ ตถา คจฺฉนฺตํ ทิสฺวา ‘‘มยา เอตฺตกํ กาลํ เอวํ วิจรโนฺต มนุโสฺส น ทิฎฺฐปุโพฺพ, เทโว นุ โข เอส นาโค นุ โข, สจาหํ อุปสงฺกมิตฺวา ปุจฺฉิสฺสามิ, สหสา ปกฺกเมยฺยาติฯ ยํนูนาหํ เอตํ วิชฺฌิตฺวา ทุพฺพลํ กตฺวา ปุเจฺฉยฺย’’นฺติ จิเนฺตตฺวา มหาสตฺตํ นฺหตฺวา วากจีรํ นิวาเสตฺวา อชินจมฺมํ เอกํสํ กริตฺวา ปานียฆฎํ ปูเรตฺวา อุกฺขิปิตฺวา วามํสกูเฎ ฐปนกาเล ‘‘อิทานิ ตํ วิชฺฌิตุํ สมโย’’ติ วิสปีเตน สเรน ทกฺขิณปเสฺส วิชฺฌิฯ สโร วามปเสฺสน นิกฺขมิฯ ตสฺส วิทฺธภาวํ ญตฺวา มิคคโณ ภีโต ปลายิฯ</p>


<p>สามปณฺฑิโต ปน วิโทฺธปิ ปานียฆฎํ ยถา วา ตถา วา อนวสุเมฺภตฺวา สติํ ปจฺจุปฎฺฐาเปตฺวา สณิกํ โอตาเรตฺวา วาลุกํ พฺยูหิตฺวา ฐเปตฺวา ทิสํ ววตฺถเปตฺวา มาตาปิตูนํ วสนฎฺฐานทิสาภาเคน สีสํ กตฺวา นิปชฺชิตฺวา มุเขน โลหิตํ ฉเฑฺฑตฺวา ‘‘มม โกจิ เวรี นาม นตฺถิ, มมปิ กตฺถจิ เวรํ นาม นตฺถี’’ติ วตฺวา อิมํ คาถมาห –</p>


<p>
‘‘โก นุ มํ อุสุนา วิชฺฌิ, ปมตฺตํ อุทหารกํ;  
  
ขตฺติโย พฺราหฺมโณ เวโสฺส, โก มํ วิทฺธา นิลียตี’’ติฯ (ชา. ๒.๒๒.๒๙๖);  
</p>
  
<p>ตํ  สุตฺวา ราชา ‘‘อยํ มยา วิชฺฌิตฺวา ปถวิยํ ปาติโตปิ เนว มํ อโกฺกสติ น ปริภาสติ, มม หทยมํสํ สมฺพาหโนฺต วิย ปิยวจเนน สมุทาจรติ, คมิสฺสามิสฺส สนฺติก’’นฺติ จิเนฺตตฺวา อุปสงฺกมิตฺวา อตฺตานํ อตฺตนา จ วิทฺธภาวํ อาวิกตฺวา ‘‘โก วา ตฺวํ กสฺส วา ปุโตฺต’’ติ มหาสตฺตํ ปุจฺฉิฯ</p>


<p>โส  ‘‘สาโม นามาหํ ทุกูลปณฺฑิตสฺส นาม เนสาทอิสิโน ปุโตฺต, กิสฺส ปน มํ วิชฺฌี’’ติ อาหฯ โส ปฐมํ ‘‘มิคสญฺญายา’’ติ มุสาวาทํ วตฺวา ‘‘อหํ อิมํ นิรปราธํ อการเณน  วิชฺฌิ’’นฺติ อนุโสจิตฺวา ยถาภูตํ อาวิกตฺวา ตสฺส มาตาปิตูนํ วสนฎฺฐานํ ปุจฺฉิตฺวา ตตฺถ คนฺตฺวา เตสํ อตฺตานํ อาวิกตฺวา เตหิ กตปฎิสนฺถาโร ‘‘สาโม มยา วิโทฺธ’’ติ วตฺวา เต ปริเทวเนฺต โสกสมาปเนฺน ‘‘ยํ สาเมน กตฺตพฺพํ ปริจาริกกมฺมํ, ตํ กตฺวา อหํ โว อุปฎฺฐหิสฺสามี’’ติ สมสฺสาเสตฺวา สามสฺส สนฺติกํ อาเนสิฯ เต ตตฺถ คนฺตฺวา นานปฺปการํ ปริเทวิตฺวา ตสฺส อุเร หตฺถํ ฐเปตฺวา ‘‘ปุตฺตสฺส เม สรีเร อุสุมา วตฺตเตว, วิสเวเคน วิสญฺญิตํ อาปโนฺน ภวิสฺสตีติ นิพฺพิสภาวตฺถาย สจฺจกิริยํ กริสฺสามา’’ติ จิเนฺตตฺวา –</p>


<p>
‘‘ยํ กิญฺจิตฺถิ กตํ ปุญฺญํ, มยฺหเญฺจว ปิตุจฺจ เต;  
  
สเพฺพน เตน กุสเลน, วิสํ สามสฺส หญฺญตู’’ติฯ (ชา. ๒.๒๒.๓๘๘) –  
</p>
  
<p>มาตรา,</p>


<p>
‘‘ยํ กิญฺจิตฺถิ กตํ ปุญฺญํ, มยฺหเญฺจว มาตุจฺจ เต;  
  
สเพฺพน เตน กุสเลน, วิสํ สามสฺส หญฺญตู’’ติฯ (ชา. ๒.๒๒.๓๙๖) –  
</p>
  
<p>ปิตรา,</p>


<p>
‘‘ปพฺพตฺยาหํ คนฺธมาทเน, จิรรตฺตนิวาสินี;  
  
<p>
น เม ปิยตโร โกจิ, อโญฺญ สาเมน วิชฺชติ;  
  
เอเตน สจฺจวเชฺชน, วิสํ สามสฺส หญฺญตู’’ติฯ (ชา. ๒.๒๒.๓๙๘) –  
</p>
  
<p>เทวตาย จ สจฺจกิริยาย กตาย มหาสโตฺต ขิปฺปํ วุฎฺฐาสิฯ ปทุมปตฺตปลาเส อุทกพินฺทุ วิย วินิวเฎฺฎตฺวา อาพาโธ วิคโตฯ วิทฺธฎฺฐานํ อโรคํ ปากติกเมว อโหสิฯ มาตาปิตูนํ จกฺขูนิ อุปฺปชฺชิํสุฯ อิติ  มหาสตฺตสฺส อโรคตา, มาตาปิตูนญฺจ จกฺขุปฎิลาโภ, อรุณุคฺคมนํ, เตสํ จตุนฺนมฺปิ อสฺสเมเยว อวฎฺฐานนฺติ สพฺพํ เอกกฺขเณเยว อโหสิฯ</p>


<p>อถ  มหาสโตฺต รญฺญา สทฺธิํ ปฎิสนฺถารํ กตฺวา ‘‘ธมฺมํ จร, มหาราชา’’ติอาทินา (ชา. ๒.๒๒.๔๑๑-๔๑๒) ธมฺมํ เทเสตฺวา อุตฺตริมฺปิ โอวทิตฺวา ปญฺจ สีลานิ อทาสิ ฯ โส ตสฺส โอวาทํ สิรสา ปฎิคฺคเหตฺวา วนฺทิตฺวา พาราณสิํ คนฺตฺวา ทานาทีนิ ปุญฺญานิ กตฺวา สคฺคปรายโน อโหสิฯ โพธิสโตฺตปิ สทฺธิํ มาตาปิตูหิ อภิญฺญาสมาปตฺติโย นิพฺพเตฺตตฺวา อายุปริโยสาเน พฺรหฺมโลกูปโค อโหสิฯ</p>


<p>ตทา ราชา อานนฺทเตฺถโร อโหสิ, เทวธีตา อุปฺปลวณฺณา, สโกฺก อนุรุโทฺธ, ปิตา มหากสฺสปเตฺถโร, มาตา ภทฺทกาปิลานี, สามปณฺฑิโต โลกนาโถฯ</p>


<p>ตสฺส เหฎฺฐา วุตฺตนเยเนว เสสปารมิโย นิทฺธาเรตพฺพาฯ ตถา วิสปีเตน สเลฺลน ทกฺขิณปเสฺสน ปวิสิตฺวา วามปสฺสโต วินิวิชฺฌนวเสน วิโทฺธปิ กิญฺจิ กายวิการํ อกตฺวา อุทกฆฎสฺส ภูมิยํ นิกฺขิปนํ, วธเก อญฺญาเตปิ ญาเต วิย จิตฺตวิการาภาโว, ปิยวจเนน สมุทาจาโร, มาตาปิตุอุปฎฺฐานปุญฺญโต มยฺหํ ปริหานีติ อนุโสจนมตฺตํ, อโรเค ชาเต รโญฺญ การุญฺญํ เมตฺตญฺจ อุปฎฺฐาเปตฺวา ธมฺมเทสนา, โอวาททานนฺติ เอวมาทโย คุณานุภาวา วิภาเวตพฺพาติฯ</p>

</p>


<h3>๑๔. เอกราชจริยาวณฺณนา</h3>
<p> จุทฺทสเม ติ เอกราชาติ อิมินา อนฺวตฺถนาเมน ชมฺพุทีปตเล ปากโฎฯ</p>


<p>มหาสโตฺต หิ ตทา พาราณสิรโญฺญ ปุโตฺต หุตฺวา นิพฺพตฺติฯ วยปฺปโตฺต สพฺพสิปฺปนิปฺผตฺติํ ปโตฺต หุตฺวา ปิตุ อจฺจเยน รชฺชํ กาเรโนฺต กุสลสีลาจารสทฺธาสุตาทิอนญฺญสาธารณคุณวิเสสโยเคน  ปารมิปริภาวเนน จ ชมฺพุทีปตเล อทุติยตฺตา ปธานภาเวน จ ‘‘เอกราชา’’ติ ปกาสนาโม อโหสิฯ ติ สุปริสุทฺธกายิกวาจสิกสํวรสงฺขาตเญฺจว สุปริสุทฺธมโนสมาจารสงฺขาตญฺจ ปรมํ อุตฺตมํ ทสกุสลกมฺมปถสีลํ  สมาทานวเสน จ อวีติกฺกมนวเสน จ อธิฎฺฐหิตฺวา อนุฎฺฐหิตฺวาฯ นฺติ ติโยชนสติเก กาสิรเฎฺฐ มหติํ มหิํ อนุสาสามิ รชฺชํ กาเรมิฯ</p>


<p> ติ  ปาณาติปาตาเวรมณิ ยาว สมฺมาทิฎฺฐีติ เอตสฺมิํ ทสวิเธ กุสลกมฺมปเถ, เอเต วา อนวเสสโต สมาทาย วตฺตามิฯ ติ ทานํ ปิยวจนํ อตฺถจริยา สมานตฺตตาติ อิเมหิ จตูหิ สงฺคหวตฺถูหิ สงฺคณฺหนการเณหิ ยทา เอกราชาติ วิสฺสุโต โหมิ, ตทา ยถารหํ ติ สมฺพโนฺธฯ</p>


<p> นฺติ ทสกุสลกมฺมปถสีลปริปูรณํ จตูหิ สงฺคหวตฺถูหิ มหาชนสงฺคณฺหนนฺติ ยถาวุเตฺตน อิมินา อากาเรน ติ อิมสฺมิํ โลเก ยํ อปฺปมชฺชนํ, ตตฺถ ทิฎฺฐธมฺมิเก อเตฺถ, ปรโลเก ยํ อปฺปมชฺชนํ ตตฺถ สมฺปรายิเก อเตฺถ อปฺปมตฺตสฺส เม สโตติ อโตฺถฯ ติ เอวํนามโก โกสลราชาฯ ติ จตุรงฺคินิํ เสนํ สนฺนยฺหิตฺวา อพฺภุยฺยานวเสน มม รชฺชํ อุปคนฺตฺวาฯ ติ มม พาราณสินครํ พลกฺกาเรน คณฺหโนฺตฯ</p>


<p>ตตฺรายํ อนุปุพฺพิกถา – มหาสโตฺต หิ ตทา นครสฺส จตูสุ ทฺวาเรสุ จตโสฺส มเชฺฌ เอกํ นิเวสนทฺวาเร เอกนฺติ ฉ ทานสาลาโย กาเรตฺวา กปณทฺธิกาทีนํ ทานํ เทติ, สีลํ รกฺขติ, อุโปสถกมฺมํ กโรติ, ขนฺติเมตฺตานุทฺทยสมฺปโนฺน อเงฺก นิสินฺนํ ปุตฺตํ ปริโตสยมาโน วิย สพฺพสเตฺต ปริโตสยมาโน ธเมฺมน รชฺชํ กาเรติฯ ตเสฺสโก อมโจฺจ อเนฺตปุรํ ปทุสฺสิตฺวา อปรภาเค ปากโฎว ชาโตฯ อมจฺจา รโญฺญ อาโรเจสุํฯ ราชา ปริคฺคณฺหโนฺต ตํ อตฺตนา ปจฺจกฺขโต ญตฺวา ตํ อมจฺจํ ปโกฺกสาเปตฺวา ‘‘อนฺธพาล, อยุตฺตํ เต กตํ, น ตฺวํ มม วิชิเต วสิตุํ อรหสิ, อตฺตโน ธนญฺจ  ปุตฺตทารญฺจ คเหตฺวา อญฺญตฺถ ยาหี’’ติ รฎฺฐา ปพฺพาเชสิฯ</p>


<p>โส โกสลชนปทํ คนฺตฺวา ทพฺพเสนํ นาม โกสลราชานํ อุปฎฺฐหโนฺต อนุกฺกเมน ตสฺส วิสฺสาสิโก หุตฺวา เอกทิวสํ ตํ ราชานํ อาห – ‘‘เทว, พาราณสิรชฺชํ นิมฺมกฺขิกมธุปฎลสทิสํ, อติมุทุโก ราชา, สุเขเนว ตํ รชฺชํ คณฺหิตุํ สโกฺกสี’’ติฯ ทพฺพเสโน พาราณสิรโญฺญ มหานุภาวตาย ตสฺส วจนํ อสทฺทหโนฺต มนุเสฺส เปเสตฺวา  กาสิรเฎฺฐ คามฆาตาทีนิ กาเรตฺวา เตสํ โจรานํ โพธิสเตฺตน ธนํ ทตฺวา วิสฺสชฺชิตภาวํ สุตฺวา ‘‘อติวิย ธมฺมิโก ราชา’’ติ ญตฺวา ‘‘พาราณสิรชฺชํ คณฺหิสฺสามี’’ติ พลวาหนํ อาทาย นิยฺยาสิ ฯ อถ พาราณสิรโญฺญ มหาโยธา ‘‘โกสลราชา อาคจฺฉตี’’ติ สุตฺวา ‘‘อมฺหากํ รชฺชสีมํ อโนกฺกมนฺตเมว นํ โปเถตฺวา คณฺหามา’’ติ อตฺตโน รโญฺญ วทิํสุฯ</p>


<p>โพธิสโตฺต ‘‘ตาตา, มํ นิสฺสาย อเญฺญสํ กิลมนกิจฺจํ นตฺถิ, รชฺชตฺถิกา รชฺชํ คณฺหนฺตุ, มา คมิตฺถา’’ติ นิวาเรสิฯ โกสลราชา ชนปทมชฺฌํ ปาวิสิฯ มหาโยธา ปุนปิ รโญฺญ ตเถว วทิํสุฯ ราชา ปุริมนเยเนว นิวาเรสิฯ ทพฺพเสโน พหินคเร ฐตฺวา ‘‘รชฺชํ วา เทตุ ยุทฺธํ วา’’ติ เอกราชสฺส สาสนํ เปเสสิฯ เอกราชา ‘‘นตฺถิ มยา ยุทฺธํ, รชฺชํ คณฺหาตู’’ติ ปฎิสาสนํ เปเสสิฯ ปุนปิ มหาโยธา ‘‘เทว, น มยํ โกสลรโญฺญ นครํ ปวิสิตุํ เทม, พหินคเรเยว นํ โปเถตฺวา คณฺหามา’’ติ อาหํสุฯ ราชา ปุริมนเยเนว นิวาเรตฺวา นครทฺวารานิ อวาปุราเปตฺวา มหาตเล ปลฺลงฺกมเชฺฌ นิสีทิฯ ทพฺพเสโน มหเนฺตน พลวาหเนน นครํ ปวิสิตฺวา เอกมฺปิ ปฎิสตฺตุํ อปสฺสโนฺต สพฺพรชฺชํ หตฺถคตํ กตฺวา ราชนิเวสนํ คนฺตฺวา มหาตลํ อารุยฺห นิรปราธํ โพธิสตฺตํ คณฺหาเปตฺวา อาวาเฎ นิขณาเปสิฯ เตน วุตฺตํ –</p>


‘‘ทพฺพเสโน อุปคนฺตฺวา, อจฺฉินฺทโนฺต ปุรํ มมฯ  
</p>
  
<ol>
<li>
‘‘ราชูปชีเว นิคเม, สพลเฎฺฐ สรฎฺฐเก;  
  
สพฺพํ หตฺถคตํ กตฺวา, กาสุยา นิขณี มม’’นฺติฯ  
</li>
  
<p>ตตฺถ ติ อมจฺจปาริสชฺชพฺราหฺมณคหปติอาทิเก ราชานํ อุปนิสฺสาย ชีวเนฺตฯ ติ เนคเมฯ ติ เสนาปริยาปนฺนตาย พเล ติฎฺฐนฺตีติ พลฎฺฐา, หตฺถาโรหาทโย, พลเฎฺฐหิ สหาติ สพลเฎฺฐฯ ติ  สชนปเท, ราชูปชีเว นิคเม จ อญฺญญฺจ นฺติ สพลวาหนํ สกลํ มม รชฺชํ คเหตฺวา มมฺปิ คลปฺปมาเณ อาวาเฎ นิขณาเปสิฯ  –
</ol></p>


<p>
‘‘อนุตฺตเร  
กามคุเณ สมิเทฺธ, ภุตฺวาน ปุเพฺพ วสิ เอกราชา;  
  
โส ทานิ ทุเคฺค นรกมฺหิ ขิโตฺต, นปฺปชฺชเห วณฺณพลํ ปุราณ’’นฺติฯ (ชา. ๑.๔.๙) –  
</p>
  
<p>อาวาเฎ  ขิตฺตภาโว อาคโตฯ  (ชา. อฎฺฐ. ๓.๔.๙) ปน ‘‘สิกฺกาย ปกฺขิปาเปตฺวา อุตฺตรุมฺมาเร เหฎฺฐาสีสกํ โอลเมฺพสี’’ติ วุตฺตํฯ</p>


<p>มหาสโตฺต โจรราชานํ อารพฺภ เมตฺตํ ภาเวตฺวา กสิณปริกมฺมํ กตฺวา ฌานาภิญฺญาโย นิพฺพเตฺตตฺวา กาสุโต อุคฺคนฺตฺวา อากาเส ปลฺลเงฺกน นิสีทิฯ เตน วุตฺตํ –</p>


<ol>
<li>
‘‘อมจฺจมณฺฑลํ รชฺชํ, ผีตํ อเนฺตปุรํ มม;  
  
อจฺฉินฺทิตฺวาน คหิตํ, ปิยปุตฺตํว ปสฺสห’’นฺติฯ  
</li>
  
<p>ตตฺถ นฺติ ตสฺมิํ ตสฺมิํ ราชกิเจฺจ รญฺญา อมา สห วตฺตนฺตีติ อมจฺจา, สทฺธิํ วา เตสํ มณฺฑลํ สมูหํฯ นฺติ พลวาหเนน นครชนปทาทีหิ สมิทฺธํ ฯ อิตฺถาคารทาสิทาสปริชเนหิ เจว วตฺถาภรณาทิอุปโภคูปกรเณหิ จ สมิทฺธํ  อจฺฉินฺทิตฺวา คหิตกํ คณฺหนฺตํ อมิตฺตราชานํ ยาย อตฺตโน  ตาย เอวํภูตาย เมตฺตาย เม สโม สกลโลเก นตฺถิ, ตสฺมา เอวํภูตา เอสา เม เมตฺตาปารมี ปรมตฺถปารมิภาวํ ปตฺตาติ อธิปฺปาโยฯ
</ol></p>


<p>เอวํ ปน มหาสเตฺต ตํ โจรราชานํ อารพฺภ เมตฺตํ ผริตฺวา อากาเส ปลฺลเงฺกน นิสิเนฺน ตสฺส สรีเร ทาโห อุปฺปชฺชิฯ โส ‘‘ฑยฺหามิ ฑยฺหามี’’ติ ภูมิยํ อปราปรํ ปริวตฺตติฯ ‘‘กิเมต’’นฺติ วุเตฺต, มหาราช, ตุเมฺห นิรปราธํ ธมฺมิกราชานํ อาวาเฎ นิขณาปยิตฺถาติฯ ‘‘เตน หิ เวเคน คนฺตฺวา ตํ อุทฺธรถา’’ติ อาหฯ ปุริสา คนฺตฺวา ตํ ราชานํ อากาเส ปลฺลเงฺกน นิสินฺนํ ทิสฺวา อาคนฺตฺวา  ทพฺพเสนสฺส อาโรเจสุํฯ โส เวเคน คนฺตฺวา วนฺทิตฺวา ขมาเปตฺวา ‘‘ตุมฺหากํ รชฺชํ ตุเมฺหว กาเรถ, อหํ โว โจเร ปฎิพาเหสฺสามี’’ติ วตฺวา ตสฺส ทุฎฺฐามจฺจสฺส ราชาณํ กาเรตฺวา ปกฺกามิฯ โพธิสโตฺตปิ รชฺชํ อมจฺจานํ นิยฺยาเตตฺวา อิสิปพฺพชฺชํ ปพฺพชิตฺวา มหาชนํ สีลาทิคุเณสุ ปติฎฺฐาเปตฺวา อายุปริโยสาเน พฺรหฺมโลกปรายโน  อโหสิฯ</p>


<p>ตทา ทพฺพเสโน อานนฺทเตฺถโร อโหสิ, เอกราชา โลกนาโถฯ</p>


<p>ตสฺส ทิวเส ทิวเส ฉสุ ทานสาลาสุ ฉสตสหสฺสวิสฺสชฺชเนน ปจฺจตฺถิกรโญฺญ สกลรชฺชปริจฺจาเคน จ ทานปารมี, นิจฺจสีลอุโปสถกมฺมวเสน ปพฺพชิตสฺส อนวเสสสีลสํวรวเสน จ สีลปารมี, ปพฺพชฺชาวเสน ฌานาธิคมวเสน จ เนกฺขมฺมปารมี, สตฺตานํ  หิตาหิตวิจารณวเสน ทานสีลาทิสํวิทหนวเสน จ ปญฺญาปารมี, ทานาทิปุญฺญสมฺภารสฺส อพฺภุสฺสหนวเสน กามวิตกฺกาทิวิโนทนวเสน จ วีริยปารมี, ทุฎฺฐามจฺจสฺส ทพฺพเสนรโญฺญ จ อปราธสหนวเสน ขนฺติปารมี, ยถาปฎิญฺญํ ทานาทินา อวิสํวาทนวเสน จ สจฺจปารมี, ทานาทีนํ อจลสมาทานาธิฎฺฐานวเสน อธิฎฺฐานปารมี, ปจฺจตฺถิเกปิ เอกเนฺตน หิตูปสํหารวเสน เมตฺตาฌานนิพฺพตฺตเนน จ เมตฺตาปารมี, ทุฎฺฐามเจฺจน ทพฺพเสเนน จ กตาปราเธ หิเตสีหิ อตฺตโน อมจฺจาทีหิ นิพฺพตฺติเต อุปกาเร จ อชฺฌุเปกฺขเณน รชฺชสุขปฺปตฺตกาเล ปจฺจตฺถิกรญฺญา นรเก ขิตฺตกาเล สมานจิตฺตตาย จ อุเปกฺขาปารมี เวทิตพฺพาฯ วุตฺตเญฺหตํ –</p>


<p>
‘‘ปนุชฺช ทุเกฺขน สุขํ ชนินฺท, สุเขน วา ทุกฺขมสยฺหสาหิ;  
  
อุภยตฺถ สโนฺต อภินิพฺพุตตฺตา, สุเข จ ทุเกฺข จ ภวนฺติ ตุลฺยา’’ติฯ (ชา. ๑.๔.๑๒);  
</p>
  
<p>ยสฺมา ปเนตฺถ เมตฺตาปารมี อติสยวตี, ตสฺมา ตทตฺถทีปนตฺถํ สา เอว ปาฬิ อารุฬฺหาฯ ตถา อิธ มหาสตฺตสฺส สพฺพสเตฺตสุ โอรสปุเตฺต วิย สมานุกมฺปตาทโย คุณวิเสสา นิทฺธาเรตพฺพาติฯ</p>

</p>

</p>


<h3>๑๕. มหาโลมหํสจริยาวณฺณนา</h3>
<p> ปนฺนรสเม   ‘‘สุสาเน เสยฺยํ กเปฺปมี’’ติ เอตฺถายํ อนุปุพฺพิกถา –</p>


<p>มหาสโตฺต หิ ตทา มหติ อุฬารโภเค กุเล นิพฺพตฺติตฺวา วุทฺธิมนฺวาย ทิสาปาโมกฺขสฺส อาจริยสฺส สนฺติเก ครุวาสํ วสโนฺต สพฺพสิปฺปานํ นิปฺผตฺติํ ปตฺวา กุลฆรํ อาคนฺตฺวา มาตาปิตูนํ อจฺจเยน ญาตเกหิ ‘‘กุฎุมฺพํ สณฺฐเปหี’’ติ ยาจิยมาโนปิ อนิจฺจตามนสิการมุเขน สพฺพภเวสุ อภิวฑฺฒมานสํเวโค กาเย จ อสุภสญฺญํ ปฎิลภิตฺวา ฆราวาสปลิโพธาธิภูตํ  กิเลสคหนํ อโนคาเหตฺวาว จิรกาลสมฺปริจิตํ เนกฺขมฺมชฺฌาสยํ อุปพฺรูหยมาโน มหนฺตํ โภคกฺขนฺธํ ปหาย ปพฺพชิตุกาโม หุตฺวา ปุน จิเนฺตสิ – ‘‘สจาหํ ปพฺพชิสฺสามิ, คุณสมฺภาวนาปากโฎ ภวิสฺสามี’’ติฯ</p>


<p>โส ลาภสกฺการํ ชิคุจฺฉโนฺต ปพฺพชฺชํ อนุปคนฺตฺวา ‘‘ปโหมิ จาหํ ลาภาลาภาทีสุ นิพฺพิกาโร โหตุ’’นฺติ อตฺตานํ ตเกฺกโนฺต ‘‘วิเสสโต ปรปริภวสหนาทิปฎิปทํ ปูเรโนฺต อุเปกฺขาปารมิํ มตฺถกํ ปาเปสฺสามี’’ติ นิวตฺถวเตฺถเนว เคหโต นิกฺขมิตฺวา ปรมสเลฺลขวุตฺติโกปิ อพลพโล อมนฺทมโนฺท วิย ปเรสํ อจิตฺตกรูเปน หีฬิตปริภูโต หุตฺวา คามนิคมราชธานีสุ เอกรตฺติวาเสเนว วิจรติฯ ยตฺถ ปน มหนฺตํ ปริภวํ ปฎิลภติ, ตตฺถ จิรมฺปิ วสติฯ โส นิวตฺถวเตฺถ ชิเณฺณ ปิโลติกขเณฺฑน ตสฺมิมฺปิ ชิเณฺณ เกนจิ ทินฺนํ อคฺคณฺหโนฺต หิริโกปีนปฎิจฺฉาทนมเตฺตเนว จรติฯ เอวํ คจฺฉเนฺต กาเล เอกํ นิคมคามํ อคมาสิฯ</p>


<p>ตตฺถ คามทารกา ธุตฺตชาติกา เวธเวรา เกจิ ราชวลฺลภานํ ปุตฺตนตฺตุทาสาทโย จ อุทฺธตา อุนฺนฬา จปลา มุขรา วิกิณฺณวาจา กาเลน กาลํ กีฬาพหุลา วิจรนฺติฯ ทุคฺคเต มหลฺลเก ปุริเส จ อิตฺถิโย จ คจฺฉเนฺต ทิสฺวา ภสฺมปุเฎน ปิฎฺฐิยํ อากิรนฺติ, เกตกีปณฺณํ กจฺฉนฺตเร โอลเมฺพนฺติ, เตน วิปฺปกาเรน ปริวเตฺตตฺวา โอโลเกเนฺต  ยถาวชฺชกีฬิตํ ทเสฺสตฺวา อุปหสนฺติฯ มหาปุริโส ตสฺมิํ นิคเม เต เอวํ วิจรเนฺต ธุตฺตทารเก ทิสฺวา ‘‘ลโทฺธ วต ทานิ เม อุเปกฺขาปารมิยา ปริปูรณูปาโย’’ติ  จิเนฺตตฺวา ตตฺถ วิหาสิฯ ตํ เต ธุตฺตทารกา ปสฺสิตฺวา วิปฺปการํ กาตุํ อารภนฺติฯ</p>


<p>มหาสโตฺต ตํ อสหโนฺต วิย จ เตหิ ภายโนฺต วิย จ อุฎฺฐหิตฺวา คจฺฉติฯ เต ตํ อนุพนฺธนฺติฯ โส เตหิ อนุพนฺธิยมาโน ‘‘เอตฺถ นตฺถิ โกจิ ปฎิวตฺตา’’ติ สุสานํ คนฺตฺวา อฎฺฐิกํ สีสูปธานํ กตฺวา สยติฯ ธุตฺตทารกาปิ ตตฺถ คนฺตฺวา โอฎฺฐุภนาทิกํ นานปฺปการํ วิปฺปการํ กตฺวา ปกฺกมนฺติฯ เอวํ เต ทิวเส ทิวเส กโรนฺติ เอวฯ เย ปน วิญฺญู ปุริสา, เต เอวํ กโรเนฺต ปสฺสนฺติฯ เต เต ปฎิพาหิตฺวา ‘‘อยํ มหานุภาโว ตปสฺสี มหาโยคี’’ติ จ ญตฺวา อุฬารํ สกฺการสมฺมานํ กโรนฺติฯ มหาสโตฺต ปน สพฺพตฺถ เอกสทิโสว โหติ มชฺฌตฺตภูโตฯ เตน วุตฺตํ ติอาทิฯ</p>


<p>ตตฺถ ติ อามกสุสาเน ฉฑฺฑิตกเฬวรโต โสณสิงฺคาลาทีหิ ตหิํ ตหิํ วิกฺขิเตฺตสุ อฎฺฐิเกสุ เอกํ อฎฺฐิกํ สีสูปธานํ กตฺวา สุจิมฺหิ จ  อสุจิมฺหิ จ สมานจิตฺตตาย ตสฺมิํ สุสาเน เสยฺยํ กเปฺปมิ, สยามีติ อโตฺถฯ ติ คามทารกาฯ นฺติ ยถาวชฺชกีฬิตาย โอฎฺฐุภนอุปหสนอุมฺมิหนาทีหิ กณฺณโสเต สลากปฺปเวสนาทีหิ จ อติกกฺขฬํ อนปฺปกํ นานปฺปการํ รูปํ วิการํ กโรนฺติฯ</p>


<p> ติ เตสุ เอว คามทารเกสุ เอกเจฺจฯ ติ ‘‘อยํ อิเมสุ ปริภววเสน เอวรูปํ วิปฺปการํ กโรเนฺตสุ น กิญฺจิ วิการํ ทเสฺสติ, สมฺมานเน นุ โข กีทิโส’’ติ ปริคฺคณฺหนฺตา วิวิธํ พหุํ คนฺธมาลํ โภชนํ อญฺญานิ จ อุปายนานิ ปณฺณาการานิ อุปเนนฺติ อุปหรนฺติฯ อปเรหิ วา เตหิ อนาจารคามทารเกหิ อเญฺญ วิญฺญู มนุสฺสา ‘‘อยํ อิเมสํ เอวํ วิวิธมฺปิ วิปฺปการํ กโรนฺตานํ น กุปฺปติ, อญฺญทตฺถุ ขนฺติเมตฺตานุทฺทยํเยว เตสุ อุปฎฺฐเปติ, อโห อจฺฉริยปุริโส’’ติ  ‘‘พหุ วติเมหิ เอตสฺมิํ วิปฺปฎิปชฺชเนฺตหิ  อปุญฺญํ ปสุต’’นฺติ  หุตฺวา  คนฺธมาลํ  โภชนํ อญฺญานิ จ อุปายนานิ อุปเนนฺติ อุปหรนฺติฯ</p>


<p>   ติ เย คามทารกา มยฺหํ สรีรทุกฺขํ อุปหรนฺติ อุปเนนฺติฯ ‘‘อุปทหนฺตี’’ติปิ ปาโฐ, อุปฺปาเทนฺตีติ อโตฺถฯ ติ เย จ วิญฺญู มนุสฺสา มม มยฺหํ สุขํ เทนฺติ, มาลาคนฺธโภชนาทิสุขูปกรเณหิ มม สุขํ อุปหรนฺติฯ ติ กตฺถจิปิ วิการานุปฺปตฺติยา สมานจิตฺตตาย วิวิธานมฺปิ เตสํ ชนานํ สมโก เอกสทิโส โหมิ ภวามิฯ ติ ยสฺมา มยฺหํ อุปการเก เมตฺตจิตฺตตาสงฺขาตา ทยา, อปการเก มโนปโทสสงฺขาโต โกโปปิ น วิชฺชติ, ตสฺมา สเพฺพสํ สมโก โหมีติ ทเสฺสติฯ</p>


<p> อิทานิ ภควา ตทา อุปการีสุ อปการีสุ จ สเตฺตสุ สมุปจิตญาณสมฺภารสฺส อตฺตโน สมานจิตฺตตา วิการาภาโว ยา จ โลกธเมฺมสุ อนุปลิตฺตตา อโหสิ, ตํ ทเสฺสตุํ ติ โอสานคาถมาหฯ</p>


<p>ตตฺถ ติ สุเข จ ทุเกฺข จฯ ติ สมกํ คหิตตุลา วิย โอนติอุนฺนติอปนติํ วเชฺชตฺวา มชฺฌตฺตภูโต, สุขทุกฺขคฺคหเณเนว เจตฺถ ตํนิมิตฺตภาวโต ลาภาลาภาปิ คหิตาติ เวทิตพฺพํฯ ติ กิตฺตีสุฯ ติ นินฺทาสุฯ ติ สเพฺพสุ สุขาทีสุ โลกธเมฺมสุฯ อิติ ภควา ตทา สพฺพสเตฺตสุ สพฺพโลกธเมฺมสุ จ อนญฺญสาธารณํ  อตฺตโน มชฺฌตฺตภาวํ กิเตฺตตฺวา เตน ตสฺมิํ อตฺตภาเว อตฺตโน อุเปกฺขาปารมิยา สิขาปฺปตฺตภาวํ วิภาเวโนฺต ติ เทสนํ นิฎฺฐาเปสิฯ</p>


<p>อิธาปิ มหาสตฺตสฺส ปฐมํ ทานปารมี นาม วิเสสโต สพฺพวิภวปริจฺจาโค ‘‘เย เกจิ อิมํ สรีรํ คเหตฺวา ยํกิญฺจิ อตฺตโน อิจฺฉิตํ กโรนฺตู’’ติ อนเปกฺขภาเวน อตฺตโน อตฺตภาวปริจฺจาโค จ ทานปารมี, หีนาทิกสฺส สพฺพสฺส อกตฺตพฺพสฺส อกรณํ สีลปารมี, กามสฺสาทวิมุขสฺส เคหโต นิกฺขนฺตสฺส สโต กาเย อสุภสญฺญานุพฺรูหนา เนกฺขมฺมปารมี, สโมฺพธิสมฺภารานํ อุปการธมฺมปริคฺคหเณ ตปฺปฎิปกฺขปฺปหาเน จ โกสลฺลํ อวิปรีตโต ธมฺมสภาวจินฺตนา จ ปญฺญาปารมี , กามวิตกฺกาทิวิโนทนํ ทุกฺขาธิวาสนวีริยญฺจ วีริยปารมี, สพฺพาปิ อธิวาสนขนฺติ ขนฺติปารมี, วจีสจฺจํ สมาทานาวิสํวาทเนน วิรติสจฺจญฺจ สจฺจปารมี , อนวชฺชธเมฺม อจลสมาทานาธิฎฺฐานํ อธิฎฺฐานปารมี, อโนธิโส สพฺพสเตฺตสุ เมตฺตานุทฺทยภาโว เมตฺตาปารมี, อุเปกฺขาปารมี ปนสฺส ยถาวุตฺตวเสเนว เวทิตพฺพาติ ทส ปารมิโย ลพฺภนฺติฯ อุเปกฺขาปารมี เจตฺถ อติสยวตีติ กตฺวา สาเยว เทสนํ อารุฬฺหาฯ ตถา อิธ มหาสตฺตสฺส มหนฺตํ โภคกฺขนฺธํ มหนฺตญฺจ ญาติปริวฎฺฎํ ปหาย มหาภินิกฺขมนสทิสํ เคหโต นิกฺขมนํ, ตถา นิกฺขมิตฺวา ลาภสกฺการํ ชิคุจฺฉโต ปเรสํ สมฺภาวนํ ปริหริตุกามสฺส ปพฺพชฺชาลิงฺคํ อคฺคเหตฺวา จิเตฺตเนว อนวเสสํ ปพฺพชฺชาคุเณ อธิฎฺฐหิตฺวา ปรมสุขวิหาโร, ปรมปฺปิจฺฉตา, ปวิเวกาภิรติ, อุเปกฺขณาธิปฺปาเยน อตฺตโน กายชีวิตนิรเปกฺขา, ปเรหิ อตฺตโน อุปริ กตวิปฺปการาธิวาสนํ, อุกฺกํสคตสเลฺลขวุตฺติ, โพธิสมฺภารปฎิปกฺขานํ กิเลสานํ ตนุภาเวน ขีณาสวานํ วิย ปเรสํ อุปการาปกาเรสุ นิพฺพิการภาวเหตุภูเตน สพฺพตฺถ มชฺฌตฺตภาเวน สมุฎฺฐาปิโต โลกธเมฺมหิ อนุปเลโป, สพฺพปารมีนํ มุทฺธภูตาย อุเปกฺขาปารมิยา สิขาปฺปตฺตีติ เอวมาทโย คุณานุภาวา วิภาเวตพฺพาติฯ</p>

</p>

</p>

</p>


<h3>อุทฺทานคาถาวณฺณนา</h3>
<p>ติอาทิกา  อุทฺทานคาถาฯ ตตฺถ ติ ภิสาปเทเสน  (จริยา. ๓.๓๔ อาทโย) ทเสฺสติฯ ติ อิมินา  (จริยา. ๓.๔๒ อาทโย ) ทเสฺสติฯ ตถา ติ มูคปกฺขาปเทเสน  (จริยา. ๓.๔๘ อาทโย) ทเสฺสติฯ สีเสน  (จริยา. ๓.๑๑๙ อาทโย) ทเสฺสติฯ ติ ยถา, สาริปุตฺต, ตุยฺหํ เอตรหิ เทสิตํ, อิติ เอวํ อิมินา วิธาเนน มหนฺตานํ ทานปารมิอาทีนํ โพธิสมฺภารานํ เอสนโต มเหสินา ตทา โพธิสตฺตภูเตน  มยา วุฎฺฐํ จิณฺณํ จริตํ ปฎิปนฺนํ อาสิ อโหสีติ อโตฺถ ฯ อิทานิ ปารมิปริปูรณวเสน จิรกาลปฺปวตฺติตํ อิธ วุตฺตํ อวุตฺตญฺจ อตฺตโน ทุกฺกรกิริยํ เอกชฺฌํ กตฺวา ยทตฺถํ สา ปวตฺติตา, ตญฺจ สเงฺขเปเนว ทเสฺสตุํ นฺติ คาถมาหฯ</p>


<p>ตตฺถ นฺติ อิมินา วุตฺตนเยนฯ นฺติ อกิตฺติปณฺฑิตาทิกาเล การปณฺณาทิอาหารตาย ตญฺจ ยาจกสฺส ทตฺวา อาหารูปเจฺฉทาทินา จ พหุวิธํ นานปฺปการํ ทุกฺขํฯ ตถา กุรุราชาทิกาเล สกฺกสมฺปตฺติสทิสา ติ ขุทฺทเก เจว มหเนฺต จ ภเวฯ ภวาภเว วา วุทฺธิหานิโย อนุภวิตฺวา พหุวิเธหิ ทุเกฺขหิ อวิหญฺญมาโน พหุวิธาหิ จ สมฺปตฺตีหิ อนากฑฺฒิยมาโน ปารมิปริปูรณปสุโต เอว หุตฺวา ตทนุรูปํ ปฎิปตฺติํ ปฎิปโนฺน อุตฺตมํ อนุตฺตรํ สมฺมาสโมฺพธิํ สพฺพญฺญุตํ  อธิคโตสฺมีติ อโตฺถฯ</p>


<p>อิทานิ ยาสํ ปารมีนํ ปริปูรณตฺถํ เอสา ทุกฺกรจริยา จิรํ ปวตฺติตา, ตาสํ อนวเสสโต ปริปุณฺณภาวํ เตน จ ปตฺตพฺพผลสฺส อตฺตนา อธิคตภาวํ ทเสฺสตุํ ติอาทิ วุตฺตํฯ</p>


<p>ตตฺถ นฺติ ตทา อนุตฺตรํ สมฺมาสโมฺพธิํ อภิสมฺพุชฺฌิตุํ อคฺคยานปฎิปทํ ปฎิปเนฺนน มหาโพธิสเตฺตน ทาตพฺพํ เทยฺยธมฺมํ พาหิรํ รชฺชาทิํ อพฺภนฺตรํ อตฺตปริจฺจาโคติ ปญฺจ มหาปริจฺจาคปริโยสานํ ทานปารมิทานอุปปารมิทานปรมตฺถปารมิปฺปเภทํ  ทานํ อนวเสสโต สมฺปาเทตฺวาติ อโตฺถฯ ตตฺถ  (จริยา. ๑.๑ อาทโย; ชา. ๑.๑๓.๘๓ อาทโย) ติ (จริยา. ๑.๑๑ อาทโย; ชา. ๑.๑๐.๓๙ อาทโย) เอวมาทีสุ อิธ อาคเตสุ อนาคเตสุ จ  (ชา. ๑.๔.๑๕๗ อาทโย) ติ (อ. นิ. ๙.๒๐) เอวมาทีสุปิ ทานปารมิยา มหาปุริสสฺส ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘ภิกฺขาย  
อุปคตํ ทิสฺวา, สกตฺตานํ ปริจฺจชิํ;  
  
ทาเนน เม สโม นตฺถิ, เอสา เม ทานปารมี’’ติฯ (จริยา. ๑. ตสฺสุทฺทาน) –  
</p>
  
<p>เอวํ  อตฺตปริจฺจาคํ กโรนฺตสฺส ทานปารมี ปรมตฺถปารมี นาม ชาตาฯ อิตเรสุ ปน ยถารหํ ปารมิอุปปารมิโย เวทิตพฺพาฯ</p>


<p>ติ ตถา อนวเสสโต กายิโก สํวโร, วาจสิโก สํวโร, กายิกวาจสิโก สํวโร, อินฺทฺริยสํวโร, โภชเน มตฺตญฺญุตา, สุวิสุทฺธาชีวตาติ เอวมาทิกํ โพธิสตฺตสีลํ สมฺปาเทเนฺตน สีลปารมิสีลอุปปารมิสีลปรมตฺถปารมิปฺปเภทํ ปูเรตพฺพํ สพฺพํ สีลํ ปูเรตฺวา สมฺมเทว สมฺปาเทตฺวาฯ อิธาปิ  (จริยา. ๒.๑ อาทโย; ชา. ๑.๑.๗๒) ติ (จริยา. ๒.๒๐ อาทโย; ชา. ๑.๑๕.๒๔๐ อาทโย) เอวมาทีสุ อิธ อาคเตสุ, อนาคเตสุ จ  (จริยา. ๓.๖๗ อาทโย; ชา. ๑.๗.๘๓ อาทโย; ๑.๑๖.๑๗๘ อาทโย) ติ (ชา. ๑.๑๖.๙๗ อาทโย) เอวมาทีสุ มหาสตฺตสฺส สีลปารมิยา ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘สูเลหิ วินิวิชฺฌเนฺต, โกฎฺฎยเนฺตปิ สตฺติภิ;  
  
โภชปุเตฺต น กุปฺปามิ, เอสา เม สีลปารมี’’ติฯ (จริยา. ๒.๙๑) –  
</p>
  
<p>เอวํ อตฺตปริจฺจาคํ กโรนฺตสฺส สีลปารมี ปรมตฺถปารมี นาม ชาตาฯ อิตเรสุ ปน ยถารหํ ปารมิอุปปารมิโย เวทิตพฺพาฯ</p>


<p>  ติ ตถา ติวิเธปิ มหาภินิกฺขมเน ปารมิํ ปรมุกฺกํสํ คนฺตฺวาฯ ตตฺถ  (จริยา. ๓.๑ อาทโย; ชา. ๑.๑๑.๗๓ อาทโย) ติ (จริยา. ๓.๗ อาทโย; ชา. ๑.๑๕.๒๑๑ อาทโย) เอวมาทีสุ อิธ อาคเตสุ, อนาคเตสุ จ  (ชา. ๑.๑๕.๓๓๗ อาทโย) ติ (ม. นิ. ๒.๓๐๘ อาทโย; ชา. ๑.๑.๙) เอวมาทีสุ มหารชฺชํ ปหาย เนกฺขมฺมปารมิยา ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘มหารชฺชํ หตฺถคตํ, เขฬปิณฺฑํว ฉฑฺฑยิํ;  
  
จชโต น โหติ ลคฺคนํ, เอสา เม เนกฺขมฺมปารมี’’ติฯ (ธ. ส. อฎฺฐ. นิทานกถา; ชา. อฎฺฐ. ๑.ทูเรนิทานกถา; อป. อฎฺฐ. ๑.ทูเรนิทานกถา);  
</p>
  
<p>เอวํ นิสฺสงฺคตาย รชฺชํ ฉเฑฺฑตฺวา นิกฺขมนฺตสฺส เนกฺขมฺมปารมี ปรมตฺถปารมี นาม ชาตาฯ อิตเรสุ ปน ยถารหํ ปารมิอุปปารมิโย เวทิตพฺพาฯ</p>


<p>  ติ กิํ กุสลํ กิํ อกุสลํ กิํ สาวชฺชํ กิํ อนวชฺชนฺติอาทินา กุสลาทิธมฺมวิภาคํ กมฺมกมฺมผลวิภาคํ สตฺตานํ อุปการาวหํ อนวชฺชกมฺมายตนสิปฺปายตนวิชฺชาฎฺฐานาทิํ  ปณฺฑิเต สปฺปเญฺญ ปริปุจฺฉิตฺวาฯ เอเตน ปญฺญาปารมิํ ทเสฺสติฯ ตตฺถ  (ชา. ๒.๒๒.๑๓๔๖ อาทโย)  (ที. นิ. ๒.๒๙๓ อาทโย; จริยา ๑.๓๗ อาทโย)  (ชา. ๑.๑.๗๐)  (ชา. ๑.๒.๓๗ อาทโย) ติ (ชา. ๒.๒๒.๕๙๐ อาทโย) เอวมาทีสุ ปญฺญาปารมิยา ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘ปญฺญาย วิจินโนฺตหํ, พฺราหฺมณํ โมจยิํ ทุขา;  
  
ปญฺญาย เม สโม นตฺถิ, เอสา เม ปญฺญาปารมี’’ติฯ (ธ. ส. อฎฺฐ. นิทานกถา; ชา. อฎฺฐ. ๑.ทูเรนิทานกถา; อป. อฎฺฐ. ๑.ทูเรนิทานกฺกถา) –  
</p>
  
<p>อโนฺตภสฺตคตํ สปฺปํ ทเสฺสนฺตสฺส ปญฺญาปารมี ปรมตฺถปารมี นาม ชาตาฯ นฺติ  สมฺมาสโมฺพธิํ ปาเปตุํ สมตฺถตาย อุตฺตมํ ปธานํ วีริยนฺติ วิวิธมฺปิ วีริยปารมิํ กตฺวา อุปฺปาเทตฺวาฯ ตตฺถ  (ชา. ๑.๑.๕๑)  (ชา. ๑.๑.๕๕) ติ (ชา. ๑.๑.๕๗) เอวมาทีสุ วีริยปารมิยา ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘อตีรทสฺสี ชลมเชฺฌ, หตา สเพฺพว มานุสา;  
  
จิตฺตสฺส อญฺญถา นตฺถิ, เอสา เม วีริยปารมี’’ติฯ (ธ. ส. อฎฺฐ. นิทานกถา; ชา. อฎฺฐ. ๑.ทูเรนิทานกถา; อป. อฎฺฐ. ๑.ทูเรนิทานกถา) –  
</p>
  
<p>เอวํ มหาสมุทฺทํ ตรนฺตสฺส วีริยปารมี ปรมตฺถปารมี นาม ชาตาฯ</p>


<p>ติ อธิวาสนขนฺติอาทิ ขนฺติปรมุกฺกํสภาวํ ปาเปโนฺต ขนฺติยา ปารมิํ ปรมโกฎิํ คนฺตฺวา, ขนฺติปารมิํ สมฺปาเทตฺวาติ อโตฺถฯ ตตฺถ  (จริยา. ๓.๖๗ อาทโย; ชา. ๑.๗.๘๓ อาทโย)  (ชา. ๑.๓.๘๒ อาทโย)  (ชา. ๑.๑๓.๑๑๗ อาทโย) ติ (ชา. ๑.๑๑.๒๖ อาทโย) เอวมาทีสุ ขนฺติปารมิยา ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘อเจตนํ  
ว โกเฎฺฎเนฺต, ติเณฺหน ผรสุนา มมํ;  
  
กาสิราเช น กุปฺปามิ, เอสา เม ขนฺติปารมี’’ติฯ (ธ. ส. อฎฺฐ. นิทานกถา; ชา. อฎฺฐ. ๑.ทูเรนิทานกถา; อป. อฎฺฐ. ๑.ทูเรนิทานกถา) –  
</p>
  
<p>เอวํ อเจตนภาเวน วิย มหาทุกฺขํ อนุภวนฺตสฺส ขนฺติปารมี ปรมตฺถปารมี นาม ชาตาฯ</p>


<p>นฺติ กุสลสมาทานาธิฎฺฐานํ ตสฺส ตสฺส ปารมิสมาทานสฺส ตทุปการกสมาทานสฺส จ อธิฎฺฐานํ ทฬฺหตรํ อสิถิลํ กตฺวา, ตํ ตํ วตสมาทานํ  อนิวตฺติภาเวน อธิฎฺฐหิตฺวาติ อโตฺถฯ ตตฺถ  (ม. นิ. ๒.๒๘๒ อาทโย)  (ชา. ๒.๑๗.๕๐ อาทโย) ติ (จริยา. ๑.๔๐ อาทโย; ชา.๒.๒๒.๔๒๑ อาทโย) เอวมาทีสุ  อธิฎฺฐานปารมิยา ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘มาตาปิตา น เม เทสฺสา, อตฺตา เม น จ เทสฺสิโย;  
  
สพฺพญฺญุตํ ปิยํ มยฺหํ, ตสฺมา วตมธิฎฺฐหิ’’นฺติฯ (จริยา. ๓.๖๕) –  
</p>
  
<p>เอวํ ชีวิตํ ปริจฺจชิตฺวา วตํ อธิฎฺฐหนฺตสฺส อธิฎฺฐานปารมี ปรมตฺถปารมี นาม ชาตาฯ</p>


<p>ติ สจฺจวาจํ อนุรกฺขิตฺวา ชีวิตนฺตราเยปิ อนริยโวหารํ คูถํ วิย ชิคุจฺฉโนฺต ปริหริตฺวา สพฺพโส อวิสํวาทิภาวํ รกฺขิตฺวาฯ ตตฺถ  (จริยา. ๓.๖๗ อาทโย) ติ เอวมาทีสุ สจฺจปารมิยา ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘สจฺจวาจํ อนุรกฺขโนฺต, จชิตฺวา มม ชีวิตํ;  
  
โมเจสิํ เอกสตํ ขตฺติเย, เอสา เม สจฺจปารมี’’ติฯ (ธ. ส. อฎฺฐ. นิทานกถา; ชา. อฎฺฐ. ๑.ทูเรนิทานกถา; อป. อฎฺฐ. ๑.ทูเรนิทานกถา) –  
</p>
  
<p>เอวํ ชีวิตํ จชิตฺวา สจฺจํ อนุรกฺขนฺตสฺส สจฺจปารมี ปรมตฺถปารมี นาม ชาตาฯ</p>


<p>  ติ สพฺพสเตฺตสุ อโนธิโส หิตูปสํหารลกฺขณาย เมตฺตาย ปารมิํ ปรมุกฺกํสตํ ปตฺวาฯ ตตฺถ  (ชา. ๑.๕.๔๔ อาทโย)  (ชา. ๑.๑.๕๑) ติ (จริยา. ๓.๑๑๑ อาทโย; ชา. ๒.๒๒.๒๙๖ อาทโย) เอวมาทีสุ เมตฺตาปารมิยา ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘น มํ โกจิ อุตฺตสติ, นปิหํ ภายามิ กสฺสจิ;  
  
เมตฺตาพเลนุปตฺถโทฺธ, รมามิ ปวเน ตทา’’ติฯ (จริยา. ๓.๑๑๓) –  
</p>
  
<p>เอวํ ชีวิตมฺปิ อโนโลเกตฺวา เมตฺตายนฺตสฺส เมตฺตาปารมี ปรมตฺถปารมี นาม ชาตาฯ</p>


<p>ติ สกฺกจฺจํ ปูชาสกฺการาทินา สมฺมานเน โอฎฺฐุภนาทินา อวมานเน จ  สพฺพตฺถ โลกธเมฺม สมโก สมจิโตฺต นิพฺพิกาโร หุตฺวา อุตฺตมํ อนุตฺตรํ ลพฺพญฺญุตํ อธิคโตสฺมีติ อโตฺถฯ ตตฺถ  (ชา. ๑.๑.๕๗) ติ (ชา. ๑.๗.๕๔ อาทโย) เอวมาทีสุ อุเปกฺขาปารมิยา ปูริตตฺตภาวานํ  ปริมาณํ นาม นตฺถิฯ เอกเนฺตน ปนสฺส  –</p>


<p>
‘‘สุสาเน เสยฺยํ กเปฺปมิ, ฉวฎฺฐิกํ อุปนิธายหํ;  
  
คามณฺฑลา อุปาคนฺตฺวา, รูปํ ทเสฺสนฺตินปฺปก’’นฺติฯ (จริยา. ๓.๑๑๙) –  
</p>
  
<p>เอวํ คามทารเกสุ โอฎฺฐุภนาทีหิ เจว มาลาคนฺธูปหาราทีหิ จ สุขทุกฺขํ อุปฺปาเทเนฺตสุปิ อุเปกฺขํ อนติวตฺตนฺตสฺส อุเปกฺขาปารมี ปรมตฺถปารมี นาม ชาตาฯ อิติ ภควา –</p>


<p>
‘‘เอวํ พหุพฺพิธํ ทุกฺขํ, สมฺปตฺตี จ พหุพฺพิธา;  
  
ภวาภเว อนุภวิตฺวา, ปโตฺต สโมฺพธิมุตฺตม’’นฺติฯ –  
</p>
  
<p>สมฺมาสโมฺพธิํ อธิคนฺตุํ อิมสฺมิํ ภทฺทกเปฺป อตฺตนา กตํ ทุกฺกรจริยํ สเงฺขเปเนว วตฺวา ปุน –</p>


<p>
‘‘ทตฺวา ทาตพฺพกํ ทานํ, สีลํ ปูเรตฺวา อเสสโต;  
  
เนกฺขเมฺม ปารมิํ คนฺตฺวา, ปโตฺต สโมฺพธิมุตฺตมํฯ  
</p>
  
<p>
‘‘ปณฺฑิเต  
ปริปุจฺฉิตฺวา, วีริยํ กตฺวาน มุตฺตมํ;  
  
ขนฺติยา ปารมิํ คนฺตฺวา, ปโตฺต สโมฺพธิมุตฺตมํฯ  
</p>
  
<p>
‘‘กตฺวา ทฬฺหมธิฎฺฐานํ, สจฺจวาจานุรกฺขิย;  
  
เมตฺตาย ปารมิํ คนฺตฺวา, ปโตฺต สโมฺพธิมุตฺตมํฯ  
</p>
  
<p>
‘‘ลาภาลาเภ ยสายเส, สมฺมานนาวมานเน;  
  
สพฺพตฺถ สมโก หุตฺวา, ปโตฺต สโมฺพธิมุตฺตม’’นฺติฯ –  
</p>
  
<p>อตฺตนา สมฺมเทว ปริปูริตา ทส ปารมิโย ทเสฺสติฯ</p>


<h3>ปกิณฺณกกถา</h3>
<p>อิมสฺมิํ   ปน ฐาเน ฐตฺวา มหาโพธิยานปฎิปตฺติยํ อุสฺสาหชาตานํ กุลปุตฺตานํ โพธิสมฺภาเรสุ นานปฺปการโกสลฺลตฺถํ สพฺพปารมีสุ  กเถตพฺพาฯ</p>


<p>ตตฺริทํ ปญฺหกมฺมํ – กา ปเนตา ปารมิโย? เกนเฎฺฐน ปารมิโย? กติวิธา เจตา? โก ตาสํ กโม? กานิ ลกฺขณรสปจฺจุปฎฺฐานปทฎฺฐานานิ? โก ปจฺจโย? โก สํกิเลโส? กิํ โวทานํ? โก ปฎิปโกฺข? กา ปฎิปตฺติ? โก วิภาโค? โก สงฺคโห? โก สมฺปาทนูปาโย? กิตฺตเกน กาเลน สมฺปาทนํ? โก อานิสํโส? กิํ เจตาสํ ผลนฺติ?</p>


<p>ตตฺริทํ วิสฺสชฺชนํ – ติ? ตณฺหามานทิฎฺฐีหิ  อนุปหตา กรุณูปายโกสลฺลปริคฺคหิตา ทานาทโย คุณา ปารมิโยฯ</p>


<p>ติ? ทานสีลาทิคุณวิเสสโยเคน สตฺตุตฺตมตาย ปรมา มหาสตฺตา โพธิสตฺตา, เตสํ ภาโว กมฺมํ วา ปารมี, ทานาทิกิริยาฯ อถ วา ปรตีติ ปรโม, ทานาทิคุณานํ ปูรโก ปาลโก จาติ โพธิสโตฺต, ปรมสฺส อยํ, ปรมสฺส วา ภาโว, กมฺมํ วา ปารมี, ทานาทิกิริยาวฯ อถ วา ปรํ สตฺตํ อตฺตนิ มวติ พนฺธติ คุณวิเสสโยเคน, ปรํ วา อธิกตรํ มชฺชติ สุชฺฌติ สํกิเลสมลโต, ปรํ วา เสฎฺฐํ นิพฺพานํ วิเสเสน มยติ คจฺฉติ, ปรํ วา โลกํ ปมาณภูเตน ญาณวิเสเสน อิธโลกํ วิย มุนาติ ปริจฺฉินฺทติ, ปรํ วา อติวิย สีลาทิคุณคณํ อตฺตโน สนฺตาเน มิโนติ ปกฺขิปติ, ปรํ วา อตฺตภูตโต ธมฺมกายโต อญฺญํ ปฎิปกฺขํ วา ตทนตฺถกรํ กิเลสโจรคณํ มินาติ หิํสตีติ ปรโม, มหาสโตฺตฯ ปรมสฺส อยนฺติอาทิ วุตฺตนเยน โยเชตพฺพํฯ ปาเร วา นิพฺพาเน มชฺชติ สุชฺฌติ สเตฺต จ โสเธติ, ตตฺถ วา สเตฺต มวติ พนฺธติ โยเชติ, ตํ วา มยติ คจฺฉติ คเมติ จ, มุนาติ วา ตํ ยาถาวโต , ตตฺถ วา สเตฺต มิโนติ ปกฺขิปติ, กิเลสารโย  วา สตฺตานํ ตตฺถ มินาติ หิํสตีติ ปารมี, มหาปุริโสฯ ตสฺส ภาโว กมฺมํ วา ปารมิตา, ทานาทิกิริยาวฯ อิมินา นเยน ปารมีสทฺทโตฺถ เวทิตโพฺพฯ</p>


<p>ติ? สเงฺขปโต ทสวิธาฯ ตา ปน ปาฬิยํ สรูปโต อาคตาเยวฯ ยถาห –</p>


<p>
‘‘วิจินโนฺต ตทา ทกฺขิํ, ปฐมํ ทานปารมิํ;  
  
ปุพฺพเกหิ มเหสีหิ, อนุจิณฺณํ มหาปถ’’นฺติฯ (พุ. วํ. ๒.๑๑๖) –  
</p>
  
<p>อาทิฯ ยถา จาห – ‘‘กติ นุ โข, ภเนฺต, พุทฺธการกา ธมฺมา? ทส โข, สาริปุตฺต, พุทฺธการกา ธมฺมาฯ กตเม ทส? ทานํ โข, สาริปุตฺต, พุทฺธการโก ธโมฺม, สีลํ, เนกฺขมฺมํ, ปญฺญา, วีริยํ, ขนฺติ, สจฺจํ, อธิฎฺฐานํ, เมตฺตา, อุเปกฺขา พุทฺธการโก ธโมฺมฯ อิเม โข, สาริปุตฺต, ทส พุทฺธการกา ธมฺมา’’ติฯ อิทมโวจ ภควา, อิทํ วตฺวา สุคโต อถาปรํ เอตทโวจ สตฺถา –</p>


<p>
‘‘ทานํ  
สีลญฺจ เนกฺขมฺมํ, ปญฺญา วีริเยน ปญฺจมํ;  
  
ขนฺติ สจฺจมธิฎฺฐานํ, เมตฺตุเปกฺขาติ เต ทสา’’ติฯ (พุ. วํ. ๑.๗๖ โถกํ วิสทิสํ);  
</p>
  
<p>เกจิ ปน ‘‘ฉพฺพิธา’’ติ วทนฺติฯ ตํ เอตาสํ สงฺคหวเสน วุตฺตํฯ โส ปน สงฺคโห ปรโต อาวิ ภวิสฺสติฯ</p>


<p>ติ? เอตฺถ ติ เทสนากฺกโม, โส จ ปฐมสมาทานเหตุโก, สมาทานํ ปวิจยเหตุกํ, อิติ ยถา อาทิมฺหิ ปวิจิตา สมาทินฺนา จ, ตถา เทสิตาฯ ตตฺถ ทานํ สีลสฺส พหูปการํ สุกรญฺจาติ ตํ อาทิมฺหิ วุตฺตํฯ ทานํ สีลปริคฺคหิตํ มหปฺผลํ โหติ มหานิสํสนฺติ ทานานนฺตรํ สีลํ วุตฺตํฯ สีลํ เนกฺขมฺมปริคฺคหิตํ, เนกฺขมฺมํ ปญฺญาปริคฺคหิตํ, ปญฺญา วีริยปริคฺคหิตา, วีริยํ ขนฺติปริคฺคหิตํ, ขนฺติ สจฺจปริคฺคหิตา, สจฺจํ อธิฎฺฐานปริคฺคหิตํ, อธิฎฺฐานํ เมตฺตาปริคฺคหิตํ, เมตฺตา  อุเปกฺขาปริคฺคหิตา มหปฺผลา โหติ มหานิสํสาติ เมตฺตานนฺตรมุเปกฺขา วุตฺตาฯ อุเปกฺขา ปน กรุณาปริคฺคหิตา กรุณา จ อุเปกฺขาปริคฺคหิตาติ เวทิตพฺพาฯ ‘‘กถํ ปน มหาการุณิกา โพธิสตฺตา สเตฺตสุ อุเปกฺขกา โหนฺตี’’ติ? ‘‘อุเปกฺขิตพฺพยุเตฺตสุ กญฺจิ กาลํ อุเปกฺขกา โหนฺติ , น ปน สพฺพตฺถ สพฺพทา จา’’ติ เกจิฯ อปเร ปน – ‘‘น สเตฺตสุ อุเปกฺขกา, สตฺตกเตสุ ปน วิปฺปกาเรสุ อุเปกฺขกา โหนฺตี’’ติฯ</p>


<p>อปโร นโย – ปจุรชเนสุปิ ปวตฺติยา สพฺพสตฺตสาธารณตฺตา อปฺปผลตฺตา สุกรตฺตา จ อาทิมฺหิ  วุตฺตํฯ สีเลน ทายกปฎิคฺคาหกสุทฺธิโต ปรานุคฺคหํ วตฺวา ปรปีฬานิวตฺติวจนโต กิริยธมฺมํ วตฺวา อกิริยธมฺมวจนโต โภคสมฺปตฺติเหตุํ วตฺวา ภวสมฺปตฺติเหตุวจนโต จ ทานสฺส อนนฺตรํ  วุตฺตํฯ เนกฺขเมฺมน สีลสมฺปตฺติสิทฺธิโต กายวจีสุจริตํ วตฺวา มโนสุจริตวจนโต วิสุทฺธสีลสฺส สุเขเนว ฌานสมิชฺฌนโต กมฺมาปราธปฺปหาเนน ปโยคสุทฺธิํ วตฺวา กิเลสาปราธปฺปหาเนน อาสยสุทฺธิวจนโต วีติกฺกมปฺปหาเนน จิตฺตสฺส ปริยุฎฺฐานปฺปหานวจนโต จ สีลสฺส  อนนฺตรํ  วุตฺตํฯ ปญฺญาย เนกฺขมฺมสฺส สิทฺธิปริสุทฺธิโต ฌานาภาเวน ปญฺญาภาววจนโต ‘‘สมาธิปทฎฺฐานา หิ ปญฺญา, ปญฺญาปจฺจุปฎฺฐาโน จ สมาธิ’’ฯ สมถนิมิตฺตํ วตฺวา อุเปกฺขานิมิตฺตวจนโต ปรหิตชฺฌาเนน ปรหิตกรณูปายโกสลฺลวจนโต จ เนกฺขมฺมสฺส อนนฺตรํ  วุตฺตาฯ วีริยารเมฺภน ปญฺญากิจฺจสิทฺธิโต สตฺตสุญฺญตาธมฺมนิชฺฌานกฺขนฺติํ วตฺวา สตฺตหิตาย อารมฺภสฺส อจฺฉริยตาวจนโต อุเปกฺขานิมิตฺตํ วตฺวา ปคฺคหนิมิตฺตวจนโต นิสมฺมการิตํ วตฺวา อุฎฺฐานวจนโต จ ‘‘นิสมฺมการิโน หิ อุฎฺฐานํ ผลวิเสสมาวหตี’’ติ ปญฺญาย อนนฺตรํ  วุตฺตํฯ</p>


<p>วีริเยน ติติกฺขาสิทฺธิโต ‘‘วีริยวา หิ อารทฺธวีริยตฺตา สตฺตสงฺขาเรหิ อุปนีตํ ทุกฺขํ อภิภุยฺย วิหรติ’’ฯ วีริยสฺส ติติกฺขาลงฺการภาวโต ‘‘วีริยวโต หิ ติติกฺขา โสภติ’’ฯ ปคฺคหนิมิตฺตํ วตฺวา สมถนิมิตฺตวจนโต อจฺจารเมฺภน อุทฺธจฺจโทสปฺปหานวจนโต ‘‘ธมฺมนิชฺฌานกฺขนฺติยา หิ อุทฺธจฺจโทโส ปหียติ’’ฯ วีริยวโต สาตจฺจกรณวจนโต ‘‘ขนฺติพหุโล หิ อนุทฺธโต สาตจฺจการี โหติ’’ฯ อปฺปมาทวโต  ปรหิตกิริยารเมฺภ ปจฺจุปการตณฺหาภาววจนโต ‘‘ยาถาวโต ธมฺมนิชฺฌาเน หิ สติ ตณฺหา น โหติ’’ฯ ปรหิตารเมฺภ ปรเมปิ ปรกตทุกฺขสหนตาวจนโต จ วีริยสฺส อนนฺตรํ  วุตฺตาฯ สเจฺจน ขนฺติยา จิราธิฎฺฐานโต อปการิโน อปการขนฺติํ วตฺวา ตทุปการกรเณ อวิสํวาทวจนโต ขนฺติยา อปวาทวาจาวิกมฺปเนน ภูตวาทิตาย อวิชหนวจนโต สตฺตสุญฺญตาธมฺมนิชฺฌานกฺขนฺติํ วตฺวา ตทุปพฺรูหิตญาณสจฺจวจนโต จ ขนฺติยา อนนฺตรํ  วุตฺตํฯ</p>


<p>อธิฎฺฐาเนน  สจฺจสิทฺธิโต ‘‘อจลาธิฎฺฐานสฺส หิ วิรติ สิชฺฌติ’’ฯ อวิสํวาทิตํ วตฺวา ตตฺถ อจลภาววจนโต ‘‘สจฺจสโนฺธ หิ ทานาทีสุ ปฎิญฺญานุรูปํ นิจฺจโลว  ปวตฺตติ’’ฯ ญาณสจฺจํ วตฺวา สมฺภาเรสุ ปวตฺตินิฎฺฐาปนวจนโต ‘‘ยถาภูตญาณวา หิ โพธิสมฺภาเร อธิฎฺฐาติ, เต จ นิฎฺฐาเปติ ปฎิปเกฺขหิ อกมฺปิยภาวโต’’ติ สจฺจสฺส อนนฺตรํ  วุตฺตํฯ เมตฺตาย ปรหิตกรณสมาทานาธิฎฺฐานสิทฺธิโต อธิฎฺฐานํ วตฺวา หิตูปสํหารวจนโต ‘‘โพธิสมฺภาเร หิ อธิติฎฺฐมาโน เมตฺตาวิหารี โหติ’’ฯ อจลาธิฎฺฐานสฺส สมาทานาวิโกปเนน สมาทานสมฺภวโต จ อธิฎฺฐานสฺส อนนฺตรํ  วุตฺตาฯ อุเปกฺขาย เมตฺตาวิสุทฺธิโต สเตฺตสุ หิตูปสํหารํ วตฺวา ตทปราเธสุ อุทาสีนตาวจนโต เมตฺตาภาวนํ วตฺวา ตนฺนิสฺสนฺทภาวนาวจนโต หิตกามสเตฺตปิ อุเปกฺขโกติ อจฺฉริยคุณตาวจนโต จ เมตฺตาย อนนฺตรํ  วุตฺตาติ เอวเมตาสํ กโม เวทิตโพฺพฯ</p>


<p>ติ เอตฺถ อวิเสเสน ตาว สพฺพาปิ ปารมิโย ปรานุคฺคหลกฺขณา, ปเรสํ อุปการกรณรสา, อวิกมฺปนรสา วา, หิเตสิตาปจฺจุปฎฺฐานา, พุทฺธตฺตปจฺจุปฎฺฐานา วา, มหากรุณาปทฎฺฐานา, กรุณูปายโกสลฺลปทฎฺฐานา วาฯ</p>


<p>วิเสเสน ปน ยสฺมา กรุณูปายโกสลฺลปริคฺคหิตา อตฺตูปกรณปริจฺจาคเจตนา  กรุณูปายโกสลฺลปริคฺคหิตํ กายวจีสุจริตํ อตฺถโต อกตฺตพฺพวิรติกตฺตพฺพกรณเจตนาทโย จ ฯ กรุณูปายโกสลฺลปริคฺคหิโต อาทีนวทสฺสนปุพฺพงฺคโม กามภเวหิ นิกฺขมนจิตฺตุปฺปาโท  กรุณูปายโกสลฺลปริคฺคหิโต ธมฺมานํ สามญฺญวิเสสลกฺขณาวโพโธ  ฯ กรุณูปายโกสลฺลปริคฺคหิโต กายจิเตฺตหิ ปรหิตารโมฺภ  กรุณูปายโกสลฺลปริคฺคหิตํ สตฺตสงฺขาราปราธสหนํ อโทสปฺปธาโน ตทาการปฺปวตฺตจิตฺตุปฺปาโท  กรุณูปายโกสลฺลปริคฺคหิตํ วิรติเจตนาทิเภทํ อวิสํวาทนํ  กรุณูปายโกสลฺลปริคฺคหิตํ อจลสมาทานาธิฎฺฐานํ ตทาการปฺปวโตฺต จิตฺตุปฺปาโท  กรุณูปายโกสลฺลปริคฺคหิโต โลกสฺส หิตสุขูปสํหาโร  อตฺถโต อพฺยาปาโท  กรุณูปายโกสลฺลปริคฺคหิตา อนุนยปฎิฆวิทฺธํสนี อิฎฺฐานิเฎฺฐสุ สตฺตสงฺขาเรสุ สมปฺปวตฺติ ฯ</p>


<p>ตสฺมา ปริจฺจาคลกฺขณา  เทยฺยธเมฺม โลภวิทฺธํสนรสา, อนาสตฺติปจฺจุปฎฺฐานา, ภววิภวสมฺปตฺติปจฺจุปฎฺฐานา วา, ปริจฺจชิตพฺพวตฺถุปทฎฺฐานาฯ สีลนลกฺขณา   สมาธานลกฺขณา ปติฎฺฐานลกฺขณา จาติ วุตฺตํ โหติฯ ทุสฺสีลฺยวิทฺธํสนรสา, อนวชฺชรสา วา, โสเจยฺยปจฺจุปฎฺฐานา, หิโรตฺตปฺปปทฎฺฐานาฯ กามโต จ ภวโต จ นิกฺขมนลกฺขณา  ตทาทีนววิภาวนรสา, ตโต เอว วิมุขภาวปจฺจุปฎฺฐานา, สํเวคปทฎฺฐานาฯ ยถาสภาวปฎิเวธลกฺขณา  อกฺขลิตปฎิเวธลกฺขณา วา กุสลิสฺสาสขิตฺตอุสุปฎิเวโธ วิย, วิสโยภาสนรสา ปทีโป วิย, อสโมฺมหปจฺจุปฎฺฐานา อรญฺญคตสุเทสิโก วิย, สมาธิปทฎฺฐานา, จตุสจฺจปทฎฺฐานา วาฯ อุสฺสาหลกฺขณา  อุปตฺถมฺภนรสา, อสํสีทนปจฺจุปฎฺฐานา, วีริยารมฺภวตฺถุปทฎฺฐานา, สํเวคปทฎฺฐานา วาฯ ขมนลกฺขณา  อิฎฺฐานิฎฺฐสหนรสา, อธิวาสนปจฺจุปฎฺฐานา, อวิโรธปจฺจุปฎฺฐานา วา, ยถาภูตทสฺสนปทฎฺฐานาฯ อวิสํวาทนลกฺขณา  ยถาสภาววิภาวนรสา, สาธุตาปจฺจุปฎฺฐานา, โสรจฺจปทฎฺฐานาฯ โพธิสมฺภาเรสุ อธิฎฺฐานลกฺขณา  เตสํ ปฎิปกฺขาภิภวนรสา, ตตฺถ อจลตาปจฺจุปฎฺฐานา, โพธิสมฺภารปทฎฺฐานาฯ หิตาการปฺปวตฺติลกฺขณา  หิตูปสํหารรสา, อาฆาตวินยนรสา วา, โสมฺมภาวปจฺจุปฎฺฐานา, สตฺตานํ มนาปภาวทสฺสนปทฎฺฐานาฯ มชฺฌตฺตาการปฺปวตฺติลกฺขณา  สมภาวทสฺสนรสา, ปฎิฆานุนยวูปสมปจฺจุปฎฺฐานา, กมฺมสฺสกตาปจฺจเวกฺขณปทฎฺฐานาฯ</p>


<p>เอตฺถ  จ กรุณูปายโกสลฺลปริคฺคหิตตา ทานาทีนํ ปริจฺจาคาทิลกฺขณสฺส วิเสสนภาเวน วตฺตพฺพาฯ กรุณูปายโกสลฺลปริคฺคหิตานิ หิ ทานาทีนิ โพธิสตฺตสนฺตาเน ปวตฺตานิ ทานาทิปารมิโย นาม โหนฺติฯ</p>


<p>  ติ? อภินีหาโร ตาว ปารมีนํ ปจฺจโยฯ โย หิ อยํ –</p>


<p>
‘‘มนุสฺสตฺตํ ลิงฺคสมฺปตฺติ, เหตุ สตฺถารทสฺสนํ;  
  
ปพฺพชฺชา คุณสมฺปตฺติ, อธิกาโร จ ฉนฺทตา;  
  
อฎฺฐธมฺมสโมธานา, อภินีหาโร สมิชฺฌตี’’ติฯ (พุ. วํ. ๒.๕๙) –  
</p>
  
<p>เอวํ วุโตฺต อฎฺฐธมฺมสโมธานสมฺปาทิโต ‘‘ติโณฺณ ตาเรยฺยํ มุโตฺต โมเจยฺยํ ทโนฺต ทเมยฺยํ สโนฺต สเมยฺยํ อสฺสโตฺถ อสฺสาเสยฺยํ ปรินิพฺพุโต ปรินิพฺพาเปยฺยํ สุโทฺธ โสเธยฺยํ พุโทฺธ โพเธยฺย’’นฺติอาทินยปฺปวโตฺต อภินีหาโรฯ โส อวิเสเสน สพฺพปารมีนํ ปจฺจโยฯ ตปฺปวตฺติยา  หิ อุทฺธํ ปารมีนํ ปวิจยุปฎฺฐานสมาทานาธิฎฺฐานนิปฺผตฺติโย มหาปุริสานํ สมฺภวนฺติฯ</p>


<p>ตตฺถ นฺติ มนุสฺสตฺตภาโวฯ มนุสฺสตฺตภาเวเยว หิ ฐตฺวา พุทฺธตฺตํ ปเตฺถนฺตสฺส ปตฺถนา สมิชฺฌติ, น นาคสุปณฺณาทิชาตีสุ ฐิตสฺสฯ กสฺมาติ เจ? พุทฺธภาวสฺส อนนุจฺฉวิกภาวโตฯ</p>


<p>ติ มนุสฺสตฺตภาเว ฐิตสฺสาปิ ปุริสเสฺสว ปตฺถนา สมิชฺฌติ, น อิตฺถิยา น ปณฺฑกนปุํสกอุภโตพฺยญฺชนกานํ วา สมิชฺฌติฯ กสฺมาติ เจ? ยถาวุตฺตการณโต ลกฺขณปาริปูริยา อภาวโต จฯ วุตฺตเญฺจตํ – ‘‘อฎฺฐานเมตํ, ภิกฺขเว, อนวกาโส, ยํ อิตฺถี อรหํ อสฺส สมฺมาสมฺพุโทฺธ’’ติ (อ. นิ. ๑.๒๗๙; วิภ. ๘๐๙) วิตฺถาโรฯ ตสฺมา มนุสฺสชาติกสฺสาปิ อิตฺถิลิเงฺค ฐิตสฺส ปณฺฑกาทีนํ วา ปตฺถนา น สมิชฺฌติฯ</p>


<p>ติ อุปนิสฺสยสมฺปตฺติฯ มนุสฺสปุริสสฺสาปิ หิ อุปนิสฺสยสมฺปนฺนเสฺสว เหตุสมฺปตฺติยา ปตฺถนา สมิชฺฌติ, น อิตรสฺสฯ</p>


<p>นฺติ  สตฺถุสมฺมุขีภาโวฯ ธรมานกพุทฺธเสฺสว หิ สนฺติเก ปเตฺถนฺตสฺส ปตฺถนา สมิชฺฌติ, ปรินิพฺพุเต ปน ภควติ เจติยสฺส สนฺติเก วา โพธิมูเล วา ปฎิมาย วา ปเจฺจกพุทฺธพุทฺธสาวกานํ วา สนฺติเก ปตฺถนา น สมิชฺฌติฯ กสฺมา? อธิการสฺส พลวภาวาภาวโตฯ พุทฺธานํ เอว ปน สนฺติเก ปตฺถนา สมิชฺฌติ, อชฺฌาสยสฺส อุฬารภาเวน ตทธิการสฺส พลวภาวาปตฺติโตฯ</p>


<p>ติ พุทฺธสฺส ภควโต สนฺติเก ปเตฺถนฺตสฺสาปิ กมฺมกิริยวาทีสุ ตาปเสสุ วา  ภิกฺขูสุ วา ปพฺพชิตเสฺสว ปตฺถนา สมิชฺฌติ, โน คิหิลิเงฺค ฐิตสฺสฯ กสฺมา? พุทฺธภาวสฺส อนนุจฺฉวิกภาวโตฯ ปพฺพชิตา เอว หิ มหาโพธิสตฺตา สมฺมาสโมฺพธิํ อธิคจฺฉนฺติ, น คหฎฺฐภูตา, ตสฺมา ปณิธานกาเล จ ปพฺพชฺชาลิงฺคํ เอว หิ ยุตฺตรูปํ กิญฺจ คุณสมฺปตฺติอธิฎฺฐานภาวโตฯ</p>


<p>ติ อภิญฺญาทิคุณสมฺปทาฯ ปพฺพชิตสฺสาปิ หิ อฎฺฐสมาปตฺติลาภิโน ปญฺจาภิญฺญเสฺสว ปตฺถนา สมิชฺฌติ, น ยถาวุตฺตคุณสมฺปตฺติยา วิรหิตสฺสฯ กสฺมา? ปารมิปวิจยสฺส  อสมตฺถภาวโต, อุปนิสฺสยสมฺปตฺติยา อภิญฺญาสมฺปตฺติยา จ สมนฺนาคตตฺตา มหาปุริสา กตาภินีหารา สยเมว ปารมี ปวิเจตุํ สมตฺถา โหนฺติฯ</p>


<p>ติ อธิโก อุปกาโรฯ ยถาวุตฺตคุณสมฺปโนฺนปิ หิ โย อตฺตโน ชีวิตมฺปิ พุทฺธานํ ปริจฺจชิตฺวา ตสฺมิํ กาเล อธิกํ อุปการํ กโรติ, ตเสฺสว อภินีหาโร สมิชฺฌติ, น อิตรสฺสฯ</p>


<p>ติ กตฺตุกามตากุสลจฺฉโนฺทฯ ยสฺส หิ ยถาวุตฺตธมฺมสมนฺนาคตสฺส พุทฺธการกธมฺมานํ อตฺถาย มหโนฺต ฉโนฺท มหตี ปตฺถนา มหตี กตฺตุกามตา อตฺถิ, ตเสฺสว สมิชฺฌติ, น อิตรสฺสฯ</p>


<p>ตตฺริทํ ฉนฺทมหนฺตตาย โอปมฺมํ – โย สกลจกฺกวาฬคพฺภํ เอโกทกีภูตํ อตฺตโน พาหุพเลเนว อุตฺตริตฺวา ปารํ คนฺตุํ สมโตฺถ, โส พุทฺธตฺตํ  ปาปุณาตีติ สุตฺวา ตํ ทุกฺกรโต อทหโนฺต ‘‘อหํ ตํ อุตฺตริตฺวา ปารํ คมิสฺสามี’’ติ ฉนฺทชาโต โหติ, น ตตฺถ สโงฺกจํ อาปชฺชติฯ ตถา โย สกลจกฺกวาฬํ วีตจฺจิกานํ วิคตธูมานํ องฺคารานํ ปูรํ ปาเทหิ อกฺกมโนฺต อติกฺกมิตฺวา ปรภาคํ ปาปุณิตุํ สมโตฺถ…เป.… น ตตฺถ สโงฺกจํ อาปชฺชติฯ ตถา โย สกลจกฺกวาฬํ สตฺติสูเลหิ สุนิสิตผเลหิ นิรนฺตรํ อากิณฺณํ ปาเทหิ อกฺกมโนฺต อติกฺกมิตฺวา…เป.… น ตตฺถ สโงฺกจํ อาปชฺชติฯ ตถา โย สกลจกฺกวาฬํ นิรนฺตรํ ฆนเวฬุคุมฺพสญฺฉนฺนํ กณฺฎกลตาวนคหนํ วินิวิชฺฌิตฺวา ปรภาคํ คนฺตุํ สมโตฺถ…เป.… น ตตฺถ สโงฺกจํ อาปชฺชติฯ ตถา โย ‘‘จตฺตาริ อสเงฺขฺยยฺยานิ สตสหสฺสญฺจ กเปฺป นิรเย ปจฺจิตฺวา พุทฺธตฺตํ  ปตฺตพฺพ’’นฺติ สุตฺวา ตํ ทุกฺกรโต อทหโนฺต ‘‘อหํ ตตฺถ ปจฺจิตฺวา พุทฺธตฺตํ ปาปุณิสฺสามี’’ติ ฉนฺทชาโต โหติ, น ตตฺถ สโงฺกจํ อาปชฺชตีติ เอวมาทินา นเยน เอตฺถ ฉนฺทสฺส มหนฺตภาโว เวทิตโพฺพฯ</p>


<p>เอวํ อฎฺฐงฺคสมนฺนาคโต ปนายํ อภินีหาโร อตฺถโต เตสํ อฎฺฐนฺนํ องฺคานํ สโมธาเนน ตถาปวโตฺต จิตฺตุปฺปาโทติ เวทิตโพฺพฯ โส สมฺมเทว สมฺมาสโมฺพธิยา ปณิธานลกฺขโณฯ ‘‘อโห วตาหํ อนุตฺตรํ สมฺมาสโมฺพธิํ อภิสมฺพุเชฺฌยฺยํ, สพฺพสตฺตานํ หิตสุขํ นิปฺผาเทยฺย’’นฺติ เอวมาทิปตฺถนารโส, โพธิสมฺภารเหตุภาวปจฺจุปฎฺฐาโน, มหากรุณาปทฎฺฐาโน, อุปนิสฺสยสมฺปตฺติปทฎฺฐาโน วาฯ อจิเนฺตยฺยํ พุทฺธภูมิํ อปริมาณํ สตฺตโลกหิตญฺจ อารพฺภ ปวตฺติยา  สพฺพพุทฺธการกธมฺมมูลภูโต ปรมภทฺทโก ปรมกลฺยาโณ อปริเมยฺยปฺปภาโว ปุญฺญวิเสโสติ ทฎฺฐโพฺพฯ</p>


<p>ยสฺส จ อุปฺปตฺติยา สเหว มหาปุริโส มหาโพธิยานปฎิปตฺติํ โอติโณฺณ นาม โหติ นิยตภาวสมธิคมนโต ตโต อนิวตฺตนสภาวตฺตา โพธิสโตฺตติ สมญฺญํ ปฎิลภติ, สพฺพภาเวน สมฺมาสโมฺพธิยํ สมาสตฺตมานสตา โพธิสมฺภารสิกฺขาสมตฺถตา จสฺส สนฺติฎฺฐติฯ ยถาวุตฺตาภินีหารสมิชฺฌเนน หิ มหาปุริสา สพฺพญฺญุตญฺญาณาธิคมนปุพฺพลิเงฺคน สยมฺภุญาเณน สมฺมเทว สพฺพปารมิโย ปวิจินิตฺวา สมาทาย อนุกฺกเมน ปริปูเรนฺติฯ ตถา กตมหาภินีหาโร หิ สุเมธปณฺฑิโต ปฎิปชฺชิฯ ยถาห –</p>


<p>
‘‘หนฺท  
พุทฺธกเร ธเมฺม, วิจินามิ อิโต จิโต;  
  
อุทฺธํ อโธ ทส ทิสา, ยาวตา ธมฺมธาตุยา;  
  
วิจินโนฺต ตทา ทกฺขิํ, ปฐมํ ทานปารมิ’’นฺติฯ (พุ. วํ. ๒.๑๑๕-๑๑๖) –  
</p>
  
<p>วิตฺถาโรฯ ตสฺส จ อภินีหารสฺส จตฺตาโร ปจฺจยา จตฺตาโร เหตู จตฺตาริ จ พลานิ เวทิตพฺพานิฯ</p>


<p>ตตฺถ กตเม ? อิธ มหาปุริโส ปสฺสติ ตถาคตํ มหตา พุทฺธานุภาเวน อจฺฉริยพฺภุตํ ปาฎิหาริยํ กโรนฺตํฯ ตสฺส ตํ นิสฺสาย ตํ อารมฺมณํ กตฺวา มหาโพธิยํ จิตฺตํ สนฺติฎฺฐติ – ‘‘มหานุภาวา วตายํ ธมฺมธาตุ, ยสฺสา สุปฺปฎิวิทฺธตฺตา ภควา เอวํ อจฺฉริยพฺภุตธโมฺม อจิเนฺตยฺยานุภาโว จา’’ติ ฯ โส ตเมว มหานุภาวทสฺสนํ นิสฺสาย ตํ ปจฺจยํ กตฺวา สโมฺพธิยํ อธิมุจฺจโนฺต ตตฺถ จิตฺตํ ฐเปติฯ อยํ  มหาภินีหารายฯ</p>


<p>น เหว โข ปสฺสติ ตถาคตสฺส ยถาวุตฺตํ มหานุภาวตํ, อปิ จ โข สุณาติ ‘‘เอทิโส จ เอทิโส จ ภควา’’ติฯ โส ตํ นิสฺสาย ตํ ปจฺจยํ กตฺวา สโมฺพธิยํ อธิมุจฺจโนฺต ตตฺถ จิตฺตํ ฐเปติฯ อยํ  มหาภินีหารายฯ</p>


<p>น เหว โข ปสฺสติ ตถาคตสฺส ยถาวุตฺตํ มหานุภาวตํ, นปิ ตํ ปรโต สุณาติ, อปิ  จ โข ตถาคตสฺส ธมฺมํ เทเสนฺตสฺส ‘‘ทสพลสมนฺนาคโต, ภิกฺขเว, ตถาคโต’’ติอาทินา (สํ. นิ. ๒.๒๑-๒๒) พุทฺธานุภาวปฎิสํยุตฺตํ ธมฺมํ สุณาติฯ โส ตํ นิสฺสาย ตํ ปจฺจยํ กตฺวา สโมฺพธิยํ อธิมุจฺจโนฺต ตตฺถ จิตฺตํ ฐเปติฯ อยํ  มหาภินีหารายฯ</p>


<p>น เหว โข ปสฺสติ ตถาคตสฺส ยถาวุตฺตํ มหานุภาวตํ, นปิ ตํ ปรโต สุณาติ, นปิ ตถาคตสฺส ธมฺมํ สุณาติ, อปิ จ โข อุฬารชฺฌาสโย กลฺยาณาธิมุตฺติโก ‘‘อหเมตํ พุทฺธวํสํ พุทฺธตนฺติํ พุทฺธปเวณิํ พุทฺธธมฺมตํ ปริปาเลสฺสามี’’ติ ยาวเทว ธมฺมํ เอว สกฺกโรโนฺต ครุกโรโนฺต มาเนโนฺต ปูเชโนฺต ธมฺมํ อปจายมาโน ตํ นิสฺสาย ตํ ปจฺจยํ กตฺวา สโมฺพธิยํ อธิมุจฺจโนฺต ตตฺถ จิตฺตํ ฐเปติฯ อยํ  มหาภินีหารายฯ</p>


<p>ตตฺถ  กตเม  มหาภินีหาราย? อิธ มหาปุริโส ปกติยา อุปนิสฺสยสมฺปโนฺนว โหติ ปุริมเกสุ พุเทฺธสุ กตาธิกาโรฯ อยํ  มหาภินีหารายฯ ปุน จปรํ มหาปุริโส ปกติยา กรุณาชฺฌาสโย โหติ กรุณาธิมุโตฺต สตฺตานํ ทุกฺขํ อปเนตุกาโม อปิ จ อตฺตโน กายชีวิตํ ปริจฺจชิตฺวาฯ อยํ  มหาภินีหารายฯ ปุน จปรํ มหาปุริโส สกลโตปิ วฎฺฎทุกฺขโต สตฺตหิตาย จ ทุกฺกรจริยโต สุจิรมฺปิ กาลํ ฆเฎโนฺต วายมโนฺต อนิพฺพิโนฺน โหติ อนุตฺราสี ยาว อิจฺฉิตตฺถนิปฺผตฺติฯ อยํ  มหาภินีหารายฯ ปุน จปรํ มหาปุริโส กลฺยาณมิตฺตสนฺนิสฺสิโต โหติ, โย  อหิตโต นิวาเรติ, หิเต ปติฎฺฐเปติฯ อยํ  มหาภินีหารายฯ</p>


<p>ตตฺรายํ มหาปุริสสฺส อุปนิสฺสยสมฺปทา – เอกเนฺตเนวสฺส ยถา อชฺฌาสโย สโมฺพธินิโนฺน โหติ สโมฺพธิโปโณ สโมฺพธิปพฺภาโร, ตถา สตฺตานํ หิตจริยาฯ ยโต จาเนน ปุริมพุทฺธานํ สนฺติเก สโมฺพธิยา ปณิธานํ กตํ โหติ มนสา วาจาย จ ‘‘อหมฺปิ เอทิโส สมฺมาสมฺพุโทฺธ หุตฺวา สมฺมเทว สตฺตานํ หิตสุขํ นิปฺผาเทยฺย’’นฺติฯ เอวํ สมฺปนฺนูปนิสฺสยสฺส ปนสฺส อิมานิ อุปนิสฺสยสมฺปตฺติยา ลิงฺคานิ ภวนฺติ เยหิ สมนฺนาคตสฺส สาวกโพธิสเตฺตหิ จ ปเจฺจกโพธิสเตฺตหิ จ มหาวิเสโส มหนฺตํ นานากรณํ ปญฺญายติ อินฺทฺริยโต ปฎิปตฺติโต โกสลฺลโต จฯ อิธ อุปนิสฺสยสมฺปโนฺน มหาปุริโส ยถา วิสทินฺทฺริโย โหติ วิสทญาโณ, น ตถา อิตเรฯ ปรหิตาย ปฎิปโนฺน โหติ, น อตฺตหิตายฯ ตถา หิ โส ยถา พหุชนหิตาย พหุชนสุขาย  โลกานุกมฺปาย อตฺถาย หิตาย สุขาย เทวมนุสฺสานํ ปฎิปชฺชติ, น ตถา อิตเรฯ ตตฺถ จ โกสลฺลํ อาวหติ ฐานุปฺปตฺติกปฎิภาเนน ฐานาฐานกุสลตาย จฯ</p>


<p>ตถา มหาปุริโส ปกติยา ทานชฺฌาสโย โหติ ทานาภิรโต, สติ เทยฺยธเมฺม เทติ เอว, น ทานโต สโงฺกจํ อาปชฺชติ, สตตํ สมิตํ สํวิภาคสีโล โหติ, ปมุทิโตว เทติ อาทรชาโต, น อุทาสีนจิโตฺต, มหนฺตมฺปิ ทานํ ทตฺวา น จ ทาเนน สนฺตุโฎฺฐ โหติ, ปเคว อปฺปํ, ปเรสญฺจ อุสฺสาหํ ชเนโนฺต ทาเน วณฺณํ ภาสติ, ทานปฎิสํยุตฺตํ ธมฺมกถํ กโรติ, อเญฺญ จ ปเรสํ เทเนฺต ทิสฺวา อตฺตมโน  โหติ, ภยฎฺฐาเนสุ จ ปเรสํ อภยํ เทตีติ เอวมาทีนิ ทานชฺฌาสยสฺส มหาปุริสสฺส ทานปารมิยา ลิงฺคานิฯ</p>


<p>ตถา ปาณาติปาตาทีหิ ปาปธเมฺมหิ หิรียติ โอตฺตปฺปติ, สตฺตานํ อวิเหฐนชาติโก โหติ โสรโต สุขสีโล อสโฐ อมายาวี อุชุชาติโก สุวโจ โสวจสฺสกรณีเยหิ ธเมฺมหิ สมนฺนาคโต  มุทุชาติโก อตฺถโทฺธ อนติมานี, ปรสนฺตกํ นาทิยติ อนฺตมโส ติณสลากํ อุปาทาย, อตฺตโน หเตฺถ นิกฺขิตฺตํ อิณํ วา คเหตฺวา ปรํ น วิสํวาเทติ, ปรสฺมิํ วา อตฺตโน สนฺตเก พฺยามูเฬฺห วิสฺสริเต วา ตํ สญฺญาเปตฺวา ปฎิปาเทติ ยถา ตํ น ปรหตฺถคตํ โหติ, อโลลุโปฺป โหติ, ปรปริคฺคเหสุ ปาปกํ จิตฺตมฺปิ น อุปฺปาเทติ, อิตฺถิพฺยสนาทีนิ ทูรโต ปริวเชฺชติ, สจฺจวาที สจฺจสโนฺธ ภินฺนานํ สนฺธาตา สหิตานํ อนุปฺปทาตา, ปิยวาที มิหิตปุพฺพงฺคโม ปุพฺพภาสี อตฺถวาที ธมฺมวาที อนภิชฺฌาลุ อพฺยาปนฺนจิโตฺต อวิปรีตทสฺสโน, กมฺมสฺสกตญาเณน สจฺจานุโลมิกญาเณน กตญฺญู กตเวที วุทฺธาปจายี สุวิสุทฺธาชีโว ธมฺมกาโม ปเรปิ ธเมฺม สมาทเปตา สเพฺพน สพฺพํ อกิจฺจโต สเตฺต นิวาเรตา กิเจฺจสุ ปติฎฺฐเปตา อตฺตนา จ ตตฺถ กิเจฺจ โยคํ อาปชฺชิตา, กตฺวา วา ปน สยํ อกตฺตพฺพํ สีฆเญฺญว ตโต ปฎิวิรโต โหตีติ เอวมาทีนิ สีลชฺฌาสยสฺส มหาปุริสสฺส สีลปารมิยา ลิงฺคานิฯ</p>


<p>ตถา มนฺทกิเลโส โหติ มนฺทนีวรโณ, ปวิเวกชฺฌาสโย อวิเกฺขปพหุโล, น ตสฺส ปาปกา วิตกฺกา จิตฺตํ อนฺวาสฺสวนฺติ, วิเวกคตสฺส จสฺส อปฺปกสิเรเนว จิตฺตํ สมาธิยติ, อมิตฺตปเกฺขปิ ตุวฎํ เมตฺตจิตฺตตา สนฺติฎฺฐติ, ปเคว อิตรสฺมิํ, สติมา จ โหติ จิรกตมฺปิ จิรภาสิตมฺปิ สริตา อนุสฺสริตา, เมธาวี จ โหติ ธโมฺมชปญฺญาย สมนฺนาคโต, นิปโก จ โหติ ตาสุ ตาสุ อิติกตฺตพฺพตาสุ, อารทฺธวีริโย จ โหติ สตฺตานํ หิตกิริยาสุ, ขนฺติพลสมนฺนาคโต จ โหติ สพฺพสโห, อจลาธิฎฺฐาโน จ โหติ ทฬฺหสมาทาโน , อชฺฌุเปกฺขโก จ โหติ อุเปกฺขาฐานีเยสุ ธเมฺมสูติ เอวมาทีนิ มหาปุริสสฺส เนกฺขมฺมชฺฌาสยาทีนํ วเสน เนกฺขมฺมปารมิอาทีนํ ลิงฺคานิ เวทิตพฺพานิฯ</p>


<p>เอวเมเตหิ  โพธิสมฺภารลิเงฺคหิ สมนฺนาคตสฺส มหาปุริสสฺส ยํ วุตฺตํ ‘‘มหาภินีหาราย กลฺยาณมิตฺตสนฺนิสฺสโย เหตู’’ติฯ ตตฺริทํ สเงฺขปโต กลฺยาณมิตฺตลกฺขณํ – อิธ กลฺยาณมิโตฺต สทฺธาสมฺปโนฺน โหติ สีลสมฺปโนฺน สุตสมฺปโนฺน จาคสมฺปโนฺน วีริยสมฺปโนฺน สติสมฺปโนฺน  สมาธิสมฺปโนฺน ปญฺญาสมฺปโนฺนฯ ตตฺถ สทฺธาสมฺปตฺติยา สทฺทหติ ตถาคตสฺส โพธิํ กมฺมผลญฺจ, เตน สมฺมาสโมฺพธิยา เหตุภูตํ สเตฺตสุ หิเตสิตํ น ปริจฺจชติ, สีลสมฺปตฺติยา สตฺตานํ ปิโย โหติ มนาโป ครุ ภาวนีโย โจทโก ปาปครหี วตฺตา วจนกฺขโม, สุตสมฺปตฺติยา สตฺตานํ หิตสุขาวหํ คมฺภีรํ ธมฺมกถํ กตฺตา โหติ, จาคสมฺปตฺติยา อปฺปิโจฺฉ โหติ สนฺตุโฎฺฐ ปวิวิโตฺต อสํสโฎฺฐ, วีริยสมฺปตฺติยา อารทฺธวีริโย โหติ สตฺตานํ หิตปฎิปตฺติยํ, สติสมฺปตฺติยา อุปฎฺฐิตสติ โหติ อนวชฺชธเมฺมสุ, สมาธิสมฺปตฺติยา อวิกฺขิโตฺต โหติ สมาหิตจิโตฺต, ปญฺญาสมฺปตฺติยา อวิปรีตํ ปชานาติ, โส สติยา กุสลากุสลานํ ธมฺมานํ คติโย สมเนฺวสมาโน ปญฺญาย สตฺตานํ หิตาหิตํ ยถาภูตํ ชานิตฺวา สมาธินา ตตฺถ เอกคฺคจิโตฺต หุตฺวา วีริเยน อหิตา สเตฺต นิเสเธตฺวา หิเต นิโยเชติฯ เตนาห –</p>


<p>
‘‘ปิโย ครุ ภาวนีโย, วตฺตา จ วจนกฺขโม;  
  
คมฺภีรญฺจ กถํ กตฺตา, โน จฎฺฐาเน นิโยชโก’’ติฯ (อ. นิ. ๗.๓๗; เนตฺติ. ๑๑๓) –  
</p>
  
<p>เอวํ คุณสมนฺนาคตญฺจ กลฺยาณมิตฺตํ อุปนิสฺสาย มหาปุริโส อตฺตโน อุปนิสฺสยสมฺปตฺติํ สมฺมเทว ปริโยทเปติฯ สุวิสุทฺธาสยปโยโค จ หุตฺวา จตูหิ พเลหิ สมนฺนาคโต น จิเรเนว อฎฺฐเงฺค สโมธาเนตฺวา มหาภินีหารํ กโรโนฺต โพธิสตฺตภาเว ปติฎฺฐหติ อนิวตฺติธโมฺม นิยโต สโมฺพธิปรายโนฯ</p>


<p>ตสฺสิมานิ  ยา สมฺมาสโมฺพธิยํ อตฺตสนฺนิสฺสยา ธมฺมคารเวน อภิรุจิ เอกนฺตนินฺนชฺฌาสยตา, ยาย มหาปุริโส อตฺตาธิปติ ลชฺชาปสฺสโย อภินีหารสมฺปโนฺน จ หุตฺวา ปารมิโย ปูเรตฺวา สมฺมาสโมฺพธิํ ปาปุณาติฯ  ยา สมฺมาสโมฺพธิยํ ปรสนฺนิสฺสยา อภิรุจิ เอกนฺตนินฺนชฺฌาสยตา, ยาย มหาปุริโส  โลกาธิปติ มานาปสฺสโย อภินีหารสมฺปโนฺน  จ หุตฺวา ปารมิโย ปูเรตฺวา สมฺมาสโมฺพธิํ ปาปุณาติฯ   ยา สมฺมาสโมฺพธิยํ อุปนิสฺสยสมฺปตฺติยา อภิรุจิ เอกนฺตนินฺนชฺฌาสยตา, ยาย มหาปุริโส ติกฺขินฺทฺริโย วิสทธาตุโก สติสนฺนิสฺสโย อภินีหารสมฺปโนฺน จ หุตฺวา ปารมิโย ปูเรตฺวา สมฺมาสโมฺพธิํ ปาปุณาติฯ  ยา สมฺมาสโมฺพธิยํ ตชฺชา ปโยคสมฺปทา สกฺกจฺจการิตา สาตจฺจการิตา, ยาย มหาปุริโส วิสุทฺธปโยโค นิรนฺตรการี อภินีหารสมฺปโนฺน จ หุตฺวา ปารมิโย ปูเรตฺวา สมฺมาสโมฺพธิํ ปาปุณาติฯ</p>


<p>เอวมยํ จตูหิ ปจฺจเยหิ จตูหิ เหตูหิ จตูหิ จ พเลหิ สมฺปนฺนสมุทาคโม อฎฺฐงฺคสโมธานสมฺปาทิโต อภินีหาโร ปารมีนํ ปจฺจโย มูลการณภาวโตฯ ยสฺส จ ปวตฺติยา มหาปุริเส  ปติฎฺฐหนฺติ, สพฺพสตฺตนิกายํ อตฺตโน โอรสปุตฺตํ วิย ปิยจิเตฺตน ปริคฺคณฺหาติฯ น จสฺส จิตฺตํ ปุตฺตสํกิเลสวเสน สํกิลิสฺสติฯ สตฺตานํ หิตสุขาวโห จสฺส อชฺฌาสโย ปโยโค จ โหติฯ อตฺตโน จ พุทฺธการกธมฺมา อุปรูปริ วฑฺฒนฺติ ปริปจฺจนฺติ จฯ ยโต จ มหาปุริโส อุฬารตเมน ปุญฺญาภิสเนฺทน กุสลาภิสเนฺทน ปวตฺติยา ปจฺจเยน สุขสฺสาหาเรน สมนฺนาคโต สตฺตานํ ทกฺขิเณโยฺย อุตฺตมคารวฎฺฐานํ อสทิสํ ปุญฺญเกฺขตฺตญฺจ โหติฯ เอวมเนกคุโณ อเนกานิสํโส มหาภินีหาโร ปารมีนํ ปจฺจโยติ เวทิตโพฺพฯ</p>


<p>ยถา จ อภินีหาโร, เอวํ มหากรุณา อุปายโกสลฺลญฺจฯ ตตฺถ  นาม ทานาทีนํ โพธิสมฺภารภาวสฺส นิมิตฺตภูตา ปญฺญา, ยาหิ มหากรุณูปายโกสลฺลตาหิ มหาปุริสานํ อตฺตสุขนิรเปกฺขตา นิรนฺตรํ ปรหิตกรณปสุตตา สุทุกฺกเรหิปิ มหาโพธิสตฺตจริเตหิ วิสาทาภาโว ปสาทสมฺพุทฺธิทสฺสนสวนานุสฺสรณกาเลสุปิ สตฺตานํ หิตสุขปฺปฎิลาภเหตุภาโว จ สมฺปชฺชติฯ ตถา หิสฺส ปญฺญาย พุทฺธภาวสิทฺธิ, กรุณาย พุทฺธกมฺมสิทฺธิ, ปญฺญาย สยํ ตรติ, กรุณาย ปเร ตาเรติ, ปญฺญาย ปรทุกฺขํ ปริชานาติ, กรุณาย ปรทุกฺขปติการํ อารภติ, ปญฺญาย จ ทุเกฺข นิพฺพินฺทติ, กรุณาย  ทุกฺขํ สมฺปฎิจฺฉติ, ตถา ปญฺญาย นิพฺพานาภิมุโข โหติ, กรุณาย วฎฺฎํ ปาปุณาติ, ตถา กรุณาย สํสาราภิมุโข โหติ, ปญฺญาย ตตฺร นาภิรมติ, ปญฺญาย จ สพฺพตฺถ วิรชฺชติ, กรุณานุคตตฺตา น จ น สเพฺพสํ อนุคฺคหาย ปวโตฺต, กรุณาย สเพฺพปิ อนุกมฺปติ, ปญฺญานุคตตฺตา  น จ น สพฺพตฺถ วิรตฺตจิโตฺต, ปญฺญาย จ อหํการมมํการาภาโว, กรุณาย อาลสิยทีนตาภาโว, ตถา ปญฺญากรุณาหิ ยถากฺกมํ อตฺตปรนาถตา ธีรวีรภาโว, อนตฺตนฺตปอปรนฺตปตา, อตฺตหิตปรหิตนิปฺผตฺติ, นิพฺภยาภิํสนกภาโว, ธมฺมาธิปติโลกาธิปติตา, กตญฺญุปุพฺพการิภาโว, โมหตณฺหาวิคโม, วิชฺชาจรณสิทฺธิ, พลเวสารชฺชนิปฺผตฺตีติ  สพฺพสฺสาปิ ปารมิตาผลสฺส วิเสเสน อุปายภาวโต ปญฺญากรุณา ปารมีนํ ปจฺจโยฯ อิทญฺจ ทฺวยํ ปารมีนํ วิย ปณิธานสฺสาปิ ปจฺจโยฯ</p>


<p>ตถา อุสฺสาหอุมฺมงฺคอวตฺถานหิตจริยา จ ปารมีนํ ปจฺจยาติ เวทิตพฺพา, ยา พุทฺธภาวสฺส อุปฺปตฺติฎฺฐานตาย ติ วุจฺจนฺติฯ ตตฺถ  นาม โพธิสมฺภารานํ อพฺภุสฺสหนวีริยํฯ  นาม โพธิสมฺภาเรสุ อุปายโกสลฺลภูตา ปญฺญาฯ  นาม อธิฎฺฐานํ อจลาธิฎฺฐานตาฯ  นาม เมตฺตาภาวนา กรุณาภาวนา จฯ</p>


<p>ตถา เนกฺขมฺมปวิเวกอโลภาโทสาโมหนิสฺสรณปฺปเภทา ฯ เนกฺขมฺมชฺฌาสยา หิ โพธิสตฺตา โหนฺติ กาเมสุ ฆราวาเส จ โทสทสฺสาวิโน, ตถา ปวิเวกชฺฌาสยา สงฺคณิกาย โทสทสฺสาวิโน, อโลภชฺฌาสยา โลเภ โทสทสฺสาวิโน, อโทสชฺฌาสยา โทเส โทสทสฺสาวิโน, อโมหชฺฌาสยา โมเห โทสทสฺสาวิโน, นิสฺสรณชฺฌาสยา สพฺพภเวสุ โทสทสฺสาวิโนติฯ ตสฺมา เอเต โพธิสตฺตานํ ฉ อชฺฌาสยา ทานาทีนํ ปารมีนํ ปจฺจยาติ เวทิตพฺพาฯ น หิ โลภาทีสุ อาทีนวทสฺสเนน อโลภาทีนํ อธิกภาเวน จ วินา ทานาทิปารมิโย สมฺภวนฺติ, อโลภาทีนญฺหิ อธิกภาเวน ปริจฺจาคาทินินฺนจิตฺตตา อโลภชฺฌาสยาทิตาติ เวทิตพฺพาฯ</p>


<p>ยถา  เจเต เอวํ ทานชฺฌาสยตาทโยปิ โพธิยา จรนฺตานํ โพธิสตฺตานํ ทานาทิปารมีนํ ปจฺจโยฯ ทานชฺฌาสยตาย หิ โพธิสตฺตา ตปฺปฎิปเกฺข มเจฺฉเร โทสทสฺสาวิโน หุตฺวา สมฺมเทว ทานปารมิํ ปริปูเรนฺติฯ สีลชฺฌาสยตาย ทุสฺสีเลฺย โทสทสฺสาวิโน หุตฺวา สมฺมเทว สีลปารมิํ ปริปูเรนฺติฯ เนกฺขมฺมชฺฌาสยตาย กาเมสุ ฆราวาเส จ , ยถาภูตญาณชฺฌาสยตาย อญฺญาเณ วิจิกิจฺฉาย จ, วีริยชฺฌาสยตาย โกสเชฺช, ขนฺติยชฺฌาสยตาย อกฺขนฺติยํ, สจฺจชฺฌาสยตาย วิสํวาเท, อธิฎฺฐานชฺฌาสยตาย อนธิฎฺฐาเน, เมตฺตาชฺฌาสยตาย พฺยาปาเท, อุเปกฺขาชฺฌาสยตาย โลกธเมฺมสุ อาทีนวทสฺสาวิโน หุตฺวา สมฺมเทว เนกฺขมฺมาทิปารมิโย ปริปูเรนฺติฯ ทานชฺฌาสยตาทโย ทานาทิปารมีนํ นิปฺผตฺติการณตฺตา ปจฺจโยฯ</p>


<p>ตถา อปริจฺจาคปริจฺจาคาทีสุ ยถากฺกมํ อาทีนวานิสํสปจฺจเวกฺขณา ทานาทิปารมีนํ ปจฺจโยฯ ตตฺถายํ ปจฺจเวกฺขณาวิธิเขตฺตวตฺถุหิรญฺญสุวณฺณโคมหิํสทาสิทาสปุตฺตทาราทิปริคฺคหพฺยาสตฺตจิตฺตานํ สตฺตานํ เขตฺตาทีนํ วตฺถุกามภาเวน พหุปตฺถนียภาวโต ราชโจราทิสาธารณภาวโต  วิวาทาธิฎฺฐานโต สปตฺตกรณโต นิสฺสารโต ปฎิลาภปริปาลเนสุ ปรวิเหฐนเหตุโต วินาสนิมิตฺตญฺจ โสกาทิอเนกวิหิตพฺยสนาวหโต ตทาสตฺตินิทานญฺจ มเจฺฉรมลปริยุฎฺฐิตจิตฺตานํ อปายูปปตฺติเหตุภาวโตติ เอวํ วิวิธวิปุลานตฺถาวหานิ ปริคฺคหวตฺถูนิ นามฯ เตสํ ปริจฺจาโคเยว เอโก โสตฺถิภาโวติ ปริจฺจาเค อปฺปมาโท กรณีโยฯ</p>


<p>อปิ จ ยาจโก ยาจมาโน อตฺตโน คุยฺหสฺส อาจิกฺขนโต ‘‘มยฺหํ วิสฺสาสิโก’’ติ จ, ‘‘ปหาย คมนียมตฺตโน สนฺตกํ คเหตฺวา ปรโลกํ ยาหีติ มยฺหํ อุปเทสโก’’ติ จ, ‘‘อาทิเตฺต วิย อคาเร มรณคฺคินา อาทิเตฺต โลเก ตโต มยฺหํ สนฺตกสฺส อปวาหกสหาโย’’ติ จ, ‘‘อปวาหิตสฺส จสฺส อฌาปนนิเกฺขปฎฺฐานภูโต’’ติ จ ทานสงฺขาเต กลฺยาณกมฺมสฺมิํ สหายภาวโต สพฺพสมฺปตฺตีนํ อคฺคภูตาย ปรมทุลฺลภาย พุทฺธภูมิยา สมฺปตฺติเหตุภาวโต จ ‘‘ปรโม กลฺยาณมิโตฺต’’ติ จ ปจฺจเวกฺขิตพฺพํฯ</p>


<p>ตถา  ‘‘อุฬาเร กมฺมนิ อเนนาหํ สมฺภาวิโต, ตสฺมา สา สมฺภาวนา อวิตถา กาตพฺพา’’ติ จ, ‘‘เอกนฺตเภทิตาย ชีวิตสฺส อยาจิเตนาปิ มยา ทาตพฺพํ, ปเคว ยาจิเตนา’’ติ จ, ‘‘อุฬารชฺฌาสเยหิ คเวสิตฺวาปิ ทาตพฺพโต สยเมวาคโต มม ปุเญฺญนา’’ติ จ ‘‘ยาจกสฺส ทานาปเทเสน มยฺหเมวายมนุคฺคโห’’ติ จ, ‘‘อหํ วิย อยํ สโพฺพปิ โลโก มยา อนุคฺคเหตโพฺพ’’ติ จ, ‘‘อสติ ยาจเก กถํ  มยฺหํ ทานปารมี ปูเรยฺยา’’ติ จ, ‘‘ยาจกานเมว จตฺถาย มยา สโพฺพ ปริคฺคเหตโพฺพ’’ติ จ, ‘‘มํ อยาจิตฺวาว มม สนฺตกํ ยาจกา กทา สยเมว คเณฺหยฺยุ’’นฺติ จ, ‘‘กถมหํ ยาจกานํ ปิโย จสฺสํ มนาโป’’ติ จ, ‘‘กถํ วา เต มยฺหํ ปิยา จสฺสุ มนาปา’’ติ จ, ‘‘กถํ วาหํ ททมาโน ทตฺวาปิ จ อตฺตมโน จสฺสํ ปมุทิโต ปีติโสมนสฺสชาโต’’ติ จ, ‘‘กถํ วา เม ยาจกา ภเวยฺยุํ อุฬาโร จ ทานชฺฌาสโย’’ติ จ, ‘‘กถํ วาหมยาจิโต เอว ยาจกานํ หทยมญฺญาย ทเทยฺย’’นฺติ จ, ‘‘สติ ธเน ยาจเก จ อปริจฺจาโค มหตี มยฺหํ วญฺจนา’’ติ จ, ‘‘กถํ วาหํ อตฺตโน องฺคานิ ชีวิตํ วาปิ ยาจกานํ ปริจฺจเชยฺย’’นฺติ จ ปริจฺจาคนินฺนตา อุปฎฺฐเปตพฺพาฯ อปิ จ ‘‘อโตฺถ นามายํ นิรเปกฺขํ ทายกมนุคจฺฉติ, ยถา ตํ นิรเปกฺขํ เขปกํ กิฎโก’’ติ จ อเตฺถ นิรเปกฺขตาย จิตฺตํ อุปฺปาเทตพฺพํฯ</p>


<p>ยาจมาโน ปน ยทิ ปิยปุคฺคโล โหติ, ‘‘ปิโย มํ ยาจตี’’ติ โสมนสฺสํ อุปฺปาเทตพฺพํฯ อถ อุทาสีนปุคฺคโล โหติ, ‘‘อยํ มํ ยาจมาโน อทฺธา อิมินา ปริจฺจาเคน มิโตฺต  โหตี’’ติ โสมนสฺสํ อุปฺปาเทตพฺพํฯ ททโนฺตปิ หิ ยาจกานํ ปิโย โหตีติฯ อถ ปน เวรี ปุคฺคโล ยาจติ, ‘‘ปจฺจตฺถิโก มํ ยาจติ, อยํ มํ ยาจมาโน อทฺธา อิมินา ปริจฺจาเคน เวรี ปิโย มิโตฺต โหตี’’ติ วิเสเสน โสมนสฺสํ อุปฺปาเทตพฺพํฯ เอวํ ปิยปุคฺคเล วิย มชฺฌตฺตเวริปุคฺคเลสุปิ เมตฺตาปุพฺพงฺคมํ กรุณํ อุปฎฺฐเปตฺวาว ทาตพฺพํฯ</p>


<p>สเจ ปนสฺส จิรกาลปริภาวิตตฺตา โลภสฺส เทยฺยธมฺมวิสยา โลภธมฺมา อุปฺปเชฺชยฺยุํ, เตน โพธิสตฺตปฎิเญฺญน อิติ ปฎิสญฺจิกฺขิตพฺพํ ‘‘นนุ ตยา สปฺปุริสสโมฺพธาย อภินีหารํ กโรเนฺตน สพฺพสตฺตานํ อุปการตฺถาย อยํ กาโย นิสฺสโฎฺฐ ตปฺปริจฺจาคมยญฺจ ปุญฺญํ, ตตฺถ นาม  เต พาหิเรปิ วตฺถุสฺมิํ อภิสงฺคปฺปวตฺติ หตฺถิสินานสทิสี โหติ, ตสฺมา ตยา น กตฺถจิ สโงฺค อุปฺปาเทตโพฺพฯ เสยฺยถาปิ นาม มหโต เภสชฺชรุกฺขสฺส ติฎฺฐโต มูลํ มูลตฺถิกา หรนฺติ, ปปฎิกํ ตจํ ขนฺธํ วิฎปํ สารํ สาขํ ปลาสํ ปุปฺผํ ผลํ ผลตฺถิกา หรนฺติ, น ตสฺส รุกฺขสฺส ‘มยฺหํ สนฺตกํ เอเต หรนฺตี’ติ วิตกฺกสมุทาจาโร  โหติ, เอวเมว สพฺพโลกหิตาย อุสฺสุกฺกมาปชฺชเนฺตน มยา มหาทุเกฺข อกตญฺญุเก นิจฺจาสุจิมฺหิ กาเย ปเรสํ อุปการาย วินิยุชฺชมาเน อณุมโตฺตปิ มิจฺฉาวิตโกฺก น อุปฺปาเทตโพฺพฯ โก วา เอตฺถ วิเสโส อชฺฌตฺติกพาหิเรสุ มหาภูเตสุ เอกนฺตเภทนวิกิรณวิทฺธํสนธเมฺมสุ, เกวลํ ปน สโมฺมหวิชมฺภิตเมตํ, ยทิทํ เอตํ มม เอโสหมสฺมิ เอโส เม อตฺตาติ อภินิเวโสฯ ตสฺมา พาหิเรสุ วิย อชฺฌตฺติเกสุปิ กรจรณนยนาทีสุ มํสาทีสุ จ อนเปเกฺขน หุตฺวา ‘ตํ ตทตฺถิกา หรนฺตู’ติ นิสฺสฎฺฐจิเตฺตน ภวิตพฺพ’’นฺติฯ</p>


<p>เอวํ ปฎิสญฺจิกฺขโต จสฺส สโมฺพธาย ปหิตตฺตสฺส กายชีวิเตสุ นิรเปกฺขสฺส อปฺปกสิเรเนว กายวจีมโนกมฺมานิ สุวิสุทฺธานิ โหนฺติฯ โส สุวิสุทฺธกายวจีมโนกมฺมโนฺต วิสุทฺธาชีโว ญายปฎิปตฺติยํ ฐิโต อปายุปายโกสลฺลสมนฺนาคเมน ภิโยฺยโสมตฺตาย เทยฺยธมฺมปริจฺจาเคน อภยทานสทฺธมฺมทาเนหิ จ สพฺพสเตฺต อนุคฺคณฺหิตุํ สมโตฺถ โหตีติ อยํ ตาว ทานปารมิยํ ปจฺจเวกฺขณานโยฯ</p>


<p>สีลปารมิยํ ปน เอวํ ปจฺจเวกฺขิตพฺพํ – อิทญฺหิ สีลํ นาม คโงฺคทกาทีหิ วิโสเธตุํ อสกฺกุเณยฺยสฺส โทสมลสฺส วิกฺขาลนชลํ, หริจนฺทนาทีหิ วิเนตุํ อสกฺกุเณยฺยสฺส ราคาทิปริฬาหสฺส วินยนํ, หารมกุฎกุณฺฑลาทีหิ ปจุรชนาลงฺกาเรหิ อสาธารโณ สาธูนํ อลงฺการวิเสโส, สพฺพทิสาวายนโต อกิตฺติโม สพฺพกาลานุรูโป จ สุรภิคโนฺธ, ขตฺติยมหาสาลาทีหิ เทวตาหิ จ วนฺทนียาทิภาวาวหนโต ปรโม วสีกรณมโนฺต, จาตุมหาราชิกาทิเทวโลกาโรหณโสปานปนฺติ , ฌานาภิญฺญานํ อธิคมูปาโย, นิพฺพานมหานครสฺส สมฺปาปกมโคฺค, สาวกโพธิปเจฺจกโพธิสมฺมาสโมฺพธีนํ ปติฎฺฐานภูมิ, ยํ ยํ วา ปนิจฺฉิตํ ปตฺถิตํ, ตสฺส ตสฺส สมิชฺฌนูปายภาวโต จินฺตามณิกปฺปรุกฺขาทิเก จ อติเสติฯ</p>


<p>วุตฺตเญฺจตํ  ภควตา – ‘‘อิชฺฌติ, ภิกฺขเว, สีลวโต เจโตปณิธิวิสุทฺธตฺตา’’ติ (ที. นิ. ๓.๓๓๗; อ. นิ. ๘.๓๕)ฯ อปรมฺปิ วุตฺตํ – ‘‘อากเงฺขยฺย เจ, ภิกฺขเว, ภิกฺขุ ‘สพฺรหฺมจารีนํ ปิโย จ อสฺสํ มนาโป จ ครุ จ ภาวนีโย จา’ติ, สีเลเสฺววสฺส  ปริปูรการี’’ติอาทิ (ม. นิ. ๑.๖๕)ฯ ตถา ‘‘อวิปฺปฎิสารตฺถานิ โข, อานนฺท, กุสลานิ สีลานี’’ติ (อ. นิ. ๑๑.๑)ฯ ‘‘ปญฺจิเม, คหปตโย, อานิสํสา สีลวโต สีลสมฺปทายา’’ติอาทิสุตฺตานญฺจ (ที. นิ. ๒.๑๕๐; ๓.๓๑๖; อ. นิ. ๕.๒๑๓; มหาว. ๒๘๕) วเสน สีลสฺส คุณา ปจฺจเวกฺขิตพฺพาฯ ตถา สุตฺตาทีนํ (อ. นิ. ๗.๗๒) วเสน สีลวิรเห อาทีนวาฯ ปีติโสมนสฺสนิมิตฺตโต อตฺตานุวาทปราปวาททณฺฑทุคฺคติภยาภาวโต วิญฺญูหิ ปาสํสภาวโต อวิปฺปฎิสารเหตุโต โสตฺถิฎฺฐานโต อติชนสาปเตยฺยาธิปเตยฺยายุรูปฎฺฐานพนฺธุมิตฺตสมฺปตฺตีนํ อติสยนโต จ สีลํ ปจฺจเวกฺขิตพฺพํฯ สีลวโต หิ อตฺตโน สีลสมฺปทาเหตุ มหนฺตํ ปีติโสมนสฺสํ อุปฺปชฺชติ – ‘‘กตํ วต มยา กุสลํ, กตํ กลฺยาณํ, กตํ ภีรุตฺตาณ’’นฺติฯ</p>


<p>ตถา สีลวโต อตฺตา น อุปวทติ, น ปเร วิญฺญู, ทณฺฑทุคฺคติภยานํ สมฺภโว เอว นตฺถิฯ ‘‘สีลวา ปุริสปุคฺคโล กลฺยาณธโมฺม’’ติ วิญฺญูนํ ปาสํโส โหติฯ ตถา สีลวโต ยฺวายํ ‘‘กตํ วต มยา ปาปํ, กตํ ลุทฺทกํ, กตํ กิพฺพิส’’นฺติ ทุสฺสีลสฺส วิปฺปฎิสาโร อุปฺปชฺชติ, โส น โหติฯ สีลญฺจ นาเมตํ อปฺปมาทาธิฎฺฐานโต โภคพฺยสนาทิปริหารมุเขน มหโต อตฺถสฺส สาธนโต มงฺคลภาวโต จ ปรมํ โสตฺถิฎฺฐานํ, นิหีนชโจฺจปิ สีลวา ขตฺติยมหาสาลาทีนํ ปูชนีโย โหตีติ กุลสมฺปตฺติํ อติเสติ สีลสมฺปทา, ‘‘ตํ กิํ มญฺญสิ, มหาราช? อิธ เต อสฺส ทาโส กมฺมกโร’’ติอาทิวจนเญฺจตฺถ (ที. นิ. ๑.๑๘๖) สาธกํฯ โจราทีหิ อสาธารณโต ปรโลกานุคมนโต มหปฺผลภาวโต สมถาทิคุณาธิฎฺฐานโต จ พาหิรธนํ อติเสติ สีลํฯ ปรมสฺส จิตฺติสฺสริยสฺส อธิฎฺฐานภาวโต ขตฺติยาทีนํ อิสฺสริยํ อติเสติ สีลํฯ สีลนิมิตฺตญฺหิ ตํตํสตฺตนิกาเยสุ สตฺตานํ อิสฺสริยํ, วสฺสสตทีฆปฺปมาณโต ชีวิตโต เอกาหมฺปิ สีลวโต ชีวิตสฺส วิสิฎฺฐตาวจนโต สติ จ ชีวิเต สิกฺขานิกฺขิปนสฺส มรณตาวจนโต สีลํ ชีวิตโต วิสิฎฺฐตรํ  ฯ เวรีนมฺปิ มนุญฺญภาวาวหนโต ชราโรควิปตฺตีหิ อนภิภวนียโต จ รูปสมฺปตฺติํ อติเสติ สีลํฯ ปาสาทหมฺมิยาทิฎฺฐานวิเสเส ราชยุวราชเสนาปติอาทิฎฺฐานวิเสเส จ อติเสติ สีลํ สุขวิเสสาธิฎฺฐานภาวโตฯ สภาวสินิเทฺธ สนฺติกาวจเรปิ พนฺธุชเน มิตฺตชเน จ อติเสติ เอกนฺตหิตสมฺปาทนโต  ปรโลกานุคมนโต จ ‘‘น ตํ มาตาปิตา กยิรา’’ติอาทิวจนเญฺจตฺถ (ธ. ป. ๔๓) สาธกํฯ ตถา หตฺถิอสฺสรถปตฺติพลกาเยหิ มนฺตาคทโสตฺถานปฺปโยเคหิ จ ทุรารกฺขํ อตฺตานํ อารกฺขาภาเวน สีลเมว วิสิฎฺฐตรํ อตฺตาธีนโต อปราธีนโต มหาวิสยโต จฯ เตเนวาห – ‘‘ธโมฺม หเว รกฺขติ ธมฺมจาริ’’นฺติอาทิ (ชา. ๑.๑๐.๑๐๒)ฯ เอวมเนกคุณสมนฺนาคตํ สีลนฺติ ปจฺจเวกฺขนฺตสฺส อปริปุณฺณา เจว สีลสมฺปทา ปาริปูริํ คจฺฉติ อปริสุทฺธา จ ปาริสุทฺธิํฯ</p>


<p>สเจ ปนสฺส ทีฆรตฺตํ ปริจเยน สีลปฎิปกฺขา ธมฺมา โทสาทโย อนฺตรนฺตรา อุปฺปเชฺชยฺยุํ, เตน โพธิสตฺตปฎิเญฺญน เอวํ ปฎิสญฺจิกฺขิตพฺพํ – นนุ ตยา สโมฺพธาย ปณิธานํ กตํ, สีลวิกเลน จ น สกฺกา โลกิยาปิ สมฺปตฺติโย ปาปุณิตุํ, ปเคว โลกุตฺตรา, สพฺพสมฺปตฺตีนํ ปน อคฺคภูตาย สมฺมาสโมฺพธิยา อธิฎฺฐานภูเตน สีเลน ปรมุกฺกํสคเตน ภวิตพฺพํ, ตสฺมา ‘‘กิกีว อณฺฑ’’นฺติอาทินา (วิสุทฺธิ. ๑.๑๙; ที. นิ. อฎฺฐ. ๑.๗) วุตฺตนเยน สมฺมา สีลํ รกฺขเนฺตน สุฎฺฐุตรํ ตยา เปสเลน ภวิตพฺพํฯ</p>


<p>อปิ จ ตยา ธมฺมเทสนาย ยานตฺตเย สตฺตานํ อวตารณปริปาจนานิ กาตพฺพานิ, สีลวิกลสฺส จ วจนํ น ปเจฺจตพฺพํ โหติ, อสปฺปายาหารวิจารสฺส วิย เวชฺชสฺส ติกิจฺฉนํ, ตสฺมา กถาหํ สเทฺธโยฺย หุตฺวา สตฺตานํ อวตารณปริปาจนานิ กเรยฺยนฺติ สภาวปริสุทฺธสีเลน ภวิตพฺพํฯ กิญฺจ ฌานาทิคุณวิเสสโยเคน เม สตฺตานํ อุปการกรณสมตฺถตา ปญฺญาปารมิอาทิปริปูรณญฺจ, ฌานาทโย จ คุณา สีลปาริสุทฺธิํ วินา น สมฺภวนฺตีติ สมฺมเทว สีลํ ปริโสเธตพฺพํฯ</p>


<p>ตถา ‘‘สมฺพาโธ ฆราวาโส รโชปโถ’’ติอาทินา (ที. นิ. ๑.๑๙๑; สํ. นิ. ๒.๑๕๔; ม. นิ. ๑.๒๙๑; ๒.๑๐) ฆราวาเส, ‘‘อฎฺฐิกงฺกลูปมา กามา’’ติอาทินา (ม. นิ. ๑.๒๓๔; ปาจิ. ๑๗๕) ‘‘มาตาปิ ปุเตฺตน วิวทตี’’ติอาทินา  (ม. นิ. ๑.๑๗๘) จ กาเมสุ, ‘‘เสยฺยถาปิ ปุริโส อิณํ อาทาย กมฺมเนฺต ปโยเชยฺยา’’ติอาทินา (ที. นิ. ๑.๒๑๘) กามจฺฉนฺทาทีสุ อาทีนวทสฺสนปุพฺพงฺคมา วุตฺตวิปริยาเยน ‘‘อโพฺภกาโส ปพฺพชฺชา’’ติอาทินา (ที. นิ. ๑.๑๙๑; สํ. นิ. ๒.๑๕๔) ปพฺพชฺชาทีสุ  อานิสํสปฎิสงฺขาวเสน เนกฺขมฺมปารมิยํ ปจฺจเวกฺขณา เวทิตพฺพาฯ อยเมตฺถ สเงฺขโป, วิตฺถาโร ปน ทุกฺขกฺขนฺธ- (ม. นิ. ๑.๑๖๓ อาทโย) อาสิวิโสปมสุตฺตา- (สํ. นิ. ๔.๒๓๘) ทิวเสน เวทิตโพฺพฯ</p>


<p>ตถา  ‘‘ปญฺญาย วินา ทานาทโย ธมฺมา น วิสุชฺฌนฺติ, ยถาสกํ พฺยาปารสมตฺถา จ น โหนฺตี’’ติ ปญฺญาคุณา มนสิกาตพฺพาฯ ยเถว หิ ชีวิเตน วินา สรีรยนฺตํ น โสภติ, น จ อตฺตโน กิริยาสุ ปฎิปตฺติสมตฺถํ โหติ, ยถา จ จกฺขาทีนิ อินฺทฺริยานิ วิญฺญาเณน วินา ยถาสกํ วิสเยสุ กิจฺจํ กาตุํ นปฺปโหนฺติ, เอวํ สทฺธาทีนิ อินฺทฺริยานิ ปญฺญาย วินา สกิจฺจปฎิปตฺติยํ อสมตฺถานีติ ปริจฺจาคาทิปฎิปตฺติยํ ปญฺญา ปธานการณํฯ อุมฺมีลิตปญฺญาจกฺขุกา หิ มหาโพธิสตฺตา อตฺตโน องฺคปจฺจงฺคานิปิ ทตฺวา อนตฺตุกฺกํสกา อปรวมฺภกา จ โหนฺติ, เภสชฺชรุกฺขา วิย วิกปฺปรหิตา กาลตฺตเยปิ โสมนสฺสชาตาฯ ปญฺญาวเสน หิ อุปายโกสลฺลโยคโต ปริจฺจาโค ปรหิตปฺปวตฺติยา ทานปารมิภาวํ อุเปติฯ อตฺตตฺถญฺหิ ทานํ วฑฺฒิสทิสํ โหติฯ</p>


<p>ตถา ปญฺญาย อภาเวน ตณฺหาทิสํกิเลสาวิโยคโต สีลสฺส วิสุทฺธิ เอว น สมฺภวติ, กุโต สพฺพญฺญุคุณาธิฎฺฐานภาโวฯ ปญฺญวา เอว จ ฆราวาเส กามคุเณสุ สํสาเร จ อาทีนวํ ปพฺพชฺชาย ฌานสมาปตฺติยํ นิพฺพาเน จ อานิสํสํ สุฎฺฐุ สลฺลเกฺขโนฺต ปพฺพชิตฺวา ฌานสมาปตฺติโย นิพฺพเตฺตตฺวา นิพฺพานาภิมุโข ปเร จ ตตฺถ ปติฎฺฐาเปติฯ วีริยญฺจ ปญฺญาวิรหิตํ ยถิจฺฉิตมตฺถํ น สาเธติ ทุรารมฺภภาวโตฯ วรเมว หิ อนารโมฺภ ทุรารมฺภโต, ปญฺญาสหิเตน ปน วีริเยน น กิญฺจิ ทุรธิคมํ อุปายปฎิปตฺติโตฯ ตถา ปญฺญวา เอว ปราปการาทีนํ อธิวาสกชาติโก โหติ, น ทุปฺปโญฺญฯ ปญฺญาวิรหิตสฺส จ ปเรหิ อุปนีตา อปการา ขนฺติยา ปฎิปกฺขเมว อนุพฺรูเหนฺติ, ปญฺญวโต ปน เต ขนฺติสมฺปตฺติยา ปริพฺรูหนวเสน อสฺสา ถิรภาวาย สํวตฺตนฺติฯ ปญฺญวา เอว ตีณิปิ สจฺจานิ  เนสํ การณานิ ปฎิปเกฺข จ ยถาภูตํ ชานิตฺวา ปเรสํ อวิสํวาทโก โหติฯ</p>


<p>ตถา ปญฺญาพเลน อตฺตานํ อุปตฺถเมฺภตฺวา ธิติสมฺปทาย สพฺพปารมีสุ อจลสมาทานาธิฎฺฐาโน โหติฯ ปญฺญวา เอว จ ปิยมชฺฌตฺตเวริวิภาคํ อกตฺวา สพฺพตฺถ หิตูปสํหารกุสโล โหติฯ ตถา ปญฺญาวเสน ลาภาลาภาทิโลกธมฺมสนฺนิปาเต นิพฺพิการตาย มชฺฌโตฺต โหติฯ เอวํ สพฺพาสํ ปารมีนํ ปญฺญาว ปาริสุทฺธิเหตูติ ปญฺญาคุณา ปจฺจเวกฺขิตพฺพาฯ อปิ จ ปญฺญาย วินา น  ทสฺสนสมฺปตฺติ, อนฺตเรน จ ทิฎฺฐิสมฺปทํ น สีลสมฺปทา , สีลทิฎฺฐิสมฺปทาวิรหิตสฺส น สมาธิสมฺปทา, อสมาหิเตน จ น สกฺกา อตฺตหิตมตฺตมฺปิ สาเธตุํ, ปเคว อุกฺกํสคตํ ปรหิตนฺติ ปรหิตาย ปฎิปเนฺนน ‘‘นนุ ตยา สกฺกจฺจํ ปญฺญาย ปริวุทฺธิยํ อาโยโค กรณีโย’’ติ โพธิสเตฺตน อตฺตา โอวทิตโพฺพฯ ปญฺญานุภาเวน หิ มหาสโตฺต จตุรธิฎฺฐานาธิฎฺฐิโต จตูหิ สงฺคหวตฺถูหิ โลกํ อนุคฺคณฺหโนฺต สเตฺต นิยฺยานมเคฺค อวตาเรติ, อินฺทฺริยานิ จ เนสํ ปริปาเจติฯ</p>


<p>ตถา ปญฺญาพเลน ขนฺธายตนาทีสุ ปวิจยพหุโลปวตฺตินิวตฺติโย ยาถาวโต ปริชานโนฺต ทานาทโย คุเณ วิเสสนิเพฺพธภาคิยภาวํ นยโนฺต โพธิสตฺตสิกฺขาย ปริปูรการี โหตีติ เอวมาทินา อเนกาการโวกาเร ปญฺญาคุเณ ววตฺถเปตฺวา ปญฺญาปารมี อนุพฺรูเหตพฺพาฯ</p>


<p>ตถา ทิสฺสมานานิปิ โลกิยานิ กมฺมานิ นิหีนวีริเยน ปาปุณิตุํ อสกฺกุเณยฺยานิ, อคณิตเขเทน ปน อารทฺธวีริเยน ทุรธิคมํ นาม นตฺถิฯ นิหีนวีริโย หิ ‘‘สํสารมโหฆโต สพฺพสเตฺต สนฺตาเรสฺสามี’’ติ อารภิตุเมว น สกฺกุณาติฯ มชฺฌิโม อารภิตฺวา อนฺตรา โวสานมาปชฺชติฯ อุกฺกฎฺฐวีริโย ปน อตฺตสุขนิรเปโกฺข อารมฺภปารมิมธิคจฺฉตีติ วีริยสมฺปตฺติ ปจฺจเวกฺขิตพฺพาฯ อปิ จ ‘‘ยสฺส อตฺตโน เอว สํสารปงฺกโต สมุทฺธรณตฺถมารโมฺภ, ตสฺสาปิ น วีริยสฺส สิถิลภาเว มโนรถานํ มตฺถกปฺปตฺติ สกฺกา สมฺภาเวตุํ, ปเคว สเทวกสฺส โลกสฺส สมุทฺธรณตฺถํ กตาภินีหาเรนา’’ติ  จ ‘‘ราคาทีนํ โทสคณานํ มตฺตมหาคชานํ วิย ทุนฺนิวารภาวโต ตนฺนิทานานญฺจ กมฺมสมาทานานํ อุกฺขิตฺตาสิกวธกสทิสภาวโต ตนฺนิมิตฺตานญฺจ ทุคฺคตีนํ สพฺพทา วิวฎมุขภาวโต, ตตฺถ นิโยชกานญฺจ ปาปมิตฺตานํ สทา สนฺนิหิตภาวโต ตโทวาทการิตาย จ พาลสฺส ปุถุชฺชนภาวสฺส สติสมฺภเว ยุตฺตํ สยเมว สํสารทุกฺขโต นิสฺสริตุนฺติ มิจฺฉาวิตกฺกา วีริยานุภาเวน ทูรีภวนฺตี’’ติ จ ‘‘ยทิ ปน สโมฺพธิ อตฺตาธีเนน วีริเยน สกฺกา สมธิคนฺตุํ, กิเมตฺถ ทุกฺกร’’นฺติ จ เอวมาทินา นเยน วีริยคุณา ปจฺจเวกฺขิตพฺพาฯ</p>


<p>ตถา  ขนฺติ นามายํ นิรวเสสคุณปฎิปกฺขสฺส โกธสฺส วิธมนโต คุณสมฺปาทเน สาธูนมปฺปฎิหตมายุธํ, ปราภิภวสมตฺถานํ อลงฺกาโร, สมณพฺราหฺมณานํ พลสมฺปทา, โกธคฺคิวินยนอุทกธารา, กลฺยาณสฺส กิตฺติสทฺทสฺส สญฺชาติเทโส, ปาปปุคฺคลานํ วจีวิสวูปสมกโร มนฺตาคโท, สํวเร ฐิตานํ ปรมา ธีรปกติ, คมฺภีราสยตาย สาคโร, โทสมหาสาครสฺส เวลา, อปายทฺวารสฺส ปิทหนกวาฎํ, เทวพฺรหฺมโลกานํ อาโรหณโสปานํ, สพฺพคุณานํ อธิวาสนภูมิ, อุตฺตมา กายวจีมโนวิสุทฺธีติ มนสิกาตพฺพํฯ</p>


<p>อปิ  จ ‘‘เอเต สตฺตา ขนฺติสมฺปตฺติยา อภาวโต อิธโลเก ตปฺปนฺติ, ปรโลเก จ ตปนียธมฺมานุโยคโต’’ติ จ ‘‘ยทิปิ ปราปการนิมิตฺตํ ทุกฺขํ อุปฺปชฺชติ, ตสฺส ปน ทุกฺขสฺส เขตฺตภูโต อตฺตภาโว พีชภูตญฺจ กมฺมํ มยาว อภิสงฺขต’’นฺติ จ ‘‘ตสฺส จ ทุกฺขสฺส อาณณฺยการณเมต’’นฺติ จ ‘‘อปการเก อสติ กถํ มยฺหํ ขนฺติสมฺปทา สมฺภวตี’’ติ จ ‘‘ยทิปายํ เอตรหิ อปการโก, อยํ นาม ปุเพฺพ อเนน มยฺหํ อุปกาโร กโต’’ติ จ ‘‘อปกาโร เอว วา ขนฺตินิมิตฺตตาย อุปกาโร’’ติ จ ‘‘สเพฺพปิเม สตฺตา มยฺหํ ปุตฺตสทิสา, ปุตฺตกตาปราเธสุ จ โก กุชฺฌิสฺสตี’’ติ จ ‘‘เยน โกธปิสาจาเวเสน อยํ มยฺหํ อปรชฺฌติ, สฺวายํ โกธภูตาเวโส มยา วิเนตโพฺพ’’ติ จ, ‘‘เยน อปกาเรน อิทํ มยฺหํ ทุกฺขํ อุปฺปนฺนํ, ตสฺส อหมฺปิ นิมิตฺต’’นฺติ จ, ‘‘เยหิ ธเมฺมหิ อปกาโร กโต, ยตฺถ จ กโต, สเพฺพปิ เต ตสฺมิํ เอว ขเณ นิรุทฺธา กสฺสิทานิ เกน โกโป กาตโพฺพ’’ติ  จ, ‘‘อนตฺตตาย สพฺพธมฺมานํ โก กสฺส อปรชฺฌตี’’ติ จ ปจฺจเวกฺขเนฺตน ขนฺติสมฺปทา อนุพฺรูเหตพฺพาฯ</p>


<p>ยทิ ปนสฺส ทีฆรตฺตํ ปริจเยน ปราปการนิมิตฺตโก โกโธ จิตฺตํ ปริยาทาย ติเฎฺฐยฺย, เตน อิติ ปฎิสญฺจิกฺขิตพฺพํ – ‘‘ขนฺติ นาเมสา ปราปการสฺส ปฎิปกฺขปฎิปตฺตีนํ ปจฺจุปการการณ’’นฺติ จ ‘‘อปกาโร จ มยฺหํ ทุกฺขูปนิสา สทฺธาติ ทุกฺขุปฺปาทเนน สทฺธาย สพฺพโลเก  อนภิรติสญฺญาย จ ปจฺจโย’’ติ จ, ‘‘อินฺทฺริยปกติ เหสา ยทิทํ อิฎฺฐานิฎฺฐวิสยสมาโยโคฯ ตตฺถ อนิฎฺฐวิสยสมาโยโค มยฺหํ น สิยาติ ตํ กุเตตฺถ ลพฺภา’’ติ จ ‘‘โกธวสิโก สโตฺต โกเธน อุมฺมโตฺต วิกฺขิตฺตจิโตฺต, ตตฺถ กิํ ปจฺจปกาเรนา’’ติ จ ‘‘สเพฺพปิเม สตฺตา สมฺมาสมฺพุเทฺธน โอรสปุตฺตา วิย ปริปาลิตา, ตสฺมา น ตตฺถ มยา จิตฺตโกโป กาตโพฺพ’’ติ จ, ‘‘อปราธเก จ สติ คุเณ คุณวติ มยา โกโป น กาตโพฺพ’’ติ จ, ‘‘อสติ คุเณ วิเสเสน กรุณายิตโพฺพ’’ติ จ ‘‘โกเปน จ มยฺหํ คุณยสา นิหียนฺตี’’ติ จ, ‘‘กุชฺฌเนน มยฺหํ ทุพฺพณฺณทุกฺขเสยฺยาทโย สปตฺตกนฺตา อาคจฺฉนฺตี’’ติ จ, ‘‘โกโธ จ นามายํ สพฺพาหิตการโก สพฺพหิตวินาสโก พลวา ปจฺจตฺถิโก’’ติ จ, ‘‘สติ จ ขนฺติยา น โกจิ ปจฺจตฺถิโก’’ติ จ, ‘‘อปราธเกน อปราธนิมิตฺตํ ยํ อายติํ ลทฺธพฺพํ ทุกฺขํ สติ จ ขนฺติยา มยฺหํ ตทภาโว’’ติ จ, ‘‘จินฺตเนน กุชฺฌเนฺตน จ มยา ปจฺจตฺถิโกเยว อนุวตฺติโต โหตี’’ติ จ, ‘‘โกเธ จ มยา ขนฺติยา อภิภูเต ตสฺส ทาสภูโต ปจฺจตฺถิโก สมฺมเทว อภิภูโต โหตี’’ติ จ, ‘‘โกธนิมิตฺตํ ขนฺติคุณปริจฺจาโค มยฺหํ น ยุโตฺต’’ติ จ, ‘‘สติ จ โกเธ คุณวิโรธปจฺจนีกธเมฺม กถํ เม สีลาทิธมฺมา ปาริปูริํ คเจฺฉยฺยุํ, อสติ จ เตสุ กถาหํ สตฺตานํ  อุปการพหุโล ปฎิญฺญานุรูปํ อุตฺตมํ สมฺปตฺติํ ปาปุณิสฺสามี’’ติ จ, ‘‘ขนฺติยา จ สติ พหิทฺธา วิเกฺขปาภาวโต สมาหิตสฺส สเพฺพ สงฺขารา อนิจฺจโต ทุกฺขโต สเพฺพ ธมฺมา อนตฺตโต นิพฺพานญฺจ อสงฺขตามตสนฺตปณีตตาทิภาวโต นิชฺฌานํ ขมนฺติ พุทฺธธมฺมา จ อจิเนฺตยฺยาปริเมยฺยปฺปภาวา’’ติฯ</p>


<p>ตโต จ อนุโลมิยํ ขนฺติยํ ฐิโต เกวลา อิเม อตฺตตฺตนิยภาวรหิตา ธมฺมมตฺตา ยถาสกํ ปจฺจเยหิ อุปฺปชฺชนฺติ วยนฺติ, น กุโตจิ อาคจฺฉนฺติ, น กุหิญฺจิ คจฺฉนฺติ, น จ กตฺถจิ ปติฎฺฐิตา, น เจตฺถ โกจิ กสฺสจิ พฺยาปาโรติ  อหํการมมํการานธิฎฺฐานตา นิชฺฌานํ ขมติ, เยน โพธิสโตฺต โพธิยา นิยโต อนาวตฺติธโมฺม โหตีติ เอวมาทินา ขนฺติปารมิยา ปจฺจเวกฺขณา เวทิตพฺพาฯ</p>


<p>ตถา สเจฺจน วินา สีลาทีนํ อสมฺภวโต ปฎิญฺญานุรูปํ ปฎิปตฺติยา อภาวโต จ, สจฺจธมฺมาติกฺกเม จ สพฺพปาปธมฺมานํ สโมสรณโต อสจฺจสนฺธสฺส อปจฺจยิกภาวโต  อายติญฺจ อนาเทยฺยวจนตาวหนโต สมฺปนฺนสจฺจสฺส จ, สพฺพคุณาธิฎฺฐานภาวโต สจฺจาธิฎฺฐาเนน สพฺพโพธิสมฺภารานํ ปาริสุทฺธิปาริปูริสามตฺถิยโต สภาวธมฺมาวิสํวาทเนน สพฺพโพธิสมฺภารกิจฺจกรณโต โพธิสตฺตปฎิปตฺติยา จ, ปรินิปฺผตฺติโตติอาทินา สจฺจปารมิยา สมฺปตฺติโย ปจฺจเวกฺขิตพฺพาฯ</p>


<p>ตถา ทานาทีสุ ทฬฺหสมาทานํ ตํปฎิปกฺขสนฺนิปาเต จ เนสํ อจลาธิฎฺฐานํ ตตฺถ จ ธีรวีรภาวํ วินา น ทานาทิสมฺภารา สโมฺพธินิมิตฺตา สมฺภวนฺตีติอาทินา อธิฎฺฐาเน คุณา ปจฺจเวกฺขิตพฺพาฯ</p>


<p>ตถา ‘‘อตฺตหิตมเตฺต อวติฎฺฐเนฺตนาปิ สเตฺตสุ หิตจิตฺตตํ วินา น สกฺกา อิธโลกปรโลกสมฺปตฺติโย ปาปุณิตุํ, ปเคว สพฺพสเตฺต นิพฺพานสมฺปตฺติยํ ปติฎฺฐาเปตุกาเมนา’’ติ จ, ‘‘ปจฺฉา สพฺพสตฺตานํ โลกุตฺตรสมฺปตฺติํ อากงฺขเนฺตน อิทานิ โลกิยสมฺปตฺติอากงฺขา ยุตฺตรูปา’’ติ จ, ‘‘อิทานิ อาสยมเตฺตน ปเรสํ หิตสุขูปสํหารํ กาตุํ อสโกฺกโนฺต กทา ปโยเคน ตํ สาเธสฺสามี’’ติ จ, ‘‘อิทานิ มยา หิตสุขูปสํหาเรน สํวฑฺฒิตา ปจฺฉา ธมฺมสํวิภาคสหายา มยฺหํ ภวิสฺสนฺตี’’ติ จ, ‘‘เอเตหิ วินา น มยฺหํ โพธิสมฺภารา สมฺภวนฺติ, ตสฺมา สพฺพพุทฺธคุณวิภูตินิปฺผตฺติการณตฺตา มยฺหํ เอเต ปรมํ ปุญฺญเกฺขตฺตํ อนุตฺตรํ กุสลายตนํ อุตฺตมํ คารวฎฺฐาน’’นฺติ จ, สวิเสสํ สเตฺตสุ สเพฺพสุ หิตชฺฌาสยตา ปจฺจุปฎฺฐเปตพฺพา , กิญฺจ กรุณาธิฎฺฐานโตปิ สพฺพสเตฺตสุ เมตฺตา อนุพฺรูเหตพฺพาฯ วิมริยาทีกเตน หิ เจตสา สเตฺตสุ หิตสุขูปสํหารนิรตสฺส เตสํ อหิตทุกฺขาปนยนกามตา พลวตี อุปฺปชฺชติ ทฬฺหมูลาฯ กรุณา จ สเพฺพสํ พุทฺธการกธมฺมานํ อาทิ จรณํ ปติฎฺฐา มูลํ มุขํ ปมุขนฺติ เอวมาทินา เมตฺตาย คุณา ปจฺจเวกฺขิตพฺพาฯ</p>


<p>ตถา ‘‘อุเปกฺขาย อภาเว สเตฺตหิ กตา วิปฺปการา จิตฺตสฺส วิการํ อุปฺปาเทยฺยุํ, สติ จ จิตฺตวิกาเร ทานาทีนํ สมฺภารานํ สมฺภโว เอว นตฺถี’’ติ  จ, ‘‘เมตฺตาสิเนเหน สิเนหิเต จิเตฺต อุเปกฺขาย วินา สมฺภารานํ ปาริสุทฺธิ น โหตี’’ติ  จ, ‘‘อนุเปกฺขโก สมฺภาเรสุ ปุญฺญสมฺภารํ ตพฺพิปากญฺจ สตฺตหิตตฺถํ ปริณาเมตุํ น สโกฺกตี’’ติ จ, ‘‘อุเปกฺขาย อภาเว เทยฺยธมฺมปฎิคฺคาหกานํ วิภาคํ อกตฺวา ปริจฺจชิตุํ น สโกฺกตี’’ติ จ, ‘‘อุเปกฺขารหิเตน ชีวิตปริกฺขารานํ ชีวิตสฺส จ อนฺตรายํ อมนสิกริตฺวา สีลวิโสธนํ กาตุํ น สโกฺกตี’’ติ จ, ตถา อุเปกฺขาวเสน อรติรติสหเสฺสว เนกฺขมฺมพลสิทฺธิโต อุปปตฺติโต อิกฺขณวเสน สพฺพสมฺภารกิจฺจนิปฺผตฺติโต อจฺจารทฺธสฺส วีริยสฺส อนุเปกฺขเณ ปธานกิจฺจากรณโต อุเปกฺขโต เอว ติติกฺขานิชฺฌานสมฺภวโต อุเปกฺขาวเสน สตฺตสงฺขารานํ อวิสํวาทนโต โลกธมฺมานํ อชฺฌุเปกฺขเณน สมาทินฺนธเมฺมสุ อจลาธิฎฺฐานสิทฺธิโต ปราปการาทีสุ อนาโภควเสเนว เมตฺตาวิหารนิปฺผตฺติโตติ สพฺพโพธิสมฺภารานํ สมาทานาธิฎฺฐานปาริปูรินิปฺผตฺติโย อุเปกฺขานุภาเวน สมฺปชฺชนฺตีติ เอวมาทินา นเยน อุเปกฺขาปารมี ปจฺจเวกฺขิตพฺพาฯ เอวํ อปริจฺจาคปริจฺจาคาทีสุ ยถากฺกมํ อาทีนวานิสํสปจฺจเวกฺขณา ทานาทิปารมีนํ ปจฺจโยติ ทฎฺฐพฺพํฯ</p>


<p>ตถา สปริกฺขารา ปญฺจทส จรณธมฺมา ปญฺจ จ อภิญฺญาโยฯ ตตฺถ  นาม สีลสํวโร, อินฺทฺริเยสุ คุตฺตทฺวารตา, โภชเน มตฺตญฺญุตา, ชาคริยานุโยโค, สตฺต สทฺธมฺมา, จตฺตาริ ฌานานิ จฯ เตสุ สีลาทีนํ จตุนฺนํ เตรสาปิ ธุตธมฺมา อปฺปิจฺฉตาทโย จ ปริกฺขาราฯ สทฺธเมฺมสุ  พุทฺธธมฺมสงฺฆสีลจาคเทวตูปสมานุสฺสติลูขปุคฺคลปริวชฺชน- สินิทฺธปุคฺคลเสวนปสาทนียธมฺมปจฺจเวกฺขณตทธิมุตฺตตา ปริกฺขาโรฯ  อกุสลาทีนวปจฺจเวกฺขณอปายาทีนวปจฺจเวกฺขณกุสลธมฺมูปตฺถมฺภน- ภาวปจฺจเวกฺขณหิโรตฺตปฺปรหิตปุคฺคลปริวชฺชนหิโรตฺตปฺปสมฺปนฺนปุคฺคลเสนตทธิมุตฺตตาฯ  ปุพฺพโยคปริปุจฺฉก- ภาวสทฺธมฺมาภิโยคอนวชฺชวิชฺชาฎฺฐานาทิปริจยปริปกฺกินฺทฺริยตากิเลสทูรีภาวอปฺปสฺสุต- ปริวชฺชนพหุสฺสุตเสวนตทธิมุตฺตตาฯ  อปายภยปจฺจเวกฺขณ-  คมนวีถิปจฺจเวกฺขณธมฺมมหตฺตปจฺจเวกฺขณถินมิทฺธวิโนทนกุสีตปุคฺคลปริวชฺชน- อารทฺธวีริยปุคฺคลเสวนสมฺมปฺปธานปจฺจเวกฺขณตทธิมุตฺตตา ฯ  สติสมฺปชญฺญมุฎฺฐสฺสติปุคฺคลปริวชฺชนอุปฎฺฐิตสฺสติปุคฺคลเสวนตทธิมุตฺตตาฯ   ปริปุจฺฉกภารวตฺถุวิสทกิริยาอินฺทฺริยสมตฺตปฎิปาทนทุปฺปญฺญปุคฺคล- ปริวชฺชนปญฺญวนฺตปุคฺคลเสวนคมฺภีรญาณจริยปจฺจเวกฺขณตทธิมุตฺตตาฯ จตุนฺนํ ฌานานํ สีลาทิจตุกฺกํ อฎฺฐติํสาย อารมฺมเณสุ ปุพฺพภาคภาวนา อาวชฺชนาทิวสีภาวกรณญฺจ ปริกฺขาโรฯ ตตฺถ สีลาทีหิ ปโยคสุทฺธิยา สตฺตานํ อภยทาเน อาสยสุทฺธิยา อามิสทาเน อุภยสุทฺธิยา ธมฺมทาเน สมโตฺถ โหตีติอาทินา จรณาทีนํ ทานาทิสมฺภารานํ ปจฺจยภาโว ยถารหํ นิทฺธาเรตโพฺพฯ อติวิตฺถารภเยน น นิทฺธารยิมฺหาติฯ เอวํ สมฺปตฺติจกฺกาทโยปิ ทานาทีนํ ปจฺจโยติ เวทิตพฺพาฯ</p>


<p>ติ? อวิเสเสน ตณฺหาทีหิ ปรามฎฺฐภาโว ปารมีนํ สํกิเลโส, วิเสเสน ปน เทยฺยธมฺมปฎิคฺคาหกวิกปฺปา ทานปารมิยา สํกิเลโสฯ สตฺตกาลวิกปฺปา สีลปารมิยา, กามภวตทุปสเมสุ อภิรติอนภิรติวิกปฺปา เนกฺขมฺมปารมิยา, อหํ มมาติ วิกปฺปา ปญฺญาปารมิยา, ลีนุทฺธจฺจวิกปฺปา วีริยปารมิยา, อตฺตปรวิกปฺปา ขนฺติปารมิยา, อทิฎฺฐาทีสุ ทิฎฺฐาทิวิกปฺปา สจฺจปารมิยา, โพธิสมฺภารตพฺพิปเกฺขสุ โทสคุณวิกปฺปา อธิฎฺฐานปารมิยา, หิตาหิตวิกปฺปา เมตฺตาปารมิยา, อิฎฺฐานิฎฺฐวิกปฺปา อุเปกฺขาปารมิยา สํกิเลโสติ ทฎฺฐพฺพํฯ</p>


<p>นฺติ? ตณฺหาทีหิ อนุปฆาโต ยถาวุตฺตวิกปฺปวิรโห จ เอตาสํ โวทานนฺติ เวทิตพฺพํฯ อนุปหตา หิ ตณฺหามานทิฎฺฐิโกธูปนาหมกฺขปฬาสอิสฺสามจฺฉริย- มายาสาเฐยฺยถมฺภสารมฺภมทปฺปมาทาทีหิ กิเลเสหิ เทยฺยธมฺมปฎิคฺคาหกวิกปฺปาทิรหิตา จ ทานาทิปารมิโย ปริสุทฺธา ปภสฺสรา ภวนฺตีติฯ</p>


<p>ติ? อวิเสเสน สเพฺพปิ สํกิเลสา สเพฺพปิ  อกุสลา ธมฺมา เอตาสํ ปฎิปโกฺข, วิเสเสน ปน ปุเพฺพ วุตฺตา มเจฺฉราทโยติ เวทิตพฺพาฯ อปิ จ เทยฺยธมฺมปฎิคฺคาหกทานผเลสุ อโลภาโทสาโมหคุณโยคโต โลภโทสโมหปฎิปกฺขํ ทานํ, กายาทิโทสวงฺกาปคมโต โลภาทิปฎิปกฺขํ สีลํ, กามสุขปรูปฆาตอตฺตกิลมถปริวชฺชนโต โทสตฺตยปฎิปกฺขํ เนกฺขมฺมํ, โลภาทีนํ อนฺธีกรณโต ญาณสฺส จ อนนฺธีกรณโต โลภาทิปฎิปกฺขา ปญฺญา , อลีนานุทฺธตญายารมฺภวเสน โลภาทิปฎิปกฺขํ วีริยํ, อิฎฺฐานิฎฺฐสุญฺญตานํ ขมนโต โลภาทิปฎิปกฺขา ขนฺติ, สติปิ ปเรสํ อุปกาเร อปกาเร จ ยถาภูตปฺปวตฺติยา  โลภาทิปฎิปกฺขํ สจฺจํ, โลกธเมฺม อภิภุยฺย ยถาสมาทิเนฺนสุ สมฺภาเรสุ อจลนโต โลภาทิปฎิปกฺขํ อธิฎฺฐานํ, นีวรณวิเวกโต โลภาทิปฎิปกฺขา เมตฺตา, อิฎฺฐานิเฎฺฐสุ อนุนยปฎิฆวิทฺธํสนโต สมปฺปวตฺติโต จ โลภาทิปฎิปกฺขา อุเปกฺขาติ ทฎฺฐพฺพํฯ</p>


<p>ติ? ทานปารมิยา ตาว สุขูปกรณสรีรชีวิตปริจฺจาเคน ภยาปนุทเนน ธโมฺมปเทเสน จ พหุธา สตฺตานํ อนุคฺคหกรณํ ปฎิปตฺติฯ ตตฺถ อามิสทานํ อภยทานํ ธมฺมทานนฺติ ทาตพฺพวตฺถุวเสน ติวิธํ ทานํฯ เตสุ โพธิสตฺตสฺส ทาตพฺพวตฺถุ อชฺฌตฺติกํ พาหิรนฺติ ทุวิธํฯ ตตฺถ พาหิรํ อนฺนํ ปานํ วตฺถํ ยานํ มาลาคนฺธวิเลปนํ เสยฺยาวสถปทีเปยฺยนฺติ ทสวิธํฯ อนฺนาทีนํ ขาทนียโภชนียาทิวิภาเคน อเนกวิธํฯ ตถา รูปารมฺมณํ ยาว ธมฺมารมฺมณนฺติ อารมฺมณโต ฉพฺพิธํฯ รูปารมฺมณาทีนญฺจ นีลาทิวิภาเคน อเนกวิธํฯ ตถา มณิกนกรชตมุตฺตาปวาฬาทิ, เขตฺตวตฺถุอารามาทิ, ทาสิทาสโคมหิํสาทิ นานาวิธวิตฺตูปกรณวเสน อเนกวิธํฯ</p>


<p>ตตฺถ มหาปุริโส พาหิรํ วตฺถุํ เทโนฺต ‘‘โย เยน อตฺถิโก, ตํ ตสฺส เทติ, เทโนฺต จ ตสฺส อตฺถิโก’’ติ สยเมว ชานโนฺต อยาจิโตปิ เทติ ปเคว ยาจิโตฯ มุตฺตจาโค เทติ, โน อมุตฺตจาโค, ปริยตฺตํ เทติ, โน อปริยตฺตํ สติ เทยฺยธเมฺมฯ น ปจฺจุปการสนฺนิสฺสิโต  เทติฯ อสติ เทยฺยธเมฺม หิ ปริยเตฺต สํวิภาคารหํ สํวิภชติฯ น จ เทติ ปรูปฆาตาวหํ สตฺถวิสมชฺชาทิกํ, นาปิ กีฬนกํ ยํ อนตฺถูปสํหิตํ ปมาทาวหญฺจฯ น จ คิลานสฺส ยาจกสฺส ปานโภชนาทิอสปฺปายํ ปมาณรหิตํ วา เทติ, ปมาณยุตฺตํ ปน สปฺปายเมว เทติฯ</p>


<p>ตถา ยาจิโต คหฎฺฐานํ คหฎฺฐานุจฺฉวิกํ เทติ, ปพฺพชิตานํ ปพฺพชิตานุจฺฉวิกํ เทติ, มาตาปิตโร ญาติสาโลหิตา มิตฺตามจฺจา ปุตฺตทารทาสกมฺมกราติ เอเตสุ กสฺสจิ ปีฬํ อชเนโนฺต เทติ, น จ อุฬารํ เทยฺยธมฺมํ ปฎิชานิตฺวา ลูขํ เทติ, น จ ลาภสกฺการสิโลกสนฺนิสฺสิโต เทติ, น จ ปจฺจุปการสนฺนิสฺสิโต เทติ, น จ ผลปาฎิกงฺขี เทติ  อญฺญตฺร สมฺมาสโมฺพธิยา, น จ ยาจเก เทยฺยธมฺมํ วา ชิคุจฺฉโนฺต เทติ, น จ อสญฺญตานํ ยาจกานํ อโกฺกสกโรสกานมฺปิ อปวิทฺธํ ทานํ เทติ, อญฺญทตฺถุ ปสนฺนจิโตฺต อนุกมฺปโนฺต สกฺกจฺจเมว เทติ, น จ โกตูหลมงฺคลิโก หุตฺวา เทติ, กมฺมผลเมว ปน สทฺทหโนฺต เทติ, นปิ ยาจเก ปยิรุปาสนาทีหิ ปริกิเลเสตฺวา เทติ, อปริกิเลสโนฺต เอว ปน เทติ, น จ ปเรสํ วญฺจนาธิปฺปาโย เภทนาธิปฺปาโย วา ทานํ เทติ, อสํกิลิฎฺฐจิโตฺต เอว เทติ, นปิ ผรุสวาโจ ภากุฎิมุโข ทานํ เทติ, ปิยวาที ปน ปุพฺพภาสี มิตวจโน หุตฺวา เทติ , ยสฺมิญฺจ เทยฺยธเมฺม อุฬารมนุญฺญตาย วา จิรปริจเยน วา เคธสภาวตาย วา โลภธโมฺม อธิมโตฺต โหติ, ชานโนฺต โพธิสโตฺต ตํ ขิปฺปเมว ปฎิวิโนเทตฺวา ยาจเก ปริเยสิตฺวาปิ เทติ, ยญฺจ เทยฺยวตฺถุ ปริตฺตํ ยาจโกปิ ปจฺจุปฎฺฐิโต, ตํ อจิเนฺตตฺวาปิ อตฺตานํ พาเธตฺวา เทโนฺต ยาจกํ สมฺมาเนติ ยถา ตํ อกิตฺติปณฺฑิโตฯ น จ มหาปุริโส อตฺตโน ปุตฺตทารทาสกมฺมกรโปริเส ยาจิโต เต อสญฺญาปิเต โทมนสฺสปฺปเตฺต ยาจกานํ เทติ, สมฺมเทว ปน สญฺญาปิเต โสมนสฺสปฺปเตฺต เทติฯ เทโนฺต จ ยกฺขรกฺขสปิสาจาทีนํ วา มนุสฺสานํ กุรูรกมฺมนฺตานํ วา ชานโนฺต น เทติ, ตถา รชฺชมฺปิ ตาทิสานํ น เทติฯ เย โลกสฺส อหิตาย ทุกฺขาย อนตฺถาย ปฎิปชฺชนฺติ, เย ปน ธมฺมิกา ธเมฺมน โลกํ ปาเลนฺติ, เตสํ เทติฯ เอวํ ตาว พาหิรทาเน ปฎิปตฺติ เวทิตพฺพาฯ</p>


<p>อชฺฌตฺติกทานํ  ปน ทฺวีหิ อากาเรหิ เวทิตพฺพํฯ กถํ? ยถา นาม โกจิ ปุริโส ฆาสจฺฉาทนเหตุ อตฺตานํ ปรสฺส นิสฺสชฺชติ, วิเธยฺยภาวํ อุปคจฺฉติ ทาสพฺยํ, เอวเมว มหาปุริโส สโมฺพธิเหตุ นิรามิสจิโตฺต สตฺตานํ อนุตฺตรํ หิตสุขํ อิจฺฉโนฺต อตฺตโน ทานปารมิํ ปริปูเรตุกาโม อตฺตานํ ปรสฺส นิสฺสชฺชติ, วิเธยฺยภาวํ อุปคจฺฉติ ยถากามกรณียตํฯ กรจรณนยนาทิองฺคปจฺจงฺคํ เตน เตน อตฺถิกานํ อกมฺปิโต อโนลีโน อนุปฺปเทติ, น ตตฺถ สชฺชติ น สโงฺกจํ อาปชฺชติ ยถา ตํ พาหิรวตฺถุสฺมิํ, ตถา หิ มหาปุริโส ทฺวีหิ อากาเรหิ พาหิรวตฺถุํ ปริจฺจชติ ยถาสุขํ ปริโภคาย วา ยาจกานํ เตสํ มโนรถํ ปริปูเรโนฺต, อตฺตโน วสีภาวาย วา, ตตฺถ  สเพฺพน สพฺพํ มุตฺตจาโค, เอวมหํ นิสฺสงฺคภาวนาย สโมฺพธิํ ปาปุณิสฺสามีติฯ เอวํ อชฺฌตฺติกวตฺถุสฺมินฺติ เวทิตพฺพํฯ</p>


<p>ตตฺถ ยํ อชฺฌตฺติกวตฺถุ ทียมานํ ยาจกสฺส เอกเนฺตเนว หิตาย สํวตฺตติ, ตํ เทติ, น อิตรํฯ น จ มหาปุริโส มารสฺส มารกายิกานํ เทวตานํ วา วิหิํสาธิปฺปายานํ อตฺตโน อตฺตภาวํ องฺคปจฺจงฺคานิ วา ชานมาโน เทติ ‘‘มา เตสํ อนโตฺถ อโหสี’’ติฯ ยถา จ มารกายิกานํ, เอวํ เตหิ อนฺวาวิฎฺฐานมฺปิ น เทติ, นปิ อุมฺมตฺตกานํฯ อิตเรสํ ปน ยาจิยมาโน สมนนฺตรเมว เทติ, ตาทิสาย ยาจนาย ทุลฺลภภาวโต ตาทิสสฺส จ ทานสฺส ทุกฺกรภาวโตฯ</p>


<p>อภยทานํ ปน ราชโต โจรโต อคฺคิโต อุทกโต เวริปุคฺคลโต สีหพฺยคฺฆาทิวาฬมิคโต นาคยกฺขรกฺขสปิสาจาทิโต สตฺตานํ ภเย ปจฺจุปฎฺฐิเต ตโต ปริตฺตาณภาเวน เวทิตพฺพํฯ</p>


<p>ธมฺมทานํ  ปน อสํกิลิฎฺฐจิตฺตสฺส อวิปรีตา ธมฺมเทสนา, โอปายิโก หิตสฺส อุปเทโส ทิฎฺฐธมฺมิกสมฺปรายิกปรมตฺถวเสน เยน สาสเน อโนติณฺณานํ อวตารณํ โอติณฺณานํ ปริปาจนํฯ ตตฺถายํ นโย – สเงฺขปโต ตาว ทานกถา สีลกถา สคฺคกถา กามานํ อาทีนโว สํกิเลโส จ เนกฺขเมฺม อานิสํโสฯ วิตฺถารโต ปน สาวกโพธิยํ อธิมุตฺตจิตฺตานํ สรณคมนํ สีลสํวโร อินฺทฺริเยสุ คุตฺตทฺวารตา โภชเน มตฺตญฺญุตา ชาคริยานุโยโค สตฺต สทฺธมฺมา อฎฺฐติํสาย อารมฺมเณสุ กมฺมกรณวเสน สมถานุโยโค  รูปกายาทีสุ วิปสฺสนาภินิเวเสสุ ยถารหํ อภินิเวสมุเขน วิปสฺสนานุโยโค, ตถา วิสุทฺธิปฎิปทา สมฺมตฺตคหณํ ติโสฺส วิชฺชา ฉ อภิญฺญา จตโสฺส ปฎิสมฺภิทา สาวกโพธีติ เอเตสํ คุณสํกิตฺตนวเสน ยถารหํ ตตฺถ ตตฺถ ปติฎฺฐาปนา ปริโยทปนา จฯ ตถา ปเจฺจกโพธิยํ สมฺมาสโมฺพธิยญฺจ อธิมุตฺตานํ สตฺตานํ ยถารหํ ทานาทิปารมีนํ สภาวรสลกฺขณาทิสํกิตฺตนมุเขน ตีสุปิ อวตฺถาสุ เตสํ พุทฺธานํ มหานุภาวตาวิภาวเนน ยานทฺวเย ปติฎฺฐาปนา ปริโยทปนา จฯ เอวํ มหาปุริโส สตฺตานํ ธมฺมทานํ เทติฯ</p>


<p>ตถา  มหาปุริโส สตฺตานํ อามิสทานํ เทโนฺต ‘‘อิมินาหํ ทาเนน สตฺตานํ อายุวณฺณสุขพลปฎิภานาทิสมฺปตฺติญฺจ รมณียํ อคฺคผลสมฺปตฺติญฺจ นิปฺผาเทยฺย’’นฺติ อนฺนทานํ เทติ, ตถา สตฺตานํ กามกิเลสปิปาสาวูปสมาย ปานํ เทติ, ตถา สุวณฺณวณฺณตาย หิโรตฺตปฺปาลงฺการสฺส จ นิปฺผตฺติยา วตฺถานิ เทติ, ตถา อิทฺธิวิธสฺส เจว นิพฺพานสุขสฺส จ นิปฺผตฺติยา ยานํ เทติ, ตถา สีลคนฺธนิปฺผตฺติยา คนฺธํ เทติ, ตถา พุทฺธคุณโสภานิปฺผตฺติยา มาลาวิเลปนํ เทติ, โพธิมณฺฑาสนนิปฺผตฺติยา อาสนํ เทติ, ตถาคตเสยฺยานิปฺผตฺติยา เสยฺยํ เทติ, สรณภาวนิปฺผตฺติยา อาวสถํ เทติ, ปญฺจจกฺขุปฎิลาภาย ปทีเปยฺยํ เทติ, พฺยามปฺปภานิปฺผตฺติยา รูปทานํ เทติ, พฺรหฺมสฺสรนิปฺผตฺติยา สทฺททานํ เทติ, สพฺพโลกสฺส ปิยภาวาย รสทานํ เทติ, พุทฺธสุขุมาลภาวาย โผฎฺฐพฺพทานํ เทติ, อชรามรภาวาย เภสชฺชทานํ เทติ, กิเลสทาสพฺยวิโมจนตฺถํ ทาสานํ ภุชิสฺสตาทานํ เทติ, สทฺธมฺมาภิรติยา อนวชฺชขิฑฺฑารติเหตุทานํ เทติ, สเพฺพปิ สเตฺต อริยาย ชาติยา อตฺตโน ปุตฺตภาวูปนยนาย ปุตฺตทานํ เทติ, สกลสฺสปิ โลกสฺส ปติภาวูปคมนาย ทารทานํ เทติ, สุภลกฺขณสมฺปตฺติยา สุวณฺณมณิมุตฺตาปวาฬาทิทานํ, อนุพฺยญฺชนสมฺปตฺติยา นานาวิธวิภูสนทานํ, สทฺธมฺมโกสาธิคมาย วิตฺตโกสทานํ, ธมฺมราชภาวาย รชฺชทานํ, ฌานาทิสมฺปตฺติยา อารามุยฺยานตฬากวนทานํ, จกฺกงฺกิเตหิ ปาเทหิ โพธิมณฺฑูปสงฺกมนาย จรณทานํ, จตุโรฆนิตฺถรณาย สตฺตานํ สทฺธมฺมหตฺถทานตฺถํ หตฺถทานํ, สทฺธินฺทฺริยาทิปฎิลาภาย  กณฺณนาสาทิทานํ, สมนฺตจกฺขุปฎิลาภาย จกฺขุทานํ, ‘‘ทสฺสนสวนานุสฺสรณปาริจริยาทีสุ สพฺพกาลํ  สพฺพสตฺตานํ หิตสุขาวโห, สพฺพโลเกน จ อุปชีวิตโพฺพ เม กาโย ภเวยฺยา’’ติ มํสโลหิตาทิทานํ, ‘‘สพฺพโลกุตฺตโม ภเวยฺย’’นฺติ อุตฺตมงฺคทานํ เทติฯ</p>


<p>เอวํ ททโนฺต จ น อเนสนาย เทติ, น จ ปโรปฆาเตน, น ภเยน, น ลชฺชาย, น ทกฺขิเณยฺยโรสเนน, น ปณีเต สติ ลูขํ, น อตฺตุกฺกํสเนน, น ปรวมฺภเนน, น ผลาภิสงฺขาย, น ยาจกชิคุจฺฉาย, น อจิตฺตีกาเรน เทติ, อถ โข สกฺกจฺจํ เทติ, สหเตฺถน เทติ, กาเลน เทติ, จิตฺตีกตฺวา เทติ, อวิภาเคน เทติฯ ตีสุ กาเลสุ โสมนสฺสิโต เทติ, ตโต  เอว จ ทตฺวา น ปจฺฉานุตาปี โหติฯ น ปฎิคฺคาหกวเสน มานาวมานํ กโรติ, ปฎิคฺคาหกานํ ปิยสมุทาจาโร โหติ วทญฺญู ยาจโยโค สปริวารทายโกฯ อนฺนทานญฺหิ เทโนฺต ‘‘ตํ สปริวารํ กตฺวา ทสฺสามี’’ติ วตฺถาทีหิ สทฺธิํ เทติฯ ตถา วตฺถทานํ เทโนฺต ‘‘ตํ สปริวารํ กตฺวา ทสฺสามี’’ติ อนฺนาทีหิ สทฺธิํ เทติฯ ยานทานาทีสุปิ เอเสว นโยฯ</p>


<p>ตถา รูปทานํ เทโนฺต อิตรารมฺมณานิปิ ตสฺส ปริวารํ กตฺวา เทติ, เอวํ เสเสสุปิฯ ตตฺถ รูปทานํ นาม นีลปีตโลหิตโอทาตาทิวณฺณาสุ ปุปฺผวตฺถธาตูสุ อญฺญตรํ ลภิตฺวา รูปวเสน อาภุชิตฺวา ‘‘รูปทานํ ทสฺสามิ, รูปทานํ มยฺห’’นฺติ จิเนฺตตฺวา ตาทิเส ทกฺขิเณเยฺย ทานํ ปติฎฺฐาเปติ สวตฺถุกํ กตฺวาฯ เอตํ  นามฯ</p>


<p>สทฺททานํ ปน เภริสทฺทาทิวเสน เวทิตพฺพํฯ ตตฺถ สทฺทํ กนฺทมูลานิ วิย อุปฺปาเฎตฺวา นีลุปฺปลหตฺถกํ วิย จ หเตฺถ ฐเปตฺวา ทาตุํ น สกฺกา, สวตฺถุกํ ปน กตฺวา เทโนฺต สทฺททานํ เทติ นามฯ ตสฺมา ยทา ‘‘สทฺททานํ ทสฺสามี’’ติ เภริมุทิงฺคาทีสุ อญฺญตเรน ตูริเยน ติณฺณํ รตนานํ อุปหารํ กโรติ กาเรติ จ, ‘‘สทฺททานํ เม’’ติ เภริอาทีนิ ฐเปติ ฐปาเปติ จฯ ธมฺมกถิกานํ ปน สรเภสชฺชํ เตลผาณิตาทิํ เทติ, ธมฺมสฺสวนํ โฆเสติ, สรภญฺญํ ภณติ, ธมฺมกถํ กเถติ, อุปนิสินฺนกกถํ  อนุโมทนกถญฺจ กโรติ กาเรติ จ, ตทา  นาม โหติฯ</p>


<p>ตถา คนฺธทานํ มูลคนฺธาทีสุ อญฺญตรํ รชนียํ คนฺธวตฺถุํ ปิํสิตเมว วา คนฺธํ ยํกิญฺจิ ลภิตฺวา คนฺธวเสน อาภุชิตฺวา ‘‘คนฺธทานํ ทสฺสามิ, คนฺธทานํ มยฺห’’นฺติ พุทฺธรตนาทีนํ ปูชํ กโรติ กาเรติ จ, คนฺธปูชนตฺถาย อครุจนฺทนาทิเก คนฺธวตฺถุเก ปริจฺจชติฯ อิทํ ฯ</p>


<p>ตถา  มูลรสาทีสุ ยํกิญฺจิ รชนียํ รสวตฺถุํ ลภิตฺวา รสวเสน อาภุชิตฺวา ‘‘รสทานํ ทสฺสามิ, รสทานํ มยฺห’’นฺติ ทกฺขิเณยฺยานํ เทติ, รสวตฺถุเมว วา ธญฺญควาทิกํ ปริจฺจชติฯ อิทํ ฯ</p>


<p>ตถา โผฎฺฐพฺพทานํ มญฺจปีฐาทิวเสน อตฺถรณปาวุรณาทิวเสน จ เวทิตพฺพํฯ ยทา หิ มญฺจปีฐภิสิพิโมฺพหนาทิกํ นิวาสนปารุปนาทิกํ วา สุขสมฺผสฺสํ  รชนียํ อนวชฺชํ โผฎฺฐพฺพวตฺถุํ ลภิตฺวา โผฎฺฐพฺพวเสน อาภุชิตฺวา ‘‘โผฎฺฐพฺพทานํ ทสฺสามิ, โผฎฺฐพฺพทานํ มยฺห’’นฺติ ทกฺขิเณยฺยานํ เทติฯ ยถาวุตฺตํ โผฎฺฐพฺพวตฺถุํ ลภิตฺวา ปริจฺจชติ, อิทํ ฯ</p>


<p>ธมฺมทานํ ปน ธมฺมารมฺมณสฺส อธิเปฺปตตฺตา โอชปานชีวิตวเสน เวทิตพฺพํฯ โอชาทีสุ หิ อญฺญตรํ รชนียํ วตฺถุํ ลภิตฺวา ธมฺมารมฺมณวเสน อาภุชิตฺวา ‘‘ธมฺมทานํ ทสฺสามิ, ธมฺมทานํ มยฺห’’นฺติ สปฺปินวนีตาทิ เทติฯ อมฺพปานาทิอฎฺฐวิธ เทติ, นฺติ อาภุชิตฺวา สลากภตฺตปกฺขิกภตฺตาทีนิ เทติ, อผาสุกภาเวน อภิภูตานํ พฺยาธิตานํ เวเชฺช ปจฺจุปฎฺฐาเปติ, ชาลํ ผาลาเปติ, กุมินํ วิทฺธํสาเปติ, สกุณปญฺชรํ วิทฺธํสาเปติ, พนฺธเนน พทฺธานํ สตฺตานํ พนฺธนโมกฺขํ กาเรติ, มาฆาตเภริํ จราเปติ, อญฺญานิ จ สตฺตานํ ชีวิตปริตฺตาณตฺถํ เอวรูปานิ กมฺมานิ กโรติ การาเปติ จฯ อิทํ  นามฯ</p>


<p>สพฺพเมตํ ยถาวุตฺตํ ทานสมฺปทํ สกลโลกหิตสุขาย ปริณาเมติฯ อตฺตโน จ สมฺมาสโมฺพธิยา อกุปฺปาย วิมุตฺติยา อปริกฺขยสฺส ฉนฺทสฺส อปริกฺขยสฺส วีริยสฺส อปริกฺขยสฺส สมาธิสฺส อปริกฺขยสฺส ปฎิภานสฺส อปริกฺขยสฺส ญาณสฺส อปริกฺขยาย วิมุตฺติยา ปริณาเมติ ฯ อิมญฺจ ทานปารมิํ ปฎิปชฺชเนฺตน มหาสเตฺตน ชีวิเต อนิจฺจสญฺญา ปจฺจุปฎฺฐาเปตพฺพา ตถา โภเคสุ, พหุสาธารณตา จ เนสํ มนสิกาตพฺพา, สเตฺตสุ จ มหากรุณา สตตํ สมิตํ ปจฺจุปฎฺฐาเปตพฺพาฯ เอวญฺหิ โภเค คเหตพฺพสารํ คณฺหโนฺต อาทิตฺตโต วิย อคารโต สพฺพํ สาปเตยฺยํ อตฺตานญฺจ พหิ นีหรโนฺต น กิญฺจิ เสเสติ, น กตฺถจิ วิภาคํ กโรติ, อญฺญทตฺถุ นิรเปโกฺข นิสฺสชฺชติ เอวฯ อยํ ตาว ทานปารมิยา ปฎิปตฺติกฺกโมฯ</p>


<p>สีลปารมิยา ปน อยํ ปฎิปตฺติกฺกโม – ยสฺมา สพฺพญฺญุสีลาลงฺกาเรหิ สเตฺต อลงฺกริตุกาเมน มหาปุริเสน อาทิโต อตฺตโน เอว ตาว สีลํ วิโสเธตพฺพํฯ ตตฺถ จ จตูหิ อากาเรหิ  สีลํ วิสุชฺฌติ – อชฺฌาสยวิสุทฺธิโต, สมาทานโต, อวีติกฺกมนโต, สติ จ วีติกฺกเม ปุน ปฎิปากติกกรณโตฯ วิสุทฺธาสยตาย หิ เอกโจฺจ  อตฺตาธิปติ หุตฺวา ปาปชิคุจฺฉนสภาโว อชฺฌตฺตํ หิริธมฺมํ ปจฺจุปฎฺฐาเปตฺวา สุปริสุทฺธสมาจาโร โหติฯ ตถา ปรโต สมาทาเน สติ เอกโจฺจ โลกาธิปติ หุตฺวา ปาปโต อุตฺตสโนฺต โอตฺตปฺปธมฺมํ ปจฺจุปฎฺฐาเปตฺวา สุปริสุทฺธสมาจาโร โหติฯ อิติ อุภยถาปิ เอเต อวีติกฺกมนโต สีเล ปติฎฺฐหนฺติฯ อถ ปน กทาจิ สติสโมฺมเสน สีลสฺส ขณฺฑาทิภาโว สิยาฯ ตายเยว ยถาวุตฺตาย หิโรตฺตปฺปสมฺปตฺติยา ขิปฺปเมว นํ วุฎฺฐานาทินา ปฎิปากติกํ กโรติฯ</p>


<p>ตยิทํ สีลํ วาริตฺตํ, จาริตฺตนฺติ ทุวิธํฯ ตตฺถายํ โพธิสตฺตสฺส วาริตฺตสีเล ปฎิปตฺติกฺกโม – สพฺพสเตฺตสุ ตถา ทยาปนฺนจิเตฺตน ภวิตพฺพํ, ยถา สุปินเนฺตนปิ น อาฆาโต อุปฺปเชฺชยฺยฯ ปรูปการนิรตตาย ปรสนฺตโก อลคโทฺท วิย น ปรามสิตโพฺพฯ สเจ ปพฺพชิโต โหติ, อพฺรหฺมจริยโตปิ อาราจารี โหติ สตฺตวิธเมถุนสํโยควิรหิโต, ปเคว ปรทารคมนโตฯ สเจ ปน อปพฺพชิโต คหโฎฺฐ สมาโน ปเรสํ ทาเรสุ สทา ปาปกํ จิตฺตมฺปิ น อุปฺปาเทติฯ กเถโนฺต จ สจฺจํ หิตํ ปิยํ วจนํ ปริมิตเมว จ กาเลน ธมฺมิํ กถํ ภาสิตา โหติ, สพฺพตฺถ อนภิชฺฌาลุ อพฺยาปนฺนจิโตฺต อวิปรีตทสฺสโน กมฺมสฺสกตญาเณน จ สมนฺนาคโต สมฺมคฺคเตสุ สมฺมาปฎิปเนฺนสุ นิวิฎฺฐสโทฺธ  โหติ นิวิฎฺฐเปโมฯ</p>


<p>อิติ จตุราปายวฎฺฎทุกฺขานํ ปถภูเตหิ อกุสลกมฺมปเถหิ อกุสลธเมฺมหิ จ โอรมิตฺวา สคฺคโมกฺขานํ ปถภูเตสุ กุสลกมฺมปเถสุ ปติฎฺฐิตสฺส มหาปุริสสฺส ปริสุทฺธาสยปโยคตาย ยถาภิปตฺถิตา สตฺตานํ หิตสุขูปสํหิตา มโนรถา สีฆํ สีฆํ อภินิปฺผชฺชนฺติ, ปารมิโย ปริปูเรนฺติฯ เอวํภูโต หิ อยํฯ ตตฺถ หิํสานิวตฺติยา สพฺพสตฺตานํ อภยทานํ เทติ, อปฺปกสิเรเนว เมตฺตาภาวนํ สมฺปาเทติ, เอกาทส เมตฺตานิสํเส อธิคจฺฉติ, อปฺปาพาโธ โหติ อปฺปาตโงฺก, ทีฆายุโก สุขพหุโล ลกฺขณวิเสเส ปาปุณาติ, โทสวาสนญฺจ สมุจฺฉินฺทติฯ</p>


<p>ตถา อทินฺนาทานนิวตฺติยา โจราทีหิ อสาธารเณ โภเค อธิคจฺฉติฯ ปเรหิ อนาสงฺกนีโย ปิโย มนาโป วิสฺสสนีโย วิภวสมฺปตฺตีสุ อลคฺคจิโตฺต ปริจฺจาคสีโล โลภวาสนญฺจ สมุจฺฉินฺทติฯ</p>


<p>อพฺรหฺมจริยนิวตฺติยา  อโลโล โหติ สนฺตกายจิโตฺต, สตฺตานํ ปิโย โหติ มนาโป อปริสงฺกนีโย , กลฺยาโณ จสฺส กิตฺติสโทฺท อพฺภุคฺคจฺฉติ, อลคฺคจิโตฺต โหติ มาตุคาเมสุ อลุทฺธาสโย, เนกฺขมฺมพหุโล ลกฺขณวิเสเส อธิคจฺฉติ, โลภวาสนญฺจ สมุจฺฉินฺทติฯ</p>


<p>มุสาวาทนิวตฺติยา สตฺตานํ ปมาณภูโต โหติ ปจฺจยิโก เถโต อาเทยฺยวจโน, เทวตานํ ปิโย มนาโป, สุรภิคนฺธมุโข อารกฺขิตกายวจีสมาจาโร, ลกฺขณวิเสเส จ อธิคจฺฉติ, กิเลสวาสนญฺจ สมุจฺฉินฺทติฯ</p>


<p>เปสุญฺญนิวตฺติยา ปรูปกฺกเมหิปิ อเภชฺชกาโย โหติ อเภชฺชปริวาโร, สทฺธเมฺมสุ จ อเภชฺชนกสโทฺธ, ทฬฺหมิโตฺต ภวนฺตรปริจิตานํ วิย สตฺตานํ เอกนฺตปิโย อสํกิเลสพหุโลฯ</p>


<p>ผรุสวาจานิวตฺติยา สตฺตานํ ปิโย โหติ มนาโป สุขสีโล มธุรวจโน สมฺภาวนีโย, อฎฺฐงฺคสมนฺนาคโต จสฺส สโร นิพฺพตฺตติฯ</p>


<p>สมฺผปฺปลาปนิวตฺติยา สตฺตานํ ปิโย โหติ มนาโป ครุ ภาวนีโย จ อาเทยฺยวจโน ปริมิตาลาโปฯ มเหสโกฺข จ โหติ มหานุภาโว, ฐานุปฺปตฺติเกน ปฎิภาเนน ปญฺหานํ พฺยากรณกุสโล, พุทฺธภูมิยญฺจ เอกาย เอว วาจาย อเนกภาสานํ สตฺตานํ อเนเกสํ ปญฺหานํ พฺยากรณสมโตฺถ โหติฯ</p>


<p>อนภิชฺฌาลุตาย อิจฺฉิตลาภี โหติ, อุฬาเรสุ จ โภเคสุ รุจิํ ปฎิลภติ, ขตฺติยมหาสาลาทีนํ  สมฺมโต โหติ, ปจฺจตฺถิเกหิ อนภิภวนีโย, อินฺทฺริยเวกลฺลํ น ปาปุณาติ, อปฺปฎิปุคฺคโล จ โหติฯ</p>


<p>อพฺยาปาเทน ปิยทสฺสโน โหติ, สตฺตานํ สมฺภาวนีโย ปรหิตาภินนฺทิตาย จ สเตฺต อปฺปกสิเรเนว ปสาเทติ, อลูขสภาโว จ โหติ เมตฺตาวิหารี, มเหสโกฺข จ โหติ มหานุภาโวฯ</p>


<p>มิจฺฉาทสฺสนาภาเวน กลฺยาเณ สหาเย ปฎิลภติ, สีสเจฺฉทมฺปิ ปาปุณโนฺต ปาปกมฺมํ น กโรติ, กมฺมสฺสกตาทสฺสนโต อโกตูหลมงฺคลิโก จ โหติ, สทฺธเมฺม จสฺส สทฺธา ปติฎฺฐิตา โหติ มูลชาตา, สทฺทหติ จ ตถาคตานํ โพธิํ, สมยนฺตเรสุ นาภิรมติ อุกฺการฎฺฐาเน  วิย ราชหํโส , ลกฺขณตฺตยปริชานนกุสโล โหติ, อเนฺต จ อนาวรณญาณลาภี, ยาว โพธิํ น ปาปุณาติ, ตาว ตสฺมิํ ตสฺมิํ สตฺตนิกาเย อุกฺกฎฺฐุกฺกโฎฺฐ จ โหติ, อุฬารุฬารา สมฺปตฺติโย ปาปุณาติฯ อิติ หิทํ สีลํ นาม สพฺพสมฺปตฺตีนํ อธิฎฺฐานํ, สพฺพพุทฺธคุณานํ ปภวภูมิ, สพฺพพุทฺธการกธมฺมานํ อาทิ จรณํ มุขํ ปมุขนฺติ พหุมานนํ อุปฺปาเทตฺวา กายวจีสํยเม อินฺทฺริยทมเน อาชีววิสุทฺธิยํ ปจฺจยปริโภเคสุ จ สติสมฺปชญฺญพเลน อปฺปมเตฺตน ลาภสกฺการสิโลกํ มิตฺตมุขปจฺจตฺถิกํ วิย สลฺลเกฺขตฺวา ‘‘กิกีว อณฺฑ’’นฺติอาทินา (วิสุทฺธิ. ๑.๑๙; ที. นิ. อฎฺฐ. ๑.๗) วุตฺตนเยน สกฺกจฺจํ สีลํ สมฺปาเทตพฺพํฯ อยํ ตาว วาริตฺตสีเล ปฎิปตฺติกฺกโมฯ</p>


<p>จาริตฺตสีเล ปน ปฎิปตฺติ เอวํ เวทิตพฺพา – อิธ โพธิสโตฺต กลฺยาณมิตฺตานํ ครุฎฺฐานิยานํ อภิวาทนํ ปจฺจุฎฺฐานํ อญฺชลิกมฺมํ สามีจิกมฺมํ กาเลน กาลํ กตฺตา โหติ, ตถา เตสํ กาเลน กาลํ อุปฎฺฐานํ กตฺตา โหติ, คิลานานํ กายเวยฺยาวฎิกํฯ สุภาสิตปทานิ สุตฺวา สาธุการํ กตฺตา โหติ, คุณวนฺตานํ คุเณ วเณฺณตา ปเรสํ อปกาเร ขนฺตา, อุปกาเร อนุสฺสริตา, ปุญฺญานิ อนุโมทิตา, อตฺตโน ปุญฺญานิ สมฺมาสโมฺพธิยา ปริณาเมตา, สพฺพกาลํ อปฺปมาทวิหารี กุสเลสุ ธเมฺมสุ, สติ จ อจฺจเย อจฺจยโต ทิสฺวา ตาทิสานํ สหธมฺมิกานํ ยถาภูตํ อาวิกตฺตา, อุตฺตริ จ สมฺมาปฎิปตฺติํ สมฺมเทว ปริปูเรตาฯ</p>


<p>ตถา อตฺตโน อนุรูปาสุ อตฺถูปสํหิตาสุ สตฺตานํ อิติกตฺตพฺพตาสุ ทโกฺข อนลโส สหายภาวํ อุปคจฺฉติฯ อุปฺปเนฺนสุ จ สตฺตานํ พฺยาธิอาทิทุเกฺขสุ ยถารหํ  ปติการวิธายโกฯ ญาติโภคาทิพฺยสนปติเตสุ โสกาปโนทโน อุลฺลุมฺปนสภาวาวฎฺฐิโต หุตฺวา นิคฺคหารหานํ ธเมฺมเนว นิคฺคณฺหนโก ยาวเทว อกุสลา วุฎฺฐาเปตฺวา กุสเล ปติฎฺฐาปนายฯ ปคฺคหารหานํ ธเมฺมเนว ปคฺคณฺหนโกฯ ยานิ ปุริมกานํ มหาโพธิสตฺตานํ อุฬารตมานิ ปรมทุกฺกรานิ อจิเนฺตยฺยานุภาวานิ สตฺตานํ เอกนฺตหิตสุขาวหานิ จริตานิ, เยหิ เนสํ โพธิสมฺภารา สมฺมเทว ปริปากํ อคมํสุ, ตานิ สุตฺวา อนุพฺพิโคฺค อนุตฺราโส เตปิ  มหาปุริสา มนุสฺสา เอว, กเมน ปน สิกฺขาปาริปูริยา ภาวิตตฺตภาวา ตาทิสาย อุฬารตมาย อานุภาวสมฺปตฺติยา โพธิสมฺภาเรสุ อุกฺกํสปารมิปฺปตฺตา อเหสุํ, ตสฺมา มยาปิ สีลาทิสิกฺขาสุ สมฺมเทว ตถา ปฎิปชฺชิตพฺพํ, ยาย ปฎิปตฺติยา อหมฺปิ อนุกฺกเมน สิกฺขํ ปริปูเรตฺวา เอกนฺตโต ตํ ปทํ อนุปาปุณิสฺสามีติ สทฺธาปุเรจาริกํ วีริยํ อวิสฺสเชฺชโนฺต สมฺมเทว สีเลสุ ปริปูรการี โหติฯ</p>


<p>ตถา  ปฎิจฺฉนฺนกลฺยาโณ โหติ วิวฎาปราโธ, อปฺปิโจฺฉ สนฺตุโฎฺฐ ปวิวิโตฺต อสํสโฎฺฐ ทุกฺขสโห อปริตสฺสนชาติโก อนุทฺธโต อนุนฺนโฬ อจปโล อมุขโร อวิกิณฺณวาโจ สนฺตินฺทฺริโย สนฺตมานโส กุหนาทิมิจฺฉาชีวรหิโต อาจารโคจรสมฺปโนฺน อณุมเตฺตสุ วเชฺชสุ ภยทสฺสาวี สมาทาย สิกฺขติ สิกฺขาปเทสุ อารทฺธวีริโย ปหิตโตฺต กาเย จ ชีวิเต จ นิรเปโกฺข, อปฺปมตฺตกมฺปิ กาเย ชีวิเต วา อเปกฺขํ นาธิวาเสติ ปชหติ วิโนเทติ, ปเคว อธิมตฺตํฯ สเพฺพปิ ทุสฺสีลฺยเหตุภูเต โกธูปนาหาทิเก อุปกฺกิเลเส ปชหติ วิโนเทติฯ อปฺปมตฺตเกน จ วิเสสาธิคเมน อปริตุโฎฺฐ โหติ, น สโงฺกจํ อาปชฺชติ, อุปรูปริ วิเสสาธิคมาย วายมติฯ</p>


<p>เยน ยถาลทฺธา สมฺปตฺติ หานภาคิยา วา ฐิติภาคิยา วา น โหติ, ตถา มหาปุริโส อนฺธานํ ปริณายโก โหติ, มคฺคํ อาจิกฺขติ, พธิรานํ หตฺถมุทฺทาย สญฺญํ เทติ, อตฺถมนุคฺคาเหติ, ตถา มูคานํฯ ปีฐสปฺปิกานํ ปีฐํ เทติ ยานํ เทติ วาเหติ วาฯ อสฺสทฺธานํ สทฺธาปฎิลาภาย วายมติ, กุสีตานํ อุสฺสาหชนนาย, มุฎฺฐสฺสตีนํ สติสมาโยคาย, วิพฺภนฺตจิตฺตานํ สมาธิสมฺปทาย, ทุปฺปญฺญานํ ปญฺญาธิคมาย วายมติฯ กามจฺฉนฺทปริยุฎฺฐิตานํ  กามจฺฉนฺทปฎิวิโนทนาย วายมติฯ พฺยาปาทถินมิทฺธอุทฺธจฺจกุกฺกุจฺจวิจิกิจฺฉาปริยุฎฺฐิตานํ วิจิกิจฺฉาวิโนทนาย วายมติฯ กามวิตกฺกาทิอปกตานํ กามวิตกฺกาทิมิจฺฉาวิตกฺกวิโนทนาย วายมติฯ ปุพฺพการีนํ สตฺตานํ กตญฺญุตํ นิสฺสาย ปุพฺพภาสี ปิยวาที สงฺคาหโก สทิเสน อธิเกน วา ปจฺจุปกาเรน สมฺมาเนตา โหติฯ</p>


<p>อาปทาสุ  สหายกิจฺจํ อนุติฎฺฐติฯ เตสํ เตสญฺจ สตฺตานํ ปกติสภาวญฺจ ปริชานิตฺวา เยหิ ยถา สํวสิตพฺพํ โหติ, เตหิ ตถา สํวสติฯ เยสุ จ ยถา ปฎิปชฺชิตพฺพํ โหติ, เตสุ ตถา ปฎิปชฺชติฯ ตญฺจ โข อกุสลโต วุฎฺฐาเปตฺวา กุสเล ปติฎฺฐาปนวเสน, น อญฺญถาฯ ปรจิตฺตานุรกฺขณา หิ โพธิสตฺตานํ ยาวเทว กุสลาภิวฑฺฒิยาฯ ตถา หิตชฺฌาสเยนาปิ ปโร น หิํสิตโพฺพ, น ภณฺฑิตโพฺพ, น มงฺกุภาวมาปาเทตโพฺพ, น ปรสฺส กุกฺกุจฺจํ อุปฺปาเทตพฺพํ, น นิคฺคหฎฺฐาเน น โจเทตโพฺพ, น นีจตรํ ปฎิปนฺนสฺส อตฺตา อุจฺจตเร ฐเปตโพฺพ, น จ ปเรสุ สเพฺพน สพฺพํ อเสวินา ภวิตพฺพํ, น อติเสวินา ภวิตพฺพํ, น อกาลเสวินาฯ</p>


<p>เสวิตพฺพยุเตฺต ปน สเตฺต เทสกาลานุรูปํ เสวติฯ น จ ปเรสํ ปุรโต ปิเย วิครหติ, อปฺปิเย  วา ปสํสติฯ น อวิสฺสฎฺฐวิสฺสาสี โหติฯ น ธมฺมิกํ อุปนิมนฺตนํ ปฎิกฺขิปติฯ น สญฺญตฺติํ อุปคจฺฉติ, นาธิกํ ปฎิคฺคณฺหาติฯ สทฺธาสมฺปเนฺน สทฺธานิสํสกถาย สมฺปหํสติฯ สีลสุตจาคปญฺญาสมฺปเนฺน ปญฺญาสมฺปนฺนกถาย สมฺปหํสติฯ สเจ ปน โพธิสโตฺต อภิญฺญาพลปฺปโตฺต โหติ, ปมาทาปเนฺน สเตฺต อภิญฺญาพเลน ยถารหํ นิรยาทิเก ทเสฺสโนฺต สํเวเชตฺวา อสฺสทฺธาทิเก สทฺธาทีสุ ปติฎฺฐาเปติฯ สาสเน โอตาเรติฯ สทฺธาทิคุณสมฺปเนฺน ปริปาเจติฯ เอวมยํ มหาปุริสสฺส จาริตฺตภูโต อปริมาโณ ปุญฺญาภิสโนฺท กุสลาภิสโนฺท อุปรูปริ อภิวฑฺฒตีติ เวทิตพฺพํฯ</p>


<p>อปิ จ ยา สา ‘‘กิํ สีลํ เกนเฎฺฐน สีล’’นฺติอาทินา ปุจฺฉํ กตฺวา ‘‘ปาณาติปาตาทีหิ วิรมนฺตสฺส วตฺตปฎิปตฺติํ วา ปูเรนฺตสฺส เจตนาทโย ธมฺมา สีล’’นฺติอาทินา นเยน นานปฺปการโต สีลสฺส วิตฺถารกถา  (วิสุทฺธิ. ๑.๖ อาทโย) วุตฺตา, สา สพฺพาปิ อิธ อาหริตฺวา วตฺตพฺพาฯ เกวลญฺหิ  ตตฺถ สาวกโพธิสตฺตวเสน สีลกถา อาคตา, อิธ มหาโพธิสตฺตวเสน กรุณูปายโกสลฺลปุพฺพงฺคมํ กตฺวา วตฺตพฺพาติ อยเมว วิเสโสฯ ยโต อิทํ สีลํ มหาปุริโส ยถา น อตฺตโน ทุคฺคติยํ ปริกฺกิเลสวิมุตฺติยา สุคติยมฺปิ, น รชฺชสมฺปตฺติยา, น จกฺกวตฺติ, น เทว, น สกฺก, น มาร, น พฺรหฺมสมฺปตฺติยา ปริณาเมติ, ตถา น อตฺตโน เตวิชฺชตาย, น ฉฬภิญฺญตาย , น จตุปฺปฎิสมฺภิทาธิคมาย, น สาวกโพธิยา, น ปเจฺจกโพธิยา, ปริณาเมติ, อถ โข สพฺพญฺญุภาเวน สพฺพสตฺตานํ อนุตฺตรสีลาลงฺการสมฺปาทนตฺถเมว ปริณาเมตีติฯ อยํ สีลปารมิยา ปฎิปตฺติกฺกโมฯ</p>


<p>ตถา ยสฺมา กรุณูปายโกสลฺลปริคฺคหิตา อาทีนวทสฺสนปุพฺพงฺคมา กาเมหิ จ ภเวหิ จ นิกฺขมนวเสน ปวตฺตา กุสลจิตฺตุปฺปตฺติ เนกฺขมฺมปารมี, ตสฺมา สกลสํกิเลสนิวาสนฎฺฐานตาย ปุตฺตทาราทีหิ มหาสมฺพาธตาย กสิวาณิชฺชาทินานาวิธกมฺมนฺตาธิฎฺฐานพฺยากุลตาย จ ฆราวาสสฺส เนกฺขมฺมสุขาทีนํ อโนกาสตํ, กามานญฺจ สตฺถธาราลคฺคมธุพินฺทุ วิย จ อวลิยฺหมานา ปริตฺตสฺสาทา วิปุลานตฺถานุพนฺธาติ จ, วิชฺชุลโตภาเสน คเหตพฺพนจฺจํ วิย ปริตฺตกาลูปลพฺภา, อุมฺมตฺตกาลงฺกาโร วิย วิปรีตสญฺญาย อนุภวิตพฺพา, กรีสาวจฺฉาทนา วิย ปติการภูตา, อุทกเตมิตงฺคุลิยา ตนูทกปานํ วิย อติตฺติกรา, ฉาตชฺฌตฺตโภชนํ วิย สาพาธา, พฬิสามิสํ วิย พฺยสนสนฺนิปาตการณํ, อคฺคิสนฺตาโป วิย กาลตฺตเยปิ ทุกฺขุปฺปตฺติเหตุภูตา, มกฺกฎเลโป วิย พนฺธนิมิตฺตํ, ฆาตกาวจฺฉาทนา วิย อนตฺถจฺฉาทนา, สปตฺตคามวาโส วิย ภยฎฺฐานภูตา, ปจฺจตฺถิกโปสโก  วิย กิเลสมาราทีนํ อามิสภูตา, ฉณสมฺปตฺติโย วิย วิปริณามทุกฺขา, โกฎรคฺคิ วิย อโนฺตทาหกา, ปุราณกูปาวลมฺพีพีรณมธุปิณฺฑํ วิย อเนกาทีนวา, โลณูทกปานํ วิย ปิปาสาเหตุภูตา, สุราเมรยํ วิย นีจชนเสวิตา, อปฺปสฺสาทตาย อฎฺฐิกงฺกลูปมาติอาทินา  (ม. นิ. ๑.๒๓๔; ๒.๔๒; ปาจิ. ๔๑๗; มหานิ. ๓; จูฬนิ. ขคฺควิสาณสุตฺตนิเทฺทส ๑๔๗) จ นเยน อาทีนวํ สลฺลเกฺขตฺวา ตพฺพิปริยาเยน เนกฺขเมฺม อานิสํสํ ปสฺสเนฺตน เนกฺขมฺมปวิเวกอุปสมสุขาทีสุ นินฺนโปณปพฺภารจิเตฺตน เนกฺขมฺมปารมิยํ ปฎิปชฺชิตพฺพํฯ ยสฺมา ปน เนกฺขมฺมํ ปพฺพชฺชามูลกํ, ตสฺมา ปพฺพชฺชา ตาว อนุฎฺฐาตพฺพาฯ ปพฺพชฺชมนุติฎฺฐเนฺตน จ มหาสเตฺตน อสติ พุทฺธุปฺปาเท กมฺมวาทีนํ กิริยวาทีนํ ตาปสปริพฺพาชกานํ ปพฺพชฺชา อนุฎฺฐาตพฺพาฯ</p>


<p>อุปฺปเนฺนสุ ปน สมฺมาสมฺพุเทฺธสุ เตสํ สาสเน เอว ปพฺพชิตพฺพํฯ ปพฺพชิตฺวา จ ยถาวุเตฺต สีเล ปติฎฺฐิเตน ตสฺสา เอว หิ สีลปารมิยา โวทาปนตฺถํ ธุตคุณา สมาทาตพฺพาฯ สมาทินฺนธุตธมฺมา หิ มหาปุริสา สมฺมเทว เต  ปริหรนฺตา อปฺปิจฺฉาสนฺตุฎฺฐาสเลฺลขปวิเวกอสํสคฺควีริยารมฺภสุภรตาทิ- คุณสลิลวิกฺขาลิตกิเลสมลตาย อนวชฺชสีลวตคุณปริสุทฺธสพฺพสมาจารา โปราเณ อริยวํสตฺตเย ปติฎฺฐิตา จตุตฺถํ ภาวนารามตาสงฺขาตํ อริยวํสํ อธิคนฺตุํ จตฺตารีสาย อารมฺมเณสุ ยถารหํ อุปจารปฺปนาเภทํ ฌานํ อุปสมฺปชฺช วิหรนฺติฯ เอวํ หิสฺส สมฺมเทว เนกฺขมฺมปารมี ปริปูริตา โหติฯ</p>


<p>อิมสฺมิํ ปน ฐาเน เตรสหิ ธุตธเมฺมหิ สทฺธิํ ทส กสิณานิ, ทส อสุภานิ, ทสานุสฺสติโย, จตฺตาโร พฺรหฺมวิหารา, จตฺตาโร อารุปฺปา, เอกา สญฺญา, เอกํ ววตฺถานนฺติ จตฺตารีสาย สมาธิภาวนาย กมฺมฎฺฐานานิ ภาวนาวิธานญฺจ วิตฺถารโต วตฺตพฺพานิฯ ตํ ปเนตํ สพฺพํ ยสฺมา  (วิสุทฺธิ. ๑.๒๒ อาทโย, ๔๗, ๕๕) สพฺพาการโต วิตฺถาเรตฺวา วุตฺตํ, ตสฺมา ตตฺถ วุตฺตนเยเนว เวทิตพฺพํฯ เกวลญฺหิ ตตฺถ สาวกโพธิสตฺตสฺส วเสน วุตฺตํ, อิธ มหาโพธิสตฺตสฺส วเสน กรุณูปายโกสลฺลปุพฺพงฺคมํ กตฺวา วตฺตพฺพนฺติ อยเมว วิเสโสติฯ เอวเมตฺถ เนกฺขมฺมปารมิยา ปฎิปตฺติกฺกโม เวทิตโพฺพฯ</p>


<p>ตถา ปญฺญาปารมิํ สมฺปาเทตุกาเมน ยสฺมา ปญฺญา อาโลโก วิย อนฺธกาเรน โมเหน สห น วตฺตติ, ตสฺมา โมหการณานิ ตาว โพธิสเตฺตน ปริวเชฺชตพฺพานิฯ ตตฺถิมานิ  โมหการณานิ – อรติ ตนฺทิ วิชมฺภิตา อาลสิยํ คณสงฺคณิการามตา นิทฺทาสีลตา อนิจฺฉยสีลตา ญาณสฺมิํ อกุตูหลตา มิจฺฉาธิมาโน อปริปุจฺฉกตา กายสฺส น สมฺมาปริหาโร  อสมาหิตจิตฺตตา ทุปฺปญฺญานํ ปุคฺคลานํ เสวนา ปญฺญวนฺตานํ อปยิรุปาสนา อตฺตปริภโว มิจฺฉาวิกโปฺป วิปรีตาภินิเวโส กายทฬฺหิพหุลตา อสํเวคสีลตา ปญฺจ นีวรณานิฯ สเงฺขปโต เย วา ปน ธเมฺม อาเสวโต อนุปฺปนฺนา ปญฺญา นุปฺปชฺชติ, อุปฺปนฺนา ปริหายติฯ อิติ อิมานิ สโมฺมหการณานิ ปริวเชฺชเนฺตน พาหุสเจฺจ ฌานาทีสุ จ โยโค กรณีโยฯ</p>


<p>ตตฺถายํ พาหุสจฺจสฺส วิสยวิภาโค – ปญฺจกฺขนฺธา ทฺวาทสายตนานิ อฎฺฐารส ธาตุโย จตฺตาริ สจฺจานิ พาวีสตินฺทฺริยานิ ทฺวาทสปทิโก ปฎิจฺจสมุปฺปาโท ตถา สติปฎฺฐานาทโย กุสลาทิธมฺมปฺปการเภทา จ, ยานิ จ โลเก อนวชฺชานิ วิชฺชาฎฺฐานานิ, เย จ สตฺตานํ หิตสุขวิธานโยคฺคา  พฺยากรณวิเสสา, อิติ เอวํ ปการํ สกลเมว สุตวิสยํ อุปายโกสลฺลปุพฺพงฺคมาย ปญฺญาย สติยา วีริเยน จ สาธุกํ อุคฺคหณสวนธารณปริจยปริปุจฺฉาหิ โอคาเหตฺวา ตตฺถ จ ปเรสํ ปติฎฺฐาปเนน สุตมยา ปญฺญา นิพฺพเตฺตตพฺพาฯ</p>


<p>ตถา สตฺตานํ อิติกตฺตพฺพตาสุ ฐานุปฺปตฺติกปฎิภานภูตา อายาปายอุปายโกสลฺลภูตา จ ปญฺญา หิเตสิตํ นิสฺสาย ตตฺถ ตตฺถ ยถารหํ ปวเตฺตตพฺพาฯ ตถา ขนฺธาทีนํ สภาวธมฺมานํ อาการปริวิตกฺกนมุเขน เต นิชฺฌานํ ขมาเปเนฺตน จินฺตามยา ปญฺญา นิพฺพเตฺตตพฺพาฯ ขนฺธาทีนํเยว ปน สลกฺขณสามญฺญลกฺขณปริคฺคหณวเสน โลกิยปริญฺญา นิพฺพเตฺตเนฺตน ปุพฺพภาคภาวนาปญฺญา สมฺปาเทตพฺพาฯ เอวญฺหิ นามรูปมตฺตมิทํ ยถารหํ ปจฺจเยหิ อุปฺปชฺชติ เจว นิรุชฺฌติ จ, น เอตฺถ โกจิ กตฺตา วา กาเรตา วา, หุตฺวา อภาวเฎฺฐน อนิจฺจํ, อุทยพฺพยปฎิปีฬนเฎฺฐน ทุกฺขํ, อวสวตฺตนเฎฺฐน อนตฺตาติ อชฺฌตฺติกธเมฺม พาหิรกธเมฺม จ นิพฺพิเสสํ ปริชานโนฺต ตตฺถ อาสงฺคํ ปชหโนฺต ปเร จ ตตฺถ ตํ ชหาเปโนฺต เกวลํ กรุณาวเสเนว ยาว น พุทฺธคุณา  หตฺถตลํ อาคจฺฉนฺติ, ตาว ยานตฺตเย สเตฺต อวตารณปริปาจเนหิ ปติฎฺฐเปโนฺต ฌานวิโมกฺขสมาธิสมาปตฺติโย อภิญฺญาโย จ โลกิยา วสีภาวํ ปาเปโนฺต ปญฺญาย มตฺถกํ ปาปุณาติฯ</p>


<p>ตตฺถ ยา อิมา อิทฺธิวิธญาณํ ทิพฺพโสตธาตุญาณํ เจโตปริยญาณํ ปุเพฺพนิวาสานุสฺสติญาณํ ทิพฺพจกฺขุญาณํ ยถากมฺมุปคญาณํ อนาคตํสญาณนฺติ สปริภณฺฑา ปญฺจโลกิยอภิญฺญาสงฺขาตา ภาวนาปญฺญา, ยา จ ขนฺธายตนธาตุอินฺทฺริยสจฺจปฎิจฺจสมุปฺปาทาทิเภเทสุ ภูมิภูเตสุ ธเมฺมสุ อุคฺคหปริปุจฺฉาวเสน ญาณปริจยํ กตฺวา สีลวิสุทฺธิจิตฺตวิสุทฺธีติ  มูลภูตาสุ อิมาสุ ทฺวีสุ วิสุทฺธีสุ ปติฎฺฐาย ทิฎฺฐิวิสุทฺธิกงฺขาวิตรณวิสุทฺธิมคฺคามคฺคญาณทสฺสนวิสุทฺธิ- ปฎิปทาญาณทสฺสนวิสุทฺธิญาณทสฺสนวิสุทฺธีติ สรีรภูตา อิมา ปญฺจ วิสุทฺธิโย สมฺปาเทเนฺตน ภาเวตพฺพา โลกิยโลกุตฺตรเภทา ภาวนาปญฺญา, ตาสํ สมฺปาทนวิธานํ ยสฺมา ‘‘ตตฺถ เอโกปิ หุตฺวา พหุธา โหตีติอาทิกํ อิทฺธิวิกุพฺพนํ กาตุกาเมน อาทิกมฺมิเกน โยคินา’’ติอาทินา ‘‘ขนฺธาติ รูปกฺขโนฺธ เวทนากฺขโนฺธ สญฺญากฺขโนฺธ สงฺขารกฺขโนฺธ วิญฺญาณกฺขโนฺธ’’ติอาทินา จ วิสยวิภาเคน สทฺธิํ   (วิสุทฺธิ. ๒.๔๓๐ อาทโย) สพฺพาการโต วิตฺถาเรตฺวา วุตฺตํ, ตสฺมา ตตฺถ วุตฺตนเยเนว เวทิตพฺพํฯ เกวลญฺหิ ตตฺถ สาวกโพธิสตฺตสฺส วเสน ปญฺญา อาคตา, อิธ มหาโพธิสตฺตสฺส วเสน กรุณูปายโกสลฺลปุพฺพงฺคมํ กตฺวา วตฺตพฺพา, ญาณทสฺสนวิสุทฺธิํ อปาเปตฺวา ปฎิปทาญาณทสฺสนวิสุทฺธิยํเยว วิปสฺสนา ฐเปตพฺพาติ อยเมว วิเสโสฯ เอวเมตฺถ ปญฺญาปารมิยา ปฎิปตฺติกฺกโม เวทิตโพฺพฯ</p>


<p>ตถา ยสฺมา สมฺมาสโมฺพธิยา กตาภินีหาเรน มหาสเตฺตน ปารมิปริปูรณตฺถํ สพฺพกาลํ ยุตฺตปฺปยุเตฺตน ภวิตพฺพํ อาพทฺธปริกรเณน, ตสฺมา กาเลน กาลํ ‘‘โก นุ โข อชฺช มยา ปุญฺญสมฺภาโร ญาณสมฺภาโร วา อุปจิโต, กิํ วา มยา ปรหิตํ กต’’นฺติ ทิวเส ทิวเส ปจฺจเวกฺขเนฺตน สตฺตหิตตฺถํ อุสฺสาโห กรณีโยฯ สเพฺพสมฺปิ สตฺตานํ อุปการาย อตฺตโน ปริคฺคหภูตํ วตฺถุ กาเย ชีวิเต จ นิรเปกฺขจิเตฺตน โอสฺสชิตพฺพํฯ ยํ กิญฺจิ กมฺมํ กโรติ กาเยน วาจาย วา, ตํ สพฺพํ สโมฺพธิยํ  นินฺนจิเตฺตเนว กาตพฺพํ, โพธิยา ปริณาเมตพฺพํฯ อุฬาเรหิ อิตฺตเรหิ จ กาเมหิ วินิวตฺตจิเตฺตเนว ภวิตพฺพํฯ สพฺพาสุปิ อิติกตฺตพฺพตาสุ อุปายโกสลฺลํ ปจฺจุปฎฺฐาเปตฺวาว ปฎิปชฺชิตพฺพํฯ</p>


<p>ตสฺมิํ ตสฺมิํ สตฺตหิเต อารทฺธวีริเยน ภวิตพฺพํ อิฎฺฐานิฎฺฐาทิสพฺพสเหน อวิสํวาทินาฯ สเพฺพปิ สตฺตา อโนธิโส เมตฺตาย กรุณาย จ ผริตพฺพาฯ ยา กาจิ สตฺตานํ ทุกฺขุปฺปตฺติ, สพฺพา สา อตฺตนิ ปาฎิกงฺขิตพฺพาฯ สเพฺพสญฺจ สตฺตานํ ปุญฺญํ อพฺภนุโมทิตพฺพํฯ พุทฺธานํ มหนฺตตา มหานุภาวตา อภิณฺหํ ปจฺจเวกฺขิตพฺพาฯ ยญฺจ กิญฺจิ กมฺมํ กโรติ กาเยน วาจาย วา, ตํ สพฺพํ โพธินินฺนจิตฺตปุพฺพงฺคมํ กาตพฺพํฯ อิมินา หิ อุปาเยน ทานาทีสุ ยุตฺตปฺปยุตฺตสฺส ถามวโต ทฬฺหปรกฺกมสฺส มหาสตฺตสฺส โพธิสตฺตสฺส อปริเมโยฺย ปุญฺญสมฺภาโร ญาณสมฺภาโร จ ทิวเส ทิวเส อุปจียติฯ</p>


<p>อปิ จ สตฺตานํ ปริโภคตฺถํ ปริปาลนตฺถญฺจ อตฺตโน สรีรํ ชีวิตญฺจ ปริจฺจชิตฺวา ขุปฺปิปาสาสีตุณฺหวาตาตปาทิทุกฺขปติกาโร  ปริเยสิตโพฺพ อุปเนตโพฺพ จฯ ยญฺจ ยถาวุตฺตทุกฺขปติการชํ สุขํ อตฺตนา ปฎิลภติ, ตถา รมณีเยสุ อารามุยฺยานปาสาทตฬากาทีสุ อรญฺญายตเนสุ จ กายจิตฺตสนฺตาปาภาเวน อภินิพฺพุตตฺตา อตฺตนา  สุขํ ปฎิลภติ, ยญฺจ สุณาติ พุทฺธานุพุทฺธปเจฺจกพุทฺธา มหาโพธิสตฺตา จ เนกฺขมฺมปฎิปตฺติยํ ฐิตา ทิฎฺฐธมฺมสุขวิหารภูตํ อีทิสํ นาม ฌานสมาปตฺติสุขํ อนุภวนฺตีติ, ตํ สพฺพํ สพฺพสเตฺตสุ อโนธิโส อุปสํหรตีติฯ อยํ ตาว นโย อสมาหิตภูมิยํ ปติฎฺฐิตสฺสฯ</p>


<p>สมาหิตภูมิยํ ปน ปติฎฺฐิโต อตฺตนา ยถานุภูตํ วิเสสาธิคมนิพฺพตฺตํ ปีติํ ปสฺสทฺธิํ สุขํ สมาธิํ ยถาภูตญาณญฺจ สเตฺตสุ อธิมุจฺจโนฺต อุปสํหรติ ปริณาเมติฯ ตถา มหติ สํสารทุเกฺข ตสฺส จ นิมิตฺตภูเต กิเลสาภิสงฺขารทุเกฺข นิมุคฺคํ สตฺตนิกายํ ทิสฺวา ตตฺราปิ เฉทนเภทนผาลนปิํสนคฺคิสนฺตาปาทิชนิตา ทุกฺขา ติพฺพา ขรา กฎุกา เวทนา นิรนฺตรํ จิรกาลํ เวทิยเนฺต นารเก, อญฺญมญฺญํ กุชฺฌนสนฺตาปนวิเหฐนหิํสนปราธีนตาทีหิ มหาทุกฺขํ อนุภวเนฺต ติรจฺฉานคเต, โชติมาลากุลสรีเร ขุปฺปิปาสาวาตาตปาทีหิ ฑยฺหมาเน  จ วิสุสฺสมาเน จ วนฺตเขฬาทิอาหาเร อุทฺธพาหุํ วิรวเนฺต นิชฺฌามตณฺหิกาทิเก มหาทุกฺขํ เวทิยมาเน เปเต จ, ปริเยฎฺฐิมูลกํ มหนฺตํ อนยพฺยสนํ ปาปุณเนฺต หตฺถเจฺฉทาทิการณาโยเคน ทุพฺพณฺณทุทฺทสิกทลิทฺทาทิภาเวน ขุปฺปิปาสาทิอาพาธโยเคน พลวเนฺตหิ อภิภวนียโต ปเรสํ วหนโต ปราธีนโต จ, นารเก เปเต ติรจฺฉานคเต จ, อติสยเนฺต อปายทุกฺขนิพฺพิเสสํ ทุกฺขมนุภวเนฺต มนุเสฺส จ, ตถา วิสยวิสปริโภควิกฺขิตฺตจิตฺตตาย ราคาทิปริฬาเหน ฑยฺหมาเน วาตเวคสมุฎฺฐิตชาลาสมิทฺธสุกฺขกฎฺฐสนฺนิปาเต อคฺคิกฺขเนฺธ วิย อนุปสนฺตปริฬาหวุตฺติเก อนุปสนฺตนิหตปราธีเน กามาวจรเทเว จ, มหตา วายาเมน วิทูรมากาสํ วิคาหิตสกุนฺตา วิย พลวตา ทูเร ปาณินา ขิตฺตสรา วิย จ, สติปิ จิรปฺปวตฺติยํ อนิจฺจนฺติกตาย ปาตปริโยสานา อนติกฺกนฺตชาติชรามรณา เอวาติ รูปารูปาวจรเทเว จ ปสฺสเนฺตน มหนฺตํ สํเวคํ ปจฺจุปฎฺฐเปตฺวา เมตฺตาย กรุณาย จ อโนธิโส สตฺตา ผริตพฺพาฯ เอวํ กาเยน วาจาย มนสา จ โพธิสมฺภาเร นิรนฺตรํ อุปจินเนฺตน ยถา ปารมิโย ปาริปูริํ คจฺฉนฺติ, เอวํ สกฺกจฺจการินา สาตจฺจการินา อโนลีนวุตฺตินา อุสฺสาโห ปวเตฺตตโพฺพ, วีริยปารมี ปริปูเรตพฺพาฯ</p>


<p>อปิ  จ อจิเนฺตยฺยาปริเมยฺยวิปุโลฬารวิมลนิรุปมนิรูปกฺกิเลสคุณนิจยนิธานภูตสฺส พุทฺธภาวสฺส อุสฺสกฺกิตฺวา สมฺปหํสนโยคฺคํ วีริยํ นาม อจิเนฺตยฺยานุภาวเมว, ยํ น ปจุรชนา  โสตุมฺปิ สกฺกุณนฺติ, ปเคว ปฎิปชฺชิตุํฯ ตถา หิ ติวิธา อภินีหารจิตฺตุปฺปตฺติ, จตโสฺส พุทฺธภูมิโย, จตฺตาริ สงฺคหวตฺถูนิ, กรุเณกรสตา, พุทฺธธเมฺมสุ สจฺฉิกรเณน วิเสสปฺปจฺจโย นิชฺฌานขนฺติ, สพฺพธเมฺมสุ นิรุปเลโป, สพฺพสเตฺตสุ ปิยปุตฺตสญฺญา, สํสารทุเกฺขหิ อปริเขโท, สพฺพเทยฺยธมฺมปริจฺจาโค, เตน จ นิรติมานตา, อธิสีลาทิอธิฎฺฐานํ, ตตฺถ จ อจญฺจลตา, กุสลกิริยาสุ ปีติปาโมชฺชํ, วิเวกนินฺนจิตฺตตา, ฌานานุโยโค, อนวชฺชธเมฺมน อติตฺติ, ยถาสุตสฺส ธมฺมสฺส ปเรสํ หิตชฺฌาสเยน เทสนา, สตฺตานํ ญาเย นิเวสนา, อารมฺภทฬฺหตา, ธีรวีรภาโว, ปราปวาทปราปกาเรสุ วิการาภาโว, สจฺจาธิฎฺฐานํ, สมาปตฺตีสุ  วสีภาโว, อภิญฺญาสุ พลปฺปตฺติ, ลกฺขณตฺตยาวโพโธ, สติปฎฺฐานาทีสุ โยคกมฺมาภิโยเคน โลกุตฺตรมคฺคสมฺภารสมฺภรณํ, นวโลกุตฺตราวกฺกนฺตีติ เอวมาทิกา สพฺพาปิ โพธิสมฺภารปฎิปตฺติ วีริยานุภาเวเนว สมิชฺฌตีติ อภินีหารโต ยาว มหาโพธิ อโนสฺสชฺชเนฺตน สกฺกจฺจํ นิรนฺตรํ วีริยํ ยถา อุปรูปริ วิเสสาวหํ โหติ, เอวํ สมฺปาเทตพฺพํฯ สมฺปชฺชมาเน จ ยถาวุเตฺต วีริเย ขนฺติสจฺจาธิฎฺฐานาทโย จ ทานสีลาทโย จ สเพฺพปิ โพธิสมฺภารา ตทธีนวุตฺติตาย สมฺปนฺนา เอว โหนฺตีติ ขนฺติอาทีสุปิ อิมินาว นเยน ปฎิปตฺติ เวทิตพฺพาฯ</p>


<p>อิติ สตฺตานํ สุขูปกรณปริจฺจาเคน พหุธา อนุคฺคหกรณํ ทาเนน ปฎิปตฺติ, สีเลน เตสํ ชีวิตสาปเตยฺยทารรกฺขาอเภทปิยหิตวจนาวิหิํสาทิการณานิ, เนกฺขเมฺมน เตสํ อามิสปฎิคฺคหณธมฺมทานาทินา อเนกวิธา หิตจริยา, ปญฺญาย เตสํ หิตกรณูปายโกสลฺลํ, วีริเยน ตตฺถ อุสฺสาหารมฺภอสํหีรานิ, ขนฺติยา ตทปราธสหนํ, สเจฺจน เนสํ อวญฺจนตทุปการกิริยาสมาทานาวิสํวาทนาทิ, อธิฎฺฐาเนน ตทุปการกรเณ อนตฺถสมฺปาเตปิ อจลนํ, เมตฺตาย เนสํ หิตสุขานุจินฺตนํ, อุเปกฺขาย เนสํ อุปการาปกาเรสุ วิการานาปตฺตีติ เอวํ อปริมาเณ สเตฺต อารพฺภ อนุกมฺปิตสพฺพสตฺตสฺส มหาโพธิสตฺตสฺส  ปุถุชฺชเนหิ อสาธารโณ อปริเมโยฺย ปุญฺญญาณสมฺภารูปจโย เอตฺถ ปฎิปตฺตีติ เวทิตพฺพํฯ โย เจตาสํ ปจฺจโย วุโตฺต, ตสฺส จ สกฺกจฺจํ สมฺปาทนํฯ</p>


<p>ติ? ทส ปารมิโย, ทส อุปปารมิโย, ทส ปรมตฺถปารมิโยติ สมตฺติํสปารมิโยฯ ตตฺถ กตาภินีหารสฺส โพธิสตฺตสฺส ปรหิตกรณาภินินฺนาสยปโยคสฺส กณฺหธมฺมโวกิณฺณา สุกฺกธมฺมา ปารมิโย เอว, เตหิ อโวกิณฺณา สุกฺกธมฺมา อุปปารมิโย, อกณฺหอสุกฺกา ปรมตฺถปารมิโยติ เกจิฯ สมุทาคมนกาเลสุ วา ปูริยมานา ปารมิโย, โพธิสตฺตภูมิยํ ปุณฺณา อุปปารมิโย, พุทฺธภูมิยํ สพฺพาการปริปุณฺณา ปรมตฺถปารมิโยฯ โพธิสตฺตภูมิยํ  วา ปรหิตกรณโต ปารมิโย, อตฺตหิตกรณโต อุปปารมิโย, พุทฺธภูมิยํ พลเวสารชฺชสมธิคเมน อุภยหิตปริปูรณโต ปรมตฺถปารมิโยฯ</p>


<p>เอวํ อาทิมชฺฌปริโยสาเนสุ ปณิธานารมฺภปรินิฎฺฐาเนสุ เตสํ วิภาโคติ อปเรฯ โทสูปสมกรุณาปกติกานํ ภวสุขวิมุตฺติสุขปรมสุขปฺปตฺตานํ  ปุญฺญูปจยเภทโต ตพฺพิภาโคติ อเญฺญฯ ลชฺชาสติมานาปสฺสยานํ โลกุตฺตรธมฺมาธิปตีนํ สีลสมาธิปญฺญาครุกานํ ตาริตตริตตารยิตูนํ อนุพุทฺธปเจฺจกพุทฺธสมฺมาสมฺพุทฺธานํ ปารมี, อุปปารมี, ปรมตฺถปารมีติ โพธิสตฺตสฺสุปฺปตฺติโต ยถาวุตฺตวิภาโคติ เกจิฯ จิตฺตปณิธิโต ยาว วจีปณิธิ, ตาว ปวตฺตา สมฺภารา ปารมิโย, วจีปณิธิโต ยาว กายปณิธิ, ตาว ปวตฺตา อุปปารมิโย, กายปณิธิโต ปภุติ ปรมตฺถปารมิโยติ อปเรฯ อเญฺญ ปน ‘‘ปรปุญฺญานุโมทนวเสน ปวตฺตา สมฺภารา ปารมิโย, ปเรสํ การาปนวเสน ปวตฺตา อุปปารมิโย, สยํกรณวเสน ปวตฺตา ปรมตฺถปารมิโย’’ติ วทนฺติฯ</p>


<p>ตถา ภวสุขาวโห ปุญฺญญาณสมฺภาโร ปารมี, อตฺตโน นิพฺพานสุขาวโห อุปปารมี, ปเรสํ ตทุภยสุขาวโห ปรมตฺถปารมีติ เอเกฯ ปุตฺตทารธนาทิอุปกรณปริจฺจาโค ปน ทานปารมี, องฺคปริจฺจาโค ทานอุปปารมี, อตฺตโน ชีวิตปริจฺจาโค ทานปรมตฺถปารมีติฯ ตถา ปุตฺตทาราทิกสฺส ติวิธสฺสาปิ เหตุ อวีติกฺกมนวเสน ติโสฺส สีลปารมิโย, เตสุ เอว ติวิเธสุ วตฺถูสุ อาลยํ อุปจฺฉินฺทิตฺวา นิกฺขมนวเสน  ติโสฺส เนกฺขมฺมปารมิโย, อุปกรณงฺคชีวิตตณฺหํ สมูหนิตฺวา สตฺตานํ หิตาหิตวินิจฺฉยกรณวเสน ติโสฺส ปญฺญาปารมิโยฯ ยถาวุตฺตเภทานํ ปริจฺจาคาทีนํ วายมนวเสน ติโสฺส วีริยปารมิโย, อุปกรณงฺคชีวิตนฺตรายกรานํ ขมนวเสน ติโสฺส ขนฺติปารมิโย, อุปกรณงฺคชีวิตเหตุ สจฺจาปริจฺจาควเสน ติโสฺส สจฺจปารมิโย, ทานาทิปารมิโย อกุปฺปาธิฎฺฐานวเสเนว สมิชฺฌนฺตีติ, อุปกรณาทิวินาเสปิ อจลาธิฎฺฐานวเสน ติโสฺส อธิฎฺฐานปารมิโย, อุปกรณาทิอุปฆาตเกสุปิ สเตฺตสุ เมตฺตาย อวิชหนวเสน ติโสฺส เมตฺตาปารมิโย, ยถาวุตฺตวตฺถุตฺตยสฺส อุปการาปกาเรสุ สตฺตสงฺขาเรสุ มชฺฌตฺตตาปฎิลาภวเสน ติโสฺส อุเปกฺขาปารมิโยติ เอวมาทินา เอตาสํ วิภาโค เวทิตพฺพาติฯ</p>


<p>ติ? เอตฺถ ปน ยถา เอตา วิภาคโต ติํสวิธาปิ ทานปารมิอาทิภาวโต ทสวิธา, เอวํ ทานสีลขนฺติวีริยฌานปญฺญาสภาเวน ฉพฺพิธาฯ เอตาสุ หิ เนกฺขมฺมปารมี สีลปารมิยา สงฺคหิตา, ตสฺสา ปพฺพชฺชาภาเว, นีวรณวิเวกภาเว ปน ฌานปารมิยา กุสลธมฺมภาเว  ฉหิปิ สงฺคหิตาฯ สจฺจปารมี สีลปารมิยา  เอกเทโส เอว วจีวิรติสจฺจปเกฺข, ญาณสจฺจปเกฺข ปน ปญฺญาปารมิยา สงฺคหิตาฯ เมตฺตาปารมิ ฌานปารมิยา เอวฯ อุเปกฺขาปารมี ฌานปญฺญาปารมีหิฯ อธิฎฺฐานปารมี สพฺพาหิปิ สงฺคหิตาติฯ</p>


<p>เอเตสญฺจ ทานาทีนํ ฉนฺนํ คุณานํ อญฺญมญฺญสมฺพนฺธานํ ปญฺจทสยุคลาทีนิ ปญฺจทสยุคลาทิสาธกานิ โหนฺติฯ เสยฺยถิทํ – ทานสีลยุคเลน ปรหิตาหิตานํ กรณากรณยุคลสิทฺธิ, ทานขนฺติยุคเลน อโลภาโทสยุคลสิทฺธิ, ทานวีริยยุคเลน จาคสุตยุคลสิทฺธิ, ทานฌานยุคเลน กามโทสปฺปหานยุคลสิทฺธิฯ ทานปญฺญายุคเลน อริยยานธุรยุคลสิทฺธิ, สีลขนฺติทฺวเยน ปโยคาสยสุทฺธิทฺวยสิทฺธิ, สีลวีริยทฺวเยน ภาวนาทฺวยสิทฺธิ, สีลฌานทฺวเยน ทุสฺสีลฺยปริยุฎฺฐานปฺปหานทฺวยสิทฺธิ, สีลปญฺญาทฺวเยน ทานทฺวยสิทฺธิ, ขนฺติวีริยยุคเลน ขมาเตชทฺวยสิทฺธิ, ขนฺติฌานยุคเลน วิโรธานุโรธปฺปหานยุคลสิทฺธิ, ขนฺติปญฺญายุคเลน สุญฺญตาขนฺติปฎิเวธทุกสิทฺธิ, วีริยฌานทุเกน ปคฺคหาวิเกฺขปทุกสิทฺธิ, วีริยปญฺญาทุเกน สรณทุกสิทฺธิ, ฌานปญฺญาทุเกน ยานทุกสิทฺธิ , ทานสีลขนฺติตฺติเกน โลภโทสโมหปฺปหานตฺติกสิทฺธิ, ทานสีลวีริยตฺติเกน โภคชีวิตกายสาราทานตฺติกสิทฺธิ, ทานสีลฌานตฺติเกน ปุญฺญกิริยวตฺถุตฺติกสิทฺธิ, ทานสีลปญฺญาติเกน อามิสาภยธมฺมทานตฺติกสิทฺธีติฯ เอวํ อิตเรหิปิ ติเกหิ จตุกฺกาทีหิ จ ยถาสมฺภวํ ติกานิ จ จตุกฺกาทีนิ จ โยเชตพฺพานิฯ</p>


<p>เอวํ ฉพฺพิธานมฺปิ ปน อิมาสํ ปารมีนํ จตูหิ อธิฎฺฐาเนหิ สงฺคโห เวทิตโพฺพฯ สพฺพปารมีนํ สมูหสงฺคหโต หิ  เสยฺยถิทํ – สจฺจาธิฎฺฐานํ, จาคาธิฎฺฐานํ, อุปสมาธิฎฺฐานํ, ปญฺญาธิฎฺฐานนฺติฯ ตตฺถ อธิติฎฺฐติ เอเตน, เอตฺถ วา อธิติฎฺฐติ, อธิฎฺฐานมตฺตเมว วา ตนฺติ อธิฎฺฐานํ, สจฺจญฺจ ตํ อธิฎฺฐานญฺจ, สจฺจสฺส วา อธิฎฺฐานํ, สจฺจํ อธิฎฺฐานเมตสฺสาติ วา สจฺจาธิฎฺฐานํฯ เอวํ เสเสสุปิฯ ตตฺถ อวิเสสโต ตาว โลกุตฺตรคุเณ กตาภินีหารสฺส อนุกมฺปิตสพฺพสตฺตสฺส มหาสตฺตสฺส ปฎิญฺญานุรูปํ สพฺพปารมิปริคฺคหโต สจฺจาธิฎฺฐานํฯ ตาสํ ปฎิปกฺขปริจฺจาคโต จาคาธิฎฺฐานํ ฯ สพฺพปารมิตาคุเณหิ อุปสมโต อุปสมาธิฎฺฐานํฯ เตหิ เอว ปรหิโตปายโกสลฺลโต ปญฺญาธิฎฺฐานํฯ</p>


<p>วิเสสโต ปน ยาจกชนํ อวิสํวาเทตฺวา ทสฺสามีติ ปฎิชานนโต ปฎิญฺญํ อวิสํวาเทตฺวา  ทานโต ทานํ อวิสํวาเทตฺวา อนุโมทนโต มจฺฉริยาทิปฎิปกฺขปริจฺจาคโต เทยฺยธมฺมปฎิคฺคาหกทานเทยฺยธมฺมกฺขเยสุ โลภโทสโมหภยวูปสมโต ยถารหํ ยถากาลํ ยถาวิธานญฺจ ทานโต ปญฺญุตฺตรโต จ กุสลธมฺมานํ จตุรธิฎฺฐานปทฎฺฐานํ ทานํฯ ตถา สํวรสมาทานสฺส อวีติกฺกมนโต ทุสฺสีลฺยปริจฺจาคโต ทุจฺจริตวูปสมนโต ปญฺญุตฺตรโต จ จตุรธิฎฺฐานปทฎฺฐานํ สีลํฯ ยถาปฎิญฺญํ ขมนโต, ปราปราธวิกปฺปปริจฺจาคโต, โกธปริยุฎฺฐานวูปสมนโต, ปญฺญุตฺตรโต, จ จตุรธิฎฺฐานปทฎฺฐานา ขนฺติฯ ปฎิญฺญานุรูปํ ปรหิตกรณโต, วิสทปริจฺจาคโต, อกุสลวูปสมนโต, ปญฺญุตฺตรโต จ จตุรธิฎฺฐานปทฎฺฐานํ วีริยํฯ ปฎิญฺญานุรูปํ โลกหิตานุจินฺตนโต, นีวรณปริจฺจาคโต, จิตฺตวูปสมนโต, ปญฺญุตฺตรโต จ จตุรธิฎฺฐานปทฎฺฐานํ ฌานํฯ ยถาปฎิญฺญํ ปรหิตูปายโกสลฺลโต, อนุปายกิริยาปริจฺจาคโต, โมหชปริฬาหวูปสมนโต, สพฺพญฺญุตาปฎิลาภโต จ จตุรธิฎฺฐานปทฎฺฐานา ปญฺญาฯ</p>


<p>ตตฺถ  เญยฺยปฎิญฺญานุวิธาเนหิ สจฺจาธิฎฺฐานํฯ วตฺถุกามกิเลสกามปริจฺจาเคหิ จาคาธิฎฺฐานํฯ โทสทุกฺขวูปสเมหิ อุปสมาธิฎฺฐานํฯ อนุโพธปฎิเวเธหิ ปญฺญาธิฎฺฐานํฯ ติวิธสจฺจปริคฺคหิตํ โทสตฺตยวิโรธิ สจฺจาธิฎฺฐานํฯ ติวิธจาคปริคฺคหิตํ โทสตฺตยวิโรธิ จาคาธิฎฺฐานํฯ ติวิธวูปสมปริคฺคหิตํ โทสตฺตยวิโรธิ อุปสมาธิฎฺฐานํฯ ติวิธญาณปริคฺคหิตํ โทสตฺตยวิโรธิ ปญฺญาธิฎฺฐานํฯ สจฺจาธิฎฺฐานปริคฺคหิตานิ จาคูปสมปญฺญาธิฎฺฐานานิ อวิสํวาทนโต ปฎิญฺญานุวิธานโต จ, จาคาธิฎฺฐานปริคฺคหิตานิ สจฺจูปสมปญฺญาธิฎฺฐานานิ ปฎิปกฺขปริจฺจาคโต สพฺพปริจฺจาคผลตฺตา จ, อุปสมาธิฎฺฐานปริคฺคหิตานิ สจฺจจาคปญฺญาธิฎฺฐานานิ กิเลสปริฬาหวูปสมนโต กามูปสมนโต กามปริฬาหวูปสมนโต จ, ปญฺญาธิฎฺฐานปริคฺคหิตานิ สจฺจจาคูปสมาธิฎฺฐานานิ ญาณปุพฺพงฺคมโต ญาณานุปริวตฺตนโต จาติ เอวํ สพฺพาปิ ปารมิโย สจฺจปฺปภาวิตา จาคปริพฺยญฺชิตา อุปสโมปพฺรูหิตา  ปญฺญาปริสุทฺธาฯ สจฺจญฺหิ เอตาสํ ชนกเหตุฯ จาโค ปริคฺคาหกเหตุ, อุปสโม ปริวุทฺธิเหตุ, ปญฺญา ปาริสุทฺธิเหตุฯ ตถา อาทิมฺหิ สจฺจาธิฎฺฐานํ สจฺจปฎิญฺญตฺตา, มเชฺฌ จาคาธิฎฺฐานํ กตปณิธานสฺส ปรหิตาย อตฺตปริจฺจาคโตฯ อเนฺต อุปสมาธิฎฺฐานํ สพฺพูปสมปริโยสานตฺตาฯ อาทิมชฺฌปริโยสาเนสุ ปญฺญาธิฎฺฐานํ ตสฺมิํ สติ สมฺภวโต อสติ อภาวโต ยถาปฎิญฺญญฺจ ภาวโตฯ</p>


<p>ตตฺถ มหาปุริสา สตตมตฺตหิตปรหิตกเรหิ ครุปิยภาวกเรหิ สจฺจจาคาธิฎฺฐาเนหิ คิหิภูตา  อามิสทาเนน ปเร อนุคฺคณฺหนฺติฯ ตถา อตฺตหิตปรหิตกเรหิ ครุปิยภาวกเรหิ อุปสมปญฺญาธิฎฺฐาเนหิ จ ปพฺพชิตภูตา ธมฺมทาเนน ปเร อนุคฺคณฺหนฺติฯ</p>


<p>ตตฺถ อนฺติมภเว โพธิสตฺตสฺส จตุรธิฎฺฐานปริปูรณํฯ ปริปุณฺณจตุรธิฎฺฐานสฺส หิ จริมกภวูปปตฺตีติ เอเกฯ ตตฺร หิ คโพฺภกฺกนฺติฐิติอภินิกฺขมเนสุ ปญฺญาธิฎฺฐานสมุทาคเมน สโต สมฺปชาโน สจฺจาธิฎฺฐานปาริปูริยา สมฺปติชาโต อุตฺตราภิมุโข สตฺตปทวีติหาเรน คนฺตฺวา สพฺพา ทิสา โอโลเกตฺวา สจฺจานุปริวตฺตินา วจสา – ‘‘อโคฺคหมสฺมิ โลกสฺส, เชโฎฺฐหมสฺมิ โลกสฺส, เสโฎฺฐหมสฺมิ โลกสฺสา’’ติ (ที. นิ. ๒.๓๑; ม. นิ. ๓.๒๐๗) ติกฺขตฺตุํ สีหนาทํ นทิฯ</p>


<p>อุปสมาธิฎฺฐานสมุทาคเมน  ชิณฺณาตุรมตปพฺพชิตทสฺสาวิโน จตุธมฺมปเทสโกวิทสฺส โยพฺพนาโรคฺยชีวิตสมฺปตฺติมทานํ อุปสโมฯ จาคาธิฎฺฐานสมุทาคเมน มหโต ญาติปริวฎฺฎสฺส หตฺถคตสฺส จ จกฺกวตฺติรชฺชสฺส อนเปกฺขปริจฺจาโคติฯ</p>


<p>ทุติเย ฐาเน อภิสโมฺพธิยํ จตุรธิฎฺฐานํ ปริปุณฺณนฺติ เกจิฯ ตตฺถ หิ ยถาปฎิญฺญํ สจฺจาธิฎฺฐานสมุทาคเมน จตุนฺนํ อริยสจฺจานํ อภิสมโย, ตโต หิ สจฺจาธิฎฺฐานํ ปริปุณฺณํฯ จาคาธิฎฺฐานสมุทาคเมน สพฺพกิเลสูปกฺกิเลสปริจฺจาโค, ตโต หิ จาคาธิฎฺฐานํ ปริปุณฺณํฯ อุปสมาธิฎฺฐานสมุทาคเมน ปรมูปสมปฺปตฺติ, ตโต หิ อุปสมาธิฎฺฐานํ ปริปุณฺณํฯ ปญฺญาธิฎฺฐานสมุทาคเมน อนาวรณญาณปฎิลาโภ, ตโต หิ ปญฺญาธิฎฺฐานํ ปริปุณฺณนฺติฯ ตํ อสิทฺธํ, อภิสโมฺพธิยาปิ ปรมตฺถภาวโตฯ</p>


<p>ตติเย ฐาเน ธมฺมจกฺกปฺปวตฺตเน จตุรธิฎฺฐานํ ปริปุณฺณนฺติ อเญฺญฯ ตตฺถ หิ สจฺจาธิฎฺฐานสมุทาคตสฺส ทฺวาทสหิ อากาเรหิ อริยสจฺจเทสนาย  สจฺจาธิฎฺฐานํ ปริปุณฺณํฯ จาคาธิฎฺฐานสมุทาคตสฺส สทฺธมฺมมหายาคกรเณน จาคาธิฎฺฐานํ ปริปุณฺณํฯ อุปสมาธิฎฺฐานสมุทาคตสฺส สยํ อุปสนฺตสฺส ปเรสํ อุปสมเนน อุปสมาธิฎฺฐานํ ปริปุณฺณํฯ ปญฺญาธิฎฺฐานสมุทาคตสฺส เวเนยฺยานํ อาสยาทิปริชานเนน ปญฺญาธิฎฺฐานํ ปริปุณฺณนฺติฯ ตทปิ อสิทฺธํ, อปริโยสิตตฺตา พุทฺธกิจฺจสฺสฯ</p>


<p>จตุเตฺถ ฐาเน ปรินิพฺพาเน จตุรธิฎฺฐานํ ปริปุณฺณนฺติ อปเรฯ ตตฺร หิ ปรินิพฺพุตตฺตา ปรมตฺถสจฺจสมฺปตฺติยา สจฺจาธิฎฺฐานํ ปริปุณฺณํฯ สพฺพูปธิปฎินิสฺสเคฺคน จาคาธิฎฺฐานํ ปริปุณฺณํฯ สพฺพสงฺขารูปสเมน  อุปสมาธิฎฺฐานํ ปริปุณฺณํฯ ปญฺญาปโยชนปรินิฎฺฐาเนน ปญฺญาธิฎฺฐานํ ปริปุณฺณนฺติฯ ตตฺร มหาปุริสสฺส วิเสเสน เมตฺตาเขเตฺต อภิชาติยํ สจฺจาธิฎฺฐานสมุทาคตสฺส สจฺจาธิฎฺฐานปริปูรณมภิพฺยตฺตํ, วิเสเสน กรุณาเขเตฺต อภิสโมฺพธิยํ ปญฺญาธิฎฺฐานสมุทาคตสฺส ปญฺญาธิฎฺฐานปริปูรณมภิพฺยตฺตํ, วิเสเสน มุทิตาเขเตฺต ธมฺมจกฺกปฺปวตฺตเน จาคาธิฎฺฐานสมุทาคตสฺส จาคาธิฎฺฐานปริปูรณมภิพฺยตฺตํ, วิเสเสน อุเปกฺขาเขเตฺต ปรินิพฺพาเน อุปสมาธิฎฺฐานสมุทาคตสฺส อุปสมาธิฎฺฐานปริปูรณมภิพฺยตฺตนฺติ ทฎฺฐพฺพํฯ</p>


<p>ตตฺร  สจฺจาธิฎฺฐานสมุทาคตสฺส สํวาเสน สีลํ เวทิตพฺพํฯ จาคาธิฎฺฐานสมุทาคตสฺส สํโวหาเรน โสเจยฺยํ เวทิตพฺพํฯ อุปสมาธิฎฺฐานสมุทาคตสฺส อาปทาสุ ถาโม เวทิตโพฺพฯ ปญฺญาธิฎฺฐานสมุทาคตสฺส สากจฺฉาย ปญฺญา เวทิตพฺพาฯ เอวํ สีลาชีวจิตฺตทิฎฺฐิวิสุทฺธิโย เวทิตพฺพาฯ ตถา สจฺจาธิฎฺฐานสมุทาคเมน โทสาคติํ น คจฺฉติ อวิสํวาทนโตฯ จาคาธิฎฺฐานสมุทาคเมน โลภาคติํ น คจฺฉติ อนภิสงฺคโตฯ อุปสมาธิฎฺฐานสมุทาคเมน ภยาคติํ น คจฺฉติ อนปราธโตฯ ปญฺญาธิฎฺฐานสมุทาคเมน โมหาคติํ น คจฺฉติ ยถา ภูตาวโพธโตฯ</p>


<p>ตถา ปฐเมน อทุโฎฺฐ อธิวาเสติ, ทุติเยน อลุโทฺธ ปฎิเสวติ, ตติเยน อภีโต ปริวเชฺชติ, จตุเตฺถน อสมฺมูโฬฺห วิโนเทติฯ ปฐเมน เนกฺขมฺมสุขปฺปตฺติ, อิตเรหิ ปวิเวกอุปสมสโมฺพธิสุขปฺปตฺติโย โหนฺตีติ ทฎฺฐพฺพาฯ ตถา วิเวกชปีติสุขสมาธิชปีติสุขอปีติชกายสุขสติปาริสุทฺธิช- อุเปกฺขาสุขปฺปตฺติโย เอเตหิ จตูหิ ยถากฺกมํ โหนฺติฯ เอวมเนกคุณานุพเนฺธหิ  จตูหิ อธิฎฺฐาเนหิ สพฺพปารมิสมูหสงฺคโห เวทิตโพฺพฯ ยถา จ จตูหิ อธิฎฺฐาเนหิ สพฺพปารมิสงฺคโห, เอวํ กรุณาปญฺญาหิปีติ ทฎฺฐพฺพํฯ สโพฺพปิ หิ โพธิสมฺภาโร กรุณาปญฺญาหิ สงฺคหิโตฯ กรุณาปญฺญาปริคฺคหิตา หิ ทานาทิคุณา มหาโพธิสมฺภารา ภวนฺติ พุทฺธตฺตสิทฺธิปริโยสานาติฯ เอวเมตาสํ สงฺคโห เวทิตโพฺพฯ</p>


<p>ติ? สกลสฺสาปิ ปุญฺญาทิสมฺภารสฺส สมฺมาสโมฺพธิํ อุทฺทิสฺส อนวเสสสมฺภรณํ อเวกลฺลการิตาโยเคน, ตตฺถ จ สกฺกจฺจการิตา อาทรพหุมานโยเคน, สาตจฺจการิตา นิรนฺตรโยเคน, จิรกาลาทิโยโค จ อนฺตรา อโวสานาปชฺชเนนาติฯ ตํ ปนสฺส กาลปริมาณํ ปรโต อาวิ ภวิสฺสติฯ อิติ จตุรงฺคโยโค เอตาสํ ปารมีนํ สมฺปาทนูปาโยฯ ตถา มหาสเตฺตน โพธาย ปฎิปชฺชเนฺตน สมฺมาสโมฺพธาย พุทฺธานํ ปุเรตรเมว อตฺตา  นิยฺยาเตตโพฺพ – ‘‘อิมาหํ อตฺตภาวํ พุทฺธานํ นิยฺยาเตมี’’ติฯ ตํตํปริคฺคหวตฺถุญฺจ ปฎิลาภโต ปุเรตรเมว ทานมุเข นิสฺสชฺชิตพฺพํฯ ‘‘ยํ กิญฺจิ มยฺหํ อุปฺปชฺชนกํ ชีวิตปริกฺขารชาตํ, สพฺพํ ตํ สติ ยาจเก ทสฺสามิ, เตสํ ปน ทินฺนาวเสสํ เอว มยา ปริภุญฺชิตพฺพ’’นฺติฯ</p>


<p>เอวํ  หิสฺส สมฺมเทว ปริจฺจาคาย กเต จิตฺตาภิสงฺขาเร ยํ อุปฺปชฺชติ ปริคฺคหวตฺถุ อวิญฺญาณกํ สวิญฺญาณกํ วา, ตตฺถ เย อิเม ปุเพฺพ ทาเน อกตปริจโย, ปริคฺคหวตฺถุสฺส ปริตฺตภาโว, อุฬารมนุญฺญตา, ปริกฺขยจินฺตาติ  เตสุ ยทา มหาโพธิสตฺตสฺส สํวิชฺชมาเนสุ เทยฺยธเมฺมสุ ปจฺจุปฎฺฐิเต จ ยาจกชเน ทาเน จิตฺตํ น ปกฺขนฺทติ น กมติฯ เตน นิฎฺฐเมตฺถ คนฺตพฺพํ ‘‘อทฺธาหํ ทาเน ปุเพฺพ อกตปริจโย, เตน เม เอตรหิ ทาตุกมฺยตา จิเตฺต น สณฺฐาตี’’ติฯ โส เอวํ เม อิโต ปรํ ทานาภิรตํ จิตฺตํ ภวิสฺสติ, หนฺทาหํ อิโต ปฎฺฐาย ทานํ ทสฺสามิ, นนุ มยา ปฎิกเจฺจว ปริคฺคหวตฺถุ ยาจกานํ ปริจฺจตฺตนฺติ ทานํ เทติ มุตฺตจาโค ปยตปาณี โวสคฺครโต ยาจโยโค ทานสํวิภาครโตฯ เอวํ มหาสตฺตสฺส  หโต โหติ วิหโต สมุจฺฉิโนฺนฯ</p>


<p>ตถา มหาสโตฺต เทยฺยธมฺมสฺส ปริตฺตภาเว สติ เวกเลฺล จ อิติ ปฎิสญฺจิกฺขติ – ‘‘อหํ โข ปุเพฺพ อทานสีลตาย เอตรหิ เอวํ ปจฺจยวิกโล ชาโต , ตสฺมา อิทานิ มยา ปริเตฺตน วา หีเนน วา ยถาลเทฺธน เทยฺยธเมฺมน อตฺตานํ ปีเฬตฺวาปิ ทานเมว ทาตพฺพํ, เยนาหํ อายติมฺปิ ทานปารมิํ มตฺถกํ ปาเปสฺสามี’’ติฯ โส อิตรีตเรน ตํ ทานํ เทติ มุตฺตจาโค ปยตปาณี โวสคฺครโต ยาจโยโค ทานสํวิภาครโตฯ เอวํ มหาสตฺตสฺส  หโต โหติ วิหโต สมุจฺฉิโนฺนฯ</p>


<p>ตถา มหาสโตฺต เทยฺยธมฺมสฺส อุฬารมนุญฺญตาย อทาตุกมฺยตาจิเตฺต อุปฺปชฺชมาเน อิติ ปฎิสญฺจิกฺขติ – ‘‘นนุ ตยา สปฺปุริส อุฬารตมา สพฺพเสฎฺฐา สมฺมาสโมฺพธิ อภิปตฺถิตา, ตสฺมา ตทตฺถํ ตยา อุฬารมนุเญฺญ เอว เทยฺยธเมฺม ทาตุํ ยุตฺตรูป’’นฺติฯ โส อุฬารํ มนุญฺญญฺจ เทติ มุตฺตจาโค ปยตปาณี โวสฺสคฺครโต ยาจโยโค ทานสํวิภาครโตฯ เอวํ มหาปุริสสฺส  หโต โหติ วิหโต สมุจฺฉิโนฺนฯ</p>


<p>ตถา มหาสโตฺต ทานํ เทโนฺต ยทา เทยฺยธมฺมสฺส ปริกฺขยํ ปสฺสติ, โส อิติ ปฎิสญฺจิกฺขติ – ‘‘อยํ โข โภคานํ สภาโว, ยทิทํ ขยธมฺมตา วยธมฺมตา จฯ อปิ จ  เม ปุเพฺพ ตาทิสสฺส ทานสฺส อกตตฺตา เอวํ โภคานํ ปริกฺขโย ทิสฺสติ, หนฺทาหํ ยถาลเทฺธน เทยฺยธเมฺมน  ปริเตฺตน วา วิปุเลน วา ทานเมว ทเทยฺยํ, เยนาหํ อายติํ ทานปารมิยา มตฺถกํ ปาปุณิสฺสามี’’ติฯ โส ยถาลเทฺธน ทานํ เทติ มุตฺตจาโค ปยตปาณี โวสคฺครโต ยาจโยโค ทานสํวิภาครโตฯ เอวํ มหาสตฺตสฺส  หโต โหติ วิหโต สมุจฺฉิโนฺนฯ เอวํ เย เย ทานปารมิยา วินิพนฺธภูตา อนตฺถา, เตสํ เตสํ ยถารหํ ปจฺจเวกฺขิตฺวา ปฎิวิโนทนํ อุปาโยฯ ยถา จ ทานปารมิยา, เอวํ สีลปารมิอาทีสุปิ ทฎฺฐพฺพํฯ</p>


<p>อปิ จ ยํ มหาสตฺตสฺส พุทฺธานํ อตฺตสนฺนิยฺยาตนํ, ตํ สมฺมเทว สพฺพปารมีนํ สมฺปาทนูปาโยฯ พุทฺธานญฺหิ อตฺตานํ นิยฺยาเตตฺวา ฐิโต มหาปุริโส ตตฺถ ตตฺถ โพธิสมฺภารปาริปูริยา ฆเฎโนฺต วายมโนฺต สรีรสฺส สุขูปกรณานญฺจ อุปเจฺฉทเกสุ ทุสฺสเหสุปิ กิเจฺฉสุ ทุรภิสมฺภเวสุปิ สตฺตสงฺขารสมุปนีเตสุ อนเตฺถสุ ติเพฺพสุ ปาณหเรสุ ‘‘อยํ มยา อตฺตภาโว พุทฺธานํ ปริจฺจโตฺต, ยํ วา ตํ วา เอตฺถ โหตู’’ติ ตํนิมิตฺตํ น กมฺปติ น เวธติ, อีสกมฺปิ อญฺญถตฺตํ น คจฺฉติ, กุสลารเมฺภ  อญฺญทตฺถุ อจลาธิฎฺฐาโนว โหติ, เอวํ อตฺตสนฺนิยฺยาตนมฺปิ เอตาสํ สมฺปาทนูปาโยฯ</p>


<p>อปิ จ สมาสโต กตาภินีหารสฺส อตฺตนิ สิเนหสฺส ปริโสสนํ ปเรสุ จ สิเนหสฺส ปริวฑฺฒนํ เอตาสํ สมฺปาทนูปาโยฯ สมฺมาสโมฺพธิสมธิคมาย หิ กตมหาปณิธานสฺส มหาสตฺตสฺส ยาถาวโต ปริชานเนน สเพฺพสุ ธเมฺมสุ อนุปลิตฺตสฺส อตฺตนิ สิเนโห ปริกฺขยํ ปริยาทานํ คจฺฉติ, มหากรุณาสมาเสวเนน ปน ปิยปุเตฺต วิย สพฺพสเตฺต สมฺปสฺสมานสฺส เตสุ เมตฺตากรุณาสิเนโห ปริวฑฺฒติ, ตโต จ ตํตทวตฺถานุรูปํ อตฺตปรสนฺตาเนสุ โลภโทสโมหวิคเมน วิทูรีกตมจฺฉริยาทิโพธิสมฺภารปฎิปโกฺข มหาปุริโส ทานปิยวจนอตฺถจริยาสมานตฺตตาสงฺขาเตหิ จตูหิ สงฺคหวตฺถูหิ จตุรธิฎฺฐานานุคเตหิ อจฺจนฺตํ ชนสฺส สงฺคหกรเณน อุปริ ยานตฺตเย อวตารณํ ปริปาจนญฺจ กโรติฯ</p>


<p>มหาสตฺตานญฺหิ มหากรุณา มหาปญฺญา จ ทาเนน อลงฺกตา, ทานํ ปิยวจเนน, ปิยวจนํ อตฺถจริยาย, อตฺถจริยา สมานตฺตตาย อลงฺกตา  สงฺคหิตา จฯ เตสํ สเพฺพปิ สเตฺต อตฺตนา นิพฺพิเสเส กตฺวา โพธิสมฺภาเรสุ ปฎิปชฺชนฺตานํ สพฺพตฺถ สมานสุขทุกฺขตาย สมานตฺตตาย สิทฺธิฯ พุทฺธภูตานมฺปิ จ เตเหว จตูหิ สงฺคหวตฺถูหิ จตุรธิฎฺฐานปริปูริตาภิวุเทฺธหิ ชนสฺส อจฺจนฺติกสงฺคหกรเณน อภิวินยนํ สิชฺฌติฯ ทานญฺหิ  สมฺมาสมฺพุทฺธานํ จาคาธิฎฺฐาเนน ปริปูริตาภิวุทฺธํ, ปิยวจนํ สจฺจาธิฎฺฐาเนน, อตฺถจริยา ปญฺญาธิฎฺฐาเนน, สมานตฺตตา อุปสมาธิฎฺฐาเนน ปริปูริตาภิวุทฺธาฯ ตถาคตานญฺหิ สพฺพสาวกปเจฺจกพุเทฺธหิ สมานตฺตตา ปรินิพฺพาเนฯ ตตฺร หิ เนสํ อวิเสสโต เอกีภาโวฯ เตเนวาห ‘‘นตฺถิ วิมุตฺติยา นานตฺต’’นฺติฯ โหนฺติ เจตฺถ –</p>


<p>
‘‘สโจฺจ จาคี อุปสโนฺต, ปญฺญวา อนุกมฺปโก;  
  
สมฺภตสพฺพสมฺภาโร, กํ นามตฺถํ น สาธเยฯ  
</p>
  
<p>
‘‘มหาการุณิโก สตฺถา, หิเตสี จ อุเปกฺขโก;  
  
นิรเปโกฺข จ สพฺพตฺถ, อโห อจฺฉริโย ชิโนฯ  
</p>
  
<p>
‘‘วิรโตฺต สพฺพธเมฺมสุ, สเตฺตสุ จ อุเปกฺขโก;  
  
สทา  
สตฺตหิเต ยุโตฺต, อโห อจฺฉริโย ชิโนฯ  
</p>
  
<p>
‘‘สพฺพทา สพฺพสตฺตานํ, หิตาย จ สุขาย จ;  
  
อุยฺยุโตฺต อกิลาสู จ, อโห อจฺฉริโย ชิโน’’ติฯ  
</p>
  
<p>นฺติ? เหฎฺฐิเมน ตาว ปริเจฺฉเทน จตฺตาริ อสเงฺขฺยยฺยานิ มหากปฺปานํ สตสหสฺสญฺจ, มชฺฌิเมน อฎฺฐ อสเงฺขฺยยฺยานิ มหากปฺปานํ สตสหสฺสญฺจ, อุปริเมน ปน โสฬส อสเงฺขฺยยฺยานิ มหากปฺปานํ สตสหสฺสญฺจฯ เอเต จ เภทา ยถากฺกมํ ปญฺญาธิกสทฺธาธิกวีริยาธิกวเสน ญาตพฺพาฯ ปญฺญาธิกานญฺหิ สทฺธา มนฺทา โหติ ปญฺญา ติกฺขา, สทฺธาธิกานํ ปญฺญา มชฺฌิมา โหติ, วีริยาธิกานํ ปญฺญา มนฺทา, ปญฺญานุภาเวน จ สมฺมาสโมฺพธิ อธิคนฺตพฺพาติ  วุตฺตํฯ</p>


<p>อปเร ปน ‘‘วีริยสฺส ติกฺขมชฺฌิมมุทุภาเวน โพธิสตฺตานํ อยํ กาลวิภาโค’’ติ วทนฺติฯ อวิเสเสน ปน วิมุตฺติปริปาจนียานํ ธมฺมานํ ติกฺขมชฺฌิมมุทุภาเวน ยถาวุตฺตกาลเภเทน โพธิสมฺภารา เตสํ ปาริปูริํ คจฺฉนฺตีติ ตโยเปเต กาลเภทา ยุตฺตาติปิ วทนฺติฯ เอวํ ติวิธา  หิ โพธิสตฺตา อภินีหารกฺขเณ ภวนฺติ อุคฺฆหฎิตญฺญูวิปญฺจิตญฺญูเนยฺยเภเทนฯ เตสุ โย อุคฺฆฎิตญฺญู, โส สมฺมาสมฺพุทฺธสฺส สมฺมุขา จตุปฺปทิกํ คาถํ สุณโนฺต คาถาย ตติยปเท อปริโยสิเต เอว ฉหิ อภิญฺญาหิ สห ปฎิสมฺภิทาหิ  อรหตฺตํ อธิคนฺตุํ สมตฺถูปนิสฺสโย โหติ, สเจ สาวกโพธิยํ อธิมุโตฺต สิยาฯ</p>


<p>ทุติโย ภควโต สมฺมุขา จตุปฺปทิกํ คาถํ สุณโนฺต อปริโยสิเต เอว คาถาย จตุตฺถปเท ฉหิ อภิญฺญาหิ อรหตฺตํ อธิคนฺตุํ สมตฺถูปนิสฺสโย โหติ, ยทิ สาวกโพธิยํ อธิมุโตฺต สิยาฯ</p>


<p>อิตโร ปน ภควโต สมฺมุขา จตุปฺปทิกํ คาถํ สุตฺวา ปริโยสิตาย คาถาย ฉหิ อภิญฺญาหิ อรหตฺตํ ปตฺตุํ สมตฺถูปนิสฺสโย โหติฯ</p>


<p>ตโยเปเต วินา กาลเภเทน กตาภินีหาโร พุทฺธานํ สนฺติเก ลทฺธพฺยากรณา จ อนุกฺกเมน ปารมิโย ปริปูเรนฺตา ยถากฺกมํ ยถาวุตฺตเภเทน กาเลน สมฺมาสโมฺพธิํ ปาปุณนฺติฯ เตสุ เตสุ ปน กาลเภเทสุ อปริปุเณฺณสุ เต  เต มหาสตฺตา ทิวเส ทิวเส เวสฺสนฺตรทานสทิสํ มหาทานํ เทนฺตาปิ ตทนุรูเป สีลาทิสพฺพปารมิธเมฺม อาจินนฺตาปิ ปญฺจ มหาปริจฺจาเค ปริจฺจชนฺตาปิ ญาตตฺถจริยา โลกตฺถจริยา พุทฺธตฺถจริยา ปรมโกฎิํ ปาเปนฺตาปิ อนฺตรา จ สมฺมาสมฺพุทฺธา ภวิสฺสนฺตีติ เนตํ ฐานํ วิชฺชติฯ กสฺมา? ญาณสฺส อปริปจฺจนโต พุทฺธการกธมฺมานํ อปรินิฎฺฐานโตฯ ปริจฺฉินฺนกาลนิปฺผาทิตํ วิย หิ สสฺสํ ยถาวุตฺตกาลปริเจฺฉเทน ปรินิปฺผาทิตา สมฺมาสโมฺพธิ ตทนนฺตรา สพฺพุสฺสาเหน วายมเนฺตนาปิ น สกฺกา อธิคนฺตุนฺติ ปารมิปาริปูริ ยถาวุตฺตกาลวิเสเสน สมฺปชฺชตีติ เวทิตพฺพํฯ</p>


<p>ติ? เย เต กตาภินีหารานํ โพธิสตฺตานํ –</p>


<p>
‘‘เอวํ สพฺพงฺคสมฺปนฺนา, โพธิยา นิยตา นรา;  
  
สํสรํ ทีฆมทฺธานํ, กปฺปโกฎิสเตหิปิฯ  
</p>
  
<p>
‘‘อวีจิมฺหิ นุปฺปชฺชนฺติ, ตถา โลกนฺตเรสุ จ;  
  
นิชฺฌามตณฺหา ขุปฺปิปาสา, น โหนฺติ กาลกญฺชิกาฯ  
</p>
  
<p>
‘‘น  
โหนฺติ ขุทฺทกา ปาณา, อุปปชฺชนฺตาปิ ทุคฺคติํ;  
  
ชายมานา มนุเสฺสสุ, ชจฺจนฺธา น ภวนฺติ เตฯ  
</p>
  
<p>
‘‘โสตเวกลฺลตา  
นตฺถิ, น ภวนฺติ มูคปกฺขิกา;  
  
อิตฺถิภาวํ น คจฺฉนฺติ, อุภโตพฺยญฺชนปณฺฑกาฯ  
</p>
  
<p>
‘‘น ภวนฺติ ปริยาปนฺนา, โพธิยา นิยตา นรา;  
  
มุตฺตา อานนฺตริเกหิ, สพฺพตฺถ สุทฺธโคจราฯ  
</p>
  
<p>
‘‘มิจฺฉาทิฎฺฐิํ น เสวนฺติ, กมฺมกิริยทสฺสนา;  
  
วสมานาปิ สเคฺคสุ, อสญฺญํ นูปปชฺชเรฯ  
</p>
  
<p>
‘‘สุทฺธาวาเสสุ เทเวสุ, เหตุ นาม น วิชฺชติ;  
  
เนกฺขมฺมนินฺนา สปฺปุริสา, วิสํยุตฺตา ภวาภเว;  
  
จรนฺติ โลกตฺถจริยาโย, ปูเรนฺติ สพฺพปารมี’’ติฯ (ธ. ส. อฎฺฐ. นิทานกถา; ชา. อฎฺฐ. ๑.ทูเรนิทานกถา; อป. อฎฺฐ. ๑.ทูเรนิทานกถา) –  
</p>
  
<p>เอวํ สํวณฺณิตา อานิสํสาฯ เย จ ‘‘สโต สมฺปชาโน, อานนฺท, โพธิสโตฺต ตุสิตา กายา จวิตฺวา มาตุกุจฺฉิํ โอกฺกมตี’’ติอาทินา (ม. นิ. ๓.๒๐๐; ที. นิ. ๒.๑๗) โสฬส อจฺฉริยพฺภุตธมฺมปฺปการา, เย จ ‘‘สีตํ พฺยปคตํ โหติ, อุณฺหญฺจ อุปสมฺมตี’’ติอาทินา (พุ. วํ. ๒.๘๓) ‘‘ชายมาเน โข, สาริปุตฺต, โพธิสเตฺต อยํ ทสสหสฺสี โลกธาตุ สงฺกมฺปติ สมฺปกมฺปติ สมฺปเวธตี’’ติอาทินา (ม. นิ. ๓.๒๐๑; ที. นิ. ๒.๓๒) จ ทฺวตฺติํส ปุพฺพนิมิตฺตปฺปการา, เย วา ปนเญฺญปิ  โพธิสตฺตานํ อธิปฺปายสมิชฺฌนํ กมฺมาทีสุ วสีภาโวติ เอวมาทโย ตตฺถ ตตฺถ ทีสุ ทสฺสิตาการา อานิสํสา, เต สเพฺพปิ เอตาสํ อานิสํสาฯ ตถา ยถานิทสฺสิตเภทา อโลภาโทสาทิคุณยุคลาทโย จาติ เวทิตพฺพาฯ</p>


<p>อปิ จ ยสฺมา โพธิสโตฺต อภินีหารโต ปฎฺฐาย สพฺพสตฺตานํ ปิตุสโม โหติ หิเตสิตาย, ทกฺขิเณยฺยโก ครุ ภาวนีโย ปรมญฺจ ปุญฺญเกฺขตฺตํ โหติ คุณวิเสสโยเคนฯ เยภุเยฺยน จ มนุสฺสานํ ปิโย โหติ, อมนุสฺสานํ ปิโย โหติ, เทวตาหิ อนุปาลียติ, เมตฺตากรุณาปริภาวิตสนฺตานตาย วาฬมิคาทีหิ จ อนภิภวนีโย โหติ, ยสฺมิํ ยสฺมิญฺจ สตฺตนิกาเย  ปจฺจาชายติ, ตสฺมิํ ตสฺมิํ อุฬาเรน วเณฺณน อุฬาเรน ยเสน อุฬาเรน สุเขน อุฬาเรน พเลน อุฬาเรน  อาธิปเตเยฺยน อเญฺญ สเตฺต อภิภวติ ปุญฺญวิเสสโยคโตฯ</p>


<p>อปฺปาพาโธ โหติ อปฺปาตโงฺก, สุวิสุทฺธา จสฺส สทฺธา โหติ สุวิสทา, สุวิสุทฺธํ วีริยํ, สติสมาธิปญฺญา สุวิสทา, มนฺทกิเลโส โหติ มนฺททรโถ มนฺทปริฬาโห, กิเลสานํ มนฺทภาเวเนว สุวโจ โหติ ปทกฺขิณคฺคาหี, ขโม โหติ โสรโต, สขิโล โหติ ปฎิสนฺถารกุสโล, อโกฺกธโน โหติ อนุปนาหี, อมกฺขี โหติ อปฬาสี, อนิสฺสุกี โหติ อมจฺฉรี, อสโฐ โหติ อมายาวี, อถโทฺธ โหติ อนติมานี, อสารโทฺธ โหติ อปฺปมโตฺต, ปรโต อุปตาปสโห โหติ ปเรสํ อนุปตาปี, ยสฺมิญฺจ คามเขเตฺต ปฎิวสติ, ตตฺถ สตฺตานํ ภยาทโย อุปทฺทวา เยภุเยฺยน อนุปฺปนฺนา นุปฺปชฺชนฺติ, อุปฺปนฺนา จ วูปสมฺมนฺติ, เยสุ จ อปาเยสุ อุปฺปชฺชติ, น ตตฺถ ปจุรชโน วิย ทุเกฺขน อธิมตฺตํ ปีฬียติ, ภิโยฺยโสมตฺตาย สํเวคมาปชฺชติฯ ตสฺมา มหาปุริสสฺส ยถารหํ ตสฺมิํ ตสฺมิํ ภเว ลพฺภมานา เอเต สตฺตานํ ปิตุสมตาทกฺขิเณยฺยตาทโย คุณวิเสสา อานิสํสาติ เวทิตพฺพาฯ</p>


<p>ตถา อายุสมฺปทา รูปสมฺปทา กุลสมฺปทา อิสฺสริยสมฺปทา อาเทยฺยวจนตา มหานุภาวตาติ เอเตปิ มหาปุริสสฺส ปารมีนํ อานิสํสาติ เวทิตพฺพาฯ ตตฺถ  นาม ตสฺสํ ตสฺสํ อุปปตฺติยํ ทีฆายุกตา จิรฎฺฐิติกตา, ตาย ยถารทฺธานิ กุสลสมาทานานิ ปริโยสาเปติ, พหุญฺจ กุสลํ อุปจิโนติฯ  นาม  อภิรูปตา ทสฺสนียตา ปาสาทิกตา, ตาย รูปปฺปมาณานํ สตฺตานํ ปสาทาวโห โหติ สมฺภาวนีโยฯ  นาม อุฬาเรสุ กุเลสุ อภินิพฺพตฺติ, ตาย ชาติมทาทิมทมตฺตานมฺปิ อุปสงฺกมนีโย โหติ ปยิรุปาสนีโย, เตน เต นิพฺพิเสวเน กโรติฯ  นาม มหาวิภวตา มเหสกฺขตา มหาปริวารตา จ, ตาหิ สงฺคณฺหิตเพฺพ จตูหิ สงฺคหวตฺถูหิ สงฺคณฺหิตุํ, นิคฺคเหตเพฺพ ธเมฺมน นิคฺคเหตุญฺจ สมโตฺถ โหติฯ</p>


<p> นาม สเทฺธยฺยตา ปจฺจยิกตา, ตาย สตฺตานํ ปมาณภูโต โหติ, อลงฺฆนียา จสฺส อาณา โหติฯ  นาม อานุภาวมหนฺตตา, ตาย ปเรหิ น อภิภูยติ, สยเมว  ปน ปเร อญฺญทตฺถุ อภิภวติ ธเมฺมน สเมน ยถาภูตคุเณหิ จ, เอวเมเต อายุสมฺปทาทโย มหาปุริสสฺส ปารมีนํ อานิสํสา, สยญฺจ อปริมาณสฺส ปุญฺญสมฺภารสฺส ปริวุฑฺฒิเหตุภูตา ยานตฺตเย สตฺตานํ อวตารณสฺส ปริปาจนสฺส จ การณภูตาติ เวทิตพฺพาฯ</p>


<p>  นฺติ? สมาสโต ตาว สมฺมาสมฺพุทฺธภาโว เอตาสํ ผลํ, วิตฺถารโต ปน ทฺวตฺติํสมหาปุริสลกฺขณอสีติอนุพฺยญฺชนพฺยามปฺปภาทิอเนกคุณคณสมุชฺชลรูปกายสมฺปตฺติ- อธิฎฺฐานสพลจตุเวสารชฺชฉอสาธารณญาณอฎฺฐารสาเวณิก- พุทฺธธมฺมปฺปภุติอนนฺตาปริมาณ คุณสมุทโยปโสภินี ธมฺมกายสิรีฯ ยาวตา ปน พุทฺธคุณา เย อเนเกหิปิ กเปฺปหิ สมฺมาสมฺพุเทฺธนาปิ วาจาย ปริโยสาเปตุํ น สกฺกา, อิทเมตาสํ ผลํฯ วุตฺตเญฺจตํ –</p>


<p>
‘‘พุโทฺธปิ พุทฺธสฺส ภเณยฺย วณฺณํ, กปฺปมฺปิ เจ อญฺญมภาสมาโน;  
  
ขีเยถ กโปฺป จิรทีฆมนฺตเร, วโณฺณ น ขีเยถ ตถาคตสฺสา’’ติฯ (ที. นิ. อฎฺฐ. ๑.๓๐๔; ๓.๑๔๑; ม. นิ. อฎฺฐ. ๒.๔๒๕; อุทา. อฎฺฐ. ๕๓; จริยา. อฎฺฐ. นิทานกถา);  
</p>
  
<p>เอวเมตฺถ ปารมีสุ ปกิณฺณกกถา เวทิตพฺพาฯ</p>


<p>ยํ ปน ปาฬิยํ นฺติอาทินา สพฺพาปิ ปารมี เอกชฺฌํ ทเสฺสตฺวา ปรโต ติอาทินา ปริโยสานคาถาทฺวยํ วุตฺตํ, ตํ  เยหิ วีริยารมฺภเมตฺตาภาวนา อปฺปมาทวิหาเรหิ ยถาวุตฺตา พุทฺธการกธมฺมา วิสทภาวํ คตา สมฺมาสโมฺพธิสงฺขาตา จ อตฺตโน วิมุตฺติ ปริปาจิตา, เตหิ เวเนยฺยานมฺปิ วิมุตฺติปริปาจนาย โอวาททานตฺถํ วุตฺถํฯ</p>


<p>ตตฺถ ติ อิมินา ปฎิปเกฺข อาทีนวทสฺสนมุเขน วีริยารเมฺภ อานิสํสํ ทเสฺสติฯ ติ อิมินา วีริยารเมฺภ นิโยเชติฯ ยสฺมา จ –</p>


<p>
‘‘สพฺพปาปสฺส อกรณํ, กุสลสฺส อุปสมฺปทา;  
  
สจิตฺตปริโยทปนํ, เอตํ พุทฺธาน สาสน’’นฺติฯ (ธ. ป. ๑๘๓; ที. นิ. ๒.๙๐; เนตฺติ. ๓๐, ๕๐) –  
</p>
  
<p>สเงฺขปโต ฯ วิตฺถารโต ปน สกเลน พุทฺธวจเนน ปกาสิตา สพฺพาปิ สมฺปตฺติโย เอกเนฺตเนว สมฺมปฺปธานาธีนา, ตสฺมา ภควา วีริยารเมฺภ นิโยเชตฺวา ติ อาหฯ</p>


<p>ตตฺรายํ  สเงฺขปโตฺถ – ยฺวายํ สพฺพสํกิเลสมูลภาวโต สพฺพานตฺถวิธายกนฺติ โกสชฺชํ ภยโต ตปฺปฎิปกฺขโต จตูหิ โยเคหิ อนุปทฺทวภาวสาธนโต วีริยารมฺภญฺจ เขมโต ทิสฺวา อธิสีลสิกฺขาทิสมฺปาทนวเสน วีริยสฺส อารโมฺภ สมฺมปฺปธานานุโยโค, ตตฺถ ยํ สมฺมเทว นิโยชน, ‘‘อารทฺธวีริยา โหถา’’ติ, เอสา พุทฺธานํ ภควนฺตานํ อนุสาสนี อนุสิฎฺฐิ โอวาโทติฯ เสสคาถาสุปิ อิมินาว นเยน อโตฺถ เวทิตโพฺพฯ</p>


<p>อยํ ปน วิเสโส – นฺติ วิรุทฺธวาทํ, ฉวิวาทวตฺถุวเสน วิวทนนฺติ อโตฺถฯ นฺติ วิวาทปฎิปกฺขํ เมตฺตาวจีกมฺมํ, เมตฺตาภาวนํ วาฯ อถ วา นฺติ อวิวาทเหตุภูตํ ฉพฺพิธํ สารณียธมฺมํฯ ติ อวคฺคา, กาเยน เจว จิเตฺตน จ สหิตา อวิรมิตา อวิยุตฺตาติ อโตฺถฯ ติ สกฺกีลา มุทุสีลา, อญฺญมญฺญมฺหิ มุทุหทยาติ อโตฺถฯ ติ เอตฺถ สเพฺพน สพฺพํ วิวาทมนุปคมฺม ยทิทํ ฉสารณียธมฺมปริปูรณวเสน สมคฺควาเส นิโยชนํ, เอสา พุทฺธานํ อนุสิฎฺฐีติ โยเชตพฺพํฯ สมคฺควาสญฺหิ วสมานา สีลทิฎฺฐิสามญฺญคตา อวิวทมานา สุเขเนว ติโสฺส สิกฺขา ปริปูเรสฺสนฺตีติ สตฺถา สมคฺควาเส นิโยชนํ อตฺตโน สาสนนฺติ ทเสฺสสิฯ</p>


<p>นฺติ ปมชฺชนํ, กุสลานํ ธมฺมานํ ปมุสฺสนํ อกุสเลสุ จ ธเมฺมสุ จิตฺตโวสฺสคฺคํฯ วุตฺตเญฺหตํ – ‘‘ตตฺถ กตโม ปมาโท, กายทุจฺจริเต  วา วจีทุจฺจริเต วา มโนทุจฺจริเต วา ปญฺจสุ วา กามคุเณสุ จิตฺตสฺส โวสโคฺค โวสคฺคานุปฺปทานํ กุสลานํ วา ธมฺมานํ ภาวนาย อสกฺกจฺจกิริยตา, อสาตจฺจกิริยตา, อนฎฺฐิตกิริยตา, โอลีนวุตฺติตา, นิกฺขิตฺตฉนฺทตา, นิกฺขิตฺตธุรตา อนาเสวนา อภาวนา อพหุลีกมฺมํ…เป.… โย เอวรูโป ปมาโท ปมชฺชนา ปมชฺชิตตฺตํ, อยํ วุจฺจติ ปมาโท’’ติ (วิภ. ๘๔๖)ฯ</p>


<p>นฺติ อปฺปมชฺชนํฯ ตํ ปมาทสฺส ปฎิปกฺขโต เวทิตพฺพํฯ อตฺถโต หิ อปฺปมาโท นาม สติยา อวิปฺปวาโส, ‘‘สติยา อวิปฺปวาโส’’ติ จ  นิจฺจํ อุปฎฺฐิตาย สติยา เอเวตํ นามํฯ อปเร ปน ‘‘สติสมฺปชญฺญปฺปธานา ตถา ปวตฺตา จตฺตาโร อรูปิโน ขนฺธา อปฺปมาโท’’ติ วทนฺติฯ ยสฺมา ปน อปฺปมาทภาวนา นาม วิสุํ เอกา ภาวนา นตฺถิฯ ยา หิ กาจิ ปุญฺญกิริยา กุสลกิริยา, สพฺพา สา อปฺปมาทภาวนาเตฺวว เวทิตพฺพาฯ</p>


<p>วิเสสโต ปน วิวฎฺฎูปนิสฺสยํ สรณคมนํ กายิกวาจสิกสํวรญฺจ อุปาทาย สพฺพา สีลภาวนา, สพฺพา สมาธิภาวนา, สพฺพา ปญฺญาภาวนา, สพฺพา กุสลภาวนา, อนวชฺชภาวนา , อปฺปมาทภาวนาฯ ‘‘อปฺปมาโท’’ติ หิ อิทํ ปทํ มหนฺตํ อตฺถํ ทีเปติ, มหนฺตํ อตฺถํ ปริคฺคเหตฺวา ติฎฺฐติ, สกลมฺปิ เตปิฎกํ พุทฺธวจนํ อาหริตฺวา อปฺปมาทปทสฺส อตฺถํ กตฺวา กเถโนฺต ธมฺมกถิโก ‘‘อติเตฺถน ปกฺขโนฺท’’ติ น วตฺตโพฺพฯ กสฺมา? อปฺปมาทปทสฺส มหนฺตภาวโตฯ ตถา หิ สมฺมาสมฺพุโทฺธ กุสินารายํ ยมกสาลานมนฺตเร ปรินิพฺพานสมเย นิปโนฺน อภิสโมฺพธิโต ปฎฺฐาย ปญฺจจตฺตาลีสาย วเสฺสสุ อตฺตนา ภาสิตํ ธมฺมํ เอเกเนว ปเทน สงฺคเหตฺวา ทเสฺสโนฺต ‘‘อปฺปมาเทน สมฺปาเทถา’’ติ (ที. นิ. ๒.๒๑๘) ภิกฺขูนํ โอวาทมทาสิฯ ตถา จาห – ‘‘เสยฺยถาปิ, ภิกฺขเว, ยานิ กานิจิ ชงฺคมานํ ปาณานํ ปทชาตานิ, สพฺพานิ ตานิ หตฺถิปเท สโมธานํ คจฺฉนฺติ, หตฺถิปทํ เตสํ อคฺคมกฺขายติ ยทิทํ มหนฺตเตฺตน, เอวเมว โข, ภิกฺขเว, เย เกจิ กุสลา ธมฺมา, สเพฺพ เต อปฺปมาทมูลกา อปฺปมาทสโมสรณา, อปฺปมาโท เตสํ อคฺคมกฺขายตี’’ติ (ม. นิ. ๑.๓๐๐ โถกํ วิสทิสํ)ฯ ตตฺถ อปฺปมาทภาวนํ สิขาปฺปตฺตํ ทเสฺสโนฺต สตฺถา นฺติ อาหฯ</p>


<p>ตสฺสโตฺถ – โย เอส สีลาทิขนฺธตฺตยสงฺคโห สมฺมาทิฎฺฐิปุพฺพงฺคโม สมฺมาทิฎฺฐิอาทีนํเยว  อฎฺฐนฺนํ องฺคานํ วเสน อฎฺฐงฺคิโก อริยมโคฺค, ตํ ภาเวถ อตฺตโน สนฺตาเน อุปฺปาเทถฯ ทสฺสนมคฺคมเตฺต อฐตฺวา อุปริ ติณฺณํ มคฺคานํ อุปฺปาทนวเสน วเฑฺฒถ, เอวํ โว อปฺปมาทภาวนา สิขาปฺปตฺตา ภวิสฺสตีติฯ ติ ยทิทํ กุสเลสุ ธเมฺมสุ อปฺปมชฺชนํ, ตญฺจ อุสฺสุกฺกาเปตฺวา อริยมคฺคสฺส ภาวนา เอสา พุทฺธานํ ภควนฺตานํ อนุสิฎฺฐิ โอวาโทติฯ</p>


<p>อิติ  ภควา อรหตฺตนิกูเฎเนว จริยาปิฎกเทสนํ นิฎฺฐาเปสิฯ นฺติอาทีสุ นฺติ กเปฺป จ สตสหเสฺสติอาทินา (จริยา. ๑.๑) ปกาเรนฯ นฺติ นิปาตมตฺตํฯ ติ ภาคฺยวนฺตตาทีหิ การเณหิ ภควาฯ นฺติ ปุริมาสุ อกิตฺติปณฺฑิตาทิชาตีสุ อตฺตโน ปฎิปตฺติทุกฺกรกิริยํฯ ติ หตฺถตเล อามลกํ วิย สมฺมเทว ปกาเสโนฺตฯ ติ พุทฺธานํ ปุราตนกมฺมํ โปราณํ ทุกฺกรกิริยํ อธิกิจฺจ ปวตฺตตฺตา เทสิตตฺตา พุทฺธาปทานิยนฺติ เอวํนามกํฯ นฺติ ธมฺมเทสนํ ธมฺมภูตํ วา การณํฯ ติ อโวจฯ ยํ ปเนตฺถ น วุตฺตํ, ตํ เหฎฺฐา วุตฺตนยตฺตา อุตฺตานตฺถตฺตา จ น วุตฺตนฺติ เวทิตพฺพํฯ</p>


<h2>นิคมนกถา</h2>
<p>เอตฺตาวตา  จ –</p>


<p>
วิสุทฺธจริโต สตฺถา, พุทฺธิจริยาย ปารคู;  
  
สพฺพจริยาสุ กุสโล, โลกาจริโย อนุตฺตโรฯ  
</p>
  
<p>
ยํ อจฺฉริยธมฺมานํ, สพฺพมจฺฉริยาติโค;  
  
อตฺตโน ปุพฺพจริยานํ, อานุภาววิภาวนํฯ  
</p>
  
<p>
เทเสสิ นาโถ  
จริยา-ปิฎกํ  
ยญฺจ ตาทิโน;  
  
ธมฺมสงฺคาหกา เถรา, สงฺคายิํสุ ตเถว จฯ  
</p>
  
<p>
ตสฺส อตฺถํ ปกาเสตุํ, โปราณฎฺฐกถานยํ;  
  
นิสฺสาย ยา สมารทฺธา, อตฺถสํวณฺณนา มยาฯ  
</p>
  
<p>
ยา ตตฺถ ปรมตฺถานํ, นิทฺธาเรตฺวา ยถารหํ;  
  
ปกาสนา  
ปรมตฺถ-ทีปนี  
นาม นามโตฯ  
</p>
  
<p>
สมฺปตฺตา ปรินิฎฺฐานํ, อนากุลวินิจฺฉยา;  
  
สาธิกายฎฺฐวีสาย, ปาฬิยา ภาณวารโตฯ  
</p>
  
<p>
อิติ ตํ สงฺขโรเนฺตน, ยํ ตํ อธิคตํ มยา;  
  
ปุญฺญํ ตสฺสานุภาเวน, โลกนาถสฺส สาสนํฯ  
</p>
  
<p>
โอคาเหตฺวา  
วิสุทฺธาย, สีลาทิปฎิปตฺติยา;  
  
สเพฺพปิ เทหิโน โหนฺตุ, วิมุตฺติรสภาคิโนฯ  
</p>
  
<p>
จิรํ  
ติฎฺฐตุ โลกสฺมิํ, สมฺมาสมฺพุทฺธสาสนํ;  
  
ตสฺมิํ สคารวา นิจฺจํ, โหนฺตุ สเพฺพปิ ปาณิโนฯ  
</p>
  
<p>
สมฺมา วสฺสตุ กาเลน, เทโวปิ ชคตีปติ;  
  
สทฺธมฺมนิรโต โลกํ, ธเมฺมเนว ปสาสตูติฯ  
</p>
  
อิติ พทรติตฺถวิหารวาสินา  
อาจริยธมฺมปาเลน  
</p>
  
<p>กตา</p>

</p>





