<h1>ชินวํสทีปํ</h1>
<ol>
<li>
มหาทโย โย หทโย’ทโย’ทโย  
  
หิตาย ทุกฺขานุภเว ภเว ภเว,  
  
อกาสิ สโมฺพธิปทํ ปทํ ปทํ  
  
ตมาภิวนฺทามิ ชินํ ชินํ ชินํ; (ยมกพนฺธนํ)  
</li>
  
<li>
ปหาย ยตฺถา’ภิรติํ รติํ รติํ  
  
รมนฺติ ธเมฺมว มุนี มุนี มุนี,  
  
วิมุตฺติทํ สพฺพภวา ภวา’ภวา  
  
ตมาภิวเนฺท มหิตํ หิตํ หิตํ; (ยมกพนฺธนํ)  
</li>
  
<li>
นิปีตสทฺธมฺมรสา รสา’รสา  
  
สุปุญฺญเขโตฺต’รสตํ สตํ สตํ,  
  
คตา วิธูตา วินเยน เยน เย  
  
ตมาภิวเนฺท’สิคณงฺคณ’งฺคณํ; (ยมกพนฺธนํ)  
</li>
  
<li>
ชินา’นตโมฺภรุห หํสราชินี  
  
ชิโนรสานํ มุขปญฺชรา’ลิ นี,  
  
สทตฺถสารํ สรสํ วิสูท นี  
  
อุเปตุ เม มานสเมว วาณิ นี;  
  
<li>
กมฺมาวเสสา วิจิโต’ปชาตฺยา  
  
คนฺถา’หิสงฺขารวิพนฺธกา เม,  
  
ปณาม ปุญฺญาติสเยน’เนน  
  
มา ปากทานา’วสรา ภวนฺตุ;  
</li>
  
<li>
สุวณฺณวณฺณสฺส ชินสฺส วณฺณํ  
  
วเณฺณยฺย กปกฺปมฺปิ กชิโต สุวโณฺณ,  
  
กปฺปสฺสิ’โวสาน มนตฺตตาย  
  
น ปาปุเณ พุทฺธคุณาน มนฺตํ;  
</li>
  
<li>
นิทฺธนฺต จามีกร จารุ รูปํ  
  
สรสฺสตี ภูสณ ภาสนํจ,  
  
อนญฺญ สาธารณ ญาณมสฺส  
  
อวาวิยา’จินฺติย มปกฺปเมยฺยํ;  
</li>
  
<li>
กุหิํ อสาธารณ รูป ลีลา  
  
กุหิํ อสาธารณ วาณิ ลีลา,  
  
กุหิํ อสาธารณญาณ ลีลา  
  
กุหิํ นุ เม มนฺทมติสฺส ลีลา;  
</li>
  
<li>
วิภาวิมานี ปรวมฺหิโน เย  
  
อิสฺสา’ภิมาเนน วิภญฺญมานา,  
  
คเวสยนฺตี’ธ ปรสฺส รวฺธํ  
  
เตสํ ปสํสาครหาหิ กิเมฺม;  
</li>
  
<li>
ปสตฺถ สตฺถาคม ปารทสฺสี  
  
เย สาธโว สาธุ คุณปฺปสนฺตา,  
  
คนฺถสฺส นิมฺมาณปริสฺสมํ โน  
  
ชานนฺติ เตเยว อิธปฺปมาณา;  
</li>
  
<li>
อาทิจฺจวํสปฺปภวสฺส ตสฺส  
  
ชินสฺส สตฺถาคมโกวิเทหิ,  
  
วุโตฺตปิ ปุพฺพาจริเยหิ เยสุ  
  
คเนฺถสุ สเงฺขปวเสน วํโส;  
</li>
  
<li>
น เตหิ สกฺกา สุคตสฺส วํสํ  
  
กิญฺจาปิ วิญฺญาตุ มเสสยิตฺวา,  
  
สมฺปุณฺณวํสสฺส วิภาวนาย  
  
ตสฺมา สมุสฺสาหิต มานเสน;  
</li>
  
<li>
อภิปฺปสโนฺน รตนตฺตยมฺหิ  
  
ปสตฺถวํสปฺปภโว ปภุนํ,  
  
วิภุสโณ วิสฺสุตกิตฺติโฆโส  
  
โย ภาติ ลงฺกาย มุฬารภาโคฺย;  
</li>
  
<li>
อมนฺทจาคา’ภิรตสฺส  
  
ปุนนฺทุ นามสฺส ทยาธนสฺส,  
  
พุเทฺธ ปสาทาติสยสฺส ตสฺส  
  
อเชฺฌสนญฺจาปิ ปฎิคฺคเหตฺวา;  
</li>
  
<li>
นสฺสาย ปุพฺพาจริโย’ปเทสํ  
  
โสตูน มตฺถาย มยา หิตาย,  
  
นิรุตฺติยา มาคธิกาย สมฺมา  
  
วิธียเต’ทํ ชินวํสทีปํ;  
</li>
  
<li>
สทฺธาสิเนหานุคตาย ปญฺญา-  
  
ทสาย โสตูหิ มโนวิมาเน,  
  
ปทีปิโต’ยํ ชินวํสทีป-  
  
ทีโปหเรปาปตมปฺปพนฺธํ;  
</li>
  
<li>
ปุรงฺคปุณฺณา สิริชมฺพุทีเป  
  
สมฺปตฺติภาเรน ทิวา’วติณฺณา,  
  
ยา เทวราชสฺส’มราวตี’วา-  
  
มราวตีนาม ปุรี ปุเร’สี;  
</li>
  
<li>
วิชฺชาธรานญฺจ วิหงฺคมานํ  
  
วิพนฺธ เวหาสคติํ พหาส,  
  
ยสฺมิํ ปุรสฺมิํ ชิตเวริ จกฺกํ  
  
ปาการจกฺกํ วิย จกฺกวาฬํ;  
</li>
  
<li>
สญฺจุมฺพิตโมฺหช รโช ปพนฺธ-  
  
สุปิญฺชราปา ปริขาหิรามา,  
  
ปุริตฺถิ ปาการ นิตมฺพภาเค  
  
สมุพฺพหี กญฺจน เมขลา’ภํ;  
</li>
  
<li>
รตฺตินฺทิวา รตฺตมณิ’นฺทนีล-  
  
มณิปฺปภารญฺชิต ราชธานิ,  
  
พพนฺธ ยา’มนฺทสุรินฺทจาป-  
  
สมุชฺชลากาสตลพฺพิลาสํ;  
</li>
  
<li>
ยหิํวธูนํ วทนมฺพุเชหิ  
  
กตาวมานํ หริณงฺกพิมฺพํ,  
  
ปภาหิ นีโลปลโตรณาตํ  
  
โสกาภีภูตํจ วิวณฺณมาป;  
</li>
  
<li>
สโรรุห’นฺตี มณิมนฺทิราภา-  
  
สญฺจุมฺพิตํ ปุณฺณสสงฺกพิมฺพํ;  
  
สงฺกาย รามาชนตา’ภิรามา  
  
กเร ปสาเรสิ ปุรมฺหิ ยสฺมิํ;  
</li>
  
<li>
ยตฺถ’งฺคนานํ ปฎิพิมฺพิตานิ  
  
อาทาสภิตฺตีสุ มุขมฺพุชานิ,  
  
อาสุํ วิฆาตาย มธุพฺพตานํ  
  
วิโลจนาลีน มนุคฺคหาย;  
</li>
  
<li>
สมฺมตฺต มาตงฺค ธราธเรหิ  
  
ยสฺมิํ อภิสฺสนฺท มทสฺสวนฺติ,  
  
ตุรงฺค รเงฺคหี ตรงฺค มาลา  
  
สมากุเลวา’สิ วิธูต ธูลี;  
</li>
  
<li>
นิกฺขิตฺตวีณา มณินุปุรานํ  
  
วิลาสินีนํ มุทุปาณิ ปาเท,  
  
มตฺตาลิมาลา กลนาทินี กิํ  
  
นาลงฺกรุํ ยตฺถ กตาวกาสา;  
</li>
  
<li>
ธวตฺถินีนํ กุจสารเสหิ  
  
เนตฺตาลิภารา’นนนีรเชหิ,  
  
ยา หาสวีจีหิ ปุรี รชนฺยา  
  
รราช สมผุลฺลสโรชินี’ว;  
</li>
  
<li>
จนฺทปฺปภา จุมฺพิต จนฺทกนฺต  
  
ปาสาณธารา มณิจนฺทิกาสู,  
  
จนฺทานนานํ ยหิ มงฺคนาหํ  
  
ปริสฺสมโสฺส’ปสมาย’เหสุํ;  
</li>
  
<li>
ยสฺมิํ ปูเร อุทฺธมโธ วินทฺธ-  
  
ชุติปฺปพโนฺธ มณิมนฺทิรานํ,  
  
สมุพฺพหี เครุก ปงฺก ทิทฺธ-  
  
วิตาน ปจฺจตฺถรณพฺพิลาสํ  
</li>
  
<li>
สุวณฺณ มุตฺตา มณิ วํสวณฺณา-  
  
ปวาฬ รูปี วชิเรหิญฺจา’ปิ,  
  
ยา สตฺตธเญฺญหิ ธเนหิ ผีตา  
  
อหู ปุริ ธญฺญวตี’ว นารี; (สิเลสพนฺธนํ)  
</li>
  
<li>
ปสาริตา’เนกทิสามุเขสุ  
  
วิจิตฺตวตฺถา’ภรณาทิปูรา,  
  
ยตฺถา’ปณา นิชฺชิตกปฺปรุกฺขา  
  
กริํสุ โลกาภิมตตฺถสิทฺธิํ;  
</li>
  
<li>
ปราครตฺตา มธุปาติมตฺตา  
  
สมฺหินฺนเวลา ฆนนีลวาลา,  
  
หํสาสยา ปญฺจสราภิรามา  
  
ยสฺมิํ ตฬากา วิย กามโภคี; (สิเลสพนฺธนํ)  
</li>
  
<li>
ปุรนฺตรสฺมิํ รตนคฺฆิกานํ  
  
รํสิปฺปพเนฺธหิ หตนฺธกาเร,  
  
กุนฺทารวินฺทพฺภุทเยนยสฺมิํ  
  
รตฺตินฺทิวาเภท มเวทิ โลโก;  
</li>
  
<li>
มาตงฺคชีมูตฆฎาย ฆณฺฎา-  
  
ฎงฺการคมฺภีรรวาย ยสฺมิํ,  
  
ปลมฺภีตา มตฺตสิขณฺฑิมาลา  
  
อกา วิกาเลปิ อขณฺฑกีฬํ;  
</li>
  
<li>
ปุรมฺหิ ยสฺมิํ จรณมฺพุเชหิ  
  
วธูชโต พนฺธิตนูปุเรหิ,  
  
วิกาส โกกาสน สีส พทฺธ  
  
มตฺตาลิ เสส’มฺพุชินี อเชสิ;  
</li>
  
<li>
รสาตลํ นาคผณาวนทฺธํ  
  
นโภตลํ วิชฺชุลตาวนทฺธํ,  
  
ยา ฉาทิตา รูปิยชาตรูป-  
  
ธชาวลีหา’ชินิ ราชธานี;  
</li>
  
<li>
นานตฺถสารํ มิตธาตุวณฺณํ  
  
ฉนฺทารหํ ปาณคณา’ภิรามํ,  
  
กวิปฺปสตฺถํ สรสํ สิเลสา-  
  
ลงฺการปชฺชํ’ว ปุรํ ยมาสิ; (สิเลสพนฺธนํ)  
</li>
  
<li>
ปุรมฺหิ ตสฺมิํ กรุณานิธาโน  
  
พุทฺธงฺกุโร พฺราหฺมณสารวํเส,  
  
อสงฺขกปฺปาน มิโต จตุนฺนํ  
  
ลกฺขาทิกานํ อุทปาทิ ปุเพฺพ;  
</li>
  
<li>
โภวาทิวํเส’กทิวากรสฺส  
  
ปุญฺญานุภาโว’ทยมงฺคเลหิ,  
  
ชาตสฺส โข สมฺปติ ชมฺพุทีโป  
  
วิลุมฺปยี มงฺคลวาสลีลํ;  
</li>
  
<li>
ชาตกฺขเณ ตสฺส สรีรเชน  
  
คเนฺธน วเณฺณน สเก นิเกเต,  
  
หตปฺปภา จนฺทนเตลทีปา  
  
สณฺฐานมเตฺตหิ วิชานิยาสุํ;  
</li>
  
<li>
วิมุตฺตโทสาหิ สุเขธิตาหิ  
  
ธาตีหิ กุโมฺภรุปโยธราหิ,  
  
ภโต กุมาโร สุกุมารกาโย  
  
เขเปสิ โส กานิจิ วาสรานิ;  
</li>
  
<li>
มหามเหจา’ถ ปวตฺตมาเน  
  
สเวท เวทงกฺค วิทู วิทูหิ,  
  
การาปยุํ เต ปิตโร’รสสฺส  
  
นามํ สุเมโธ’ติ ปทตฺถสารํ;  
</li>
  
<li>
อุฬารภาเคฺยน สมํ กุมาเร  
  
สํวทฺธมาเน ชนนี น ติตฺติํ,  
  
ปายาสิ นีลามกลโลจนาลิํ  
  
มุขมฺพุชํ ตสฺส’ภิจุมฺพมานา;  
</li>
  
<li>
สุเขธิต’งฺคาวยโว กุมาโร  
  
วิมานภุมฺยา มณินิมฺมิตาย,  
  
ปโรทิ มาตาปิตโร’ภิยาจํ  
  
พิมฺพํ กนิชํ ชานุยุเคน คจฺฉํ;  
</li>
  
<li>
สุวณฺณพิโมฺพ’ปมจารุรูโป  
  
สมาจรํ ธาติภุชา’วลมฺพํ,  
  
วิญฺญาสปาท’งฺคุลิมญฺชรีหิ  
  
สลีลมาวาสมลงฺกริตฺถ;  
</li>
  
<li>
นิเชน เตเชน จ ชิวโลกํ  
  
ยเสน’ปุพฺพาจริมํ ผุสโนฺต,  
  
ติโรกริตฺวา รวิจนฺทโสภํ  
  
สํวฑฺฒิ ธีโร อุภโต สุชโต;  
</li>
  
<li>
โส สตฺตมา ยาว ปิตามหสฺส  
  
ยุคา สคพฺภาสยสุทฺธิโก’สิ,  
  
นิหีนชโจฺจ’ติ น ชาติวาทา  
  
ขิโตฺต’ปกุโฎฺฐ ภวิ วิปฺปเสโฎฺฐ;  
</li>
  
<li>
เวทนฺตยํ โส สนิฆณฺฎุ สตฺถํ  
  
สเกฎุภํ สากฺขรเภท สตฺถํ,  
  
สาธพฺพตเพฺพทิ’ติหาส สตฺถํ  
  
อเวทิ เวทงฺคยุตํ ป สตฺถํ;  
</li>
  
<li>
อชฺฌายโก มนฺตธโร ปวีโณ  
  
กลาสุ โลกายตลกฺขเณสุ,  
  
ปปูรการิ ปทโก กวีนํ  
  
เตตา’สิ เวยฺยากรโณ คณิโส;  
</li>
  
<li>
กนฺทปฺปทปฺปา’นลธุมราชิ-  
  
ลีลาวลมฺพิ นิชมสฺสุราชิ,  
  
น เกวลํ โกมลคณฺฑภาคํ  
  
มนมฺปิ ถีนํ มลินีกริตฺถ;  
</li>
  
<li>
ตเนฺทภวณฺณายตน’ณฺณวมฺหิ  
  
นรูปตณฺหาตรณิ นรานํ,  
  
ปายาสิ จกฺขายตนปฺปิยาหิ  
  
ตีรนฺตรํ จิตฺตนิยามกฎฺฐา;  
</li>
  
<li>
ทฺวิโช สุเมโธ สุวิสุทฺธเมโธ  
  
มาตาปิตุนฺนํ นิธนาวสาเน,  
  
ปุญฺญานุภาวปฺปภวํ อคาร-  
  
มชฺฌาวสํ กามสุขํ’นุภุญฺชี;  
</li>
  
<li>
นิสชฺช ปาสาทตเล’กทา โส  
  
ปลฺลงฺกมาธาย รโหคโตว,  
  
ปุนพฺภวุปฺปตฺติ สรีรเภโท  
  
ทุโกฺข’ติ จิเนฺตสิ สภาวจินฺตี;  
</li>
  
<li>
ชาโต ส’หํ ชาติชรารุชาทิ-  
  
ธโมฺม’มฺหิ ตสฺมา ภวทุกฺขสุญฺญํ,  
  
นิจฺจํ อชาติํ อชรํ อโรคํ  
  
คเวสิตุํ วฎฺฎติ นิพฺพุติ’นฺติ;  
</li>
  
<li>
ยถาปิทุเกฺข สติ จ’ตฺถิสาตํ  
  
ตทญฺญมุเณฺห สติ สีตมตฺถิ,  
  
ภวมฺหิ สเนฺต วิภโว’ปิ เอวํ  
  
นิพฺพาณมตฺถี ติวิธคฺคิสเนฺต;  
</li>
  
<li>
สาวชฺชธเมฺม อิหวิชฺชมาเน  
  
สํวิชฺชเต โภ นิรวชฺชธโมฺม,  
  
อชาติ โหติ สติ ชาติยา’ติ  
  
เอวํ วิจิเนฺตสิ สทตฺถวินฺตี;  
</li>
  
<li>
ทิสฺวา ยถา คุถคโต ตฬากํ  
  
น ตสฺส โทโส น ตโมตเรยฺย,  
  
กิเลสโธเว อมตมฺหิ สเนฺต  
  
ตถา น เสเวถ น ตสฺส โทโส;  
</li>
  
<li>
ปาปาริรุโทฺธ สติ เขมมเคฺค  
  
น ตสฺส โทโส น สุขํ วเชยฺย,  
  
ปาปาริรุโทฺธ สติ เขมมเคฺค  
  
ตถา นคเจฺฉยฺย น ตสฺส โทโส; (ยมกพนฺธนํ)  
</li>
  
<li>
ยถาปิ เวเชฺช สติ โฆรโรคี  
  
น ตสฺส โทโส ต ลเภ ติกิจฺฉํ,  
  
ราคาทิโรคี สติ พุทฺธเวเชฺช  
  
ธโมฺมสธํ เน’จฺฉติ กสฺส โทโส;  
</li>
  
<li>
โย กณฺฐพทฺธํ กุณปํ ปหาย  
  
ยถาสุขํ คจฺฉติ เสริจารี,  
  
ตเถวิ’มํ กุจฺฉิต ปูติกายํ  
  
ยํนูน คเจฺฉยฺยมหํ ชหิตฺวา;  
</li>
  
<li>
อุจฺจารฐานมฺหิ ชนา’นเปกฺขา  
  
กตฺวา กรีสานิ กยถา วชนฺติ,  
  
ตถา สรีรํ กุณเปหิ ปูรํ  
  
ยํนูน คเจฺฉยฺยมหํ ชหิตฺวา;  
</li>
  
<li>
นาวํ ยถา ชชฺชรมาปคาหิํ  
  
วเชยฺย เนตา อตเปกฺขโกว,  
  
ตถา นวทฺวารสวํ สรีรํ  
  
ยํนูน คเจฺฉยฺยมหํ ชหิตฺวา;  
</li>
  
<li>
โจเรหิ คจฺฉํ อวหารภีตฺยา  
  
เขมํ สุเมโธ ปุรโมตเรยฺย,  
  
ตถา สรีรํ กุสลาวหารํ  
  
ยํนูน คเจฺฉยฺยมหํ ชหิตฺวา;  
</li>
  
<li>
เนกฺขมฺม สงฺกปฺป ปโร’ปมาหิ  
  
อนุสฺสริเตฺว’วมุฬารวีโร,  
  
หโต’รปาเร ติภเว อสาเร  
  
วิหาสิ อุกฺกณฺฐิตมานโส โส;  
</li>
  
<li>
สุวณฺณ มุตฺตา มณิ รูปิยาทิ-  
  
ธเนหิ ธเญฺญหิ จ ปูริตานิ,  
  
อวาปุริตฺวาน,ถ โกสโกฎฺฐา-  
  
คารานิ ตํ ทสฺสยิ ราสิวโฑฺฒ;  
</li>
  
<li>
ปิตามหานํ ปกปิตามหานํ  
  
มาตาปิตุนฺนํ วิภวา ปเนตฺถ,  
  
อนปฺปกาถาวรชงฺคมาเต  
  
สํทิสฺสเร ธีร สุเมธวิปฺป;  
</li>
  
<li>
โส สตฺตมา ยาว ปเวณิวฎฺฎา  
  
วิภาวยิตฺวา วิภวสฺสราสิํ,  
  
ธนาคมสฺสาปิ ธนพฺพยสฺส  
  
ปมาณ’มาจีกฺขิปมาณทสฺสิํ;  
</li>
  
<li>
กุฎุมฺพเมตํ ปฎิปชฺชมาโน  
  
กาเมสุ เทโววิย อินฺทฺริยานิ,  
  
อิจฺฉานุรูปํ ปริจารยสฺสุ  
  
อิเจฺจว มาโรจยิ ราสิวโฑฺฒ;  
</li>
  
<li>
อมุํ มหนฺตํ ธนธญฺญราสิํ  
  
สมาวินิเตฺว’ก กหาปณมฺปิ,  
  
นา’ทาย มาตาปิตโรปฺย’โห โต  
  
คตา ยถากมฺม มิโต ปรตฺถ;  
</li>
  
<li>
ตพฺพตฺถุสารคฺคหณาติสูโร  
  
โวสฺสคฺคสโนฺต อถ สตฺตสาโร,  
  
รโญฺญ สมาโรจิย เอตมตฺถํ  
  
เภริํ จราเปสิ สเก ปุรมฺหิ;  
</li>
  
<li>
สนฺตปฺปยิ เภริวิราวคนฺธ-  
  
มาฆาย สมฺปตฺตชาตา’ลิชาตํ,  
  
โภวาทิ นานารตนาทิโภค-  
  
มธูหิ สตฺตาห’มนาถนาโถ;  
</li>
  
<li>
ตทคฺค ยญฺญาลย วาริวาห-  
  
ธารานิปาตทฺธนวุฎฺฐิเหตุ,  
  
มหา ชนสฺสา’ธิกวตฺถุตณฺหา-  
  
ตฎานิ ภินฺนานิ มโนทเหสุ;  
</li>
  
<li>
สุเขธิโต กามสุขํ ปหาย  
  
ฆรา’ภีนิกฺขมฺม ตโต สุเมโธ,  
  
อโชฺฌคเหตฺวา หิมวนฺต’มาป  
  
ธเมฺมสโก ธมฺมกปกพฺพต’นฺตํ;  
</li>
  
<li>
วิตกฺกมญฺญาย’ถ เทวรญฺญา  
  
วฺยาปาริโต มาปยิ วิสฺสกโมฺม,  
  
ตหิํ วิเวกกฺขมก มสฺสมญฺจ  
  
มโนรมํ จงฺกมภุมิภาคํ;  
</li>
  
<li>
ตมสฺสมํ ปพฺพชิเตหิ สุญฺญํ  
  
อุเปจฺจ โสญฺจารมวาปุริตฺวา,  
  
ญตฺวา ตทโนฺตลิขิต’กฺขรานิ  
  
ขาริํปริกฺขารภรํอเวกฺขิ;  
</li>
  
<li>
นิวตฺถวตฺถํนววโทสุเปตํ  
  
วิวชฺชิยาวชฺชิยวชฺชทสฺสิ,  
  
ธาเรสิตํพารสธานิสํส-  
  
มโนชปุปฺผตฺถรวากจีรํ;  
</li>
  
<li>
ปุนฺนาคปุปฺผตฺถรกา’ภิรามํ  
  
อํเส วิธายา’ชินจมฺมขณฺฑํ,  
  
กตฺวา ชฎามณฺฑล มิตฺตมเงฺค  
  
ติวงฺก มาทาย’ถ ขาริกาชํ;  
</li>
  
<li>
ภุชงฺคโภโค’รุภุเชน ธีโร  
  
อาทาย จาลมฺพนทณฺฑโกฎิํ,  
  
สมคฺคหี ตาปสเวสเมวํ  
  
วิรตฺตจิโตฺตก วิภเวว ภเว’ปิ;  
</li>
  
<li>
โส จงฺกมี จงฺกมโมตริตฺวา  
  
สิลาตลสฺมิญฺจ ทิวา นิสชฺชิ,  
  
สายํ ปวิโฎฺฐ วสิ ปณฺณสาลํ  
  
นิปชฺชิ กฎฺฐตฺถรเสสมเญฺจ;  
</li>
  
<li>
ปจจูสกาลมฺหิ ปพุชฺฌิโต โส  
  
อาวชฺชยิตฺวา’คมนปฺปวตฺติํ,  
  
วิเวกกามสฺส มเม’ตฺถ วาโส  
  
กามํ ฆราวาสสโม สิยา’ติ;  
</li>
  
<li>
อทุญฺหิ ปณฺณจฺฉทนํ กโปต-  
  
ปาทารุณํ เพลุวปกฺกวณฺณา,  
  
ภูมีปิ ภิตฺตี รชตาวทาตา  
  
มโญฺจ’ปิ จิตฺตตฺถรวารุรูโป;  
</li>
  
<li>
สุภาก มนาปา มม ปกณฺณสาลา  
  
สาทีนวา ทุปฺปริภาริยา’ยํ,  
  
ปณีตภิกฺขา ปริเยฎฺฐิ มูล-  
  
ทุกฺขสฺส นตฺถิ’ติ ปมาณ มโนฺต;  
</li>
  
<li>
อคารสญฺญาย ปฎิกฺขปิตฺวา  
  
ตญฺจ’ฎฺฐโทสา กุลปณฺณสาลํ,  
  
ทสงฺค สาธารณ รุกฺขมูลํ  
  
ผลาผขลาหาร มุเปจฺจ โภชี;  
</li>
  
<li>
สุเมธโส โส ทิวสานิ สตฺต  
  
มหาปธานํ ปทหํ สุเมโธ,  
  
ปโตฺต อภิญฺญาสุ วสิสุ ปารํ  
  
สพฺพํก สมาปตฺติสุขํ อวินฺทิ;  
</li>
  
<li>
ตสฺมิํขเณ กานน เทวตาหิ  
  
สาธู’ติ นิโคฺฆสิตปีติโฆโส,  
  
อพฺภุคฺคโต ตสฺส ยเสน สทฺธิํ  
  
วิสุทฺธวิชฺชาจรณุ’พฺภเวน;  
</li>
  
<li>
วิชฺชาธรา ตคฺคุณทีปกานิ  
  
มุติงฺควีณาธนิพนฺธวานิ,  
  
คายิํสุ คีตานิ’ว นจฺจมาโน  
  
หิมาจโล สมฺปติ สมฺปเวธิ;  
</li>
  
<li>
มุทฺธงฺกุรํ ภุธรกุฎพาหุ-  
  
สเตหิ ตนฺนิชฺฌร จามเรหิ,  
  
วิธูยมาเนหิ วิธูตปาปํ  
  
กโตปหาเรว มหาสรา’ปี;  
</li>
  
<li>
อกาลเมฆทฺธนิ เภริราว-  
  
วฺยาปาริตา มตฺตสิขณฺฑิสณฺฑา;  
  
อชฺฌาวสนฺตํ วนสณฺฑมชฺฌํ  
  
มหิํสุจา’ขณฺฑนตณฺฑเวน;  
</li>
  
<li>
มนฺทา’นิลา’มนฺทภุชา’วลมฺพ-  
  
สุนีลสาขามณิวิชนีหิ,  
  
ลตงฺคนา’ลิงฺคิตสาลสามี  
  
สํวิชยุํ วิตทรมฺปิ ธีรํ;  
</li>
  
<li>
กปีตนา’โสก ตมาล นีปา  
  
กปีตนา’โสก ตมาล นีปา, (สมตฺตปาทภฺยาส มหา ยมกํ)  
  
กปีตนา’โสก ตมาล นีปา  
  
กปีตนา’โสก ตมาล นีปา;  
</li>
  
<li>
น เวลลิตา กิํ ปสวกา’วตํสา  
  
ลตาวิตานา มธุปาลิสาลี,  
  
ลตาวิตานา มธุปา’ลิสาลี  
  
น เวลฺลิตา กิํ ปกสวา’วตํสา;(สมุคฺคเภท ยมกํ)  
</li>
  
<li>
ปุปฺผาวลี กนฺทล ปาฎลคฺคา  
  
กลาปินี สา วนราชินีลา,  
  
ปุปฺผากุลี กนฺทน ปาฎลกฺขี  
  
กลาปนีลา วร ราชินีว; (อทฺธโคมุตฺติกา พนฺธนํ)  
</li>
  
<li>
นตาสิโร มญฺชริกาสุรมฺหา  
  
นตาสิโร ปญฺชลิกาว รเมฺม,  
  
วเน นิพทฺธํ รมิโต วิภาสิ  
  
วิเนยฺย พนฺธูรจีโต ปหาโร; (ปาทโคมุตฺติกา พนฺธนํ)  
</li>
  
<li>
รโชกิรนฺตา’วนตา ลตาสุํ  
  
ลาโชกิรนฺตา วนิตา นตาว,  
  
ทฺวิโชอรญฺญํ วสิตา ปิตาโฆ  
  
คโชตรโนฺตว ลตา วิตานํ; (สิโลกโคมุตฺติกา พนฺธนํ อากุลชาลมิติปิ)  
</li>
  
<li>
มตงฺคชินฺทา น มสกฺกริํสุ  
  
ปาทานิ นตฺวาน ปทิปธามํ,  
  
ปญฺญาธวํ ปีน ตปํ ผเลหิ  
  
หิมทฺทิปาเท ปริสุตฺตมญฺหิ; (กพฺพนาม คพฺภ จกฺกํ)  
</li>
  
<li>
เมตฺตาย ฉตฺตํ’ว ผณํ ผณิโนฺท  
  
ธาเรสิ สีเส วสิโน จจาร,  
  
นถามวา’กาว’พเลสุ กิญฺจิ  
  
เมธาย นโนฺท ถิรวาจิ เขเม; (กวินาม คพฺภ จกฺกํ)  
</li>
  
<li>
โน’สิเตหิ’สฺส สนฺตาส’นู’น โตส วโต โท,  
  
ทายโต วสโต น’นุสนฺตาสสฺส หิเตสิโน; (คาถทฺธวิสย ปฎิโลม ยมกํ)  
</li>
  
<li>
โยกา’สา’วาส กาโย กาม’กาม’มกาม’กา,  
  
สกายนา’นาย’กาส วาม นา ค คนา’มวา; (สพฺพโต ภทฺท พนฺธนํ)  
</li>
  
<li>
ทยาย วสิโต ทาเย ยาปชาสิว มาสทา,  
  
ยชารหํ รญฺชมาโน วสิหํโส จิรํวสิ; (อทฺธพฺภม พนฺธนํ)  
</li>
  
<li>
มธุมท มธุกร วิรุเต วิรุเต  
  
มลยช สุรหีต ปวเน ปวเน  
  
หิมวติ วิกสิต ปทุเม ปทุเม  
  
อธิสุข มนุภวิ สวสิ สวกสิ; (ปาทนฺต ยมกํ)  
</li>
  
<p>อิติ เมธานนฺทาภิธาเนน ยตินา วิรจิเต สกลกวิชน หทยานนฺททานนิทาเน ชินวํสทีเป ทูเรนิทาเน สุเมธพฺราหฺมณาปทานปริทีโปฯ
</ol></p>

</p>


<ol>
<li>
(มนฺทา’กฺกนฺตา) มรปุรสิริํ สพฺพสมฺปตฺติสารํ  
  
ชมฺพุทฺทีปา’สม สรสิเช กณฺณิกา สนฺนิกาสํ,  
  
รมฺมํ รมฺมวฺหย ปุรวรํ ปารมีปารทสฺสี  
  
พุโทฺธ ทีปงฺกร ทสพโล สพฺพโลเกกที; ()  
  
ตสฺมิํ กาเล วิปุลกรุณา นาริสโญฺจทิต’โตฺต  
  
นานา ขีณาสว ปริวุโต จาริกํ สญฺจรโนฺต,  
  
สํวเตฺตโนฺต สุนิปุณตยํ ธมฺมจกฺกํ กเมน  
  
ปตฺวา ตสฺมิํ ปฎิวสติ โสทสฺสนเวฺห วิหาเร; ()  
</li>
  
<li>
สุตฺวา ทิปงฺกร ภควโต นาครา กิตฺติสทฺทํ  
  
สมฺพุโทฺธ โส อิติปิ อรหํ ตฺยาทินา’พฺภุคฺคตํ ตํ,  
  
คาหาเปตฺวา ตุวฎตุวฎํ วตฺถเภสชฺช ปานํ  
  
ตนฺนิตฺตา’สุํ ปมุทิตมตา คนฺธมกาลาทิหตฺถา; ()  
</li>
  
<li>
ปตฺวา ทีปงฺกรตริหริํ คนฺธมาลาทิเกหิ  
  
ปูเชตฺวาต’ญชลิมุกุลิกา เอกมนฺตํ นิสินฺนา,  
  
ธมฺมํ สุตฺวา สวณสุภคํ พุทฺธปาโมกฺขสงฺฆํ  
  
สํยาจิตฺวา มุทิตหทยา สฺวาตฺตยา’ปคญฺชุํ; ()  
</li>
  
<li>
สเชฺชตฺวา เต ทุติยทิวเส สชฺชนา ทานสาลํ  
  
อุสฺสาปตฺตา ธชกทลิโย ปุณฺณกุเมฺภ ฐเปนฺนา,  
  
กุพฺพนฺตา’ปิ ธวลสุฬินุ’เกฺขป ลาโชปหารํ  
  
เอวํ ตสฺสา’คมน มยนํ ลงฺกโรนฺตา วิหาสุํ; ()  
</li>
  
<li>
อพฺภุคฺคนฺตฺวา อถ หิมวตา โส สุเมโธ ตปสฺสิ  
  
คจฺฉํ เตสํ อุปริ นภสา วากจีรํ ธุนโนฺน,  
  
ทิสฺวา ปีติปฺปมุทิตชเต อญฺชสํ โสธยเนฺต  
  
สญฺฌาเมโฆ ริว ปริลสํ ธตริเตฺถ’กมนฺตํ; ()  
</li>
  
<li>
สํโสเธนฺตา กลลวิสมฎฺฐาน สงฺการธานํ  
  
กสฺมา ตุเมฺห ปฎิปถมิมํ’ลงฺกโรถา’ติ ปุจฺฉิ,  
  
ภเนฺต ทีปงฺกรตรหริ’ทานิ นิสฺสาย รมฺมํ  
  
พุโทฺธ หุตฺวา วิหรติ มหาธมฺมสงฺขํ ธมโนฺต; ()  
</li>
  
<li>
โส สมฺพุโทฺธ ปริวุตมหาภิกฺขุสโงฺฆ ยโต โน  
  
คามเกฺขตฺตํ ปวิสติ ตโต’ลงฺกโรมา’พฺรุวิํสุ,  
  
พุทฺธูปฺปาโท กิมุต สุตรํ ทุลฺลโภ พุทฺธสโทฺท  
  
อิเจฺจวํโส สุมริย อลงฺกตฺตุกาโม’สิ มคฺคํ; ()  
</li>
  
<li>
ฌานา’ภิญฺญา รตตกวจุ’โชฺชตมาน’ตฺตภาโว  
  
สทฺธาเย’โส อจลสทิโส อิทฺธิมา ตาปโส’ติ,  
  
สลฺลเกฺขตฺวา กลลวิสมํ ทุคฺคมคฺคปฺปเทสํ  
  
สเชฺชตุํ เต สปทิ มุทิตา สาธโว ตสฺส’ทํสุ; ()  
</li>
  
<li>
นานาปุปฺผํ ชลชถลชํ โอจินิตฺวา วนมฺหา  
  
เตตฺวา เทวาสุรภวนโต โกวิฬาราทิปุเปฺผ,  
  
อาเนตฺวา’หํ ภุชคภวตา ผุลฺลกณฺฑุปฺปลานิ  
  
เฉโกสฺมี’ติ วิถริย ปถํ อิทฺธิยา สํวิธาตุํ; ()  
</li>
  
<li>
กเตฺว’วํ เม หทยมกุฬํ โตวิกาเสยฺย ตสฺมา  
  
เวยฺยาวจฺจํ วิสทมติโน กายิกํ สํวิธาย,  
  
อเชฺชวา’หํ วิปุลกุสลํ สญฺจินิสฺส’นฺตี ธีโร  
  
สํโสเธตุํ กลลกลุสํ อญฺชสํ อารภิตฺถ; ()  
</li>
  
<li>
ปสฺสนฺตานํ วิมลนยโน’ภาส ชิมูตคเพฺภ  
  
พุโทฺธพุโทฺธ’ตฺย’ภิหิตวโจ วิชฺชุราชีว จารี,  
  
ตสฺมิํ ปเงฺก นิชกรตล’เมภาชปจฺฉิหิ ธีมา  
  
ปํสุํ ทตฺวา รชตธวลํ วาลุกํ โวกิรโนฺต; ()  
</li>
  
<li>
ตสฺมิ ฐาเน กลฺลลุลิเต สุฎฺฐุ นา’ลงฺกเตว  
  
สทฺธิํ ทีปงฺกร’นธิวโร’เนกขีณาสเวหิ,  
  
ปโตฺต พฺรหฺมา’มรนรผณิสิทฺธวิชฺชาธรานํ  
  
สํวตฺตเนฺต สุวิปุลมเห ปาฎิหีเร อุฬาเร; ()  
</li>
  
<li>
เหม’โมฺภโช’ปมสุวทนํ มณฺฑิตํ ลกฺขโณฺห-  
  
สีตฺยา’นุพฺยญฺชนวิลสิตํ เกตุมาลาวิลาสํ,  
  
สตฺถารํ ตํ ทิสิทิสิ ปภานิจฺฉรนฺต’ญฺชสมฺภิ  
  
อาคจฺฉนฺตํ วิย มณิตเล มตฺตมาตงฺคราชา; ()  
</li>
  
<li>
โอโลเกตฺวา วิมลนยนญฺจนฺทนิลุปฺปลานิ  
  
อุมฺมิเลตฺวา รตนผลกํ อกฺกมโนฺตว ปิฎฺฐิํ,  
  
นานาขีณาสวปริจุโต กทฺทมํ นา’กฺกมิตฺวา  
  
สมฺพุโทฺธยํ วชตุ อิติ เม ทีฆรตฺตํ หิตาย; ()  
</li>
  
<li>
สลฺลเกฺขตฺวา ขร’ชินชฎาวากจีรานิ เกเส  
  
โอมุญฺจิตฺวา วิสมกลเล ปตฺถริตฺวา’ตฺตภาวํ,  
  
เสตุํ กตฺวา ปรมปณิธี โกมินี โจทิต’โตฺต  
  
ปญฺจา’ภิญฺญารตนมณิมา สฺวา’จกุโชฺช นิปชฺชิ; ()  
</li>
  
<li>
สุตฺวา คาถาปทมฺปิ น เม ภาริยํ สํกิเลเส  
  
วิทฺธํเสตฺวา วรสิวุรํ ปตฺตุมิเจฺฉ สจา’หํ,  
  
สํวิชฺชเนฺต ติภวภวเน ทุกฺขิตา’นนฺตสเตฺต  
  
โส’ภํ เอโก กถมธิคเม ธมฺม มญฺญาตเวโส;()  
</li>
  
<li>
ยนฺนูนา’หํ ปรหิตรโต สมฺมทญฺญาย โพธิํ  
  
อาโรเปตฺวา นิขิลชนตํ’นุตฺตรํ ธมฺมนาวํ,  
  
อุตฺตาเรตฺวา วรสิวปุรํ วฎฺฎทุโกฺขทธิมฺหา  
  
ปจฺฉา ทีปงฺกรมุนิ ยถา นิพฺพุติํ ปาปุณิสฺสํ; ()  
</li>
  
<li>
อิเจฺจวํ โส ปุมริย สโมธานยิตฺวา’ฎฺฐธเมฺม  
  
สํสารมฺหา’วตรณมหาเสตุรูโป ปชานํ,  
  
มุทฺธาพทฺธ’ญฺชลิปุฎชโฎ ปงฺกปิเฎฺฐ นิปโนฺน  
  
สโมฺพธตฺถํ ปณิธิมกริ ตาว ตปฺปาทมูเล; ()  
</li>
  
<li>
อุสฺสิสโฐ สปทิ ภควา ปญฺจวณฺณปฺปสาทํ  
  
อุมฺมีเลตฺวา นยนยุคลํ ผุลฺลนีลุปฺปลาภํ,  
  
ทิสฺวา นีโลปลมณิมยํ วาตปานญฺจยํ’ว  
  
อุคฺฆาเฎโนฺต อิสิวรมฺหาปงฺกชํ ปงฺกปิเฎฺฐ; ()  
</li>
  
<li>
เอตสฺสิ’ชฌิสฺสติ อิติ อยํ ปตฺถนา’นาคตํส-  
  
ญาณํ สมฺมา ปตินิย อิโต กปฺปลกฺขาธิกานํ,  
  
อาวเชฺชโนฺต อุปริ จตุราสงฺขิยานนฺตฺย’เวทิ  
  
ปตฺวา โพธิํ อหมิว สิยา โคตโม นาม พุโทฺธ; ()  
</li>
  
<li>
ตุเมฺห สมฺปสฺสถ อิติ อิมํ ตาปสํ สงฺฆมเชฺฌ  
  
วเตฺว’วํ โส ปทมสทิสํ ธมฺมราชา ททโนฺต,  
  
สมฺหินฺทิตฺถา’ธรกิสลยา’ลตฺตกํ นาคตํย-  
  
ปญฺญามุทฺทา’งฺกิตปทสตํ วตฺตสเนฺทสคพฺภํ; ()  
</li>
  
<li>
วาสฎฺฐานํ กปิลนครํ นาม มาสามเหสิ  
  
มาตา สุโทฺธทนนรปติ เต ปิตา’ทิจฺจวํเส,  
  
พิมฺพา พิมฺพา ธรวติ ปิยา เหม พิมฺพา ภิรามา  
  
ตสฺมิํกาเล ตนุชรตนํ ราหุโล เหสฺสเต เต; ()  
</li>
  
<li>
เหสฺสเนฺต เต ปฐมทุติยสฺสาวกา สาริปุตฺต-  
  
โมคฺคลฺลานา ทฺวิชกุลภวา ภุริปญฺญิทฺธิมโนฺต,  
  
อานนฺทาโขฺย ยติ ปติ รุปฎฺฐายโกสาวิกานํ  
  
เขมาเถริ ปรม ยุคลํ อุปฺปลพฺพณฺณเถริ; ()  
</li>
  
<li>
อสฺสโตฺถ เต วิชยวิฎปี ตฺวญฺจ โข โคตมโวฺห  
  
ฉพฺพสฺสานี ปทหิย ฆรา นิกฺขมิตฺวา สกมฺหา,  
  
ปายาสคฺคํ ปริวิสิย โภ ตฺวํ สุชาตาย ทินฺนํ  
  
โพธิํ พุชฺฌิสฺสสิ อิติ ธุวํ โพธิมูเล นิสชฺช; ()  
</li>
  
<li>
สตฺถา สญฺฌาฆนปฎลโต มุตฺตวิชฺชุลฺลเต,ว  
  
สนฺทเสฺสตฺวา นิชภุชลตํ จีวรพฺภนฺตรมฺหา,  
  
ปขฺยากาสิ ชลธรรวา’การคมฺภีรโฆยํ  
  
นิจฺฉาเรตฺวา สุรธนุริโว’ภาส ฉพฺพณฺณรํสิ; ()  
</li>
  
<li>
อเมฺห ทีปงฺกรภควโต สาสเน นา’วพุทฺธา  
  
ลจฺฉามา’ติ ตว ปริมุเข’วา’ยติํ โมกฺขธมฺมํ,  
  
ตสฺมิํ ปตฺตา’ขีล สุรนราปตฺถยุํ ตงฺขเณวํ  
  
ปูเชตฺวา’ตญฺชลิสรสิเช ปาทปีฐมฺหิ ตสฺส; ()  
</li>
  
<li>
พุโทฺธ พฺรหฺมามรนรสิโร จุมฺพิตงฺฆี สโรโช  
  
สมฺปูเชตฺวา’ฎฺฐหิ ชฎิลกํ ปุปฺผมุฎฺฐีหิ ตมฺหา,  
  
ปกฺกามิ โส กนกสิขรีหาริ กิญฺชกฺขภาเร  
  
อุพฺภูต’โมฺหรุหวนสิเร อปฺปยโนฺต ปทานิ; ()  
</li>
  
<li>
รมฺมํ รมฺมํ มหีย ชฎิลํ ปุปฺผมุฎฺฐีหิ กตฺวา  
  
ขีณา ขีณาสววสิคณา ทกฺขิณํ ปกฺกมิํสุ,  
  
เทวา’เทวา ปวุรมกรุํ วนฺทนามานปูชํ  
  
ทีปํ ทีปงฺกรทสพลญฺจา’นุคนฺตฺวา นิวตฺตา; ()  
</li>
  
<li>
ตมฺหา ฐานา คตสติ ชเน สนฺนิสินฺนสฺส ตสฺส  
  
ปลฺลเงฺกนา’มรนร ปริจฺจนฺต ปุปฺผาสนมฺหิ,  
  
ชาติเกฺขตฺตา ตหิมุปคตา เทวตา เอตมตฺถํ  
  
อาโรเจสุํ มหิตวรณา อญฺชลิมญฺชรีหิํ; ()  
</li>
  
<li>
ปุเพฺพ ปุปฺผาสนุปริ สมารูฬฺหพุทฺธงฺกุรานํ  
  
อทฺธาเน’เว’ตรหิ ภวโตจา’สนาโรหณมฺหิ,  
  
เอกาโลกา ทสหิ คุณิตา โลกธาตุ สหสฺสี  
  
สํวตฺตเนฺต ตฺวมนวรตํ เหสฺสเส เตน พุโทฺธ; ()  
</li>
  
<li>
ตาสํ วาจํ สวณมธุรํ เทวตานํ นิสมฺม  
  
ภิโยฺย จิตฺตปฺปภววีริโย ปีติวิปฺผาริตโตฺต,  
  
ปุเพฺพ สตฺตุตฺตมปริจิตา โพธิสมฺภารธมฺมา  
  
อาวเชฺชสิ กติ อิติ สุธี ธมฺมธาตุํ สเหตุํ; ()  
</li>
  
<li>
โอกุชฺชิตฺวา ธรณิฐปิโต ปุณฺณ กุโมฺภ สุเมธ  
  
วิสฺสเนฺทตฺวา สลิลมฺขิลํ กินฺตุปจฺจาหเรถ,  
  
เอวํ ทตฺวา ธนสุตกลตฺต’งฺคปจฺจงฺคชีเว  
  
นิพฺพิโนฺน มา ภวิ’ติ ปฐมํ ปารมิํ’ธิฎฺฐหิ โส; ()  
</li>
  
<li>
นา’เปกฺขิตฺวา ยถริว นิชํ ชีวิตํ ชีวิตํ’ว  
  
รกฺขโนฺต สญฺจรติ จมริ จามร จนฺทิกาภํ,  
  
เอวํ สีลํ วรสิวปุรทฺวารมารกฺข ธีร  
  
อชฺฌิฎฺฐาสิ อิติ สทุติยํ ปารมิํ สุทฺธสีโล; ()  
</li>
  
<li>
สํวิโคฺค โย จิรปริวสํ โฆรการาฆรมฺหิ  
  
มุตฺตีํ ตมฺหา’คมยติ ยถา โหหิ เนกฺขมฺมนิโตฺต  
  
นิพฺพิโนฺน ตฺวํ ตถริว ภเว พนฺธนาคารรูเป  
  
อชฺฌิฎฺฐาสิ ตติยมฺปิ โส ปารมิเนฺตฺย’กจารี; ()  
</li>
  
<li>
หีนุกฺกฎฺฐํ กุลมนุฆรํ ภิกฺขโก ภิกฺขุ ภิกฺขํ  
  
อณฺวาหิณฺฑํ ลภติ นจิรํ สํวรโฎฺฐ ยเถ’วํ,  
  
สโมฺพธตฺถ ภช ปฎิพเล ปณฺฑิเต ปุฎฺฐปโญฺห  
  
อชฺฌิฎฺฐาสิ ตฺวมิติ มติมา ปารมิํ โส จตุตฺถิํ; ()  
</li>
  
<li>
นิจฺจุสฺสาโห วิจรติ ยถา เกสรี เสริจารี  
  
เอวํ ฐาเน คมนสยเนจา’สเน ตฺวํ สุเมธ,  
  
อุโสฺสฬฺหี ตฺยาสิถิลวีริโย โหติ สโมฺพธนตฺถํ  
  
อชฺฌีฎฺฐาสิ ถิรวีริยวา ปญฺจมิํ ปารมิํ โส; ()  
</li>
  
<li>
อิฎฺฐานิฎฺฐํ ปถวิริว โภ สพฺพมานาวมานํ  
  
นาปชฺชิตฺวา มนสิวิกฺติํ ตฺวํ สหโนฺต ขมโนฺต,  
  
สโมฺพธตฺถํ ปรวธขโม โหหิ’ตี ขนฺติวาที  
  
อชฺฌิฎฺฐาสิ ปรหิตรโต ฉฎฺฐมิํ ปารมิํ โส; ()  
</li>
  
<li>
วีถิํ นาติกฺกมติ นิยมํ โอสธีตารกา’ยํ  
  
เอวํ สนฺตุตฺตม ปริจิตํ สจฺจวาจํ สุเมธ,  
  
ตฺวํ มาวิติกฺกมิ กรหจิ โพทฺธุกาโม สุโพธิํ  
  
อชฺฌิฎฺฐาสิ’ตฺย’วิตถกถิ สตฺตมิํ ปารมิํ โส; ()  
</li>
  
<li>
ตมฺหาฐานา พลวปวเน วายมาเน’ปิ โถกํ  
  
กปฺปฎฺฐาสิ ตจลติ ยถา ปพฺพโต สุปฺปตโฎฺฐ,  
  
ตฺวํ ติฎฺฐาหิ ตถริว อธิฎฺฐานธเมฺมสุ ทฬฺหํ  
  
อชฺฌิฎฺฐาสี’ตฺยวลสทิโส จ’ฎฺฐมิํ ปารมิํ โส; ()  
</li>
  
<li>
โอติเณฺณสุ อุทกรหโท โภ นิหีนุตฺตเมสุ  
  
สีตตฺตํ สมฺผรติ หิ สมํ วารินา ภาวเยนิ,  
  
เมตฺตาเยวํ ติภวภวเน สพฺพสเตฺตสุ ตุลฺยํ  
  
อชฺฌิฎฺฐาสิ สมุติ นวมิํ ปารมิํ เมตฺต จิโตฺต; ()  
</li>
  
<li>
อิฎฺฐานิเฎฺฐ สติ ปฎิหเต วตฺถุชาเต ยถาหิ  
  
มชฺฌตฺตา’ยํ วสุมติวธู โหติ ทุเกฺข สุเขก วา,  
  
เอวํ โภ ตฺวํ ภว สมตุลาสนฺติโภ’เปกฺข โก’ติ  
  
อชฺฌิฎฺฐาสิ สวสิ ทสมิํ ปารมิํ ภุริเมโธ; ()  
</li>
  
<li>
อาโลเลโนฺต ติทสปมิตํ ปารมิสาครํ โส  
  
สตฺตาธิโส นิสิตมติมา ญาณมตฺถา’จเลน,  
  
อาวเชฺชสิ วสุมตวธุ สาธุการํ’ว เทนฺติ  
  
สํกมฺปิ สมฺปติ สติมโต ธมฺมเตเชน เตน; ()  
</li>
  
<li>
ภีรูจฺฉมฺหี ฆณปถวิยา กมฺปมาตายิ’มาย  
  
ปตฺวา ทีปงฺกรภควโต รมฺมวาสี สมีปํ,  
  
สมฺปุจฺฉิํสุ วสุมติ ภุสํ กมฺปิ ตํกิสฺสเหตุ  
  
อาวเชฺชตฺวา สมุติ มุนิโน ตมฺปวตฺติํ กเถสิ; ()  
</li>
  
<li>
นิกฺกงฺขา เต ปุนปิ นครา นาครา ตํ อุเปจฺจ  
  
สมฺปูเชสุํ จรณยุคลํ คนฺธมาลาทิเกหิ,  
  
กตฺวา เตน’ญฺชลิสรสิเช เยน ทีปงฺกเร’โณ  
  
อุฎฺฐาสิ โส ปุริสติสโห สนฺนีสินฺนาสนมฺหา; ()  
</li>
  
<li>
มา เต โรโค ภวิ ปฎิภยํ มา ภวิ ฉมฺภิตตฺตํ  
  
สงฺกโปฺป เต ปรมปณิธิ สิชฺฌตํ ขิปฺปเมว,  
  
อิตฺถญฺจา’สิถุติปทสตํ ชาติเขตฺตา คตา ตํ  
  
ปุปฺผาทีหิ มหีย ชฎิลํ นิชฺชรา พฺยาหริํสุ; ()  
</li>
  
<li>
อพฺภุคฺคนฺตฺวา ปวนปทวิํ เทวตานํ มนานิ  
  
โพธาโตฺว หิมวติ สกํ อสฺสมํ ตาปโส โส,  
  
ปโตฺต อตฺถาจลมุปคมี ตงฺขเณ รํสิมาลี  
  
สโงฺกเจตฺวา สรสิชวนํ สํหริตฺวา’ํสุชาลํ; ()  
</li>
  
<li>
รมฺมํ ทีปงฺกรภควโต รมฺมวตฺยา’ภิธานํ  
  
วาสฎฺฐานํ ชนกชนนี เทฺว สุเทวสฺสุเมธา,  
  
นิโจฺจปฎฺฐายกยติวโร สาคโตมงฺคโลจ  
  
ติโสฺสจา’สุํ ปฐมทุติยสฺสาวกา เถรนาคา; ()  
</li>
  
<li>
นานาขีณาสวปริวุโต จา’สิ นนฺทา สุนนฺทา  
  
ตสฺสา’เหสุํ ปฐมทุติยสฺสาวิกา อคฺคภูตา,  
  
กาโย’สิติรตนปมิโต ปิปฺผลินามโพธิ  
  
อฎฺฐาสิ โส ปจุรชนตํ ตารยํ วสฺสลกฺขํ; ()  
</li>
  
<li>
สตฺถา ทีปงฺกรโวฺห สุรนรสรโณทีปทีโปจิรสฺสํ  
  
ทีเปโว ธมฺมทีปํ ติภุวนภวเน วีต’วิชฺชนฺธการํ  
  
อคฺคิกฺขโนฺธ’วภาสํ วิหริย ปรินิพฺพายิ ขีณาสวา’ปิ  
  
ขีณเสฺนหาปทีปายถริว อริยา สาวกา นิพฺพุตา’สุํ; ()  
</li>
  
<p>อิติ เมธานนฺทาภิธาเนน ยตินา วิรจิเต สกลกวิชน หทยานนฺททานนิทาเน ชิตวํสทีเป ทูเรนิทาเน สุเมธ ตาปสสฺส มูลปณิฐานฎฺฐปนปวตฺติ ปริทีโป ทุติโย สโคฺคฯ
</ol></p>


<ol>
<li>
โลกํ (’วสนฺตติลโก) กุมุทากรํ มา  
  
โกณฺฑญฺญนามภควา’ถ ปโพธยโตฺต,  
  
ชาโต ตทา วรมตี วิชิตาวิ ราชา  
  
สมฺปนฺน จกฺกรตโน’ภวิ จกฺกมตฺติ; ()  
</li>
  
<li>
สงฺฆสฺส พุทฺธปมุขสฺส อุฬารทานํ  
  
ทตฺวา วิธาย ปณิธิํ วรโพธิยา โส,  
  
รชฺชํ ปหาย ชินสาสนโมตริตฺวา  
  
ฌานานฺย’ลตฺถ ปฎิลงฺวรปฺปทาโน; ()  
</li>
  
<li>
ตสฺสา’สิ รมฺมวตินาม ปุรํ สุนโนฺท  
  
ราชา อโหสิ ชนโก ชนนี สุชาตา,  
  
ภทฺทสฺสุภทฺทสมณา วรสาวกา’สุํ  
  
ติโสฺส’ปติสฺส’สมณิ วรสาวิกาโย; ()  
</li>
  
<li>
ลกฺขายุโก วิชยโพธิ วิสาลสาล-  
  
กลฺยาณิ นาม ตทุปฎฺฐหิ จา’นุรุโทฺธ,  
  
ตสฺสา’ฎฺฐ สีติรตนปฺปมิตํ สรีรํ  
  
อาสุํ ตโย อริยสาวกสนฺนิปาตา; ()  
</li>
  
<li>
ตสฺสา’ปเรน สมเยนิ’ห’นงฺคภโงฺค  
  
อุปฺปชฺชิ มงฺคลชิโน ชนมงกฺคลาย,  
  
พุทฺธงฺกุโร’ติรุจิโร สุรุจี สมโญฺญ  
  
อาสิ ตทา’วติสุโร ทฺวิชวํสเกตุ; ()  
</li>
  
<li>
ทตฺวา สสาวกชิตสฺส ทินานิ สตฺต  
  
ปเตฺถสิ โพธิมสมํ ควปานทานํ,  
  
ปพฺยากโต ภควตา ภวนา’หีคนฺตฺวา  
  
ปพฺพชฺชิโต สุขมวิตฺทิ สมาธิชํ โส; ()  
</li>
  
<li>
ตสฺสุ’นฺตรํ ปุรวรํ ปิตโร’ตฺตร’วฺหา  
  
อาสุํ สุเทวสมโณ วสิ ธมฺมเสโน,  
  
ตสฺสา’คฺคสาวกยุคํ สกสาวิกานํ  
  
ภทฺทํยุคํ อภวิ สิวลิจา’ปฺย’โสกา; ()  
</li>
  
<li>
ตํ ปาลิโต ชินมุปฎฺฐหิ อฎฺฐ’สีติ  
  
หโตฺถ’สิ ตสฺส วชิรูปมรูปกาโย,  
  
โพธี’ปิ นาคตรุ สาวกสนฺติปาตา  
  
อาสุํ ตโย นวุติวสฺสสหสฺสมายุ; ()  
</li>
  
<li>
ตสฺสา’ปเรน สุมโน กรุณานิธาโน  
  
นาโถ มโนชมถโน อุทปาทิ โลเก,  
  
พุทฺธงฺกุโร’ภวิ ตทา’ตุลนาคราชา  
  
เตช’คฺคิชาลชลิโต อตุลิทฺธิมา โส; ()  
</li>
  
<li>
นาโค’ปิ นาคภวนมฺหิ สสาวกสฺส  
  
พุทฺธสฺส ทิพฺพตุริเยหิ กตุปหาโร,  
  
ทตฺวาน ทานมตุลํ ปณิธิํ อกาสิ  
  
พุโทฺธ ภวิสฺสสิ ตุวนฺติ อหาสิ พุโทฺธ; ()  
</li>
  
<li>
เขมวฺหยํ ปุรมหู ชนโก สุทโนฺต  
  
ราชา ชเนตฺติ สิริมา นิชสาวกานํ;  
  
อคฺคา ภวิํสุ สรโณ วสิ ภาวิตโตฺต  
  
โสณา ตทคฺคสมณิ’สิ ตถุ’ปโสณา; ()  
</li>
  
<li>
ตสฺสา’สิ นาคตรุ โพธิ อุเทนเตโร-  
  
ปฎฺฐายโก นวุติวสฺสสหสฺสมายุ,  
  
อุเพฺพธโต นวุติหตฺถมิตํ สรีรํ  
  
อาสุํ ตโย อริยสาวกสนฺนิปาตา; ()  
</li>
  
<li>
ตสฺสา’ปเรน อุทปาทิ’ห เรวตาโขฺย  
  
เทวาทิวนฺทิตปโท ภุวิ เทวเทโว,  
  
สตฺตุตฺตโม ภวิ ตทา อติเทวนาโม  
  
โภวาทิวํสติลโก จตุเวทเวที; ()  
</li>
  
<li>
พทฺธญฺชลี สิรสิ ธมฺมกถํ นิสมฺม  
  
คนฺตฺวาน ตํ สรณมุตฺตรมุตฺตริยํ;  
  
ทตฺวา’หิปตฺถยิ สุโขธิมโถ มเหสิ  
  
พุโทฺธ ภวิสฺสสิ ตุวนฺตี วิสากริตฺถ; ()  
</li>
  
<li>
ตสฺสา’สิ ธญฺญวตินาม ปุรํ ชินสฺส  
  
มาตา มเหสิ วิปุลา วิปุโล ปิตา’สิ,  
  
สพฺรหฺมเทววรุโณ ภวิ สงฺฆมเชฺฌ  
  
ภทฺทา จ ภทฺทยุคลํ ทุวิธํ สุภทฺทา; ()  
</li>
  
<li>
ตํ สมฺภโว วสิ อุปฎฺฐหิ นาคโพธิ  
  
รุโกฺขปฺย’สิติรตนํ ภวิ อตฺตภาโว,  
  
อายุปฺปมาณมฺปิ สฎฺฐิสหสฺสวสฺสํ  
  
อาสุํ ตโย อริยสาวกสนฺนิปาตาต;  
</li>
  
<li>
ตสฺสา’ปรมฺหิ สมเย ชนปาริชาโต  
  
อุปฺปชฺชิ โสภิตชิโน ชิตปญฺจมาโร,  
  
อชฺฌายโก สกลเวท มุฬารโภคี  
  
พุทฺธงฺกุโร ภวิ ตทา’ชิตนามวโปฺป;  
</li>
  
<li>
ธมฺมํ นิสมฺม สรเณสุ ปติฎฺฐหิตฺวา  
  
สงฺฆสฺส พุทฺธปมุขสฺส อุฬารทานํ,  
  
ทตฺวา ปธานปณิธาน มกาสิ ธีโร  
  
ตฺวํ ลจฺฉสิ’ติ วรโพธิ มหาสิ สตฺถา; ()  
</li>
  
<li>
รมฺมํ สุธมฺมมหุ ตสฺส ปุรํ สุธโมฺม  
  
ราชา อโหสิ ชนโก ชนิกา สุธมฺมา  
  
ตสฺสา’คฺคสาวกยุคํ อสโม สุเนโตฺต  
  
ตสฺสาวิกา’คฺคยุคลํ นกุลา สุชาตา; ()  
</li>
  
<li>
นาคสฺส นาคตรุ โพธิ สรีรมฎฺฐ-  
  
ปณฺณาสหตฺถปมิตํ ตมโตมเถโร,  
  
โสปฎฺฐหี นวุติวสฺสสหสฺสมายุ  
  
อาสุํ ตโย อริย สาวก สนฺนิปาตา; ()  
</li>
  
<li>
อุปฺปชฺชิ ตสฺส อปเรน อโนมทสฺสิ  
  
พุโทฺธ ปพุทฺธกมลามลนีลเนโตฺต,  
  
พุทฺธงฺกุโร ชิตสุราริ ตทานิ ยกฺข-  
  
เสนาปตี ภวิ มหิทฺธิมหานุภาโว; ()  
</li>
  
<li>
สโมฺพธิ มคฺคปุริโส ปณิธานยํ โส  
  
สงฺฆสฺส พุทฺธปมุขสฺส อุฬารทานํ,  
  
ปาทาสิ ติสุ สรเณสุ ปติฎฺฐหิตฺวา  
  
พุโทฺธ ภวิสฺสสิ ตุวนฺติ ชิโน’พฺรุวิตํ; ()  
</li>
  
<li>
ฐานญฺหิ จนฺทวตินาม ยโสธราขฺยา  
  
มาตา มเหสิ ยสวา ชนโก ชนิโนฺท,  
  
ตสฺส’คฺคสาวกยุคํ นิสโภ อโตโม  
  
เทฺว สุนฺทรี จ สุมนา จรสาวิกา’สุํ; ()  
</li>
  
<li>
โพธี’ปิ ตสฺส กกุโธ มุนิเทหมฎฺฐ-  
  
ปณฺณาสหตฺถปมิตํ วรุณาภิธาโน,  
  
เถโร อุปฎฺฐหิ จ ลกฺขปมาณมายุ  
  
อาสุํ ตโย อริยสาวกสนฺนิปาตา; ()  
</li>
  
<li>
ตสฺสา’ปเรน ปทุโม ทิปทานมิโนฺท  
  
ชาโต ปพุชฺฌิตมโนปทุโม ปชานํ,  
  
ธีโร พภูว วรวารณกุมฺภเภที  
  
สีโห ตทา รุจิรเกสรภารคีโว; ()  
</li>
  
<li>
พุทฺธํ นิโรธสุขเวทิยนํ วตมฺหิ  
  
สตฺตาหมกฺขิปทูเมหิ ตมจฺจยิตฺวา,  
  
จิตฺตํ ปสาทิย ปุนา’คตสาวเกสุ  
  
สีโห วิภาสิ ปฎิลทฺธวรปฺปทาโน; ()  
</li>
  
<li>
ตสฺสา’สิ จมฺปกปุรํ ปทุมาภิธาโน  
  
ราชา อโหสิ ชนโก อสมา ชเนตฺตี,  
  
สาโลปสาลยตโย วรสาวกา’สุํ  
  
รามา’ปิ ตสฺส ปรมาสมณิ สุรามา; ()  
</li>
  
<li>
นาเมนุ’ปฎฺฐหิ วสิ วรุโณ ตมฎฺฐ-  
  
ปณฺณาสหตฺถมิต มสฺส สรีรมา’สิ,  
  
โพธิ’ปิ โสณตรุ ลกฺขปมาณมายุ  
  
อาสุํ ตโย อริยสาวกสนฺนิปาตา; ()  
</li>
  
<li>
ตสฺสา’ปเรน วรโท มุนิ นารทโวฺห  
  
ปาปนฺธการนิกรํ ภีทุโร’ทปาทิ,  
  
พุทฺธงฺกุโร ภวิ ตทา’ขิลฌาตภิญฺญา-  
  
ลาภี ปวตฺตผลโภชิ ตโปธนีโส; ()  
</li>
  
<li>
กตฺวานุ’ฬารปณิธาน มุฬารวิโร  
  
ทตฺวา สสาวกชินสฺส อุฬารทานํ,  
  
ปูเชสิ ตํ สุรภินา หริจนฺทเนน  
  
สตฺถาปิ สมฺปติ วิยากรณํ อทาสิ; ()  
</li>
  
<li>
ตสฺสา’สิ ธญฺญวตินาม ปุรํ สุเมโธ  
  
ราชา อโหสิ ชนโก ชนนี อโนมา,  
  
เทฺว ภทฺทสาลชิตมิตฺตวสิ วสิน-  
  
มโคฺค’นฺตรา สมณิ ผคฺคุณิ ภิกฺขุนีตํ; ()  
</li>
  
<li>
วาเสฎฺฐภิกฺขุ ตทุปฎฺฐหิ รูปกาโย  
  
ตสฺสา’ฎฺฐสิติรตนํ มหโสณสาขี,  
  
โพธิทฺทุโม นวุติวสฺสสหสฺสมายุ  
  
อาสุํ ตโย อริยสาวกสนฺติปาตา; ()  
</li>
  
<li>
ตสฺสา’ปเรน ปทุมุตฺตร ธมฺมราชา  
  
ชาโต ติโลกปทุโม ปทุมปฺปิตงฺฆี,  
  
อโฑฺฒ อุฬารวิภโว มหรฎฺฐิโย โส  
  
พุทฺธงฺกุโร ภวิ ตทา ชฎิลาภิธาโน;()  
</li>
  
<li>
สโมฺพธิยา’ธิคม ปจฺจยปตฺถนํ โส  
  
วิโรวิธาย ปทุมุตฺตรปาทมูเล,  
  
สงฺฆสฺส พุทฺธปมุขสฺส ติจิวรานิ  
  
ปาทาสิ ตีสุรตเนสุ อภิปฺปสโนฺน; ()  
</li>
  
<li>
ตสฺสา’สิ หํสวตินาม ปุรํ ชินสฺส  
  
อานนฺทภุปติ ปิตา ชนิกา สุชาตา,  
  
เทฺว ตสฺส เทวลสุชาตวสิ วสินํ  
  
อคฺคา ภวิํสุ สมณิสฺวามิตาสมา’คฺคา; ()  
</li>
  
<li>
ลกฺขายุโก สชยโพธิก วิสาลสาล  
  
รุโกฺข อุปฎฺฐหิ มุนิํ สุมนาภิธาโน,  
  
ตสฺส’ฎฺฐ’สิติรตนปฺปมิตํ สรีรํ  
  
อาสุํ ตโย ภควโต คณสนฺนิปาตา; ()  
</li>
  
<li>
ตสฺสา’ปเรน สมเยน สุเมธนาโม  
  
โลกมฺหิ ปาตุภวิ โลกหิตาย สตฺถา,  
  
พุทฺธงฺกุโร กิร ตทานฺยุ’ภโต สุชาโต  
  
สฺวา’สิติโกฎิวิภโว’ตฺตร มาณโว’สิ; ()  
</li>
  
<li>
วิสฺสชฺชิยาน วิภวํ ตมฺสิติโกฎิํ  
  
ทตฺวาน ทานมสฺมํ สุคเต สสเงฺฆ,  
  
ปพฺพชฺชิโต ปรมโพธิ มปตฺถยิตฺถ  
  
พฺยากาสิ โสมุนิ ต’มิชฺฌนภาว’มทฺธา; ()  
</li>
  
<li>
รมฺมํ สุทสฺสนมหู นครํ สุทโนฺต  
  
ตสฺสา’สิ ภูปติ ปิตา ชนนี สุทตฺตา,  
  
สเงฺฆสุ’โหสุ สรโณ วสิ สพฺพกาโม  
  
รามา ยมานิ ปรมานฺย’ภวุํก สุรามา; ()  
</li>
  
<li>
โพธี’ปิ นีปตรุ สาครนามเถโร  
  
’ปฎฺฐาสิ ตํ นวุติวสฺสสหสฺสมายุ,  
  
ตสฺสา’ฒสิติรตนุ’คฺคตมาสิ คตฺตํ  
  
อาสุํ ตโย สติมโต คณสนฺติปาตา; ()  
</li>
  
<li>
ตสฺสา’ปเรน สมเยน ชนปฺปทีโป  
  
ชาโต สุชาตภควา ชิตปญฺจมาโร,  
  
สมฺปนฺนสตฺตรตโต วรจกฺกวตฺติ  
  
ราชา พภูวิ’ห มหาปุริโส ตทาโส; ()  
</li>
  
<li>
ธมฺมา’มเตน มุทิโต รตนทฺวยสฺส  
  
ทตฺวา สสตฺตรตนํ จตุทีปรชฺชํ,  
  
ปพฺพชฺชิ โพธิปณิธิํ ปณิธาย ธีมา  
  
ญตฺวา มหามุนิ ตมิชฺฌนภาวมาห;  
</li>
  
<li>
รมฺมํ สุมงฺคลมหู ปุรมุคฺคตาโขฺย  
  
ราชา ปิตาภวิ ปภาวตินาม มาตา,  
  
อคฺคาภวิํสุ จ สุทสฺสนเทวเถรา  
  
นาคา คณสฺสทสิ นาคสมาลเถริ; ()  
</li>
  
<li>
ตํ นารโทมุนิรุ’ปฎฺฐหิ จ’ตฺตภาโว  
  
ปณฺณาสหตฺถปมิโต ภวิเวณุโพธิ,  
  
ตสฺสา’ภวี นวุติวสฺสสหสฺสมายุ  
  
อาสุํ ตโย ธีติมโต คณสนฺนิปาตา; ()  
</li>
  
<li>
ตสฺสา’ปเรนิ’ห นิรูปมรูปสาโร  
  
ชาโตพภูว ปิยทสฺสิสมนฺตทสฺสิ,  
  
ธีโร ตทนฺย’ภวิ กสฺสปมาณโว โส  
  
เวเทสุ ตีสุ กุสโล กุสลํ คเวสิ; ()  
</li>
  
<li>
โส โกฎิลกฺขปริมาณธตพฺพเยน  
  
สงฺคสฺส พุทฺธปมุขสฺส มหาวิหารํ,  
  
กตฺวา ปทาสิ อภิปตฺถิตพุทฺธภาโว  
  
พุโทฺธ’ปิ ตปฺปณิธิสิทฺธิ สิยา’ตฺย’ภาสิ; ()  
</li>
  
<li>
จนฺทามเหสิ ชนนี ชนโก ปุทิโนฺน  
  
ราชา พภูว ปุรมสฺส อโนมนามํ,  
  
อาสุํ ตทคฺคยุคลานิ สุชาตธมฺม-  
  
ทินฺนา คณสฺสทสิ ปกาลิตสพฺพทสฺสิ; ()  
</li>
  
<li>
ตํ โสตวฺหสมโณ สมุปฎฺฐหิตฺถ  
  
โพธี ปิยงฺคุ ภควา’สิ อสิติหโตฺถ,  
  
อฎฺฐาสิก โส นวุติวสฺสสหสฺสม’สฺส  
  
อาสุํ ตโย มติมโต คณสนฺนิปาตา; ()  
</li>
  
<li>
ตสฺสา’ปเรน สมเยนุ’ทปาทิ โลเก  
  
โลกตฺถสาธนรโต มุนิร’ตฺถทสฺสี,  
  
สตฺตุนฺตโม’ปิ นิรติกฺกมธมฺมสิโม  
  
เตชิทฺธิมา อิสิ ตทา’สิ สุสิมนาโม; ()  
</li>
  
<li>
อานีย ทิพฺพภวนา กุสุมานิ ตสฺส  
  
มนฺทารวานิ สุปติฎฺฐิตปาทปีเฐ,  
  
สมฺปูชิยาน ปณิธานมกาสิ สตฺถา  
  
ตฺวํ มาทิโส’พฺรุวิ ภวิสฺสสิ จา’ยตินฺติ; ()  
</li>
  
<li>
ตสฺสา’สิ โสภิตปุรํ ภวิสาครโวฺห  
  
ราชา ปิตา ชนติเทวิ สุทสฺสนาขฺยา,  
  
สโนฺตปสนฺตสมณา วรสาวกา’สุํ  
  
ธมฺมา ตทคฺคสมณิปฺย’ภวุํ สุธมฺมา; ()  
</li>
  
<li>
ตญฺจา’ภโย มุนิรูปฎฺฐหิ โสปฺย’สีติ-  
  
หตฺถุคฺคโต สตสหสฺสปมาณมายุ,  
  
จเมฺปยฺยสาขิ ภวิ โพธิ สุโพธิเหตุ  
  
อาสุํ ตโย อริยสวกสนฺนิตา; ()  
</li>
  
<li>
ตสฺสา’ปเรน อุทปาทิ’ห ธมฺมทสฺสี  
  
นิสฺสีมธี’นธิวโร ภวปารทสฺสิ,  
  
โส ตาวติํสภวตมฺหิ มหานุภาโว  
  
พุทฺธงฺกุโร ภวิ ตทา กิร เทวราชา;()  
</li>
  
<li>
ทิพฺพานิ คนฺธกุสุมานิ กถาคตสฺส  
  
จกฺกงฺกิโตรุจรณมฺพุรุหาสนมฺหิ,  
  
ปูเชสิ ทิพฺพตุริเยหิ จ พุทฺธภาวํ  
  
โส ปตฺถยํ มุนิตมิชฺฌ นภาวมาห; ()  
</li>
  
<li>
ฐานิยมาสิ สรณํ สุคตสฺส ตสฺส  
  
ราชา ปิตา’สิ สรโณ ชนนิ สุนนฺทา,  
  
อคฺคาภวิํสุ ปทุโมวสิ ผุสฺสเทโว  
  
เขมา จ ภิกฺขุสมณิสฺว’ปิ สพฺพนามา; ()  
</li>
  
<li>
เถโร สุเนตฺตวิสุโต ตทุปฎฺฐหิ โส  
  
ลกฺขายุโก’สิ ชยโพธิ ญฺจ พิมฺพิชาโล,  
  
ตสฺสา’ปฺย’สิติรตนปฺปมิตํ สรีรํ  
  
อาสุํ ตโย อริยสาวกสนฺนิปาตา; ()  
</li>
  
<li>
ตสฺสา’ปเรน สมเยนิ’ค สิทฺธโพธิ  
  
สิทฺธตฺถนามวิทิโต อุทปาทิ สตฺถา,  
  
พุทฺธงฺกุโร ภวิ ตทา’ขีลงฌานลาภี  
  
โภชิ ปวตฺติตผลํ วสิ มงฺคลาโขฺย; ()  
</li>
  
<li>
สมฺปนฺนคนฺธรสิกํ ปริปกฺกเมกํ  
  
อานีย โส วิปกุลชมฺพุภลํ วนมฺหา,  
  
ปาทาสิ ตสฺส ปณิธีกตพุทฺธภาโว  
  
ตญฺจานุภุย ภควาปิ วิยากริตฺถ; ()  
</li>
  
<li>
เวหารมาสิ นครํ ชยเสนนาโม  
  
ราชา อโหสิ ชนโก ชนนี สุผสฺสา  
  
ภิกฺขูสุ ตสฺส วสิ สมฺพหุโล สุมิโตฺต  
  
เทฺว สีวลิ ญฺจ สมณีสุ วรา สุรามา; ()  
</li>
  
<li>
ตํ เรวโตมุนิ มุนินฺทมุฎฺฐหิตฺถ  
  
โพธี’ปิ ตสฺส กณิการมภีรุโห’สิ,  
  
ลกฺขายุโก ส’นรสารถิ สฎฺฐิหโตฺถ  
  
อาสุํ ตโย อริยสาวกสนฺนิปาตา; ()  
</li>
  
<li>
ตสฺสา’ปเรนิ’ห สมุพฺภวิ นิสฺสนาโม  
  
สตฺถา ปสตฺถจรโณ จตุโร’ฆติโณฺณ,  
  
พุทฺธงฺกุโร ภวิ ตทานิ สุชาตราชา  
  
ราชญฺญโมฬิมณิลงฺกตปาทปีโฐ; ()  
</li>
  
<li>
หิตฺวา ส’รชฺชมิสิเวยธโร สุธีโร  
  
ทิเพฺพหิ’เนกกุสุเมหิ ชินํ วชนฺตํ,  
  
ปูเชสิ มุทฺธนิ ตมาปวิตานโสภํ  
  
สตฺถา’ปิ ตปฺปณิธิสิทฺธิ สิยา’ตฺย’ภาสิ; ()  
</li>
  
<li>
เขมํ ปุรญฺหิ ชนโก ชนสนฺธนาโม  
  
ราชา ชเนตฺติ ปทุมา นิชสงกฺฆมเชฺฌ,  
  
เทฺว พฺรหฺมเทวุทย วิสฺสุตเถรนาคา  
  
ผุสฺสา จ อคฺคยุคลานฺย’ภวุํ สุทตฺตา; ()  
</li>
  
<li>
ตํ สมฺภโววสิ วสินฺทมุปฎฺฐหิตฺถ  
  
ตสฺสา’สนวฺหตรุ โพธิ ส’สฎฺฐิตโตฺถ,  
  
อฎฺฐาสิ วสฺสคณนาย มเหสิ ลกฺขํ  
  
อาสุํ ตโย อริยสาวกสนฺนิปาตา; ()  
</li>
  
<li>
ตสฺสา’ปเรน ภวสาครปาทสฺสิ  
  
ผุโสฺส มหามุนิริ’หกพฺภุทปาทิ โลเก,  
  
ธีโร ตทานิ วิชิตาวิ ชิตาริวโคฺค  
  
ราชา พภูว สุรราชนิโภ’รุเตโช; ()  
</li>
  
<li>
สโมฺพธิ มคฺคปุริโส ปณีธาย ผีตํ  
  
รชฺชํ วิวชฺชิย ส’ปพฺพชิโต ชนสฺส,  
  
อญฺญาย ตีณิปิฎกานิ กเถสิ ธมฺมํ  
  
วฺยากาสิ ผุสฺสภควา’ปิ’ว ปุพฺพพุทฺธา; ()  
</li>
  
<li>
ตสฺสา’สิ กาสินครํ ชยเสนนาโม  
  
ราชา ปิตา’สิ ชนติ สิริมา มเหสิ,  
  
สเงฺฆสุ’โภสุ’ปิ สุรกฺขิตธมฺมเสตา  
  
จาลา ตทคฺคยุคลานิ ตถู’ปญฺจาลา; ()  
</li>
  
<li>
โพธิทฺทุมา’มลกสาขิ สรีรมฎฺฐ-  
  
ปณฺณาสหตฺถปมิตํ สภิยาภิธาโน,  
  
โสปฎฺฐหี นวุติวสฺสสหสฺสมายุ  
  
อาสุํ ตโย ภกวโต คณสนฺนิปาตา; ()  
</li>
  
<li>
ตสฺสา’ปเรน สนรามรสตฺตสาโร  
  
สตฺถา วิปสฺสิ’ห สมุพฺภวิ สพฺพทสฺสี,  
  
กเมฺมน เกนจิ มหิทฺธิมหานุภาโว  
  
พุทฺธงฺกุโร’ภวิ ตทา’ตุลนาคราชา; ()  
</li>
  
<li>
องฺคีรสสฺส ฆนกญฺจนหทฺทปีฐํ  
  
ปาทาสิ ตสฺส ขวิตํ รตเนหิ นานา,  
  
โส พุทฺธภาวมหิปตฺถิย โพธิสโตฺต  
  
วฺยากาสิ ตตฺถสุนิสชฺช ชิโน วิปสฺสิ; ()  
</li>
  
<li>
ตสฺสา’สิ พนฺธุมตินามปุรํ ตเทว-  
  
นาโม ปิตา ชนนิ พนฺธุมตี มเหสิ,  
  
เทฺว ขณฺฑติสฺสวสิโน วรสาวกา’สุํ  
  
จนฺทา จ ภทฺทยุคลํ ภวิ จนฺทมิตฺตา; ()  
</li>
  
<li>
เทหํ อสิติรตตํ ตมโสกเถโร-  
  
ปฎฺฐาสิ โพธิวิฎปี ภวิ กณฺหวณฺฎา,  
  
วาสํอกา มุนิร’สีติสหสฺสวสฺสํ  
  
อาสุํ ตโย อริยสาวกสนฺนิปาตา; ()  
</li>
  
<li>
ตสฺสา’ปเรน อธิสีลสมาธิปโญฺญ  
  
สตฺถา สมุพฺภวี สิขี ชนกปฺปสาขี,  
  
ธีโร ตทา’ภวิ อรินฺทมนามราชา  
  
สโทฺธ ปหูตรตโต รตนตฺตยมฺหิ; ()  
</li>
  
<li>
ภิกฺขญฺจ สตฺตรตนาภรณาภิรามํ  
  
ญตฺวาน หตฺถิรตนํ สุคเต สสเงฺฆ,  
  
โส พุทฺธภาวมหิปตฺถยิ สตฺตสาโร  
  
วฺยากาสิ ลจฺฉสิ สุโขธิปทนฺติ สตฺถา; ()  
</li>
  
<li>
พุทฺธสฺส จาริณฺวตี นครํ อโหสิ  
  
มาตา ปภาวติ ปิตา อรุณวฺห ราชา,  
  
สเงฺฆสุ’โภสุ อภิภุวสิ สมฺภโว จ  
  
อคฺคาภวิํสุ มขิลาปทุมาภิธานา; ()  
</li>
  
<li>
เขมงฺกโร ชินมุปฎฺฐหิ สตฺตติํส-  
  
หตฺถุจฺฉิโต วิชยโพธิ จ ปุณฺฑริโก,  
  
โส สตฺตติํสติสหสฺส มิตายุโก’สิ  
  
อาสุํ ตโย ตทิยสาวกสนฺนิปาตา; ()  
</li>
  
<li>
ตสฺสา’ปเรนิ’ห สมุพฺภวิ เกตุมาลา-  
  
พฺยามปฺปภาปริลสํ มุนิเวสฺสภู’ติ,  
  
พุทฺธงฺกุโร กิร ตทานิ สุทสฺสนวฺห-  
  
ราชา พภูว ปรราชคชินฺทสีโห; ()  
</li>
  
<li>
สงฺฆสฺส พุทฺธปมุขสฺส สจีวรํ โส  
  
ทตฺวาน ทานมตุลํ ชินสาสนมฺหิ,  
  
สพฺพญฺญุโพธิมภิปตฺถิย ปพฺพชิตฺถ  
  
พุโทฺธ ภวิสฺสสิ ธุวนฺติ ตมาหสตฺถา; ()  
</li>
  
<li>
ตสฺสา’ปฺย’โนปมปุรํ ภวิ สุปฺปตีโต  
  
ราชา ปิตา ยสวตี ชนิกา มเหสี,  
  
โสณุตฺตรา จ นิชสาวกสาวิกานํ  
  
ทามา มติทฺธิปรมา ปรมา สมาลา; ()  
</li>
  
<li>
โพธี’ปิ ตสฺส ภวิ สาลมหีรูโห’ป-  
  
สมฺปนฺนภิกฺขุ ตทุปฎฺฐหิ สฎฺฐิหโตฺถ,  
  
สตฺถา วิหาสิ สมสฎฺฐิสหสฺสวสฺสํ  
  
อาสุํ ตโย ตทิยสาวกสตฺติปาตา; ()  
</li>
  
<li>
ตสฺสา’ปเรนิ’กห สมุพฺภวิ สจฺจสโนฺท  
  
เวเนยฺยพนฺธุ ภควา กกุสนฺธนาโม,  
  
พุทฺธงฺกุโร ภุวิ ตทา’ภวิ เขมราชา  
  
ทานปฺปพนฺธชลเสกสุโธตหโตฺถ; ()  
</li>
  
<li>
โส ปตฺตจีวรปภูติกมนฺนปานํ  
  
ทตฺวา สสาวกชินสฺส ฆรา’ภิคนฺตฺวา,  
  
ปพฺพชฺชิ โพธิปณิธิํ ปณิธาย ราชา  
  
สตฺถาสยา’ตฺย’วจ ตปฺปณิธานสิทฺธิ; ()  
</li>
  
<li>
เขมวหยํ นครมสฺส ปิตา’คฺคิทโตฺต  
  
วิโปฺป วิภาวิ อภวิ ชนิกา วิสาขา,  
  
สญฺชิวเถรทุติโย วิธุโร จ เถโร  
  
สามา ตทคฺคยุคลํ ภวิ จมฺปกาขฺยา; ()  
</li>
  
<li>
ตํ พุทฺธิโช ชินมุปฎฺฐหิ ตสฺส คตฺตํ  
  
ตาฬิสหตฺถมิตมาสิ สิริสโพธิ,  
  
ตาฬิสหายนสหสฺสปมาณมายุ  
  
เอโก’ว ตสฺส ภวิ สาวกสนฺนิปาโต; ()  
</li>
  
<li>
ตสฺสา’ปรมฺหิ สมเย กรุณานิธาโน  
  
โลกาภิภู กนกภุธรหาริรูโป,  
  
อุปฺปชฺชิ โกณคมโนมุนิ ปพฺพตาโขฺย  
  
ภุมิสฺสโร ภวิ มหาปุริโส ตทานิ; ()  
</li>
  
<li>
สงฺฆสฺส พุทฺธปมุขสฺส อุฬารทานํ  
  
ทตฺวา มหคฺฆวรจิวรสาฎเก จ,  
  
โส ปกพฺพชิตฺถ อภิปตฺถิต พุทฺธภาโว  
  
พุโทฺธ ภวิสฺสสิ ตุวนฺติ ตมาหสตฺถา; ()  
</li>
  
<li>
นาเมน โสภวติ ตมฺปุรมุตฺตราขฺยา  
  
มาตา ปิตา’วนิสุโร ภวิ ยญฺญทโตฺต,  
  
หีโยโสตฺตรวสี สมณิ สมุทฺทา  
  
ตโสฺส’ตฺตรา จ ปรมา ปริสาสุ’โภสุ; ()  
</li>
  
<li>
ตํ โสตฺถิโช ชินมุปฎฺฐหิ ติํสหโตฺถ  
  
องฺคีรโส ภวิ อุทุมฺพรสาขิ โพธิ,  
  
โส ติํสหายนสหสฺสมิตายุโก’สิ  
  
เอโก’ว ตสฺส ภวิ สาวกสนฺติปาโต; ()  
</li>
  
<li>
ตสฺสา’ปเรนิ’ห มหามุนิ กสฺสปาโขฺย  
  
โลกมฺหิ ปาตุภวิ ขคฺควิสาณกโปฺป,  
  
พุทฺธงฺกุโร ภุวิ ตทา’ภวิ โชติปาโล  
  
เวเทสุ ตีสุ สกลาสุ กลาสุ เฉโก; ()  
</li>
  
<li>
กลฺยาณมิตฺตทุติโย สุคตํ อุเปจฺจ  
  
สุตฺวาน ธมฺมมถสาสน โมตริตฺวา,  
  
สพฺพญฺญุภาวมฺหิปตฺถยิ มาณโว โส  
  
วฺยากาสิ กสฺสปมุนี’ปิ มุนี’จ ปุพฺพา; ()  
</li>
  
<li>
พาราณสิ นครมาสิ ปิตา จ มาตา  
  
เทฺว พฺรหฺมทตฺตธนวตฺย’ภิธานวโนฺต,  
  
ภิกฺขุสุ ตสฺส สมณิสฺว’ปิ ติสฺสภาร-  
  
ทฺวาชา จ ภทฺทยุคลาตฺย’นุโลรุเวลา; ()  
</li>
  
<li>
ตํ สพฺพมิตฺตสมโณ สมุปฎฺฐหิตฺถ  
  
นิโคฺรธสาขี ชยโพธิ ส’วีสหโตฺถ,  
  
ตสฺสา’สิ วิสติสหสฺส ปมาณมายุ  
  
เอโก’ว’หู อริยสาวกสนฺนีปาโต; ()  
</li>
  
<p>อิติ เมธานนฺทาภิธาเนน ยติตา วิรจิเต สกลกวิชน หทยานนฺท ทานนิทาเน ชินวํสทีเป ทูเรนิทาเน โพธิสตฺตสฺส เสสปณิธาตฎฺฐปน ปวตฺติ ปริทีโป ตติโย สโคฺคฯ
</ol></p>


<ol>
<li>
ทีปงฺกราทิจตุวีสติ พุทฺธปาท-  
  
มูเลสุ ลงปณิธาน มหานิธาโน,  
  
ลกฺขาธิกํ จตุรสงฺขิยกปกฺปสงฺขํ  
  
ปุญฺญาภิสนฺทมภิสงฺขริ โพธิสโตฺต; ()  
</li>
  
<li>
เอตฺถนฺตเร วิวิธพาหิรวตฺถุชาตํ  
  
สิส’กฺขิมํสรุธิรานิ จ ปุตฺตทาเร,  
  
โส ชิวิตมฺปิ กปณฑิกยาจกานํ  
  
วีโร ปริจฺจชิ ปชาย หิตตฺถเมว; ()  
</li>
  
<li>
ทานาธิมุตฺติปริเยสน วิปฺปเวโส  
  
ปตฺวา ตโปวนมกิตฺติ ตโปธนสฺส,  
  
ติหํ อลตฺถ สกฎาหมโลณฑากํ  
  
ยสฺสา’ภิภูตชฐรสฺส ชิฆจฺฉิตตฺตา; () (อกิตฺติจริยํ)  
</li>
  
<li>
กนฺตารมคฺค ปฎิปนฺน มนาตปตฺตํ  
  
ปเจฺจก พุทฺธมหิปสฺสิย สงกฺขวิโปฺป,  
  
ผุฎฺฐํ สกิจฺจปสุโต สูริยาตเปน  
  
โย ฉตฺตุปาหณมทาสิ สุโธตปาณิ; () (สงฺขจริยํ)  
</li>
  
<li>
ทุพฺภิกฺขปีฬนภเยน กลิงฺครฎฺฐา  
  
สํยาจตํ ยทุปคมฺม ธนญฺชยโวฺห,  
  
โสณฺฑาย คยฺห นิชมญฺชน นาคราชํ  
  
โย ทกฺขิโณทก นิเสกมกาสิ ราชา; () (กุรุธมฺมจริยํ)  
</li>
  
<li>
หุตฺวาน โย มหสุทสฺสน จกฺกวตฺตี  
  
ราชา กุสาวติปุรมฺหิ ทิวา จ รโตฺต,  
  
วตฺถตฺตปานมุปเตสิ จราปยิตฺวา  
  
เภริํก อเสสกปณฺฑิกยาจกานํ; () (มหาสุทสฺสนจริยํ)  
</li>
  
<li>
โย สตฺตภุมิภุชสาสิ ปุโรหิโต’ปิ  
  
ราชูหิ ลทฺธมขิลํ ธนธญฺญราสิํ,  
  
สมฺปตฺตยาจกชนสฺส ปริจฺฉชิตฺวา  
  
ปุญฺญปฺปพนฺธมภิสญฺจินิ โพธิเหตุ; () (มหาโควินฺทจริยํ)  
</li>
  
<li>
ธมฺมานุสาสิ นิมินาม มหีภุโช’ปิ  
  
สาลํ วิธาย มิถิลาย จตุมฺมุขํ โย,  
  
อจฺฉินฺนมตฺถิชนปกฺขิจตุปฺปทานํ  
  
ทานํ ปวตฺตยี ปุรา ททตํ วริโฎฺฐ; () (นิมิราชจริยํ)  
</li>
  
<li>
โย เอกราชสุตจนฺทกุมารภูโต  
  
มุทฺธาภิเสก กรณาย ชเนหิ คจฺฉํ,  
  
สํเวชิโต สวิภเว ติภเว’ปิ ยญฺญา-  
  
วาฎํ วิธาย’ภิปวตฺตยิ ทานวฎฺฎํ; () (จนฺทกุมารจริยํ)  
</li>
  
<li>
โย วตฺถุสารคหเณน อติตฺตรูโป  
  
ภุมิสฺสโร’ปิ สิวินาม สุราธิปสฺส,  
  
ชจฺจนฺธเวสคหิตสฺส วิโลจนานิ  
  
อุปฺปาฎยิตฺว ปททํ ลภิ ทิพฺพจกฺขู; () (สิวิราชจริยํ;)  
</li>
  
<li>
ทานาธิมุตฺติปรโม สสปณฺฑิโต โย  
  
มิเตฺตนุ สาสิย อธิฎฺฐิตุโปสถโงฺค,  
  
องฺคารมุทฺธนิ ปปาต สชีวิตาสํ  
  
หิตฺวา ทฺวิชสฺส ตนุมํสปทาตุกาโม; () (สสปณฺฑิตจริยํ; อิติทานปารมีํ)  
</li>
  
<li>
โย มาตุโปสกกริ ภิสมุทฺธรโตฺต  
  
อนฺธาย หตฺถิทมเกน กเรณุกาย,  
  
โสณฺฑาย สุฎฺฐุคหิโต’ปฺย’วิกณฺฑิตสฺส  
  
สีลสฺส ขณฺฑนภยา นชเนสิ โกปํ; () (มาตุโปสกจริยํ)  
</li>
  
<li>
โย ภุริทตฺตภุชโค’ปริวมฺมิกโฎฺฐ,  
  
สีลพฺพตํ วิสธโร สมธิฎฺฐหิตฺวา,  
  
เปฬาย ขิตฺตภุชเค อหิคุณฺฐิกมฺหิ  
  
สีลสฺส กุปฺปนภเยน ชหาสิ โกปํ; () (ภุริทตฺตจริยํ;)  
</li>
  
<li>
สีลพฺพตาทิวิภโว ชลิติทฺธิมา โย  
  
จเมฺปยฺยนามภุชโค อหิคุณฺฐิกมฺหิ,  
  
อิจฺฉานุรูปวิจโร จมรี’ว วาลํ  
  
สีลํ ชุโคป นปิ ตพฺพธเก จุโกป; () (จเมฺปยฺยจริยํ;)  
</li>
  
<li>
โย จูลโพธิวิสุโต สมทิฎฺฐหตฺวา  
  
สีลพฺพตํ วนมุเปจฺจ วสํ ปิยาย,  
  
ตายํ ปสยฺห คหิตาย’ปิ กาสิรญฺญา  
  
สีลพฺพิโสธนปโร ปชหิตฺถ โรสํ; () (จูลโพธิจริยํ)  
</li>
  
<li>
โย ภิํสรูปิ มหิโส’ปิ วลิมุขสฺส  
  
อาคุํ ติติกฺขมขีลํ ปริสุทฺธสิโล,  
  
รุกฺขฎฺฐยกฺขวจนานิ ปฎิกฺขิปิตฺวา  
  
ตํ สีลภงฺคภยโต ภยโต มุโมจ; ()  
</li>
  
<li>
โย วุยฺหมานมปนีย นทีปวาหา  
  
มิตฺตทฺทุหิํ ปุตสชีวิตทานเหตุ,  
  
รญฺญา มุโมจ วธิยํ อวิโกปเนน  
  
สีลสฺส รูรุหริโณ’ปิ หริสฺสวโณฺณ, () (รูรุมิคราชจริยํ;)  
</li>
  
<li>
โย ทนฺตกฎฺฐสกเลหิ ชฎากุเลหิ  
  
กุเทฺธน กุฎชฎิเลน กตาหิสาโป,  
  
มาตงกฺคนามมุนิ สีลธนํ ชุโคป  
  
สมฺปาตสาปริปุมิทฺธิพเลน รกฺขํ; () (มาตงฺคจริยํ;)  
</li>
  
<li>
มคฺคาวติณฺณมธมํ กลฺหาภีลาสา-  
  
สงฺฆฎฺฎิโตภยรถงฺคมธมฺมยกฺขํ,  
  
โกปคฺคินา นปริฌาปยมิทฺธิมา โย  
  
สีลํ รรกฺข ขลุ ธมฺมิกยกฺขราชา; () (ธมฺมาธมฺม เทวปุตฺตจริยํ;)  
</li>
  
<li>
โย โปริสาทวสคสฺส ชยทฺทิสสฺส  
  
รโญฺญ ปฎิญฺญมธิกิจฺจ วิชิวิตาโส,  
  
ขีตฺตายุโธ ตทุปคมฺม อลีนสโตฺต  
  
ยกฺขํ ทเมสิ นนุ สีลวตํ นิทานา; () (อลีนสตฺตจริยํ;)  
</li>
  
<li>
โย สงฺขปาลภุชโค นิชโภคปูร-  
  
วฺยาภงฺคิภารตรวาหิติ โภชปุเตฺต,  
  
การุญฺญมาป อภิคนฺตุมปาทตาย  
  
สีลสฺส ภงฺคภยโต’ปิ หุตาสเตโช; () (สงฺขปาลจริยํ; อิติ สีลปารมิํ;)  
</li>
  
<li>
สงฺขารธมฺมขณภงฺคสภาวทสฺสิ  
  
อุสฺสาวพินฺทุวิลยํ’ว ยุธญฺชโย โย,  
  
ราชา ชนสฺส รุทโต ปวิหาย รชฺชํ  
  
เนกฺขมฺมปารมิมปุรยิ ปพฺพชิตฺวา; () (ยุธญฺชย จริยํ;)  
</li>
  
<li>
โย โสมนสฺสวิสุโต กุรุราชปุโตฺต  
  
ทุสฺสีลกุฎชฎิลพฺพจนํ ปฎิจฺจ,  
  
รญฺญา นิโยชิตวโธ วธกาวกาสํ  
  
ลทฺธานุสาสิย’ภินิกฺขมิ จตฺตรโชฺช; () (โสมนสฺส จริยํ;)  
</li>
  
<li>
โย กาสิราชตนุโช’ปิ อโยฆราโขฺย  
  
อีหํ ภโต จิรมโยฆรวาสหีรู,  
  
รชฺชํ ปหาย ปรมํ ปิตรา ปทตฺตํ  
  
เนกฺขมฺมปารมิปโร วนโมตริตฺถ; () (อโยฆรจริยํ;)  
</li>
  
<li>
โย ปญฺจกามคุณทีปนโต’ปทิฎฺฐ-  
  
สมฺภตฺตมิตฺตวจนมฺปิ ปฎิกฺขิปิตฺวา,  
  
นิทฺธนฺตกญฺจนนิภจฺฉวิ กญฺจนาโขฺย  
  
ปตฺวา ตโปวนมปพฺพชิ พนฺธเวหิ; () (ภิสจริยํ;)  
</li>
  
<li>
ปกฺขิตฺตททฺทุลนหารุริวา’นลมฺหิ  
  
สงฺขารธมฺมวิสเย ปฎิวฎฺฎิตโตฺต,  
  
โย โสณภุสุรสุธี วิภวํ ปหาย  
  
ปพฺพชฺชิตุํ สปริโส ปวนํ ชคาม; () (โสณปณฺฑิตจริยํ; อิติ เนกฺขมฺม ปารมิ;)  
</li>
  
<li>
โย เสณโก สุธิ ปสิพฺพกคพฺภสายิํ  
  
วิปฺปสฺสิ โมหกลุสิกตมานสสฺส,  
  
สปฺปํ สุโฆรมุปทสฺสิย ทีฆทสฺสี  
  
ปญฺญาสุปารมิมปูรยิ ภุริเมโธ; () (เสณกปณฺฑิต จริยํ;)  
</li>
  
<li>
โย ยํ มโหสธสมาขฺยสุธี สุธีโส  
  
อุมฺมคฺคสํวุตนิสคฺควติสโม’ปิ,  
  
อุมฺมคฺคโต’ว สพลํ มิถิลาธินาถํ  
  
ปญฺญาปชาปติปติ ริปุโต มุโมจ; () (มโหสธจริยํ อิติ ปญฺญา ปารมี;)  
</li>
  
<li>
วาเลนุ’ฬารวีริโย วีริเยน โฆรํ  
  
สํสารทุกฺขมิว โย กิสกาลโก’ปิ,  
  
คมฺภีรสาครชลํ สปชานุกมฺปี  
  
อุสฺสิญฺจิตุํ สตตมารหิ สตฺตสาโร; () (กาลก จริยํ)  
</li>
  
<li>
ราชามหาทิชนโก ชนกุนฺทจโนฺท  
  
คมฺภีรภุริสลิลํ สลิลากรํ โย,  
  
สูโร’รุพาหุวีริโย วีริยํ ตตาร  
  
สํสารสินฺธุตรเณ ตรณีสรูโป; () (มหาชนกจริยํ; อิติ วีริยปารมิ;)  
</li>
  
<li>
โย ขนฺติตินฺตหทโย ยติขนฺติวาที  
  
เฉทาปิเต’ปิ สกลํ สกลตฺตภาเว,  
  
สมปูตขนฺติชลเมวภูสํ สิเสจ  
  
วฺยาปาทปาวกปทิตฺตกลาพุราเช; () (ขนฺติวาที จริยํ)  
</li>
  
<li>
โย ธมฺมปาลนปโร สุสุ ธมฺมปาโล  
  
การาปิเต’ปิ วธเกห’สิมาลกมฺมํ,  
  
อาสนฺนตาปนิรยมฺหิ ปตาปราเช  
  
ขนฺติํ ปวตฺตยิ มนปฺปิตขนฺติเมโตฺต; () (ธมฺมปาล จริยํ; อิติ ขนฺติปารมี;)  
</li>
  
<li>
โย อนฺตรีปคภยํกรสุํสุมาร-  
  
มุทฺธาสมปฺปิตปโท กปิราชภูโต,  
  
ทินฺนํ ปฎิญฺญมนุกุพฺพมนญฺญลพฺภํ  
  
นชฺชา ปปาต ปรตีรมสจฺจภีรู; () (กปิราช จริยํ)  
</li>
  
<li>
โย สจฺจปารมิปโร วสิ ปจฺจนาโม  
  
สเจฺจน สจฺจมหีสนฺธิย สจฺจทสฺสี,  
  
โปริํ สมคฺคกรณิํ สิริชมฺพุทีเป  
  
สมฺปาลยํ สกลโลกมโวจ วาจํ; () (สจฺจสวฺภย จริยํ;)  
</li>
  
<li>
โย วฎฺฎโปตกทิโช อวิรูฬฺหปกฺข-  
  
ปาโท’ติขุทฺทกกุลาวกคพฺภสายี,  
  
สเจฺจน โสฬสกริสมิตปฺปเทเส  
  
ทาวคฺคินิพฺพุติมกา ถิรมายุคนฺตํ; () (วฎฺฎโปตก จริยํ;)  
</li>
  
<li>
โย คิชฺฌกากพกพาณกภกฺขภุต-  
  
พนฺธุ นิทาฆรวิตาปปริกฺขยา’เป,  
  
ริเตฺต สรมฺหิ ปริโมจยิ มจฺฉราชา  
  
สเจฺจน’กาลชลทาคมปจฺจเยน; () (มจฺฉราช จริยํ;)  
</li>
  
<li>
ทุฎฺฐาหิทฎฺฐวิสเวควิมุจฺฉิตํ โย  
  
มณฺฑพฺพตาปสวโร’รสยญฺญทตฺตํ,  
  
กตฺวาน สจฺจกิริยํ กรุณาย กณฺห-  
  
ทีปายโน มุนิ มุโมจ ตมาปทมฺหา; () (กณฺหาทีปายน จริยํ;)  
</li>
  
<li>
โย โปริสาทวสโค สุตโสมราชา  
  
รเชฺช ติโยชนสเต สกชีวิเต’ปิ,  
  
สจฺจํ รรกฺข นนุ สจฺจปโร นิราโส  
  
ทินฺนํ ปฎิสฺสวมุภินฺนมปานุกุพฺพํ; () (สุตโสมจริยํ; อิติ สจฺจปารมี;)  
</li>
  
<li>
นิพฺพินฺนรชฺชวิภโว ภวภีรูตาย  
  
โย มูคปกฺขพธิรากติ มูคปโกฺข,  
  
นีเต นิขาตุมปกิ สีวถิกาวกาเส  
  
ทฬฺหํ อธิฎฺฐิตวตํ วต โนชหาสิ; () (เตมิยจริยํ; อิติ อธิฎฺฐาน ปารมี;)  
</li>
  
<li>
เมตฺตวิหารปรโม ปิตุรนฺธยฎฺฐิ  
  
โย โสมโสมฺมยทโย’ปิ สุวณฺณสาโม,  
  
วาเฬหิ สมฺปริวุโต ปวเน วิหาริ  
  
เมตฺตาขฺยปารมิมปูรยิ ปาปภีรู; () (สุวณฺณสามจริยํ;)  
</li>
  
<li>
โย เอกราชวิสุโต ภุวิ กาสิราชา  
  
เมตฺตากลตฺตทุติโย สกชีวิเต’ปิ,  
  
อวฉินฺนรชฺชวิภาเว ปฎิปกฺขราเช  
  
เมตฺตาย สมฺผริ สมํ ปริภาวิตาย; () (เอกราชจริยํ; อิติ เมตฺตา ปารมี;)  
</li>
  
<li>
ยา โลเมหํสวิสุโต’ปิ ตุลาสริโกฺข  
  
มานาวมานนกเรสุ สุเข จ ทุกฺข,  
  
วาสํ จวฎฺฐิปริกิณฺณสุสานมเชฺฌ  
  
เวรํ อเวรมนุเปจฺจ รรกฺขุ’เปกฺขํ; () (โลมหํสจริยํ; อิติ อุเปกฺขาก ปการมิํ)  
</li>
  
<li>
โส โพธิยา’ภินิยโต ปริปกฺกญาโณ  
  
พุทฺธงฺกุโร’ปจิตปารมิตาพเลน,  
  
นิชฺฌามตณฺห’สิตกญฺชกฺขุปฺปิปาส-  
  
โลกนฺตโรรุนิรเยสุ น ชาตุ ชาโต; ()  
</li>
  
<li>
นาลตฺถ ปณฺฑกนปุํสกมูคปกฺข-  
  
ฉจฺจนฺธชาติพธิริตฺถิชฬตฺตภาวํ,  
  
โส มกฺขิกามกสกุตฺถกิปิลฺลิกาทิ-  
  
ชาตฺยา นปาตุภวิ กีฎปฎงกฺคชาตฺยา; ()  
</li>
  
<li>
นาลตฺถ คนฺธคชโต ปุถุลตฺต ภาวํ  
  
นาลตฺถ วฎฺฎสุสุกา สุขุมนฺต ภาวํ,  
  
นาลตฺถ อุมฺทนมมฺมนกตฺต ภาวํ  
  
นาลตฺถ เอวมติหีนตรตฺต ภาวํ;  
</li>
  
<li>
นาโหสิ มาตุวธโก ปิตุฆาตโก วา  
  
นาโหสิ สงฺฆภิทุโร อรหนฺตฆาโต,  
  
นาโหสิ ทุฎฺฐหทเยน ตถาคตสฺส  
  
นาโหสิ สํชนนโก รุธิรสฺส กาเย; ()  
</li>
  
<li>
กมฺมํ ผขลํ ตทุภยํ ปฎิพาหิโน เย  
  
อุเจฺฉททิฎฺฐิคติกา วิหริํสุ เตสํ,  
  
ลทฺธิํ กทาจิ นปรามสิ สทฺทหาโน  
  
กมฺมํ ผลํ นิยตโพธิปรายโณ โส; ()  
</li>
  
<li>
ยสฺมิํ ภเว ภวติ นามจตุกฺกมตฺตํ  
  
ตตฺรา’ปิ ปุญฺญกรณตฺถ มสญฺญสเตฺต,  
  
อฎฺฐานโต นปฎิสนฺธิมคณฺหิ สุทฺธา-  
  
วาเสสุ ปญฺจสุ กทาจิ ปปญฺจภีรู; ()  
</li>
  
<li>
พุทฺธงฺกุโร นิยตโพธิปโท กทาจิ  
  
ทีฆายุเกสุ’ปิภเวสุ สุขานเปโข,  
  
กตฺวา’ธิมุตฺติวจนํ อิธ ชีวโลเก  
  
นิพฺพตฺติ โส ติทสปารมิปูรณตฺถํ; ()  
</li>
  
<li>
อิเจฺจวํ โส ปุริสนิสโภ ทุปฺปเวสสฺส โพธิ-  
  
ปาสาทสฺสา’วตรณสมตฺติํสติเสฺสณิรูปํ,  
  
นิปฺผาเทโนฺต ปรหิตรโต ปารมีธมฺมชาตํ  
  
สํสาเร สํสริ จิรตรํ โฆรทุกฺขํ ติติกฺขํ; ()  
</li>
  
<p>อิติ เมธานนฺทาภิธาเนน ยตินา วิรจิเต สกลกวิชน หทยานนฺท ทานนิทาเน ชินวํสทีเป ทุเรนิทาเน ปารมิธมฺมาภิสงฺขรณ ปวตฺติ ปริทีโป จตุโตฺถ สโคฺคฯ
</ol></p>


<ol>
<li>
อตฺถวตฺตปทํ นานาวณฺณมณฺณวชานฺวิตํ,  
  
ปตฺถฺยาวตฺตมิวาโหสิ เชตุตฺตรปุรํ ปุเร; () (สิเลส พนฺธนํ;)  
</li>
  
<li>
ปริขาเมขลาทาม พทฺธปาการโสณินี,  
  
รราช ราชธานี สา วธูว ปติมณฺฑิตา; ()  
</li>
  
<li>
มณิสิงฺคํสุมาลาภิ พาลํสุมาลิวิพฺภมํ,  
  
สสงฺกมณฺฑลํ ตสฺมิํ ปลเมฺหสา’ภีสาริกา; ()  
</li>
  
<li>
อินฺทิรามนฺทิรา’มนฺทมณิมนฺทิรสาลินี,  
  
เหมทฺธชาวลิ ตสฺมิํ กิฬาปยิ กลาปิโน; ()  
</li>
  
<li>
รราช นาคราชานํ กปฺปิตาภรเณหิ จ,  
  
ทาฐาหิ ทานธาราหิ เมฆวจฺฉนฺตา’ว สา ปุรี; ()  
</li>
  
<li>
ตุรงฺคนิกโรณฺฑุตธุลิธูสริตมฺพรํ,  
  
นิวาริตาตปํรงฺควิตานสฺสิริมาหริ; ()  
</li>
  
<li>
นีลเสวาลธมฺมิลฺลา สมฺผุลฺลกมลา’นนา,  
  
ตหิมุปฺปลโลล’กฺขี หํสปีนปโยธรา; ()  
</li>
  
<li>
กิญฺชกฺขราชิรสานารุทฺธโรธนิตมฺพินี,  
  
ภิงฺคาลิมณิมญฺชิรา นารี’วา’สุํ สโรชินี; () (สิเลส พนฺธนํ;)  
</li>
  
<li>
เกวกลํ กปฺปรุเกฺขหิ วินา สา ราชธานฺย’หุ,  
  
วิสาณาราชธานี’ว สพฺพสมฺปตฺติสาลินี; ()  
</li>
  
<li>
กทาจิ ปุริสาชโญฺญ ราชา’โหสิ ปุเร ตหิํ,  
  
เวสฺสนฺตโร’ตินาเมน วิสฺสุโต ภุวนตฺตเย; ()  
</li>
  
<li>
กุมาโร’ว สมาโน โส ทานกีฬาปรายโณ,  
  
กายูปคานิ ธาตีนํ รตนาภรณานิ’ปิ; ()  
</li>
  
<li>
ขณฺฑาขณฺฑํ กริตฺวาน นวกฺขนฺตุํ กปริจฺจชิ,  
  
เอวํ พาหิรวตฺถูนิททโนฺต อฎฺฐวสฺสิโก; ()  
</li>
  
<li>
ปาสาทมภิรีหิตฺวา โสนิสชฺชา’ภิยาจนํ,  
  
ทสฺสามี’ติ วิจิเนฺตสิ สิสกฺขิมํสโลหิตํ; ()  
</li>
  
<li>
สุเขธิโต มหาสโตฺต สุกฺกปเกฺข’ว จนฺทิมา,  
  
ปาเลสิ ทสธเมฺมน ปตฺวา รชฺชสิริํ ปชํ; ()  
</li>
  
<li>
นิสโชฺช ปริปาสาเท โส ราชา เอกทา รโห,  
  
กามานํ สงกฺกิเลสญฺจ โวการาทีนวํ สริ; ()  
</li>
  
<li>
ปพฺพชฺชาหิรโต ราชา นิพฺพิโนฺต วิภเวภเว,  
  
สมฺปตฺติสารมาทาย หิตฺวา รชฺชสิริํ วรํ; ()  
</li>
  
<li>
มตฺตมาตงกฺคราชา’ว อคฺคิปชฺชลกานนา,  
  
รุทโต ญาติสงกฺฆสฺส อคารสฺมา’ภิ นิกฺขมี; ()  
</li>
  
<li>
จมฺปกาโสกวกุลตรุสณฺฑสุมณฺฑิตํ,  
  
สิขณฺฑิมณฺฑลาขณฺฑกีฬํ โกกิลกูชนํ; ()  
</li>
  
<li>
อเนกมิคปกฺขีนมาสยํ สลิลาสยํ,  
  
วีกาสกุสุมาโมทปฺปวาสิตสมีรณํ; ()  
</li>
  
<li>
มธุมตฺตา’ลิงฺธงฺการนิพฺภร’มฺพุรุหากรํ,  
  
สมฺปาตนิชฺฌรา’ราวคมฺภีรภุริภูธรํ; ()  
</li>
  
<li>
ปวเวกกฺขมํ วงฺกปพฺภารํ คิริคพฺภรํ,  
  
ทุปฺปเวสปกถํ วงฺกคิรินามตโปวนํ; ()  
</li>
  
<li>
ปตฺวา ลเทฺธ’สิปพฺพชฺชา กวิลาโส โส มหีภุโช,  
  
จรโนฺต พฺรหฺมจริยํ จิรสฺสํ วีตินามยิ; ()  
</li>
  
<li>
ตสฺสรโญฺญ มเหสิปิ มทฺทีนาม สุเขธิตา,  
  
ปุตฺตธีตูภิสทฺธิํ ตํ ตโปวนมุปาวิสิ; ()  
</li>
  
<li>
มหิโจฺฉ ปูชโกวิโปฺป ตทา พีคจฺฉทสฺสโน,  
  
เยน เวสฺสนฺตโรสตฺตสาโร เตนุปสงฺกมิ; ()  
</li>
  
<li>
อโตฺถ กมฺมกเรหี’ติ ชราชชฺชริตสฺส เม,  
  
ปุตฺตญฺจธีตรํ ยาจี ธีรํ ปตฺวา ทยาปรํ; ()  
</li>
  
<li>
อุโภ กณฺหาชินํ ชาลิํ สเสนหภารภาชนํ,  
  
สมฺมาสโมฺพธิกาโม โส ตณฺหาทาสพฺยมุตฺติยา; ()  
</li>
  
<li>
ทกฺขิโณทกสมฺปุตชูชก’ญฺชลิภาชเน,  
  
สมปฺปยิตฺถ พนฺธิตฺวา อคมา’ทาย นิทฺทโย; ()  
</li>
  
<li>
ทานาธิมุตฺตีวีมํสี วิปฺปากเปฺปนุ’ปาคโต,  
  
สํยาจิ เทวราชา’ถ มทฺทิเทวิํ ปติพฺพตํ; ()  
</li>
  
<li>
ทกฺขิโณทกนิโทฺธตหโตฺถ โส ทกฺขิโณทกํ,  
  
กตฺวา เทเวสวิปฺปสฺส เทวิํ เทโว ปริจฺจชิ; ()  
</li>
  
<li>
สตฺตกฺขตฺตุํ ปกมฺปิตฺถ ตสฺส ปารมิเตชสา,  
  
สาธุสาธูติ ปตฺตานุโมทนฺตี’ว มหีวธู; ()  
</li>
  
<li>
อิเจฺจวํ ปุริสารโญฺญ ปริปาจินปารมี,  
  
มณิรํสิสฺมุโชฺชต ปาสาทสตลงฺกเต; ()  
</li>
  
<li>
มนฺทมนฺทานิโลณฺฑูต ปญฺจวณฺณทฺธชาลีนํ,  
  
มณิกิํกิณิชาลานุราวโสตรสายเน; ()  
</li>
  
<li>
ทิเพฺพหิ นจฺจคีเตหิ วาทิเตหิ มโนรเม,  
  
กนฺทปฺปมณฺฑปาการ รงฺคมณฺฑปมณฺฑิเต; ()  
</li>
  
<li>
ทิพฺพนฺตทิพฺพราชูนํ อินฺทจาปสเตหิ’ว,  
  
จูฬามณีมรีจิหี สมฺพาธีกฬิต’มฺพเร; ()  
</li>
  
<li>
อจฺฉราหิ กุจญฺจนฺทนมิตงฺคีหิ ทูรโต,  
  
วิธูตจนฺทิการาชิ จารุจามร มารุเต; ()  
</li>
  
<li>
สุตฺตปฺปพุทฺธโปโส’ว ตุสิเต ติทสาลเย,  
  
ตโต จวิตฺวา นิพฺพตฺติ หุตฺวา สนฺตุสิต’วฺหโย; ()  
</li>
  
<li>
ทิเพฺพสุ ปญฺจกาเมสุ วสโนฺต ตุสิตาลเย,  
  
ปญฺจินฺทฺริยานิ โลเกกโลจโน ปริจารยิ; ()  
</li>
  
<li>
ตทา ทสสหเสฺสสุ จกฺกวาเฬสุ เทวตา,  
  
เอกตฺถ สนฺนิปติตา สุตฺวา พุทฺธหฬาหฬํ; ()  
</li>
  
<li>
เตโน’ปสงฺกมิตฺวาน เยนา’สิ ปุริสุตฺตโม,  
  
กตฺวา ตพฺพทนโมฺภชํ นยนาลิกุลาลยํ; ()  
</li>
  
<li>
จูฬามณิมยุขมฺพุติโทฺธตจรณาสเน,  
  
พทฺธญฺชลิปุฎโมฺภชมกุลาติ สมปฺปยุํ; ()  
</li>
  
<li>
จกฺกวตฺติปทํ สกฺกมารพฺรหฺมปทตยา,  
  
นโข มาริส ปเตฺถตฺวา ปารมี ปริปาจิตา; ()  
</li>
  
<li>
เวเนยฺยพนฺธุภุเตน สมฺมาสโมฺพธิมิจฺฉตา,  
  
ตยา มาริส กิเจฺฉน ปูริตา ทสปารมี; ()  
</li>
  
<li>
สเทวกสฺส โลกสฺส หิตาย มาตุกุจฺฉิยํ,  
  
อุปฺปชฺชตูติ ยาจิํสุ ตํธีรํ กรุณาปรํ; ()  
</li>
  
<li>
สตวสฺสายุเหฎฺฐาปิ อุทฺธํ สหสหสฺสโต,  
  
ยสฺมา อกาโล พุทฺธานํ ตสฺมา กาลํ วิปสฺสิ โส; ()  
</li>
  
<li>
ยสฺมา อเญฺญสุ ทีเปสุ สมฺพุทฺธา โนปปชฺชเร,  
  
ชายนฺติ ชมฺพุทีปสฺมิํ ตสฺมา ทีปํ วิปสฺสิ โส; ()  
</li>
  
<li>
ยสฺมา มิลกฺขเทเสสุ นูปฺปชฺชนฺติ ตถาคตา,  
  
ชายเร มชฺฌิเม เทเส ตสฺมาเทสํ วิปสฺสิ โส; ()  
</li>
  
<li>
ยสฺมา นชายเร เวสฺสสุทฺทตฺวเยสุ ชายเร,  
  
ขนฺติเย พฺราหฺมเณ พุทฺธา กุลํ ตสฺมา วิปสฺสิ โส; ()  
</li>
  
<li>
ยสฺมา อนญฺญวิสยา กุจฺฉิ สมฺพุทฺธมาตุยา,  
  
ตสฺมา อายุปริเจฺฉทวเสน ปสฺสิ มาตรํ; ()  
</li>
  
<li>
โลเกกโลจโน เอวํ กตฺวา ปญฺจาวโลกนํ,  
  
ตาสํ ปฎิญฺญํ ปาทาสิ กรุณาปุณฺณมานโส; ()  
</li>
  
<li>
ตปฺปาทตามรสจุมฺพิต โมฬิมาลา  
  
สมฺปตฺตเทวปริสา’นฺตรธายิ ตาว,  
  
โอคยฺห นนฺทนวนํ ตุสิตาธิราชา  
  
ตมฺหา จวี มติทยาทยินาสภาโย; ()  
</li>
  
<p>อิติ เมธานนฺทาภิธาเนนยตินา วิรจิเต สกลกวิชน หทยานนฺททานติทาเน ชินวํสทีเป ทุเรนิทาเน เวสฺสนฺตรจริยปฺปภุติเทวาราธนา ปวตฺติ ปริทีโป ปญฺจโม สโคฺคฯ
</ol></p>

</p>


<ol>
<li>
ยา สตฺตสารปภวา สิริชมฺพุทีเป  
  
ผีตา’มราวติปุรี’ว ปุรีวตํสา,  
  
อาทิจฺจวํสิกนรินฺทปเวณิ ภูมิ  
  
ลกฺขฺยาลยา กปิลวตฺถุปุรี ปุเร’สิ; ()  
</li>
  
<li>
วเณฺณหิ กณฺณสุขสทฺทรเสหิ ชาต-  
  
รูเปหิ อตฺถวิสเรหิ ยตีหิ ยุตฺตา,  
  
ยา ราชธานิ ปุถุปาณคณปฺปเทหิ  
  
อาสี (วสนฺตติลกา) รจนา ยเถว; () (สิเลส พนฺธนํ;)  
</li>
  
<li>
ปาจีทิสาภุชลตาย มหียุวตฺยา  
  
สนฺนทฺธสงฺขวลยสฺสิริมาวหนฺตํ,  
  
ยสฺสา สุธาสุปริกมฺมกตํ รราช  
  
ปาการจกฺกมจลํ มกุฎานุการํ; ()  
</li>
  
<li>
ยสฺสา รราช ปริขา นครินฺทิราย  
  
กิญฺชกฺขิญฺชริตตีรทสาภิรามา,  
  
สํสิพฺพิตาลิวิตฺตีมณิตนฺตุปนฺตี  
  
ปาการโสณิภรโต คลิตมฺพรํ’ว; ()  
</li>
  
<li>
กนฺทปฺปทปฺปมทิรามทมตฺตธุตฺตา  
  
มนฺทานิเลริตสุนีลลตาวิตานํ,  
  
ยสฺมิํ วิโลลนยนญฺชลิปิยมานํ  
  
อาปานภุมินิภโมปวนํภชิํสุ; ()  
</li>
  
<li>
มตฺตงฺคนาย นวโยพฺพนคพฺพิตาย  
  
รงฺคาลยคฺคมณิทปฺปณพิมฺพิเตหิ,  
  
ยา ราชธานิ ฆนปีนปโยธเรหิ  
  
โสมฺมานเนหิ ภชิ มานสวาปิโสภํ; ()  
</li>
  
<li>
สงฺกปฺปิตาภรณรํสิ สเตรตาลี  
  
ทาฐาพลากวิสรา มทวุฎฺฐิธารา,  
  
ยสฺมิํ ปุเร ฆรมยูรกุลํ อกาเล  
  
กีฬาปยิํสุ วรวารณวาริวาหา; ()  
</li>
  
<li>
ปาการจกฺกพหินิคฺคต มุคฺคราคํ  
  
ยสฺมิํ ตุรงฺคนิกรุทฺธฎธูลิชาลํ,  
  
รจฺฉาวตารชนตาย ขณํ ชเนสิ  
  
ภีติํ ปทิตฺตปลยานลชาลโสภํ; ()  
</li>
  
<li>
ยสฺมิํ วิมานมณิสิงฺคชุติปฺปพนฺธ-  
  
สญฺจุมฺพิตํ ชิตรวิํ หริณฺฑกพิมฺพํ,  
  
นารีชนานนสโรชกตาวมานํ  
  
โกธาภิภุตมิว วณฺณวิการมาป; ()  
</li>
  
<li>
ยตฺถิสฺสเรหิ สมธิคฺคหิตานิ ตุงฺค-  
  
เกลาสกุฎธวลาติ มโนหราติ,  
  
นิจฺจํ สุธาสุปริกมฺมกตานิ จา’สุํ  
  
ลกฺขีนิเกตนนิภานิ นิเกตนานิ; ()  
</li>
  
<li>
ยตฺถินฺทนิลมณิมาปิตมณฺฑปเคฺค  
  
เหมทฺธชาวลิปริพฺภมณํก ปุรมฺหิ,  
  
ชีมูตกูฎปมุเข สตวิชฺชุมาลา-  
  
ลีลาวหํ วิรหินีนมฆํ ชเนสิ; ()  
</li>
  
<li>
สญฺฌานุราคมณิโตรณทีธิตีหิ  
  
ภินฺนนฺธการนิกรา’ขิลนาครานํ,  
  
ยา ราชธานิ ชนยนฺติปิ ตุงฺคตุฎฺฐิํ  
  
ปีตฺยา นวาสิ รชนีสฺม ภิสาริกานํ; ()  
</li>
  
<li>
เสวาลเกสรสมากุลตีรภาคา  
  
สมฺผุลฺลรตฺตปทุมุปฺปลกลฺลหารา,  
  
หํสาลิสารสสโมสรณาภิรามา  
  
ยสฺมิํ สุนิมฺมลชลา กมลากราสุํ; ()  
</li>
  
<li>
ยสฺมิํปุเร กุลวธูวทนมฺพุชานํ  
  
ลทฺธุํ นิรูปมสิริํ ภุสมุสฺสหนฺตา,  
  
ยาวชฺช เสตสรสิรุหสีตรํสี  
  
อโญฺญญฺญพทฺธปฎิฆา’ว วชนฺติ นาสํ; ()  
</li>
  
<li>
ยสฺมิํ สุวณฺณมกณิรูปิยวํสวณฺณ-  
  
มุตฺตาปวาฬจชิเรหิ มหารเหหิ,  
  
นานาปณา สุขุมกาสิกสาณหงฺค-  
  
โกเสยฺยโขมวสเนหิ’ภวุํ ปปุณฺณา; ()  
</li>
  
<li>
จกฺกาสิสตฺติธนุกุนฺตคทาทิภตฺถา  
  
สนฺนทฺธเหมกวจา วิชิตาริวคฺคา,  
  
สงฺคามสาครสมุตฺตรณาติสุรา  
  
โยธา ยหิํ ปุรวเร อกริํสุ รกฺขํ; ()  
</li>
  
<li>
ผูฎฺฐา ก วาฎนิกเฎ มณิมนฺทิรานํ  
  
กปฺปาสปฎฺฎธวลา สรทพฺภราชี,  
  
ยสฺมิํ ขณํ ชวนิกาสิริมาทธานา  
  
ถีนํ ชุโคป มธุเปหิ มุขมฺพุชานิ; ()  
</li>
  
<li>
นิพฺพิทฺธวีถิวิสเรหิ สุสชฺชิเตหิ  
  
นิจฺจุสฺสวาย ปุรมุสฺสิตโตรเสหิ,  
  
โภคินฺทโภคนิกเรหิ รสาตลํ’ว  
  
ยํ สมฺปสาริตผเณหิ พภุว รมฺมํ; ()  
</li>
  
<li>
ยสฺมิํปุเร วิวฎมนฺทิรชาลกานํ  
  
อุทฺธูตธุลิมลินีกฬิตาลกานํ,  
  
นารินมินฺทุรุจีรานน ทปฺปเณสุ  
  
โลกสฺส โลจนมณิ ปฎิพิมฺพิตา’สุํ; ()  
</li>
  
<li>
คมฺภีรสงฺขปฎภทฺธนิภูริโฆสํ  
  
เกลาสกูฎธวลาลยเผณปิณฺฑํ,  
  
ยํ ปุณฺณสตฺตรตนํ ปุรขีรสินฺธุํ  
  
ลกฺขี อลงฺกริ ตุรงฺคตรงฺคเวคํ; ()  
</li>
  
<li>
เรณุปฺปพนฺธมลินํ กวนราชินีลํ  
  
มธวาติมตฺตมธุปํ ปทุมาภิรามํ,  
  
ยํ ราชหํสภชิตํ อวติณฺณโลกํ  
  
อาสิ ปุรํ วิกจกญฺชวนํ ยเถว; () (สิเลสพนฺธนํ;)  
</li>
  
<li>
ยสฺมิํปุรมฺหิ รตนุชฺชลนีลกณฺฐา  
  
ราคาวมทฺทิตธรา’วิวฎทฺวิชาลิ,  
  
อาสุํปโยธรภรา’วิรฬปฺปเทสา  
  
สมฺปตฺตวุฎฺฐิทิวสาวิยมาตุคามา; () (สิเลสพนฺธนํ;)  
</li>
  
<li>
ธมฺมานุธมฺมปฎิปตฺติ ปรายณสฺส  
  
สํสารภีรุกชนสฺส ตโปวนาภา,  
  
ยา ราชธานิ ปจุรนฺธปุถุชฺชนานํ  
  
อาปานภุมิว พภูวุ’ภยปฺปการา; ()  
</li>
  
<li>
พุทฺธงฺกุรสฺส รวิวํสปภงฺกรสฺส  
  
สมฺมา สุขานุภาวนาย สุภุมิภุตา,  
  
โภ ยาทิสิ กปิลวตฺถุปุริ ปุเร’สิ  
  
ธมฺมสฺสภาวมธุนา ปริทีปเย สา; ()  
</li>
  
<li>
ตสฺมิํ พภูว นคเร นคราธิราเช  
  
ราชา สุนีติจตุโร จตุสงกฺคเหหิ,  
  
ธเมฺมน สพฺพชนรญฺชนโก กทาจิ  
  
สุโทฺธทนวฺหวิสุโต รวิวํสเกตุ; ()  
</li>
  
<li>
ทิสฺวา’วตารกลุสิกตมตฺตภาวํ  
  
อุกฺกณฺฐิเต’ว กมลา กมลาปติสฺส,  
  
ภูปาลิปาลิภชิตํ จรณารวินฺทํ  
  
สํเสวิ ยสฺส รวิวํสธชสฺส รโญฺญ; ()  
</li>
  
<li>
ยสฺสา’วนีสกวิโน กวิกณฺฐภุสา  
  
วาณิวธู มธุรโกมกลกตฺตวาณี,  
  
ปตฺวา จตุมฺมุขมุขมฺพุชกานนมฺหา  
  
หํสีว มานสตฬากมลงฺกริตฺถ; ()  
</li>
  
<li>
สพฺพาริทปฺปมถโนปริ เอกธตฺวา  
  
อชฺฌตฺติการิปราชิยมปฺปสยฺหํ,  
  
สํสุทฺธจิตฺตนิกเส นิสิเตน ตาว  
  
ปญฺญายุเธน อวธิตฺถ มหีภุโช โย; ()  
</li>
  
<li>
ยสฺมา มหีปติมหีธรโต อุเปกฺขา-  
  
เวฬาตลาวธิ ทยาสลิเลน ปุณฺณา,  
  
เมตฺตาสวนฺติ ปภวา มุทิตุมิมาลา  
  
อโชฺฌตฺถริตฺถ ภุวนตฺตยคํชโนฆํ; ()  
</li>
  
<li>
สมฺปนฺนทานสทนมฺพุธเรหิ ยสฺส  
  
ทานาธิมุตฺติปรมสฺส มโนทเหสุ,  
  
ตณฺหาตฎานิ กปณทฺธิกยาจกานํ  
  
หินฺนานิ สตฺตรตนมฺพุนิปาตเนน; ()  
</li>
  
<li>
ยสฺสินฺทนีลนยนํ รชตาวทาต-  
  
ทนฺตํ สุวณฺณวทนญฺจ ปวาฬสีสํ,  
  
มุตฺตามยงฺควยวํ รตเนหิ นานา  
  
เทหํ สุมาปิตมิวาสิ ปิตามเหน; () (สีเลสพนฺธนํ)  
</li>
  
<li>
ยสฺสาติปณฺฑรยโสวิสโร’สธีโส  
  
สเงกฺกาจิตานนสโร’รินราธิปานํ,  
  
โสกนฺธการภิทุโร ริปุราชินีนํ  
  
อาสาครนฺตปถวิํ ปริธิกริตฺถ; ()  
</li>
  
<li>
ราชญฺญฉปฺปทกุลํ สกลํ ปเทส-  
  
รชฺชาธิปจฺจมกรนฺทรสาภิลาสํ,  
  
ยสฺสตฺตภาวกมลากรผุลฺลิตานิ  
  
สํเสวิ จารุจรณมฺพูรุหานิ ภตฺยา; ()  
</li>
  
<li>
เสตาตปตฺตมิว วิสฺสุตกิตฺติปุญฺชํ  
  
กตฺวา’สิปตฺตมิว ปาวกภีมเตชํ,  
  
ยสฺมิํ สรชฺชมนุสาสติ เสสภูปา  
  
ฉตฺตาสิภูสิตกรา สกกิงฺกรา’ว; ()  
</li>
  
<li>
ทฺวารานิ’เนกกปณฺฑิกยาจกานํ  
  
อุคฺฆาฎิโตปฺย’วิรตํ รตนาลเยสุ,  
  
สทฺธาทิสตฺตธนรกฺขณตปฺปโร สํ  
  
ทฺวารตฺตยํ ปิทหิ โย กปิลาธินาโถ; ()  
</li>
  
<li>
ยสฺสุสฺสิตทฺธนุเอโณ ปพลาริวคฺคํ  
  
วิสฺสฎฺฐาพาณวิสรพฺพิสมุพฺพหโนฺต,  
  
ภสฺมิกริ กริกรายตปีนพาหุ-  
  
สโปฺป สุโผฐิตชิยาปริผนฺทชิโวฺห; ()  
</li>
  
<li>
ลกฺขีนิธานนครณฺณวปาตุภูโต  
  
มนฺตินฺทกูฎสิขรีวลยาวุโต โย,  
  
วาลคฺคมตฺตมฺปิ ราชสิเณรุราชา  
  
โกธานิเลน ริปุรญฺญมกมฺปิโย’สิ; ()  
</li>
  
<li>
ภสฺมิกตาขีลวิปกฺขนรินฺทกโฎฺฐ  
  
โกธานโล สรสมีรณภาวิโตปิ,  
  
นิพฺพายิ ปฆฺคริตพปฺปชเลหิ ยสฺส  
  
โลลพฺพิโลจนฆเฎหิ วิปกฺขถีนํ; ()  
</li>
  
<li>
สนฺนีติมคฺคชลิตุคฺคมติปฺปทีโป  
  
กิตฺติปฺปพนฺธธวลีกตชิวโลโก,  
  
ราชินฺทโมฬิมณิลงฺกตปาทปีโฐ  
  
ธเมฺมน รชฺชมนุสาสิ จิรํ สราชา; ()  
</li>
  
<li>
ตสฺสติปีวรปโยธรภทฺทกุมฺภ-  
  
ทฺวนฺทาติภารวิรฬีกตมชฺฌภาคา,  
  
นิโทฺทสพาลรวิมณฺฑลจารุคณฺฑา  
  
ทิพฺพจฺฉราชิตวิราชิตรูปโสภา; ()  
</li>
  
<li>
สมฺผุลฺลนีลกมลามลนีลเนตฺตา  
  
โอลมฺพมานมณิกุณฺฑลลมฺพกณฺณา,  
  
มุตฺตาวลิวทสนาวลิ หํสเธนุ-  
  
เหลาปหาสคมนา มุทุจารุวาณี; ()  
</li>
  
<li>
พิมฺพาธรา ชลธรายตเกสปาสา  
  
โสวณฺณทปฺปณนิภานนจนฺทพิมฺพา,  
  
สนฺนีรปุปฺผมกุโฬปมจารุชงฺฆา  
  
กนฺทปฺป มงฺคลสิลาตลโสณิภาคา; ()  
</li>
  
<li>
นาภาลวาฬรุหนีลตมาลวลฺลี-  
  
ลีลาวินทฺธนวโกมลโรมราชี,  
  
ลาวณฺณวาริธิตรงฺคภุชา’ภินีล-  
  
สุพฺภุลตามกรเกตนจาปรูปา; ()  
</li>
  
<li>
ภุปาลวํสกมลากรราชภํสิ  
  
มายาวธุ อิว สุชมฺปติโน สุชาตา,  
  
จนฺทสฺสโกมุทิ’ว วิชฺชุริว’มฺพุทสฺส  
  
รโญฺญ’ติจารุจริตาสิ ปิยา มเหสิ; ()  
</li>
  
<li>
ตสฺมิํ นโคปมฆเร นคเร ตทาสิ  
  
อาสาฬฺหิมงฺคลมโห ทิวสานิสตฺต,  
  
มิลาสุคนฺธปรมํ วิคตาสวํ ตํ  
  
นกฺขตฺตกีฬมกริตฺถ มเหสิ มายา; ()  
</li>
  
<li>
วุฎฺฐาย สตฺตมทินาคตปุณฺณมาย  
  
ปาโต สุคนฺธปริวาสิตวารินา สา,  
  
กตฺวา สินานมตุลํ กปณฺฑิกานํ  
  
ทานํ อทาสิ จตุลกฺขธนพฺพเยน; ()  
</li>
  
<li>
วตฺถาหเตหิ สุนิวตฺถสุปารุตา สา  
  
ภุตฺวา’คฺคโภชนมธิฎฺฐิตุโปสถ’งฺคา,  
  
นิทฺทาตุรา สุปินโมวรกํ ปวิสฺส  
  
กลฺยาณมทฺทส สิรีสยเน นิปนฺนา; ()  
</li>
  
<li>
เนตฺวา นิปนฺนสยนํ หิมวนฺตปเสฺส  
  
เหฎฺฐา วิสาลตรสาฬมหีรุหสฺส,  
  
นํ สฎฺฐิโยชนกจารุมโนสิลายํ  
  
อาโรปยิํสุ จตุโร กิร เทวราชา; ()  
</li>
  
<li>
เนตฺวา มนุสฺสมลสํหรณาย ตมฺหา’  
  
โนตตฺตนามรหทํ สุนหาปยิตฺวา,  
  
เทวิตฺถิโย สปทิ ทิพฺพมเยหิ เนสํ  
  
วเตฺถหิ คนฺธกุสุเมหิ อลงฺกริตฺวา; ()  
</li>
  
<li>
ตตฺถุพฺภโว ลสติ รูปิยปกพฺพโต โย  
  
ตโสฺสทเร’ติรุจิเร กนกพฺพิมาเน,  
  
ปาจีนสีสวติ ทิพฺพมยมฺหิ สมฺมา  
  
ปญฺญาปิตคฺคสยนมฺหิ สยาปยิํสุ; ()  
</li>
  
<li>
โอรุยฺห เสตวรวารณราชเวโส  
  
พุทฺธงฺกุโร รุจิรกญฺจนปพฺพตมฺหา,  
  
อารุยฺห สชฺฌุธรณิธรมุตฺตราย  
  
โสณฺฑาย เสตสรสิรุหมุพฺพหโนฺต; ()  
</li>
  
<li>
ปตฺวา วิมานวถกุญฺจนทํ นทิตฺวา  
  
กตฺวา ปทกฺขิณมลงฺกตมาตุเสยฺยํ,  
  
เภตฺวาน ตายปน ทกฺขิณปสฺสมโนฺต  
  
กุจฺฉิํ ปวิฎฺฐสทิโส สุปิเนน ทิโฎฺฐ; ()  
</li>
  
<li>
มายาย ราชวธุยา รุจิรานนาย  
  
อาสาฬฺหิปุณฺณมิยมุตฺตร’สาฬฺหเภน,  
  
พุทฺธงกฺกุรสฺส ปฐเมน มหาวิปาก-  
  
จิเตฺตน สมฺปติ อหู ปฎิสนฺธิคเพฺภ; ()  
</li>
  
<li>
พุทฺธงฺกุรสฺส ปฎิสนฺธิคตสฺส คเพฺภ  
  
มายาย จารุจริตาย จ ขคฺคหตฺถา,  
  
นิเสฺสสุปทฺทวนิรากรณาย รกฺขํ  
  
คณฺหิํสุ ตาว จตุโร สุรราชปุตฺตา; ()  
</li>
  
<li>
มายาย ภตฺตุปรมาย ตโตปฺปภุติ  
  
นูปฺปชฺชิ กิญฺจิ ปุริเสสุ สราคจิตฺตํ,  
  
สา ปญฺจกามสุขินี อกิลนฺตกายา  
  
ลาเภนุฬารยสสาปฺยภิวฑฺฒิตาสิ; ()  
</li>
  
<li>
ปญฺญายิ โธตรตเน ชนิกาย อโนฺต  
  
กุจฺฉิํ คโต ยถริวาวุตปณฺฑุสุตฺตํ,  
  
ตํ กุจฺฉินา ปริหรี ทสมาสมตฺตํ  
  
ปเตฺตน เตลมิว ราชินิ อปฺปมตฺตา; ()  
</li>
  
<li>
ปาโต’ว ปาฎิปทเค ทิวเส ปพุทฺธา  
  
รโญฺญ กเถสิ สุปินํ อถ โส นริโนฺท,  
  
เวทงฺคเวทจตุเร จตุสฎฺฐมเตฺต  
  
ปโกฺกสยี ทฺวิชวเร ทฺวิชวํสเกตู; ()  
</li>
  
<li>
ลาชุตฺตราย ปริภณฺฑกตาย ภุมฺยา  
  
ปญฺญาปิเตสุ สุขุมตฺถรณตฺถเตสุ,  
  
ภทฺทาสเนสุ ภวนมฺหินิสินฺนกานํ  
  
เนมิตฺติกานมวนีปติ ภุสุรานํ; ()  
</li>
  
<li>
ปกฺขิตฺตสปฺปิมธุสกฺขิรขีรมิสฺส-  
  
ปายาสปุณฺณหริรูปิยภาชเนหิ,  
  
วตฺถาหตานิ ธนธญฺญจยญฺจ เธนู  
  
ทตฺวาน ทิฎฺฐสุปินสฺส ผขลํ อปุจฺฉิ; ()  
</li>
  
<li>
มาจินฺตยิตฺถ ตว ราชินิยา ชนินฺท  
  
กุจฺฉิมฺหิ ตมฺปติ ปติฎฺฐหิ ปุตฺตคโพฺภ,  
  
อชฺฌาวสิสฺสติ สเญฺจปน จกฺกวตฺติ  
  
ราชา ภวิสฺสติ อคารมสํสยํ โส; ()  
</li>
  
<li>
หิตฺวา สสตฺตรตนํ จตุทีปรชฺชํ  
  
โส ปพฺพชิสฺสติ สเจ ภวนา’ภิคนฺตฺวา,  
  
พุโทฺธ ภวิสฺสติ ธุวํ จตุสจฺจพุโทฺธ  
  
อิจฺจพฺรุวิํสุ สุปินตฺถวิทู วิทู เต; ()  
</li>
  
<li>
สา คพฺภภารวฐริกตมชฺฌภาคา  
  
คนฺตุํ สกํ กุลฆรํ กุลกญฺชหํสิ,  
  
อิจฺฉามหนฺติ ปฎิเวทยิ เทวิ รโญฺญ  
  
โส สมฺปฎิจฺฉิ วจนํ กรวีกวาณฺยา; ()  
</li>
  
<li>
ตมฺหา มหานครโต นครงฺคปุณฺณํ  
  
โส ยาว เทวทหนามิกราชธานี,  
  
มุตฺตา’วทาตปุฬินตฺถรเณหิ ราชา  
  
ลาโชปหารวิธินา กมลุปฺปเลหิ; ()  
</li>
  
<li>
สนฺตีรปุปฺผกลเสหิ สมปฺปิเตหิ  
  
มนฺทาติเลริตปฎาก ธชาวลีหิ,  
  
การาปยี กนกรูปิยโตรเณหิ  
  
อทฺธานมคฺคสมลงฺกรณํ’ตขิปฺปํ; ()  
</li>
  
<li>
วนฺที’ภิคีตถุติมงกฺคลคีติกาหิ  
  
ปญฺจงฺคิเกหิ ตุริเยหิ กตุปหารํ,  
  
ตสฺมิํ สุมณฺฑิตปสาธิตมญฺชสมฺหิ  
  
ทิพฺพวฺจราสิริวิฑมฺพนรูปโสภํ; ()  
</li>
  
<li>
เทวิํ สุวณฺณสิวิกาย สุสชฺชิตาย  
  
อาโรปยิตฺว ขจิตาย มณีหิ นานา,  
  
เปเสสิ ภุปติ ปุรกฺขตญาติสงฺฆํ  
  
สทฺธิํ สหสฺสสจิเวหิ สุเขธิตํ โส; ()  
</li>
  
<li>
สมฺถุลฺลปุปฺผผลปลฺลววตฺตภาร-  
  
รุกฺขากุลํ ฆนสุนีลลตาวิตานํ,  
  
หินฺตาลตาลนฬกีจกนาฬิเกร-  
  
สนฺนีรปูคติณปาทปปนฺติสาลิํ; ()  
</li>
  
<li>
เสวาลนีลสลิลานิลสีตเลหิ  
  
โอติณฺณกหํสวิสเรหิ สมุลฺลสตฺตํ,  
  
ฌงฺการราวมุขราลิกุลากราล-  
  
กิญฺชกฺขชาลภริตมฺพุรุหากเรหิ; ()  
</li>
  
<li>
ปุปฺผาภิคนฺธสุรภีกตคนฺธวาหํ  
  
อทฺทกฺขิสพฺพชนโลจนปียมานํ,  
  
นินฺทนฺตนนฺทนวนํ วนชายตกฺขี  
  
สา ลุมฺพินีวนมนงฺควิมานภูติํ; ()  
</li>
  
<li>
สา ราชินี นวทลงฺคุลิปนฺตีจารุ-  
  
สาขาภุโชปหิตมญฺชริจามเรหิ,  
  
สนฺนทฺธโกมลลตาวนิตานมเคฺค  
  
อตฺตุปหารกรณาย กตาวกาสา; ()  
</li>
  
<li>
เสนาย จารุจรณมฺพุรุโหทฺธเฎหิ  
  
เรณูหิ ธูสริตมคฺคมนกฺกมนฺติ,  
  
สทฺธิํ สกาย ปริสาย ตโตตริตฺวา  
  
ตํ ลุมฺพินีวนมุปาวิสิ รามเณยฺยํ;()  
  
<li>
ตํ ราชินิํ วนวธุ ชิตหํสคามิํ  
  
อาโมทมนฺทมลยานิลหตฺถเคหิ,  
  
สมฺภาวยิตฺถ มุขราลิกุลาภิกิณฺณ-  
  
เรณุปฺปพนฺธหริสงฺขสเตหิ มเคฺค; ()  
</li>
  
<li>
คจฺฉนฺติยา จรณนูปุรนาทปาส-  
  
พทฺธานมุนฺนตสิโรมิคโปตกานํ,  
  
อุมฺมีลิตายตวิโลจนปนฺติปเกฺข  
  
ทเสฺสสิ นีลนลินีวนราชิโสภํ; ()  
</li>
  
<li>
อุทฺธํ สมคฺคสิขเรหิ กตาวกาส-  
  
มคฺคนฺตเรหิ กลิกากุสุมากุเลหิ,  
  
นานาลตากุลมหิรุหโตรเณหิ  
  
อุยฺยานภุมิ อุปหารรเต’ว ภุย; ()  
</li>
  
<li>
อุกฺขิตฺตปิญฺฉภรมนฺตสิขณฺฑิมาลา-  
  
กีฬาหิ โกกิลกุลงนิกาหเฬหิ,  
  
อุยฺยานภุมิ มกรงชรงฺคภุมิ-  
  
ลีลํ ภชิตฺถ ภมรทฺธนิวลฺลกีหิ; ()  
</li>
  
<li>
นิจฺจํ วสนฺตสมยสฺสิริมุพฺพหนฺตํ  
  
ตํโขวนํ วนวธูหทยานุตาปี,  
  
ปโตฺต นิทาฆสมโยปิ ชเนสิ ตุฎฺฐิํ  
  
ตสฺสา สิริสกุสุมาลิกุลาวตํโส; ()  
</li>
  
<li>
ตสฺมิํ นิทาฆสูริยาตปตาปิตามฺภํ  
  
ริตฺตาลวาฬมิวกาลมกาลเมโฆ,  
  
จินฺตาตุรํ หทยมตฺตสขีชโนปิ  
  
ปีเณสิ คพฺภปริปากภรํ วาหนฺตฺยา; ()  
</li>
  
<li>
กฎฺฐาวสิฎฺฐตรโว ปริหีนปตฺตา  
  
ตสฺสาธรกฺขิทสนชฺชุติสงฺคเมน,  
  
อาสุํ นวงฺกุรปลาสวิกาสปุปฺผ-  
  
สํเวลฺลิตา’ว รมณียวนปฺป เทเส; ()  
</li>
  
<li>
คิมฺหาภีตาปปริปีฬิตงฺธลฺลิกานํ  
  
คมฺภีรราวมุขรีกตทายราชิ,  
  
ทุกฺขาตุรพฺพิรหินีปมทาชนสฺส  
  
อาสิ วิลาปพธิรีกฬิเต’ว สาฬา; ()  
</li>
  
<li>
ตสฺมิํ วิกาสกลิกาวลิหาริหารา  
  
กิญฺจาปิ ปกฺกผขลวลฺลริกณฺฐภุสา,  
  
นาสกฺขิ ปูคตรุปนฺติ สุมณฺฑิตาย  
  
มายาย ตาย สิริมาภริตุํ ฆฎนฺตี; ()  
</li>
  
<li>
อุยฺยานมุพฺภมิตมตฺตมธุพฺพเตหิ  
  
จเมฺปยฺยปุปฺผมกุเลหิ สมากุลํตํ,  
  
อุทฺธุตธุมปฎเลหิ มโนภวสฺส  
  
ทีเปหิ วาสภวกนํ’ว ลสนฺตมาสิ; ()  
</li>
  
<li>
คพฺภูปคํ ภมรเกสกลาปภารา  
  
พุทฺธงฺกุรํ ปริณตงฺกุรโลมหํสา,  
  
วนฺทนฺติโย วิย ตหิํ ถพกญฺชลีหิ  
  
มนฺทานิเลริตลตาวนิตา กนตา’สุํ; ()  
</li>
  
<li>
คพฺภูปคสฺส ปริปกฺกผเลหิ นานา  
  
ปุญฺญานุภาวปภโวตุสมุพฺภเวหิ,  
  
มายาย คพฺภพลิกมฺมนิ ตปฺปเร’ว  
  
อุยฺยานภุมิ ชนตํ ภวิ ตปฺปยนฺติ; ()  
</li>
  
<li>
คพฺภูปคสฺส หิ มหาปุริสสฺส คพฺภ-  
  
วุฎฺฐานมงกฺคลมหุสฺสววาสรมฺหิ,  
  
อุยฺยานภุมิ สกโลตุสมุพฺภเวหิ  
  
อาสิ วิกาสกุสุเมหิ สมาภิกิณฺณา; ()  
</li>
  
<li>
สาลุมฺพินีวนสิริํ กลหํสโฆสํ  
  
สมผุลฺลปุปฺผสุรภิํผลสมฺภโวชํ,  
  
ปญฺจินฺทฺริเยหิ คิรินิชฺฌรสิตวาตํ  
  
ปจฺจกฺขปญฺจวิธกามรสํอวินฺทิ; ()  
</li>
  
<li>
นิยฺยาสสารสุรหิํผขลปลฺลเวหิ  
  
ฌํการิตาลิกุลกุชิตโกกิเลหิ,  
  
สมฺผุลฺลปุปฺผนิกเรหิ สมาภิกิณฺณ  
  
มทฺทกฺขิสายุวติมงฺคลสาฬสาลํ; ()  
  
<li>
สมฺผุลฺลสาฬกลิกํตยตาลิมาลา  
  
สญฺจุมฺพิตํกุวลยามลโลจนาย,  
  
สาขํสุโกมลกรงฺคุลิปลฺลเวหิ  
  
มายามเหสิสมลงฺกริ วิตมายา; ()  
</li>
  
<li>
ภาโรนตา’ว รุจิรงฺคุลิปลฺลวานํ  
  
ฌงฺการราวมุขราลิกุลาภิรามา,  
  
สาขา วิกาสกุสุเมหิสมากุลา สา  
  
โอลมฺพยฎฺฐิ ภวิ คพฺภภราตุราย; ()  
</li>
  
<li>
ตสฺสา จลิตฺถ ปวโน จลโลจนาย  
  
กมฺมุพฺภโว วรติโรกรเณหิ ตาว,  
  
เทวิํ นิรูปมสิริํ สุปริกฺขิปิตฺวา  
  
ตมฺหา ปฎิกฺกมิ ชโน กฬิตาวกาโส; ()  
</li>
  
<li>
พฺรหฺมามราสุรนโรรคปูชนียํ  
  
พตฺติํสลกฺขณสมุชฺชลรูป สารํ  
  
นิโทฺธตชาติมณิสนฺนิภสุทฺธคตฺตํ  
  
สตฺตุตฺตมํ สปทิ เทวิ ฐิตา วิชายิ; ()  
</li>
  
<li>
ทุคฺคนฺธมุตฺตมลโสณิตมกฺขิตงฺคา  
  
ชายนฺตฺย’เสสมนุชา มนุเชสุเน’วํ,  
  
จโงฺคฎกมฺหิ ชินธาตุริวาธิวาโส  
  
ถูปมฺหิ โสณฺณปฎิมาริว มาตุคพฺภํ; ()  
</li>
  
<li>
นิเสฺสณิโตว ปุริโส รตนาสนมฺหา  
  
เถโรว ธมฺมกถิโก ฐิตโก’ตรโนฺต,  
  
สมฺมา ปสาริย อุโภ มุทุปาณิปาเท  
  
โส นิกฺขมิตฺถ กุณเปหิ อมกฺขิตโงฺค; ()  
</li>
  
<li>
ตโตฺรปคมฺม จตุโร จตุรานนา ตํ  
  
ชาเลน กญฺจนมเยน วิสุทฺธจิตฺตา,  
  
อาทาย มาตุปุรโต ตนยํ ฐเปตฺวา  
  
จนฺทานเน ภวตุ นนฺทมนา’ตฺย’โวจุํ; ()  
</li>
  
<li>
อาทิจฺจวํสกมลากรภากรสฺส  
  
พุทฺธงฺกุรสฺส สุภสีตลวาริธารา,  
  
นิกฺขมฺม ตาว นภสา นิชมาตุยา จ  
  
คาหาปยุํ อุตุมุโภสุ กเลพเรสุ; ()  
</li>
  
<li>
เตสํ กเรหิ จตุโร สุรราชปุตฺตา  
  
คณฺหิํสุ สณฺหสุขุมาย’ชิณปฺปเวณฺยา,  
  
เตสญฺหิ ปาณิตลโต ปณิปาตปุพฺพํ  
  
คณฺหิํสุ ตํ ทุกุลจุมฺพฎเกน’มจฺจา; ()  
</li>
  
<li>
เตสํ กเรหิ ปถวิตลโมตริตฺวา  
  
ฐตฺวา ปุรตฺถิมทิสํ อสโม วิปสฺสิ,  
  
อุทฺธํ อโธ จตุทิสานุทิสา จ เอวํ  
  
เอกงฺคนํ ภวิตทา’ขิลโลกธาตุ; ()  
</li>
  
<li>
ตุเมฺหหิ อุตฺตริตโร ภุวเส ตีสุ  
  
นตฺถีติ มตฺถกชฎามกุฎปฺปิเตหิ,  
  
กตฺวานิชญฺชลิปุเฎหิ นิปจฺจการํ  
  
พฺรหฺมามราสุรนรา ตมภิตฺถวิํสุ; ()  
</li>
  
<li>
โสจ’ตฺตนา สมมทิสฺว ทิสาสุ ตาสู  
  
ตปฺปาทวีติหรเณน ปทานิสตฺต,  
  
คนฺตฺวาน อุตฺตรทิสา’ภิมุโข อวนฺยา  
  
อพฺภุคฺคตมฺพุรุหมุทฺธนิ ติฎฺฐมาโน; ()  
</li>
  
<li>
อโคฺค’หมสฺมิ อหมสฺมิ ชนสฺส เชโฎฺฐ  
  
เสโฎฺฐ’หมสฺมิ อยมนฺติม’ชาติ มยฺหํ,  
  
ธีโร มเมตรหิ นตฺถิ ปุนพฺภโว’ติ  
  
นิจฺฉาริตาสภิวโจ นทิ สีหกนาทํ; ()  
</li>
  
<li>
เวสาเขมาเส สุหกุชทิเน ปุณฺณมายํ วิสาเข  
  
นกฺขเตฺตโยเค สุรคุรุคเต โส กุฬีรวฺหราสิํ,  
  
สญฺชาโต นาโถ ปรมกรุณาภาวนาภาวตโตฺต  
  
มายากุจฺฉิมฺหา กุสุมิตลตาเวลลิตุยฺยานภุมฺยา; ()  
</li>
  
<p>อิติ เมธานนฺทาภิธาเนน ยตินา วิรจิเต สกล กวิชน หทยานนฺททานนิทาเน ชินวํสทีเป อวิทุเรนิทาเน ปจฺฉิมภวิก มหาโพธิ สตฺตุปฺปตฺติ ปวตฺติปริทีโป ฉโฎฺฐสโคฺคฯ
</ol></p>


<ol>
<li>
อถรมฺมตรา’สิ ชาติเขตฺต-  
  
ปริยาปตฺต’วกาสโลกธาตุ,  
  
กมลุปฺปล (มาลภารินี) หิ  
  
ตทุปฎฺฐานคตาหิ เทวตาหิ; ()  
</li>
  
<li>
กมลาสนเทวทานวานํ  
  
ภุวเน’กตฺถ สมาคโม ตทา’สิ,  
  
ชินจกฺกปฎิคฺคหสฺส ฐานํ  
  
อวิวาเทน สเทวมานุสานํ; ()  
</li>
  
<li>
ปฎิลาภนิมิตฺตมาทิสนฺตี  
  
วต สพฺพญฺญุตญาณสมฺปทาย,  
  
ทสสงฺขสหสฺสิโลกธาตุ  
  
อภิกมฺปี ปหเฎ’ว กํสปาตี; ()  
</li>
  
<li>
ชนนุสฺสววาสรมฺหิ ตสฺมิํ  
  
นิชเทหชฺชุติปิญฺชโร’ทปาทิ,  
  
ทสสงฺขสหสฺสจกฺกวาฬ-  
  
กุหราโลกกโร มหาวภาโส; ()  
</li>
  
<li>
อปตาฬิตจมฺมนทฺธเภรี-  
  
วิกตีนํ สยเมว วชฺชนมฺปิ,  
  
ตทนุตฺตรธมฺมเทสนาย  
  
ภวิ ฐานํ อนุสาวณสฺส โลเก; ()  
</li>
  
<li>
ฆณกาหฬวํสสงฺขวีณา-  
  
ภรณานํ สยเมว วชฺชนมฺปี,  
  
อนุปุพฺพวิหารภาวนานํ  
  
ปฎิลาภาย นิพนฺธนํ พภูว; ()  
</li>
  
<li>
ปริมุตฺติวรตฺตปาสการา-  
  
ฆร,โยสงฺขลิกาทิพนฺธเนหิ,  
  
มิคปกฺขินรานมสฺมิมาน-  
  
วิคมสฺสา’สิ นิทานมาทิภุตํ; ()  
</li>
  
<li>
ภุวเนสุ มหาชนสฺส โรคา-  
  
ปคเมนา’ทิสนํ อโหสุขนฺติ,  
  
จตุราริยสจฺจทสฺสเนน  
  
ภวิ ฐานํ จตุสจฺจเทสนาย; ()  
</li>
  
<li>
วิวิธพฺภุตรูปโคจรานํ  
  
ภุวิ ชจฺจนฺธชนสฺสโลจนานํ,  
  
ปภโว ปภโว’สิ ทิพฺพจกฺขุ  
  
ปฎิลาภาย ติโลกโลจนสฺส; ()  
</li>
  
<li>
ถุตคีติสุธารสสฺส ปานํ  
  
พธิรานํ สวณญฺชลีปุเฎหิ,  
  
อติมานุสทิพฺพโสตธาตุ-  
  
ปฎิเวธาย นิทานมาสิ ตสฺส; ()  
</li>
  
<li>
ภุวิ ชาติชฬาทิปุคฺคลานํ  
  
ตทเห’นุสฺสติยา สุปาตุภาโว,  
  
ภวิ ปุพฺพมุปฎฺฐิตสฺสติสฺส  
  
สติปฎฺฐานนิโพธนาย ฐานํ; ()  
</li>
  
<li>
วิสิขาจรณํ สโรชจารุ-  
  
ปทวิญฺญาสวเสน ปงฺคุลานํ,  
  
ปุริมํ จตุริทฺธิปาทเวค-  
  
ปฎิลาภาย นิมิตฺตมาสิ โลเก; ()  
</li>
  
<li>
มธุเรน สเรน ชาติมูคา  
  
ถุติคีตานฺย’วทิํสุ วนฺทิโน’ว,  
  
ภุวิ ขุชฺชชโน’ชุคตฺตลาโภ  
  
กุฎิลตฺตา’ปคมาย ฐานมาสิ; ()  
</li>
  
<li>
สรณํ ปุริสาสโภ สิยาโน  
  
ภวโต ทุคฺคติโต วิมุตฺติยา’ติ,  
  
กริโน’ปิ กริํสุ กุญฺจนาทํ  
  
ตุรคา เหสมกํสุ ปีติเย’ว; ()  
</li>
  
<li>
วิสทา ปฎิสมฺภิทา จตโสฺส  
  
ปฎิวิชฺฌิสฺสติ จา’ยติํ สจา’ยํ,  
  
สกปฎฺฎนเมว ตนฺนิทานา  
  
ตรณี สีฆมุปาคมุํ วิเทสา; ()  
</li>
  
<li>
สยเมว วิโรจนํ ตทานิ  
  
รตนานํ ภุวนากรุพฺภวานํ,  
  
รวิวํสรวิสฺส ธมฺมรํสี  
  
วิสรสฺสุ’ชฺชลนาย ฐานมาสี; ()  
</li>
  
<li>
ตุริยานิ สกํสกํ นินาทํ  
  
อกรุํ ตคฺคุณทีปกานิวา’ตฺร,  
  
วิวฎา วิทิสาทิสา สกิตฺติ-  
  
วิสโรกาสกเต’ว’หิปฺปสตฺตา; ()  
</li>
  
<li>
สกลสฺส กิเลสปาวกสฺส  
  
ปรินิพฺพานสภาวทีปเนน,  
  
นิรเยสุ หุตาสชาลมาลา  
  
ตทเห นิพฺพุติมาป ชาติเขเตฺต; ()  
</li>
  
<li>
ปริสาสุ วิสารทสฺส ตสฺส  
  
จตุเวสารทญาณลาภเหตุ,  
  
ภุวเนสุ ตทามหานทีนํ  
  
อนภิสฺสนฺทนมาสิ กุนฺนทีนํ; ()  
</li>
  
<li>
อุทปาทิ ปภา นิรากริตฺวา-  
  
พิลโลกนฺตริเยสุ อนฺธการํ,  
  
หตโมหตม’คฺค มคฺคญาณ-  
  
ชฺชุติลาภาย นิพนฺธนํ ตมาสิ; ()  
</li>
  
<li>
สุวิมุตฺติรโส สิยา’ว ตสฺส  
  
จตุราสิตสหสฺสธมฺมขโนฺธ,  
  
มธุรํ จตุโรทธีนมาสิ  
  
สลิลํ สนฺตตรํ ตรงฺคริตฺตํ; ()  
</li>
  
<li>
วิทิสาสุ จตุทฺทิสาสุ จณฺฑ-  
  
ปวนสฺสา’ปิ อวายนํ ตทานิ,  
  
ภวิ ปุพฺพนิมิตฺตมตฺตโน’ปิ  
  
ภฎทิฎฺฐฺยาภวทฎฺฐิเภทนาย; ()  
</li>
  
<li>
นวปลฺลวปตฺตเสขรานํ  
  
วิฎปีนํ กุสุมาหิกิณฺณภาโว,  
  
ภวิ ปุพฺพนิพนฺธนํ วิมุตฺติ  
  
กุสุเมหา’ตุมเทหภูสณาย; ()  
</li>
  
<li>
กุมุทากรโพธกสฺส จนฺท-  
  
กิรณสฺสา’ติวิโรจนํ ตทาสิ,  
  
สติพุทฺธสุธากโร’ทยมฺหิ  
  
ชนสโนฺทหมโนปสาทเหตุ; ()  
</li>
  
<li>
วิมลตฺตมนุณฺหตา นิทาฆ-  
  
สูริยสฺสู’ปสโม นิมิตฺตมคฺคํ,  
  
ภวิ เจตสิกสฺส กายิกสฺส  
  
ปฎิลาภาย สุขสฺส ตมฺหิชาเต; ()  
</li>
  
<li>
คคนา’คนคาทิโต’ตริตฺวา  
  
ปถวิสงฺกมณํ ตทา ขคานํ,  
  
สรณาคมนสฺส ฐานมาสิ  
  
ชินธมฺมํ สุนิสมฺม สชฺชนานํ; ()  
</li>
  
<li>
นภสา’ภิปวสฺสนํ ตทานิ  
  
จตุทีเปสุ อกาลวาริทานํ,  
  
ปริสาสุ อขณฺฑธมฺมวุฎฺฐิ-  
  
ปตนสฺสา’สิ นิพนฺธนํ ชินมฺหา; ()  
</li>
  
<li>
ฉณมงฺคลกีฬณํ ตทานิ  
  
ติทสานมฺปิ สเกสเก วิมาเน,  
  
อุปคมฺม ตหิํตหิํ อุทาน  
  
สมุทานสฺสนิทานมา’สิ โพธิํ; ()  
</li>
  
<li>
วิวฎา สยเมว มนฺทิรานํ  
  
ปิหิตญฺจารกวาฎวาตปานา,  
  
ภวทุกฺขนิโรธคามิมคฺค-  
  
ปฎิลาภาย นิมิตฺตมาหริํสุ; ()  
</li>
  
<li>
ตทเห มธุรามิสสฺส เปตฺตี-  
  
วิสเยสฺวาหรณํ ขุทาตุรานํ,  
  
ภวิ กายคตาสตามตสฺส  
  
ปฎิลาภาย นิมิตฺตมตฺตโน’ปิ; ()  
</li>
  
<li>
ทิวเส ชนนุสฺสเว ปิปาสา-  
  
วิคโม ทีนชนสฺส เปตโลเก,  
  
สุขิตตฺตสฺส อุเปจฺจพุทฺธภาวํ; ()  
</li>
  
<li>
ปฎิปกฺขชนสฺส เมตฺติลาโภ  
  
ตทเห วายสวายสารินมฺปิ,  
  
ภวิฐานมนนฺตสตฺตโลก-  
  
วิสยพฺรหฺมวิหารภาวนาย; ()  
</li>
  
<li>
สติมคฺคผลุพฺภเว ยเถว  
  
ภวภีตฺยาปคโม ตถาคตานํ,  
  
สติ ชาตมหามเห ภยํ วา  
  
นติรจฺฉานคตานมาสิ ตาโส; ()  
</li>
  
<li>
ปิยภาวุปสงฺกโม ปชานํ  
  
หทยานนฺทกราย โข คิราย,  
  
ชินธมฺมกถาย สาวกานํ  
  
วิย สามคฺคิรสสฺส ปาตุภาโว; ()  
</li>
  
<li>
สิตกิตฺติลตาย โรปิตาย  
  
ภวโต’สฺมิํ ภุวนาลวาฬคเพฺภ,  
  
วิย นิมฺมิตยนฺตวาริธารา  
  
ชลธารา ธรณีตลุฎฺฐหิํสุ; ()  
</li>
  
<li>
ภมราวลิภารปญฺจวณฺณ-  
  
กมลจฺฉนฺนมหีตลํ รราช,  
  
ชลชํ ถลชํ ปราคหารํ  
  
ภุวิ สพฺพตฺถ อปุปฺผิ ปุปฺผชาตํ, ()  
</li>
  
<li>
วิฎปีสุ ลตาสุ ขนฺธสาขา-  
  
สตปตฺตานิ ตทา สุปุปฺผิตานิ,  
  
นรวีร’ภิรูปทสฺสนาย  
  
ภูสมุมฺมีลิตโลจนานิ’วาสุํ; ()  
</li>
  
<li>
อุปรูปริ สตฺตสตฺต หุตฺวา  
  
สตปตฺตานิ สีลาตลุพฺภวานิ,  
  
ตว อพฺภุทโย สุทุลฺลโภติ  
  
กถยนฺติวิ’ห กปาตุภาวโต โน; ()  
</li>
  
<li>
นิชปารมิตาลตาย กตฺติ-  
  
ลตยา’ลงฺกตปุปฺผหาสรูปา,  
  
สมลงฺกริ ยาวตา ภวคฺคํ  
  
ธชมาลา ชนนุสฺสเว ติโลกํ; ()  
</li>
  
<li>
อวกุชฺชสโรรุหาภิรามํ  
  
นภวโมฺภชวนสฺสิริํ พพนฺธ,  
  
ภุวิ โปกฺขรวสฺสมีทิสนฺติ  
  
วทมานํว ปวสฺสิ ธมฺมวสฺสํ; ()  
</li>
  
<li>
รมณี รมณียรูปโสภา  
  
อจรุํ ธมฺมมนงฺครงฺคภูมิ,  
  
มธุปา มธุปานมนฺทิรานิ  
  
ตทเห นาวสริํสุ ธมฺมกามา; () (อพฺยเปต ปฐมทุติย ปาทาทิยเมกํ)  
</li>
  
<li>
กมลา กมลาลยา วิเวส  
  
ภุวนํ ภูรินวาวตารหารี,  
  
ธรณี ธรณีธราวตํสา  
  
อุปหาราติภราตุเรว กมฺปิ; () (อพฺยเปต ปฐมทุติย ปาทาทิยมกํ)  
</li>
  
<li>
รุจิรํ รุจิรงฺคนา ตทานิ  
  
อกรุํ กีฬมเนกจนฺทิกาสุ,  
  
สุวีรํ สุจิรํสิกิณฺณตารา-  
  
นิกโร’ภาสตโร’สิ ภากโร’ว; () (อพฺยเปต ปฐมทุติย ปาทาทิยมกํ)  
</li>
  
<li>
ปวโน’ปวโน’ปวายมาโน  
  
ปวิโนเทสิ ปริสฺสมํ ชนสฺส,  
  
วนทา วนทาหวุปสนฺติํ  
  
อกรุํ สพฺพธิ สสฺสสมฺปทญฺจ; () (อพฺยเปต ปฐมทุติย ปาทาทิยมกํ)  
</li>
  
<li>
วิสทา วิสทา สกิตฺติรามา  
  
มุขรงฺคาลย มาปโกวิทานํ,  
  
สุชนา’สุชนา ภชิํสุ ตสฺส  
  
จรณานฺยงฺกิตจกฺกลกฺขณานิ; () (อพฺยเปต ปฐมทุติย ปาทาทิยมกํ)  
</li>
  
<li>
วสุธํ วสุธมฺปตี สมคฺคา  
  
ทสธเมฺมน’นุสาสยุํ ตทานิ,  
  
หทยํ ยทยงฺคมาย วาณฺยา  
  
อสตํ มิตฺตทุหี วิธานยิํสุ; () (อพฺยเปต ปฐมทุติย ปาทาทิยมกํ)  
</li>
  
<li>
ติมทา’ติมทา คชาธิปาปิ  
  
มิคราชูหิ ตทา สมาจริํสุ,  
  
ปพลา’ปพลา มิคา ตทเญฺญ  
  
ปฎิสตฺถารมกํสุ อญฺญมญฺญํ; () (อพฺยเปต ปฐมทุติย ปาทาทิยมกํ)  
</li>
  
<li>
ภุวเน ภุวเนกโลจนสฺส  
  
ชนนสฺมิํ ทิวเส สมุชฺชลานี,  
  
นิหนิตา’นิหิตายุธาติ ภิติํ  
  
ชนยุํ ปาปิมโตว เนตเรสํ; () (อพฺยเปต ปฐมทุติย ปาทาทิยมกํ)  
</li>
  
<li>
ปริวาทิตทิพฺพเภริวีณา-  
  
ตุริยํ ทสฺสิตทิพฺพนจฺจเภทํ,  
  
คคนํ สุรรงฺคมณฺฑลาภํ  
  
ติทสานํ อุปหารสารมาสิ; ()  
</li>
  
<li>
โสวณฺณวณฺณวธุยา ครุคพฺภคสฺมิํ  
  
ตํนนฺทนพฺพนสมานวนงฺคตสฺมิํ,  
  
ภุตพฺภุตนฺวิตมเห นยนญฺชนสฺมิํ  
  
ชาตมฺหิ ตมฺหิ ตนุเช ภวิ ภทฺทภตฺติ; () (มาลาพนฺธนํ)  
</li>
  
<p>อิติ เมธานนฺทาภิธาเนน ยตินา วิรจิเต สกลกวิชน หทยานนฺทนนิทาเน ชินวํสทีเป อวิทูเรนิทาเน วิวิธปุพฺพนิมิตฺตปาตุภาวปฺปวตฺติ ปริทิโปฯ สตฺตโมสโคฺคฯ
</ol></p>


<ol>
<li>
วิสุทฺธ (วํสฎฺฐ) มเสสพนฺธโว  
  
กุมารมาทาย ติโลกโลจนํ,  
  
อคํสุ ตมฺหา กปิลวฺหยํปุรํ  
  
ปุรีวตํสํ สมลงฺกตญฺชสํ; ()  
</li>
  
<li>
ตทา อภิญฺญาสุ วสิสุ ปารโค  
  
สมาธิวิกฺขมฺภิตสพฺพกิพฺพิโส,  
  
วิหาสิ สุโทฺธทนภุมิภตฺตุโน  
  
กุลูปโค เทวลนามตาปโส; ()  
</li>
  
<li>
ตโปธโน โส ปวิเวกกามวา  
  
ทิวาวิหารตฺถมุปาคโต ทิวํ,  
  
ตมตฺถมญฺญาตุมปุจฺฉิ เทวตา-  
  
ปวตฺติตํ ปสฺสิยมงฺคลุสฺสวํ; ()  
</li>
  
<li>
ตเววุปฎฺฐายกภุมิภตฺตุโน  
  
วโรรโส มาริย มารวาหินิํ,  
  
ปราชยํ ลจฺฉติ โพธิมายติํ  
  
มหุสฺสโว ตมฺปติ วตฺตเต, พฺรวุํ; ()  
</li>
  
<li>
อิมาย วุตฺตนฺตกถาย โจทิโต  
  
ตโปธโน อิทฺธิพเลน อิทฺธิมา,  
  
สุราลเย อนฺตรธาน’นนฺตรํ  
  
นิเกตเน ปาตุรโหสิ ราชิโน; ()  
</li>
  
<li>
กุมารนิชฺฌานมโนรโถก วสิ  
  
ตหิํ สุปญฺญตฺตมหารหกาสเน,  
  
นิสชฺช สุโทฺธทนราชิโน’พฺรุวิ  
  
ตวตฺรชํ ทฎฺฐุมิธาคโตตฺย’หํ; ()  
</li>
  
<li>
นรินฺทจูฬามณิจุมฺพิตานฺย’ถ  
  
ปทานิ วนฺทาปยิตุ ตปสฺสิโน,  
  
วิภุสณาลงฺกตมตฺตสมฺภวํ  
  
นราธิโป ราชกุมารมาหริ; ()  
</li>
  
<li>
ตทตฺตภาเวน’หิวาทนารห-  
  
สฺส’ภาวโต ตสฺส รราช สูนุโน,  
  
ปวฎฺฎยิตฺวา ชฎิลสฺส สมฺปติ  
  
ชฎาสุ จกฺกงฺกิตปาทปงฺกชํ; ()  
</li>
  
<li>
กุมารมาทาย สมปฺปิตญฺชลิํ  
  
วิธาย ปาเทสฺวนิสมฺมการิโน,  
  
สเจ ฐเปยฺยุํ ชฎิลสฺส สตฺตธา  
  
ผเลยฺย มุทฺธา ชฎิโตชฎาย’ปิ; ()  
</li>
  
<li>
สกาสนุฎฺฐาย อเถ’สิภูมิยา  
  
นิหจฺจ โส ทกฺขิณชานุมณฺฑลํ,  
  
อกา มหาการุณิกสฺส คารวํ  
  
สิโรวิรูฬฺหญฺชลิ ปุปฺผมญฺชรี; ()  
</li>
  
<li>
อุทิกฺขมาโน วสินา สมปฺปิตํ  
  
ตมญฺชลิํ ภตฺติภเรน ภูปติ,  
  
อโถ’นเมตฺวา ตนุมีสกํ สกํ  
  
ปวนฺทิ ปาทมฺพุรุหานิ สุนุโน; ()  
</li>
  
<li>
สิยา’ว พุโทฺธ ปุริสาสโภ อยํ  
  
นทสฺสนํ ตสฺส สิยา มมนฺตี โส,  
  
นิรูปมํ รูปสิริํ สเมกฺขิย  
  
ปยาสิ นิฎฺฐํ อุปธารยํ วสิ; ()  
</li>
  
<li>
ววตฺถยิเตฺววมุฬารพุทฺธิมา  
  
วิติณฺณกโงฺข หสมีสกํ รุทํ,  
  
นรินฺทโมโรธปุรกฺขตํ วสี  
  
ตทวสีทาปยิ สํสยณฺณเว; ()  
</li>
  
<li>
ตมาหริตฺวาน ปกวตฺติมพฺภุตํ  
  
ปุรกฺขโต’โรธชนสฺส ราชิโน,  
  
ยติสฺสโร สํสยสลฺลมุทฺธรํ  
  
สพนฺธเว’นุสฺสริ กาลเทวโล;()  
</li>
  
<li>
สเกกุเล นาฬกนามทารโก  
  
สยมฺภุโน ลจฺฉติ ทสฺสนํ อิติ,  
  
ตมตฺถมญฺญา สมุเปจฺจ ตํกุลํ  
  
ตฺวมาห ปพฺพชฺชิติ ภาคิเนยฺยกํ; ()  
</li>
  
<li>
นิรามยํ ปญฺจมวาสรมฺหิ โส  
  
วโรรสํ วาสิตคนฺธวารินา,  
  
ปวตฺตมาเน ภวเน มหามเห  
  
นหาปยิ ภูปติ พนฺธุมชฺฌโค; ()  
</li>
  
<li>
ปสตฺถมนฺวตฺถภิธาน มตฺตโน  
  
กุมารมาโรปยิตุํ ปโรสตํ,  
  
สเวทเวทงฺคปเภทโกวิเท  
  
ทฺวิเช นิมนฺตาปยิ โส นราธิโป; ()  
</li>
  
<li>
สุรินฺทรูโป สุรมนฺทิโรปมํ  
  
ตมินฺทิราธารนรินฺทมนฺทิรํ,  
  
ชนินฺทสีโห’ปคตา’วนีสุเร  
  
อมนฺทปูชาวิธินา’ภิราธยิ; ()  
</li>
  
<li>
อเนนสิทฺธา สมติํสปารมี-  
  
สทตฺถสมฺปตฺติปรตฺถการินา,  
  
ตถา’ตฺถ สงฺขาตธนํ นิธานคํ  
  
อิมมฺหิ สิทฺธํ สหชาติยา ยโต; (๕)  
</li>
  
<li>
ทฺวิเชหิ ตนฺติพฺพจนทฺวยารหํ  
  
สมาสสํขิตฺตปทตฺถสํหิตํ,  
  
สุตสฺส สิทฺธตฺถ’ภิธานมตฺตโน  
  
ตโต’ภิโวหารสุขาย การยิ; ()  
</li>
  
<li>
สุยามรามทฺธชมนฺติลกฺขณ-  
  
สุโภชโกณฺฑญฺญสุทตฺตสญฺญิโน,  
  
อิเม ทฺวิชา ราชสุปูชิตา ตทา  
  
วิจกฺขณาลกฺขณปาฐกา’ภวํ; ()  
</li>
  
<li>
สุภาสุภํ ปสฺสิย เทหลกฺขณํ  
  
วิภาวยโวฺห อิติ เตสมพฺรุวิ,  
  
สมุกฺขิปิตฺวา’งฺคุลิปลฺลวทฺวยํ  
  
ชนาธิปํ สตฺตชนา’พฺรวุํ ทฺวิธา; ()  
</li>
  
<li>
สเจ มหาราช อคารมาวเส  
  
วโรรโส เต ปริจาริตินฺทฺริโย,  
  
สมงฺคิภุโต รตเนหิ สตฺตหิ  
  
ภเวยฺย ราชา วตจกฺตวตฺย’ยํ; ()  
</li>
  
<li>
มหาทโย’ยํ กรุณาย โจทิโต  
  
ฆรา’ภิคนฺตฺวา ยทิ ปพฺพชิสฺสติ,  
  
ภเวยฺย พุโทฺธ’ขิลเญยฺยมณฺฑลํ  
  
สยํ อภิญฺญาย นเห’ตฺถสํสโย; ()  
</li>
  
<li>
กณิฎฺฐภูโต วยสา ตทนฺตเร  
  
ปสตฺถสตฺถา’วคเมน เชฎฺฐโก,  
  
สมุกฺขิปิตฺวา’งกฺคุลิเมกมพฺรุวิ  
  
อิตีห โกณฺฑญฺญสมญฺญภุสุโร; ()  
</li>
  
<li>
อิมสฺส เวเนยฺยชนากตญฺชลี  
  
สมํ ผุสนฺตานิ วสุนฺธราตลํ,  
  
สุภานิ โภปาทตลาติ สพฺพทา  
  
ภชนฺติ ภตฺยา กมลานิวาลิโน; ()  
</li>
  
<li>
อิมสฺส เขมนฺตมเสสปาณิโน  
  
ติปฎฺฎกนฺตารปถาวตารเณ,  
  
สุสชฺชิตํ จกฺกยุคํว ปารมี  
  
รถมฺหิ ปาทงฺกิตจกฺกลกฺขณํ; ()  
</li>
  
<li>
อิมสฺส โภ กมฺพลเภณฺฑุโกปมํ  
  
สุมฎฺฎวฎฺฎายตปณฺหิมณฺฑลํ,  
  
สทา ปทโมฺภชนิวาสลกฺขิยา  
  
ตโนติ ปีนตฺถนปิณฺฑวิพฺภมํ; ()  
</li>
  
<li>
อิมสฺส ทีฆงฺคุลิปนฺติ วฎฺฎิต-  
  
มโนสิลาลตฺตกวตฺติโกปมา,  
  
วิภาติ โภ พาหุลตาย ปารมี-  
  
ลตาย วา นูตนปตฺตปนฺติว; ()  
</li>
  
<li>
อิมสฺส ปาเรวฎปาท ปาฎลา  
  
สปาณิปาทา ตฬุณาติโกมลา,  
  
อุฬารปูชาวิธิสมฺปฎิจฺฉเน  
  
ปวาฬปาติ’ว สมุลฺลสนฺติ โภ; ()  
</li>
  
<li>
อิมสฺสรูปสฺสิริมนฺทิโรทเร  
  
สมปฺปมาณาภินวงฺคุลีหิ โภ,  
  
ปทิสฺสเร ชาลกวาฎสนฺติภา  
  
สปาณิปาทา ตตชาลลกฺขณา ()  
</li>
  
<li>
อิมสฺส อุสฺสงฺขปทสฺส โคปฺผกา  
  
ปทมฺพุชานํ จตุรงฺคุโลปริ,  
  
ปติฎฺฐิตา ปุณฺณฆเฎสุกนฺธรา-  
  
วิลาสมาลิงฺคิย ราชภาสเร; ()  
</li>
  
<li>
อิมสฺส เทหชฺชุติวาริปูริต-  
  
สรีรเกทารภวา ผลตฺถิโน,  
  
สุรตฺตสาโลฺยทรสนฺนิภา สุภา  
  
ทุเวณิชงฺฆา อภิปีณยนฺตี โภ; ()  
</li>
  
<li>
อิมสฺส โภ ชานุยุคํ ปรามสํ  
  
อโนนมโนฺต ฐิตโก มหาภุโช,  
  
สหตฺตนา สมฺภวโพธิสาขิโน  
  
วิสาลสาขาย วิลาสมาทิเส; ()  
</li>
  
<li>
อิมสฺส โกโสหิตวตฺถคุยฺหโก  
  
อภินฺนโกกาสกโกสโกสโค,  
  
อนญฺญสาธารณตาทินา’ยติํ  
  
อนงฺคสงฺคามปรมฺมุโข สิยา; ()  
</li>
  
<li>
อิมสฺส โภ โคตมโคตฺตเกตุโน  
  
กเลวเร กญฺจนสตฺติภตฺตโจ,  
  
สุวนฺณวโณฺณ ชินจีวรสฺสปิ  
  
ตโนติ โสภํ ฆนพุทฺธรํสิโน; ()  
</li>
  
<li>
อิมสฺส ชโมฺพนทีปิญฺชราย โภ  
  
สิริสปุปฺผสฺสุกุมารจาริยา  
  
รโชนุมตฺตํ ฉวิยา นลิมฺปเต  
  
สโรชปเตฺตริว วาริพินฺทโว; ()  
</li>
  
<li>
อิมสฺส โลมานิ กเลวเร วเร  
  
วิสุํ วิสุํ กูปคตานิ สูนุโน,  
  
วิลุมฺปเร รูปวิลาสลกฺขิยา  
  
มโนรมํ โภ กมณิกญฺจุกสฺสิริํ; ()  
</li>
  
<li>
อิมสฺส อุทฺธคฺคมุขํ มุขสฺสิริํ  
  
ปทกฺขิณาวตฺต มเปกฺขิโน ยถา,  
  
ติโรกเร โรมวิตาน มินฺทิรา-  
  
นิเกตนินฺทีวรกานนสฺสิริํ; ()  
</li>
  
<li>
อิมสฺส โภราช สโรชโยนิโน  
  
ยโถชุคตฺตํ อุชุคตฺตมายติํ,  
  
อนญฺญสามญฺญคุณาวกาสโต  
  
ปชาภิปูชาวิธิภาชนํ สิยา; ()  
</li>
  
<li>
อิมสฺส สตฺตุสฺสทลกฺขณํ สุภํ  
  
สมํสมทฺทิฎฺฐสิราวลิํ สทา,  
  
ทธาติ โภ ปารมิธมฺมสิปกฺปิโน  
  
สุธนฺตจามีกรปิณฺฑวิพฺภมํ; ()  
</li>
  
<li>
อิมสฺส ปุโณฺณภยกายภาคิมํ  
  
มิคินฺทปุพฺพทฺธสรีรลกฺขณํ,  
  
กุทิฎฺฐิวาทีภสิโรวิทารเณ  
  
นรินฺทสามตฺถิยมุพฺพเห นกิํ; ()  
</li>
  
<li>
อิมสฺสุ’เปโต ฆนมํสวฎฺฎิยา  
  
จิตนฺตรํโส มุทุจารุปิฎฺฐิยํ,  
  
ภวณฺณวา กญฺจนปจฺจริสิรํ  
  
ตโนติ สตฺตุตฺตรเณ นราธิป; ()  
</li>
  
<li>
อิมสฺส นิโคฺรธมหีรุหสฺสิว  
  
สมปฺปมาโณ ปริมณฺฑโลปฺย’ยํ,  
  
กทาจิ ทุกฺขาตปขินฺนเทหินํ  
  
ปริสฺสมํ โภ ปชเห ภวญฺชเส; ()  
</li>
  
<li>
อิมสฺส ราชิตฺตยรญฺชิโต’ตฺตริํ  
  
กรียมานุ’ตฺตมธมฺมนิสฺสโน,  
  
สุมฎฺฎวโฎฺฎ สมวตฺตขนฺธโก  
  
มุติงฺคขโนฺธริว ราช ราชเต; () (สิเลส พนฺธนํ)  
</li>
  
<li>
อิมสฺส โภ สตฺตสหสฺสสมฺมิตา  
  
ยถา’มตโชฺฌหรณาภิลาสิโน,  
  
รสคฺคสา สนฺติ รสาทนุมฺมุขา  
  
รสคฺคสคฺคี’ตฺย’ภิธียเต ตโต; ()  
</li>
  
<li>
อิมสฺส’นุพฺยญฺชนตารกากุเล  
  
อนนฺตรูปายตนมฺพโร ทเร,  
  
วิโรจเตพารสมีสสิริว  
  
นรินฺทสีหสฺสหนูปมาหนู; ()  
</li>
  
<li>
อิมสฺส ตาฬิสติทนฺตปนฺติ โภ  
  
ปหูตชิวฺหารถิกํ จรนฺติยา,  
  
มนุญฺญวาณิวนิตาย ตตฺวเต  
  
ปสตฺถมุตฺตาวลิลีลมายติํ; ()  
</li>
  
<li>
อิมสฺส ชวฺหาวรกณฺณิกาวเห  
  
มุขมฺพุเช สจฺจสุคนฺธวาสิเต,  
  
สมปฺปมาณา ทสนาวลี สุภา  
  
วิภาติ กิญฺชกฺขตตีว ภูปตี; ()  
</li>
  
<li>
อิมสฺส โภ ขณฺฑิตสงฺขปณฺฑรา  
  
ทฺวิชาวลี นิพฺพิวรนฺตรายติํ,  
  
สมุพฺภวายุตฺติลตาย ตายติ  
  
มุขาลวาเฬ มุกุลาวลิสฺสิริํ; ()  
</li>
  
<li>
อิมสฺส ปีณานนจนฺทจนฺทิกา  
  
สุสุกฺกทาฐาวลิ สจฺจวาทิโน,  
  
ปทิสฺสเต ธมฺมตฬากกีฬเน  
  
กตาภิลาสาริวหํสมาลินี; ()  
</li>
  
<li>
อิมสฺส จานุตฺตรธมฺมเทสนา-  
  
ตรณฺยมาโลลลการรูปินี,  
  
ปหูตชิวฺหา ภวสาครา’ยติํ  
  
นรินฺท ปารํ ชนตา’วตารเย; ()  
</li>
  
<li>
อิมสฺส โภ พฺรหฺมสโรปโม สทา  
  
สหสฺสธา’ยํ กรวีกราวโต,  
  
มโนหรฎฺฐงฺคสมงฺคิสุสฺสโร  
  
สโสตกานํ มณิกุณฺฑลายเต; ()  
</li>
  
<li>
อิมสฺส นีลํ นยนุปฺปลญฺจยํ  
  
นิรูปเม รูปวิลาสมนฺทิเร,  
  
นิโรปิตํ โภ มณิสีหปญฺชร-  
  
ทฺวยํว ภาเส กุสเลน เกนจิ; ()  
</li>
  
<li>
อิมสฺส ปาฐีนยุคํ’ว ทิสฺสเต  
  
วิสิฎฺฐรูปายตนาปคาสยํ,  
  
สุภํ ควจฺฉาปวิโลจโนปมํ  
  
มณิปฺปภํ โคปขุมทฺวยํ สทา; ()  
</li>
  
<li>
อิมสฺสา อุณฺณา ภมุกนฺตรุพฺภวา  
  
ฬาฎมโชฺฌปคตา วิโรจติ,  
  
ยทตฺถิ สญฌาฆนราชิมชฺฌคํ  
  
สสงฺกหีนํ สสิมณฺฑลํ ตถา ()  
</li>
  
<li>
อิมสฺส อุณฺหีสกสีสลกฺขณํ  
  
สธมฺมรชฺชิสฺสริยํ อนาคเต,  
  
กริยมานสฺส หิ จกฺกวตฺติโน  
  
ทธาติ อุณฺหีสกสิสวิพฺภมํ; ()  
</li>
  
<li>
อิมสฺส ภุมิสฺสร สุปกฺปติฎฺฐิต-  
  
ปทงฺกิเต จกฺกยุคมฺหิ ทิสฺสเร,  
  
อราสหสฺสานิ จ เนมินาภิโย  
  
ติวฎฺฎเรขา สิริวจฺฉกาทโย; ()  
</li>
  
<li>
อิเมหิ พตฺติํสติลกฺขเณหิ โภ  
  
อสีตฺยนุพฺยญฺชนลกฺขเณหิ’ปิ,  
  
สมุชฺชลโนฺต ปุริสาสโภตฺยยํ  
  
ภเวยฺย พุโทฺธ ภวพนฺธนจฺฉิโท; ()  
</li>
  
<li>
สโสตมาปาถคตาย ตาวเท  
  
ทฺวิชสฺส วิตฺถารกถาย โจทิโต,  
  
อปุจฺฉิ ราชา กิมยํ สเมกฺขิย  
  
อนาคเต พฺราหฺมณ ปพฺพชิสฺสติ; ()  
</li>
  
<li>
กทาจิ อุยฺยานคโต มหาปเถ  
  
ชรารุชามจฺจุวิรูปทสฺสนํ,  
  
วิธาย นิพฺพินฺตมโน ภวตฺตเย  
  
ตโปธนํ ปสฺสิย ปพฺพชิสฺสติ; ()  
</li>
  
<li>
อิติห วตฺวาน สกํสกํ ฆรํ  
  
ตโต’ปคนฺตฺวา’ทฺธนิมิตฺตปาฐกา,  
  
มหลฺลกา’ทานิ มยนฺติ สุนโว  
  
ตมานุปพฺพชฺชิตุโมวทิํสุ เต; ()  
</li>
  
<li>
ทฺวิเชสุ วุเทฺธสุ มเตสุ สตฺตสุ  
  
อยํหิ โกณฺฑญฺญสมวฺหโย สุธี,  
  
มหาปธานํ ปุริสาสโภ’ธุนา  
  
กโรติ สุตฺวา กรุณาย โจทิโต; ()  
</li>
  
<li>
สมานลทฺธิหิ กุเลสุ เตสุ หิ  
  
จตุหิ วิเปฺปหิ สห’นฺตปญฺจโม,  
  
อโถ’รุเวลํ อุปคมฺม ปพฺพชิ  
  
ภวิํสุ เตปญฺจิ’ธ ปญฺจวคฺคิยา; ()  
</li>
  
<li>
กทาจิ ลทฺธา ปริยนฺตสาครํ  
  
อิมํ จตุทฺทีปิกรชฺชมตฺรชํ,  
  
ชิตาริวคฺคํ วิจรนฺตมมฺพเร  
  
กโรมิ ปจฺจกฺขมหนฺติ จินฺติย; ()  
</li>
  
<li>
นิมิตฺตรูปกฺขิปถปฺปเวสนํ  
  
นิวารณตฺถํ ตนิชราชสูนุนา,  
  
นราธิโป โส ปุริเสหิ สพฺพถา  
  
ทิสาสุ รกฺขาวรณํ อการยิ; ()  
</li>
  
<li>
อยํ กุมาโร ยทิ จกฺกวตฺติวา  
  
ภเวยฺย สโมฺพธิปทํ ลเภยฺยวา,  
  
สเกกุเล ขตฺติยพนฺธเวหิ โส  
  
ปุรกฺขโตเยว จริสฺสตํ อิติ; ()  
</li>
  
<li>
กุมารนามฎฺฐปนมฺหิ วาสเร  
  
สหสฺสมเตฺตสุ กุเลสฺว’สิติยา,  
  
อทาสิ ปเจฺจกชโน ปฎิสฺสวํ  
  
ปทาตุกาโมว วิสุํวิสุํ สุเต; ()  
</li>
  
<li>
อเสสโทสาปคตา สุเขธิ ตา  
  
สุวณฺณกุโมฺภรุปโยธโร น ตา,  
  
อเนกธาตี วรวณฺณคพฺพิ ตา  
  
สปจฺจุปฎฺฐาปยิ ตงฺขเณปิ ตา; ()  
</li>
  
<li>
ตฬากตีรมฺหิ ตรงฺคภาสุเร  
  
ยเถว หํสฺยา กลหํสโปตกํ,  
  
มเหสิยา’เงฺก สยเน สิตตฺถเร  
  
สุวาสเร ภุปติ ปุตฺตมทฺทส; ()  
</li>
  
<li>
อทิฎฺฐปุตฺตานนปงฺกชา จิรํ  
  
ลหุํ ปริกฺขีณวโยคุณา อิโต,  
  
จุตา’ว มายาชนนิ นิรามยา  
  
อุปาวิสิ สตฺตมวาสเร ทิวํ; ()  
</li>
  
<li>
มเหสิมายาภคินี ตทา มหา-  
  
ปชาปติโคตมินามราชินี,  
  
นิชํ กุมารํ ภรณาย ธาตินํ  
  
วิธาย ภารํ ปฎิชคฺคิ ตํ สยํ; ()  
</li>
  
<li>
ตทา’ภวุํ ทีปสิขา ชคนฺตเย  
  
กเลพโร’ภาสลเวน สุนุโน,  
  
วินฎฺฐเตชาริว รงฺคทีปิกา  
  
วิมานทิเปสุ กถาวกา’ตฺตโน; ()  
</li>
  
<li>
วิจิตฺตภุมฺมตฺถรเณ อภิกฺขณํ  
  
สชนฺนุเกหา’จริ มนฺทิโรทเร,  
  
มหาวนสฺมิํ มณิวาลุกาตเล  
  
วิชมฺภมาโนริว สิหโปตโก; ()  
</li>
  
<li>
สุตสฺส กีฬาปสุตสฺส มนฺทิ เร  
  
ภมนฺตพิมฺพํ มณิทปฺปโณท เร  
  
นิพทฺธมทฺทกฺขิ จรนฺตมมฺพ เร  
  
ยเถว จกฺกํ รตนํ มหีภุ โช; ()  
</li>
  
<li>
ตทงฺฆิวิญฺญาสวเสน ภุมิยา  
  
วชนฺตมโงฺก’ปนิธาย ภุมิโป,  
  
ตทา’ภินิจฺฉาริต มาสภิํ คิรํ  
  
อิทานิ มํ สาวย ปุตฺตมพฺรุวิ; ()  
</li>
  
<li>
นิพทฺธมโนฺตมณิเวทิกาตเล  
  
มุเขนฺทุพิมฺพุทฺธรเณ ปโยชยํ,  
  
สยํ ปลเมฺภสิ อมจฺจสูนโว  
  
วเยน มโนฺท’ปิ อมนฺทพุทฺธิมา; ()  
</li>
  
<li>
อุฬารโสกํ ปิตุจิตฺตสมฺภวํ  
  
ติโลกทีโป นิชปุญฺญเตชสา,  
  
ตโมปพนฺธํ ภุวโน’ทรุพฺภวํ  
  
นิรากริ พาลรวี’ว รํสินา; ()  
</li>
  
<li>
วิกิณฺณลาชากุสุมากุลญฺชเส  
  
วิตานรงฺคทฺธชนิพฺภรมฺพเร,  
  
ปุเร ตหิํ มงฺคลกิจฺจสมฺมตํ  
  
กทาจิ รโญฺญ ภวิ วปฺปมงฺคลํ; ()  
</li>
  
<li>
สุคนฺธมาลาภรณาทิมณฺฑิต-  
  
ปสาธิตา กาปิลวตฺถวา นรา,  
  
สกิงฺกรา กมฺมกรา’ปิ กปฺปิตา  
  
ตโต ตโต สตฺติปติํสุ ตํ กุลํ; ()  
</li>
  
<li>
มหจฺจเสนายปุรกฺขโตหิโส  
  
อุฬารราชิทฺธิสมุชฺชลํตโต  
  
ปยาสิกมฺมนฺตปเทสมตฺรชํ  
  
กุมารมาทายปุรินฺทโทปโม; ()  
</li>
  
<li>
ฉณมฺหิ ตสฺมิํ มนุวํสเกตุโน  
  
มโนรมํ มงฺคลนงฺคลาทิกํ,  
  
สุวณฺณปเฎฺฎหิ ปริกฺขฎํก มหา-  
  
ชนสฺส’ปี รูปิยปฎฺฎฉาทิตํ; ()  
</li>
  
<li>
วิสาลสาขากุลชมฺพุสาขิโน  
  
วิธาย เหฎฺฐา สยเน มหารเห,  
  
นิชํ กุมารํ สชโน ชนาธิโป  
  
สมารหี สมฺปติ วปฺปมงฺคลํ; ()  
</li>
  
<li>
กุมารรกฺขาวรณายุ’ปฎฺฐิตา  
  
ตมุสฺสวํ ธาติชนา วิปสฺสิตุํ,  
  
อปกฺกมิตฺวา พหิ สาณิโต ขณํ  
  
ปมตฺตรูปา วิจริํสฺวิ’โตจิโต; ()  
</li>
  
<li>
ปริคฺคเหตฺวา’นมปาน มาสเน  
  
นิสชฺช ปลฺลงฺก มลตฺถ พนฺธิย,  
  
ชินงฺกุโร นีวรเณหิ นิสฺสฎํ  
  
วิเวกชํ ฌานมคาธพุทฺธิมา; ()  
</li>
  
<li>
วิปสฺส ปุตฺตสฺสุ’ปเวสนํ ตหิํ  
  
ทุมสฺส ฉายาย นิวตฺตตํ ตถา,  
  
ปวนฺทิ ราชา ปฎิหาริกากถา-  
  
ปโจทิโตปุตฺตมุเปจฺจ ตงฺขเณ; ()  
</li>
  
<li>
กลาสุ วุชฺชาสุ จ ปุตฺตมตฺตโน  
  
วิเนตุกาโม วินยกฺขมํ ปิตา;  
  
ปสตฺถสตฺถนฺตรปารทสฺสินํ  
  
กทาจิ วิปฺปาจริยํ กิรา’นยิ; ()  
</li>
  
<li>
สมปฺปิตํ ตํ คุรุโน กรมฺพุเช  
  
สเทวโลกสฺส คุรุํ สคารวํ,  
  
มหีสุโร โส ชลพินฺทุนา ยถา  
  
สุทุตฺตราคาธมโหทธีรสํ; ()  
</li>
  
<li>
สวณฺณเภทํ สนิฆณฺฎุเกฎุภํ  
  
อถพฺพเพเทนิ’นิหาสปญฺจมํ,  
  
ติเวทมุเทฺทสปเทน ทุทฺทสํ  
  
ตถา กลาสิปฺปตํ นิโพธยี; ()  
</li>
  
<li>
อนญฺญสาธารณปุญฺญวาสนา-  
  
วิธูตสโมฺมหวิสุทฺธพุทฺธิโน,  
  
สมตฺตวิชฺชา สกลากลา ธิยา  
  
กลมฺปิ นาลํ พหุภาสเนน กิํ; ()  
</li>
  
<li>
น เกวลํ ตสฺส กเลพรํ พหิ  
  
วิภาติ พตฺติํสติลกฺขเณหิ โภ,  
  
ภุสํ ตทพฺภนฺตรวตฺถุ ทิปฺปเต  
  
สุพุทฺธสตฺถนฺตรลกฺขเณหี’ปิ; ()  
</li>
  
<li>
ติโลจนสฺสา’ปิ ติโลกจกฺขุโน  
  
อยํ วิเสโส นยเนหิ ทิสฺสเต,  
  
ลลาฎเนโตฺต ปุริโม นโสภติ  
  
ปโร’ว อพฺภตฺตรญาณโลจโน; ()  
</li>
  
<li>
อนุพฺพชโนฺต นวโยพฺพนสฺสิริํ  
  
ยโสปพเนฺธน สเก นิเกตเน,  
  
ปวฑฺฒิ ธีโร สกลํ กลานฺตรํ  
  
กลานิธี รํสิจเยนิ’ว’มฺพเร; ()  
</li>
  
<li>
อุปฑฺฒคณฺฑาหิตทาฐิกาย โส  
  
ยโสธโน โสฬสวสฺสิโก ยทา,  
  
กโปลผุฎฺฐญฺชนทานราชิยา  
  
กริ ยถา พาลทสํ วฺยติกฺกมิ ()  
</li>
  
<li>
ตทา นริโนฺท สุรมนฺทิโร’ปมํ  
  
อุตุตฺตยานุจฺฉวิกํ มโนรมํ,  
  
ปโยชยิตฺวาน ปวิณสิปฺปิเก  
  
สุตาย การาปยิ มนฺทิรตฺตยํ; ()  
</li>
  
<li>
นิสิตสมฺพาธตลํ นิวาริต-  
  
สโรนิลํ ผสฺสิตสิหปญฺชรํ,  
  
มหิวตํสํ นวภุมิกํ ฆรํ  
  
พภุว รมฺมํ ภุวิ รมฺมนามิกํ; ()  
</li>
  
<li>
สสิกร’โมฺภธรราวนิพฺภร-  
  
วิตาน มุคฺฆาฎกวาฎพนฺธนํ,  
  
สุรมฺมนามํ หตฆมฺมมินฺทิรา-  
  
นิวาสรมฺมํ ภวิ ปญฺจภูมิกํ; ()  
</li>
  
<li>
อหิณฺหสิตุณฺภคุเณหิ ปาวุเส  
  
สุขานุโลมํ สมสตฺตภุมิกํ,  
  
สุผสฺสิตา’ผสฺสิตสิหปญฺชรํ  
  
สุภํ สุภํ นาม นิเกตนํ ภวิ; ()  
</li>
  
<li>
วโยนุปตฺตสฺส นรินฺทสุนุโน  
  
อุฬารราชิทฺธิวิลาสทสฺสเน,  
  
กตา’ภิลาโส ชนโก ชนาธิโป  
  
ปทาตุกาโม นิชรชฺชสมฺปทํ; ()  
</li>
  
<li>
วสนฺติ เจ โยพฺพนหาริทาริกา  
  
นรินฺทสเนฺทสหเรหิ เปสยิ  
  
ส สากิยานํ สจิเวหิ สาสเน; ()  
</li>
  
<li>
นิเวทยุํ โยพฺพนคพฺพิตสฺส เต  
  
นกิญฺจิสิกปฺปายตน’นฺตทสฺสิโน,  
  
สุตสฺส ทาราภรณาย ธีตโร  
  
กถนฺนุ ทสฺสาม มยนฺติ ขตฺติยา; ()  
</li>
  
<li>
สุเตน ตํ ราชสุเตน โจทิโต  
  
ปิตา จราเปสิ ปุรมฺหิ เภริโย,  
  
มม’ตฺรโช กาหติ สิปฺปทีปนํ  
  
อิโตปรํ สตฺตมวาสเร อิติ; ()  
</li>
  
<li>
วโร กุมาโร หิ กุมารวิกฺกโม  
  
กลาปสนฺนทฺธ กเลพโร ตทา,  
  
วิปสฺสตํ พนฺธุชนานโมสริ  
  
อนปฺปทโปฺป รณเกฬิมณฺฑลํ; ()  
</li>
  
<li>
ธนุทฺธโร โส ปฐมํ สเก ภุเช  
  
สหสฺสถามํ สสรํ สราสนํ,  
  
วิธาย โปเฐสิ ชิยํ วสุนฺธรา-  
  
วิทารณาการมหารวํ รวิ; ()  
</li>
  
<li>
จตุทฺทิสา’ธรธนุทฺธรา มมํ  
  
กโรนฺตุ ลกฺขํ นิชขาณปตฺติยา,  
  
อิตีห วตฺวา สรวารเณน โส  
  
อภุตปุพฺพํ สรสิปฺปมาหริ; ()  
</li>
  
<li>
จตุทฺทิสายํ จตุโร ธนุทฺธเร  
  
มเม’กพาเณน หณาม’หํ อิติ,  
  
อกาสิ ตททีปยมญฺญถา’พฺภุตํ  
  
ส จกฺกเวธวฺหยสิปฺปทีปนํ; ()  
</li>
  
<li>
สเรหิ เวณฺยา’ยตยฎฺฐิรชฺชุกํ  
  
สเรหิ จา’โรหณมณฺฑปาลยํ,  
  
สเรหิ ปาการตฬากปงฺกชํ  
  
สเรหิ วสฺสํ อิติสิปฺปมาหริ; ()  
</li>
  
<li>
มหาสโตฺต โลกปฺปภวมสมํ สิปฺปชาตํ ชนานํ  
  
ตทา สํทเสฺสสิ มุทิตหทยา สากิยา ทาริกาโย,  
  
อุปฎฺฐาเปสุํ ตา สุรติรติสงฺคามจตุรา  
  
สหสฺสานํ ตาฬิสติปริมิตา นาฎิกา’สุํ ฆเรสู; ()  
</li>
  
<p>อิติ เมธานนฺทาภิธาเนน ยตินา วิรจิเต สกลกวิชน หทยานนฺท ทานนิทาเน ชินวํสทีเป อวิทูเรนิทาเน ลกฺขณปฎิคฺคหณ กุมารสมฺภรณาทิ ปวตฺติ ปริทิโป อฎฺฐโม สโคฺคฯ
</ol></p>


<ol>
<li>
อิติ วิหิเต สติ สิปฺปทีปนสฺมิํ  
  
ตทภิมุเข’ตรขตฺติยา’ติสูรา,  
  
อปคตมานมทาภวิํสุมโญฺญ  
  
(ตรุณมิคินฺทมุเข)ว มตฺตทนฺติ; ()  
</li>
  
<li>
วิชฎิต สํสยพนฺธโน ปทาตุํ  
  
สุมริย เทวทหมฺหิ สุปกฺปพุโทฺธ,  
  
นรปวโร นิชธีตรํ กุมาริํ  
  
สุวิมล โกลิยวํสกญฺชหํสิํ; ()  
</li>
  
<li>
ตหิมถมนฺติวเรหิ มนฺตยิตฺวา  
  
นิขิลปวตฺตินิเวทนาย ทูเต,  
  
ปหิณิ กวิวาหมเห วิธิยตนฺติ  
  
ตว ตนุเชน มมญฺหิ ธีตุกญฺญา; ()  
</li>
  
<li>
วลยิตตารมุปฎฺฐิโต’ทยํ เต  
  
หิมกรพิมฺพมิโว’ปวิฎฺฐปีฐํ,  
  
ปริวุตมนฺติคณํ ปณมฺม ราชํ  
  
กปิลปุโรปคตา ตมตฺถมาหุ;  
</li>
  
<li>
อถ ปฎิลทฺธปฎิสฺสเวนุ’ทคฺคา  
  
ปทยุคมญฺชลิปุปฺผมญฺชรีหิ,  
  
สุมหิย ตํ ปฎิเวทยิํสุ รโญฺญ  
  
สกวิสยํ สมุเปจฺจ ราชทูตา; ()  
</li>
  
<li>
อุภยกุลมฺหิ มหีภุชา’ญฺญมญฺญํ  
  
ปุนรปิ มนฺติวเรหิ มนฺตยิตฺวา,  
  
วิสทมตีหิ นิมิตฺตปาฐเกหิ  
  
นิยมิตมงกฺคลวาสรมฺหิตมฺหา; ()  
</li>
  
<li>
กนกวิตานวินทฺธหาริหารํ  
  
กุสุมสมากุลเหมปุณฺณกุมฺภํ,  
  
ติทิววิมานสมานมุลฺลสนฺน-  
  
รตนวิจิตฺตวิวาหมณฺฑปคฺคํ; ()  
</li>
  
<li>
คหิตวิตานสิตาตปตฺตเกตุ-  
  
ทฺธชมณิวิชนิจรุจามเรหิ,  
  
ปจุรชเนหิ กตุปหารมเคฺค  
  
สุปริวุตํ จตุงฺคิรนิธชินฺยา; (๖)  
</li>
  
<li>
วิวิธวิภูสณภุสิตตฺตภาวํ  
  
อภินวปีนปโยธราภิรามํ,  
  
หริสิวิกาย ยโสธรํ กุมาริํ  
  
มณิขจิตาย วิธาย จา’นยิํสุ; ()  
</li>
  
<li>
วลยิตมาลติทามเหมมาลา  
  
ปริมลภาวิตกุนฺตลปฺปเวณิ,  
  
วิรฬพกาวลิมปฺปวิชฺชุราชิํ  
  
ชลธรมาลมเชสิ โกมลาย ()  
</li>
  
<li>
นิรวธิรูปนโภตลมฺหิ ตสฺสา  
  
ชนมนกุนฺทวิกาสนํ พภาส,  
  
กุฎิลตราลกกาลเมฆราชิ-  
  
ชฎิตลลาฎตลทฺธจนฺทพิมฺพํ; ()  
</li>
  
<li>
มิคมทกุงฺกุมคนฺธปงฺกลิโตฺต  
  
กุลวธุยา ติลโก ลลาฎมเชฺฌ,  
  
มกรธเชน นิโรปิโตริ’วา’สิ  
  
ติภุวนภุตชยาย ปุปฺผเกตุ; ()  
</li>
  
<li>
ชนนยนญฺชนรูปสมฺปทาย  
  
กุลมปทาย รราช นิมฺมทาย,  
  
ปรมสิริํ สรุสีรุหาภิรามํ  
  
วทนมนงฺคสุวณฺณทปฺปณาภํ; ()  
</li>
  
<li>
มณิคณมณฺฑิตกุณฺฑเลหิ ตสฺสา  
  
สวณฺยุคํ ฆฎิตาวคณฺฑภาคํ,  
  
มนสิชสากุณิเกน ขิตฺตปาส-  
  
ยุคลมิวกฺขิวิภงฺคมานมาสิ; ()  
</li>
  
<li>
สุวิมลกนฺติปพนฺธสนฺทนตฺถํ  
  
นยนนทีนมุภินฺนมนฺตราเฬ,  
  
กนกปณาฬิสมปฺปิเต’ว ตาย  
  
วรวทนาย รราช ตุงฺคนาสา; ()  
</li>
  
<li>
นิรุปมรูปวิลาสมนฺทิรสฺมิํ  
  
สชวนิกานิ’ว สีหปญฺชรานิ,  
  
รุจิรวิลาสินิยา ลสิํสุ ปมฺภา-  
  
วลิสหิตานิ สุนีลโลจนานิ; ()  
</li>
  
<li>
กนกกปาลนิภํ มโนภวสฺส  
  
วิมลกโปลยุคํ สินิทฺธกนฺนิํ,  
  
นวสสิมณฺฑลปุณฺฑรีกสณฺฑ-  
  
สสิริมวรุนฺธิมโนหราธราย; (๖)  
</li>
  
<li>
สุจริตปารมิตาลตาย ตาย  
  
ปริณตราคลตาย ภูลตาย,  
  
อธรยุคํ ตรุณงฺกุรทฺวยํ วา  
  
กิมิติ วิตกฺกหโต’ยมาสิ โลโก; ()  
</li>
  
<li>
กุลวธุยา วทนา’ลวาฬคเพฺภ  
  
นวกลิกาวลิผุลฺลิเต’วกิญฺจิ,  
  
สุมธุรวาณิลตาย มนฺทหาส-  
  
ชฺชุติธวลิ ทสนวลิ รราช; ()  
</li>
  
<li>
กุวลยนีลวิโลลโลจนาย  
  
มุขกมลา’ลิกุลานุการินีภุ,  
  
นยนมยูขคุเณห’ปางฺคภงฺค-  
  
นิสิตฺสเรหิ อนงฺคจาปรูปา; ()  
</li>
  
<li>
กลรวมญฺชุคิรา ติวฎฺฎราชิ  
  
ฆนกุจภทฺทฆฎาย กมฺพุคีวา,  
  
มธุรคภีรวิราว รงฺคเลขํ  
  
อชินิ สุวณฺณมุติงฺคเภริสงฺขํ; ()  
</li>
  
<li>
อภินวปินปโยธโร’ปธานํ  
  
สุขุมตรจฺฉวิโกชวาภิรามํ,  
  
อุรสยนํ สมลงฺกตํ วิยา’สิ  
  
นิชปติสงฺคมมงฺคลาย ตาย; ()  
</li>
  
<li>
กุจกนกา’จลสมฺภวาย นาภิ-  
  
กุหรตฎาภิมุขาย กนฺตินชฺชา,  
  
ฉฐารวลิตฺตยมินฺทิโรปมาย  
  
อวหริ ตุงฺคตรงฺคปนฺติกนฺติํ; ()  
</li>
  
<li>
มณิรสนาคุณมนฺถราย ตสฺสา  
  
ฆนกุจภารกิโส กิโสทราย,  
  
หริสิริวจฺฉสุหชฺชมชฺฌภาโค  
  
มทธนุมุฎฺฐิวิลาสมาหริตฺถ; ()  
</li>
  
<li>
สรสิชตนฺตุปเวสนาวกาส  
  
มวหริ ปีนปโยธรนฺตราฬํ,  
  
นิชคฬภาสุรหารนิชฺฌเรหิ  
  
กนกทริมุขวิพฺภมํ ยุวตฺยา; ()  
</li>
  
<li>
อวิกลรูปวิลาสสินฺธุเวลา  
  
วิรลวิลคฺคินิยาก วิสาลโสณิ,  
  
ปริหริ ราชกุมาริกาย ตาย  
  
กุสุมสราภวภุมิภาคโสภํ; ()  
</li>
  
<li>
กุลวธุยา กมลามลานนาย  
  
กุวลยโกมลนิลโรมราชิ,  
  
ภุสมภิจุมฺพิ คภิรนาภิคพฺภํ;  
  
กมลวิวายตมตฺตภิงฺคราชิ ()  
</li>
  
<li>
รุจิรตโรรุยุคํ สุวณฺณ รมฺภา-  
  
กริกรปีวรมินฺทิโรปมาย,  
  
ภชิ มกรทฺธชรงฺคมนฺทิรสฺมิํ  
  
หริมยถมฺภยุคสฺสิริํ รมาย; ()  
</li>
  
<li>
มทรยรูปรสทฺวยํ ตุลาย  
  
สุปริมิตาย จตุมฺมุเขน ตุลฺยํ,  
  
นิชมิหชานุยุคํ ปวาฬปาติ-  
  
ยุคลวิวาสิ อวมฺมุโขปนีตํ; ()  
</li>
  
<li>
วิสยวิตกฺกตมากุลํ ยุวตฺยา  
  
มทนุปสงฺกมเณ มโนวิมานํ,  
  
ชิตมทมตฺตมยูรกณฺฐภูติ  
  
ชลิตปทีปสิเข’ว จารุชงฺฆา; ()  
</li>
  
<li>
มณิมยนูปุรภาสุเรหิ ตสฺสา  
  
จรณตเลหิ ปราชิตานิ ถีนํ,  
  
มุขปทุมานิว สงฺกุจนฺติ มเญฺญ  
  
ภมรภรมฺพุรุหานิ กญฺชนีนํ; ()  
</li>
  
<li>
กรจรณงฺคุลิปลฺล’วคฺคสาลี-  
  
ชลลวปนฺตินิภา’ติโกมลาย,  
  
อภินวตมฺพนขาวลี พภูว  
  
มกรธชสฺส กเต’ว ปุปฺผปูชา; ()  
</li>
  
<li>
สปริชโน วนิตาย ตาย สทฺธิํ  
  
มณิคณมณฺฑิตมณฺฑปปฺปเทเส,  
  
ทินกรวํสธชสฺส ราชปุตฺต-  
  
สฺสุปคมนํ อปโลกยํ นิสีทิ; ()  
</li>
  
<li>
ปริวุตพนฺธุชเนหิ ราชปุโตฺต  
  
ยถริว เทวคเณหิ เทวราชา,  
  
สปทิ ตุรงฺครถํ สมาหิรูโฬฺห  
  
ตทภิมุโข ยสสา ชลํ ปยาสิ; ()  
</li>
  
<li>
ตหิมุปคมฺม ฐิตสฺส มณฺฑปสฺมิํ  
  
ปริทหิตุ’ตฺตรสาฎเกน ตสฺส,  
  
หริมณิมณฺฑนมณฺฑิต’ตฺตภาโว  
  
หิมปฎเลน หิมาจโล ริวาสิ; ()  
</li>
  
<li>
มณิมกุเฎน นิวตฺถกาสิเกน  
  
นรปติสุนุ สุมณฺฑิโต รราช,  
  
สุรภวเนน จ ขีรสาคเรน  
  
กนกสิเณรุคิรี’ว นิจฺจลโฎฺฐ; ()  
</li>
  
<li>
นภสิ สมากุลตารกาวลี’ว  
  
อุรสิ วิราชิตตารหารปนฺตี,  
  
นรปวโร ปิวิ ตาย รูปสารํ  
  
อมตมิวา’ยตโลจน’ญฺชลีหิ; ()  
</li>
  
<li>
ตทหนิ ราชกุมารปุพฺพเสล-  
  
ปฺปภววรานนจนฺทมณฺฑเลน,  
  
มุกุฬิตโลจนนีลนีรชาย  
  
อภวิมโนกุมุทากรปฺปโพโธ; ()  
</li>
  
<li>
ยุวตยุวานมเปกฺขตํ ชนานํ  
  
อนิมิสโลจนนีลกนฺติคงฺคา,  
  
รุจิรวธูหิ วิธูตจามเรหิ  
  
อนิลวิโลลตรงฺคสาลินีว; ()  
</li>
  
<li>
คคนตโลปริ ตารกากุลมฺหิ  
  
ยุวยุวตีนวจนฺทจนฺทิเกว,  
  
นิจิตสุวณฺณกหาปเณ วเรชุํ  
  
อถมณิมณฺฑปเวทิกาตลมฺหิ; ()  
</li>
  
<li>
สกลกลากุสโล’ปคมฺมวิปฺปา-  
  
จริยคโณ ชยมงฺคลาย เตสํ,  
  
สุปริสมาปยิ สพฺพปุพฺพกิจฺจํ  
  
สปทิ ปวสฺสิ อขณฺฑลาวุชฎฺฐิ; ()  
</li>
  
<li>
กรตลตามรเสสุ กุณฺฑิกาย  
  
มณิขวิตาย ปุโรหิโต อุภินฺนํ,  
  
สุภมภิเสกชลํ นิปาตยํ เต  
  
ปุนหิปโยชยิ ปาณิปีฬณสฺมิํ; ()  
</li>
  
<li>
สุรธนุวิชฺชุลเต’ว วาริวาหํ  
  
รถมภิรุยฺห คหีรมนฺทโฆสํ,  
  
ปริวุตขตฺติยพนฺธเวหิ ตมฺหา  
  
กปิลปุรา’ภิมุขาภวุํ อุโภต เต; ()  
</li>
  
<li>
อถ สมลงฺกตวีถิมชฺฌิคานํ  
  
วิวฎนิเกตนสีหปญฺชรฎฺฐา,  
  
อนิมิสโลจนปงฺกโชปหารํ  
  
ภูสมกรุํ กปิลงฺคนา ปสนฺนา; ()  
</li>
  
<li>
คมนวิลาสมุทิกฺขตํ ชนานํ  
  
รุจิรสิโรปหิต’ญฺชลีหิ ภตฺตฺยา,  
  
มณิกลสปฺปิตปุปฺผมญฺชรีหิ  
  
รจิตมิโวภยวีถิปสฺสมาสิ; ()  
</li>
  
<li>
ติขิณวิโลจนพาณลกฺขภาวํ  
  
นิรุปมรูปินิ กามินีหิ นีเต,  
  
ปติต’นุราคสเรหิเยว ตาสํ  
  
หทยวิทารณมาสิ ตปฺผลํ’ว; ()  
</li>
  
<li>
กถมปิ กาปิลวตฺถวา อเหสุํ  
  
ตทหนิ นิจฺจลโลจนุปฺปเลหิ,  
  
กปิลปุรํ ติทสาลยาวติณฺณา  
  
ติทสคณา’ว วิปสฺสนายุ’ภินฺนํ; ()  
</li>
  
<li>
ติทิวปุรา นิชเวชยนฺตนาม-  
  
สุรภวนํ’ว สุชมฺปตี สุชาตา,  
  
กปิลปุรา ปุนราคมิํสุ ตมฺหา  
  
ปติปตินี นิชราชมนฺทิรํ เทฺว; ()  
</li>
  
<li>
ธรณิปติสุโต ปตฺตรชฺชาภิเสโก  
  
กปิลปุรวเร เตสุ ติสฺวาลเยสุ,  
  
อปริมิตสุขํ ตาย พิมฺพาย สทฺธิํ  
  
สุจิรมนุภวิ จนฺทพิมฺพานนาย; ()  
</li>
  
<li>
วิกจกมล (นนฺทีมุขิ) มญฺชุภาณี  
  
ติวิธวยสิ ทิพฺพจฺฉรารูปโสภา,  
  
อคมิ ขยวยํ สา’ปิ พิมฺพามเหสิ  
  
สรถ สรถ สงฺขารธมฺมสฺสภาวํ; ()  
</li>
  
<p>อิติ เมฺพธานนฺทาภิธาเนน ยตินา วิรจิเต สกลกวิชน หทยานนฺททานนิทาเน ชินวํสทีเป อวิทูเรนิทาเน ปาณิคฺคหมงกฺคลุสฺสวปวตฺติปริทีโปฯ นวโม สโคฺคฯ
</ol></p>


<ol>
<li>
คุณมณิมณิมา โส เทวราชา’ว ราชา  
  
สุขมนุภวมาโน วาชิยาเนน เยน,  
  
ภมรภริตมาลา มงฺคลุยฺยานภูมิ  
  
ตทวสริ กทาจิ สาลินี (มาลินี) หิ; ()  
</li>
  
<li>
อุปคตสมโย’ติ พุชฺฌนตฺถาย โพธิํ  
  
สุมริย สุรปุตฺตา โพธิสเตฺต วชเนฺต,  
  
ภววิรติสมตฺถํ ทสฺสยุํ มาปยิตฺวา  
  
ชรสกฎสรูปํ ชิณฺณรูปํก วิรูปํ; ()  
</li>
  
<li>
กิมิทมิติหปุโฎฺฐ ชิณฺณรูปํ วิปสฺส  
  
วิมติปรวโส โส สารถิํ รูปสาโร,  
  
นิชหทยนิธาเน เทวตาโจทิตสฺส  
  
นิทหิ ธนมิวคฺฆํ ตสฺสธโมฺมปเทสํ; ()  
</li>
  
<li>
หริตนฬกลาปํ มงฺคลุยฺยานมเคฺค  
  
ยถริว’หิมุขฎฺฐา กุญฺชริ ภญฺชมานา,  
  
ตถริว’ภิภวนฺตี สพฺพโยพฺพญฺญทปฺปํ  
  
ขรตรชรตา สา อตฺตปจฺจกฺขภูตา; ()  
</li>
  
<li>
มุขกุกวลยคพฺภา ภฎฺฐกิญฺชกฺขโสภา  
  
ภวิ กฐินชราริขณฺฑทนฺตฎฺฐิปนฺติ,  
  
กุฎิลปลิตชาตํ ตญฺชรายา’ภิเสเก  
  
สิรสิ รจิตเสตจฺฉตฺตโสภํ พพนฺธ; ()  
</li>
  
<li>
อวิรฬวลิโย ตา ชิณฺณรูปสฺส จเมฺม  
  
ปภวพลวเตโชธาตุเวคุฎฺฐิตา’สุํ,  
  
ตรลสลิลปิเฎฺฐ เสยฺยถาโป’ทธิสฺส  
  
ตรลสลิลปิเฎฺฐ เสยฺยถาโป’ทธิสฺส  
  
ปลยปวนเวคุ’ตฺตุงฺคกโลฺลลมาลา ()  
</li>
  
<li>
ฐิตมุปวนปเนฺถ วงฺกโคปาณสิ’ว  
  
อนุชุกมุชุภุตํ ทณฺฑโมลุพฺภ ภุมฺยา,  
  
นิชตรุณวิลาสํ ลกฺขมาปาทยนฺตํ  
  
ธนุมิว สคุณํ ตํ รูปมทฺทกฺขิ ธีโร; ()  
</li>
  
<li>
ชินิอชครโภเค ชิณฺณนิโมฺมกภารํ  
  
ติลกวิพตจมฺมํ ตนฺติโรชตฺตภาเว,  
  
อปคตฆนมํโส ผาสุกฎฺฐิปฺปโนฺธ  
  
อชินิติรวเลปํ กุฑฺฑทารุปฺปพนฺธํ; ()  
</li>
  
<li>
วิคตพลมทาทิํ วิสฺสวนฺตํ สรีเร  
  
นวฺหิ วณฺมุเขหิ คุถมุตฺตาทฺย’สูวิํ,  
  
วลิวิสมกโปลํ กมฺปมานุตฺตมงฺคํ  
  
สุวิสทมติโน ตํ ปสฺสโต ชิณฺณรูปํ; ()  
</li>
  
<li>
ภุวนมนวเสสํ ตสฺสุ’ปฎฺฐาสิ สมฺป-  
  
ชฺชลิตมถ ชรายา’ทิตฺตเคหตฺตยํ’ว,  
  
อหมปกิ อนตีโต ธมฺมเมตนฺติ วตฺวา  
  
ภวนวนมคญฺฉิ ชาติยุ’กฺกณฺฐิตโตฺต; ()  
</li>
  
<li>
ปุนรุปวนมคฺคํ โอคหนฺตสฺส รโญฺญ  
  
สุขมนุภวนตฺถํ เทวตามาปยิตฺวา,  
  
ปรปริหรนียํ โฆรโรคาวติณฺณํ  
  
อปรมปิ วิรูปํ ทสฺสยุํ วฺยาธิรูปํ; ()  
</li>
  
<li>
วิสทมติ วิมตฺยา สกฺยวํเสกเกตุ  
  
กิมิมิวปลิปนฺนํ วจฺจปสฺสาวปเงฺก,  
  
ปภวพลวทุกฺขํ ตํ ปราธีนวุตฺติํ  
  
กิมิทมิติ ปทิสฺวา ปาชิตารํ อปุจฺฉิ; ()  
</li>
  
<li>
วรมติ วรธมฺมํ เตน สูเตน วุตฺตํ  
  
อมตมิว ปิพโนฺต โสตธาตฺวญฺชลีหิ,  
  
อคมปิ อนติโต พฺยาธิธมฺมนฺติ ตมฺหา  
  
นิชภวนวนํ โสปา’ค สํวิคฺครูโป; ()  
</li>
  
<li>
ตทุปวนวิมานํ วาชิยาเนน นาเถ  
  
วชติ สติ กทาจิ มาปยุํ เทวตาโย,  
  
สุณขกุลลคิชฺฌาทีหีวา ขชฺชมานํ  
  
นรกุณปสรีรํ อุทฺธุมาตํ ปฐมฺหิ; ()  
</li>
  
<li>
ปภวกิมิกุลานํ จาลยํ นีลวณฺณํ  
  
วณวิวรมุเขหิ โลหิตํ ปคฺฆรนฺตํ,  
  
สกุณคณฺวิตจฺฉิํ มกฺขิกามกฺขิตงฺคํ  
  
สุมติ มตสรีรํ อทฺทสา สารหีนํ; ()  
</li>
  
<li>
อภิคมิ คมยโนฺต ภารติํ สารถิสฺส  
  
นิชสวณยุคสฺมิํ เหมตาฑงฺกโสภํ,  
  
อหมฺปิ มรณํ โภ นาติวโตฺตติ วตฺวา  
  
วนมิว มิคราชา สกฺยราชา วิมานํ; ()  
</li>
  
<li>
ปุนปิ สปริโส โส ยานมารุยฺห ภทฺรํ  
  
กติปยทิวสานํ อจฺจเยนา’ธิราชา,  
  
กปิลปุรวรมฺหา’นงฺครงฺคาลยาภํ  
  
ตทุปวนมคญฺฉิ ปญฺจพาณาภิรูโป; ()  
</li>
  
<li>
คุณมณิ มณิวณฺณํ ปตฺตมาทาย ปเตฺถ  
  
ปนสสรสราคํ วีวรํปารุปิตฺวา,  
  
ฐิตมวิกลจกฺขุํ นิมฺมิตํ เทวตาหิ  
  
สุมติ สมณรูปํ พุทฺธรูปํ’ว ปสฺสิ; ()  
</li>
  
<li>
ตทหนิ วิพุธา’ธิฎฺฐานโต ภาวนีโย  
  
ยติปติริว สูโต อตฺถธมฺมานุสาสิ,  
  
สมณคุณมเนกาทีนวํ ปญฺจกาเม  
  
ตมวทิ คมนสฺมิํ อานิสํสญฺจ เคหา; ()  
</li>
  
<li>
กุหนลปนมิจฺฉาชีวโมหาย กุจฺฉิ-  
  
ปรหรณสมตฺถํ มตฺติกาปตฺตมสฺส,  
  
กร กมกลคตํ โส ปารมีโจทิตโตฺต  
  
วิสทมติ ปทิสฺวา สมฺปสาทํ ชเนสิ; ()  
</li>
  
<li>
วิกสิตกลิกาลงฺการมุทฺทาลสาล-  
  
มิว สมณวิลาสํ จีวโรภาสมเคฺค,  
  
นยนมธุกรานํ ภารมาธาย ธีโร  
  
นิชมนสิ ชเนสิ จีวเร สมฺปสาทํ; ()  
</li>
  
<li>
ขณิกมรณทุกฺขาวฎฺฎมาพาธราสิ-  
  
มกรนิกรภิมํ ตํ ชราวีจิเวคํ,  
  
ภวชลธิมคาธํ ชาติเวลาวธิํ โส  
  
อยมิว ปฎิปนฺนา นิตฺตเรยฺยุนฺตฺย’เวทิ; ()  
</li>
  
<li>
สมณวทนปีนจฺจนฺทพิโมฺพทเยน  
  
วิกสิตมนกุโนฺท นนฺทนุยฺยานโสภํ,  
  
อุปวนมภีคนฺตุํ สนฺทนํ จารเย’ติ  
  
ตทหนิ มนุชิโนฺท สนฺทนาจาริมาห; ()  
</li>
  
<li>
วลยิตนฬตาฬีตาลหินฺตาลปนฺติํ  
  
มลยชตรุชายาสีตลํ นิมฺมลาปํ,  
  
อุปวนมวติโณฺณ นนฺทนํ วาสโว’ว  
  
อกริ ทิวสภาคํ สาธุกีฬํ สราชา; ()  
</li>
  
<li>
ทสสตกิรณสฺมิํ ยสฺส กิตฺติปฺปพนฺธ-  
  
สรทชลทราชิฉาทิตสฺมิํ นภสฺมิํ,  
  
อุปริสิรสิ เสตจฺฉตฺตโสภํ ภชเนฺต  
  
ตทิยจรณลกฺขฺยา’ลงฺกริ วาปิตีรํ; ()  
</li>
  
<li>
สรสิชวทเนหิ หํสปีนตฺถเนหิ  
  
กุวลยนยเนหี นีลิกากุนฺตเลหิ,  
  
มธุมทมุทิตาลีนูปุเรภา’วโรธ-  
  
ชนมิว รมณียํ โอตริ โส ตฬากํ; () (สิเลสพนฺธนํ)  
</li>
  
<li>
วรยุวติชนานํ กุมฺภคมฺภีรนาภิ-  
  
วิวรคหิตวาริ วาปิ สา ริตฺตรูปา,  
  
ฆนถนชฆนานํ สงฺคเมเน’ตราสํ  
  
ปุนรภวิ กปปุณฺณา ปีติวิปฺผารินีว; ()  
</li>
  
<li>
อภินวรมณินํ ชาตุลชฺชาตุรานํ  
  
วิมุขนยนมีเน มีนเกตุปเมน,  
  
อุปวธิตุมีวเคฺค ขิตฺตชาลพฺพิลาสํ  
  
ขณมวหริ รญฺญา วิทฺธหตฺถมฺพุธารา; ()  
</li>
  
<li>
นวชลกณิกาลงฺการวตฺตารวินฺทา  
  
ฆนกุจกลหํสา เกสเสวาลนีลา,  
  
ปติมถิตตรงกฺคากิณฺณสุโสฺสณิเวลา  
  
สรสิ สรสิ’วา’สิ ตตฺร กีฬาตุเร’กา; ()  
</li>
  
<li>
สสิรูจิรมุขีนํ โขมวตฺถนฺตรีเย  
  
สนิกมปนยเนฺต วิจีหเตฺถหิ รญฺญา,  
  
รจิตนยนกนฺตี พฺยนฺต คมฺภีรนาภี-  
  
สรสิชปริยนฺตา นาฬปนฺตีริ’วา’สิ; ()  
</li>
  
<li>
นวชลกณิกาลงฺการวตฺตารวินฺทา  
  
ฆนกุจกลหํสา เกสเสวาลนีลา,  
  
ปติมถิตตรงฺคากิณฺณสุโสฺสณิเวลา  
  
สรสิ สรสิ’วา’สิ ตตฺร กีฬาตุเร’กา; ()  
</li>
  
<li>
สสิรุจิรมุขีนํ โขมวตฺถนฺตรีเย  
  
สนิกมปนยเนฺต วิวิภเณฺถหิ รญฺญา,  
  
รจิตนยนกนฺตี พฺยนฺต คมฺหีรนาหี  
  
สรสิชปริยนฺตา นาฬปนฺติริ’วา’สิ; ()  
</li>
  
<li>
ปุนรปิ กุจกุมฺภญฺจนฺทหาเรนิวา’เป  
  
นิชคฬปริมาเณ สนฺนิมุคฺคงฺคนานํ,  
  
มลินกมลินี สา โลจเนหา’นเนหิ  
  
อภวิ ภมรภาร’โมฺภชสณฺฑา’กุเล’จ; ()  
</li>
  
<li>
มธุมทมธุเปหิ คียมาเนหิ วิจิ-  
  
ภุชสตปหฎาหิ โสณิเภรีหิ ถินํ,  
  
ลลิตกมลสีเส นจฺจมานินฺทิราย  
  
อชินิ ชลชินี สา ทิพฺพสงกฺคีตสาลํ; ()  
</li>
  
<li>
ตุหินกรมุขีนํ ตนฺตฬาก’นฺตลิเกฺข  
  
สุลลิตภุชวลฺลี วิชฺชุเลขาภิรามา,  
  
กุวลยวนราชิ นีลชีมุตราชิ  
  
ปตินยนมยูเร กีฬยนฺตี รราช; ()  
</li>
  
<li>
ผุฎกุวลยหตฺถํ ราชภํเสหิ ขิตฺตํ  
  
วิวิธมธุปภุตฺตํ ธมฺมเวลาติวตฺตํ,  
  
ยถริว คณิกํ ตํ กญฺชนิํ โส ชนิโนฺท  
  
ตทหนิ ปริภุตฺวา’มนฺทมานนฺวฺทมาป; () (สิเลสพนฺธนํ)  
</li>
  
<li>
จรณ’นุวชมานพฺพีจิสโงฺขภตีรํ  
  
ชหติ สติ ตฬากํ สาวโรเธ นริเนฺท,  
  
สรสิวิรหินีสํรุทฺธนิสฺสาสรูโป  
  
มุทุสุรภิสมีโร มนฺทมนฺทํ ปวายิ; ()  
</li>
  
<li>
ปริภวิ รวิพิมฺพํ ตงฺขณตฺถาจลฎฺฐํ  
  
ตหิมุปลตลโฎฺฐ ภานุวํเสกภานุ,  
  
อถ สรสิวธูนํ กิญฺจิสโงฺกวิตานิ  
  
สรสิชวทนาติ โสกทีนานิวา’สุํ; ()  
</li>
  
<li>
อสิตนภสิ สญฺฌาเมฆมาลาวิลาสํ  
  
อภิภวิย นิสิเนฺน ตตฺร สกฺยาธินาเถ,  
  
ตุวฎมุปคตา ตํ กปฺปกา’เนกวตฺถา-  
  
ภรณวิกติหตฺถา ภูปติํ ภูสณตฺถํ; ()  
</li>
  
<li>
รวิกุลรวิโน โข ธมฺมเตชาภิภูโต  
  
สุรปติ สุรปุตฺตํ วิสฺสกมฺมาภิธานํ,  
  
สปทิ ปหิณิ สมฺมา ทิพฺพวตฺถาทินา โภ  
  
ติภุวนสรณํ ตํ ภูสยสฺสู’ติ วตฺวา; ()  
</li>
  
<li>
คหิตมนุชเวโส โส’ปสงฺกมฺม สีเส  
  
สุขุมปฎสเตหี เวฐนญฺจา’ปิ ทตฺวา,  
  
มณิกนกมเยหิ ภูสยิ ภูสเณหิ  
  
ตทหนิ ภวิ สโกฺก เทวราชา’ว ราชา; ()  
</li>
  
<li>
ติมิรหมรภาร’กฺกนฺตปาจีนปสฺสํ  
  
มุกุลิตสตสญฺฌาเมฆปตฺตาวลีนํ,  
  
คคนตลตฬากาธารมนฺทารนาฬํ  
  
กมลมกุลโสภํ ภานุพิมฺพํ พพนฺธ; ()  
</li>
  
<li>
ปหิณิ ปิตุนริโนฺท สาสนํ ตาว ตสฺส  
  
นิชตนุชกุมารุ’ปฺปตฺติมาโรจยิตฺวา,  
  
ปมุทิตภทโย โส เลขณาโลกเนน  
  
อวทิติ มม ชาตํ พนฺธนํ ราหุชาโต; ()  
</li>
  
<li>
ตทหนิปิตุรญฺญา วุตฺตวากฺยานุรูปํ  
  
ตหิมขิลปทตฺถํ สทฺทสตฺถกฺกเมน,  
  
กรหจี มนุชิโนฺท อยฺยโก สงฺคเหตฺวา  
  
อวทิติ มมตตฺตา ราหุโลนามโหตํ; ()  
</li>
  
<li>
วนสุรวนิตานํ โลจนินฺทีวเรหิ  
  
มหิตสิริสริโร ภทฺรมารุยฺห ยานํ,  
  
สภวนมภิคนฺตุํ โอสริ นาครานํ  
  
สุวิมลนยนาลีโตรณากิณฺณวีถิํ; ()  
</li>
  
<li>
วิวฎมณิกวาโฎ’ปนฺติกฎฺฐา วิมาเน  
  
ชิตสุรวนิตา’สิ ยา ปิตุจฺฉาย ธีตา,  
  
นยนกรปุเฎหิ รูปสารํ นิปีย  
  
สมิตรติปิปาสา สา กิสาโคตมี ถี; ()  
</li>
  
<li>
ชิตมนสิชรูปํ อีทิสํ เยสมตฺถิ  
  
ตนุชรตนมทฺธา นิพฺพุตา สา’ปิ มาตา,  
  
ปิตุชคติปตี โส นิพฺพุโต สีติภูโต  
  
นิชปิยภริยา’ปิ นิพฺพุตา’เตฺย’วมาห; ()  
</li>
  
<li>
หทยคตกิเลเส นิพฺพุเต วูปสเนฺต  
  
ยติปติริว ทิโฎฺฐ นิพฺพุโต โส’หมสฺมิ,  
  
อิติ วรมติ สุตฺวา ตาย คาถํ สุคีตํ  
  
วิวิธนยวิภตฺตํ ตปฺปทตฺถํ อเวทิ; ()  
</li>
  
<li>
อหมิติปทมสฺสา นิพฺพุติํ สาวิโต’สฺมิ  
  
สุมริย ครุภตฺยา ตาย ลกฺขคฺฆมคฺคํ,  
  
ธวลกิรณภารํ ภาสุรํ หาริหารํ  
  
ปหิณิย ภวนํ โส ปาวิสิ สาวโรโธ; ()  
</li>
  
<li>
มยมิว วรโพธิํ พุชฺฌมานสฺส ชาตุ  
  
มนสิ วุปสเม’ติ ตุยฺหเมกาทสคฺคิ,  
  
อุปคมุมุปสนฺติํ วฺยากโรนฺตี’ว ตาว  
  
อปรทิสิ วินทฺธา’เนกสญฺฌาฆนาลี; ()  
</li>
  
<li>
อตุลธวชฉตฺตํ โธตมุตฺตาวลีหิ  
  
วลยิตมิว รโญฺญ ตสฺส สิหาสนสฺมิํ,  
  
อุทยสิขริสีเส ตาวตาราวลีหิ  
  
ปริวุตมติโสภํ จนฺทพิมฺพํ พหาส; ()  
</li>
  
<li>
ฆนตรติมิเรหา’วตฺถรเตฺตหิ โลเก  
  
มสิมลินวิลาสํ ตงฺขเณ ทสฺสยนฺติ,  
  
รชนิกรกเรหิ วิปฺผุรเตฺตหิ ผีตา  
  
กตนวปริกเมฺม’วา’สิ สา ราชธานิ; ()  
</li>
  
<li>
หิมกรกรภารกฺกตฺตรตฺตนฺธการ-  
  
คลิตติมิรเลขาการมาวี กโรนฺติ,  
  
ผุฎกุมุท วเนสุ จาสิกุนฺทาฎวีสุ  
  
สุมธุร มธุมตฺตา ภิงฺคมาลา ปมตฺตา; ()  
</li>
  
<li>
ชิตสุรปติเวโส ธมฺมจินฺตาปโร โส  
  
ชลิต มณิปทีปาโลกภินฺนนฺธกาเร,  
  
นิชสิริภวนสฺมิํ เหมสีหาสนสฺมิํ  
  
นจิร มภินิสชฺชี ปญฺจกาเม วิรโตฺต; ()  
</li>
  
<li>
สปทิ ตุริยหตฺถา นีลชิมุตเกสา  
  
กุวลยทลเนตฺตา จนฺทเลขาลลาฎา,  
  
วิกจกมลวตฺตา เมขลาภารโสณี  
  
กุจหรวิรฬงฺคี จารุวาโมรุชงฺฆา; ()  
</li>
  
<li>
กุมุทมุทกโปลา กุณฺฑโลลมฺพกณฺณา  
  
อวิวรทสนาลิมาลตีทามลิลา,  
  
กนกรตนมาลาภารคีวา, ภิรามา,  
  
อภินววนิตาโย นจฺจคีเตสุ เฉกา; ()  
</li>
  
<li>
รหทมิวปสนฺนํ นิจฺจลาสินมินํ  
  
สุมติมุปนิสินฺนํ สํวุตทฺวารุเปตํ,  
  
ตมภิรตินิราสํ พุทฺธภาวาภิลาสํ  
  
อภิรมยิตุกามา โอตรุํ รงฺคภูมิํ; ()  
</li>
  
<li>
มณิมยวสุมตฺยา ปาทสงฺฆฎฺฎเนน  
  
กนกวกลยโฆสํ กาจิ นิจฺฉารยนฺตี,  
  
จลกิสลยลีลา องฺคุลิ จาลยนฺติ  
  
อนุลยมภินจฺจุํ เหมวลฺลีวิลาสา; ()  
</li>
  
<li>
นรปติมุขพิมฺพํก ลกฺขมาปาทยนฺตี  
  
นยนขรสรานํ รงฺคสงฺคามภูมฺยา,  
  
ชิตกลรววาณี กาจิ รามา ภิรามา  
  
สวณสุภคคีตํ คายมานา วิภาสุํ; ()  
</li>
  
<li>
ชิตสุรลลนาโยกาวิ ปญฺจงฺคิกานิ  
  
ตทหนิ ตุริยานิ วาทยุํ โลลปางฺคา,  
  
สวณมธุรวีณา เภรินาเทหิ ตาสํ  
  
คคนตล มิวา,สิ ปาวุเส รงฺคภูมิ; ()  
</li>
  
<li>
วรมติ รมณีนํ ตํ มหาภูตรูป-  
  
ปฺปภวมิววิการํ นจฺจมทฺทกฺขิ ตาสํ,  
  
วิสมภวกุฎีเร ราชโรคาตุรานํ  
  
อสุนิตุริยราวํ คีตมฎฺฎสฺสรํ,ว; ()  
</li>
  
<li>
ภุสมนหิรโต โส นจฺจคีเตสุ ตาสํ  
  
สิริสยนวรสฺมิํ สีหเสยฺยํ อกาสิ,  
  
อิติคหิตวิเหสา ลทฺธนิทฺทาวกาสา  
  
สปทิ มทนปาสา ตา นิปชฺชิํสุนารี; ()  
</li>
  
<li>
สหกุมุทินิยา โส สุตฺตมตฺตปฺปพุโทฺธ  
  
นิชสิริสยนสฺมิํ สนฺนิสิโนฺน รชนฺยา,  
  
คหิตตุริยภเณฺฑ ตตฺถตโตฺถ, ตฺถริตฺวา  
  
ยุวติชนมปสฺสิ ทฬฺหนิทฺทาภิภูตํ; ()  
</li>
  
<li>
อนิลจลกโป ลา กาจิ ลาลํ คิลเนฺต  
  
คลิตพหฬเข ฬา กาจิ ขาทนฺติ ทเนฺต,  
  
ภคมปคตโจ ฬา กาจิ สํทสฺสย เนฺน  
  
ขลิตวจนมา ลา กาจิ ยํยํ ลปเนฺต; ()  
</li>
  
<li>
ขิปิตมปิ กโรนฺตี กาจิ กาสนฺติกาจิ  
  
อิติ ปจุรวิการํ นิสฺสิริกํ อสารํ,  
  
ภวนมนวเสสํ ตสฺสุ, ปฎฺฐาสิ ทฬฺหํ  
  
นรกุณปวิกิณฺณํ อามกาฬาหณํว; ()  
</li>
  
<li>
ตทหนิ ติภวํ จา,ทิตฺตเคหตฺตยํ,ว  
  
สุมริย วตโภ, ปสฺสฎฺฐโมปทฺทุตํ โภ,  
  
อิติ ปรมมุทานํ กวตฺตยํ ตพฺพิมุตฺยา  
  
มนสิ ปุริสสูโร สูรภาวํ ชเนสิ; ()  
</li>
  
<li>
สุรตจตุรรามารกฺขสิวาสภูเต  
  
สิริภวนวนสฺมิํ โมหยนฺตมฺหิ พาเล,  
  
อลมิติ มม วาโส หนฺท นิกฺขมฺม ตมฺหา  
  
ติภวภยวิมุตฺติํ เอสยิสฺสามหํ,ติ; ()  
</li>
  
<li>
อุปกมิย วิมานทฺวารมุมฺมารุปเนฺต  
  
สยนุปริ นิปนฺนํ ฉนฺนมุฎฺฐาปยิตฺวา,  
  
ตมวทิ อภิคนฺตุํ กปฺปยิตฺวํ, นเยติ  
  
ปพลชวพลคฺคํ วาชิราชํ สราชา, ()  
</li>
  
<li>
คตสติ หยสาฬํ ตงฺขเณ ฉนฺนมเจฺจ  
  
สกปติคมนตฺถํ เอสมํ กปฺปนโตฺถ,  
  
อคมิติ สหชาโต กตฺถโก วาชิราชา  
  
อกริ วิปุลเหสาราวมานนฺทภาโร; ()  
</li>
  
<li>
ปวิสิย สิริคพฺภํ เตลทีปุชฺชลนฺตํ  
  
รตนขจิตมเญฺจ คนฺธปุปฺผาภิกิเณฺณ,  
  
ธรณิปตินิปนฺนํ เหมพิโมฺพปมานํ  
  
นิชตนุชกุมารํ ปสฺสิพิมฺพายสทฺธิํ; ()  
</li>
  
<li>
ยทิ อหมปเนตฺวา เทวิยา หตฺถปาสํ  
  
มม ตนุชกุมารํ องฺกมาโรปยามิ,  
  
วทนชิตสโรชา ราชินี วุฎฺฐหิตฺวา  
  
วนมหีคมนํ เม วารเย ทุนฺนิวารํ; ()  
</li>
  
<li>
ตนุชมุขสโรชํ พุทฺธภูโต สมาโน  
  
นยนมธุกรานํ ชาตุ กาหามิภารํ,  
  
สุมริย จรณํ โส อุทฺธรโนฺต,ว เมรุํ  
  
อวตริ ภวนมฺหา อุกฺขิปิตฺวา ปวีโร; ()  
</li>
  
<li>
กุวลยทลเนตฺตญฺจนฺทมโมฺหชวตฺตํ  
  
มทนรถรถงฺคาการสุโสฺสณิภารํ,  
  
กถมวตริ พิมฺพานามเทวิํ ปหาย  
  
นรปติ ภวนมฺหา เหมพิมฺพาภิรามํ; ()  
</li>
  
<li>
มรกตปฎิมาภํ สมฺภวํ สกฺยวํเส  
  
สมุปจิตสุปุญฺญํ ลกฺขณากิณฺณคตฺตํ,  
  
ปชหิย สุกุมารํ ราหุลาขฺยํ กุมารํ  
  
กถมวตริ ปาทมนฺทมุกฺขิปฺป ธีโร; ()  
</li>
  
<li>
ริปุคชมิคราชํ ชมฺพุทีปคฺคราชํ  
  
ตทหนิ ปิตุราชํ ปุตฺตโสกณฺณวมฺหิ,  
  
กถมมิตทโย โส นิทฺทโย ปกฺขิปิตฺวา  
  
อวตริ ภวนมฺหาก อุทฺธริตฺวาน ปาเท; ()  
</li>
  
<li>
สกลปถวิจกฺกํ จกฺกวาฬาวธิํ โส  
  
อภิวิชิย อสโตฺถ สตฺตเม วาสรมฺหิ,  
  
นรหริ กตปุโญฺญ จกฺกวตฺติ อหุตฺวา  
  
กถมวตริ ตมฺหา อุกฺขิปิตฺวาน ปาเท; ()  
</li>
  
<li>
อวตริย วิมานา อชฺช มํ ตารยตฺวํ  
  
ตฺวมปิติภวโต)หํ อุตฺตเรยฺย’นฺติ วตฺวา,  
  
ตมภิรุหิ ชนิโนฺท วาชิราชินฺท’มฎฺฐา-  
  
รสรตนปมาณํ โธตสงกฺขาวทาตํ; ()  
</li>
  
<li>
ปวนตุริตเวโค กนฺถโก วาชิราชา  
  
ยทหนิ ปทสทฺทํ จา’ปิ เหสํ กเรยฺย,  
  
นนุ สกลปุรํ โส ยาติ อโชฺฌตฺถริตฺวา  
  
ตทหนิ กตสทฺทํ วารยุํ เทวตาโย; ()  
</li>
  
<li>
กรกมลตเลสุ เทวตานิมฺมิเตสุ  
  
ปนิหิตปทวารํ อสฺส มารุยฺห ธีโร,  
  
ลหุมุปคมิ ฉนฺนํ วาลธิํ คาหยิตฺวา  
  
ถิรปิหิตกวาฎทฺวารปาการุปนฺตํ; ()  
</li>
  
<li>
ยทิ ปิหิตกวาฎุคฺฆาฎนํ นา’ภวิสฺสา  
  
หยวรมปิ ฉนฺนามจฺจมาทาย โสหํ,  
  
อสริ ปุริสสิโห อุปฺปเตยฺยนฺติ อฎฺฐา-  
  
รสรตตปมาณุ’ตฺตุงฺคปาการจกฺกํ; ()  
</li>
  
<li>
ตถริว หยราชา ฉนฺนนาโม จ มนฺตี  
  
วีริยพลสมงฺคี จีนฺตยุํ ตาวเทว,  
  
วิวริ ตทธิวตฺถา เทวตา โจทิตตฺตา  
  
ปุริสทสสเตนุ’คฺฆาฎิยํ ทฺวารพาหํ; ()  
</li>
  
<li>
มม วิสยมเสสํ เอสสิทฺธตฺถนาโม  
  
อภิภวิย สุโพธิํ ชาตุ พุชฺฌิสฺสตีติ,  
  
อถ สุมริย มาโร ปาปิมา’ตีวกุโทฺธ  
  
ปฎิปถมุปคญฺฉิ นิกฺขมิตฺวา วิมานา; ()  
</li>
  
<li>
ตุริตมหิวชเนฺต มารเวริมฺหิ มาโร  
  
อสิตนภสิ ฐตฺวา อิตฺถมาโรจยิตฺถ,  
  
วรปุริส อิโต โข สตฺตเม วาสรมฺหิ  
  
ตฺวมหิวิชิย โลกํ เหสฺสเส จกฺกวตฺตี; ()  
</li>
  
<li>
สุขมนุภวมาโน จกฺกวตฺตี ภวิตฺวา  
  
ฆรมธิวส จกฺกํ วตฺตยํ ยาวชีวํ,  
  
อมิตมติ ตุวํ มา นิกฺขมสฺสู’ติ มาโร  
  
อภิคมนนิเสธํ กาตุมิจฺจานุสาสิ; ()  
</li>
  
<li>
นมุวิลปิตวาจํ โสตธาตฺวญฺชลีหิ  
  
สวิสมิว ปิพโนฺต ตํ ตุวํ โก’สิ ปุจฺฉิ,  
  
ปวนปถฐิโต’หํ อิสฺสโร เทวตานํ  
  
นรวร วสวตฺตี ปาปิมา’เตฺย’ว มาห; ()  
</li>
  
<li>
สุรนรสรโณ โส นิพฺภโย ทิพฺพจทฺท-  
  
รตนชนนมทฺธา มารชานามห’นฺติ,  
  
ปฎิวจนมทาสิ มาทิโส ทุปฺปสโยฺห  
  
ภวติ ทสสหเสฺสหา’ปิ ตุมฺหาทิเสหิ; ()  
</li>
  
<li>
ยทิ มนสิ สิยา เต กามโทสพฺพิหิํสา-  
  
ปภุติปริวิตโกฺก ตาวชานาม’หนฺติ,  
  
ปฎิฆปรวโส โส กิญฺจิโอตารเปโข  
  
อนุปทมนุพนฺธิ ตสฺส ฉายายเถว; ()  
</li>
  
<li>
ปุนรภิวชโตวา’สาฬฺหิยา ปุณฺณมาย  
  
กปิลปุรวิภูติํ ทฎฺฐุกามมฺหิ ชาเต,  
  
วสุมติ ปริวตฺตี ทสฺสยิ อสฺสรโญฺญ  
  
ปุรวรภิมุขโฎฺฐ เจติยฎฺฐานภุมิํ; ()  
</li>
  
<li>
สปทิ ทสสหสฺสิจกฺกวาเฬสุ เทวา  
  
ติภุวนสรณสฺสา’รกฺขเณ วฺยาวฎาสุํ,  
  
มณิกนกมเยหิ ทณฺฑทีปาทิเกหิ  
  
อนิมิสตนเย’เก มคฺคมาโลกยิํสุ; ()  
</li>
  
<li>
สุรภิกุสุมทาโมลมฺพมานพฺพิตาน-  
  
กนกกลสเสตจฺฉตฺตเกตุทฺธเชหิ,  
  
ตทหิคมนมคฺคํ เทวตา’ลงฺกริํสุ  
  
ภุวนกุหรมาสิ ปุปฺผปูชาภิรามํ; ()  
</li>
  
<li>
คคนมสนิโฆสจฺฉนฺตเมวฎฺฐสฎฺฐิ-  
  
ตุริยสตสหสฺสารววิปฺผารมาสิ,  
  
มหิตสุรภิปุปฺผากิณฺณมคฺคาวติโณฺณ  
  
อตุริตมภิคนฺตฺวา โยชนนฺติํสมตฺตํ; ()  
</li>
  
<li>
วิมลสลิลปุณฺณํ เผณมาลาภิกิณฺณํ  
  
วิกจกมลราชิํ ตุงฺคกโลฺลลราชิํ,  
  
สสิรตรสมีรํ วาฬุกากิณฺณติรํ  
  
สมุปคมิ อโนมานามคงฺคํ สวีโร; ()  
</li>
  
<li>
อสิตมณิตลาภา ฉนฺน กา นามิกา’ยํ  
  
อิติ วรมติ ปุจฺฉิ โส อโนมานทีติ,  
  
ตมวทิ ยทิ ตีเร เอตฺถ’หํ ปพฺพเชยฺยํ  
  
อติวิย สผขลา เม สา อโนมาสิยา’ติ; ()  
</li>
  
<li>
รวิกุลติลโก โส ปณฺหิยา วาชิราชํ  
  
สชวมททิ สญฺญํ ตาย อโฎฺฐสภาย,  
  
สุวิมลสลิลายา’โนมคงฺคาย ตีเร  
  
ตรณิริว ฐิโต’สิ อุปฺปติตฺวา ตุรโงฺค; ()  
</li>
  
<li>
สิตปุลินตลโฎฺฐ ติณฺหธารา’สิหโตฺถ  
  
วิสทมติ สโมฬิํ จูฬมาทาย ทฬฺหํ,  
  
อลุนิ สิรสิ เสสา ทฺวงฺคุลา นีลเกสา  
  
น ตทุปริ ปรูฬฺหา ทกฺขิณาวตฺตยิํสุ; ()  
</li>
  
<li>
อภวิ ตทนุรูปํ ทาฐิกา มสฺสุจา’ปิ  
  
อยมุปริ สจา’หํ ฐาตุ พุโทฺธ ภเวยฺยํ,  
  
นภสิ ขิปิ สิขํ ตํ อิจฺจธิฎฺฐาย ธีโร  
  
ปริภวิย ฐิตา สา เมฆมาลาวิลาสํ; ()  
</li>
  
<li>
สปทิ สุรปุรมฺหา เทวราชาภิ’คนฺตฺวา  
  
ตมภิหริย จูฬํ จาริจโงฺคฎเกน,  
  
รตนมยมุฬารํ เจติยํ มาปยิตฺถ  
  
สุรคณมหนียํ ตตฺร จูฬามณินฺติ; ()  
</li>
  
<li>
วิธิรภวิ สหาโย โย ฆฎิการนาโม  
  
อททิ สมณกปฺปํก โส กปริกฺขารมสฺส,  
  
คหิตสมณเวโส ปุพฺพพุทฺธา’ว นาโถ  
  
นภสิ ขิปิ นิวตฺถํ สาฎกํ สํหริตฺวา; ()  
</li>
  
<li>
ตมภิหริย ทุสฺสํ ปกฺขิปิตฺวา สมุเคฺค  
  
รตนมยมตุลฺยํ โยชนทฺวาทสุจฺจํ,  
  
อกริ ปรหิตตฺถํ พฺรหฺมโลเกก วิธาตา  
  
มกุฎมณิมริจีจุมฺพิยํ เจติยํโส; ()  
</li>
  
<li>
ปิตุนรปติโน ตฺวํ ภุสณาทีนิ ทตฺวา  
  
อิติ มม วจเนนา’โรคฺยมาโรจยสฺสุ,  
  
สจิวมนุปลพฺภา’ ทานิ ปพฺพชฺชิตุํ เต  
  
ปหิณิ หยสหายํ โอวทิตฺวาน ฉนฺนํ; ()  
</li>
  
<li>
ปฎิปถมวติโณฺณ คนฺตุกาโม สรฎฺฐํ  
  
ธรณิปติวิโยคา โสกนิพฺพิทฺธคโตฺต,  
  
ตุรคปติ จวิตฺวา กนฺถโก เทวปุโตฺต  
  
ภวิ กนกวิมาเน ตงฺขเณตาวติํเส; ()  
</li>
  
<li>
สกลวนสุรานํ อญฺชลิมญฺชริหิ  
  
มหิตญฺจรณปีโฐ เยน ปพฺพชฺชิโต โส,  
  
ตทวสริอโนมานามนชฺชา สมีเป  
  
วนมนุปิยนามํ อมฺพรุกฺขาภิรามํ; ()  
</li>
  
<li>
โส นิกฺขมฺม อภินฺนขตฺติยกุลา เนกฺขมฺม ธมฺมาลโย  
  
โภคกฺขนฺธมุฬารจกฺกรตนํ อุจฺจารภารํ วิย,  
  
โอหายา’นุปิยมฺพนามวิปิเน สตฺตาหมชฺฌาวสํ  
  
ปพฺพชฺชาปฎิลาภสมฺภวสุขํ เวเทสิ พุทฺธงฺกุโร; ()  
</li>
  
<p>อิติ เมธานนฺทาภิธาเนน ยตินา วิรจิเต สกล กวิชน หทยานนฺท ทานนิทาเน ชินวํสทีเป อวิทูเร นิทาเน มหาภินิกฺขมน ปวตฺติปริทีโป ทสโม สโคฺคฯ
</ol></p>


<ol>
<li>
มนฺทานิเลริตตรุสณฺฑมณฺฑิเต  
  
ตสฺมิํ ตโปวนคหเณ ตโปธโน,  
  
ภุตฺวา (ปภาวติ) วนเทวตา ยถา  
  
ทิพฺพํ สุขํ สุขมนคาริยํ ตโต; ()  
</li>
  
<li>
โย เสนิโย นรปติ มาคโธ ตทา  
  
ยสฺมิํ ปุเร วสติ ปุรงฺคภาสุเร,  
  
ราชคฺคหํ ตมหิปเวสนตฺถิโก  
  
อทฺธานโมสริ สมติํสโยชนํ; ()  
</li>
  
<li>
จกฺกงฺกิตสฺสิริจารโณ สุสญฺญโม  
  
ทีฆญฺชสํ วสิ ตทเหน เขปยํ,  
  
ราชคฺคหํ กปุรวรมินฺทิราลยํ  
  
สมฺปาวิสิ ชิตคชราชคามิ โส; ()  
</li>
  
<li>
อินฺทาสุธาวลิวลยิกโต มหา-  
  
มคฺคมฺหิ ชงฺคมฺมณิปพฺพโตริว,  
  
ขตฺติํสลกฺขณสมลงกฺกโต มหา-  
  
วีโร ตโปนิธิ ยุคมตฺตทสฺสโน; ()  
</li>
  
<li>
โพธาปยํ พุธชนมานสมฺพุเช  
  
อวฺหาปยํ ปถิกชน’กฺขิปกฺขิโน,  
  
วิมฺหาปยํ นิชสิริยา สเทวเก  
  
ตสฺมิํ ปุเร จริ สปทานจาริกํ; ()  
</li>
  
<li>
ปิณฺฑาย คจฺฉติสติ รูปทสฺสน-  
  
ปพฺยาวฎา’ขิลชนตาย โคตเม,  
  
สโงฺฆภิตา’สุรมิสเรหิ สา ปุริ  
  
ปเตฺต ยเถว’สุรปุริ ปุรินฺทเท; ()  
</li>
  
<li>
ขตฺติํสลกฺขณสุรจาปภาสุเร  
  
รูปมฺพเร วรปุริสสฺส คจฺฉโต,  
  
โลกสฺส โลจนสกุณาวลิตทา  
  
อนฺตํ นปาปุณิ ปริสงฺกมนฺตีปิ; ()  
</li>
  
<li>
มญฺชีรปิญฺชรกร กนฺธรามณิ-  
  
เกยูรภาสุรจรณา สิริมโต,  
  
สีมนฺตินี ปรมสิริํ วิปสฺสิตุํ  
  
ธาวิํสุ นิชฺชิตกลหํสกามินี; ()  
</li>
  
<li>
นาริชนา มหิตุมิวา’ภิคจฺฉโต  
  
รูปินฺทิราย’ นิมิสโลจนุปฺปเล,  
  
ธมฺมิลฺลเวลฺลิตภุชจมฺปกาวลี  
  
ธาวิํสุ ปีวรกุจหารปีฬิตา; ()  
</li>
  
<li>
นิสฺสาสินี สมชลพินฺทุจุมฺพิต-  
  
วตฺตมฺพุชา สิถิลิตกาสิกมฺพรา,  
  
กาจิตฺถิโย สมณมุทิกฺขิตุํ ปเถ  
  
ธาวนฺติโย กิมุปติสงฺกิยา’ภวุํ; ()  
</li>
  
<li>
อุคฺฆาฎิตา’สิตมณิสิหปญฺชรา  
  
รามาปสาริตวทนมฺพุชาก วสิํ,  
  
ทฎฺฐุํ ปภุชนภวเนสุ ตงฺขเณ  
  
มนฺทากินิสรสิวิลาสมาหรุํ; ()  
</li>
  
<li>
อุจฺฉงฺคโตปติตสุตา’ภิรูปิโน  
  
รูปปฺปลมฺหิตหทยาก ปูรีวธู,  
  
ปสฺสนฺติโย ปถิกชนสฺสหตฺถเค  
  
นากํสุ กิํ อธิกรณา’ธิโรปณํ; ()  
</li>
  
<li>
เอเก ชนา ยติปติรูปทสฺสน-  
  
โกตุหฬา สกปฎิภานมพฺรวุํ,  
  
สีมนฺตินี มนกุมุทานิ โพธยํ  
  
ปโตฺต’ตฺย’ยํ ปกตินิสาปตีนุโข; ()  
</li>
  
<li>
สุตฺวาน ตํ สกลกลานฺตโรปคํ  
  
พิมฺพํ ตทงฺกิตหริณงฺกมมฺพเร,  
  
ตุเมฺห นปสฺสถ หิมรํสิโน อิติ  
  
คพฺพาภิชปฺปิตวจนา’ปเรชนา; ()  
</li>
  
<li>
อเจฺฉรปงฺกชวิสรานิ จินฺติย  
  
สญฺจุมฺพิตุํ ปุรลลนานน’มฺพุเช;  
  
เวโรจโน อิธุปคมา วิรูปิมา  
  
อิจฺจพฺรวุํ ปุนรนิสมฺมการิโน; ()  
</li>
  
<li>
สุตฺวาน ตํ คคนตลงฺคเน’ธุนา  
  
เวโรจนสฺส’ภิจรโต นปสฺสถ,  
  
จณฺฑาตปํ ถิรปริเวสมมฺพุช-  
  
ปาณินฺติ คชฺชิตวจนา’ปเรชนา; ()  
</li>
  
<li>
อุตฺตุงฺคมนฺทิรมณิจนฺทิกาตเล  
  
ทิพฺพจฺฉรานิภรมณิหิ วญฺจิโต,  
  
เอยา’มราวตินคริติ จินฺติย  
  
สโกฺก จเร นนุ สกวาทมปกฺปยุํ; ()  
</li>
  
<li>
สกฺกสฺส ทานววิชยา’ภิลาสิโน  
  
ปาณิมฺหิ ทิสฺสติ วชิรายุธํ ขรํ,  
  
สํวิชฺชเร ทสสตโลจนานิ’ปิ  
  
โนตาทิโส อยมิติ ตพฺพิปกฺขิโน; ()  
</li>
  
<li>
ยา สาลวตฺย’ธิวจนา’ภิรูปินี  
  
สโญฺจทิโต ชิตคิริชาย ตาย โห,  
  
เกลาสปพฺพตนิภปณฺฑวาจล-  
  
ญตฺตํ วชํ อยมิติอิสฺสโร’พฺรวุํ; ()  
</li>
  
<li>
ตุเมฺห นปสฺสถ ปรมิสฺสรสฺส กิํ  
  
นคฺคตฺตนํ ปสุสยโน’ปเวสนํ,  
  
ปาณิํ กปาลกมธิกกฺขิมณฺฑลํ  
  
อิตฺถํ ปเวทิตวจนา’ปเรชนา; ()  
</li>
  
<li>
เอสา’วลมฺพิตปุรขีรนีรธิํ  
  
ลกฺขิํ สเมกฺขิย นิชลกฺขิสํสโย,  
  
ปีตมฺพรํ ปริทหิย’ญฺชเส จรํ  
  
นารายโน อิติ มติมปฺปยุํ สกํ; ()  
</li>
  
<li>
นารายโน กุวลยนีลวิคฺคโห  
  
โกปนฺตโร’รคสยนินฺทิราธโน,  
  
จกฺกายุโธ’ลฺลสิตกโร’ติวามโน  
  
ตพฺพาทมทฺทนจตุเร’ตเร ชนา; ()  
</li>
  
<li>
เวทตฺตยํ วิพุธชนานมานเน  
  
สฺว’ชฺฌายตํ วสตินุโข สรสฺสตี,  
  
สญฺชาตสํสย ชฎิโต ปิตามโห  
  
ตสฺสาคเวสนปสุโต’ตฺยุ’ทีรยุํ; ()  
</li>
  
<li>
สุตฺวาน ตํ สรสิชโยนิโน สทา  
  
ปาณิมฺหิ วิชฺชติ วรมตฺตโปตฺถกํ,  
  
จตฺตาริจานนปทุมานิ ทิสฺสเร  
  
คจฺฉํ อยํปน ปุริโส นตาทิโส; ()  
</li>
  
<li>
สุโทฺธทนวฺหยวสุธาธิป’ตฺรโช  
  
พุโทฺธ ภวิสฺสติ อิติ เวทโกวิทา,  
  
โกณฺฑญฺญภุสุรปมุขา ทฺวิชา ตทา  
  
ปพฺยากรุํ ตนุ พหุภาสเณน กิํ; ()  
</li>
  
<li>
อุกฺกณฺฐิโต สกภวนา มหามตี  
  
นิกฺขมฺม สตฺตมทิวโสติ วิสฺสุโต,  
  
อาปาถคํ นิชสวณญฺชลิหิ โภ  
  
ตํ พฺยปฺปถํ นปิวถ กิํ ยถามตํ; ()  
</li>
  
<li>
เวทาคตํ วรปุริสงฺคลกฺขณํ  
  
เทหมฺหิ วิชฺชติ สมณสฺส คจฺฉโต,  
  
อนฺธา’ว โภ อปคตรูปทสฺสนา  
  
ตุเมฺห’ปิ กิํ ตลหถ รูปทสฺสนํ; ()  
</li>
  
<li>
นิกฺขมฺม ฉฑฺฑิตวิภโว มหากุลา  
  
สุทฺธาสโย สุคหิย ปตฺตจีวรํ,  
  
ปพฺพชฺชิยา’นหิรมิโต ภวตฺตเย  
  
อตฺถาจรํ อนุฆรมญฺชเส’ธุนา; ()  
</li>
  
<li>
สุโทฺธทนาวนิปติโน วโรรโส  
  
เอโส สมุชฺชลสตปุญฺญลกฺขโณ,  
  
วฺยาปาริโต กุสลพเลน โพธิยา  
  
โหเต’ว โคตมสมโณ นสํสโย; ()  
</li>
  
<li>
ทิสฺวา ตโปธนมหิยนฺตมญฺชเส  
  
เย มานวา สกสกวาทมปฺปยุํ,  
  
ตพฺพาทพนฺธนวินิเวฐนา ปรํ  
  
อิจฺจาหุ ปณฺฑิตปุริสา ยถาวโต; ()  
</li>
  
<li>
ทุตา ตทา สุรสิ สมปฺปิตญฺชลี  
  
รโญฺญ ตมจฺฉริยปวตฺติมาหรุํ,  
  
อทฺทกฺขิ ภุปติ จรมานมญฺชเส  
  
ปิณฺฑาย’ถพฺพิวริย สิหปญฺชรํ; ()  
</li>
  
<li>
นา โค สิยา ปฐมินิมุชฺชนํ ก เร  
  
ยโกฺข สิยา สหยมทสฺสนํ ก เร,  
  
เท โว สิยา คคนตลงฺคณญฺจ เร  
  
โปโส สิยา ยทิ ปฎิลทฺธมาห เร; ()  
</li>
  
<li>
ทูเตนุ’สาสิย มคธาธิโป อิติ  
  
วีมํสิตุํ ปกติมนงฺคหงฺคิโน,  
  
ปาเหสิ เต ปทมนุคมฺมุ’ปาคมุํ  
  
สทฺธิํ มหาสมณวเรน ปณฺฑวํ; ()  
</li>
  
<li>
วิกฺขาลยํ มุขกมลํ กุเล กุเล  
  
ภิกฺขาฎเนน’ ภิหฎมิสฺสโภชนํ,  
  
ลทฺธา ชิคุจฺฉิย วสิ ปณฺฑวาจล-  
  
จฺฉายาย มารภิ สุนิสชฺช ภุญฺชิตุํ; ()  
</li>
  
<li>
ภตฺตมฺหี กุกฺกุรวมถูปเม มุหุํ  
  
อโนฺตทรํ ปวิสติ ธีมโต สติ,  
  
อนฺตานิ พาหิรกรณานิ’วา’ภวุํ  
  
ตํโข สหี วสิสนิสมฺปชญฺญวา; ()  
</li>
  
<li>
ปพฺพชฺชิตํ สุคหิตปตฺตจีวรํ  
  
ทิสฺวา รติํ ปชหิย ราชโภชเน,  
  
สิทฺธตฺถ โน ตฺวมภิคมิตฺถ อตฺตนา  
  
อตฺตานโมวทิย ปภุญฺชิ โภชนํ; ()  
</li>
  
<li>
ทูเตหิ โจทิตหทโย ทยาธโน  
  
โส มาคโธ นรปติ เตน ปาวิสิ,  
  
เยนา’สิ ปณฺฑวคิริ ภทฺรวาหนํ  
  
อารุยฺห ทสฺสนรสเฆธโลจโน; ()  
</li>
  
<li>
อญฺญาย สากิยกุลสมฺภวํ วสิํ  
  
ราชา ปสิทิย อริเย’ริยาปเถ,  
  
มา กาหเส สข อิติ ทุกฺกรํ ขรํ  
  
รเชฺชน ตํนรปวรํ ปวารยิ; ()  
</li>
  
<li>
รเชฺชน กิํ ตว จตุรณฺณวาวธิํ  
  
รชฺชํ นิชํ ปชหิย อาคตสฺส เม,  
  
โพธิํ ปพุชฺฌิย ปฐมํ ตถาสติ  
  
อาคจฺฉตํ มม วิชิตนฺตฺย’โวจ นํ; ()  
</li>
  
<li>
ทตฺวา ปฎิสฺสวมถ ภุมิภตฺตุโน  
  
โลกสฺส โลจนมณิโตรณากุเล,  
  
ทีฆญฺชเส วสิ ฐปิตงฺฆิปงฺกโช  
  
อาฬารากํ อิสิปวรํ อุปาวิสิ; ()  
</li>
  
<li>
ปตฺวาน กิํ กุสลคเวสิ โส วสิ  
  
อาฬารกํ วิรชมุฬารฌายินํ,  
  
อิจฺฉามหนฺติ’สิ ตว สนฺติเก’ธุนา  
  
ธมฺมํ สมาจริตุมิธาคโต พฺรุวิ; ()  
</li>
  
<li>
สุตฺวาน ตํ ตติยมรูปิกํ วสิ  
  
ฌานํ วิยากริ ปฎิลทฺธมตฺตนา,  
  
ขิปฺปํ ตโปนิธิปคุณํ อกาสิ ตํ  
  
ธมฺมํ สกาจริยนยา’วลมฺพิย; ()  
</li>
  
<li>
นา’ยํ วสิ ตนุตรสทฺธยา มมํ  
  
ธมฺมํ สยํ สมธิคตํ วิยากเร,  
  
โคสามิโก ยถริว ปญฺจโครสํ  
  
อทฺธาผลํ อนุภวตีติ ตินฺติย; ()  
</li>
  
<li>
กาลาม เทฺว อธิคตฌานสมฺภวํ  
  
ตฺวํ ยาวตาสุข มนุโภสิ มํ วท,  
  
ปุฎฺฐสฺส ตสฺสิ’ติ นจกิญฺจิ ภาวิยํ  
  
อากิญฺจนํ อวจ อกิญฺจนาลโย; ()  
</li>
  
<li>
สํวิชฺชเร มมปกิ อิมสฺสิ’เว’สิโน  
  
สทฺธาสตีวีริยสมาธิพุทฺธิโย,  
  
เอวํ วิตกฺกิย นจิรํ กตุสฺสโห  
  
ฌานํ ลภี ตตียมรูปิกํ วสี;  
</li>
  
<li>
ยํ โข ตุวํ วิหรสิ ฌาตมปกฺปิโต  
  
สมฺปชฺช สมฺปติ วิหรามหนฺติ ตํ,  
  
อาฬาริ’สิ วรปุริเสน สาวิโต  
  
ลาภา’วุโสตฺยวจ สุลทฺธมาวุโส;  
</li>
  
<li>
ชานามิ ปาวจนมหํ ยถา ตุวํ  
  
ชานาสิ ปาวจนมหํ ยถา ตุวํ,  
  
ตฺวํ ตาทิโส อหมปิ ยาทิโส ภเว  
  
ตฺวํ ยาทิโส อหมปกิ ตาทิโส ภเว;  
</li>
  
<li>
เอหา’วุโส สมณ มยํ อุโภ ชนา  
  
กาหามิ’โต ปริหรณํ คณสฺสิ’ทํ,  
  
วตฺวาน อาจริยสมานโก สกํ  
  
สิสฺสํ อกา ตมสมมตฺตนา สมํ; ()  
</li>
  
<li>
ธโมฺมปฺย’ยํ นภวติ นิพฺพิทาย วา  
  
โพธายวา นวุปสมาย เกวลํ,  
  
อารุปฺปภุมิยมุปปตฺติยา สิยา  
  
อิจฺจานลงฺกริย ตโต อปกฺกมิ; ()  
</li>
  
<li>
กาลมโต อุปริวิเสสมุทฺทโก  
  
ชญฺญา’ตฺย’ยํ สุมริย รามปุตฺตโก,  
  
ปตฺวา’สฺสมํ สมธิคตํ ตฺวยา’ป’หํ  
  
ธมฺมํ สมาจริตุมิธาคโต’พฺรุวิ; ()  
</li>
  
<li>
ญตฺวา สกาจริยมตญฺหิ พุทฺธิมา  
  
ธมฺมญฺจเร มม สมโย จ ตาทิโส,  
  
วเตฺว’วมุทฺทกวสิ ขิปกฺปมตฺตโน  
  
สิเกฺขสิ ปาวจนปเถ ตโปธนํ; ()  
</li>
  
<li>
สทฺธาย มํ สกสมยา’นุสาสโก  
  
อทฺธา สมาธิชผลมาหเร’ตฺย’ยํ,  
  
จินฺตาปโร วรปุริโส อรูปิกํ  
  
ฌานํ วลญฺชสิ กตมนฺตฺย’ปุจฺฉิ นํ; ()  
</li>
  
<li>
สุตฺวา ตมุทฺทกวสิ สนฺตมานโส  
  
สนฺตํหิ’ทํ ปรมมิทนฺติ ภาวิยํ,  
  
สามํ วลญฺชนกมรูปภุมิกํ  
  
ฌานํ จตุตฺถกมวิกมฺปมาหรี; ()  
</li>
  
<li>
สํวิชฺชเร มมปิ มโนนิเกตเน  
  
สทฺธาทิสคฺคุณรตนานิ’มสฺสิ’ว,  
  
เอวํสรํ นจิรมรูปิกํ วสิ  
  
ฌานํ ลภี วีริยพเลนวา’นฺตมํ; ()  
</li>
  
<li>
ลทฺธํ ตยา ยมธิคตนฺติ ตมฺมยา  
  
อาโรจิเต สมณ วเร’สิปุงฺคโว,  
  
อเมฺห คณํ สุปริหรามุ’โภ’ติมํ  
  
วตฺวา ตมาจริยธุเรน มานยิ; ()  
</li>
  
<li>
นา’ยํ ปโถ ภวปริมุตฺติยา สิยา  
  
อทฺธาภเว มมปกิ ภวคฺคปตฺติยา,  
  
เอวํ ววตฺถิตหทโย มหาทโย  
  
นิพฺพิชฺชโส ตทปคโต’นลํอิติ; ()  
</li>
  
<li>
โมเกฺขสโก ชิตวรวารณกฺกโม  
  
เอโกจรํ วสิ มคเธสุ จาริกํ,  
  
เสนานิวิสฺสุนฺนิคโม ยหิํสิยา  
  
ตํ ตาปสาลยมุรุเวลโมสริ; ()  
</li>
  
<li>
อทฺทกฺขิ โส หริณวิหงฺคมากุลํ  
  
มนฺทานิเลริตตรุสณฺฑมณฺฑิตํ,  
  
เนรญฺชราสลิลปวาหสิตลํ  
  
ปาสาทิกํ ปรมตโปวนํ ตหิํ; ()  
</li>
  
<li>
อโนฺตชฎํ ชฎิลชฎา’ลิวุมฺพิต-  
  
ปาทมฺพุโช วิชฎยิตุํ ฆฎํ วสี,  
  
อตฺตาหิตาปนปฎิปตฺติยา ตหิํ  
  
วิชฺชาธเร ชฎิลวเร ปสาทยี; ()  
</li>
  
<p>  สญฺจาริโต ชนปทจาริกํ ตทา
</ol></p>


<p>ปตฺวา ตโปวนมถ ปญฺจวคฺคิยา,</p>


<p>ภิกฺขุ มหาปุริสมุปฎฺฐหิํสุ ตํ</p>


<p>อารทฺธทุกฺกรกิริยํ ยถาพลํฯ ()</p>


<p> ธีโร’ติทุกฺกรปฎิปตฺติปูรโก</p>


<p>ทนฺตานิ วีสติทสเนหิ วีสติ,</p>


<p>ตาลุํ นิรุมฺหิย รสนาย เจตสา</p>


<p>จิตฺตํ นิปีฬยิ ปริตาปยิ ตหิํฯ ()</p>


<p> ปคฺคยฺห มุทฺธนิ พลวา’ติทุพฺพลํ</p>


นิปฺผีฬเย ยถริว ธีมโต ตถา,  
  
อตฺตาหิตาปนปสุตสฺส ปคฺฆรุํ  
  
กจฺฉาทินา’ธีกตรเสทพินฺทโว; ()  
</p>
  
<p>  มโคฺคภวตฺย’ยมิติ โพธิสิทฺธิยา</p>


อปฺปาณกํ ปฎิปท มาจรํ จิรํ,  
  
วาสํ อกา วสิ มุขโต จ นาสโต  
  
อสฺสาสมปฺปฎิปฎิโม’ปรุนฺธิย; ()  
</p>
  
<ol>
<li>
รุเทฺธสุ เตสฺว’ ปิหิตโสตรนฺธโต  
  
วาโต’ภินิกฺขมิ อธิมตฺตนิสฺสโน,  
  
กมฺมารคคฺคริมุขโต รโว ภุสํ  
  
นิคฺคจฺฉเต อภิธมเนน เสยฺยถา; ()  
</li>
  
<li>
ยาเวทนา ขรสิขเรน ชายเร  
  
สีสสฺส วิชฺฌนสมเย สุขตฺถิโน,  
  
เอวํ ตทา กฐินสิโรรุชา’ภวุํ  
  
รุทฺธานิลสฺส หิ มุขกณฺณนาสโต; ()  
</li>
  
<li>
วาตาภิฆาตนสมเย สุธิมโต  
  
สีเส’ภวุํ ปุนรปิสิสเวทนา,  
  
ทเฬฺหน โย สิรสิ วรตฺตเกน ยํ  
  
ทฬฺหํ ทเท ยถริว สิสเวฐนํ; ()  
</li>
  
<li>
สมฺมา นิรุมฺหิตมุขกณฺณนาสโต  
  
ธีโร สมีรณมุปรุนฺธิจุ’ตฺตริํ,  
  
คพฺภนฺตรํ ขรตรเวทนา’ตุรํ  
  
วาตา’ภิมนฺถิย ปริกนฺตยุํ ตโต; ()  
</li>
  
<li>
โคฆาตโก จตุรตโร วิกตฺตเย  
  
กุจฺฉิํ ควํ ติขิณวิกนฺตเนน เจ,  
  
รุทฺธาติเลห’นริยมคฺคคามิโน  
  
ชาตา ตถา ขรตร กุจฺฉิเวทนา; ()  
</li>
  
<li>
อปฺปานกํ ปุนรปิ ฌานมาจรํ  
  
วีโร สมีรณ มุปรุนฺธิ สพฺพถา,  
  
จีนฺตุพฺภวํ สกมุขกณฺณนาสคํ  
  
เตนา’สิ กายิกทรโถ ธิตีมโต; ()  
</li>
  
<li>
ทฬฺหํ อุโภ จรปุริสา มหพฺพลา  
  
พาหาสุ คณฺหิย ปุริสํ’ติทุพฺพลํ,  
  
องฺคารกาสุยมหิตาปยนฺติเจ  
  
โส ตาทิสิํ อนุภวิ ทุกฺขเวทนํ; ()  
</li>
  
<li>
ขิตฺตํ กลิงฺครมิวกาวิเทวตา  
  
รุทฺธานิลุพฺภวขรเวทนาตุรํ,  
  
วีรํ วิโลกิย ปติตํ ตโปวเน  
  
ปพฺยากรุํก วรปุริโส มโต อิติ; ()  
</li>
  
<li>
กาลํกโรตฺย’ยมิติ กาจิ เทวตา  
  
โนจาหุกิํ ตทิตร เทวตา วตํ,  
  
อเสฺส’ว โคตมสมณสฺส มาริสา  
  
อาโรจยุํ วิหรณมีทิสํอิติ; ()  
</li>
  
<li>
ยํนูน’หํ ปฎิปทเหยฺยมายติํ  
  
อาหารยาปนหรณาย สพฺพโส,  
  
เอวํ สจินฺตยิ กรุณาย โจทิตา  
  
ตา เทวตา ตุวฎุมุเปจฺจ โคตมํ; ()  
</li>
  
<li>
อาโรจยุํ ยทิปน นิจฺจโภชโน-  
  
ปเจฺฉทนํ สมณตุวํ กริสฺสสิ,  
  
กาหาม เต มยมิติโลมกุปโต  
  
ทิโพฺพชโมกิริย สริรตปฺปณํ; ()  
</li>
  
<li>
ฆาสสฺสเฉทนวีริยํ กโรมิ เจ  
  
ยาเปนฺติ ตา มธุร สุธารเสน มํ,  
  
เตนา’ภิยาปนวิธิมิจฺฉโต สโต  
  
ตํโขตปํ นภวติ กิํ มุสา มมํ; ()  
</li>
  
<li>
นาลนฺติ โส กุหนวเสน เทวตา-  
  
วิมฺหาปเนติ’ห นิชเทหตปฺปณํ,  
  
เอวํ อนุสฺสริย’นุวาสรํ วสี  
  
อาหารมาหริ วิรสํ ปริตฺตกํ; ()  
</li>
  
<li>
สฺวาเจลโก วิจริกราปเลขโณ  
  
อาจารมุตฺตฺย’ภวิ นเจหิติฎฺฐิโก,  
  
อุทฺทิสฺสกํ อภิหฎกํ นิมนฺตนํ  
  
นาสาทยิ ปิฎกกโลปิกุมฺภิกํ; ()  
</li>
  
<li>
โส ทณฺฑมุคฺครมุสเล’ฬกนฺตรํ  
  
ปายนฺติคพฺภินิปนิตีหิ จา’หฎํ,  
  
สามกฺขิกาวิสย มุหินฺนเมกิกํ  
  
สงฺกิตฺติโนทนมปิ นาภิสาทยี; ()  
</li>
  
<li>
โสวีรกํ นปิวิ สุรํ นเมรยํ  
  
สุกฺขามกํ ยทปิ ติโกวิสุทฺธิกํ,  
  
โส มจฺฉมํสกวิกติํ ปฎิกฺขิปิ  
  
อเปฺปกทา ตปสิ นิรามคนฺธิโก; ()  
</li>
  
<li>
โส สตฺตโตปฺปภุติ กเมน หาปยํ  
  
ยาเวกมาหริ กพลํ พลตฺถิโก,  
  
โส สตฺตโตปฺปภุติ กเมน หาปยํ  
  
เอกํ กุลํ อุปคมิ ยาว ภิกฺขิตุํ; () (ยมกพนฺธนํ)  
</li>
  
<li>
เอกาย ทีหิปิ ติจตูหิ ปญฺจหิ  
  
ทินฺนํ ปฎิคฺคหิ ฉหิ ทตฺติสตฺตหิ,  
  
เอกาหิกปฺปภุติกมทฺธมาสิกํ  
  
มูลํ สยํ ปติตผลํ ปภุญฺชิ โส; ()  
</li>
  
<li>
สามากตณฺฑุลมถสากมทฺทกํ  
  
นีวารกุณฺฑกหฎททฺทุลาทิกํ,  
  
ปิญฺญากโคมยติณ ฌามโกทนํ  
  
วีโร มหาวิกฎมปานุภุญฺชิ โส; ()  
</li>
  
<li>
โถกํ ปิวิ ปกสตมิตํ หเรณุก-  
  
ยูสํ ตถา จนก กุลตฺถมุคฺคชํ,  
  
โส อปฺปโภชนปรโม สชีวิตํ  
  
เอเกน ยาปยิ ติลตณฺฑุเลน’ปิ; ()  
</li>
  
<li>
สาณมฺมสาณ?ชิน’ชินกฺขิปจฺฉว-  
  
ทุสฺสํ ติรีฎกกุสวากจีรกํ,  
  
โส เกสกมฺพลมปิวาฬกมฺพล  
  
โมฬุกปกฺขิกผลกานฺย’ธารยิ; ()  
</li>
  
<li>
ทุพฺพณฺณนตฺตกมยมคฺคปุคฺคโล  
  
อเปฺปกทา ปริทหิ ปํสุกูลกํ,  
  
อตฺตนฺตโปวรณ ปรายโณ ภวิ  
  
โส มสฺสุกุนฺตลตนุโลมโลจโก; ()  
</li>
  
<li>
อุพฺภฎฺฐโก’ภวิ ปริวชฺชิตาสโน  
  
อุกฺกฎฺฐมุกฺกุฎิกวตํ อธิฎฺฐหี,  
  
อุทฺธคฺคกณฺฎกวีสเม อปสฺสเย  
  
เสยฺยํ อกา ตทุปริฐานจงฺกมํ; ()  
</li>
  
<li>
โส สายตติยกมุทกาวโรหณ-  
  
ยุโตฺต ปวาหยิตุมฆํ สมุสฺส หี,  
  
อาตาปยํ อิติ ปริตาปยํ สกํ  
  
เทหํ จิรํ ปริหริ ปาปภีรุโก; ()  
</li>
  
<li>
โย เนกหายนคณิโก’ตฺถิ’ตินฺทุก-  
  
รุกฺขสฺส โข ปปฎิกชาตขาณุโก,  
  
เอวํ ตถา ปปฎิกชาตมตฺตโน  
  
คตฺตญฺจ สนฺนิวิตรโชมลํ ภวิ; ()  
</li>
  
<li>
โสวา ปโร นตุ ปริวชฺชยี รโช-  
  
ชลฺลานิ กชฺชลมลินานิ ปาณินา,  
  
เทหํ สุโภชนชหเนน ชชฺชรํ  
  
เตลํ วิเลปิย รชสา’ภิถูลยี; ()  
</li>
  
<li>
โส เทฺว’กปสฺสยิกวตํ ปปูรยี  
  
อาปานโก’ ภวิ ผลเก’ปิ ถณฺฑิเล,  
  
เสยฺยํ อกาก วิหริ วิเวกกามวา  
  
อโชฺฌคหํ อทุติยโก มหาวนํ; ()  
</li>
  
<li>
ปาเณ อิเม วิสมคเต’ติขุทฺทเก  
  
นา’หํ วธิสฺสมิติ ปฎิจฺจ’นุทฺทยํ,  
  
อุสฺสาวมทฺทนหิรภีรุตาย โส  
  
นาโถ อภิกฺกมิ จ สโต ปฎิกฺกมิ; ()  
</li>
  
<li>
นินฺนตฺถลา วนคหนา วนาสโย  
  
นินฺนตฺถลํ วนคหนํ มิโค ยถา,  
  
หีโต วิปสฺสิย วิปิโนปเค ชเน  
  
ตาสาภิภู ปปนติ เอวเมวโข; ()  
</li>
  
<li>
ทิสฺวาน ลุทฺทกวนกมฺมิกาทโย  
  
โคปาลเก ติณนฬกฎฺฐหารเก,  
  
มาจทฺทสํ อหมปิ เตตฺย’ยํชโน  
  
มา มํ วิปสฺสตุ สมธิฎฺฐหํ วตํ; ()  
</li>
  
<li>
เอโกวสงฺคณิกวิหารภีติยา  
  
นินฺนตฺถลา วนคหนา ตโปนิธี,  
  
นินฺนตฺถลํ วนคหนํ ปปาต โส  
  
ตสฺสาสิ ตาทิสิ ปวิวิตฺตตา ตทา; ()  
</li>
  
<li>
ยสฺมิํวเน จรตมวีตราคีนํ  
  
โรมุคฺคโม จรณตลานิ กมฺปเร,  
  
ทิสฺวาน ภิํสณกวนํ ตถาวิธํ  
  
อโชฺฌคหํ วสิ ปวิเวกกามวา; ()  
</li>
  
<li>
อุสฺสาวปาตตสมเย’นฺตรฎฺฐเก  
  
เหมนฺติเก สิสิรตราย รตฺติยา,  
  
อพฺภาวกาสิก มภิปูรยิ วตํ  
  
กิจฺฉํ วสิ วสิ วนสณฺฑโค ทิวา; ()  
</li>
  
<li>
คิโมฺหตุ ปจฺฉิมทิวสนฺตเร ทิวา  
  
อพฺภาวกาสิกธุตธมฺมปูรโก,  
  
รตฺติํ วเน วิหริ ชวฎฺฐิกานฺยุ’ป  
  
นิสฺสาย โส อสยิ สุสานภูมิยํ; ()  
</li>
  
<li>
พุทฺธงฺกุรํ อุปคมิโย’ฐุภนฺติ’ปิ  
  
โอมุตฺตยนฺติปิ รชโส’กิรนฺติ’ปิ,  
  
โคมณฺฑลา สวณขิเลสุ ทณฺฑกํ  
  
ทตฺวา วทาปยิตุมุปกฺกมนฺติ’ปิ; ()  
</li>
  
<li>
โสวาธิวาสยิ สติมา อุเปกฺขโก  
  
ตํเวทนํ กฎุกก มนญฺญเวทิยํ,  
  
ทุเกฺข สุเข สุมติ ตุลาสริกฺขโก  
  
พาเลสุ เตสฺว’ปิ นวิโกปยิมนํ; ()  
</li>
  
<li>
อาหารตปฺปณวิธินา วิสุทฺธิ’ติ  
  
เอเก วทนฺติ’ห สมณาญฺญติตฺถิยา,  
  
โกลาทิโภชนวิกติํ ตถาวิธํ  
  
อปฺปิจฺฉตาย’นุภวิ สุทฺธิกามวา; ()  
</li>
  
<li>
อโปฺปชโภชนวิกติํ ปภุญฺชโต  
  
ขตฺติํสลกฺขณสิริยา สมุชฺชลํ,  
  
กาโย สุรทฺทุมรุจิโร’ธิมตฺตก-  
  
สีมานมฎฺฐิกตจ มาปธีมโต; ()  
  
ปพฺพานิวา อสิตลนาสฺว’สิติก-  
  
วลฺลิสุ อุนฺนต’วนตานิ เสยฺยถา,  
  
อาสุํ ตถา กรจรณาทิกานิ’ปิ  
  
ตสฺสุ’นฺนโตนต’วยวาติ วิคฺคเห; ()  
</li>
  
<li>
โมเกฺขสิโน กรภปทํว นิสฺสิริํ  
  
นิมฺมํส มานิสท มหู สิริมโต;  
  
ตสฺสุ’นฺตตาวนตกปิฎฺฐิกณฺฎโก  
  
อาสิ ยถาวลยิตวฎฺฎนาวลิ; ()  
</li>
  
<li>
โคปาณสิ สิถิลิตพนฺธนา ชร-  
  
สาฬาย เหฎฺฐุปริฐิเต’ว ธีมโต,  
  
นิมฺมํสโลหิตกกเลพเร ปฺย’ว-  
  
ภคฺคา ภวุํ ปวิสมผาสุกาวลี; ()  
</li>
  
<li>
อปฺปํ กุโภชนวิกติํ ปภุญฺชโน  
  
ตสฺส’กฺขิกูปคยุคลกฺขิตารกา,  
  
โอกฺกายิกา อภวุ มคาธคา ตทา  
  
คมฺภีรกุปคทกตารกาก วิย; ()  
</li>
  
<li>
วาตาตเปน’ ภิผุสิโต ยถา’มก-  
  
จฺฉิโนฺน’ภิสมฺผุฎนิ อลาพุ ติตฺตโก,  
  
สีสจฺฉวี สุขุมฉวิสฺส โภชโน-  
  
ปเจฺฉทเนน’ภิผุฎิตา ฐิตํ ตถา; ()  
</li>
  
<li>
ตโสฺสทรจฺฉวิ ปน ปิฎฺฐิกณฺฎกํ  
  
อลฺลิยิ โส มุนิ มลมุตฺตโมจโก,  
  
โอกุชฺชิโต ปริปติ ปูติมูลก-  
  
โลมานิ ตพฺพปุคลิตานิ ภูมิยํ; ()  
</li>
  
<li>
โส ปิฎฺฐิกณฺฎกมวสงฺคปาณินา  
  
กุจฺฉิจฺฉวิํ ผุสิตุมิโต ปรามสิ,  
  
โส ปิฎฺฐิกณฺฎกมวสงกฺคปาณินา  
  
กุจฺฉิจฺฉวิํ ผุสิตุมิโต ปรามสิ; () (ยมกพนฺธนํ)  
</li>
  
<li>
กาโลนุโข วรปุริโส’ติ โน ตถา  
  
สาโมนุโข นปิ นนุมงฺคุรจฺฉวิ,  
  
อาสุํ ตทา กวิมติกถาปรา นรา  
  
ทิสฺวา มลคฺคหิตมโสภนจฺฉวิํ; ()  
</li>
  
<li>
เย สนฺตี สมฺปตี สมณา’ภวุํ ปุเร  
  
อตฺตนฺตปา ตปสิ อนาคเต สิยุํ,  
  
เต เวทนํ กฎุกมิโตธิกํ กิมุ  
  
เวเทนฺติ เวทยุ มภิเวทยิสฺสเร; ()  
</li>
  
<li>
อีหาย ทุกฺกรกิริยายิ’มาย’ปิ  
  
เนว’ชฺฌคา ยมริยญาณทสฺสนํ,  
  
อตฺตูปตาปนกสิรสฺส เกวลํ  
  
ภาคี ภวิ อนริยมคฺคคามิโส; ()  
</li>
  
<li>
สํสาเร สาติสาเร พรตรทรเถ สํสรํ สจฺจสโนฺธ  
  
เขเทเวเทสิ เทวาสิรนรสรโณเอสยํสตฺตสนฺติํ,  
  
ธีโรวีโรวโรโยปภวภวภโยปาปตาปพฺพิปโตฺต  
  
อาโยคํ โยคิโยคี ปริหริ หิริมาเอวเมวจฺฉวสฺสํ; () (มุตฺตาหาร พนฺธนํ)  
</li>
  
<p>อิติ เมธานนฺทาภิธาเนน ยตินา วิรจิเต สกล กวิชน หกยานนฺททานนิทาเน ชินวํสทีเป อวิทุเรนิทาเน มหาโพธิสตฺตสฺส มหา ปธานานุโยคปฺปวตฺติปริทีโป เอกาทสโมสโคฺคฯ
</ol></p>


<ol>
<li>
กามํ กามสุขลฺลิกา’นุโยโค  
  
หีโน’นตฺถกโร’ตฺย’เน(’กรูปํ),  
  
จิเนฺตตฺวาน ตโปวนํ วิมานา  
  
ตฺวํ สิทฺธตฺถุ’ปคมฺม กาหเส กิํ; ()  
</li>
  
<li>
โกนาม’นฺตุ’ปตาปนา’นุยุโตฺต  
  
ปโตฺต โหติ สุขปฺปทํ กทาจิ,  
  
ตสฺมา อตฺตุ’ปตาปนา’นุโยโค  
  
หีโน’นตฺถกโร’ติ จินฺตยสฺสุ; ()  
</li>
  
<li>
อตฺตานํ สยเมวโมวทิตฺวา  
  
ปิณฺฑายา’นุฆรํ จริตฺว ลทฺธํ,  
  
ภตฺตํ ภุตฺตวโต สกมฺหิ กาเย  
  
อาสุํ ปากติกานิ ลกฺขณานิ, ()  
</li>
  
<li>
หีนนฺตทฺวยวชฺชเนน ชาตุ  
  
ญาณุกฺกํสคตมฺหิ ตมฺหิ วีเร,  
  
โพธายู’ปสมาย นิพฺพิทาย  
  
อุกฺกฎฺฐํ ปฎิปตฺติมาจรเนฺต; ()  
</li>
  
<li>
ฉพฺพสฺสานฺย’นิทุกฺกรํ กริตฺวา  
  
โพธิํ นาชฺฌคโต สุโภชนานิ,  
  
ภุญฺชโนฺต กิมุ กุพฺพเต’ ปธานา  
  
วิพฺภโนฺต อิติ ปญฺจวคฺคิยายํ; ()  
</li>
  
<li>
มททิตฺวา สิกตํ สิเนหลทฺธา  
  
เกวา’สุํ สมณํ หิ’มํ อุเปจฺจ,  
  
โก มูโฬฺห’ธิคมาธิคนฺตุมิเจฺฉ  
  
จิเนฺตตฺวา มิคทายโมตริํสุ; ()  
</li>
  
<li>
เสนานีนิคเม ตทานิ เสฎฺฐิ-  
  
ธีตา สามิกุลํ อลงฺกตา’สิ,  
  
ภาเรนา’วนตงฺคินี กุจานํ  
  
หํสิวา’ลสคามินี สุชาตา; ()  
</li>
  
<li>
ชาเต ปตฺถิตปตฺถนาสมิเทฺธ  
  
รุกฺขา’ธิคฺคหิตาย เทวตาย,  
  
กาตุํ สาพลิกมฺมก มานยิตฺวา  
  
เธนู ลฎฺฐิวโนปคา สหสฺสํ; ()  
</li>
  
<li>
ตาสํ ปญฺจสตานิ ทุทฺธขีรํ  
  
ปาเยตฺวา กตปุน ยาวตา’ฒเธนู,  
  
ขีรานํ ปริวตฺตนํ วิธาย  
  
ปจฺจูสมฺหิ ทุโทห ตา’ฒเธนู; ()  
</li>
  
<li>
มิเสฺสตฺวา สยเมวว ทุทฺธขีรํ  
  
ปายาสํ ปจิตุํ สมารภิตฺถ,  
  
เทวา ตตฺถ สุธารสํ ขิปิตฺวา  
  
อารกฺขาทิมกํสุ อุทฺธนสฺมิํ; ()  
</li>
  
<li>
ตสฺสา’สิ หิมาวาจโล’ปธานํ  
  
ปลฺลโงฺก ปถวิตลํ อหู เจ,  
  
หตฺถา ปจฺฉิมปุพฺพสาคเรสุ  
  
ปาทา ทกฺขิณสาคเร ภวิํสู; ()  
</li>
  
<li>
อุคฺคนฺตฺวา ติณชาติ นาหิรนฺธา  
  
ตสฺสา’หจฺจ ฐิตา นภํ อเสสํ,  
  
ฉาเทสุํ จรณุฎฺฐิตา’สฺส กณฺห-  
  
สีสา’ชานุยุคา’ปฺย’กณฺหกีฎา; ()  
</li>
  
<li>
จตฺตาโร สกุณา จตุทฺทิสาหิ  
  
ปตฺวา ตปฺปทปญฺชรํ วิวณฺณา,  
  
เสตา’สุํ ปุถุมีฬฺภปพฺพตสฺส  
  
สีเส จงฺกมิ โส อลิมฺปมาโน; ()  
</li>
  
<li>
อิเจฺจวํ สุมติ’ฎฺฐปากทานิ  
  
ปสฺสิตฺวา สุปินานิ ปญฺจ นิฎฺฐํ,  
  
ปโตฺต อชฺช ภวามหนฺติ พุโทฺธ  
  
นิโคฺรธํ สมุเปจฺจ สนฺนิสีทิ; ()  
</li>
  
<li>
โสเธตํ สหิตา ตุ ปุณฺณทาสี  
  
ปจฺจูเส วฎมูลปุพฺพเสเล,  
  
ตํ โลเกกรวิํ วิราชมานํ  
  
ทิสฺวา’โวจ สุชาตเมตมตฺถํ; ()  
</li>
  
<li>
ลกฺขคฺฆํ หริปาติมาหริตฺวา  
  
สา อาวชฺชยิ ปกฺกภาชนํ โส,  
  
ปายาโส วินิวฎฺฎิโต ฐิโต’สิ  
  
ตายํ โปกฺขรปตฺตโตว’โตยํ; ()  
</li>
  
<li>
สา อญฺญาย สุวณฺณปาติยา ตํ  
  
ฉาเทตฺวา มุทิตา ปสนฺตจิตฺตา  
  
คนฺตฺวา มณฺฑน มณฺฑิตา สสีเส  
  
กตฺวา ปูชยิ โภชนํ สุชาตา; ()  
</li>
  
<li>
กาลํ เอตฺตกเมวโพธิสตฺตํ  
  
นาติกฺกมฺม วิธาตุทินฺนปโตฺต,  
  
สมฺปโตฺต’สิ อทสฺสนํ ตโต ตํ  
  
ปาติํ โสณฺณมยํ ปฎิคฺคเหตฺวา; ()  
</li>
  
<li>
หํสาลิมลินีกตารวินฺท-  
  
เรณุจฺฉนฺนสุนีลนีรปุรา,  
  
ยา เนรญฺชรวิสฺสุตา’สิ ตาย  
  
นชฺชาตีรมคญฺชิ สตฺตสาโร; ()  
</li>
  
<li>
ปายาสามิสปุณฺณโสณฺณปาติํ  
  
กาสาวานิ ชินงฺกุโร ฐเปตฺวา,  
  
ตีเร ตาย สวนฺติยา นหาตุํ  
  
ติตฺถํ คนฺธคโชริโว’ตริตฺถ; ()  
</li>
  
<li>
โรลมฺพากุลนีลนีรเชหิ  
  
เสวาเลหิ นทีชลํ สุนิลํ,  
  
นิกฺขนฺตชฺชุติสญฺจเยหิ เทหา  
  
โอติณฺณสฺส ชคาม ปิญฺชรตฺตํ; ()  
</li>
  
<li>
คงฺคากามินิ กญฺชเรณุคนฺธ-  
  
จุณฺณํ ตุงฺคตรงฺคพาหุนา ตํ,  
  
ภตฺตารํ สลิเลน สีตเลน  
  
มเกฺขตฺวาสุนหาปยนฺตี’วา’สิ; ()  
</li>
  
<li>
ตุลฺยํ ตพฺพทนมฺพุเชน ลทฺธุํ  
  
อายนฺตํ รวิรํสิสงฺคเมน,  
  
หํสเสฺสณิ สโรชโกสราสิํ  
  
สํทูเสสิ อาวาริโย หิ ปาโก; ()  
</li>
  
<li>
ตีเร สารสจกฺกวากปกฺขี  
  
โสสาย’สฺสวิสาริตํ’สปกฺขา,  
  
คมฺภีรมฺภสิ มตฺตมาหริํสุ  
  
มเญฺญ นิกฺกรุณาย เอตฺตกนฺตี; ()  
</li>
  
<li>
ตุเณฺฑ มณฺฑิตปุณฺฑรีกทโณฺฑ  
  
ปเกฺข เกรวปณฺฑเร ปสารี,  
  
นาถสฺสุ’พฺพหิ มตฺตหํสราชา  
  
เสตจฺฉตฺตวิภุติมุตฺตมเงฺค; ()  
</li>
  
<li>
วตฺตโมฺหชปโลภิตาลิจกฺกํ  
  
จกฺขวาปาถคตํ ชินงฺกุรสฺส,  
  
สํทเสฺสสิ ปธานภุฐิตสฺส  
  
นิลสฺมิํ กสิณมฺหิ ภูติภารํ; ()  
</li>
  
<li>
เวยฺยาวจฺจกราริวาปคายํ  
  
เสวาลาทิมลาปเนน มีนา,  
  
ปาทญฺจนฺทคมีนลกฺขณสฺส  
  
ตสฺส’เคฺค วิมลิกริํสุ วาริํ; ()  
</li>
  
<li>
อุตฺติณฺณสฺส วิสาลสาฬสาขี-  
  
สาขาหตฺถปุเฎหิ ปุญฺกฺนาย,  
  
คตฺตํ มนฺทสุคนฺธคนฺธวาห-  
  
วตฺถํ สาฬวนงฺคนา อทาสิ; ()  
</li>
  
<li>
โลกิโนฺท ปริมณฺฑลํ นิวโตฺถ  
  
ฉาเทตฺวาน ติมณฺฑล’นฺตริยํ,  
  
พนฺธิโตฺวปริ กายพนฺธนมฺปิ  
  
กาสาวํ ปริธายิ ปํสุกูลํ; ()  
</li>
  
<li>
ปายาสสฺส นิรูทกสฺส อูน-  
  
ปญฺญาสปฺปมิเต วิธาย ปิเณฺฑ,  
  
ปาจีนาภิมุโข นิสชฺช นชฺชา  
  
ตีเร ตาย อกาสิ ภตฺตกิจฺจํ; ()  
</li>
  
<li>
ปายาโส มธุโร’ยมสฺส สตฺต-  
  
สตฺตาหํ ปฎิวิทฺธโพธิโน หิ,  
  
โอชาสมผรณาย ฐานมาสิ  
  
ตสฺมา โส ปวิหาสิ นิพฺพิเหสํ; ()  
</li>
  
<li>
พุเชฺฌยฺยํ ยทิ โพธิมชฺช โสหํ  
  
อุทฺธํโสตมยํ สุวณฺณปาติ,  
  
คงฺคายํ ขิปกิ คจฺฉตูติ วตฺวา  
  
ธีมา ทกฺขิณหตฺถคํ ตมคฺฆํ; ()  
</li>
  
<li>
โสตํ ภินฺทิย สา สวนฺติมเชฺฌ  
  
ฐตฺวา ปาติ ยโต อสีติหตฺถํ,  
  
อุทฺธํโสตมุเปจฺจ สนฺนิมุชฺชิ  
  
ตสฺมา โส’ปิ นิมุชฺชิ ปีตินชฺชํ; ()  
</li>
  
<li>
นาคานํ ภวนํ อุเปจฺจ ติณฺณํ  
  
พุทฺธานํ ปนิมมฺหิ ภทฺทกเปฺป,  
  
สาปาติปริภุตฺตโสณฺณปาติ  
  
ฆเฎฺฎตฺวาน ฐิตา กตานุราวา; ()  
</li>
  
<li>
ตํ ทีฆายุกกาลนาคราชา  
  
สุตฺวา สทฺทมถชฺชเป’กพุโทฺธ,  
  
อุปฺปโนฺนติ ชินํ อภิตฺถวโนฺต  
  
อฎฺฐาสิ ถุติคีติกาสเตหิ; ()  
</li>
  
<li>
ฉายาพทฺธวิสาลสาฬสาลํ  
  
ปตฺวาสาฬวนํ นทีสมีเป,  
  
อาชีวฎฺฐมสีลสํวเรน  
  
อาโทเยว วิสุทฺธกายวาโจ; ()  
</li>
  
<li>
กตฺวาฎฺฐารสปิฎฺฐิกณฺฎกานํ  
  
โกฎีนํปฎิปาทนํ กเมน,  
  
ปลฺลงฺกสฺสนิสชฺชพนฺธเนน  
  
กมฺมฎฺฐานสติํ อุปฎฺฐเปตฺวา; ()  
</li>
  
<li>
อานาปานสติํปริคฺคเหตฺวา  
  
นิพฺพเตฺตสิมลคฺคหีตปุเพฺพ,  
  
รูปารูปสมาธโย’ฎฺฐปญฺจา-  
  
ภิญฺญาโย วสิตาจ โส วสีโส ()  
</li>
  
<li>
ฌานสฺสาทรโต ทิวาวิหารํ  
  
กตฺวา สาฬวเน สุราสุเรหิ,  
  
ธีโร มคฺคมลงฺกตํ กรีว  
  
คนฺตุํ โอตริยตฺรโพธิมูลํ; ()  
</li>
  
<li>
ลาชาทีกุสุเมหิวิปฺปกิโณฺณ  
  
มุตฺตาปณฺฑรวาฬุกาตฺถโต โส,  
  
มโคฺค ตุงฺคตรงฺค ภงฺคหาริ  
  
ลกฺขีวาสปโยทธีริ’วา’สิ; ()  
</li>
  
<li>
มชฺฌา’โรปิตปงฺกชาภิรามํ  
  
มุตฺตาทามสมากุลํ สมนฺตา,  
  
กโณฺณลมฺพสุวณฺณฆณฺฎมสฺส  
  
เทฎา ทิพฺพวิตาน มุกฺขิปิํสุ; ()  
</li>
  
<li>
โลกตฺถํ กรณาย โจทิตสฺมิํ  
  
ตสฺมิํ โลกทิวากเร’กวีเร,  
  
คจฺฉเนฺต สหชาตโพธิมูลํ  
  
อาโลโก อุทปาทิ สพฺพโลเก; ()  
</li>
  
<li>
อายนฺตํ ติณฺหารโก ปถมฺหิ  
  
ทิสฺวา โสตฺถิยนามภูสุโร ตํ,  
  
ปาทาสิ ติณมุฎฺฐิโย’ฎฺฐมตฺตา  
  
นาโถ ตานิ ติณานิ สมฺปฎิจฺฉิ; ()  
</li>
  
<li>
วตฺตเตฺต วรปาฎิหาริยมฺหิ  
  
มเคฺค คนฺธคโช’จ ชมฺหมาโน,  
  
สมฺปโตฺต กรุณากลตฺตภตฺตา  
  
สโมฺพธาธิคมาย โพธิมูลํ; ()  
</li>
  
<li>
ตโสฺสสีทฐิตํ’ว จกฺกวาฬํ  
  
เหฎฺฐา ทกฺขิณโต’ตฺตรานนสฺส,  
  
ปญฺญายุ’ตฺตรจกฺกวาฬมุทฺธํ  
  
ลงฺฆิตฺวานฐิตํ’ว อาภวคฺคํ; ()  
</li>
  
<li>
เอวํ ปจฺฉิมมุตฺตรํ ทิสมฺปิ  
  
อฎฺฐานนฺติ ปทกฺขิณํ กโรโนฺต,  
  
คนฺตฺวา ฐานวรํ ปุรตฺถิมสฺมิํ  
  
อฎฺฐาสิ วสิ ปจฺฉิมานโน โส; ()  
</li>
  
<li>
ธีมา ทกฺขิณปาณิปลฺลเวน  
  
อเคฺค ตานิ ติณานิ สตฺถรี โส,  
  
ตมฺหา จุทฺทสหตฺถมุปฺปติตฺวา  
  
ปลฺลโงฺก สมลงฺกรี ทุมินฺทํ; ()  
</li>
  
<li>
ทโกฺข การุปวีณจิตฺตกาโร  
  
กาตุํ วา’ลิขิตุํ ยถานสกฺกา,  
  
อฎฺฐํสุ หริตานิ สนฺถตานิ  
  
เอวํ ตานิ ติณานิ อุปฺปติตฺวา; ()  
</li>
  
<li>
มํสาที อุปสุสฺสเร นหารู  
  
อฎฺฐีเจปฺยวสิสฺสเร สรีเร;  
  
มุเญฺจยฺยํ จตุราสเวหิ ยาว  
  
ภินฺทิสฺสามิ นตาวิมํ อหนฺติ; ()  
</li>
  
<li>
ทฬฺหํ จินฺติย ทฬฺหมานโส โส  
  
ปาจีนาภิมุโข ทุมินฺทพนฺธํ;  
  
กตฺวา ปิฎฺฐิคตํ นิสีทิ โพธิ-  
  
ปลฺลงฺกมฺหิ ยุคนฺธเร รวี’ว; ()  
</li>
  
<li>
โลเกโส สสิมณฺฑลาวภาสํ  
  
เสตจฺฉตฺตมธารยี ตทเญฺญ,  
  
สุทฺธาวาสตลฎฺฐเทวตา ตํ  
  
ปูเชสุํ มกุฎปฺปิตญฺชลีหิ; ()  
</li>
  
<li>
เย รูปาวจเร วสนฺติ เทวา  
  
เต จ’ญฺญตฺร อสญฺญสตฺตเทเว,  
  
สมฺปตฺวา วชิราสเน นิสินฺนํ  
  
ปูเชสุํ กุสุมากุลญฺชลีหิ ()  
</li>
  
<li>
เอกเจฺจ ปรนิมฺมิตาทิโลกา  
  
ปตฺวา ภตฺติภรา’มรา มหิํสุ,  
  
ปูชาภณฺฑสมาภิกิณฺณหตฺถา  
  
มาราริํ ตหิมาป ปาปิมา กิํ; ()  
</li>
  
<li>
เย นิมฺมาณรติมฺหิ นิชฺชรา เต;  
  
ปตฺวา คนฺธกรณฺฑมณฺฑเลหิ,  
  
สมฺปูเชสุมลงฺกตงฺฆิปีฐํ  
  
นํ เสฎฺฐํ วิชยาสโนปวิฎฺฐํ; ()  
</li>
  
<li>
อฎฺฐาสิ ตุสิตาลยา สเสโน  
  
ปตฺวา สนฺตุสิตวฺหเทวราชา,  
  
วิเชโนฺต หริโมร ปิญฺฉปุญฺช-  
  
โสภํ กญฺจนตาลวณฺฎปนฺติํ; ()  
</li>
  
<li>
ปตฺวา ยามสุราลยา สเสโน  
  
สํวิเชสิ สุยาม เทวราชา,  
  
ธีรํ โสณฺณปณาฬิกานิปาต-  
  
ธาราสนฺนิภจารุจามเรหิ; ()  
</li>
  
<li>
เทวิโนฺท วิชยุตฺตราขฺยสงฺขํ  
  
วีสํ หตฺถสตํ ธมีตทเญฺญ,  
  
ปูเชสุํ ตมุเปจฺจ โกวิฬาร-  
  
ปุปฺผาทีหิ จ ตาวติํสเทวา; ()  
</li>
  
<li>
ยกฺขาทีหิ ปุรกฺขตา’ปิ เทว-  
  
ราชาโน จตุโร จตุทฺทิสาสุ,  
  
รกฺขํ สํวิทหิํสุ เทวโลกา  
  
ตํ ปตฺวาน วินฎฺฐโลมหฎฺฐํ; ()  
</li>
  
<li>
วาเทโนฺต สรมณฺฑลํ วิธาย  
  
วีณํ ปญฺจสิโข’ปิ เพฬุวาขฺยํ,  
  
ตํ สมฺปูชยิ กาลนาคราชา  
  
โถเมโนฺต ถุติคีติกาสเตหิ; ()  
</li>
  
<li>
เอวํ กาหฬเภริสงฺขวีณา-  
  
ฆณฺฎาวีชนิฉตฺตจามเรหิ,  
  
นจฺจาทีหิจลาชปญฺจเมหิ  
  
ทีปทฺธุปธเชหิ มานยุํ ตํ; ()  
</li>
  
<li>
สิทฺธโตฺถ ปฎิสิทฺธมารเธโยฺย  
  
กตฺตุํ อตฺตวเส สเทวโลกํ,  
  
สุตฺวา วายมตีติ โพธิมเณฺฑ  
  
มาโร ตตฺร สมารภิตฺถคนฺตุํ; ()  
</li>
  
<li>
ตสฺมิํ โข สมเย ภยาวหานิ  
  
มารโสฺส’ตรณาย การณานิ,  
  
จกฺขจาปาถคตานิ ทุนฺนิมิตฺต-  
  
รูปาทีนิ ติโลกโลจนสฺส; ()  
</li>
  
<li>
สุกฺข’โมฺหธรราวเภริราว-  
  
วิปฺผาราพธิรีกตมฺพรมฺปิ,  
  
ภีมํ วิชฺชุลตา’สิฆฎฺฎเณหิ  
  
มารสฺสา’หวมฺพฺฑลาภมาห; ()  
</li>
  
<li>
มารสฺสา’คมนญฺชเส รโชว  
  
วาชีนํ ขุรฆฎฺฎเณน ชาโต,  
  
อุกฺกาปาตสตํ ชเนสิ ตสฺส  
  
จกฺขวานิฎฺฐผขลํ ทิสาสุ ฑาโห; ()  
</li>
  
<li>
เวหาเส วิจรุํ กพนฺธรูปา  
  
กาโกลา พลิปุฎฺฐวายสารี,  
  
อุนฺนาทิํสุ ขรานิโล ปวายี  
  
อพฺภุฎฺฐาสิ รโช ทิสาสุ ธูโม; ()  
</li>
  
<li>
อาโลโก วิคโต ฆณนฺธกาโร  
  
โอติโณฺณ มหิกาสมาภิกิโณฺณ,  
  
อากาโส ปถวิ ภูสํ ปกมฺปิ  
  
เมฆจฺฉนฺนทินํ ทินํ พภูว; ()  
</li>
  
<li>
สิทฺธตฺถญฺหิ อสิทฺธมตฺถเมตํ  
  
กาตุํ อสฺสวมารกิงฺกราเม,  
  
วเตฺว’ถา’ติ ปชาปตี สเสโน  
  
ตเตฺถว’นฺตรธายิ ตาวเทว; ()  
</li>
  
<li>
สา เสตา ปุรโต ปชาปติสฺส  
  
อาสี พารสโยชนํ วินทฺธา,  
  
เอวํ ทกฺขิณวามโน จ โลก-  
  
ธาตฺวนฺตาวธีมาสิ ปจฺฉโต’ปิ; ()  
</li>
  
<li>
อุทฺธํ สา นวโยชนปฺปมาณา  
  
สโทฺท ภูมิวิทารโณริ’วา สิ,  
  
โส’ปฑฺฒํ สตโยชนํ พภูว  
  
อุจฺจํ โส คิริเมขโล คชิโนฺท; ()  
</li>
  
<li>
นาเหสุํ ปริสาสุ นิมฺมิตาสุํ  
  
เทฺวโยธา สทิสายุธาทธานา,  
  
ตพฺยาเสน อลญฺหิ โลมหํโส  
  
ยสฺสา’นุสฺสรเณน เจ สิยา เม; ()  
</li>
  
<li>
มาเปตฺวา สหสา สหสฺสพาหุํ  
  
คณฺหิตฺวา วิวิธายุธานิ เตหิ,  
  
อารูโฬฺห คิริเมขลํ สเสโน  
  
มาโร ปาตุรโหสิ พทฺธเวโร; ()  
</li>
  
<li>
เทเวโส ยสสา สมํ สเกน  
  
เสตจฺฉตฺต มคญฺฉิ สํหริตฺวา,  
  
เทเวโส ยสสา สมํ สเกน  
  
สงกฺขํ ปิฎฺฐิคตํ วิธาย ธาวี; () (ยมกพนฺธนํ)  
</li>
  
<li>
สโงฺกจา’นนกาหโล ชคาม  
  
ปาตาลํ ขลุ กาลนาคราชา,  
  
วีณาโทณิสโข สขานเปโข  
  
ตมฺหา ปญฺจสิโข กลหุํ ปลายิ; ()  
</li>
  
<li>
ทิสฺวา มารพลํ สโมสรนฺตํ  
  
สมฺปตฺตา ชนตา ปลายิ ภีตา,  
  
โสสีโห’ว วิหาสิ สกฺยสีโห  
  
เอโก กมารกรินฺทกุมฺหเภที; ()  
</li>
  
<li>
ปสฺสิตฺวา’ธรกนฺติภารมสฺส  
  
วตฺตโมฺหรุห มินฺทิราวิหารํ,  
  
สิทฺธเตฺถน สโม นจตฺถิ โลเก  
  
อิเจฺจวํ กลิมา’ห มารเสนํ; ()  
</li>
  
<li>
เอตสสา’ภิมุขา มยํ กทาจิ  
  
โนสโกฺกม’ภิยุชฺฌิตุนฺติ ตาตา,  
  
วตฺวา อุตฺตรปสฺสโต สมาโร  
  
ขนฺธาวารมพนฺธิ พทฺธเวโร;  
</li>
  
<li>
ทิสฺวา’โชฺฌตฺถรมานมารเสนํ  
  
อารกฺขาวรณํ ถิรํ วิธาย,  
  
ขนฺธาวารมพนฺธิ โสปิ วีโร  
  
เชตุํ ตํ ทสปารมี ภเฎหิ; ()  
</li>
  
<li>
มาโร ภุธรเมรุจกฺกวาเฬ  
  
รุกฺขาทีนิ วิจุณฺณิตุํ สมตฺถํ,  
  
โขเภตฺวา ภุวนตฺตยํ ทิสาสุ  
  
อุฎฺฐาเปสิ สมีรณํ สุโฆรํ; ()  
</li>
  
<li>
วาโต ปารมิธามวาริโต โส  
  
นิเตฺตชํ ปลยานิลสฺสโมปิ,  
  
ปโตฺต จามรมนฺทมารุโตว  
  
ตเนฺทโหตุปริสฺสมํ ชหาสิ; ()  
</li>
  
<li>
ธาราเวควิหินฺนภูมิภาคํ  
  
คมฺภีรา’สนิราวนิพฺภรา’ฆํ,  
  
มาโร มาปยิ ตุงฺควีจภงฺคํ  
  
วโสฺสฆํ ปริปาตรุกฺขเสลํ; ()  
</li>
  
<li>
วีโร ปารมิปาฬิพนฺธเนน  
  
รกฺขํ พนฺธิ นิชนฺตภาวเขเตฺต,  
  
เตโน’โฆ วิปถงฺคโม วิปกฺข-  
  
เสนายา’สิ ปวาหเณ นิทานํ; ()  
</li>
  
<li>
เตโชขณฺฑสมานมตฺตโน โส  
  
ตตฺตํ ปชฺชลิตํ สโชติภูตํ,  
  
มาเปโตฺว’ปลวสฺสมปฺปสยฺหํ  
  
ฌาเปตุํ ตมุปกฺกมิตฺถ มาโร; ()  
</li>
  
<li>
มารเสฺสว ปตนฺตมุตฺตมเงฺค  
  
โฆรํ ปารมิวายุเวครุทฺธํ,  
  
ตํวสฺสํ วชิราสนูปจาเร  
  
ปูชาปุปฺผคุฬตฺตนํ ชคาม; ()  
</li>
  
<li>
อสฺสโทฺธ วิสทิทฺธติณฺหธารํ  
  
อาทิตฺตํ ปิหิตมฺพโร’ทรํ โส,  
  
มาเปสิ อสิสตฺติโตมราทิ-  
  
วสฺสํ สพฺพทิสานิปาตมานํ; ()  
</li>
  
<li>
ตสฺมิํ ปารมิวมฺมวมฺมิตสฺมิํ  
  
วิสฺสฎฺฐา’ยุธวุฎฺฐิ กุณฺฐิตคฺคา,  
  
ปตฺวา สมฺปติ ปุปฺผวุฎฺฐิภาวํ  
  
ตปฺปาทาสนมตฺถเก ปปาต; ()  
</li>
  
<li>
มาโร วิจฺจิฎจิจฺจิฎายมานํ  
  
สํวฎฺฎานลขณฺฑวิพฺภมํ โส,  
  
วสฺสงฺคารมยํ สวิปฺผุลิงฺคํ  
  
อุฎฺฐาเปสิ ปลาสปกุปฺผวณฺณํ; ()  
</li>
  
<li>
ขิปฺปํปารมิมนฺตชปฺปเนน  
  
องฺคารานินิวาริตานิตานิ,  
  
ตํพุทฺธงฺกุรปุณฺณจนฺทพิมฺพํ  
  
เสวนฺตานิวิกิณฺณภานิวาสุํ; ()  
</li>
  
<li>
ภสฺมีกาตุมลนฺติมารเวริํ  
  
ธูมากิณฺณมนิคฺคตคฺคิชาลํ,  
  
มาโรเภรวราวมุสฺสทาภ-  
  
มพฺภุฎฺฐาปยิขารภสฺมวสฺสํ; ()  
</li>
  
<li>
เสตามุทฺธนิวิปฺปกิณฺณภสฺมิํ  
  
ตํวสฺสํจิตปารมีพเลน,  
  
ปตฺวาจนฺทนคนฺธจุณฺณภาวํ  
  
มาราริสฺสปปาตปาทมูเล; ()  
</li>
  
<li>
อสฺมิํ คุวลยาลวาฬคเพฺภ  
  
สมฺปาตานลทฑฺฒวณฺณุธารํ,  
  
อุตฺตาสาวหมตฺตโน’ปิ กโณฺห  
  
วสฺสาเปสิ อุฬารวณฺณุวสฺสํ; ()  
</li>
  
<li>
ทิสฺวา’งกฺฆีนขราลิรํสิคงฺคา-  
  
ตีรุสฺสาริตวณฺณุราสิ มสฺส,  
  
องฺคาโร’ว’ธิโกธปาวเกน  
  
กโณฺห กณฺหตโร’สิ ฌาปิตโตฺต; ()  
</li>
  
<li>
ธูปายนฺตมวีจิมจฺจิมนฺตํ  
  
สมฺผุฎฺฐํ ฆนเผณณพุพฺพุเลหิ,  
  
วสฺสํ ปงฺกมยํ ภุสํ นิมุโคฺค  
  
มาโร มาปยิ ปญฺจกามปเงฺก; ()  
</li>
  
<li>
ตสฺมิํปารมิสตฺตีสิติภูเต  
  
ปเงฺก จนฺทนปงฺกภาวยาเต,  
  
มาโร ปสฺสิย ผุลฺลปงฺกชาหํ  
  
โกปา ปงฺกหตานโนริวาสิ; ()  
</li>
  
<li>
มาราริํ อิมินา หนามหนฺตี  
  
โส โลกนฺตริยตฺธการโฆรํ,  
  
มาโร สูวิวิทาริยํ ทิสาสุ  
  
อุฎฺฐาเปสิฆนนฺธการขนฺธํ; ()  
</li>
  
<li>
โส’ยํ ปารมิชาตรํสิชาล-  
  
ภินฺนา’เสสตโมชินงฺกุเรโณ,  
  
ปลฺลโงฺกทยปพฺพโตทิโต’สิ  
  
กามํ มารตุสารโสสนาย; ()  
</li>
  
<li>
เอตํ คณฺหถ พนฺธถา’ติ วตฺวา  
  
นิฎฺฐํ กปฺปมวณฺณิยํ กวีหิ,  
  
สทฺธิํ มารพเลนุ’ปาคโต โส  
  
กุโทฺธ ยุทฺธมกา ปมตฺตพนฺธุ; ()  
</li>
  
<li>
ตํ ทิสฺวา’จลนิจฺจลฎฺฐเมส  
  
ปลฺลโงฺก นจปาปุณาติ ตุยฺหํ,  
  
มยฺหํ เห’สุ’ปกปกฺปเตว ตสฺมา  
  
อสฺมา วุฎฺฐหถา’วุโสตฺย’โวจ; ()  
</li>
  
<li>
เอกา’ปี สมติํสปารมีนํ  
  
ปลฺลงฺกตฺถมปูริตา ตยา’ติ,  
  
วุเตฺต โส ขิปิ นิชฺชิโต’รจกฺกํ  
  
จกฺกํ จกฺกวรงฺกิตสฺส สีเส; ()  
</li>
  
<li>
ตํ จกฺกายุธมุชฺฌิตปฺปภาวํ  
  
ยุเทฺธ ลทฺธชยสฺส มารชิสฺส,  
  
อุสฺสิสมฺหิ วราสนูปจาเร  
  
เสตจฺฉนฺตมิวุสฺสิตํ รราช; ()  
</li>
  
<li>
ตุยฺหํ สญฺจินนมฺหิ ปารมีนํ  
  
โก สกฺขี’ติ อหญฺจ สกฺขิโหมิ,  
  
สกฺขี’คนฺติ ปวตฺตมารเสนา-  
  
โฆโส ภุมิวิทารโณริ’วาสิ; ()  
</li>
  
<li>
ทาเปโนฺตนิชสกฺขิมุคฺคเตโช  
  
พาหุํตาวปสารยี ปวิโร,  
  
สกฺขีหนฺตีวทํ’ว มารเสนํ  
  
ตเชฺชโนฺต’ว พภูว ภุมิจาโล; ()  
</li>
  
<li>
มาตโงฺค คิริเมขโล ฉิตาริํ  
  
วนฺทโนฺต’วปปาต ชนฺนุเกหิ,  
  
มาโร ลทฺธปราชโย นิวตฺถ-  
  
วตฺถสฺสา’ปิ อนิสฺสโร ปลายิ; ()  
</li>
  
<li>
โฆรมารพลวารณาธิป-  
  
มานทปฺปนิภกุมฺภทารโณ,  
  
โพธิมูลวชิราสโนปริ  
  
เกสรีว วิรราช มารชิ; ()  
</li>
  
<p>อิติ เมธานนฺทาภิธาเนน ยตินา วิรจิเต สกล กวกิชน หทยานนฺททานนิทาเน ชินวํสทีเป อวิทูเร นิทาเน เทวปุตฺต มารพล วิทฺธํสน ปวตฺติปริทีโป ทฺวาทสโม สโคฺคฯ
</ol></p>


<ol>
<li>
นิขิลมารตุสารวิโสสิโน  
  
อถชินงกฺกุรทีธิติมาลิโน,  
  
รวิ กตาวสโร’ว’ปราจลํ  
  
(ทุต’วิลมฺพิต) คามิมุปาคมี; ()  
</li>
  
<li>
ชลธิวาริสิเนหสุปุริเต  
  
อภวิ ปํสุมหีตลมลฺลเก,  
  
ปณิหิตาปรภุธรวตฺติกา-  
  
ชลิตทีปสิเข’ว นโภมณิ; ()  
</li>
  
<li>
อุทยปพฺพตคพฺภสมุพฺภวํ  
  
สกยโสปฎิพิมฺพสมํสุภํ,  
  
สปทิ ตปฺปมุเข สสิมณฺฑลํ  
  
กสิณมณฺฑลวิพฺภมมุพฺพหิ; ()  
</li>
  
<li>
อรุณวณฺณสุธากร ภากรา  
  
ทิวสสนฺธิวิลาสินิยา ขณํ,  
  
ปริหริํสุ’ทยาปรภุธร-  
  
สวณคํ มณิมณฺฑน วิพฺภมํ; ()  
</li>
  
<li>
รวิธุรา วิธุรา สรสีวธุ  
  
กมลโกมลโกสปุฎญฺชลี,  
  
อุปวเน ปวเน’ริตภูรุหา  
  
ปนมิตานมิตาว ตโปธนํ; () (ยมกพนฺธนํ;)  
</li>
  
<li>
อปรสาครมุทฺธนิ ภาสุรํ  
  
ติมิรชาลปรํ รวิมณฺฑลํ,  
  
มุกุลิตมฺพุรุหสฺสิริมาหริ  
  
ภมรจกฺกภรํ สรสูปริ; ()  
</li>
  
<li>
ลวณวาริธิกาจสราวเก  
  
อปรภูธร กูฎ ภุชปฺปิตา,  
  
สูริยมณฺฑลปาติ นิมุชฺชิย  
  
ปุริมยามมุขํนกิมาหริ; ()  
</li>
  
<li>
มณิปภารุณ ภากร มณฺฑลํ  
  
ตมนุภุย มหมฺพุธิราหุนา,  
  
มุขคตํวมิตํ วิยก โลหิตํ  
  
ชลทราชิ รราช ทินจฺจเย; ()  
</li>
  
<li>
วิตตเมฆปภาหิ มุหุํ มุหุํ  
  
กฬิต ปาฎล ปลฺลว สมฺปทํ,  
  
วนฆฎํ วิฎปนฺตรคํ กมา  
  
ผูฎตโมปฎลํปริณามยี ()  
</li>
  
<li>
สุภชเนภชเนนิรเปกฺขินี  
  
วิปตินี ปตินีว รชสฺสลา,  
  
สุมธุเป มธุเป ปริวชฺชยุํ  
  
กมลินีมลินีกตนิรชา; () (ยมกพนฺธนํ;)  
</li>
  
<li>
มธุมทาลิกุลา มกุลาวลี  
  
อนิลภงฺค ตรงฺค ภุเชริตา,  
  
ปทุมินี รมณีหิ สิริมโต  
  
สุมหิตามณิกิงฺกิณิเสณิว; ()  
</li>
  
<li>
รสิกปกฺก ผลาผล สาลิสุ  
  
ตรุสิเรสุ สโมสรมานกา,  
  
ติมิรขณฺฑนิภา พธิรีกรุํ  
  
รวิปถํ วิรุเตหิ วิภงฺคมา; ()  
</li>
  
<li>
กุมุทินีปมทา’ถสุธากร-  
  
กรสเตหิ ปรามสนาปรํ,  
  
กุสุมหาสวิลาสธรา ภุสํ  
  
ภุวนวนฺทิรคพฺภมลงฺกริ; ()  
</li>
  
<li>
หิมกโร หริณญฺชนหารินา  
  
นิชกเรน นิรากริ ตงฺขเณ,  
  
สกลโลก’วิโลจน สมฺภวํ  
  
ฆนตโมปฎลํหิสโช ยถา; () (สิเลสพนฺธนํ)  
</li>
  
<li>
สปทิปารมิตารมิตาสโย  
  
นวม’นุสฺสติยาสติยา ปรํ,  
  
อธิกตา’ธิ สมาธิ สมาหิโต  
  
ปุริมชาติภเว ติภเว สริ; () (ยมกพนฺธนํ)  
</li>
  
<li>
สุมติปาทก ฌาน สมุฎฺฐิโต  
  
ปุริมขนฺธสมูหมนุกฺกมํ,  
  
อสริโส’ปนิสินฺนชยาสน-  
  
ปฺปภุติ ยาวสุเมธภวาวธิํ; ()  
</li>
  
<li>
อิธภเว สมนนฺตรชาติยํ  
  
ตทิยขนฺธปพนฺธมนุสฺสริ,  
  
ติจตุปญฺจฉสตฺต นว’ฎฺฐปิ  
  
ทสปิ วิสติติํสติ ชาติโย; ()  
</li>
  
<li>
ลหุมนุสฺสริตาฬิส ชาติโย  
  
ปภว ขนฺธวเสน ตหิํตหิํ,  
  
ภวสตํภวุปฑฺฒสตํภว-  
  
ทสสตํภวลกฺขมถาปรํ ()  
</li>
  
<li>
อปริมาณ ยุคนฺตคชาติโย  
  
อปริมาณ วิวฎฺฎคชาติโย,  
  
อปริมาณ ยุคนฺต วิวฎฺฎคา  
  
อปริมาณ คุโณ สริชาติโย; ()  
</li>
  
<li>
จตุสุโยนิสุสตฺตมนฎฺฐิติ-  
  
ติภวปญฺจคตีสุปริพฺภมิํ,  
  
กสิรภารวโห อหมญฺชเส  
  
สกฎภารวโห ควโชยถา; ()  
</li>
  
<li>
อิติสมญฺญ ธโร’สิมมุตฺร’หํ  
  
อิติ นิหีนปสตฺถ กุโล ภวิํ,  
  
อิติ ภวิํ อภีรูปวิรูปิมา  
  
อิติปิ ภตฺต ผขลาผล มาหริํ; ()  
</li>
  
<li>
อนุภวิํกุสลากุสลารหํ  
  
วิวิธทุกฺขมทุกฺข มทุกฺข ขํ,  
  
ทสสตายุ สตายุมิโตภวิํ  
  
อิติภวํติภวํสมนุสฺสริ; () (ยมกพนฺธนํ)  
</li>
  
<li>
อิติห ยาวสุเมธ ภวํ สุธี  
  
สุมริยา’ติคตา’มิตชาติโย,  
  
อสริ โสปฎิโลมวสา ตโต-  
  
ปฺปภุติ ยาว อิโต ตติยํ ภวํ; ()  
</li>
  
<li>
ปุนรมุตฺร ตโตภวโต จุโต  
  
สมุปปชฺชิ มนนฺตรชาติยํ,  
  
ตหิมหํตุสิเต ติทสาลเย  
  
ภวิมติชฺชุติ สนฺตุสิตาภิโธ; ()  
</li>
  
<li>
ตุสิตเทวนิกายสมตฺวโย  
  
ปรมรูป วิลาสธโร’ภวิํ,  
  
สุมธุรามตมาหริ มิทิสํ  
  
อนุภวิํสุขมินฺทฺริย โคจรํ; ()  
</li>
  
<li>
สมุปชีวิมมานุสหายน-  
  
จตุสหสฺส มหํตุสิตาลเย,  
  
มรุคณมฺพุรุหาสนยาจนํ  
  
อิห ปฎิจฺจ ตโต ภวโต จุโต; ()  
</li>
  
<li>
ชนนิราชินิยา มณิเจติเย  
  
สุคตธาตุมิวา’สมกุจฺฉิยํ,  
  
รวิกุเล ปฎิสนฺธิมหํ ปิตฺร-  
  
นรปติํ อธิกิจฺจ สมปฺปยิํ; ()  
</li>
  
<li>
อิติห รูปมรูปมนาทิกํ  
  
วิปริวตฺตติ วตฺตติ นาปรํ,  
  
วิสติยา สติ ยาว ธิยา’สนํ  
  
วิหตโมหตโม’สิ ภเว สุธี; () (ยมกพนฺธนํ;)  
</li>
  
<li>
จุตุปปตฺติปพนฺธวเสนหิ  
  
อวสวกตฺตนธาตุปรมฺปรา,  
  
ชลิตทีปสิเข’ว ปวตฺตติ  
  
นยิธปุคฺคลเวทกการโก; ()  
</li>
  
<li>
ปุริมขนฺธปพนฺธมเนกธา  
  
อิติววตฺถยโต หิ กุทิฎฺฐิโย,  
  
อปคตา’ตฺตนิ วีสติวตฺถุกา  
  
ตมิหทิฎฺฐิวิสุทฺธิ’ติ วุจฺจติ; ()  
</li>
  
<li>
สติมโต รวิมณฺฑลสนฺติภา  
  
สกฎมคฺคนิภา’ยมนุสฺสติ,  
  
ปุริมชาติสุ นาภิวิรชฺฌติ  
  
สรวเย สรภงฺคสโร ยถา; ()  
</li>
  
<li>
อจุติยาจุติยามติ มาสเน  
  
สุตวตี’ตวตี’หติ พุชฺฌิตุํ,  
  
สมุทิเต’มุทิเต กุมุทานิ’ม  
  
นกมลา กมลานิ อลงฺกริ; () (ยมกพนฺธนํ;)  
</li>
  
<li>
รุจิรจนฺทมริจิวิเลปินี  
  
กุมุทสณฺฑวิกาสวิหาสินี,  
  
รชนิมชฺฌิมยามวิลาสินี  
  
ตทธิสีลธนํ วิชาภาสิ กิํ ()  
</li>
  
<li>
ฆนสุนีลวิสาลตโปวนํ  
  
อนลภาสุรกีฎกุลากุลํ,  
  
รชนิราชินิยา กุสุมากุลา-  
  
วิรฬเกสกลาปสิริํ ภชี; ()  
</li>
  
<li>
ตทุปหารรตายิ’ว โกมุที-  
  
ภุชลตาย วิภาวริภีรุยา,  
  
คหิตลาชกภาชนวิพฺภมํ  
  
ผุฎิตเกรวกานน มาหริ; ()  
</li>
  
<li>
ติภุวเนกรวิํ รวิภตฺตริ  
  
อปรทีปคเต สรสีวธู,  
  
รชนิยา วิหิตาวสรา’ปิ กิํ  
  
ปริจริํสุ ปติพฺพตมพฺภุตํ; ()  
</li>
  
<li>
ปริลสิํสุ ภุสํ ภุวเน’วุ โภ  
  
รวิปเถ วิตตา, วิตตารกา,  
  
อนิมิเส หิ มหาย มหิมโต  
  
ชลิตทีปสิขาจ มหีตเล; ()  
</li>
  
<li>
มกรเตนเกตนสนฺติภา  
  
ตุหินทีธิติทีธิติ มชฺฌิเม,  
  
นิสิ ททาร สทารสราคินํ  
  
หทยเกรวเกรวกานนํ; () (ยมกพนฺธนํ)  
</li>
  
<li>
อถ ภวาภวทิฎฺฐิวิเภท นํ  
  
วิมติ โมห ตโมปุฎปาฎ นํ,  
  
จุตุปปาตปภุติ วิชาน นํ  
  
กถมลตฺถ สทิพฺพวิโลจ นํ; ()  
</li>
  
<li>
กุสลกมฺมปภาวสมุพฺภวํ  
  
สุขุมทุรคตานิ’ปิ โคจรํ,  
  
อนิมิสาน ปสาทวิโลจนํ  
  
รุธิรเสมฺภมกลาปคตํก ยถา; ()  
</li>
  
<li>
ตถริว’กฺขิสเมน สุธาสินํ  
  
วิมติทิฎฺฐิมิโสธนเหตุนา,  
  
หตมโนปกิเลสมเลน โส  
  
วิคตมานุสเกนหิ จกฺขุนา; ()  
</li>
  
<li>
กรตลมฺพุรุโหปริจกฺขุมา  
  
ยถาริวา’มลกีพทรีผลํ,  
  
จุตุปปตฺติคเตปิ ตถาคเต  
  
ติภุวนมฺหิ ยถิจฺฉิต มทฺทส; ()  
</li>
  
<li>
นวุปปาตขเณจ จุติกฺขเณ  
  
วิสยภาวมุเปนฺติ ตถาคตา,  
  
ตทุปจารวเสนิ’หทสฺสนํ  
  
ขมติ อฎฺฐกถาจริยาสโภ; ()  
</li>
  
<li>
อุปธิหีน’ธิหนีนตถาคเต  
  
อนปนีตปณีต ตถาคเต,  
  
อนภิรูป’ภิรูปตถาคเต  
  
สุคติ ทุคฺคติ ทุคฺค มุปาคเต; () (ยมกพนฺธนํ;)  
</li>
  
<li>
ติริยมุทฺธมโธปติตีย โส  
  
มติปหํ อภิปสฺสิ ยถารหํ,  
  
นิจิตกมฺมปเถจ ตถาคเต  
  
อุปริ ปาทกฌานสมุฎฺฐิโต; ()  
</li>
  
<li>
อกุสลานิ กริํสุ อิเม ติธา  
  
สุจริตานิ กริํสุ ติธา อิเม,  
  
อริยมคฺคผเลหิก สมงฺคิโน  
  
นสมณา’ติปิ อนฺติมวตฺถุนา; ()  
</li>
  
<li>
คุณนิรากรเณน อสาธโว  
  
อุปวทิํสุ นสนฺติ คุณา’ติ’เม,  
  
อปิจสปกฺปุริสา’ริยปุคฺคเล  
  
ตทนุรูปคุเณหิ ปสํสยุํ; ()  
</li>
  
<li>
วิตถลทฺธิปรามสนา อิเม  
  
ปรมลทฺธิปรามสนา อิเม,  
  
คหิตลทฺธิวเสน ตหิํตหิํ  
  
นิจิตกมฺมปถา ชนตา อยํ; ()  
</li>
  
<li>
จตุรปายมปายมปายติํ  
  
อุปคตา สุคติ สุคติํอิติ,  
  
ยติ สมาหิตวาหิตวา’ ทฺทส  
  
อนิมิสกฺขิสมกฺขิสมนฺวิโต; () (ยมกพนฺธนํ)  
</li>
  
<li>
สมฺมาสมฺมสโตสโต สติมโต กมฺมาทิเหตุพฺภวํ  
  
รูปารูปมนาคตงฺนิ มหา โมหนฺธกาโร ธิยา,  
  
อพฺภตฺถงฺคมิ ยาย โสฬสวิธา กงฺขาจเตกาลิกา  
  
สากงฺขาตรณพฺพิสุทฺธุ ทุติเยยาเม ปวตฺตา มติ; ()  
</li>
  
<p>อิติ เมธานนฺทาภิธาเนนยตินา วิรจิเต สกลกวิชน หทยานนฺททานนิทาเน ชินวํสทีเป อวิทุเร นิทาเน ปุเพฺพนิวาสญาณทิพฺพจกฺขุญาณาธิคม ปวตฺติปริทีโป เตรสโม สโคฺคฯ
</ol></p>


<ol>
<li>
สุธากเร วิกสิตเกรวากเร  
  
กเมนุ’ ปาสติ สติ ปจฺฉิมํ ทิสํ,  
  
วิหาวรี สสิรุจิรานนํ ชินํ  
  
ภชนฺติ ปจฺฉิมมถยาม โมตริ; ()  
</li>
  
<li>
ขณํ นิสาปติ วิรหาตุเรว’ยํ  
  
นิสาวธู มลินปโยธรมฺพรา,  
  
จตุทฺทิสายตนยเนหิ สมฺปติ  
  
มุโมจ สีกรนิกรสฺสุพินฺทโว; ()  
</li>
  
<li>
กิเลสนาสนปสุโต สมาธินา  
  
ปุถุชฺชโน ตทนุสยํ ยถุพฺพเห,  
  
ตถํ’สุนา ภุวนกลงฺกโสธโน  
  
นเห กลานิธิ สกลงฺก มุพฺพหี; ()  
</li>
  
<li>
ปุรตฺถิเม นภสิ วิกิณฺณ ตารกา-  
  
ปพนฺธนิพฺภรติมิรํ วิยากรี  
  
นิสาวธุ วลยิตหารภาสุร-  
  
สุนีลโกมลนวกุนฺตลสฺสิริํ; ()  
</li>
  
<li>
วิปสฺสนาพลวิมลีกตนฺตโร  
  
ชินงฺกุโร ทุริตมลํว จนฺทิมา,  
  
มริจิสญฺจยธวลีกตมฺพโร  
  
ตโมจยํ ตมนุจรํ นิรากรี; ()  
</li>
  
<li>
ปวายิ สีตลมลยานิโล ภุสํ  
  
ทิสงฺคนา สิสิรตุสารพินฺทโว,  
  
มุโมจ สา วิจริ นิสา นิสากร-  
  
มรีจิมญฺชริปริจุมฺพิเต ภุวิ; ()  
</li>
  
<li>
นิรงฺคเณ นิรุปกิเลส นิจฺจเล  
  
มุทุมฺหิ กมกฺมนิยวิสุทฺธิภาวเค,  
  
สมาหิเต มนสิ วิปสฺสนามนํ  
  
อถาสวกฺขยมติยา’ ภีนีหริ; ()  
</li>
  
<li>
สพารสงฺคิกภวจกฺก มชฺฌคา  
  
อนุกฺกเมน’ปิ ปฎิโลมโต สุธี  
  
ววตฺถยํ ยมริยญาณทสฺสนํ  
  
วิสุทฺธิยา วิสทฺธิยา ตทุจฺจเต; ()  
</li>
  
<li>
ขเณน โย สรติ สหสฺสโลจโน  
  
ยถาวโต ทสสตมตฺถ มสฺสปิ,  
  
วิธาตุโน นิชจรณงฺคุลิปฺปภา-  
  
วิภุสิตา’ขิลภุวโนทรสฺส’ปิ; ()  
</li>
  
<li>
อเสสนีวรณตุสารโสสิโน  
  
สมาธิสมฺภว’ ขิลฌานลาภิโน,  
  
ชคตฺตยํ กรพทรํ’ว ทสฺสิโน  
  
นยสฺส กสฺสจิ วิสยตฺต มาคตํ; ()  
</li>
  
<li>
อทิฎฺฐ มปฺปฎิ วิทิตํ สยํปุรา  
  
อนุตฺตรํตมริยญาณทสฺสนํ,  
  
อิมสฺส โคตมสมณสฺส สิชฺฌเต  
  
ครูปเสวนวิรหสฺส อพฺภูตํ; ()  
</li>
  
<li>
ภเวภเว ปริวิตทานปารมิ-  
  
พเลน’หู วิชฎิตโลภพนฺธโน,  
  
สเมตฺติขนฺตฺยนุคตสีลปารมี-  
  
ชเลน นิพฺพุตปฎิฆาทิปาวโก; ()  
</li>
  
<li>
ภเวภเว ภวิ ถิรญาณปารมี-  
  
ปธํสิตา’ขิลวิปรีตทสฺสโน,  
  
วินายกปกฺปภุติ ครูปเสวน-  
  
วเสน ปุจฺฉิย หตโมหสํสโย; ()  
</li>
  
<li>
ภเวภเว พุธชนปุชนาทินา  
  
ครูภิวาทนพหุมานนาทินา,  
  
ชนาปจายนวิธินา วิโนทยิ  
  
สทปฺป มุนฺนติ มภิมาน มุทฺธฎํ; ()  
</li>
  
<li>
ภเวภเว วิภวรติํ รติํภเว  
  
อนงฺคสงฺคมรติ มงฺคนารติํ,  
  
ฆรา’ภินิกฺขมิย’นคาริยํรโต  
  
อปานุที ปฎิลภิ ฌาน มตฺตนา; ()  
</li>
  
<li>
ภเวภเว ส’วีริย สจฺจปารมี-  
  
ปรายโณ อธิกุสเลสุ จารติํ,  
  
ชหํ วจีทุริตมลํ จตุพฺพิธํ  
  
วิโสธยี นิชหทยญฺจ ปคฺคหี; ()  
</li>
  
<li>
ภเว ภเว อิติ สมติํสปารมี-  
  
วิสุชฺฌิตา’ กุสลมโนมลิมโส,  
  
กเมน อินฺทฺริย ปริปากตํ คโต  
  
นจญฺญสมฺปท มหิปตฺถยี สุธี; ()  
</li>
  
<li>
ภเว ภเว อคณิตเมว โพธิยา  
  
ทยาย โจทิตหทโย’หิ กปตฺถนํ,  
  
อกา จตุพฺพิธผลสมฺปทา ตโต  
  
ปทิสฺสเร นิรวสรา ริว’นฺตนิ; ()  
</li>
  
<li>
ภเว ภเว สกปณิธานสตฺติยา  
  
ติธา’หิสงกฺขตกุสลํ อิมสฺส โภ,  
  
นสาธเย กิมริยญาณทสฺสนํ  
  
อนญฺญปุคฺคลวิสยํ นสํสโย; ()  
</li>
  
<li>
อนิจฺจโต’ทยวยตาย ทุกฺขโต  
  
สทุกฺขตายปิ อวิเธยตาทินา,  
  
อนตฺตโต วรมติ ขนฺธปญฺจกํ  
  
ปุนปฺปุนํ สมุปปริกฺข มุสฺสหี; ()  
</li>
  
<li>
กลาปสมฺมสนมุเขน พารส-  
  
วิเธ อนาทิกภวจกฺกนิสฺสิเต,  
  
กเมน สตฺตสุ อนุปสฺสนาสุ โส  
  
ชินงฺกุโร ตทวยเว’ภินีหริ; ()  
</li>
  
<li>
อนิจฺจโตภุสมนุปสฺสมุทฺธริ  
  
อเสสสงฺขตคตนิจฺจสญฺญิตํ,  
  
อนตฺตโต สมนุวิปสฺส ทุกฺขโต  
  
สสงฺขเตปชหิ สุขตฺตสญฺญิตํ; ()  
</li>
  
<li>
วิโนทยี สุมติ วิราคนิพฺพิทา-  
  
วเสน สงฺขตคตราคนนฺทิโย,  
  
นิโรธนิสฺสชนวสา’นุปสฺสิย  
  
ตโถทยาทิยนมเสสงฺฆเต; ()  
</li>
  
<li>
วิธายทุพฺพิธมนุปสฺสโต กสโต  
  
อเสสสงกฺขตมปิ นามรูปโต,  
  
นิทานโต ปุนขณโต’ทยพฺพยํ  
  
อุปฎฺฐหิ ทฺวิคุณิตปญฺจวิสธา; ()  
</li>
  
<li>
สุธีมโต ตรุณวิปสฺสนายิ’เม  
  
วิปสฺสกสฺสิ’ติ ทสุปกฺกิเลสกา,  
  
ภวุํปภาสติมติปีตินิจฺฉโย  
  
สุขี’หนาสมถนิกนฺตฺยุเปกฺขนา; ()  
</li>
  
<li>
ปสนฺนโลหิต ปริปุณฺณวิคฺคหา  
  
วินิคฺคตา นิรวธิโลกธาตุสุ,  
  
วิปสฺสนาพลปภวา’ภิปตฺถริ  
  
สุธนฺตกญฺจนรสปิญฺชรปฺปภา; ()  
</li>
  
<li>
อยํปโถ นภวติ ตปฺปภาทโย  
  
วิสตฺติกาปภุติกิเลสวตฺถุกา,  
  
ปุโนทยพฺพย มนุปสฺสโต ตโต  
  
ปโถ สมุพฺภวิ ทสุปกฺกิเลสคํ; ()  
</li>
  
<li>
ปถาปถํ สมุปปริกฺขโตอิติ  
  
สุธีมโต ตรุณวิปสฺสกสฺสยา,  
  
สมุฎฺฐิตา นิสิตวิปสฺสนามติ  
  
ปถาปถิกฺขณกวิสุทฺธิ วุจฺจเต; ()  
</li>
  
<li>
นราสโภ อธิคตญาตตีรณ-  
  
ปริญฺญวา อุปริปหาณสงฺขยา,  
  
ปริญฺญยา อุภย วิสุทฺธิสิทฺธิยา  
  
ติสจฺจทสฺสนปสุโต สมารภี; ()  
</li>
  
<li>
อนิจฺจลกฺขณมปกิ ทุกฺขลกฺขณํ  
  
อนตฺตลกฺขณมถ สพฺพสงฺขเต,  
  
ยถาวโต นสมนุปสฺสิ สนฺตติ-  
  
ริยาปเถหิจ ปิหิตํฆเณนโส; ()  
</li>
  
<li>
วิโสธยํ มติมุทยพฺพเย ตโต  
  
ลหุํ ติลกฺขณวิสทตฺตโค ภุสํ,  
  
วิปสฺสนาปถปฎิปนฺน มตฺตนา  
  
อลตฺถภงฺคธิภยญาณมาทิกํ; ()  
</li>
  
<li>
สยมฺภุโน อุปรินวานุปสฺสนา-  
  
วิภาวนา นวคุณวณฺณนายิธ,  
  
วิธียเต นววิธญฺณภาวนา  
  
ปวุจฺจเต สปกฎิปทาวิสุทฺธิติ; ()  
</li>
  
<li>
มตีหิติหิปิ จตุสจฺจฉาทก-  
  
ตโมวิธํสน สมนนฺตรํ ถิรํ,  
  
นิโรธโคจรมลภิตฺถ โคตฺรภุ-  
  
มติํ สุธี อนริยโคตฺตพาหิรํ; ()  
</li>
  
<li>
ปสตฺถโคตฺรภุมติทินฺนสญฺญกํ  
  
สมูลมุทฺธฎกลุสตฺตยํ สุธี,  
  
วิพนฺธทุคฺคติวินิปาตนาทิกํ  
  
อถาทิมํปฎิลภี ญาณทสฺสนํ; ()  
</li>
  
<li>
ยเทวนนฺตรผลทนฺติ ปณฺฑิตา  
  
วทนฺติตปฺผลมปิ ปจฺจเวกฺขณํ,  
  
อลตฺถ โส ปุน ทุติยาย ภุมิยา  
  
วิปสฺสนํ สมธิคมาย ภาวยี; ()  
</li>
  
<li>
ภุโสวิโสสิต ภวทุกฺขกทฺทมํ  
  
อกาลิกํ ตนุกตกิพฺพิสตฺตยํ,  
  
อนุตฺตรํ ทุติยมลตฺถ ตปฺผลํ  
  
สปจฺจเวกฺขณมถ ญาณทสฺสนํ; ()  
</li>
  
<li>
วิปสฺสนํปุนรปิภาวยํ สยํ  
  
สมุทฺธฎาลยปฎิฆํ ภวาปหํ,  
  
สปจฺจเวกฺขณผลญาณมชฺฌคา  
  
อนุตฺตรํ ตติยก ญาณทสฺสนํ; ()  
</li>
  
<li>
ติลกฺขณํ ถิรมติมา’ภิปตฺติยา  
  
สุภาวยิก อุปริ จตุตฺถภุมิยา,  
  
อวาริยาสนิริว ตาลมตฺถเก  
  
กิเลสมุทฺธนิรนิหจฺจจารินํ; ()  
</li>
  
<li>
นิวาริตาขิล ภวจกฺกวิพฺภมํ  
  
สวาสนาปริมิต ปกาปนาสนํ,  
  
อนญฺญโคจร วรญาณทสฺสนํ  
  
อลตฺถ ตปฺผลมปิปจฺจเวกฺขณํ; ()  
</li>
  
<li>
ตทาสวกฺขยมติคฺญาณทสฺสน-  
  
วิสุทฺธิวุจฺจติ อรหตฺตปตฺติยา,  
  
สเหวจุทฺทสวิธ พุทฺธพุทฺธิโย  
  
ชิโน จตุพฺพิธ ปฎิสมฺภิทาลภี; ()  
</li>
  
<li>
อสาธารณํ ญาณฉกฺกํพลานิ  
  
ทส’ฎฺฐารสาเวณิกา พุทฺธธมฺมา,  
  
จตุทฺธาวิสารชฺชมิทฺธานุภาวา  
  
สมิทฺธาสเหจารหเตฺตน ตสฺส; ()  
</li>
  
<li>
อภิเญฺญยฺยธเมฺม อภิญฺญาย สามํ  
  
ปริเญฺญยฺย ธเมฺม ปริญฺญาย สามํ,  
  
ปหาตพฺพ ธเมฺม ปหนฺตฺวาน สามํ  
  
สนิพฺพานมคฺคปฺผลํ สจฺฉิกตฺวา; ()  
</li>
  
<li>
สิยายาวตาเญยฺย ธมฺมปฺปวตฺติ  
  
สิยาตาวตา ตสฺส ญาณปฺปวตฺติ,  
  
อภิญฺญาย สพฺพญฺญุตาญาณ มาสิ  
  
สเหวารหเตฺตน สพฺพญฺญุ พุโทฺธ; ()  
</li>
  
<li>
มหาโมหนิทฺทาปโคมคฺคญาณ-  
  
ปฺปพุโทฺธ’หิสโมฺพธิยา โสภมาโน,  
  
มุนิโนฺท ทินินฺทํ’ สุสโนฺทหหาสิ-  
  
’นฺทิรามนฺทิรินฺทิวราภํอหาสิ; ()  
</li>
  
<li>
สุพุทฺธาภิสโมฺพธิปุพฺพาจลมฺภา  
  
สเหวารุโณ พุทฺธสูโรทเยน,  
  
สมุฎฺฐาสิ เวเนยฺย พนฺธูหิสทฺธิํ  
  
ปพุชฺฌิํสุ อพฺภุคฺคตโมฺหชโกสา; ()  
</li>
  
<li>
อุฬาราวภาโส ตทา ชาติเขเตฺต  
  
ภุสํปาตุภุโต มหีสมฺปเวธิ,  
  
สิฬาสาฬเสฬาวตํสา สุภานิ  
  
นิมตฺตานิ พตฺติํสชาตาติโลเก; ()  
</li>
  
<li>
ตโมชาลวิทฺธํสนาทีนิ โลเก  
  
กโรโนฺตว จตฺตาริกิจฺจานิ’มานิ,  
  
สมุฎฺฐาสิ ตสฺมิํขเณ รํสิมาลิ  
  
ริวาทิจฺจวํสุพฺภโว พุทฺธสูโร; ()  
</li>
  
<li>
มหีลาชวุฎฺฐีหิ สญฺฉนฺนภุตา  
  
นภํ กนิพฺภรํ คนฺธธุปทฺธเชหิ,  
  
ฉโณฺหกุลา เกวลํ โลกธาตุ  
  
มหามงกฺคลาวาส กลีลาวลมฺพิํ ()  
</li>
  
<li>
ตทาตปฺปทโมฺภช ปูชาคตานํ  
  
สิโร ภตฺติภารญฺชลีนํ สุรานํ,  
  
นิราลมฺพมากาส รนฺธํ พภาส  
  
ปภาสาร จูฬามณิหกา’กราฬํ; ()  
</li>
  
<li>
คุโณนาม สกฺขนฺธสนฺตาน สุทฺธิ  
  
สโกสุทฺธขนฺวฺธปฺปพโนฺธหิ พุโทฺธ,  
  
นโมพุทฺธภุตสฺส นิปฺผนฺตญาณ-  
  
ปฺปหาณานุภาวาหิรูปสฺสตสฺส; ()  
</li>
  
<p>อิติ เมธานนฺทาภิธาเนนยตินา วิรจิเต สกลกวิชน หทยานนฺททานนิทาเน ชินวํสทีเป อวิทุเร นิทาเน มหา โพธิสตฺตสฺส อริยมคฺคญาณาภิสโมฺพธิ สมธิคม ปวตฺติปริทีโป จุทฺทสโม สโคฺคฯ
</ol></p>

</p>


<ol>
<li>
อเสฺสว ปกลฺลงฺกวรสฺสการณา  
  
สีสกฺขิมํสานิ จ ทารสุนโว,  
  
ทตฺวา จิรสฺสํ อกรินฺติ ทุกฺกรํ  
  
โส (อินฺทวํสา’)ภิธโช วิจินฺตยี; ()  
</li>
  
<li>
ปลฺลงฺกโต ตาว นวุฎฺฐหํ ตหิํ  
  
ปลฺลงฺกมาธาย นิสชฺช สตฺตหํ,  
  
สงฺกปฺปปุโณฺณ’ธิสมาธโย มุนิ  
  
สมฺมา สมาปชฺชิ อเนกโกฎิโย; ()  
</li>
  
<li>
นา’ยํ ชหาเต วิชยาสนา’ลยํ  
  
ยํกิญฺจิกิจฺจํ กรณิยมสฺสหิ,  
  
สํวิชฺชเต ทานิปิ กาจิ เทวตา  
  
สงฺกาภิฆา’ตาภิวิตกฺกยุํ อิติ; ()  
</li>
  
<li>
ตาสํ วิทิตฺวาน วิตกฺกมาสนา  
  
อพฺภุฎฺฐิโต โส คคนงฺคณํ ขณํ,  
  
สํทสฺสยโนฺต ยมปาฎิหาริยํ  
  
นิสฺสํสโย สํสยสลฺลมุทฺธรี; ()  
</li>
  
<li>
นิสฺสาย ปลฺลงฺกมิมํ มหีรุหํ  
  
สมฺปตฺตสโมฺพธิปโท’สฺมิ จินฺติย,  
  
โอรุยฺห ปกลฺลงฺกฐิตปฺปเทสโต  
  
ปุพฺพุตฺตรานญฺหิ ทิสาน มนฺตรา; ()  
</li>
  
<li>
สตฺตาห มินฺทิวรจารุโลจน-  
  
ปญฺจปฺปภาสารนิเสจเนน โส,  
  
สมปูชยโนฺต ชยโพธิมาสนํ  
  
อฎฺฐาสิ โลเกกวิโลจโน ชิโน; ()  
</li>
  
<li>
คนฺตฺวา ฐีตฎฺฐานชยาสนนฺตรา  
  
ปุพฺพาปรสฺสํ ทิสิ สตฺตวาสรํ,  
  
นิกฺขิตฺตจกฺกงฺกิตปาทปงฺกโช  
  
โส จงฺกมี นิมฺมิตรตนจงฺกเม; ()  
</li>
  
<li>
โส โพธิโต อุตฺตรปจฺฉิมนฺตรา  
  
เทเวหิ นานารตเนหิ นิมฺมิเต,  
  
สตฺตาหมตฺตํ มณิมนฺทิเร มุนิ  
  
สมฺมาภิธมฺมํ ปวิหาสิ สมฺมสํ; ()  
</li>
  
<li>
มนฺถาจเล’นมฺพุนิธิํ’ว เกสโว  
  
วิญฺญาณกณฺฑาทิฎสา จตุพฺพิธํ,  
  
ตสฺมิํ นิสิโนฺน มุนิ ธมฺมสงฺคณิ-  
  
มาโลลยี ญาณพเลน ทุทฺทสํ; ()  
</li>
  
<li>
เวภงฺคิยํ ขนฺธวิภงฺคมาทิกํ  
  
คมฺภีรมฎฺฐารสธา สุทุพฺพุธํ,  
  
โส มารภโงฺค’ถ วิภงฺคสาครํ  
  
สํโขภยี คฺญาณยุคนฺตวายุนา; ()  
</li>
  
<li>
โส ธาตุสุญฺญตฺตปชานโน ชิโน  
  
นิสฺสตฺตนิชฺชิวสภาวธาตุโย,  
  
วิตฺถารยโนฺต ตทนนฺตรํ วรํ  
  
นานานยํ ธาตุกถํ ววตฺถยี; ()  
</li>
  
<li>
ขนฺธาทิปญฺญตฺติวเสน ฉพฺพิธา  
  
ปญฺญตฺติโย’ติ สุวิภตฺตมาติกํ,  
  
ปญฺญาย สพฺพญฺญุชิโน’ถ ปุคฺคล-  
  
ปญฺญตฺติ มาโลลยิ อคฺคปุคฺคโล; ()  
</li>
  
<li>
วาทีภสีโห สกวาทมณฺฑลํ  
  
โอรุยฺห สมฺมา ปรวาทมณฺฑลํ,  
  
สุตฺตานิ สงฺคยฺห สหสฺสมฎฺฐธา  
  
สํขิตฺต มาโท มุขวาทยุตฺติกํ; ()  
</li>
  
<li>
ญาเณน วิตฺถาริยมาน มตฺตโน  
  
กิญฺจาปฺย’นนฺตาปริยนฺต มุตฺตมํ,  
  
ตกฺกีหิ นกฺกาวจรํ นเกหิจิ  
  
นาโถ กถาวตฺถุ มถา’ภิสมฺมสิ; ()  
</li>
  
<li>
ยํ มูลขนฺธาทิวสา ทสพฺพิธํ  
  
อุเทฺทสนิเทฺทสปทา’นุรูปโต,  
  
นิฎฺฐานโต สํสยโต วิภาคิยํ  
  
คมฺภีรญาเณน’ถ สาครูปมํ; ()  
</li>
  
<li>
สนฺตํ ปณิตํ นิปุณํ สุทุทฺทสํ  
  
คุฬฺหํ อตกฺกาวจรํ อจินฺติยํ,  
  
นานานยํ ตํ ยมกํ สุสญฺญโม  
  
ธมฺมสฺสโร สมฺมสิ นิปฺปเทสโต; ()  
</li>
  
<li>
นานานยุ’ตฺตุงฺคตรงฺคนิพฺภรํ  
  
เนยฺยตฺถนีตตฺถมณิหิ มณฺฑิตํ,  
  
ธมฺมนฺตราวฎฺฎสตํ อถาปรํ  
  
สทฺธมฺมขโนฺธทกขนฺธปูริตํ; ()  
</li>
  
<li>
สตฺถา จตุพฺพิส ติมตฺตปจฺจย-  
  
เวลํ ปริเจฺฉทวิสาลปฎฺฎนํ,  
  
คมฺภีรปฎฺฐาน มหณฺณวํ กถํ  
  
อาโลลยํ สมฺมสิ ญาณเมรุนา; ()  
</li>
  
<li>
นิสฺสงฺคญาโณ มุนิ เหตุปจฺจโย  
  
อิจฺจาทินา’โรปิตมาติการหํ,  
  
นิทฺทิฎฺฐนิเททสปทํ ปปญฺจิต-  
  
เญยฺยํ จตุพฺพีสวิธํ สุทุพฺพุธํ; ()  
</li>
  
<li>
นิสฺสาย พาวีสวิเธ ติเก ติก-  
  
ปฎฺฐาน มโนฺตคธนามรูปิเก  
  
นิสฺสาย นิเสฺสสเก ตถา ทุก-  
  
ปฎฺฐาน มโนฺตคธนามรูปิเก ()  
</li>
  
<li>
พาวิสมตฺตา ติกมาติกา ทุเก  
  
ปกฺขิปฺป ปฎฺฐานวิทํ ทุกนฺติกํ,  
  
พาวีสมตฺตาย ติเก สตํทุเก  
  
ปกฺขิปฺป ปฎฺฐานมิทํก ติกทฺทุกํ; ()  
</li>
  
<li>
กตฺวา ติเกเสฺว’ว ติเก ทุวีสติ  
  
ปฎฺฐาน มโนฺตคติเก ติกตฺติกํ,  
  
กตฺวา ทุเกเสฺว’ว ตถา สตํทุเก  
  
ปฎฺฐาน มนฺตาเคติเก ทุกทฺทุกํ; ()  
</li>
  
<li>
อิจฺจานุโลเม ชนยานิ ปกฺขิปํ  
  
ฉ ปฺปจฺจนีเย’ปิ นยานิ ปกฺขิปํ,  
  
เอวํ ขิปิตฺวา อนุโลมปจฺจนิ-  
  
เยจา’ปิ ฉ ปฺปจฺจนิยา’นุโลมเก; ()  
</li>
  
<li>
คมฺภีรปฎฺฐานมโหทธิํ อิติ  
  
สโงฺขภยํ สมฺมสิ ญาณเมรุนา,  
  
ตํ สมฺมสนฺตสฺส สวตฺถุกํ ฉวิ-  
  
วโณฺณ ปสโนฺต’สิ ปสีทิ โลหิตํ; ()  
</li>
  
<li>
ตสฺมิํขเณ จตฺตชวณฺณธาตุโย  
  
อฎฺฐํสุ ฐานมฺหิ อสิติหตฺถเก,  
  
อญฺญตฺร’ธิฎฺฐานพลํ สรีรโต  
  
ฉพฺพณฺณรํสี วิสรา’หินิจฺฉรุํ; ()  
</li>
  
<li>
เสวาลกาลินฺทินทิ’นฺทิราปติ-  
  
นิลมฺพริ’นฺทิวรวณฺณสนฺติภา,  
  
เกส’กฺขิมสฺสูหิก วินิคฺคตา ภุสํ  
  
นีลปฺปภา’เสสทิสา อลงฺกรุํ; ()  
</li>
  
<li>
ตาสํ วสา’ เสสทิสาวิลาสินี  
  
อาสุํ ยถา ปารุตนีลกมฺพลา,  
  
ตา จกฺกวาฬาติ ปปูรยนฺติโย  
  
ธาวิํสุ นิโลปลจุณฺณสนฺนิภา; ()  
</li>
  
<li>
นิเสฺสสโลกํ หริตาลกุงฺกุม-  
  
จุเณฺณหิ โสวณฺณรเสหิ มิสฺสกํ,  
  
อาเลปยนฺตีวิย ปีตรํสิโย  
  
ยา นิคฺคตา กญฺจนสนฺนิภตฺตจา; ()  
</li>
  
<li>
ตาสํ วเสนา’สิ สิเณรุปพฺพต-  
  
ราชา วิลิโน’ว มหณฺณเว ชลํ,  
  
สํกปฺปิตา’ว’ฎฺฐ ทิสาคชา’ภวุํ  
  
นิทฺธนฺตจามีกรกปฺปนาทินา; ()  
</li>
  
<li>
ลาขารสานํ ปริเสจนํ วิย  
  
นินฺทูรจุโณฺณ’กิรณํ’ว ยาทิสิ,  
  
สญฺฌาปภารตฺตสุรตฺตรํสิโย  
  
นิกฺขมฺม ธาวิํสุ สมํสโลหิตา; ()  
</li>
  
<li>
ตาสํ วเสนา’ขิลภูมิกามินี  
  
อาสี นิมุคฺคาริว อุตฺตรณฺณเว,  
  
อโมฺภชราเคหิ สุนิมฺมิตานิ’ว  
  
สพฺพานิ ทพฺพานฺย’ภวุํ ชคตฺตเย;()  
</li>
  
<li>
ยากุนฺทโสคนฺธิกจนฺทจนฺทิกา-  
  
กปฺปูรขีโรทธิวีจิปณฺฑรา,  
  
อฎฺฐีหิ ทาฐาหี วิตสฺสฎา ภุสํ  
  
โอทาตรํสี ธวลีกรุํ ทิสา; ()  
</li>
  
<li>
ตาสํ วเสนา’สิ ยถา มหีวธุ  
  
โอทาตวเตฺถหิ นิวตฺถปารุตา,  
  
ตา ขีรธาราปริเสกพนฺธุรา  
  
ธาวิํสุ พุทฺธสฺส ยโสนิภาปภา; ()  
</li>
  
<li>
สพฺพาทิสาโย’ขิลโลกธาตุโย  
  
มญฺชิฎฺฐปเงฺกหิ วิเลปยนฺติ’จ,  
  
นิกฺขมฺม มญฺชิฎฺฐปภา ตโตตโต  
  
ธาวิํสุ สญฺจุณฺณปวาฬสนฺติภา ()  
</li>
  
<li>
นีลาทิธาตุสฺสรเสหิ ปญฺจหิ  
  
วเณฺณหิ ปุเปฺผหิ มณีหิสตฺตหิ,  
  
สมฺปูรยนฺตี’ว ปภา ปภสฺสรา  
  
นิกฺขมฺม โลกํ สกลํ อลงฺกรุํ; ()  
</li>
  
<li>
ตา รํสิโย พฺยาปิย เมทินิํ มหี-  
  
สนฺธารกํ วาริ มโถ สมีรณํ,  
  
เหฎฺฐา’ชฎากาสตลํ ตถูปริ  
  
คณฺหิํสุ โลกํ ติริยํ นิราวธิํ; ()  
</li>
  
<li>
เทวทฺทุมุ’ยฺยานวิมานภุสณ-  
  
จนฺท’กฺกตารานิกรา’มรา ตโต,  
  
สณฺฐานมเตฺตหิ วิชานิยา’ภวุํ  
  
ตา นิคฺคตา อชฺชตนา’ปิ ธาวเร; ()  
</li>
  
<li>
ตมฺหา’ภีคนฺตฺวา ฆนนีลสาขิโน  
  
นิโคฺรธสาขิสฺส’ชปาลสญฺญิโน,  
  
มูเล นิสชฺชา’ธิสุขํ วิมุตฺติชํ  
  
สตฺถา’นุโภโนฺต ปวิหาสิ สตฺตหํ; ()  
</li>
  
<li>
โอรุยฺห ตสฺมิํสมเย วิมานโต  
  
ทานาทโย ปารมิโย ภวาภวํ,  
  
ธาวํ อสาธารณญาณสิทฺธิยา  
  
เอโส’ว นา’หํ อภิสงฺขริํ อิติ; ()  
</li>
  
<li>
โอตารเปโข นวิปสฺส เอตฺตกํ  
  
กาลํ กลงฺกํ อกลงฺกรูปิโน,  
  
โสกา’กุโล อจฺฉิ ฉมาย โสฬส-  
  
เลขา วิเลขํ กลิมา อวมฺมุโข; ()  
</li>
  
<li>
กสฺมา นปญฺญายติ’ทานิ โนปิตา  
  
โอโลกยนฺติ กฺว คโต’ติ ทุกฺขิตํ,  
  
โสเกน เลขา ลิขมาน มญฺชเส  
  
ทิสฺวา นิสินฺนํ ปิตรํ สุทุมฺมุขํ; ()  
</li>
  
<li>
ตโตฺร ปคนฺตฺวา วสวตฺติธีตโร  
  
ปุจฺฉิํสุ ตณฺหา อรตี รคา ลหุํ,  
  
กิํ ตาต กิํ ตาต กิเมตฺถ ฌายสิ  
  
โก เต ปโร เกน ปราชิโต ตุวํ; ()  
</li>
  
<li>
สุโทฺธทนสฺสา’วนิปสฺส โอรโส  
  
ปตฺวา’หิสโมฺพธิปทํก มุเข มสิํ,  
  
มเกฺขสิ เม ฉินฺทิตมารพนฺธโน  
  
ตสฺมา’นุโสจามิ กเถสิ ปาปิมา; ()  
</li>
  
<li>
อานีย ตํ มตฺตคชํ’ว มารชิํ  
  
ราคาทิปาเสหิ มยํ สุพนฺธิย,  
  
ทสฺสาม โว ปสฺสถ ตาต โน พลํ  
  
มาโสจิ มาฌายิ’ติ ธีตโร’พฺรวุํ; ()  
</li>
  
<li>
สิงฺคารสงฺคามธรา’วตารินี  
  
ภุภงฺคพาณาสนมตฺตธารินี,  
  
อาโรปิตา’ปางฺคสรา’ปฺย’นิสฺสรา  
  
กามาริมาราริสรวฺยทารเณ; ()  
</li>
  
<li>
เสวาลนีลามลกุนฺตลากุลา  
  
พาลินฺทุเลเข’วลลาฎมณฺฑลา  
  
นิลุปฺปลกฺขี จลเหมกุณฺฑลา-  
  
ลงฺการกณฺณา’ลิกลาปภา’ลกา ()  
</li>
  
<li>
วาณิลตาเวลฺลิตผุลฺลมาลตี-  
  
ทนฺตาวลี ปลฺลวปาฎลาธรา,  
  
กนฺทปฺปกีฬาลยเหมกาหฬ-  
  
สงฺกาสนาสา กมลามลานนา; ()  
</li>
  
<li>
วิชฺชุลฺลตา จารุภุชา จลาจล-  
  
ลีลาวลมฺพตฺถนหํสมณฺฑลา,  
  
จามีกราลิงฺควิลาสกนฺธรา  
  
ลาวณฺณ วลฺลิทลโกมลงฺคุลี; ()  
</li>
  
<li>
นิเมฺมขลาลินวิลคฺคภาคินี  
  
กีฬานทีกุลวิสาลโสณินี,  
  
กนฺทปฺปทปฺปานลธูมกชฺชล-  
  
โรมาวลิเวลฺลิตนาภิมณฺฑล; ()  
</li>
  
<li>
ปีโนรุชงฺฆา กลิกานขาวลี  
  
ตา’นงกฺครงฺคงชหาริวิคฺคหา,  
  
มารงฺคนา ยตฺร นิรงฺคโณ ชิโน  
  
ตตฺรา’คมุํ ราคสุรามทา’ตุรา; ()  
</li>
  
<li>
องฺคีรสสฺสา’นนโสณฺณทปฺปเณ  
  
ตา สุนฺทรี พิมฺพิตโลจนินฺทิรา,  
  
กนฺทปฺปกีฬากลหํ วิธาตเว  
  
กาโลยมิจฺจาหุ ตุวํ ยทิจฺฉสิ; ()  
</li>
  
<li>
วฺยาปาริตา เต ปริจาริกา มยํ  
  
เอตฺถาคตา โหม มโนภุนา’ธุนา,  
  
วตฺตมฺพุชานํ ปริจุมฺพเน อยํ  
  
กาโลนุ โภโคตม กิํนยิจฺฉสิ; ()  
</li>
  
<li>
โภ ปุณฺณกุเมฺภ’ว ตโว’รมนฺทิเร  
  
อุทฺธคฺคโลมุ’สฺสิตนีลเกตเน,  
  
กามาหิเสกุสฺสวมงฺคลาย โน  
  
สเชฺชถิ’เม ปีนปโยธเร นกิํ; ()  
</li>
  
<li>
วตฺตมฺพุเช โน อธรํ’สุพนฺธุเร  
  
เนตฺตาลิมาลา นหิวุมฺพเร ตว,  
  
อเมฺหสุเยวา’ภิปตนฺติ โภมุนิ  
  
กนฺทปฺปพาณา กรุณา กุหิํ ตวํ ()  
</li>
  
<li>
ตฺวํ โยพฺพโน สามิ มยญฺจ โยพฺพนี  
  
กาโล วสโตฺต วิปินํ มโนรมํ’  
  
มนฺทานิโล วายติ กิํ จิรายเต  
  
ตุยฺหํ อนโงฺค’ว นิรงฺคโณ’สิ กิํ; ()  
</li>
  
<li>
ทิพฺพานิ วตฺถาภรณานิ’มานิ’ปิ  
  
ลชฺชาย สทฺธิํก สิถิลิภวนฺติ โน’  
  
อเมฺหสฺวนเงฺคน สมํ อนงฺคณํ  
  
ทฬหตฺต มายาติ มนํ ตว’พฺภุตํ; ()  
</li>
  
<li>
อิจฺจานิคมฺมํ หทยงฺคมํ คิรํ  
  
วตฺวาน ทิเพฺพน สเรน มญฺชุนา,  
  
กามาตุรานนฺติ ปุมานมาสยา  
  
อุจฺจาวจา จินฺติยมารธีตโร; ()  
</li>
  
<li>
กญฺญาวิลาสาทิวเสน วิคฺคเห  
  
นิมฺมาย ปเจฺจกสตํ ปทสฺสิย,  
  
ปาเท มยํ โภ ปริจารยาม เต  
  
วตฺวา ตมาราธยิตุํ ปรกฺกมุํ; ()  
</li>
  
<li>
คาถา อิมา ธมฺมปเท มหามุนิ  
  
สงฺคายิ ตาสํ ตมนงฺคภงฺคีนํ,  
  
วตฺวา นสโกฺกม มยํ ปกโลภิตุํ  
  
ตา ริตฺตหตฺถา ปิตรํ อุปาคมุํ; ()  
</li>
  
<li>
คนฺตฺวา ตโต โส มุจลินฺทสญฺญิโน  
  
รุกฺขสฺส มูเล มุจลินฺทโภคิโน,  
  
โภคาวลิคนฺธกุฎิํก สมปฺปิโต  
  
สตฺตาหมชฺฌาวสิ ฌานมุตฺตมํ; ()  
</li>
  
<li>
มุลมฺหิ ราชายตนสฺส สาขิโน  
  
ปลฺลงฺก มาธาย นิสชฺช สตฺตหํ,  
  
ตมฺหาภิ’คนฺตฺวา ภวพนฺธนจฺฉิโท  
  
สตฺถา วลเญฺชสิ วิมุตฺติชํ สุขํ; ()  
</li>
  
<li>
สตฺถา เอวกํ วสโนฺต ปรหิตติรโต สตฺตสตฺตาหมตฺตํ  
  
ยํกิญฺจาหารกิจฺจํ ธุวปริหริยํ กิจฺจมุจฺจาวจมฺปิ;  
  
นากาสิ ฌานมคฺคปฺผขลสุขมขิลํ สมฺผุสโนฺต วิภาสิ  
  
ปาทาสิ ทนฺตโปโณทก มคท’ภยํ ตสฺส เทวนมิโนฺท; ()  
</li>
  
<p>อิติ เมธานนฺทาภิธาเนน ยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเกนิทาเน ภควโต สตฺตสตฺตาหวิติกฺกมปฺปวตฺติ ปริทีโป ปณฺณรสโม สโคฺคฯ
</ol></p>


<ol>
<li>
มูเล ราชายตนวิฎปจฺฉายามโน (หารินิ)  
  
วิกฺขาเลตฺวา ภควติ มุขํ ตสฺมิํ นิสิเนฺน สติ,  
  
วาณิชฺชตฺถํ นิช ชนปทา เทฺว ภาติกาก วาณิชา  
  
คจฺฉนฺตา มชฺฌิมชนปทํ ตํฐาน มโชฺฌตรุํ; ()  
</li>
  
<li>
พุทฺธํ ทิสฺวา นิรุปมสิริํ สทฺธาย สโญฺจทิตา  
  
สมฺปาเทตฺวา มธุริวมธุํ มนฺถํ มธูปิณฺฑิกํ,  
  
ภเนฺต ตุเมฺห อนุภวถ โน ภิกฺขํ ปฎิคฺคณฺหิย  
  
เอวํ วตฺวาตทุภยชนา อฎฺฐํสุ พทฺธญฺชลี; ()  
</li>
  
<li>
สเพฺพ พุทฺธา นหิ กรตลโมฺภเชสุ คณฺหนฺติ โข  
  
สงฺกเปฺปตฺตสฺสิ’ติ ภควโตกิสฺมิํ ปฎิจฺฉามหํ,  
  
จิตฺตาจารํ สุมริย สิลาปเตฺต ปมาณุปเค  
  
ปาทาสุํ สมฺปติ จตุมหาราชา กุเวราทโย; ()  
</li>
  
<li>
เอกํ กตฺวา สมุติ จตุโร ปเตฺต อธิฎฺฐาย เต  
  
ภุตฺวา’หารํ ภุวนนยโน ภุตฺตานุโมทํ กริ,  
  
พุทฺธํ ธมฺมํ สรณมคมุํ เต เตนุโห’วาณิชา  
  
ชาตา โลเก สกลปฐมํ เทฺววาจิโก’ ปาสกา; ()  
</li>
  
<li>
เตสํ ทฺวินฺนํ สุปริหริยํ เทถา’ติ สํยาจตํ  
  
ชาลงฺกา’ลงฺกตกรตโล รุปินฺทิรา มนฺทิเร,  
  
สีสํ นิโลปลมณิฆฎีลีลาวิลาสํ ผุสํ  
  
เสวาลิ’นฺทีวรทลสิริํ โส เกสมุฎฺฐิํ อทา; ()  
</li>
  
<li>
ปตฺวา เตสํ ชนปทมุโภ ปกฺขิปฺป ตา ธาตุโย  
  
ชีวนฺตสฺมิํ ภควติ มหาถูปํ ปติฎฺฐาปยุํ,  
  
วิมฺหาเปโนฺต วนสุรคณํ ยตฺรา’ชปาลาภิโธ  
  
นิโคฺรโธ’สิ ตหิมุปคมี มุฎฺฐาย ตมฺหา ชิโน; ()  
</li>
  
<li>
สฺวา’ยํ ธโมฺม สยมธิคโต ทุโพฺพธโนทุทฺทโส  
  
อิเจฺจวํ โส สมภิวิวินํ ธมฺมสฺส คมฺภีรตํ,  
  
อโปฺป’สฺสุโกฺก’ภวิ ภควโต จิตฺตํ วิทิตฺวา มหา-  
  
พฺรหฺมา’คนฺตฺวา สยมธิคตํ เทเสตุมายาจี ตํ; ()  
</li>
  
<li>
คณฺหิตฺวา โส ภุวนสรโณ อโชฺฌสนํ พฺรหฺมุโน  
  
เทเสยฺยํ โข ปฐมมสมํ ธมฺมํ อิมํ ทุทฺทสํ,  
  
กสฺสา’หนฺติ สุมริย วสี อาฬารโกจุทฺทโก  
  
อพฺภญฺญาตุํ วต ปฎิพลาเตสํ จุติํ อทฺทสํ ()  
</li>
  
<li>
อาวเชฺชโนฺต มุนิกตวิทู เต ปญฺจวเคฺค ภวา  
  
ภิกฺขุ ธเมฺม กตปริจยา กุตฺรา’ธุนา วิชฺชเร,  
  
พารานสฺยํ อิติสิปตเน ญตฺวาน อาสาฬฺหิยา  
  
มาเส ปญฺจทฺทสิย มสโม พาราณสิํ ปาวิสิ; ()  
</li>
  
<li>
อาคจฺฉนฺตํ สมุนิ อุปกํ อาชีวกํ อนฺตรา-  
  
มเคฺค ทิสฺวา คมนสมเย พุทฺธตฺตนํ อตฺตโน,  
  
อาจิกฺขิตฺวา วิมติ มตรี สญฺญาย ตํ ทูรโต  
  
นิพฺพินฺทิตฺวา กติก มกรุํ วคฺคา สมคฺคา วสี; ()  
</li>
  
<li>
ญตฺวา เตสํ มนสิ วิกติํ โอทิสฺสกํ สมฺผริ  
  
เมตฺตํ จิตฺตํ นรหริ ตโต ผุฎฺฐาสมานา วสี,  
  
นาถํ นตฺวา ทสนขสโมธาน’ชลีหา’คตํ  
  
ปจฺจุคฺคนฺตฺวา ตหิมหิหรุํ ปโปฺผฐยิตฺวา’สนํ; ()  
</li>
  
<li>
มาโข ตุเมฺห ปริหรถมํ เอยา’วุโสตฺยา’ทินา  
  
สญฺญาเปตฺวา สมุนิ สมเณ สพฺพญฺญุตํ อตฺตโน,  
  
โกฎีห’ฎฺฐารสหิ นวุโต พฺรเหฺมหิ จา’ลงฺกริ  
  
พาราณสฺยํ ปนิ’สิปตเน ปญฺญตฺตพุทฺธาสนํ; ()  
</li>
  
<li>
สํวเตฺตตฺวา ปรหิตกโร โส ธมฺมจกฺกํ ชิโน  
  
โกณฺฑญฺญาขฺยสฺสมณปมุเข โกฎีนมฎฺฐารส,  
  
พฺรหฺมาโน เต ปฐมกผเล สมฺมา ปติฎฺฐาปยิ  
  
กมฺปิตฺถา’ยํก วสุมติวธู สุตฺตาวสาเน ภุสํ; ()  
</li>
  
<li>
วปฺปเตฺถโร ทุติยทิวเส’ เตฺย’วํ ทินานุกฺกมํ  
  
โสตาปนฺนา ตทิตรวสี อาตปฺปมนฺวาย เต,  
  
สเพฺพเถรา ภณิตสมเย วิตฺถาริตสฺสุญฺญเต  
  
สุตฺตตฺตสฺมิํ วิคตทรถา อาสุํ ปหิณาสฺวา; ()  
</li>
  
<li>
นิพฺพินฺทิตฺวา นิขิลวิสเย นิกฺขนฺต มาวาสโต  
  
ทิสฺวา สตฺถา ยสกุลสุตํ ปโกฺกสยิตฺวาน ตํ,  
  
ตายํ รตฺยํ ปฐมกผลํ รตฺยาวสาเน ทิเน  
  
ปพฺพาเชสิ อุปริมขิลํ มคฺคปฺผลํ ปาปยํ; ()  
</li>
  
<li>
ปพฺพาเชตฺวา ยสกุลสุตสฺสมฺภตฺตมิเตฺต ชเน  
  
สมฺปาเปสิ อธิกจตุโร ปญฺญาส มคฺคปฺผลํ,  
  
เอวํ ขีณาสววสิคเณ ชาเต’กสฎฺฐฺยา ภุวิ  
  
วสฺสาน’เนฺต ปหิณิ มุนิ เต ภิกฺขุ ทิสาจาริกํ; ()  
</li>
  
<li>
คจฺฉโนฺต โส หริริว มหาวีโร’รุเวลํ สยํ  
  
ทิสฺวา กปฺปาสิกวนฆเฎ ติํสปฺปมาเณ ชเน,  
  
ปพฺพาเชสิ กตวินยนา เต ภทฺทวเคฺคยฺยกา  
  
ภิกฺขูมคฺคปฺผลรสมุทา อนฺวาจรุํ จาริกํ; ()  
</li>
  
<li>
เนตา เชตา วิชฎิตชโฎ ปโตฺต’รุเวลํ ตโต  
  
สํทเสฺสตฺวา วิมติหรณํ โส ปาฎิหีรํ วรํ,  
  
ปพฺพาเชตฺวา ชฎิลปวเร เตภาติเก’เนกธา  
  
ฉินฺทาเปตฺวา วินยมกา อโนฺตพหิทฺธชฎํ; ()  
</li>
  
<li>
ปพฺพาเชตฺวา ปจุรชฎิเล กเตฺว’ตเร นิชฺชเฎ  
  
สทฺธิํ เตหี ทสสตมหาขีณาสเวหา’สโม,  
  
นิจฺฉาเรโนฺต ทิสิทิสิ ภุสํ ฉพฺพณฺณรํสิํก สุภํ  
  
รโญฺญ วาจํ สุมริย ปุรํ ราชคฺคหํ ปาวิสิ; ()  
</li>
  
<li>
ตตฺรา’สเนฺต วสติ สุคเต ลฎฺฐิพฺพนุยฺยานเค  
  
วุตฺตนฺตํ ตํ สวณสุภคํ อุยฺยานปาโลทิตํ,  
  
สุตฺวา พทฺธญฺชลิสรสิเช ปาทาสเน ปูชยี  
  
ภุนาโถ พารสหิ นหุเตหา’คมฺม โส มาคโธ ()  
</li>
  
<li>
เภตฺวา ทิฎฺฐิํ จิรปริจิตํ เต กสฺสปาที วสี  
  
ทิสฺวา ราชา ภควติ ตทา ธมฺมํจรเนฺต ตหิํ,  
  
นิกฺกโงฺข โส สุมธุรตรํ ปิตฺวาน ธมฺมามตํ  
  
สทฺธิํ เอกาทสหิ นหุเตหา’โทผลํ ปาปุณิ; ()  
</li>
  
<li>
ลทฺธสฺสาโส ทรถวิคมา หุตฺวา มโหปาสโก  
  
เสฺวเมภิกฺขํ กสุคตปมุโข สงฺฆาธิวาเสสฺสตุ,  
  
อายาจิตฺวา นมิย จรณทฺวนฺทารวินฺททฺวยํ  
  
ปจฺจุฎฺฐายา’คมิ สปริโส โส พิมฺพิสาราภิโธ; ()  
</li>
  
<li>
ปาโต ราชคฺคหนครโต โกฎีนมฎฺฐารส  
  
ทฎฺฐุํ พุทฺธํ นิรุปมสิริํ ลฎฺฐีวเน นาครา,  
  
ราสิภูตา ทุติยทิวเส เอกสฺส ภิกฺขุสฺส’ปิ  
  
สมฺพาธตฺตา นหิปวิสโนกาโส’สิ ทิฆญฺชเส; ()  
</li>
  
<li>
อาวเชฺชตฺวากิมนภิมตํ สโกฺก นิสินฺนาสนํ  
  
อุณฺหาการํ ชนยิ’ติ ตทา หุตฺวา นโว มาณโว,  
  
มโคฺค’ติโณฺณ อภวิ ปุรโต คาถาหิ วตฺถุตฺตยํ  
  
สํวเณฺณโตฺต ภวตุ ภควา มาฉินฺตภโตฺต อิติ; ()  
</li>
  
<li>
ทานํ ทตฺวา สุคตปมุขสฺสงฺฆสฺส ราชคฺคหํ  
  
สมฺปตฺตสฺสา’วนิปติปุรํ อญฺญตฺรวตฺถุตฺตยา,  
  
ภเนฺต โสหํ กถมิหวเส เวลาย’เวลายปิ  
  
อากเงฺขยฺยํ ตฺวทุปคมิตุํ อิเจฺจวมาโรจยี; ()  
</li>
  
<li>
สนฺทจฺฉายํ วิชนปวนํ ยํ เวฬุทายวฺหยํ  
  
อุยฺยานํ เม ชิตสุรวนํ ตํ นาติทุรนฺติเก,  
  
สมฺปูเชโนฺต ชินกรตเล ชาลาวนเทฺธ หริ-  
  
ภิงฺกาเรนา’หริยก สลิลํ ปาเตสิ ตํ ปตฺถิโว; ()  
</li>
  
<li>
โลกาโลกาจลตฎกฎี วิญฺฌาฎวีโลจนา  
  
คงกฺคาปางกฺคา ทนกสิขริพาหา ติกุฎตฺถนา,  
  
อุโคฺฆเสนฺตี ชลธิวสนา ปุญฺญานุโมทนฺติว  
  
สาธู’ตฺยา’ยํ วสุมติวธู สงฺกมฺปิ ตสฺมิํขเณ; ()  
</li>
  
<li>
อารมํ ตํ ปรม รุจิรํ สตฺถา ปฎิคฺคณฺหิย  
  
ธมฺมํ วตฺวา’คมิ ปริวุโต ภิกฺขูหิ วุฎฺฐา’สนา,  
  
ตสฺมิํ กาเล ปรมมมตํ เย ทฬฺหมิตฺตา อุโภ  
  
ตํ ตํ คามํ นิคมนครํ อเนฺวสมานา’จรุํ; ()  
</li>
  
<li>
อาหิณฺฑนฺตํ ตหิมนุฆรํ ปิณฺฑาย เตสฺว’สฺสชิ-  
  
เตฺถรํ ทิสฺวา สมิตทมิตํ วิโปฺป’ปติสฺสา’ภิโธ,  
  
ลโทฺธ’กาโส ปทมนุวชํก สุตฺวาทฺวิ คาถาปทํ  
  
โสตาปโนฺน’ ภวิ วิชฎยํ สํโยชนาหํ ตยํ; ()  
</li>
  
<li>
คาถํ สุตฺวา อมตมธุรํ ตํ สาริปุโตฺต’ทิตํ  
  
โมคฺคลฺลาโน กอปนุทิตถาสํโยชนานํ ตยํ,  
  
ปพฺพชฺชิตฺวา ตทุภย ชนา เนตฺวา ปริพฺพาชเก  
  
ปตฺวารามํ อมตปรมา สตฺถารมาราธยุํ; ()  
</li>
  
<li>
สตฺตาเหเน’ว’ธิคมิ มหาภุเต ปริคฺคณฺหิย  
  
โมคฺคลฺลาโน วสิ ตทิตรํ มคฺคตฺตยํ ตปฺผลํ,  
  
มาสสฺส’ทฺธํ กตวีริยวา สุตฺตํ ปรโสฺส’ทิตํ  
  
สุตฺวา ธมฺมํ อธิคมิ วสี ตํ ธมฺมเสนาปตี; ()  
</li>
  
<li>
ธมฺมสฺสามี กรหจิ อุโภ เต สาวกานํ มมํ  
  
อคฺคํ ภทฺทํ ยุคมิติ อิเม ปพฺยากโรโตฺต มุนี,  
  
อคฺคฎฺฐาเน ปุริมจริตํ ญตฺวา ปติฎฺฐาปยี  
  
สมฺปิเนโนฺต สกลปริสํ จโนฺท’ว กุนฺทาฎวิํ; ()  
</li>
  
<li>
สุตฺวา สุโทฺธทนนรปติ ปุโตฺต มมํ สมฺปติ  
  
พุโทฺธ หุตฺวา ปทหิย จิรํ นิสฺสาย ราชคฺคหํ,  
  
อุตฺตาเรโนฺต สกลชนตํ สํสารกนฺตารโต  
  
สํวเตฺตโตฺต วสติ สิวทํ สทฺธมฺมจกฺกํอิติ; ()  
</li>
  
<li>
ชิโณฺณวุโทฺธ ปริณตวยปฺปโตฺต’ หมสฺมฺยา ธุนา  
  
ชีวโนฺตเยวหิ มมสุตํ อิจฺฉามิ ทฎฺฐุํ ภเณ,  
  
เอวํวตฺวา’ธิกทสสตํ เอกํ อมจฺจํ ตหิํ  
  
อุโยฺยเชสิ นยนวิสยํก ปุตฺตํ กโรหีติ เม; ()  
</li>
  
<li>
คนฺตฺวา’มโจฺจ จตุปริสติํ ธมฺมํ ภณนฺตํชินํ  
  
ทิสฺวา พทฺธญฺชลิ สปริโส ตเตฺร’กมนฺตํ ฐิโต,  
  
สุตฺวาธมฺมํ ปรมมธุรํ ปตฺวา’คฺคมคฺคปฺผลํ  
  
ปพฺพชฺชิตฺวา หทยกมลํ กสโงฺกจยี ราชิโน; ()  
</li>
  
<li>
อฎฺฐกฺขตฺตุํ ปุน สปริเส ปาเหสิ ราชาปเร  
  
อฎฺฐา’มเจฺจ ตถริว คตา’มจฺจา นปจฺจา’คตา,  
  
ปพฺพชฺชิตฺวา อธิคตผลา เตจา’ปิ รโญฺญมนํ  
  
นา’ราเธสุํ สุนิสิตธิยา สญฺฉินฺตสํโยชนา; ()  
</li>
  
<li>
ทุชฺชาโน เม มรณสมโย ชิโณฺณ’สฺมิ ตาตา’ธุนา  
  
ตสฺมา ปุตฺตํ นยนวิสยํ กาตุํ สมโตฺถ’สิกิํ,  
  
เอวํ วตฺวา กปุน สปริสํ โสกาผทายิํ ตหิํ  
  
ทิโนฺนกาสํ ปหิณิ สจิวํ ปพฺพชฺชิตุํ ภุภุโช; ()  
</li>
  
<li>
ปตฺวา’รามํ ปริวุตชโน สจฺจทฺทเสโน’ทิตํ  
  
สุตฺวา’มโจฺจ ถิรมติ จตุสฺสจฺจา’นุปุพฺพิกถํ,  
  
ปพฺพชฺชิตฺวา หตภวภโย หุตฺวาน ขีณาสโว  
  
อคฺคฎฺฐานํ ปฎิลภิ กุลปฺปาสาทิกานํ อิธ; ()  
</li>
  
<li>
พาราณสฺยํ เกสิปตนโต ปตฺตสฺส ราชคฺคหํ  
  
สมฺพุทฺธสฺสา’ธิกทินกตี ปเญฺจวมาสา’ ภวุํ,  
  
เหมนฺตา’ตุสมยวิคมา สเนฺต วสเนฺต มณิ-  
  
ภุสาการา อุปวนวธู จูตงฺกุรา’ ลงฺกรุํ; ()  
</li>
  
<li>
กาลํ ญตฺวา กปิลนครํ กาลญฺญุโน สตฺถุโน  
  
คนฺตุํ กาโล’ยมิติ อธุนา โส กาลุทายิ วสี,  
  
สํวเณฺณโนฺต คมนสมยํ กาตุํ อลํ สงฺคหํ  
  
ญาตินนฺตี สุมธุรสโร คาถาภิคายี ปุถุ; ()  
</li>
  
<li>
มนฺทํมนฺทํ สุรภิปวโน สิโต’ธุนา วายติ  
  
ปุปฺผากิณฺณา วิปินวิฎปี มตฺตาลิมาลากุลา,  
  
คงฺคาวาปี วิมลสลีลา สมฺผุลฺลกญฺชุปฺปลา  
  
สายํก ปาโต อหนิ วิวฎา สพฺพาทิสา ปากฎา; ()  
</li>
  
<li>
ภเนฺต มเคฺค นวทลสิขา ชาโล’ชฺชลา มญฺชรี-  
  
ภสฺมจฺฉนฺนา ภมรวิสรทฺธุมนฺธการา ภุสํ,  
  
ฌาเปนฺนา’เป’ตรหิ วิรหี สมฺผุลฺลจูตาฎวิ-  
  
ทาวคฺคี เต ลวมปิ มโนตาปาย วตฺตนฺติ กิํ; ()  
</li>
  
<li>
กามนฺธานํ ภทยมธุนา โสจาปยตฺตา ภุสํ  
  
สาขจฺฉินฺนา วิคลิตทลา มเคฺค อโสกทฺทุมา,  
  
อญฺญตฺรา’ปี วนจรวธู ปาทปฺปหารา’ตุรํ  
  
ตตฺวเนฺต เต กรกิสลยโสฺสภํก วิรูฬฺหงฺกุรา; ()  
</li>
  
<li>
ปิตฺวา จุตทฺทูมผลรสํ สมฺมตฺตปุโงฺกกิลา  
  
สํกุชเนฺต สรสมธุรํ เวตาฬิกา’ว’ญฺชเส,  
  
เสณีภุตา ชนปทวธู เต ปาทปีเฐ มุนิ  
  
สมฺปูเชตุํ นวสรสิเช หิโยฺย’วินเนฺต ธุนา; ()  
</li>
  
<li>
อามุลคฺคา ทลิตวิฎปิ ปุปฺผญฺชลิหกา’ธุนา  
  
อาคจฺฉนฺตํ ตฺวมหิมหิตุํ สํทิสฺสเร’โว’นตา,  
  
วาโตทฺธุตา ภมรมุขรา กิญฺชกฺขปุญฺชา’ญฺชเส  
  
อาตตฺวเนฺต ตวปริมุเข โสวณฺณสงฺขสฺสิริํ; ()  
</li>
  
<li>
ภเนฺต อโนฺตกลลสลิลาวาเสน กาลํ จิรํ  
  
อโมฺภชานํ มุกุลวิกตี สิเตติ’วา’กุญฺจิตา,  
  
เอสนฺตี’เว’ตรหิ สรณํ เต ปาทภทฺทาสเน  
  
อุคฺคจฺฉเนฺต ปชหิย มโนตาปํ วสนฺตาตปํ; ()  
</li>
  
<li>
ปาเถยฺย’โมฺภรุหกุวลยา’ลงฺการตุณฺฑา กลํ  
  
สงฺกุชนฺตี ปวนปทวิํ อุฑฺฑียมานา’ธุนา,  
  
หํสเสฺสณิก สิรสิ วชโต เต ภุยเต กิงฺกิณิ-  
  
โฆสากิณฺณํ กุสุมวิกติจฺฉนฺนํ วิตานํ ยถา; ()  
</li>
  
<li>
สมฺปูเชนฺติ รตนกนกาลงกฺการภารญฺชลี  
  
มโคฺค’ติณฺณา วนสุรวธู เต ลาชวุฎฺฐีหิ’ว,  
  
กิญฺชเกฺขหิ จรณยุคลํ กมนฺทาติลโนฺทลิตา  
  
วลฺลี ภิงฺคาวลิกิสลยา’ลงฺการสาขาวลี; ()  
</li>
  
<li>
สมฺมารูโฬฺห ปวนตุรคํ กามากโร มญฺชริ-  
  
ตุณิเรสู มธุกรสเร สนฺธานยโนฺต’ธุนา,  
  
จเมฺปยฺยาทีกุสุมกลิกาสนฺนาหสมฺภาสุโร  
  
นโฎฺฐ โลโก พหุชนมโนสงกฺคาม โมคาหติ;()  
</li>
  
<li>
ยสฺมา สุโทฺธทนนรปภุ อาทิจฺจวํสทฺธโช  
  
ชิโณฺณ วุโทฺธ มมิหปหิณิ ตฺวํ ทฎฺฐุกาโม ปิตา,  
  
ตสฺมา ภเนฺต กปิลนครํ เวเนยฺยสตฺตากรํ  
  
กนฺตฺวา รโญฺญ หทยมกุลํ โพเธตุ โสกากุลํ; ()  
</li>
  
<li>
สาธุ’ทายิ สวิสยมหํ ปตฺวา นราธิสฺสรํ  
  
อุตฺตาเรยฺยํ ปิตรมิตเร พนฺธู’ปิ ทุกฺขณฺณวา,  
  
เอวํวตฺวา รทนกิร ณาลงฺการพิมฺพาธโร  
  
ธมฺมสฺสามิปริวุตวสีราชคฺคหานิกฺขมิ; ()  
</li>
  
<li>
ปตฺวา รโญฺญ อุปริภวนํ โสกาลุทายิ’ทฺธิยา  
  
ภุตฺตา’หาโร ตทุปคมนํ อตฺวาห มาโรจยํ,  
  
สมฺพุทฺธตฺถํ ปิตุรุ’ปหฎํ ภิกฺขํก ปกฎิคฺคณฺหิย  
  
อสฺสาเสโนฺต วชติ นภสา โสกากุลํตํ กุลํ; ()  
</li>
  
<li>
ตํ ภุญฺชโนฺต ทิวสทิวเส โส โยชนํ โยชนํ  
  
สเงฺขเปโนฺต ปรมกรุณารามาย สโญฺจทิโต,  
  
เนตฺวา ขีณาสวยติวเร วีสํ สหสฺสํ ชิโน  
  
ลกฺขีวาสํ กปิลนครํ มาเสหิทฺวีโห’ตริ; ()  
</li>
  
<li>
นานุปฺปเตฺต ภควติ ปุรํ โน ญาติเสฎฺฐํ กุหิํ  
  
ปสฺสิสฺสามา’ตฺย’ชหิตมโนโกตุหฬา สากิยา,  
  
อาราโมยนํ วิชนปวโน นิโคฺรธสกฺกสฺส ตํ-  
  
สารุโปฺปติ ตหิมภินเว เสนาสเน มาปยุํ; ()  
</li>
  
<li>
ปจฺจุคฺคนฺตฺวา สุรภิกุสุมากิณฺณญฺชลิห’ญฺชเส  
  
อาคจฺฉนฺตํ สุมหกิย ชินํ ราชิทฺธิยา’ลงฺกเต,  
  
เกตุคฺคาเห ทหรทหเร กตฺวา กุมาเร ปุเร  
  
ราชา’มจฺจา ปรมรุจิรํ อาราม โมตารยุํ; ()  
</li>
  
<li>
ปลฺลเงฺกโน’ทยคิริสิเร จโนฺท’ว ตาราวุโต  
  
นานาขิณาสวปริวุโต ปญฺญตฺตพุทฺธาสเน,  
  
อาสิโน’ยํ มนกุมุทุนิํ สกฺยานมุนฺนิทฺทยํ  
  
นิโสฺสโก โส มุนิ ปริหริ โสกนฺธการํ ปิตุ; ()  
</li>
  
<li>
สิทฺธโตฺถ’ยํ ปรมทหโร อเมฺหหิ วุทฺธา มยํ  
  
ชามาตา’ยํภวติ ตนุโช นตฺตานุโช โน อิติ,  
  
มานตฺถทฺธา ทหรทหเร สกฺยา กุมาเร’พฺรวุํ  
  
ตุเมฺหคนฺตฺวา ปณมถ ชินํ โว ปิฎฺฐิตาโหมै โน; ()  
</li>
  
<li>
อาวเชฺชตฺวา สกลปริสํ ญตฺวา ตทชฺฌาสยํ  
  
มานุมฺมตฺตา วิภวมทิรามตฺตา อิเม ขตฺติยา,  
  
มุทฺธาพทฺธญฺชลิกิสลยา ยสฺมา นวนฺทนฺติ มํ  
  
วนฺทาเปตุํ อลมิติ ตโต ฌานํ สมาปชฺชิย; ()  
</li>
  
<li>
ปตฺตา’ภิโญฺญ นิชปทรโชรํสิหิ สญฺจุมฺพิเต  
  
เตสํ จูฬามณิคิริสิเร สมฺพุทฺธสุโร ลสํ,  
  
สํทเสฺสโนฺต ยมกมสมํ มานนฺธการํ หรํ  
  
โพธาเปสิ วทนกมเล คณฺฑมฺพมูเล ยถา; ()  
</li>
  
<li>
ทิสฺวา สุโทฺธทนนรวโร ตํ ปาฎิหีรํ วรํ  
  
ปาทโมฺภเช ปณมิ สิรสา อานนฺทภาโรนโต,  
  
จกฺกงฺกาลงฺกตปทรโช สมฺผุฎฺฐมุทฺธาญฺชลิ  
  
ราชญฺญานํ กมลกลิกาสณฺฑสฺสิริํ วฺยากรุํ; ()  
</li>
  
<li>
สญฺฌาเมฆาวลิปริวุโต สุโรริว’ตฺถาจลํ  
  
ขมฺหา ภทฺทาสนมวตรี โสวณฺณวโณฺน ชิโน,  
  
สุพภุชิเญฺฉ นยนพริหี เกฬายนํ โปกฺขร-  
  
วสฺสํ วสฺสิ นิชนขรุจิํ เตสํ สมาเช สติ; ()  
</li>
  
<li>
สุตฺวา วุตฺตํ ปุริมจริตํ เวสฺสนฺตราขฺยํ ตโต  
  
ปกฺกนฺตานํ ผุสิย สิรสา ตปฺปาทจูฬามณิํ,  
  
ภเนฺต ภิกฺขํ สุคตปมุโข สโงฺฆธิวาเสตุ โน  
  
อิเจฺจ’โกปิ ปฐมทิวเส นากาสิ อเชฺฌสนํ; ()  
</li>
  
<li>
นานาขีณาสวปริวุโต โลกานุกมฺปาปโร  
  
โลกาธิโส ทุติยทิวเส อาจิณฺณกปฺปารหํ,  
  
สมฺพุทฺธานํ กปิลนคเร ปาโต’ว ลขฺยากเร  
  
หีนุกฺกฎฺฐํ กุลมวิชหํ ปิณฺฑาย สมฺปาวิสิ; ()  
</li>
  
<li>
อาหิณฺฑตฺตํ ตหิมนุฆรํ ปิณฺฑาย สนฺตินฺทฺริยํ  
  
สตฺถารํ ตํ นิรุปมสิริํ ฉพฺพณฺณรํสุชฺชลํ,  
  
ปาสาทฎฺฐา’นิมิสนยนโมฺภเชหิ สมฺปูชยุํ  
  
อุคฺฆาเฎตฺวา หริมณิมยํ ชาลาวลิํ นาครา; ()  
</li>
  
<li>
โอหาเรตฺวา กุสุมสุรภีสงฺขารสมฺภาวิเต  
  
เกเส มสฺสุํ รชนมลินํ กาสาววตฺถํ ขรํ,  
  
อจฺฉาเทตฺวา กปณปุริโส’ว’โยฺย คเหตฺวา สีฬา  
  
ปตฺตํ ปโตฺต กปิลนครํ ปกิณฺฑาย อาหิณฺฑติ; ()  
</li>
  
<li>
วุตฺตนฺตํ ตํ สวณกฎุกํ สุตฺวาน พิมฺพาธรา  
  
พิมฺพาเทวี มรกตสิฬาชาลนฺตรา วิถิยํ,  
  
อาหิณฺฑนฺตํ ปริวุตคณํ มเตฺตภคามิํ ชิตํ  
  
โอโลเกนฺตี นยนมณิเก อสฺสูหิ สมฺปูรยิ; ()  
</li>
  
<li>
จุมฺพนฺติ สาตนุชรตนํ ตนฺทสฺสนพฺยาวฎา’-  
  
สิตฺยา’นุพฺยญฺชนวิลสิตํ พฺยามปกฺปภาลงกฺกตํ,  
  
รูปํ รูปสฺสิริ นิรุปมํ สงฺคายิ คาถฎฺฐกํ  
  
สํวเณฺณตฺวา จรณตลโต ยาว’สฺส อุณฺหิสโต; ()  
</li>
  
<li>
อีสํ กาลํ อลสคมนํ สา กาลหํโสปกริ  
  
โอโรเปนฺติ อภินวกุจนฺทา’ติภาราตุรา,  
  
คนฺตฺวา สีฆํ ขฬิตวจตา ปุโตฺต มหาราช เต  
  
ปิณฺฑาย’สฺมิํ จรติ นคเร ราชานมิจฺจพฺรุวิ; ()  
</li>
  
<li>
ราชา เสนาปริวุตสโม เตโชนุภาวาทินา  
  
ตํ สุตฺวาํ’เส สุขุมวสนํ กตฺวา นวํสาฎกํ,  
  
อจฺฉาเทตฺวา นิหิตมกุโฎ นิกฺขิตฺตขโคฺค ภุสํ  
  
ลชฺชาปโนฺน ตุวฎตุวฎํ คนฺตฺวา ตทเคฺค ฐิโต; ()  
</li>
  
<li>
โกฎฺฐคารานฺย’ปิ ปิตุกุเล ริตฺตานิ กิมฺมญฺญสิ  
  
กสฺมา ลชฺชาปยสิ ปิตรํ ตฺวํ ภานุวํสุพฺภโว,  
  
ภเนฺต ตุยฺหํ ปกริวุตวสีสงฺฆสฺสิ’โต โภชนํ  
  
มา กปิณฺฑายา’จริ อนุทินํ ทเชฺชยฺย มิจฺจพฺรุวิ; ()  
</li>
  
<li>
ตุยฺหํ วํโส อนริยปโท อาทิจฺจวํโส สิยา  
  
มยฺหํ วํโส สทริยปโท สมฺพุทฺธวํโส สิยา,  
  
อสฺมิํวํเส อนุวิจรณํ ปิณฺฑตฺถ มนฺวาลยํ  
  
จาริตฺตํ โภปุริมสุคตา’จิณฺณนฺติ กวตฺวา ชิโน; ()  
</li>
  
<li>
อุตฺติฎฺฐาทิํ อวทิ กสุคมํ คาถํ ฐิโต วีถิยํ  
  
โสตาปโนฺต’วนิปติ ภวี โสตาวธาเนน โส,  
  
คาถาธมฺมํ สุณิย มธุรํ ธมฺมํจเร’ตฺยา’ทิกํ  
  
ปโตฺต มคฺคํ ทุติยมวีรํ ธมฺมานุธมฺมํ จรํ; ()  
</li>
  
<li>
สุตฺวา ราชา จริยมปรํ โย ธมฺมปาลวฺหยํ  
  
ปโตฺต มคฺคํ ตติยมขิลํ กามาลยํ จาลยํ,  
  
เสตจฺฉตฺตุ’ลฺลสิตสยเน’นุฎฺฐานเสยฺยุ’ปโค  
  
สงฺขารานํ วิสทมติยา โย ลกฺขณํ สมฺมสิ; ()  
</li>
  
<li>
วิทฺธํเสตฺวา นมุวิปริสํ สํเกลสมาราทิกํ  
  
สุโร รมฺหาวนมิว’สินา โส อคฺคมคฺคาสินา,  
  
ตุโฎฺฐ มคฺคปฺผลสุขสุธาปาเนน เวริสเม  
  
ปญฺจกฺขเนฺธ วิชย มลฺภี นิพฺพานรชฺชสฺสิริํ; ()  
</li>
  
<li>
อาโรเปตฺวา อุปริภวนํ ปตฺตํ คเหตฺวา ตโต  
  
ราชา สงฺฆํ สุคตปมุขํ ขเชฺชน โภเชฺชน จ,  
  
สนฺตเปฺปตฺวา ปุน สปริโส นีเจ นิสชฺชาสเน  
  
สารานียํ กถยมวสิ สโมฺมทนียํ กถํ; ()  
</li>
  
<li>
อิตฺถาคารํ หทยสรสิมเชฺฌ นิมุคฺคตฺถน-  
  
หํสํ ทินานนสรสิชํ โสเก’ณตาเปนิว,  
  
พุทฺธํ พทฺธญฺชลิหรสิโรกุเมฺภหิ สมฺปูชยี  
  
ตํ วาตพฺภาหตหริลตาลีลํ ชคาโม’นตํ; ()  
</li>
  
<li>
อโนฺตคเพฺภ นยนสลลํ สมปุญฺฉมานา ชินํ  
  
พิมฺพาเทวี สปริชนตาวฺยาปาริตา วนฺทิตุํ,  
  
อปฺปตฺวา เม ยทิคุณธนํ อตฺถ’ยฺยปุโตฺต สยํ  
  
ตํ กมํ ทฎฺฐุํ นนุปวิสตี’เตฺว’วํ วทนฺตี ฐิตา; ()  
</li>
  
<li>
รญฺญา สทฺธิํ ปุริสนิสโห ตายินฺทิรามนฺทิรํ  
  
อโนฺตคพฺภํ มณิคณปหาภินฺนนฺธการํสทา,  
  
อาทาย’คฺคํ ยติปติยุคํ ปตฺวา’จฺฉิ ภทฺทาสเน  
  
ปญฺญเตฺต โส’ทยคิริสิเร พาลํสุมาลี ยถา; ()  
</li>
  
<li>
ทิสฺวา ปีนตฺถนภรนตา สา ราชธีตา ชินํ  
  
ปตฺวา มาลา กนกรตนาลงฺการหีนา ลหุํ,  
  
หํสิมเญฺญ สรสิชวนํ ปาเท ยถาชฺฌาสยํ  
  
สญฺจุมฺพนฺตี ปณมิ สิรสา อาทายโคปฺผทฺวยํ; ()  
</li>
  
<li>
ปาสาท’โนฺตวรกสรสิ ธมฺมิลฺลเสวาลเก  
  
โอมุชฺชนฺตี นิชภุชลตาลีลาตรงฺคากุเล,  
  
นาถสฺส’งฺฆีตลนขสิขากนฺติปฺปพนฺธามฺภสิ  
  
ลทฺธสฺสาสา จิรวิรหชํ ตาปํ วิโนเทสิ สา; ()  
</li>
  
<li>
สุตฺวา เนสา กนกรตนา’สํธารณํ ธารณํ  
  
กาสาวานํ ตวหิริธนา’วิสฺสชฺชนํ สชฺชนํ,  
  
นา’ชฺฌาจาเร อนภิรมณํ อุจฺจาสเน จา’สเน  
  
ราชา’โวจ ตฺวมนุกุรุเต เสฺนโหทยา’โหทยา; ()  
</li>
  
<li>
สุตฺวา ตสฺสานิรวธิคุณาธาราย’นูนํ คุณํ  
  
อาวีกตฺวา’คมิ ภวปฎิจฺฉนฺนาปทานํ ชิโน,  
  
เนตฺวา เคหปฺปวิสนกรคฺคาหา’ภิเสกุสฺสเว  
  
สํวตฺตเนฺต ทุติยทิวเส นนฺทาขฺยราชตฺรชํ; ()  
</li>
  
<li>
คจฺฉโนฺต’ปี สห ภควตา โส ปญฺจกลฺยาณิยา  
  
สีฆํ ชาลํ วิวริย ถิยา วีถิํ วิโลเกนฺติยา,  
  
ภงฺคาปางฺคายตภุชลตาสงกฺกฑฺฒิตพฺภนฺตโร  
  
ปตฺตํ ภเนฺต หรถ วจนํ ภตฺยา น ตํ วฺยากริ; ()  
</li>
  
<li>
ปพฺพาเชตฺวา วิสยมทิรามตฺตาย ตสฺสา คีรํ  
  
สุตฺวา นนฺทาปหนหทยํ นนฺทํ นรินฺทตฺรชํ,  
  
อิจฺฉาเปตฺวา กกุฎจรณิทิพฺพจฺฉราลิงฺคเน  
  
ญาเยนา’นุตฺตรสุขมหารเชฺช ปติฎฺฐาปยี; ()  
</li>
  
<li>
พิมฺพาเทวิ สุขปริภตํ กีฬาปรํ ราหุลํ  
  
อาลิงฺคิตฺวา ตนุชรตนํ สา สตฺตเม วาสเร,  
  
อุคฺฆเฎตฺวา รตนขจิตํ ชาลํ วิมาโนทเร  
  
อาคจฺฉนฺตํ ปุริสติสภํ นิชฺฌายมานา ฐิตา; ()  
</li>
  
<li>
นานากูฎาจลวลยิโต เทวินฺทจาปากุโล  
  
อาคจฺฉโนฺต กนกสิขรีราชาก ยถา ชงฺคโม,  
  
ตตา ขีณาสวปริวุโต ชพฺพณฺณภานุชฺชโล  
  
เอโส ตุยฺหํ นรหริก ปิตา อิจฺจากห ปกสฺสาหิ นํ; ()  
</li>
  
<li>
เอตสฺสา’สุํ วิวิธนิธโย ปุญฺญานุภาวุฎฺฐิตา  
  
นาหํช กปกสฺสาม’ภิคมนโต ปฎฺฐาย เตโขนิธี,  
  
ภูสาเปตฺวา ตนุชรตนํ สา สตฺตวสฺสายุกํ  
  
ยาจสฺสู’ติ ปหิณิ ปิตุโน ญตฺตํ ธนํ เปตฺติกํ; ()  
</li>
  
<li>
อุปฺปาเทตฺวา ปิตริ พลวํ เปมํ ชเลวุ’ปฺปลํ  
  
ปุโตฺตตฺยา’หํ ตฺวมสิชนโก ฉายา’ปิ เตเม สุขา,  
  
อฒาเส’วํ ลปิตวจโน วุฎฺฐาย ภทฺทาสนา  
  
ภุตฺตาหาโรก ปริวุตวสิ คนฺตุํ ชิโนจา’รภี; ()  
</li>
  
<li>
ทายชฺชํ เม สมณ ททตํ อโตฺถธเนนา’ติ เม  
  
ยาจํ ยาจํ ชินมนุวชํ สารงฺคราชกฺกมํ,  
  
สีหจฺฉาโปริว ภควโต ทฬฺหํ สุรตฺตงฺคุลี-  
  
มาลายาลงฺกริ ภุชลตํ โภคินฺทโภคายตํ; ()  
</li>
  
<li>
สํยาจนฺนํ วิภว กมนุคํก วฎฺฎานุคํ ราหุลํ  
  
ปพฺพาเชตฺวา’ริยธนนิธิํเทมีติ จินฺตาปโร,  
  
ปตฺวา’รามํ อชหิตสุโต สทฺธมฺมราชา อิมํ  
  
ปพฺพาเชหิ’ตฺย’วทิ สุมุขํ ตฺวํ ธมฺมเสนาปติ; ()  
</li>
  
<li>
เฉตฺวา นีลุปฺปลทลมุทุํ จูฬากลาปํ มหา-  
  
โมคฺคลฺลาโน กวสิ อภินวํ กาสาวมจฺฉาทยี,  
  
ตโสฺส’วาทํ อกริ ธุตวา เถโร มหากสฺสโป  
  
ปพฺพาเชสิ ตนุชรตนํ ตํ สาริปุโตฺต วสิ; ()  
</li>
  
<li>
สิกฺขากาโม อปรสมเย เถโร มหาราหุโล-  
  
วาทํ สุตฺวา’ธิกตรคุณํ สมฺปาปุณี ราหุโล,  
  
สุตฺวา กสุตฺตํ ปุน ตทิตรํ สิกฺขาครูนํ ครุ-  
  
ฎฺฐานํ ปโตฺต ติภวมตริ ปตฺวา’คฺคมคฺคปฺผลํ;ก ()  
</li>
  
<li>
ตสฺมิํ สุโทฺธทนนรวโร ปพฺพชฺชิเต นตฺตริ  
  
อโชฺฌคาโฬฺห รวิกุลธโชนิสฺสีมโสกณฺณเว,  
  
ทิโนฺน’กาสํ กมปิตนยํ มาตาปิตูหา’ยติํ  
  
ปพฺพาเชยฺยุํ อลมิติวรํ สํยาจิ โวสาวกา; ()  
</li>
  
<li>
รโญฺญ ทตฺวา วรมติ วรํ ภุตฺตาสโน อาสนา-  
  
วุฎฺฐาย’โนฺตภวนวนโต นิกฺขมฺม มนฺทานิลํ,  
  
รุกฺขจฺฉายาวิรฬสรสีตีรํ วิเวกกฺขมํ  
  
สีตํ สิตพฺพนมวสรี ฉทฺทนฺตทนฺตี’วโส; ()  
</li>
  
<li>
ตสฺมิํกาเล คหปติกุเล ชาโต มหาเสฎฺฐิปิ  
  
ปโตฺต ราชคฺคหปุรวรํ สโทฺธ สุทตฺตาภิโธ,  
  
พุโทฺธก หุตฺวา ยมธิวสเต’ตฺย’โสฺสสิ สุโทฺธทนี  
  
ปจฺจูสสฺมิํ อมรวิวฎทฺวาเรน ตตฺรา’คมา; ()  
</li>
  
<li>
อเปฺปตฺวา’งกฺฆีรตนผลเก ขิตฺตญฺชลีมญฺชริํ  
  
ภตฺยาจูฬารชตกลสํ จิตฺตปฺปสาทาวหนํ,  
  
ธมฺมํ สุตฺวา ปฐมทิวเส ลทฺธาทิมคฺคปฺผโล  
  
ทานํ ทตฺวา สุคตปมุเข สเงฺฆ สุทโตฺตธนี; ()  
</li>
  
<li>
ภเนฺต ลกฺขีกมกลมลกา สงกฺกาสมตฺถาย โน  
  
อิทฺธํ ผขีตํ สุชนภชิตํ สาวตฺถิสงฺขํ ปุรํ,  
  
ธมฺมสฺสามิ วชตุ กรุณาฉายาสกหาโย ลหุํ  
  
ลทฺธสฺสาโส สวิสยมคาเอวํ กตเชฺฌสโน; ()  
</li>
  
<li>
พุทฺธตฺถํ โส คหปติ มหามเคฺค สมเคฺค ทิวา-  
  
รตฺติฎฺฐานปฺปภุติสุภเค ปเจฺจกลกฺขํ ธนํ,  
  
วิสฺสเชฺชตฺวา ปจุรวิภโว ทฎฺฐพฺพสาเรปุเร  
  
กาโรเปสิ อมรภวนากาเรก วิหาเร วเร; ()  
</li>
  
<li>
โกฎีห’ฎฺฐารสหี อสมํ ภูมิํ กิณิตฺวา สมํ  
  
โกฎีห’ฎฺฐารสหิ ปจุรํ มาเปตฺว เสนาสนํ,  
  
โกฎีห’ฎฺฐารสหิ ปรมํ อารามปูชามหํ  
  
สเชฺชตฺวา โส คหปติ นวํกมกฺมํ สุนิฎฺฐาปยิ; ()  
</li>
  
<li>
เอวํ เชตวนํ วิหารปวรํ การาปยิตฺวา มหา-  
  
วีรสฺสา’คมนาย ทูตปุริเส เปเสสิ เสฎฺฐิสฺสโร,  
  
เตสํ สีสหรญฺชลิหิ มหิโต สุตฺวาน ตํ สาสนํ  
  
สมฺพุโทฺธ ชลิติทฺธิมา สปริโส ราชคฺคหา นิกฺขมิ; ()  
</li>
  
<p>อิติ เมธานนฺทาภิธาเนน ยตินา วิรจิเต สกล กวิชน หทยานนฺททาน นิทาเน ชินวํสทีเป สนฺติเกก นิทาเน ภควโต ปกิณฺณก จริตปฺปวตฺติ ปริทีโป โสฬสโม สโคฺคฯ
</ol></p>


<ol>
<li>
สตฺถุ เชตวนนามมินฺทิรา-  
  
ราม โมตรณมงฺคลุสฺสเว,  
  
รามลกฺขณภคี (รโถทฺธตา)  
  
เสฎฺฐิปุตฺตปมุขา สุมณฺฑิตา; ()  
</li>
  
<li>
ปญฺจมตฺตสตมาณวา นวา  
  
ปญฺจวณฺณธชภาสุร’ญฺชลี,  
  
ปญฺจขาณสิริยุ’ชฺชลา’ภวุํ  
  
ปญฺจมารชินราชิโน ปุเร; ()  
</li>
  
<li>
เหมกุมฺภกุจกุมฺภวิพฺภมา  
  
เสฐิธีตุปมุขา กุมาริกา,  
  
ปุณฺณกุมฺภสตนิพฺภร’ญฺชลี  
  
ตสฺส สตฺถุ ปุรโต ตโต ภวุํ; ()  
</li>
  
<li>
เสฎฺฐิปาทปริจาริกาสขี  
  
มนฺถรา’วชิตหํสเธนุโย,  
  
ปญฺจมตฺตสตนาริโย’ภวุํ  
  
ปจฺฉโต คหิตปุณฺณปาติโย; ()  
</li>
  
<li>
เสตวตฺถสุนิวตฺถปารุโต  
  
ปญฺจเสฎฺฐิสตมตฺตเสวิโต,  
  
โลกนายก มนาถปิณฺฑิโก  
  
เสฎฺฐิ ปีติเอริโต ตมนฺวคา; ()  
</li>
  
<li>
นีลปีตปภูตีหิ มารชี  
  
เทหรํสิวิสเรหิ โชตยํ,  
  
อญฺชสํ สหจราจรํ ภุวิ  
  
ชงฺคโม กนกภูธโรริว; ()  
</li>
  
<li>
มคฺคเทสกชนสฺส ปิฎฺฐิโต  
  
ภิกฺขุสงกฺฆปริวาริโต ยหิํ,  
  
เชตนามวนโมตรี ตหิํ  
  
โลกโลจนนิปียมานโก; ()  
</li>
  
<li>
ปุจฺฉิตสฺส ปฎิปชฺชนกฺกมํ  
  
ตาย เชตวนปุชนาย โส,  
  
เทหิ พุทฺธปมุเข ตโปวนํ  
  
ภิกฺขุสงฺฆวิสเย’ติ ปพฺรุวิ; ()  
</li>
  
<li>
ทมฺมิ พุทฺธปมุเข ตโปวนํ  
  
ภิกฺขุสงฺฆวิสเย’ติ ภินฺทิย’  
  
พฺยปฺปถํ ถิรมนาถปิณฺฑิโก  
  
เสฎฺฐิ โธตกรปงกฺกโชก สทา; ()  
</li>
  
<li>
ชาลลกฺขณวิจิตฺรโกมฬ-  
  
ปาณิปลฺลวตเลสุ สตฺถุโต,  
  
ทกฺขิโณทกมทาสิ กญฺจน-  
  
กุณฺฑิกาย สุรภิปฺปวาสิตํ; ()  
</li>
  
<li>
สิตมุณฺหมนิลาตปํ ปฎิ-  
  
หนฺติ ฑํสมกเส สิริํสเป,  
  
สฺวา’นุโมทนมกา ชิโน ปฎิ-  
  
คฺคยฺห เชตวนเมวมาทินา; ()  
</li>
  
<li>
โส สุทตฺตวิสุโต สมาปยิ  
  
วตฺรภูปมปภูวิภูสโณ,  
  
เสฎฺฐิ เชตวนปูชนามหํ  
  
จตฺตโกฎิธนสญฺจโย สทา; ()  
</li>
  
<li>
อินฺทิราย สุรมนฺทิโรปมา  
  
จนฺทนาครุสุคนฺธพนฺธุรา,  
  
ตตฺร คนฺธกุฎิ ภาติ เมทินี-  
  
สุนฺทริสิรสิ เสขโร ยถา; ()  
</li>
  
<li>
ตาย คนฺธกุฎิยา’ธิโรหิณี  
  
ธมฺมราชจรณินฺทิรา’ธรา,  
  
สคฺคโมกฺขภวนปฺปเวสนิ-  
  
เสฺสณิปทฺธติริวา’ติ โนมติ; ()  
</li>
  
<li>
ตพฺพิหารปริโต สุธามณิ-  
  
พทฺธมาวรณจกฺก มาหเร,  
  
สตฺถุ กิตฺติสิริขีรสาครุ-  
  
ตตุงฺควีจิวลยสฺสิริํ สทา; ()  
</li>
  
<li>
ตพฺพิหารปริเวณโมสธิ-  
  
ตารกาธวลวาฬุกากุลํ,  
  
วฺยากโรติ ชินกุนฺทพนฺธุโน  
  
สงฺคเมน สรทมฺพรสฺสิริํ; ()  
</li>
  
<li>
ตตฺถรตฺตมณิเกตุสํหตี-  
  
รํสิภินฺนติมิรมฺพเร น กิํ,  
  
โกวิเทหิ รวิจนฺท ตารกา  
  
โชติริงฺคนนิภา’ติ วุจฺจเร; ()  
</li>
  
<li>
ภาติ ผุลฺลวนราชิลกฺขิยา  
  
รตฺตกมฺพลมิวา’หิสนฺถตํ,  
  
จจฺจรํ จรณสมฺปฎิจฺฉเน  
  
สตฺถุโน กุสุมเรณุ นิพฺภรํ; ()  
</li>
  
<li>
ภิงฺคปนฺติมณิตนฺตุสิพฺพิตํ  
  
มนฺทมารุตถรุสฺสิตํ ตหิํ,  
  
ปุปฺผเรณุปฎลพฺพิตาน มา-  
  
ภาติสตฺถุ’ปริ วาริตาตปํ; ()  
</li>
  
<li>
ราชรุกฺขกณิการสาขิโน  
  
ผุลฺลิตา ปริสมนฺตโต ตหิํ,  
  
สตฺถุ ธมฺมสวเณน ทิสฺสเร  
  
จีวรานิ’ว นิวตฺถปารุตา; ()  
</li>
  
<li>
อุคฺคตา’ลิกุลธูมกชฺชลา  
  
นิพฺพิกาสกลิกาสิขาวลี,  
  
จมฺปกททุมปทีปสาขิโน  
  
อุชฺชลนฺติ สตวณฺฎวตฺติกา; ()  
</li>
  
<li>
ฌายตํ กมธุรธมฺมภารติ-  
  
นิชฺฌเรหิ สิขริทริ ตหิํ,  
  
สมฺมเวคปริโสสิตา ท’ปิ  
  
กิํ นวูปสมยนฺติ สาธโว; ()  
</li>
  
<li>
กุชิตาลิกุลโกกิลา ตหิํ  
  
ผุลฺลิตคฺคสหการสาขิโน,  
  
ติพฺพราคจริเต’ปิ มูลเค  
  
ภาวนาสุ นรมาปยนฺติ กิํ; ()  
</li>
  
<li>
ลาชปญฺจมกปุปฺผสนฺถตํ  
  
ตนฺตโปวนปเวสนญฺชสํ,  
  
วีตราคจรณงฺกสชฺชิตํ  
  
สคฺคมคฺคมปหาสเต สทา; ()  
</li>
  
<li>
นาริวามจรณาตุรา’ปิ เย  
  
สงฺคเมน วิคตงฺคณงฺคินํ  
  
โลมหํสชนิเต’ว ปีติยา;  
  
ตตฺร’โสกตรุราชิ ราชเต, ()  
</li>
  
<li>
กิํสุกาทิกุสุเมหิ ภาสุรํ  
  
ตํ ตโปวน มนาลยาลยํ,  
  
เตส มุคฺคตปเตชสา ภุสํ  
  
อคฺคิปชฺชลิตเมว ทิสฺสเต; ()  
</li>
  
<li>
อุทฺธวณฺฎคฬิเตหิ ผุลฺลเส-  
  
ผาลิกากุฑุมเลหิ สาลินี,  
  
มาลกา รชตเวทิกา กวิย  
  
วิททุเมหิ ขวิตา วิราชเต; ()  
</li>
  
<li>
ปีต จุต มกรนฺท พินฺทโว  
  
ตตฺร กีรกรวิกสาริกา,  
  
กิํก หรนฺติ มธุรํ รวนฺติปิ  
  
มญฺชุภาณีมุนิภารติสฺสิริํ; ()  
</li>
  
<li>
เหมกูฎมกุเฎหิ นิชฺฌร-  
  
ภารภาสุรตโฎ’รปีวรา,  
  
ภุริภุริธรภุภุชา ตหิํ  
  
จุมฺพเร ชินสุต’งฺฆิปงฺกเช; ()  
</li>
  
<li>
จารุจญฺจุปุฎตุงฺคจุจุกา  
  
จกฺกวากกุจมณฺฑลา ตหิํ,  
  
นีลิกากจกลาปสาลินี  
  
นีลนีรชวิโลลโลจนา; ()  
</li>
  
<li>
เสณิพทฺธกลหํสเมขลา-  
  
ทามภารตฎปีนโสณินี,  
  
ภิงฺคจกฺกรตนงฺคทาวลี  
  
ภงฺควีจิกณหารภาสุรา; ()  
</li>
  
<li>
กณฺณิกาคฬิตกญฺชเกสร-  
  
ปิญฺชรมฺพุวิมลมฺพรา สุภา,  
  
คนฺธวาหสุขผสฺสทา สิริ-  
  
มนฺทิรา กุมุทมนฺทหาสินี; ()  
</li>
  
<li>
เกสราลิรทนา สโรชินี-  
  
กามินี วิกจปงฺกชานนา,  
  
วีตสพฺพทรเถหิ เสวิตา  
  
ทิพฺพโปกฺขรณิโย นเชนติกิํ; ()  
</li>
  
<li>
มุทฺทิกาปภุติวลฺลิเวลฺลิต-  
  
ชิณฺณจีวรกุฎีหิ ฌายตํ,  
  
ปิญฺฉาสาริตสิขณฺฑิมณฺฑลา-  
  
ขณฺฑตณฺฑวสุมณฺฑิตํ วนํ; ()  
</li>
  
<li>
สตฺถุ กสาวกสเตหิ ภาวนา-  
  
สตฺติภินฺนติมิสาติ กตฺถจิ,  
  
ทิสฺสเร นิรจกาสโต ตหิํ  
  
คพฺภโร’ทรสโมสรานิ’ว; ()  
</li>
  
<li>
กาลกา ธุตปิสงฺควาลธี  
  
มาฬเกสุ กลวิงฺกสาฬิกา,  
  
ภตฺตสิตฺถมนุภูย นิพฺภยา  
  
ธมฺมราวมนุกูชเร ตหิํ; ()  
</li>
  
<li>
วิตมจฺจุภยภนฺตโลจนํ  
  
อาลวาลชลปานโทหฬํ,  
  
สตฺถุ มญฺชุสรปาสนิจฺจลํ  
  
ทิสฺสเต หริณมณฺฑลํ ตหิํ; ()  
</li>
  
<li>
หตฺถเวลฺลิตลตาหิ วารณา  
  
วานราจ มณิวิชนีหิ’ว,  
  
วิชยนฺติ ภวตาปภีรุเก  
  
รุกฺขมูลคตฌายิโน ตหิํ; ()  
</li>
  
<li>
เมฆวณฺณวนราชิราชินี  
  
กนฺทมูลผลโภชเนหิ สา,  
  
ทานปารมิรเต’ว ปีณเย  
  
ภิกฺขูสงฺฆสหิตํ ตถาคตํ; ()  
</li>
  
<li>
ธมฺมมณฺฑปวิตานมุทฺธติ  
  
ลมฺพมานมณิพุพฺพุโลทเร,  
  
นิจฺจปชฺชลิตวิชฺชุราชิโย  
  
ภนฺติ นิชฺชิตรวินฺทุตารกา; ()  
</li>
  
<li>
รุกฺขโกฎรกุลาวโกทเร  
  
กุชิเตหิ สกุเณหิ ตํวนํ,  
  
เชติ สงฺขฆณวํสวลฺลกี-  
  
ราวสารสุรรงฺคภุสิริํ; ()  
</li>
  
<li>
อินฺทนีลมณิโตรณิปฺปภา-  
  
ภินฺทิตพฺพติมิโรปมํ ตหิํ,  
  
จนฺทจณฺฑกรมณฺฑลทฺวยํ  
  
วินฺทเตว อสุรินฺทวิพฺภมํ; ()  
</li>
  
<li>
ขีรสาครตรงฺคปณฺฑรา  
  
เนกจงฺกมนมาลกา ตหิํ,  
  
ผุฎฺฐจารุจรณินฺทิรา ภุสํ  
  
ภนฺติ ฌานปสุตาน มสฺสเม; ()  
</li>
  
<li>
ภาวนาย ปวนานิ ปาวนา  
  
เทสนาย รสนา วิภูสนา,  
  
เสวกา ทนวกา สสาวกา  
  
มานยนฺตี กวิกนยํ สุขานยํ; () (ยมกพนฺธนํ;)  
</li>
  
<li>
กีจกา ตฺยนิลกูช กีจกา  
  
วาจกา ริวคณสฺส วา จกา,  
  
โมจกา นวผลสฺส โมจกา  
  
เมจกา จมณิถมฺภ เมจกา; () (ยมกพนฺธนํ;)  
</li>
  
<li>
กูชิตา’ลิ ภชิตา’ปรากชิตา  
  
ราชิตา’ลกชิตา หิ ปูชิตา,  
  
คารวา’กรรวายเกรวา  
  
เกรวากรรวา สคารวา; () (ยมกพนฺธนํ;)  
</li>
  
<li>
เกตกี กุสุมหนฺตจาตกี  
  
อมฺพเร ณุกณิกา’วลมฺพเร,  
  
วุญฺจิตา อุตุนิยามยญฺชิตา  
  
รามภุมิ ปรมาภิรามภู; () (ยมกพนฺธนํ;)  
</li>
  
<li>
ตาสทา หวิสทาน มาสทา  
  
โย สทาติย สทา กม ตํ สทา,  
  
โส ตโม ทหตโม หิ ตตฺตโม  
  
วีตโม มุหตโม หี โคตโม; () (ยมกพนฺธนํ;)  
</li>
  
<li>
สาลกา นนวิลาสปา ลตา  
  
มาลกา วลิสุภาสมา ลกา,  
  
มาฬกา วลิสุภาสมา ลกา  
  
สาฬกา นนวิลาสปา ลกา; () (ยมกพนฺธนํ)  
</li>
  
<li>
วาเนว ชาโต วิชิโต วเนว  
  
ชิโนว’เนโช กวนชานโน โน,  
  
เนตา วิเนตา วิชนานุ วาเต  
  
วนี ชนํ เชตวเน วิเนโนฺต; () (จตุรกฺขริก จิตฺต ยมกํ;)  
</li>
  
<p>อิติ เมธานนฺทาภิธานนยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเก นิทาเน เชตวน วิหาราลงฺการ ปริทีโป สตฺตรสโม สโคฺคฯ
</ol></p>


<ol>
<li>
ภุวิก ยสฺส ชินสฺส ตาทิโน  
  
วิทุรานํ มุขรงกฺคมนฺทิเร,  
  
อรหาทิ คุณาติ สุนฺทรี)  
  
ลสเต กิตฺติ วิลาส สุนฺทรี; ()  
  
มิคทายตโปวเน อิสิ-ปตเน โคตม โคตฺต เกตุโส,  
  
นรสารถิ วสฺส มาทิมํ  
  
วสิ พาราณสิราชธานิยํ; ()  
</li>
  
<li>
ปุน เวฬุวเน วินายโก  
  
นคเร ราชคเห คิริพฺพเช,  
  
ทุติยํ ตติยํ จตุตฺถกํ  
  
อวสิ วสฺสมนุทฺทยาปโร; ()  
</li>
  
<li>
มุนิ ปญฺจมวสฺส มินฺทิรา-  
  
ลยเวสาลิ ปุรํ มหาวเน,  
  
ปวิหาสิ ปุรงฺคปีวรํ  
  
อุปนิสฺสาย ยเถว เกสริ; ()  
</li>
  
<li>
ติมิราปหโร’สธีลตา-  
  
ชลิเต สีตล นิชฺฌรากุเล,  
  
มุนิฉฎฺฐมนาลโย สุขํ  
  
วสิ วสฺสํ ปุถุมงฺกุลาจเล; ()  
</li>
  
<li>
ติทสาลยโค สุทุพฺพุธํ  
  
อภิธมฺมํ กถยํ สิลาสเน,  
  
สุนิสชฺช สวีตินามยี  
  
สุคโต สตฺตมวสฺส มนฺวหํ; ()  
</li>
  
<li>
หริจนฺทนคนฺธปาวน-  
  
ปวเน เภสกลาภิเธ วเน,  
  
สนรามร โลกนายโก  
  
มุนินาโค วสิ วสฺสมฎฺฐมํ; ()  
</li>
  
<li>
มธุรสฺสรภาณิ โฆสิต-  
  
วิสุเต โฆสิต เสฎฺฐิการิเต,  
  
นวมํ วสิ วสฺสมสฺสเม  
  
วรโกสมฺพิ ปุเร มุนิสฺสโร; ()  
</li>
  
<li>
มุนิเกสริ ปาริเลยฺยก-  
  
กรินาชีวิตทานโต ภโต,  
  
ทสมํ วสิ ปาริเลยฺยเก  
  
วนสเณฺฑ ตรุสณฺฑมณฺฑิเต; ()  
</li>
  
<li>
วรธมฺมสุธารเสน ส-  
  
ชฺชน เมกาทสมํ สมํ ชิโน,  
  
ทฺวิชคามวเร’ภิปีณยํ  
  
วสิ นาฬาวิทิเต นิราลโย; ()  
</li>
  
<li>
ธรณีสุรคาม มาสทา  
  
ปุนเวรญฺช มนิญฺชโน ชิโน,  
  
ปุจิมนฺททุมินฺทมูลโค  
  
อสโม พารสมํ สมํ วสี; ()  
</li>
  
<li>
วิกจปฺปลจารุโลจโน  
  
มุนิราชา วชิราจลาจโล,  
  
สิขรากุลจาลิยาจเล  
  
อวสี เตฬสมํ คุณาลโย; ()  
</li>
  
<li>
สลิลาสยสีตเล มุทุ-  
  
ปวเน เชตวเน ตโปวเน,  
  
วสิ จุทฺทสมํ สมํ มหา-  
  
สมโณ อสฺสมณา’ปสาทโน; ()  
</li>
  
<li>
กปิลวฺหยราชธานิยา  
  
อวิทุเร นรราหเสยฺยเก,  
  
ปวิหาสิ ติปญฺจมํ สมํ  
  
มุนิ นิโคฺรธตโปวเน สุเภ; ()  
</li>
  
<li>
ขร มาลวกญฺจ รกฺขสํ  
  
ทมยํ ภูธร ปีวโรทรํ,  
  
รุจิราลวิราชธานิยํ  
  
วิหรี โสฬสมํ สมํ ชิโน; ()  
</li>
  
<li>
ปุน เวฬุวนํ ตโปวนํ  
  
อุปนิสฺสาย คิริพฺพชํ ปุรํ,  
  
ทส สตฺตม วสฺส มาวสี  
  
มุนิสีโห หตมารวารโณ; ()  
</li>
  
<li>
ภวทุกฺขรุชาหิ โมจยํ  
  
ชนตํ ธมฺมกถา’คเทน โส,  
  
วสิ จาลิยปพฺพตาลเย  
  
ชินเวชฺชาจริโย ทสฎฺฐมํ; ()  
</li>
  
<li>
ตทนนฺตรวสฺส มุคฺคธิ  
  
วิปุเล จาลิยปกพฺพเต’ว โส,  
  
วสิ วีสติมํ คิริพฺพเช  
  
นคเร เวฬุวเน ตโปวเน; ()  
</li>
  
<li>
อนิพทฺธวิหารโต อิติ  
  
วิหรโนฺต ภควา ตหิํตหิํ  
  
มณิโชติรโส’ว กามโท  
  
สรเท วีสติ วีตินามยี; ()  
</li>
  
<li>
มุนิ เชตวเน ตโปวเน  
  
ภวเน จา’ปิ มิคารมาตุยา,  
  
มหิเต วสิ ปญฺจวีสติ-  
  
มิตวสฺสานิ ติพทฺธวาสโค; ()  
</li>
  
<li>
อนิพทฺธนิพทฺธวาสโต  
  
วสโต ตสฺส สโต ตหิํ ตหิํ,  
  
นนุ วิชฺชติ กิจฺจปญฺจกํ  
  
กตกิจฺจสฺส กถนนุวาสรํ; ()  
</li>
  
<li>
อรุณุคฺคมเน สมุฎฺฐิโต  
  
ตทุปฎฺฐากชนสฺส’นุคฺคหํ,  
  
มุนิรานนปาทโธวนํ  
  
ปวิธายา’ขิลกิจฺจ มตฺตโน; ()  
</li>
  
<li>
สุนิสชฺช สุสชฺชิตา’สเน  
  
สปทานาจรณาย ยาวตา,  
  
สมโย สมยญฺญุ วินฺทติ  
  
นจิรํ ฌานสุขํ รโหคโต; ()  
</li>
  
<li>
ปริพนฺธิย ตายพนฺธนํ  
  
สุนิวตฺถนฺตรวาสโก’ปริ,  
  
อรหทฺธชฉาทิตงฺคิมา  
  
มณิวโณฺณปลปตฺต มุพฺพหํ; ()  
</li>
  
<li>
อภิสงฺขตปุญฺญสตฺติยา  
  
วิวฎทฺวารวิหารคพฺภโต,  
  
คิริคพฺภรโต’ว เกสรี  
  
พหินิกฺขมฺม กทาจิ เอกโก, ()  
</li>
  
<li>
วลยิกตตารกาวลี  
  
นวจโนฺทริว วาริโททรา,  
  
ยติสงฺฆปุรกฺขโต ตโต  
  
พหิ นิกฺขมฺม กทาจิ โส มุนิ; ()  
</li>
  
<li>
ปกตีคติยา’ปิ ภิกฺขิตุํ  
  
คติยา สปฺปฎิหาริยา’ยปิ,  
  
ยุคมตฺตทโส สมาจเร  
  
นิคมคฺคามปุรีสุ กตฺถจิ; ()  
</li>
  
<li>
จรโต วรปาฎิหาริยํ  
  
สมธิฎฺฐาย กทาจิ ภิกฺขิตุํ,  
  
วิมลีกุรุเต มหีตลํ  
  
ปุรโต มนฺทสุคนฺธมารุโต; ()  
</li>
  
<li>
ปุรโต’ปสเมนฺติ ธูลิโย  
  
จรโต จารุตรญฺชเส สิเร,  
  
วิลสนฺติ วิตาน วิพฺภมา  
  
นวเมฆา ผุสิตานิ มุญฺจเร; ()  
</li>
  
<li>
กุสุมานิ สมีรณา’ปเร  
  
วิปิเนนา’หริโย’กิรนฺติปิ,  
  
นิชปาทตลํ’ว ภูตลํ  
  
สมตํ ยาติ ปเถ ปทปฺปิเต; ()  
</li>
  
<li>
มุทุกา สุขผสฺสทา มหี-  
  
วนิตา ตปฺปทสงกฺคเม’กทา,  
  
กมลานิปิ จุมฺพเร’กทา  
  
ปถวิํ เภชฺช ตทงฺฆีปงฺกเช; ()  
</li>
  
<li>
จรณกฺกมิตา’รวินฺทช-  
  
มกรนฺทา’ติ สุคนฺธพนฺธุรา,  
  
ชินคนฺธคชินฺท มาสิรํ  
  
ปริวาเสนฺติ สโมกิรนฺติปิ; ()  
</li>
  
<li>
มกรนฺทปพนฺธวิพฺภมํ  
  
ชุติ สินฺธูรวิจุณฺณพนฺธุรา,  
  
อภิภูย สุปิญฺชรายเต  
  
จรโต โลกมิมํ จราจรํ; ()  
</li>
  
<li>
กลหํส มยูรสาริกา  
  
กรวีกา’ปิ สกํสกํ รวํ,  
  
ทฺวิปทา’ปิ จตุปฺปทา’ปเร  
  
วชโต ตสฺส นปูชยนฺติ กิํ; ()  
</li>
  
<li>
ตุริยานิ วิภูสณานิ’ปิ  
  
สยเมวา’ภิรวนฺติ ตงฺขเณ,  
  
ตมุทิกฺขิย ปาฎิหาริยํ  
  
สุคเต โกก หิ นสมฺปสีทติ; ()  
</li>
  
<li>
วิวิธพฺภุตปาฎิหาริย-  
  
กตสญฺญาย มหาชโน ชิโน,  
  
ชนยํ ชนตาย’นุทฺทยํ  
  
อิธปิณฺฑตฺถมุปาคโต อิติ; ()  
</li>
  
<li>
กุสุมาทิยมากุลญฺชลี  
  
สทเนห’นฺตรวิถิ โมตเร,  
  
ชินรํสิ ปพนฺธ กมฺพล-  
  
สตสญฺฉนฺน วิวณฺณวิคฺคหา; ()  
</li>
  
<li>
ชนตา นขราลิทีธิติ-  
  
นิกรากาสนทีนิมุชฺชิตา,  
  
อภิวนฺทติ วนฺทนารหํ  
  
มุนิโน ปาทยุคํ ปโมทิตา; ()  
</li>
  
<li>
ทสวิสติวา มหาชโน  
  
ชินปาโมกฺขยตี สตมฺปิวา,  
  
อภิยาจติ เทถ โนอิติ  
  
ภควนฺตํ วิภวานุรูปโต; ()  
</li>
  
<li>
อธิวาสนมสฺส ชานิย  
  
ชนตา’ทาย ชินสฺส หตฺถโต,  
  
ตมธิฎฺฐิตปตฺต มินฺทิรา-  
  
สทนํ ทานฆรํ ปเวสเย; ()  
</li>
  
<li>
จตุชาติกคนฺธภาวิเต  
  
ภุวิ ปญฺญตฺตวราสโนปริ,  
  
อหตาหตวตฺถชาติเต  
  
สุนิสินฺนํ สุคตํ สสาวกํ; ()  
</li>
  
<li>
ปฎิยตฺตปณีตโภชน-  
  
วิกตีเห’ว สหตฺถปงฺกชา,  
  
อภิตปฺปยเต มหาชโน  
  
ปติมาเนติ จ จีวราทินา; ()  
</li>
  
<li>
สรณาคมเน’ปิ ปญฺจยุ  
  
อธิสีเลสุ ปติฎฺฐหนฺติ เย,  
  
จตุมคฺคผเลสุ กตฺถวิ  
  
ตทภิญฺญา’นุสยาสยาทิโต; ()  
</li>
  
<li>
ภควา กตภตฺตกิจฺจวา  
  
อนุรูปาย กถาย ธมฺมิยา,  
  
รวิพนฺธุ วิเนยฺย พนฺธุนํ  
  
หทยโมฺภชวนํ ปโพธเย; ()  
</li>
  
<li>
หริเมรุคิริ’ว ชงฺคโม  
  
ปรินทฺธินฺทสราสนาวลี,  
  
วิสเต สตปุญฺญลกฺขโณ  
  
มุนิรุ’ฎฺฐาย วิหารมาสนา; ()  
</li>
  
<li>
วรมณฺฑลมาฬเก ตหิํ  
  
มุนิ ปญฺญตฺตมหารหาสเน,  
  
ขณมาคมยํ นิสิทติ  
  
ยมินํ โภชนกิจฺจสาธนํ; ()  
</li>
  
<li>
มณิวมฺมสุวมฺมิตา วิย  
  
กริโน ปารุตปํสุกูลิกา,  
  
ยตโย ยติราชยูถปํ  
  
ปริวาเรนฺติ อุเปจฺจ ตงฺขเณ; ()  
</li>
  
<li>
สมยํ สมยญฺญุโน ตโต  
  
ตทุปฎฺฐากวโร นิเวทเย,  
  
ชินคนฺธคโช สุวาสิตํ  
  
วิสเต คนฺธกุฎิํ สุคนฺธินา; () (ปุเรภตฺตกิจฺจํ)  
</li>
  
<li>
อถคนฺธกุฎีมุเข ชิโน  
  
วิรโช ปาทรโช นจตฺถิปิ,  
  
ปริโธตปทานิ นิกฺขิปํ  
  
มณิโสปาณตเล ขณํ ฐิโต; ()  
</li>
  
<li>
อุทโย’ปิ ชินสฺส ทุลฺลโภ  
  
ขณสมฺปตฺติสมิทฺธิ ทุลฺลภา,  
  
มนุเชสุ’ปปตฺติ ทุลฺลภา  
  
ชินธมฺมสฺสวณมฺปิ ทุลฺลภํ; ()  
</li>
  
<li>
สมณตฺต มเป’ตฺถ ทุลฺลภํ  
  
ติวิธํ สาสน มปฺปมาทโต,  
  
ยตโย’วทตา’นุสาสติ  
  
อภิสมฺปาทยถา’ติ ภิกฺขเว; ()  
</li>
  
<li>
อภิวนฺทิย เกจิ ภิกฺขโว  
  
ภควนฺตํตก ปฎิปตฺติปูรกา,  
  
อถ สมฺปฎิปาทนกฺกมํ  
  
ปฎิปุจฺฉนฺติวิปสฺสนาทิสุ; ()  
</li>
  
<li>
ปททาติ วิปสฺสนาทิสุ  
  
มุนิ เตสํ จริยานุรูปิกํ,  
  
ปฎิคณฺหิย สตฺถุสาสนํ  
  
มณิทามํ วิย มกณฺฑนตฺถิโก; ()  
</li>
  
<li>
ปวิธาย ชินํ ปทกฺขิณํ  
  
อถ เต ภตฺติสมปกฺปิตญฺชลี,  
  
ปวิสนฺติ ยตี สกํสกํ  
  
วสติํ สนฺตนิวาตวุตฺติโน; ()  
</li>
  
<li>
วตปพฺพตปาทกนฺทร-  
  
ปภูตีสฺว’ญฺญตรํก ปธานิกา,  
  
ปวิสนฺติ สุราสุโรรค-  
  
ครุฬานํ ภวเนสุจา’ปเร; ()  
</li>
  
<li>
อถ คนฺธกุฎิํ ยทิจฺฉติ  
  
ปวิสิตฺวา ปวิเวกกามวา,  
  
มุนิ ทกฺขิณปสฺสโต สโต  
  
สยนํ กปกฺปยตี’สกํ ทิวา; ()  
</li>
  
<li>
วุปสนฺตสริรชสฺสโม  
  
มุนิรุ’ฎฺฐาย อเนกโกฎิโย,  
  
อนุภูยก สมาธโย ขณํ  
  
ภุวนํ ปสฺสติ พุทฺธจกฺขุนา; ()  
</li>
  
<li>
สมถมฺหิ วิปสฺสนายวา  
  
ธุรนิเกฺขปกเต ตถาคเต,  
  
ตหิมิทฺธิพเลนุ’ปฎฺฐิโต  
  
ปุน วุฎฺฐาปยเต ทยานิธิ; ()  
</li>
  
<li>
อิติ ปญฺจสตมฺปิ สาวเก  
  
อติขิปฺปํ กภควา’นุสาสิย,  
  
ปทุมานิว เต ปโพธยํ  
  
นภาสา ยาติ วิหาร มตฺตโน; ()  
</li>
  
<li>
ชินสินฺธวปาทวิกฺกมํ  
  
ชินฉทฺทนฺตคชินฺทกุญฺจนํ,  
  
ชินเกสรสีหคชฺชนํ  
  
อภิปสฺสาม สุโณม โน อิติ; ()  
</li>
  
<li>
วิหเรยฺย ยหิํ ชิโน ตหิํ  
  
อปรเณฺห กุสุมากุลญฺชลี,  
  
สุนิวตฺถสุปารุตา ภุสํ  
  
มุทิตา สนฺนิปตนฺติโข ชนา; ()  
</li>
  
<li>
อถ ทสฺสิตปาฎิหาริโย  
  
ปวิสตฺวา วรธมฺมมณฺฑปํ,  
  
สูริโยว ยุคนฺธโร’ปริ  
  
สุนิสชฺชา’สนมตฺถเก ชิโน; ()  
</li>
  
<li>
กรวิกวิราวหารินา  
  
มธุโร’ทารสเรน โสตุนํ,  
  
จตุรา’ริยสจฺจมีรเย  
  
อนุปุพฺพาย กถาย นิสฺสิตํ; ()  
</li>
  
<li>
ปฎิคณฺหิย ธมฺมมาทรา  
  
นิชโวหาร’นุรูปโคจรํ,  
  
อภิยาติ ปทกฺขิเณน สา  
  
ปริสาตํ สิรสา’ภิวนฺทิย; () (ปจฺฉาภตฺตกิจฺจํ)  
</li>
  
<li>
วรวารณกุมฺภทารโณ  
  
มิคราชาว กุทิฎฺฐภญฺชโน,  
  
อถ นิฎฺฐิตธมฺมคชฺชโน  
  
มุนิรุ’ฎฺฐายุ’ปเวสนา’สนา; ()  
</li>
  
<li>
กมลํ’ว กเลวรํ วรํ  
  
วิมลํ วิตรโชมลํ ชิโน,  
  
อวสิญฺจิตุกามวา สเจ  
  
ปวิสิตฺวาน นหานโกฎฺฐกํ; ()  
</li>
  
<li>
ตทูปฎฺฐิติเกน ภิกฺขุนา  
  
ปฎิยเตฺตนุทเกน วิคฺคเห,  
  
สมิโตตุปริสฺสโม มุหุํ  
  
ปุนราคมฺม นิวตฺถจีวโร; ()  
</li>
  
<li>
สุนิสชฺช สิน’สฺสเม สเม  
  
ปริเวเณ ฐปิตาสโนปริ,  
  
อนุโภติ มุหุตฺต มตฺตนา  
  
สุวิมุโตฺต’ปิ วิมุตฺติชํ สุขํ; ()  
</li>
  
<li>
ตทุปฎฺฐิติปจฺจุปฎฺฐิตา  
  
อภินิกฺขมฺมตโตตโตยตี,  
  
มหิตญฺชลิปุปฺผมญฺชรี  
  
ปริวาเรนฺติติโลกนายกํ; ()  
</li>
  
<li>
ปฎิปตฺติปปูรณกฺกมํ  
  
ปฎิปุจฺฉนฺติ วิปุจฺฉนานิ’ปิ,  
  
ยตโย หิ วิสุํวิสุํ ชินํ  
  
สวณํ ธมฺมกถาย ยาจเร; ()  
</li>
  
<li>
ภควา กรุณาย โจทิโต  
  
ตทธิปฺปาย มเวจฺจ พุทฺธิยา,  
  
อภิสาธย มตฺถมุตฺตมํ  
  
ปุริมํ ยามมติกฺกเม อิติ; () (ปุริมยามกิจฺจํ)  
</li>
  
<li>
ภควนฺต มนนฺตทสฺสินํ  
  
สิรสา เตสุคเตสุ ภิกฺขุสุ,  
  
อภิวนฺทิย ชาติเขตฺตโต  
  
ลภมานา’วสรํ สุราสุรา; ()  
</li>
  
<li>
อุปคมฺม ตโปวนงฺคณํ  
  
กุรุมานา ฉวิวณฺณปิญฺชรํ,  
  
มณิโมฬิมริจิสญฺจย-  
  
ปริจุมฺพีกฬิตํ สิริมโต; ()  
</li>
  
<li>
นขเกสรมงฺคุลีทลํ  
  
จรณโมฺภชยุคํก ปวนฺทิย,  
  
จตุรกฺขริกมฺปิ ปุจฺฉเร  
  
วรปญฺห’นฺตมโส’หิสงฺขตํ; ()  
</li>
  
<li>
สิวโท วทตํอนุตฺตโร  
  
มุนิ วิสฺสชฺชติ ตพฺพิปุจฺฉนํ,  
  
อถ วิตกถงฺกถิ ตท-  
  
พฺภนุโมทนฺติ อภิตฺถวนฺติปิ; ()  
</li>
  
<li>
นิชธมฺมปทีปเตชสา  
  
ชนสโมฺมห ตโมวิธํสโน,  
  
อิติ มชฺฌิมยาม มนฺวหํ  
  
กตกิโจฺจ มุนิ วีตินามเย; () (มชฺฌิมยามกิจฺจํ)  
</li>
  
<li>
อภิภุตสรีรชสฺสโม  
  
กตกิเจฺจหิ’ริยาปเถหิจ,  
  
อถ จงฺกมเณน ปจฺฉิเม  
  
ปฐมํ ภาค มติกฺกเม มุนิ; ()  
</li>
  
<li>
ปฎิวาต’นุวาต วายิต-  
  
คุณคเนฺธหิ สุคนฺธิตงฺคิมา,  
  
มณิทีปปภาสมุชฺชลํ  
  
สุคโต คนฺธกุฎิํก อุปาคโต; ()  
</li>
  
<li>
สยโนปริ สมฺปสารยํ  
  
ปฎิมารูปสรูปวิคฺคหํ,  
  
สยนํ กุรุเต’ว เกสรี  
  
ทุติยสฺมิํ สติสมฺปชญฺญวา; ()  
</li>
  
<li>
อสมิทฺธกิเลสมิทฺธวา  
  
ภควา ภงฺคภวงฺคสตฺตติ,  
  
สุนิสชฺช ปพุชฺฌิโต มหา-  
  
กรุณาฌาน มุเปติจา’สเน; ()  
</li>
  
<li>
ปุริเมสุ ภเวสุ ปาณิโน  
  
ยทิ วิชฺชนฺติ กตาธิการิโน,  
  
รวิรํสิวิกาสนูปค-  
  
ปทุมานี’ว ปโพธนารหา; ()  
</li>
  
<li>
กรุณาย สมุฎฺฐิโต ตโต  
  
กรุณาสีตลมานโส มุนิ,  
  
อภิปสฺสติ พุทฺธจกฺขุนา  
  
ภุวิ เต มคฺคผโลปนิสฺสเย; ()  
</li>
  
<li>
อิติ ปจฺฉิมยาม มนฺวหํ  
  
ตติยํ ภาค มติกฺกเม ชิโน,  
  
ปุริโมทิตกิจฺจการิโน  
  
กตกิจฺจสฺส อจินฺติยาคุณา; () (ปจฺฉิมยามกิจฺจํ)  
</li>
  
<li>
ปสิทนฺติ รูปปฺป มาณปิ พุเทฺธ  
  
ปสิทนฺติ โฆสปกฺป มาณปิ พุเทฺธ  
  
ปสิทนฺติ ฬุขปฺป มาณปิ พุเทฺธ  
  
ปสิทนฺติ ธมฺมปฺปมาณปิ พุเทฺธ ()  
</li>
  
<p>อิติ เมธานนฺทาภิธาเนนยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเก นิทาเน ปญฺชวิธพุทฺธกิจฺจ ปริทีโป อฎฺฐารสโมก สโคฺคฯ
</ol></p>


<ol>
<li>
นิรวธิภุวนาลวาลคเพฺภ  
  
สุจริตมูลวิรูฬฺหกิตฺติวลฺลี,  
  
นวคุณนิยโมตุ สงกฺคเมน  
  
ภควตมาสิยเถว (ปุปฺผิตคฺคา); ()  
</li>
  
<li>
สุวิสทมติมา สวาสเนหิ  
  
สกล กิเลส มเลหิ จารกาโย,  
  
อิติปิ ภควโต พุธาภิคีโต  
  
ภุวิวิสุโต อรหนฺติ กิตฺติโฆโส; ()  
</li>
  
<li>
คหิต นิสิต มคฺคญาณ ขโคฺค  
  
วรมติ ทุจฺจริตารโย อฉินฺทิ,  
  
อิติปิ ภควโต หตาริโนโย  
  
ภุวิวิสุโต อรหนฺติ กิตฺติโฆโส; ()  
</li>
  
<li>
ติภวรถสมปฺปิตํ อวิชฺชา-  
  
ภวตสิณามยนาภิก มาสวกฺขํ,  
  
วิจิตุปจิตกมฺม สญฺจายา’รํ  
  
ชฎิตชรามรเณรุเนมิ วฎฺฎิํ ()  
</li>
  
<li>
อวิทิต ปริยนฺต กาลสีมํ  
  
ปริภมิตํ ภวจกฺกมตฺถิ ตสฺส,  
  
ถิรวีริยปเทหิ โพธิมเณฺฑ  
  
สุวิมลสีลมหีตเลฐิโต โย; ()  
</li>
  
<li>
หนิวิหนิ อเร วิสุทฺธสทฺธา-  
  
กรกมเลน สมาธิสาณปิเฎฺฐ,  
  
สุนิสิต มสมํ นิหนฺติ กมฺม-  
  
กฺขยกรญาณกุฐาริมาทธาโน; ()  
</li>
  
<li>
หตภวรถ วิพฺภมสฺส มคฺค-  
  
รถมภิรุยฺห สิวํปุรํ คตสฺส,  
  
อิติปิ ภควโต หตารกสฺส  
  
ภุวิวิสุโต อรหนฺติ กิตฺติโฆโส; ()  
</li>
  
<li>
อวิทิต ปริยนฺต ทุกฺข วฎฺฎํ  
  
อถภวจกฺกก มิตุจฺจเต อวิชฺชา,  
  
ตหิมุปหิตนาภี มูลกตฺตา  
  
ภวติชรามรณํ ตทนฺตเนมิ; ()  
</li>
  
<li>
ฆฎิต ตทุภยนฺตรา อราสฺสุ  
  
ทส อภิสงฺขรณาทิเสส ธมฺมา,  
  
กสิรสมุทเย นิโรธ มเคฺค  
  
ภวติ ปชานมชานนํ อวิชฺชา; ()  
</li>
  
<li>
ภวติ ติวิธภุมิกา อวิชฺชา  
  
จตุวิธ สจฺจสภาว ฉาทกา’ยํ,  
  
อภิวิจินน เจตนาน มทฺธา  
  
วิวิธนเยน ภวตฺตเย นิทานํ; ()  
</li>
  
<li>
สกสก ปฎิสนฺธิจิตฺตเหตุ  
  
ทฺวย มภิสงฺขต กมฺมเมว กาเม,  
  
จิต กุสล มรูป รูป คามิํ  
  
ตทุภยภุปฎิสนฺธิเหตุ โหติ; ()  
</li>
  
<li>
กุสลมกุสลํ ติธา วิภตฺตํ  
  
ปุริมภเวนิจิตํ ยถานุรูปํ,  
  
นภวติ ปฎิสนฺธิโตปรํ กิํ  
  
ติภว ปวตฺติ วิปาก จิตฺต เหตุ; ()  
</li>
  
<li>
สมุทยมย กามรูปปากา  
  
สติ ปฎิสนฺธิ ปวตฺติยํ ภวนฺตี,  
  
สก สก ภวนาม รูปเหตุ  
  
วิวิธ นิทานวเสน จานุรูปํ, ()  
</li>
  
<li>
ตถริว จตุโร อรูปปากา  
  
สกสกภุมิกนามปจฺจยาว,  
  
สมุปจิต มนํ อสญฺญสเตฺต  
  
นภวติกิํก ภุวิ รูปมตฺตเหตุ; ()  
</li>
  
<li>
ตทุภย มวิปาก จิตฺตโตปิ  
  
ปภวติ ตีสุภเวสุ จา’นุ รูปํ,  
  
สุคติ ทุคติยํ ปทํหิ กาเม  
  
ภวติ สฬายตนสฺส นาม รูปํ; ()  
</li>
  
<li>
ภวติ ปทก มสญฺญิ วชฺชรูป-  
  
ภุวิ ติวิธายตนสฺส นาม รูปํ,  
  
หวติ สมุทโย ภเว อรูเป  
  
สุขุม มนายตนสฺส นาม มตฺตํ; ()  
</li>
  
<li>
อิติ ติวิธภเว ภวนฺติ ตํ ตํ-  
  
ภว ปภวายตนาติ ผสฺสเหตุ,  
  
ตถริว กมโต ภวานุ รูปํ  
  
ติวิธภเวสุ ฉผสฺสเวทเนชา; ()  
</li>
  
<li>
วิวิธ ภวคติฎฺฐิตีสุ ตํ ตํ  
  
ฉฎิต ชฎา คหณสฺส เหตุ โหติ,  
  
ปุนรุภย ภวสฺส ทฬฺหคาโห,  
  
ภวติ ภโวติภวมฺหิ เหตุชาตฺยา; ()  
</li>
  
<li>
ติวิธ ภวุ’ปปตฺติชาติเรสา  
  
ภวติ ชรามรณาทิ ทุกฺข เหตุ,  
  
สกลกสิรุปทฺทวา’สวานํ  
  
สมุทยเหตุตโตสิยา อวิชฺชา; ()  
</li>
  
<li>
ถิรคหณวเสน โยหิ โกจิ  
  
สุจริต ทุจฺจริตํจเรยฺย ตสฺส,  
  
สุคติ ทุคติ คามิ กมฺมเมตฺถ  
  
กถยติ กมฺมภโว’ติ กมฺมวาที; ()  
</li>
  
<li>
วิจิตุปจิต กมฺมสตฺติชาตา  
  
วทตุปปตฺติ ภโว’ติ ปญฺจขนฺธา,  
  
ตทภิชนน มาหชาติ เตสํ  
  
จุติจวนํ ปริปากตาชรา’ติ; ()  
</li>
  
<li>
ปหวผลปพนฺธโต ฐีตานํ  
  
สรสคภีรปฎิจฺจ สมฺภวานํ,  
  
กยิรติ วิสทาย ยาย ธมฺม–  
  
ฐิติมตินามธิยา ปริคฺคหํสา; ()  
</li>
  
<li>
อิธปน จตุโรสิยุํสมาสา  
  
ปุริมภโว’ทย โมห กมฺมเมโก,  
  
ภวติหนภวจิตฺตนาม รูปา-  
  
ยตน ฉ ผสฺส ฉ เวทนาติ เจโก; ()  
</li>
  
<li>
อปิ ภวติ ภโว นิกนฺติ คาโห  
  
ชนน ชรามรณํ อนาคเต’โก,  
  
ปภว ผลวเสน สมฺภวานํ  
  
อิติ จตุ สงฺขิปนํ สิยาติยทฺธํ; ()  
</li>
  
<li>
อิธ ยถริว’ตีตเหตุปญฺจ  
  
อภิรติคาหภเวหิ กมฺมโมหา,  
  
ตถริว สห โมหกมฺมุนาปิ  
  
อภิรติคาหภวา อิทานิ เหตู; ()  
</li>
  
<li>
นภวติ ผลปญฺจกํ กิเมต-  
  
รหิปฎิสนฺธิก มนาทิปญฺจ ธมฺมา,  
  
ภวติ ผขลมนาคเต ตเถว  
  
ชนน ชรามรณาทิ ปญฺจ ธมฺมา; ()  
</li>
  
<li>
ภวติ ภวุปปตฺติย’นฺตเร’โก  
  
อภิรติ เวทยิตาน มนฺตเร’โก,  
  
ตถริว จิตเจตนามนานํ  
  
อิติ ภวจกฺกติสนฺธโย ภวนฺติ; ()  
</li>
  
<li>
สุวิสทมติวีสตา’ กตารํ  
  
ส’ติปริวฎฺฎ ติสนฺธิกํ ติยทฺธํ,  
  
ตทวคมิยตาย ธาตุ ธมฺม-  
  
ฎฺฐิติมติยา จตุสงกฺคหํ ทฺวิมูลํ; ()  
</li>
  
<li>
หนิวิภนิ ชคตฺตเย ภวนฺต-  
  
ภวรถ จกฺกสมปฺปิตาขิลาเร,  
  
อิติปิ ภควโต พุธาหิคีโต  
  
ภุวิ วิสุโต อรหนฺติ กิตฺติโฆโส; ()  
</li>
  
<li>
ภควติ อุทิเต มหานุภาโว  
  
ตมหิมเหยฺย ภุสํ สเทวโลโก,  
  
ตทหิมหิ กทาวิ เนรุ มตฺต-  
  
มณิรตนาวลิยา สหมฺปตีปิ; ()  
</li>
  
<li>
ปจุรสุรนรา พลานุรูปํ  
  
ยมภิมหิํสุ อนาถ ปิณฺฑิโกปิ,  
  
คหปติ ตมุปาสิกาวิสาขา  
  
สปริส โกสลพิมฺพิสารภูปา; ()  
</li>
  
<li>
ภควติ ปรินิพฺพุเต อโสก-  
  
วหยธรณีปติ ทีปจกฺกวตฺติ,  
  
ทสพลมสมํ ปริจฺจชิตฺวา  
  
อภิมหิ ฉนฺนวุติปฺปมาณโกฎี; ()  
</li>
  
<li>
อคณิต วิภวํ ปริจฺจฉิตฺวา  
  
อิหรตนาวลิ เจติยํ วิธาย,  
  
สุรนรสรณสฺส ธาตุเทหํ  
  
นรปติมานยิ ทุฎฺฐคามินี’ปิ; ()  
</li>
  
<li>
ทสพลมภิปูชยิํสุ ปูชา-  
  
วิธิพหุมานน ภาชนํ ตทเญฺญ,  
  
อิติชน มหนีย จีวราที-  
  
จตุวิธปจฺจย ปูชนาก วิเสสํ; ()  
</li>
  
<li>
คุณชลธิ ยทคฺค ทกฺขิเณโยฺย  
  
อรหติ จาหุณ ปาหุณา รหสฺส,  
  
อิติปิ ภควโต กวิปฺป สโตฺถ  
  
ภุวิ วิสุโต อรหนฺติ กิตฺติโฆโส; ()  
</li>
  
<li>
อิธปรมนิปจฺจการ คิทฺธา  
  
สมณก ภุสุรกา วิภาวิมานี,  
  
รหสิ อกุสลํ สิโลกกามา  
  
น กิมสิโลกภเยน สญฺจินนฺติ; ()  
</li>
  
<li>
นจกรหจิ กิญฺจิเทว ปาปํ  
  
กยิรติ เรสรโหปิปาปภีรู,  
  
อิติปิ ภควโต รหาปคสฺส  
  
ภุวิวิสุโต อรหนฺติ กิตฺติโฆโส; ()  
</li>
  
<li>
อนุปสมิต ราคโทส โมหา  
  
ถิรมนภาวิต กายจิตฺต ปญฺญา,  
  
อริยปฎิปทาย เย วิปนฺนา  
  
อนริย ธมฺมจรา นราธมาเต; ()  
</li>
  
<li>
สุคหิต สุคตารหทฺธชนฺตา  
  
ชินมนุพนฺธิย สนฺติเกก วราปิ,  
  
อิติปิ ภควโต ภวนฺติ ทุเร  
  
ภุวิวิสุโต อรหนฺติ กิตฺติโฆโส ()  
</li>
  
<li>
ตถริว สุวิทุร ภาวมาป  
  
มุนิรปิเตหินิหีน ปุคฺคเลหิ,  
  
อิติปิ ภควโต สตมฺป สโตฺถ  
  
ภุวิวิสุโต อรหนฺติ กิตฺติโฆโส;ก ()  
</li>
  
<li>
วิหต สกลสํกิเลส ธมฺมา  
  
สตต สุภาวิต กาย จิตฺตปญฺญา,  
  
อริยปฎิปทํ ปปูรการี  
  
อนริยธมฺมปถารกาก สุธีรา; ()  
</li>
  
<li>
สตทสสต โยชเนหิ ทูเร  
  
ยทิวิหรนฺติ ชินสฺส อารกาเต,  
  
อิติปิ ภควโต น ตาว ทูเร  
  
ภุวิ วิสุโต อรหนฺติ กิตฺติโฆโส; ()  
</li>
  
<li>
ตถริว อวิทูร ภาวมาป  
  
มุนิรปิ สปฺปุริสาน มีทิสานํ,  
  
อิติปิ ภควโต ภวนฺตคสฺส  
  
ภุวิวิสุโต อรหนฺติ กิตฺติโฆโส; ()  
</li>
  
<li>
พุธ ชน รหิตพฺพ ปาปธมฺมา  
  
ปวูรมนตฺถกราก รหาวทนฺติ,  
  
อิติปิ ภควโต รหา น ยสฺส  
  
ภุวิวิสุโต อรหนฺติ กิตฺติ โฆโส; ()  
</li>
  
<li>
ครหิย รหิตพฺพตา’ริเยหิ  
  
ปรมปุถุชฺชน ปุคฺคเลหิ ยสฺมา,  
  
อิติปิ ภควโต นจ’ตฺถิ’มสฺส  
  
ภุวิวิสุโต อรหนฺติ กิตฺติโฆโส; ()  
</li>
  
<li>
อปิจ ภควตา นเตกทาจิ  
  
วิครหิยา รหิตพฺพกา ภวนฺติ,  
  
อิติปิ ภควโต รหานยสฺส  
  
ภุวิวิสุโต อรหนฺติ กิตฺติโฆโส; ()  
</li>
  
<li>
คมน มิหรโหติ วุจฺจเต ตํ  
  
ติภวปริพฺภมณํ รโห น ยสฺส,  
  
อิติปิ ภควโต คตสฺส ปารํ  
  
ภุวิ วิสุโต อรหนฺติ กิตฺติโฆโส; ()  
</li>
  
<li>
นิรติสย’ธิสีลจิตฺตปโญฺญ  
  
ปรม วิมุตฺติ วิมุตฺติ ญาณลาภี,  
  
อสนฺทิส คุณ ภาชโนก อเนโช  
  
อสมสโม อสโม อนุตฺตโร’ติ; ()  
</li>
  
<li>
กุสลพล สมิทฺธรูปวาติ  
  
วิวิธคุเณหิ สิยา ปสํ สิโย โย,  
  
อิติปิ ภควโต ปสํสิยสฺส  
  
ภุวิวิสุโต อรหนฺติ กิตฺติโฆโส; ()  
</li>
  
<li>
อิมินา อิมินาปิ การเณน  
  
ภควา โคตม โคตฺต เกตุภูโต,  
  
อรหํ อรหนฺติ กิตฺติราโว  
  
ทกเตลํวตตาน สตฺตโลเก; ()  
</li>
  
<p>อิติ เมธานนฺทาภิธาเนนยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเก นิทาเน ภควโต อรหนฺตินามปญฺญตฺติยาอภิเธย ปริทีโป เอกูนวีสติโมก สโคฺคฯ
</ol></p>


<ol>
<li>
สมฺมา สามํ สพฺพธมฺมาน มทฺธา  
  
พุทฺธตฺตา ปญฺญานุภาเวน ตสฺส,  
  
สมฺมา สมฺพุโทฺธติ อพฺภุคฺคตาย  
  
อาสิกิตฺยา(สาลินี) โลก ธาตุ; ()  
</li>
  
<li>
โย จา ภิเญฺญเยฺย ปริเญฺญยฺย ธเมฺม  
  
ภาเวตเพฺพ สจฺฉิกาตพฺพ ธเมฺม,  
  
สมฺมาสามํ พุชฺฌิ ตสฺมาส พุโทฺธ  
  
สมฺมา สมฺพุโทฺธติ วิขฺยาสิ โลเก; ()  
</li>
  
<li>
ตตฺรา’ภิเญฺญยฺยา จตุสฺสจฺจ เมว  
  
ทุกฺขํ สจฺจํ โข ปริเญฺญยฺย ธมฺมา,  
  
ภาเวตพฺพา มคฺค สจฺจํ นิโรธ-  
  
สจฺจํ ตจฺฉํ สจฺฉิกา ตพฺพ ธมฺมา; ()  
</li>
  
<li>
ตณฺหาปเกฺข สมฺภวํ ธมฺม ชาตํ  
  
มคฺคานํวชฺฌํก ปหาตพฺพ ธมฺมา,  
  
สทฺธิํ ชาตฺยาทีหิ ทุเกขหิ ปญฺจุ-  
  
ปาทานกฺขณฺธา สิยา ทุกฺข สจฺจํ; ()  
</li>
  
<li>
ยายํ ตณฺหา กาม ตณฺหาทิเภทา  
  
ทุกฺขานํ สาเหตุ สจฺจํ ทฺวิติยํ,  
  
พนฺธานํ ยตฺราปฺย’ภาโว นิโรธ-  
  
สจฺจํ ยญฺจา คมฺม ตณฺหาย จาโค; ()  
</li>
  
<li>
สมฺมาทิฎฺฐาทฺยฎฺฐมคฺคงฺค ธมฺมา  
  
นิพฺพานํ สมฺปาปกา มคฺค สจฺจํ,  
  
เตสํ ธมฺมานมฺปิ สมฺพุชฺฌินตฺตา  
  
สมฺมา สมฺพุโทฺธติ วิขฺยาสิ โลเก; ()  
</li>
  
<li>
จเกฺขว’ทํ ทุกฺขํ ตทุปฺปาท เหตุ  
  
ตณฺหา เนสานํ อภาโว นิโรโธ,  
  
มโคฺค โพธูปาย ปญฺญาติ ตสฺส  
  
เอวํ ปเจฺจกํ ปทํ โจทฺธริตฺวา; ()  
</li>
  
<li>
อาโรเปตฺวา สจฺจ ธเมฺมสุ สจฺจ-  
  
สนฺธาตา โย สจฺจทสฺสี ส พุโทฺธ,  
  
สมฺมา สามํ ติกฺขปญฺญาย พุชฺฌิ  
  
สมฺมา สมฺพุโทฺธติ วิขฺยาสิ โลเก; ()  
</li>
  
<li>
ฉนฺนํ ทฺวารานญฺจ ฉารมฺมณานํ,  
  
ฉนฺนํ จิตฺตานญฺจ ฉเพฺพท นานํ,  
  
ฉนฺนํ สญฺญานํ ฉ สเญฺจตนานํ  
  
ฉนฺนํ ผสฺสา นํ วิตกฺกาทิ กานํ; ()  
</li>
  
<li>
เอวํ ฉนฺนํ รูป ตณฺหาทิกานํ  
  
ตณฺหากายานํ สมาโรปเณน,  
  
สมฺมา สามํ พุชฺฌิ สเจฺจสุ ตสฺมา  
  
สมฺมา สมฺพุโทฺธติ วิขฺยาสิ โลเก; ()  
</li>
  
<li>
ปญฺจนฺนํ ขนฺธาน มฎฺฐารสนฺนํ  
  
ธาตูนํ จกฺขาทินํ พารสนฺนํ,  
  
สมฺมา สามํ พุชฺฌิตตฺตา สยมฺภุ  
  
สมฺมา สมฺพุโทฺธติ วิขฺยาสิ โลเก; ()  
</li>
  
<li>
รูปชฺฌานานํ จตุนฺนํ อรูป-  
  
ชฺฌานานญฺจานุสฺสตีนํ ทสนฺนํ,  
  
ขตฺติ สาการ’ปฺปมญฺญาสุภานํ  
  
กมฺมฎฺฐานานํ นวนฺนํ ภวานํ; ()  
</li>
  
<li>
พุทฺธตฺตา สํสาร จเกฺก อวิชฺชา-  
  
ทฺยงฺคานํ สเจฺจสุจาโรปเณน,  
  
สมฺมาสามํ เอส นิสฺสงฺค ญาเณ  
  
สมฺมา สมฺพุโทฺธ วิขฺยาสิ โลเก; ()  
</li>
  
<li>
ปจฺจุปฺปนฺนานาคตาตีต ธเมฺม  
  
นิพฺพานํ นิเสฺสส ปณฺณตฺติ ธเมฺม,  
  
สามํ อพฺภญฺญาสฺย’นโญฺญป เทโส  
  
สมฺมา สมฺพุโทฺธติ วิขฺยาสิ โลเก; ()  
</li>
  
<li>
สพฺพํเญยฺยํ ตสฺส ญาณนฺติ กํหิ  
  
ญาณเมฺปวํ เญยฺย ธมฺมนฺติกํหิ,  
  
เญยฺยนฺตฎฺฐาโนมญาณสฺสลาภา  
  
สมฺมาสมฺพุโทฺธติ วิขฺยาสิ โลเก; ()  
</li>
  
<li>
เกฺลสานํ ยาวาสนาสตตีตาย  
  
สทฺธิํโยก สโมฺมหนิทฺทาย สมฺมา,  
  
สามํพุโทฺธ มคฺค ญาเณน ตสฺมา  
  
สมฺมา สมฺพุโทฺธติ วิขฺยาสิ โลเก; ()  
</li>
  
<li>
สตฺตาธีโส ปารมีโจทิตโตฺต  
  
ปลฺลเงฺกนาสชฺชโย โพธิมุเล,  
  
อโมฺภชํก ภานุปฺปหาก สงฺคเมน  
  
โสภคฺคปฺปตฺตํ ปพุทฺธํ’ว สามํ; ()  
</li>
  
<li>
สามํ สมฺมา’นญฺญ สาธารณคฺค-  
  
มโคฺคภาเสนปฺปพุโทฺธ สมาโน,  
  
สมฺปโตฺต สพฺพญฺญุตาญาณ โสภํ  
  
สมฺมา สมฺพุโทฺธติ วิขฺยาสิ ตสฺมา; ()  
</li>
  
<li>
เอวํ สเพฺพสํ ธมฺมานํ  
  
สมฺมา สามํ พุทฺธตฺตา โส,  
  
สมฺมา สมฺพุโทฺธ พุโทฺธติ  
  
สโทฺท โลเก อพฺภุคฺคญฺชิ; ()  
</li>
  
<p>อิติ เมธานนฺทาภิธาเนนยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเกก นิทาเน ภควโต กสมฺมาสมฺพุโทฺธติ นามปญฺญตฺติยา อภิเธย ปริทีโป วีสติโม สโคฺคฯ
</ol></p>


<p>
ตํ  
โข ปน ภวนฺตํ  
  
โคตมํ เอวํ กลฺยาเณ กิตฺติสโทฺท อพฺภุคฺคโต  
  
อิติปิ โส ภควา วิชฺชาจรณ สมฺปโนฺนติ;  
</p>
  
<ol>
<li>
สมฺปนฺนวิชฺชาจรเณ อวิชฺชา-  
  
ฆณนฺธการํ ภิทุโร ปวีโร,  
  
ราช วิชฺชาจรณุพฺภวาย  
  
อุฬารกิตฺติสฺสิริยา กถํ ตํ; ()  
</li>
  
<li>
อสงฺขกเปฺปปิ นิวุตฺถขเนฺธ  
  
เปยฺยาลปาฬิํ วิย ญาณคตฺยา,  
  
กณฺฐิรวสฺสุ’ปฺปตนํ ยเถว  
  
สงฺกิปฺป ขิปกฺปํ วิสยาวลมฺพํ; (๑)  
</li>
  
<li>
สโร’ติสูโร สรภงฺคก สตฺถุ-  
  
ขิโตฺต สรวฺยมฺหิ วิรชฺฌเต กิํ  
  
เอวํ อติเตสุ ภวนฺตเรสุ  
  
อสชฺชมานํ อวิรชฺฌมานํ; ()  
</li>
  
<li>
ยถิจฺฉิตฎฺฐาน มติตขนฺธ-  
  
สงฺขาต มาหจฺจ ปวตฺตมานํ,  
  
ปุเพฺพนิวาสานุคตญฺหิ ญาณํ  
  
อนญฺญสาธารณมาสิ ยสฺส; ()  
</li>
  
<li>
ปหีณ’วิชฺชานุสโย ชิโน โส  
  
วิชฺชายุ’เปโต ปฐมาย ตาย,  
  
อิจฺจสฺส ทณฺฑาหตกํสปาติ-  
  
สโทฺทว สมฺปตฺถริ กิตฺติสโทฺท; ()  
</li>
  
<li>
หนีนปฺปณีตาทิ ปเภท วเตฺต  
  
อุปฺปชฺชมาเน จ นิรุชฺฌมาเน,  
  
สเตฺต ยถากมฺมุ’ปเค คตีสุ  
  
ปสาทจกฺขา’วิสเย จ รูเป; ()  
</li>
  
<li>
อนญฺญ สาธารณ ทิพฺพจกฺขุ-  
  
สงฺขาตญาเณน ปหสฺสเรน,  
  
ทิเพฺพน จา’โลก ปริคฺคเหน  
  
เยนา’หิชานาติ ชิโน อเนโช; ()  
</li>
  
<li>
จุตุปปาตพฺพิสยาย สตฺถา  
  
วิชฺชายุ’เปโต ทุติยาย ตาย,  
  
อิจฺจสฺส สมฺปตฺถริ เหม ฆณฺฎา-  
  
ฎงฺการโฆโสริว กิตฺติโฆโส; ()  
</li>
  
<li>
ทุกฺขญฺจ ทุกฺขปฺปภโว นิโรโธ  
  
มโคฺค จ ทุกฺขสฺส นิโรธโก’ติ,  
  
จตฺตาริ สจฺจานิ ยถาสภาวํ  
  
ปเวทิ ญาเณน สยมฺภุ เยน; ()  
</li>
  
<li>
เยจา’สวา อาสวสมฺภโว โย  
  
เตสํ ขโย ยวา’สวนาสุปาโย,  
  
ตํ สพฺพมญฺญาสิ สยมฺภุ ญาณ-  
  
พเลน เยนา’สว วิปฺปมุโตฺต; ()  
</li>
  
<li>
ขีณ’ติ ชาตี วุสิต’นฺติ เสฎฺฐ-  
  
จริยํ กตํ’ตี กรณิย มทฺธา,  
  
นจา’ปรเนฺตฺย’ว มนนฺตญาโณ  
  
ญาเณน’ภิญฺญาย วิหาสิ เยน; ()  
</li>
  
<li>
สยมฺภุ สพฺพาสว สงฺขยาย  
  
วิชฺชายุเปโต ตติยาย ตาย,  
  
อิจฺจสฺส วิปฺผารคหีรเตริ-  
  
ราโว’ว สมฺปตฺถริ กิตฺติราโว; ()  
</li>
  
<li>
วิชฺชาหิเหฎฺฐา คทิตาหิ ตีหิ  
  
สมงกฺคิ ภุตสฺส ตถาคตสฺส,  
  
ตทุพฺภวํ กิตฺติ สรีร พิมฺพํ  
  
สตํมโนทปฺปณคํ วิภาติ; ()  
</li>
  
<li>
จาตุมฺมหาภูติกรูปิโก ยํ  
  
มาตาปิตุนฺนํ กรชมฺหิ ชาโต,  
  
โย ภตฺตกุมฺมาสหโตปิ กาโย  
  
อนิจฺจวิทฺธํสนเภท ธโมฺม; ()  
</li>
  
<li>
ปริตฺตกามาวจรมฺหิ ภุโต-  
  
ปาทาย เภทมฺหิ ตทตฺตภาเว,  
  
ยํ นิสฺสิตํ เวทยิตตฺต สญฺญา-  
  
สงฺขาร วิญฺญาณ ปเภทนามํ; ()  
</li>
  
<li>
โย วิปฺปสโนฺน มณิวํส วโณฺณ  
  
ตตฺราวุตํ สุตฺตมิวกฺขิมา ตํ,  
  
ญาณกฺขินารูป มเวกฺขิ เยน  
  
สจกฺขุมา ตตฺรสิตญฺจ นามํ; ()  
</li>
  
<li>
สีตาทินา รุปฺปณลกฺขณนฺติ  
  
รูปญฺจ นามํ นติลกฺขณนฺติ,  
  
ตทุตฺตริํ เวทกการโก วา  
  
อตฺตาตฺตภาวี ปรมตฺถโต น; ()  
</li>
  
<li>
อโญฺญญฺญสมฺพนฺธวเสน ยนฺตี  
  
นาปงฺคุลนฺธา ปุถเคว ยนฺติ,  
  
ตถา’ญฺญมโญฺญ’ปนิธาย นาม-  
  
รูปานิ วตฺตนฺติ’ห โนวิสุนฺติ; ()  
</li>
  
<li>
ววตฺถยนฺตสฺสิ’ติ นามรูปํ  
  
นิสฺสตฺตนิชฺชิวสภาว มสฺส,  
  
ยา ทิฎฺฐิ ทุทฺทิฎฺฐิวิโสธเนน  
  
สมุฎฺฐิตา ทิฎฺฐิ วิสุทฺธิสงฺขา; ()  
</li>
  
<li>
อวิชฺชุ’ปาทานนิกนฺติกมฺม-  
  
เหตุพฺภวํ รูปมรูปมาโท,  
  
ปกวตฺติยํ เหตุจตูหิ รูปํ  
  
วตฺถาทิเหตุปฺปภว’นฺติ นามํ; ()  
</li>
  
<li>
สพฺพตฺถ สเพฺพสุ สทา สโม น  
  
นา’เหตุกํ เตน นนิจฺจเหตุ,  
  
เอวํ ตทุปฺปาทก ปจฺจยานํ  
  
ปริคฺคหํ ยาย ธิยา อกาสิ; ()  
</li>
  
<li>
อหํ นุ โข’สิํ นนุโข อโหสิํ  
  
อิจฺจา’ทฺย’ตีตาทิปเภท ภุตา,  
  
กงฺขา’สฺส กงฺขาตรณพฺพิสุทฺธิ-  
  
สงฺขาตปญฺญาย วิคญฺฉิ ยาย; ()  
</li>
  
<li>
ขนฺธา อตีตาทิ ปเภทวโนฺต  
  
ปริกฺขยเฎฺฐน อนิจฺจ ธมฺมา,  
  
ภยาวหเฎฺฐน ทุขา อนตฺตา  
  
อสารกเฎฺฐนิ’ติ สมฺมสโนฺต; ()  
</li>
  
<li>
ตาฬิสธา ลกฺขณปาฎวตฺถํ  
  
ขนฺธาน เมสํ นวธา’ถ นาโถ,  
  
ติกฺขินฺทฺริโย โส ภย สตฺตกานํ  
  
วเสน สมฺมทฺทิตนามรูโป; ()  
</li>
  
<li>
ปญฺญาสธา พนฺธุทยพฺพยานํ  
  
ปริคฺคหํ ยายธิยา อกาสิ,  
  
ยทา’สฺส ตารุญฺญวิปสฺสนาย  
  
อุปกฺกิเลสา ทส ปาตุภูตา; ()  
</li>
  
<li>
ญาณกฺขิณา เยน ติลกฺขณํ โส  
  
อทฺทกฺขิ ธเมฺมสุ ตทา’ปิ เตสุ,  
  
ชหาสุ’ปเกลสปทุฎฺฐมคฺคํ  
  
วิปสฺสนา โสธิตมคฺคคามิ; ()  
</li>
  
<li>
ววตฺถเปตฺวาน ปถาปเถ’วํ  
  
วิปสฺสนาวีถิ มโนกฺกมิตฺวา,  
  
ยา มคฺค’มคฺคิกฺข วิสุทฺธิ นาม  
  
สมุพฺภวา ตีรณติกฺข พุทฺธิ; ()  
</li>
  
<li>
อนนฺตรํ ตีรณุณปารํ  
  
ปโตฺต ปริญฺญาย ปริกฺขยาย,  
  
นิปฺผตฺติยา โย นวญาณุเปตํ  
  
วิสุทฺธิ มากงฺขิ วิสุทฺธิกาโม;  
</li>
  
<li>
ปพนฺธโต เจ’ริยโต ฆเนน  
  
ฉเนฺนสุ ธเมฺมสฺว’นุปฎฺฐหเนฺน,  
  
ติลกฺขเณ เยนุ’ทยพฺพเยน  
  
ปุนาปิ โส สมฺมสิ นามรูปํ;  
</li>
  
<li>
อุปฺปาทภงฺคฎฺฐิติโต ยทา’สฺส  
  
วิวฎฺฎยิตฺวาน วิปสฺสโต ยํ,  
  
สงฺขารภเงฺค’ว ปวตฺต มฎฺฐ-  
  
วิธานิสํสํภวิ ภงฺคญาณํ; ()  
</li>
  
<li>
วิปสฺสโต ภงฺคมหิณฺหมสฺส  
  
หุตฺวา ภยํ วาฬมิคาทโย’ว,  
  
อุปฎฺฐิตา’ตีตภวาทิเภท-  
  
ภวตฺตยํ ยํ ภยญาณมาสิ; ()  
</li>
  
<li>
อถ’สฺส ขนฺธายตนาธิ ธมฺมา  
  
อุกฺขิตฺตขคฺคา มธกาทโย’ว,  
  
อุปทฺทวาทีนวโต วิภุตา  
  
ปตฺวา ยทาทีนวญาณ มาสุํ; ()  
</li>
  
<li>
สุวณฺณหํสาทิ’ว ปญฺชเรสุ  
  
ภเวสุ ทิฎฺฐาทินเวสุ ตีสุ,  
  
นิพฺพินฺทิตโตฺต ภุวเนกเนโตฺต  
  
ยํ นิพฺพิทาญาณ มลตฺถ ติพฺพํ; ()  
</li>
  
<li>
ปาสาทิโต ปาสคเต’ว สตฺตา  
  
วิมุตฺติกามสฺส ภเวหิ ตีหิ,  
  
นิเสฺสสสงฺขาร วิโมกฺข กามํ  
  
พภุว ยํ มุญฺจิตุกาม ญาณํ; ()  
</li>
  
<li>
อนิจฺจทุกฺขา’สุภโต จ ขเนฺธ  
  
อนตฺตโต ภาวยโต อภิณฺหํ,  
  
ตสฺสา’สิ สงฺขารวิโมกฺขูปาย-  
  
สมฺปาทกํ ยํ ปฎิสงฺขญาณํ; ()  
</li>
  
<li>
อเตฺตน วา อตฺตนิเยน สุโญฺญ  
  
ทฺวิธาตฺย’ยํ สงฺขต ธมฺมปุโญฺช,  
  
เอวํ จตุทฺธา พหุธา ฉธา’ปิ  
  
วิปสฺสโต พุทฺธิมโต อภิณฺหํ; ()  
</li>
  
<li>
ยา โข สิขาปฺปตฺตวิปสฺสนาขฺยา  
  
วุฎฺฐานคามีนิจ สานุโลมา,  
  
สามุทฺทกากีริว กูปยฎฺฐิํ  
  
ติลกฺขณลมฺพนิกา พภูว; ()  
</li>
  
<li>
นหารุททฺทูลฺล มิวคฺคิปตฺตํ  
  
สงฺขารธมฺมํ ปฎิลิยมานํ,  
  
วิสฺสฎฺฐทารํ’ว อุเปกฺขกสฺส  
  
สงฺขารุเปกฺขา’สิ มเหสิโนยา; ()  
</li>
  
<li>
อาโคฺรตฺรภุญาณ มเสสขเนฺธ  
  
ติลกฺขณ’โรปณ นินฺนโปณํ,  
  
วิปสฺสนาญาณ มเนกเภทํ  
  
ยเท’ตฺถ สเงฺขปนเยน วุตฺตํ; ()  
</li>
  
<li>
วิชฺชาย โส มารชิ ตาย ตาย  
  
วิปสฺสนาญาณคตายุ’เปโต,  
  
อิจฺจสฺส สํวฑฺฒิต กิตฺติวลฺลิ  
  
โลกาลวาลมฺหิ วิกาส มาป; ()  
</li>
  
<li>
มุญฺชา อิสิกํ อสิโกสิยา’สิํ  
  
ยถา กรณฺฑา ผณิ มุทฺธเรยฺย,  
  
สพฺพงฺค ปจฺจงกฺคิก มินฺทฺริยคฺคํ;  
  
มโนมยํ รูปิมิโต สรีรา; ()  
</li>
  
<li>
อญฺญํ สรีรํ อภินิมฺมิณิตฺวา  
  
มหิทฺธิมา อิทฺธิมตานุ รูปํ,  
  
เจโตวสิปกฺปตฺตวสิปฺปธาโน  
  
ยฺวากาสิ เวเนยฺยชนานมตฺถํ; ()  
</li>
  
<li>
มหิทฺธิโก ตายมโนมยิทฺธิ-  
  
สงฺขาต วิชฺชาย สมนฺวิโต โส,  
  
อิจฺจสฺส อพฺภุคฺคตกิตฺติราโว  
  
นิเสฺสสโลกํ พธิรีกริตฺถ; ()  
</li>
  
<li>
เอโกปิหุตฺวา พหุธาจ โหติ  
  
โย โหติเจ’โก พหุธาปิ หุตฺวา,  
  
กเร ติโรภาว มถาวิภาวํ  
  
มหิทฺธิโก อิทฺธิมตํ จริโฎฺฐ; ()  
</li>
  
<li>
ยถา นิราลมฺพนโภตลมฺหิ  
  
โย อิทฺธิมา วิณฺณวสิ วสิโนฺท,  
  
วเช ติโรปพฺพต เคหภิตฺติ-  
  
ปาการ มจฺฉิทฺท มสชฺชมาโน; ()  
</li>
  
<li>
กโรติ อุมฺมุชฺชนิมุชฺชนิทฺธิํ  
  
โย วาริปิเฎฺฐริว ภุมิปิเฎฺฐ,  
  
อเภชฺชมาโน สลิเล สลีลํ  
  
ปทปฺปิโต ยาติ ยถา ปถวฺยา; ()  
</li>
  
<li>
ปกฺขี’ว โย สงฺกมเต นภมฺหิ  
  
ปลฺลงฺก มาภุชฺช มหานุภาวํ,  
  
มหิทฺธิมนฺตํ รวิจนฺทพิมฺพํ  
  
สปาณิผุโฎฺฐ ปริมชฺชเต โย; ()  
</li>
  
<li>
อาพฺรหฺมโลกาปิ กเลพเรน  
  
วสํ ปวเตฺตติ มหิทฺธิมา โย,  
  
สุวณฺณกาโรวิย ยํยเทว  
  
อิจฺฉานุรุปาภรณพฺพิเสสํ; ()  
</li>
  
<li>
ยถิจฺฉิตํ ปจฺจนุโภติ ชาตุ  
  
นานาวิธํ อิทฺธิวิธํ ชิโน โย,  
  
โส ตาย วิชฺชายปิ สงฺคโต’ติ  
  
อพฺภุคฺคโต ตสฺส ยโสปพโนฺธ; ()  
</li>
  
<li>
โสตปฺปสาทพฺพิสยํ ยเถว  
  
อทฺธานมคฺคํ ปฎิปนฺนโปโส,  
  
วิสุํวิสุํ กาหฬสงฺขเภริ-  
  
วีณาทิสทฺทํ วิวิธํ สุเณยฺย; ()  
</li>
  
<li>
ทูรนฺติเก มานุสเก จ ทิเพฺพ  
  
อุโภปิสเทฺท สุขุเม อุฬาเร,  
  
วิสุทฺธนิมฺมานุสเกต เยน  
  
โส ทิพฺพโสเตน สุณาติ นาโถ; ()  
</li>
  
<li>
สมงฺคิภูโตติ สทิพฺพโสต-  
  
สงฺขาตวิชฺชาย ชิตาริ ตาย,  
  
อพฺภุคฺคโต ตสฺส กวีภิคีต-  
  
สิโลกสโทฺท’ว สิโลกสโทฺท; ()  
</li>
  
<li>
สราคจิตฺตมฺปิ วิราคจิตฺตํ  
  
สโทสจิตฺตมฺปิ อโทสจิตฺตํ,  
  
สโมหจิตฺตมฺปิ วิโมห จิตฺตํ  
  
สํขิตฺตวิกฺขิตฺตคตมฺปิ จิตฺตํ; ()  
</li>
  
<li>
มหคฺคตมฺปี อมหคฺคตมฺปี  
  
โสตฺตรํ จิตฺต มนุตฺตรมฺปิ,  
  
สมาหิตมฺปี อสมาหิตมฺปิ  
  
วิมุตฺตจุตฺตมฺปฺย’วิมุตฺตจิตฺตํ; ()  
</li>
  
<li>
สกํ มุขงฺกํวิย ทปฺปณมฺหิ  
  
อโจฺฉทเก มณฺฑนชาติโก โย,  
  
ปริจฺจ เจโต ปรปุคฺคลานํ  
  
เยนา’ภิชนาติ วิมุตฺตเจโต; ()  
</li>
  
<li>
โส ตาย เจโตปริยาภิธาน-  
  
วิชฺชายุ’เปโตติ ทยานิธาโน,  
  
ติโลกคเพฺภ’ก วิตานโสภา  
  
ตตาน ตสฺสุ’พฺภวเสตกิตฺติ; ()  
</li>
  
<li>
วิชฺชาตฺตเยน’ฎฺฐวิธาหิ’มาหิ-  
  
วิชฺชาหุ’เปต’สฺส ตถาคตสฺส,  
  
เวเนยฺย กุนฺทากรจนฺทิกาภํ  
  
วิภาติ ยาวชฺช ยโสสรีรํ; ()  
</li>
  
<li>
สุมณฺฑิโต สํวุตปาติโมกฺข-  
  
สงฺขาตสีลาภรเณน เยน,  
  
อิรียเต โย กรุณ นิธาโน  
  
ตโปธโน สีลวตํ ปธาโน ()  
</li>
  
<li>
เวฬุปกฺปทานทิวเสน จาฎุ-  
  
กเมฺมฺยน ทุเตยฺยปเหนเกน,  
  
โส ปาริภเฎฺยนปิ มุคฺคสูปฺย-  
  
สเมน สจฺจาลิกภาสเณน; ()  
</li>
  
<li>
อโคจรฎฺฐาน มุปาสเนน  
  
วิโกปเย กิมฺปน ปาติโมกฺขํ,  
  
หิตฺวา อนาจารมโคจรํ ตํ  
  
จเร สทาจารสุโคจรํ โส; ()  
</li>
  
<li>
อนุปฺปมาเณสุปิ สพฺพทสฺสิ  
  
สาวชฺชธเมฺมสุ ภยานุปสฺสิ,  
  
ลทฺธคฺคมคฺคปผลสิทฺธสีล-  
  
สิกฺขาย สิกฺขาครุ สิกฺขเต โส; ()  
</li>
  
<li>
เขมํ ทิสํ สญฺจรตี’ติ ปาติ-  
  
โมกฺขาธิสิกฺขาจรเณน เตน,  
  
อพฺภุคฺคโต ตจฺจรณนุ พโนฺธ  
  
อาทิจฺจพนฺธุสฺส ยโสปพโนฺธ; ()  
</li>
  
<li>
กนฺตมฺปิรูปายตนาทิ ฉกฺกํ  
  
จกฺขาทินา โส วิสยีกริตฺวา,  
  
นิมิตฺต’นุพฺยญฺชนคาหิ นาโถ  
  
นโหติ เยนิ’นฺทฺริยสํวเรน; ()  
</li>
  
<li>
จกฺขาทิฉทฺวาร มสํวริตฺวา  
  
ราคาทิธมฺมา วิหรนฺต เมนํ,  
  
อตฺวาสฺส เวยฺยุํ สติสํวเรน  
  
ตสฺสํวรตฺถํ ปฎิปชฺชิ เยน; ()  
</li>
  
<li>
เขมํทิสํ โส จรเณน เตน  
  
ชิตินฺทฺริโย อินฺทฺริยสํวเรน,  
  
อพฺภุคฺคโต สํจรตีติ ตสฺส  
  
ติโลกนาถสฺส สิโลก สโทฺท; ()  
</li>
  
<li>
เย ลาภสกฺการสิโลกกามา  
  
ปาปิจฺฉเก’จฺฉาปกตาสมานา,  
  
เกวิ’ธโลเก จตุปจฺจยานํ  
  
ปฎิกฺขิปิตฺวา ปฎิเสวเนน; ()  
</li>
  
<li>
สามนฺตชปฺปาย จตุพฺพิธสฺส  
  
อิริยาปถสฺสา’ฐปนาทินาจ,  
  
กุหายเนนา’ลปนาทินาจ  
  
สจฺจํ หิยา’นุปฺปิย ภาสเนน; ()  
</li>
  
<li>
อตฺตา’วจฎฺฐานุ’ปโรปเณน  
  
มุคฺคสฺส สูเปฺยนว ปาริภฎฺยา,  
  
เนมิตฺต กตฺตาทิวเสน มิจฺฉา-  
  
ชีเวน ทุชฺชีวิก มาจรนฺตี; ()  
</li>
  
<li>
ยเถว เต โน ภควา กทาจิ  
  
โกหญฺญวุตฺยา’ลปนาทินาจ,  
  
เนมิตฺต นิเปฺปสิกตาย กิญฺจิ  
  
ลาเหน ลาภํก นิชิคิํส เนน; ()  
</li>
  
<li>
นิมิตฺตสตฺถา’ทิปกาสเนน  
  
อาชีวสีลํ อวิโกปยิตฺวา,  
  
นมณฺฑนตฺถํ น วิภุสณตฺถํ  
  
ทวาย วา เนว มทาย เนว; ()  
</li>
  
<li>
อนุปฺปพนฺธฎฺฐิติยา อิมสฺส  
  
กายสฺส จา’พาธ นิเสธนตฺถํ,  
  
ปวตฺติยา ปคฺคหนาย เสฎฺฐ-  
  
จริยสฺส โปราณ ขุทาปเนตุํ; ()  
</li>
  
<li>
นูปฺปาทนตฺถญฺจ นวํ ชิฆจฺฉํ  
  
ยาตฺราย กายสฺส’นวชฺชตาย,  
  
สุขํ วิหาราย จ โภชนมฺหิ  
  
มตฺตญฺญุโก ภุญฺชติ ปิณฺฑปาตํ; ()  
</li>
  
<li>
ติโลกนาโถ จรเณน เตน  
  
มตฺตญฺญุภาเวน หิ โภชนมฺหิ,  
  
เขมํ ทิสํ สญฺจรตีติ โลเก  
  
อพฺภุคฺคโต ตสฺส สิโลก สโทฺท; ()  
</li>
  
<li>
ทิวา นิสชฺชาย จ จงฺก เมน  
  
ตถา รชนฺยา’วรณีย ธมฺมา,  
  
สุทฺธนฺตโร ทฺวีหิ’ริยาปเถหิ  
  
สปจฺฉิเมวา ปฐมมฺหิ ยาเม; ()  
</li>
  
<li>
วุฎฺฐานสโญฺญ สติสมฺปชโญฺญ  
  
ส’มชฺฌิมสฺมิํ มุนิ ทกฺขิเณน,  
  
ปเสฺสน กเปฺปติ จ สีห เสยฺยํ  
  
ปาเท ปทํ โถกก มติพฺพิธาย; ()  
</li>
  
<li>
องฺคีรโส ชาคริยานุโยค-  
  
ธเมฺมน สมฺมาจรเณน เตน,  
  
เขมํทิสํ สญฺจรตีติ ตสฺส  
  
อพฺภุคฺคโต อพฺภุตกิตฺติ โฆโส; ()  
</li>
  
<li>
สโมฺพธิยา สทฺทหนา สมิทฺธ-  
  
วิสุทฺธสทฺธาจรเณน เตน,  
  
เขมํทิสํ สญฺจรตีติ ตสฺส  
  
อพฺภุคฺคโต อพฺภุตกิตฺติ โฆโส; ()  
</li>
  
<li>
คุถํยถา ปาป ชิคุจฺฉเนน  
  
อริเยน ลชฺชาจรเณน เตน,  
  
เขมํทิสํ สญฺจรตีติ โลเก  
  
อพฺภุคฺคโต ตสฺสสิโลกสโทฺท; ()  
</li>
  
<li>
ปาปาสมุตฺตาสนลกฺขเณน  
  
โอตฺตปฺปสงฺขาจรเณน เตน,  
  
เขมํ ทิสํ สญฺจรตีติ โลเก  
  
อพฺภุคฺคโต ตสฺส สิโลก สโทฺท; ()  
</li>
  
<li>
อนญฺญ สาธารณ พาหุ สจฺจ-  
  
ธเมฺมน ธีมา’จรเณน เตน,  
  
เขมํทิสํ สญฺจรตีติ ตสฺส  
  
สมุพฺภโว’ทาต ยโสสธีโส; ()  
</li>
  
<li>
ถาเมน ทเฬฺหน ปรกฺกเมน  
  
วีริเยน วีโร จรเณน เตน,  
  
เขมํทิสํ สญฺจรตีติ ตสฺส  
  
สมุพฺภโว’ ทาต ยโสสธี โส; ()  
</li>
  
<li>
จิรกฺริยานุสฺสรเณ’ติสูร-  
  
ตราย สตฺยา’จรเณน สตฺถา,  
  
เขมํทิสํ สญฺจรตีติ ตสฺส  
  
ยโสปพโนฺธ วิสริพภุว; ()  
</li>
  
<li>
อนญฺญสามญฺญคภีรญาโณ  
  
อริเยน ปญฺญาจรเณน เตน,  
  
เขมํทิสํ สญฺจรตีติ ตสฺส  
  
ยโสปพโนฺธ วิสรีพภุว; ()  
</li>
  
<li>
โย ทิฎฺฐ ธมฺมมฺหิ สุขาวหสฺส  
  
วินิสฺสฎสฺสา’จรเณหิ ยสฺส,  
  
จตุกฺกฌานสฺส นิกามลาภี  
  
อกิจฺฉลาภี ภควา’สิ พุโทฺธ; ()  
</li>
  
<li>
นิกามลาเภหิ จตูหิ รูป-  
  
ชฺฌาเนหิ นาโถ จรเณหิ เตหิ,  
  
เขมํทิสํ สญฺจรตีติ โลเก  
  
อพฺภุคฺคโต ตสฺส ยโส ปพโนฺธ; ()  
</li>
  
<li>
ตีห’ฎฺฐหิ วิชฺชาหิ  
  
ติปญฺจจรเณหิ’เมหิ สมฺปนฺตสฺส,  
  
วิชฺชาจรณ วิสุทฺธํ  
  
ยโสสรีรํ วิราชเต ยาวชฺช ()  
</li>
  
<p>อิติ เมธานนฺทาภิธาเนนยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเก นิทาเน ภควโต วิชฺชาจรณ สมฺปโนฺนติ นามปญฺญตฺติยาอภิเธย ปริทีโป เอกวีสติโม สโคฺคฯ
</ol></p>


<p>ตํโข ปน  ภวนฺตํ โคตมํ เอวํ กลฺยาโณ กิตฺติสโทฺท อพฺภุคฺคโต อิติปิ โส ภควา สุคโตติฯ</p>

</p>


<ol>
<li>
คมน มาหุ คตนฺติ สุโสภนํ  
  
อริยมคฺคคเตน สิวํทิสํ,  
  
(ทุตวิลมฺพิต)ตา’ปคโต คโต  
  
อิติปิ โส สุคโต สุคโต สิยา; ()  
</li>
  
<li>
คมน มาจริยา ย มนุตฺตร-  
  
วิภวทํ ปวทนฺติ’ห โสภนํ,  
  
ตทริเยน คเตน คโต ยโต  
  
อิติปิ โส สุคโต สุคโต สิยา; ()  
</li>
  
<li>
มุนิ ติมณฺฑลฉาทนตปฺปโร  
  
สุปริมณฺฑล มนฺตรวาสกํ,  
  
กนกกตฺตริยา สุนิวาสเย  
  
นวทลํ กมลํ’ว วิกนฺตยํ; ()  
</li>
  
<li>
กนกทามวเรน ปริกฺขิปํ  
  
ปทุม หตฺถ มิโว’ปริ พนฺธติ,  
  
สมุนิ ถาวรวิชฺชุลตาสิริ-  
  
มุสิตจาริกเลพรพนฺธนํ; ()  
</li>
  
<li>
สิริฆโณ ฆนกญฺจนเจติเย  
  
รตนกมฺพลวตฺถ มิวา’หตํ,  
  
ตรุณภานุปภารุณจีวรํ  
  
สิริสรีรวเร ปฎิเสวติ; ()  
</li>
  
<li>
สมุนิ ชาลวินทฺธมโนหร-  
  
กรตเลหิ สุนีลมณิปฺปภํ,  
  
อุปลปตฺต มลงฺกุรุเต ยถา  
  
ภมรมมฺพุรุเหหิ สโรวโร; ()  
</li>
  
<li>
วชติ โสภน มินฺทสราสน-  
  
ชฎิตชงฺคมเมรุริว’ญฺชเส,  
  
สมณมณฺฑนมณฺฑิตวิคฺคโห  
  
อิติปิ โส สุคโต สุคโต สิยา; ()  
</li>
  
<li>
สุรคโช’ริว นนฺทนกานนา  
  
มณิคุหาย หรี’ว ยุคนฺธรา,  
  
นวรวินฺทุริ’วา’มรวาปิโต  
  
สมทหํสวโร’ว’หินิกฺขมํ; ()  
</li>
  
<li>
วนคุหาทิตโปวนโต สุภํ  
  
วชติ นิกฺขมิยา’สมรูปิมา,  
  
นิรุปมสฺสิริยา ภุส มุลฺลสํ  
  
อิติปิ โส สุคโต สุคโต สิยา; ()  
</li>
  
<li>
วิสรวิปฺผุริตา’มิตรํสินา  
  
สุปริเสกสุวณฺณรเสนิ’ว,  
  
วชติ ปิญฺชริโต วสุธมฺพรํ  
  
อิติปิ โส สุคโต สุคโต สิยา; ()  
</li>
  
<li>
กริวโร’ว กรีหิ ปุรกฺขโต  
  
สกลปาปมลา’ปคโต สยํ,  
  
วชติ วิตมเลหิ นิเสวิโต  
  
อิติปิ โส สุคโต สุคโต สิยา; ()  
</li>
  
<li>
อสมพุทฺธวิลาสลเวน โย  
  
อภิภวํ สนรามรวิพฺภมํ,  
  
ปฎิปถํ ปฎิปชฺชติ โสภนํ  
  
อิติปิ โส สุคโต สุคโต สิยา; ()  
</li>
  
<li>
ปุริมปจฺฉิมทกฺขิณวามโต  
  
ปภวเทหปภาหิ ปหาสยํ,  
  
รตน’สีติมิตํ วชเต ภุวิ  
  
อิติปิ โส สุคโต สุคโต สิยา; ()  
</li>
  
<li>
นิคมคามปุริสุ จ จาริกํ  
  
จรติ โย กรุณาปริจาริโก,  
  
อมิตสตฺตมโนรถ มาวหํ  
  
อิติปิ โส สุคโต สุคโต สิยา; ()  
</li>
  
<li>
กุมุทปงฺกช จมฺปกมาลติ-  
  
กุสุมวุฎฺฐิสุผสฺสิตวิคฺคโห,  
  
วชติ จารุตรํ ชลิติทฺธิมา  
  
อิติปิ โส สุคโต สุคโต สิยา; ()  
</li>
  
<li>
ตครกุงฺกุมโลหิต จนฺทน-  
  
สุรภิจุณฺณวิกิณฺณมหาปเถ,  
  
วชติ คนฺธคโช วิย โสภนํ  
  
อิติปิ โส สุคโต สุคโต สิยา; ()  
</li>
  
<li>
ตุริยราว สตานุคตตฺถุติ-  
  
ปทสเตหิ อภิตฺถุตสคฺคุโณ,  
  
วชติ หํสวิลาสิตคามิโย  
  
อิติปิ โส สุคโต สุคโต สิยา; ()  
</li>
  
<li>
สุรนราทิวิโลจนภาชน-  
  
ปิวิตรูปวิลาสสุธารโส,  
  
วชติ สีหวิชมฺภิตวิกฺกโม  
  
อิติปิ โส สุคโต สุคโต สิยา; ()  
</li>
  
<li>
จรณตามรสสฺสิริภารตํ  
  
อนธิวาสินิ’วา’วนิกามินี,  
  
วชติ ตมฺหิ ปเวธติ กมฺปติ  
  
อิติปิ โส สุคโต สุคโต สิยา; ()  
</li>
  
<li>
สุขุมกุนฺถกิปกิลลิกมกฺขิกา-  
  
มกสกีฎปฎงกฺค มนุทฺทโย,  
  
วชติ โย อวิเหฐย มญฺชเส  
  
อิติปิ โส สุคโต สุคโต สิยา; ()  
</li>
  
<li>
ฐปิตจกฺกวรงฺกิตทกฺขิณ-  
  
จรณ ปงฺกช ปิญฺชริตญฺชโส,  
  
วชติ โย ปฐมํ ยทิ นิกฺขิปํ  
  
อิติปิ โส สุคโต สุคโต สิยา; ()  
</li>
  
<li>
อนุปลิตฺต มเลหิ สมํ ผุสํ  
  
กมลโกมลปาทตเลหิ โย,  
  
วชติ ธูตมลํ วสุธาตลํ  
  
อิติปิ โส สุคโต สุคโต สิยา; ()  
</li>
  
<li>
ภวติ เภริตลํ’ว ปกสาริต-  
  
จรณตามรเสหิ สุทุคฺคมํ,  
  
อวนตุนฺนตฐาน มปาวนี  
  
อิติปิ โส สุคโต สุคโต สิยา; ()  
</li>
  
<li>
ปถวิตุ’พฺภวปงฺกชมุทฺธนิ  
  
ฐปิตโกมลปาทตลมฺพุโช,  
  
วชติ เรณุปิสงฺคสุภงฺคิมา  
  
อิติปิ โส สุคโต สุคโต สิยา; ()  
</li>
  
<li>
วชติ อนฺตมโส’ปลสกฺขรา  
  
สกลิกากเฐลา’ปิ สกณฺฎกา,  
  
อปวชนฺติ ปถา ทิปทุตฺตเม  
  
อิติปิ โส สุคโต สุคโต สิยา; ()  
</li>
  
<li>
นิชปทํ อติทุร มนุทฺธรํ  
  
อติสมีป มนิกฺขิป มญฺชเส,  
  
วชติ โคปฺผกชานุ มฆฎฺฎยํ  
  
อิติปิ โส สุคโต สุคโต สิยา; ()  
</li>
  
<li>
อติลหุํ สนิกํ สมิตินฺทฺริโย  
  
น จรเต จรเต ชุติยุ’ชฺชลํ;  
  
ภุวิ สเม วิสเม อสโม สมํ  
  
อิติปิ โส สุคโต สุคโต สิยา; ()  
</li>
  
<li>
อนวโลกิย อุทฺธมโธทิสํ  
  
อนุทิสญฺจ จตุทฺทิส มญฺชเส,  
  
วชติ โย ยุคมตฺต มเปกฺขโก  
  
อิติปิ โส สุคโต สุคโต สิยา; ()  
</li>
  
<li>
ติมทพนฺธุรสินฺธุรเกสรี-  
  
คติวิลาสวิฑมฺพนวิกฺกโม,  
  
วชติ ปาทตลงฺก มทสฺสยํ  
  
อิติปิ โส สุคโต สุคโต สิยา; ()  
</li>
  
<li>
นิรุปมชฺชุติยา ปุริสาสโภ  
  
วสภราชปราชิตวิกฺกโม,  
  
วชติ สญฺชนยํ ชนสมฺมทํ  
  
อิติปิ โส สุคโต สุคโต สิยา; ()  
</li>
  
<li>
สูริยรํสิ สเมติ ปวายติ  
  
กุสุมคนฺธสุคนฺธสมีรเณ,  
  
วชติ ตพฺพิมลญฺชสมชฺฌโค  
  
อิติปิ โส สุคโต สุคโต สิยา; ()  
</li>
  
<li>
ชลธรา ปุรโต ชลพินฺทโว  
  
นรมรู กุสุมาติ กิรนฺติปิ,  
  
ตทุปสตฺตรชมฺหิ ปเถ วเช  
  
อิติปิ โส สุคโต สุคโต สิยา; ()  
</li>
  
<li>
รุจิรจามรฉตฺตธรามรา-  
  
สุรนเรหิ’ปิ คจฺฉติ สกฺกโต,  
  
ครุกโต มหิโต ปติมานิโต  
  
อิติปิ โส สุคโต สุคโต สิยา; ()  
</li>
  
<li>
ยทิ มิคินฺทคชินฺทตุรงฺคม-  
  
มิควิหงฺคมนาทสุปูชิโต,  
  
วชติ ปุปฺผวิตานธโร สิเร  
  
อิติปิ โส สุคโต สุคโต สิยา; ()  
</li>
  
<li>
นยนโตรณจารุตร’ญฺชเส  
  
ปริลสนฺติ คเต ชินกุญฺชเร,  
  
สกสกา’ภรณานิ’ปิ ปาณินํ  
  
อิติปิ โส สุคโต สุคโต สิยา; ()  
</li>
  
<li>
ภวติ อจฺฉริยพฺภุตมงฺคล-  
  
ฉณมหุสฺสวเกฬินิรนฺตรํ,  
  
ติภุวนํ สุคเต สุคเต ปเถ  
  
อิติปิ โส สุคโต สุคโต สิยา; ()  
</li>
  
<li>
สิว มสงฺขตธาตุ มนุตฺตรํ  
  
ปรมสุนฺทรฐาน มนาสวํ,  
  
วิคตชาติชรามรณํ คโต  
  
อิติปิ โส สุคโต สุคโต สิยา; ()  
</li>
  
<li>
มุรชทุนฺทุภิฉิทฺท มิโว’ปริ  
  
นภสิ ยาวภวคฺค มสํวุฎํ,  
  
วิวฎ กเมติ ยทุพฺภวปงฺกช-  
  
ปมิติยา ชินสงฺข มปาทิเส; ()  
</li>
  
<li>
ยทปิ มณฺฑนภุมิ สุโพธิยา  
  
อจลฐาน มนญฺญวลญฺชิยํ,  
  
ลลิตปิญฺชกลาปนิโภ ยหิํ  
  
วิชยโพธิ อิทานิ’ปิ ราชเต; ()  
</li>
  
<li>
ปฐม มุพฺภว มนฺตปภงฺคุรํ  
  
วสุมตียุวติหทโยปมํ,  
  
ตท’ปิ กสุนฺทรฐาน มุปาคโต  
  
อิติปิ โส สุคโต สุคโต สิยา; ()  
</li>
  
<li>
ยทปิ โพธิปทนฺติ ปวุจฺจติ  
  
อริยญาณมิหคฺค มนุตฺตรํ,  
  
ยท’ปิ ญาณ มนาวรณํ ตถา  
  
นิขิลเญยฺยปถา’นติวตฺตนํ; ()  
</li>
  
<li>
ปุริมชาติสุ ปูริตปารมิ-  
  
พลวปจฺจยสนฺติปรายโณ,  
  
ตท’ปิ สุนฺทรฐาน มุปาคโต  
  
อิติปิ โส สุคโต สุคโต สิยา; ()  
</li>
  
<li>
อริยมคฺคจตุกฺกปหีณกํ  
  
นปุนเร’ติ กิเลสคตํ สตํ,  
  
อปุนราคมนํ สุคโต ยโต  
  
อิติปิ โส สุคโต สุคโต สิยา; ()  
</li>
  
<li>
สุมติ สุฐุคโต ปณิธานโต  
  
ปฺปภุติ ยาว ชยาสนุปาสนํ,  
  
ติทสปารมิโย ปริปูรยํ  
  
อิติปิ โส สุคโต สุคโต สิยา; ()  
</li>
  
<li>
ตทุภยนฺตภวาภวทิฎฺฐิโย  
  
อนุปคมฺม คโต หิตมาวหํ,  
  
ปฎิปทาย หิ สุฎฺฐุตราย โย  
  
อิติปิ โส สุคโต สุคโต สิยา; ()  
</li>
  
<li>
รุจิรภารติภตฺตุติโภจตุ-  
  
ปริสมชฺฌคโต วิยเกสริ,  
  
คทติ วีตภโย คิรมาสภิํ  
  
อิติปิ โส สุคโต สุคโต สิยา; ()  
</li>
  
<li>
สุรภินา มุขตามรเส วจี-  
  
สุจริตปฺปภเวน สุภาสิตํ,  
  
คทติ ธมฺมสภํ ปริวาสยํ  
  
อิติปิ โส สุคโต สุคโต สิยา; ()  
</li>
  
<li>
รติกรํ กรวีกวิราวโต  
  
ปฎุตรํ สุตรํ สรสํ คิรํ,  
  
คทติ โสตรสํ ปริสตฺตเร  
  
อิติปิ โส สุคโต สุคโต สิยา; ()  
</li>
  
<li>
คทติ สพฺพวจีทุริเตหิ โย  
  
ปวิรโต อภิสนฺธิย ภินฺทิย,  
  
อวิตเถน ตถญฺจ กถํกถา  
  
อิติปิ โส สุคโต สุคโต สิยา; ()  
</li>
  
<li>
ถิรกถํ นกทาวิ วิสํวโท  
  
คทติ ปจฺจยิกํ อจลาจลํ,  
  
ปริสโค จตุสจฺจทโส สทา  
  
อิติปิ โส สุคโต สุคโต สิยา; ()  
</li>
  
<li>
สหิตภินฺนชเนสุทยาปโร  
  
อนุปทานิยเมว’ภิสนฺธิยํ,  
  
คทติโยวจนํปฎิคณฺหิยํ  
  
อิติปิ โส สุคโต สุคโต สิยา; ()  
</li>
  
<li>
ปิยกรํ สุกุมารตรํ คิรํ  
  
สุติสุขํ สุคมํ หทยงฺคมํ,  
  
คทติ เนล มเนลคลํ ยโต  
  
อิติปิ โส สุคโต สุคโต สิยา; ()  
</li>
  
<li>
วิหิตวาณิวิลาสินิสงฺคโม  
  
สุมติ สามยิกํ สมยํ วิทู,  
  
คทติ ภุต ปวตฺติ มนญฺญถา  
  
อิติปิ โส สุคโต สุคโต สิยา; ()  
</li>
  
<li>
คทติ เญยฺยปทตฺถวิโท สทา  
  
ชนหิตตฺถ มนตฺถปนูทนํ,  
  
คทิต มตฺถคตํ อุภยตฺถทํ  
  
อิติปิ โส สุคโต สุคโต สิยา; ()  
</li>
  
<li>
สกลสงฺขตธมฺมวิมุตฺติยา  
  
คทติ ทมฺม มสงฺขธาตุยา,  
  
อริยมคฺคผเลหิ’ปิ นิสฺสิตํ  
  
อิติปิ โส สุคโต สุคโต สิยา; ()  
</li>
  
<li>
วินยวาทิ วิเนยฺยชเน ยโต  
  
วินยนตฺถ มนตฺตนยตฺวิตํ,  
  
วินยนิสฺสิตกํ คทเต กถํ  
  
อิติปิ โส สุคโต สุคโต สิยา; ()  
</li>
  
<li>
หทยโกสนิธานวติํ สทา  
  
สทุปมํ ปริยนฺตวติํ กถํ,  
  
คทติ มญฺชุคโท วทนํ วโร  
  
อิติปิ โส สุคโต สุคโต สิยา; ()  
</li>
  
<li>
มุนิ รสงฺกุวิตานนปงฺกโช  
  
ปุริมเมว คิรํ ปริสนฺตเร,  
  
คทติ อฎฺฐวิธงฺคิกก มาสภิํ  
  
อิติปิ โส สุคโต สุคโต สิยา; ()  
</li>
  
<li>
อวิตถํ วิตถมฺปิ นิรตฺถก-  
  
มปิ กถํ สุณตํ ปิย มปฺปิยํ,  
  
นหิวทนฺติ กทาจิ ตถาคตา  
  
อิติปิ โส สุคโต สุคโต สิยา; ()  
</li>
  
<li>
อวิตฺถํ สุณตํ ปกิย มปฺปิยํ  
  
อภิวทนฺตี สทตฺถสิตํ กถํ,  
  
ย’ทหิโวหรเณ สมยญฺญุโน  
  
อิติปิ โส สุคโต สุคโต สิยา; ()  
</li>
  
<li>
ตาย ตาย’ภิสาวยํ ชนตํ สกาย นิรุตฺติยา  
  
เอหิสาคตวาทิ โคตมโคตฺตเกตุ ตถาคโต,  
  
มูลมาคธิภาสยา คทเต สภํ กปริโตสยํ  
  
เตน โส ภุวนตฺตเย สุคโต สิยาติ สุวิสฺสุโต; ()  
</li>
  
<li>
โลกํ โลกปฺปภวํ  
  
โลกนิโรธญฺจ โลกโมกฺขูปายํ,  
  
จตุภี อภิสมเยหิ  
  
นาโถ สมฺมา คโต ตโต โส สุคโต; ()  
</li>
  
<p>อิติ เมธานนฺทาภิธาเนน ยตินาน วิรจิเต สกลกวิชน หทยานนฺททานนิทาเน ชินวํสทีเป สนฺติเกก นิทาเน ภควโต สุตโคติ ปญฺญตฺติยา อภิเธย ปริทีโปฯ พาวีสติโม สโคฺคฯ
</ol></p>


<p>ตํโข ปน  ภวนฺตํ โคตมํ เอวํ กลฺยาโณ กิตฺติสโทฺท อพฺภุคฺคโตฯ อิติปิโส ภควา โลกวิทูติฯ</p>


<ol>
<li>
ตสฺส ส (โทธก) ลกฺขณจารุ-  
  
จกฺกวร’งฺกิตปาทตลสฺส,  
  
โลกวิทู’ติปิ ยาว ภวคฺคา  
  
เอกสิโลกรโว อุทปาทิ; ()  
</li>
  
<li>
ลกฺขณมูลนิโรธนิโรโธ-  
  
ปายวเสน ปกิ โลกกมเสสํ,  
  
โย ปฎิวิชฺฌิ ติโลกหิโต กโฆ  
  
โลกวิทูติ ปวุจฺจติ ตสฺมา; ()  
</li>
  
<li>
โลกมิเธว กเลพรมเตฺต  
  
โลกนิทานนิโรธมเวทิ,  
  
โลกนิโรธกรํก ปฎิปตฺติํ  
  
โลกวิทูติ ปวุจฺจติ ตสฺมา; ()  
</li>
  
<li>
โลกมหมฺพุธิปารคุ สตฺต-  
  
สงฺขตภาชนโลกปเภทํ,  
  
โส ภควา’นวเสสมเวทิ  
  
โลกวิทูติ ปวุจฺจติ ตสฺมา; ()  
</li>
  
<li>
โส หิ ภวาภวทฎฺฐิสภาว-  
  
ญาณนุโลมิกขนฺติปเภทํ,  
  
อาสยธมฺม มพุชฺฌิ ปชานํ  
  
โลกวิทูติ ปวุจฺจติ ตสฺมา; ()  
</li>
  
<li>
ปาตุภวํ สติ การณลาเภ  
  
สตฺตวิธานุสยมฺปิ ชนานํ,  
  
โส ปฎิวิชฺฌิ วิจฎฺฎิตโลโก  
  
โลกวิทูติ ปวุจฺจติ ตสฺมา; ()  
</li>
  
<li>
รชฺชนทุสฺสนมุยฺหนสทฺธา-  
  
พุทฺธิวิตกฺกวิมิสฺสวเสน,  
  
โส จริตํ ปฎิวิชฺฌิ ปชานํ  
  
โลกวิทูติ ปวุจฺจติ ตสฺมา, ()  
</li>
  
<li>
หีนปณีต’ธิมุตฺติวเสน  
  
ทุพฺพิธเมว’ธิมุตฺติ มเวทิ,  
  
โลกนิรุตฺติวิโท ชนตาย  
  
โลกวิทูติ ปวุจฺจติ ตสฺมา; ()  
</li>
  
<li>
อปฺปรชกฺข มนุสฺสทปาปํ  
  
อุสฺสทปาป มุฬารรชกฺขํ,  
  
ทุพฺพิธโลกมพุชฺฌิ ยโตโส  
  
โลกวิทูติ ปวุจฺจติ ตสฺมา; ()  
</li>
  
<li>
อินฺทฺริยปุพฺพปโรปริยตฺติ-  
  
ญาณปโภ ติขิณินฺทฺริยโลกํ,  
  
โส ปฎิวิชฺฌิก มุทินฺทฺริยโลกํ  
  
โลกวิทูติ ปวุจฺจติ ตสฺมา; ()  
</li>
  
<li>
วฎฺฎวิวฎฺฎปติฎฺฐ มสาธุ-  
  
สาธุสภาวคตํ ภควา โส,  
  
ทฺวากฺติเก’ตรโลก มเวทิ  
  
โลกวิทูติ ปวุจฺจติ ตสฺมา; ()  
</li>
  
<li>
สาธุปสตฺถสทตฺตนิยามํ  
  
ญาปยิตุํ สุกราสุกรมฺปิ,  
  
สตฺตนิกายมเวทิ ยโต โส  
  
โลกวิทูติ ปวุจฺจติ ตสฺมา; ()  
</li>
  
<li>
กมฺมกิเลสวิปากวิพนฺธ-  
  
มุตฺตฺยวิมุตฺติคเต ปฎิวิชฺฌิ,  
  
ภพฺพชเนย มภพฺพชเน โส  
  
โลกวิทูติ ปวุจฺจติ ตสฺมา; ()  
</li>
  
<li>
นิปฺผลตาย นวุตฺตมนนฺต-  
  
สตฺตปมาณ มนาวรเณน,  
  
ญาณพเลน สยํ วิทิตํหิ  
  
โลกวิทูติ ปวุจฺจติ ตสฺมา; ()  
</li>
  
<li>
วุตฺตนเยนิ’ห โส มุนิ สตฺต-  
  
โลกมเนกวิธํ ปฎิวิชฺฌิ  
  
สตฺตนิกายสโรชวเน’โณ  
  
โลกวิทูติ ปวุจฺจติ ตสฺมา; ()  
</li>
  
<li>
ปจฺจยสณฺฐิติกํ ปฎิวิชฺฌิ  
  
สงฺขตโลกมสงฺขตทสฺสิ,  
  
เอกวิธมฺปฺยวโรปิตโลโก  
  
โลกวิทูติ ปวุจฺจติ ตสฺมา; ()  
</li>
  
<li>
รุปฺปณลกฺขณโต’ขิลรูปํ  
  
นามสลกฺขณโต จตุนามํ,  
  
ทุพฺพิธโลก มเวทิ มุนิโนฺท  
  
โลกวิทูติ ปวุจฺจติ ตสฺมา; ()  
</li>
  
<li>
โลกหิโต สุขทุกฺขมุเปกฺขา-  
  
เวทยิตตฺติกโต สุวิภตฺตํ,  
  
โส ภควา กปฎิวิชฺฌิ ติโลกํ  
  
โลกวิทูติ ปวุจฺจติ ตสฺมา; ()  
</li>
  
<li>
ปญฺจวิธํก มุนิ พนฺธวเสนา-  
  
หารวเสน จตุพฺพิธโลกํ,  
  
โลกปทีปนิโภ ปฎิวิชฺฌิ  
  
โลกวิทูติ ปวุจฺจติ ตสฺมา; ()  
</li>
  
<li>
อทฺวยวาทิ สฬายตนาขฺย-  
  
ฉพฺพิธโลกมเวทิ ชิโน โส,  
  
สตฺตวิธมฺปิ มนฎฺฐิติโลกํ  
  
โลกวิทูติ ปวุจฺจติ ตสฺมา; ()  
</li>
  
<li>
ลาภปภุติก มฎฺฐวิธมฺปิ  
  
โลกสภาวมเวทิ ยโต โส,  
  
สกฺยมุนี นวสนฺตนิวาเส  
  
โลกวิทูติ ปวุจฺจติ ตสฺมา; ()  
</li>
  
<li>
โส ทสพารสธา’ยตนานํ  
  
เภทวเสน ติโลกปทีโป,  
  
โลกมเวทิ ติลกฺขณเวที  
  
โลกวิทูติ ปวุจฺจติ ตสฺมา; ()  
</li>
  
<li>
ธาตุวเสน ยโต สุวิภตฺตํ  
  
โลก มถ’ฎฺฐทสปฺปริมาณํ,  
  
สงฺขตโลกภิโท ปฎิวิชฺฌิ  
  
โลกวิทูติ ปวุจฺจติ ตสฺมา; ()  
</li>
  
<li>
โส มณิกญฺจนรูปิยมุตฺตา-  
  
สงฺขปวาลสิลากฐลาทิํ,  
  
โลกมเวทิ อตินฺทฺริยพทฺธํ  
  
โลกวิทูติ ปวุจฺจติ ตสฺมา; ()  
</li>
  
<li>
รุกฺขลตาผลปลฺลวปตฺต-  
  
ปุปฺผปกราคปเภทวเสน,  
  
โส สุขุมนฺตรโลกมเวทิ  
  
โลกวิทูติ ปวุจฺจติ ตสฺมา; ()  
</li>
  
<li>
ยตฺตกเมวุ’ตุชฎฺฐกลาป-  
  
รปคตํ อิหภาชนโลเก,  
  
วิชฺชติ ตมฺปฎิวิชฺฌิ อเสสํ  
  
โลกวิทูติ ปวุจฺจติ ตสฺมา; ()  
</li>
  
<li>
โส ภควา หิมวตฺต ปมาณํ  
  
อฎฺฐมหานิรยาทิ ปมาณํ,  
  
นาคสุปณฺณวิมาน ปมาณํ  
  
พฺรหฺมสุราสุรโลก ปมาณํ; ()  
</li>
  
<li>
ปํสุชลานิลภุมิ ปมาณํ  
  
ทีปสวนฺติสมุทฺท ปมาณํ,  
  
เมรุมหิธรกูฎ ปมาณํ  
  
กปฺปตรูรวิจนฺท ปมาณํ; ()  
</li>
  
<li>
ปจฺจยสงฺขตธมฺมสมุหํ  
  
ภาชนโลกคตํ สกลมฺปิ,  
  
อุทฺธมโธติริยํปฎิวิชฺฌิ  
  
โลกวิทูติ ปวุจฺจติตสฺมา; ()  
</li>
  
<li>
โลกาโลกกโร ติโลกติลโกโส สตฺตโลกํ อิมํ  
  
พุชฺฌิตฺถา’นุสยาสยาทิวิธินา สงฺขารโลกํ ตถา,  
  
อาหาราทิปมาณตาทิวิธินา โอกาสโลกํ ยโต  
  
ตสฺมา โลกวิทูติ วุจฺจติ ชิโน สงฺขารโลก’นฺตโค; ()  
</li>
  
<p>อิติเมธานนฺทาภิธาเนน ยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเกนิทาเน ภควโตโลกวิทูติ นามปญฺญตฺติยา อภิเธยปริทีโป เตวีสติโมสโคฺคฯ
</ol></p>


<p>ตํโข ปน  ภวนฺตํ โคตมํ เอวํ กลฺยาโณ กิตฺติสโทฺท อพฺภุคฺคโต อิติปิ โส ภควา อนุตฺตโร ปุริสทมฺมสารถีติฯ</p>


<ol>
<li>
อภาวโต ปรมตรสฺส กสฺสจิ  
  
ชนสฺส สคฺคุณวิสเรหิ อตฺตนา,  
  
สมาสนิพฺพจนนเยน โส มุนิ  
  
อนุตฺตโร สสิ (รุจิรา)’นนมฺพุโช; ()  
</li>
  
<li>
ตถาหิ โส นรหริ สีลสมฺปทา-  
  
คุเณนิ’มํ อภิภวเต สเทวกํ,  
  
สมาธินา วรมติยา วิมุตฺติยา  
  
วิมุตฺติทสฺสนคุณสมฺปทายปิ; ()  
</li>
  
<li>
ยโต นวิชฺชติ อธิสีลสมฺปทา-  
  
สมาธิธิปภุติคุเณหิ ตสฺสโม,  
  
กุโตนุ วิชฺชติ’ห ตทุตฺตรีตโร  
  
สิยา ตโตปฺย’ย มสโม มหามุติ; ()  
</li>
  
<li>
นิรูปโม อสมมุนีหิ โสมุนิ  
  
ยโต สโม อสมสโม สิยา ตโต,  
  
ตถาคตสฺสิ’ห ทุติยสฺส กสฺสจิ  
  
อภาวโต อทุติยโก ตถาคโต; ()  
</li>
  
<li>
ยโต นวิชฺชติ ปฎิมาปิ ตสฺสมา  
  
สโม ตทา’สมตนุสมฺปทายปิ,  
  
สหายโก นหิ ปฎิวิทฺธโพธิยา  
  
ตโต ยมปฺปฎิม’สหายโก มุนิ; ()  
</li>
  
<li>
กเลพเรนปิ อภิรูปหารินา  
  
คุเณหิ ตปฺปฎิสมปุคฺคโล นหิ,  
  
นจตฺถิ ปาวจนวิภาคกปกฺปเน  
  
สยํ วินา ภุวิ ปฎิภาคปุคฺคโล; ()  
</li>
  
<li>
อนญฺญโคจรวรโพธิสิทฺธิยา  
  
ส’หํ สยมฺภุติ ปฎิปุคฺคโลนหิ,  
  
ปฎิญฺญมปฺปยิตุ มลํ สยํ วินา,  
  
อนุตฺตโร’ติปิ นรทมฺมสารถิ; ()  
</li>
  
<li>
สุทนฺตปุคฺคลทมิตพฺพปุคฺคเล  
  
ทเมติ สารยติ อทนฺตปุคฺคเล,  
  
ยโต ชิโน วินยนุปายโกวิโท  
  
อนุตฺตโร’ติปิ นรทมฺมสารถิ; ()  
</li>
  
<li>
ยถา หเย มุทุกคุเณขน สารถิ  
  
ตถาคโต สุคติกถาย ธมฺมิยา,  
  
ทเมติ สารยติ ตถา ตถาคเต  
  
อนุตฺตโร’ติปิ นรทมฺมสารถิ; ()  
</li>
  
<li>
ยถา หเย ผรุสคุเณน สารถิ  
  
อปายตชฺชนวิธินา ตถาคโต,  
  
ทเมติ สารยติ ตถา ตถาคเต  
  
อนุตฺตโร’ติปิ นรทมฺมสารถิ; ()  
</li>
  
<li>
อทมฺมิเย มุทุผรุเสน สารถิ  
  
ยถา’ภิมารยติ ตถา ตถาคโต,  
  
ชหาตฺย’โนวทิย นจานุสาสิย  
  
อนุตฺตโร’ติปิ นรทมฺมสารถิ; ()  
</li>
  
<li>
กรี’ภิธาวติ ทมเกน สาริโต  
  
ปุรตฺถิมาทิสุ ทิสเมว เกวลํ,  
  
อนุตฺตเรน หิ นรทมฺมสารถิ-  
  
ชิเนน สาริตปุริสานตาทิสา; ()  
</li>
  
<li>
นิสชฺช กตฺถจิ สยนาสนมฺหิ เต  
  
ทิสาสุ อฎฺฐสุ อติสงกฺคจาริโน,  
  
วิธาวเร ตุริตมนุตฺตรํ ทิสํ  
  
อนุตฺตโร’ติปิ นรทมฺมสารถิ; ()  
</li>
  
<li>
ปติฎฺฐิเต มุนิ’รธิสีลสิกฺขยา  
  
วสี’นุสาสิย อธิจิตฺตสิกฺขยา,  
  
ยถารหํ ทมยติ ภพฺพปุคฺคเล  
  
อนุตฺตโร’ติปิ นรทมฺมสารถิ; ()  
</li>
  
<li>
สมาหิเต มุนิ รธิจิตฺตสิกฺขยา  
  
วิปสฺสนาย’ปิ สมเณ’นุสาสิย,  
  
ยถารหํ ทมยติ โพธนารเห  
  
อนุตฺตโร’ติปิ นรทมฺมสารถิ; ()  
</li>
  
<li>
ตถุปรูปริ ปฎิเวธปตฺติยา  
  
ยถากฺกมํ อนริยเสกฺขปุคฺคเล,  
  
ทเมติ โส วินยติ โลกนายโก  
  
อนุตฺตโร’ติปิ นรทมฺมสารถิ ()  
</li>
  
<li>
วิเนยฺยพนฺธวมนกุนฺทจนฺทิมา  
  
วิเนสิ โกสลมคธาธิปาทโย,  
  
อเนกขตฺติยปุริเส วินายโก  
  
อนุตฺตโร’ติปิ นรทมฺมสารถิ; ()  
</li>
  
<li>
กุทิฎฺฐิกุญฺชรหริ กูฎทนฺตภุ  
  
สุราทิภูสุรปุริเส วิภาวิโน  
  
ชินาสโภ วินยิ ยโต’นุสาสิย  
  
อนุตฺตโร’ติปิ นรทมฺมสารถิ; ()  
</li>
  
<li>
อุปาลินามิกปมุเข ทุราสเท  
  
วินายโก คหปติปณฺฑิเต ปุถุ  
  
วิเนสิ โส อุปนยนกฺขเม ยโต  
  
อนุตฺตโร’ติปิ นรทมฺมสารถิ; ()  
</li>
  
<li>
อสจฺจทิฎฺฐิกมปิ สจฺจกวฺหยํ  
  
อนญฺญเวนยิกนิคณฺฐนายกํ  
  
วิเนสิ ตปฺปภุติทิคมฺพเร ชิโน  
  
อนุตฺตโร’ติปิ นรทมฺมสารถิ; ()  
</li>
  
<li>
ชินาสโภ สภิยสุภทฺทสญฺญิโน  
  
ตปฺปสฺสิโน ติมิสภิโท สธมฺมิยา  
  
กถายิ’โตพหิ สมเณปิ สิกฺขยิ  
  
อนุตฺตโร’ติปิ นรทมฺมสารถิ; ()  
</li>
  
<li>
ทเมสิ โสมุนิ อุรุเวลกสฺสป-  
  
คยาทิกสฺสปชฎิลาทิเก ยโต,  
  
ชฎาธเร วิชฎิตชาลินีชโฎ  
  
อนุตฺตโร’ติปิ นรทมฺมสารถิ; ()  
</li>
  
<li>
ปหาณสํวรวินยุตฺตโร มุนิ  
  
อเนกขตฺติยสมเณปิ สาสเน,  
  
วิเนสิ สารถิริว อุตฺตรุตฺตริํ  
  
อนุตฺตโร’ติปิ นรทมฺมสารถิ; ()  
</li>
  
<li>
มนุสฺสโสณิตปิสิตาสเนหิ โส  
  
วิเนสิ ปีวรชฐรํ นิสาจรํ,  
  
สุโฆรมานวก มเนกรกฺขเส  
  
อนุตฺตโร’ติปิ นรทมฺมสารถิ, ()  
</li>
  
<li>
วินายโก สุวินยิ ราหุนามิกํ  
  
มหตฺตภาวิก มสุราธิปํ ยโต,  
  
สุราธิปปฺปภุติสุเร ตถา’สุเร  
  
อนุตฺตโร’ติปิ นรทมฺมสารถิ; ()  
</li>
  
<li>
ปชาปติํ นิขิลปชานุกมฺปโก  
  
พกาภิธานิกมฺปิ ตุจฺฉลทฺธิกํ,  
  
วิเนสิ โส นทิตรนีรชาสเน  
  
อนุตฺตโร’ติปิ นรทมฺมสารถิ; ()  
</li>
  
<li>
กสงฺกุเสหิ’ปิ อวิเนยฺยเก ยโต  
  
ติรจฺฉชาติกปุริเส นราสโภ,  
  
วิเนสิ โส ติสรณสิลสํวเร  
  
อนุตฺตโร’ติปิ นรทมฺมสารถิ; ()  
</li>
  
<li>
กโปลเสจนมทกณฺณจามรํ  
  
หุตาสนาสนิริวภิํสนํ ยโต,  
  
ทเมสิ มารชิ ธนปาลกุญฺชรํ  
  
อนุตฺตโร’ติปิ นรทมฺมสารถิ; ()  
</li>
  
<li>
วิเนสิ โสมุนิ หิมวนฺตวาสินํ  
  
ปตาปปชฺชล มปลาลโภคินํ,  
  
ขรํ ภยงกฺกร มรวาลโภคินํ  
  
อนุตฺตโร’ติปิ นรทมฺมสารถิ; ()  
</li>
  
<li>
นโนฺท’ปนนฺทุ’รคปติํ มโหทร-  
  
จูโลทโรรคปมุเข จ นิพฺพิเส,  
  
ธุมสฺสิขา’นลสิขโภคีโน อกา  
  
เตนา’ปฺยนุตฺตรนรทมฺมสารถิ; ()  
</li>
  
<li>
ทมนุปายโกวิโท หิ โพธเนยฺยพนฺธเว  
  
อริยมคฺควีถิภาสุรํ วรํ สิวมปกุรํ,  
  
ปฎิปทารเถน สารยิ ยเถว สารถิ  
  
ปุริสทมฺมสารถิติ วุจฺจเต อนุตฺตโร; ()  
</li>
  
<p>อิติเมธานนฺทาภิธาเนน ยตินา วรจิเต สกลกวิชน หทยานนฺท ทานนิทาเน ชินวํสทีเป สนฺติเกนิทาเน ภควโต อนุตฺตโร ปุริสทมฺมสารถีติ นาม ปญฺญตฺติยา อภิเธย ปริทีโป จตุพฺพีสติโมสโคฺคฯ
</ol></p>


<p>ตํโข ปน  ภวนฺตํ โคตมํ เอวํ กลฺยาเณกิตฺติ สโทฺท อพฺภุคฺคโต อิติปิ โสภควา สตฺถา เทวมนุสฺสานํติฯ</p>


<ol>
<li>
กนฺตารํ ขรตกฺกรํ นิรุทกํ กตฺตารโมตาริมํ  
  
กนฺตารํ มิคราชกุญฺชรมหา (สทฺทุลวิกฺกีฬิตํ),  
  
กนฺตารํ อวตารภุริชนตํ โย สตฺถวาโห สุธิ  
  
ตาเรตฺวา นยเต ทยาปรวโส เขมนฺตภุมิํ ยถา; ()  
</li>
  
<li>
อิเจฺจวํกรุณานิธานหทโย สํสารทุกฺขาตุเร  
  
สเตฺต ชาติชราวิการมรณโสฺสกาทิกนฺตารโต,  
  
ตาเรตฺวา ทสสํกิเลสคหนา ปาเปสิ เขมํปุรํ  
  
ตสฺมา สตฺถุปสตฺถกิตฺติวิสโร สตฺถา’ติ สมฺปตฺถรี; ()  
</li>
  
<li>
อตฺถา’นตฺถวิจารณา’ติจตุโร โลกุตฺตรเตฺถน’ปิ  
  
ยสฺมา สาสติ โลกิเยน อุภเยน’เตฺถนโลกํ อิมํ,  
  
สพฺรหฺมํ สนรามรํ สสมณํ สพฺราหฺมณํ โยหิ โส  
  
สตฺถา’เตฺวว ปสตฺถกิตฺตินิกโร สตฺถารมพฺภุคฺคโต; ()  
</li>
  
<li>
ภีติํ ชาติชรารุชาทิกสิรํ นิสฺสาย ชาตํหิ โย  
  
สตฺถา สตฺถธโรริวา’ริวิสรํ นิกฺขิตฺตสโตฺถ สทา,  
  
สตฺตานํ ตสสเต วิหิํสติ ธิยา สิทฺธตฺถสาโร ตโต  
  
โส สตฺถา’ติ ยโสสรีรสุรภี โลกตฺตยํ วฺยาปยี; ()  
</li>
  
<li>
โลกตฺถาภิรโต อนตฺถวิรโต ชาตฺยาทิกนฺตารโต  
  
อุตฺตาเรติจ สตฺถวาหสทิโส โย อตฺถธเมฺมนวา,  
  
สเตฺต สาสติ หิํสตี’ติ ชนตาสนฺตานชาตํ ภยํ  
  
วุตฺตา’นฺวตฺถวเสน โสหิภควา สตฺถาติ วณฺณียเต; ()  
</li>
  
<p>ตํโข ปนภวนฺตํ  โคตมํ เอวํกลฺยาเณ กิตฺติสโทฺท อพฺภุคฺคโต อิติปิโส ภควา พุโทฺธติฯ
</ol></p>


<ol>
<li>
โย สงฺขารวิการลกฺขณปโรสงฺขารปญฺญตฺติสุ  
  
เญยฺยเตฺถสฺว’นนุสฺสุเตสุ ปุริมํ จตฺตาริ สจฺจานิ’ปิ,  
  
พุชฺฌิตฺวา’จริโยปเทสรหิโต ตเตฺถว สพฺพญฺญุตํ  
  
ปโตฺต ญาณพเลสุ ปาปุณิ วสีภาวํ สยมภุก สยํ; ()  
</li>
  
<li>
โพเธตา’ติ ปชาย นิพฺพจนโต สจฺจานิ โส พุชฺฌิตา  
  
สจฺจานีติ’ปิ สจฺจวาทิ ภควาก นิเสฺสสเญยฺยสฺสปิ,  
  
มตฺยา พุชฺฌนสตฺติยา มหติยา ยสฺมา สมงกฺคี ตโต  
  
พุโทฺธ นามสิยาติ กิตฺติวิสโร ตมฺพุทฺธมพฺภุคฺคโต; ()  
</li>
  
<li>
เยสํช โพธนวสตฺติยา สุมติยา จา’นญฺญเนโยฺย สยํ  
  
พุทฺธตฺตา จ ยถาวิกาสปทุมํ โส พุชฺฌนเฎฺฐนปิ,  
  
นานาพุทฺธคุณสฺส วิสฺสวนโต พุโทฺธติ สุโทฺธทนี  
  
อพฺภุคฺคญฺฉิ ติพุทฺธเขตฺตภวเน ตํกิตฺติคีตสฺสโร; ()  
</li>
  
<li>
ราคสฺสาธิคตคฺคมคฺคมติยา โทสสฺส โมหสฺสปิ  
  
ฉินฺนตฺตา จ สมุลฆาตมขิลเกลสาริวคฺคสฺสปิ,  
  
โส ขีณาสวตาย โจปธิปริจฺจาเคน พุโทฺธตฺยยํ  
  
อุจฺจาริยติ จาริกิตฺติรจนา วิญฺญูหิ ยาวชฺชปิ; ()  
</li>
  
<li>
ธมฺมสฺสามิ ยถา ปพุทฺธปุริโส โอกฺกนฺตนิทฺทกฺขยา  
  
นาโชฺฌ’ติณฺณกิเลสมิทฺธวิธมา โพธาปิโต เกนจิ,  
  
พุทฺธโมฺภชติภานโน หี ภควา สามํ ปพุโทฺธ ยโต  
  
พุโทฺธนามสิยาติ ตพฺภวยโสโฆโส วิภุสายเต; ()  
</li>
  
<li>
คตฺยตฺถาวคมตฺถธาตุสมตาสพฺภาวโต วา คโต  
  
เยเนกายนมคฺคมุคฺคมติมา เอโก, หีสมฺพุชฺฌีโส,  
  
สโมฺพธิํ ชยโพธิมูลมุปโค สตฺตุตฺตโร’นุตฺตรํ  
  
พุโทฺธตี’ธ ชคตฺตเย นิชยโส ยาวชฺช วิชฺชุมฺภเต; ()  
</li>
  
<li>
ขีณตฺตา ปรมาย มคฺคมติยา ทุพฺพุทฺธิยา พุทฺธิยา  
  
ลทฺธตฺตาปิ กอนุตฺตรุตฺตรคุณาลงกฺการสามคฺคิยา,  
  
โส สโมฺพธิปรายโณ สิริฆโณ พุโทฺธติ สุโทฺธทนี  
  
โลกโมฺภธิมลงฺกริ นิชยโสกโลฺลลมาลาหิ’มํ; ()  
</li>
  
<li>
สมฺพุโทฺธ’ติ’มินาปเทน มุนิโน สจฺจาวโพธาวหํ  
  
ญาณํ ตปฺปฎิเวธญาณ มนฆํ นา’เญฺญหิสาธารณํ,  
  
พุโทฺธ’ตี’ธ ปเทน สตฺถุ กรุณาปุพฺพงกฺคมํ เทสนา-  
  
ญาณํ เญยฺยปทตฺถโพธนกรํ ญาณญฺจ ทสฺสิยเต; ()  
</li>
  
<li>
ตํ สพฺพญฺญุตญาณโถมนวสา สมฺมาทิสมฺพุทฺธิ’ติ-  
  
สทฺทสฺสา’ริยมคฺคกิตฺตนวสา พุโทฺธติสทฺทสฺสจ,  
  
โยโค’เป’ตฺถกโต’ตฺย’ภาสิ วิพุโธ โส ธมฺม ปาลาภิโธ  
  
พุทฺธานุสฺสติวณฺณนาวิวรเณ วิญฺญาตสตฺถาคโม; ()  
</li>
  
<p>อิติเมธานนฺทาภิธาเนน ยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเกนิทาเน สตฺถาเทวมนุสฺสานํ พุโทฺธติ นามปญฺญตฺตีนํ อภิเธย ปริทีโป ปญฺจวีสติโม สโคฺคฯ
</ol></p>


<p>ตํโข ปน  ภวนฺตํ โคตมํ เอวํ กลฺยาเณ กิตฺติสโทฺท อพฺภุคฺคโต อิติปิ โสภควา ภควาติฯ</p>


<ol>
<li>
กวิภารติปทฺธติฉนฺทสิ ต-  
  
คฺคุณโถมน (โตฎก) วุตฺย’ภวิ,  
  
ภควา’ติ วิภตฺตปทตฺถวตี  
  
มธุรา สุณตํ สุรตํ มธุรา; ()  
</li>
  
<li>
อธิสีลสมาธิมติปฺปภุติ-  
  
คุณราสิวิสิฎฺฐตรสฺส ตโต,  
  
ภควา’ติ สเทวมนุสฺสปชา-  
  
ปวรสฺส สคารวนาม’มิทํ; ()  
</li>
  
<li>
ภควาวจเนน ปวุจฺจติ โย  
  
สนิรุตฺตินโย วจนตฺถวโร,  
  
ส’หิ คารวเสฎฺฐวิสิฎฺฐตโร  
  
ภควาติ นิมิตฺตกนามมิทํ; ()  
</li>
  
<li>
ปริปาจิตสญฺจิตปารมิตา-  
  
มิตภาคฺย มนุตฺตริยุ’ตฺตริยํ,  
  
ยทิ วิชฺชติ’มสฺส อนญฺญสมํ  
  
ภควา’ติ ปวุจฺจติ โส ภควา; ()  
</li>
  
<li>
ยทิ มารพลํ ปพลํ สกลํ  
  
กทลี ทฺวิรโทริว ตาลวนํ,  
  
อสนี’ว กิเลสมภญฺชิ ตโต  
  
ภควา’ติ ปวุจฺจติ โส ภควา; ()  
</li>
  
<li>
ยทิ ภคฺคมกา’ขิลโลภมปา-  
  
ขิลโทสมปา’ขิลโมหมปิ,  
  
วิปรีตมโนกณญฺจ ตโต  
  
ภควา’ติ ปวุจฺจติ โส ภควา; ()  
</li>
  
<li>
ยทิ โกธุ’ปนาห มุสุยนม-  
  
จฺฉริยํ อหิริกฺกนิโรตฺตปนํ,  
  
อปิ มกฺขปลาส มภญฺชิ ภวา-  
  
ภวทิฎฺฐิ มนชฺชว’มทฺทวตํ; ()  
</li>
  
<li>
ขรผารุสตา กรณุตฺตริยํ  
  
ยทิ มาน’ภิมาน’ปมาทมทํ,  
  
สฐผารุสตา กรณุตฺตริยํ  
  
สฐมายมภญฺชิ’ติ โมหชฎํ  
  
ภควา’ติ ปวุจฺจติ โส ภควา; ()  
</li>
  
<li>
ติวิธา’กุสลํ ติวิธพฺพิสมํ  
  
ติวิตกฺกติมูลติสญฺญมปิ,  
  
ติมลํ ติปปญฺจ มภญฺชิ ตโต  
  
ภควา’ติ ปวุจฺจติ โส ภควา; ()  
</li>
  
<li>
จตุโรฆ จตุพฺพิธโยค จตุ-  
  
พฺพิธคนฺถ จตุพฺพิธคาห มปิ,  
  
จตุราสวธมฺม มภญฺชิตโต  
  
ภควา’ติ ปวุจฺจติ โส ภควา; ()  
</li>
  
<li>
วินิพทฺธ มโนขีล นีวรณา-  
  
นฺย’ภีนนฺทนมจฺจริยานิ ตโต,  
  
ยทิ ปญฺจวิธานิ’ปิ ภคฺคมกา  
  
ภควา’ติ ปวุจฺจติ โส ภควา; ()  
</li>
  
<li>
ฉวิวาทปทานิ’ปิ สตฺตวิธา-  
  
นุสเยหิ กุสิตกวตฺถุ’มโต,  
  
ย มภญฺชิ’ตราติ’ปิ อฎฺฐวิธํ  
  
ภควา’ติ ปวุจฺจติ โส ภควา; ()  
</li>
  
<li>
นวธา’ลยมุล มภญฺชิ ตถา  
  
ทสธา’กุสลํ ทสกมฺมปถํ,  
  
สกลานิ กุทิฎฺฐิคตานิ ตโต  
  
ภควา’ติ ปวุจฺจติ โส ภควา; ()  
</li>
  
<li>
ปริฬาหทรํ วิวิธ’ทฺธสตํ  
  
ภวกเนตฺติวิจาร มหญฺชิ ตโต,  
  
สตมตฺตสหสฺสกิเลสคตํ  
  
ภควา’ติ ปวุจฺจติ โส ภควา; ()  
</li>
  
<li>
อณิมา ลฆิมา มหิมา วสิตา-  
  
ปภุติ’สฺสริย’ฎฺฐภเคหิ ยโต,  
  
สุภเคหิ สมงกฺคีพฺภูว ตโต  
  
ภควา’ติ ปวุจฺจติ โส ภควา; ()  
</li>
  
<li>
อณุโน นนุโน’ นนุโนกรณํ  
  
กรณํ ลหุโน’ลหุโน อณิมา,  
  
ลฆิมา มหิมา มหิมากรณํ  
  
กรณํ วสิตา วสิตาย ตหิํ; ()  
</li>
  
<li>
สย มิจฺฉิตฐาน มุปาคมนํ  
  
ลหุ วิจฺฉิตการิยสาธนตา,  
  
อภิปตฺติ ปกมฺย มเสสวสี-  
  
กรเณ’สิกตา ปรมิสฺสรตา; ()  
</li>
  
<li>
นภสา ปทสา คมนาทิวสา  
  
วชโต ปรินิฎฺฐิตการิยตา,  
  
นิชกาม’วสายิกตาติยหิํ-  
  
ปรมิสฺสริยาขฺยภคา’ฎฺฐวิธา; ()  
</li>
  
<li>
จตุมคฺค จตุปฺผลสนฺติปทา-  
  
ริยธมฺมสมุหภเคหิ ยุโต,  
  
วินลีกตปาปมเลหิ ตโต  
  
ภควา’ติ ปวุจฺจติ โส ภควา; ()  
</li>
  
<li>
จรณทิคุณ’ติสยาธิคตา-  
  
สมกิตฺติสรีรภเคต ยุโต,  
  
ภุวนตฺตยวิปฺผุริเตน ตโต  
  
ภควาติ ปวุจฺจติ โส ภควา; ()  
</li>
  
<li>
ชนโลจนนีหรณาย นิรู-  
  
ปม รูปสรีรคตาย ตโต,  
  
นิขิลาวยวสฺสิริยา สพิโต  
  
ภควา’ติ ปวุจฺจติ โส ภควา; ()  
</li>
  
<li>
อภิปตฺถิต มิจฺฉิต มตฺตหิตํ  
  
ปรสตฺตหิตมฺปิ สมิชฺฌติ ยํ,  
  
อิติ ตาทิสกามภเคน ยุโต  
  
ภควา’ติ ปวุจฺจติ โส ภควา; ()  
</li>
  
<li>
ยทนุตฺตริเยน จ ปารมิตา-  
  
วีริเยน ปยตฺตภเคน ยุโต,  
  
ครุภาวปทปฺปภเวน ตโต  
  
ภควา’ติ ปวุจฺจติ โส ภควา;  
</li>
  
<li>
ปรมิสฺสริยายมธมฺมยโส-  
  
สิริกามปยตฺตภาคา ฉยิเม,  
  
ยทิ ยสฺส ชินสฺส ภวนฺติ ตโต  
  
ภควา’ติ ปวุจฺจติ โส ภควา; ()  
</li>
  
<li>
สุภเคน อนญฺญสเมน นิรู-  
  
ปมรูปวิลาสภเคน ยุโต,  
  
สตปุญฺญสมุชฺชลิเตน ตโต  
  
ภควาติ ปวุจฺจติ โส ภควา; ()  
</li>
  
<li>
นิชธมฺสสรีรวิภูติ ยถา  
  
นิชรูปสริรวิภูติ ตถา,  
  
อิห วุจฺจติ ภคฺคสุภาคฺยมิติ  
  
อปิ เตหิ สมงฺคิ ชิโน ภควา; ()  
</li>
  
<li>
กุสลาทิปเทหิ วิภตฺตมกา’-  
  
ยตนาทิวเสน จ พนฺธวสา,  
  
วต ธมฺมสมุหสภาว มโต  
  
ภควา’ติ ปวุจฺจติ โส ภควา; ()  
</li>
  
<li>
จตุธา จตุธา จตุธา จตุธา  
  
จตุสจฺจทโส’ริยสจฺจมฺปิ,  
  
วิภชี วิภชี วิภชี วิภชี  
  
ภควา’ติ ปวุจฺจติ โส ภควา; (ยมกพนฺธนํ)  
</li>
  
<li>
ยทิ ทิพฺพวิหาร มเสวิ ภชิ  
  
สุรเชฎฺฐวิหาร มนญฺญสมํ,  
  
อริยญฺจวิหาร มนญฺญสมํ,  
  
อริยญฺจ วิหาร มเสวิ ตโต  
  
ภควา’ติ ปวุจฺจติ โส ภควา; ()  
</li>
  
<li>
ยทิ กายวิเวกสุขํ อภชี  
  
ภชิ จิตฺตวิเวกสมาธิสุขํ,  
  
อุปธีหิ วิเวกก มเสวิ ตโต  
  
ภควา’ติ ปวุจฺจติ โส ภควา; ()  
</li>
  
<li>
ภชิ วฎฺฎคตญฺจ วิวฎฺฎคตํ  
  
สย มุตฺตริมานุสธมฺม มปิ,  
  
ติวิธญหิ วิโมกฺข มเสวิ ตโต  
  
ภควา’ติ ปวุจฺจติ โส ภควา; ()  
</li>
  
<li>
ปุนราคมนาวรเณน ภเว  
  
ภวเนตฺติสมญฺญ มิทํ คมนํ,  
  
ยทิ วนฺตมกา’ริยมคฺคมุโข  
  
ภควา’ติ ปวุจฺจติ โส ภควา; ()  
</li>
  
<li>
ภควา’ติ วิสิฎฺฐ’ภิธานมิมํ  
  
น’จ มาตุปิตุปฺปภุติหิ กตํ,  
  
สหโพธิปทาธิคเมน คตา  
  
ตถสมฺมุติ ตสฺสชินสฺส’ภวิ; ()  
</li>
  
อถมหานิเทฺทสาคตนโย วุจฺจเตฯ  
</li>
  
<li>
โลกุตฺตราย มติยา  
  
ราคํ ภคฺคํ อกาสิ โทสํ โมหํ,  
  
ยสฺมา กณฺฎกมานํ  
  
กิเลสมารํ ตโตปิ พุโทฺธ พควา; ()  
</li>
  
<li>
ยสฺมา วิภชฺชวาทิ  
  
ภชิ วิภชิ ปวิภชี สธมฺมกฺขนฺธํ,  
  
โลกุตฺตรญฺจ กตวา  
  
ภวานมตฺตํ ตโตปิ พุโทฺธ ภควา; ()  
</li>
  
<li>
ยสฺมา ภาวิตกาโย  
  
ภาวิตสิโล สทา สุภาวิตจิโตฺต,  
  
ภาวิตปโญฺญ สพฺภิ  
  
สุภาวนีโย ตโตปิ พุโทฺธ ภควา; ()  
</li>
  
<li>
ภควา กวนปตฺถานิ  
  
ปฎิสลฺลานพฺพิหารสารุปฺปานิ,  
  
ชนวาตาปคตานิ  
  
วนานิ เสนาสนานิ โย ปนฺตานิ; ()  
</li>
  
<li>
ภุธรกนฺทรเลณํ  
  
คุรุหมูลํ ปกลาล มโพฺภกาสํ,  
  
สิวถิกํ ภชิ ยสฺมา  
  
ติณสตฺถารํ ตโตปิ พุโทฺธ ภควา; ()  
</li>
  
<li>
จตุพฺพิธานํ สทฺธา-  
  
เทยฺยานํ จีวราทิสมฺภารานํ,  
  
สุภโร ยสฺมา ภาคี  
  
ปรมปฺปิโจฺฉ ตโตปิ พุโทฺธ ภควา; ()  
</li>
  
<li>
อตฺถรสสฺส สุภาคี  
  
ธมฺมรสสฺส จ ยโต วิมุตฺติรสสฺส,  
  
อธิสีลสฺส’ธิจิตฺต-  
  
สฺส’ธิปญฺญายจ ตโตปิ พุโทฺธ ภควา; ()  
</li>
  
<li>
รูปารูปาวจร-  
  
ชฺฌานาน จตุนฺน มปกฺปมญฺญานมฺปิ,  
  
วิทฺธํสิตีวรโณ  
  
ยสฺมา ภาคี ตโตปิ พุโทฺธ ภควา; ()  
</li>
  
<li>
อฎฺฐนฺนญฺจฎฺฐนฺนํ  
  
วิโมกฺขธมฺมาน มาภิภายตนานํ,  
  
อนุปุพฺพวิหารานํ ภาคินวนฺนํ ตโตปิ พุโทฺธ ภควา; ()  
</li>
  
<li>
ทสกสิณสมาปตฺติ  
  
ทสสญฺญาภาวนาน มปิ ภาคีวา,  
  
อสุภสมาปตฺยา’นา-  
  
ปานสฺสติยา ตโตปิ พุโทฺธ ภควา; ()  
</li>
  
<li>
สมฺมปฺปธาน ปภุติ-  
  
สติปฎฺฐานิ’ทฺธิปาทธมฺมานมฺปิ,  
  
จตุธา สุวิภตฺตานํ  
  
ภาคี ยสฺมา ตโตปิ พุโทฺธ ภควา; ()  
</li>
  
<li>
ปญฺจนฺนมฺปิ พลานํ  
  
ยสฺมา ปญฺจนฺน มินฺทฺริยานํ ภาคี,  
  
ตสฺมา ทสพลธารี  
  
ชิตินฺทฺริโส โย ตโตปิ พุโทฺธ ภควา; ()  
</li>
  
<li>
ยสฺมา โพชฺฌงฺคานํ  
  
อริยสฺส’ฎฺฐงฺคิกสฺส มคฺคสฺสาปิ,  
  
ตถาคตพลานํ โย  
  
ภาคิ ทสนฺนํ ตโตปิ พุโทฺธ ภควา; ()  
</li>
  
<li>
จตุเวสารชฺชานํ  
  
ยทิ จตุปฎิสมฺภิทาน มทฺธภาคี,  
  
ฉพุทฺธธมฺมานมฺปิ  
  
ฉฬภิญฺญานํ ตโตปิพุโทฺธภควา; ()  
</li>
  
<li>
ภควา’เตฺย’ตํ นามํ  
  
นกตํ มาตาปิตูหิ ภาตุภคินีหิ,  
  
สกมิตฺตามเจฺจหิ  
  
น ญาติสาโลหิเตหิวา ปญฺญตฺตํ; ()  
</li>
  
<li>
สมเณหิ ภุสุเรหิ  
  
น เทวตาหิ จ นน เยน เกนจิ รจิตํ,  
  
อุฎฺฐฎกิพฺพิสมูเล  
  
สุโพธิมูเล สุพุทฺธสโมฺพธีนํ; ()  
</li>
  
<li>
ปฎิลาภเหตุ เตสํ  
  
ภควนฺตานํ อนาวรณญาณสฺส,  
  
ปวิโมกฺขนฺติกเมตํ  
  
ยทิทํ ภควาติ สจฺฉิกาปญฺญตฺติ; ()  
</li>
  
อถฎีกาคตนโยวุจฺจเตฯ  
</li>
  
<li>
นิรติสยาสีลาทิ-  
  
สคฺคุณภาคา อนญฺญสามญฺญา เย  
  
ยสฺสุ’ปลพฺภนฺติ ตโต  
  
ภควา’ตฺย’ภิธียเต สพุโทฺธ ภควา; ()  
</li>
  
<li>
ตถาหิ สีลํ สมาธิ  
  
ปญฺญา วิมุตฺติ วิมุตฺติทสฺสนญาณํ,  
  
หิริ โอตฺตปฺปํ สทฺธํ  
  
วีริยํ สติ สมฺปชญฺญ เมเต ธมฺมา; ()  
</li>
  
<li>
สีลวิสุทฺธิ จ ทิฎฺฐิ-  
  
วิสุทฺธิ กุสลานิ ตีณิ ตมฺมูลานิ,  
  
ตโย วิตกฺกา สมฺมา  
  
ติโสฺส ธาตฺวานวชฺชสญฺญา ติโสฺส; ()  
</li>
  
<li>
จตุสติปฎฺฐานิ’ทฺธิ-  
  
ปฺปาทา สมฺมปฺปธานธมฺมา จตุโร,  
  
ปฎิสมฺภิทา จตโสฺส  
  
จตุโร มคฺคา ผลานิโข จตฺตาริ; ()  
</li>
  
<li>
จตฺตาโร, ริยวํสา  
  
โยนิปริเจฺฉทกานิ จตุญาณานิ,  
  
จตุเวสารชฺชานิ  
  
ปธานิยงฺคานิ ปญฺจ ปริมาณานิ; ()  
</li>
  
<li>
ปญฺจงฺคิโก’ปิ สมฺมา  
  
สมาธิ ปญฺจินฺทฺริยานิ ปญฺจพลานิ,  
  
นิสฺสารณียธาตุ  
  
ปญฺจวิมุตฺติปริปาจนิยา ธมฺมา; ()  
</li>
  
<li>
ปญฺจ วิมุตฺตายตน-  
  
ญาณานิ ฉคารวา ฉพหุลวิหารา,  
  
ฉา’นุสฺสติฐานานิ  
  
นิสฺสารณิยา ฉธาตุ ฉลภิญฺญาโย; ()  
</li>
  
<li>
ฉพฺพิธ’นุตฺตริยานิ  
  
ชพฺพิธนิเพฺพธภาคิยา สญฺญาโย,  
  
ฉอสาธารณญานา-  
  
นฺย’ริยธนานฺย’ปริหานิยา ธมฺมา; ()  
</li>
  
<li>
สปฺปุริสาริยธมฺมา  
  
โพชฺฌงฺคา สตฺต สตฺตสญฺญา สตฺต,  
  
ขีณาสวพลกถนา  
  
สตฺตวิวธา ทกฺขิณรหานญฺจ กถา; ()  
</li>
  
<li>
อฎฺฐนฺนํ ปญฺญานํ  
  
ปฎิลาภ นิทานเทสนา สมฺมตฺตา;  
  
โลกสภาว’จฺจคมา  
  
อฎฺฐ’กฺขณเทสนา จ อฎฺฐวิโมกฺขา; ()  
</li>
  
<li>
วตฺถุนฺยา’รมฺหานิ  
  
มหาปุริสตกฺกนา’ภิภายตนุตฺติ,  
  
อฎฺฐวิธา นวุ’ปายา  
  
มนสิกรณมูลกา ปธานฺยงฺคานิ; ()  
</li>
  
<li>
นว สตฺตาวาสกถา  
  
อาฆาตปฎิวินยา จ นว นานตฺตา,  
  
นวา’นุปุพฺพวิหารา  
  
นวสญฺญา ทสวิธา กุสลกมฺมปถา; ()  
</li>
  
<li>
ทส กสิณายตนานิ  
  
ทส สมฺมตฺตานิ นาถกรณธมฺมา,  
  
พลานิ จา’ริยวาสา  
  
เมตฺตาเย’กาทสานิสํสา ธมฺมา; ()  
</li>
  
<li>
พารสธมฺมา จกฺกา-  
  
การา เตรสธุตงฺคธมฺมา เจ’ปิ,  
  
จุทฺทสมตฺตา พุทฺธิ  
  
ปญฺจทสวิมุตฺติปาจนียา ธมฺมา; ()  
</li>
  
<li>
อานาปานสฺสติโย  
  
โสฬส โสฬสวิธา’ ปรนฺตปตียา,  
  
อฎฺฐรส พุทฺธคุณา  
  
เอกูณวีสติ ปจฺจเวกฺขณพุทฺธิ; ()  
</li>
  
<li>
จตุจตฺตาฬิสวิธา  
  
ปญฺญาวตฺถู’ทยพฺพเยญาณานิ,  
  
ปญฺญาส กุสลธมฺมา  
  
สตฺตาธิกสตฺตติปฺปภาวตฺถูนิ; ()  
</li>
  
<li>
จตุวีสติ โกฎิลกฺข-  
  
ปฺปมิต สมาปตฺติยญฺจรวชิรญาณํ,  
  
สมนฺตปฎฺฐานปจฺจ-  
  
เวกฺขณญาณานิ เทสนาญาณาติ; ()  
</li>
  
<li>
สตฺตาน มนตฺตานํ  
  
วิภคญาณานิจา’สยานุสยานํ,  
  
วุตฺตวิภาคา สนฺตี  
  
คุณภาคา ภควโต ตโต ภควา โส; ()  
</li>
  
<li>
มนุสฺสตฺตภาวาทิเก อฎฺฐธเมฺม  
  
สโมธานยิตฺวา’หิสโมฺพธิยา เย,  
  
สมิทฺธา’ธิกาเรหิ สตฺตุตฺตเมหิ  
  
มหาโพธิสเตฺตหิ สมฺปาทนียา; ()  
</li>
  
<li>
อธิฎฺฐานธมฺมาทโย ปญฺจุ’ฬาร-  
  
ปริจฺจาคธมฺมา จตุสฺสงฺคหา จ,  
  
จริยตฺตยํ ปารมีธมฺมราสิ  
  
ภวตฺตฺยา’ภิสโมฺพธิสมฺภารภูตา; ()  
</li>
  
<li>
ปภุตฺยา’ภินีหารโต ยาวโพธิ  
  
อสเงฺขยฺยกปฺปานิ จตฺตาริ’มสฺส,  
  
สลกฺขานิ เต โพธิสมฺภารธมฺมา  
  
ภวา วุทฺธิปเกฺข ภตา สมฺภตา’ติ; ()  
</li>
  
<li>
ภชียนฺติ ยา ปุญฺญวเนฺตหิ โลเก  
  
ปโยคํ สมาคมฺม สมฺปตฺติโย ตา,  
  
ภคานาม วฎฺฎพฺพิวฎฺฎานุคา’ติ  
  
ปวุจฺจนฺติ เตสํ อุภินฺนํ ภคานํ; ()  
</li>
  
<li>
ปุเร โพธิโต โพธิสโตฺต สมาโน  
  
ภุสํ โพธิสมฺภารธเมฺม วินโนฺต,  
  
ปติฎฺฐาสิ ยสฺมิํ ภเค เต วนีติ  
  
มนุเสฺสสุ เทเวสุ อุกฺกํสภุเต; ()  
</li>
  
<li>
ตถา’นญฺญสามญฺญสาหิญฺญฌาน-  
  
สฺสมาปตฺติเภทคฺคมคฺคปฺผลาที,  
  
ภเค โพธิมูเล วิวฎฺฎานุเค’ปิ  
  
สยํ พุทฺธภุโต สมาโน วนี’ติ; ()  
</li>
  
<li>
จตุพฺพิส เย โกฎิลกฺขปฺปมาณ-  
  
สมาปตฺติภาคา กมหาภาคเธโยฺย,  
  
ปเรสํ นหิตาย?ตฺตโน ทิฎฺฐธมฺม-  
  
สุขตฺถาย เต นิจฺจกปฺปํ วนีติ; ()  
</li>
  
<li>
อภิเญฺญยฺยธเมฺมสุ เย ภาวิตพฺพ-  
  
ปหาตพฺพภาคา ปริเญฺญยฺยภาคา,  
  
สิยุํ สจฺฉิกาตพฺพภาคา วนี’ติ  
  
ชิโน ภาวนาโคจราเสวโน เต; ()  
</li>
  
<li>
อสาธารเณ เสสสาธารณ เย  
  
อิเม ธมฺมภาคา’ธิสีลาทิเภทา,  
  
ผลํ ยาวตา โพธเนเยฺยสุ สตฺถา  
  
วนี ปตฺถยี สุปฺปติฎฺฐานุโขติ; ()  
</li>
  
<li>
อเวจฺจปฺปสนฺตา อิมสฺส’ตฺถิ เทว-  
  
มนุสฺสา พหู ภตฺติยุตฺตา ตถาหิ,  
  
อสาธารณา’โนปมานตฺตญาณ-  
  
ปฺปภาวาทิโต สพฺพสตฺตุตฺตโม โส; ()  
</li>
  
<li>
อนตฺถาปหาราทิปุพฺพงฺคมาย  
  
หิตตฺถา’ภินิปฺผาทเน ตปฺปราย,  
  
ปโยคาภิสมฺปตฺติยา โพธเนยฺย-  
  
ปชาโย’ปการาวหายา’มิตาย; ()  
</li>
  
<li>
วิยามปฺปภา เกตุมาลากุลาย  
  
ภุสํ ลกฺขณา’สิตฺยนุพฺยญฺชเนหิ,  
  
วิจิตฺตาย รูปินฺทิรามนฺทิราย  
  
สมิทฺธตฺตภาวา’ภิสมฺปตฺติยาปิ; ()  
</li>
  
<li>
ยถาภุจฺจสีลาทิธมฺมุพฺภเวน  
  
อุฬาเรน โลกตฺตยพฺยาปินาปิ,  
  
สมนฺนาคตตฺตา กวิสุเทฺธน กิตฺติ-  
  
สฺสรีเรน ขีโรทธีปณฺฑเรน; ()  
</li>
  
<li>
ฐิตตฺตา วิสิฎฺฐาสุ อุกฺกํสโกฎิํ  
  
ปวิฎฺฐาสุ สนฺตุฎฺฐิตา’ปฺปิจฺฉตาสุ,  
  
จตุนฺนํ วิสารชฺชธมฺมาน มทฺธา  
  
ทสนฺนํ พลานญฺจ สพฺภาวโตปิ; ()  
</li>
  
<li>
สมนฺตาปสาทาวหตฺตา’ปิรูป-  
  
ปฺปมาณทิเก ชีวโลเก สุรานํ,  
  
นราน’ญฺชลีวนฺทนามานปูชา-  
  
วิธานารหตฺตาปิ สมฺภตฺติฐานํ; ()  
</li>
  
<li>
อเวจฺจปฺปสาเทนุ’เปตา’นุสิฎฺฐิ-  
  
ปฎิคฺคาหกา เยชนา เกนจาปิ,  
  
มนุเสฺสน เทเวน วา พฺรหฺมุนา วา  
  
อสํหาริยา ภตฺติ เตสํ กทาจิ; ()  
</li>
  
<li>
ปริจฺจชฺช เต สาวกา ชิวิตมฺปิ  
  
ชินํ ธมฺมปูชาย ปูเชนฺติ ทฬฺหํ;  
  
ตถาหิ’สฺส ปญฺญตฺตสิกฺขาปทานิ  
  
นวีติกฺกมเนฺต สมุโทฺท’ว เวลํ; ()  
</li>
  
<li>
ปวุจฺจนฺติ ภาคาติ ธมฺมสฺสภาว-  
  
วิภาคา หิ เต ขนฺธธาตฺวาทินา’ปิ,  
  
อตีตาทิรูปาทิเภเทหิ เตปิ  
  
อเนกปฺปเภทา วิภตฺตา ภวนฺตี; ()  
</li>
  
<li>
ปปญฺจตฺตยํ สพฺพสํโยชนานิ  
  
ชิโน คนฺถโยคา’สโว’โฆ’ปธีจ,  
  
สมุจฺฉิชฺช มเคฺคน นิพฺพานธาตฺวา-  
  
มตํ โส ปิพโนฺต วมี เต จ ภาเค; ()  
</li>
  
<li>
ฉจกฺขาทิวตฺถุนิ ชา’รมฺมณานิ  
  
ฉจิตฺตานิ ฉเพฺพทนา ผสฺสฉกฺกํ,  
  
ฉสญฺญา ฉตณฺหา ฉสเญฺจตนา ฉ-  
  
พฺพิตเกฺก วิจาเร ฉ ภาเค วมีติ; ()  
</li>
  
<li>
ยมา’นนฺท จตฺตญฺจ วนฺตํ วิมุตฺตํ  
  
ปหีณํ วินิสฺสฎฺฐ มงฺคีรสสฺส,  
  
น ตํ ชาตุ ปเจฺจสฺสตีตฺยา’ภ สตฺถา  
  
ยถาวุตฺตภาเค วมีเตฺววเมว; ()  
</li>
  
<li>
ชิโน กณฺหสุเกฺกจ วชฺชานวเชฺช  
  
นิหีนปฺปณิเต อธเมฺม จ ธเมฺม,  
  
อสาธารเณน’ คฺคมคฺคา’นเนน  
  
อปจฺจาคมํ ปาปยี อุคฺคิรีติ; ()  
</li>
  
<li>
ปเรสญฺจ สํสารนิรากรมฺหา  
  
สมุลฺลุมฺปนตฺถาย กุลฺลูปมํ โส,  
  
ยถาชฺฌาสยํ เทสยิตฺวาน ธมฺมํ  
  
ปมาเปสิ เตหา’ปิ ภาเค’ติ สเพฺพ; ()  
</li>
  
<li>
ปุเร ปูรยํ ปารมีธมฺมชาตํ  
  
มหาโพธิสโตฺต สมาโน ภคาพฺยํ,  
  
สิริํ อิสฺสรตฺตํ ยโสหตฺถสารํ  
  
วมี ฉฑฺฒนียํ ยถาเขฬปิณฺฑํ; ()  
</li>
  
<li>
ตถาหิ’สฺส ลทฺธํ ปุเร โสมนสฺส-  
  
วฺหโย เตมิโย’โยฆโร หตฺถิปาโล,  
  
กุมาโรสมาโน’ภินิกฺขมฺม เคหา  
  
สิริํ เทวรชฺชสฺสิริํ อุคฺคิริ โส, ()  
</li>
  
<li>
อเนกาสุ ชาตีสุ สมฺปนฺนโภโค  
  
ภาเค ลทฺธโภเค’วเมวุ’คฺคิริตฺวา,  
  
สกํ หตฺถคํ ปจฺฉิเม อตฺตภาเว  
  
อโนมสฺสิริํ จกฺกวตฺติสฺสิริมฺปิ; ()  
</li>
  
<li>
จตุทฺทีปิกํ เทวรชฺชา’ธิปจฺจ-  
  
สมานาธิปจฺจํ ยถาภุจฺจ มุจฺจํ,  
  
ยสญฺจา’ปิ ตตฺนิสฺสยํ ปญฺจกาเม  
  
อลโคฺค ติณคฺคาย’ปา มญฺญมาโน; ()  
</li>
  
<li>
ปหายา’ ภิคนฺตฺวาภิสโมฺพธิรเชฺช  
  
ปติฎฺฐาย สทฺธมฺมราชา พภุว,  
  
อสาเร ตุสาเร’ว สํสารสาเร  
  
สุวุตฺตปฺปกาเร ภเค โส วมีติ; ()  
</li>
  
<li>
ปวตฺตนฺติ นกฺขตฺตรูเปหิ เภหิ  
  
สมํ จกฺกวาฬาวกาเสสุ ยาตา,  
  
ติกุฎทฺทิ กุฎทฺทิ จนฺท’กฺก เนรุ-  
  
วิมานาทิโสภา ภคา นาม โหนฺติ; ()  
</li>
  
<li>
ชิโน ตสฺสมงฺคี ชโนกาสโลเก  
  
หเว ฉนฺทราคปฺปหาเณน เยน,  
  
มหาโพธิมเณฺฑ นิสิโนฺนสมาโน  
  
วิภูตาวิภูเต ภาเค เต วมีติ; ()  
</li>
  
<li>
โสภาควา’ติ ภตวา’ติ ภเควนี’ติ  
  
ภาเควนี’ติ อภิปตฺถยิ ภตฺตวา’ติ,  
  
ภาเควมี’ติ ติภเวสุ ภเควมี’ติ  
  
อนฺวตฺถโต หิ ภควา ภควา สมโญฺญ; ()  
</li>
  
<li>
อิเจฺจว’มสฺส อรหาทิคุณปฺปพนฺธ-  
  
ปุพฺพาจลุ’พฺภวยโสวิสโรสธีโส,  
  
ปชฺชญฺจ สชฺชนมโนกุมุทานิ’เว’ทํ  
  
จิตฺตานิ โพธยติ กิํ ปุริสาธมานํ; ()  
</li>
  
<p>อิติเมธานนฺทาภิธาเนน ยตินา วิรจิเต สกลกวิชน หทยานนฺท ทานนิทาเน ชินวํสทีเป สนฺติเกนิทาเน ภควา’ตินามปญฺญตฺติยา อภิเธยปริทีโป ฉพฺพีสติโม สโคฺคฯ
</ol></p>


<ol>
<li>
เอตฺถ’ตฺตหิสมฺปตฺติปรหิตปฎิปตฺติโต  
  
นิสฺสีมาปิ ทฺวิธา พุทฺธคุณา สงฺคหิตา กถํ; ()  
</li>
  
<li>
ตาสฺว’ตฺตหิตสมฺปตฺติสทฺธมฺมจกฺกวตฺติโน;  
  
ปหาณสมฺปทาญาณสมฺปทาเภทโต ทฺวิธา; ()  
</li>
  
<li>
รูปกายา’นุภาวาสุํ ตเตฺถ’ว’โนฺตคธา ทฺวิธา,  
  
ปรตฺถปฎิปตฺตี’ปิ ปโยคาสยเภทโต; ()  
</li>
  
<li>
ปโยโค ลาภสกฺการสิโลกนิรเปกฺขิโน,  
  
ทุกฺขู’ปสมณตฺถาย นียฺยานิโก’ปเทสนา; ()  
</li>
  
<li>
อาสโย เทวทตฺตาทิปจฺจามิตฺตชเนสุปิ,  
  
หิตชฺฌาสยตา นิจฺจํ เมตฺตากนฺตาย ภตฺตุโน; ()  
</li>
  
<li>
อินฺทฺริยา’ปริปกฺกานํโพธเนยฺยาน มนฺวหํ,  
  
ปญฺญินฺทฺริยาทิสมฺปากสมยา’วคมาทิโต; ()  
</li>
  
<li>
เทยฺยธมฺมปฎิคฺคาหปฺปภุตีหา’ นุกมฺปิย,  
  
ปรหิตปฎิปตฺยา’สิ ปเรสํ หิตสาธนํ; ()  
</li>
  
<li>
เตสํ คุณวิเสยานํ วิภาวนวเสนปิ,  
  
ปาฬิยํ อรหนฺตฺยาทิปทานํ คหณํ กถํ; ()  
</li>
  
<li>
ตตฺถา’รหนฺติ อิมินา ปเทน ปริทีปิตา,  
  
ปหาณสมฺปทานาม อตฺตโน หิตสมฺปทา, ()  
</li>
  
<li>
ปเทหิ สมฺมาสมฺพุโทฺธ โลกวิทูติ อตฺตโน,  
  
ญาณสมฺปตฺติสงฺขาตา นหิตสมฺปตฺติ ทีปิตา; ()  
</li>
  
<li>
วิชฺชาจรณสมฺปโนฺน’ติ’มินา ทสฺสิตา’ตฺตโน,  
  
วิชฺชาจรณปฺภุติ สพฺพา’ปิ หิตสมฺปทา; ()  
</li>
  
<li>
สุคโต’ติ’มินา วุตฺตา ปฎฺฐายปณิธานโต,  
  
อตฺตโนหิตสมฺปตฺติ ปรตฺถปฎิปตฺติจ; ()  
</li>
  
<li>
สตฺถา เทวมนุสฺสานํ ปุริสทมฺมสารถี,  
  
ปรตฺถปฎิปเตฺย’ว ปทญฺจเยหิ ทีปิตา; ()  
</li>
  
<li>
ปทญฺจเยน พุโทฺธติ ภควาติ วิภาวิตา,  
  
ยาว’ตฺตหิตสมฺปตฺติ ปรหิตปฎิปตฺติ จ; ()  
</li>
  
<li>
ติธา พุทฺธคุณา เหตุผขลสโตฺต’ปการโต,  
  
สํขิตฺตา อรหํ สมฺมาสมฺพุโทฺธ’ติ ปเทหิจ; ()  
</li>
  
<li>
วิชฺชาจรณสมฺปโนฺน โลกวิทู’ติ’เมหิ จ,  
  
จตูหิ ผขลสมฺปตฺติสงฺขาตา กิตฺติตา คุณา; ()  
</li>
  
<li>
ปุริสทมฺมสารถิ สตฺถา ทฺวีหิปเทหิ ตุ,  
  
สโตฺตปการสมฺปตฺติวเสน คทิตา คุณา; ()  
</li>
  
<li>
ผลสมปตฺติสโตฺตปการสมปตฺติเภทโต,  
  
อุโภ พุทฺธคุณา พุโทฺธ’ติ’มินา ปริทีปิตา; ()  
</li>
  
<li>
สุคโต ภควา ทฺวีหิ ปเทหา’ทิจฺจพนฺธุโน,  
  
วิภาวิตา เหตุ ผลสโตฺต’ปการสมฺปทา; ()  
</li>
  
<li>
ถีรสารตโร’ทารุตฺตุงฺค สคฺคุณเมรุนา,  
  
คิริราชา’ปิ นีจตฺตํ ชคาม ชินราชิโน; ()  
</li>
  
<li>
ตสฺสา’นุปุพฺพคมฺภีรสมฺปุณฺณคุณสาคเร,  
  
สาคโร’ยํ ปริจฺฉิโนฺน พินฺทุมตฺตํ’ว ขายติ; ()  
</li>
  
<li>
ถาวรา’จลปตฺถิณฺณปติฎฺฐาคุณภุมิยา,  
  
โนเปติ ปํสุปถวี กลภาคมฺปิ สตฺถุโน; ()  
</li>
  
<li>
จกฺกวาฬสหสฺสานิ สมฺพาธิกฬิตานิ’ว,  
  
คุณเลสานุภาเวน ทิสฺสเนฺตรวิพนฺธุโน; ()  
</li>
  
<li>
อนนฺตาปริยเนฺตน คุณากาเยน สตฺถุโน,  
  
อากาโส’มนโนฺต’ปิ อนฺตภุโต’ว คมฺยเต; ()  
  
เอวํ พุทฺธคุณานนฺตาปริยนฺตา อจินฺติยา,  
  
อวาจิยา’โนปเมยฺยา อโหอจฺฉริยพฺภุตา; ()  
</li>
  
<p>อิติเมธานนฺทาภิธาเนน ยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเกนิทาเต นวนฺนมรหาทิคุณานํ สเงฺขปนยปริทีโป
</ol></p>

</p>


<ol>
<li>
ธุตนิชฺฌรจามรานิเลน  
  
สิสิเร กูฎภุเชหิ คิชฺฌกูเฎ,  
  
หริภุธรหาริเทหธาริ  
  
วิหรโนฺต กรุณากโร กทาจิ; ()  
</li>
  
<li>
วสมาน มเสสภิกฺขุสงฺฆํ  
  
อิห ราชคฺคหนามราชธานฺยา,  
  
วรมณฺฑลมาล มานยสฺสุ  
  
มุนิรานนฺทยนินฺทมิจฺจโวจ; ()  
</li>
  
<li>
ยติ สมฺปติ สนฺนิปาตยิตฺวา  
  
ยติสงฺฆํ ยติราชมพฺรุวี โส,  
  
รุจิรญฺชลิปูชิตงฺฆิกโญฺช  
  
สมยํ มญฺญถ ยสฺสทานิ ภเนฺต; ()  
</li>
  
<li>
อถ โข สุคโต ตโต’หิคนฺตฺวา  
  
นวสญฺฌาฆนรํสิวิปฺปกิโณฺณ,  
  
วรมณฺฑลมาฬ โมตริตฺถ  
  
รวิ มนฺทารมิโวทยา’จลมฺหา; ()  
</li>
  
<li>
ตหิ มาสนมตฺถเก นิสิโนฺน  
  
มิคราชาริว กญฺจนาจลเคฺค,  
  
ปริสาสุ วิสารโท อภาสิ  
  
มุนิราชา’ปริหานิเยจ ธเมฺม; ()  
</li>
  
<li>
อภินฺขมิย’มฺพลฎฺฐิกายํ  
  
วิหรโนฺต ภควา ตโต ปุรมฺหา,  
  
นวปลฺลวมณฺฑิตมฺพสาขี  
  
ริว’นุพฺยญฺชนจารุรูปกาโส; ()  
</li>
  
<li>
อิติสีลปภาวิโต สมาธิ  
  
สผโล จิตฺตปภาวิตา จ ปญฺญา,  
  
สผลา’ติ ปวตฺตธมฺมจโกฺก  
  
อถ นาลนฺทมุปาคมี สสโงฺฆ; ()  
</li>
  
<li>
ตหิ มมฺพวเน ยถาภิรนฺตํ  
  
วิหรนฺตํ ตมุเปจฺจ เถรนาโค,  
  
มกหีตญฺชลิมญฺชริก สิเรน  
  
จรณจนฺท มวนฺทิ สาริปุโตฺต; ()  
</li>
  
<li>
สุนิสชฺช อสชฺชมานญาณํ  
  
ภควนฺตํ ปจุรํ อภิตฺถวโนฺต,  
  
นทิ สิหนิโภ อภีตวาจํ  
  
ภควา จ’พฺภนุโมทิ ภาสิตํ ตํ; ()  
</li>
  
<li>
กถยํ อธิสีลจตฺตปญฺญา-  
  
ปฎิสญฺญุตฺตกถํ ตหิํ วสิตฺวา,  
  
ยติสงฺฆปุรกฺขโต ตโต โส  
  
อคมา ปาฎลิคามมุคฺคธีมา; ()  
</li>
  
<li>
มุนิ ปาฎลิคามุปาสกานํ  
  
อนุกมฺปาย สุมาปิเต นิวาเส,  
  
นิวสํ สวณญฺชลีหิ เปยฺยํ  
  
วธุรํ ธมฺมสุธารสํ อทาสิ; ()  
</li>
  
<li>
อจิราปคเตสุ’ปาสเกสุ  
  
ภควา ปาฎลิคามิเกสุ เตสุ,  
  
ชนสุญฺญนิเกตนํ อนโญฺญ  
  
ปวิสิตฺวาน อกาสิ สีหเสยฺยํ; ()  
</li>
  
<li>
มคธาธิปติสฺส ภุปติสฺส  
  
นครํ ตตฺร สุนิธวสฺสการา,  
  
สจิวา ติทเสหิ มนฺตยิตฺวา  
  
วิย ตสฺมิํสมเย สุมาปยนฺติ; ()  
</li>
  
<li>
อภิปสฺสิย ทิพฺพจกฺขุนา ตํ  
  
ภควา’นนฺท มโวจ เหสฺสเต’ทํ,  
  
อริยา’ยตนํ วณิปฺปโถ’ติ  
  
นครํ ปาฎลิปุตฺตนาม มคฺคํ; ()  
</li>
  
<li>
มิถุเภทวเสน อคฺคิโตวา  
  
ทกโต ปาฎลิปุตฺตสญฺญิโน โข,  
  
นครสฺส กทาจิ อนฺตรายา  
  
มุนิ เวเทหมุนิํ ตโย’ตฺย’โวจ; ()  
</li>
  
<li>
ตทเห’วุปสงฺกมิํสุ เยน  
  
ภควา เตน สุนีธวสฺสการา,  
  
ชินปาทกิรีฎผุฎฺฐสีสา  
  
อภิสิเตฺต’ว ขณํ ลสิํสุ’ โห เต; ()  
</li>
  
<li>
ถิรสารคุเณน ธมฺมรโญฺญ  
  
ธนุทเณฺฑว ฐิตา นตงกฺคยฎฺฐิ,  
  
ตทุโภ สวิวา นิมนฺตยิํสุ  
  
สุคตํ อชฺชตนาย โภชเนน; ()  
</li>
  
<li>
อธิวาสน มสฺส เต วิทตฺวา  
  
ปฎิยเตฺตหิ ปณีตโภชเนหิ,  
  
ภควนฺต มตปฺปยุํ สสงฺคํ  
  
กมลาวาสนิวาสคํ สหตฺถา; ()  
</li>
  
<li>
ภควา’ถ สุนีธวสฺสกาเร  
  
ปริภุโตฺต อปนีตปตฺตปาณี,  
  
อนุโมทิ นิปีย ธมฺมปานํ  
  
ปจุรํ ปีติผุฎนฺตรา’ภวุํ เต; ()  
</li>
  
<li>
อนุยนฺตชเนหิ ธมฺมรโญฺญ  
  
วชโต ภิกฺขุปูรกฺขตสฺส ตมฺหา,  
  
ปุถุโลรตเลน ยํ วิสาลํ  
  
นครทฺวาร มนนฺตริพภุว; ()  
</li>
  
<li>
อิติ โคตมพุทฺธปาทผุฎฺฐํ  
  
ตทิทํ ทฺวาร มโหสี โคตมาขฺยํ,  
  
ตหิ โมตริ ยตฺถ กากกเปยฺยา  
  
มุนิ คงฺคาขฺยสวนฺติ ตุงฺควีจิ; ()  
</li>
  
<li>
พหฬา’นิลภงฺควีจิมาลา-  
  
ลุลิตายา’ติ คภีรนินฺนคาย,  
  
ย มนงฺคปภงฺคุโร ตริตฺถ  
  
ตยิทํ โคตมติตฺถนาม มาสิ; ()  
</li>
  
<li>
สุคโต ปรตีรโค’ฆติโณฺณ  
  
ชนตํ ปสฺสิย สาวเกหิ สทฺธิํ,  
  
ตรณตฺถ มุลุมฺปกุลฺลนาวา  
  
ปริเยสนฺต มุทานคาถ มาห; ()  
</li>
  
<li>
นรสารถิ เยน ภุมิกนฺตา-  
  
มกุฎาการกุฎีหิ นาวกาโส,  
  
อุปสงฺกมิ เตน โกฎิคาโม  
  
อุทิตโมฺภรุ หุ’ปาหนปฺปิตงฺฆี; ()  
</li>
  
<li>
อหมสฺมิ ปพุทฺธสจฺจธโมฺม  
  
ปุนรุปฺปตฺติ นจตฺถิ เม’ติ วตฺวา;  
  
ตหิ โมวทิ วาสโค ติสิกฺขา-  
  
ปฎิสํยุตฺตกถาย ภิกฺขุสงฺฆํ; ()  
</li>
  
<li>
มุนิ นาติกนามคามยาโต  
  
กถิตานนฺทยตินฺทปุฎฺฐปโญฺห,  
  
ปริทีปยิ ธมฺมทปฺปณาขฺยํ  
  
ปริยายํ คติปจฺจเวกฺขณาย; ()  
</li>
  
<li>
อรหาทิคุณกโรก มเหสิ  
  
วิหรํ ตตฺรปิ คิญฺชกานิวาเส,  
  
ปิฎกตฺตยสงฺคหํ วสินํ  
  
อธิสีลาทิกถํ กเถสิ ภีโยฺย; ()  
</li>
  
<li>
สุคโต ปคโต สภิกฺขุสโงฺฆ  
  
อถ เวสาลิปุริํ ปุรีนมคฺคํ,  
  
ตหิ มมฺพวเน วสํ วสินํ  
  
สติปญฺญาปรมํ อภาสิ ธมฺมํ; ()  
</li>
  
<li>
ชินคนฺธคโช มม’มฺพปาลิ-  
  
คณิกา อมฺพวเน’นิ’ทานิ สุตฺวา,  
  
อภิรุยฺห ปยาสิ ภทฺทยานํ  
  
กุจภาราติสมิทฺธภตฺติภารา; ()  
</li>
  
<li>
คณิกา’ถ กตญฺชลินิสินฺนา  
  
ฆนปีนตฺถนภารรุมฺภีเตว,  
  
กรวิกวิราวมญฺชุโฆโส  
  
มธุรํ ธมฺม มภาสิ ตาย สตฺถา; ()  
</li>
  
<li>
กตภตฺตนิมนฺตนา ปสาทํ  
  
รสนาทามสเรหิ วาหรนฺติ,  
  
ปวิธาย ปทกฺขิณํ มุนินฺทํ  
  
อคมา หํสวธุว มนฺทิรํ สา; ()  
</li>
  
<li>
อหตาหตนีลปีตรตฺต-  
  
สิตมญฺชิฎฺฐวิราคสาฎเกหิ,  
  
สุนิวตฺถสุปารุตา’ภิรูฬฺหา  
  
สุรปุตฺตาริว ภทฺทภทฺทยานํ; ()  
</li>
  
<li>
อถ ลิจฺฉวิราชราชปุตฺตา  
  
อุปสงฺกมฺม ปณมฺม ธมฺมรโญฺญ,  
  
นขรํสิปพนฺธสินฺธุตีเร  
  
สมยุํ มคฺคปริสฺสมํ นิสินฺนา; ()  
</li>
  
<li>
วิลสิํสุ กิริฎภิงฺคมาลา-  
  
วิรฬา ลิจฺฉวิกญฺชโกสราสิ,  
  
รวิพนฺธวธมฺมภากเรน  
  
ผุฎิตา’ธฎฺฐิตสิลคนฺธสาลิ; ()  
</li>
  
<li>
สผลีกตทุลฺลภนฺตภาวา  
  
วิผลีภุตนิมนฺตานา ชนา เต,  
  
วิรชงฺฆิรโชปิสงฺคโมฬี  
  
ปุร มารูฬฺหรถา ตโต ปยาสุํ; ()  
</li>
  
<li>
ชนโลจนโตรณากราฬํ  
  
อวติโณฺณ วิมลญฺชสํ สสโงฺฆ,  
  
คณิกาย ฆรํ มเหสิ ปาโต  
  
จรณกฺกนฺตถลมฺพุโช ชคาม; ()  
</li>
  
<li>
กตโภชนสงฺคภาวสาเน  
  
คณิกา ปญฺชลิกา นิสชฺช ธมฺมํ,  
  
สุนิสมฺม สสาวกสฺส’ทาสิ  
  
สุคตสฺส’มฺพวนํ สมิทฺธสทฺธา; ()  
</li>
  
<li>
มุนิ รมฺพวนํ ปฎิคฺคเหตฺวา  
  
วิหริตฺวาตหิเมต เทว ธมฺมํ,  
  
กถยํ อธิสีลจิตฺตปญฺญา-  
  
ปรมํ เพฬุวคามกํ ชคาม; ()  
</li>
  
<li>
อหเมตฺถ วสามิ ภิกฺขเว’โก  
  
สมเณฺห’ตฺตสหายเกหิ ตุเมฺห,  
  
อุปคจฺฉถ วสฺส มสฺสเมสุ  
  
มุนิ เวสาลิสมนตโตตฺย’ภาสิ; ()  
</li>
  
<li>
ชิตมารพลสส เพฬุวสฺมิํ  
  
อถ วสฺสุปคตสฺส โฆรโรโค,  
  
อุทปาทิ จ มารณนฺติกา’สุํ  
  
กฎุกา กายิกเวทนา’ติพาฬฺหา; ()  
</li>
  
<li>
อธิวาสนขนฺติปารโค โส  
  
สุขทุเกฺขสุ ตุลาสโม ตทานิ,  
  
ภควา อวิหญฺญมานรูโป  
  
อธิวาเสสิ สโต จ สมฺปชาโน; ()  
</li>
  
<li>
อนเปกฺขิย ตาว ภิกฺขุสงฺฆํ  
  
อิธุ’ปฎฺฐากนิเวทนํ อกตฺวา,  
  
อนลนฺติ มมา’นุปาทิเสส-  
  
ปรินิพฺพานปทํ สเจ ลเภยฺยํ; ()  
</li>
  
<li>
วีริเยน ปฎิปฺปณามยิตฺวา  
  
พลวา’พาธ มลพฺภยาปนียํ,  
  
ปฎิสงฺขรณารหํ วิเสสํ  
  
สมธิฎฺฐาย สชีวิตินฺทฺริยสฺส; ()  
</li>
  
<li>
ภควา’ถ สมาธิ มปฺปยิตฺวา  
  
ปฎิปสฺสมฺภิย ทุกฺขเวทนํ โส,  
  
ปวิหาสิ มหาวิปสฺสนาย  
  
นหิ วิกฺขมฺหิต เวทนา ปุนาสุํ; ()  
</li>
  
<li>
รวิพนฺธุ วิหารโต’หิคนฺตฺวา  
  
พหิฉายาเอรณงฺคณปฺปเทเส,  
  
สุนิสชฺชิ สุสชชิตา สนมฺหิ  
  
ปริยุฎฺฐาย ลหุํ คิลานภาวา; ()  
</li>
  
<li>
ชิตชาติชรารุโช นิสีทิ  
  
ยหิมานนฺทตโปธโน’ ปคมฺม,  
  
ตหิ มญฺชลิโก มยา สุทิฎฺฐํ  
  
ขมนียํ ตว สาต มิจฺจโวจ; ()  
</li>
  
<li>
ตว พาฬฺหคิลานตาย ภเนฺต  
  
มม ปตฺถงฺฆโน วิย’ตฺตภาโว,  
  
สกลาปิ ทิสา’นุปฎฺฐหนฺติ  
  
นปิ ธมฺมา ปฎิภนฺติ มนฺติ วตฺวา; ()  
</li>
  
<li>
อปิจา’สิ มเม’ส สาวกานํ  
  
หทยสฺสา’สลโว นกิญฺจิวตฺวา,  
  
ภควา นปนา’นุปาทิเสส-  
  
ปรินิพฺพาน ปทํ ภเช’ติ ภเนฺต; ()  
</li>
  
<li>
ยมนนฺตรพาหิรํ กริตฺวา  
  
นนุ จา’นนฺทปกาสิโต หิ ธโมฺม,  
  
คุรุมุฎฺฐิ ตถาคเตสุ นตฺถิ  
  
วท กิํ ปตฺถยเต มเม’ส สโงฺฆ; ()  
</li>
  
<li>
อธุนา’ห มสีติ วสฺสิโกสฺมิ  
  
ปริชิโณฺณสฺมิ ตถาคตสฺส กาโย,  
  
สกฎํวิย ชชฺชรํ ชราย  
  
ภิทุโร วตฺตติ เวขมิสฺสเกน; ()  
</li>
  
<li>
สนิมิตฺตกเวทนานิโรธา  
  
อุปสมฺปชฺช วิมุตฺติชํ สมาธิํ,  
  
วิหเรยฺย ยทา ตทาตฺตภาโว  
  
วยธโมฺมปิ อตีวผาสุโหติ; ()  
</li>
  
<li>
อธุนาค มิว’ตฺตธมฺมทีปา  
  
ภวถา’นญฺญปรายณาตฺถ ตุเมฺห,  
  
ภควาวทิ เต’ว สตฺตมา’ติ  
  
สมณา ภาวิตกาย จิตฺตปญฺญา; ()  
</li>
  
<li>
ปุนราคมิ ตตฺถ วุตฺถวโสฺส  
  
ภควา เชตวนํ มหาวิหารํ,  
  
อุปคมฺม ตทานิ ธมฺมเสนา-  
  
ปติ สตฺถาร มวนฺทิ สาริปุโตฺต; ()  
</li>
  
<li>
วิวิธิทฺธิวิกุพฺพณํ วิธาย  
  
ยตินาโค มุนินา กตาวกาโส,  
  
ตว ปจฺฉิมทสฺสนนฺติ วตฺวา  
  
นิวุโต ปญฺจสเตหิ สตฺถุกโปฺป; ()  
</li>
  
<li>
อภินมฺม ปทกฺขิณํ กริตฺวา  
  
ภควนฺตํ สมุเปจฺจ มาตุเคหํ,  
  
ชนิโต’วรเก นิปชฺชก มเญฺจ  
  
ปรินิพฺพายิ ตทา’สิ ภูมิจาโล; ()  
</li>
  
<li>
อถ โกลิตนามเถรนาโค  
  
ปรินิพฺพายิ ตถา กตาวกาโส,  
  
ปุน ธาตุสรีร มปฺปยิตฺวา  
  
มุนิการาปยิ เจติยานิ เตสํ; ()  
</li>
  
<li>
ชนโลจนปียมานรูโป  
  
มุนิ เวสาลิปุรํ กเมน ปตฺวา,  
  
สุนิวตฺถสุปารุโต กุเลสุ  
  
จริ ปิณฺฑาย กรี’ว เสริจารี; ()  
</li>
  
<li>
ภควา ปริภุตฺตปาตราโส  
  
ภวตา’นนฺททิวาวิหารกาโม,  
  
อถ คณฺห นิสีทนนฺติ วตฺวา  
  
คมิ จาปาลสมญฺญเจติยํหิ; ()  
</li>
  
<li>
อถ โข ภควา นิสิทิ เยน  
  
ตทุปฎฺฐากวโร’ปคมฺม เตน,  
  
กตปญฺชลิโก นิสิทิ วตฺวา  
  
รมณียํติ อุเทนเจติยมฺปิ; ()  
</li>
  
<li>
สุคตสฺส ปนี’ทฺธิปาทธมฺมา  
  
จตุโร ภิกฺขุ สุภาวิตา สุจิณฺณา,  
  
พหุลีกฬิตา’ติ จาห ภีโยฺย  
  
มุนิ ติเฎฺฐยฺย สเจ ขเมยฺย กปฺปํ; ()  
</li>
  
<li>
กรุณาปริภาวิตาสเยน  
  
ชิตมาเรน ติวาร มตฺตเมวํ,  
  
อุชุกํ มุนินา กรียมาเน  
  
วิปุโลภาสนิมิตฺตชปฺปนมฺหิ; ()  
</li>
  
<li>
ปริยุฎฺฐิตมานโส ริว’โญฺญ  
  
ขรมาเรน ปมุฎฺฐมานโส โส,  
  
น จ ตํ ปฎิวิชฺฌิ เนว ยาจิ  
  
ภควา ติฎฺฐตุ ยาวตา’ยุกปฺปํ; ()  
</li>
  
<li>
วช กงฺขสิ ยสฺสทานิกาลํ  
  
ปหิตา’นนฺทตโปธโน’ติวตฺวา,  
  
วสวตฺติวสิกโต มุหุตฺตํ  
  
อวิทูรมฺหิ นิสีทิ รุกฺขมูเล; ()  
</li>
  
<li>
อุปคญฺฉิย โพธเนยฺย พนฺธุ  
  
ภควา เยน ปมตฺต พนฺธุ เตน,  
  
ภุชโคริว ภุตฺตนงฺคเลน  
  
อภิมาเนน อโนนตงฺคยฎฺฐิ; ()  
</li>
  
<li>
อชปาลสมญฺญิโน กทาจิ  
  
อุรุเวลาย วฎทฺทุมสฺส มูเล,  
  
กตกิจฺจ? ตยา กตา ปฎิญฺญา  
  
ลิขิตา วตฺตติ จิตฺตโปตฺถเก เม; ()  
</li>
  
<li>
สมณา ตว สาสนา’ว ติณฺณา  
  
อธุนา ธมฺมธรา’นุธมฺมจารี,  
  
ปฎิปตฺติรตา พหุสฺสุตา จ  
  
สุวิยตฺตา สุวิสารทา วินีตา; ()  
</li>
  
<li>
ปฎิสิทฺธปรปฺปวาทิวาทา  
  
สหธเมฺมน สปาฎิหาริยํ เต,  
  
กถยนฺติ กถาปยนฺติ ธมฺมํ  
  
ปรินิพฺพาตุ ตโต ภวนฺตฺย โวจ, ()  
</li>
  
<li>
ปรินิฎฺฐิตสพฺพพุทฺธกิโจฺจ  
  
มุนิเรวํ สมุทิริเต ติวารํ,  
  
อนลนฺติ นิราลโย ภเวสุ  
  
ตทู’(ปจฺฉนฺทสิกํ) นิเสธนาย; ()  
</li>
  
<li>
อโปฺปสฺสุโกฺก สมาโน วิหรตุ กลิมา โห ติมาสจฺจเยน  
  
สจฺจาโลกปฺปกาโส ทุริต ตมหิโท ปญฺจตาฬิสวสฺสํ;  
  
สมฺมา ขีณสฺสิเนโห ติภุวนภวเน ธมฺมราชปฺปทีโป  
  
นิพฺพายิสฺสตฺย’ภาสิ ตทหนิ วิชหญฺจา’ยุ สงฺขารเวคํ ()  
</li>
  
<li>
จาปาเล เจติเย’วํ วิชหติ สติยา สมฺปชเญฺญนวายุ-  
  
สงฺกาเร ภูมิจาโล ภวิ ปฎุปฎหาราว คมฺภิรโฆโส,  
  
คชฺฉิํสุ วิชฺชุราชิภุชสตปหฎา สุกฺขชิมูตเภริ  
  
โลโก โสกนฺธกาเร ปริปติ ชนิโต ภิํสโน โลมหํโส; ()  
</li>
  
<p>อิติเมธานนฺทาภิธาเนน ยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเก นิทาเน ภควโต อายุสงฺขาโรสฺสชฺชน ปวตฺติ ปริทีโป อฎฺฐวีสติโม สโคฺคฯ
</ol></p>


<ol>
<li>
เยนา’นโนฺท วสติ ภควา เตน คนฺตฺวา นิสิโนฺน  
  
ปาทโมฺภเช สุมหิย สุเหพทฺธมุทฺธาญฺชลิหิ,  
  
ภเนฺต สุกฺขาสติ จ เอลิตา หิํสโน โลมหํโส  
  
ชาโต กสฺมา วสุมติวธู สมฺปเวธีตฺย’ปุจฺฉิ; ()  
</li>
  
<li>
เหฎฺฐา’กาเส พลวปวเน วายมาเน กทาจิ  
  
วาตฎฺฐา ยา สลิลปถวี ตฎฺฐิตา ปํสุภุมิ,  
  
สงฺกมฺปเนฺต ยถริวตริ โลล กโลฺลลมาลิ-  
  
มโชฺฌติณฺณา ปถวิจลนฎฺฐาน มานนฺท เจ’ตํ; ()  
</li>
  
<li>
อเปฺปกเจฺจ สมณ สมณพฺราหฺมณา อปฺปมาณา  
  
อาโปสญฺญา สุขุมปถวิ ภาวิตา สนฺติ เยสํ,  
  
ปตฺตาภิญฺญา ปริจิตวสี เต สมาปตฺติลาภี  
  
กเมฺปนฺตีมํ ตทปิ ภวเต ภูมิจาลสฺส ฐานํ; ()  
</li>
  
<li>
คโพฺภกฺกโนฺต ภจติ จ ยทา สมฺปชาโน สโตว  
  
คพฺภสฺมา นิกฺขมติ จริเม อตฺตภาเว ตทาปิ,  
  
สโมฺพธิํ วา ปุริสนิสโห พุชฺฌเต กมฺปเต’ยา  
  
เอเต ธมฺมา สมณ มหโต ภุมิจาลสฺส เหตุ; ()  
</li>
  
<li>
พุโทฺธ หุตฺวา ภุวนนยโน ธมฺมจกฺกํ ปชานํ  
  
สํวเตฺตตี วิชหติ ยทา จา’ยุสงฺขารเวคํ,  
  
กมฺปเตฺย’สาปถวิ ผุสเต ขนฺธนิพฺพานธาตุํ  
  
อานเนฺท’เต มหติปถวิกมฺปนตฺถาย เหตุ; ()  
</li>
  
<li>
ตพฺยาเสนพฺพิคตหทยา’นนฺทมานนฺทเถรํ  
  
อสฺสาเสตฺวา อุปรุปริ โส เทสนํ วฑฺฒยิตฺวา,  
  
อานนฺทา’หํ กรหจิวสิํ ยสฺส เนรญฺชราย  
  
นชฺชา ติเร ชิตชลมุจสฺสา’ชปาลสฺส มูเล; ()  
</li>
  
<li>
ตตฺรา’คนฺตฺวา ผุสตุ ภควา ขนฺธ นิพฺพานธาตุํ  
  
อิสฺสามายามลินหทโย ปาปิมา อิจฺจโวจ,  
  
ลโทฺธกาโส ปุนรปิ กมมํ เอวเมวา’ภิยาจิ  
  
อชฺชา’สีนํ ปรมรุจิเร ปฺย’ตฺร จาปาลเจเตฺย; ()  
</li>
  
<li>
อโปฺปสสุเกกา ตฺวมิห กลิมา โหหิ มาเสหิ ตีหิ  
  
ขนฺธานํ นิพฺพุติ ภควโต เหสฺสตี’เจฺจตมตฺถํ,  
  
อาโรเจเนฺตน หิ กสติมตา สมปชเญฺญน ภิกฺขุ  
  
โอสฺสโฎฺฐ เม ชิตนมุจินา จา’ยุสงฺขารธโมฺม; ()  
</li>
  
<li>
เอวํ วุเตฺต จรณกมลจนฺท มานนฺทเถโร  
  
นตฺวา ภเนฺต พหุชนหิตตฺถาย ติฎฺฐา’ยุกปฺปํ,  
  
วตติกฺขตฺตุํ ปรมกรุณาโจทิโต ยาจิทานิ  
  
นา’ยํ กาโล ภวติ สุคตํ ยาวนายิ’จฺจ’โวจ; ()  
</li>
  
<li>
สโมฺพธิํ ตฺวํ ยทิ ภควโต สทฺทหโนฺต’สิ กสฺมา  
  
นิปฺปีเฬสี ทสพล มนุลฺลงฺฆนียา’ภิลาปํ,  
  
ตสฺมิํ ตสฺมิํ สติ ภควตา ก ยมาเน นิมิเตฺต  
  
ตุเมฺหเว’ตํ วิย กลิมตา ทุกฺกตญฺจา’ปรทฺธํ; ()  
  
<li>
ยาเจยฺยาสิ ยทิ ทสพลํ เจ ปฎิกฺขิปฺป วาจา  
  
สตฺถา’ทเตฺต ตว ตติยกํ วิปฺปโยโค ปิเยหิ,  
  
นณฺวา’กฺขาโต สมณ ปฎิคเจฺจว เม สงฺขตํ ยํ  
  
ชาตํ ภูตํ อวิปริณตํ ตํ กุโต’ เป’ตฺถ ลพฺภา; ()  
</li>
  
<li>
เอกํเสนา’วิตถวจสา สจฺจสเนฺธน จายุ-  
  
สงฺขาโร’ หียติ ภควตา วฺยากตา’นนฺท ภิกฺขุ,  
  
ยาสา วาจา ยถริว ฉิยามุตฺตขาโณ ตถา ตํ  
  
ปจฺจาคเจฺฉ นปุนวจนํ ชีวิตารกฺขเหตุ; ()  
</li>
  
<li>
เอวํ วตฺวา สปทิ สุคโต คนฺธนาคินฺทคามี  
  
เยนารญฺญํ วิปุลมลกาสารเวสาลิยํ โส,  
  
กูฎาคารํ ตทวสริยา’นนฺทเถเรน สทฺธิํ  
  
อิจฺจาภาสี สมณปริสํ สนฺนิปาเตหิ สีฆํ; ()  
</li>
  
<li>
เอวํ ภเนฺต ลปิตวจโน โสกสเลฺลน วิโทฺธ  
  
โสหา’ยสฺมา วสิคณ มุปฎฺฐานสาฬาย มาสุํ,  
  
ราสิกตฺวา มหิตจรโณ’ปาหโน ตสฺส กาลํ  
  
อาโรเจสิ คมิย ภควา ปีฐิกายํ นิสชฺช; ()  
</li>
  
<li>
อามเนฺตตฺวา สมณปริสํ โพธิปกเกฺข ภวา เม  
  
เยเต ธมฺมา สยมธิคตา เทสิตา สาธุกํ โว,  
  
อุคฺคณฺหิตฺวา ยถริว สิยา สาสนญฺจทฺธนียํ  
  
ภาเวตพฺพา สุปริหริยา เสวิตพฺพา’ติ วตฺวา; ()  
</li>
  
<li>
นิพฺพายิสฺสตฺย’วจ ภควา อจฺจเยนา’จิเรน  
  
เตมาสานํ ภุวนภวนุ’โชฺชตปโชฺชตรูโป;  
  
ตุเมฺห สมฺปาทยถ สมณา อปฺปมาเทน สเพฺพ  
  
สงฺขารา ยํ สมุทยมยา ลกฺขณพฺภาหตา’ติ; ()  
</li>
  
<li>
ปุพฺพเณฺห โส กรกิสลยา’ธาน’วิฎฺฐานปโตฺต  
  
ปโตฺต สตฺถา ปจุรจรโณ จีวรจฺฉนฺนคโนฺต,  
  
คโตฺตภาสารุณิตปริขาวีถิปาการจกฺกํ  
  
จกฺกเงฺกห’งฺกิตปทตลสฺสาลิเวสาลินามํ; () (ยมกพนฺธนํ)  
</li>
  
<li>
อาหิณฺฑิตฺวา ตหิ มนุฆรํ ปิณฺฑ มเนฺวสมาโน  
  
ปจฺฉาภตฺตํ ภุวนนยโน โลจนินฺทีวเรหิ,  
  
ตํ เวสาลิํ ทฺวิรทคติมา’นนฺท นาคาปโลกํ  
  
โอโลเกตฺวา อิท มวจ เม ปจฺฉิมํ ทสฺสน’นฺติ; ()  
</li>
  
<li>
ตมฺภาฐานา นยนสุภคํ เสวิโต สาวเกหิ  
  
ภณฺฑคฺคามาฎวิ มวสโฎ ทิฎฺฐิวาทีภสีโห,  
  
นิจฺฉาเรตฺวา สรสมธุรํ ธมฺมคมฺภีรโฆสํ  
  
ตณฺหาขีณา มมปุนภโว ภิกฺขเว นตฺถฺย’ภาสิ; ()  
</li>
  
<li>
ติโสฺส สิกฺขา ปริหรถ โว สาธุกํ ภิกฺขเว’ติ  
  
เอวํ วตฺวา มติภควติภตฺตุภูโต สยมฺภุ,  
  
ตมฺหาคามา ปุนรุปคมี หตฺถิคาม’มฺพคามํ  
  
ชมฺพุคฺคามํ วมิตคมโน หตฺถิวิกฺกนฺติคนฺตา; ()  
</li>
  
<li>
ปตฺวา โภคายตน มนโส โภคนามํ สุภิกฺขํ  
  
นิโพฺภโค โส นครมปรํ ภารติภตฺตุรูโป,  
  
จิตฺตาโภคํ กุรุถ สมณา สาธุกํตํ สุณาถ  
  
เทสิสฺสามี’ตฺย’วทิ จตุโร โว อุฬาราปเทเส; ()  
</li>
  
<li>
เอโส ธโมฺม ภวติ วินโย สาสนํ สตฺถุ เจทํ  
  
อพฺภญฺญาตํ วต ภควโต สมฺมุขา เม สุตนฺติ,  
  
สกฺขีกตฺวา ยทิ วทติ มํ ภิกฺขเว โกจิ ภิกฺขุ  
  
นาทตพฺพํ ตทธิวจนํ นปฺปฎิโกฺกสิตพฺพํ; ()  
</li>
  
<li>
ปกฺขิตฺตานํ มม ติปิฎเก ตปฺปทพฺยญฺชนานํ  
  
ยํยํฐานํ อวตรติ สํทิสฺสเต นิทฺธเมตฺถ,  
  
คนฺตพฺพํ โว สุคหิตมิทํ ภาสิตํ ภิกฺขุโนติ  
  
<li>
ฉเฑฺฑตพฺพํ กวจนมิตรํ ทุคฺคหีตนฺติ โน เจ;()  
</li>
  
<li>
อาวาเส โย วิหรติ มหาภิกฺขุสโงฺค อมุตฺร  
  
เถรา ภิกฺขู ติปิฎกธรา เถรวํสทฺธชา เย,  
  
ยฺวาภิญฺญาโต ปฎิพลตโร ภิกฺขุ วา สมฺมุขา เม  
  
เตสํ เตสํ อิทมวคตํ สุคฺคหีตตฺติ วุเตฺต; ()  
</li>
  
<li>
โอตาเรตฺวา ตทปิ วินเย สตฺถุ สุตฺตาภิธเมฺม  
  
สํสนฺทนฺตํ ยทิปน ปฎิคฺคณฺหิตพฺพํกต น โนเจ,  
  
จตฺตาโร เม อิติวิภชิเต นิปฺปเทสาปเทเส  
  
ธาเรยฺยาถ’พฺรุวิ มุนิ รนาธานคาหี สทา โว; ()  
</li>
  
<li>
ปตฺวา ปาวาปุรวร มโถ’โรปิตกฺขนฺธภาโร  
  
อมฺพารเญฺญ วิหรติ มมํ ธมฺมราชาติ สุตฺวา,  
  
ติพฺพจฺฉโนฺท ชวนมติโน ทสฺสนสฺสาทนมฺหิ  
  
จุโนฺท คนฺตฺวา จรณกมลํ วนฺทิ กมฺมารปุโตฺต; ()  
</li>
  
<li>
สมฺมาธมฺมสฺสวณปสุโต เอกมนฺตํ นิสิโนฺน  
  
โสตาปโนฺน ปฐมทิวเส ทสฺสเนเนวสตฺถุ,  
  
พุทฺธํ ปญฺญาภควติปติํ สฺวตนายา’ภิยาจํ  
  
จโนฺท ปุพฺพาจลมิว ฆรํ ปาวิสิ จุนฺทนาโม; ()  
</li>
  
<li>
สมฺปาเทตฺวาคหปติ พหุํ ตายรตฺยา’วสาเน  
  
ขชฺชํ โภชฺชํ สุมธุตรํ สูกรํ มทฺทวมฺปิ,  
  
ปกฺขิโตฺตชํ ปจุรวิภโว ญาปยี ธมฺมรโญฺญ  
  
กาโล ภเนฺต’ตรหิ ภควา นิฎฺฐิตํ โภชนนฺติ; ()  
</li>
  
<li>
สาลกฺขนฺธายตภุชยุโค มุคฺควณฺณํ คเหตฺวา  
  
ปตฺตํ ปตฺตตฺถวิกปิหิตํ ปกฺกนิโคฺรธวณฺณํ,  
  
อจฺฉาเทตฺวา ปริวุตวสิ จีวรํ ปํสุกูลํ  
  
ปาสาทพฺภนฺตร มภิรุหี ตสฺส โสวณฺณวโณฺณ; ()  
</li>
  
<li>
พาลาทิโจฺจริ’ว ทสพโล ตาว ปุพฺพาจลเคฺค  
  
ปญฺญตฺตสฺมิํ รตนขวิเต ภทฺทปีเฐ นิสชฺช,  
  
อามเนฺตตฺวา ชิตธนปติํ จุนฺทมาทิจฺจพนฺธุ  
  
สตฺถารํ ตฺวํ ปริวิสิมินา มทฺทเวนาตฺย’ภาสิ; ()  
</li>
  
<li>
สนฺตเปฺปตฺวา สุคตปมุขํ ภิกฺขุสงฺฆํ สหตฺถา  
  
มํสํ โสเพฺภ นิขณิย ตโต สตฺถุภุตฺตาวเสสํ,  
  
ภตฺยา ธมฺมสฺสวณฺนิรตํ โพธยิตฺวาปยาสิ  
  
ปูโร ปเงฺกรุหมิว ชิโน จุนฺทกมฺมารปุตฺตํ; ()  
</li>
  
<li>
พาฬฺหาพาโธ พลวกฎุกา เวทนา ตสฺส ภตฺตํ  
  
ภุตฺตาวิสฺสา’ภวิ ภควโต รตฺตปกฺขนฺทิกา’สิ,  
  
วิกฺขเมฺภตฺวา ตมปิ สติมา สมฺปชาโน’วิทูเร  
  
มโคฺคติโณฺณ มุนิ รุปคมีรุกฺขมูลํ กิลโนฺต; ()  
</li>
  
<li>
ปญฺญาเปตฺวา จตุคุณมุปฎฺฐากเถโร อทาสิ  
  
ยํ สงฺฆาฎิํ นรหริ ตหิํ วิสฺสมโตฺต นิสชฺช,  
  
คนฺตฺวา’นนฺทา’หร สรภสํ ตฺวํ ปิปาสาตุรสฺส  
  
ปานียฺยํ เม นิขิลทรถา นิพฺพุตเสฺสตฺย’ภาสี; ()  
</li>
  
<li>
ยสฺมา ภเตฺต สกฎสตสญฺจารสมฺภินฺนมคฺคา  
  
โครูปานํ วิคฬิตฎี สิงฺคสงฺฆฎฺฎเณน,  
  
จกฺกจฺฉินฺนา กลลกลุสีภุตสนฺตตฺตวาริ  
  
นาลํ ปาตุํ สลิลมธุนา กุนฺนทิ สนฺทเต’ธ; ()  
</li>
  
<li>
อจฺจาสเนฺน กกุธวิฎปีมูลสํสฎฺฐกุลา  
  
วาตกฺขิตฺตา’มลชลกณา สาตสิโตทปุณฺณา,  
  
สกฺกา ภเนฺต สวติ กกุธาสินฺธุ คตฺตานิ สีกิํ  
  
กาตุํ ปาตุํ ธรณิรมณิ พทฺธหาราภิรามา; ()  
</li>
  
<li>
เอวํ วุเตฺต ปุน ภควตา โจทิโต ปตฺตหโตฺถ  
  
ปตฺวา’นโนฺท กลลวิสมํ กุนฺนทีติตฺถมาสุํ,  
  
เนตฺวา สิโตทก มลุลิตํ นิมฺมลํ สนฺทมานํ  
  
ญโต ภเนฺต ปิวตุ ภควา’ตฺยา’ห พุทฺธานุภาโว; ()  
</li>
  
<li>
ตสฺมิํกาเล สมิตตสิณํ รุกฺขมูเล นิสินฺนํ  
  
นํ ทิสฺวาน’งฺกุสนิสิตธี ปุกฺกุโส กมลฺลปุโตฺต,  
  
ปพฺยากาสิก ปฎุตรสมาปตฺติยากิตฺตเนน  
  
อาฬารสฺสา’ธิกวุปสเม อตฺตโน’ภิปฺปสาทํ; ()  
</li>
  
<li>
คชฺชนฺติสฺวา’สนิสุ ปริโต นิจฺฉรนฺตีสุ ชาตุ  
  
วิชฺชุมฺมาลาสุ จ คลคลายนฺติยา วุฎฺฐิยาหํ,  
  
สญฺญิภุโต นนุ ขผสมาปตฺติยา สนฺตวิโตฺต  
  
นา’โสฺสสิํ โภ สุติกฎุรวํ นาทฺทสํ รูปวาห; ()  
</li>
  
<li>
วุตฺตํ สุตฺวา’มตรสหีรํ อุทฺธริตฺวาน ธีมา  
  
สทฺธาพีชํ ปนิหิต กมถา’ฬารกาลามเขเตฺต,  
  
เยภุเยฺยนา’สมจุปสเม สิงฺภีวเณฺณ ปสโนฺน  
  
ทตฺวา พุทฺธํ สรณ มคมา สาฎกํ สิงฺคีวณฺณํ; ()  
</li>
  
<li>
ตตฺตงฺคาโรทรมิว ตมงฺคีรสโงฺคปนีตํ  
  
วตฺถํ วีตจฺจิก มภินวํ สิงฺคิวณฺณํ รราช,  
  
ปจฺฉา ปจฺจุตฺตริย กกุธาสินฺธุ มโชฺฌคเหตฺวา  
  
อมฺพารญฺญํ ตหิ มวตรี สกฺยสิโห สสโงฺฆ; ()  
</li>
  
<li>
สงฺฆาฎิํ ปตฺถริย สหสา จุนฺทเถเรน มเญฺจ  
  
ปญฺญตฺตสฺมิํ สปทิ สมธิฎฺฐาย วุฎฺฐานสญฺญํ,  
  
อจฺจธายา’ธิกกิลมโถ โส สโต สมฺปชโญฺญ  
  
ปาเท ปาทํ ภวภยภิโท สีหเสยฺยํ อกาสิ; ()  
</li>
  
<li>
อามเนฺตตฺวา นิรวธิทโย เถร มานนฺทนามํ  
  
เทฺว เม ลทฺธา สมสมผลา ปิณฺฑปาตา วิสิฎฺฐา,  
  
สเนฺทโห โย กรภวิ สิยา จุนฺทกมฺมารปุตฺต-  
  
เสฺส’วํ วตฺวา ปริหรตุ ตญฺจาห เม อจฺจเยน; ()  
</li>
  
<li>
ตมฺหา ขีณาสวปริวุโต ภุริปโญฺญ หิรญฺญ-  
  
วตฺยา นชฺชา วิชนปวนํ ปาริเม ติรภาเค,  
  
ผุลฺลํ สาลพฺพน มวสรี โกสิณาราน มคฺคํ  
  
มลฺลานํ โส สุรวนสิริํ ราชธานฺยา’วิทูเร; ()  
</li>
  
<li>
อานเนฺทนา’ นธิวรวโจ โจทิเตโน’ ปจาเร  
  
ปญฺญนฺตสฺมิํ ตถณยมกสฺสาลรุกฺขนฺตราเฬ  
  
มเญฺจ ปญฺญาสติปริมุโข อุตฺตราธานสีเส  
  
กตฺวา ปาโทปริปท มนุฎฺฐานเสยฺยํอกาโส ()  
</li>
  
<li>
สิตจฺฉายา วิคฬิตรโชธูสรา สพฺพผาลิ-  
  
ผุลฺลา ภนฺตี ชฎิตวิฎปกฺขนฺธมูลา’ ญฺญมญฺญํ,  
  
สงฺกิณฺณาลี สปทิ ยมกสฺสาลสาลา วิสาลา  
  
ทิสฺสเนฺต’วํ วกุลติลกา’โสกจเมฺปยฺยสาขี; ()  
</li>
  
<li>
นจฺจํ คีตํ วิวิธตุริยํ วตฺตเต’ทานิ ทิพฺพํ  
  
ทิพฺพํ จุณฺณํ มลยชมยํ ทิพฺพมนฺทารวานิ,  
  
ปสฺสา’นนฺทพฺพิกจยมกสฺสาลปุปฺผานฺย’กาเล  
  
สมูชาเย’วหิ ภควโต อนฺตลิกฺขา ปตนฺติ; ()  
</li>
  
<li>
เอเต พฺรหฺมามรนรผณี จามรจฺฉตฺตหตฺถา  
  
มาลามาลาคุฬปริมลณฺฑุปทีปทฺธเชหิ,  
  
ฉนฺนํ ตาฬาวจรภชิตํ มงฺคลาคารภุตํ  
  
ชาติเกฺขตฺตํ นนุ ภควโต เกวลํ ปูชนาย; ()  
</li>
  
<li>
อานเนฺท’วํ สติปิ ภควา ตาวตา สกฺกโตวา  
  
สมฺมา เตสํ นจครุกโต นมานิโต ปูชิโตวา,  
  
โย โข ธมฺมํ จรติ สมโณ’ ปาสโก วา’นุธมฺมํ  
  
ภตฺยา โส มํ ปรมวิธานา กมานเย ปูชเยติ; ()  
</li>
  
<li>
อเมฺห ตสฺมาติห ปฎิปทํ สุฎฺฐุ ธมฺมานุธมฺมํ  
  
สมฺปาเทมา’ตฺย’วจ มุนิ โว สิกฺขิตพฺพญฺหิ เอวํ,  
  
ธมฺมาสฺสามิํ สปทิ ปุรโต วีชมาโน สมาโน  
  
หตฺถิจฺฉาโป ยถริว ฐีโต เถรนาโค’ปวาโน; ()  
</li>
  
<li>
มลฺลานํ โข นครวรโต ยาวตา สาลทายํ  
  
ราสิภูตา’สุรสุรวรพฺรหฺมราชูหิ ยสฺมา,  
  
ทฎฺฐุํ พุทฺธํ ทสพลธรํ ขิตฺตวาลคฺคโกฎิ-  
  
มตฺตฎฺฐาเน ทสทสหิ วา นตฺถฺย’ผุฎฺฐปฺปเทโส; ()  
</li>
  
<li>
กนฺทนฺตีนํ ปกิริย สเก เกสปาเส จ พาหา  
  
ปคฺคณหิตฺวา สิรสิ ปถวิสญฺญินีเทวตานํ,  
  
ฌายนฺตีนํ ภุวิปริปตนฺตีน มุชฺฌายินีนํ  
  
เทโนฺต’กาสํ อปนยิ ปรเญฺจฬฺหเกโน’ปวานํ; ()  
</li>
  
<li>
สงฺขารานํ ขยวย มนาคามิโน วีตราคา  
  
เทวพฺรหฺมา สุมริย ยเถวิ’นฺทขีลาจลฎฺฐา,  
  
นาเมฺห ภเนฺต’ตรหี วิย โว อจฺจเยนาตฺย’โวจุํ  
  
ปสฺสิสฺสามา’ยติ มิค มโนภาวนีเยปิ ภิกฺขู; ()  
</li>
  
<li>
ชาตฎฺฐานปฺปภุติก มิธานนฺทฐานํ จตุกฺกํ  
  
ปุญฺญเกฺขตฺตํ ภุวิ ภควโต สพฺภิสํเวชนิยํ,  
  
อทฺธา สทฺธาวิสทหทยา สาธโว จาริกายํ  
  
อาหิณฺฑนฺตา ปวุรกุสลํ ตตฺรปตฺวา วิณนฺติ; ()  
</li>
  
<li>
ปุฎฺฐเสฺสวํ กถมปิ มยํ มาตุคาเมสุ ภเนฺต  
  
วตฺติสฺสามา’ตฺยมิตมติมา’ นนฺทเถรสฺส’ภาสิ,  
  
ตนฺนิชฺฌานํ ตทภิลปนํ มากโรถาติ ตุเมฺห  
  
เอวํสเนฺต สติปริมุขา โหถ ฉทฺวารรกฺขา; ()  
</li>
  
<li>
ปุฎฺฐเสฺสวํ มย มุตุสมุฎฺฐานรูปาวสิเฎฺฐ  
  
วเตฺตยฺยาเมฺห ตวนิรุปเม รูปกาเย กถนฺนุ,  
  
มาโข ตุเมฺห ภวถ มุนิโน เทหปูชาวิธาเน  
  
สขฺยาปารา อุปริ ฆฎถา’หา’สวานํ ขเยติ; ()  
</li>
  
<li>
สํวิชฺชเนฺต ภควติ อิธานนฺท ภีโยฺยปสนฺนา  
  
รูปีพฺรหฺมามรปภุตโย ขตฺติยพฺราหฺมณา เย,  
  
สกฺกจฺจํ เต ยถริว ชนา จกฺกวตฺติสฺสรีเร  
  
สพฺยาปารา นรหริสริโรปหาเร สิยุนฺติ; ()  
</li>
  
<li>
จตฺตาโร เม พหุชนหิตา พุทฺธปเจฺจกพุทฺธา  
  
ยสฺมา มคฺคปฺผลสุขมุทา สาวกา จกฺกวตฺตี,  
  
ราชา ปูชาวิธิสุมหิยา โหนฺติ ถูปารเห’ว  
  
ตสฺมา ถูโป มมปิ ภวตา’นนฺทสิงฺฆาฎกมฺหิ; ()  
</li>
  
<li>
เอวํ วุเตฺต สริย ตมุโรโตมริภูตโสโก  
  
เถรานโนฺท ปวิสิย นิราลมฺพธโมฺม วิหารํ,  
  
อาลมฺพิตฺวา วิลปิย พหุํ อคฺคลตฺถมฺภสีเส  
  
สตฺถา เสเข กฬิตกรุณาปางฺคภโงฺค ปโรทิ; ()  
</li>
  
<li>
อามเนฺตตฺวา ตมนธิวโร ปุญฺฉมกานสฺสุธารํ  
  
เถรํ มาโขวิลปิ อล มานนฺท มาโสจิ เหวํ,  
  
สงฺขารานํ กถมิห ลเภ นิจฺจตํ นิพฺพิการํ  
  
อกฺขาตํ เม นนุ ปิยชนพฺพิปฺปโยโค สิยาติ; ()  
</li>
  
<li>
เมตฺตาปุเพฺพน หิ จิรตรํ กายกเมฺมน วาจา-  
  
กเมฺมนา’ยํ คุณมณิมโนกมฺมุนา ภิกฺขเว มํ;  
  
สกฺกจฺจํ สนฺนิจิตกุสโลปจฺจุปฎฺฐาสิ ตสฺมา  
  
อาตาปี โส ตฺวมสิ นิปปโก เหสิ ขีณาสโวติ; ()  
</li>
  
<li>
ฉายามเญฺญ จิร มนุจรํ เสยฺยถา’นนฺทภิกฺขู-  
  
ปฎฺฐาโก เม ภวติ สุตวา นาคตาติตกานํ,  
  
สมฺพุทฺธานํ ภควต มุปฎฺฐายกา เจ’ตทคฺคา  
  
อิจฺจา’เห’ตปฺปรมสมณาเยว เหสฺสนฺตฺย’เหสุํ; ()  
</li>
  
<li>
สํวเณฺณสิ นิรวธิคุโณ อุกฺขิปโนฺต’ว เมรุํ  
  
สโงฺขเภโนฺต วิย ชลนิธิํ ปตฺถรโนฺต’ว ภุมิํ,  
  
วิตฺถาเรโนฺต วิย รวิปถํ สงฺฆมเชฺฌ ฐิตสฺส  
  
อานนฺทสฺสุ’ตฺตริตรคุณํ อพฺภุตเจฺฉรภูตํ; ()  
</li>
  
<li>
หิตฺวา สาขานคร มนลํชงฺคลํ อิสฺสรานํ  
  
วาสฎฺฐานํ ตทิตรปุรํ สพฺพสมฺปตฺติสารํ,  
  
ปตฺวา ราชคฺคหปภุติกํ นาถ นิพฺพายตูติ  
  
เอวํ วุเตฺต มุนิ รวจ มาเหวมานนฺทโวจ; ()  
</li>
  
<li>
ปุเพฺพ ทิโพฺพปมสุข วิธา’นนฺท’หํ จกฺกวตฺติ-  
  
ราชา หุตฺวา จิร มนุภวิํ ธมฺมิโก ธมฺมราชา,  
  
มลฺลานํ โข ตทหนิ กุสาวตฺย’ยํ ราชธานิ  
  
อาสิ ลกฺขิวสติ รลการาชธานี’ว ผีตา; ()  
</li>
  
<li>
คามเกฺขเตฺต ชิตริปุรโณ โกสิณาราน มสฺมิํ  
  
สาลารเญฺญ ชินกริวโร มารกณฺฐิรเวน,  
  
ยาเม อชฺชาหนิ รชนิยา ปจฺฉิเม หญฺญเต’ติ  
  
วาเสฎฺฐานํ ปหิณิ ยติมาโรจนตฺถํ ตมตฺถํ; ()  
</li>
  
<li>
สนฺถาคาเร มหติปริสา กิญฺจิกมฺมํ ปฎิจฺจ  
  
ราสิภูตา ยติวรวโจโจทิตา มุจฺฉิตาสิ,  
  
อุยฺยานํ เต ปวิสิย ตทา มลฺลปุตฺตา จ มลฺลา  
  
วฺยาปชฺชิํสู กสิรนิกราวารปาเร นิมุคฺคา; ()  
</li>
  
<li>
ยํนูนาหํ นรปติกุลํ เอกเมกํ คเหตฺวา  
  
วนฺทาเปยฺยํ จรณกมลทฺวนฺท มงฺคีรสสฺส,  
  
อิจฺจานโนฺท ยติ สปริโส ปุตฺตทาเรหิสทฺธิํ  
  
อิตฺถนฺนาโม ปณมติ ชินํ มลฺลราชาติ วตฺวา; ()  
</li>
  
<li>
มลฺลานญฺจาหริย ปฐเมเยว ยาเม รชนฺยา  
  
วนฺทาเปสิ สกลปริสํ เตนุปาเยน พุทฺธํ,  
  
สุตฺวา วิทฺวา ภควต มนุฎฺฐานเสยฺยปฺปวตฺติํ  
  
สาฬารญฺญํ อวสริ ปริพฺพาชโก โย สุภโทฺท; ()  
</li>
  
<li>
โอกาสํ เม ททถ สมณํ โคตมํ ปุจฺฉนาย  
  
กงฺขาธมฺมํ ปชหิตุ มิธานนฺทปโตฺต หมสฺมิ,  
  
วุเตฺต สตฺถา กิลมติ อลํหาวุโส มา วิหญฺญิ  
  
วตฺวา’นโนฺท ภควติ ทยาโจทิโต วารยี ตํ; ()  
</li>
  
<li>
ลโทฺธกาโส ทสพลทยาชาลพโทฺธ สุภโทฺท  
  
อญฺญาเปโข ปวิสิย ตหิํ ตพฺพิเหสานเปโกฺข,  
  
ปญฺหํ ปุจฺฉิ ตทุปนยเน โกวิโท’ภาสิธมฺมํ  
  
วิตฺถาเรโนฺต อริยวินเย ปุคฺคเล สุปฺปติเฎฺฐ; ()  
</li>
  
<li>
ปพฺพชฺชิตฺวา ภควติ สยํ ภิกฺขุภาวาภิสิโตฺต  
  
สงฺขารานํ ขยวย มโถ ภาวยิตฺวา สุภโทฺท,  
  
วิทฺธํเสตฺวา สกลกลุสํ สตฺถุปจฺจกฺขภุโต  
  
อุนฺนาเทตฺวา ปริสมรหํ ปจฺฉิโมสาวโกสิ; ()  
</li>
  
<li>
ปญฺญโตฺต โย ภวติ วินโย เทสิโต โยจ ธโมฺม  
  
โส โว สตฺถา ปรมสรโณ’ตฺยา’ห เม อจฺจเยน,  
  
เถเร ภิกฺขู ตทิตรวสี คารวํ โวหรนฺตุ  
  
ภเนฺต วตฺวา ปริหรถ โว สาทราสปฺปติสฺสา; ()  
</li>
  
<li>
ปจฺจโกฺข โน ภวิ ทสพโล ปุจฺฉิตุํ สมฺมุขา ตํ  
  
นาสกฺขิมฺหา มยมิทมิตี มาหุวตฺถานุตาปา,  
  
มุเตฺต ตุณฺหีภวิ วสิคโณกิญฺจิ พุเทฺธจธเมฺม  
  
สเงฺฆ มเคฺค วิมติ ยทิโว ภิกฺขเว ปุจฺฉถาติ; ()  
</li>
  
<li>
ยสฺมา ขเนฺธ ปชหติ ชิโน ภิกฺขเว ภนฺททานิ  
  
อามเนฺตมี นิยตภทุรา สพฺพสงฺขารธมฺมา,  
  
สมฺปาเทถา’ตฺย’มิตมติมา อปฺปมาเทน ตุเมฺห  
  
ปพฺยากาสิ ภควต มยํ ปจฺฉิมาโหติวาจา; ()  
</li>
  
<li>
รูปารูปาวจรกิริยชฺฌานสญฺญานิโรธ-  
  
สงฺขาตา ยา นววิธสมาปตฺติโย ตา’นุโลมํ,  
  
นิสฺสีมโมฺหนิธินิภคุโณ มารสงฺคามสูโร  
  
พุโทฺธ นารายนพลธโร โส สมาปชฺชิ ตาว; ()  
</li>
  
<li>
ตํ ตํ ฌานํ มุนิ ปฎิสมาปชฺชมาโน นิโรธา  
  
สมฺมา ปจฺจุฎฺฐหิย ปฐมชฺฌานโวสาน มาป,  
  
ตํ ตํ ฌานํ ปุนรนุสมาปชฺชมาโน จตุตฺถ-  
  
รูปชฺฌานุ’ฎฺฐหิย วิคตาเสสสงฺขารธโมฺม; ()  
</li>
  
<li>
เสฺนหปริกฺขยชาโต  
  
ปโชฺชโต วิย ติโลกมณิปโชฺชโต,  
  
พุโทฺธนิรุปธิเสส-  
  
ปรินิพฺพุติยา สยมฺภุ ปรินิพฺพายิ; ()  
</li>
  
<li>
สมฺปติ เทวมนุสฺส-  
  
ปชาย สทฺธิํ ปโรทมานาย ภุสํ,  
  
โสเกนิ’ว สงฺกมฺปิ  
  
สหสฺสราเวน’ยํ มหาปถวี; ()  
</li>
  
<li>
วิปฺผุริตวิชฺชุราชิ-  
  
ทณฺฑาหตเมฆทุนฺทุภีผลิตา’สุํ,  
  
กทลิวนํ วิย นาโค  
  
นิปฺปีเฬสิ อเสสโลกํ โสโก; ()  
</li>
  
<li>
ชาติเกฺขตฺตํ เขตฺตํ  
  
วิย สมฺพาธํ ฉเณหิ เตสํเตสํ,  
  
วิชโนกาสา’ กาสา  
  
โลเก มงฺคลนิมิตฺตชาตํ ชาตํ; () (ยมกพนฺธนํ)  
</li>
  
<p>อิติเมธานนฺทาภิธาเนน ยตินา วิรจิเต สกลกวิชน หทยานนฺททานนิทาเน ชินวํสทีเป สนฺติเก นิทาเน ตถาคต ปรินิพฺพานปฺปวตฺติ ปริทีโป เอกูนติํสติโม สโคฺคฯ
</ol></p>


<p>ปรินิพฺพุเต  ภควติ สหปรินิพฺพานา พฺรหฺมาสหมฺปติ อิมํ คาถํ อภาสิฯ</p>


<p>
สเพฺพวนิกฺขิปิสฺสนฺติ ภูตา โลเก สมุสฺสยํ  
  
ยถา เอตาทิโส สตฺถา โลเก อปฺปวิปุคฺคโล,  
  
ตถาคโต พลปฺปโตฺต สมฺพุโทฺธ ปรินิพฺพุโตติ;  
</p>
  
<p>ปรินิพฺพุเต ภควติ สหปรินิพฺพานาสโกฺก เทวานมิโนฺท อิมํ คาถํ อภาสิฯ</p>


<p>
อนิจฺจา วตสงฺการา อุปฺปาท วยธมฺมิโน,  
  
อุปฺปชฺชิตฺวา นิรุชฺฌนฺติ เตสํวูปสโม สุโขติ;  
</p>
  
<p>ปรินิพฺพุเต ภควติ สหปรินิพฺพานา อายสฺมา อนุรุโทฺธ อิมา คาถาโย อภาสิฯ</p>


<p>
นาหุอสฺสาสปสฺสาโส ฐิต จิตฺตสฺส ตาทิโต  
  
อเนชาสนฺติ มารพฺภ โสกาลมกรี มุนิ,  
  
อสลฺลีเนน จิเตฺตน เวทนํ อชฺฌวาสยิ  
  
ปโชฺชตเสฺสว นิพฺพานํ วิโมโกฺข เจตโส อหูหิ;  
</p>
  
<p>ปรินิพฺพุเต ภควติ สหปรินิพฺพานา อายสฺมา อานโนฺท อิมํ คาถํ อภาสิฯ</p>


<p>
ตทาสิยํ หิํสนกํ ตทาสิโลมหํสนํ,  
  
สพฺพาการวรูเปเต สมฺพุเทฺธ ปรินิพฺพุเตติ;  
</p>
  
<ol>
<li>
โลกตฺตเยกนยโนมุนิขิปฺปเมว  
  
ปคฺคยฺหมุทฺธนิภุเช ปรินิพฺพุโตติ,  
  
กนฺทิํสุ ตาว วิลปิํสุ วิวฎฺฎยิํสุ  
  
อาวฎฺฎยิํสุ ปปติํสุ มวีตราคี; ()  
</li>
  
<li>
อสฺสาสยํ วสิคณํ สมลํ สโสกํ  
  
รตฺยาวเสส มถ ธมฺมกถาย เถโร,  
  
ตํ วีตินามยิ นิรุทฺธตโม’นุรุโทฺธ  
  
อานนฺทเถรสุหโท หทยงฺคมาย; ()  
</li>
  
<li>
มลฺลาน มคฺคนครํ กุสิณาร มิทฺธํ  
  
อาโรจนาย ปรินิพฺพุตภาว มสฺส,  
  
อานนฺทเถร มนิรุทฺธยโส สรีโร  
  
ปาเหสิ อตฺตทุติยํ อนุรุทฺธเถโร; ()  
</li>
  
<li>
มลฺลา ตทตฺถปสุตา สมเยน เตน  
  
ยตฺรา’ภิสนฺนิปติตา ปติมตฺตยนฺติ,  
  
เถโรปน’ตฺตทุติโย ตมุเปจฺจ สนฺถา-  
  
คารํ ตมตฺถ มภิเวทยิ โสกทีโน; ()  
</li>
  
<li>
เถรสฺส ตสฺส สุนิยมกฺม สมลฺลปุตฺตา  
  
มลฺลา สมลฺลสุณิสา ภุวิก มลฺลฉายา,  
  
กนฺทิํสุ ตาว ปปติํสุ ปริทฺทวิํสุ  
  
ธมฺมิลฺลเวลฺลิตภุชา’หตโสกสลฺลา; ()  
</li>
  
<li>
นานาวิธานิ ตุริยานิ สุคนฺธมาลํ  
  
อาทาย ปญฺจสตทุสฺสยุคานิ มลฺลา,  
  
เยนา’สิ ตสฺสสุคตสฺสุ’ตุชํ สรีรํ  
  
ตํ สาฬทาย มุปวตฺตน โมสริํสุ; ()  
</li>
  
<li>
เต คนฺธธูปกุสุเมหิ จ นจฺจคีต-  
  
วเชฺชหิ ฉตฺตมณิวิชนิจามเรหิ,  
  
เจลพฺพิตาน นวมณฺฑลมาฬกาทิํ  
  
กตฺวาน ฉาหมกริํสุ สรีรปูชํ; ()  
</li>
  
<li>
ปโมกฺขมลฺลปุริสา’ฎฺฐนหาตสีสา  
  
คโนฺธทเกน สุนิวตฺถสุปารุตตฺตา,  
  
มุตฺตามณีหิ ขจิตาย ตถาคตสฺส  
  
คตฺตํ สุวณฺณสิวิกาย นิโรปิตํ ตํ; ()  
</li>
  
<li>
จาเลตุ มปฺปมปิ สตฺตมวาสรมฺหิ  
  
ปุจฺฉิํสุ เถร มนุรุทฺธ มสยฺห กินฺติ,  
  
โส ทิพฺพจกฺขุมติยา’มิตเทวตานํ  
  
ปพฺยากริ ปริวิตกฺก มเวจฺจ เถโร; ()  
</li>
  
<li>
นิเสฺสสมานุสิกทิพฺพมหามเหหิ  
  
ตํวิคฺคหํ ภควโต’ภิมหียมานํ,  
  
อุกฺขิปฺป ตาสมนุวตฺตกมกลฺลภูปา  
  
คนฺตฺวาน อุตฺตรทิสาย ปุรสฺสุ’ทีจิํ; ()  
</li>
  
<li>
มเชฺฌนมชฺฌ กมหินีภรุ มุตฺตเรน  
  
ทฺวาเรน ตสฺสนครสฺส ปเวสยิตฺวา,  
  
สุตฺวาน พนฺธุลปชาปติมลฺลิกา ตํ  
  
ทฺวาเร ฐิตา’ถนวโกวิธานพฺพยาย; ()  
</li>
  
<li>
โธตาย คนฺธสลิเลน มหาลตาพฺย-  
  
ภุสาย สตฺตรตเนหิ สมุชฺชลาย,  
  
องฺคีรสสฺส สตปุญฺญวีลาสจิตฺตํ  
  
ฉาเทสิ คตฺต มตุลํ กฬิตาวกาสา; ()  
</li>
  
<li>
มลฺลาน มคฺคนครสฺส ปุรตฺถิมายํ  
  
สํวิชฺชเต มกุฎพนฺธนเจติยํ ยํ,  
  
เทหํ ติโลกสรณสฺส ปุรตฺถิเมน  
  
ทฺวาเรน นิกฺขมิย ตตฺร สมปฺปยิํสุ; ()  
</li>
  
<li>
สา ยาวสนฺธิสมลา นครี ตทานิ  
  
มวฺทารเวหิ ปิหิตา’ภวิ ฉนฺนุมตฺตํ,  
  
ปุจฺฉิํสุ สตฺถุ ปฎิปชฺชน มตฺตภาเว  
  
อานนฺทเถร มถ ภุมิภุชา กถนฺติ; ()  
</li>
  
<li>
เทเห ยเถว ปฎิปชฺชติ จกฺกวตฺติ-  
  
รโญฺญ ตเถว ปฎิปชฺชถ พุทฺธเทเห,  
  
อิจฺจาห โส ภควโต’ตุชรูปกายํ  
  
เต เวฐยุํ อหตกาสิกสาฎเกหิ; ()  
</li>
  
<li>
กปฺปาสปฎฺฎวิหเตหิปิ เวฐยิํสุ  
  
กตฺวาน ปญฺจสตทุสฺสยุเคหิ เอวํ,  
  
ปกฺขิปฺป เตลปริปุณฺณสุวณฺณโทณฺยา  
  
อญฺญา’ยสาย ปฎิกุชฺชิย โทณิยา เต; ()  
</li>
  
<li>
คตฺตํ ชินสฺส จิตกํ กตจิตฺตกมฺมํ  
  
มาลาลตาวิลสิตํ สตหตฺถมุจฺจํ,  
  
วีสาธิกํ อครุจนฺทนทารุก ปุณฺณํ  
  
อาโรปยิํสุ สิริยา ชิตเวชยนฺตํ; ()  
</li>
  
<li>
ปาวาย มลฺลนครํ กุสิณารนามํ  
  
คนฺตา มหาปภุติกสฺสปเถรนาโค,  
  
ภิกฺขูหิ ปญฺจสติเกหิ ปโถกฺกมิตฺวา  
  
รุกฺขสฺส มูล มุปคมฺม ขณํ นิสีทิ; ()  
</li>
  
<li>
อทฺธานมคฺค มถโข ปฎิปชฺชิ ตมฺหา  
  
มนฺทารวํ กุสุม มญฺญตโร คเหตฺวา,  
  
อาชีวโก ต มหิปสฺสิย กสฺสปาโขฺย  
  
ชานาสิ โคตม มนนฺตชินนฺตฺยปุจฺฉิ; ()  
</li>
  
<li>
อามาวุโส ภควโต ปรินิพฺพุตสฺส  
  
โหนฺตฺย’ชฺช สนฺตทิวสาติ ตโตมเยทํ,  
  
มนฺทารวํ กุสุม มาหริตนฺติ วุเตฺต  
  
กนฺทิํสุ เกจิ วิลปิํสุ อวีตราคา; ()  
</li>
  
<li>
ตาย’จฺฉิ ภิกฺขุปริสาย สุภทฺทพุฑฺฒ-  
  
ปพฺพชฺชิโต สปทิ สตฺถริ พทฺธเวโร,  
  
โย ทุพฺพโจ ยติ มหาสมเณน เตน  
  
มุตฺตา มยํหิ ยทุปทฺทุตกายวาจา; ()  
</li>
  
<li>
อิจฺฉาม ยํช มย มิทานิกโรม ตํยํ  
  
เนจฺฉาม’ทานิ นกโรม มยํ ตโตมา,  
  
โสวิตฺถ มาจวิลปิตฺถ’ ลมาวุโสติ  
  
วตฺวา ปหาร มทที ชินธมฺมจเกฺก; ()  
</li>
  
<li>
มลฺลา นรินฺทมกุฎงกฺกิตปาทปีฐา’-  
  
ลิเมฺปตุ มสฺส จตุโร จิต มปฺปสยฺห,  
  
ปุจฺฉิํสุ เถร มนุรุทฺธ มิ’ตพฺรุวิ โส  
  
ปเตฺต’ธ ปชฺชลติ กสฺสปเถรสีเห; ()  
</li>
  
<li>
ธมฺมาคเทน หตโสกหเทหิ เยน  
  
ภิกฺขูหิ สตฺถุจิตโก วสิกสฺสปโวฺห,  
  
เตโน’ปสงฺกมิ สุภทฺทกถํ สสีเส  
  
สุกฺขาสนี’วุ’รสิ สตฺติ’ว มญฺญมาโน; ()  
</li>
  
<li>
กตฺวา ปทกฺขิณ มธิฎฺฐหิ โส จตุตฺถ-  
  
ชฺฌานุฎฺฐิโต ภควโต จิตกํ ติวารํ,  
  
พทฺธญฺชลี สิรสิ เถรวรสฺส เภตฺวา  
  
ตํ สุปกฺปติฎฺฐิตปทานิ ปติฎฺฐหิํสุ; ()  
</li>
  
<li>
เถราสหสฺส กรตามรเสหิ สตฺถุ  
  
ปาทํสุมาลิ วิหิตาหินิปจฺจกาโร,  
  
โอมุชฺชิ คนฺธวิตกาปรสาครมฺหิ  
  
โลโกจ ตปฺปภว โสกฆนนฺธกาเร; ()  
</li>
  
<li>
เถเรนจาหินมิเต จิตโก สมนฺตา  
  
สมฺปชฺชลิตฺถ สยเมวุ’ตุชตฺตภาเว,  
  
ทเฑฺฒ ชินสฺส มสิวา นปิฉาริกาสิ  
  
สารีริกฎฺฐีวิสโร’ภยถาวสิโฎฺฐ; ()  
</li>
  
<li>
สเตฺตว นาภิวกิริํสุ ลลาฎคีวา  
  
ธาตฺวกฺขกฎฺฐิ มุนิโน จตุทนฺตธาตู,  
  
สิทฺธตฺถขณฺฑกตตณฺฑุลมุคฺคมตฺตา  
  
เสสา ปภายปิ ติธา ปกิริํสุ ธาตุ; ()  
</li>
  
<li>
นิพฺพาปยิํสุ จิตกานล มนฺตลิกฺขา  
  
นิกฺขมฺม จามรมโนหร นีรธารา,  
  
สาฬทฺทุเมหิ สลิลานิ ตถา สมนฺตา  
  
มลฺลา สุคนฺธปริวาสิตวารินาปิ; ()  
</li>
  
<li>
โอลมฺพมานมณิทามสุวณฺณทามํ  
  
จิตฺตพฺพิตานมถพนฺธิยมลฺลภูปา  
  
กตฺวา สุคนฺธปริภณฺฑ มุฬารสนฺถา-  
  
คาเร สุสนฺถริย โกชวกมฺพลานิ; ()  
</li>
  
<li>
ตฎฺฐานโต กมกุฎพนฺธนนามสาฬํ  
  
ยาวญฺชสํ รชตกญฺจนโตรเณหิ,  
  
ลาชาทินา กทลิปุณฺณฆเฎหิ ทีป-  
  
ธูปทฺธเชหิ ปริโต ปติมณฺฑยิตฺวา; ()  
</li>
  
<li>
ตํ สตฺถุธาตุปริปุณฺณ สุวณฺณโทณิํ  
  
มลฺลาน มคฺคปุร มาหริยุ’สฺสเวหิ,  
  
เสตาตปตฺตลสิเต สรภาสนมฺหิ  
  
มุตฺตามณีหิ ขจิเต ตหิ มปฺปยิตฺวา; ()  
</li>
  
<li>
กุเมฺภน กุมฺภ มุปหจฺจ คฬํ คเฬน  
  
จเกฺกน จกฺก มุปหจฺจ ภุชํ ภุเชน,  
  
รกฺขํ วิธาย จตุรงฺคินิยา สมนฺตา  
  
เสนาย เหมกวเจหิ ควจฺฉิกํว; ()  
</li>
  
<li>
กเตฺววเมว ธนุราวรณญฺจ สตฺติ-  
  
หเตฺถหิ ปญฺชร มนนฺตชินสฺสธาตู,  
  
สมฺมานยิํสุ สุมหิํสุ สุสาธุกีฬํ  
  
กีฬิํสุ สตฺตทิวสํ สหนาคเรหิ; ()  
</li>
  
<li>
สุตฺวาน ภุปติ ตมตฺถ มชาตสตฺตุ  
  
สตฺถาหิ ขตฺติยกุลปฺปภโว อหมฺปิ,  
  
สารีรภาค มรหาม มยมฺปิ ตสฺมา  
  
ปาเหสิ ทูต มถ มลฺลนราธิปานํ; ()  
</li>
  
<li>
เวสาลิกา ปจุรลิจฺฉวิภุภุชา จ  
  
สกฺยาธิปา กปิลวตฺถุปุราธิวาสี,  
  
ภูปา’ลฺลกปฺปวิชิเต พุลยาจ ราม-  
  
คามมฺหิ โกลิยมหีปตโย ตเถว; ()  
</li>
  
<li>
โย เวฐทีปนคเร ธรณีสุโร โส  
  
ปาเวยฺยกา จ มหิปา ปหิณิํสุ เตสํ;  
  
ปเจฺจกทูตปุริเส จตุรงฺคินีหิ  
  
เสนาหิ เตปิ นิวุตา’ภิมุขีภวิํสุ; ()  
</li>
  
<li>
อาคมฺม เยน ภควา สยเมว คาม-  
  
เกฺขโตฺต’ปวตฺตนวเน ปรินิพฺพุโต โน,  
  
ทสฺสาม โน’ติ ชินธาตุลวมฺปิ มลฺลา  
  
ปาเหสุ มุนฺนติมนา ปฎิสาสนานิ; ()  
</li>
  
<li>
สา ราชธานิ นิชราชปุรกฺขตาหิ  
  
สงฺคามสูรจตุรงฺคินิวาหินีหิ,  
  
ยุทฺธาย พทฺธกลหาหิ ขณํชคาม  
  
เวลาติวตฺตปลยมฺพุธินิพฺพิเสสํ; ()  
</li>
  
<li>
โย โทณภุสุรสุธี ภวิ ชมฺพุทีเป  
  
ราชูหิ ปูชิตปโท สุนิสมฺมการี,  
  
โส โทณคชฺชนมกา กปริสํ วิเนโนฺต  
  
เทฺวภาณวารมิต มาหวเกฬิสชฺชํ; ()  
</li>
  
<li>
สุตฺวา’นุสาสน มถาจริยสฺส ตสฺส  
  
สเพฺพ สมคฺคนิรตา วสุธาธินาถา,  
  
อตฺถาย โน วิภชถา’ติ สเมน ตุเมฺห  
  
ธาตูน มฎฺฐปฎิวิํสก มพฺรุวิํสุ; ()  
</li>
  
<li>
ขีณาสโว หิ สรภู จิตเกน คีวา-  
  
ธาตุํ สมาหริย โลกหิตาย ยตฺถ,  
  
ลงฺกาย ภาติ มหิยงฺคณถูปราชา  
  
ตสฺมิํ สมปฺปยิ สุเภ มณิถูปคเพฺภ; ()  
</li>
  
<li>
เขมวฺหโย จิตกโต วสิ วามทาฐา-  
  
ธาตุํ สมคฺคหิย’ ทาสิ กลิงฺครโญฺญ,  
  
โทโณทฺวิโช ภริย ธาตุวิภาคสโชฺช  
  
เวฐนฺตเร นิทหิ ทกฺขิณทนฺตธาตุํ; ()  
</li>
  
<li>
ทาฐํ ชฎารชตเจติยคํ ทฺวิชสฺส  
  
ตํ ทกฺขิณกฺขก มปาหริ เทวราชา,  
  
โทโณ สุวณฺณมยโทณิมวาปุริตฺวา  
  
เตสํ วิภชฺช สมภาคมทาสิธาตุ; ()  
</li>
  
<li>
เต ภุภุชา สกสเกวิสเย วิธาย  
  
สมฺปูชยิํสุ ชินธาตุนิธานถูเป  
  
องฺคาร มาหริย โมริยขตฺติยา’ถ  
  
โทโณปิ เหมมยกุมฺภ มกํสุ ถุเป; ()  
</li>
  
<li>
ทิสฺวาน ตสฺสปมหาวสิ ตตฺถตตฺถ  
  
ธาตฺวนฺตราย มถ คณฺหิย รามคาเม,  
  
อญฺญตฺร โทณ มิตธาตุ มชาตสตฺตุ-  
  
รโญฺญ ถิรํ นิทหิตุํ ปททาสิ ธาตุ; ()  
</li>
  
<li>
อฎฺฐ’ฐ วฑฺฒิตกรณฺฑกถูปคเพฺภ  
  
ปกฺขิปฺปภุมิปติ ธาตุมหานิธานํ,  
  
โส เถรนาคสรโณ ปวิธาสิ วาฬ-  
  
สงฺฆาฎยนฺต มิห โยชยิ เทวราชา; ()  
</li>
  
<li>
ราชา อโสกวิทิโต สิริชมฺพุทีเป  
  
ตมฺหา สมาหริย สตฺถุ สรีรธาตุ,  
  
การาปยี จตุรสิติสหสฺสถูเป  
  
ธีมา มหินฺทวสิ ทีปมิมํ ตทา’ป; ()  
</li>
  
<li>
เทวานมาทิปิยติสฺสนราธิเปน  
  
ถูเป วิธาย ชินธาตจิหปตฺตมตฺตา,  
  
วิตฺถาริตา ปณิหิตา ชยโพธิสาขา-  
  
วาเมตรกฺขกสิลามยปตฺตธาตุ; ()  
</li>
  
<li>
นตฺตา ปน’สฺส อภโย ชลิตุคฺคเตโช  
  
โย ทุฎฺฐคามินิ รณมฺพุธิปารคามี,  
  
ราชา’นุราธนคเร นคราธิราเช  
  
กตฺวาน ลงฺกมกลงฺกมกาสิรชฺชํ; ()  
</li>
  
<li>
ลงฺกงฺคนาย กุจมณฺฑลนิพฺพิเสสํ  
  
โสวณฺณมาลิ มตุลํ รตนุชฺชลนฺตํ,  
  
โส ถุปราช มกริ ถิร มปฺปยิตฺวา  
  
ธาตุปฺปพนฺธ มภินิมฺมิตพุทฺธรูปํ; ()  
</li>
  
<li>
สารีริเกหิ’ตรถุปวเรหิ ลงฺกา-  
  
ภุมิตฺถิ โมฬิมณิ กญฺจนมาลินาม  
  
สคฺคาปวคฺคสุขโท วร ถูปราชา  
  
โส ยาว ธาตุปรินิพฺพุติยา วิภาตุ; ()  
</li>
  
<li>
อิทฺธานุภาว มธิกิจฺจ ชินสฺส ธาตุ-  
  
กาโย’ปหารรหิโต ครุการฐานํ,  
  
ปตฺวา ตหิํตหิ มถนฺตรธานกาเล  
  
โย สงฺกมิสฺสติ’ห กญฺจนมาลิถุปํ; ()  
</li>
  
<li>
โส นาคทีปมุปคมฺม ตโตวิธาตุ-  
  
โลกา จ นาคภวนา ติทสาลยมฺหา,  
  
นิกฺขมฺม นิมฺมิต นิรูปมพุทฺธรูโป  
  
ราสิ ภวิสฺสติ สุมณฺฑิต โพธิมเณฺฑ; ()  
</li>
  
<li>
พุทฺธานุภาวปภวา’ภินวคฺคิชาลา-  
  
มาลาหิ ปชฺชลิตธาตุมยตฺตภาเว,  
  
ตาวานุ’มตฺตมปิ ทิสฺสติ นาวเสสํ  
  
กตฺวาน ธาตุปรินิพฺพุติ เหสฺสเตว; ()  
</li>
  
<li>
พุทฺธาปทาน มรหาทิคุณวทาตํ  
  
ภตฺยา ปุนปฺปุน มิมํ สรตํ สตํ โภ,  
  
จิตฺตํ กิเลสปริยุฎฺฐิต มุชฺชุภูตํ  
  
อทฺธา สุธนฺตกนกํว วิสุทฺธิเมติ; ()  
</li>
  
<li>
จิโตฺตชุตายปิ วิตกฺกวิจารธมฺมา  
  
วตฺตนฺติ สตฺถุคุณสญฺจยโคจรา’ถ,  
  
สํชายเต ปวุรปีติ จ กายจิตฺต-  
  
ปสฺสทฺธิ นิทฺทรถตาย สุขํ สมาธิ; ()  
</li>
  
<li>
คมฺภีรตาย ตทธีนคุณณฺณวสฺส  
  
นิทฺธุตนีวรณโต ปวิเวกภูตํ,  
  
ฉาเยถ ฌานมุปจาร มถา’ธิคเจฺฉ  
  
ตปฺปาทกํ อริยมฺค ผขลญฺจ โยคี; ()  
</li>
  
<li>
ตสฺสา’ติจารุจริตสฺสรณานุยุโตฺต  
  
โหเตวว สตฺถริ สคารวสปกฺปติโสฺส,  
  
สทฺธินฺทฺริยาทิ ปริณามคโต’ธิคเจฺฉ  
  
ปีติปฺปโมทพหุโล กุสโล’ภิสนฺทํ; ()  
</li>
  
<li>
สตฺถุสฺส เจติยฆรํว ตทตฺตภาโว  
  
ปูชารโห จ ภยเภรวทุกฺขสโยฺห,  
  
ลชฺชิ จ ภีรุ ลภเต สหวาสสญฺญํ  
  
สคฺคาปวคฺควิภวสฺส ภเวยฺย ภาคี; ()  
</li>
  
<li>
ลงฺกาย ลกฺขปติคามวรมฺหิ เขตฺตา-  
  
รามาธิเปน คุณภุสณภุสิเตน,  
  
วิขฺยาตนิมฺมลยโสวิสเรน วลฺลิ-  
  
คามุพฺภเวน ปริสาวจรกฺขเมน; ()  
</li>
  
<li>
เถเรนุ’ปายจตุเรน ภทตฺตสงฺฆา-  
  
นนฺทาภิเธน ครุนา ครุภาวเคน,  
  
สิโสฺสรโส’ปนยเนน นิชํว เนตฺตํ  
  
รกฺขํ วิธาย มภิวุทฺธิย มปฺปิโต โย; ()  
</li>
  
<li>
โย ชีวิตมฺปิ นิรเปกฺขิย ตมฺพปณฺณี-  
  
ทีปํ ติวาร มวติณฺณ มิมํ วสีหิ,  
  
มุตฺตามณีหิ ขจิเตน นมหคฺฆสิทฺธคี-  
  
จโงฺคฎเกน มหิตุํ ชินทนฺตธาตุํ; ()  
</li>
  
<li>
สิกฺขาครุํ วชิรนาม วิหารสามิํ  
  
ราชาธิราชคุรุลญฺฉธรํ ยตินฺทํ,  
  
กตฺวานุ’ปชฺฌมุปสมฺปาทมาป ธมฺม-  
  
มเชฺฌตุ โมตริย รมฺมมรมฺมรฎฺฐํ; ()  
</li>
  
<li>
สํวฑฺฒิตํ ปิตุปทาธิคเตน เมณฺฑุน  
  
รญฺญา ปสีทิย กุสคฺคธิยา สกาย,  
  
สิสฺสํ อเสสปริยตฺติธรสฺส เญยฺย-  
  
ธมฺมาภิวํสวิทิตสฺส’ปิ สงฺฆรโญฺญ; ()  
</li>
  
<li>
สํชยุตฺตภาณกกุมารภิวํสนามํ  
  
ราชาธิราชครุลญฺฉธรํ สุธีรํ,  
  
เถราสภํ สุปฎิปตฺติครุํ ครุํ โย  
  
นิสฺสาย ธมฺมวินเย ปฎุตํ ชคาม; ()  
</li>
  
<li>
ลกฺขีสเร โมรฎุนามปุเร สุรเมฺม  
  
ชาเตน อิสฺสรชนายนนมฺหิ ชาตฺยา,  
  
วสฺสฎฺฐติํสปริมาณวโยคุเณน  
  
ปาสาณทูรปุรโคจรคามิเกน; ()  
</li>
  
<li>
เตนา’ภยาทิกรุณารตนาภิธานา-  
  
รามาธิเปน คณฺวาจกาภาวเคน,  
  
สํสุทฺธพุทฺธคุณาทีปนตปฺปเรน  
  
สํสารสาครสมุตฺตรณาสเยน; ()  
</li>
  
<li>
ปีติปฺปโมทชนนํ สมเณน เมธา-  
  
นนฺทาภิเธน กวินา กวิกุญฺชรานํ,  
  
อาทิจฺจพนฺธุชินราชคุณปฺปพนฺธ-  
  
สุทฺธาปทานปริทีปกถาสรีรํ; ()  
</li>
  
<li>
สทฺทานุสาสนิ’ติหาสนิฆณฺฎุฉโนฺท-  
  
ลงฺการสาร มภิธมฺมกถาคภีรํ,  
  
สคฺคาปวคฺคสุขทํ สมติํสสคฺคํ  
  
วฺยาขฺยาสเมต มนุรูป ปทปฺปโยคํ; ()  
</li>
  
<li>
ทฺวิสหสฺสพนฺธสมากุลํ ชินวํสทีปฺมนากุลํ  
  
รจิตํ สมาป สมาปนํ ปรมํปพนฺธสิโรมณิํ,  
  
สุภมาฆมาสิกวาสเร นิรุปทฺทเวน ตถาคเต  
  
ปรินิพฺพุเต ทฺวิสหสฺสสฎฺฐิจตุสฺสโตทยหายเต; ()  
</li>
  
<p>อิติ เมธานนฺทาภิธาเนน ยตินา วิรจิเต สกลกวิชน หทยานนฺททาน นิทาเน ชินวํสทีเป สนฺติเกนิทาเน ภควโต ธาตุปรินิพฺพานปฺปวตฺติปริทีโป ติํสติโมสโคฺคฯ
</ol></p>

</p>





