<h1>ทาฐาวํโส</h1>
<ol>
<li>
วิสารทํ วาทปถาติ วตฺตินํ,  
  
ติโลกปโชฺชตมสยฺหสาหินํ;  
  
อเสส เญยฺยาวรณปฺปหายินํ,  
  
นมามิ สตฺถารมนนฺตโคจรํฯ  
</li>
  
<li>
ติโลก นาถปฺปภวํ ภยาปหํ,  
  
วิสุทฺธวิชฺชาจรเณหิ เสวิตํ;  
  
ปปญฺจ สํโยชนพนฺธนจฺฉิทํ,  
  
นมามิ ธมฺมํ นิปุณํ สุทุทฺทสํฯ  
</li>
  
<li>
ปสาทมเตฺตน’ปิ ยตฺถ ปาณิโน,  
  
ผูสนฺติ ทุกฺขกฺขยมจฺจุตํ ปทํ;  
  
ตมาหุเณยฺยํ สุสมาหิตินฺทฺริยํ,  
  
นมามิ สงฺฆํ มุนิราชสาวกํฯ  
</li>
  
<li>
วิภุสยํ กาฬกนาครนฺว ยํ,  
  
ปรกฺกโม การุณิโก จมูปติ;  
  
คเวสมาโน ชินสาสนสฺส โย,  
  
วิรูฬฺหิมตฺถญฺจ ชนสฺส ปตฺถยํฯ  
</li>
  
<li>
สุธามยูขามล ปณฺฑุวํสชํ,  
  
วิรูฬฺหสทฺธํ มุนิราชสาสเน;  
  
ปิยํ วทํ นีติปถานุวตฺตินิํ,  
  
สทา ปชานํ ชนิกํ’ว มาตรํฯ  
</li>
  
<li>
ปิยํ ปรกฺกนฺติภุชสฺส ราชิโน,  
  
มเหสิ มจฺจุนฺนตขุทฺธิสมฺปทํ;  
  
วิธาย ลีลาวติมิจฺฉิตตฺถทํ,  
  
อเสส ลงฺกาตลรชฺชลกฺขิยํฯ  
</li>
  
<li>
กุมารมาราธิตสาธุมนฺตินํ,  
  
มหาทยํ ปณฺฑุนรินฺท วํสชํ;  
  
วิธาย สทฺธํ มธุรินฺทนามกํ,  
  
สุสิกฺขีตํ ปาวจเน กลาสุ จฯ  
</li>
  
<li>
นรินฺทสุญฺญํ สุจิรํ ติสีหฬํ,  
  
อิติปฺปตีตํ อยสํ อปานุทิ;  
  
จิรํ ปณีเตน จ จิวราทินา,  
  
สุสญฺญเต สํยมิโน อตปฺปยิฯ  
</li>
  
<li>
จิรฎฺฐิติํ ปาวจนสฺส อิจฺฉตา,  
  
กตญฺญุนา วิกฺกม พุทฺทิสาลินา;  
  
สตีมตา จนฺทิม พนฺธุกิตฺตินา,  
  
สคารวํ เตน’ภียาจิโต อหํฯ  
</li>
  
<li>
สเทส ภาสาย กวีหิ สีหเฬ,  
  
กตมฺปิ วํสํ ชินทนฺตธาตุยา;  
  
นิรุตฺติยา มาคธิกาย วุทฺธิยา,  
  
กโรมิ ทีปนฺตรวาสินํ อปิฯ  
</li>
  
<li>
ชีโน’ยมิเทฺธ อมรวฺหเย ปุเร,  
  
กทาจิ หุตฺวาน สุเมธนามโก;  
  
สเวทเวทงฺควิภาคโกวิโท,  
  
มหทฺธเน วิปฺปกุลมฺหิ มาณโวฯ  
</li>
  
<li>
อหญฺหิ ชาติพฺยสเนน ปีฬิโต,  
  
ชราภิภุโต มรเณน โอตฺถโฎ;  
  
สิวํ ปทํ ชาติชราทินิสฺสฎํ,  
  
คเวสยิสฺสํ’ติ รโห วิจินฺติยฯ  
</li>
  
<li>
อเนกสงฺขํ ธนธญฺญสมฺปทํ,  
  
ปติฎฺฐเปตฺวา กปเณสิ ทุจฺจชํ;  
  
อนปฺปเก เปมภรานุพนฺธิโน,  
  
วิหาย มิเตฺต จ สุเตจ พนฺธเวฯ  
</li>
  
<li>
ปหาย กาเม นิขิเล มโนรเม,  
  
ฆราภินิกฺขมฺม หิมาจลนฺติเก;  
  
มหีธรํ ธมฺมิกนาม วิสฺสุตํ,  
  
อุเปจฺจ นานาตรุราชิภุสิตํฯ  
</li>
  
<li>
มโนนุกูเล สุรราชนิมฺมีเต,  
  
อสมฺมิคานํ อคติมฺหิ อสฺสเม;  
  
นิวตฺตจีโร อชินกฺขิปํ วหํ,  
  
ชฎาธโร ตาปส เวสมคฺคหีฯ  
</li>
  
<li>
สุสญฺญตโตฺตปริวาริ ตินฺทฺริโย,  
  
ผลาผลาทีหิ ปวตฺตยํ ตนุํ;  
  
คโต อภิญฺคฺญาสุ จ ปารมิํ วสี,  
  
ตหิํ สมาปตฺติ สุขํ อวินฺทิ โสฯ  
</li>
  
<li>
สุสชฺชิเต รมฺมปุราธิวาสินา,  
  
มหาชเนน’ตฺตมเนน อญฺชเส;  
  
ปถปฺปเทเส อภิยนฺตมตฺตโน,  
  
อนิฎฺฐิเตเยว สุเมธ ตาปโสฯ  
</li>
  
<li>
อคาธเญโยฺยทธีปารทสฺสินํ,  
  
ภวนฺตคุํ นิพฺพนถํ วินายกํ;  
  
อเนกขีณาสวลกฺขเสวิตํ,  
  
กทา จิ ทีปงฺกรพุทฺธมทฺทสฯ  
</li>
  
<li>
ตโต สสงฺฆสฺส ติโลกภตฺตุโน,  
  
ปริจฺจชิตฺวาน ตนุมฺปิ ชีวิตํ;  
  
ปสารยิตฺวาน ชฎาชินาทิกํ,  
  
วิธาย เสตุํ ตนุเมว ปลฺลเลฯ  
</li>
  
<li>
อนกฺกมิตฺวา กลลํ มหาทเย,  
  
สภิกฺขุโก คจฺจตุ ปิฎฺฐิยา อิติ;  
  
อธิฎฺฐหิตฺวาน นิปนฺนโก ตหิํ,  
  
อนาถ เมตํ ติภวํ สเมกฺขิยฯ  
</li>
  
<li>
ทยาย สโญฺจทิตมานโส ชเน,  
  
ภวณฺณวา อุทฺธริตุํ ทุขทฺทิเต;  
  
อกาสิ สโมฺพธิปทสฺส ปตฺติยา,  
  
มหาภินีหารมุทคฺควิกฺกโมฯ  
</li>
  
<li>
อโถ วิทิตฺวา วสิโน ตมาสยํ,  
  
อทาสิ โส วฺยากรณํ มหามุนิ;  
  
ตโต ปุรํ ตมฺหิ ตถาคเต คเต,  
  
สยํวสี สมฺมสิ ปารมิคุเณฯ  
</li>
  
<li>
ตโต จ กปฺปานมลีนวิกฺกโม,  
  
อสํขิเย โส จตุโร สลกฺขเก;  
  
ตหิํ ตหิํ ชาติสุ โพธิปาจเน,  
  
วิสุทฺธสมฺภารคุเณ อปูรยิ;  
  
อถาภิชาโต ตุสิเต มหายโส,  
  
วิสุทฺธสโมฺพธิปโทปลทฺธิยา;  
  
อุทิกฺขมาโน สมยํ ทยาธโน,  
  
จิรํ วิภุติํ อนุโภสิ สพฺพโสฯ  
</li>
  
<li>
สหสฺสสงฺขา ทสจกฺกวาลโต,  
  
สมาคตาเนกสุราธิปาทิหิ;  
  
อุทคฺคุทเคฺคหิ ชินตฺตปตฺติยา,  
  
สคารวํ โส อภิคมฺม ยาจิโตฯ  
</li>
  
<li>
ตโต จวิตฺวา กปิฬวฺหเย ปุเร,  
  
สทา สโต สกฺยกุเลกเกตุโน;  
  
อโหสิ สุโทฺธทนภุมิภตฺตุโน,  
  
มหาทิมายาย มเหสิยา สุโตฯ  
</li>
  
<li>
วิชาตมโตฺต’ว วสุนฺธราย โส,  
  
ปติฎฺฐหิตฺวาน ทิสา วิโลกยี;  
  
ตทา อเหสุํ วิวฎงฺคนา ทิสา,  
  
อปูชยุํ ตตฺถ จ เทวมานุสาฯ  
</li>
  
<li>
อาธารยุํ อาตปวารณาทิกํ,  
  
อทิสฺสมานาว นภมฺภิ เทวตา;  
  
ปทานิ โส สตฺต จ อุตฺตรามุโข,  
  
อุเปจฺจ นิจฺฉารยิ วาจมาสภิํฯ  
</li>
  
<li>
ยถตฺถสิทฺธตฺตกุมารนามโก,  
  
มหพฺพโล โยพฺพนหาริวิคฺคโห;  
  
อุตุตฺตยานุจฺฉวิเกสุ ตีสุ โส,  
  
นุโภสิ ปาสาทวเรสุ สมฺปทํฯ  
</li>
  
<li>
กทาจิ อุยฺยานปเถ ชราหตํ,  
  
ตถาตุรํ กาลกตญฺจ สํยมิํ;  
  
กเมน ทิสฺวาน วิรตฺตมานโส,  
  
ภเวสุ โส ปพฺพชิตุํ อกามยิฯ  
</li>
  
<li>
สปุปฺผทีปาทีกเรหิ รตฺติยํ,  
  
ปุรกฺขโต โส ติทิวาธิวาสิหิ;  
  
สฉนฺนโก กนฺตกวาชิยานโต,  
  
ตโต มหาการุณิโก’ภินิกฺขมิฯ  
</li>
  
<li>
กเมน ปตฺวาน อโนมมาปคํ,  
  
สุโธตมุตฺตาผลหาริเสกเต;  
  
ปติฎฺฐหิตฺวา วรโมฬิพนฺธนํ,  
  
สิตาสิลูนํ คคเน สมุกฺขิปีฯ  
</li>
  
<li>
ปฎิคฺคเหตฺวา ติทสานมิสฺสโร,  
  
สุวณฺนจโงฺคฎวเรน ตํ ตทา;  
  
ติโยชนํ นีลมณีหิ เจติยํ,  
  
อกาสิ จูฬามณิมตฺตโน ปุเรฯ  
</li>
  
<li>
ตโต ฆฎีการสโรชโยนินา,  
  
สมาหฎํ ธารยี จีวราทิกํ;  
  
อโถ สกํ วตฺถยุคํ นภตฺถเล,  
  
ปสตฺถเวสคฺคหโณ สมุกฺขิปีฯ  
</li>
  
<li>
ปฎิคฺคเหตฺวาน ตมมฺพุชาสโน,  
  
มหิทฺธิโก ภตฺติภเรน โจทิโต;  
  
สเก ภเว ทฺวาทสโยชนํ อกา,  
  
มณีหิ นีลาทิหิ ทุสฺสเจติยํฯ  
</li>
  
<li>
สุสญฺญตโตฺต สติมา ชิตินฺทฺริโย,  
  
วินีตเวโส รสเคธวชฺชิโต;  
  
ฉหายนาเนว อโนมวิกฺกโม,  
  
มหาปธานํ ปทหิตฺถ ทุกฺกรํฯ  
</li>
  
<li>
วิสาขมาสสฺสถ ปุณฺณมาสิยํ,  
  
อุเปจฺจ มูลํ สหชาย โพธิยา;  
  
ติณาสเน จุทฺทสหตฺถสมฺมิเต,  
  
อธิฎฺฐหิตฺวา วีริยํ นิสชฺชิ โสฯ  
</li>
  
<li>
อวตฺถรนฺติํ วสุธํจ อมฺพรํ,  
  
วิรูปเวสคฺคหเณน ภิํสนํ;  
  
ปกมฺปยโนฺต สธราธรํ มหิํ,  
  
ชิโน ปโทเส’ชินิ มารวาหิณิํฯ  
</li>
  
<li>
สุราสุรพฺรหฺมคเณหิ สชฺชิเต,  
  
ชคตฺตเย ปุปฺผมยคฆิกาทินา;  
  
ปวตฺตมาเน สุรทุนฺทุภิสฺสเร,  
  
อพุชฺฌิโพธิํ รชนีปริกฺขเยฯ  
</li>
  
<li>
ตทา ปกมฺปิํสุ สเสลกานนา,  
  
สหสฺสสํขา ทสโลกธาตุโย;  
  
อคญฺชิ โส โลณปโยธิ สาธุตํ,  
  
มหาวภาโส ภุวเนสุ ปตฺถรีฯ  
</li>
  
<li>
ลภิํสุ อนฺธา วิมเล วิโลจเน,  
  
สุณิํสุ สเทฺท พธิราปิ ชาติยา;  
  
ลปิํสุ มูคา วจเนน วคฺคุนา,  
  
จริํสุ เขลํ ปทสา’ว ปงฺคุลาฯ  
</li>
  
<li>
ภวิํสุ ขุชฺชา อุชุโสมฺมวิคฺคหา,  
  
สิขี’ปิ นิพฺพายิ อวีจิอาทิสุ;  
  
อปาคมุํ พนฺธนโต’ปิ ชนฺตโว,  
  
ขุทาทิกํ เปตภวา อปกฺกมีฯ  
</li>
  
<li>
สมิํสุ โรควฺยสนานิ ปาณินํ,  
  
ภยํ ติรจฺจานคเต น ปีฬยี;  
  
ชนา อเหสุํ สขิลา ปิยํวทา,  
  
ปวตฺตยุํ โกญฺจนทํ มตงฺคชาฯ  
</li>
  
<li>
หยา จ เหสิํสุ ปหฎฺฐมานสา,  
  
นทิํสุ สพฺพา สยเมว ทุนฺทุภี;  
  
รวิํสุ เทหาภรณานิ ปาณินํ,  
  
ทิสา ปสีทิํสุ สมา สมนฺตโตฯ  
</li>
  
<li>
ปวายิ มโนฺท สุขสีตมารุโต,  
  
ปวสฺสิ เมโฆ’ปิ อกาลสมฺพโว;  
  
ชหิํสุ อากาสคติํ วิหงฺคมา,  
  
มหิํ สมุภิชฺชชลํ สมุฎฺฐหีฯ  
</li>
  
<li>
อสนฺทมานา’ว ฐิตา สวนฺติโย,  
  
นเภ วิโรจิํสุ อเสสโชติโย;  
  
ภวา อเหสุํ วิวฎา สมนฺตโต,  
  
ชนสฺส นาสุํ วจนูปปตฺติโยฯ  
</li>
  
<li>
สเมกฺขตํ นาวรณา นคาทโย,  
  
ปวายิ คโนฺธ อปิ ทิพฺพสมฺมโต;  
  
ทุมา อเหสุํ ผลปุปฺผ ธาริโน,  
  
อโหสิ ฉโนฺน กมเลหิ อณฺณโวฯ  
</li>
  
<li>
ถเลสุ โตเยสุ จ ปุปฺผมานกา,  
  
วิจิตฺตปุปฺผา วิกสิํสุ สพฺพถา;  
  
นิรนฺตรํ ปุปฺผสุคนฺธวุฎฺฐิยา,  
  
อโหสิ สพฺพํ วสุธมฺพรนฺนรํฯ  
</li>
  
<li>
นิสชฺช ปลฺลงฺกวเร ตหิํ ชิโน,  
  
สุขํ สมาปตฺติวิหารสมฺภวํ;  
  
ตโต’นุโภโนฺต สุจิราภิปตฺถิตํ,  
  
ทินานิ สเตฺตว อติกฺกมาปยีฯ  
</li>
  
<li>
สมุปฺปติตฺวา คคณงฺคนํ ตโต,  
  
ปทสฺสยิตฺวา ยมกํ มหามุนิ;  
  
สปาฎิหีรํ ติทิวาธิวาสินํ,  
  
ชินตฺตเน สํสยิตํ นิรากริฯ  
</li>
  
<li>
อโถตริตฺวาน ชยาสนสฺส โส,  
  
ฐิโต’ว ปุพฺพุตฺตรกณฺณนิสฺสิโต;  
  
ทินานิ สตฺตานิมิเสน จกฺขุนา,  
  
ตมาสนํ โพธิตรุํจ’ปูชยิฯ  
</li>
  
<li>
อถ’นฺตราเฬ มณิจงฺกเม ชิโน,  
  
ฐิตปฺปเทสสฺส จ อาสนสฺส จ;  
  
มหารเห เทววราภินิมฺมิเต,  
  
ทินานิ สเตฺตว อกาสิ วงฺกมํฯ  
</li>
  
<li>
ตโต ทิสายํ อปราย โพธิยา,  
  
อุปาวิสิตฺวา รตนาลเย ชิโน;  
  
สมนฺตปฎฺฐานนยํ วิจินฺตยํ,  
  
ทินานิ สเตฺตว สวีตินามยิฯ  
</li>
  
<li>
วินิคฺคโต สตฺถุสรีรโต ตทา,  
  
ชุติปฺปพโนฺธ ปฎิพนฺธวชฺชิโต;  
  
ปมาณสุญฺญาสุ จ โลกธาตุสุ,  
  
สมนฺตโต อุทฺธมโธ จ ปตฺถรีฯ  
</li>
  
<li>
วฎสฺส มูเล อชปาลสญฺญิโน,  
  
สุขํ ผุสโนฺต ปวิเวกสมฺภวํ;  
  
วินายโก สตฺต วิหาสิ วาสเร,  
  
อนนฺตทสฺสี สุรราชปูชิโตฯ  
</li>
  
<li>
วิหาสิ มูเล มุจลินฺทสาขิโน,  
  
นิสชฺช โภคาวลิมนฺทิโรทเร;  
  
วิกิณฺณปุเปฺผ มุจลินฺทโภคิโน,  
  
สมาธินา วาสรสตฺตกํ ชิโนฯ  
</li>
  
<li>
ทุเม’ปิ ราชายตเน สมาธินา,  
  
วิหาสิ รตฺตินฺทิว สตฺตกํ มุนิ;  
  
สหสฺสเนโตฺต อถ ทนฺตโปณกํ,  
  
มุโขทกญฺจาปิ อทาสิ สตฺถุโนฯ  
</li>
  
<li>
ตโต มหาราชวเรหิ อาภตํ,  
  
สิลามยํ ปตฺต จตุกฺกเมกกํ;  
  
วิธาย มตฺถํ มธุปิณฺฑิกํ ตหิํ,  
  
ปฎิคฺคเหตฺวาน สวาณิชาหฎาฯ  
</li>
  
<li>
กตนฺนกิโจฺจ สรเณสุ เต อุโภ,  
  
ปติฎฺฐเปตฺวาน ตปสฺสุภลฺลิเก;  
  
อทาสิ เตสํ อภิปูชิตุํ สกํ,  
  
ปรามสิตฺวาน สิรํ สิโรรุเหฯ  
</li>
  
<li>
วฎสฺสมุเล อชปาลสญฺญิโน,  
  
สหมฺปตีพฺรหฺมวเรน ยาจิโต;  
  
ชนสฺส กาตุํ วรธมฺมสงฺคหํ,  
  
อคญฺฉิ พาราณสิเมกโก มุนิฯ  
</li>
  
<li>
คนฺตฺวา โส ธมฺมราชา วนมิสิปตนํ สญฺญตานํ นิเกตํ,  
  
ปลฺลงฺกสฺมิํ นิสิโนฺน ตหิมวิจลิตฎฺฐานสมฺปาทิตมฺหิ;  
  
อาสาเฬฺห ปุณฺณมายํ สิตรุจิรุจิยา โชติเต จกฺกวาเฬ,  
  
เทวพฺรหฺมาทิกานํ ทุริตมลหรํ วตฺตยิ ธมฺมจกฺกํฯ  
</li>
  
<li>
สุตฺวา สทฺธมฺมมคฺคํ ติภูวนกุหราโภควิตฺถาริกํ ตํ,  
  
อญฺญาโกณฺฑญฺญนามทฺวิชมุนิปมุขาฎฺฐารสพฺรหฺมโกฎี;  
  
อญฺญาสุํ มคฺคธมฺมํ ปริมิตรหิเต จกฺกวาเฬ อุฬาโร,  
  
โอภาโส ปาตุภุโต สปทิ พหุวิธํ อาสิ อเจฺฉรกญฺจฯ  
</li>
  
ปฐโม ปริเจฺฉโทฯ  
</li>
  
<li>
ตโต ปฎฺฐาย โส สตฺถา วิเนโนฺต เทวมานุเส,  
  
โพธิโต ผุสฺสมาสมฺหิ นวเม ปุณฺณมาสิยํฯ  
</li>
  
<li>
ลงฺกมาคมฺม คงฺคาย ตีเร โยชนวิตฺถเต,  
  
มหานาควนุยฺยาเน อายาเมน ติโยชเนฯ  
</li>
  
<li>
ยกฺขานํ สมิติํ คนฺตฺวา ฐตฺวาน คคเน ตหิํ;  
  
วาตนฺธการวุฎฺฐิหิ กตฺวา ยเกฺข ภยทฺทิเตฯ  
</li>
  
<li>
ลทฺธาภเยหิ ยเกฺขหิ เตหิ ทินฺนาย ภุมิยา;  
  
จมฺมขณฺฑํ ปสาเรตฺวา นิสีทิตฺวาน ตงฺขเณฯ  
</li>
  
<li>
จมฺมขณฺฑํ ปทิตฺตคฺคิ ชาลามาลาสมากุลํ;  
  
อิทฺธิยา วฑฺฒยิตฺวาน ยาว สินฺธุํ สมนฺตโตฯ  
</li>
  
<li>
ชเวน สินฺธุเวลาย ราสิภุเต นิสาจเร;  
  
คิริทีปมิธาเนตฺวา ปติฎฺฐาเปสิ เต ตหิํฯ  
</li>
  
<li>
เทสยิตฺวา ชิโน ธมฺมํ ตทา เทวสมาคเม;  
  
พหุนฺนํ ปาณโกฎีนํ ธมฺมาภิสมยํ อกาฯ  
</li>
  
<li>
มหาสุมนเทวสฺส เสเล สุมนกูฎเก;  
  
ทตฺวา นมสฺสิตุํ เกเส อคา เชตวนํ ชิโนฯ  
</li>
  
<li>
ปติฎฺฐเปตฺวา เต สตฺถุ นิสินฺนาสนภุมิยํ;  
  
อินฺทนีลมยํ ถูปํ กริตฺวา โส อปูชยิฯ  
</li>
  
<li>
นิสฺสาย มณิปลฺลงฺกํ ปพฺพตณฺณววาสิโน;  
  
ทิสฺวา ยุทฺธตฺถิเก นาเค จูโฬทร มโหทเรฯ  
</li>
  
<li>
โพธิโต ปญฺจเม วเสฺส จิตฺตมาเส มหามุนิ;  
  
อุโปสเถ กาลปเกฺข นาคทีปมุปาคมีฯ  
</li>
  
<li>
ตทา สมิทฺธิสุมโน เทโว เชตวเน ฐิตํ;  
  
อตฺตโน ภวนํเยว ราชายตนปาทปํฯ  
</li>
  
<li>
อินฺทนีลทฺทิกูฎํ’ว คเหตฺวาตุฎฺฐมานโส;  
  
ธารยิตฺวา สหาคญฺฉิ ฉตฺตํ กตฺวาน สตฺถุโนฯ  
</li>
  
<li>
อุภินฺนํ นาคราชูนํ วตฺตมาเน มหาหเว;  
  
นิสิโนฺน คคเน นาโถ มาปยิตฺถ มหาตมํฯ  
</li>
  
<li>
อาโลกํ ทสฺสยิตฺวาถ อสฺสาเสตฺวาน โภคิโน;  
  
สามคฺคิกรณํ ธมฺมํ อภาสิ ปุริสาสโภฯ  
</li>
  
<li>
อสีติโกฎิโย นาคา อจลมฺพุธิวาสิโน;  
  
ปติฎฺฐหิํสุ มุทิตา สีเลสุ สรเณสุ จฯ  
</li>
  
<li>
ทตฺวาน มณิปลฺลงฺกํ สตฺถุโน ภุชคาธิปา;  
  
ตตฺถาสีนํ มหาวีรํ อนฺนปาเนหิ ตปฺปยุํฯ  
</li>
  
<li>
ปติฎฺฐเปตฺวา โส ตตฺถ ราชายตนปาทปํ;  
  
ปลฺลงฺกํ ตญฺจ นาคานํ อทาสิ อภิปูชิตุํฯ  
</li>
  
<li>
โพธิโต อฎฺฐเม วเสฺส เวสาเข ปุณฺณมาสิยํ;  
  
มณิอกฺขิกนาเมน นาคิเนฺทน นิมนฺติโตฯ  
</li>
  
<li>
นาคราชสฺส ตเสฺสว ภวนํ สาธุ สชฺชีตํ;  
  
กลฺยาณิยํ ปญฺจภิกฺขู สเตหิ สห อาคมิฯ  
</li>
  
<li>
กลฺยาณิเจติยฎฺฐาเน กเต รตน มณฺฑเป;  
  
มหารหมฺหิ ปลฺลเงฺก อุปาวิสิ นราสโภฯ  
</li>
  
<li>
ทิเพฺพหิ ขชฺชโภเชฺชหิ สสงฺฆํ โลกนายกํ;  
  
สนฺตเปฺปสิ ผณิโนฺท โส ภุชเงฺคหิ ปุรกฺขโตฯ  
</li>
  
<li>
เทสยิตฺวาน สทฺธมฺมํ สคฺคโมกฺขสุขาวหํ;  
  
โส สตฺถา สุมเน กูเฎ ทเสฺสสิ ปทลญฺฉนํฯ  
</li>
  
<li>
ตโต ปพฺพตปาทมฺหิ สสโงฺฆ โส วินายโก;  
  
ทิวาวิหารํ กตฺวาน ทีฆวาปิํ อุปาคมิฯ  
</li>
  
<li>
ถูปฎฺฐาเน ตหิํ พุโทฺธ สสโงฺฆ’ภินิสีทิย;  
  
สมาปตฺติ สมุพภุตํ อวินฺทิ อสมํ สุขํฯ  
</li>
  
<li>
มหาโพธิตรุฎฺฐาเน สมาธิํ อปฺปยิ ชิโน;  
  
มหาถูปปฺปเทเส จ วิหริตฺถ สมาธินาฯ  
</li>
  
<li>
ถูปารามมฺหิ ถูปสฺส ฐาเน ฌานสุเขน โส;  
  
สภิกฺขุสโงฺฆ สมฺพุโทฺธ มุหุตฺตํ วีตินามยีฯ  
</li>
  
<li>
สิลาถุปปฺปเทสมฺหิ ฐตฺวากาลาวิทู มุนิ;  
  
เทเว สมนุสาสิตฺวา ตโต เชตวนํ อคาฯ  
</li>
  
<li>
อคิโทฺธ ลาภสกฺกาเร อสยฺหมวมานนํ;  
  
สหโนฺต เกวลํ สพฺพ โลกนิตฺถรณตฺถิโกฯ  
</li>
  
<li>
สํวจฺฉรานิ ฐตฺวาน จตฺตาฬีสญฺจ ปญฺจ จ;  
  
เทสยิตฺวาน สุตฺตาทิ นวงฺคํ สตฺถุสาสนํฯ  
</li>
  
<li>
ตาเรตฺวา ภวกนฺตารา ชเน สงฺขฺยาติวตฺติโน;  
  
พุทฺธกิจฺจานิ สพฺพานิ นิฎฺฐาเปตฺวาน จกฺขุมาฯ  
</li>
  
<li>
กุสินาราปุเร รญฺญํ มลฺลานมุปวตฺตเน;  
  
สาลวนมฺหิ ยมกสาลรุกฺขานมนฺตเรฯ  
</li>
  
<li>
มหารเห สุปญฺญเตฺต มเญฺจ อุตฺตรสีสกํ;  
  
นิปโนฺน สีหเสยฺยาย เวสาเข ปุณฺณมาสิยํฯ  
</li>
  
<li>
เทเสตฺวา ปฐเม ยาเม มลฺลานํ ธมฺมมุตฺตมํ;  
  
สุภทฺทํ มชฺฌิเม ยาเม ปาเปตฺวา อมตํ ปทํฯ  
</li>
  
<li>
ภิกฺขุ ปจฺฉิมยามมฺหิ ธมฺมกฺขเนฺธ อเสสเก;  
  
สงฺคยฺห โอวทิตฺวาน อปฺปมาท ปเทน จฯ  
</li>
  
<li>
ปจฺจุสสมเย ฌานสมาปตฺติวิหารโต;  
  
อุฎฺฐาย ปรินิพฺพายิ เสโสปาทิวิวชฺชิโตฯ  
</li>
  
<li>
มหีกมฺปาทโย อาสุํ ตทา อจฺฉริยาวหา;  
  
ปูชาวิเสสา วตฺติํสุ เทวมานุสกา พหูฯ  
</li>
  
<li>
ปรินิพฺพาณสุตฺตเนฺต วุตฺตานุกฺกมโต ปน;  
  
ปูชาวิเสโส วิเญฺญโยฺย อิจฺฉเนฺตหิ อเสสโตฯ  
</li>
  
<li>
อหเตหิ จ วเตฺถหิ เวเฐตฺวา ปฐมํ ชินํ;  
  
เวฐยิตฺวาน กปฺปาสปิจุนา วิหเตน จฯ  
</li>
  
<li>
เอวํ ปญฺจสตกฺขตฺตุํ เวฐยิตฺวาน สาธุกํ;  
  
ปกฺขิปิตฺวา สุวณฺณาย เตลปุณฺณาย โทณิยาฯ  
</li>
  
<li>
วีสํหตฺถสตุเพฺพธํ คนฺธทารูหิ สงฺขตํ;  
  
อาโรปยิํสุ จิตกํ มลฺลานํ ปมุขา ตทาฯ  
</li>
  
<li>
มหากสฺสปเถเรน ธมฺมราเช อวนฺทิเต;  
  
จิตกํ มา ชลิตฺถาติ เทวธิฎฺฐานโต ปนฯ  
</li>
  
<li>
ปาโมกฺขา มลฺลราชูนํ วายมโนฺตป’เนกธา;  
  
จิตกํ ตํ น สกฺขิํสุ คาหาเปตุํ หุตาสนํฯ  
</li>
  
<li>
มหากสฺสปเถเรน อธิฎฺฐาเนน อตฺตโน;  
  
วตฺถาทีนิ มหาโทณิํ จิตกญฺจ มหารหํฯ  
</li>
  
<li>
ทฺวิธา กตฺวาน นิกฺขมฺม สกสีเส ปติฎฺฐิตา;  
  
วนฺทิตา สตฺถุโน ปาทา ยถาฎฺฐาเน ปติฎฺฐิตาฯ  
</li>
  
<li>
ตโต เทวานุภาเวน ปชฺชลิตฺถ จิตานโล;  
  
น มสิ สตฺถุเทหสฺส ทฑฺฒสฺสาสิ น ฉาริกาฯ  
</li>
  
<li>
ธาตุโย อวสิสฺสิํสุ มุตฺตาภา กญฺจนปฺปภา;  
  
อทิฎฺฐาเนน พุทฺธสฺส วิปฺปกินฺณา อเนกธาฯ  
</li>
  
<li>
อุณฺหีสํ อกฺขกา เทฺว จ จตโสฺส ทนฺตธาตุโย;  
  
อิเจฺจตา ธาตุโย สตฺต วิปฺปกิณฺณา น สตฺถุโนฯ  
</li>
  
<li>
อากาสโต ปติตฺวาปิ อุคฺคนฺตฺวาปิ มหีตลา;  
  
สมนฺตา ชลธาราโย นิพฺพาเปสุํ จิตานลํฯ  
</li>
  
<li>
เถรสฺส สาริปุตฺตสฺส อเนฺตวาสิ มหิทฺธิโก;  
  
สรภุนามโก เถโร ปภินฺน ปฎิสมฺภิโทฯ  
</li>
  
<li>
คีวาธาตุํ คเหตฺวาน จิตโต มหิยงฺคเณ;  
  
ปติฎฺฐเปตฺวา ถูปมฺหิ อกา กญฺจุกเจติยํฯ  
</li>
  
<li>
เขมวฺหโย การุณิโก ขีณสํโยชโน มุนิ;  
  
จิตกา โต ตโต วามทาฐาธาตุํ สมคฺคหิฯ  
</li>
  
<li>
อฎฺฐนฺนมถ ราชุนํ ธาตุอตฺถาย สตฺถุโน;  
  
อุปฺปนฺนํ วิคฺคหํ โทโณ สเมตฺวาน ทฺวิชุตฺตโมฯ  
</li>
  
<li>
กตฺวาน อฎฺฐ โกฎฺฐาเส ภาเชตฺวา เสสธาตุโย;  
  
อทาสิ อฎฺฐราชูนํ ตํ ตํ นครวาสินํฯ  
</li>
  
<li>
หฎฺฐตุฎฺฐา คเหตฺวาน ธาตุโย ตา นราธิปา;  
  
คนฺตฺวา สเก สเก รเฎฺฐ เจติยานิ อการยุํฯ  
</li>
  
<li>
เอกา ทาฐา สุริเนฺทน เอกา คนฺธารวาสิหิ;  
  
เอกา ภุชงฺคราชูหิ อาสิ สกฺกตปูชิตาฯ  
</li>
  
<li>
ทนฺตธาตุํ ตโต เขโม อตฺตนา คหิตํ อทา;  
  
ทนฺตปุเร กลิงฺคสฺส พฺรหฺมทตฺตสฺส ราชิโนฯ  
</li>
  
<li>
เทสยิตฺวาน โส ธมฺมํ เภตฺวา สพฺพา กุทิฎฺฐิโย;  
  
ราชานํ ตํ ปสาเทสิ อคฺคมฺภี รตนตฺตเยฯ  
</li>
  
<li>
อโชฺฌคาโฬฺห มุนินฺทสฺส ธมฺมามตมหณฺณวํ;  
  
โส นริโนฺทปวาเหสิ มลํ มจฺฉริยาทิกํฯ  
</li>
  
<li>
ปาวุสฺสโก ยถา เมโฆ นานา รตนวสฺสโต;  
  
ทาฬิทฺทิยนิทาฆํ โส นิพฺพาเปสิ นรุตฺตโมฯ  
</li>
  
<li>
สุวณฺณขจิตาลมฺพ มุตฺตาชาเลหิ โสภิตํ;  
  
กูฎาคารสตากีณฺณํ ตรุณาทิจฺจสนฺนิภํฯ  
</li>
  
<li>
นานารตนโสภาย ทุทิกฺขํ จกฺขุมูสนํ;  
  
ยานํ สคฺคาปวคฺคสฺส ปสาทาติสยาวหํฯ  
</li>
  
<li>
การยิตฺวาน โส ราชา ทาฐาธาตุนิเวสนํ;  
  
ธาตุปีฐญฺจ ตเตฺถว กาเรตฺวา รตนุชฺชลํฯ  
</li>
  
<li>
ตหิํ สมปฺปยิตฺวาน ทาฐาธาตุํ มเหสิโน;  
  
ปูชาวตฺถูหิ ปูเชสิ รตฺตินฺทิวมตนฺทิโตฯ  
</li>
  
<li>
อิติ โส สญฺจินิตฺวาน ปุญฺญสมฺภาร สมฺปทํ;  
  
ชหิตฺวา มานุสํ เทหํ สคฺคกายมลงฺกริฯ  
</li>
  
<li>
อนุชาโต ตโต ตสฺส กาสิราชวฺหโย สุโต;  
  
รชฺชํ ลทฺธา อมจฺจานํ โสกสลฺลมปานุทีฯ  
</li>
  
<li>
ปุปฺผคนฺธาทินา ทนฺตธาตุํ ตมภิปูชิย;  
  
นิจฺจํ มณิปฺปทีเปหิ โชตยิ ธาตุมนฺทิรํฯ  
</li>
  
<li>
อิเจฺจวมาทิํ โส ราชา กตฺวา กุสลสญฺจยํ;  
  
ชหิตฺวาน นิชํ เทหํ เทวินฺทปุรมชฺฌคาฯ  
</li>
  
<li>
สุนโนฺท นาม ราชิโนฺท อานนฺทชนโน สตํ;  
  
ตสฺส’ตฺรโช ตโต อาสิ พุทฺธสาสนมามโกฯ  
</li>
  
<li>
สมฺมาเนตฺวาน โส ทนฺตธาตุํ เญยฺยนฺตทสฺสิโน;  
  
มหตา ภตฺติโยเคน อคา เทวสหวฺยตํฯ  
</li>
  
<li>
ตโต ปรญฺจ อเญฺญ’ปิ พหโว วสุธาธิปา;  
  
ทนฺตธาตุํ มุนินฺทสฺส กเมน อภิปูชยุํฯ  
</li>
  
<li>
คุหสีววฺหโย ราชา ทุรติกฺกม สาสโน;  
  
ตโต รชฺชสิริํ ปตฺวา อนุคณฺหิ มหาชนํฯ  
</li>
  
<li>
สปรตฺถานภิเญฺญ โส ลาภสกฺการโลลุเป;  
  
มายาวิโน อวิชฺชเนฺธ นิคเนฺฐ สมุปฎฺฐหิฯ  
</li>
  
<li>
วสฺสารเตฺต ยถา จโนฺท โมหกฺขเนฺธน อาวโฎ;  
  
นาสกฺขี คุณรํสีหิ ชลิตุํ โส นราสโภฯ  
</li>
  
<li>
ธมฺมมคฺคา อเปเต’ปิ ปวิเฎฺฐ ทิฎฺฐิกานนํ;  
  
ตสฺมิํ สาธุปถํ อเญฺญ นาติวตฺติํสุ ปาณิโน  
</li>
  
<li>
เหมโตรณมาลาหิ ธเชหิ กทลิหิ จ;  
  
ปุปฺผคฆิเยหิ’เนเกหิ สเชฺชตฺวา นาครา ปุรํ  
</li>
  
<li>
มงฺคลตฺถุติ โฆเสหิ นจฺจคีตาทิเกหิ จ;  
  
เหมรูปิยปุเปฺผหิ คนฺธจุณฺณาทิเกหิ จฯ  
</li>
  
<li>
ปูเชนฺตา มุนิราชสฺส ทาฐาธาตุํ กุทาจนํ;  
  
อกํสุ เอกนิโคฺฆสํ สํวฎฺฎมฺพุธิสนฺนิภํฯ  
</li>
  
<li>
อุคฺฆาเฎตฺวา นริโนฺท โส ปาสาเท สิหปญฺชรํ;  
  
ปสฺสโนฺต ชนมทฺทกฺขี ปูชาวิธิปรายณํฯ  
</li>
  
<li>
อถามจฺจสภามเชตฺธ ราชา วิมฺภีต มานโส;  
  
โกตุหลากุโล หุตฺวา อิทํ วจนมพฺรวีฯ  
</li>
  
<li>
อเจฺฉรกํ กิเมตนฺนุ กีทิสํ ปาฎิหาริยํ;  
  
มเมตํ นครํ กสฺมา ฉณนิสฺสิตกํ อิติฯ  
</li>
  
<li>
ตโต อมโจฺจ อาจิกฺขิ เมธาวี พุทฺธมามโก;  
  
ราชิโน ตสฺส สมฺพุทฺธานุภาวมวิชานโตฯ  
</li>
  
<li>
สพฺพาภิภุสฺสพุทฺทสฺส ตนฺหาสงฺกยทสฺสิโน;  
  
เอสา ธาตุ มหาราช เขมเตฺถเรน อาหฎาฯ  
</li>
  
<li>
ตํ ธาตุํ ปูชยิตฺวาน ราชาโน ปุพฺพกา อิธ;  
  
กลฺยาณมิเตฺต นิสฺสาย เทวกายมุปาคมุํฯ  
</li>
  
<li>
นาคราปิ อิเม สเพฺพ สมฺปราย สุกตฺถิกา;  
  
ปูชยนฺติ สมาคมฺม ธาตุํ ตํ สตฺถุโน อิติฯ  
</li>
  
<li>
ตสฺสามจฺจสฺส โส ราชา สุตฺวา ธมฺมํ สุภาสิตํ;  
  
ทุลฺลทฺธีมลมุชฺฌิตฺวา ปสีทิ รตนตฺตเยฯ  
</li>
  
<li>
ธาตุปูชํ กโรโนฺต โส ราชา อจฺฉริยา วหํ;  
  
ติตฺถิเย ทุมฺมเน’กาสิ สุมเน เจตเร ชเนฯ  
</li>
  
<li>
อิเม อหิริกา สเพฺพ สทฺธาทิคุณวชฺชิตา;  
  
ถทฺธา สฐา จ ทุปฺปญฺญา สคฺคโมกฺขวิพนฺธกาฯ  
</li>
  
<li>
อิติ โส จินฺตยิตฺวาน คุหสีโว นราธิโป;  
  
ปพฺพาเชสิ สกา รฎฺฐา นิคเณฺฐ เต อเสสเกฯ  
</li>
  
<li>
ตโต นิคฺณฺฐา สเพฺพ’ปิ ฆตสิตฺตานลา ยถา;  
  
โกธคฺคิชลิตา’คญฺฉุํ ปุรํ ปาฎลิปุตฺตกํฯ  
</li>
  
<li>
ตตฺถ ราชา มหาเตโช ชมฺพุทีปสฺส อิสฺสโร;  
  
ปณฺฑุนาโม ตทา อาสิ อนนฺตพลวาหโณฯ  
</li>
  
<li>
โกธนฺธาถ นิคณฺฐา เต สเพฺพ เปสุญฺญการกา;  
  
อุปสงฺกมฺม ราชานํ อิทํ วจนมพฺรวูํฯ  
</li>
  
<li>
สพฺพเทวมนุเสฺสหิ วนฺทนีเย มหิทฺธิเก;  
  
สิวพฺรหฺมาทโย เทเว นิจฺจํ ตุเมฺห นมสฺสถฯ  
</li>
  
<li>
ตุยฺหํ สามนฺตภุปาโล คุหสีโว ปนาธุนา;  
  
นินฺทโนฺน ตาทิเส เทเว ฉวฎฺฐิํ วนฺทเต อิติฯ  
</li>
  
<li>
สุตฺวาน วจนํ เตสํ ราชา โกธวสานุโค;  
  
สูรํ สามนฺตภูปาลํ จิตฺตยานมถ’พฺรวีฯ  
</li>
  
<li>
กลิงฺครฎฺฐํ คนฺตฺวาน คุหสีวมิธานย;  
  
ปูชิตํ ตํ ฉวฎฺฐิญฺจ เตน รตฺตินฺทิวํ อิติฯ  
</li>
  
<li>
จิตฺตยาโน ตโต ราชา มหติํ จตุรงฺคินิํ;  
  
สนฺนยหิตฺวา สกํ เสนํ ปุรา ตมฺหาภินิกฺขมิฯ  
</li>
  
<li>
คนฺตฺวาน โส มหีปาโล เสนเงฺคหิ ปุรกฺขโต;  
  
ทนฺตปุรสฺสาวิทูเร ขนฺธาวารํ นิเวสยิฯ  
</li>
  
<li>
สุตฺวา อาคมนํ ตสฺส กลิโงฺค โส มหิปติ;  
  
คชินฺทปาภตาทิหิ ตํ โตเสสิ นราธิปํฯ  
</li>
  
<li>
หิตชฺฌาสยตํ ญตฺวา คุหสีวสฺส ราชิโน;  
  
ทนฺตปุรํ จิตฺตยาโน สทฺธิํ เสนาย ปาวิสิฯ  
</li>
  
<li>
ปาการโคปุรฎฺฎาลปาสาทคฆิกจิตฺติตํ;  
  
ทานสาลาหิ โส ราชา สมิทฺธํ ปุรมทฺทสฯ  
</li>
  
<li>
ตโต โส สุมโน คนฺตฺวา ปวิโฎฺฐ ราชมนฺทิรํ;  
  
คุหสีวสฺส อาจิกฺขิ ปณฺฑุราชสฺส สาสนํฯ  
</li>
  
<li>
สุตฺวาน สาสนํ ตสฺส ทารุณํ ทุรติกฺกมํ;  
  
ปสนฺนมุขวโณฺณ’ว จิตฺตยานํ สมพฺรวีฯ  
</li>
  
<li>
สพฺพโลกหิตตฺถาย มํสเนตฺตาทิทานโต;  
  
อนปฺปกเปฺป สมฺภาเร สมฺภริตฺวา อตนฺทิโตฯ  
</li>
  
<li>
เชตฺวา นมุจิโน เสนํ ปตฺวา สพฺพาสวกฺขยํ;  
  
อนาวรณญาเณน สพฺพธเมฺมสุ ปารคุฯ  
</li>
  
<li>
ทิฎฺฐธมฺมสุกสฺสาทํ อคเณตฺวาน อตฺตโน;  
  
ธมฺมนาวาย ตาเรสิ ชนตํ โย ภวณฺณวาฯ  
</li>
  
<li>
เทวาติเทวํ ตํ พุทฺธํ สรณํ สพฺพปาณินํ;  
  
ชโน หิ อวชานโนฺต อทฺธา โส วญฺจิโต อิติฯ  
</li>
  
<li>
อิเจฺจวมาทิํ สุตฺวาน โส ราชา สตฺถุวณฺณนํ;  
  
อานนฺทสฺสุปฺปพเนฺธหิ ปเวเทสิ ปสนฺนตํฯ  
</li>
  
<li>
คุหสีโว ปสนฺนํ ตํ จิตฺตยานํ อุทิกฺขิย;  
  
เตน สทฺธิํ มหคฺฆํ ตํ อคมา ธาตุมนฺทิรํฯ  
</li>
  
<li>
หริจนฺทนสมฺภุตํ ทฺวารพาหาทิเกหิ จ;  
  
ปวาฬวาฬมาลาหิ ลมฺพมุตฺตาลตาหิ จฯ  
</li>
  
<li>
อินฺทนีลกวาเฎหิ มณิกิงฺกิณิกาหิ จ;  
  
โสวณฺณกณฺณมาลาหิ โสภิตํ มณิถูปิกํฯ  
</li>
  
<li>
อุจฺจํ เวลุริยุพฺภาสิ ฉทนํ มกรากุลํ;  
  
ธาตุมนฺทิรมทฺทกฺขิ รตนุชฺชล ปีฐกํฯ  
</li>
  
<li>
ตโต เสตาตปตฺตสฺส เหฎฺฐา รตนจิตฺติตํ;  
  
ทิสฺวา ธาตุกรนฺฑญฺจ ตุโฎฺฐ วิมฺภยมชฺฌคาฯ  
</li>
  
<li>
ตโต กลิงฺคนาโถ โส วิวริตฺวา กรณฺฑกํ;  
  
มหีตเล นิหนฺตฺวาน ทกฺขิณํ ชานุมณฺฑลํฯ  
</li>
  
<li>
อญฺชลิํ ปคฺคเหตฺวาน คุเณ ทสพลาทิเก;  
  
สริตฺวา พุทฺธเสฎฺฐสฺส อกาสิ อภิยาจนํฯ  
</li>
  
<li>
คณฺฑมฺพรุกฺขมูลมฺหิ ตยา ติตฺถียมทฺทเน;  
  
ยมกํ ทสฺสยเนฺตน ปาฎิหาริยมพฺภุตํฯ  
</li>
  
<li>
ปุพฺพกายาทินิกฺขนฺตชลานลสมากุลํ;  
  
จกฺกวาฬงฺคณํ กตฺวา ชนา สเพฺพ ปสาทิตาฯ  
</li>
  
<li>
เทเสตฺวาน ตโย มาเส อภิธมฺมํ สุธาสินํ;  
  
นครํ โอตรเนฺตน สงฺกสฺสํ ตาวติํสโตฯ  
</li>
  
<li>
ฉตฺตวามรสงฺขาทิคาหเกหิ อเนกธา;  
  
พฺรหฺมเทวาสุราทีหิ ปูชิเตน ตยา ปนฯ  
</li>
  
<li>
ฐตฺวาน มณิโสปาเณ วิสฺสกมฺมาภินิมฺมิเต;  
  
โลกวิวรณํ นาม ทสฺสิตํ ปาฎิหาริยํฯ  
</li>
  
<li>
ตถาเนเกสุ ฐาเนสุ มุนิราช ตยาปุน;  
  
พหูนิ ปาฎิหิรานิ ทสฺสิตานิ สยมฺภุนาฯ  
</li>
  
<li>
ปาฎิหาริยมชฺชาปิ สคฺคโมกฺขสุขาวหํ;  
  
ปสฺสนฺตานํ มนุสฺสานํ ทสฺสนียํ ตยา อิติฯ  
</li>
  
<li>
อพฺภุคฺคนฺตฺวา คคณ กุหรํ จนฺทเลขาภิรามา,  
  
วิสฺสเชฺชนฺติ รชต ธวลา รํสิโย ทนฺตธาตุ;  
  
ธูปายนฺติ สปทิ พหุธา ปชฺชลนฺตี มุหุตฺตํ,  
  
นิพฺพายนฺตี นยนสุภคํ ปาฎิหีรํ อกาสิฯ  
</li>
  
<li>
อเจฺฉรํ ตํ ปรม รุจิรํ จิตฺตยาโน นริโนฺท,  
  
ทิสฺวา หโฎฺฐ จิรปริจิตํ ทิฎฺฐิชาลํ ชหิตฺวา;  
  
คนฺตฺวา พุทฺธํ สรณมสมํ สพฺพเสณีหิ สทฺธิํ,  
  
อคฺคํ ปุญฺญํ ปสวิ พหุธา ธาตุสมฺมานนายฯ  
</li>
  
ทุติโย ปริเจฺฉโท  
</li>
  
<li>
ตโต กลิงฺคาธิปติสฺส ตสฺสโสจิตฺตยาโนปรมปฺปตีโต;  
  
ตํ สาสนํ ปณฺฑุนราธิปสฺส ญาเปสิ ธีโร ทุรติกฺกมํ’ติฯ  
</li>
  
<li>
ราชาตโต ทนฺตปุรํ ธเชหิ ปุเปฺผหิ ธูเปหิ จ โตรเณหิ;  
  
อลงฺกริตฺวาน มหาวิตาน นิวาริตาทิจฺจมรีจิชาลํฯ  
</li>
  
<li>
อสฺสุปฺปพนฺธาวุตโลจเนหิ ปุรกฺขโต เนคม นาคเรหิ;  
  
สมุพฺพหโนฺต สิรสา นิเชน มหารหํ ธาตุกรณฺฑกํ ตํฯ  
</li>
  
<li>
สมุสฺสิโตทาร สิตาตปตฺตํ สโงฺขทโรทาต ตุรงฺคยุตฺตํ;  
  
รถํ นวาทิจฺจสมานวณฺณ มารุยฺห จิตฺตตฺถรณาภิรามํฯ  
</li>
  
<li>
อเนกสเงฺขหิ พเลหิ สทฺธิํ เวลาติวตฺตมฺพุธิสนฺนิเภหี;  
  
นิวตฺตมานสฺส พหุชฺชนสฺส วินาปิ เทหํ มนสานุยาโต  
</li>
  
<li>
สุสนฺถตํ สพฺพธิวาลุกาหิ สุสชฺชิตํ ปุณฺณ ฆฎาทิเกหิ;  
  
ปุปฺผาภิกิณฺณํ ปฎิปชฺชิ ทีฆํ สุวิตฺถตํ ปาฎลิปุตฺตมคฺคํฯ  
</li>
  
<li>
กลิงฺฆนาโถ กุสุมาทิเกหิ นเจฺจหิ คีเตหิ จ วาทิเตหิ;  
  
ทิเน ทิเน อทฺธนิ ทนฺตธาตุํ ปูเชสิ สทฺธิํ วนเทวตาหิฯ  
</li>
  
<li>
สุทุคฺคมํ สินฺธุมหีธเรหิ กเมน มทฺธานมติกฺกมิตฺวา;  
  
อาทาย ธาตุํ มนุชาธินาโถ อคา ปุรํ ปาฎลิ ปุตฺตนามํฯ  
</li>
  
<li>
ราชาธิราโช’ถ สภาย มเชฺฌ ทิสฺวาน ตํ วีตภยํ วิสงฺกํ;  
  
กลิงฺคราชํ ปฎิฆาภิภุโต อภาสิ เปสุญฺญกเร นิคเณฺฐ  
</li>
  
<li>
เทเว ชหิตฺวาน นมสฺสนีเย ฉวฎฺฐิเมเตน นมสฺสิตํ’ตํ;  
  
องฺคารราสิมฺหิ สโชติภูเต นิกฺขิปฺป ขิปฺปํ ทหถาธุเนติฯ  
</li>
  
<li>
ปหฎฺฐจิตฺตา’วตโต นิคณฺฐาราชงฺคเณ เต มหติํ คภีรํ;  
  
วีตจฺจิกงฺคารก ราสิ ปุณฺณํ องฺคารกาสุํ อภิสงฺขริํสุฯ  
</li>
  
<li>
สมนฺตโต ปชฺชลิตาย ตาย สโชติยา โรรุวเภรวาย;  
  
โมหนฺธภุตา อถ ติตฺถิยา เต ตํ ทนฺตธาตุํ อภินิกฺขิปิํสุฯ  
</li>
  
<li>
ตสฺสานุภาเวน ตมคฺคีราสิํ เหตฺวา สโรชํ รถจกฺกมตฺตํ;  
  
สมนฺตโต อุคฺคตเรณุชาล มุฎฺฐาสิ กิญฺชกฺข ภราภิรามํฯ  
</li>
  
<li>
ตสฺมิํ ขเณ ปงฺกช กณฺณิกาย ปติฎฺฐหิตฺวา ชินทนฺตธาตุ;  
  
กุนฺทาวทาตาหิ ปภาหิ สพฺพา ทิสา ปภาเสสิ ปภสฺสราหิฯ  
</li>
  
<li>
ทิสฺวาน ตํ อจฺฉริยํ มนุสฺสา ปสนฺนจิตฺตา รตนาทิเกหิ;  
  
สมฺปูชยิตฺวา ชินทนฺตธาตุํ สกํ สกํ ทิฎฺฐิมโวสฺสชิํสุฯ  
</li>
  
<li>
โส ปณฺฑุราชา ปน ทิฎฺฐิชาลํ จิรานุพทฺธํ อปริจฺจชโนฺต;  
  
ปติฎฺฐเปตฺวา’ธิกรญฺญเมตํ กุเฎน ฆาตาปยิ ทนฺตธาตุํฯ  
</li>
  
<li>
ตสฺสํ นิมุคฺคา’ธิกรญฺญเมสา อุปฑฺฒภาเค นจ ทิสฺสมานา;  
  
ปุพฺพาจลโฎฺฐ’ว สุธามรีจิ โชเตสิ รํสีหิ ทิสา สมนฺตาฯ  
</li>
  
<li>
ทิสฺวานุภาวํ ชินทนฺตธาตุ ยาปชฺชิ โส วิมฺภย มคฺคราชา;  
  
เอโก’ถ อิสฺสาปสุโต นิคโณฺฐ ตํ ราชราชานมิทํ อโวจฯ  
</li>
  
<li>
รามาทโย เทว ชนทฺทนสฺส นานาวตารา ภุวเน อเหสุํ;  
  
ตเสฺสกเทโส’จ อิทํ ฉวฎฺฐิโนเจ’นุภาโวกถมีทิโสติฯ  
</li>
  
<li>
อทฺธา มนุสฺสตฺตมุปาคตสฺส เทวสฺส ปจฺฉา ติทิวํ คตสฺส;  
  
เทเหกเทโส ฐปิโต หิตตฺถเมตนฺติ สจฺจํวจนํภเวยฺยฯ  
</li>
  
<li>
สํวณฺณยิตฺวาน คุเณ ปหูเต นารายณสฺส’สฺสมหิทฺธิกสฺส;  
  
นิมุคฺคเมตฺตา’ธิกรญฺญเมตํสมฺปสฺสโต เมพหินีหริตฺวาฯ  
</li>
  
<li>
สมฺปาทยิตฺวาน มหาชนานํ มุขานิ ปเงฺกรุหสุนฺทรานิ;  
  
ยฎิจฺฉิตํ คณฺหถ วตฺถุชาตํ อิจฺจาห ราชา มุขเร นิคเณฺฐฯ  
</li>
  
<li>
เต ติตฺถิยา วิณหุสุรํ คุเณหิ วิจิตฺต รูเปหิ อภิตฺถวิตฺวา;  
  
โตเยน สิญฺจิํสุ สฐา ตถาปิ ฐิตปฺปเทสา น จลิตฺถ ธาตุฯ  
</li>
  
<li>
ชิคุจฺฉมาโน อถ เต นิคเณฺฐ โส ธาตุยานีหรเณ อุปายํ;  
  
อเนฺวสมาโน วสุธาธินาโถ เภริํ จราเปสิ สเก ปุรมฺหิฯ  
</li>
  
<li>
นิมุคฺคเมตฺถา’ธิกรญฺญมชฺชิ โย ธาตุเมตํ พหิ นีหเรยฺย;  
  
ลทฺธาน โส อิสฺสริยํ มหนฺตํ รโญฺญสกาสาสุขเมสฺสตีติ  
</li>
  
<li>
สุตฺวา น ตํ เภริรวํอุฬารํปุญญฺญตฺถิโกพุทฺธพเลปสโนฺน;  
  
ตสฺมิํ ปุเร เสฎฺฐิสุโต สุภโทฺท ปาเวกฺขิรโญฺญ สมิติํ ปคโพฺภฯ  
</li>
  
<li>
ตมคฺคราชํ อถ โส นมิตฺวา สามาชิกานํ หทยงฺคมาย;  
  
ภาสาย สพฺพญฺญุคุณปฺปภาวํ วเณฺณสิ สารชฺชวิมุตฺต จิโตฺตฯ  
</li>
  
<li>
ภุมิํ กิณิตฺวา มหตา ธเนน มโนรมํ เชตวนํ วิหารํ;  
  
โย การยิตฺวาน ชินสฺส ทตฺวา อุปฎฺฐหิ ตํ จตุปจฺจเยหิฯ  
</li>
  
<li>
อนาถปิณฺฑิปฺปทเสฎฺฐิเสโฎฺฐโสทิฎฺฐธโมฺมปปิตามโหเม;  
  
ติโลกนาเถ มม ธมฺมราเช ตุเมฺห’ธุนาปสฺสถภตฺติภารํฯ  
</li>
  
<li>
อิตฺถํ นทิตฺวาน ปหูตปเญญฺญา กตฺวาน เอกํสมถุตฺตรียํ;  
  
มหีตลํ ทกฺขิณชานุเกน อาหจฺจ พทฺธญฺชลิโก อโวจฯ  
</li>
  
<li>
ฉทฺทนฺตนาโค สวิเสน วิโทฺธ สเลฺลน โย โลหิตมกฺขิ ตโงฺค;  
  
ฉพฺพณฺณรํสีหิ สมุชฺชลเนฺต เฉตฺวาน ลุทฺทาย อทาสิ ทเนฺตฯ  
</li>
  
<li>
สโส’ปิ หุตฺวาน วิสุทฺธสีโล อชฺฌตฺตทานาภิรโต ทฺวิชาย;  
  
โย’ทชฺชิเทหมฺปิ สกํ นิปจฺจ องฺคารราสิมฺหิ พุภุกฺขิตายฯ  
</li>
  
<li>
โย โพธิยา พาหิรวตฺถุทานา อติตฺตรูโป สิวิราช เสโฎฺฐ;  
  
อทาสิ จกฺขูนิ ปภสฺสรานิ ทฺวิชาย ชิณฺณาย อจกฺขุกายฯ  
</li>
  
<li>
โยขนฺติวาที’ปิ กลาพุราเช เฉทาปยเนฺต’ปิ สหตฺถปาทํ;  
  
ปริปฺลุตโงฺครุธิเร ติติกฺขิเมตฺตายมาโน ยสทายเก’วฯ  
</li>
  
<li>
โย ธมฺมปาโล อปิ สตฺตมาส ชาโตปทุเฎฺฐ ชนเกสกมฺหิ;  
  
การาปยเนฺต อสิมาลกมฺมํ จิตฺตํ น ทูเสสิ ปตาปราเชฯ  
</li>
  
<li>
สาขามิโค โย อสตา ปุเมน วเน ปปาตา สยมุทฺธเฎน;  
  
สิลาย ภิเนฺน’ปิ สเก ลลาเฎ ตํ เขมภุมิํ อนยิตฺถมูฬฺหํฯ  
</li>
  
<li>
รุเฎฺฐน มาเรน’ภินิมฺมิตมฺปิ องฺคารกาสุํ ชลิตํ วิหิชฺช;  
  
สมุฎฺฐิเต สชฺชุมหารวิเนฺท ฐตฺวาน โย เสฎฺฐิ อทาสิ ทานํฯ  
</li>
  
<li>
มิเคน เยนาเปวิชญฺญเมกํ ภีตํวธาโมจยิตุํกุรงฺคิํ;  
  
อาฆาตเน อตฺตสิรํฐเปตฺวาปโมจิตา’ญฺญฺญปิปาณิสงฺฆาฯ  
</li>
  
<li>
โย สตฺตวโสฺส วิสิขาย ปํสุ กีฬาปโร สมฺภวนามโก’ปิ;  
  
สพฺพญฺญุลีฬฺหาย นิคุฬฺหปญฺหํ ปุโฎฺฐ วิยากาสิ สุจีรเตนฯ  
</li>
  
<li>
หิตฺวา นิกนฺติํ สกชีวิเต’ปิ พทฺธาสกุจฺฉิมฺหิ จ เวตฺตวลฺลิํ;  
  
สาขามิเค เนกสหสฺสสเงฺข วธาปโมเจสิ กปิสฺสโรโยฯ  
</li>
  
<li>
สนฺตปฺปยํ ธมฺมสุธารเสน โย มานุเส ตุณฺฑิลสูกโร’ปิ;  
  
อิสี’ว กตฺวา อถ ญายคนฺถํ นิชํ ปวเตฺตสิ จิราย ธมฺมํฯ  
</li>
  
<li>
ปจฺจตฺถิกํ ปุณฺณกยกฺขมุคฺคํ มหิทฺธิกํ กามคุเณสุ คิทฺธํ;  
  
โย ติกฺขปโญฺญวิธุราภิธาโนทเมสิ กาฬาคิริมตฺตกมฺหิฯ  
</li>
  
<li>
กุลาวสายิ อวิรูฬฺหปโกฺข โย พุทฺธิมา วฎฺฎกโปตโก’ปิ;  
  
สเจฺจน ทาวคฺคิมภิชฺชลนฺตํ วเสฺสน นิพฺพาปยิ วาริโท’วฯ  
</li>
  
<li>
โย มจฺฉราชาปิ อวุฎฺฐิกาเลทิสฺวานมเจฺฉ ตสิเตกิลเนฺต;  
  
สเจฺจนวาเกฺยนมโหฆปุณฺณํมุหุตฺตมเตฺตนอกาสิรฎฺฐํฯ  
</li>
  
<li>
วิจิตฺตหตฺถสฺส รถาทิกานิ วสุนฺธรา กมฺปน การณานิ;  
  
ปุเตฺต’นุชาเต สทิเสจทาเรโย’ทชฺชิเวสฺสนฺตรชาติยมฺปิฯ  
</li>
  
<li>
พุโทฺธ ภวิตฺวา อปิ ทิฎฺฐธมฺม สุขานเปโกฺข กรุณานุวตฺตี;  
  
สพฺพํ สหโนฺต อวมานนาทิํ โยทุกฺกรํ โลกหิตํอกาสิฯ  
</li>
  
<li>
พเลน สทฺธิํ จตุรงฺคิเกน อภิทฺทวนฺตํ อติภิํสเนน;  
  
อเชยฺยสตฺถํ ปรมิทฺธิปตฺตํ ทเมสิ โย อาลวกมฺปี ยกฺขํฯ  
</li>
  
<li>
เทหาภินิกฺขนฺต หุตาสนจฺจิ มาลากุลํ พฺรหฺมภวํ กริตฺวา;  
  
เภตฺวาน ทิฎฺฐิํ สุจิรานุพทฺธํ ทเมสิ โย พฺรหฺมวรํ มุนิโนฺทฯ  
</li>
  
<li>
อจฺจงฺกุสํ ทานสุโธต คณฺฑํ นิปาติตฎฺฐาลก โคปุราทิํ;  
  
ธาวนฺตมเคฺค ธนปาลหตฺถิํ ทเมสิ โย ทารุณมนฺตกํ’วฯ  
</li>
  
<li>
มนุสฺสรตฺตารุณปาณิปาทมุกฺขิปฺป ขคฺคํ อนุพนฺธมานํ;  
  
มหาทโย ทุปฺปสหํ ปเรหิ ทเมสิ โย องฺคุลิมาลโจรํฯ  
</li>
  
<li>
โย ธมฺมราชา วิชิตาริสโงฺฆ ปวตฺตยโนฺต วรธมฺมจกฺกํ;  
  
สทฺธมฺม สญฺญํ รตนากรญฺจ โอคาหยี สํ ปริสํ สมคฺคํฯ  
</li>
  
<li>
ตเสฺสว สทฺธมฺม วราธิปสฺสตถาคตสฺส’ปฺปฎิปุคฺคลสฺส;  
  
อนนฺตญาณสฺส วิสารทสฺส เอสา มหาการุณิกสฺส ธาตุฯ  
</li>
  
<li>
อเนน สเจฺจน ชินสฺส ธาตุ ขิปฺปํ สมารุยฺห นภนฺตราฬํ;  
  
สุธํสุเลเขว สมุชฺชลนฺติ กงฺขํ วิโนเทตุ มหาชนสฺสฯ  
</li>
  
<li>
ตสฺมิํ ขเณ สา ชินทนฺตธาตุ นภํ สมุคฺคมฺม ปภาสยนฺตี;  
  
สพฺพา ทิสา โอสธิตารกา’ว ชนํ ปสาเทสิ วฺติณฺณกงฺขํฯ  
</li>
  
<li>
อโถตริตฺวา คคนงฺคณมฺหา สา มตฺถเก เสฎฺฐิสุตสฺส ตสฺส;  
  
ปติฎฺฐหิตฺวาน สุธาภิสิตฺตคตฺตํ’ว ตํ ปีณยิ ภตฺติตินฺนํฯ  
</li>
  
<li>
ทสฺวาน ตํ อจฺฉริยํ นิคณฺฐา อิจฺจพฺรวุํ ปณฺฑุนราธิปํ ตํ;  
  
วิชฺชาพลํ เสฎฺฐิสุตสฺส เอตํ น ธาตุยา เทว อยมฺปภาโวฯ  
</li>
  
<li>
นิสมฺม เตสํ วจนํ นริโนฺท อิจฺจพฺรวี เสฎฺฐิสุตํ สุภทฺทํ;  
  
ยถา จ เอเต อภิสทฺทเหยฺยุํ ตถาวิธํ ทสฺสย อิทฺธิมญฺญํฯ  
</li>
  
<li>
ตโต สุภโทฺท ตปนียปเตฺต สุคนฺธิสีโตทกปูริตมฺหิ;  
  
วเฑฺฒสิ ธาตุํ มุนิปุงฺควสฺส อนุสฺสรโนฺต จริตพฺภุตานิฯ  
</li>
  
<li>
สา ราชหํ สี’ว วิธาวมานา สุคนฺธิโตยมฺหิ ปทกฺขิเณน;  
  
อุมฺมุชฺชมานา จ นิมุชฺชมานา ชเน ปโมทสฺสุธเร อกาสิฯ  
</li>
  
<li>
ตโต จ กาสุํ วิสิขายมเชฺฌ กตฺวา ตหิํ ธาตุมภิกฺขิปิตฺวา;  
  
ปํสูหิ สมฺมา อภิปูรยิตฺวา พหูหิ มทฺทาปยิ กุญฺชเรหิฯ  
</li>
  
<li>
เภตฺวา มหิํอุฎฺฐหิ จกฺกมตฺตํ วิราชมานํ มณิกณฺณิกาย;  
  
ปภสฺสรํ รูปิยเกสเรหิ สโรรุหํ กญฺจนปตฺตปาฬิํฯ  
</li>
  
<li>
ปติฎฺฐภิตฺวาน ตหิํ สโรเช มนฺทานิลาวตฺติตเรณุ ชาเล;  
  
โอภาสยนฺติ’ว ทิสา ปภาหิ ทิฎฺฐา มุหุเตฺตน ชินสฺสธาตุฯ  
</li>
  
<li>
ขิปิํสุ วตฺถาภรณานิ มจฺจา ปวสฺสยุํ ปุปฺผมยญฺจ วสฺสํ;  
  
อุกฺกุฎฺฐิสเทฺทหิ จ สธุการนาเทหิ ปุณฺณํ นครํ อกํสุฯ  
</li>
  
<li>
เต ติตฺถิยา ตํ อภิวญฺจนํ’ติ ราชาธิราชํ อถ สญฺญเปตฺวา;  
  
ชิคุจฺฉนีเย กุณปาทิเกหิ ขิปิํสุ ธาตุํ ปริขาย ปิเฎฺฐฯ  
</li>
  
<li>
ตสฺมิํ ขเณ ปญฺจวิธมฺพุเชหิสญฺฉาทิตาหํสคโณปภุตฺตา;  
  
มธุพฺพตาลี วิรุตาภิรามา อโหสิ สา โปกฺขรณี’ว นนฺทาฯ  
</li>
  
<li>
คชาธิปา โกญฺญฺจรวํ รวิํสุ กริํสุ เหสานินทํ ตุรงฺคา;  
  
อุกฺกุฎฺฐินาทํ อกริํสุ มจฺจา สุวาทิตา ทุนฺทุภิอาทโย’ปิฯ  
</li>
  
<li>
โถมิํสุ มจฺจา ถุติคีตเกหิ นจฺจิํสุ โอตฺตปฺปวิภุสนา’ปิ;  
  
วตฺถานิ สีเส ภมยิํสุ มตฺตา ภุชานิ โปเฐสุมุทคฺคจิตฺตาฯ  
</li>
  
<li>
ธูเปหิ กาลาครุสมฺภเวหิ ฆนาวนทฺธํ’ว นภํ อโหสิ;  
  
สมุสฺสิตาเนกธชาวลีหิ ปุรํ ตทา วตฺถมยํ’ว อาสิฯ  
</li>
  
<li>
ทิสฺวา ตมเจฺฉรมจินฺตนียํ อาโมทิตามจฺจคณา สมคฺคา;  
  
อเตฺถ นิโยเชตุ มุเปจฺจ ตสฺส วทิํสุ ปณฺฑุสฺส นราธิปสฺสฯ  
</li>
  
<li>
ทิสฺวาน โย อีทิสกมฺปิ ราช อิทฺธานุภาวํ มุนิปุงฺควสฺส;  
  
ปสาทมตฺตมฺปิ กเรยฺย โนเจ กิมตฺถิยา ตสฺส ภเวยฺย ปญฺญาฯ  
</li>
  
<li>
ปสาทนีเยสุ คุเณสุ ราช ปสาทนํ สาธุชนสฺส ธโมฺม;  
  
ปุปฺผนฺติ สเพฺพ สยเมว วเนฺท สมุคฺคเต โกมุทกานนานิฯ  
</li>
  
<li>
วาจาย เตสํ ปน ทุมฺมตีนํ มา สคฺคมคฺคํ ปชหิตฺถ ราช;  
  
อเนฺธ คเหตฺวา วิจเรยฺย โก หิ อเนฺวสมาโน สุปถํ อมูโฬฺหฯ  
</li>
  
<li>
นราธิปา กปฺปิณ พิมฺพิสาร สุโทฺธทนาทิ อปิ เตชวนฺตา;  
  
ตํ ธมฺมราชํ สรณํ อุเปจฺจ ปิวิํสุ ธมฺมามตมาทเรนฯ  
</li>
  
<li>
สหสฺสเนโตฺต ติทสาธิโป’ปิ ขีณายุโก ขิณภวํ มุนินฺทํ;  
  
อุเปจฺจ ธมฺมํ วิมลํ นิสมฺม อลตฺถ อายุํ อปิ ทิฎฺฐธโมฺมฯ  
</li>
  
<li>
ตุวมฺปิ ตสฺมิํ ชิตปญฺจมาเร เทวาติเทเว วรธมฺมราเช;  
  
สคฺคาปวคฺคาธิคมาย ขิปฺปํ จิตฺตํ ปสาเทหิ นราธิราชฯ  
</li>
  
<li>
สุตฺวานเตสํ วจนํ นริโนฺท วิกิณฺณกโฑฺข รตนตฺตยมฺหิ;  
  
เสนาปติํ อตฺถวรํ อโวจ ปหฎฺฐภาโว ปริสาย มเชฺฌฯ  
</li>
  
<li>
อสทฺทหาโน รตนตฺตยสฺส คุเณ ภวเจฺฉทนการณสฺส;  
  
จิราย ทุลฺลทฺธิปเถ จรโนฺต ฐิโต สรเชฺช อปิ วญฺจิโตหํฯ  
</li>
  
<li>
โมเหน ขโชฺชปนกํ ธเมสิํ สีตทฺทิโต ธุมสิเข ชลเนฺต;  
  
ปิปาสิโต สินฺธุชลํ ปหาย ปิวิํ ปมาเทน มรีจิโตยํฯ  
</li>
  
<li>
ปริจฺจชิตฺวา อมตํ จิราย ชิวตฺถิโก ติกฺขวิสํ อขาทิํ;  
  
วิหาย’หํ จมฺปกปุปฺผทามํ อธารยิํ ชตฺตุสุ นาคภารํฯ  
</li>
  
<li>
คนฺตฺวาน ขิปฺปํ ปริขา สมีปํ อาราธยิตฺวา ชินทนฺตธาตุํ;  
  
อาเนหิ ปูชาวิธินา กริสฺสํ ปุญฺญานิ สพฺพตฺถ สุขาวหานิฯ  
</li>
  
<li>
คนฺตฺวาตเตโสปริขาสมีปํ เสนาธินาโถ ปรมปฺปตีโต;  
  
ธาตุํ มุนินฺทสฺส นมสฺสมาโน อเชฺฌสิ รโญฺญ หิตมา จรโนฺต  
</li>
  
<li>
จิราคตํ ทิฎฺฐิมลํ ปหาย อลตฺถ สทฺธํ สุคเต นริโนฺท;  
  
ปาสาทมาคมฺม ปสาทมสฺส วเฑฺฒหิ รโญฺญ รตนตฺตยมฺหิฯ  
</li>
  
<li>
ตสฺมิํ ขเณ โปกฺขรณี วิจิตฺตา ผุเลฺลหิ โสวณฺณสโรรุเหหิ;  
  
อลงฺกโรนฺตี คคนํ อโหสิ มนฺทากินีวาภินวาวตาราฯ  
</li>
  
<li>
หํสงฺคเณวาถ มุนินฺทธาตุ สา ปงฺกชา ปงฺกชโมกฺกมนฺติ;  
  
กุนฺทาวทาตาหิ ปภาหิ สพฺพํ ขิโรทกุจฺฉิํ’ว ปุรํ อกาสิฯ  
</li>
  
<li>
ตโต สุรตฺตญฺชลิปงฺกชมฺหิ ปติฎฺฐหิตฺวาน จมุปติสฺส;  
  
สนฺทิสฺสมานา มหตา ชเนน มหปฺผลํ มานุสกํ อกตฺถฯ  
</li>
  
<li>
สุตฺวาน วุตฺตนฺตมิมํ นริโนฺท ปหฎฺฐภาโวปทสา’ว คนฺตฺวา;  
  
สํสูจยโนฺต ทิคุณํ ปสาทํ สุวิมฺหิโตปญฺชลิโกอโวจฯ  
</li>
  
<li>
โวหารทกฺขา มนุชา มุนินฺท สงฺฆฎฺฎยิตฺวา นิกโสปลมฺหิ;  
  
กโรนฺติอคฺฆํ วรกญฺจนสฺส เอโสหิ ธโมฺม จริโตปุราโณฯ  
</li>
  
<li>
มณิํ ปสตฺถากรสมฺภวมฺปิ หุตาสกเมฺมหภีสงฺขริตฺวา;  
  
ปาเปนฺติราชญฺญกิรีฎโกฎิํ วิภุสนตฺตํ วิทุโนมนุสฺสาฯ  
</li>
  
<li>
วีมํสนตฺถาย ตวาธุนาปิ มยา กตํ สพฺพมิทํ มุนินฺท;  
  
อาคุํ มหนฺตํ ขม ภุริปญฺญ ขิปฺปํ มมาลงฺกุรุ อุตฺตมงฺคํฯ  
</li>
  
<li>
ปติฎฺฐิตา ตสฺส ตโต กิรีเฎ มณิปฺปภา ภาสินิ ทนฺตธาตุ;  
  
อมุญฺจิ รํสี ธวลา ปชาสุ สิเนหชาตา อิว ขีรธาราฯ  
</li>
  
<li>
โส ทนฺตธาตุํ สิรสาวหโนฺต ปทกฺขิณํตํนครํ กริตฺวา;  
  
สมฺปูชยโนฺต กุสุมาทิเกหิ สุสชฺชิตเนฺต ปุรมาหริตฺถฯ  
</li>
  
<li>
สมุสฺสิโตทารสิตาตปเตฺต ปลฺลงฺกเสเฎฺฐ รตนุชฺชลมฺหิ;  
  
ปติฎฺฐเปตฺวาน ชินสฺส ธาตุํ ปูเชสิ ราชา รตนาทิเกหิฯ  
</li>
  
<li>
พุทฺธาทิวตฺถุตฺตยเมว ราชา อาปาณโกฎิํ สรณํ อุเปจฺจ;  
  
หิตฺวา วิหิํสํ กรุณาธิวาโส อาราธยี สพฺพชนํ คุเณหิฯ  
</li>
  
<li>
กาเรสิ นานารตนปฺปภาหิ สหสฺสรํสีํ’ว วิโรจมานํ;  
  
นราธิโป ภตฺติภรานุรูปํ สุจิตฺติตํ ธาตุนิเวสนมฺปิฯ  
</li>
  
<li>
วเฑฺฒสิ โส ธาตุฆรมฺหิ ธาตุํ อลงฺกริตฺวา สกลํ ปุรมฺปิ;  
  
เสเสน ปูชาวิธินา อติโตฺต ปูเชสิ รฎฺฐํ สธนํ สโภคฺคํฯ  
</li>
  
<li>
อามนฺตยิตฺวา คุหสีวราชํ สมฺมานิตํ อตฺตสมํ กริตฺวา;  
  
ทานาทิกํ ปุญฺญมเนกรูปํ สทฺธาธโน สญฺจิณิราชเสโฎฺฐฯ  
</li>
  
<li>
ตโต โส ภุปาโล กุมติชนสํสคฺคมนยํ,  
  
นิรากตฺวา มเคฺค สุคตวจนุโชฺชตสุคเม;  
  
ปธาวโนฺต สมฺมา สปรหิตสมฺปตฺติจตุโร,  
  
ปสตฺถํ โลกตฺถํ อจริ จริตาวชฺชิตชโนฯ  
</li>
  
ตติโย ปริเจฺฉโทฯ  
</li>
  
<li>
จรติ ธรณิ ปาเล ราชธเมฺมสุ ตสฺมิํ,  
  
สมรจตุรเสโน ขีรธาโร นริโนฺท;  
  
นิชภุชพลลีลา’ราติทปฺปปฺปมาถี,  
  
วิภวชนิตมาโน ยุทฺธสโชฺช’ภิคญฺฉิฯ  
</li>
  
<li>
กริวรมถ ทิสฺวา โส คุหาทฺวารยาตํ,  
  
ปฎิภยรหิตโตฺต สีหราชา’ว ราชา;  
  
นิชนครสมีปายาตเมตํ นรินฺทํ,  
  
อมิตพลมมโหเฆโนตฺถรนฺตา’ภิยายิฯ  
</li>
  
<li>
อุทิตพหฬธูลีปาฬิรุทฺธนฺตฬิโกฺข,  
  
สมทวิวิธโยธาราวสํรมฺภภีเม;  
  
นิสิตสรสตาลีวสฺสธารากราเฬ,  
  
อชินิ มหติ ยุเทฺธ ปณฺฑุโก ขีรธารํฯ  
</li>
  
<li>
อถ นรปติเสโฎฺฐ สงฺคเหตฺวาน รฎฺฐํ,  
  
นิช ตนุช วรสฺมิํ รชฺชภารํ นิธาย;  
  
สุคต ทสน ธาตุํ สมฺปฎิจฺฉาปยิตฺวา,  
  
ปหิณิ จ คุหสีวํ สกฺกริตฺวา สรฎฺฐํฯ  
</li>
  
<li>
สุวิรมวนีปาโล สญฺญมํ อชฺฌุเปโต,  
  
วิวิธ วิภว ทานายาจเก ตปฺปยิตฺวา;  
  
ติทสปุร สมาชํ เทหเภทา ปยาโต,  
  
กุสล ผลมนปฺปํ ปตฺถิตํ ปจฺจลตฺถฯ  
</li>
  
<li>
นรปติ คุหสีโว ตํ มุนินฺทสฺส ธาตุํ,  
  
สกปุรมุปเนตฺวา สาธุ สมฺมานยโนฺต;  
  
สุคติ คมน มเคฺค ปาณิโน โยชยโนฺต,  
  
สุจริต มภิรูปํ สญฺจิณโนฺต วิหาสิฯ  
</li>
  
<li>
อคณิตมหิมสฺสุเชฺช นิรโญฺญ ตนูโช,  
  
ปุริม วยสิ เยวารทฺธสทฺธาภิโยโค;  
  
ทสพล ตนุธาตุํ ปูชิตุํ ตสฺส รโญฺญ,  
  
ปุรวร มุปายาโต ทนฺตนาโม กุมาโรฯ  
</li>
  
<li>
คุณชนิต ปสาทํ ตํ กลิงฺคาธินาถํ,  
  
นิขิล คุณ นิวาโส โส กุมาโร กริตฺวา;  
  
วิวิธ มหวิธานํ สาธุสมฺปาทยโนฺต,  
  
อวสิ สุคตธาตุํ อนฺวหํ วนฺทมาโนฯ  
</li>
  
<li>
อภวิ จ คุหสีวสฺสาวนีสสฺส ธิตา,  
  
วิกจ กุวลยกฺขี หํสกนฺตาภิยาตา;  
  
วทน ชิต สโรชา หาริธมฺมิลฺลภารา,  
  
กุจภรนมิตงฺคิ เหม มาลาภิธานาฯ  
</li>
  
<li>
อขิลคุณนิธานํ พนฺธุภาวานุรูปํ,  
  
สุวิมลกุลชาตํ ตํ กุมารํ วิทิตฺวา;  
  
นรปติ คุหสีโว อตฺตโน ธีตรํ ตํ,  
  
อททิ สพหุมานํ ราชปุตฺตสฺส ตสฺสฯ  
</li>
  
<li>
มนุชปติ กุมารํ ธาตุรกฺขาธิกาเร,  
  
ปจุรปริชนํ ตํ สพฺพถา โยชยิตฺวา;  
  
คว มหิส สหสฺสาทีหิ สมฺปีณยิตฺวา,  
  
สก วิภว สริเกฺข อิสฺสรเตฺต ฐเปสิฯ  
</li>
  
<li>
สมรภุวิ วินเฎฺฐ ขีรธาเร นริเนฺท,  
  
มลยวนมุเปตา ภาคิเนยฺยา กุมารา;  
  
ปพล มติ มหนฺตํ สํหริตฺวา พลคฺคํ,  
  
อุปปุรมุปคญฺฉุํ ธาตุยา คณฺหนตฺถํฯ  
</li>
  
<li>
อถ นครสมีเป เต นิเวสํ กริตฺวา,  
  
สวณกฎุกเมตํ สาสนํ เปสยิํสุ;  
  
สุคตทสนธาตุํ เทหิ วา ขิปฺปมมฺหํ,  
  
ยสสิริชนนิํ วา กีฬ สงฺคามเกฬิํฯ  
</li>
  
<li>
สปทิ ธรณิปาโล สาสนํ ตํ สุณิตฺวา,  
  
อวทิ รหสิ วาจํ ราชปุตฺตสฺส ตสฺส;  
  
นหิ สติ มม เทเห ธาตุมญฺญสฺส ทสฺสํ,  
  
อหมปิ ยทิ เชตุํ เนว เต สกฺกุเณยฺยํฯ  
</li>
  
<li>
สุรนร นมิตํ ตํ ทนฺตธาตุํ คเหตฺวา,  
  
คหิต ทิชวิลาโส สีหฬํ ยาหิ ทีปํ;  
  
อิติ วจนมุทารํ มาตุลสฺสาถ สุตฺวา,  
  
ตมวจ คุหสีวํ ทนฺตนาโม กุมาโรฯ  
</li>
  
<li>
ตวจ มมจ โก วา สีหเฬ พนฺธุภูโต,  
  
ชินวรณสโรเช ภตฺติยุโตฺต จ โกวา;  
  
ชลนีธิปรตีเร สีหฬํ ขุทฺทเทสํ,  
  
กถมหมติเนสฺสํ ทนฺตธาตุํ ชินสฺสฯ  
</li>
  
<li>
ตมวทิ คุหสีโว ภาคิเนยฺยํ กุมารํ,  
  
ทสพลตนุธาตุ สณฺฐิตา สีหฬสฺมิํ;  
  
ภวภยหติทโกฺข วตฺตเต สตฺถุธโมฺม,  
  
คณนปถมตีตา ภิกฺขโว จาวสิํสุฯ  
</li>
  
<li>
มม จ ปิยสหาโย โส มหาเสน ราชา,  
  
ชินจรณสโรชทฺวนฺทเสวาภิยุโตฺต;  
  
สลิลมปิ จ ผุฎฺฐํ ธาตุยา ปตฺถยโนฺต,  
  
วิวิธรตนชาตํ ปาภตํ เปสยิตฺถฯ  
</li>
  
<li>
ปภวติ มนุชิโนฺท สพฺพทา พุทฺธิมา โส,  
  
สุคตทสนธาตุํ ปูชิตุํ ปูชเนยฺยํ;  
  
ปริจิตวิสยมฺหา วิปฺปวุตฺถํ ภวนฺตํ,  
  
วิวิธวิภวทานา สาธุ สงฺคณฺหิตุญฺจฯ  
</li>
  
<li>
นิช ทุหิตุปติํ ตํ อิตฺถมาราธยิตฺวา,  
  
นรปติ คุหสีโว สงฺคเหตฺวาน เสนํ;  
  
รณธรณิมุเปโต โส กุมาเรหิ สทฺธิํ,  
  
มรณปรวสตฺตํ อชฺฌคา ยุชฺฌมาโนฯ  
</li>
  
<li>
อถ นรปติ ปุโตฺต ทนฺตนาโม สุณิตฺวา,  
  
สวณ กฎุกเมตํ มาตุลสฺสปฺปวตฺติํ;  
  
คหิต ทิชวิลาโส ทนฺตธาตุํ คเหตฺวา,  
  
ตุริต ตุริต ภูโต โส ปุรมฺหา ปฬายิฯ  
</li>
  
<li>
สรภส มุปคนฺตฺวา ทกฺขิณํ จาถ เทสํ,  
  
อวิจลิตสภาโว อิทฺธิยา เทวตานํ;  
  
นทิมติมหติํ โส อุตฺตริตฺวาน ปุณฺณํ,  
  
นิทหิ ทสนธาตุํ วาลุการาสิมเชฺฌฯ  
</li>
  
<li>
ปุน ปุรมุปคนฺตฺวา ตํ คหีตญฺญเวสํ,  
  
ภริยมปิ คเหตฺวา อาคโต ตตฺถ ขิปฺปํ;  
  
สุคตทสนธาตุํ วาลุกาถุปกุจฺฉิํ,  
  
ฐปิตมุปจรโนฺต อจฺฉิ คุมฺพนฺตรสฺมิํฯ  
</li>
  
<li>
สปทิ นภสิ เถโร คจฺฉมาโน ปเนโก,  
  
วิวิธกิรณชาลํ วาลุการาสิถูปา;  
  
อวิรฬิตมุเทนฺตํ ธาตุยา ตาย ทิสฺวา,  
  
ปณมิ สุคตธาตุํ โอตริตฺวาน ตตฺถฯ  
</li>
  
<li>
มุนิสุตมถ ทิสฺวา ชมฺปตี เต ปตีตา,  
  
นิชคมนวิธานํ สพฺพมาโรจยิํสุ;  
  
ทสพลตนุโช โส ธาตุรกฺขา นิยุโตฺต,  
  
ปรหิตนิรตโตฺต เต อุโภ อชฺฌภาสิฯ  
</li>
  
<li>
ทสพลตนุธาตุํ สีหฬํ เนถ ตุเมฺห,  
  
อคณิต ตนุเขทา วีตสารชฺชเมตํ;  
  
อปิ จ คมนมเคฺค ชาตมเตฺต วิฆาเต,  
  
สรถ มมมเนโกปทฺทวเจฺฉททกฺขํฯ  
</li>
  
<li>
อิติ สุคตนนูโช ชมฺปตีนํ กเถตฺวา,  
  
ปุน’ปิ ตทนุรูปํ เทสยิตฺวาน ธมฺมํ;  
  
ปุถุตรมปเนตฺวา โสกสลฺลญฺจ คาฬฺหํ,  
  
สกวสติมุเปโต อนฺตลิเกฺขน ธีโรฯ  
</li>
  
<li>
ภุชคภวนวาสี นินฺนคายาถ ตสฺสา,  
  
ภุชคปติ มหิทฺธิ ปณฺฑุหาราภิธาโน;  
  
สกปุรปวรมฺหา นิกฺขมิตฺวา จรโนฺต,  
  
สมุปคมิ ตทา ตํ ฐานมิจฺฉาวเสนฯ  
</li>
  
<li>
วิมลปุลินถูปา โส สมุคฺคจฺฉมานํ,  
  
สสิรุจิรมรีจิชฺชาลมาโลกยิตฺวา;  
  
ฐิตมถ มุนิธาตุํ วาลุการสิคเพฺภ,  
  
กิมิทมิติ สกงฺขํ เปกฺขมาโน อเวทิฯ  
</li>
  
<li>
สปทิ สพหุมาโน โส อสนฺทิสฺสมาโน,  
  
รตนมยกรณฺฑํ ธาตุยุตฺตํ คิลิตฺวา;  
  
วิตตปุถุลเทโห โภคมาลาหิ ตุงฺคํ,  
  
กณกสิขริราชํ เวฐยิตฺวา สยิตฺถฯ  
</li>
  
<li>
สลิลนิธิสมีปํ ชมฺปตี คนฺตุกามา,  
  
ปุลินตลคตํ ตํ ทนฺตธาตุํ อทิสฺวา;  
  
นยนสลิลธารํ โสกชาตํ กิรนฺตา,  
  
สุคตสุตวรํ ตํ ตงฺขเณ’นุสฺสริํสุฯ  
</li>
  
<li>
อถ สุคตสุโต โส จินฺติตํ สํวิทิตฺวา,  
  
อคมิ สวิธเมสํ โสกทินานนานํ;  
  
อสุณิ จ ชินธาตุํ วาลุการาสิมเชฺฌ,  
  
นีหิตมปิ อทิฎฺฐํ ปูชิตํ ชมฺปตีหิฯ  
</li>
  
<li>
สยิตมถ ยตีโส ทิพฺพจกฺขุปฺปภาวา,  
  
รตนคิรินิกุเญฺช นาคราชํ อปสฺสิ;  
  
วิหคปติสรีรํ มาปยิ ตมฺมุหุเตฺต,  
  
วิตตปุถุลปเกฺขน’นฺตฬิกฺขํ ถเกนฺตํฯ  
</li>
  
<li>
ชลธิมติคภีรํ ตํ ทฺวิธา โส กริตฺวา,  
  
ปพลปวนเวเคน’ตฺตโน ปกฺขเชน;  
  
สรภส มหิธาวํ ภีมสํรมฺภโยคา,  
  
อภิคมิ ภุชคินฺทํ เมรุปาเท นิปนฺนํฯ  
</li>
  
<li>
ชหิตภุชคเวโส ตงฺขเณ โส ผณิโนฺท,  
  
ปฎิภยจกิตโตฺต สํขิปิตฺวาน โภเค;  
  
สรภส มุปคนฺตฺวา ตสฺส ปาเท นมิตฺวา,  
  
วินยมธุรมิตฺถํ ตํ มุนีสํ อโวจฯ  
</li>
  
<li>
สกลชนหิตตฺถํ เอว ชายนฺติ พุทฺธา,  
  
ภวติ ชนหิตตฺถํ ธาตุมตฺตสฺส ปูชา;  
  
อหมปิ ชินธาตุํ ปูชยิตฺวา มหคฺฆํ,  
  
กุสลผลมนปฺปํ สญฺจิณิสฺสํ’ติ คณฺหิํฯ  
</li>
  
<li>
อถ มนุชคณานํ สจฺจโพธารหานํ,  
  
วสติภวนเมสา นียฺยเต สีหฬํ ตํ;  
  
มุนิวรตนุธาตุํ เตน เทหีติ วุโตฺต,  
  
ภุชคปติ กรณฺฑํ ธาตุคพฺภํ อทชฺชิฯ  
</li>
  
<li>
วิหคปติตนุํ ตํ สํหริตฺวาน เถโร,  
  
ชลจรสตภีมา อณฺณวา อุปฺปติตฺวา;  
  
สกลปถวิจเกฺก รชฺชลกฺขิํ’ว ธาตุํ,  
  
นรปติตนุชานํ ชมฺปตีนํ อทาสิฯ  
</li>
  
<li>
อิติ กตพหุกาเร สํยมิเนฺท ปยาเต,  
  
สุคตทสนธาตุํ มุทฺธนา อุพฺพหนฺตา;  
  
มหติ วิปินเทวาทีหิ มเคฺค ปยุเตฺต,  
  
วิวิธมหวิธาเน เต ตโต นิกฺขมิํสุฯ  
</li>
  
<li>
มุทุสุรภีสมีโร กณฺฎกาทิวฺยเปโต,  
  
วิมลปุลินหารี อาสี สพฺพตฺถ มโคฺค;  
  
อยนมุปคเต เต ทนฺตธาตุปฺปภาวา,  
  
นิคมนครวาสี สาธุ สมฺมานยิํสุฯ  
</li>
  
<li>
กุสุมสุรภิจุณฺณากิณฺณหตฺถาหิ นิจฺจา,  
  
สกุตุกมนุยาตา กานเน เทวตาหี;  
  
อจลคหณทุคฺคํ เขปยิตฺวาน มคฺคํ,  
  
อคมุมตุริตา เต ปฎฺฎนํ ตามลิตฺติํฯ  
</li>
  
<li>
อจลปทรพทฺธํ สุฎฺฐิโตทารกูปํ,  
  
อุทิตปุถุลการํ ทกฺขนียามกญฺจ;  
  
สยมภิมตลงฺกาคามินิํ นาวเมเต,  
  
สปทิ สมุปรูฬฺหํ อทฺทสุํ วาณิเชหิฯ  
</li>
  
<li>
อถ ทิชปวรา เต สีหฬํ คนฺตุมิจฺฉํ,  
  
สรภส มุปคนฺตฺวา นาวิกสฺสาวทิํสุ;  
  
สุติสุขวจสา โส สาธุวุเตฺตน เจสํ,  
  
ปมุทิตหทโย เต นาวมาโรปยิตฺถฯ  
</li>
  
<li>
ชลนิธิมภิรูเฬฺหเสฺวสุ อาทาย ธาตุํ,  
  
สมภวุมุปสนฺนา โลลกโลฺลลมาลา;  
  
สมสุรภิมนุโญฺญ อุตฺตโร วายิ วาโต,  
  
วิมลรุจิรโสภา สพฺพถา’สุํ ทิสา’ปิฯ  
</li>
  
<li>
นภสิ อสิตโสเภ เวนเตโยฺย’ว นาวา,  
  
ปพลปวนเวคา สตฺตตํ ธาวมานา;  
  
นยนวิสยภาวาตีตตีราจลาทิํ,  
  
ปวิสิ ชลธิมชฺฌํ เผณปุปฺผาภิกิณฺณํฯ  
</li>
  
<li>
อถ อภวิ สมุโทฺท ภีมสํวฎฺฎวาตา,  
  
ภีหตสิขริกูฎาการวีจิปฺปพโนฺธ;  
  
สวนภิทุรโฆราราวรุนฺธนฺตลิโกฺข,  
  
ภยจกิตมนุสฺสกฺกนฺทิโต สพฺพรตฺติํฯ  
</li>
  
<li>
อุทยสิขริสีสํ นูตนาทิจฺจพิเมฺพ,  
  
อุปคตวติ ตสฺสา รตฺติยา อจฺจยมฺหิ;  
  
สลิลนิธิชลํ ตํ สนฺตกโลฺลลมาลํ,  
  
อสิตมณิวิจิตฺตํ โกฎฺฎิมํ’วาวภาสิฯ  
</li>
  
<li>
อถ วิตตผณาลี ภิํสนา เกจิ นาคา,  
  
สุรภิกุสุมหตฺถา เกจิ ทิพฺพตฺตภาวา;  
  
รุจิรมณิปทีเป เกจิ สนฺธารยนฺตา,  
  
นิชสิรสิ กโรนฺตา เกจิ กณฺฑุปฺปลานีฯ  
</li>
  
<li>
ผุฎกุมุทกลาเป ชตฺตุเนเก วหนฺตา,  
  
กณกกลสมาลา อุกฺขิปตฺตา จ เกจิ;  
  
ปวนจลิตเกตุคฺคาหกา เกจิ เอเก,  
  
รุจิร กณก จุณฺณาปุณฺณจโงฺคฎหตฺถาฯ  
</li>
  
<li>
สลฬิตรมณิยํ เกจิ นจฺจํ กโรนฺตา,  
  
สลยมธุรคีตํ คายมานา’ว เกจิ;  
  
ปจุรตุริยภเณฺฑ อาหนนฺตา’ว เอเก,  
  
มุนิวรตนุธาตุํ ปูชิตุํ อุฎฺฐหิํสุฯ  
</li>
  
<li>
รุจิรกจกลาปา ราชกญฺญาย ตสฺสา,  
  
มุนิวรทสนํ ตํ นิคฺคเตวินฺทุเลขา;  
  
อุชุรชตสลากา สนฺนิเภ มุญฺจิ รํสีฯ  
</li>
  
<li>
อตุลิตมนุภาวํ ธาตุยา เปกฺขตํ ตํ,  
  
ปมุทิตหทยานํ ตงฺขเณ ปนฺนคานํ;  
  
ปฎิรวหริตานํ สาธุวาทาทิกานํ,  
  
คคนมปริยนฺตํ’วาสิ วิตฺถาริตานํฯ  
</li>
  
<li>
ปวิสิ สุคต ทาฐาธาตุ สา โมฬิคพฺภํ,  
  
ปุน คคนตลมฺหา โอตริตฺวาน ตสฺสา;  
  
ผณธรนิวหา เต ตํ ตริํ วารยิตฺวา,  
  
มหมกรุมุทารํ สตฺตรตฺตินฺทิวํหิฯ  
</li>
  
<li>
อจลมิว วิมานํ อนฺตลิกฺขมฺหิ นาวํ,  
  
คติวิรหิตมโมฺหราสิมชฺฌมฺหิ ทิสฺวา;  
  
ภยวิลุลิตจิตฺตา ชมฺปตี เต สมคฺคา,  
  
ทสพลตนุชํ ตํ อิทฺธิมนฺตํ สริํสุฯ  
</li>
  
<li>
สปทิ มุนิสุโต โส จิตฺตเมสํ วิทิตฺวา,  
  
นภสิ ชลธราลี มทฺทมาโน’ภิคนฺตฺวา;  
  
วิหคปติสรีรํ มาปยิตฺวา มหนฺตํ,  
  
ภยจกิตภุชเงฺค เต ปฬาเปสิ ขิปฺปํฯ  
</li>
  
<li>
อิตฺถํ พุทฺธิสุเต ภุชงฺคชนิตํ ภีติํ สเมตฺวา คเต,  
  
สา นาวา ปวนา ปกมฺปิตธชา ตุงฺคํ ตรงฺคาวลิํ;  
  
ภีนฺทนฺตี คติเวคสา ปุถุตรํ เมฆาวลีสนฺนิภํ,  
  
ลงฺกาปฎฺฎนโมตริตฺถ สหสา เถรสฺส ตสฺสิทฺธิยาฯ  
</li>
  
จตุโตฺถ ปริเจฺฉโทฯ  
</li>
  
<li>
สํวจฺฉรมฺหิ นวมมฺหิ มหาทิเสน,  
  
ปุตฺตสฺส กิตฺติสิริเมฆนราธิปสฺส;  
  
เต ชมฺปตี ตมถ ปฎฺฎนโมตริตฺวา,  
  
เทวาลเย ปฎิวสิํสุ มโนภิราเมฯ  
</li>
  
<li>
ทิสฺวาน เต ทฺวิชวโร ปถิเก นิสายํ,  
  
สนฺตปฺปยิตฺถ มธุราสนปานเกหิ;  
  
รตฺติกฺขเย จ อนุราธปุรสฺส มคฺคํ,  
  
ฉายาปตีนมถ โส อภิเวทยิตฺถฯ  
</li>
  
<li>
อาทาย เต ทสนธาตุวรํ ชินสฺส,  
  
สมฺมานิตา ทฺวิชวเรน’ถ ปฎฺฎนมฺหา;  
  
นิกฺขมฺม ทูรตรมคฺคมติกฺกมิตฺวา,  
  
ปทฺวารคามมนุราธปุรสฺส’คญฺฉุํฯ  
</li>
  
<li>
ยํ ธมฺมิกํ นรวรํ อภิตกฺกยิตฺวา,  
  
ชายาปตี วิสยเมตมุปาคมิํสุ;  
  
ตํ วฺยาธินา สมุทิเตน มหาทิเสน,  
  
ลงฺกิสฺสรํสุจิรกาลกตํ สุณิํสุฯ  
</li>
  
<li>
โสเกน เต สิขริเนว สมุคฺคเตน,  
  
อโชฺฌตฺถฎา พหุตรํ วิลปีํสุ มุฬฺหา;  
  
กายิํสุ เตสมถ มุจฺฉิตมานสานํ,  
  
สพฺพา ทิสา จ วิทิสา จ ฆนนฺธการา  
</li>
  
<li>
สุตฺวาน กิตฺติสิริเมฆนราธิปสฺส,  
  
รเชฺชฐิตสฺส รตนตฺตยมามกตฺตํ;  
  
วเสฺสน นิพฺพุตมหาทหนา’ว กจฺฉา,  
  
เต ชมฺปตี สมภวุํ หตโสกตาปาฯ  
</li>
  
<li>
สุตฺวาน เมฆคิรินามมหาวิหาเร,  
  
ภิกฺขุสฺส กสฺสจิ นราธิปวลฺลภตฺตํ;  
  
ตสฺส’นฺติกํ สมุปคมฺม กตาติเถยฺยา,  
  
ธาตุปฺปวตฺติมวทิํสุ อุโภ สเมจฺจฯ  
</li>
  
<li>
สุตฺวาน โส มุนิวโร ทสนปฺปวตฺติํ,  
  
หโฎฺฐ ยถามตรเสน’หิสิตฺตคโตฺต;  
  
เคเห สเก สปทิ ปฎฺฎวิตานเกหิ,  
  
วเฑฺฒสิ ธาตุมมลํ สมลงฺกตมฺหิฯ  
</li>
  
<li>
เตสญฺจ ชานิปติกานมุภินฺนเมโส,  
  
กตฺวาน สงฺคหมุฬารตรํ ยถิจฺฉํ;  
  
วุตฺตนฺตเมตมภิเวทยิตุํ ปสตฺถํ,  
  
ลงฺกาธิปสฺส สวิธํ ปหิณิตฺถ ภิกฺขุํฯ  
</li>
  
<li>
ราชา วสนฺตสมเย สห กามินีหิ,  
  
อุยฺยานเกฬิสุข เมกทิเน’นุโภโนฺต;  
  
อาคจฺฉมานมถ ตตฺถ สุทุรโต’จ,  
  
ตํ วิปฺปสนฺนมุขวณฺณมปสฺสิ ภิกฺขุํฯ  
</li>
  
<li>
โส สํยมิ สมุปคมฺม นราธิปํ ตํ,  
  
วุตฺตนฺตเมตมภิเวทยิ ตุฎฺฐจิโตฺต;  
  
สุตฺวาน ตํ ปรมปีติภรํ วหโนฺต,  
  
สมฺปตฺตจกฺกรตโน’ว อโหสิ ราชาฯ  
</li>
  
<li>
ลงฺกิสฺสโร ทฺวิชวรา ชินทนฺตธาตุ,  
  
มาทาย ชานิปตโย อุภเย สเมจฺจ;  
  
เอสฺสนฺติ ลงฺกมจิเรน อิตีริตํ ตํ,  
  
เนมิตฺติกสฺส วจนญฺจ ตถํ อมญฺญิฯ  
</li>
  
<li>
ราชา ตโต มหติยา ปริสาย สทฺธิํ,  
  
ตสฺสานุราธนครสฺส ปุรุตฺตราย;  
  
อาสาย ตํ สปทิ เมฆคิริํ วิหารํ,  
  
สโทฺธ อคญฺฉิ ปทสา’ว ปสนฺนจิโตฺตฯ  
</li>
  
<li>
ทิสฺวา ตโต สุคตธาตุมลพฺภเนยฺยํ,  
  
อานนฺทชสฺสุนิวเหหิ จ ตารหารํ;  
  
สิญฺจํ วิธาย ปณิธิํ พหุมานปุพฺพํ,  
  
โรมญฺจกญฺจุกธโร อิติ จินฺตยิตฺถฯ  
</li>
  
<li>
โส’หํ อเนกรตนุชฺชลโมฬิธาริํ,  
  
ปูเชยฺยมชฺช ยทิ ทุจฺจชมุตฺตมงฺคํ;  
  
โลกตฺตเยกสรณสฺส ตถาคตสฺส,  
  
โน ธาตุยา มหมนุจฺฉวิกํ กเรยฺยํฯ  
</li>
  
<li>
เอตํ ปหูตรตนํ สธนํ สโภคฺคํ,  
  
สมฺปูชยํ อปิ ธราวลยํ อเสสํ;  
  
ปูชํ กโรมิ ตทนุจฺฉวิกํ อหํ’ติ,  
  
จิเนฺตยฺย โกหิ ภุวเนสุ อมูฬฺหติโตฺตฯ  
</li>
  
<li>
ลงฺกาธิปจฺจมิทมปฺปตรํ มมาสิ,  
  
พุโทฺธ คุเณหิ วิวิเธหิ ปมาณ สุโญฺญ;  
  
โส’หํ ปริตฺตวิภโว ติภเวกนาถํ,  
  
ตํ ตาทิสํ ทสพลํ กถมจฺจยิสฺสํฯ  
</li>
  
<li>
อิตฺถํ ปุนปฺปุน ตเทว วิจินฺตยโนฺต,  
  
อาปชฺชิ โส ธิติยุโต’ปิ วิสญฺญิภาวํ;  
  
สํวีชิโต สปทิ จามรมารุเตน,  
  
ขิเนฺนน เสวกชเนน อลตฺถ สญฺญํฯ  
</li>
  
<li>
โถกมฺปิ พีชมถ วา อภิโรปยนฺตา,  
  
เมธาวิโน มหติยา’ปิ มสุนฺธราย;  
  
กาเลน ปตฺต ตว ปุปฺผผลทิกานิ,  
  
วินฺทนฺติ ปตฺถิตผลานิ อนปฺปกานิฯ  
</li>
  
<li>
เอวํ คุเณหิ วิวิเธหิ’ปิ อปฺปเมยฺย,  
  
ธมฺมิสฺสรมฺหิ มหมปฺปตรมฺปิ กตฺวา;  
  
กาลจฺจเยน ปริณาม วิเสสรมฺมํ,  
  
สคฺคาปวคฺคสุขมปฺปฎิมํ ลภิสฺสํฯ  
</li>
  
<li>
อิตฺถํ วิจินฺติย ปโมทภราติเรก,  
  
สมฺปุณฺณจนฺทิมสริกฺขมุโข นริโนฺท;  
  
สพฺพญฺญุโน ทสนธาตุวรสฺส ตสฺส,  
  
ปูเชสิ สพฺพมปิ สีหฬทีปเมตํฯ  
</li>
  
<li>
ภิกฺขู’ปิ เตปิฎก ชาตกภาณกาทิ,  
  
ตกฺกคมาทิ กุสลา อปิ พุทฺธิมโนฺต;  
  
วตฺถุตฺตเยกสรณา อปิ โปรวคฺคา,  
  
โกตุหลา สปทิ สนฺนิปติํสุ ตตฺถฯ  
</li>
  
<li>
ราชา ตโต มหติย ปริสาย มเชฺฌ,  
  
อิจฺจพฺรุวี มุนิวโร หิ สุสุกฺกทาโฐ;  
  
ทาฐา ชินสฺส ยทิ โอสธิตารกา’ว,  
  
เสตา ภเวยฺย กิมยํ มลินาวภาสาฯ  
</li>
  
<li>
ตสฺมิํ ขเณ ทสนธาตุ มุนิสฺสรสฺส,  
  
ปเกฺข ปสาริย ทุเว วิย ราชหํสี;  
  
วิตฺถาริตํ’สุนิ วหา คคนงฺคนมฺหิ,  
  
อาวฎฺฎโต ฉวิ ชเวน มุหุตฺตมตฺตํฯ  
</li>
  
<li>
ปจฺจคฺฆมตฺถรณกํ สิตมตฺถริตฺวา,  
  
ภทฺทาสนมฺหิ วินิธาย มุนินฺทธาตุํ;  
  
ตํ ชาติปุปฺผนิกเรน ถเกสิ ราชา,  
  
วสฺสจฺจยมฺพุธรกูฎสมปฺปเภนฯ  
</li>
  
<li>
อุคฺคมฺม ขิปฺปมถ ธาตุ มุนิสฺสรสฺส,  
  
สา ปุปฺผราสิสิขรมฺหิ ปติฎฺฐหิตฺวา;  
  
รํสีหิ ทุทฺธธวเลหิ วิโรจมานา,  
  
สมฺปสฺสตํ อนิมิเส นยเน อกาสิฯ  
</li>
  
<li>
ตํ ธาตุมาสนคตมฺหิ ปติฎฺฐเปตฺวา,  
  
ขีโรทเอเณปฎลปฺปฎิเม ทุกุเฬ;  
  
ฉาเทสิ สาฎกสเตหิ มหารเหหิ,  
  
ภิโยฺย’ปิ โส อุปปริกฺขิตุกามตายฯ  
</li>
  
<li>
อพฺภุคฺคตา สปทิ วตฺถสตานิ เภตฺวา,  
  
เสตมฺพุโททรวินิคฺคตจนฺทิมา’ว;  
  
ฐตฺวาน สา อุปริ เตสมภาสยิตฺถ,  
  
รํสีหิ กุนฺทวิสเทหิ ทิสา สมนฺตา  
</li>
  
<li>
ตสฺมิํ ขเณ วสุมตี สห ภูธเรหิ,  
  
คชฺชิตฺถ สาธุวจนํ’ว สมุคฺคิรนฺตี;  
  
ตํ อพฺภูตํ วิย สเมกฺขิตุมมฺพุราสิ,  
  
โส นิจฺจโล อภวิ สนฺตตรงฺคพาหุฯ  
</li>
  
<li>
มเตฺตภกมฺปิตสุปุปผิตสาลโต’ว,  
  
ภสฺสิํสุ ทิพฺพกุสุมานิ’ปิ อนฺตฬิกฺขา;  
  
นเจฺจสุ จาตุริยยมจฺฉริยํ ชนสฺส,  
  
สนฺทสฺสยิํสุ คคเน สุรสุนฺทรี’ปิฯ  
</li>
  
<li>
อานนฺทสญฺชนิตตารรวาภิรามํ,  
  
คายิํสุ คีตมมตาสนคายกา’ปิ;  
  
มุญฺจิํสุ ทิพฺพตุริยานิ’ปิ วาทิตานิ,  
  
คมฺภีรมุจฺจมธุรํ ทฺวิคุณํ นินาทํฯ  
</li>
  
<li>
สํสิพฺพิตํ รชตรชฺชุสตานุการี,  
  
ธาราสเตหิ วสุธมฺพรมมฺพุเทน;  
  
สพฺพา ทิสา ชลทกุฎมหคฆิเยสุ,  
  
ทิตฺตาจิรชฺชุติปทีปสตาวภาสาฯ  
</li>
  
<li>
อาธุยมาน มลยาวล กานนโนฺต,  
  
สมถุลฺล ปุปฺผช ปราคหราภิหาริ;  
  
เสโทท พินฺทุคณ สํหรณปฺปวีโณ,  
  
มนฺทํ อวาสิ สิสิโร อปิ คนฺธวาโหฯ  
</li>
  
<li>
ราชา ตมพฺภุตมเวกฺขิย ปาฎิหีรํ,  
  
โลกุสฺสวํ พหุตรญฺจ อทิฎฺฐปุพฺพํ;  
  
จิปฺผาริตกฺขิยุคโล ปรมปฺปโมทา,  
  
ปูชํ กริตฺถ มหติํ รตนาทิเกหิฯ  
</li>
  
<li>
โส ธาตุมตฺตสิรสา’ถ สมุพฺพหโนฺต,  
  
ฐตฺวา สมุสฺสิต สิตาตปวารณมฺหิ;  
  
จิตฺตตฺถเร รถวเร สิตวาชิยุเตฺต,  
  
ลกฺขินิธานนุราธปุรํ ปเวกฺขิฯ  
</li>
  
<li>
เทวินฺท มนฺทิร สเม สมลงฺกตมฺหิ,  
  
ราชา สกมฺหิ ภวเน อตุลานุภาโว;  
  
สีหาสเน ปฎิก โกชว สนฺถตมฺหิ,  
  
ธาตุํ ฐเปสิ มุนิโน สสิตาตปเตฺตฯ  
</li>
  
<li>
อโนฺต’ว ภุมิปติ ธาตุฆรํ มหคฺฆํ,  
  
กตฺวาน ตตฺถ วินิธาย มุนินฺทธาตุํ;  
  
สมฺปูชยิตฺถ วิวิเธหิ อุปายเนหิ,  
  
รตฺตีนฺทิวํ ติทิวโมกฺข สุขาภิกงฺขีฯ  
</li>
  
<li>
เตสญฺจ ชานิปติกานมุภินฺนเมว,  
  
ตุโฎฺฐ พหูนิ รตนาภรณาทิกานิ;  
  
คาเมจ อิสฺสรกุเลก นีวาสภุเต,  
  
ทตฺวาน สงฺคหมกาสิ ติสีหฬิโนฺทฯ  
</li>
  
<li>
สงฺคมฺม ชานปท เนคม นาคราที,  
  
อุกฺกณฺฐิตา สุคตธาตุมปสฺสมานา;  
  
โลกุตฺตมสฺส จริตานิ อภิตฺถวนฺตา,  
  
อุโคฺฆสยิํสุ ธรณีปติสนฺนิธานิ;  
  
ธมฺมิสฺสโร สกลโลกหิตาย โลเก,  
  
ชายิตฺถ สพฺพชนตาหิตมาจริตฺถ;  
  
วิตฺถาริตา พหุชนสฺส หิตาย ธาตุ,  
  
อิจฺฉาม ธาตุมภิปูชยิตุํ มยมฺปิฯ  
</li>
  
<li>
โส สนฺนิปาติย มหีปติ ภิกฺขุสงฺฆ,  
  
มารามวาสิมนุราธปุโรปกเณฺฐ;  
  
อชฺฌาสยํ ตมภิเวทยิ สตฺถุธาตุ,  
  
ปูชาย สนฺนิปติตสฺส มหาชนสฺสฯ  
  
<li>
เถโร ตหิํ มหติ ภิกฺขุคเณ ปเนโก,  
  
เมธาพเลน อสโม กรุณาธิวาโส;  
  
เอวํ ติสีหฬปติสฺส มหามติสฺส,  
  
โลกตฺถจารจตุรสฺส นิเวทยิตฺถฯ  
</li>
  
<li>
โย อาจเรยฺย อนุชีวิชนสฺส อตฺถํ,  
  
เอโส ภเว’นุจริโต มหตํ สภาโว;  
  
ธาตุํ วสนฺตสมเย พหิ นีหริตฺวา,  
  
ทเสฺสหิ ปุญฺญมภิปตฺถยตํ ชนานํฯ  
</li>
  
<li>
สุตฺวาน สํยมิวรสฺส สุภาสิตานิ,  
  
ปุจฺฉิตฺถ โส นรวโร ปุน ภิกฺขุสงฺฆํ;  
  
ธาตุํ นมสฺสิตุมเนน มหาชเนน,  
  
ฐานํ กิเมตฺถ รมณียตรํ สิยา’ติฯ  
</li>
  
<li>
สเพฺพ’ปิ เต อถ นิกาย นิวาสิ ภิกฺขู,  
  
ฐานํ สกํ สกม วณฺณยุมาทเรน;  
  
อโญฺญญฺญภินฺนวจเนสุ จ เตสุ ราชา,  
  
เนวาภินนฺทิ น ปฎิกฺขิปิ กิญฺจิวากฺยํฯ  
</li>
  
<li>
มชฺฌตฺตตานุคตมานสตาย กินฺตุ,  
  
ราชา อโว จ ปุน ภิกฺขุคณสฺส มเชฺฌ;  
  
อตฺตานุรูปมยเมว มุนินฺทธาตุ,  
  
ฐานํ ขเณน สยเมว คมิสฺสตีติฯ  
</li>
  
<li>
ราชา ตโต ภวนเมว สกํ อุเปจฺจ,  
  
ธาตุปฺปณามมภิปตฺถยตํ ชนานํ;  
  
ขิปฺปํมุขมฺพุชวนานี วิกาสยโนฺต,  
  
สเชฺชตุมาห นครญฺจ วิหารมคฺคํฯ  
</li>
  
<li>
สมฺมชฺชิตา สลิล เสวน สนฺตธูลี,  
  
รจฺฉา ตทา’สิ ปุลินตฺถรณาภิรามา;  
  
อุสฺสาปิตานิ กณกาทิวิจิตฺติตานิ,  
  
วฺยคฺฆาทิ รูปขจิตานิ จ โตรณานิฯ  
</li>
  
<li>
ฉายา นิวาริต วิโรจน รํสิตาปา,  
  
นจฺจํ’ว ทสฺสยติ วาตธูตา ธชาลิ;  
  
วีถิ วสนฺตวนราชิ สมานวณฺณา,  
  
ชาตา สุชาตกทลีตรุมาลิกาหิฯ  
</li>
  
<li>
สํสูจยนฺติ จ สตํ นวปุณฺณกุมฺภา,  
  
สคฺคาปวคฺคสุขมิจฺฉิตมิชฺฌตีติ;  
  
กปฺปุรสารตคราครุสมฺภเวหิ,  
  
ธูเปหิ ทุทฺทินมโถ สุทินํ อโหสิฯ  
</li>
  
<li>
โอลมฺพมานสิตมุตฺตกชาลกานิ,  
  
สชฺชาปิตานิ วิวิธานิ จ มณฺฑปานิ;  
  
สมฺปาทิตานิ จ ตหิํ กุสุมคฆิกานิ,  
  
อาโมท ลุทฺธ มธุปาวลิ กุชิตานิฯ  
</li>
  
<li>
คจฺฉิํสุ เกจิ คหิตุสฺสว เวสโสภา,  
  
เอเก สมุคฺคปริปุริตปุปฺผหตฺถา;  
  
อเญฺญ ชนา สุรภิจุณฺณภรํ วหนฺตา,  
  
ตเตฺถตเร ธตวิจิตฺตมหาตปตฺตาฯ  
</li>
  
<li>
ลงฺกิสฺสโร’ถ สสิปณฺฑรวาชิยุเตฺต,  
  
อุโชฺชติเต รถวเร รตนปฺปภาหิ;  
  
ธาตุํ ติโลกติลกสฺส ปติฎฺฐเปตฺวา,  
  
เอตํ อโวจ วจนํ ปณิปาตปุพฺพํฯ  
</li>
  
<li>
สโมฺพธิยา อิว มุนิสฺสร โพธิมณฺฑํ,  
  
คณฺฑมฺพรุกฺขมิว ติตฺถิยมทฺทนาย;  
  
ธมฺมญฺจ สํวิภชิตุํ มิคทายมชฺช,  
  
ปูชานุรูปมุปคจฺฉ สยํ ปเทสํฯ  
</li>
  
<li>
ราชา ตโต สมุจิตาจรเณสุ ทโกฺข,  
  
วิสฺสชฺชิ ผุสฺสรถมฎฺฐิตสารถิํ ตํ;  
  
ปจฺฉา สยํ มหติยา ปริสาย สทฺธิํ,  
  
ปูชาวิเสสมสมํ อคมา กโรโนฺตฯ  
</li>
  
<li>
อุกฺกุฎฺฐินาทวิสเรน มหาชนสฺส,  
  
เหสารเวน วิสเฎน ตุรงฺคมานํ;  
  
เภรีรเวน มหตา กริ คชฺชิเตน,  
  
อุทฺทามสาคร สมํ นครํ อโหสิฯ  
</li>
  
<li>
อาโมทิตา อุภยวีถิคตา กุลิตฺถิ,  
  
วาตายเนหิ กนกาภรเณ ขิปิํสุ;  
  
สพฺพตฺถกํ กุสุมวสฺสมวสฺสยิํสุ,  
  
เจลานิเจว ภมยิํสุนิชุตฺตมเงฺคฯ  
</li>
  
<li>
ปาจีนโคปุรสมีปมุปาคตมฺหิ,  
  
ตสฺมิํ รเถ ชลธิปิฎฺฐิคเต’ว โปเต;  
  
ตุฎฺฐา ตหิํ ยติคณา มนุชา จ สเพฺพ,  
  
สมฺปุชยิํสุ วิวิเธหิ อุปายเนหิฯ  
</li>
  
<li>
กตฺวา ปทกฺขิณมโถ ปุรมุตฺตเรน,  
  
ทฺวาเรน โส รถวโร พหิ นิกฺขมิตฺวา;  
  
ฐาเน มหินฺทมินุธมฺมกถาปวิเตฺต,  
  
อฎฺฐาสิ ติตฺถคมิตา อิว ภณฺฑนาวาฯ  
</li>
  
<li>
ฐาเน ตหิํ ทสนธาตุวรํ ชินสฺส,  
  
ลงฺกิสฺสโร รตนวิตฺตกรณฺฑคพฺภา;  
  
สญฺฌาฆนา อิว วิธุํ พหินีหริตฺวา,  
  
ทเสฺสสิ ชานปท เนคม นาครานํฯ  
</li>
  
<li>
ตสฺมิํ ชเน สปทิ อาภรณาทิวสฺส,  
  
มจฺจนฺตปีติภริเต อภิวสฺสยเนฺต;  
  
สานนฺทิวนฺทิชนมงฺคลคีตเกหิ,  
  
สมฺปาทิเตสุ มุขเรสุ ทิสามุเขสุฯ  
</li>
  
<li>
หตฺถารวินฺทนิวเหสุ มหาชนสฺส,  
  
จโนฺททเย’จ มุกุลตฺตนมาคเตสุ;  
  
พฺรหฺมามราทิชนิตามิต สาธุวาเท,  
  
ตาราปถมฺหิ ภุวโนทร โมตฺถรเนฺตฯ  
</li>
  
<li>
สาทนฺตธาตุ สสิขณฺฑ สมานวณฺณา,  
  
รํสีหิ กุนฺท นวจนฺทน ปณฺฑเรหิ;  
  
ปาสาท โคปุร สิลุจฺจย ปาทปาทิํ,  
  
นิโทฺธต รูปิยมยํ’ว อกา ขเณนฯ  
</li>
  
<li>
ตํ ปาฎิหาริย มจินฺติย มจฺจุฬารํ,  
  
ทิสฺวาน เก ตหีมเหสุ มหฎฺฐโลมา;  
  
เกวา’นยุํ สกสกาภรณานิ เคหํ,  
  
เกวา น อตฺตปฎิลาภมวณฺณยิํสุฯ  
</li>
  
<li>
เก โนชหิํสุ สกทิฎฺฐิมลานุพทฺธํ,  
  
เก วา น พุทฺธมหิมํ อภิปตฺถยิํสุ;  
  
เก นาม มจฺฉริยปาสวสา อเหสุํ,  
  
วตฺถุตฺตยญฺจ สรณํ นคมิํสุ เกวาฯ  
</li>
  
<li>
ลงฺกิสฺสโร’ปิ นวลกฺข ปริพฺพเยน,  
  
สพฺพญฺญุธาตุมตุลํ อภิปูชยิตฺวา;  
  
ตํ ทนฺตธาตุภวนํ ปุน วฑฺฒยิตฺวา,  
  
อเนฺตปุรมฺหิ ปฎิวาสรมจฺจยิตฺถฯ  
</li>
  
<li>
ธาตุํ วิหารมหยุตฺตรเมว เนตฺวา,  
  
ปูชํ วิธาตุมนุวจฺฉรเมวรูปํ;  
  
ราชา’ถ กิตฺติสิริเมฆสมวฺหโย โส,  
  
วาริตฺตเลข มภิเลขยิ สจฺจสโนฺธฯ  
</li>
  
<li>
วาริตฺตเมตมิตเร’ปิ ปวตฺตยนฺตา,  
  
เต พุทฺธทาสปมุขา วสุธาธินาถา;  
  
สทฺธาทยาธิกคุณาภรณาภิรามา,  
  
ตํ สกฺกริํสุ พหุธา ชินทนฺตธาตุํฯ  
</li>
  
<li>
สตฺถารา สมฺภตตฺถํ ปุริมตรภเว สมฺปชานํ ปชานํ,  
  
สโมฺพธิํ ตสฺส สพฺพาสววิคมกริํ สทฺทหโนฺต’ทหโนฺต;  
  
โสตํ ตสฺส’คฺคธเมฺม นิปุณมติ สตํ สงฺคเมสงฺคเมสํ,  
  
นิพฺพาณํ สนฺตมิเจฺฉ ติภวภยปริจฺจาคเหตุํ คเหตุํฯ  
</li>
  
ปญฺจโม ปริเจฺฉโทฯ  
</li>
  
<li>
โย จนฺทโคมิ รจิเตวรสทฺทสเตฺถ,  
  
ฎีกํ ปสตฺถมกริตฺถ จ ปญฺจิกาย;  
  
พุทฺธปฺปภาวชน นิํจ อกา สมนฺต,  
  
ปาสาทิกาย วินยฎฺฐกถาย ฎีกํฯ  
</li>
  
<li>
องฺคุตฺตราคมวรฎฺฐกถาย ฎีกํ,  
  
สโมฺมภวิพฺภม วิฆาตกริํ อกาสิ;  
  
อตฺถาย สํยมิคณสฺส ปธานิกสฺส,  
  
คนฺถํ อกา วินยสงฺคหนามเธยฺยํฯ  
</li>
  
<li>
สนฺตินฺทฺริยสฺสปฎิปตฺติ ปรายณสฺส,  
  
สเลฺลข วุตฺติ นิรตสฺส สมาหิตสฺส;  
  
อปฺปิจฺฉตาทิ คุณโยค วิภุสนสฺส,  
  
สมฺพุทฺธสาสนมโหทยการณสฺสฯ  
</li>
  
<li>
สเพฺพสุอาจริยตํ ปรมํ คตสฺส,  
  
สเตฺถสุ สพฺพสมยนฺตร โกวิทสฺส;  
  
สิเสฺสนสาริตนุชสฺส มหาทิสามิฯ  
</li>
  
<li>
สุทฺธนฺวเยน กรุณาทิคุโณทเยน,  
  
ตกฺกาคมาทิ กุสเลน วิสารเทน;  
  
สพฺพตฺถ ปตฺถฎ สุธากรรํสิชาล,  
  
สงฺกาสกิตฺติวิสเรน ปริกฺขเกนฯ  
</li>
  
<li>
สทฺธาธเนน สขิเลน จ ธมฺมกิตฺติ,  
  
นาเมน ราชครุนา จริเยน เอโส;  
  
โสตุปฺปสาทชนโน ชินทนฺตธาตุ,  
  
วํโส กโต นิขิลทสฺสิปภาวทีโปฯ  
</li>
  
<li>
ธโมฺม ปวตฺตตุ จิราย มุนิสฺสรสฺส,  
  
ธเมฺม ฐิตา วสุมตีปตโย ภวนฺตุ;  
  
กาเล ปวสฺสตุ ฆโน นิขิลา ปชา’ปิ,  
  
อโญฺญญฺญเมตฺติปฎิลาภสุขํ ลภนฺตุฯ  
</li>
  
  
  
  
  