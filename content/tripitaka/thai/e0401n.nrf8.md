<h1>๙. กมฺมฎฺฐานสงฺคหอนุทีปนา</h1>
<p> กมฺมฎฺฐานสงฺคเห ฯ วิทิโต วิญฺญาโต นามรูป วิภาโค เยนาติ วิคฺคโหฯ โยคี ปุคฺคโลฯ ‘‘กิเลเส สเมตี’’ติ กามจฺฉนฺทาทิเก นีวรณกิเลเส อุปสเมติฯ ‘‘ตถา ปวโตฺต’’ติ ภาวนาวเสน ปวโตฺตฯ วูปสมนวเสน วา ปวโตฺตฯ ‘‘ตายา’’ติ ตายภาวนา ปญฺญาย, ปสฺสนฺตีติ สมฺพโนฺธฯ ‘‘ปสฺสิตํ’’ติ สมนุปสฺสิตํฯ กถํ กสิณภาวนาทิกํ โยคกมฺมํ อตฺตาว อตฺตโน ฐานํ โหตีติ วุตฺตํ ‘‘อาทิมชฺฌปริโยสานานํหี’’ติอาทิฯ วิภาวนิปาเฐฯ ‘‘ปทฎฺฐานตายา’’ติ เอเตน ติฎฺฐติ อนิวตฺตมานํ ปวตฺตติ เอเตนาติ ฐานนฺติ อเตฺถน ปทฎฺฐานเมว ฐานนฺติ วุจฺจตีติ ทีเปติฯ ‘‘สุขวิเสสานํ’’ติ ฌานสุข มคฺคสุข ผลสุขานํฯ ‘‘ทสกสิณานี’’ติอาทีสุ มุขฺยโต วา อุปจารโต วา ทฺวิธาปิ อตฺถํ ทเสฺสตุํ ‘‘ทสกสิณานี’’ติอาทิ วุตฺตํฯ ‘‘เสสานิปี’’ติ อปฺปมญฺญาทีนิ เสสกมฺมฎฺฐานานิปิฯ ยํ ยํ อนุรูปํ ยถานุรูปํฯ ‘‘สมุทาจรณํ’’ติ ปุนปฺปุนํ ภุสํ ปวตฺตนํฯ ‘‘สํสคฺค เภโท’’ติ เอกเมกสฺส ปุคฺคลสฺส กสฺสจิ เทฺวจริยา, กสฺสจิ ติโสฺสติอาทินา สมฺมิสฺส วิภาโคฯ อฎฺฐกถายํ’’ติ วิสุทฺธิมคฺค อฎฺฐกถายํฯ ‘‘สพฺพายปิ อปฺปนายา’’ติ ฌานปฺปนาย จ มคฺคปฺปนาย จ ผลปฺปนาย จฯ ‘‘ยา อาสเนฺน ปวตฺตา ทูเร ปวตฺตาติ อธิกาโรฯ ‘‘อิตรา ปนา’’ติ ทูเร ปวตฺตาปนฯ ‘‘ตาสํ ปนา’’ติ ติสฺสนฺนํ ภาวนานํ ปนฯ ‘‘เตสํ ปี’’ติ ทฺวินฺนํ นิมิตฺตานํปิฯ ‘‘วิทตฺถิจตุรงฺคุลํ’’ นาม วิตฺถารโต จตุรงฺคุลาธิกํ วิทตฺถิปฺปมาณํฯ วิทตฺถิปฺปมาณํ วา จตุรงฺคุลปฺปมาณํ วาติปิ ยุชฺชติฯ ตถาหิ วิสุทฺธิมเคฺค วาโยกสิณ วิธาเน จตุรงฺคุลปฺปมาณํ สีสํ วาเตน ปหริยมานํ ทิสฺวาติ วุตฺตํฯ ขลมณฺฑลํ นาม กสฺสกานํ กสฺสมทฺทนภูมิภาคมณฺฑลํฯ ‘‘กตํ วา’’ติ นีลาทิวณฺณวิเสสรหิตํ อรุณวณฺณํ มตฺติกกฺขณฺฑํ อุทเกน มทฺทิตฺวา จกฺกมณฺฑลํ วิย ปริมณฺฑลํ สุมฎฺฐตลํ  ปถวิมณฺฑลํ กโรนฺติฯ เอวํ กตํ วาฯ ‘‘อกตํ วา’’ติ กตฺถจิ ภูมิภาเค เกนจิ อกตํ สยํ ชาตํ วาฯ ‘‘กสิเณน ชมฺพุทีปสฺสา’’ติ เอตฺถฯ</p>


<p>
พุโทฺธติ กิตฺตยนฺตสฺส, กาเย ภวติ ยา ปีติ;  
  
วรเมว หิ สาปีติ, กสิเณนปิ ชมฺพุทีปสฺสาติฯ  
</p>
  
<p>คาถาเสโสฯ ตตฺถ ชมฺพุทีปสฺส กสิณโต สาปีติวรา เอวาติ โยชนาฯ ‘‘กสิณโต’’ติ จ สกลมณฺฑลโตฯ สกลสฺส ชมฺพุทีปมณฺฑลสฺส อิสฺสริยาธิปติโต ปีติ วุตฺตํ โหติฯ ‘‘สนฺนิวิฎฺฐา’’ติ สมํ สณฺฐิตาฯ ‘‘สณฺฐาน ปญฺญตฺตี’’ติ มณฺฑลสณฺฐาเนน อุปฎฺฐิตา นิมิตฺตปญฺญตฺติ เอว วุจฺจติฯ ‘‘ผุฎฺฐฎฺฐาเน’’ติ กาเยวา รุกฺขคฺคาทีสุวา วาเตน ปหตฎฺฐาเนฯ ‘‘วายุ วฎฺฎี’’ติ วาตปริมณฺฑลํฯ จนฺทสูริยานํ อคฺคิสฺส จ โอภาเสน วิสิฎฺฐาติ สมาโสฯ ‘‘วิสิฎฺฐา’’ติ วิเสสิตาฯ</p>


<p>‘‘ธูมาตํ’’ติ ธูมายิตํฯ ธูมปูริตปฎํ วิยาติ วุตฺตํ โหติฯ เตนาห ‘‘สูนภาวํ คตํ’’ติฯ อเนฺต กกาโร นินฺทตฺถโชตโกติ วุตฺตํ ‘‘กุจฺฉิตตฺตา’’ติฯ เชคุจฺฉิ ตพฺพตฺตาติ อโตฺถฯ ‘‘ฉวสรีรสฺสา’’ติ ลามกสรีรสฺสฯ ‘‘ตเทวา’’ติ ฉวสรีรเมวฯ วิปุพฺพกํ วิจฺฉินฺนกํ นามาติ สมฺพโนฺธฯ ตตฺถ วิเสเสน นีลนฺติวินีลํฯ ตเมว กุจฺฉิตตฺตา วินีลกํฯ ‘‘ตเทว ปุน ปจฺจิตฺวา’’ติ วินีลกสรีรเมว ปุน กาลาติกฺกเม ปจฺจิตฺวาฯ ปูติโลหิตานํ ปริปกฺกภาวํ ปตฺวาติ อโตฺถฯ ตโต ตโต ทฺวารจฺฉิทฺทโตฯ ยุตฺตํ ตเทว สรีรนฺติ สมฺพโนฺธฯ วิจฺฉินฺนกํ นาม, วิจฺฉิทฺทกนฺติปิ ปฐนฺติฯ ‘‘อปกฑฺฒิตฺวา’’ติ ขณฺฑานิ สรีรโต โมเจตฺวา ตํ ตํ ปเทสํ กฑฺฒิตฺวาฯ ‘‘ปคฺฆริตโลหิต สรีรํ’’ติ ฉินฺนวิทฺธฎฺฐาเนสุ วณมุเขหิ ปคฺฆริตโลหิตสรีรํฯ</p>


<p>‘‘พุทฺธานุสฺสตี’’ติ เอตฺถ พุทฺธสโทฺท คุณฺยูปจาร วจนํ โหติฯ คุณิโน ทพฺพสฺส นาเมน คุณานํ คเหตพฺพตฺตาติ วุตฺตํ ‘‘พุทฺธคุณสฺส อนุสฺสติ พุทฺธานุสฺสตี’’ติฯ เอสนโย ธมฺมานุสฺสตาทีสุฯ ‘‘อรหตาที’’ติ อรหตาทิคุโณฯ วิคตานิ ทุสฺสิลฺยาทิ มลานิ  จ มเจฺฉรญฺจ ยสฺส ตํ วิคตมลมเจฺฉรํฯ ตสฺส ภาโวติ วิคฺคโหฯ ‘‘อตฺตนา อธิคตนิพฺพานญฺจา’’ติ เอเตน อริยปุคฺคลานํ กิเลสานํ อจฺจนฺตวูปสโม วุโตฺตฯ ‘‘ยํ อารพฺภา’’ติ ยํ ปุคฺคลํ อารพฺภฯ หิตูปสํหาโร นาม อยํ ปุคฺคโล อเวโร โหตุ, อพฺยาปโชฺช โหตูติอาทินา อเวรตาทีนิ หิตสุขานิ ตสฺมิํ ปุคฺคเล จิเตฺตน อุปสํหรณํฯ กรุณา, มุทิตา, เหฎฺฐา เจตสิกสงฺคเห วุตฺตตฺถา เอวฯ หิตูปสํหาโร จ หิตโมทนา จ อหิตาปนยนญฺจาติ ทฺวโนฺทฯ ตตฺถ หิตูปสํหาโร เมตฺตาย กิจฺจํฯ หิตโมทนา มุทิตายฯ อหิตาปนยนํ กรุณาย กิจฺจํฯ ตตฺถ ปรํ หิตสุขสมฺปนฺนํ ทิสฺวา เตน ปรหิเตน อตฺตนิ ปีติปาโมชฺชวฑฺฒนํ หิตโมทนา นามฯ ปรํ ทุกฺขิตํ ทิสฺวา อยํ อิมมฺหาทุกฺขา มุจฺจตุ, มากิลมตูติ เอวํ จิเตฺตน ปรสฺมิํ อหิตสฺส ทุกฺขสฺส อปนยนํ อหิตาปนยนํ นามฯ ‘‘เตสํ’’ติ ปรสตฺตานํฯ สสฺส อตฺตโน อิทนฺติ สกํฯ ‘‘อิทํ’’ สุขทุกฺขการณํฯ อตฺตนา กตกมฺมํ เอว สกํ เยสํ เต กมฺมสฺสกาฯ ปรสตฺตา เอวฯ เตสํ ภาโวฯ ตสฺส อนุพฺรูหนนฺติ วิคฺคโหฯ ‘‘สีมสเมฺภโท’’ติ อตฺตา จ ปิยปุคฺคโล จ มชฺฌตฺตปุคฺคโล จ เวริปุคฺคโล จาติ จตโสฺส สีมาฯ สมฺภินฺทนํ สเมฺภโทฯ สมฺมิสฺสนํ อนานตฺตกรณนฺติ อโตฺถฯ สีมานํ สเมฺภโท สีมสเมฺภโทฯ สพฺพา อิตฺถิโย, สเพฺพปุริสาติอาทินา โอธิโส ปริเจฺฉทโต ผรณํ โอธิโสผรณํ นามฯ สเพฺพสตฺตา, สเพฺพปาณา, สเพฺพภูตาติอาทินา อโนธิโส อปริเจฺฉทโต ผรณํ อโนธิโสผรณํ นามฯ ปุรตฺถิมายทิสาย สเพฺพสตฺตา อเวราโหนฺตูติอาทินา ทิสาวิภาควเสน ผรณํ ทิสาผรณํ นามฯ ‘‘ตํ สมงฺคีโน จา’’ติ ตาหิ อปฺปมญฺญาหิ สมงฺคีโน ปุคฺคลาฯ ‘‘นิจฺจํ โสมฺมหทยภาเวนา’’ติ สพฺพกาลํ สนฺตสีตล หทยภาเวนฯ พฺรหฺมสโทฺท วา เสฎฺฐปริยาโย ‘พฺรหฺมํ ปุญฺญํ ปสวตี’ติอาทีสุ วิยฯ อสิตพฺพํ ภุญฺชิตพฺพนฺติ อสิตํฯ ปญฺจโภชนํฯ ปาตพฺพนฺติ ปีตํฯ อฎฺฐวิธํ ปานํฯ ทเนฺตน ขายิตพฺพํ ขาทิตพฺพนฺติ ขายิตํฯ ปูวกฺขชฺชผลกฺขชฺชาทิกํ นานาขาทนียํ ฯ องฺคุลีหิปิ คเหตฺวา สายิตพฺพํ เลหิตพฺพนฺติ สายิตํฯ มธุปฺผาณิตาทิกํ สายนียํฯ สรสปฺปฎิกูลตา นาม อตฺตโน สภาวโต ปฎิกูลตาฯ จตุพฺพิโธปิ หิ อาหาโร ภาชเนสุ วา หตฺถมุขาทีสุ วา ยตฺถ ยตฺถ สมฺมเกฺขติ, ลคฺคติ, ลิมฺปติฯ ตํ อุทเกน โธวิตพฺพํ โหติฯ อโธตํ ปน ตมฺปิ เชคุจฺฉนียํ โหติฯ อาสยโต ปฎิกูลตา นาม ตสฺส อโชฺฌหรียมานสฺส กณฺฐาทีสุ ฐิเตหิ ปิตฺตเสมฺหาทีหิ อาสเยหิ สมฺมิสฺสนวเสน ปฎิกูลตาฯ นิธานโต ปฎิกูลตา นาม นิธานโต ปฎิกูลตาฯ ‘‘นิธานํ’’ติ จ อามาสโย วุจฺจติฯ ปกฺกโต ปฎิกูลตา นาม ตสฺส นิธานคตสฺส ปริปกฺกกาเล คูถมุตฺตาทิภาวปตฺติโต ปฎิกูลตาฯ อปกฺกโต ปฎิกูลตา นาม ตสฺมิํ อปริปเกฺก อชิเณฺณ สติ สรีเร นานาโรคุปฺปตฺติวเสน ปฎิกูลตาฯ ผลโต ปฎิกูลตา นาม ตสฺส ปริปกฺกกาลโต ปฎฺฐาย สรีเร เกสโลมาทีนํ ปฎิกูลราสีนํ วฑฺฒนวเสน ปฎิกูลตาฯ นิสฺสนฺทโต ปฎิกูลตา นาม ตสฺส น วหิทฺวาเรหิ วา โลมกูเปหิวา อเญฺญหิ นานาวณมุเขหิ วา อุคฺฆรณ ปคฺฆรณาทิวเสน ปฎิกูลตาฯ ‘‘ตตฺถา’’ติ ตสฺมิํ จตุพฺพิเธ อาหาเรฯ ‘‘นิกนฺติปฺปหานสญฺญา’’ติ กนฺตารมเคฺค มาตาปิตูนํ กนฺตารนิตฺตรณตฺถาย ปุตฺต มํสขาทเน วิย อติ มนุเญฺญปิ อาหาเร รสตณฺหา ปหานวเสน ปวตฺตา สญฺญาฯ ‘‘สลกฺขณาทิวเสนา’’ติ สลกฺขณสสมฺภาราทิวเสนฯ ‘‘ราเคน จรตี’’ติ เอตฺถ ‘‘ราเคนา’’ติ กรณเตฺถ, อิตฺถมฺภูตลกฺขเณวา กรณ วจนํฯ ตตฺถ กรณเตฺถตาว ‘‘ราเคน จรตี’’ติ จตูสุ อิริยาปเถสุ เยภูเยฺยน ราคจิเตฺตน จรติฯ ราคจิเตฺตน นิยฺยมาโน วิจรตีติ วุตฺตํ โหติฯ อิตฺถมฺภูต ลกฺขเณ ปน ‘‘ราเคน จรตี’’ติ เตสุ ราคเกตุ ราคธโช หุตฺวา วิจรตีติ วุตฺตํ โหติฯ ‘‘อสฺสา’’ติ ตสฺสปุคฺคลสฺสฯ ‘‘อุสฺสโนฺน’’ติ อุคฺคโต ปากฎตโรฯ พหุตโรติปิ วทนฺติฯ ‘‘ปหานายา’’ติ เอตฺถ อิติสโทฺท อาทิ อโตฺถฯ เตน กรุณา ภาเวตพฺพา วิหิํสาย ปหานายฯ มุทิตา  ภาเวตพฺพา อรติยา ปหานายาติ อิมํ ปาฬิเสสํ สงฺคณฺหาติฯ ‘‘นิสฺสรณตาวจนโต’’ติ นิสฺสรณเญฺหตํ พฺยาปาทสฺส ยทิทํ เมตฺตาเจโต วิมุตฺติฯ นิสฺสรณเญฺหตํ วิเหสายยทิทํ กรุณา เจโตวิมุตฺติฯ นิสฺสรณเญฺหตํ อรติยา ยทิทํ มุทิตา เจโต วิมุตฺตีติ เอวํ นิสฺสรณ ภาววจนโต จฯ จตโสฺส อปฺปมญฺญาโยฯ ลฯ โทส จริตสฺสาติ วุตฺตํฯ ‘‘โทส วตฺถุตฺตาภาวโต จา’’ติ โทสุปฺปตฺติยา วตฺถุ ภาวสฺสกรณ ภาวสฺส อภาวโต จฯ นีลาทีนิ จตฺตาริ กสิณานิ โทส จริตสฺสาติ วุตฺตํฯ กสฺมาปเนตฺถ โทส จริตสฺส อุเปกฺขา สปฺปายการณํ วิสุํ น วุตฺตนฺติฯ อญฺญการณตฺตา น วุตฺตนฺติ ทเสฺสโนฺต ‘‘เอตฺถ จา’’ติอาทิมาหฯ ‘‘ติโสฺส’’ติ ติโสฺส อปฺปมญฺญาโยฯ ‘‘มนาปิยรูปานี’’ติ มนาปิยวณฺณานิฯ วิกฺขิตฺตจิโตฺต จ โหตีติ อธิกาโรฯ ‘‘ตสฺสา’’ติ ปมาท พหุลสฺส วิกฺขิตฺตจิตฺตสฺส จ ปุคฺคลสฺสฯ วุตฺตํ สิยาฯ วิสุทฺธิ มเคฺค ปน เอวํ วุตฺตํ นตฺถีติ อธิปฺปาโยฯ วิภาวนิปาเฐฯ ‘‘พุทฺธิวิสย ภาเวนา’’ติ วุตฺตํฯ ยทิ พุทฺธิวิสยตฺตา โมหจริตสฺส สปฺปายํฯ พุทฺธิวิสยภูตานิ มรณ อุปสมสญฺญา ววตฺถานานิปิ โมหจริตสฺส สปฺปายานิ สิยุนฺติ วุตฺตํ ‘‘เอวญฺหิสตี’’ติอาทิํฯ ‘‘ภูตกสิณานี’’ติ ปถวีกสิณาทีนิ มหาภูตกสิณานิฯ ‘‘ตตฺถาปี’’ติ วา เตสุ จตฺตาลีส กมฺมฎฺฐาเนสุปิฯ เอวํสติ วณฺณกสิณานํ ปุถุลขุทฺทกตาปิ เอตฺถ สงฺคหิตา โหตีติฯ ‘‘มหนฺตํ’’ติ วิทตฺถิ จตุรงฺคุลโต มหนฺตํฯ ยทิ เอวสโทฺท ยถารุตเมว ยุเชฺชยฺยฯ เอวํสติ ขุทฺทกํ วิตกฺกจริตเสฺสว สปฺปายํ, น พุทฺธิจริตาทีนนฺติ เอวมโตฺถปิ คเณฺหยฺยฯ อถ พุทฺธิจริตสฺส ปน อสปฺปายํ นาม นตฺถีติ อฎฺฐกถาวจเนน วิรุเชฺฌยฺยาติ อิมินา อธิปฺปาเยน ‘‘ขุทฺทกนฺติ ปเทยุชฺชตี’’ติ วุตฺตํฯ อถวา, ปุถุลํ โมหจริตสฺส, ขุทฺทกํ วิตกฺกจริตเสฺสว, นโมหจริตสฺสาติ อเตฺถ สติ, พุทฺธิจริตาทีนํ ปน ปุถุลํปิ ขุทฺทกํปิ อนุญฺญาตํ โหตีติ ทฎฺฐพฺพํฯ ‘‘สพฺพเญฺจตํ’’ติ สพฺพญฺจ เอตํจริตวิภาควจนํฯ อุชุวิปจฺจนีกวเสน ตีสุ อกุสล จริเตสุ ปุคฺคเลสุฯ วิตกฺก จริเต  จ อติสปฺปายตาย สทฺธาพุทฺธิ จริเตสูติ อธิปฺปาโยฯ เตนาห ‘‘ราคาทีนํ ปน อวิกฺขมฺภิกา’’ติอาทิํฯ</p>


<p>‘‘พุทฺธธมฺมฯ ลฯ คุณานํ’’ติ เอตฺถ คุณสโทฺท ปุพฺพปเทสุ โยเชตโพฺพ พุทฺธคุณานญฺจ ธมฺมคุณานญฺจาติอาทินาฯ ‘‘ตตฺถา’’ติ ตสฺมิํ คุณปเทฯ น ตเปฺปตีติ อตปฺปนีโยฯ ตปฺปนํ สนฺตุฎฺฐิํ น ชเนตีติ อโตฺถฯ สํเวชนํ สํเวคํ ชเนตีติ สํเวชนิโยฯ ‘‘ธโมฺม’’ติ สภาโวฯ สํเวชนิโย ธโมฺม ยสฺสาติ สํเวชนิย ธมฺมํฯ มรณํฯ ‘‘ปญฺจมชฺฌานสมาธิสฺสา’’ติ รูปาวจร ปญฺจมชฺฌาน สมาธิสฺสฯ ‘‘อุทยมตฺตานี’’ติ วฑฺฒิตมตฺตานิฯ ‘‘ตตฺถา’’ติ ปฎิกูลารมฺมเณสุฯ ‘‘ปุพฺพจฺฉฎฺฎกสฺสา’’ติ ปุราณจฺฉฎฺฎกสฺสฯ คูถมุตฺตวิสฺสชฺชน กสฺสาติ วุตฺตํ โหติฯ เตนาห ‘‘คูถราสิ ทสฺสเน วิยา’’ติฯ น เต กทาจิ โสมนเสฺสน วินา อปฺปนํ ปาปุณนฺติฯ พฺยาปาทวิหิํสา อรตีนํ ทูริภาเวน โสมนสฺสุปฺปตฺติยา อติสุกรตฺตา ปญฺจมชฺฌาเน วิย สุขโสมนสฺสานญฺจ อวิกฺขมฺภนโตฯ ‘‘อุทาสินปเกฺข’’ติ อชฺฌุเปกฺขนปเกฺขฯ ‘‘ทฬฺหํ’’ติ ภุสํฯ ‘‘วิภูตํ’’ติ ปากฎํฯ นิมิตฺตํ ทฬฺหวิภูตํ กตฺวา คหณํ ทฬฺห วิภูตคฺคหณํฯ ‘‘กสฺสจิ อารมฺมณสฺสา’’ติ พุทฺธคุณาทิ อารมฺมณสฺสฯ ‘‘ปฎิภาคนิมิตฺตํ’’ติ เอตฺถ ปฎิภาคสโทฺท ตสฺส ทิเส ปวโตฺตติ อาห ‘‘ตาทิเส’’ติอาทิํฯ ‘‘ตํสณฺฐาเน’’ติ เอเตน ปถวิมณฺฑลาทีสุ วิย สณฺฐานากาเรน ฐิเตสุ สภาว ธมฺม ปุเญฺชสุ เอว ตสฺสทิสํ ปฎิภาคนิมิตฺตํ นาม สิชฺฌตีติ ทเสฺสติฯ ‘‘เอว’’นฺติ สมถสงฺคเห ตาว ทสกสิณานิ, ทสอสุภาติอาทินา วุเตฺตน วจนกฺกเมนฯ ‘‘อุคฺคหโกสลฺลํ’’ติ ภาวนากมฺมํ อารภิตุกาเมน ภิกฺขุนา อาจริยสฺส สนฺติเก สพฺพสฺส กมฺมฎฺฐาน วิธานสฺส อุคฺคหณํ อุคฺคโหฯ ตสฺมิํ โกสลฺลํ อุคฺคหโกสลฺลํฯ อปิเจตฺถฯ สพฺพํ อุคฺคหิตุํ อสโกฺกเนฺตน ยํ อตฺตนา อารภิสฺสติฯ ตสฺส เอกสฺส วิธานํ ปริปุณฺณํ อุคฺคเหตพฺพํฯ ‘‘อุคฺคณฺหนฺตสฺสา’’ติ เอตฺถ อุกาโร อุปริ อโตฺถฯ ‘‘คหณํ’’ติ จ ยถา จิเตฺต อวินสฺสมานํ หุตฺวา ลพฺภติ, ตถา กตฺวา จิเตฺตน คหณนฺติ ทเสฺสตุํ ‘‘อุปรูปรี’’ติอาทิ วุตฺตํฯ ‘‘สมนุปสฺสนฺตสฺสา’’ติ  สมฺมา ปุนปฺปุนํ จกฺขุนา ทสฺสนสทิสํ กโรนฺตสฺสฯ ปริโต สมนฺตโต กรณํ ปริกมฺมํฯ ตสฺมิํ นิมิตฺตคฺคหณกเมฺม ยํ ยํ กตฺตพฺพวิธานํ อตฺถิ, ตํ ตํ ปริปุณฺณํ กตฺวา คหณนฺติ วุตฺตํ โหติฯ ภาวนาติ วฑฺฒนาติ อิมมตฺถํ ทเสฺสโนฺต ‘‘ปุนปฺปุน’’นฺติอาทิมาหฯ ‘‘นิรนฺตรํ ปทหนฺตสฺสา’’ติ รตฺติทิวํ นิรนฺตรํ อารภนฺตสฺสฯ อุคฺคห นิมิเตฺต สณฺฐานํ คณฺหโนฺตปิ วณฺณรูปาทินา สภาว ธเมฺมน สเหว คณฺหาติฯ ปฎิภาคนิมิเตฺต ปน สภาวธมฺมํ มุญฺจิตฺวา ตสฺส ทิสํ นิมิตฺต ปญฺญตฺติ สงฺขาตํ สุทฺธสณฺฐานเมว คณฺหาติฯ เอตฺถ สิยา, ปฎิภาคนิมิเตฺตปิ วโณฺณ นาม สนฺทิสฺสติ เยวาติฯ สจฺจํฯ โส ปน ปฎิภาคมตฺตํ โหติฯ น เอกนฺตวโณฺณฯ เตนาห ‘‘ตปฺปฎิภาคํ วตฺถุ ธมฺมวิมุจฺจิตํ’’ติฯ ‘‘สนฺนิสินฺนํ’’ติ อจลํฯ ‘‘ปเวสิตํ’’ติ ภาวนาจิตฺตสฺส อพฺภนฺตเร ปกฺขิตฺตํ วิย โหตีติ อธิปฺปาโยฯ โอภาสตีติ โอภาโสฯ โอภาโส หุตฺวา ชาตนฺติ โอภาสชาตํฯ โอภาสนํ วา โอภาโสฯ ชาโต โอภาโส อสฺสาติ โอภาสชาตํฯ ‘‘ปาเตนฺตี’’ติ ปฎิปาเตนฺติฯ ปุน อุปฺปชฺชนวเสน อุฎฺฐาตุํ น เทนฺติฯ ‘‘เอตายา’’ติ กตฺตุ อเตฺถ กรณวจนํฯ ‘‘นิมิตฺตรกฺขณวิธานํ’’ติ สมุปฺปนฺนสฺส นิมิตฺตสฺส อนสฺสนตฺถาย สตฺตวิเธหิ ปลิโพธ ธเมฺมหิ รกฺขณตฺถํฯ กตเม ปน เตสตฺตวิธา ปลิโพธธมฺมา นามาติฯ อิธ อเมฺหหิ วตฺตพฺพํ นตฺถิฯ วิสุทฺธิ มเคฺค เอว เต วุตฺตาติ ทเสฺสตุํ คาถมาหฯ ‘‘อาวาโส’’ติ อสปฺปายาวาโสฯ ‘‘โคจโร’’ติ อสปฺปายโคจรคาโมฯ ‘‘ภสฺสํ’’ติ อสปฺปายวจนํฯ เอวํ ปุคฺคลาทีสุฯ ‘‘เสเวถา’’ติ เสเวยฺยฯ ‘‘เอวญฺหิปฎิปชฺชโต’’ติ เอวํหิวชฺชิตเพฺพ วชฺชนวเสน เสวิตเพฺพ เสวนวเสน ปฎิปชฺชนฺตสฺสฯ ‘‘กามตณฺหาย วิสยภาวํ อติกฺกมิตฺวา’’ติ เอเตน กามภูมิ กามภวสมติกฺกโม, รูปภูมิรูปภว โอกฺกโม จ วุโตฺตฯ วสนํ วสีฯ สตฺติฯ สามตฺถิยนฺติ อโตฺถฯ วสิํ ภูตํ ปตฺตนฺติ วสิภูตํฯ วสี เอว วสิตาฯ ยถา ปารมิตาติฯ ‘‘ตโต วิจารนฺติ’’ เอตฺถ อิติสโทฺท อาทิอโตฺถฯ เตน ตโต ปีติํติอาทิํ สงฺคณฺหาติฯ อิจฺฉนฺตานํ เตสํ สพฺพญฺญุพุทฺธานํฯ ‘‘ยตฺถา’’ติ  เยสุทฺวีสุภวเงฺคสุฯ ‘‘ภวงฺคจาเร’’ติ ภวงฺคปฺปวตฺติยํฯ ‘‘ทนฺธายิตตฺตํ’’ติ ทนฺธํ หุตฺวา อยติ ปวตฺตตีติ ทนฺธายิตํฯ ตสฺส ภาโว ทนฺธายิตตฺตํฯ ‘‘ฐเปตุํ’’ติ อธิฎฺฐานํ กตฺวา ฐเปตุํฯ ตโต อนติกฺกมิตุํฯ ‘‘ยตฺถิจฺฉกํ’’ติอาทีนิ กฺริยาวิเสสนปทานิฯ ‘‘ยตฺถิจฺฉกํ’’ติ ยตฺถ ยตฺถ ฐาเน อิจฺฉานุ รูปํฯ ยทิจฺฉกนฺติยสฺมิํ ยสฺมิํ ขเณ อิจฺฉานุ รูปํฯ ‘‘ยาวติจฺฉกํ’’ติ ยตฺตเกน ปมาเณน อิจฺฉานุ รูปํฯ ‘‘วิตกฺกาทิกํ โอฬาริกงฺคํ ปหานายา’’ติ เอตฺถ กสฺส พเลน ปหานํ โหติฯ ตํ ตํ วิราค ภาวนา พเลน ปหานํ โหติฯ กาจ ตํ ตํ วิราคภาวนา นาม โหติฯ อชฺฌาสย วิเสส ปริคฺคหิตา อุปจารภาวนา เอวาติ อิมมตฺถํ ทเสฺสตุํ ‘‘ปถมชฺฌานํ ตาวา’’ติอาทิ วุตฺตํฯ ‘‘อาตาปวีริยํ’’ติ เยนวีริเยน โยคิโน อตฺตานํ วา กิเลส ธเมฺม วา อาตาเปนฺติ ปริตาเปนฺติฯ ตํ อาตาปวีริยํ นามฯ อุคฺฆาฎียมานมฺปิ อากาสเมว โหติฯ ตํ อารพฺภ อุปริฌานนฺตรุปฺปตฺติยา ภาวนํ กโรนฺตสฺสปิ ปุนปฺปุนํ ตเมว ปญฺจมชฺฌานํ อุปฺปชฺชติฯ อารมฺมเณ จ อนติกฺกเนฺต ฌานํปิ อนติกฺกนฺตเมว โหตีติฯ ‘‘ตตฺถา’’ติ ตสฺมิํ อากาสกสิเณฯ ‘‘ตทติกฺกมนสมฺภโว’’ติ กสิณ นิมิตฺตาติกฺกมนสมฺภโวฯ ‘‘ยถาทิเฎฺฐ’’ติ ฌานจกฺขุนา ทิฎฺฐปฺปกาเรฯ ‘‘สมฺภาเวตฺวา’’ติ โถเมตฺวาฯ สมฺมา อนุสฺสรณํ สมนุสฺสรณํฯ ‘‘อิตเรสํปิ วา’’ติ ปุถุชฺชน ปณฺฑิตานํปิ วาฯ มรณ สญฺญา ววตฺถาเนสุ ปริกมฺมญฺจ สมาธิยติ, อุปจาโร จ สมฺปชฺชตีติ โยชนา ติกฺขปญฺญานํ ปน ปุถุชฺชนานํปิ สตํ พุทฺธคุณาทีสุปิ อุปจาร สมฺภโว อฎฺฐกถายํ วุโตฺตเยวฯ ‘‘สมถชฺฌาเนสู’’ติ อิทํ อธิการวเสน วุตฺตํฯ วิปสฺสนา กมฺมํปิ คเหตพฺพเมวาติ ทฎฺฐพฺพํฯ ปุเพฺพทานํ ทตฺวา อิมินา ปุเญฺญน อายติํ ฌานาภิญฺญาโย วา มคฺคผลานิ วา ปฎิลภิสฺสามีติ ปตฺถนํ กตฺวา อาคโตปิ กตาธิกาโร เอวาติปิ วทนฺติฯ กตโม ปน กตาธิกาโร นามาติ อาห ‘‘อาสนฺนภเว’’ติอาทิํฯ อฎฺฐวิเธสุ จตุกฺกนยวเสน, นววิเธสุ ปญฺจกนยวเสน วุโตฺตติ เตสํ วาทีนํ สาธกวจนํฯ วิจาเรตฺวา ปน คเหตพฺพํฯ อากาส กสิเณน  วินา อรูปชฺฌานานิ ลภิตฺวา ปุน อภิญฺญตฺถาย ปริกเมฺมกเต อากาสกสิเณปิ กตฺตพฺพตฺตา ตสฺส อภิญฺญาปาทกตา สมฺภโว วุโตฺตติ อตฺถสฺส สมฺภวโตฯ ปุเพฺพ อภาวิต ภาวโนติ จ อกตาธิกาโรติ จ อตฺถโต เอกํฯ ‘‘อาทิกมฺมิโก’’ติ อภิญฺญากเมฺม อาทิกมฺมิโกฯ ‘‘ตาทิสานํ’’ติ ปุเพฺพ อกตาธิการานํ อภาวิตภาวนานํ อิทานิ อิทฺธิวิกุพฺพนํ กริสฺสามีติ อารภนฺตานํ อภิญฺญากเมฺม อาทิกมฺมิกกุลปุตฺตานนฺติ สมฺพโนฺธฯ ‘‘อิทฺธิวิกุพฺพนํ’’ติ จ อุปลกฺขณวจนํฯ ทิพฺพาย โสตธาตุยา สทฺทํ สวนํ กริสฺสามีติอาทิกํปิ คเหตพฺพํฯ อิทญฺจ อาทิกมฺมิกวิธานาธิการตฺตา วุตฺตํฯ อภิญฺญาสุ วสิปตฺตานมฺปิ ตํ ปญฺจมชฺฌานํ ฉสุอารมฺมเณสุ ยถารหํ อเปฺปติเยวฯ ‘‘อธิฎฺฐาตพฺพํ’’ติ ยถิจฺฉิต นิปฺผตฺตตฺถาย สตํ โหตุ สหสฺสํ โหตูติอาทินา จิเตฺตน อภิวิธาตพฺพํฯ อภินีหริตพฺพนฺติ วุตฺตํ โหติฯ ‘‘สตํ โหมิ, สหสฺสํ โหมีติ วา’’ติ อตฺตานํ สตํ วา สหสฺสํ วา นิมฺมินนวเสน วุตฺตํฯ เสสํ ปน อญฺญถานิมฺมินนวเสนฯ โสตุํ วา สทฺทํ, ปสฺสิตุํ วา รูปํ, ชานิตุํ วา ปรจิตฺตํฯ อนุสฺสริตุํ วา ปุเพฺพนิวุตฺถํฯ อฎฺฐกถาปาเฐฯ ‘‘อธิฎฺฐาตี’’ติ อภิญฺญาย อธิฎฺฐาติฯ อภิวิธาติ นิพฺพเตฺตตีติ วุตฺตํ โหติฯ ทุวิธํหิ อธิฎฺฐานํ ปริกเมฺมน อธิฎฺฐานํ อภิญฺญาย อธิฎฺฐานนฺติฯ อิธ ปน อภิญฺญาย อธิฎฺฐานํ วุตฺตํฯ ‘‘อธิฎฺฐาน จิเตฺตนา’’ติ อภิญฺญาจิเตฺตนาติ วุตฺตํ โหติฯ ‘‘ปริกมฺมจิตฺตสฺสา’’ติ ปุพฺพภาเค อาวชฺชน ปริกมฺม อธิฎฺฐานปริกมฺมจิตฺตสฺสฯ ปจฺฉิมํ ปน ปาทกชฺฌาน สมาปชฺชนํฯ ปริกมฺมจิตฺตสฺส สมาธานตฺถายาติ วุตฺตํฯ ปริกมฺมจิเตฺต สมาหิเต กิํ ปโยชนนฺติ อาห ‘‘ตถาหี’’ติอาทิํฯ ‘‘เสสาภิญฺญาสุปิ ยถารหํ วตฺตโพฺพ’’ติ ทิพฺพโสตปริกเมฺม เตเนวปริกมฺม สมาธิญฺญาณโสเตน อาสเนฺน ทิพฺพวิสยํปิ สทฺทํ สุณาตีติอาทินา วตฺตโพฺพฯ ‘‘อิติ กตฺวา’’ติ อิติ มนสิกตฺวาฯ ‘‘ตํ’’ติ ปจฺฉิมํ ปาทกชฺฌาน สมาปชฺชนํฯ ‘‘อิธ นคหิตนฺติ ทฎฺฐพฺพํ’’ติ เถรสฺส มเตน ทฎฺฐพฺพนฺติ อธิปฺปาโยฯ อิธ ปน อาทิกมฺมิกวิธานปฺปธานตฺตา ปจฺฉิมํปิ ปาทกชฺฌาน สมาปชฺชนํ  วตฺตพฺพเมวาติฯ ‘‘กายคติกํ อธิฎฺฐหิตฺวา’’ติ อยํ กาโย วิย อิทํ จิตฺตํปิ ทนฺธคมนํ โหตูติ เอวํ จิตฺตํ กายคติกํ กรเณน อธิฎฺฐหิตฺวาฯ ‘‘ทิสฺสมาเนน กาเยนา’’ติ ทนฺธคมเนน คจฺฉนฺตตฺตา พหุชนานมฺปิ ทิสฺสมาเนน รูปกาเยนฯ ตพฺพิ ปรีเตน สีฆคมนํ เวทิตพฺพํฯ ‘‘อารมฺมณมตฺตํ โหตี’’ติ อนิปฺผนฺนรูปํ สนฺธาย วุตฺตํฯ ‘‘อารมฺมณ ปุเรชาตํ’’ติ นิปฺผนฺนรูปํฯ อิตรํ ปน หทย วตฺถุรูปํ สนฺธาย วุตฺตนฺติ ทฎฺฐพฺพํฯ ปรจิตฺต วิชานนฎฺฐาเน อฎฺฐกถาฎีกาจริยานํ วิจารณา อตฺถีติ ตํ ทเสฺสตุํ ‘‘เอตฺถ จ อฎฺฐกถายํ ตาวา’’ติอาทิ วุตฺตํฯ ‘‘อฎฺฐกถายํ’’ติ ธมฺมสงฺคณิ อฎฺฐกถายํปิ วิสุทฺธิมคฺค อฎฺฐกถายํปิฯ ‘‘ขณิกวเสนา’’ติ ขณิกปจฺจุปฺปนฺนวเสนฯ อาวชฺชเน นิรุเทฺธติ สมฺพโนฺธฯ ‘‘เอกํ จิตฺตํ’’ติ ปรสฺส จิตฺตํฯ ตเทว อตีตํ จิตฺตํ คณฺหนฺติฯ ‘‘ตานี’’ติ ชวนานิฯ ‘‘เตสํ’’ติ ชวนานํฯ ‘‘เตนา’’ติ อาวชฺชเนนฯ ‘‘อิตรถา’’ติ อญฺญถา สนฺตติ อทฺธาวเสน วุตฺตนฺติ คหิเต สติฯ วุโตฺต สิยาฯ กสฺมา, สนฺตติ อทฺธาวเสน ปจฺจุปฺปเนฺน คหิเต สติ, สพฺพาย เอกชวนวีถิยา เอกปจฺจุปฺปนฺนตฺตาฯ ‘‘สพฺพานิ จิตฺตานี’’ติ ชวนจิตฺตานิฯ ‘‘สหุปฺปนฺนานี’’ติ อิทํ สหุปฺปนฺนานํปิ อตฺถิตาย วุตฺตํฯ อาวชฺชนาทีนิ ปน ขณเภทํ นคณฺหนฺติฯ สพฺพํ ปรสฺส จิตฺตํ เอกจิตฺตมิว คณฺหนฺติฯ ตสฺมา กาลเภโทปิ นตฺถีติ ทฎฺฐพฺพํฯ ‘‘นิพฺพานญฺจา’’ติ วุตฺตํ, กถํ นิพฺพานํ ปุเพฺพนิวุตฺถํ นาม สิยาติฯ อตีเต ปรินิพฺพุตานํ มคฺคผลานิ อนุสฺสรณกาเล เตสํ อารมฺมณภูตํ นิพฺพานํปิ อนุสฺสรติเยวฯ ตตฺถ เตสํ มคฺคผลานํ อตีตตฺตา นิพฺพานํปิ ปุเพฺพนิวุตฺถํ นาม โหตีติฯ</p>


<p>‘‘ยํ ยํ อธิฎฺฐาตี’’ติ ยํ ยํ สตาทิกํ สํวิธาติฯ ‘‘ยถา ยถา อธิฎฺฐาตี’’ติ เยน เยน อาวิภาวาทิเกน ปกาเรน สํวิธาติฯ ‘‘ปกติวณฺณํ’’ติ ปกติสณฺฐานํฯ ‘‘ตเสฺสวา’’ติ ปกติวณฺณเสฺสวฯ เทวานํ ปสาทโสตนฺติ สมฺพโนฺธฯ ‘‘อารมฺมณ สมฺปฎิจฺฉน สมตฺถํ’’ติ อารมฺมณสฺส อุปฎฺฐานํ สมฺปฎิจฺฉน สมตฺถํฯ ตเทว เจโตปริยญาณนฺติปิ วุจฺจตีติ สมฺพโนฺธฯ ‘‘เจโต’’ติ จิตฺตํฯ ‘‘ปริจฺฉิชฺชา’’ติ อิทํ สราคจิตฺตํ, อิทํ วิราคจิตฺตนฺติอาทินา  ปริจฺฉินฺทิตฺวาฯ ‘‘โคจร นิวาสวเสนา’’ติ โคจรํ กตฺวา นิวสนวเสนฯ สพฺพญฺญุตญฺญาณคติกํ สพฺพญฺญุพุทฺธานํ อนาคตํ สญฺญาณนฺติ อธิปฺปาโยฯ อนาคเต สตฺตทิวสโต โอริมา จิตฺตเจตสิก ธมฺมา เจโตปริยญฺญาณสฺส วิสโยติ กตฺวา อนาคเต สตฺตทิวสโตติ วุตฺตํฯ ปฎฺฐาย ปวตฺตมานาติ ปาฐเสโสฯ อิมสฺมิํ ทิวเส จ อนาคตปเกฺข สพฺพํปิ อารมฺมณํ ปกติญาณสฺส วิสโยติ กตฺวา ‘‘ทุตียทิวสโต ปฎฺฐายา’’ติ วุตฺตํฯ ‘‘เอตํ’’ติ เอตํ อนาคตํ สญฺญาณํฯ ‘‘ยถา เจตํ’’ติ ยถา จ เอตํ อิมสฺมิํ ภเว อนาคต ธเมฺม ชานาติฯ ‘‘อสาธารณกาลวเสนา’’ติ อเญฺญนญาเณน อสาธารณ กาลวเสนฯ ปจฺจุปฺปนฺนภโวหิ อญฺญญฺญาณสาธารโณติฯ</p>

</p>


<p> วิปสฺสนากมฺมฎฺฐาเนฯ ‘‘ยถาทิฎฺฐํ’’ติ สกฺกายทิฎฺฐิยา ยถาทิฎฺฐํฯ นิจฺจนิมิตฺตํ นาม สตฺตปุคฺคลาทินิมิตฺตเมวฯ สตฺตนิมิตฺตญฺหิ ปญฺญตฺติ ธมฺมตฺตา ขเณขเณ ขยวยเภทาภาวโต โส เอวคจฺฉติ โส เอว ติฎฺฐตีติอาทินา นิจฺจาการสณฺฐิตํ โหตีติฯ ‘‘ธุวนิมิตฺตํ’’ติ ถิรนิมิตฺตํฯ อิทมฺปิ โส คจฺฉโนฺตปิ นนสฺสติ, ติฎฺฐโนฺตปิ นนสฺสตีติอาทินา ถิราการสณฺฐิตํ สตฺตนิมิตฺตเมวฯ ‘‘สุขนิมิตฺตํ’’ติ ขเณขเณ ขยวยเภท ทุกฺขานํ อภาวโต สุขิโต นิทฺทุโกฺข นิพฺภโยติอาทินา สุขาการสณฺฐิตํ สตฺตนิมิตฺตเมวฯ ‘‘อตฺตนิมิตฺตํ’’ติ คนฺตุํ อิจฺฉโนฺต คจฺฉติ, ฐาตุํ อิจฺฉโนฺต ติฎฺฐตีติอาทินา วสวตฺตนาการ สณฺฐิตํ สตฺตนิมิตฺตเมวฯ ‘‘กิริยา’’ติ ภาวนากิริยาฯ</p>


<p>วิสุชฺฌตีติ วิสุทฺธิฯ วิโสเธตีติ วา วิสุทฺธิฯ สีลเมว วิสุทฺธิ สีลวิสุทฺธีติ อิมมตฺถํ ทเสฺสโนฺต ‘‘นิจฺจสีลเมวา’’ติอาทิมาหฯ ตตฺถ นิจฺจสีลเมว อุปริฌานาทิวิเสสานํ อธิฎฺฐาน กิจฺจสาธกตฺตา อิธ อธิเปฺปตนฺติ วุตฺตํ ‘‘นิจฺจสีลเมวา’’ติฯ สมาธิ อธิเปฺปโต ฯ วกฺขติหิ ‘‘ทุวิโธปิ สมาธิ จิตฺตวิสุทฺธิ นามา’’ติฯ เอเตน วิสุชฺฌติ เอตายาติ วิสุทฺธิฯ จิตฺตสฺส วิสุทฺธิ จิตฺตวิสุทฺธิฯ สมาธิ เอวาติปิ ทีเปติฯ วิสุชฺฌนํ วา วิสุทฺธิฯ จิตฺตสฺส วิสุทฺธิ จิตฺตวิสุทฺธิฯ อตฺถโตปน วิสุทฺธจิตฺตเมว วุจฺจตีติปิ ยุชฺชติฯ วิสุทฺธิสทฺท สมฺปเนฺน หิ สติ, จิตฺตวิสุทฺธิ อิเจฺจว วุจฺจติฯ น สมาธิวิสุทฺธีติฯ ‘‘โสฬสวิธํ กงฺขํ’’ติ อโหสิํ นุ โข อห มตีตมทฺธานนฺติอาทินา สุตฺตเนฺตอาคตํ โสฬสวิธํ วิจิกิจฺฉํฯ ‘‘อฎฺฐวิธํ วา กงฺขํ’’ติ สตฺถริกงฺขตีติอาทินา อภิธเมฺม อาคตํ อฎฺฐวิธํ วิจิกิจฺฉํฯ วิสมเหตุทิฎฺฐิ นาม สตฺตานํ อุปฺปตฺติยา อการณเมว การณํ กตฺวา คหณทิฎฺฐิฯ ‘‘มนสิการวิธี’’ติ อนิจฺจลกฺขณาทีสุ มนสิการวิธิฯ อนุปายภูโต มนสิกาโร นาม นิจฺจาทิวเสน มนสิกาโรฯ อธิมานวตฺถุ นาม โอภาสาทีนิฯ ‘‘มคฺคโต’’ติ มคฺคภาเวนฯ ‘‘อมคฺคโต’’ติ อมคฺคภาเวนฯ ‘‘ทสฺสนญฺจา’’ติ เตสํอธิมานวตฺถูนํ อนิจฺจตาทิทสฺสนญฺจฯ ตเมว วิสุทฺธินามาติ สมฺพโนฺธฯ ‘‘สโมฺมหมลโต’’ติ จตุสจฺจปฺปฎิจฺฉาทก สโมฺมหมลโตฯ นนุ ทสฺสนนฺติ ญาณเมวฯ เอวํสติ, ญาณนฺติ วุเตฺต สิเทฺธ กตฺวา ทสฺสนสเทฺทน สห ญาณทสฺสนนฺติ วุตฺตนฺติ อาห ‘‘เอตฺถจา’’ติอาทิํฯ ‘‘สุตมยาทิวเสนา’’ติ สุตมย จินฺตามยวเสนฯ ตตฺถ ยถาสุตสฺส ปาฬิธมฺมสฺส อตฺถมตฺตชานนํ สุตมยญฺญาณํ นามฯ อตฺถํ ญตฺวา อตฺถานุรูปสฺส สภาวลกฺขณสฺส จินฺตนาวเสน อุปฺปนฺนํ ญาณํ จินฺตามยญฺญาณํ นามฯ ‘‘อนุมานาทิญาณํปี’’ติ นามรูป ธเมฺมสุ สภาวานุมานญฺญาณ สภาวชานนญฺญาณํปิฯ ‘‘อตฺตปจฺจกฺขญฺญาณเมวา’’ติ อตฺตนา ปจฺจกฺขกรณญฺญาณเมวฯ ‘‘สพฺพตฺถา’’ติ มคฺคามคฺคญฺญาณทสฺสนาทีสุ สเพฺพสุ ฐาเนสุฯ เอตฺถ จ ทสสุ วิปสฺสนาญาเณสุปิ วิปสฺสนา วจเนน ปจฺจกฺขทสฺสนเมว อธิเปฺปตนฺติ กตฺวา สพฺพตฺถคฺคหณํ กตนฺติ ทฎฺฐพฺพํฯ สมฺมสนญฺญาณโต ปฎฺฐาย หิ ทสฺสนเมว อธิเปฺปตํฯ น สภาวชานนมตฺตํฯ ยโต จกฺขุนา ปสฺสนฺตเสฺสว สุฎฺฐุ ปจฺจกฺขโต ทสฺสนตฺถาย ปุนปฺปุนํ ภาวนา กมฺมํ นาม ตตฺถ อิจฺฉิตพฺพํ โหติฯ</p>


<p>‘‘ธมฺมา’’ติ  สงฺขต ธมฺมาฯ อนิจฺจตา เอว ลกฺขณนฺติ อนิจฺจลกฺขณํฯ อนิจฺจานํ วา สงฺขต ธมฺมานํ ลกฺขณนฺติ อนิจฺจลกฺขณนฺติปิ ยุชฺชติฯ ‘‘อภิณฺหสมฺปฎิปฺปีฬนากาโร’’ติ ยถา สีฆโสตายํ นทิยํ นาวาย อุทฺธํ คจฺฉนฺตํ สานาวา อภิสงฺขรณทุเกฺขน อภิณฺหํ สุฎฺฐุ ปฎิปฺปีเฬติฯ กสฺมา, อสติ อภิสงฺขาเร ตงฺขเณ เอว อโธวุยฺหนโตฯ อโธวุยฺหนญฺหิ นาวาย ปกติ กิจฺจํฯ อุทฺธํ อารูหนํ อภิสงฺขาร สิทฺธํฯ เอวเมวํ สีฆโสเต สํสาเร อตฺตภาเวน อุทฺธํ ขณโต ขณํ ทิวสโต ทิวสํ คจฺฉนฺตํ ปุคฺคลํ อยํ อตฺตภาโว อภิสงฺขรณ ทุเกฺขน อภิณฺหํ สุฎฺฐุ ปฎิปฺปีเฬติฯ กสฺมา, อสติ อภิสงฺขาเร, ปจฺจยเวกเลฺล จ สติ, ตงฺขเณ เอว วิปริณมนโตฯ วิปริณมนญฺหิ อตฺตภาวสฺส ปกติ กิจฺจํฯ อุทฺธํคมนํ อภิสงฺขาร สิทฺธํฯ เอวํ อภิณฺห สมฺปฎิปฺปีฬนํ เวทิตพฺพํฯ เอตฺถ จ สํสารสฺส สีฆโสตตา นาม อตฺตภาวปริยาปนฺนานํ นาม รูปธมฺมานํ ปวตฺตินิวตฺติ สีฆตา วุจฺจติฯ เอตฺถ จ มรณํ ทุวิธํ สมฺมุติ มรณญฺจ ปรมตฺถ มรณญฺจฯ ตตฺถ สมฺมุติ มรณํ นาม สมฺมุติ สจฺจภูตสฺส สตฺตสฺส มรณํฯ ตํ เอกภวปริยเนฺต สนฺทิสฺสติฯ ปรมตฺถ มรณํ นาม ปรมตฺถ สจฺจภูตานํ นามรูป ธมฺมานํ มรณํฯ อิทเมว เอกนฺตมรณํ, สจฺจมรณํ, สภาวมรณํ โหติฯ อิมสฺมิํ วิปสฺสนา กเมฺม อิทํ ปรมตฺถ มรณํ เอว อนิจฺจตาติ จ วุจฺจติฯ ธมฺมานํ สุสานเกฺขตฺตนฺติ จ สุสานภูมีติ จ วุจฺจตีติฯ สา จ สุสานภูมินาม สตฺตานํ ปฎิสนฺธิโต ปฎฺฐาย สนฺตานํ อนุพนฺธติเยวฯ อนุพนฺธตฺตา จ สตฺตานํ ปฎิสนฺธิโต ปฎฺฐาย โส นาม สมโย นตฺถิ, ยตฺถ สตฺตา น มรนฺตีติฯ อิทญฺจ อนุพนฺธนํ สตฺตานํ อภิณฺหสมฺปฎิปฺปีฬนเมว โหติฯ เตสํ สพฺพิริยาปเถสุ ชีวิตสฺส จ องฺคปจฺจงฺคานญฺจ กายวจีมโน กมฺมานญฺจ สมฺพาธปตฺติโตฯ อวสวตฺตนากาโร ปน อภิสงฺขาร ทุกฺขํ อภิณฺหํ ปจฺจนุภวนฺตานํ ปากโฎเยวฯ วสวตฺตเนหิ สติ, อภิสงฺขรณ กิจฺจสฺส โอกาโส นตฺถิฯ วสวตฺตเนเนว ยถิจฺฉิ ตสฺส กิจฺจสฺส สมฺปชฺชนโตฯ โลกสฺมิญฺหิ สพฺพํปิ อภิสงฺขาร กิจฺจํ นาม อนฺตมโส อสฺสาสนปสฺสาสน กิจฺจํ อุปาทาย ธมฺมานํ วสวตฺตนาภาวโต กโรนฺตีติฯ</p>


<p>อนิจฺจสฺส  ธมฺมสฺส อนุอนุปสฺสนาติ สมฺพโนฺธฯ ‘‘อนุอนุปสฺสนา’’ติ จ ญาณจกฺขุนา ปุนปฺปุนํ นิชฺฌายนา โอโลกนาฯ ‘‘ธมฺมานํ’’ติ ปญฺจกฺขนฺธ ธมฺมานํฯ ‘‘ยตฺถ ยตฺถา’’ติ ยสฺมิํ ยสฺมิํ สรีรเงฺคฯ ‘‘ปุราณ ธมฺมานํ’’ติ ปุราณานํ ปาตุพฺภูตานํ, วฑฺฒิตานญฺจ ธมฺมโกฎฺฐาสานํ อนฺตรธานํ วโย วุจฺจติฯ วิปสฺสนา กมฺมํ ปตฺวา ขณิกวเสน เอเกกธมฺมวิภาควเสน จ อนุปสฺสนา กิจฺจํ นตฺถีติ อาห ‘‘สมูห สนฺตติวเสน ปนา’’ติฯ เอเกกธมฺมวิภาควเสน อนุปสฺสนาปิ ปน ปกติยา สุปากเฎสุ จิตฺตเวทนาทีสุ อิจฺฉิตพฺพาเยวฯ ‘‘อนิจฺจตาย ปรมาโกฎี’’ติ ตโต อุตฺตริ อนิจฺจตา นาม นตฺถีติ อธิปฺปาโยฯ ธมฺมานํ ตถา ตถา ภายิตพฺพปฺปกาโร นาม ปญฺจกฺขเนฺธ ‘อนิจฺจโต, ทุกฺขโต, โรคโต, คณฺฑโต, สลฺลโต, อฆโต, อาพาธโต, ติอาทินา วุโตฺต ภายิตพฺพปฺปกาโรฯ ตสฺส สมนุปสฺสนาญาณํ ภยญาณํฯ เอเตน อปายทุกฺข สํสาร ทุกฺขภีรุเกหิ ชเนหิ ภายิตพฺพนฺติ ภยํฯ เต วา ภายนฺติ เอตสฺมาติ ภยํฯ ภยสฺส สมนุ ปสฺสนาญาณํ ภยญาณนฺติ อิมมตฺถํ ทเสฺสติฯ ‘‘กิญฺจิภยวตฺถุํ’’ติ สีหพฺยคฺฆาทิกํ ภยวตฺถุํฯ ‘‘ปฎิสฺสรเณ’’ติ คุหาเลณาทิเก ปฎิสฺสรเณฯ ‘‘เตสํ’’ติ ภิชฺชนสภาวานํ ธมฺมานํฯ ‘‘เตหี’’ติ ภิชฺชนสภาเวหิฯ อุกฺกณฺฐตา นาม จิตฺตสฺส วิรุทฺธตา นิกฺขมาภิมุขตาฯ ‘‘จตฺตาลีสาย อากาเรหี’’ติ ปญฺจกฺขเนฺธ ‘อนิจฺจโต, ทุกฺขโต, โรคโต, คณฺฑโต, สลฺลโต, อฆโต, อาพาธโต, ปรโต, ปโลกโต, อีติโต,ฯ อุปทฺทวโต, ภยโต, อุปสคฺคโต, จลโต, ปภงฺคุโต, อทฺธุวโต, อตาณโต, อเลณโต, อสฺสรณโต, ริตฺตโต,ฯ ตุจฺฉโต, สุญฺญโต, อนตฺตโต, อาทีนวโต, วิปริณาม ธมฺมโต, อสารกโต, อฆมูลโต, วธกโต, วิภวโต, สาสวโต,ฯ สงฺขตโต, มารามิสโต, ชาติธมฺมโต, ชราธมฺมโต, พฺยาธิธมฺมโต, มรณธมฺมโต, โสกปริเทวธมฺมโต, ทุกฺขโทมนสฺส ธมฺมโต, อุปายาส ธมฺมโต, สํกิเลสิก ธมฺมโต, ปสฺสโนฺต สุญฺญโต โลกํ อเวกฺขตีติ เอวํ มหานิเทฺทเส  โมฆปญฺหนิเทฺทเส อาคเตหิ จตฺตาลีสาย อากาเรหิฯ ตตฺถ ปญฺจกฺขเนฺธ อนิจฺจโต ปสฺสโนฺตติอาทินา โยเชตพฺพํฯ ‘‘อนิจฺจโต’’ติ จ อนิจฺจภาเวนาติ อโตฺถฯ สเพฺพปิ ปญฺจกฺขนฺธา อนิจฺจา เอวาติ ปสฺสโนฺตติ วุตฺตํ โหติฯ กถํ ปน อนิจฺจโต ปสฺสโนฺต สุญฺญโต โลกํ อเวกฺขตีติฯ นิจฺจคุณ สุญฺญตาย สุญฺญโต ปญฺจกฺขนฺธภูตํ โลกํ อเวกฺขติฯ เสสปเทสุปิ เอเสวนโยฯ ตตฺถ ‘‘อนิจฺจา เอวา’’ติ ปฎิสนฺธิกฺขณโต ปฎฺฐาย ยทากทาจิ มรณ ธมฺมตฺตา อนิจฺจา เอวฯ ‘‘ทุกฺขา เอวา’’ติ อนิจฺจ ธมฺมตฺตาเยว ทุกฺขา เอวฯ ยทนิจฺจํ, ตํ ทุกฺขํติหิ วุตฺตํฯ ทุกฺข สจฺจธมฺมตฺตา วาฯ ‘‘โรคา เอวา’’ติ โรคชาติกตฺตา โรคา เอวฯ เยหิ เกจิ โลเก จกฺขุ โรคาทิกา อเนกสหสฺสา โรคา นาม สนฺทิสฺสนฺติฯ สเพฺพเต อิเมปญฺจกฺขนฺธา เอวฯ อิโต อโญฺญโกจิ โรโค นาม นตฺถิฯ ตสฺมา เต เอกเนฺตน โรคชาติกา เอวาติฯ อปิ จ, ทุกฺขสจฺจ ธมฺมตฺตาตีหิ ทุกฺขตาหิ จตูหิ ทุกฺขเฎฺฐหิ จ อภิณฺหสมฺปฎิปฺปีฬนโต รุชฺชนเฎฺฐน โรคา เอวฯ ตตฺถ ‘‘ตีหิ ทุกฺขตาหี’’ติ ทุกฺขทุกฺขตา สงฺขาร ทุกฺขตา วิปริณาม ทุกฺขตาติ อิมาหิ ตีหิทุกฺขตาหิฯ ‘‘จตูหิ ทุกฺขเฎฺฐหี’’ติ ทุกฺขสฺส ปีฬนโฎฺฐ, สงฺขตโฎฺฐ, สนฺตาปโฎฺฐ, วิปริณามโฎฺฐ,ติ อิเมหิ จตูหิ ทุกฺขเฎฺฐหิฯ ทุกฺข กิเจฺจหีติ อโตฺถฯ เอสนโย คณฺฑาทีสุฯ ตตฺถ คโณฺฑนาม ปีฬกาพาโธฯ สลฺลํ นาม วิชฺฌนเฎฺฐน กิเลส สลฺลญฺจ ทุกฺขสลฺลญฺจฯ อฆนฺติ นิรตฺถกํฯ อิเม จ ขนฺธา วิปตฺติปริโยสานตฺตา นิรตฺถกา เอว โหนฺติฯ สพฺพาสมฺปตฺติโย วิปตฺติปริโยสานาติ หิ วุตฺตํฯ อวิสฺสาสิกเฎฺฐน ปเร เอวฯ น หิ เต เอตํ มม, เอโส หมสฺมิ, เอโส เม อตฺตาติ เอวํ วิสฺสาสํ อรหนฺติฯ ตถา วิสฺสาสํ กโรนฺตสฺส นานาทุเกฺขหิ นิจฺจํ วิหิํสนโตฯ ปฎิสนฺธิโต ปฎฺฐาย ยทากทาจิ ปลุชฺชนธมฺมตฺตา ปโลกธมฺมา เอวฯ ‘‘อีตี’’ติ อนฺตราโย วุจฺจติฯ ขนฺธา อนฺตราย ชาติกา เอวาติ วุตฺตํ โหติฯ อชฺฌตฺตภาวํ อุปคนฺตฺวา ทุตตฺตา วิพาธกตฺตา อุปทฺทวา เอวฯ ภายิตพฺพตฺตา ภยา เอวฯ อนตฺตา เอว สมานา อชฺฌตฺตภาวํ อุปคนฺตฺวา สชฺชนโต ลคฺคนโต ทุโมฺม จยโต  อุปสคฺคา เอวฯ นิจฺจกาลํ โลกธเมฺมหิ จลนตฺตา วิปฺผนฺทนตฺตา จลาเอวฯ นานปฺปกาเรน ภญฺชนธมฺมตฺตา ปภงฺคุโน เอวฯ ขณมตฺตมฺปิ อถิรตฺตา อทฺธุวา เอวฯ ชรามรณาทิโต อปายวินิปตนาทิโต ภยโต ตายติ รกฺขตีติ ตาณํฯ เต จ ขนฺธา กสฺสจิตาณา น โหนฺติฯ เตสญฺจ กิญฺจิตาณํ นาม นตฺถิฯ ตสฺมา อตาณา เอวฯ ภยโต ภีรุกา ชนา ลียนฺติ นิลียนฺติ เอตฺถาติ เลณํฯ เต จ กสฺสจิเลณา น โหนฺติฯ เตสญฺจ กิญฺจิเลณํ นาม นตฺถิฯ ตสฺมา อเลณา เอวฯ ภยํ สรติหิํสตีติ สรณํฯ เต จ กสฺสจิสรณํ น โหนฺติฯ เตสญฺจ กิญฺจิสรณํ นาม นตฺถิฯ ตสฺมา อสฺสรณา เอวฯ นิจฺจตาทีหิ สเพฺพหิ โสภณคุเณหิ สพฺพโส รหิตตฺตา ตุจฺฉตฺตา สุญฺญตฺตาริตฺตา เอวฯ ตุจฺฉา เอวฯ สุญฺญา เอวฯ อตฺตา วุจฺจติ ยสฺสกสฺสจิ โกจิ สารภูโต ปฎิสฺสรโณฯ เต สยญฺจ กสฺสจิ อตฺตาน โหนฺติฯ อตฺตโน จ โกจิ อตฺตานาม นตฺถิฯ ตสฺมา อนตฺตา เอวฯ อนิจฺจตาทีหิ อาทีนเวหิ โทเสหิ สมฺปุณฺณตฺตา อาทีนวา เอวฯ วิปริณาม สภาวตฺตา วิปริณามา เอวฯ สารภูตสฺส กสฺสจิ อธิฎฺฐานสฺส อภาวา อสาราเอวฯ อฆสฺส สพฺพนิรตฺถกสฺส ปติฎฺฐานตฺตา อฆมูลา เอวฯ เต สยํ มรณ ธมฺมสมงฺคีโน หุตฺวา เตน มรณสเตฺถน มรณาวุเธน สํสาเร สตฺตานํ นิจฺจํ มารกตฺตา ชีวิตินฺทฺริยุปเจฺฉทกตฺตา วธกา เอวฯ นิจฺจสุขหิต วุฑฺฒิวิคตตฺตา วิภวา เอวฯ อาสเวหิ ปริคฺคหิตตฺตา สาสวา เอวฯ นิจฺจกาลํ ปจฺจยายตฺตวุตฺติกตฺตา สงฺขตา เอวฯ กิเลสมารมจฺจุมารานํ อามิสาหารตฺตา มารามิสา เอวฯ อนิจฺฉนฺตเสฺสว สโต จกฺขุโรคาทิภาเวน อปายภวาทิภาเวน ชาตสภาวตฺตา ชาติธมฺมา เอวฯ อนิจฺฉนฺตเสฺสว สโต หายนมรณสภาวตฺตา ชรามรณ ธมฺมา เอวฯ โสกาทีนํ วตฺถุภาเวน ธารณตฺตา โสกาทิ ธมฺมา เอวฯ ตณฺหา สํกิเลส ทิฎฺฐิสํกิเลส ทุจฺจริต สํกิเลเสหิ นิยุตฺตตฺตา สํกิเลสิก ธมฺมา เอวาติฯ เตน วุตฺตํ ‘‘จตฺตาลีสาย อากาเรหี’’ติฯ ‘‘ปฎิสงฺขานวเสนา’’ติ ปริวีมํสนวเสน ฯ‘‘นิกนฺติยา’’ติ นิกนฺติตณฺหายฯ ‘‘ปริยาทินฺนายา’’ติ สุกฺขภาวปตฺตายฯ ‘‘ภยญฺจา’’ติ ภยญาณวเสน อุปฺปนฺนํ โอตฺตปฺปภยญฺจฯ</p>


<p>โลเก อตฺตชีวา นาม สตฺตานํ อชฺฌตฺต ธเมฺมสุ สารธมฺมา โหนฺติฯ เตสุ วิคเตสุ เสสธมฺมา นิสฺสตฺต นิชฺชีวภาวํ ปตฺวา เผคฺคุภูตา กจวรภูตาติ โลกสฺส อภิมาโนฯ เต จ อตฺตชีวา นาม สพฺพโส นตฺถีติ ทิเฎฺฐ ขเนฺธสุ กจวรภาวทสฺสนํ อตฺตชีว สุญฺญตา ทสฺสนํ นามฯ ‘‘วิมุจฺจมาโน’’ติ เอเตน วิมุจฺจตีติ วิโมโกฺขติ อตฺถํ ทเสฺสติฯ วิมุจฺจนฺติ เอเตนาติ วิโมโกฺขติปิ ยุชฺชติฯ ‘‘นิมิตฺตานี’’ติ วิปลฺลาสธเมฺมหิ นิมฺมิตานิ นิจฺจนิมิตฺต สุขนิมิตฺต อตฺตนิมิตฺต ชีวนิมิตฺตานิฯ สตฺต ปุคฺคล อิตฺถิ ปุริส หตฺถ ปาท สีส คีวาทีนิ นิมิตฺตานิ จฯ ตตฺถ สงฺขารานํ ขณิก ธมฺมตฺตา อนิจฺจานํเยว สตํ สนฺตติ ฆเนน ปฎิจฺฉนฺนตฺตา หิโยฺยปิ โส เอว, อชฺชปิ โส เอวาติอาทินา นิจฺจากาเรน อุปฎฺฐานํ นิจฺจนิมิตฺตํ นามฯ กิเลสมเลหิ ปริคฺคหิตตฺตา อสุภานํเยว สตํ อวิชฺชาย ปฎิจฺฉนฺนตฺตา อิทํ อิฎฺฐํ, กนฺตํ, มนาปํ, ปิยรูป, นฺติอาทินา สุภากาเรน อุปฎฺฐานํ สุภนิมิตฺตํ นามฯ ภยเฎฺฐน อเขมเฎฺฐน ทุกฺขานํปิ สตํ ตาเยว ปฎิจฺฉนฺนตฺตา อิทํ สุขํ, นิพฺภยํ, เขมํ, สาตรูป, นฺติอาทินา สุขากาเรน อุปฎฺฐานํ สุขนิมิตฺตํ นามฯ ปจฺจยา ยตฺตวุตฺติกตฺตา ปจฺจเยน วินา เกวลํ อตฺตโน วสายตฺตวุตฺติตา ภาวโต อนตฺตานํเยว สตํ อตฺตโน อิจฺฉาวเสน กโรติ, กเถติ, จิเนฺตติ, คนฺตุํ อิจฺฉโนฺต คจฺฉติ, ฐาตุํ อิจฺฉโนฺต ติฎฺฐตี, ติอาทินา วสวตฺตนากาเรน อุปฎฺฐานํ อตฺตนิมิตฺตํ นามฯ ตถา สโตฺตนาม สตฺตาหํปิ ชีวติ, มาสํปิ ชีวติ, สํวจฺฉรํปิ ชีวตีติอาทินา ชีวากาเรน อุปฎฺฐานํ ชีวนิมิตฺตํ นามฯ นนุ เจตฺถ อตฺตโน อิจฺฉาวเสน กโรตีติอาทีสุ อิจฺฉานาม ตณฺหาวาฉโนฺท วาฯ ตทุภยมฺปิ จิตฺตสมฺปยุตฺตํฯ กรณญฺจ นาม กายิกกฺริยาภูตานํ จิตฺตชรูปกลาปานํ ปวตฺติวิเสโสฯ เอวญฺจสติ เตสํ จิตฺตวเสน ปวตฺตตฺตา อตฺตโน อิจฺฉาวเสน กโรตีติ อิทํ อภิธมฺมวิรุทฺธํ น โหตีติฯ น น โหติฯ อตฺตโนติ จ กโรตีติ จ  วุตฺตตฺตาฯ น หิ อตฺตานาม อตฺถิ, โย อตฺตโนติ วุเจฺจยฺยฯ น จ กตฺตานาม อตฺถิ, โย กโรตีติ วุเจฺจยฺยฯ อิธ ปน ตสฺมิํ สมเย ปวตฺตํ ขนฺธปญฺจกเมว อตฺตาติ จ กตฺตาติ จ คเหตฺวา อตฺตโนติ จ กโรตีติ จ วุตฺตํฯ ‘‘อวสฺสโย โหตี’’ติ ปติฎฺฐา โหติฯ ‘‘วิธมิตฺวา’’ติ ญาเณน อนฺตรธาเปตฺวาฯ สภาวโต วิชฺชมานานิ น โหนฺตีติ ทสฺสนญาเณน วินิจฺฉยํ ปาเปตฺวาติ วุตฺตํ โหติฯ ภาวทสฺสนํ นาม โสกทุกฺขาทีนํ อภาวทสฺสนํฯ</p>


<p>‘‘ตํ ตํ ฆนวินิพฺภุชฺชนวเสนา’’ติ สมูหสนฺตติ ฆนาทีนํ ภินฺทน ฉินฺทนวเสนฯ ตตฺถ สมูหฆนภินฺทนํ อาทิโต ธมฺมววตฺถานญาณกิจฺจํฯ ตทา อตฺตทิฎฺฐิ วิกฺขมฺภิตา โหติฯ ชีวทิฎฺฐิ จ นาม สุขุมตรา อตฺตทิฎฺฐิ เอว วุจฺจติฯ มคฺคกฺขณํ ปตฺวา เอว ตทุภยํปิ สพฺพโส สมุจฺฉินฺทตีติ ทฎฺฐพฺพํฯ ‘‘ปณิหิตคุณสฺสา’’ติ ปตฺถิตคุณสฺสฯ</p>


<p>‘‘ปาติโมกฺข’’นฺติ เอตฺถ ‘‘ปตี’’ติ เชฎฺฐโก วุจฺจติฯ ‘‘มุขํ’’ติ มูลการณํฯ ปติ จ โส มุขญฺจาติ ปติมุขํฯ ปติมุขเมว ปาติโมกฺขนฺติ อิมมตฺถํ ทเสฺสโนฺต ‘‘ตํ หี’’ติอาทิมาหฯ สพฺพโลกิยสีลานิ นาม จตุปาริสุทฺธิสีลานิฯ เตสํ มเชฺฌฯ ‘‘เชฎฺฐกตฺตา’’ติ เชฎฺฐกสีลตฺตาฯ ‘‘ตเมวา’’ติ วินยปญฺญตฺติสีลเมว +ฯ ‘‘เยสํ ธมฺมานํ’’ติ อุทฺธจฺจ มุฎฺฐสฺสจฺจาทิ ธมฺมานํฯ ‘‘วิปฺผนฺทิตานิ นามา’’ติ วิปฺปกิณฺณานิ นามาติ อธิปฺปาโยฯ เตนาห ‘‘โลลานิ นามา’’ติฯ ‘‘ตทนุพนฺธา’’ติ ตานิวิปฺผนฺทิตานิ อินฺทฺริยานิ อนุคตาฯ ‘‘พุทฺธปฺปฎิกุเฎฺฐหี’’ติ พุเทฺธนภควตา ปฎิโกฺกสิเตหิ นีวาริเตหิฯ ‘‘มิจฺฉาปโยเคหี’’ติ อฎฺฐกุลทูสนกเมฺมหิ เจว เอกวีสติอเนสนกเมฺมหิ จฯ ‘‘ติวิธกุหนวตฺถูหี’’ติ ปจฺจยปฺปฎิเสวนญฺจ, สามนฺตชปฺปนญฺจ, อิริยา ปถ สนฺนิสฺสิตญฺจาติ อิเมหิ ติวิเธหิ กุหนวตฺถูหิฯ ติวิเธหิ อจฺฉริย กมฺมวิธาเนหีติ วุตฺตํ โหติฯ ปริสุชฺฌตีติ ปริสุทฺธิฯ ปริสุทฺธิ เอว ปาริสุทฺธิฯ ‘‘สโมฺมหสฺสา’’ติ ธาตุมนสิการาทีสุ สมฺมุยฺหนสฺสฯ ‘‘เคธสฺสา’’ติ สโมฺมหตฺตาเยว ปจฺจเยสุ ภตฺตนิกฺขิตฺตกา กสฺสวิย เคธสฺส, อภิกงฺขสฺสฯ ‘‘มทสฺสา’’ติ ลาภสกฺการา ทิมูลกสฺส  มานมทสฺสฯ ‘‘ปมาทสฺสา’’ติ กุสเลสุ ธเมฺมสุ ปมาทสฺส มุฎฺฐสฺสจฺจสฺสฯ ตํ ตํ ปโยชน มริยาโท นาม จีวรปจฺจเย ตาว สีตปฺปฎิฆาตาทิโก ปโยชนมริยาโทฯ ‘‘มริยาโท’’ติ จ ยาวเทวาติ ปเทน ทสฺสิโต สีตปฺปฎิฆาตาทิโก จีวรปฺปโยชน ปริเจฺฉโทฯ โส จ จีวรปจฺจเย สโมฺมหาทิเก สาวชฺชปเกฺข อปตนตฺถาย ฐปิโตฯ เตน วุตฺตํ ‘‘สโมฺมหสฺส เคธสฺส มทสฺส ปมาทสฺส ปหานตฺถํ’’ติฯ เอสนโย ปิณฺฑปาตปจฺจยาทีสุปิฯ เอเตน ปจฺจเวกฺขนาปาเฐสุ อยมโตฺถ ทสฺสิโตฯ อิธ ภิกฺขุ จีวรํ ปฎิเสวติ ยาวเทว สีตสฺส ปฎิฆาตาย อุณฺหสฺส ปฎิฆาตายาติอาทีสุ ยาวเทว สีตสฺส ปฎิฆาตาย ปฎิเสวติฯ น ตโต อุตฺตริ สโมฺมหตฺถาย เคธตฺถาย มทตฺถาย ปมาทตฺถาย ปฎิเสวตีติอาทิฯ เอวญฺจสติ, ยํ จีวรํ ปฎิเสวนฺตสฺส สโมฺมหเคธมทปฺปมาทา อุปฺปชฺชนฺติฯ ตํ น เสวิตพฺพํฯ อิตรํ เสวิตพฺพนฺติ ทสฺสิตํ โหตีติฯ</p>


<p>‘‘ปจฺจตฺตสภาโว’’ติ ปเจฺจกสภาโวฯ ‘‘การิยสงฺขาตํ’’ติ กาตพฺพํ อภินิปฺผาเทตพฺพนฺติ การิยํฯ อาสนฺนปฺผลํฯ เตนาห ‘‘อคฺคิสฺสธูโมวิยา’’ติฯ อาสนฺนการณํ ปทฎฺฐานํ นาม อคฺคิการโก วิยฯ ปชฺชติ คจฺฉติ ปวตฺตติ ผลํ เอเตนาติ ปทํฯ ติฎฺฐติ ผลํ เอตฺถาติ ฐานํฯ อุภยํปิ การณ ปริยาโย เอวฯ เตน อติสฺสยโตฺถปิ สิชฺฌตีติ อาห ‘‘อาสนฺนการณํ’’ติฯ ‘‘สทฺธิํ สญฺญา จิตฺต วิปลฺลาเสหี’’ติ ทิฎฺฐิสมฺปยุเตฺตหีติ อธิปฺปาโยฯ ทิฎฺฐิวิปฺปยุตฺตา ปน สญฺญา จิตฺต วิปลฺลาสา วิกฺขมฺภิตุํ สโกฺกตีติ น วตฺตพฺพาฯ ‘‘สาสน ธเมฺม’’ติ อนตฺตลกฺขณ สุตฺตนฺตาทิเก สุญฺญต ธมฺมปฺปฎิสํยุเตฺต เทสนาธเมฺมฯ ‘‘ทิฎฺฐิวิปลฺลาโส วิกฺขมฺภิโต’’ติ ตาทิสํ ธมฺมเทสนํ สุตฺวา เทสเก สตฺถริ จ เทสิเต ธเมฺม จ สทฺธํ ปฎิลภิตฺวา สจฺจเมว ภควา อาห, อหํ ปน เอตํ มม, เอโสหมสฺมิ, เอโส เม อตฺตา,ติ คณฺหามิ, มิจฺฉาวตายํ มมคาโหติ เอวํ วิกฺขมฺภิโต โหติฯ ตโต ปฎฺฐาย เอโส เม อตฺตาติ วทโนฺตปิ ทิฎฺฐิสมฺปยุตฺตจิเตฺตน น วทติฯ ทิฎฺฐิวิปฺปยุตฺตจิเตฺตน เอว วทตีติ อธิปฺปาโยฯ อิทมฺปน ทฬฺหคฺคาห วิกฺขมฺภนมตฺตํ เอว ฯ น อตฺตทสฺสน วิกฺขมฺภนํฯ ตํ ปน ธมฺมววตฺถานญฺญาเณ สิเทฺธ เอว สิชฺฌตีติปิ วทนฺติฯ จตุนฺนํ อาหารานํ วเสน จตุธา นามรูปํ ปริคฺคเหตพฺพเมวฯ กสฺมา, จตฺตาโร อาหาเร ปริคฺคเหตฺวา เตเสฺวว ลกฺขณตฺตยํ สมนุปสฺสนฺตสฺส อเนฺต โลกุตฺตรญฺญาณทสฺสนปฺปฎิลาภกิจฺจสฺส สิทฺธตฺตาติ อธิปฺปาโยฯ ปญฺจธาติอาทีสุ เอสนโยฯ อาทิกมฺมิกานํ อวิสโย, วิสุํ วิสุํ ลกฺขณ รสาทีหิ ปริคฺคเหตุํ อสกฺกุเณยฺยตฺตาฯ ปริคฺคหเณ สโกฺกนฺตสฺสปิ วิปสฺสนา กเมฺม วิสุํ วิสุํ ปสฺสิตุํ อสกฺกุเณยฺยตฺตา จฯ ตถาหิ วกฺขติ ‘‘กลาปวเสน สํขิปิตฺวา’’ติฯ ‘‘อญฺญสฺส กสฺสจี’’ติ อตฺตชีวาทิกสฺสฯ โส กโรติ กุสลากุสลํ กมฺมํฯ โส ปฎิสํเวเทติ ภวนฺตรํ ปตฺวา ตพฺพิปากํฯ สํสรติ ภวโต ภวํฯ สนฺธาวติ กมฺมเวเคน ขิโตฺตฯ สุเทฺธ นาเม เอว วา รูเป เอว วา อีหาพฺยาปารานํ อภาวทสฺสนโตติ โยชนาฯ ปุคฺคลสตฺตานํ กฺริยาโยติ สญฺญิตาติ วิคฺคโหฯ ‘‘อตฺตาติ ปวตฺตา ทิฎฺฐี’’ติ การก ทิฎฺฐิฯ ‘‘ตทตฺถา ภินิเวสวเสนา’’ติ สโตฺต, ปุคฺคโล, ติอาทิ โวหารสฺส สพฺภาวโต ตสฺส อตฺถภูโต สตฺตปุคฺคลาทิโกปิ สภาวโต อตฺถิเยวฯ โน นตฺถีติ เอวํ ทฬฺหํ หทเย สนฺนิธานกรณ วเสนฯ ‘‘อติธาวนญฺจา’’ติ โวหาร ปญฺญตฺติมเตฺต อฎฺฐตฺวา ตํ อติกฺกมิตฺวา ปญฺจกฺขเนฺธ สตฺตาทิภาเวน คหณญฺจาติ อธิปฺปาโยฯ</p>


<p>‘‘กมฺมจิโตฺตตุกาหารวเสนา’’ติ เอตฺถ กกาโร สนฺธิ วเสน อาคโมฯ กมฺมวเสน จิตฺตวเสน อุตุวเสน อาหารวเสนาติ อโตฺถฯ อนุรูปานํ ปจฺจยานํ สามคฺคีติ วิคฺคโหฯ ‘‘อญฺญถา ปวตฺติยา’’ติ อเญฺญน ปกาเรน ปวตฺตนสฺสฯ ‘‘เหตุสมฺภารปจฺจเยหี’’ติ เหตุปจฺจย สมฺภารปจฺจเยหิฯ ชนก ปจฺจยา เหตุปจฺจยา นามฯ ปริวารปจฺจยา สมฺภารปจฺจยา นามฯ ‘‘กมฺมปฺปวตฺติยา’’ติ กมฺมปฺปวตฺติโตฯ ‘‘วิปากปฺปวตฺติยา’’ติ วิปากปฺปวตฺติโตฯ เอกสฺส สตฺตสฺส อนมตเคฺค สํสาเร สํสรนฺตสฺส รูปกาโยปิ อตฺถิ นามกาโยปิ อตฺถิฯ ตโต อโญฺญ โกจิสภาโว  นาม นตฺถิฯ เทฺว จ กายา ปญฺจโวกาเร สํสรนฺตสฺส เอกโต ปวตฺตนฺติฯ อสญฺญสเตฺต สํสรนฺตสฺส รูปกาโย เอว ปวตฺตติฯ โส เอว ตตฺถ เอโกสโตฺตติ สงฺขฺยํ คจฺฉติฯ อรูเป สํสรนฺตสฺส นาม กาโย เอว ปวตฺตติฯ โส เอว ตตฺถ เอโก สโตฺตติ สงฺขฺยํ คจฺฉติฯ ‘‘สงฺขฺยํ คจฺฉตี’’ติ จ ปญฺญตฺติมตฺตํ คจฺฉตีติ อธิปฺปาโยฯ เตสุ จ กาเยสุ รูปกาเย จุติ ปฎิสนฺธีนํ อญฺญมญฺญํ อนนฺตร ปจฺจยตา นาม นตฺถิฯ เอกเมกสฺมิํ ภเว เอกเมโก หุตฺวา จุติกาเล ภิชฺชติฯ รูปสนฺตติ ฉิชฺชติฯ ปฎิสนฺธิรูเปน สห ปจฺจย ปจฺจยุปฺปนฺนตา ปพโนฺธ นปฺปวตฺตติฯ นาม กาเย ปน จุติ ปฎิสนฺธีนํ อญฺญมญฺญํ อนนฺตรปจฺจยตา อตฺถิฯ จุติกาเลปิ นามสนฺตติ น ฉิชฺชติฯ ปฎิสนฺธิ นาเมน สห ปจฺจย ปจฺจยุปฺปนฺนตา ปพโนฺธ ปวตฺตติเยวฯ ตตฺถ ปฎิจฺจสมุปฺปาท กุสโล ภิกฺขุ ปฎิจฺจสมุปฺปาทญฺญาเณ ฐตฺวา เอกสฺมิํภเว เอกสฺส สตฺตสฺส ปวตฺติํ ปสฺสโนฺต สตฺตํ นาม น ปสฺสติฯ ปุคฺคลํ นาม น ปสฺสติฯ อหนฺติปิ น ปสฺสติฯ ปโรติปิ น ปสฺสติฯ อหํ อตีเตสุ ภเวสุ อโหสินฺติปิ น ปสฺสติฯ อิมสฺมิํภเว อสฺมีติปิ น ปสฺสติฯ อนาคเตสุ ภวิสฺสามีติปิ น ปสฺสติฯ อถ โข อวิชฺชา ปจฺจยา สงฺขารา ปวตฺตนฺติฯ สงฺขาร ปจฺจยา ภวนฺตเร วิญฺญาณํ ปวตฺตตีติอาทินา นเยน นามรูป ธมฺมานํ เหตุผล ปรมฺปราวเสน อวิเจฺฉทปฺปวตฺติเมว ปสฺสติฯ เอกสฺมิํภเว ปวตฺติํ ปสฺสเนฺต สติ, อนมตเคฺคสํสาเร อนเนฺตสุ ภเวสุ ตสฺส สตฺตสฺส ปวตฺติ ทิฎฺฐา เอว โหติ ตตฺถปิ เอวเมว, ตตฺถปิ เอวเมวาติฯ ตทา ตสฺส โสฬสวิธา กงฺขา ปหียตีติ อิมมตฺถํ ‘‘ทเสฺสโนฺต อนมตเคฺค สํสาเร’’ติอาทิมาหฯ ตตฺถ กตมา โสฬสวิธา กงฺขาติฯ อโหสิํ นุ โข อหํ อตีตมทฺธานํฯ น นุ โข อโหสิํฯ กิํ นุ โข อโหสิํฯ กถํ นุ โข อโหสิํฯ กิํ หุตฺวา กิํ อโหสิํ นุ โข อหํ อตีตมทฺธานนฺติ เอวํ ปุพฺพเนฺต ปญฺจวิธา กงฺขาวุตฺตาฯ ภวิสฺสามิ นุ โข อหํ อนาคตมทฺธานํฯ น นุ โข ภวิสฺสามิฯ กิํ นุ โข ภวิสฺสามิฯ กถํ นุ โข ภวิสฺสามิฯ กิํ หุตฺวา กิํ ภวิสฺสามิ นุ โข อหํ อนาคตมทฺธานนฺติ เอวํ อปรเนฺต ปญฺจวิธา กงฺขา วุตฺตา ฯ อหํ นุ โข สฺมิฯ โน นุ โข สฺมิฯ กินฺนุ โข สฺมิฯ กถํ นุ โข สฺมิฯ อหํ นุ โข สโตฺต กุโต อาคโตฯ โส กุหิํ คามี ภวิสฺสามีติ เอวํ ปจฺจุปฺปเนฺน ฉพฺพิธา กงฺขา วุตฺตาฯ อิมา โสฬสวิธา กงฺขาติฯ ตตฺถ อโหสิํ นุ โข, น นุ โข อโหสินฺติ อิมินา ปททฺวเยน อตีตกาเล อตฺตโน อตฺถิ นตฺถิภาเว กงฺขติฯ สเจ อตฺถิ, กิํ นุ โข อโหสินฺติ กงฺขติฯ เกนจิ เหตุนา ปจฺจเยน วา อโหสิํฯ เกนจิ อิทฺธิมเนฺตน วา นิมฺมิโต อโหสิํฯ อเหตุ อปจฺจยา วา อนิมฺมิโต วา สยํชาโต อโหสินฺติ อโตฺถฯ ยทิ เตสุปกาเรสุ อญฺญตเรน อโหสิํฯ กถํ นุ โข อโหสิํฯ อปาทโกวา อโหสิํฯ ทฺวิปาทโก วาฯ จตุปฺปาทโกวาฯ พหุปฺปาทโกวาฯ รูปีวาฯ อรูปีวาฯ สญฺญีวาฯ อสญฺญีวา อิจฺจาทิฯ อถ เตสุ อปาทกาทีสุ อญฺญตโร อหํ อโหสิํฯ กิํ หุตฺวา กิํ อโหสิํฯ ปถมภเว กิํ หุตฺวา ทุตีย ภวาทีสุ กิํ อโหสินฺติ อิทํ ภวปรมฺปราวเสน วุตฺตํฯ เอสนโย อปรเนฺตปิฯ ปจฺจุปฺปเนฺน ‘‘อหํ นุ โข สฺมิ, โน นุ โข สฺมี’’ติ ยถา ขุทฺทกวตฺถุ วิภเงฺค อฎฺฐสตตณฺหาวิจริเตสุฯ สตสฺมีติ โหติฯ สีตสฺมีติ โหตีติ วุตฺตํฯ ตตฺถ ‘‘สตสฺมี’’ติ อหํ สสฺสโต วา ภวามิฯ ‘‘สีตสฺมี’’ติ อหํ อุจฺฉิโนฺนวา ภวามีติ อโตฺถฯ ยถา จฯ อตฺถีติ โข เอโก อโนฺตฯ นตฺถีติ โข ทุตีโย อโนฺตติ วุตฺตํฯ ตตฺถ ‘‘อตฺถี’’ติ อตฺตานาม ภวาภเวสุ นิจฺจกาลํ อตฺถิฯ ‘‘นตฺถี’’ติ ตถา นตฺถิ, อุจฺฉิชฺชติฯ น โหติ ปรมฺมรณาติ อโตฺถฯ ตถา อิธาปิ อหํ นุ โข สฺมิฯ โน นุ โข สฺมีติ กงฺขติฯ ตตฺถ ‘‘อหํ นุ โขสฺมี’’ติ อยํ อหํ นาม ภวาภเวสุ นิจฺจกาลํ อสฺมิ นุ โข, มม อตฺตานาม สสฺสโต หุตฺวา สพฺพกาลํ อตฺถิ นุ โขติ วุตฺตํ โหติฯ ‘‘โน นุ โข สฺมี’’ติ ตถา โน อสฺมิ นุ โขฯ มม อตฺตา ตถา นตฺถิ นุ โขติ อโตฺถฯ เอตฺถ จ ‘‘ภวาภเวสู’’ติ ปวเตฺตปิ ปจฺจุปฺปเนฺน วตฺตมานํ อตฺตานํ คเหตฺวา ปวตฺตา ปจฺจุปฺปเนฺน สงฺคหิตนฺติ ทฎฺฐพฺพํฯ ‘‘กิํ นุ โข สฺมี’’ติ อหํ นาม สโนฺต ชาโต กิํ นุ โข อสฺมิฯ เกนจิ เหตุนา ปจฺจเยน วา อสฺมิ นุ โขฯ เกนจิ อิทฺธิมเนฺตน วา นิมฺมิโต ภวามิ นุ โขฯ อุทาหุ อเหตุ อปจฺจยา วา  เกนจิ อนิมฺมิโต วา สยํ นุ โข ภวามิ นุ โขติ อโตฺถฯ ‘‘กถํ นุ โข สฺมี’’ติ เอตฺถ ปน อปทาทีหิ อโยเชตฺวา อหํ นุ โข กิํ โคโตฺต ภวามิฯ โคตมโคโตฺต วา วาเสฎฺฐ โคโตฺต วา ติอาทินา โยเชตพฺพํฯ อาทิ กปฺปกาเล ตานิ โคตฺตานิ เอตรหิ สเมฺภทํ คจฺฉนฺติฯ ตสฺมา เตสุ กงฺขโนฺต กงฺขติเยวฯ ‘‘อหํ กุโต อาคโต’’ติ อหํ อตีเต กุโตภวโต อาคโต อสฺมิฯ ‘‘โสกุหิํคามี ภวิสฺสามี’’ติ โส อหํ อายติํ ภเว กุหิํ คามิโก ภวิสฺสามีติ กงฺขติฯ ‘‘กงฺขาย อติกฺกโม’’ติ โส ภิกฺขุ ปฎิจฺจสมุปฺปาเท อวิชฺชาทิกํ อตีตเหตุ ปญฺจกํ ปสฺสโนฺต ตสฺมิํภเว สพฺพํปิ ปฎิจฺจสมุปฺปาทํ ปสฺสติเยวฯ เอวํ ปสฺสโนฺต น ตตฺถ อหํ นาม โกจิ อตฺถิ, ยํ ปฎิจฺจ อตีต วิสยา ปญฺจวิธา กงฺขา อุปฺปชฺชติฯ ธมฺม มตฺตเมว ตตฺถ อตฺถีติ เอวํ อตีเต กงฺขา วตฺถุสฺส อภาวทสฺสเนน ปญฺจวิธาย กงฺขาย อติกฺกโม โหติฯ นนุ ตถา ปสฺสนฺตสฺสปิ กถํ นุ โข สฺมิ, กิํ หุตฺวา กิํ อโหสิํ นุ โขติ อยํ กงฺขา อตฺถิเยวฯ ตถา ปสฺสโนฺตปิ หิ วินา ปุเพฺพนิวาสญฺญาเณน อตีเต ภเว อหํ ทฺวิปาทโก อโหสินฺติวา จตุปฺปาทโก อโหสินฺติ วา ตโต จุโต อสุกภเว อุปฺปโนฺนติ วา น ชานาติ น ปสฺสตีติฯ วุจฺจเตฯ สา ปน กงฺขา ธมฺม มตฺตปฺปวตฺติ ทสฺสนโต ปฎฺฐาย อนฺตรายิก กงฺขา น โหติฯ วิจิกิจฺฉา ปฎิรูปิกา เอวฯ สา หิ อริยานํปิ ลพฺภติ เยวาติฯ ตถา อนาคเต ผลปญฺจกํ ปสฺสโนฺต อปรเนฺต ปญฺจวิธํ กงฺขํ อติกฺกมติฯ ปจฺจุปฺปเนฺน ผลปญฺจกญฺจ เหตุปญฺจกญฺจ ปสฺสโนฺต ปจฺจุปฺปเนฺน กงฺขา ฉกฺกํ อติกฺกมติฯ เสสํ สพฺพํ ปุพฺพเนฺต วุตฺตนยเมวาติฯ อฎฺฐวิธาย กงฺขาย อติกฺกมเน ปน ปฎิจฺจสมุปฺปาทํ อนุโลมปฺปฎิโลมํ ปสฺสโนฺต เทสนา ธเมฺม จ โลกุตฺตร ธเมฺมสุ จ กงฺขํ อติกฺกมติฯ ธเมฺม กงฺขาติกฺกมเนน สเหว เทเสเนฺต สตฺถริ จ, ยถานุสิฎฺฐํ ปฎิปเนฺน สเงฺฆ จ, ตีสุ สิกฺขาสุ จ, ยถาวุเตฺต ปุพฺพเนฺต จ, อปรเนฺต จ, ปุพฺพนฺตา ปรเนฺตสุ จ, ปฎิจฺจสมุปฺปาเทน สห ปฎิจฺจสมุปฺปเนฺนสุ ธเมฺมสุ จ สพฺพํ กงฺขํ อติกฺกมติเยวฯ เตนาห ‘‘สภาว  ธมฺมปฺปวตฺติยา’’ติอาทิํฯ ตตฺถ ‘‘สภาวธมฺมปฺปวตฺติยา จา’’ติ ปจฺจยปรมฺปราวเสน สภาวธมฺมานํ ปรมฺปรปฺปวตฺติยา จฯ ธมฺมสุ ธมฺมตา นาม เทสนา ธมฺมสฺส สฺวากฺขาตตาทิภาเวน สุนฺทร ธมฺมตาฯ อนวชฺชธมฺมตาฯ พุทฺธสุพุทฺธตา นาม ตํ ธมฺมํ เทเสนฺตสฺส พุทฺธสฺส สพฺพญฺญุพุทฺธตาฯ</p>


<p>ปริยุฎฺฐิตานํ ทิฎฺฐิวิจิกิจฺฉานํ วิกฺขมฺภนํ นาม เหฎฺฐา ธมฺมววตฺถาน วเสน ปจฺจยปริคฺคหวเสน จ สิชฺฌติฯ วิปสฺสนา กมฺมํ ปน อนุสยภูตานํ ทิฎฺฐิวิจิกิจฺฉานํ สลฺลิขนตฺถาย กรียตีติ วุตฺตํ ‘‘อนุสย สมูหนนตฺถญฺจา’’ติอาทิฯ ‘‘ตตฺถ ปนา’’ติ ตสฺมิํ ปฎิสมฺภิทา มเคฺค ปนฯ วิภเตฺตสูติ ปาฐเสโสฯ ‘‘ยสฺสา’’ติ โยคี ปุคฺคลสฺสฯ ‘‘ยํ ทูเร สนฺติเกวา’’ติ ยํ ทูเร ปวตฺตํ รูปํ วา, สนฺติเก ปวตฺตํ รูปํวาติ ปาฐเสโสฯ ‘‘ตทตฺถสฺส ปนา’’ติ สมฺมสิตธมฺมุทฺธารตฺถสฺสฯ ‘‘ญาเณน ทฬฺหํ คเหตฺวา’’ติ ธมฺมววตฺถานญฺญาเณน สุฎฺฐุวิภูตํ กตฺวาติ อธิปฺปาโยฯ อิทานิ ยํ ยํ ทฬฺหํ คเหตพฺพํฯ ตํ ตํ สรูปโต ทเสฺสตุํ ‘‘ตตฺถา’’ติอาทิมาหฯ ปุน ทฬฺหํ คหิตสฺส รูปสฺส อนิจฺจลกฺขณํ ทเสฺสตุํ ‘‘สา จ กฺริยา’’ติอาทิ วุตฺตํฯ ‘‘นสฺสนฺตี’’ติ ภิชฺชนฺติฯ อนิจฺจตํ คจฺฉนฺติฯ ‘‘วิตฺถมฺภน กฺริยา’’ติ เอตฺถ วิวิเธน ถมฺภนํ วิตฺถมฺภนํฯ นานาทิสาภิมุขวเสน ถมฺภนํ วหนนฺติ อโตฺถฯ ‘‘อิมาสญฺจา’’ติ จตุนฺนํ มหาภูตานญฺจฯ วิสุํ วิสุนฺติ วุตฺตตฺตา ตาสํ อญฺญมญฺญญฺจ สหชาเตสุ คหณํ สมฺภวตีติ วุตฺตํ ‘‘อาปาทีนํ’’ติฯ อาปาทีนํ เสสมหาภูตานญฺจาติ อโตฺถฯ สนฺตติยา สรีรานิ สนฺตติ สรีรานิฯ ‘‘ตถา ตถา กเปฺปตฺวา’’ติ รูปธมฺมานํ สนฺตติ ปริวตฺติ นาม อภิกฺกมนฺตสฺส เอวํ ภเวยฺย, ปฎิกฺกมนฺตสฺส เอวํ ภเวยฺย, ตถา สมิญฺชนฺตสฺส ปสาเรนฺตสฺสาติอาทินา ปริกเปฺปตฺวาฯ ‘‘เสสขเนฺธสุปิ ตํ ตํ สนฺตติ นานตฺตํ’’ติ เวทนากฺขเนฺธ ตาว กาเย กายิกสุขสนฺตติ ทุกฺขสนฺตตีนํ นานตฺตํฯ จิเตฺต โสมนสฺส โทมนสฺส สนฺตตีนํฯ อุเปกฺขา สนฺตติ ปน อวิภูตา โหติฯ กเปฺปตฺวา คเหตพฺพาฯ ยทา จิเตฺต โสมนสฺส โทมนสฺสานิ น สนฺทิสฺสนฺติ, ตทา อิทานิ อุเปกฺขา เม เวทนา ปวตฺตตีติ วา, ยทา ตานิ สนฺทิสฺสนฺติ , ตทา สา นิรุชฺฌตีติ วา เอวํ ตเกฺกตฺวา สมฺมสิตพฺพาติ วุตฺตํ โหติฯ สญฺญากฺขเนฺธ รูปสญฺญาสทฺทสญฺญาทีนํ วเสนฯ สงฺขารกฺขเนฺธ รูปสเญฺจตนา สทฺทสเญฺจตนาทีนํ วเสน, นานาวิตกฺก วิจาราทีนํ วเสน, โลภาโลภ โทสาโทส โมหาโมหาทีนํ วเสน จฯ วิญฺญาณกฺขเนฺธ จกฺขุวิญฺญาณาทีนํ, กุสลา กุสลวิญฺญาณาทีนญฺจ วเสน สนฺตติ นานตฺตํ เวทิตพฺพํฯ วิสฺสาสํ กโรตีติ วตฺวา ตทตฺถํ วิวรติ ‘‘เอตํ เม’’ติอาทินาฯ ตตฺถ ตโยวิสฺสาสา ตณฺหาวิสฺสาโส, มานวิสฺสาโส, ทิฎฺฐิวิสฺสาโสฯ ตตฺถ เอตํ มมาติ ตณฺหาวิสฺสาโสฯ เอโสหมสฺมีติ มานวิสฺสาโสฯ เอโส เม อตฺตาติ ทิฎฺฐิวิสฺสาโสฯ ‘‘ปริหรตี’’ติ ภวาภเวสุ ปริคฺคเหตฺวา หรติ วหติฯ ‘‘ปรมชฺฌตฺตภาเวนา’’ติ ปธานอชฺฌตฺตภาเวนฯ อชฺฌตฺตสารภาเวนาติ วุตฺตํ โหติฯ ‘‘ปริคฺคหิโต’’ติ เอโส เม อตฺตาติ ทิฎฺฐิปริคฺคเหน ปริคฺคหิโตฯ ตโย หิ ปริคฺคหา ตณฺหา ปริคฺคโห, มานปริคฺคโห, ทิฎฺฐิปริคฺคโหติฯ วเส สพฺพโส วตฺตโนฺต นาม เกวลํ วสายตฺตวุตฺติโก เอว สิยา, น ปจฺจยายตฺตวุตฺติโกติ ทเสฺสโนฺต ‘‘ยถาวุเตฺตหี’’ติอาทิมาหฯ ตตฺถ ‘‘ยถาวุเตฺตหี’’ติ สพฺพสงฺคเห วุตฺตปฺปกาเรหิ กมฺมาภิสงฺขรณาทีหิฯ ‘‘ตถาปริคฺคเหตโพฺพ’’ติ เอโส เม อตฺตาติ เอวํ ปรมชฺฌตฺตภาเวน ปริคฺคเหตโพฺพฯ ตถา หิ โย อตฺตโน วเสน วตฺตติ, ตสฺมิํ อตฺตโน สามิภาโว นตฺถิฯ ยสฺมิญฺจ สามิภาโว นตฺถิ, ตสฺมิํ รูปาทิเก ธเมฺม อตฺตานํ สามิกํ กตฺวา เอโส มม อตฺตาติ ปริคฺคโห นาม มิจฺฉา เอวฯ ตถา โย จ ขณิก ธโมฺม โหติ, ขเณ ขเณ ภิชฺชติ, ตํ รูปาทิกํ ขนฺธปญฺจกํ อตฺตโน สารํ กตฺวา ตถา ปริคฺคโหปิ มิจฺฉา เอวฯ เอตฺถ จ ‘‘มิจฺฉา เอวา’’ติ ปรมตฺถ สจฺจํ ปตฺวา มิจฺฉา เอวฯ วิปลฺลาโส เอวาติ วุตฺตํ โหติฯ ‘‘สุขํ วิทฺธํเสตี’’ติ กายิกสุขญฺจ เจตสิก สุขญฺจ วิทฺธํเสติฯ วินาเสติฯ ‘‘นานาทุกฺขํ ชเนตี’’ติ กายิกทุกฺขญฺจ เจตสิก ทุกฺขญฺจ ชเนติ อุปฺปาเทติฯ ‘‘อิทญฺจ รูปํ เอทิสเมว โหตี’’ติ กถํ โหติฯ มนุสฺสตฺตภาเว ฐิตานํ สตฺตานํ ยถาปวตฺตํ  มนุสฺส สุขํ วิทฺธํเสติ, ชิณฺณภินฺนภาวํ ปาเปติ, นานาทุกฺขํ ชเนติฯ สยํ อปายตฺตภาวํ คเหตฺวา เตสํ นานาอปาย ทุกฺขํ ชเนติฯ ตถา เทวตฺตภาเว สกฺกตฺตภาเว พฺรหฺมตฺตภาเว ฐิตานนฺติอาทินา วตฺตพฺพํฯ ตถา มนุสฺสตฺตภาเว ฐิตานํ นานาวิปริณาม กิเจฺจหิ ยถาปวตฺตํ สุขํ วิทฺธํเสติ, นานาปจฺจยาภิสงฺขรณกิเจฺจหิ นานาทุกฺขํ ชเนติฯ เตน วุตฺตํ ‘‘อิทญฺจ รูปํ เอทิสเมวา’’ติฯ ‘‘สาโรนาม ถามพลวิเสโส วุจฺจตี’’ติ เอเตน ถามพลวิเสเสน สมฺปนฺนํ วตฺถุํปิ สงฺคณฺหาติฯ ‘‘อสารกเฎฺฐนา’’ติ เอตฺถ สาโร เอว สารกํ, น สารกํ อสารกนฺติ อิมมตฺถํ สนฺธาย ‘‘รูปํ ปน สยํปิ เอวรูโป สาโร น โหตี’’ติ วุตฺตํฯ สตฺตานํ อตฺตสาโร ชีวสาโร น โหตีติ อโตฺถฯ นตฺถิ สาโร เอตสฺสาติ อสารกนฺติ อิมมตฺถํ สนฺธาย ‘‘น จ เอวรูเปน สาเรน ยุตฺตํ’’ติ วุตฺตํฯ อตฺตสาเรน ชีวสาเรน สํยุตฺตํ โหตีติ อโตฺถฯ ตตฺถ ปุริโม อโตฺถ รูปํ อตฺตโต สมนุปสฺสตีติ อิทํ สนฺธาย วุโตฺตฯ ปจฺฉิโม รูปวนฺตํ วา อตฺตานํ, อตฺตนิ วา รูปํ, รูปสฺมิํ วา อตฺตานํติ อิมานิ สนฺธาย วุโตฺตฯ เอเตน อสารกเฎฺฐนาติ อสารภาเวน, อสารยุตฺตภาเวน วาติ จฯ อนตฺตาติ เอตฺถปิ น อตฺตา อนตฺตา, นตฺถิ อตฺตา เอตสฺสาติ วา อนตฺตาติ จ ทฺวิธา อโตฺถ สิชฺฌติฯ ‘‘ยญฺจา’’ติ ยญฺจ รูปํฯ ‘‘ปีเฬตี’’ติ ตํ สมงฺคี ปุคฺคลํ ปีเฬติฯ เอเตน อนตฺตภาเว สิเทฺธ ทุกฺขภาโวปิ สิโทฺธติ ทเสฺสติฯ ‘‘ติณฺณํ วยานํ วเสน อทฺธาเภโท โยเชตโพฺพ’’ติ ปถมวเย ปวตฺตํ รูปํ ทุตียวยํ น ปาปุณาติ, ปถมวเย เอว นิรุชฺฌตีติอาทินา อทฺธาปจฺจุปฺปเนฺน อโนฺตคธเภโท โยเชตโพฺพฯ ‘‘สภาเคกสนฺตานวเสนา’’ติ สภาคานํ ธมฺมานํ สภาคเฎฺฐน เอกีภูตา สนฺตติ สภาเคกสนฺตติฯ ‘‘สภาคานํ ธมฺมานํ’’ติ จ จิตฺตเชสุตาว นิรนฺตรปฺปวเตฺตน โลภสมฺปยุตฺตจิเตฺตน สหชาตา รูปธมฺมา สภาครูปธมฺมา นามฯ ตถา นาม ธมฺมา จฯ เอวํ โทสสมฺปยุตฺตาทีสุปิฯ อุตุเชสุ นิรนฺตรปฺปวเตฺตน สีตอุตุนา สมุฎฺฐิตา รูปธมฺมา สภาครูป ธมฺมา นามฯ ตถา อุณฺหอุตุนา สมุฎฺฐิตาฯ เอสนโย อาหารเชสุปีติ  เอวํ สภาเคกสนฺตติวเสนฯ ‘‘สมฺปาปุณิตุํ’’ติ ญาเณน สมฺปาปุณิตุํฯ ‘‘อทฺธาสนฺตติวเสนา’’ติ เอตฺถ สนฺตติวเสน สมฺมสนํ วิเสสโต อธิเปฺปตํฯ เอวญฺจ กตฺวา เหฎฺฐา อนิจฺจํ ขยเฎฺฐนาติ ปเท จตุนฺนํ มหาภูตานํ สนฺตติ วิภาคนโย สุฎฺฐุ ทสฺสิโตติฯ ‘‘อนิจฺจลกฺขณ ทสฺสนเมว ปธานํ’’ติ อิมสฺมิํ ญาเณปิ อุทยพฺพยญฺญาเณปิ ภงฺคญฺญาเณปิ อนิจฺจลกฺขณ ทสฺสนเมว ปธานํฯ ภยญฺญาเณ จ อาทีนวญฺญาเณ จ นิพฺพิทาญาเณ จ ทุกฺขลกฺขณ ทสฺสนํ ปธานํฯ อุปริ จตูสุ ญาเณสุ อนตฺตลกฺขณ ทสฺสนํ ปธานนฺติฯ ‘‘สมุทิเตสู’’ติ อญฺญมญฺญํ อวินาภาวสหายภาเวน สมุปฺปเนฺนสุฯ อิทญฺจ อวิชฺชาสมุทยา รูปสมุทโยฯ ตณฺหาสมุทยา อุปาทาน สมุทโยฯ อาหาร สมุทยา รูปสมุทโยติ ปาฬิวเสน วุตฺตํฯ อปฺปหีน วเสนาติ ปาฬิปเท ปน อวิชฺชา ตณฺหา ทิฎฺฐานุสยานํ อปฺปหีนเฎฺฐน สนฺตาเน วิชฺชมานตา เอว ปมาณนฺติ ทฎฺฐพฺพํฯ ‘‘สมุเทนฺตี’’ติ ปฎิสนฺธิโต ปฎฺฐาย เอกโต อุเทนฺติฯ อุปรูปริ เอนฺติฯ อาคจฺฉนฺตีติ อโตฺถฯ เอกภวภาเวน ปาตุพฺภวนฺตีติ อธิปฺปาโยฯ เตนาห ‘‘ยาวมรณกาลา’’ติอาทิํฯ ‘‘ปสวนฺตี’’ติ ปวฑฺฒมานา สวนฺติ, ปวตฺตนฺติ, สนฺทนฺติฯ ‘‘เตสุ ปนา’’ติ อวิชฺชา ตณฺหุปาทาน กเมฺมสุฯ ‘‘นิรุชฺฌนฺตี’’ติ ตสฺมิํภเว เอว นิรุชฺฌนฺติฯ ตสฺมิํ ภเว นิโรโธ นาม ภวนฺตเร ปุน อนุปฺปาโท เยวาติ วุตฺตํ ‘‘ภวนฺตเร’’ติอาทิฯ ‘‘ตํ สนฺตติยํ’’ติ ตสฺมิํ ปจฺจุปฺปนฺน ภเวติ วุตฺตํ โหติฯ ‘‘ปุน อนุปฺปาทสงฺขาตํ นิโรธํ’’ติ สนฺตติ นิโรโธ นาม วุโตฺตฯ น นิพฺพาน นิโรโธฯ เอตาหิ ปจฺจเย สติ, ภวนฺตเร อุปฺปชฺชีสฺสนฺติ เยวาติฯ อิทานิ ยถาปวตฺต สนฺตตีสุ ปริยาปนฺนานํ สพฺพปจฺฉิมานํ นามรูปานํ ขณิกนิโรธวเสน อตฺถํ วทโนฺต ‘‘ยถาปวตฺต สนฺตติโย วา ฉิชฺชนฺติ ภิชฺชนฺตี’’ติ วุตฺตํฯ ‘‘อุทยพฺพยํ สมนุปสฺสนฺตสฺส จา’’ติ เอตฺถ กตโม อุทโย นาม, กตโม วโย นาม, กถญฺจ ตทุภยํ สมนุปสฺสตีติ อาห ‘‘อุทยพฺพยํ ปสฺสนฺตสฺสาติ เอตฺถ ยถา นามา’’ติอาทิํฯ ตตฺถ ‘‘ตโม ขโนฺธ’’ติ ตโมราสิฯ ‘‘เวตี’’ติ วิคจฺฉติฯ อนฺตร ธายติ ฯ‘‘อุทโย’’ติ อุปฺปาโท เจว วฑฺฒิ จฯ ‘‘วโย’’ติ วิคมนํ, อนฺตรธานํฯ ‘‘นานาปโยควเสนวา’’ติ สมิญฺชนปฺปสารณาทิ นานาปโยควเสน วาฯ อุทยปกฺขานํ นานาสนฺตตีนํ อุทยญฺจ อุทยโตฯ วยปกฺขานํ นานาสนฺตตีนํ วยญฺจ วยโตติ โยชนาฯ</p>


<p>โพชฺฌงฺค ธเมฺมหิ สมฺปนฺนตฺตา อาราเธติ อตฺตโน จิตฺตํติ อารโทฺธฯ ตุฎฺฐจิโตฺตติ อโตฺถฯ วิปสฺสตีติ วิปสฺสโกฯ อารโทฺธ หุตฺวา วิปสฺสโก อารทฺธวิปสฺสโกฯ ทุวิโธหิ วิปสฺสโก ตรุณ วิปสฺสโก จ อารทฺธ วิปสฺสโก จฯ ตตฺถ ขนฺธานํ อุทยพฺพยํ สุฎฺฐุ อปสฺสโนฺต ทุพฺพลวิปสฺสโก ตรุณ วิปสฺสโก นามฯ ขนฺธานํ อุทยพฺพยํ สุฎฺฐุ ปสฺสโนฺต วิปสฺสนา กเมฺม อาราธิต จิโตฺต พลววิปสฺสโก อารทฺธวิปสฺสโก นามฯ ยํ สนฺธาย วุตฺตํฯ</p>


<p>[ก]</p>


<p>
‘สุญฺญาคาเร ปวิฎฺฐสฺส, สนฺตจิตฺตสฺส ภิกฺขุโน;  
  
อมานุสี รตี โหติ, สมฺม ธมฺมํ วิปสฺสโต,ติ จฯ  
</p>
  
<p>[ข]</p>


<p>
‘โย จ วสฺสสตํ ชีเว, อปสฺสํ อุทยพฺพยํ;  
  
เอกาหํ ชีวิตํ เสโยฺย, ปสฺสโต อุทยพฺพยํ,ติ จฯ  
</p>
  
<p>อยมิธ อธิเปฺปโตฯ วิปสฺสนํ อุเปจฺจ กิเลเสนฺติ, มลีนภาวํ คเมนฺตีติ วิปสฺสนุปกฺกิเลสาฯ ปริพนฺธนฺติ นีวาเรนฺตีติ ปริพนฺธกาติ เหฎฺฐา วุตฺตเมว อนฺตรายิก ธมฺมานํ นามํฯ ‘‘สรีโรภาโส’’ติ สกลสรีรโต นิกฺขโนฺต โอภาโสฯ ‘‘ปญฺจวิธา ปีตี’’ติ ขุทฺทิกา ปีติ, ขณิกา ปีติ, โอกฺกนฺติกา ปีติ, อุเพฺพคา ปีติ, ผรณา ปีตีติฯ ‘‘ทุวิธา ปสฺสทฺธี’’ติ อติพลวนฺตี กายปสฺสทฺธิเจว จิตฺตปสฺสทฺธิ จฯ วิปสฺสนา กเมฺม โอกปฺปนาการปฺปวตฺตา สทฺธาเอว อธิมุจฺจนเฎฺฐน อธิโมโกฺข สทฺธาธิโมโกฺขฯ ‘‘วีริยํ’’ติ ตสฺมิํ กเมฺม อนิกฺขิตฺตธุรํ ปคฺคหิตสีสํ วีริยํฯ ‘‘สุขํ’’ติ จิตฺตสุขํฯ เตนาห ‘‘โสมนสฺสํ’’ติฯ ‘‘วิปสฺสนาญาณํ’’ติ อินฺทวิสฺสฎฺฐวชิรสทิสํ พลววิปสฺสนาญาณํฯ ‘‘สตี’’ติ ตสฺมิํ กเมฺม อปฺปมุฎฺฐา สติฯ ‘‘ตตฺรมชฺฌตฺตุเปกฺขา’’ติ จิตฺตสฺส  ลีนุทฺธจฺจาทีหิ วิสมเนฺตหิ วิมุตฺตา ตตฺรมชฺฌตฺตตาสงฺขาตา อุเปกฺขาฯ ‘‘อาวชฺชนุเปกฺขา’’ติ วสิภาวปตฺตา อาวชฺชนสงฺขาตา อุเปกฺขาฯ ‘‘อาลยํ’’ติ ตณฺหาลยํฯ ‘‘กุรุมานา’’ติ กโรนฺตีฯ ‘‘สุขุมา ตณฺหา’’ติ กุสเลหิ มิสฺสกตฺตา อิทํ อกุสลนฺติปิ ชานิตุํ อสกฺกุเณยฺยา สุขุมตณฺหาฯ ‘‘น วตเม’’ติ มม น อุปฺปนฺนปุโพฺพวตาติ โยชนาฯ ‘‘อสฺสาทสหิตา’’ติ โอภาสาทีสุ อสฺสาทตณฺหา สหิตาฯ ‘‘อธิมาน วเสนา’’ติ อธิกตรํ มญฺญนาวเสนฯ ‘‘ตาวเทวา’’ติ นิกนฺติยา อุปฺปตฺติกฺขเณเยวฯ ‘‘นิกามนากาโร’’ติ อิจฺฉนากาโรฯ อสฺสาทนากาโรฯ ‘‘นิกามนสฺสวตฺถู’’ติ นิกนฺติยา วตฺถุฯ ‘‘อทฺธา’’ติ เอกเนฺตนฯ ‘‘หนฺทา’’ติ จิตฺตวิสฺสฎฺฐกรเณ นิปาตปทํฯ อิทาเนว นํ วิโสเธมิ, น จิรํ ปวตฺติตุํ ทสฺสามีติ อิมมตฺถํ ทีเปติฯ ‘‘เตเสฺววา’’ติ เตสุโอภาสาทีสุ เอวฯ อฎฺฐกถาย น สเมติฯ อฎฺฐกถายํ นิกนฺติ วิกฺขมฺภนสฺส วิสุํ วุตฺตตฺตาติ อธิปฺปาโยฯ วิปสฺสนาปริปาโก นาม วิเสสนฺตรปฺปวเตฺตน ปากโฎติ ทเสฺสตุํ ‘‘สงฺขารุเปกฺขาภาวํ ปตฺตา’’ติอาทิมาหฯ วุฎฺฐานคามินิ วิปสฺสนาภาวปเตฺตนาติ วุตฺตํ โหติฯ ‘‘เทฺว วิปสฺสนา จิตฺตานี’’ติ อุปจารานุโลมจิตฺตานิฯ โส หิ วุฎฺฐานนฺติ วุจฺจตีติ สมฺพโนฺธฯ สงฺขาร นิมิตฺตโต วา วุฎฺฐาติฯ นิพฺพานํ อารพฺภ ปวตฺติโตฯ ยทิ เอวํ โคตฺรภุปิ วุฎฺฐานํ นาม สิยาติฯ น สิยาฯ มคฺคสฺส อาวชฺชนมเตฺต ฐิตตฺตาฯ ปฎิเวธกิจฺจสฺสจ สโมฺมห สมุเจฺฉทกิจฺจสฺส อภาวโตฯ ‘‘สยํ’’ติ มคฺคสงฺขาโต สยํฯ ‘‘ตํ สมงฺคีปุคฺคลํ วา’’ติ เตน มเคฺคน สมงฺคีปุคฺคลํ วาฯ ‘‘วฎฺฎปฺปวตฺตโต จา’’ติ อายติํ ภเวสุ อปายวฎฺฎปฺปวตฺตโต วา, อฎฺฐม ภวโต ปฎฺฐาย กามสุคติ วฎฺฎปฺปวตฺตโต วาฯ อวสฺสํ วุฎฺฐานํ คเมติ สมฺปาเปตีติ วุฎฺฐานคามินีติ วจนโตฺถฯ ‘‘อวสฺสํ วุฎฺฐานํ คจฺฉนฺตี’’ติ อิธ ฐิตานํ วุฎฺฐานโต นิวตฺติ นาม นตฺถีติ อธิปฺปาโยฯ อิทญฺจ ปเจฺจกพุทฺธานํ พุทฺธสาวกานญฺจ วเสน ทฎฺฐพฺพํฯ สพฺพญฺญุ โพธิสตฺตา ปน ปุพฺพพุทฺธานํ สาสเน ปพฺพชิตฺวา วิปสฺสนา กมฺมํ อารภนฺตา อนุโลมญฺญาณํ อาหจฺจ ฐเปนฺตีติ อฎฺฐก ถาสุ  วุตฺตํฯ ตตฺถ ‘‘อาหจฺจา’’ติ อิทํ สงฺขารุเปกฺขาญาณสฺส มตฺถกปตฺติทสฺสนตฺถํ วุตฺตนฺติ ทฎฺฐพฺพํฯ ‘‘อาวชฺชนฎฺฐานิยํ’’ติ ตโต ปุพฺพภาเค เกนจิ จิเตฺตน อคฺคหิเต นิพฺพานา รมฺมเณ อาวชฺชนฎฺฐานิยํฯ ‘‘ตํ’’ติ โคตฺรภุญฺญาณํฯ โคตฺตํ ภวติ อภิภวติ ฉินฺทตีติ โคตฺรภุฯ โคตฺตํ วา อภิสมฺภุณาติ ปาปุณาตีติ โคตฺรภูติ วจนโตฺถฯ กถํ ปน โคตฺรภุ จิตฺตํ โคตฺรภุญฺญาณํ ปุถุชฺชนโคตฺตํ ฉินฺทติ, อริยโคตฺตํ ปาปุณาตีติ ยุเชฺชยฺย, โสหิ ปุคฺคโล ตสฺมิํขเณ ปุถุชฺชนโคตฺตปริยาปโนฺนเอวาติฯ สจฺจํฯ อตฺตนิ ปน ฉินฺนตฺตา สยํ ฉินฺทติ นามฯ นิพฺพานสฺส จ อริยโคจรตฺตา ตํ อารมฺมณ กรณวเสน อริยโคตฺตํ ปาปุณาติ นามาติ ทฎฺฐพฺพํฯ ปจฺจยสตฺติวิเสเสน อตฺตโน อนนฺตเร อริยโคตฺตํ ภาเวติ, ปาตุภาเวตีติ โคตฺรภูติปิ ยุชฺชติฯ ‘‘ปริจฺฉิชฺชา’’ติ ปริจฺฉินฺทิตฺวาฯ ทิฎฺฐิวิจิกิจฺฉาทีหิ สพฺพวิปฺผนฺทเนหิ มุญฺจิตฺวาติ วุตฺตํ โหติฯ สโมฺมหสฺส ปหานเมว ทฎฺฐพฺพํฯ น เต ธเมฺม อารมฺมณ กรณ วเสน ชานนํฯ กถํ เต ธเมฺม อารมฺมณํ อกโรโนฺต มโคฺค เต ธเมฺม ปริชานาติ นามาติฯ กิจฺจสิทฺธิ วเสนฯ โส หิ สโมฺมหํ ปชหโนฺต อารมฺมณํ กโรนฺตานิปิ หิ ปุพฺพภาคญฺญาณานิ ตปฺปหานกิจฺจสฺส อสาธกตฺตา ทุกฺข สจฺจํ ปริชานนฺตานีติ น วุจฺจนฺติฯ มโคฺค ปน อารมฺมณํ อกโรโนฺตปิ ตปฺปหานกิจฺจสฺส สาธกตฺตาตํ สจฺจํ ปริชานาตีติ วุจฺจติฯ กสฺมาฯ ตโต ปฎฺฐาย ตสฺสปุคฺคลสฺส สพฺพกาลํ ตสฺมิํสเจฺจ ปริชานน กิจฺจสฺส สิทฺธตฺตาฯ ยถาหิ เอโก ปุริโส จกฺขุมฺหิ ปิตฺตเสมฺหาทิโทเสหิ ปลิพุทฺธตฺตา อโนฺธ โหติฯ น กิญฺจิ ปสฺสติฯ ยทา ปน โส เอกํ เตชวนฺตํ อญฺชนํ ลภิตฺวา จกฺขุํ อญฺชยโนฺต สพฺพรตฺติํ นิทฺทายติฯ ตสฺส นิทฺทายนฺตเสฺสว จกฺขุมฺหิ สพฺพโทสา นสฺสนฺติฯ จกฺขุ วิปฺปสนฺนํ โหติฯ ตงฺขณโต ปฎฺฐาย โส นิทฺทายโนฺตปิ รูปานิ ปสฺสตีติ วุจฺจติฯ กสฺมา, อนฺธภาววิคเมน ทสฺสนกิจฺจสฺส สิทฺธตฺตาฯ เอวเมวมิทํ ทฎฺฐพฺพนฺติฯ เอกเทเสน วา เหฎฺฐิมมเคฺคสุ, อนวเสเสน วา อรหตฺตมเคฺคฯ ‘‘อปจฺฉาวตฺติกํ’’ติ เอตฺถ ปจฺฉโต อาวตฺตนํ ปจฺฉาวตฺตํฯ นตฺถิ ปจฺฉาวตฺตํ อสฺสาติ อปจฺฉาวตฺติกนฺติ  วิคฺคโหฯ ‘‘ปุน อนุปฺปาทธมฺมตาปตฺติวเสน นิโรธสงฺขาตํ’’ติ มคฺคกฺขเณ เอว ตานิวฎฺฎานิ ปุน อนุปฺปาทสภาวํ อาปชฺชนฺติ, นิรุชฺฌนฺติฯ ตถา นิโรธสงฺขาตํฯ ‘‘อุปฺปาทนสงฺขาตาย ภาวนายา’’ติ เอเตน มคฺคสฺส เอกจิตฺตกฺขณิกตฺตา วฑฺฒนสงฺขาตาย ภาวนาย โอกาโส นตฺถีติ กตฺวา วุตฺตํฯ อริยมคฺคํ ปฎิลาภตฺถาย ปน ปวตฺติตา ปุพฺพภาคภาวนาปิ มคฺคภาวนา เอวฯ สา จ อริยมคฺคํ ปตฺวา มตฺถกปตฺตา โหติฯ ตสฺมา อริยมโคฺค เอว มตฺถกปโตฺต ภาวนานุตฺตโร โหตีติ อิมินาปริยาเยน วฑฺฒน สงฺขาตาย ภาวนายาติปิ ยุชฺชติเยวฯ อตฺตโน อนนฺตเร ปวตฺตํ อานนฺตริกํฯ อานนฺตริกํ ผลํ เอตสฺสาติ วิคฺคโหฯ ตสฺส จ ตโตปรํ เทฺว วา ตีณิ วา ผลจิตฺตานิ ปวตฺตนฺตีติ อิมินา สมฺพโนฺธฯ อปนีโต อคฺคิ เอตสฺมาติ อปนีตคฺคิโกฯ ‘‘นิพฺพาเปโนฺต วิยา’’ติ เอเตน ปฎิปฺปสฺสมฺภนปฺปหานกิเจฺจน มคฺคานุกุลปฺปวตฺติํ ทเสฺสติฯ ‘‘เตสํ’’ติ เตสํ จกฺขูนํฯ ตํ รูปํ ตสฺส ปากฎํ น ตาว โหตีติ สมฺพโนฺธฯ ‘‘ตสฺสา’’ติ ตสฺส ปุคฺคลสฺสฯ ‘‘ปจฺจเวกฺขนวาเรสู’’ติ เอตฺถ ปสาทจกฺขุนา ทิเฎฺฐ ปวตฺตา อนุพนฺธก วีถิโยปิ สงฺคยฺหนฺติฯ</p>


<p>อุปริมเคฺคหิ วธิตพฺพา มาเรตพฺพาติ อุปริมคฺควชฺฌาฯ ‘‘กิเลสวิภาเคสู’’ติ อสุกมเคฺคน อสุกากิเลสา ปหียนฺตีติ เอวํ กิเลสวิภาเคสุฯ ‘‘ปาฬิยํ’’ติ ปฎิสมฺภิทา มคฺคปาฬิยํฯ วุจฺจมาเน ปน วตฺตพฺพนฺติ สมฺพโนฺธฯ มคฺคงฺคโพชฺฌงฺคาทีนํ ปจฺจเวกฺขนํ นาม มคฺคปจฺจเวกฺขนเมวฯ ตถา ปจฺฉา วา ปวตฺตตีติ สิทฺธํฯ ‘‘อวิรุทฺธา โหตี’’ติ วิสุทฺธิมเคฺคน อสเมนฺตาปิ ปจฺจเวกฺขนฺตานํ อิจฺฉานุรูปสมฺภวโตติ อธิปฺปาโยฯ ‘‘อธิมานนิเทฺทส อฎฺฐกถาสู’’ติ วินเย จตุตฺถปาราชิเก อธิมานปทนิเทฺทส อฎฺฐกถาสุฯ ‘‘โส’’ติ อริยภูโต ภิกฺขุฯ ‘‘โน ลทฺธุํ น วฎฺฎตี’’ติ อลทฺธุํ น วฎฺฎตีติ อโตฺถฯ ลทฺธุํ โน น วฎฺฎตีติ วา โยชนาฯ จตุพฺพิธํ มคฺคญฺญาณํ คหิตํฯ ญาณทสฺสนวิสุทฺธิ นามาติ วุตฺตตฺตาฯ</p>


<p>‘‘อภินิวิสนํ’’ติ อชฺฌตฺตํ ทฬฺหตรํ ปติฎฺฐานํฯ ‘‘นิขาตสิเนรุปา ทสฺสวิยา’’ติ  ตสฺส ปวตฺตนํ วิยฯ ‘‘เกวลํ ปจฺจยายตฺต วุตฺติตาย อทิฎฺฐตฺตา’’ติ เอเตน เอโส เม อตฺตา, น ปรสฺส อตฺตาติ เอวํ อตฺตานํ อตฺตสฺส สามิกํ กตฺวา คหณการณํ วทติฯ ตตฺถ เกวลสเทฺทน ปรมตฺถ สจฺจํ ปตฺวา อตฺตเสฺสว อภาวโต ขนฺธปญฺจกสฺส อตฺตโนวสายตฺต วุตฺติตํ นิวเตฺตติฯ สมฺมุติ สจฺจํ ปน ปตฺวา อตฺตสฺส วิชฺชมานตฺตา มหาชโน อตฺตโน ขนฺธปญฺจกํ อตฺตโน วสายตฺต วุตฺติํ มญฺญมาโน เอโส เม อตฺตาติ คณฺหาติฯ ‘‘ขณภงฺคสฺส จ อทิฎฺฐตฺตา’’ติ เอเตน เอโส เม สารเฎฺฐน อตฺตาฯ เอโส มม สาโรฯ เอตํ มม สรีรํฯ ยาว วสฺสสตํปิ วสฺสสหสฺสมฺปิ เอตํ ขนฺธปญฺจกํ น ภิชฺชติ, น วินสฺสติฯ ตาว อหํ น มรามิฯ ยทา เอตํ ภิชฺชติ, วินสฺสติฯ ตทา อหํ มรามิฯ อหญฺจ มม ขนฺธปญฺจกญฺจ อทฺวยํ อนานตฺตนฺติ เอวํ คหณการณํ วทติฯ ตตฺถ ‘‘ขณภงฺคสฺสา’’ติ นามรูปธมฺมานํ ขเณ ขเณ ภญฺชนสฺส ภิชฺชนสฺส มรณสฺสฯ อิทมฺปนมรณํ สมฺมุติ สเจฺจ นตฺถิฯ ปรมตฺถ สเจฺจ เอว อตฺถิฯ ตสฺมา ตํ อปสฺสโนฺต มหาชโน อตฺตโน ขนฺธปญฺจกํ อตฺตโนสารํ มญฺญมาโน เอโส เม อตฺตาติ คณฺหาตีติฯ ‘‘ตํ ทฺวยํ สุทิฎฺฐํ กตฺวา’’ติ ขนฺธปญฺจกสฺส เกวลํ ปจฺจยายตฺต วุตฺติตญฺจ ขณภงฺคญฺจ ญาณ จกฺขุนา สุฎฺฐุทิฎฺฐํ กตฺวาฯ ตตฺถ ปญฺจนฺนํ ขนฺธานํ ปฎิจฺจสมุปฺปาทํ สุฎฺฐุปสฺสโนฺต เกวลํ ปจฺจยายตฺต วุตฺติตญฺจ อวสายตฺต วุตฺติตญฺจ สุฎฺฐุ ปสฺสติฯ โย จ อตฺตโน วสายตฺตวุตฺติ น โหติฯ โส ปรมตฺถสจฺจํ ปตฺวา เอโส มม สนฺตกนฺติปิ วตฺตุํ นารหติฯ กุโต มม อตฺตาติฯ อปิ จ, สโตฺต นาม สภาวโต นตฺถิฯ ปญฺญตฺติมตฺตํ โหติฯ โย ‘อหนฺติ วา, เมติ วา, มมาติ วา, คเยฺหยฺยฯ อสเนฺต จ อตฺตสฺมิํ โก มม อตฺตา นาม ภเวยฺยาติฯ ขณภโงฺค โหติฯ ขเณ ขเณ ภิชฺชติฯ สโตฺต จ นาม เอกสฺมิํภเว อาทิมฺหิ สกิํ เอว ชายติฯ อเนฺต สกิํ เอว มรติฯ อนฺตรา วสฺสสตํปิ วสฺสสหสฺสํปิ มรณํ นาม นตฺถิฯ อญฺญาหิ ขณิกธมฺมานํ คติฯ อญฺญา สตฺตสฺสฯ เอวํสเนฺต กถํ ขณิกธมฺมา สตฺตสฺส สารเฎฺฐน อตฺตานาม ภเวยฺยุนฺติฯ ตสฺมา เต อวสวตฺตนเฎฺฐน อสารกเฎฺฐน จ อนตฺตา เอวฯ อปิจ  ‘‘อวสวตฺตนเฎฺฐนา’’ติ เอตฺถ วโส นาม สตฺตสนฺตาเน เอโก ปธานธโมฺมฯ สเจ อตฺตานาม อตฺถิฯ โส เอว ปธานภูตสฺส วสสฺสปิ อตฺตา ภเวยฺยฯ เอวํสติ, โย วโส, โส อตฺตาฯ โย อตฺตา, โส วโสติ ภเวยฺยฯ ตถา จ สติ, รูปํ อตฺตาติ คณฺหโนฺต รูปญฺจ วสญฺจ อตฺตานญฺจ เอกตฺตํ กตฺวา คณฺหาติ นามฯ ตถา เวทนํ อตฺตาติฯ สญฺญํ, สงฺขาเร, วิญฺญาณํ อตฺตาติ คณฺหเนฺตปิฯ เอวญฺจสติ, สโตฺต จ ขนฺธปญฺจกญฺจ วโส จ อตฺตา จ สพฺพเมตํ เอกตฺตํ คจฺฉติ, เอโก สโตฺตติ สงฺขฺยํ คจฺฉติฯ น หิ อิมสฺมิํ วสวตฺตนเฎฺฐ เอกสฺสสตฺตสฺส เทฺว อตฺตา ตโย อตฺตา พหูอตฺตาติ สกฺกา ภวิตุํฯ อถ ยถา ยถา สตฺตสฺส วโส วตฺตติ, อิจฺฉา ปวตฺตติฯ ตถา ตถา ขนฺธปญฺจกมฺปิ นิจฺจกาลํ สตฺตสฺสวสํ อนุคเจฺฉยฺยฯ กสฺมา, สตฺตสฺส จ ขนฺธปญฺจกสฺส จ วสสฺส จ นานตฺตาภาวโตฯ เอวํ อนุคจฺฉเนฺต สติฯ รูปํ เม อตฺตา, เวทนา เม อตฺตาติอาทิคฺคหณํ วเฎฺฎยฺยฯ สภาวโต อวิรุทฺธํ ภเวยฺยฯ น ปน ตถา อนุคจฺฉติฯ น หิ ทุพฺพโณฺณ ทุรูโป ปุริโส อตฺตโน รูปกายํ อตฺตโน วเสเนว สุวณฺณํ สุรูปํ กาตุํ สโกฺกติฯ ตถา ทุสฺสโทฺทวา สุสทฺทํ, ทุคฺคโนฺธวา สุคนฺธํฯ น จ อโนฺธวา อนนฺธํฯ พธิโรวา อพธิรํฯ โรคีวา อโรคํฯ กุฎฺฐีวา อกุฎฺฐํฯ คณฺฑีวา อคณฺฑํฯ ชิโณฺณวา ตรุณํฯ อชรํ วา อมรณํ วา กาตุํ สโกฺกติฯ นาปิ อปาเยสุ จ อปตนฺตํฯ ปติตฺวา วา ตโต วิมุตฺตํ กาตุํ สโกฺกติฯ ตถา เทโว วา เทวตฺตา อจาเวตุํฯ สโกฺกวา สกฺกตฺตา, มาโร วา มารตฺตา, พฺรหฺมา วา พฺรหฺมตฺตาติฯ เอสนโย เสสขเนฺธสุปิฯ ตถา ปน อวสานุคมนโต ปรมตฺถ สจฺจํ ปตฺวา ขนฺธปญฺจเก อตฺตโน สามิกิจฺจํ อิสฺสรกิจฺจํ นาม นตฺถิฯ อสามิกเมว ตํ โหติ, อนิสฺสรํฯ ตถา จ สติ, อตฺตานํ ตสฺส สามิํ อิสฺสรํ กตฺวา รูปํ เม อตฺตาติ คหณํ มิจฺฉาคหณํ นาม โหตีติฯ โลเก ปน มหาชโน ธมฺมานํ ปฎิจฺจสมุปฺปาทํ น ชานนฺติ, น ปสฺสนฺติ, น ปฎิวิชฺฌนฺติฯ เตสํ ปรมฺปร ปจฺจยวเสน ปวตฺตมาเน ขนฺธสนฺตาเน สมฺมุติ สจฺจวเสน นานาวสวตฺตนาการา นาม สนฺติฯ นานาสามิ อิสฺสราธิปติโวหารา จ โลเก สนฺทิสฺสนฺติฯ เต  สมฺมุติ สจฺจวเสน อุปฺปเนฺนสุ เตสุ สามิอิสฺสราธิปติ โวหาเรสุ โวหารมเตฺต อฐตฺวา สภาวสจฺจํ มญฺญนฺตา มิจฺฉาคหณํ คณฺหนฺติฯ เอตฺถ สิยาฯ น นุ วโสนาม อิจฺฉาฯ สโตฺต จ คนฺตุํ อิจฺฉโนฺต คจฺฉติฯ ฐาตุํ อิจฺฉโนฺต ติฎฺฐติฯ เอวํสติฯ ตสฺส ขนฺธปญฺจกํ ตสฺส วสายตฺต วุตฺติ เอว โหตีติฯ น โหติฯ กสฺมา, ปจฺจยายตฺต วุตฺติตฺตา เอวฯ ตถาหิ คนฺตุํ อิจฺฉานาม พหิทฺธา ธนเหตุวา อุปฺปเชฺชยฺยฯ นานาโภคเหตุ วาฯ อเญฺญน วา นานาการเณนฯ ตตฺถ เยสํ ธเน อสติ, ยํ ยํ ทุกฺขํ อาคเจฺฉยฺย กายิกํ วา เจตสิกํ วาฯ เตสํ ตํ ตํ ทุกฺขปจฺจยา ธนิจฺฉา นาม อุปฺปชฺชติฯ ธนิจฺฉา ปจฺจยา คนฺติจฺฉาทโย อุปฺปชฺชนฺติฯ ตถา นานาโภคิจฺฉา นานากมฺมิจฺฉาสุ จาติฯ นานาทุกฺขภยุปทฺทวมูลิกาสุ อิจฺฉาสุ วตฺตพฺพ เมว นตฺถิฯ ตถา นานารมฺมณานํ ปโลภน ทุกฺขมูลิกาสุ จ นานาวิตกฺกานํ วิปฺผนฺทนมูลิกาสุ จ อิจฺฉาสุฯ เอวํ วโสปิ ปจฺจยายตฺต วุตฺติโก เอว โหติฯ ‘‘คมนํ’’ติ คมนากาเรน ปวตฺตํ ขนฺธปญฺจกํฯ เยนเยนธนาทิเหตุนา โส โส วโส อุปฺปชฺชติฯ คมนมฺปิ เตน เตเนว อุปฺปชฺชติ อาหารุปตฺถมฺภนาทิปจฺจเยน จฯ วโส ปน คมนสฺส ปจฺจเยก เทสมตฺตํ โหติฯ โส หิ ตทญฺญปจฺจเยหิ วินา สยํ อุปฺปชฺชิตุํ น สโกฺกติฯ กุโต คมนํ อุปฺปาเทตุํฯ เอวํ ฐานาทีสุฯ เอวญฺจ สติ, อิทํ ขนฺธปญฺจกํ ปจฺจยายตฺต วุตฺติกนฺติเจฺจว วตฺตุํ อรหติฯ โน วสายตฺต วุตฺติกนฺติฯ อปิ จ คนฺตุํ อิจฺฉโนฺต คจฺฉตีติ ปญฺญตฺติ มตฺตภูโต สโตฺต คจฺฉติฯ ขนฺธปญฺจกํ ปน ขณิก ธมฺมตฺตา น คจฺฉติฯ อุปฺปนฺนุปฺปนฺนํ ตตฺถ ตเตฺถว ภิชฺชติฯ สนฺตติ วเสน คมนาการ นิมิตฺตํ ปญฺญายติฯ เอวํ อวสวตฺตนํ โหตีติฯ โหตุ ตตฺถ ตเตฺถว ภิชฺชนํฯ อวิเจฺฉทปฺปวตฺติยา สติ, คมนํ สมฺปชฺชติเยวฯ คมเน จ สมฺปชฺชมาเน ขณิกภิชฺชเนน โทโส นตฺถีติ เจฯ อตฺถิฯ ขณิกมรณญฺหิ สตฺตสฺส สุสานภูมิ นาม โหติฯ อนฺตราเยวา อาคเต ปกฺขลเนฺต วา สติ, คจฺฉโนฺต สโตฺต ยทา กทาจิ มรณํ วา นิคจฺฉติ มรณ มตฺตํ วา ทุกฺขนฺติฯ กิเลเส นิมินาติ ปวเตฺตตีติ นิมิตฺตนฺติ วจนโตฺถฯ ‘‘วิปลฺลาสนิมิตฺตํ’’ติ จ วิปลฺลาส ธมฺมานํ วเสน อุปฎฺฐิตํ กิจฺจ นิมิตฺตํฯ ตณฺหา เอว ปณิธีติ  สมฺพโนฺธฯ มหนฺตานํ อาทีนวานํ ราสิ มหาอาทีนวราสิฯ ขเนฺธสุ สุญฺญตลกฺขณํ นาม อติ คมฺภีรํ โหติฯ ญาณเสฺสว วิสยภูตํฯ สุญฺญต ทสฺสนญฺจ ทิฎฺฐิยา อุชุปฺปฎิปกฺขนฺติ อาห ‘‘สงฺขาเรสุ สุญฺญตทสฺสนวเสนา’’ติอาทิํฯ ตตฺถ ‘‘อตฺถ สิทฺธิ นามา’’ติ มคฺคผลปฺปฎิลาภสงฺขาตสฺส อตฺถสฺส สิทฺธิ นามฯ อตฺตาติ อภินิเวโส อตฺตาภินิเวโสฯ คณฺหาตีติ คาโหฯ อุปาทียตีติ อโตฺถฯ ทิฎฺฐิสงฺขาโต คาโห ทิฎฺฐิคฺคาโหฯ อตฺถาภินิเวโส จ โส ทิฎฺฐิคฺคาโห จาติ วิคฺคโหฯ ตสฺส ปฎิปกฺขํ อนตฺตานุปสฺสนาญาณํฯ อนุ อนุ ภวนํ อานุภาโวฯ ปรมฺปรโต วฑฺฒนนฺติ อโตฺถฯ ‘‘ตถา สมนุปสฺสิตฺวา’’ติ สุญฺญตา กาเรน สมนุปสฺสิตฺวาฯ วิมุญฺจนฺตสฺส อริยปุคฺคลสฺสฯ ‘‘อนิจฺจลกฺขณํ นาม นาติ คมฺภีรํ โหติฯ สทฺธายปิ วิสยภูตํฯ อุนฺนติลกฺขโณ จ อหํ มาโน ขเนฺธสุ นิจฺจธุววิปลฺลาสมูลโก สทฺธาย จ ปฎิปโกฺขติ อาห ‘‘อนิจฺจทสฺสนวเสนา’’ติอาทิํฯ ‘‘นิมิตฺตาภินิเวสภูตสฺสา’’ติ นิจฺจธุวนิมิตฺตาภินิเวสภูตสฺสฯ ‘‘มานคฺคาหสฺสา’’ติ มานสงฺขาตสฺส คาหสฺสฯ ‘‘สทฺธาย ปี’’ติปิสเทฺทน ญาณํ สมฺปิเณฺฑติฯ ทุกฺขลกฺขณํ นาม ภยสํเวค ชนกํ โหติฯ อารมฺมเณสุ ตณฺหาโลลสฺส ตณฺหาวิปฺผนฺทนสฺส ปฎิปกฺขํฯ วิเสสโต สมาธิสฺส อนุรูปนฺติ อาห ‘‘ทุกฺขทสฺสน วเสนา’’ติอาทิํฯ ‘‘ติณฺณํ ธมฺมานํ’’ติ ปญฺญินฺทฺริย สทฺธินฺทฺริย สมาธินฺทฺริย สงฺขาตานํ ติณฺณํ อินฺทฺริย ธมฺมานํฯ ‘‘วิปสฺสนา คมนวเสเน วา’’ติ วุฎฺฐานคามินิ วิปสฺสนา สงฺขาตสฺส อาคมน การณสฺส วเสเนวฯ</p>


<p>อิทานิ ปุเพฺพ ยํ วุตฺตํ ‘สตฺตอริย ปุคฺคลวิภาคสฺส ปจฺจยภาวปตฺติยา จา’ติฯ ตตฺถ สตฺต อริยปุคฺคลวิภาคํ ทเสฺสตุํ ‘‘ตตฺถา’’ติอาทิ วุตฺตํฯ ธมฺมานุสารี นามาติ เอตฺถ ‘‘ธโมฺม’’ติ ปญฺญา วุจฺจติ ‘สจฺจํ, ธโมฺม, ธีติ, จาโค,ติ เอตฺถ วิยฯ ติกฺขตรํ ธมฺมํ อนุสฺสรตีติ ธมฺมานุสารีฯ ปญฺญาพลานุสาเรน อาทิมฺหิ มคฺคํ ลภตีติ วุตฺตํ โหติฯ อถวาฯ ‘‘ธโมฺม’’ติ นิสฺสตฺตนิชฺชีวเฎฺฐน สงฺขาร ธโมฺม วุจฺจติฯ สุญฺญตทสฺสนญฺจ นาม วิเสสโต สุทฺธธมฺม ทสฺสนํ นามฯ อิติ สุทฺธธมฺมํ  อนุสฺสรติ, ญาณคติยา อนุคจฺฉตีติ ธมฺมานุสารีฯ ทิฎฺฐิปโตฺตติ เอตฺถ ทิฎฺฐินาม ทสฺสนญฺญาณํ วุจฺจติฯ อาทิโต ปฎฺฐาย ปริสุทฺธ ทสฺสนสมฺปนฺนตฺตา ทิฎฺฐิพเลเนว สุเขน ตํ ตํ มคฺคผลํ ปโตฺตติ ทิฎฺฐิปโตฺตฯ เตเนว ทสฺสน ปญฺญาพเลน กิเลสพนฺธนโต วิมุโตฺตติ ปญฺญาวิมุโตฺตฯ สงฺขาร ธมฺมานํ ขณิก ธมฺมภาเว สุฎฺฐุ สทฺทหนํ อเวจฺจปฺปสาโท สทฺธา นามฯ ตตฺถ ‘‘อเวจฺจปฺปสาโท’’ติ ญาณสมฺปยุตฺตปฺปสาโทฯ ‘‘ญาณํ’’ติ จ สงฺขาร ธมฺมานํ ขณิกภาวนิมิตฺตานํ ทสฺสนญฺญาณํฯ ตาทิเส หิ ญาเณ สติ, ตตฺถ อเวจฺจปฺปสาโท นาม ชายติ, โน อญฺญถาติฯ สทฺธํ อนุสฺสรตีติ สทฺธานุสารีฯ สทฺธาพเลเนว อาทิมฺหิ อริยมคฺคํ ปาปุณาตีติ วุตฺตํ โหติฯ สทฺธาพเลน วิมุโตฺตติ สทฺธาวิมุโตฺตฯ ‘‘กายสกฺขิ นามา’’ติ เอตฺถ สกฺขํติ สนฺทิฎฺฐํฯ ยํ สาธกนฺติปิ วุจฺจติฯ อตฺตโน กาเย เอว ลทฺธํ สกฺขํ ยสฺสาติ กายสกฺขีฯ ทุกฺขานุ ปสฺสี ปุคฺคโล หิ สํเวค พหุโล โหติฯ สํเวโค จ ปธาน วีริยสฺส ปทฎฺฐานํฯ สํวิโคฺค โยนิโส ปทหตีติ หิ วุตฺตํฯ ตสฺมา โส สํเวควเสน ภาวนํ อนุยุญฺชโนฺต ยํ ยํ ปุริสถาเมน ปตฺตพฺพํ โหติฯ ตํ ตํ ปาปุณาติฯ ปาปุณโนฺต จ อตฺตโน กาเย เอว สกฺขํ ลภติฯ สนฺทิฎฺฐํ ฌานสุขํ วา มคฺคผลสุขํ วา ลภตีติ วุตฺตํ โหติฯ ‘‘อุภโตภาค วิมุโตฺต’’ติ อรูปชฺฌาเนหิ รูปกายโต อรหตฺตมคฺคผเลหิ นามกายโตติ เอวํ อุโภหิ กายภาเคหิ วิมุโตฺตฯ เอตฺถ จ ตโย อริยปุคฺคลา ปญฺญาธิโก จ สทฺธาธิโก จ วีริยาธิโก จฯ ตตฺถ ธมฺมานุสารี จ ทิฎฺฐิปโตฺต จ ปญฺญาวิมุโตฺต จ ปญฺญาธิโก นามฯ สทฺธานุสารี จ สทฺธาวิมุโตฺต จ สทฺธาธิโก นามฯ กายสกฺขี จ อุภโตภาควิมุโตฺต จ วีริยาธิโก นามาติ ทฎฺฐพฺพํฯ อยญฺจ ปุคฺคลวิภาคนโย ปฎิสมฺภิทามคฺคนเยน วุโตฺตฯ อภิธเมฺม ปน ปุคฺคล ปญฺญตฺติยํ สทฺธาวิมุโตฺต จ กายสกฺขี จ เทฺวปุคฺคลา เสเกฺขสุ เอว วุตฺตาฯ อรหตฺตํ ปตฺตา ปน เอเต เทฺวปิ ปญฺญาวิมุตฺตา เอวาติ ทฎฺฐพฺพาฯ เอตฺถ สิยา, สงฺขาร ธมฺมานํ ขณิก ธมฺมภาเว สุฎฺฐุ สทฺทหนํ อเวจฺจปฺปสาโท สทฺธา นามาติ วุตฺตํฯ กิํ ปน ตาทิเสน สทฺธามเตฺตน โสตาปตฺติ มคฺคํ  ปาปุณาตีติฯ เอตฺถ อเมฺหหิ วตฺตพฺพํ นตฺถิฯ ภควตา เอว วุตฺตํฯ ยถาห มหาวเคฺค โอกฺกนฺต สํยุเตฺต จกฺขุ ภิกฺขเว อนิจฺจํ วิปริณามี อญฺญถาภาวี, โย เอวํ สทฺทหติ, เอวํ อธิมุจฺจติฯ อยํ วุจฺจติ สทฺธานุสารีฯ โอกฺกโนฺต อริยภูมิํฯ อติกฺกโนฺต ปุถุชฺชนภูมิํฯ โส เยนกเมฺมน อปายํ ทุคฺคติํ วินิปาตํ อุปฺปเชฺชยฺยฯ น ตํ กมฺมํ กโรตีติฯ โสตํ ภิกฺขเว อนิจฺจํฯ วิปริณามี อญฺญถาภาวีติอาทินา ทฺวาทสายตนานิ วิตฺถาเร ตพฺพานิฯ ตตฺถ ‘‘วิปริณามี’’ติ วิปริณาโม ยสฺส อตฺถีติ วิปริณามีฯ วิปริณาโมติ จ ขเณ ขเณ ชีรณตา ภิชฺชนตา วุจฺจติฯ ‘‘อญฺญถาภาวี’’ติ ตเสฺสว เววจนํฯ ‘‘เอวํ อธิมุจฺจตี’’ติ เอเตน ญาณสมฺปยุตฺตสทฺธํ ทีเปติฯ สา เอว โสตาปตฺติยเงฺคสุ พุเทฺธ อเวจฺจปฺปสาเทน สมนฺนาคโต, ธเมฺม, สเงฺฆ อเวจฺจปฺปสาเทน สมนฺนาคโตติ วุตฺตาฯ ตตฺถ ญาณสมฺปยุตฺตสทฺธา นาม จกฺขาทีนํ อนิจฺจนิมิตฺต ทสฺสนญฺญาเณน สมฺปยุตฺตา โอกปฺปนสทฺธาฯ อนิจฺจนิมิตฺตญฺจ นาม รูปํ อนิจฺจํ ขยเฎฺฐนาติปเท วุตฺตนเยน จกฺขาทินิสฺสยานํ มหาภูตานํ สนฺตติ ปริวตฺตนาทิกํ วุจฺจติฯ ตญฺหิ ปสฺสโนฺต จกฺขาทีนํ อนิจฺจภาเว สทฺทหติ, อธิมุจฺจติฯ ตานิปิ ขเณ ขเณ เอกเนฺตน ภิชฺชติ เยวาติ สทฺธาธิโมกฺขํ สทฺธาวินิจฺฉยํ ปฎิลภตีติ อโตฺถฯ ‘‘พุเทฺธ อเวจฺจปฺปสาเทนา’’ติ เอตฺถ ปน อรหตา สมฺมาสมฺพุทฺธตาทีนํ พุทฺธคุณาทีนํ ทสฺสนญฺญาเณน สมฺปยุโตฺต ปสาโท อเวจฺจปฺปสาโท นามฯ อริยภูมิ นาม ทิฎฺฐานุสย วิจิกิจฺฉานุสเยหิ ปริสุทฺธา อวตฺถาภูมิ วุจฺจติฯ เตหิ สหิตา อวตฺถาภูมิ ปุถุชฺชนภูมิ นามฯ กถํ ปน ตสฺส ปุคฺคลสฺส ปุถุชฺชนภูมิํ อติกฺกนฺตตา อริยภูมิํ โอกฺกนฺตตา จ วิญฺญายตีติ อาห ‘‘โส เยนา’’ติอาทิํฯ โย อตฺตโน ชีวิตเหตุปิ กิญฺจิ กมฺมปถปตฺตํ อปายคามิ กมฺมํ น กโรติฯ โส เอกเนฺตน ปุถุชฺชนภูมิํ อติกฺกโนฺต, อริยภูมิํ โอกฺกโนฺตติ วิญฺญายตีติ วุตฺตํ โหติฯ อิทํ สทฺธานุสาริสุตฺตํฯ อปรํปิ วุตฺตํ จกฺขุ ภิกฺขเว วิปริณามี อญฺญถาภาวีฯ ยสฺส เอวํ มตฺตโส นิชฺฌานํ ขมติฯ อยํ วุจฺจติ ธมฺมานุสารี ติอาทิฯ ตตฺถ ‘‘มตฺตโส  นิชฺฌานํ ขมตี’’ติ สทฺธานุสารีวิย สทฺทหนมเตฺต อฎฺฐตฺวา จกฺขาทีนํ ตาทิสํ อนิจฺจตํ สมนุปสฺสโนฺต โถกํ โถกํ ทสฺสนํ ลภติเยวฯ เอวํสติ, จกฺขาทีนิ ตสฺส ปุคฺคลสฺส นิชฺฌานํ โอโลกนํ มตฺตโส ขมนฺติ นามฯ อิทํ ธมฺมานุสาริสุตฺตํฯ อปรํปิ วุตฺตํ จกฺขุ ภิกฺขเว อนิจฺจํ วิปริณามี อญฺญถาภาวีฯ โย เอวํ ปชานาติ ปสฺสติฯ อยํ วุจฺจติ โสตาปโนฺน ติอาทิฯ ตตฺถ ‘‘ปชานาติ ปสฺสตี’’ติ ธมฺมานุสารีวิย มตฺตโส นิชฺฌานกฺขมมเตฺต อฎฺฐตฺวา ปญฺญาย ปชานาติ, ญาณจกฺขุโน ปจฺจกฺขโต ปสฺสตีติ อโตฺถฯ อิทํ ทิฎฺฐิปตฺตาทีนํ สุตฺตํฯ</p>


<p>‘‘ยถา สกํ ผลํ’’ติ เอตฺถ สสฺส อตฺตโน อิทํ สกํฯ ยํ ยํ สกํ ยถาสกนฺติ อตฺถํ ทเสฺสติ โสตาปนฺนสฺสาติอาทินาฯ ผลสมาปตฺติ วีถิยํ ปน อนุโลมชวนานิ เอว ผลานํ อาสนฺนการณานิ, น มคฺคชวนานีติ อาห ‘‘น มคฺคาคมนวเสนา’’ติฯ ‘‘โส’’ติ มโคฺคฯ สโนฺต สํวิชฺชมาโน สพฺภาโวฯ ‘‘อสฺสา’’ติ มคฺคสฺสฯ</p>


<p>อนิจฺจานุปสฺสนา กิจฺจโต อนิมิตฺตา โหติฯ สภาวโต สนิมิตฺตาเอวฯ นิจฺจนิมิตฺตสหิตาเอวฯ ยโต สา เอโสหมสฺมีติคฺคหณํ ลภติฯ อิทํปิ วิปสฺสนาญาณํ อนิจฺจํ ขยเฎฺฐนาติ สมนุปสฺสิตพฺพา จ โหตีติฯ ตตฺถ จ อภิธมฺมํ ปตฺวา สภาวปฺปธานํ โหติ, น กิจฺจปฺปธานํฯ ตสฺมา อภิธมฺม นเยน วิปสฺสนา อตฺตโน นิมิตฺต นามํ มคฺคสฺส ทาตุํ น สโกฺกติฯ อยํ อฎฺฐกถาย อธิปฺปาโยฯ กิเลส ธมฺมา นาม ยสฺส อุปฺปชฺชนฺติ, ตํ ปุคฺคลํ ปลิพุนฺธนฺติฯ สมฺพาธํ กโรนฺติฯ ตสฺมา ปลิโพธกรานามฯ ตํ ปุคฺคลํ นิจฺจนิมิตฺต สุภนิมิตฺต สุขนิมิตฺต อตฺตนิมิตฺตานิ คาเหนฺติฯ ตสฺมา นิมิตฺตกรานามฯ ตํ ปุคฺคลํ อารมฺมเณสุ ภุสํ นิหิตํ นิวิฎฺฐํ กโรนฺติฯ ตสฺมา ปณิธิกรานามฯ เต จ มคฺคผลานิ อารมฺมณํ น กโรนฺติฯ มคฺคผเลหิ จ สมฺปโยคํ น คจฺฉนฺติฯ เอวํ อารมฺมณกรณา ทิวเสน มคฺคผเลสุ เตสํ อภาโวฯ อภาวตฺตาเอว จ ตานิ มคฺคผลานิ อตฺตโน ธมฺมตาย ตีณินามานิ ลภนฺตีติ ทเสฺสตุํ ‘‘อารมฺมณ กรณวเสนวา’’ติอาทิ  วุตฺตํฯ ‘‘อตฺตโน สภาเวนา’’ติ อตฺตโน ธมฺมตายฯ</p>


<p>‘‘อตฺตทิฎฺฐิยา อุปฺปนฺนาย อุปฺปชฺชนฺตี’’ติ อิทํ ตาสํ ทิฎฺฐิวิจิกิจฺฉานํ อตฺตทิฎฺฐิยา อวินาภาวํ ทีเปติฯ น ปน อตฺตทิฎฺฐิยา ตาหิ อวินาภาวนฺติ ทฎฺฐพฺพํฯ วิปจฺจนฺตีติ อปาเยสุ วิปจฺจนฺติฯ อปายปฎิสนฺธิํ ชเนนฺติฯ ทิฎฺฐสจฺจานญฺจ อริยปุคฺคลานํฯ ทิฎฺฐิวิจิกิจฺฉาสมฺปยุตฺตา อกุสลธมฺมา ทิฎฺฐิวิจิกิจฺฉาคฺคหเณน คหิตาติ อาห ‘‘ทิฎฺฐิวิจิกิจฺฉา วิปฺปยุตฺตา’’ติฯ ‘‘อกุสลธมฺมาเจ วา’’ติ ปจฺจุปฺปนฺนภูตา ทสากุสลกมฺมปถ ธมฺมา เจวฯ ‘‘สตฺตหิ ภเวหี’’ติ กฺริยาปวเคฺค กรณวจนํฯ ยถา สตฺตหิ มาเสหิ วิหารํ นิฎฺฐาเปตีติฯ กฺริยาปวโคฺคติจ กฺริยายสีฆตรํ นิฎฺฐาปนํ วุจฺจติฯ ‘‘สตฺตกฺขตฺตุํ’’ติ สตฺตวาราฯ ตีณิ สํโยชนานินาม ‘สกฺกายทิฎฺฐิ, วิจิกิจฺฉา, สีลพฺพตปรามาสสํโยชนานิ,ฯ ‘‘อวินิปาต ธโมฺม’’ติ วิรูปํ หุตฺวา ปตนํ วินิปาโตฯ อปายนิปาโตติ วุตฺตํ โหติฯ ‘‘ธโมฺม’’ติ สภาโวฯ นตฺถิ วินิปาโต ธโมฺม ยสฺสาติ วิคฺคโหฯ ‘‘นิยโต’’ติ สุคติภเวสุ นิยต คติโกฯ สมฺมา พุชฺฌตีติ สโมฺพธิฯ มคฺคญฺญาณํฯ ‘‘ปรายนํ’’ติ ปรภาเค คนฺตพฺพฎฺฐานํ วุจฺจติฯ สโมฺพธิสงฺขาตํ ปรายนํ อสฺสาติ สโมฺพธิปรายโนฯ ‘‘อนิยมโตฺถ’’ติ วาสทฺทโตฺถติ วุตฺตํ โหติฯ วา สทฺทเตฺถสุ จ อนิยมโตฺถฯ น วิกปฺปโตฺถฯ วิกปฺปเตฺถหิ สติ เทฺว เอว สตฺตกฺขตฺตุปรมา ลพฺภนฺติฯ มิสฺสกภโวน ลพฺภติฯ อนิยมเตฺถ ตโยปิ ลพฺภนฺติฯ อฎฺฐกถายํ ปน สมุจฺจยตฺถสฺส คหิตตฺตา เอโก มิสฺสกภโว เอว ลพฺภติฯ นนุ จ สโทฺท นาม สมุจฺจยเตฺถ ปากโฎ, น อนิยมเตฺถฯ ตสฺมา สมุจฺจยโตฺถว อิธ ยุโตฺตติ เจฯ น ยุโตฺตฯ กสฺมาฯ ทฺวินฺนํ อสงฺคหิตตฺตาฯ อฎฺฐกถายํ ปน สมุจฺจยตฺถํ คเหตฺวา เต เทฺว ปุคฺคลา อิมสฺมิํ ปาเฐ อสงฺคหิตาติ วุตฺตํฯ ยทิ เต อิมสฺมิํ ปาเฐ อสงฺคหิตาฯ กตฺถเต สงฺคหิตา ภเวยฺยุํฯ น หิ โกจิ สตฺตกฺขตฺตุ ปรโม นาม อิธ อสงฺคหิโตติ ยุโตฺตติฯ ‘‘อสฺสา’’ติ ตสฺสปาฬิปาฐสฺสฯ ‘‘เอตฺถ จ ยสฺมาฯ ลฯ ปรโม นาม วุโตฺต’’ติ อิทํ อุปริ ‘เย กามภเว เยวา’ติอาทินา  ‘เยทิฎฺฐ ธเมฺม วา’ติอาทินา จ โยเชตพฺพํฯ โส จ สุกฺขวิปสฺสโก วา ปริหีนชฺฌาโน วา ทฎฺฐโพฺพติ สมฺพโนฺธฯ ‘‘ปาฬิยํ’’ติ ปุคฺคลปญฺญตฺติ ปาฬิยํฯ ‘‘อิธ นิฎฺฐา’’ติ อิมสฺมิํ กามโลเก อาสวกฺขยํ ปตฺวา ขนฺธปรินิพฺพานปตฺติ วเสน นิฎฺฐาฯ นิฎฺฐานํ ปริโยสานนฺติ อโตฺถฯ กุลโต กุลํ คจฺฉตีติ โกลํโกโลฯ ภวโต ภวํ คจฺฉตีติ อโตฺถฯ เอกเมว ปฎิสนฺธิสงฺขาตํ ภวพีชํ อสฺส อตฺถีติ เอกพีชีฯ โย จ ทิเฎฺฐว ธเมฺม อรหาฯ ตสฺส จ อิธ นิฎฺฐาติ โยชนาฯ เกน ปน ติณฺณํ โสตาปนฺนานํ วิเสโส กโตติฯ สตฺตกฺขตฺตุ ปรโม ตาว เกวลํ ปถมมคฺค สมฺปยุเตฺตหิ อินฺทฺริเยหิ กโตฯ อิตเร เทฺว อุปริมคฺคตฺถาย ปวตฺติเตหิ วิปสฺสนินฺทฺริเยหิ กโตติฯ ตตฺถ สตฺตกฺขตฺตุ ปรโม สพฺพมุทุโก โหติฯ ตโต โกลํโกโล ติโกฺขฯ โส ปน ฉ ภวิโก, ปญฺจภวิโก, จตุภวิโก, ติภวิโก, ทฺวิภวิโกติ ปญฺจวิโธฯ ตตฺถ ปญฺจภวิโก ติโกฺขฯ เสสา อนุกฺกเมน ติกฺขตราติ ทฎฺฐพฺพาฯ เอกพีชี ปน เอกภวิโก สพฺพติโกฺขฯ ตตฺถ สตฺตกฺขตฺตุ ปรโม เกวเลน ปถมมคฺคานุภาเวน สิทฺธตฺตา สพฺพมุทุโก โหติฯ อิตเร เทฺวปกติยา สตฺตกฺขตฺตุ ปรมภาเว ฐตฺวา อุปริมคฺคตฺถาย วิปสฺสนา กมฺมํ ปฎฺฐเปนฺติฯ ตทา เตสํ อินฺทฺริยานิ ปุน วิเสส ปตฺตานิ โหนฺติ, ติกฺขานิฯ ตสฺมา เต สตฺตกฺขตฺตุ ปรมโต ติกฺขานาม โหนฺตีติฯ ‘‘สตฺตวารโต โอรํ วา’’ติ อิทํ โกลํโกล เอกพีชิโน สนฺธาย วุตฺตํฯ ‘‘อุปริ ติณฺณํ มคฺคานํ วิปสฺสนา นิยาเมตี’’ติ อิทํ อุปริเม เทฺวโสตาปเนฺน สนฺธาย วุตฺตํฯ สตฺตกฺขตฺตุ ปรโมปน ปถมมเคฺคเนว นิยมิโตติ ทฎฺฐพฺพํฯ ตถาหิ โสเยว สงฺคหปาเฐ สรูปโต อาคโต โสตาปตฺติ มคฺคํ ภาเวตฺวา ทิฎฺฐิวิจิกิจฺฉาปหาเนน ปหีนาปายคมโน สตฺตกฺขตฺตุ ปรโม โสตาปโนฺน นาม โหตีติฯ อิตเร ปน เทฺว ปาฬิยํ โสตาปนฺน ปุคฺคลวิภาคฎฺฐาเนเสฺวว อาคตาติฯ ‘‘เย ปนา’’ติ เย โสตาปนฺน ปุคฺคลาปนฯ คาถายํ ‘‘อิโตสตฺตา’’ติ อิมสฺมิํ มนุสฺสโลเก สตฺต สํสรานิฯ ‘‘ตโตสตฺตา’’ติ ตสฺมิํ เทวโลเก  สตฺตาติ อโตฺถฯ องฺคุตฺตรปาเฐ ‘‘เตนจิตฺตปฺปสาเทนา’’ติ มหาสหสฺสิโลกธาตุํ สเรน วิญฺญาเปตุํ สมตฺถสฺส สตฺถุคุเณ จิตฺตปฺปสาโท ชายติฯ เตน จิตฺตปฺปสาเทนฯ ‘‘เตน ปริยาเยนา’’ติ สเจ โส เทเวสุ เอว สํสรติฯ สตฺตกฺขตฺตุํ โอปปาติก ปฎิสนฺธิโย คณฺหิตฺวา ตเตฺถว ปรินิพฺพายิสฺสติฯ ยทิ มนุเสฺสสุ เอว สํสรติฯ สตฺตคพฺภเสยฺยก ปฎิสนฺธิโย คณฺหิตฺวา เอเตฺถว ปรินิพฺพายิสฺสติฯ เอวํ เทสนา วาเรน จุทฺทส กตฺวา เทสิเตน ปริยาเยนาติ อโตฺถฯ ‘‘ตํ วีมํสิตพฺพํ’’ติ วทเนฺตน ฎีกาจริเยน สยํ จุทฺทสปฎิสนฺธิโยว อิจฺฉตีติ ทีเปติฯ อิทานิ ตํ จุทฺทสปฎิสนฺธิวาทํ ปฎิกฺขิปโนฺต ‘‘วิภเงฺค ปนา’’ติอาทิมาหฯ ‘‘วิภเงฺค’’ติ อภิธเมฺม ญาณวิภเงฺคฯ นตฺถิ ฐานมสฺสาติ อฎฺฐานํฯ ‘‘ฐานํ’’ติ มูลการณํฯ นตฺถิ อวกาโส อสฺสาติ อนวกาโสฯ ‘‘อวกาโส’’ติ ปจฺจยการณํฯ ‘‘ยํ’’ติ กฺริยาปรามสนํฯ ยํ นิพฺพเตฺตยฺย, ตํ นิพฺพตฺตนํ อฎฺฐานํฯ โส นิพฺพตฺตน ธโมฺม อนวกาโสติ โยชนาฯ ‘‘อภิสงฺขาร วิญฺญาณสฺสา’’ติ สตฺตภวโต อุทฺธํ กามภเว ปฎิสนฺธิชนกสฺส กุสลา กุสลกมฺม วิญฺญาณสฺสฯ ‘‘นิโรเธนา’’ติ โสตาปตฺติ มคฺคกฺขเณ เอว นิโรธเนนฯ นิรุชฺฌนฺตีติ สมฺพโนฺธฯ ‘‘นามญฺจ รูปญฺจา’’ติ เย นาม รูปธมฺมา อุปฺปเชฺชยฺยุํฯ เอเต นาม รูปธมฺมา เอตฺถ เอตสฺมิํ อภิสงฺขาร วิญฺญาณ นิโรธกฺขเณ นิรุชฺฌนฺตีติ โยชนาฯ ‘‘ยถาวุตฺตนเยเนวา’’ติ เตน ปริยาเยนาติ วุตฺตปฺปการนเยเนวฯ ‘‘ตเทกฎฺฐโมหสฺสา’’ติ เตน ราเคน เตน โทเสน เอกสฺมิํ จิเตฺต เอกโต ฐิตสฺส โมหสฺสฯ น ทิฎฺฐิวิจิกิจฺฉา สมฺปยุตฺตสฺส โมหสฺสฯ ตสฺส ปถมมเคฺค เอว ปหีนตฺตาฯ นาปิ อุทฺธจฺจจิตฺตสมฺปยุตฺตสฺส โมหสฺสฯ ตสฺส จตุตฺถมเคฺค เอว ปหาตพฺพตฺตาฯ อุปฺปชฺชนฺตา ราคโทสโมหาฯ ‘‘ธมฺมิเกสู’’ติ ธเมฺมน สเมน อุปฺปเนฺนสุฯ ‘‘ยโต’’ติ ยํการณาฯ พลวนฺตการณาติ อโตฺถฯ ‘‘เตสํ’’ติ โสตาปนฺนานํฯ ‘‘สลฺลิขน วเสนา’’ติ พหลปกฺขํ ถูลภาคํ สุฎฺฐุลิขนวเสนฯ อธิจฺจุปฺปตฺติ นาม ปุเพฺพ ยถาปวตฺตํ กาลํ อธิจฺจ อติกฺกมฺม อุปฺปตฺติ ฯ อุปฺปชฺชนฺตานมฺปิ ราคโทสโมหานํฯ ‘‘เตสํ ปี’’ติ สกทาคามีนมฺปิฯ ‘‘เมถุนวตฺถุ สมาโยโค อิจฺฉิโต’’ติ ชายมฺปตีนํ เมถุนกมฺมสมาโยโค นาม สกทาคามีนํ อตฺถีติ อิจฺฉิโตฯ เถโรหิ อธิจฺจุปฺปตฺติมตฺตํ อิจฺฉติฯ ปริยุฎฺฐานมนฺทตํ น อิจฺฉติฯ สกทาคามีนํ ปุตฺตธีตโรปิ สนฺทิสฺสนฺตีติ วทติฯ ‘‘มหาอฎฺฐกถายํ ปฎิกฺขิโตฺต’’ติ เถรสฺส มโนรถมตฺตํติ วตฺวา ปฎิกฺขิโตฺตฯ อิทํ สพฺพํ อฎฺฐสาลินิยํ วุตฺตํฯ ‘‘ฉกฺกนิปาเต’’ติ องฺคุตฺตเร ฉกฺกนิปาเตฯ ‘‘มิคาสาฬวตฺถุมฺหี’’ติ มิคาสาฬนามิกาย อุปาสิกาย วตฺถุมฺหิฯ เกจิ อิมํ วตฺถุํ ทิสฺวา มหาอฎฺฐกถาวาทํ น โรเจนฺติฯ มหาสิวเตฺถรวาทํ โรเจนฺติฯ ‘‘อพฺรหฺมจาริโน’’ติ เมถุน ธมฺมา อปฺปฎิวิรตสฺสฯ ‘‘สกทาคามิตฺตํ พฺยากตํ’’ติ ตสฺมิํ กาลงฺกเต โส พฺราหฺมโณ อิธ สกทาคามิภาวํ ปตฺวา ตุสิตากายํ อุปปโนฺนติ เอวํ ตสฺส ยํ สกทาคามิตฺตํ ภควตา พฺยากตํฯ ‘‘อธิคมวเสนา’’ติ สกทาคามิภาวํ ปฎิลาภวเสนฯ น ปน อพฺรหฺมจาริโน สโต อธิคมวเสนาติ อธิปฺปาโยฯ มรณาสนฺนกาเลปิ หิ สิกฺขาปทาธิฎฺฐาเนน สห อุปริมคฺคผลาธิคมนํ นาม ติกฺขปญฺญสฺส อริยสาวกสฺส น ทุกฺกรนฺติฯ เอเตน เกสญฺจิ เถรวาทโรจนํ ปฎิกฺขิตฺตํ โหติฯ ‘‘สกิํเทว อิมํโลกํ อาคนฺตฺวา’’ติ เอเตน อิโต ปรโลกํ คมนสฺส จ ตโต ปุน อิธาคมนสฺส จ สิทฺธตฺตา อยํ ปุคฺคโล สุเทฺธน มคฺคนิยาเมน กามภเว ทฺวิกฺขตฺตุ ปรโมนาม โหตีติ สิโทฺธฯ กถํฯ อิธ ปตฺวา ตตฺถ นิพฺพตฺติตฺวา อิธ ปรินิพฺพายี, ตตฺถ ปตฺวา อิธ นิพฺพตฺติตฺวา ตตฺถ ปรินิพฺพายีติฯ เสสาปน จตฺตาโร วิปสฺสนานิยาเมน สิทฺธา โหนฺตีติ วิญฺญายติฯ กตเม จตฺตาโรฯ อิธ ปตฺวา อิธ ปรินิพฺพายีฯ ตตฺถ ปตฺวา ตตฺถ ปรินิพฺพายีฯ อิธ ปตฺวา ตตฺถ ปรินิพฺพายีฯ ตตฺถ ปตฺวา อิธ ปรินิพฺพายีติฯ เอตฺถ จ ตีสุ โสตาปเนฺนสุ เอโกสตฺตกฺขตฺตุ ปรโม เอว มคฺคนิยาเมน สิโทฺธฯ เสสา ปน เทฺว โสตาปนฺนา วิปสฺสนานิยาเมน สิทฺธาฯ ฉ สกทาคามีสุ เทฺว เอว มคฺคนิยาเมน สิทฺธาฯ เสสา ปน จตฺตาโร วิปสฺสนานิยาเมน สิทฺธาฯ ตตฺถ มคฺคสิเทฺธสุ โสตาปนฺน สกทาคามีสุ  สงฺกโร นตฺถิฯ วิปสฺสนาสิเทฺธสุ ปน สงฺกโร อตฺถิฯ อตฺถโต อวิรุเทฺธ สติ, โวหารมเตฺตน สงฺกเร โทโส นตฺถีติ ทฎฺฐพฺพํฯ อาคนฺตฺวาติ ปาฐวเสน อาคมนโตติ วุตฺตํฯ อาคนฺตาติ ปน ปาโฐ ยุโตฺตฯ อาคมนสีโล อาคมน ธโมฺม หุตฺวา สกทาคามี นามาติ อโตฺถฯ อนาคนฺตฺวา อิตฺถตฺตนฺติ เอตฺถปิ เอเสวนโยฯ อรหโต ภาโว อรหตฺตํฯ อรหตฺต มคฺคํฯ ทกฺขิณาย วิปตฺติกรานาม อปฺปปฺผล อปฺปานิสํสกราฯ สมฺปตฺติกรา นาม มหปฺผล มหานิสํสกราฯ สีลกฺขนฺธาทิคุณา นาม สีลกฺขนฺธ สมาธิกฺขนฺธ ปญฺญากฺขนฺธ วิมุตฺติกฺขนฺธ วิมุตฺติญฺญาณ ทสฺสนกฺขนฺธคุณาฯ ‘‘ทกฺขิเณเยฺยสู’’ติ ทกฺขิณารห ปุคฺคเลสุฯ ‘‘ธุรํ’’ติ ปธานสีสฎฺฐานิยํ วุจฺจติฯ สทฺธา เอว ธุรํ อสฺสาติ สทฺธาธุโรฯ เอวํ ปญฺญาธุโรฯ กสฺมา ปเนตฺถ วีริยธุโร น คหิโตติฯ ปาฬิยํ สทฺธาวาหี มคฺคํ ภาเวติ, ปญฺญาวาหี มคฺคํ ภาเวตีติ วุตฺตํฯ น ปน วุตฺตํ วีริยวาหี มคฺคํ ภาเวตีติฯ ตสฺมา น คหิโตติฯ กสฺมา ปน วีริยวาหี มคฺคํ ภาเวตีติ น วุตฺตนฺติฯ วุจฺจเตฯ มคฺคํ ภาเวนฺตสฺส นาม อาทิมฺหิ ทิฎฺฐิวิจิกิจฺฉานํ ปหานาย กมฺมํ มหนฺตํ โหติฯ กสฺมา, อปายมูลกตฺตาฯ ตตฺถ สทฺธา จ วิจิกิจฺฉา จ เทฺว อุชุปฺปฎิปกฺขา โหนฺติฯ ยสฺมิํ อารมฺมเณ สทฺธา นิวิสติ, ตสฺมิํ วิจิกิจฺฉา นตฺถิฯ ยสฺมิํ วิจิกิจฺฉา นิวิสติ, ตสฺมิํ สทฺธา นตฺถิฯ ตถา ปญฺญาทิฎฺฐิโย จ อุชุปฺปฎิปกฺขาฯ ยตฺถ ปญฺญา, น ตตฺถ ทิฎฺฐิฯ ยตฺถ ทิฎฺฐิ, น ตตฺถ ปญฺญาติฯ อปิ จ สทฺธา อตฺตโน วิสเย ทิฎฺฐิํ วิธมติเยวฯ ปญฺญาย วิจิกิจฺฉาวิธมเน วตฺตพฺพเมว นตฺถิฯ ตสฺมา อารทฺธ วิปสฺสโก อนิจฺจาทีสุ อเวจฺจปฺปสาทมเตฺตนปิ ทิฎฺฐิวิจิกิจฺฉาโย ปชหิตฺวา สทฺธานุสาริภาวญฺจ สุฎฺฐุตรํ ปสีทิตฺวา สทฺธาวิมุตฺตภาวญฺจ ปาปุณาติฯ ปญฺญาย อนิจฺจาทีนิ นิชฺฌานกฺขมํ กตฺวา ธมฺมานุสาริภาวญฺจ สุฎฺฐุตรํ ปสฺสิตฺวา ทิฎฺฐิปตฺตปญฺญา วิมุตฺตภาวญฺจ ปาปุณาติฯ วีริยํ ปน ทิฎฺฐิวิจิกิจฺฉานํ ปฎิปกฺขมตฺตมฺปิ น โหติฯ อถ โข ตาสํ สหาโยปิ โหติ, ธุรภูตญฺจฯ ปคฺคหลกฺขณญฺหิ วีริยํฯ ตํ สทฺธํปิ ปคฺคณฺหาติ, ปญฺญํปิ ปคฺคณฺหาติ, ทิฎฺฐิํปิ ปคฺคณฺหาติ, วิจิกิจฺฉมฺปิ ปคฺคณฺหาติเยวฯ กุโตปน อตฺตโน สภาเวน ทิฎฺฐิวิจิกิจฺฉาโย  ปชหิตุํ สกฺขิสฺสติฯ ตสฺมา อิมสฺมิํ ฐาเน วีริยวาหีติ จ วีริยธุโรติ จ น วุโตฺตติฯ กายสกฺขิมฺหิ ปน สทฺธา จ ปญฺญา จ สมพลา โหนฺติฯ วีริยญฺจ สยํ สมฺมปฺปธานฎฺฐาเน ฐตฺวา ตทุภยํ อุปพฺรูเหติฯ โส จ ปุคฺคโล ตทุภยพเลน ทิฎฺฐิวิจิกิจฺฉาทโย ปชหิตฺวา กายสกฺขิภาวํ ปาปุณาติฯ อฎฺฐวิโมเกฺข วา อุปฺปาเทตฺวา อุภโตภาค วิมุตฺตภาวํ ปาปุณาติฯ อิเมสุ ปน ทฺวีสุ ปุคฺคเลสุ วีริยสฺส ถาโม สุฎฺฐุ ปากโฎฯ ตสฺมา อิเม เทฺว วีริยาธิกาเตฺวว วตฺตพฺพาฯ น วีริยธุโรติฯ จตุปฺปฎิปทา นาม ทุกฺขาปฎิปทา ทนฺธาภิญฺญาฯ ทุกฺขาปฎิปทา ขิปฺปาภิญฺญาฯ สุขาปฎิปทา ทนฺธาภิญฺญาฯ สุขาปฎิปทา ขิปฺปาภิญฺญาฯ ติวิธวิโมโกฺข นาม สุญฺญโต วิโมโกฺขฯ อนิมิโตฺต วิโมโกฺขฯ อปฺปณิหิโต วิโมโกฺขฯ ‘‘ตโย อนฺตรา ปรินิพฺพายิโน’’ติ เอตฺถ อายุกปฺปสฺส ปริยนฺตํ อปตฺวา อนฺตรา เอว กิเลสปรินิพฺพานปตฺตา อนฺตราปรินิพฺพายี นามฯ โส ติวิโธฯ อายุกปฺปสฺส ปถมภาเค ปรินิพฺพายี, ทุตียภาเค, ตตียภาเคติฯ อิเม ตโย อนฺตรา ปรินิพฺพายิโน นามฯ อุปหจฺจปรินิพฺพายี นาม อายุกปฺป ปริยเนฺต ปรินิพฺพายีฯ อุทฺธํ มุโข วฎฺฎโสโต เอตสฺสาติ อุทฺธํโสโตฯ อกนิฎฺฐํ อวสฺสํ คมิสฺสตีติ อกนิฎฺฐคามีฯ วิปสฺสนา กมฺมํ สสงฺขารํ สปฺปโยคํ กตฺวา ปรินิพฺพายี สสงฺขาร ปรินิพฺพายีฯ สงฺขารรหิเตน สุเขน วิปสฺสนา กเมฺมน ปรินิพฺพายี อสงฺขาร ปรินิพฺพายีฯ ‘‘ทฺวาทส โสตาปนฺนา’’ติ เอกพีชิกา ตโยฯ เต เอว จตูหิ ปฎิปทาหิ คุณิตา ทฺวาทสฯ ทฺวาทส สกทาคามิโน ปุเพฺพ วุตฺตนยา เอวฯ</p>


<p>เอกจฺจานํ เอว อนาคามิ อรหนฺตานํ เอวฯ ‘‘อโชฺฌสิตสฺสา’’ติ อธิโอสิตสฺสฯ มเมวิทนฺติ นิฎฺฐานํ กตฺวา ฐปิตสฺสฯ คิลิตฺวา ฐปิตสฺสาติ วุตฺตํ โหติฯ พหเลน ถูเลน กามราเคน วิมุตฺตา พหลราควิมุตฺตาฯ อารุเปฺปสุ จ ตโสฺส อรูปสมาปตฺติโย เอว อตฺถิฯ น จตโสฺส รูปสมาปตฺติโยฯ ตสฺมา ตตฺถ อนุปุพฺพนิโรโธ น ลพฺภติฯ ‘‘อาทิโต ปฎฺฐายา’’ติ อฎฺฐสุ สมาปตฺตีสุ ปถมชฺฌาน สมาปตฺติอาทิฯ ตโต ปฎฺฐายฯ อนุปุพฺพนิโรโธ นาม  ปถมชฺฌาเน ปฎิฆสญฺญานานตฺตสญฺญานํ นิโรโธฯ ปฎิฆสญฺญา นาม ปญฺจวิญฺญาณสญฺญาฯ นานตฺตสญฺญา นาม กสิณ นิมิตฺตโต อเญฺญสุ นานารมฺมเณสุ ปวตฺตมโนวิญฺญาณ สญฺญาฯ ทุตียชฺฌาเน วิตกฺก วิจารานํ นิโรโธติอาทินา อนุปุพฺพ นิโรโธฯ ‘‘ตโต ปญฺจมชฺฌานํ’’ติ ปญฺจกนเยน วุตฺตํฯ อฎฺฐสมาปตฺติ วจนํ ปน จตุกฺกนเยน วุตฺตํฯ ตทุภยํปิ ปุคฺคลานุรูปํ ลพฺภติเยวฯ ยุคนนฺธํ นาม ทฺวนฺทพนฺธนํ, สมถวิปสฺสนานํ ยุคนนฺธนฺติ วิคฺคโหฯ ‘‘สมาปชฺชน วุฎฺฐาน วิปสฺสนาวเสนา’’ติ เอตฺถ วสิภาวปตฺตํ สมาปชฺชนญฺจ วุฎฺฐานญฺจ คเหตพฺพํฯ อตฺตโน สรีรา พเทฺธสุ ปริกฺขาเรสุ สมาปตฺติพเลเนว อนฺตรายาภาวโต วิสุํ อธิฎฺฐาตพฺพ กิจฺจํ นตฺถีติ วุตฺตํ ‘‘อตฺตโน สรีราพเทฺธ ปริกฺขาเร ฐเปตฺวา’’ติฯ ‘‘นานาพทฺธานี’’ติ นานาฐาเนหิ อาพทฺธานิฯ นานาฐาเนสุ ฐปิตานีติ วุตฺตํ โหติฯ ‘‘ปริสฺสเยนา’’ติ อนฺตราเยนฯ มาวินสฺสนฺตูติ วา นานาพทฺธ อวิโกปนํ อธิฎฺฐาตพฺพํฯ ตทา วุฎฺฐหามีติวา สงฺฆปฺปติมานนํ อธิฎฺฐาตพฺพํฯ เอวํ สตฺถุปโกฺกสนํปิฯ ‘‘อทฺธานปริเจฺฉโท’’ติ อตฺตโน ชีวิตกาลสฺส อุปปริกฺขณํฯ มรณญฺหิ นาม สมาปตฺติพเลนปิ ปฎิพาหิตุํ น สกฺกาโหติฯ อโนฺต สมาปตฺติยญฺจ มรเณ สติ สพฺรหฺมจารีสุ กตฺตพฺพวตฺตํ น กเรยฺยฯ เอตญฺหิ วตฺตํ ยํ อริยสาวกานํ มรณาสเนฺน สพฺรหฺมจารีนํ วา อุปฎฺฐากานํ วา อปฺปมาทกถานุ สาสนิกมฺมํฯ สมาปตฺติยํ วา อญฺญติตฺถิยานํ ครหา วิวชฺชนตฺถํฯ เอวญฺหิ เต ครเหยฺยุํฯ โคตมสาวกานํ นิโรธสมาปตฺติ นาม เอกํ มรณมุขํฯ ยํ สมาปชฺชโนฺต อสุโก ภิกฺขุ มรณํ คจฺฉติฯ อนริย กมฺมํ เหตนฺติฯ</p>


<p>‘‘ยทตฺถํ’’ติ ปฎิปตฺติ รสสฺสาทตฺถํฯ ‘‘ตทเตฺถ’’ติ ตสฺมิํ อเตฺถฯ นิรามิส สุขํ นาม อามิสรหิต สุขํฯ ทุวิธญฺหิ สุขํ สามิสสุขญฺจ นิรามิสสุขญฺจฯ ตตฺถ เย โลเก อิฎฺฐ กนฺต มนาปิยา ปญฺจกามคุณา นาม อตฺถิฯ เต กิเลเสหิ อามสิตพฺพตฺตา อามิสา นามฯ ยญฺจสุขํ เต อามิเส ปฎิจฺจ อุปฺปชฺชติ, ตํ สามิสสุขํ นามฯ ยํ โลเก ทิพฺพํ สุขํ มานุสกํ สุขนฺติ มมายนฺติฯ ยญฺจ อนุภวนฺตํ  มหาชนํ สพฺพานิ อปายภย วฎฺฎภยานิ สมฺปริวาเรนฺติฯ ฌานสุข มคฺคสุข ผลสุข นิพฺพานสุขํ ปน นิรามิสสุขํ นามฯ ยํ เนกฺขมฺมสุขนฺติ จ ปวิเวกสุขนฺติ จ อุปสมสุขนฺติ จ สโมฺพธิสุขนฺติ จ วิมุตฺติสุขนฺติ จ อริยสุขนฺติ จ อนวชฺชสุขนฺติ จ วุจฺจติฯ ยญฺจ อนุภวนฺตํ อริยชนํ สพฺพานิ อปายภย วฎฺฎภยานิ สมฺปริวชฺชนฺติฯ ‘‘อสฺสาทิตพฺพเฎฺฐนา’’ติ กิเลสปลิโพเธหิ วิมุตฺตตฺตา วิปุล คมฺภีร สนฺต ปณีตรสตฺตา จ อโหสุขํ อโหสุขนฺติ อุทาหรเนฺตนปิ อสฺสาทิตพฺพเฎฺฐนาติฯ</p>

</p>


<h3>นิคมคาถาสุฯ</h3>
<p> จริตพฺพนฺติ จาริตฺตํฯ ทสกุสลกมฺมปถธมฺมชาตํฯ ‘‘กุลาจาเรนา’’ติ กุลปรมฺปรโต อาคเตน อาจาเรนฯ ‘‘ญาติ มิตฺต ธน โภคสมฺปตฺติยา’’ติ เหตุอเตฺถ กรณวจนํฯ ‘‘วิสาเล’’ติ วิปุเลฯ ‘‘เตนา’’ติ ตสฺสปทสฺส วิภตฺยนฺต ทสฺสนํฯ ‘‘สทฺธายา’’ติ รตนตฺตเย อเวจฺจปฺปสาทสทฺธาวเสนฯ ‘‘อภิวุฑฺฒานํ’’ติ หานภาคิย ฐิติภาคิยภาวํ อติกฺกมฺมวิเสสภาคิย นิเพฺพธภาคิย ภาวปตฺติวเสน อติสฺสย วุฑฺฒานํฯ ‘‘ปริสุทฺธานญฺจา’’ติ อตฺตุกฺกํสน ปรวมฺภนาทิ โทเสหิ ปริสุทฺธานญฺจฯ นํ นํ ชนํ ปาติรกฺขตีติ นโมฺปฯ ทิฎฺฐทิเฎฺฐสุ เมตฺตาวิหารีติ วุตฺตํ โหติฯ อาวฺหาตโพฺพติ อวฺหโยฯ นามํฯ นโมฺป อิติ อวฺหโย อสฺสาติ นมฺปวฺหโยติ วจนโตฺถฯ ‘‘ปณิธายา’’ติ ปเตฺถตฺวาติ อตฺถํ นิวเตฺตติ ‘‘ภุสํ นิธายา’’ติอาทินาฯ ‘‘อุปาทาย ปฎิจฺจา’’ติ ตสฺส ปทสฺส ปริยายทสฺสนเมตํฯ ‘‘อตฺตโน มนฺทพุทฺธีนํ’’ติ ปจฺจเกฺข ธรมานานนฺติ อธิปฺปาโยฯ เตนาห ‘‘ปจฺฉิม ชนานํ วา’’ติฯ อนุกมฺปนํ อนุกโมฺปฯ กถํ นุ โข อิเม ชนา อภิธมฺมเตฺถสุ สุเขน อาชาเนยฺยุนฺติ เอวํ ปวโตฺต จิตฺตพฺยาปาโรฯ อตฺถโต อนุทยสงฺขาตา กรุณาเยวฯ เตนาห ‘‘อนุทยํ  การุญฺญํ’’ติฯ ‘‘ปตฺถิตํ’’ติ วา สาธุวตสฺส ยํ เถโร เอวรูปํ ปกรณํ กเรยฺยาติ เอวํ จิรกาลํ ปตฺถิตํ อาสิํสิตนฺติ อโตฺถฯ ‘‘ขุทฺทสิกฺขาฎีกายํ’’ติ โปราณฎีกํ สนฺธาย วุตฺตํฯ โสมวิหาโรเตฺวว ปญฺญายิตฺถ ตสฺมิํ ทีเปติ อธิปฺปาโยฯ คาถายํ ‘‘อถา’’ติ ตสฺมิํกาเลฯ ‘‘เอตฺถา’’ติ เอตสฺมิํ นคเรฯ ‘‘สโทฺท’’ติ กสฺมา ราชา เอวรูปํ มงฺคลหตฺถิํ พฺราหฺมณานํ อทาสิฯ เนตํ ปติรูปํ ยํ รญฺญา กตนฺติ เอวํ ปวโตฺต อมนาปสโทฺทฯ ‘‘เภรโว’’ติ ภีรุตาชนโก ภยานโกฯ ‘‘สิวีนํ’’ติ สิวิรฎฺฐวาสีนํฯ ‘‘รฎฺฐวฑฺฒเน’’ติ รฎฺฐํ วเฑฺฒตีติ รฎฺฐวฑฺฒโนฯ หตฺถินาโคฯ โส หิ ลกฺขณสมฺปโนฺน อาชานิโย โหติฯ ยสฺมิํ รเฎฺฐ ตํ อภิมงฺคลํ กโรนฺติ, ตสฺมิํ รเฎฺฐ เทโว สมฺมา วสฺสติ, นานาภยุปทฺทวา ตสฺมิํ นุปฺปชฺชนฺตีติ โลกสมฺมโต มงฺคลหตฺถี โหติฯ เตน วุตฺตํ ‘‘สิวีนํ รฎฺฐวฑฺฒเน’’ติฯ ‘‘วิตฺถิโณฺณ’’ติ วิตฺถาริโตฯ อติวิตฺถาโรติ วุตฺตํ โหติฯ ธนียนฺติ มหาชเนหิ ทฎฺฐุํ ปตฺถียนฺตีติ ธญฺญาฯ มหิทฺธิกาฯ อธิวสนฺติ เอตฺถาติ อธิวาโสฯ ธญฺญานํ อธิวาโสติ สมาโสฯ อชฺฌาวสิํสุ เอตฺถาติ อชฺฌาวุตฺถํฯ กิตฺติคุณวเสน อุเทนฺติ อุคฺคจฺฉนฺตีติ อุทิตาฯ อุทิตานํปิ อุทิโตติ วิคฺคโหฯ เตนาห ‘‘นภมเชฺฌ’’ติอาทิํฯ สารชฺชนํ สารโทฯ วิคโต สารโท ยสฺสาติ วิสารโทฯ วิสารทสฺส ภาโว เวสารชฺชํฯ ปริยตฺติยํ เวสารชฺชํ ปริยตฺติเวสารชฺชํฯ เตปิฎกปริยตฺติยํ เวยฺยตฺติยญฺญาณํฯ ตํ อาทิ เอติสฺสา ปญฺญายาติ ปริยตฺติเวสารชฺชาทิ ปญฺญาฯ ปาปโต ลชฺชนสีลาติ ลชฺชิโนติ อาห ‘‘ปาปครหิโน’’ติฯ ปาปํ ธมฺมํ ครหนฺติอาทีนวํ กถยนฺติ สีเลนาติ ปาปครหิโนฯ ‘‘อนุสฺสรนฺตู’’ติ ปุนปฺปุนํ สรนฺตุฯ วิเสเสน ภวนฺติ เวปุลฺลํ คจฺฉนฺตีติ วิภวาฯ ปุญฺญานิ จ ตานิ วิภวาจาติ ปุญฺญวิภวาฯ วิปุลปุญฺญานีติ ทเสฺสตุํ ‘‘วิปุลานํ’’ติอาทิมาหฯ อนุตฺตริย ธมฺมา นาม ทสฺสนานุตฺตริย สวนานุตฺตริยาทโยฯ โลเก พหูสุ ทสฺสเนสุ อิโต อุตฺตรํ อญฺญํ ทสฺสนํ นาม นตฺถีติ ทสฺสนานุตฺตริยํฯ รตนตฺตยทสฺสนํฯ จตุสจฺจทสฺสนญฺจฯ รตนตฺตยคุณกถาสวนํ , ขนฺธายตน ธาตุ สจฺจปฎิจฺจสมุปฺปาทกถาสวนญฺจ สวนานุตฺตริยํ นามฯ เตสุ รตนตฺตยาทีสุ สทฺธา ปฎิลาโภ ลาภานุตฺตริยํ นามฯ เตสเมว ปุนปฺปุนํ สรณํ อนุสฺสตานุตฺตริยํ นามฯ รตนตฺตเย จตูหิ ปจฺจเยหิ วา วตฺตปฺปฎิวตฺตกรเณน วา ปริจรณํ ปาริจริยานุตฺตริยํ นามฯ พุทฺธปญฺญตฺตาสุ ตีสุ สิกฺขาสุ สมาทาย สิกฺขนํ สิกฺขานุตฺตริยํ นามฯ ตาทิเส ปญฺญาวทาตคุณโสภาทิเก คุเณ อวสฺสํ ภชนฺติ ปาปุณนฺตีติ ตาทิสคุณภาคิโนฯ ‘‘ภวิสฺสามา’’ติ ภวิตุํ อุสฺสาหํ กริสฺสามาติ วุตฺตํ โหติฯ</p>


<h3>ทีปนิยา นิคมคาถาสุฯ</h3>
<p>‘‘พสฺหฺยุสุญฺญจเมฺมกมฺหี’’ติ เอตฺถ ‘‘พสฺหฺยู’’ติ อฎฺฐสงฺขฺยาย สเงฺกต วจนํฯ ‘‘จมฺมํ’’ติ ทฺวิสงฺขฺยายฯ เอกญฺจ ทุกญฺจ สุญฺญญฺจ อฎฺฐจาติ คณนกฺกโมฯ สหสฺส ทฺวิสต อฎฺฐสงฺขาเต สาเกติ อโตฺถฯ เอสนโย ปรโต ‘‘นวปญฺจ จเมฺมกมฺหี’’ติ ปเทปิฯ คาถาวณฺณนาสุฯ นครติ น จวตีติ นครํฯ ถาวริยนฺติ วุตฺตํ โหติฯ ‘‘รเญฺชตี’’ติ รเมติฯ เขมสุภิกฺขตาทิคุเณหิ อนาคเต ชเน คมาเปติ, อาคเต อญฺญตฺถ คนฺตุํ น เทตีติ วุตฺตํ โหติฯ โรหิตมิคา นาม สุวณฺณวณฺณมิคาฯ ‘‘สาเก’’ติ สากนาเมน รญฺญา ปุน สงฺขตตฺตา อิมํ กลิยุคํ สากนฺติ วุจฺจติฯ ยํ เอตรหิ สากฺรราชนฺติปิ โวหรนฺติฯ สากราชา จ นาม อุตฺตราปเถสุ เอโก คนฺธารราชาฯ ยํ เชฎฺฐกํ กตฺวา ภินฺนลทฺธิกา วชฺชีภิกฺขู อิมํ ธมฺม วินยํ มหาสงฺฆีกํ นาม สงฺคหํ อาโรเปนฺติฯ โส จ ธมฺมวินยสงฺคโห อุตฺตราปเถสุ วตฺตติฯ เวสาลิยํ ยสเตฺถร สงฺคโห ปน ทกฺขิณาปเถสูติฯ จตฺตาริยุคานิ นาม โลเก ปญฺญเปนฺติ สตฺยยุคํ, ทฺวาปรยุคํ, เตตฺรยุคํ, กลิยุค,นฺติฯ ยุคนฺติ จ อายุปริมาณํ วุจฺจติฯ อิทานิปน กลิยุคํ วตฺตติฯ เตน วุตฺตํ ‘‘สาเกติ กลิยุเค’’ติฯ ปาปยุเคติ อโตฺถฯ ‘‘ล ตี’’ติ สาลิเกฺขตฺตานํ โสธนฎฺฐานตฺตา เอวํ มฺรมฺมเทสโวหาเรน ลทฺธนามํ  อรญฺญํฯ ตํ ปน มุํรฺวานครสฺส เอสเนฺน ปญฺจธนุสติเก ปเทเส ชาตํฯ ‘‘วิสฺสุเต’’ติ วิเสเสน กิตฺติเตฯ สารญฺจ อสารญฺจ วิเวเจนฺติ วิจาเรตฺวา ชานนฺติสีเลนาติ สาราสาร วิเวกิโนติ วจนโตฺถติฯ</p>

</p>

. ปรมตฺถทีปนี นาม, เยน เถเรน สา กตาฯ</p>

</p>

. อฎฺฐสตฺตทฺวเยกมฺหิ, สาเก สา เชฎฺฐมาสเกฯ</p>

</p>

</p>





