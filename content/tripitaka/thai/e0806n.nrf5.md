<h1>ปญฺจมกณฺฑ</h1>
<h3>๑. ติช</h3>
<p>ขมาวีมํสาสูติ ปกติวิเสสนเมว กถมิจฺฉิตนฺติ อาห- ‘สมฺพนฺธสฺสิ’จฺจาทิ, ปทานมญฺญมญฺญสมฺพนฺธสฺส ปุริสาธีนตฺตาติ อโตฺถ, ปกติ วิเสสนนฺติ ติชมาห สทฺทานํ วิเสสนํ, กิมฺปน ปกติวิเสสเน ผล มิจฺจาห- ‘ปกติวิเสสโนปาทาน’มิจฺจาทิฯ ยชฺชตฺร ‘ขมาวีมํสาสู’ติ ปกติวิเสสนํ, กสฺมิํ อเตฺถ จรติ ขสา วิธียนฺติจฺจาห- ‘อตฺถนฺตรสฺสา นิเทฺทสา’อิจฺจาทิฯ อตฺถนฺตรสฺสาติ นิสานาทิอตฺถนฺตรสฺสฯ ‘‘สุตานุมิเตสุ สุตสมฺพโนฺธว พลวา’’ติ ปริภาสมุปลเกฺขติ ‘สุตานุมิตาน’มิจฺจาทินาฯ เตเนวาติ กิริยารูปาสุ ขมาวีมํสุ ขสานํ วีธาเนเนว, สกเตฺถ วิธาเนเนติ วุตฺตํ โหติฯ ติติกฺขกิริยตฺตาติ อิมินา ปเรสํ วิย ขาทฺยนฺตานํ ธาตุสญฺญาวิธาน มนตฺถกนฺติ ทเสฺสติฯ</p>


<p>ติติกฺขา ขมา, ติติกฺขติ ขมติ, วีมํสา อุปปริกฺขา, วีมํสติ อุปปริกฺขตีติ อโตฺถฯ สุเตฺต ติชอิติ นิเทฺทสา ภูวาทิกสฺส คหณํฯ นิจฺจณฺยนฺตสฺส จุราทิกสฺส หิ ตาทิเส ปโยชเน สติ พหุลํ วิธียมาเนปิ นิจฺจตฺตมตฺตโน นาติวตฺตติฯ อถวา จุราทิมาเนนาพฺยภิจารินา สาหจริยา ติโชปิ จุราทิโกว, ตํ ยถา ‘คาวสฺส ทุติเยนาโตฺถ’ติฯ วุเตฺตโคเยโวปาทียเต, นาโสฺส, น คทฺรโภฯ กทาจิ ปน อสฺสาทิโนปิ ทุติยสฺส คหณํ สิยา อตฺถปฺปกรณา ทิปฺปภาวโตฯ</p>


<p>นนุ  จ วีมํสายํ สปฺปจฺจยวิธาน มนุปปนฺนมิตเรตรนิสฺสยโทส ทุฎฺฐตฺตา, ตถาหิ สิเทฺธ วีมํสาสเทฺท สปฺปจฺจโย อุปฺปชฺชเต, สติ จ ตสฺมิํ วีมํสาติ รูปํ สมฺปชฺชตีติ อิตเรตรนิสฺสโย, อิตเรตร นิสฺสยานิ จ การิยานี โนปกปฺปนฺตีติ เตนาห- ‘อนุวาทรูปาน’มิจฺจาทิฯ อนาทิกาลสํสิทฺธสทฺทานุวาโต นตฺถิ อิตเรตรนิสฺสโย โทโสติ ภาโวฯ ปโยชกพฺยาปารณิปฺปจฺจยาภาเว เตชเตติ รูปํฯ</p>


<h3>๒. กิตา</h3>
<p>ปุเพฺพวิย ปกติวิเสสนาทีตฺยเนน ‘‘สมฺพนฺธสฺส ปุริสายตฺตตฺตา ‘ติกิจฺฉาสํสเยสู’ติ ปกติวิเสสนนฺติ อาห- ‘ติกิจฺฉาย’มิจฺจาทิ’ตฺยาทิกํ สพฺพํ ยถาโยคเมตฺถาปิ วตฺตพฺพนฺตฺยติทิสติฯ วิสฺสโตฺถติ วิสทฺทสฺส อโตฺถฯ อถ กิมิตฺถํ ฉปฺปจฺจยนฺตเสฺสว ทฺวิโธทาหรณนฺตฺยาสงฺกิยาห- ‘อตฺถเภทา ทฺวิโธทาหรณ’นฺติฯ นิเกโต นิวาโส, สเงฺกโต ลกฺขณํฯ</p>


<h3>๓. นินฺทา</h3>
<p>นินฺท=ครหายํ ตโต ‘‘อิตฺถิยมณตฺติกยกฺยา เจ’’ติ (๕-๔๙) อปฺปจฺจเย ตโต ‘‘อิตฺถิยมตฺวา’’ติ (๓-๒๖) อาปฺปจฺจเย รูปํฯ พนฺธตีติ พธโกฯ</p>


<h3>๔. ตุํสฺมา</h3>
<p>ตุํสฺมาตีห ปจฺจยคฺคหณมาจิกฺขติ ‘ตุํตาเย’จฺจาทินาฯ ตโต เจติ ยโต ตุํสฺมาติ ปจฺจยเสฺสว คหณํ ยโต จ วิเสสน นิเทฺทโส, ตโตติ อโตฺถฯ ปจฺจยคฺคหเณ ตทาทิคฺคหณํ วิญฺญายเต… ‘‘ปจฺจยคฺคหเณ ยสฺมา โส วิหิโต ตทาทิโน คหณ’’นฺติ ญายโตฯ วิเสสนเตฺตน วตฺตุมิจฺฉิตตฺตา ตทนฺตคฺคหณํ… ‘‘วิธิพฺพิเสสนนฺตสฺสา’’ติ (๑-๑๓) วจนาภิ มนสิ นิธายาห- ‘ยโต กิริยตฺถา’อิจฺจาทิฯ โส กิริยโตฺถ อาทิ ยสฺส สมุทายสฺส โส ตทาทิ โส ปจฺจโยเนฺต ตสฺส (โส ตทโนฺต)ฯ ตทาทิตทนฺตสมุทายวิเสสสฺส คหณํ, (นตุ) ตทนฺตมตฺตเสฺส ตฺยโตฺถ ฯ นนุ จ ตุํสฺมาอิติ วิเสสนเตฺตน วตฺตุมิจฺฉิเต ภวตุ ‘‘วิธิพฺพิเสสนนฺตเสฺส’’ติ ตทนฺตคฺคหณํ ปจฺจยคฺคหเณ ตุ กถํ ตทาทิโน คหณํ วจนาภาวโตจฺจาห- ‘ตทวินาภาวิตฺตา’ติฯ ยโต วิหิโต เตน วินา น ภวติ สีเลเนติ ตทวินาภาวี ตสฺส ภาโว ตสฺมาฯ อิมาย ยุตฺติยา วิญฺญายเต-โตฺถ, ยมาขฺยายเต ‘ปจฺจยคฺคหเณ ยสฺมา โส วิหิโต ตทาทิโน คหณ’นฺติฯ ภวเตฺววํ ตทาทิโน ตทนฺตสฺส จ คหณํ, ตโต กิปฺผลํตฺยาห- ‘เตเน’จฺจาทิฯ</p>


<p>สปาทิโตติ ปาทิสหิตโตฯ ข ฉ สุปฺปตฺตาภาวาติ ข ฉ สานํ อุปฺปตฺติยา อภาวาฯ วุตฺตปฺปการเสฺสว ตุํปฺปจฺจยนฺตสฺส ปกติภาเวน คหณา สปาทิโต ข ฉ สานมนุปฺปตฺตีติ อธิปฺปาโยฯ วิปุพฺพา ‘ชิ-ชเย’อิจฺจสฺมา ตุํปจฺจยนฺตา ‘วิเชตุมิจฺฉตี’ติ อเตฺถ ‘‘ตุํสฺมา’’อิจฺจาทินา(โส), ตุํสฺสจ โลโป, เนมิตฺติเก เอกาเร นิวเตฺต ‘ชิส ชิส อิติ ทฺวิเตฺต อนาทิพฺยญฺชนโลโป ‘‘ชิหรานํ คี’’ติ (๕-๑๐๒) คีฯ ชิคีสปฺปกติโต ‘‘ภูเต อีอูํ’’อิจฺจาทินา (๖-๔) อีฯ ตสฺมิํ อญฯ ‘‘อา อี อู มฺหา สฺสา สฺสมฺหานํ วา’’ติ (๖-๓๓) อีสฺส รเสฺส พฺยชิคีสิฯ ยทิ ตุ สปาทิโต สสฺส อุปฺปตฺติ สิยา, ตทา พฺยชิคีสีติ เอตฺถ ทฺวิพฺพจนํ กรียมานํ สปฺปจฺจยนฺตสฺส ปฐมเสฺสกสฺสรสฺส ทฺวิพฺพจนํ ภวตีติ ‘‘ข ฉ สาน’’มิจฺจาทินา (๕-๖๙) วิชิย อิติ สมุทาเย อาทิภูตสฺส วิสทฺทสฺส สิยา อีมฺหิ จ วิหิเต สปาทิโน ปกติภาโวติ วิสทฺท ปุเพฺพ อญาคโม สิยา, ตโต จ อวิวิชิสีติ อนิฎฺฐมฺปสเชฺชยฺยฯ</p>


<p>ตุํสฺมา อิจฺฉายนฺติ จ ปกติปฺปจฺจยตฺถานมุปทิฎฺฐตฺตา เตน สภาว ลิเงฺคน ข ฉ สปฺปจฺจยา ตทโนฺต จ อนุมิโต น ปน ตุํ, ตุมิห สุโตติ อาห- ‘น ตทโนฺต, นาปิ ฉ ฉสา’ติฯ ชิฆจฺฉาอิจฺจตฺร ทฺวิเตฺต ปุพฺพสฺส ฆสฺส ‘‘จตุตฺถ ทุติยานํ ตติยปฐมา’’ติ (๕-๗๘) โคฯ ตสฺส ‘‘กวคฺคหานํ จวคฺคชา’’ติ (๕-๗๙) โชฯ ปาณินินาปีห สปฺปจฺจย วิธายเก สุเตฺต วากฺยมฺปิ ยถา สิยาติ วาวจนํ กตํ, ตทยุตฺตนฺติ นิรากตฺตุมาห- ‘วากฺยมฺปิ’จฺจาทิฯ ปกตฺยาทิตฺยตฺร อาทิ สเทฺทน อตฺถวิเสโส คเหตโพฺพ, ปกติ วิเสโส ตุมโนฺต, อิจฺฉโตฺถ-ตฺถวิเสโส ฯ อิทํ ลกฺขณนฺติ ‘‘ตุํสฺมา โลโป จิจฺฉายํ เต’’อิติ อิทํ ลกฺขณํฯ นิโยคโตติ นิยเมนฯ อาสงฺกายมุปสงฺขฺยาน’’นฺติ (๓-๑-๗) วากฺยกาเรน วุตฺตํ นิรากตฺตุมาห- ‘อาสงฺกาย’มิจฺจาทิฯ</p>


<p>อเจตนตฺตา กูลสฺส อิจฺฉายาสมฺภโวติ ‘กูลปฺปติตุมิจฺฉตี’ติ วากฺยเมเวจฺฉาปกาสนมสิทฺธํ, เตนาสิเทฺธน วาเกฺยนาสิทฺธานํ ข ฉ สานํ สาธนํ อสิเทฺธนาสิทฺธสาธนํฯ อิจฺฉาวจนิจฺฉาติ อิจฺฉาย วตฺตุมิจฺฉาฯ อิจฺฉายปวตฺติโต อุปลทฺธีติ อิจฺฉาย อุปลทฺธิ อุปาลโมฺพ ปริชานนํ ปวตฺติโตติ อโตฺถฯ เจตนาวติจาติ วุตฺตํ ตสฺมา เจตนาวติ ปวตฺติโต อุปลทฺธิํ ทเสฺสตฺวา ตทปเทเส นาเจตเนปิ ทเสฺสตุํ ‘โยเปสา’ติอาทิมาหฯ เทวทเตฺต รชฺชุ ขีลาทิปาณินา อุโยฺยโค, กูเล มตฺติกาวิกีรณาทิฯ รชฺชุ คุโณฯ ขีโล  สํกฺวาทิฯ</p>


<p>ปุโล ติณาทีนํ สงฺฆาโตฯ สา สุนโข มิมริสตีติ มร=ปาณจาเค’อิจฺฉายํ ตุมนฺตา โสฯ ‘‘ญิ พฺยญฺชนเสฺส’’ติ (๕-๑๗๐) ญิฯ ทฺวิเตฺต ปุพฺพโต-ญฺญสฺส โลโป ‘‘ข ฉ เสสฺวี’’ติ (๕-๗๖) ทฺวิเตฺต ปุพฺพสฺสาสฺส อิมิมริสติฯ ตถา ปิปติสตีติ ‘ปตปถ=คเมน’ อิจฺจสฺสฯ สา มิมริสตีติ สติปิ สเจตนเตฺต วิสตฺตชีวิตสฺส สุนขสฺส มรณิจฺฉา สมฺภวตีติ ปฎิปาทิตํฯ ‘‘อิจฺฉาสนฺตา ปฎิเสโธ วตฺตโพฺพ’’ติ (๓-๑-๗) ปาณินียวาตฺติกกาเรน วุตฺตํ, ตนฺนิรากตฺตุมาห- ‘พุภุกฺขิตุ’มิจฺจาทิฯ ชาติปทตฺถนิสฺสเยน นิวุตฺติมฺปฎิปาทยมาห- ‘ชาติปทเตฺถ’จฺจาทิฯ อิตโร อิจฺฉโตฺถฯ</p>


<h3>๕. อีโย</h3>
<p>กรียติ สมฺพนฺธียตีติ กมฺมํฯ ตญฺจ นาม ชาติ คุณกิริยาทพฺพ สมฺพนฺธโต ปญฺจธา ภวติฯ ตตฺถ นามกมฺมํ’ ฑิโตฺถ ฑวิโตฺถติ นาเมน ปิณฺฑสฺส สมฺพนฺธาฯ ชาติกมฺมํ โคอโสฺสติ โคตฺตาทิชาติยา ปิณฺฑสฺส สมฺพนฺธาฯ คุณกมฺมํ สุโกฺกนีโลติ สุกฺกาทินา คุเณน ทพฺพสฺส  สมฺพนฺธาฯ กิริยากมฺมํ ปาจโก ปายโกติ ปาจกาทิกิริยาย ทพฺพสฺส สมฺพนฺธาฯ ทพฺพกมฺมํ ทณฺฑีวิสาณีติ ทณฺฑาทินา ทเพฺพน ปิณฺฑสฺส สมฺพนฺธาฯ เอวํ กมฺมสฺส ปญฺจปฺปการสมฺภเวปิจฺฉายมเตฺถ อียสฺส วิธานโต อิจฺฉาสมฺพนฺธิเยว กมฺมํ คยฺหตีติ กิริยากมฺมเมวาตฺร คยฺหเต อมุกเมวตฺถมุปทเสฺสโนฺต อาห- ‘ยทิปิ’จฺจาทิฯ อยญฺจ นิปาต สมุทาโย วิเสสาภิธานนิมิตฺตาสฺยุปคเม วตฺตเตฯ</p>


<p>ตถาปีติโลกวุตฺติรยํวิเสสาภิธานารเมฺภฯ ตํสมฺพนฺธิเยวาติ อิจฺฉาสมฺพนฺธิเอวฯ อตฺตโนปุตฺตมิจฺฉตีตฺยาทิวจนิจฺฉายมตฺตสมฺพนฺธินิปุตฺตาโท อตฺตโนตฺยนุวตฺติยสุตฺตนฺตเรนปจฺจโยวิธียเตปาณินินา, เอตฺถ ตฺว(ตฺต)คฺคหณมนฺตเรนาตฺต สมฺพนฺธิเนฺยว ปุตฺตาโท กถํ วิญฺญายเต วิเสสวจนาภาเว หิ ปรสมฺพนฺธินฺยปิ ปโปฺปตีตีมํโจทฺยมุพฺภาวย มาห- ‘อตฺตสมฺพนฺธินิ’จฺจาทิฯ อียสฺส ปรสมฺพนฺธินฺยปิ ปสโงฺคติ สมฺพโนฺธฯ กุโตจาห-อียสฺสาอิติธานา’ติฯ อตฺถคฺคหณสฺสาวจเน อียสฺสานภิธานาติ ภาโวฯ</p>


<p>อปฺปตฺติยาติ กรเณ เหตุมฺหิ วา ตติยาฯ เอตฺถาติ อตฺตโน ปุตฺตมิจฺฉตีเตตฺถาปิฯ น อิโฎฺฐติ อียปฺปจฺจโย นาภิมโตฯ เนเวตฺถ ภวิตพฺพนฺติ วทโต-ธิปฺปายามาห ‘สาเปกฺขตฺต เยเวติ ภาโว’ติฯ ยทิ อตฺตโน ปุตฺตมิจฺฉตีติ วตฺตุมิจฺฉายํ สาเปเกฺขเตฺตปิ สิยา, ตทายมนิฎฺฐปฺปสโงฺคติ ทเสฺสตุมาห- ‘ยทิเจตฺถ’อิจฺจาทิฯ</p>


<p>อนิฎฺฐปฺปสงฺคสฺส สรูปมาห- ‘อตฺตโน ปุตฺตียตีติ สิยา’ติฯ อุปฺปชฺชมาเนน อีเยเนว อตฺตตฺถสฺสาภิหิตตฺตา อตฺตสทฺทสฺสาปฺปโยโคติ เจตมฺปิ น สงฺคตนฺติ ปฎิปาทยมาห ‘น จ สกฺกา’ติอาทิฯ กสฺมาเทวํ วตฺตุํ น สกฺกาติ อาห- ‘ปกติ’จฺจาทิฯ อปูปาทิกาย ปกติยา สมานตฺถเสฺสว วิเสสนสฺส วุตฺติปเท อโนฺตภาว ทสฺสนาติ อโตฺถฯ กฺวปเนวํ ทิฎฺฐนฺตฺยาห- ‘ตํยเถ’จฺจาทิฯ ‘‘ตมสฺส สิปฺปํ สีลํ ปณฺยํ ปหรณํ ปโยชนํ’’ติ (๔-๒๗) ณิเก อาปูปิโกฯ นตุ ภินฺนตฺถสฺสาติ พฺยติเรกํ ทเสฺสตฺวา ตํ ทิฎฺฐเนฺตน สาเธตุมาห- ‘เทวทตฺตสฺสิ’จฺจาทิฯ การณมาห- ‘สามฺยนฺตเร’จฺจาทิฯ เทวทตฺตสฺส  ธุรุโน กุลนฺติ สามฺยนฺตรพฺยวเจฺฉทาย เทวทตฺตสทฺทโสฺส ปาทานโต คุรุกุลนฺติ วุตฺติปเทน เทวทตฺตตฺถสฺสาโนฺต ภาโวติ อโตฺถฯ ตเมโตฺถปิ สมานนฺตูปทเสฺสโนฺต อาห- ‘ตเถหาปิ’จฺจาทิฯ อถาตฺตโน ปุตฺตมิจฺฉตีเตฺยตสฺมิํ วาเกฺย ปทสฺสานฺวาขฺยานโต อตฺตสทฺทสฺสาปฺผโยโค กินฺน สิยาติ ทเสฺสตุมาห- ‘นจาปิ’จฺจาทิฯ</p>


<p>ปทสฺสาติ ปุตฺตียาทิโน ปทสฺสฯ นจาปิ อปฺปโยโคติ สมฺพโนฺธฯ การณมาห- ‘อียนฺตสฺสา’ติอาทิฯ อียโนฺต ปุตฺตียาทิ, นิโยคโต น ปโปฺปตีติ สมฺพโนฺธฯ ตพฺพาจีสทฺทปฺปโยคนฺติ อญฺญวาจีสทฺทโยคํฯ สุตคฺคหณนฺติ อสุตตฺตาติ วุตฺตสุตคฺคหณํฯ อตฺถปฺปกรณาทฺยุปลกฺขณนฺตฺยเนน อตฺถโต ปกรณาทิโตปิ ปุตฺตสฺสตฺต นิยตา คมฺยเต, สุตสทฺทสฺส ตุ คหณมุปลกฺขณตฺถนฺติ วทติฯ</p>


<p>นนุ จ สุเตฺต กมฺมาติ วุตฺตตฺตา กมฺมสมุทายโตปีโย สิยา ตฺยาสงฺกิเยว (มภา)วํ สาธยมาห- ‘กมฺมา’ติอาทิฯ วตฺตุํ อิฎฺฐา เอกสขฺยา ยสฺส กมฺมสามญฺญสฺส ตํ ตถาวุตฺตํฯ วตฺตุมิเฎฺฐก สงฺขฺยสฺส คหณมาห- ‘กมฺมสมุทายโต’ติฯ กิมฺปนาวยวโต น สิยา’ มหนฺตมฺปุตฺตมิจฺฉตี’จฺจตฺร ปุตฺตมิจฺจโตจฺจาสงฺกิยาห ‘อวยวโตปิ สาเปกฺขตฺตาเยวา’ติฯ น ภตีติ สมฺพโนฺธฯ เอวญฺจรหิ อิทมฺปิ น สิชฺฌตีติ โจเทโนฺต อาห ‘จรหิ’จฺจาทิฯ มหา จายํ ปุโตฺตเจติ มหาปุตฺตมิจฺฉตีติ ยเทวํ กรียติ ตทายมฺปโยโคติ ทเสฺสโนฺต อาห- ‘ภวิตพฺพเมเว’จฺจาทิฯ</p>


<h3>๖. อุปมา</h3>
<p>อุปมียเต ปริจฺฉิชฺชติ สาธียตีตฺยโตฺถฯ กีทิสนฺตมุปมานมิจฺจาห- ‘ปสิทฺธสาธมฺยา’อิจฺจาทิฯ ปสิโทฺธ ควาทิ, ตสฺส สาธมฺยา สมาน รูปตาย ยมฺปสิทฺธสฺส ควยาทิโน สาธิยสฺส สาธนํ ตมุปมานนฺตฺยโตฺถฯ สมาโน ธโมฺม-เสฺสติ สธโมฺม, ควาทิเยวฯ ตสฺส ภาโว สาธมฺยํฯ สาธฺยเต อุปมียเต-เนเนติ สาธนมุปมานํ ควาทิฯ สาธุเต อุปมียเตติ สาธิโย, ควยาทิฯ ตสฺส สาธนํ สาธิยสาธนํฯ</p>


<p>ปุตฺตมิวาจรตีติ  เอตฺถ ‘อาวสถมาวสติ’จฺจาโท วิย อาธารตฺถสฺส วิญฺญายมานตฺตา ปุเตฺต วิย มาณวเก มธุรนฺนปานทานาทิกมาจรณํ กโรติเจฺจวมตฺถสมฺภเวน ทฺวินฺนมฺปิ อุปมาโนปเมยฺยภาโวตฺยวคมยิตุมาห- ‘ปุเตฺต’อิจฺจาทิฯ ปสิเทฺธน สาธนภาเวนุปมานภูเต ปุเตฺต อาจรณมฺปิ ปสิทฺธนฺติ อาห- ‘ตมฺปสิทฺธ’นฺติฯ ตทาจรเณน เตน อาจรเณน ปุตฺตมาณวกวิสยมาจรณํ วา ปุตฺตมาณวก สเทฺทนุปจารโต คเหตฺวา วิสยีวเสน วิสยภาวโวหาโรติปิ ยุชฺชติฯ วากฺยโตฺถ ปเนตสฺมิํ ปเกฺข ‘ปุตฺตมิว ปุตฺตวิสย มาณวกมิว อาจรติ มาณวกวิสยมาจรณํ กโรตี’ติ, วุตฺติยนฺตุ ยถาวุตฺตมตฺถทฺวยํ ยถาโยคํ โยเชตฺวา เวทิตพฺพํฯ</p>


<p>นนุ จ ยชฺชโตฺรปมาโนปเมยฺยภาโว วุตฺติยํ อีเยเนว โชติโตติ อิวสโทฺท นิวตฺตเต, ตโทปมาโนปเมยฺยภาโว ปุตฺต สเทฺทว วตฺตเต, ตํ กถมุปเมยฺยวจนสฺส มาณวกสทฺทสฺส วุตฺตตฺถสฺส ปโยโค ยุโตฺตจฺจาสงฺกิยาห- ‘อุปมานวจนโต’จฺจาทิฯ</p>


<p>ตพฺพิสิฎฺฐาจรเณติ เตโนปมาเนน วิสิเฎฺฐ อาจรเณฯ อุปมาโนปเมยฺยภาวสฺสานิวตฺตตฺตาติ เอตฺถายมธิปฺปาโย ‘อุปมาน วิสิฎฺฐาจรเณ อุปมานวจนโต อียสฺส วิธาเน โนปเมยฺยวจนมนฺตเรโนปมานวจนสฺส ปวตฺตีติ อุปมาโนปเมยฺยภาวสฺสานิวตฺตี’’ติฯ อญฺญถาติ ยทฺยุปมาโนปเมยฺยภาวสฺส อีเยเนว โชติตตฺตา ตทนฺตสฺสุปเมเยฺย วุตฺติ สิยาตฺยโตฺถฯ ปพฺพตายตีติ ‘‘กตฺตุตาโย’’ติ (๕-๘) อาโยฯ อุปเมยฺยสฺสานิวตฺตตฺตา อุปเมยฺย กตฺตุสามเญฺญ ติปฺปจฺจโยฯ</p>


<h3>๗. อาธา</h3>
<p>ยถานนฺตรสุเตฺต อุปมาเน อุปเมยฺยสฺส มาณวกสฺส ปโยโค อุปปโนฺน, ตถาตฺราปิ ‘ปาสาเท กุฎิย’นฺติ โจปเมยฺยสฺสปโยโคติ อติทิสโนฺต อาห- ‘เหฎฺฐาวิเย’จฺจาทิฯ อุปมาเน อุปเมยฺยสฺสานโนฺตภาวาติ อโตฺถฯ นนุ กิมตฺถมิทมุจฺจเต ยวตาโย ปาสาเท  อิวาจรติ โส ปาสาทมิวาจรตีติปิ วตฺตุํ สกฺกาติ นาตฺถเภโท-ญฺญตฺร วจนิจฺฉาเภทาติ ปุเพฺพเนเวตฺถาปิ อีโย สิโทฺธ, ตโต นาโตฺถ-เนน วจเนเน จฺจาสงฺกิยาห- ‘ยทิปิ’จฺจาทิฯ</p>


<h3>๘. กตฺตุ</h3>
<p>เอตฺถ กตฺตุโตอิติ วจนา กมฺมาติ นิวตฺตเต, อายคฺคหณา อีโยฯ กทา ปน กตฺตุวิเสโส-วสียติจฺจาห-‘ยตฺถฺยาทิสทฺทสมานาธิกรณเตฺต’ติอาทิฯ ปพฺพตายติ หตฺถิเจฺจวมาทินา หตฺถฺยาทิ สเทฺทน สมานาธิกรณเตฺต สตีติ อโตฺถฯ</p>


<h3>๙. ฌเตฺถ</h3>
<p>โกยํ จฺยโตฺถจฺจาสงฺกิย ‘‘อภูตตพฺภาเว กราสภูโยเค วิการาจี’’ติ (๔-๑๑๙) จีสฺส อภูตตพฺภาเว กราทิโยเคสติ วิธานา ‘อภูตตพฺภาโว กราทิวิสิโฎฺฐ’ติ อาหฯ อภูต ตพฺภาวสฺส กราทิวิสิฎฺฐตฺตา กโรตฺยตฺถนิวตฺติยาวสฺสํ ปาณินิยา วิย ภุวิคฺคหณํ กตฺตพฺพมญฺญถา กโรตฺยเตฺถปิ สิยาตฺยาสงฺกิย นิวตฺติเหตุมาห- ‘เตเนวา’ติอาทิฯ เยเนว กโรตฺยาทิวิสิโฎฺฐ อภูตตพฺภาโวจฺยโตฺถ เตเนว เหตุนาติ อโตฺถฯ ภวตฺยเตฺถ-เนน การเณน ลเทฺธ กโรตฺยโตฺถปฺยนิโฎฺฐ ลพฺภติจฺจาสงฺกิย ตนฺนิวตฺติมฺปฎิปาทยมาห- ‘กโรตฺยเตฺถ’จฺจาทิฯ อธวลํ ธวลํ กโรติ ธวลีกโรติเจฺจว จีปฺปจฺจเย กตฺตเพฺพ กเมฺมเนว กโรติสฺสาภิสมฺพนฺธสฺส ทิฎฺฐตฺตาติ อโตฺถฯ การณนฺตรมาห- ‘อิห เจ’จฺจาทิฯ อิติสโทฺท เหตุมฺหิ ยสฺมา อิห กตฺตุโตติ วตฺตเต ตโตเจติ อโตฺถฯ</p>


<p>อสตฺยตฺถสฺส ปน ภวตฺยเตฺถเยวาโนฺตภาวา น ตนฺนิวตฺติ ปฎิปาทิตาฯ ตปฺปกรเณติ ธาตุปฺปจฺจยปฺปกรเณฯ ทฺวิพฺพจนนฺติ ปฎอิจฺจสฺส ทฺวิพฺพจนํ ตโต ‘‘ทิสฺสนฺตเญฺญปิ ปจฺจยา’’ติ (๔-๑๒๐) ราปฺปจฺจโยฯ ‘‘รานุพเนฺธนฺตสราทิสฺสา’’ติ (๔-๑๓๒) อนฺตสราทิสฺส โลโปฯ จฺยนฺตา ปจฺจยาภาวตฺถํ- ‘อจีโต’ติ ปจฺจยวิธานสุเตฺต ปฎิเสโธ น กโต, เตนาห-‘อจีโตติ ปฎิเสธาภาวา’ติฯ จีติ ภุโสอิติ</p>


<p>ปฐมนฺตาจี ฯ ณาทิวุตฺติตฺตา ‘‘เอกตฺถตาย’’นฺติ (๒-๑๑๙) วิภตฺติโลโปฯ อิเหเจติ ‘จฺยเตฺถ’’ อิตีมสฺมิํเยวฯ น จ วุจฺจเตติ สมฺพโนฺธฯ</p>


<h3>๑๐. สทฺทา</h3>
<p>นนุ จ อสติ สุเตฺต ทุติยาคฺคหเณ ทุติยเนฺตหิจฺจายํ วิเสโส กุโต ลพฺภเต เยน ‘สทฺทาทีหิ ทุติยเนฺตหี’ติ วิวรณํ กตนฺติ สจฺจํ, ตถาปิ ปจฺจยวิธิมฺหิ ยุเตฺตปิ ปญฺจมิยา นิเทฺทเส ‘สทฺทาทีนี’ติ ทุติยาโยปาทานสามตฺถิยา ตถา วิวรณํ กตํฯ</p>


<p>สพฺพตฺถาติ ‘‘ตมธีเต ตํ ชานาติ กณิกาจา’’โท (๔-๑๔) สพฺพตฺถฯ กิริยาวาตฺยวธารเณน ยํ พฺยวจฺฉินฺนํ, ตมุปทเสฺสโนฺต อาห- ‘น กาเล’จฺจาทิฯ ยทีปิ อธีเตจฺจาทีสุ วตฺตมานกาเลน กตฺตุนา เอกวจเนน จ นิเทฺทโส, ตถาปิ เตสมปฺปธานตฺตา อญฺญสฺมิมฺปิ ภูตาทิเก กาเล กมฺมาโท สาธเน พหุวจเนน จ ปจฺจโย สิยา เอเวติ ภาโวฯ</p>


<p>นนุ จ ‘‘ธาตฺวเตฺถนามสฺมี’’ติ (๕-๑๒) อิปฺปจฺจเย ปเตฺต-ยมารพฺภเต อสฺสปิ ธาตฺวเตฺถเยว วิธานํ, ตโต จ สทฺทาทีหิ ธาตฺวเตฺถ อิปฺปจฺจเยน น ภวิตพฺพํ, ทิสฺสเต จ อิปฺปจฺจยปโยโคจฺจาสงฺกิย ‘นายมิปฺปจฺจยสฺส พาธโก’ติ ปฎิปาเทตุมาห- ‘ธูวํ กโรติ’จฺจาทิฯ นานาภินฺนํ วากฺยํ นานาวากฺยํ, ตสฺส ภาเวน, เตน ภินฺนวากฺยภาเวนายสฺส อิปฺปจฺจยสฺส จ สมุจฺจยโตติ อโตฺถฯ ‘‘ธาตฺวเตฺถนามสฺมี’’เตฺยกํ วากฺยํ, ‘‘สทฺทาทีนิ กโรตฺย’’ปรํฯ เอตานิ เทฺว ภินฺนวากฺยานิ- ‘ธาตฺวเตฺถ นามสฺมา อิปฺปจฺจโย ภวติ, สทฺทาทีนิ กโรติจฺจสฺมิํ อเตฺถ อาโย ภวตี’ติ ปเจฺจกมาขฺยาตาเปกฺขาย วากฺยปริสมตฺติยา ภินฺนตา, อภิเนฺน หิ กิริยาปเทกวากฺยตา, ภิเนฺนตุ นานาวากฺยตา, นานาวาเกฺย จ สติ สมุจฺจโยฯ น หิ สามญฺญวิเสสภาเวน วิธานเมว พาธาเหตุ, กิญฺจรหิ เอกวากฺยตาปิ, ตํ ยถา-‘พฺราหฺมณานํ ทธิ ทิยฺยตํ, ตกฺกํ โกณฺฑญฺญาเย’ติฯ นานาวาเกฺย ตุ สมุจฺจโย, ตํ ยถา- ‘พฺราหฺมณา โภชียนฺตุ, มาฒราย วตฺถยุคลํ ทียตู’ติ มาฒโร พฺราหฺมณภาเวน โภชียเต วตฺถยุคลญฺจ ลภเต, เตโนชุกํ  วุเตฺตน วตฺถยุคลทาเนน สามญฺญวุตฺตํ โภชนํ น พาธียเต, ตเถหาปิ อุชุกํ วิหิเตนาเยน สามญฺญวิหิโต อิปฺปจฺจโย น พาธียเต ลกฺขิยานุโรเธน สตฺถการสฺส วากฺย เภทาเภโทติ นานวฎฺฐิติโทโสติ มญฺญเตฯ ติมฺหิ เล จ สิทฺธนฺติ สมฺพโนฺธฯ</p>


<p>ยปฺปจฺจโย น วิหิโต ปาณินีอาทีหิ วิยาติ อธิปฺปาโยฯ ‘ชล ทล- ทิตฺติยํ’ฯ ‘‘มาโน’’ติ (๕-๖๕) มาโน, ‘‘กตฺตริ โล’’ติ ‘‘ปโรกฺขายํ เจ’’ติ (๕-๗๐) จคฺคหเณน ‘ทล ทล’อิติทฺวิตฺตํ ‘‘โลโปนาทิพฺยญฺชนสฺส’’ (๕-๗๕) ‘‘สรมฺหา เทฺว’’ติ (๑-๓๔) ทสฺสลสฺส จ ทฺวิภาเว ททฺทลฺลมานาฯ ชลมานาติ อฎฺฐกถาวจนโตติ อิมินา กิริยาสมภิหาเร ยปฺปจฺจยาภาวํ ทเสฺสติฯ อิมินา จ สกฺกเต วิย ภุสาภิกฺขเญฺญปิ กิริยาสมภิหาโร กิริยาปริวตฺตนํ, ตญฺจ ยทา กิริยมเญฺญน กตฺตพฺพมโญฺญ กโรติ, เตน กตฺตพฺพเญฺจตโร, ตทา ภวตีติ วิเญฺญยฺยํฯ ‘‘สามญฺญวิหิตา วิธโย ปโยคมนุสรนฺตี’’ติ อิมินา ลกฺขเณน ‘ทล-ทิตฺติย’นฺติ อิมสฺมา ‘‘มาโน’’ติ สามเญฺญน วิหิโต มานปฺปจฺจโย ภุสเตฺถ อาภิกฺขเญฺญ จ ภวิสฺสติฯ ททฺทลฺล มานาติ เอตฺถ ภุสํ ชลมานา, ปุนปฺปุน ชลมานาติ จ อโตฺถ เวทิตโพฺพฯ</p>


<h3>๑๑. นโม</h3>
<p>นโม กโรติ นโมสทฺทมุจฺจาเรติ, สทฺทํ กโรติ สทฺทมุจฺจาเรตีติเจฺจวมโตฺถ (น) คเหตเพฺพ อนิสฺสยนโต อนภิธานโต วาฯ</p>


<h3>๑๒. ธาตฺวา</h3>
<p>อปรินิปฺผโนฺนติ อนิปฺผโนฺน อสิทฺธาวโตฺถติ อโตฺถฯ การกสาธิโยติ ยถาลาภํ การเกหิ สาธิโยฯ อสตฺวภูโตติ อทพฺพภูโตฯ อยนฺตุ กิริยารูโป ปทโตฺถ ปจตฺยาทีนํ วิเกฺลทนาทิปธานกิริยารูโป จ ตทวยวรูปา ปุพฺพปรีภูตอุทฺธนาโร ปนาทิกาทโย ตาทตฺถิยา จ ปจตฺยาทิวจนียาฯ ตสฺมา ยถา วุตฺตลกฺขเณ ธาตฺวเตฺถ ธาตุโต วิธียมาโน ตฺยาทิปฺปจฺจโย ตถาภูตเมว  วทตีติ เภทาภาวา อเภทสงฺขฺยาเยกวจเนโนจฺจเต, ‘น พหุวจเนน, เตเนตฺถ ‘ฐียเต เทวทเตฺตน, ฐียเต เทวทเตฺตหี’ติ ภวติฯ น ยโตกุโตจีติอาทินา ยโต ยตฺถ น ทิสฺสติ, ตโต ตตฺถ น โหตีติ ทีเปติฯ ยโต ยตฺถ วิธิ, ส ตสฺส สมฺพนฺธี ภวตีติ นาเมหิ วจนียตฺถโต-ตฺถนฺตรภูโต โยยํ ธาตฺวโตฺถ กมาทีนมตฺถภูโต, โส สกโตฺถติ สกเตฺถเยวายมิปฺปจฺจโย จุราทิณิวิยาติ เวทิตโพฺพฯ</p>


<p>ตสฺสจาติ เอการสฺส จฯ อถ อติหตฺถยติจฺจาโท ปาทิวิสิเฎฺฐ เอว ธาตฺวเตฺถ อิปฺปจฺจยสฺส วิธานา ตทตฺถวิหิเตเนว อิปฺปจฺจเยน ปาทิวิสิโฎฺฐ ธาตฺวโตฺถ วุโตฺต, เตน กิมโตฺถ อิปฺปจฺจยนฺตสฺส ปาทิโยโคจฺจาสงฺกิย ปโยชนมาขฺยาตุมาห- ‘อติหตฺถยติ’จฺจาทิฯ น สามตฺถิยนฺติ สมตฺถตา นตฺถีติ อโตฺถฯ</p>


<h3>๑๓. สจฺจา</h3>
<p>อตฺถมาจิกฺขติ, เวทมาจิกฺขตีติ วิคฺคโหฯ สุขาเปติจฺจาโท สุขํ เวทยติจฺจาทินา วิคฺคโหฯ วาปาฐาติ วิกเปฺปน ปาฐโตฯ</p>


<h3>๑๕. จุรา</h3>
<p>อสติ สุเตฺต สกเตฺถติ กถํ ลพฺภตีติ อาห- ‘อตฺถานติ เทสา’ติฯ อตฺถา-นติเทสาติ อตฺถวิเสสสฺส กสฺสจิ สุเตฺต อนิเทฺทสาติ อโตฺถฯ อตฺถวิเสสสฺสา-นติเทสมเตฺตน สกโตฺถเยว ณินา วาโจฺจติ กถํ วิญฺญายเตจฺจาห- ‘สกตฺถสฺส จ สุตตฺตา’ติฯ จุร=เถเยฺย อิจฺจาทีสุ เถยฺยาทิกสฺส สกตฺถสฺส สุตตฺตาติ อโตฺถฯ โยควิภาคโตติ ‘ณี’ติโยควิภาคโต, รชฺชํ กาเรตีติ เอตฺถ สามฺยมจฺจาทิกํ สตฺตงฺคํ รชฺชํ ปวเตฺตตีติ วา อโตฺถ, ปโยชกพฺยาปาเร ณิฯ</p>


<h3>๑๖. ปโย</h3>
<p>ปโยชโก โจทโก พฺยาปารโกติ อโตฺถ นนุ จ วุตฺติยํ ‘กตฺตารํ ปโยชยตี’ติ วุตฺตํ กถํ ปยุชฺชมานสฺส กตฺตุตฺตํติ อาห- ‘ปยุชฺชมาโน’จฺจาทิฯ นาวสฺสํ กิริยาปวตฺตกเตฺตเนว โยคฺคตามเตฺตนปิ  กตฺตุตฺตํ สิยาติ ทเสฺสโนฺต อาห- ‘กิริยาย โยโคฺค’ติอาทิฯ ปาสาณมฺพเลนุฎฺฐาเปติ’จฺจาทีสุ หิ โยคฺยตายปิ กตฺตุตฺตาวสาโยสิยา, โกปนายํ ปโยชกพฺยปาโรติ อาห- ‘เปสเน’จฺจาทิฯ ทาสาทิโน หีนสฺส กตฺถจิ อเตฺถ นิโยชนํ เปสนํฯ คุรุอาทิโน สกฺการปุพฺพํ พฺยาปารณมเชฺฌสนํฯ ตํ เปสนเชฺฌสนาทิกํ ลกฺขณํ สภาโว ยสฺส โส ตถา วุโตฺตฯ</p>


<p>อาทิสเทฺทน อานุกูลฺยภาคิโน พฺยาปารสฺส คหณํ, ตถา จ ‘ภิกฺขา วาสยติ การีโส-ชฺฌาเปสี’ติ สิชฺฌติฯ ภิกฺขา หิ ปจุรพฺยญฺชนวตี ลพฺภมานา วาสานุกูลํ ติตฺติวิเสสมุปชนยติฯ การีโสปิ นิวาเต ปเทเส สุฎฺฐุ ปชฺชลิโตชฺฌยนวิโรธิ สีตกตมุปทฺทวมปนยโนฺต-ชฺฌยนานุกูลสามตฺถิยมาทธาติ ตโต เตสมฺปิ ยุตฺตมฺปโยชกตฺตนฺติฯ</p>


<p>ปโยชกพฺยาปาเรตีทํ ปจฺจยวิเสสนํ วา สิยา ปกติวิเสสนํ วาฯ ตตฺถ ยทิ ปกติวิเสสนํ สิยา, ตทา ปโยชกพฺยาปาเร วตฺตมานา ณีณาปี วิธียนฺตีติ (คมนํ) ปติ โย นิโยโค ตทโตฺถ คมิ, น คตฺยโตฺถ, ตสฺส จายํ ปโยโชฺชติ ‘คมยติ มาณวกํ คาม’นฺติ คตฺยตฺถสฺส ปโยเชฺช ‘‘คติโพธาหาเร’’จฺจาทินา (๒-๔) วิหิตา ทุติยา น ปโปฺปติ, ตโต ปกตฺยตฺถวิเสสนปโกฺข ทุโฎฺฐติ ปจฺจยวิเสสนปกฺขํ ทเสฺสตุมาห- ‘ปจฺจยวิเสสนํ เวทํ น ปกติวิเสสน’นฺติฯ</p>


<p>ปโยชกมตฺตคฺคหเณติ มตฺตสโทฺท สามญฺญวาจี, ยถา ‘กญฺญา มตฺตํ วารยตี’ติฯ กตฺตารํ โย ปยุชฺชติ โย จ กรณาทีนํ ปโยชโก เตสํ สามเญฺญน คหเณ สตีติ อโตฺถฯ พฺยาปาเรเตฺววาติ ปโยชกคฺคหณมนฺตเรน พฺยาปาเรอิเจฺจว วจนํ กตฺตพฺพํ สิยาติ ภาโว, ตนฺติ ปโยชกคฺคหณํ, วิสิโฎฺฐ วิสโย ยสฺส ปโยชกคฺคหณสฺสตํตถาวุตฺตํฯ โกปนายํวิสิโฎฺฐ วิสโยจฺจาห- ‘โย โลเก’อิจฺจาทิฯ อิโตวาติ วกฺขมานสฺส เหตุโน ปรามาโสฯ ตนฺติ จุราทีหิ ณิวิธานํฯ เอวํสโทฺท วกฺขมานาเปโกฺขฯ ตํ  วิสุํ จุราทีหิ ณิวิธานเมว วกฺขมานปฺปกาเรน สผลํ สิยา นาญฺญถาติ อโตฺถฯ ตเมว ปการํ ทเสฺสติ‘ยทิมินา’จฺจาทิฯ</p>


<h3>๑๗. โกฺยตา</h3>
<p>กตฺตริ วิหิเตสุปิ มานนฺตตฺยาทีสุ ปรภูเตสุ โกฺย ภวตีติ วิญฺญาเยยฺยาติ ‘ภาวกเมฺมสู’ติ น กฺยสฺส วิเสสนนฺติ อาห- ‘มานนฺตตฺยาทีน’มิจฺจาทิฯ</p>


<p>ยทิ หิ กตฺตริ วิหิเตสุ สิยา, ตถา สติ เตสมุภินฺนํ ปธานเตฺตนาภิธียมานานมญฺญมญฺญานเปกฺขตฺตา อสมฺพโนฺธ สิยา, น เจ วมฺภูตานมภิธานมตฺถิ, น หิ ‘ฐียเต’จฺจสฺมา ภาโว กตฺตา จ ปตียเต, นาปิ ‘คมฺยเต’จฺจสฺมา กมฺมํ กตฺตาจฯ อปิ ตุ ภาวกมฺมาเนว คมฺยเนฺต, เตนาห- ‘ตสฺมา’อิจฺจาทิฯ</p>


<p>เตสเมวาติ มานนฺตตฺยาทีนเมวฯ ปรสมญฺญาภิ ปเรสํ กจฺจายนา นํ ปโรกฺขาอิเจฺจว นามํฯ ตพฺพชฺชิเตสูติ ปโรกฺขาสญฺญิปจฺจยวชฺชิเตสุฯ อปโรเกฺขสูติ เอตฺถ ปรสมญฺญาวเสน ปโรกฺขาอิจฺจเนน สห สมาสํ ทเสฺสตฺวา อิทานิ อญฺญถาปิ ปฎิปาเทตุํ ‘อถวา’ติอาทิมาหฯ ปโรเกฺขติ อินฺทฺริยาวิสเย กาเลฯ ปโรเกฺขวิหิตา ปจฺจยาติ อิมินา อุปจาเรน ตทฺธิตปฺปจฺจยวเสน วา ปโรกฺขาติ สทฺทนิปฺผตฺติมาหฯ เต ปน‘อ อุ’ อิจฺจาทโยฯ ตโตติ ปโรกฺขปฺปจฺจยโตฯ</p>


<p>นนุ ปุพฺพปเกฺข ‘อปโรเกฺขสู’ติ เอตฺถ ‘ปโรกฺขาวชฺชิเตสู’ติ อตฺถ วจนํ ยุชฺชติ, ทุติยปเกฺข ปน ‘ปโรกฺขวชฺชิเตสู’ติ, ตถา สติ กถเมตฺถ ‘ปโรกฺขาวชฺชิเตสู’ติ อตฺถวจนํ ยุชฺชตีติ อาห- ‘เตปนา’ติอาทิฯ อิธาติ อปโรเกฺขสูติ อิมสฺมิํฯ นนุ จ ‘‘ปโรเกฺข อ อุ’’อิจฺจาทิสุเตฺต (๖-๖) ‘ปโรเกฺข’ติ ปกติวิเสสนนฺติ ปจฺจยานํ ปโรเกฺข วิหิตตา กถนฺติ มนสิ นิธายาห ‘ปโรเกฺข’อิจฺจาทิฯ ภวนํ ภาโว กิริยาธาตฺวโตฺถฯ</p>


<p>สาธียมานาวโตฺถติ อิมินา สิทฺธาวตฺถา นิรสฺสเตฯ ปุพฺพปรีภูโต ปธานกิริยาวยวภูโต กิริยารูโป อโตฺถ ลกฺขณํ สภาโว  ยสฺส ธาตฺวตฺถสฺส โส ตถา วุโตฺตฯ สตฺวภูโตติ เอตฺถ ปตียตีติ เสโสฯ พหุวจนมฺปิ โหติ ปากาปาเกติ อธิปฺปาโย, กรียตีติ กมฺมํ, ตญฺจ ยทิปิ นามาทิกมฺมมตฺถิ, ตถาปิ กฺริยตฺถาอิจฺจาธิการโต มานาทีนมญฺญตฺถาลพฺภนโต จ กิริยา สมฺพโนฺธว คยฺหเต, สุ-สวเน สูยมานํฯ</p>


<p>ปาณินิเยเหตฺถ ‘‘ภินฺทติ กุสูลํ’ตฺยาโท ยา เภทนาทิกิริยา กมฺมนิ ทิสฺสเต, สา ยทา สุกรตฺตมเตฺตน สปฺปธานตฺตวจนิจฺฉายํ กตฺตุเตฺตปฺยุปลพฺภติ ‘ภิชฺชเต กุสุโล สยเมเว’จฺจาทินา, ตทาสฺส กตฺตุโน สุตฺตนฺตเรน กมฺมสริกฺขภาโว วิธียเต ‘กมฺมนิสฺสยํ การิยํ ยถา สิยา’ติฯ ตนฺนิสฺสายาห- ‘ยทา กมฺมเมเว’จฺจาทิฯ ยทา กมฺมเมว กตฺตุภาเวน วิวจฺฉียเตติ สมฺพโนฺธฯ กถํ กตฺวา ตถา วิวจฺฉียเตจฺจาห- ‘อตฺตสมเวตาย’อิจฺจาทิฯ อตฺตสเทฺทน กมฺมมตฺร วิวจฺฉิตํ, อตฺตนิ สมเวตา เอกเทสีภูตา อตฺตสมเวตา, ตสฺสา กิริยาย กมฺมฎฺฐกิริยายาติ วุตฺตํ โหติฯ</p>


<p>สุเภทตฺตาทิเนติ เหตุมฺหิ กรเณ วา ตติยาฯ อตฺถโตติ ‘กเมฺมเยว โกฺย’ติ (น สกฺขิ)  วุตฺตนฺติ อธิปฺปาโยฯ ตถาหิ ‘ภิชฺชเตติ สวนา กมฺมตาวคมฺยเต’ติ อิมินา อตฺถโต กเมฺมเยวโกฺยติปฎิปาทิตเมวฯ วุตฺตเมว ผุฎีกรมาห- ‘ภิชฺชเต อิจฺจสฺมิํ ปเท’อิจฺจาทิฯ อญฺญถาติ ยทิ กเมฺมเยว เตปจฺจโย น สิยาฯ อโตติ ภิชฺชเต อิจฺจสฺมาฯ อุปสํหรมาห- ‘ตสฺมา’อิจฺจาทิฯ กิํ วจเนนาติ ปาณินียานมิว กิํ สุตฺตตฺตเรนาติ อโตฺถฯ</p>


<p>วจนาภาเวปิ กมฺมกตฺตริ ปทสงฺขารกฺกโมปทสฺสนมุเขน วุตฺติ คนฺถํ วิวริตุมาห- ‘วากฺยโต’อิจฺจาทิฯ วากฺยโต อุทฺธริตฺวา ปเทสงฺขริยมาเนติ ‘ภิชฺชเต กุสูโล สยเมเว’ติ วากฺยโต วิสุํ กตฺวา ภิชฺชเต’ติ ปเท สงฺขริยมาเน นิปฺผาทียมาเนติ อโตฺถฯ ตเทวาติ ปทตฺถสามญฺญเมวฯ ตนฺนิปฺผาทเนติ ตสฺส สงฺขริมานสฺส ปทสฺส สงฺขรเณฯ สยนฺตีมสฺสาตฺร อตฺตนาติ อโตฺถฯ น เกวล มเนเนตเทว วุตฺตํ- ‘กเมฺมเยว ปจฺจโย’ติ, กิญฺจรหิ อญฺญมฺปตฺถีติ ทเสฺสตุมาห-  ‘อเนน เจ’จฺจาทิฯ โจ วตฺตพฺพนฺตรสมุจฺจเยฯ อเนนภิชฺชเตติ สวนาอิจฺจาทินา อิทญฺจาหาติ อโตฺถฯ กินฺตทิจฺจาห ‘กมฺม กตฺตุโน’จฺจาทิ, น ปทมุทาหรณนฺติ กมฺมกตฺตุโน วากฺยเมโวทาหรณํ… วาเกฺยเนว ตสฺส ปตีติยา มญฺญเตฯ ปทเมโวทาหรณํ กสฺมา น สิยาติ อาห- ‘ปเทหิ’จฺจาทิฯ ทุติยมุทาหรณํ ทเสฺสตุมาห- ‘กตฺตุนิสฺสโย ปิ’จฺจาทิฯ</p>


<p>อสฺมิํ ปเกฺขติ อสฺมิํ กตฺตุเตฺตน วิวจฺฉิเต ปเกฺขฯ ตพฺพิสยตฺตนฺติ กมฺมวาจีสยํ สทฺทวิสยตฺตํฯ ภาวกเมฺมสูตีมสฺส กตฺตริจฺจสฺส จ ปจฺจยวิเสสนเตฺถ สติ สามตฺถิยลทฺธมฺปโยชนํ ทเสฺสตุมาห- ‘ภาวกเมฺมสู’ติอาทิฯ อิมินา อเนน จ วิเสสิสตฺตาติ สมฺพโนฺธฯ กินฺตํ วิเสสิตนฺติ อาห- ‘มานนฺต ตฺยาทีสู’ติฯ กินฺตมฺปโยชนนฺติ ปโยชนํ ทเสฺสตุมาห- ‘ตฺยาทีน’มิจฺจาทิฯ ยทิ ภาวกเมฺมสุ กตฺตริ จ เตน เตน  สุเตฺตน มานาทโย น สิยุํ, กถนฺตํ วิเสสิเตสุ มานาทีสุ ปเรสุ กฺยาทโย สิยุนฺตีมินา สามตฺถิเยน ( )  ภาวกเมฺมสุ กตฺตริ ( )  จ ‘‘วตฺตมาเนติ อนฺติ’’จฺจาทิปฺปภุติเกหิ (๖-๑) สุเตฺตหิ ยถาลาภํ ภาวาทีสุ ปจฺจยา โหนฺตีติ วิญฺญายตีติ ภาโวฯ</p>


<p>นตทตฺถํ วจนมารทฺธนฺติ ภาวกเมฺมสุ กตฺตริ มานนฺตตฺยาทิวิธานตฺถํ ปาณินิเยหิ วิย สุตฺตนฺตรํ นารทฺธนฺติ อโตฺถฯ อถ ภาวกเมฺมสุ กตฺตริ จ มานาทิวิธานตฺถํ วจนํ นารทฺธํ ธาตุนิยมนํ  ตฺวสฺส วตฺตพฺพนฺติ ตญฺจ สามตฺถิยาว (ลพฺภเตติ) ทเสฺสตุมาห- ‘กิริยตฺถนิยโมปิ’จฺจาทิฯ อกมฺมกา ธาตุโต ภาเว กตฺตริ จ สกมฺมกา กเมฺม กตฺตริ เจติ กิริยตฺถนิยโม ยถาวุเตฺตน สามตฺถิยา ลพฺภเตติ สมฺพโนฺธฯ อกมฺมกานํ กมฺมวิรหา, สกมฺมกานญฺจ สโตปิ ภาวสฺสาปฺปธานตฺตา อกมฺมกา กตฺตริ ภาเว จ ภวนฺติ น กเมฺม, สกมฺมกา กมฺมสพฺภาวา กตฺตริ กเมฺม จ ภวนฺติ น ภาเวตีทํ สามตฺถิยํฯ</p>


<p>กมฺมมเปกฺขเตติ  ปจาทิโต กตฺตริ ปฐมปุริเสกวจเน กเต ปจติจฺจาทีสุ ปจาทิโน ปจนาทิกิริยา โอทนาทิกํ กมฺมมเปกฺขเตฯ กตฺตุตฺตมเปกฺขเตติ ภวติจฺจาทีสุ ภูอาทีนํ ภวนาทิกิริยา กตฺตุมตฺตมเปกฺขเตฯ</p>


<h3>๒๐. ณิณา</h3>
<p>ยทตฺถนฺติ ยํปโยชนํฯ</p>


<h3>๒๓. ชฺยา</h3>
<p>ชินโนฺตติ ‘‘พฺยญฺชเน ทีฆรสฺสา’’ติ (๑-๓๓) รโสฺสฯ สพฺพเตฺถว ยตฺถ กตฺตริ ปจฺจโย ตตฺถ วิกรณาปิ กตฺตริเยว, ยตฺถ ภาวกเมฺมสุ ตตฺถ วิกรณาปิ ภาวกเมฺมสุเยว,… เอกาย ปกติยา การกเภเท(น) ปจฺจยสฺสาสมฺภวโตฯ ตสฺมา สหาภิธานานํ มานาทิวิกรณานํ กถนฺนาม สหาสมฺภวํ คเจฺฉยฺยุนฺติ วิธียเนฺตฯ</p>


<h3>๒๗. ภาว</h3>
<p>วิวจฺฉาเภเทนาติ สกมฺมกากมฺมกวจนิจฺฉาเภเทนฯ อุภยตฺถาติ ภาวกเมฺมสุฯ กรียตีติ กตฺตโพฺพ กรณีโยฯ ‘‘อปวาท วิสเย อุสฺสโคฺค นาภินิวิสตี’’ติ เอโส อุสฺสคฺคธโมฺมฯ ตพฺพาทีนนฺตุ เกสญฺจุสฺสคฺคานมฺปิ อปวาทวิสเย ปวตฺติ โหติ พหุลาธิการาฯ ยถา ‘‘ภาวกเมฺมสุ ตพฺพานียา’’ติ อุสฺสโคฺค, ‘‘วทาทีหิโย’’ติ (๕-๓๐) อปวาโท ตํวิสเยปิ ตพฺพานียา โหนฺติ ‘คนฺตโพฺพ คมนีโย’ติ เวทิตโพฺพติฯ</p>


<h3>๒๘. ธฺยณ</h3>
<p>การิยํ ‘‘ญิ พฺยญฺชนสฺสา’’ติ (๕-๑๗๐) ญิฯ</p>


<h3>๓๐. วทา</h3>
<p>อนฺนโตตีมินา ‘โภคฺคมญฺญ’เนฺตตฺถ อญฺญํ นาม อนฺนวตา อญฺญนฺติ อตฺถมาหฯ</p>


<h3>๓๑. กีจฺจ</h3>
<p>กมฺมกโร  ภริตพฺพตาเยจฺจาทินา กิริยาสทฺทตฺตํ ภจฺจสทฺทสฺส ทเสฺสโนฺต สญฺญาภาวมปากโรติฯ ‘‘สญฺญายํ ภรา’’ติ จ คณสุตฺตนฺติ ทฎฺฐพฺพํ, เตนาห- ‘สญฺญายํ ภรา’ติอาทิฯ</p>


<p>อภริตพฺพาปิจฺจาทินา อิทํ ทีเปติ ทุวิธา สญฺญาสทฺทา เกจิ ทจฺจนฺต วิคตาวยวตฺถา ยถา ฑิตฺถาทโย, เกจิทวยวตฺถานุคตายถา สตฺตปณฺณาทโย, ตตฺถ ภริยาสทฺทสฺส กมฺมมฺปวตฺตินิมิตฺตํ ‘ภริตพฺพา ภริยา’ติ, ยถา สตฺต ปณฺณานิ อสฺสาติ สมฺพโนฺธ ปวตฺตินิมิตฺตํ สตฺตปณฺณสทฺทสฺส, เอตญฺจ ปวตฺตินิมิตฺตํ สทฺทนิปฺผตฺติกิริยายเมโวปทิสียเต, กฺวจิเทว ตฺวตฺถวิเสเส สตฺยสติ วา ตสฺมิํ นิมิเตฺต สโทฺท วตฺตตี’’ติฯ โอการสฺสาติ ‘‘ยุวณฺณานเม โอปฺปจฺจเย’’ติ (๕-๘๒) กตโอการสฺสฯ</p>


<h3>๓๒. คุหา</h3>
<p>สทฺทิกานนฺติ ปาณินิยกจฺจายนาทิเวยฺยากรณานํฯ เปสนํ สกฺการปุพฺพกํ วา นิโยชนํฯ กามจารานุญฺญาติ กตฺตุมิจฺฉโต ยถิจฺฉ มนุชานนํ อติสโคฺคนามาติ อโตฺถฯ นิมิตฺตภูตสฺสาติ ‘‘โภตา กโฎ กตฺตโพฺพ’จฺจาทีสุ กฎกรณาทิโน การณภูตสฺสฯ</p>


<p>นนุ จ สามเญฺญน วิหิตา เอ(เต), ตถา จ สติ วิชฺฌตฺถวิหิ เตหิ เอยฺยาทีหิ เต พาธียนฺติจฺจาห- ‘นเจ’จฺจาทิฯ วิธิวิเสสเตฺต ปีติ วิธานํ วิธิ นิโยชนํ กิริยาสุ พฺยาปารณา, ตสฺส วิธิโน เปสาทีนํ วิเสสเตฺตปิ, นาวสฺสนฺติอาทิ ชยาทิจฺจพฺยาขฺยานํ นิสฺสาย วุตฺตํ, วุตฺตญฺหิ เตน ‘‘กิมตฺถํ เปสาทีสุ กิจฺจสญฺญิโน ตพฺพอนียณฺยตฺยปฺปจฺจยา วิธียเนฺต, น สามเญฺญน ภาวกเมฺมสุ วิหิตา, เอวเมเต  เปสฺวาทีญฺญสฺวตฺร จ ภวิสฺสนฺตีติ วิเสสวิหิเตน วิธฺยาทีสุ ปจฺจเยน พาธียเนฺต, วาสรูปวิธินา ภวิสฺสนฺติ เอวญฺจรหิ เอตํ ญาเปติ ‘อิตฺถีอธิการโต ปเรน วาสรูปวิธิ นาวสฺสมฺภวตี’ติ ฯ อสรูปวิธิ  อสรูปาปวาทปฺปจฺจโย วา วิกเปฺปน พาธโก โหติ อุสฺสคฺคสฺสาติ เอตํ อวสฺสํ น โหตีติ ญาปนตฺถมฺปิ น วิธียเตติ โยชนาฯ ‘‘วา-สรูโป-นิตฺถิยํ’’ติ (ปา, ๓-๑-๙๔) ปรสุตฺตํฯ ธาตฺวธิกาเรวิหิโต อสรูโป อปวาทปฺปจฺจโย อุสฺสคฺคสฺส พาธโก ภวติ อิตฺถิ อธิกาเร วิหิตปฺปจฺจยํ วชฺชยิตฺวาติ อโตฺถฯ เหฎฺฐา วุตฺตานุสาเรเนทํ วิญฺญาตพฺพํฯ</p>


<p>โภตา ขลุ กโฎ กาตโพฺพจฺจาทิ เปสเนฯ ตฺวยา กโฎ กาตโพฺพติ อนุญฺญายํฯ ปตฺตกาเล ปรมุทาหรณํฯ เอตฺถ ปน กฎกรเณ กาลาโรจนมตฺตเมว วิญฺญายติ, น เปสาทิฯ ‘‘สตฺตฺยรเหเสฺวยฺยาที’’ติ (๖-๑๑) สุตฺตํ วิเสสวิหิตํ, เตนาห- ‘สามญฺญ วิธานโต’จฺจาทิฯ สตฺติวิสิเฎฺฐจฺจาทินา วุตฺตมตฺถํ วิวรติ ‘สตฺตี’ติอาทินาฯ กถํ สตฺติวิสิฎฺฐตา กตฺตุโนติ อาห- ‘ตํโยคา’ติฯ ตาย สตฺติยา โยโค ตํโยโคฯ อวสฺสกาธมีณตาวิสิเฎฺฐ ตุ กตฺตริ กิจฺจานํ ตทเญฺญสญฺจ ภาวาย วิสุํ- สุตฺติตํ, เตน, วุตฺตํ ‘อาวสฺสกาธมีณตา วิสิเฎฺฐว กตฺตรี’ติฯ สพฺพเตฺถเวตฺถ ‘อุทฺธํ มุหุตฺตโต’ติอาทินา เอเกกมุทาหรณํ กเมน ทสฺสิตํฯ โภตา รชฺชํ กาตพฺพนฺติ อรเห, ภวตา รชฺชํ กาตพฺพนฺติ อโตฺถฯ ภวํ อรโหติ ปน อรหกตฺตุตฺตปฺปกาสนตฺถํ วุตฺตํฯ เอวมุปริปิฯ สพฺพเมตํ พหุลคฺคหณานุภาเวเนติ วิเญฺญยฺยํฯ</p>


<h3>๓๓. กตฺต</h3>
<p>คเลโจปโกติ อโลปสมาโสฯ อภิมโต ปเรหิฯ อรหาทีสุ วิหิตปฺปจฺจเยหีติ ‘‘สตฺตฺยรเหเสฺวยฺยาที’’ (๖-๑๑) จ ‘‘สีลาภิกฺขญฺญาวสฺสเกสุ ณี’’ติ (๕-๕๓) จ อรหาทีสุ วิหิตปฺปจฺจเยหิฯ อุปาทานสีโล สิกฺขาปนสีโลฯ มุณฺฑนํ ธโมฺม สภาโว เยสํ เต มุณฺฑนธมฺมาฯ วธุํ กตปริคฺคหํ สาวิฎฺฐายนา มุณฺฑยนฺติ เอเตสํ กุลธโมฺมฯ</p>


<h3>๓๕. อาสิํ</h3>
<p>กาปนายมาสิํสา นาเมจฺจาห- ‘อปฺปตฺตเสฺส’จฺจาทิฯ กิริยา วิเสสกตฺตุวิสยาติ กิริยาวิเสสสฺส โย กตฺตา โส วิสโย  ยสฺสา สา ตถา วุตฺตาฯ กิริยาวิเสสกตฺตุวิสยตฺตเมว ผุฎี กตฺตุมาห- ‘อสฺสา’อิจฺจาทิฯ อสฺสา ชีวนกิริยาย นนฺทน กิริยาย ภวนกิริยาย วา กตฺตา ตํกิริยํ สมฺปาเทโนฺต ภเวยฺย ภวตูติ อโตฺถฯ ชีวตุ นนฺทตุ ภวตูติ อาสิํสายํ ปโยเคน ชีวก นนฺทก ภวกสทฺทานํ ตํสมานตฺถตา ทสฺสิตาฯ</p>


<p>อเกเนวาสิํ สนตฺถสฺส คมิตตฺตาติ อาสิํสนา เอว อโตฺถ, ตสฺส อกปฺปจฺจเยเนว คมิตตฺตา อวโพธิตตฺตาฯ นาสิํ สนตฺถสฺส ปโยโคติ อาสิํสนา อโตฺถ ยสฺส ชีวตุ นนฺทตุ ภวตฺวิจฺจาทิโน สทฺทนฺตรสฺส, ตสฺส นปฺปโยโคติ อโตฺถฯ</p>


<h3>๓๖. กรา</h3>
<p>กโรติ อตฺตโน ผลนฺติ การณํฯ</p>


<h3>๓๗. หาโต</h3>
<p>ชหนฺติ อุทกนฺติ วีหีสุ หายนสทฺทสฺส ปวตฺตินิมิตฺตํ ทเสฺสติฯ ชหาติ ภาเว ปทเตฺถติ อิมินาปิ สํวจฺฉเรฯ ภาเวอิจฺจสฺสตฺถมาห ‘ปทเตฺถ’ติฯ นิปฺผตฺติมตฺตํ กิริโยปาทานนฺติ เกจิฯ</p>


<h3>๓๙. วิโต</h3>
<p>นนุ จ วิโตติ ปญฺจมีนิทฺทิฎฺฐตฺตา ‘วิโต ปรสฺมา ญาอิจฺจสฺมา’ติ วตฺตพฺพํ กถํ วิปุพฺพาติ วุตฺตนฺติ อาห- ‘วิโต ปโร’อิจฺจาทิฯ วิปุโพฺพ ยสฺสโส วิปุโพฺพฯ วิสทฺทโต ธาตุมฺหิ ปรภูเต สติ วิสโทฺท ปุโพฺพ นาม โหตีติ อโตฺถฯ</p>


<h3>๔๐. กสฺมา</h3>
<p>สพฺพํ ชานาติ, กาลํ ชานาตีติ วิคฺคโหฯ</p>


<h3>๔๑. กฺวจ</h3>
<p>นามชาติคุณกิริยา ทพฺพสมฺพนฺธโต ปญฺจวิธเตฺตปิ กมฺมสฺส กฺริยตฺถสฺสาวธิรยมุปาทิโนฺนติ กฺริยตฺถสมฺพนฺธา กิริยากมฺมเสฺสห คหณํฯ ตญฺจ นิพฺพตฺติวิกติปตฺติเภเทน ติวิธํ, ติวิธสฺสาเปฺยตสฺส วิเสสานุปานโต คหณนฺติ กเมนุทาหรโนฺต อาห- ‘กรกรเณ’อิจฺจาทิฯ</p>


<p>โลกวิทูติอาทิทสฺสนโต  กฺวจิคฺคหเณ ปโยชนํ วตฺตุมาห- ‘กมฺมโต’จฺจาทิฯ นนุ จ กฺวจิคฺคหเณเนว ‘อาทิจฺจํ ปสฺสติ’จฺจาโทปิ (นิวตฺติ) วตฺตุํ สกฺกา กสฺมา ‘พหุลาธิการา’ติ วุตฺตนฺติ อาห ‘เตเน’จฺจาทิฯ เตนาติ เยน กฺวจิคฺคหณํ กุโตจิเยวาติ ทสฺสนตฺถํ กตํ เตนาติ อโตฺถฯ เตนาติ วา กฺวจิคฺคหเณนฯ อถ อาทิจฺจํ ปสฺสติจฺจาโท วิย กมฺมกราทีสุปิ นิวตฺติมทเสฺสตฺวา ‘กฺวจีติ กิํ กมฺมกโร’ติ กสฺมา วุตฺตนฺติ อาห- ‘ยเชฺชว’มิจฺจาทิฯ</p>


<p>ตสฺสาติ พหุลวจนสฺส, มหาธิการตฺตาติ มหาวิสยตฺตาฯ กุโตจิเยวาติ กุโตจิ ธาตุโตเยวฯ อเถห กสฺมา น โหติ เทวทโตฺต สยติ ทาเตฺตน ลุนาติ สุนขานํ ททาติ นครา อเปติ ถาลิยํ ปจติ มาตุ สรตี’’ติ, สพฺพเมเวทํ กิริยา (ยา) ภิสมฺพนฺธียตีติ ยทิเปวํ, ตถาปิ กมฺมเตฺตเนว ยํ วตฺตุ มิจฺฉิตํ น การกนฺตรเตฺตน นาปิ สมฺพนฺธภาเวน, ตเสฺสว กมฺมสเทฺทน คหณํ กมฺมวจนสามตฺถิยา, อญฺญถา สฺยาทิโตเจฺจว วเทยฺย กิํ กมฺมาติ วจเนนาติฯ</p>


<h3>๔๒. คมา</h3>
<p>เวทนฺติ เอตฺถ อตฺถมาห วิตฺตินฺติ, ตุฎฺฐินฺติ อโตฺถฯ</p>


<h3>๔๓. สมา</h3>
<p>ตเญฺจติ อุปมานสฺส ปรามาโสฯ เภเทน วิวรณนฺติ สมานาทีหีติ อวตฺวา เภเทน วิวรณํฯ ตุลฺยตายุปลพฺภมานสฺส สทิสาทิสทฺทวจนียตฺตา อวยวตฺถานุคเมนาตฺตโน-ภิเธเยฺย สทิสาทิสทฺทานมฺปวตฺติ เวทิตพฺพาฯ</p>


<h3>๔๔. ภาว</h3>
<p>การกํ สาธกํ นิพฺพตฺตกนฺติ อนตฺถนฺตรํฯ กโรติ กิริยํ นิพฺพเตฺตติ นิมิตฺตภาเวนาติ การกํฯ กตฺตาทีนํ กิริยานิมิตฺตตฺตนฺตุ สยเมว ‘ตตฺถ กตฺตา’ติอาทินา เภเทน ปกาสยิสฺสติฯ กิริยานิมิตฺตํ… นิพฺพตฺตเกสุ กตฺตาทีสุ ฉสุปิ รุฬฺหตฺตา เตเนตฺถ กตฺตาวาตฺตปฺปธาโน, กรณาทโยปฺยปฺปธานา การกพฺยปเทโส ลพฺภเนฺต…  อญฺญถา การกสเทฺทน เตสํ คหณํ น สิยาติฯ กิมิทํ การกนฺตฺยาห- ‘สตฺติการก’นฺติฯ เอวํ จรหิ ทพฺพาทีนํ กถํ การกตฺตมิจฺจาห- ‘ตทธิกรณา’ติอาทิฯ ตสฺสา สตฺติยา อาธารา นิสฺสยาติ อโตฺถ, ปุํ นปุํสเก อธิกรณสโทฺทฯ เตสุ ทพฺพา ทีสุ ติฎฺฐตีติ ตตฺรฎฺฐา, สตฺติฯ ตสฺสา ภาโว ตตฺรฎฺฐตา, ตายฯ อถ ทพฺพาทีนํ มุขฺยโต การกเตฺต สติ กิมายาตนฺตฺยาห ‘ยทิ’จฺจาทิฯ</p>


<p>เตสนฺติ กตฺตาทิการกานํฯ อญฺญมญฺญพฺยาวุตฺตรูปตฺตาติ อญฺญมญฺญโต พฺยาวุตฺตํ นิวตฺตํ รูปํ กรณาทิสภาโว เยสํ กตฺตาทิ การกานํ เต ตถา วุตฺตา, เตสํ ภาโว ตตฺตํ ตสฺมาฯ กรณ รูปนฺติ กรณํ รูปํ สภาโว ยสฺส อธิกรณสฺส ตํ ตถา วุตฺตํฯ เอวญฺจสติโก โทโสจฺจาห ‘ตถา เจ’จฺจาทิฯ เกนจิ สุกรเตฺตน สปฺปธานตฺตวจนิจฺฉายํ ‘ถาลี ปจตี’ติ ภวติฯ ตเตฺรวุกฺกํสวจ นิจฺฉายํ ‘ถาลิยา ปจตี’ติฯ</p>


<p>เอวญฺจกตฺวาติ นิปาตสมุทาโย-ยํ เหตฺวโตฺถฯ ตสฺมาติ อโตฺถฯ กตฺตา นิมิตฺตนฺติ สมฺพโนฺธฯ กตฺตุฎฺฐกิริยานิมิตฺตสฺส กตฺตุโน อุทาหรณํ ‘หสติ นจฺจตี’ติฯ ตทเตฺถติ ตาย กมฺมสมวายินิยา ปจนาทิกิริยาย อเตฺถ อธิสฺสยนาทโย ปวเตฺตโนฺต กิริยาย นิมิตฺตนฺติ สมฺพโนฺธฯ เอวมุปริปิฯ</p>


<p>โอทนํ ปจติ เทวทโตฺตติ กมฺมฎฺฐกิริยาย นิมิตฺตภูตสฺส กตฺตุโน อุทาหรณํฯ ภาชนสงฺขรณมธิสฺสยนํฯ อาทิสเทฺทน ตณฺฑุลวปนอินฺธนาปหรณาทโย คยฺหนฺติฯ ทฺวิธาปตฺติยนฺติ รุกฺขาทีนํ ทฺวิธา ปวตฺติยํฯ</p>


<p>พฺยาปเนติ สมฺพเนฺธฯ คิรธาตุโต อปฺปจฺจเย- ‘‘เอโอนม วเณฺณ’’ติ (๑๓๗) สุเตฺต ‘อวเณฺณติ โยควิภาคโต คกาเร อิการสฺส อตฺตํ โหตีติ ทเสฺสตุมาห- ‘อวเณฺณติ โยควิภาคา อตฺตํ อิสฺสา’ติฯ อญฺญถาปิ ปฎิปาเทตุมาห- ‘เอสฺส วา’ติอาทิฯ เอสฺสาติ ‘‘ลหุสฺสุปนฺถสฺสา’’ติ (๕-๘๗) กตเอสฺสฯ สกเลนาติ ‘เอโอนม วเณฺณ’’ติ สกเลน สุเตฺตนฯ ปุรีติ นิปาโตฯ</p>


<p>อีสกฺกโรติ  พินฺทุโลโป, ทฺวิตฺตํ, สามเญฺญน วิธานโตติ ปเรสํ วิเสสวิธานสพฺภาวมาหฯ คณิกาลยํ คณิกานํ เคหํฯ เนปถฺยมากโปฺปฯ ทโตฺตลโทฺธติ ปจฺจยสฺส กมฺมสาธนตฺตํ ทีเปตุํวุตฺตํฯ วินาลิงฺควจเนหิ ปาฎิปทิกตฺถํ นิทฺทิสิตุํ น สกฺกาติ ภาเวติ สพฺพลิงฺคสงฺขฺยาสมฺพนฺธโยคฺคปาฎิปทิกตฺถสามเญฺญ ปจฺจยนิมิตฺตเตฺตน คหิเตปิ สามเญฺญ จริตตฺถตฺตา ลิงฺควจนํ นปฺปธานนฺติ อิฎฺฐิอาวุธนฺตี อิตฺถิ นปุํสเกภาเว, ปากาติ พหุวจเนปิ ภาเว ภวติ เอวฯ</p>


<h3>๔๕. ทาธา</h3>
<p>สปาทีหิ อปาทีหิจาติ ปาทิสหิเตหิ ปาทิรหิเตหิ จ ทาธาหิฯ</p>


<h3>๔๖. วมา</h3>
<p>สาปานโทณิยนฺติ สารเมยานํ ภุญฺชนกอมฺพเณฯ ฐิตสุปาน วมถุวิยาติ ปวตฺตสุนขจฺฉทฺทนํ วิยฯ</p>


<h3>๔๗. กฺวิ</h3>
<p>ยถาทสฺสนนฺติ อาจิกฺขตีติ โยชนาฯ เตน กุโตจิ ธาตุโตติฯ คณฺหนฺตีติ คห=อุปาทาเนจฺจสฺสฯ สลากาสทฺทสฺส สลากนฺติฯ สภาสอิจฺจสฺส อนฺตพฺยญฺชนโลเป สภาปกติโต ‘‘อิตฺถิ ยมตฺวา’’ติ (๓-๒๖) อาปฺปจฺจโยฯ ปภาตีติ อา=ทิตฺติยมิจฺจสฺสฯ</p>


<h3>๔๘. อโน</h3>
<p>จลนาทีนํ สีลาทีสุ นิปฺผาทนตฺถํ วิสุํ สุตฺติตํ ปเรหิ, อิธ ปน พหุลํ วจเนเนวาติ ทเสฺสตุมาห- ‘จลนาทีสู’ติอาทิฯ</p>


<h3>๔๙. อิตฺถิ</h3>
<p>กฺลิกยกิจฺจตฺร กการพหุตฺตา กการาติ พหุวจนํฯ ติติกฺขา อิจฺจาโท ติติกฺขนมิจฺจาทินา วิคฺคโห ‘‘อิตฺถิยมตฺวา’’ (๓-๒๖)ฯ อปริ ปฐิโตติ ธาตุปาเฐ อปริปฐิโตฯ ปาณิวิเสโสติ สตฺตวิเสโสฯ อิมินา จ ‘‘ยถากถญฺจิ นิปฺผตฺติ, รุฬฺหิยา อตฺถนิจฺฉโย’’ติ ทเสฺสติฯ</p>


<p>อาสิํ  สายํ คมฺมมานายํ สญฺญาวิสเย ธาตูหิ ติปฺปจฺจโย กิจฺจปฺปจฺจโย จ ยถา สิยาติ ‘‘ติกิจฺจาสิเฎฺฐ’’ติ (๗-๒-๓) สุตฺติตํ กจฺจายเนนฯ ตมิห สามเญฺญน วิธานาว สิทฺธนฺติ นิรูปยิตุมาห- ‘กจฺจายเนน ปเน’จฺจาทิฯ ตพฺพ อนียณฺย เตยฺย ริจฺจปฺปจฺจยานํ ‘‘เต กิจฺจา’’ติ (๗-๑-๒๒) กิจฺจสญฺญํ วิธาย เสสานํ ‘‘อเญฺญกิตี’’ติ (๗-๑-๒๓) กิตฺสญฺญา กตา กจฺจายเนนฯ เตนาห- ‘กิต สโญฺญ’ติฯ</p>


<p>ตพฺพาทิปฺปจฺจโย จ วิหิโตติ สกิยโวหาเรนาหฯ สกิย สเตฺถ อวุตฺตโทสํ  ปริหริตฺวา วกฺขมานนเยน ยุตฺยภาวา ตถา วิธาเน อยุตฺตตํ ทเสฺสโนฺต ‘นจาสิํ สาย’มิจฺจาทิมาหฯ คุหนํ, รุชนํ, โมทนนฺติ วิคฺคโหฯ สยนํ วา เสยฺยาฯ วชธาตุโน วสฺส พกาเรน ภวิตพฺพํ, โส กถํ ยกาเร ปรภูเต อสตีติ อาห- ‘จวคฺคพยญาติโยควิภาคา วสฺส โพ’ติฯ</p>


<h3>๕๑. กรา</h3>
<p>ริริยปฺปจฺจเย อาทิรการสฺส อนุพนฺธตฺตา อาห- ‘อนฺตสราทิ โลโป’ติฯ</p>


<h3>๕๒. อิกิ</h3>
<p>อถ สรูเปเจฺจตาวติ วุเตฺต- ‘กิริยตฺถสฺส สรูเป’ติ กถํ วิญฺญายติจฺจาห- ‘กิริยตฺถา’ติจฺจาทิฯ นนุ จ โล-ยํ กตฺตริ วิธีย มาโนกถเมตฺถ สิยาตฺยาห- ‘อกตฺตริปิ’จฺจาทิฯ อภิมโต กจฺจายนสฺสฯ ปฎิปาทยิตุมาห- ‘ตตฺถา’ติอาทิฯ กรณํ อุจฺจารณํ, อสฺส กโรติ สมาสวากฺยํฯ น หิ เอว ทีหิ กาโร วิหิโตติ อกฺขเร เหว การสฺส วิหิตตฺตา อกฺขรสมุทายโต น ปโปฺปตีติ ภาโวฯ อถ เจติ มตปฺปทาเนฯ เอวาทิสทฺทวาจกา เอวการาทโย สาธโวติ อถ มตนฺติ อโตฺถฯ</p>


<p>ตตฺถาติ ตถา อภิมเต ตสฺมิํฯ นิยมเหตุโน อภาวาติ อกฺขเรเหว การปฺปจฺจโย วิเธโยฺย น ปน เอวาทีหิจฺจสฺส นิยมสฺส โย เหตุ ตสฺส เหตุโน อภาวาฯ</p>


<h3>๕๓. สีล</h3>
<p>กิมิทสีลมิจฺจาห-  ‘สีลมฺปกติสภาโว’ติฯ ตญฺจ สีลมนุมาเนน วิญฺญายติจฺจาห- ‘ตเญฺจ’จฺจาทิฯ กิริยาวิสยรุจิวิเสสานุมิตนฺติ อุณฺหโภชนสงฺขาตา กิริยา วิสโย ยสฺส โส (กิริยา) วิสโย รุจิวิเสโส, เตน อนุมิตนฺติ อโตฺถฯ กิมิทมาภิกฺขญฺญนฺติ อาห- ‘อาภิกฺขญฺญ’มิจฺจาทิฯ ปุนปฺปุนภาโว โปโนปุญฺญํฯ อาเส วา ตปฺปรตาติ ตเมวาภิกฺขญฺญํ ปริยาเยหิ ผุฎีกโรติฯ</p>


<p>ยเชฺชวนฺติ ยทิ อาภิกฺขญฺญํ ตปฺปโต วุจฺจเตฯ ตสฺสีลฺยมิทํ โหตีติ อิมินา- ‘สีลาภิกฺขญฺญาทิ’’สุเตฺต สีลสเทฺทเนวาภิกฺขญฺญสฺส คหิตตฺตํ ทีเปติฯ อญฺญถาปิ สีลโต อญฺญเมวาภิกฺขญฺญนฺติ ทเสฺสตุมาห- ‘ยสฺมิํ เทเส’ติอาทิฯ</p>


<p>คมฺมมาเนติ ปตียมาเนฯ ปตีติ จ อตฺถปฺปกรณสทฺทนฺตราทีหิฯ อภิมโตติ ปาณินิเยหิ อภิมโตฯ อาวสฺสกคฺคหณาเยว สิโทฺธติ วุตฺตํ กถเมตฺถาวสฺสมฺภาโว ปตียติ จฺจาห- ‘ตญฺจา’ติอาทิฯ</p>


<p>โยควิภาคาติ ‘ณี’ติ โยค วิภาคาฯ สาธุํ กโรติ, พฺรหฺมํ วทติ, อสทฺธํ ภุญฺชติ, ปณฺฑิตมตฺตานํ มญฺญตีติ วิคฺคโหฯ สาธุนฺติ กิริยาวิเสสนํฯ อสฺสทฺธโภชีติ วเตฯ วตญฺจ โภชเน อตฺถิตายํ สทฺธอสฺสทฺธโภชนวิสยายํ ปวตฺติยํ ยทิ ภุญฺชติ อสฺสทฺธเมว ภุญฺชติ น สทฺธนฺติ สเตฺถ วุตฺตนิยโม, อสฺสทฺธํ ภุญฺชติ เอวาติ โนตฺตรปทาวธารณํ… เอวญฺหิ วิญฺญายมาเน ยเทวาสฺสทฺธํ น ภุญฺชติ ตเทว วตโลโป สิยาติ ฯ อญฺญถาปิ ปฎิปาทยิตุมาห- ‘ฆณนฺตาทีหิ’จฺจาทิฯ</p>


<h3>๕๔. ถาว</h3>
<p>สยเมว อตฺตนาเอวฯ กมฺมกตฺตรีติ อุภยตฺถาปิ กมฺมกตฺตริ ปจฺจโย พหุลาธิการาติ อธิปฺปาโยฯ เอตฺถ ปน เอโกปิ ปทโตฺถ กมฺมญฺจ  โหติ กตฺตาจ การกสตฺติเภทโตฯ ยถา ‘ปียมานํ มธุ มทยตี’ติ เอกสฺสาปิ สตฺติเภทา กมฺมตฺตํ กตฺตุตฺตํ, ตถา ตฺราปีติ วิเญฺญยฺยํฯ โย ปรํ ภญฺชติ ตตฺถปิ สิยา สามญฺญวิธานโตติ อาห- ‘นิปาตนสฺสิ’จฺจาทิฯ โทสนฺธการํ ภินฺทตีติ โทสนฺธการภิทุโรฯ</p>


<h3>๕๕. กตฺต</h3>
<p>ภูตสเทฺทเนตฺถาธิเปฺปตตฺถมุปทเสฺสตุมาห- ‘ภูตมตีต’มิจฺจาทิฯ อญฺญถาติ ยทฺยติกฺกนฺตวจโน น สิยาติ อโตฺถฯ</p>


<p>นนุจาเตฺรตเรตรนิสฺสยโทโส ปสชฺชเต, สตี หิ ภูตาธิกาเรโตฺต วิธียเต, สติ จ เตฺต ภูตสทฺทสฺส นิปฺผตฺตีติ ผุโฎ เยวิตเรตรนิสฺสยโทโสติฯ เนสโทโส, สเงฺกตาติ พฺยโตฺต สทฺทตฺถสมฺพโนฺธ จิรกาลปฺปวโตฺต, นาสฺส กิญฺจิ อสาธุตฺตํ, อติกฺกเนฺต จาสฺส วุตฺติ สทฺทสตฺติสภาวโต เวทิตพฺพาฯ กฺตวนฺตา ทโยปิ จรหิ สทฺทสตฺติสภาวโต ภูเตเอว ภวิสฺสนฺตีติ น วตฺตพฺพํฯ ภูตสโทฺท-ยมติกฺกนฺตเตฺถ ปสิโทฺธ กฺตวนฺตาทโยตฺวปฺปสิทฺธา, อโต เตน ปสิทฺธเตฺถนาปฺปสิทฺธานมนฺวาขฺยานํ กรียตีติฯ ภูเตติ จายํ ปกติวิเสสนํ วา สิยา ‘ภูตเตฺถ วตฺตมานา’ติ, ปจฺจยตฺถ วิเสสนํ วา’ภูเต กตฺตรี’ติ, ตตฺร กสฺสิทํ วิเสสนนฺติ อาหภูเตติ ปกติวิเสสน’นฺติฯ กุโตจฺจาห- ‘สมฺพนฺธสฺส เจ’ตฺยาทิฯ อถ ปจฺจยตฺถวิเสสเน โก โทโสจฺจาห- ‘ปจฺจยตฺถวิเสสเน หิ’จฺจาทิฯ ปจฺจยตฺถสฺส กตฺตุโน อนภิกฺกนฺตตฺตา อยนฺติ ปโยโค โนปปชฺชเตติ ภาโวฯ อภิเธเยฺยติ อิมินา ปโยชนาทิํ พฺยวจฺฉินฺทติฯ</p>


<h3>๕๖. โกฺต</h3>
<p>กเมฺม คุณีภูตตฺตาติ กเมฺม สติ ภาวสฺสาปฺปธานตฺตาฯ ‘‘คุณมุเขฺยสุ มุเขฺยเยว การิยสมฺปจฺจโย’’ติ มุเขฺย กเมฺมเยว ปจฺจโย, น ตุ ภาเว ตเสฺสตฺถาปฺปธานตฺตาฯ</p>


<h3>๕๗. กตฺต</h3>
<p>นนุจารเมฺภติ  วุตฺตํ- ‘กิริยารเมฺภ’ติ กถนฺติ อาห- ‘โสเจ’จฺจาทิฯ โส จ อารโมฺภฯ กิริยาเยว อารโมฺภกิริยารโมฺภ ตสฺมิํฯ กิริยารเมฺภติ สามเญฺญน วุตฺตตฺตา กิริยตฺถวิเสสนํ วา เอตํสิยา ปจฺจยตฺถวิเสสนํ วา อุภยถาปิ น โทโสติ ทเสฺสตุมาห- ‘กิริยตฺถวิเสสนํ เจต’นฺติอาทิฯ ปจฺจยตฺถวิเสสนปเกฺขปิ สามตฺถิยา อารเมฺภ กิริยตฺถสฺสาปิ ปวตฺตี โหตีติ ทเสฺสตุมาห- ‘กิริยตฺถสฺสาปิ’จฺจาทิฯ สามตฺถิยํ ทเสฺสติ ‘สามตฺถิยมฺปนา’ติอาทินาฯ อนนฺตรสุเตฺตน โย วิหิโต โกฺต, โสปิ สามเญฺญน วจนโต ภาวกเมฺมสุ อารเมฺภปิ โหตีติ โยชนาฯ สามเญฺญน วจนโตติ ‘‘โกฺต ภาวกเมฺมสู’’ติ (๕-๕๖) สามเญฺญน วจนโตฯ ภาวกเมฺมสุเจติ เอวํ น วุตฺตนฺติ ‘ยถาปตฺตเญฺจ’ติ วทตา วุตฺติกาเรเนวํ น วุตฺตนฺติ อโตฺถฯ</p>


<p>กสฺมา เอวํ น วุตฺตนฺติ อาห- ‘ปุพฺพสฺมิํ วิยา’ติ อาทิฯ อนิยมุปฺปตฺติ สญฺญาย สติ ญาปนนฺติ ตนฺนิเสเธตุมาห- ‘ปุนพฺพจนโต’ติอาทิฯ มาสงฺกีติ กมฺมนิ, เตเนวุปฺปตฺตีติ ปฐมาฯ เอวํ มญฺญเต ‘‘ภาวกมฺม คหณํ จากาเรนานุกฑฺฒิย ‘ภาวกเมฺมสุ จา’ตฺยเนน เกฺตวิธีย มาเน อิทมาสงฺกียเต ‘ปุเพฺพเนว สามเญฺญน สิเทฺธ ปุนพฺพจนา  กิริยตฺถานิยเมน ตฺตสฺสุปฺปตฺตี’ติ, ยถาปตฺตเญฺจติ หฺยุจฺจมาเน จกาเรน ยถาปตฺตมฺปิ การิยมนุญฺญายเตติ ปุเพฺพเนว วจเนน ภาวกเมฺมสฺวารเมฺภปิ ยถาปโตฺต โกฺต ภวตีติ วิญฺญายเต’’ติฯ เอวญฺจรหิ ภาวกเมฺมสฺวารเมฺภปิ ปุเพฺพเนว สิทฺธตฺตา ‘‘กตฺตริอารเมฺภ’’อิเจฺจว วุเจฺจยฺย กิํ จกาเรเน จฺจาสงฺกิยาห- ‘ปทานมวธารณ ผลตฺตา’จฺจาทิฯ</p>


<p>นนุจาทิภูโต กิริยากฺขโณ อารโมฺภ นาม, พหูหิ กิริยากฺขเณหิ กเฎ ปริสมเตฺตเยว ภูโต กาโล จ ภวตีติ กิริยาผลสฺสาปรินิปฺผนฺนตฺตา วตฺตมาโนว กาโลติ ตตฺรโกฺต น ปโปฺปติจฺจาสงฺกิยาห- ‘กิริยาผลสฺสิ’จฺจาทิฯ กเฎกเทสสฺสาปิ กฎตฺตา  ตสฺส จ นิพฺพตฺตตฺตา ภูตวจนิจฺฉาติ ภาโวฯ นนุจาทิสูเต กิริยากฺขณกาเล กโฎ นาภินิพฺพโตฺต, กฎการณภูตา พีรณาว หิ ตทา สนฺติ, น จ ตทวตฺถา เต เอว กโฎติ กถํ ‘ปกโต กโฎ’ติ ภูตกาเลน ปกตสเทฺทน กฎสทฺทสมานาธิกรณตฺตมิจฺจาห- ‘อาทิภูเตเน’จฺจาทิฯ ตตฺถ ตสฺมิํ วิเสเสฯ ปกตฺตุํ อารภิ, ปกตฺตุํ อารภียิตฺถ, ปโสตฺตุํ อารภิ, ปโสตฺตุํ อารภนนฺติ อเตฺถ โตฺตฯ</p>


<h3>๕๘. ฐาส</h3>
<p>อนารมฺภตฺถํวจนนฺติ อารเมฺภ ปุเพฺพเนว สิทฺธตฺตาฯ อปาทิโนปิสิลิสสฺส สกมฺมกตฺตา- ‘เยภุเยฺยนา’ติ วุตฺตํฯ สกมฺมกตฺถนฺติ วตฺวา สกมฺมตฺตเมสํ ปาทิโยเค สติ โหตีติ ทเสฺสตุมาห- ‘ปาทิสหิตา’จฺจาทิฯ ขโฎปิกา มโญฺจฯ</p>


<h3>๕๙. คม</h3>
<p>อวิวจฺฉิตกโมฺม เจหากมฺมโกติ กถยมาห- ‘อวิชฺชมาเน’จฺจาทิฯ ยาตวโนฺต ยาตา, ยานํ ยาตํฯ อโยยิตฺถาติ ยา โตฯ โกฺต น วิธาตโพฺพ ปาณินิเยหิ วิยฯ การณสามคฺคิยํ ภูตายนฺติ สสฺสาทิเหตุภูตสมิทฺธิยํ ภูตายํฯ สา จ ภูตา เยวาตีมินา การณสามคฺคิยา อตีตกาลิกตฺตมาหฯ</p>


<h3>๖๐. อาหา</h3>
<p>อาธาเรเจติ อนุวุตฺติยา เอตฺถ จการโต ‘ยถาปตฺตเญฺจ’ติ สมฺพนฺธา วุตฺตนฺติ เสโสฯ เอวํ น กุโตจิ อปกสฺสนํ สิยาติ เอวมาธาราทิเก อนุวตฺตมาเน สติ กุโตจิ อาธาราทิโต อปกสฺสนํ วิสุํ กรณํ น สิยาติ อโตฺถฯ ตถา สติ เหฎฺฐา สุเตฺตเนกโยคเมว กเรยฺยาติ อธิปฺปาโยฯ ภาวกเมฺมสูติ สมฺพชฺฌเตติ โยชนาฯ</p>


<p>พหุลสฺส ภาโว กมฺมํวาติ พหฺวตฺถาทานเมวาตฺร พหุลสทฺทสฺส ปวตฺตินิมิตฺตํ ภาโว กมฺมํเจติ ตตฺถ ปจฺจโยฯ เกจีติ ปาณินิเย เยว สนฺธายาหฯ ตสฺสาปิ ภูเตเยว ปวตฺติมุปทิสติ ‘โสปิ’จฺจาทิ</p>


<p>นา ฯ ภิชฺชมานนฺติ ปจฺจมานํฯ ปรรูเปน ปสฺสิโนฺนติ โยชนาฯ เกจิติ เตเยวฯ ‘‘มติพุทฺธิปูชเตฺถหิ เจ’’ติ (๓-๒-๑๘๘) เตสํ สุเตฺต จสทฺทากฑฺฒิเต ทเสฺสติ ‘ยถา’ติอาทินาฯ อโกฺกจฺฉิ ตนฺติ กเมฺม วิคฺคหมาห, ตนฺติ กมฺมปทํ, เอวมุปริปิ จุราทิณิโลเป ‘‘นิมิตฺตาภาเว เนมิตฺติกสฺสาปฺยภาโว’’ตฺยาการนิวตฺติฯ กสิรยํ คตฺยาทฺยเน กโตฺถ, กฎฺฐํตฺยตฺร กิมโตฺถติ อาห- ‘เอตฺถ หิํสโตฺถ’ติฯ</p>


<p>เหตุโนติ ทุกฺขผลสฺส เหตุโน อคฺยาทิโนฯ กฎฺฐสทฺทสฺส ผลเหตุภูเต อคฺยาทิเก วตฺตมาเน เอวํ โหตุ ผเลวตฺตมาเน กถนฺติ อาห- ‘ยทาปนา’ติอาทิฯ โกธาติโก อิธฯ</p>


<h3>๖๑. ตุํตา</h3>
<p>นนุ จ ภาเวอิติ ภวตินายํ ฆณเนฺตน นิเทฺทโส กรียตีติ ภวติวิสโยว ปจฺจยตฺถนิเทฺทโส กโต ภวติ, ตโต จ ภวติโน โย ภาโว ตสฺมิํเยว วาเจฺจ ปจฺจโย สิยา, โส จ ภวติโต เยวุปฺปชฺชมาเนน ปจฺจเยน สกฺกาภิธาตุํ ตโต ตสฺมาว ปจฺจเยน ภวิตพฺพํ, ตสฺมา กถํ ปจิตุํ ปาโก จาโค ราโคติปจาทีหิภวติ จฺจาห- ‘ภวนํภาโว กิริยาธาตฺวโตฺถ’ติฯ</p>


<p>กิริยาสามญฺญญฺหิ สพฺพธาตฺวตฺถานุคตํ ภวติสฺสโตฺถ, เตน กิริยาสามญฺญวาจินาตฺถนิเทฺทโส กรียมาโน สพฺพธาตุวิสเย กโต ภวติ ตสฺมา ปจาทีหิปิ ภวตีตฺยธิปฺปาโยฯ</p>


<p>นนุ จาตฺร ตุมาทโย ภาเว ภวนฺตีติ วุเตฺต น วิญฺญายเต กิํวิเสสิเต ภาเว ตุมาทโย ภวนฺติจฺจาห- ‘ยโต’จฺจาทิฯ ตสฺสาติ ธาตุโนฯ โย วตฺตโพฺพ ภาโวติ โย วาโจฺจ ภาโวฯ กุโตจฺจาห- ‘สมฺพนฺธา’ติฯ ตุมาทีนํ ยา ปกติ ตาย วาเจฺจเนว ภาเวน สห สมฺพนฺธาติ อโตฺถฯ ฐาตพฺพนฺติ ภาเว ตโพฺพฯ อถ กฺริยายํตฺยเนน ตพฺพาทฺยภิหิตสฺส ทพฺพรูปาปนฺนสฺส ภาวสฺส กถํ คหณํตฺยาห- ‘ยทิปิ’จฺจาทิฯ สกนิสฺสยกิริยาพฺยปเทโสติ ทพฺพ รูปสฺส อตฺตโน นิสฺสยภูตาย กิริยาย พฺยปเทโส ทฎฺฐุํ จกฺขุจฺจาโท ภวนกิริยาย ปตียมานตฺตา ตุมาทโย ภวเนฺตวฯ</p>


<p>นนุ  จ ตุมาทีนํ ภาเว วิหิตตฺตา กิริยาเยว ปธานตฺตนฺติ กมฺม การกํ นปฺปตียเตติ กถํ ‘กฎํ กาตุํ คจฺฉตี’ติ สิยาจฺจา สงฺกิย ปฎิปาเทตุมาห- ‘ยทิปิ’จฺจาทิฯ ธาตฺวตฺถกโต กิริยาสงฺขาเตน ธาตฺวเตฺถน กโตฯ อตฺถีติ อิมินา ยตฺถ ‘สุปฺยเต เทว ทเตฺตเน’จฺจาโท นตฺถิ, ตตฺถ น กมฺมมฺปตียเตติ ทเสฺสติฯ</p>


<p>‘‘อิจฺฉเตฺถสุ สมานกตฺตุเกสุ ตเวตุํ วา’’ติ (๔-๒-๑๒) กจฺจาเนน อตทตฺถายมฺปิกิริยายํ ตุมาทโย ยถาสิยุนฺติ วิสุํ สุตฺติตํ, เตนาห- ‘อิจฺฉเตฺถสฺมิ’จฺจาทิฯ ยถา ‘โภตฺตุํ ปจตี’ตฺยาโท โภชนกิริยา ปโยชนา ปจนกิริยา โหติ, เนวเมตฺถ ตปฺป โยชนา อิจฺฉา… ปจนกิริยายวิยตปฺปโยชนตฺตาภาวโตติ อยมสฺสาธิปฺปาโยฯ ปุเนจฺจาทินา วุตฺตานิฎฺฐปาตสฺสาสงฺกํ วิรจยมาห- ‘อตทตฺถายมฺปิ’จฺจาทิฯ</p>


<p>อิจฺฉตฺถสฺส ธาตุโน ปโยคาติ อิมินา ‘อิจฺฉโนฺต กโรตี’ติ เอตฺถ อิจฺฉโนฺตติ อิจฺฉตฺถสฺส ธาตุโน ปโยคตฺถเมว, น อิจฺฉาย ปโยชนํ กรณนฺติ ทีเปติฯ เทวทตฺตํ ภุญฺชมานมิจฺฉตีเตตฺถ โภตฺตุนฺติ น โหติ สมานกตฺตุเกสูติ วจนโต, โภชนสฺส เทวทโตฺต กตฺตา, อิจฺฉติสฺส อโญฺญเยวาติปิ สุตฺตสฺส วิสุํ ปโยชนํ น วตฺตพฺพนฺติ ทเสฺสโนฺต อาห- ‘เทวทตฺต’มิจฺจาทิฯ</p>


<p>อิจฺฉติสฺสาติ’เทวทตฺตํ ภุญฺชมานมิจฺฉตี’ติ เอตฺถ อิจฺฉตีติ วุตฺตอิสิสฺสฯ สาธนํ ‘เทวทตฺตํ ภุญฺชมาน’นฺติ วุตฺตกมฺมสงฺขาตํ อโตฺถ ปโยชนํ ยสฺส โส สาธนโตฺถ-อิจฺฉติฯ ตสฺส ภาโว ตตฺตํ, ตสฺมาฯ กมฺมเมวิจฺฉาย ปโยชนภาเว ฐิตนฺติ ภาโวฯ นิรตฺถกนฺติ เอตทตฺถเมว สมานกตฺตุกคฺคหณํ กตํ ตญฺจ ยถาวุเตฺตน ปสงฺคาภาวา นิรตฺถกนฺติ อธิปฺปาโยฯ</p>


<p>สกาทฺยเตฺถสุ ธาตู สูปปเทสุ ธาตุ มตฺตา ตุมาทโย สุตฺตนฺตเรน วิหิตา ปาณินิเยหิ, เตนาห- ‘สกาทิธาตุปฺปโยเค’ติอาทิฯ สิทฺธาติ ตุมาทโย สิทฺธาฯ ภุชิกิริยตฺถาติ ภุชิกิริยา อโตฺถ ยสฺสา สตฺติยา สา ภุชิกิริยตฺถา ปตียเตฯ ปตีย มานเตฺต  การณมาห- ‘อสโตปิ หิ’จฺจาทิฯ ปเรเหตฺถ อกิริยโตฺถปปทโตฺถ ปุนารโพฺภติ วณฺณิตํฯ ตเทตํ วิฆฎยิตุมาห- ‘เตเน’จฺจาทิฯ ปเรสมยมธิปฺปาโย ‘‘สโกฺกติ โภตฺตุํตฺยาโท โกสลฺยํ คมฺยเตฯ คิลายติ โภตฺตุํติ ตทสตฺติฯ ฆฎเต โภตฺตุํตฺยาโท โยคฺยตาฯ อารภเต โภตฺตุํตฺยาโทภุชิเสฺส วาทฺยวตฺถากิริยนฺตรํฯ ลภเต โภตฺตุํติ อปฺปจฺจกฺขานํฯ อตฺถิ โภตฺตุนฺติอาทีสุ สมฺภวมตฺตํฯ วฎฺฎติ โภตฺตุํตฺยาโท โทสา ภาโว คมฺยเตฯ สโกฺกติจฺจาทิโน อุปปทสฺส โภชนาทิกิริยตฺถตา น คมฺยเต ตสฺมา อกิริยเตฺถสุปิ สกาทีสูปปเทสุ ตุมาทโย ภวนฺตี’’ติฯ</p>


<p>ปตียมาเนสฺวเปฺยเตสฺวตฺถนฺตเรสุ ตาทตฺถิยมตฺถิเยวาติ ปุเพฺพน วิหิตสฺส ตุมาทิโนตฺร น พาเธติ ทเสฺสตุมาห- ‘ยทิปิ’จฺจาทิฯ ตาทตฺถิยมตฺถิเยวาติ โภชนกิริยตฺถตา สโกฺกติอาทีนํ อตฺถิ เยวาติ อโตฺถ สิทฺธาเยว ‘‘ตุํตาเย’’จฺจาทินาฯ อลมตฺถวิสิเฎฺฐสุ ปริยตฺติวจเนสูปปเทสุ ธาตุโต ตุมาทโย วิหิตา ปเรหิ, ตตฺถาห ‘อลมตฺถวิสิเฎฺฐ’อิจฺจาทิฯ ปหุสทฺทมฺปิ อโนฺตคธํ กตฺวา ‘สมตฺถาที’ติ วุตฺตํ, ภวติสฺส สมฺภโว ‘‘ปุเพฺพกกตฺตุกาน’’นฺติ (๕-๖๓) เอตฺถ พฺยาขฺยายิสฺสเตฯ อภิมตาติ กจฺจายเนน ‘‘อรหสกฺกาทีสุ เจ’’ติ (๔-๒-๑๓) จสเทฺทน อภิมตา อิมสฺสาติ ‘กาโล โภตฺตุํ’ติอาทิโนฯ ยถา โภตฺตุมโนติอาทินา ปเรสมฺปิ อยเมว นิปฺผตฺติกฺกโมติ ทีเปติฯ อพฺยภิจารโตติ อวินาภาวโต, ภวติ โภชนํ ภาโวติ โภชนํ ภุญฺชนํ ภาโว ภวตีติ อโตฺถฯ นตุคมิสฺสกิริยาตทตฺถาติ คมนกิริยา โภชนตฺถา น โหตีติ อโตฺถฯ อตฺถสโทฺทหฺยยํ ปโยชนวจโน ยญฺจ ยมุทฺทิสฺส ปวตฺตติ, ตํ ตสฺส ปโยชนํ ภวติฯ นจายํ โภชนมุทฺทิสฺส คมิสฺสติ, กิญฺจรหิ การิยนฺตรํ, เกวลํ เตน นิมิเตฺตน สมฺภาวียเตฯ ยทา ตุ โภชนตฺถเมวารพฺภเต คมนกิริยา, ตทา ภวเตฺยว’คมิสฺสติ โภตฺตุ’นฺติฯ</p>


<p>ตุํวิสเย ณโกปิ วิหิโต ปาณินิเยหิ, ตตฺราห- ‘การโก วชติ’จฺจาทิฯ ปริหารมาห- ‘ปุเพฺพ’จฺจาทินาฯ ‘กตฺตริลฺตุ’จฺจาทินา โยยํ  ณโก ตีสุปิ กาเลสุ สามเญฺญน วิหิโต, กฺริยตฺถา ยํ กฺริยายํ อุปปเท กตฺตุโน-ภิธานํ สิทฺธํ, น จาสฺส วิเสสวิหิเตน ตุํปจฺจเยน พาธา ภินฺนตฺตา, ตุํปจฺจยสฺส หิ ภาเว วิธานํ ณกสฺส ตุ กตฺตรีติฯ ปุพฺพณเกเนว สิเทฺธปิ ลฺตฺวาทินิวตฺติยา โส วิเธโยฺยว, โน เจ ลฺตฺวาทโยปิ สิยุนฺติ โจทกปฺปสงฺคมาสงฺกิยาห- ‘นเจว’มิจฺจาทิฯ อวคมาภาวเมว ผุฎยิตุมาห- ‘นหิํ’จฺจาทิฯ หิ ยสฺมาตฺยเตฺถ โย เอโส วชติ โส กตฺตา, โย เอโส วชติ โส วิกฺขิโปตฺยยมโตฺถ-ตฺร คมฺยเต, น ปน เตหิ ตาทตฺถิยํ คมฺยเตติ อโตฺถฯ โจทโก ลฺตฺวาทีหิ สามฺยมาปาทยิตุํ สามริสํ วุตฺตวิธิเนวาปฺปตฺติํ ณกสฺสาปฺยาห- ‘ณโกปิ’จฺจาทิฯ อคตฺถํ  ยทิปิ ณเกน ตาทตฺถิยํ น คมฺยเต ปกรณโต คมฺยเตติ ณโก ภวิสฺสตีตฺยาสงฺกิย โจทโก อาห- ‘อเถ’จฺจาทิฯ ปุเพฺพจฺจาทินา วุโตฺต-ยํ ‘ณโก น วิเธโยฺย’จฺจสฺส น ปริหาโร… โสตฺตรตฺตา ยถาวุเตฺตน, กินฺตุ‘ตสฺมา เนวิ’จฺจาทินา อิมินา วุจฺจมาโนวปริหาโรติวิญฺญาตพฺพํฯ ตเทวํลฺตฺวาทีนมฺปิปตฺติโตณกลฺตฺวาทีหิ ตาทตฺถิยานวคเม วินิจฺฉิเต ตาทตฺถิยวิเสเสน เตสํ สมฺภโวติ อนตฺถกํ ‘‘ณกสฺส กิริยโตฺถปปทสฺสวิธานํ ลฺตฺวาทิปฎิเสธนตฺถ’’นฺติ วากฺยการวจนนฺติ สตฺถกาโร นิคมยมาห- ‘ตสฺมา’’จฺจาทิฯ ภวตุ ปกรณโตว  ตาทตฺถิยาวคโม, ตถาปิณโก ปโร วิเธโยฺยตฺยธิปฺปาเยนาห- ‘อถาปิ’จฺจาทิฯ คตตฺตํฯ ภวิสฺสติ กาเล กฺริยตฺถายํ กฺริยายมุปปเท ภาเว จ ณปฺปจฺจยาทโย วิหิตา, ตตฺราห- ‘ปากาย วชติ’จฺจาทิฯ อวิหิเตสุปิ ตาทตฺถิยา สิทฺธเมเวติ อธิปฺปาโยฯ</p>


<h3>๖๒. ปฎิ</h3>
<p>โสตุนาทีสุ ‘สวนํ กาตุน’อิจฺจาทินา วิคฺคโหฯ สุเตเนติ สวนนฺติ วิคฺคโหฯ</p>


<h3>๖๓. ปุเพฺพ</h3>
<p>เวติ นาติสมฺพชฺฌเต วิธิโน นิจฺจตฺตาฯ เอกสทฺทสฺสาเนกตฺถตฺตา วิเสเสติ  ‘สขฺยาวจโนยเมกสโทฺท’ติฯ กุโตจฺจาห-‘สทฺทาน’มิจฺจาทิฯ เอกสทฺทสฺส สงฺขฺยาวจนเตฺต โยโตฺถ สมฺปชฺชเต, ตมาห ‘เอกสงฺขฺยาวจฺฉิโนฺน’ติ, ตทตฺถาติ กฺริยตฺถสฺสตฺถาฯ ยทิปิ ‘ปุพฺพํ พฺยาปาร’นฺติ สมุทาเย เอกเทสภูโต พฺยาปาโร นิทฺธาริยมาโนติ วุตฺตํ, ตถาปิ ปุพฺพสเทฺทน พฺยาปารวาจโก กฺริยโตฺถ วุจฺจเต อุปจารา, เตเนว ‘เตสุ โย ปุโพฺพ ตทตฺถโต กฺริยตฺถา’ติ วุตฺติยํวุตฺตํฯ นนุ จ สตฺติ การกํ, อญฺญา จ ปุพฺพกาลกิริยาย สตฺติ, อญฺญา อุตฺตร กาลกิริยาย, ตสฺมา กุโต เอกกตฺตุกตฺตมิจฺจาสงฺกิย ปฎิปาเทโนฺต อาห- ‘ยทิปิ’จฺจาทิฯ สตฺติมโต ทพฺพสฺสาติ เทวทตฺตาทิโน สตฺติมโต ทพฺพสฺสฯ ตทชฺฌาโรปาติ เอกตฺตสฺส อชฺฌาโรปาฯ เอก กตฺตุกานํ พฺยาปารานํ กมาภิธานาย ตุนาทโย วิธียมานา ภาเวเยวุปฺปนฺนา สโกฺกนฺติ กมมภิธาตุนฺติ ภาเวตฺยตฺราภิสมฺพชฺฌเตฯ</p>


<p>เอกกตฺตุกานนฺติ พหุวจนตฺตา ‘ภุตฺวา ปิตฺวา วชตี’ติปิ ภวติฯ ภุตฺตสฺมิเนฺตตฺถ อเนกกตฺตุกตฺตา ภุญฺชิตฺวาปิ ภวติฯ ปาณินิ ยานมิว วิสุํ วจนมนฺตเรน ตุนาทิวิธิปฺปฎิปาทยมาห- ‘มุขํ พฺยาทาย สุปติ’จฺจาทิฯ พฺยาทายาติ ทาธาตุสฺส วิอาปุพฺพสฺส ตฺวาปฺปจฺจเย ‘‘โปฺย วา ตฺวาสฺส สมาเส’’ติ (๕-๐๖๔) ตฺวาสฺส ปฺยาเทเส รูปํ, มุขวิวรณํ กตฺวาตฺยโตฺถ, พฺยวธายกกาลสฺสาติ พฺยาทาน สุปนานมนฺตเรโย กาโล ตสฺส, เภทานุปลกฺขณนฺติ เภทสฺสาทสฺสนํฯ เภทสฺสีนํ เกสญฺจิวิชฺชมานตฺตา’เกหีจี’ติ วุตฺตํฯ สหภาเวปีติ พฺยาทานสุปนานํ สหภาเวปิฯ วฑฺฒิตโก ภตฺตราสิฯ</p>


<p>อภิมตา ปาณินิยานํ, ปราย นทิยา ปพฺพโต-วโร วิเสสี ยเตติ อปฺปตฺวา นทิมฺปพฺพโต’ติ วุเตฺต นทิยา โอรภาเค ปพฺพโตติ อโตฺถฯ ภวติ, ตโต จ ปาเรภูตนทีวิสิโฎฺฐ ปพฺพโต ปตียเตฯ อวเรน ปพฺพเตน ปรา นที วิเสสียเตติ อติกฺกมฺม ปพฺพตํ นทีติ วุเตฺต ปาเร นทิยา โอเร ปพฺพโตติ อโตฺถ ปตียเต, ตโต จ โอรภาเค ปพฺพตวิสิฎฺฐา นที วิญฺญายเตฯ ภวติโน สพฺพตฺถ สมฺภเว สติ เอกกตฺตุกตา ปุพฺพกาลตา ยถา คมฺย เต  ตถา ทเสฺสติ ‘ปฐมํ น ปโปฺปติ’จฺจาทิฯ นิคมยติ ‘ตเทว’มิจฺจาทินาฯ</p>


<p>ภุตฺวา ภุตฺวา คจฺฉตีติ ปเร-ญฺญถา นิปฺผตฺติมากงฺขนฺติ ปาณินิยาทโย, ตตฺราห- ‘เอกกตฺตุกาน’มิจฺจาทิฯ อาภิกฺขญฺญาวคเม การณํ ปุจฺฉติ ‘ยเชฺชว’มิจฺจาทิฯ วุตฺตเมว ผุฎยติ ‘เยหิ’จฺจาทินาฯ เยหีติ เวยฺยากรเณหิฯ ชิวคฺคาหํ อคาหยิจฺจาโท ปเรญฺญถา ปฎิปนฺนาตทาห- ‘กมฺม’มิจฺจาทิฯ สกเงฺคติ ปาณิปาทาทิเก-ตฺตนิเยวยเวฯ ณํ ปจฺจโย อภิมโตติ สมฺพโนฺธฯ กิํ ณมฺปจฺจเยนาติ อิทํ วุตฺตํ โหตีติ สมฺพโนฺธฯ อญฺญถา สิทฺธิปฺปการมาห- ‘ชีวสฺสิ’จฺจาทิฯ กิํ วิสิฎฺฐนฺติ ปุจฺฉิตฺวา ชีวคฺคาเหน วิสิฎฺฐนฺติ ทเสฺสตุํ ชีวคฺคาห’นฺติ อาหฯ ชีวคฺคาหสงฺขาตํ คหณมกาสีติ อโตฺถฯ</p>


<p>อาขฺยาตนฺติ อคาหยีติ อาขฺยาตํ กตฺตพฺพรูปนฺติ อิมานา คหณ กิริยาย กมฺมตฺตํ โพเธติฯ ตพฺพิเสสนมฺปีติ กตฺตพฺพรูปาย คหณ กิริยาย วิเสสนมฺปิฯ ตถาภูตเมวาติ กตฺตพฺพรูปเมวฯ ตถา เจติ กิริยาวิเสสเน ทุติยาย ณมเนฺต ชาเต สติฯ ณมนฺต รูปนฺติ ณมนฺตสฺส รูปํ ยสฺสาติ วิคฺคโหฯ ณํปจฺจเยนิห กิญฺจิเนติ สมฺพโนฺธฯ อิเหติ อิมสฺมิํ พฺยากรเณฯ กิญฺจิ ปโยชนํฯ ปจาทิโตติอาทิสเทฺทน เตหิ อวิหิตณมฺปจฺจยา คหิตาฯ</p>


<h3>๖๔. โนฺต</h3>
<p>โย สาธยิตุมารโทฺธ นจ นิฎฺฐมุปคโตติ โย กฎาทิสาธยิตุํ นิพฺพตฺตยิตุํ อารโทฺธ นิฎฺฐํ ปริสมตฺติํ น โจปคโต นปฺปโตฺตฯ ปวโตฺต-นุปรโตวาติ โย ปพฺพตาทิ นิจฺจปฺปวโต-อวิรโต เตเนว นิฎฺฐํ โนปคโตโสวตฺตมาโนติ วุจฺจเตติ โยชนาฯ ตพฺพิ สยกิริยาทฺวาเรนาติ ยถาวุตฺตกฎาทิวิสย กิริยามุเขน, อิทํ วุตฺตํ โหติ ‘‘ยถาวุตฺตกฎาทีนํ วตฺตมานตฺตา ตพฺพิสยา กิริยาปิ วตฺตมานา เอวาติ ตํทฺวาเรน กฺริยตฺถวิเสสน’’นฺติฯ</p>


<p>ภุญฺชติ เทวทโตฺตติ เอตฺถ ยชฺชปิ ภุญฺชมาโน หสติ ขชฺชติ  ปานิยํ ปิวติ, ตถาปิ ยุตฺตา วตฺตมานตา กตฺตุมิจฺฉิตสฺสารโมฺภ น  ปริสมโตฺตติ วุตฺตํ- ‘สาธยิตุมารโทฺธ น จ นิฎฺฐมุปคโต’ติฯ ติฎฺฐนฺติ ปพฺพตาติอาทีสุ นิเจฺจสุ ปพฺพตาทีสุ ภูตานาคตานมสมฺภวา ตนฺนิเสธิโน วตฺตมานสฺสาปฺยสมฺภวา ยทีปิ กาลวิภาโค น วิญฺญายเต, ตถาปิ อารทฺธสฺส ฐานสฺสาปริสมตฺติยา วตฺตมานา เอวาติ วุตฺตํ- ‘ปวโตฺต-นุปรโต วา’ติฯ กตฺตุวิเสสเน สติ โก โทโสจฺจาห- ‘กตฺตุ วิเสสเน’จฺจาทิฯ อิหาปิ สิยา กตฺตุโน วตฺตมานตฺตา, วตฺตมานตฺต เมวาสฺส ปกาเสตุมยนฺติ วุตฺตํฯ ‘‘อปฐมา สมานาธิกรเณ’’ตฺยาทีหิ (๓-๒-๑๒๔) อเนเกหิ สุเตฺตหินฺตปฺปจฺจโย ปาณินิเยหิ วิหิโตฯ</p>


<p>อิธ ปน สามเญฺญน วิหิตตฺตา อาห- ‘สามเญฺญนา’ติอาทิฯ สโนฺต ‘อส-ภุวิ’นฺตปฺปจฺจโยฯ ‘‘กตฺตริ โล’’ (๕-๑๘) ‘‘นฺตมานานฺติ ยิยุํสฺวาทิโลโป’’ติ (๕-๑๓๐) อการสฺส โลโปฯ ตปโนฺต ‘ตป-สนฺตาเป’ฯ ชปฺปโนฺต ‘ชปฺป=วจเน’ฯ ปฐโนฺต ‘ปฐ=อุจฺจารเณ’ ปจโนฺต ‘ปจ=ปาเก’ธารยโนฺต ‘ธร=ธารเณ’ฯ ปโยชกพฺยาปาเร ณิ, ธริตุํ ปยุญฺชมาโน ธารยโนฺตฯ ทิสฺสโนฺต ทิส ทุส=อปฺปิติยํ’’ ทิวาทีหิ ยก’’ (๕-๑๒) ยชโนฺต ‘ยช-เทวปูชายํ’ฯ อรหโนฺต ‘อรห-ปูชายํฯ ยถาจาติอาทินา อปฐมาสมานาธิกรณาทีสุ ‘สํวิชฺชมาโน วิโรจมานํ ชปฺปมาโน’จฺจาทีสุ มาโน โนฺต วิย ทฎฺฐโพฺพติ วทติฯ</p>


<h3>๖๕. มาโน</h3>
<p>กาลกโต อวตฺถาวิเสโส วโยฯ มาโนวาติ อิมินานฺตปฺปจฺจยาภาวมาหฯ ยุชฺฌมานา’ยุธ=สมฺปหาเร’ ‘‘ทิวาทีหิ ยก’’ (๕-๑๒) ‘‘ตวคฺควรณาน’’มิจฺจาทินา (๑-๔๘) ธสฺส โฌ’’วคฺคลเสหิ เต’’ติ (๑-๔๙) ยสฺส จฯ ‘‘จตุตฺถทุติเยเสฺวส’’นฺติอาทินา (๑-๓๕) ฌสฺส โชฯ นจฺจมานา ‘นจฺจ=นจฺจเน’ฯ</p>


<h3>๖๗. เตสฺส</h3>
<p>สวิสเยติ กตฺตริ ภาเว กเมฺมจฯ</p>


<h3>๖๘. ณฺวาท</h3>
<p>ณฺวาทโยติ  ‘ณฺวาทโย’จฺจเนน สุเตฺตนฯ กติปยธาตฺวาทิปริคฺคเหนาติ ธาตโว ปกติภูตา อาที เยยํ กาลาทีนํ เต ธา ตฺวาทโย เตสํ ปริคฺคเหนาติ อโตฺถฯ กาโล วตฺตมานาทิ, การกํ กตฺตาทิ ปกํเสน นิยเมน ปจฺจโย กรียเต เอตสฺมาติ ปกติฯ กากฺริยํ อายุกาทิฯ</p>


<p>การิยวิเสสนฺติ อาเทสาทิการิยวิเสสํฯ การุ สิปฺปิชาติ วิเสโสฯ ตจฺฉกาทโย (ตจฺฉกกมฺม) การตนฺตวายรชกนหาปิตา ปญฺจ การโว จารุทารุติ วตฺตมาเน กาลนิยเมนาญฺญตฺราปิ ภวิสฺสติฯ เอวํ การุอาทีสุปิฯ</p>


<h3>๖๙. ขฉ</h3>
<p>ขฉสานนฺติ วุเตฺต ตทนฺตคฺคหณํ กถมิจฺจาห- ‘ปจฺจยคฺคหเณ’จฺจาทิฯ พฺยาขฺยาตตฺถํ, นนุ สุเตฺต เอกสฺสโรติ ปุลฺลิเงฺคน นิเทฺทโส, อาทีติ จ ตพฺพิเสสนํ, เอวํ สติ นปุํสเกน วิวรณํ กถํ ยุชฺชตีติ อาห- ‘สเทฺท’จฺจาทิ, อถ ชาคเรจฺจาโท ปุถควยเวกสฺสรสฺส ชาครสทฺทสฺส จ ปเจฺจกํ กสฺมา น ทฺวิภาโวจฺจาห- ‘เตเนเว’จฺจาทิฯ</p>


<p>เตเนวาติอาทีติ เอกสฺสโรจฺจสฺส วิเสสนตฺตเหตุนาวฯ อวยเวกสฺสรสฺสาติ วิเสสนสมาโส ‘อวยโว จ โส เอกสฺสโร เจ’ติฯ อถาทีหิ เอกสฺสรวิเสสนเตฺตปฺยวยเวกสฺสรสฺส กสฺมา น ทฺวิภาโวจฺจาห- ‘เอกเสฺสวาทิตฺตา’ติฯ</p>


<p>อิตรสฺสาติ ปฐเมกสฺสรโต-ญาสฺสาวยเวกสฺสสรสฺสฯ โทสทุฎฺฐตฺตา เนตฺถ วิเสสนสมาโสติ วตฺตุมาห- ‘เอกสฺสโรติ’จฺจาทิฯ ตถา สติ โก โทโสติ อาห- ‘เอโก เจ’จฺจาทิฯ สโรทีติ จ วุเตฺต ‘อีห-ฆฎเน’จฺจาทีนเมว สิยาฯ</p>


<p>นนุ จ ปจติมฺหิ เยเนวากาเรน ปจสโทฺท เอกสฺสโร เตเนว ตทวยวาปิ อจฺสโทฺท ปสโทฺท จ เอกสฺสโร, ตโตวาวยวานมฺปิ ปเจฺจกํ ทฺวิพฺพจนํ ปโปฺปติ… ทฺวิพฺพจนการิยิโน อาทิสฺส เอกสฺสรสฺส สามเญฺญน นิเทฺทสา, เอวญฺจ สมุทายสฺส ตทวยวานเญฺจกสฺสรานํ วิสุํ ทฺวิพฺพจเน  กเต อนิฎฺฐมฺปโปฺปตีตีทมปากตฺตุมาห- ‘สกิํสตฺถปฺปวตฺติยา สาวยวสฺส สมุทายสฺส คหณ’นฺติฯ สกิํ สตฺถปฺปวตฺติยา เอกวารํ ทฺวิพฺพจนสุตฺตสฺส ปวตฺติยา ทฺวิพฺพจนกรเณนาติ วุตฺตํ โหติฯ</p>


<p>สาวยวสฺสาติ ยถาวุตฺตาวยเวหิ สห วตฺตมานสฺส น วินา เตหิฯ เอวํ มญฺญเต ‘‘ยสฺส ทฺวิพฺพจเน กรียมาเน สเพฺพสมวยวานํ คหณํ ภวติ, ตเสฺสว สมุทายสฺส ทฺวิพฺพจนํ ยุตฺตํ นาวยวานํ, เตสญฺหิ ทฺวิพฺพจเน เอกาย ทฺวิพฺพจนสฺสุปฺปตฺติยา น สเพฺพสํ คหณํ กตํ โหติ นาวยวนฺตสฺส สมุทายสฺส จ กตนฺติ ปุน เตสํ ทฺวิพฺพจนาย สตฺถปฺปวตฺติยา ภวิตพฺพ’’นฺติฯ อุปปตฺตนฺตรมาห- ‘อถเว’จฺจาทิฯ อิห ฐาเน ทฺวิพฺพจนํ ทฺวิปฺปโยโค ทฺวิพฺพจนนฺติ เทฺว ปกฺขาฯ ตตฺร ฐาเน ทฺวิพฺพจนปเกฺข โทสทสฺสนโต ทฺวิปฺปโยโค ทฺวิพฺพจนนฺตฺยยเมว ปโกฺขพฺภุปคโตติ ทเสฺสโนฺต ปฐมนฺตาว ฐาเน ทฺวิพฺพจนปเกฺข ภาวินํ โทสมาห- ‘ปฐมเสฺสกสฺสรสฺสิ’จฺจาทิฯ ทฺวิสโทฺท สเงฺขฺยเยฺย วตฺตเตฯ</p>


<p>สเงฺขฺยยฺยเญฺจตฺถ สทฺทรูปมุจฺจารณํ วา, ตตฺถ อุจฺจารเณ สเงฺขฺยเยฺย ฐาเน ทฺวิพฺพจนํ น สมฺภวติ… อุจฺจารณสฺส สทฺทา(นุคต) ธมฺมตฺตาฯ สทฺทรูเป สเงฺขฺยเยฺย ฐาเน ทฺวิพฺพจนํ, ตตฺถ  โทโสฯ ตถา จาห- ‘รูปทฺวเย วิธียมาเน’ติฯ ตถา สติ นิวุตฺติธเมฺม ฐานี ภวตีติ ฐานิโน นิวุตฺติยา ภวิตพฺพํ, นิวุตฺติยา จ ธาตุตฺตา นิวุตฺติ, เตนาห- ‘ปกติปฺปจฺจยวิภาคาภาวโต’ติฯ เตน ปฺปจฺจเย ปเร ปกติยา วิธียมานํ การิยํ น สิยา, เตน วุตฺตํ- ‘อสฺส อิตฺตํ น สิยา’ติฯ ปิปาสติ ‘ปา=ปาเน’ฯ อิจฺฉายํ ปาตุนฺติตุมนฺตา ‘‘ตุํสฺมา’’จฺจาทินา (๕-๖๑) โสฯ ‘ปาส ปาส’ อิติ ทฺวิเตฺต ปุพฺพโต-ญฺญสฺส โลโป, ‘‘รโสฺส ปุพฺพสฺส’’ (๕-๗๔) ‘ข ฉ เสสฺวสฺสิฯ ทฺวิปฺปโยเค ตุ ทฺวิพฺพจเน นายํ โทโส สมาวิสตีติ อาห- ‘อาวุตฺติยํ ติ’จฺจาทิฯ ทฺวิธา ภูตสฺสา ติธินา ธาตุเสฺสว ทฺวิธาภูตตฺตํ ทีเปติฯ</p>


<h3>๗๐. ปโร</h3>
<p>โยควิภาคา ‘อ ญ’อาทีสุ คมฺยเตฯ ยทิ หฺยตฺราปิ ฉฎฺฐี อภิมตา สิยา ตทา ‘‘ข ฉ ส ปโรกฺขานเมกสฺสโรทิเทฺว’’ติ เอกเมว โยคํ  กเรยฺยฯ ปโรเกฺข วิหิตา อญอาทโย ธาตุโตว, นาญฺญโตติ ปโรกฺขาวจนสนฺนิธานา จสเทฺทน ธาตุวิหิตปฺปจฺจยาว คยฺหนฺตีติ อาห- ‘อญฺญสฺมิมฺปิ ธาตุวิหิตปฺปจฺจเย’ติฯ ยทิ ปน ภุสโตฺถ อาภิกฺขญฺญโตฺถ วา วตฺตุมิโฎฺฐ สิยา, ตทา ภูสตฺถาทีสุ จ ททฺทลฺลติจฺจาทิกํ โหตีติ เวทิตพฺพํฯ จงฺกมติ โมมูหจิตฺตานีติ ภุสตฺถสฺส ยุชฺชมานตฺตา ตฺยาทโย ภุสเตฺถ ภวนฺติ พหุลาธิการาติ วตฺตุํ สกฺกาติฯ</p>


<h3>๗๑. อาทิ</h3>
<p>ปฐโม ทุติโยติ จ เทฺว เอกสฺสราฯ ตตฺถ ‘‘ขฉสานเมกสฺสโรทิ เทฺว’’ (๕-๖๙) ‘‘ปโรกฺขายํ เจ’’ติ (๕-๗๐) ปฐมเสฺสกสฺส รสฺส ทฺวิพฺพจนํ ‘อาทิสฺมา สรา’’ติ ตุ ทุติยสฺส, ตสฺมา กถมญฺญสฺสุจฺจมาเนอญฺญสฺสพาธกํสิยา ตสฺมา กเตปิทุติย ทฺวิพฺพจเนปฐมทฺวิพฺพจนํ สมฺภวเตฺววาตินปฐมทฺวิพฺพจนาปวาโท-ยํ โยโคจฺจาสงฺกิยาห- ‘ปฐเม’จฺจาทิฯ กฺริยตฺถาธิการา กฺริยตฺถานนฺติ ฉฎฺฐิยา ทุติเยเนกสฺส เรนจ สมฺพนฺธา ปฐมทฺวิพฺพจนสฺสวิธาย กมญฺญวากฺยมญฺญํ ทุติยสฺสาติ น วากฺยเภโทติ อาห- ‘เอเก’จฺจาทิฯ อสฺสาติ ‘อาทิสฺมา สรา’’ติ อสฺส โยคสฺส, ปุพฺพโยเคติ ปุเพฺพหิ ทฺวิหิ สุเตฺตหิฯ ‘‘อาทิสฺมา สรา’’ติ สรมทฺวิเตฺตนุปาทาย สามเญฺญน สทฺทรูปสฺส ทฺวิพฺพจนวิธานโต ปุเพฺพ วิย พฺยญฺชนยุตฺตเสฺสว วิธานํ ตเถวิฎฺฐตฺถตฺตาติ ปฐมทฺวิพฺพจน สมฺพนฺธิโน พฺยญฺชนสฺส ทฺวิพฺพจนพาธาตฺยวคนฺตพฺพํฯ</p>


<h3>๗๒. นปุ</h3>
<p>ปฎินิมิตฺตนฺติ นิมิตฺตํ นิมิตฺตํ ปติ ปฎินิมิตฺตํ, นิมิเตฺต สตีติ อโตฺถฯ</p>


<h3>๗๓. ยถิ</h3>
<p>ปฐเมกสฺสรสฺส ปฐมทฺวิพฺพจนํ วิสโย, ทุติเยกสฺสรสฺส ทุติยทฺวิพฺพจนํ, เตนาห- ‘ยถา วิสย’นฺติฯ ปฐม ทุติย ตติย ทฺวิพฺพจนนฺติ เอตฺถ ปุอิติ ปฐมํ สทฺทรูปํ, ตฺติอิติ ทุติยํ, ยิสิติ ตติยํฯ</p>


<h3>๗๖. ข ฉ</h3>
<p>ขปฺปจฺจยาทิ กรียตีติ เสโสฯ</p>


<h3>๘๒. ยุว</h3>
<p>จตฺถปรตฺตาติ  จตฺถสมาสา ปรภูตตฺตาฯ เตน ปเจฺจกาติ สมฺพเนฺธนฯ สมานาธิกรณเตฺตน วิเสสนนฺติ สมฺพโนฺธฯ อาจริเยน โยวิภตฺติโลเปเนว นิทฺทิฎฺฐตฺตา อาห- ‘ลุตฺตโยวิภตฺติโก วา นิเทฺทโส’ติฯ</p>


<h3>๘๓. ลหุ</h3>
<p>ธูปายตีติ ธูปิตา, ปจฺจยสฺสาติ ติปฺปจฺจยสฺสฯ กานุพนฺธกรณมนตฺถกํ สิยาติ ฆกฺวิกรณสฺส ปจฺจยตฺตาภาเว (ตํ) นิพนฺธนสฺส การิยสฺสาภาวา ‘น เต กานุพนฺธนาคเมสู’’ติ (๕-๘๕) ปฎิเสธา ภาโวติ กการานุพนฺธมนตฺถกํ สิยาฯ</p>


<h3>๘๕. นเต</h3>
<p>ปุจฺฉียิตฺถาติ วิคฺคยฺห โตฺต, ตสฺส ‘‘ปุจฺฉาทิโต’’ติ (๕-๑๔๓) โฐฯ เสสํ วุตฺตนยเมวฯ เอ โอนมฺปฎิเสธมุเขนาติ เอโอนมฺปฎิเสธสฺส ปกตตฺตา วุตฺตํฯ จินิตพฺพนฺติอาทีสุ จียิตฺถ จียติ วาติอาทินา วิคฺคโหฯ จินิตุนฺติอาทีสุ จินนา ยาติ(อาทินา)ฯ นนุ จ (ญิอาค)โม, น ปจฺจโยติ กถมฺปจฺจเย ‘‘ลหุสฺสุปนฺตสฺสา’’ติ (๕-๘๓) เอโอ ปโปฺปนฺติ กถเญฺจ สมฺปฎิเสโธจฺจาสงฺกิยาห- ‘ญิเสฺส’จฺจาทิฯ นนุจาทิมฺหิ น ยุวณฺณาภิ กถเมตฺถปฺปสโงฺคติ อาห- ‘สกาปานํ กุกฺกูเณติ’จฺจาทิฯ</p>


<p>ปโตฺตการสฺสาติ ธุสเทฺท อุการสฺส ปโตฺตการสฺสฯ ยุวเณฺณจฺจาทินาปตฺตสฺสาติ (ตพฺพ) ตุํ ปจฺจเยสุ จ ณิโน ปตฺตสฺสฯ วา วิธานา น ญิฯ ธุนาเปตพฺพนฺติอาทิปาเฐ ญิมฺหิ อกเต ‘‘อญฺญตฺราปี’’ติ (๕-๘๗) ปฎิเสธาภาโวฯ ธุนาเปตีติ ปาเฐติมฺหิ เล จ ‘‘กฺวจิ วิกรณาน’’นฺติ (๕-๑๖๑) วิกรณโลเป จ เอกาโรฯ อสติ นาคเม ‘‘ยุวเณฺณ’’จฺจาทินา เอตฺตํ สิยา ตมฺปินาคเม อุปนฺตตฺตา เนตฺยธิปฺปาเยนาห- ‘ตถาปิ’จฺจาทิฯ ปกฺขนฺตรมาห- ‘นาคเม’จฺจาทิฯ</p>


<h3>๘๗. อญฺญ</h3>
<p>สม ทม-อุปสเมฯ สเมตีติ สมโก, ทเมตีติ ทมโก, ชน-ชนเน, ชเนตีติ ชนโก พธ=พนฺธเน, พธตีติ พธโกฯ</p>


<h3>๙๒. ปทา</h3>
<p>นิปชฺชติ  นิปชฺชนํฯ ปมชฺชเต ปมชฺชิตพฺพํฯ ปมชฺชนาย ปมชฺชิตุํฯ ปมชฺชติ ปมชฺชนํฯ</p>


<h3>๙๓. มํวา</h3>
<p>รุนฺธิตุนฺติอาทีสุ โรธนายาติ วิคฺคโหฯ</p>


<h3>๙๔. กฺวิมฺหิ</h3>
<p>นนุ กิมตฺถมนฺตคฺคหณํ ยโต ‘‘กฺวิมฺหิ โลโป-นฺตพฺยญฺชนสฺสา’’ติ วุตฺตํ, ‘‘ฉฎฺฐิยนฺตสฺสา’’ติ (๑-๑๗) อนฺตเสฺสว โลโป สิยาติ โจทนํ มนสิ นิธาย ตคฺคหเณ ปโยชนํ ทเสฺสโนฺต อาห- ‘อนฺตคฺคหณ’มิจฺจาทิฯ โลปวิธีสูติ (วีอาทิโลปวิธีสุ, ฉฎฺฐี นิทฺทิฎฺฐนฺติ) ‘‘วีมนฺตุ วนฺตู’’นฺติ (๔-๑๓๘) ฉฎฺฐีนิทฺทิฎฺฐํฯ ภทนฺตวิธิจริตตฺตพฺยาปารํ  นิสฺสายาห- ‘ฉฎฺฐิยนฺตสฺสา’’ตี พฺยาปารา’ติฯ อนฺตสฺสาติ วีอาทีนมีการาทิโนฯ อญฺญถาติ สพฺพาปหาริโลปญฺญาปนาภาเวฯ อนตฺถกํ สิยา ‘‘ฉฎฺฐิยนฺตสฺสา’’ติมสฺส พฺยาปารสมฺภาวาฯ อิทานิ ฉฎฺฐีนิทฺทิฎฺฐานํ วิเสเสน วตฺตุมิจฺฉิตฺตํ อนฺตเสฺสว โลปปตฺติโทสํ ทเสฺสตุมาห- ‘ตทเนฺต’จฺจาทิฯ</p>


<h3>๑๐๑. ปร</h3>
<p>อถ ทฺวิเตฺตติ กถมวสียเต สเทฺท อภาเวติอาห- ‘ปร’อิจฺจาทิฯ อนนฺตรสุเตฺต ‘‘ปริปจฺจสโม หี’’ติ วุตฺตตฺตา ตโต ปรสฺสาติ กินฺนาวสียตีติ โจทน มุพฺภาวิย ตทยุตฺตตํ ทเสฺสตุมาห- ‘นนุเจ’จฺจาทิฯ</p>


<h3>๑๐๓. ธาสฺส</h3>
<p>อปจุรปฺปโยคตฺตาติ อพหุปฺปโยคตฺตาฯ</p>


<h3>๑๐๔. กิมฺหิ</h3>
<p>โกฺต ทูสิธาตุโต ทูสยตีติ อเตฺถฯ</p>


<h3>๑๐๖. มุห</h3>
<p>‘‘วเณฺณ  ยนฺตํ ตทาโท’’ติ ปริภาสาย อยมโตฺถ ‘‘วเณฺณ ปเร ยํ การิยํ ตํ ตทาโท ตสฺมิํ วเณฺณ อาทิภูเต โหตี’’ติ เตติ ตกาเร ปเรฯ</p>


<h3>๑๐๗. วห</h3>
<p>เตเตฺววาติ วตฺวา ปจฺจุทาหรณํ ทเสฺสติ ‘วุยฺหตี’ติฯ วุตฺติวจนํ มุลฺลิงฺคิย อตฺถํ วทติ ‘อุสฺสา’ติอาทิฯ</p>


<h3>๑๐๘.</h3>
<p>นิธียิตฺถาติ วิคฺคโหฯ</p>


<h3>๑๐๙. คมา</h3>
<p>รานนฺติ วุเตฺต ‘รา-อาทาเน’อิจฺจสฺส คหณมฺปิ วิญฺญาเยยฺยาติ อาห- ‘ราน’นฺติอาทิฯ</p>


<h3>๑๑๐. วจา</h3>
<p>สุเตฺต ‘วสฺสา’ติ สสฺสโรว คยฺหตีติ ทเสฺสตุมาห- ‘วสฺสาติ หี’ติอาทิฯ</p>


<h3>๑๑๒. วทฺธ</h3>
<p>วตฺต=วตฺตเนตีมสฺมา ตฺติปฺปจฺจเย วา อุกาโร น วิหิโตติ อาสเยน ‘กถ’มิจฺจาทิ วุตฺตนฺติ ทเสฺสโนฺต อาห- ‘วตฺตวตฺตเนติ’จฺจาทิฯ วุตฺติมเตฺตติ นิปาตนาติ ‘‘สพฺพาทโย วุตฺติมเตฺต’’ เตตฺถ (๓-๖๙) ‘วุตฺติมเตฺต’ติ นิปาตนาฯ ฐา=คตินิวตฺติยนฺติ เอตฺถ ‘คตินิวตฺติย’นฺติ นิปาตนา ปเกฺข อุกาโร น โหติ, เตนาห- ‘วตฺตี’ติอาทิฯ วตฺตนํ วุตฺติ วตฺติฯ</p>


<h3>๑๑๓. ยช</h3>
<p>กสฺส สพฺพสฺสาติ อาห- ‘ย อการาน’นฺติฯ</p>


<h3>๑๑๕. คาปา</h3>
<p>พฺยตฺตินิเทฺทเสนาติ อิมินา ชาตินิเทฺทสสฺสานิสฺสิตตฺตํ ทเสฺสติฯ อีเสฺสจฺจาทินา วุตฺติคนฺถสฺสาธิปฺปายํ วิวรติฯ</p>


<h3>๑๑๗. สาส</h3>
<p>สตฺถํ  ‘‘พฺยญฺชเน ทีฆรสฺสา’’ติ (๑-๓๓) รโสฺสฯ</p>


<h3>๑๒๐. ญา</h3>
<p>‘‘โนฺต กตฺตริ วตฺตมาเน’’ติ (๕-๖๔) โนฺตติ สมฺพโนฺธฯ</p>


<h3>๑๒๑. สกา</h3>
<p>กุกฺปฺปจฺจเย อนฺตกกาโร กุปฺปจฺจเย อาทิกกาโร อนฺตาวยวโตฺถฯ</p>


<h3>๑๒๒. นีโต</h3>
<p>นาญฺญตฺรจยาทีสูติ นิจฺฉยโต-เญฺญสุ  จยาทีสฺวเตฺถสุ โฉ น ภวตีติ อโตฺถฯ</p>


<h3>๑๒๓. ชร</h3>
<p>อีมฺหิ ชสเทฺท อการสฺส โลโป, เล ตุ ชีราปยติฯ ตสฺสาติกฺยสฺสฯ</p>


<h3>๑๒๔. ทิสสฺส</h3>
<p>ทิฎฺฐิ ทสฺสนํ, ทสฺสนาย ทฎฺฐุํฯ ‘‘สรมฺหา เทฺว’’ติ (๑-๓๔) ทฺวิเตฺต ทุทฺทโสฯ ‘‘อา อี’’จฺจาทินา (๖-๓๓) อีสฺส รโสฺส (อทฺทกฺขิ)ฯ ทกฺขิสฺสติ ‘‘ภวิสฺสติ สฺสติ’’จฺจาทินา, (๖-๒) สฺสติฯ</p>


<h3>๑๒๕. สมา</h3>
<p>วาทสฺสเรติ วิกเปฺปน ทการสฺส ราเทเสฯ</p>


<h3>๑๒๗. อน</h3>
<p>ทสฺสาตฺยนนุวตฺตมาเนปิ ทเสฺสว ปโปฺปติ วจนพเลนาติ ทเสฺสตุํ ปกฺขนฺตรมาห- ‘อาทิสฺสา’ติอาทิฯ อนฆณฺสุ ปเรสุ อาปรีหิ ทสฺสานิยเมน โฬจฺจาสงฺกิย เนวํ, ยถากฺกมเมว นิสฺสิโตติ ทเสฺสตุมาห- ‘อนฆณฺสุ’จฺจาทิฯ อาปรสฺสาติ อาการโต ปรสฺส ทสฺสฯ</p>


<h3>๑๒๘. อตฺยา</h3>
<p>วุตฺติยํ เอตสฺมิํ วิสเยติ เอตฺถ เอตสฺมินฺติ ตฺยาทินฺตวชฺชิตปจฺจย วิสเยติ อโตฺถฯ วิญฺญายมานตฺตา ญาปิโต โหตีติ คมฺยเตฯ น  ญาปกโตติ อิมินา อิทํ ทเสฺสติ ‘‘กิญฺจิ วจนานุสารโต วิญฺญายมานตามเตฺตน ญาปียเต กิญฺจิ ญาปเกน, อสฺมิมฺปเกฺข วุตฺตานุสารโต กตฺถจิ กสฺสจิ ธาตุโน อปฺปโยโค วิญฺญาปียตี’’ติฯ ปกฺขนฺตรมาห- ‘ญาปกตฺตาเยว วา’ติอาทิฯ สมเตฺถติ ตถาหิจฺจาทินาฯ อสสฺสาปฺปโยโคติ อสธาตุสฺส กิสฺมิญฺจิ ตพฺพาทิเก ปจฺจเย ปเร ภวิตพฺพนฺติอาทีนมปฺปโยโคติ อโตฺถฯ</p>


<p>วินาปิ สุตฺตนฺติ ‘‘อตฺยาที’’ติอาทิกํ สุตฺตํ วินาปิฯ เอวํ มญฺญเต ‘‘อสสฺส ภูอาเทเสน สาธียมานํ สพฺพมิฎฺฐํ พหุลาธิการโต ภูธาตุนาว สิชฺฌติ วินาปิ ภูอาเทสสุตฺตนฺตรนฺติ กตฺถจิ กสฺสจิ อปฺปโยคสฺส ญาปกตฺตมฺปิสฺส ยุชฺชติ อญฺญตฺถ กรียมานมิหาปิ อตฺถวนฺตํ สิยา’’ติฯ</p>


<p>เยติ ธาตุปฺปโยคา ยสฺมินฺติ วิสเย, ปาติสฺสาติ ‘ปา-รกฺขเณ’ตีมสฺส, นปฺปโยโค ปายยติ ปายยิตพฺพนฺติอาทิปฺปโยโค น โหตีติฯ เอวมุปริปิ ยถาโยคํ เญยฺยํฯ พฺรูสฺสาติ ‘พฺรู=วจเน’อิจฺจสฺสฯ อทิสฺสาติ ‘อท-ภกฺขเณ’อิจฺจสฺสฯ อีอาทีติ ภูเต อีอาทิฯ เอติสฺส จ อีอาทีสูติ สมฺพโนฺธฯ</p>


<p>อวโพเธ เอติสฺส ณิเสสุ จ อีอาทีสุ จ, อเชฺฌเน เอติสฺส ปโรกฺขาสุ จ ณิเสสุ จ อีอาทีสุจาติ โยเชตพฺพํฯ สพฺพตฺถ นปฺปโยโคติ โยเชตฺวา อโตฺถ เวทิตโพฺพฯ พหุลํวิธานโต ญาตพฺพาติ โยชนาฯ ยกฺวิกรเณน นิเทฺทสา ‘อส-เกฺขปเนตี มสฺสา’ติ วุตฺตํ, ตทาห- ‘อสสฺสา’ติอาทิฯ</p>


<h3>๑๒๙. ออา</h3>
<p>สฺสาติ ชาตินิเทฺทโสติ อาห- ‘สฺสอิติ’จฺจาทิฯ</p>


<h3>๑๓๐. นฺต</h3>
<p>ปุพฺพสรโลเป รูปสฺส สมานตฺตา อนฺตินา อนฺตุ จ คหิโตติ ‘สนฺติ สนฺตู’ติ อุทาหรณทฺวยํ ทสฺสิตํฯ</p>


<h3>๑๓๑. ปาทิ</h3>
<p>เต จ ปาทโย โชเตนฺตีติ สมฺพโนฺธฯ อนฺวยพฺยติเรเกหิ กิริยา ยทิปิ ธาตุนาว วุจฺจตีติ สมฺพโนฺธฯ กิํ วิสิฎฺฐา กิริเย จฺจาห-  ‘สามญฺญภูตา วิสิฎฺฐา วา’ติฯ โส วิเสโสติ เยน วิเสเสน วิสิฎฺฐา กิริยา ธาตุนาว วุจฺจติ โส วิเสโสฯ วาจก เภทโตติ สามญฺญาย จ กิริยาย วิสิฎฺฐาย จ วาจกานํ ธาตูนํ เภทโต เตนาปีติ กจฺจาเนนาปิฯ สณฺฐานํ สณฺฐิติฯ</p>


<h3>๑๔๑. กส</h3>
<p>กิฎฺฐมทตีติ กิฎฺฐาโท, กิฎฺฐสเทฺทนุปจารโต กสิตฎฺฐาเน อุฎฺฐิต สสฺสํ วุจฺจติฯ</p>


<h3>๑๔๒. ธโสฺต</h3>
<p>ฐสฺสาภาวตฺตํ นิปฺปจฺจเนฺตติ อชฺฌาหาโรฯ</p>


<h3>๑๔๔. สาส</h3>
<p>อนุสาสียิตฺถาติ อนุสิโฎฺฐ กเมฺม โกฺต ‘‘สา สสฺส สิสฺวา’’ (๕-๑๑๗) สาสนาย สาสิตุํฯ</p>


<h3>๑๔๗. พห</h3>
<p>อถ พหสฺสาติ ฒาเทสสมฺพเนฺธ ฉฎฺฐี กสฺมา น วิญฺญายเตติ อาห- ‘พหสฺสา’ติอาทิฯ ฒโยคปเชฺชนาติ ฒกาเรน สห โยคปเชฺชน เอกีภาเวนาติ อโตฺถฯ</p>


<h3>๑๔๘. รุหา</h3>
<p>โฬจาติ วุตฺตตฺตาติ เอวํ มญฺญเต ‘‘ยทายํ ปจฺจยาเทโส สิยา ตทา เอเต สมาเสเน-กโต นิทฺทิเสยฺยา’’ติ, เตนาห- ‘หฬาติ วเทยฺยา’ติฯ</p>


<h3>๑๔๙. มุหา</h3>
<p>มุโทฺธติ ‘‘โธ เหเตหี’’ติ (๕-๑๔๕) ตสฺส โธฯ</p>


<h3>๑๕๐. ภิทา</h3>
<p>อิมสฺสาติ ‘ปี-ตปฺปเน’ตีมสฺส, อิหาติ อิมสฺมิํ ฐาเนฯ ปินยีติ ถูโล อโหสีติ อโตฺถ สูยีติ อิติสโทฺท อาทฺยโตฺถ, เตน อทียิ อฑียิ อลียิ อลูยีติเม สงฺคยฺหนฺติฯ ยาว กฺติคฺคหณาติ ‘‘โลโป วฑฺฒากฺติสฺสา’’ติ (๕-๑๕๘) กฺติวจนาวธิฯ</p>


<h3>๑๕๑. ทาตฺวี</h3>
<p>อทียิตฺถาติ  ทิโนฺน, อททีติ ทินฺนวาฯ</p>


<h3>๑๕๒. กิรา</h3>
<p>อกิรี, อกิรียิตฺถาติ วา กิโณฺณ, อกิรีติ กิณฺณวาฯ อปุรี ปุรียิตฺถาติ ปุโณฺณ, อปุรีติ ปุณฺณวาฯ อขิยีติ ขีโณ ขีณวาฯ</p>


<h3>๑๕๓. ตรา</h3>
<p>อตรี, อชีรีติ กเมน วิคฺคโหฯ จียิตฺถาติ จิโณฺณ, จินีติ จิณฺณวาฯ</p>


<h3>๑๕๗. มุจา</h3>
<p>อสกฺขีติ สโตฺต สตฺตวาฯ ‘สช=สเงฺค’ตี มสฺสาปิ สโตฺต สตฺตวาติ โหติฯ</p>


<h3>๑๕๘. โลโป</h3>
<p>วฑฺฒนํ วฑฺฒิฯ</p>


<h3>๑๕๙. กฺวิ</h3>
<p>อภิภวตีติ อภิภูฯ</p>


<h3>๑๖๒. มาน</h3>
<p>มสฺส โลโปติ สมฺพโนฺธฯ</p>


<h3>๑๖๓. ญฺญิล</h3>
<p>คเหตฺวา ‘คห-อุปาทาเน’คหณํ กตฺวา คเหตฺวาฯ</p>


<h3>๑๖๔. โปฺย</h3>
<p>โอสฺสฎฺฐานุพนฺธสฺสาติ ปริจฺจตฺตานุพนฺธสฺสฯ ยการมตฺตสฺส นิวตฺตนโตฺถติ วิเสสนโตฺถตีมสฺส อธิปฺปายตฺถมาหฯ ตถาหิ วิเสสนํ เกวลยการโต วิสุํ กรณํ อโตฺถ ยสฺสาติ อญฺญ ปทเตฺถ สติ เกวลยการสฺส นิวตฺตนํ วิญฺญายเตฯ ยการมเตฺต คหิเต โก โทโสติ อาห- ‘โย วา ตฺวาสฺส สมาเสติหี’ติอาทิฯ ปตฺวาติ ‘ปต ปถ=คมเน, ปท=คมเน’อิจฺจสฺส วาฯ</p>


<h3>๑๖๕. ตุํ</h3>
<p>ตโยปีติ ตุํยาน รจฺจาฯ</p>


<h3>๑๖๙. ทิสา</h3>
<p>นาปฺปเกฺกติ  น อปฺปเตฺต ปเตฺตเยวาติ อโตฺถฯ ญาปกาโลโปติ ‘‘ติตาลีสา’’ติ (๑-๑) ญาปกโตเยว กฺตฺวาปฺปจฺจยสฺส โย วกาโร ตสฺส โลโปติ อโตฺถฯ</p>


<h3>๑๗๑. รา น</h3>
<p>นนุ นสฺสาติ วุเตฺต ปจฺจยนการสฺสาติ กถํ วิญฺญายตีติ อาห- ‘นสฺสา’ติอาทิ,นฺตมานตฺยาทีนํ ปจฺจยานํ นสฺส ‘‘นนฺตมานตฺยาทีน’’นฺติ (๕-๑๗๒) ณตฺตปฎิเสธา วิญฺญายติ ปกรณโตติ  อาห- ‘ปจฺจยนกาโรวา’ติฯ</p>


<h3>๑๗๓. คม</h3>
<p>อิจฺฉียเตติ อิจฺฉิตพฺพํฯ เอสนํ อิจฺฉาฯ อิจฺฉียิตฺถาติ อิจฺฉิตํ, อาสนมาสิตพฺพํฯ อาสนาย อจฺฉิตุํฯ ‘‘พฺยญฺชเน ทีฆรสฺสา’’ติ (๑-๓๓) รโสฺสฯ</p>


<h3>๑๗๗. กร</h3>
<p>อมานปรจฺฉกฺกเตฺต กุรุอาเทเสน โนทาหฎํฯ กราโนติ ‘‘มานสฺสมสฺสา’’ติ (๕-๑๖) มโลโปฯ กสฺมา นฺตปุพฺพฉเกฺกสุ กุรุ อาเทเสน โนทาหฎนฺติ อาห- ‘ววตฺถิเต’จฺจาทิฯ</p>


<h3>๑๗๙. โณ</h3>
<p>นิคฺคหีตสฺสาติ ‘‘มญฺจรุธาทีน’’นฺติ (๕-๑๙) กตนิคฺคหีตสฺสฯ คหณียํ คณฺหิตพฺพํฯ</p>

</p>

</p>





