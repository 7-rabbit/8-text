<h1>๒๕. ภิกฺขุวโคฺค</h1>
<h3>๑. ปญฺจภิกฺขุวตฺถุ</h3>
<p>    ติ อิมํ ธมฺมเทสนํ สตฺถา เชตวเน วิหรโนฺต ปญฺจ ภิกฺขู อารพฺภ กเถสิฯ</p>


<p>เตสุ กิร เอเกโก จกฺขุทฺวาราทีสุ ปญฺจสุ ทฺวาเรสุ เอเกกเมว รกฺขิฯ อเถกทิวสํ สนฺนิปติตฺวา ‘‘อหํ ทุรกฺขํ รกฺขามิ, อหํ ทุรกฺขํ รกฺขามี’’ติ วิวทิตฺวา ‘‘สตฺถารํ ปุจฺฉิตฺวา อิมมตฺถํ ชานิสฺสามา’’ติ สตฺถารํ อุปสงฺกมิตฺวา, ‘‘ภเนฺต, มยํ จกฺขุทฺวาราทีนิ รกฺขนฺตา อตฺตโน อตฺตโน รกฺขนทฺวารเมว ทุรกฺขนฺติ มญฺญาม, โก นุ โข อเมฺหสุ ทุรกฺขํ รกฺขตี’’ติ ปุจฺฉิํสุฯ สตฺถา เอกํ ภิกฺขุมฺปิ อโนสาเทตฺวา, ‘‘ภิกฺขเว, สพฺพานิ เปตานิ ทุรกฺขาเนว, อปิ จ โข ปน ตุเมฺห น อิทาเนว ปญฺจสุ ฐาเนสุ อสํวุตา, ปุเพฺพปิ อสํวุตา, อสํวุตตฺตาเยว จ ปณฺฑิตานํ โอวาเท อวตฺติตฺวา ชีวิตกฺขยํ ปาปุณิตฺถา’’ติ วตฺวา ‘‘กทา, ภเนฺต’’ติ เตหิ ยาจิโต อตีเต ตกฺกสิลชาตกสฺส วตฺถุํ วิตฺถาเรตฺวา รกฺขสีนํ  วเสน ราชกุเล ชีวิตกฺขยํ ปเตฺต ปตฺตาภิเสเกน มหาสเตฺตน เสตจฺฉตฺตสฺส เหฎฺฐา ราชาสเน นิสิเนฺนน อตฺตโน สิริสมฺปตฺติํ โอโลเกตฺวา ‘‘วีริยํ นาเมตํ สเตฺตหิ กตฺตพฺพเมวา’’ติ อุทานวเสน อุทานิตํ –</p>


<p>
‘‘กุสลูปเทเส ธิติยา ทฬฺหาย จ,  
  
อนิวตฺติตตฺตาภยภีรุตาย จ;  
  
น รกฺขสีนํ วสมาคมิมฺหเส,  
  
ส โสตฺถิภาโว มหตา ภเยน เม’’ติฯ (ชา. ๑.๑.๑๓๒) –  
</p>
  
<p>อิมํ คาถํ ทเสฺสตฺวา ‘‘ตทาปิ ตุเมฺหว ปญฺจ ชนา ตกฺกสิลายํ รชฺชคหณตฺถาย นิกฺขนฺตํ มหาสตฺตํ อาวุธหตฺถา ปริวาเรตฺวา มคฺคํ คจฺฉนฺตา อนฺตรามเคฺค รกฺขสีหิ จกฺขุทฺวาราทิวเสน อุปนีเตสุ รูปารมฺมณาทีสุ อสํวุตา ปณฺฑิตสฺส โอวาเท อวตฺติตฺวา โอลียนฺตา รกฺขสีหิ ขาทิตา  ชีวิตกฺขยํ ปาปุณิตฺถฯ เตสุ ปน อารมฺมเณสุ สุสํวุโต ปิฎฺฐิโต ปิฎฺฐิโต อนุพนฺธนฺติํ เทววณฺณิํ ยกฺขินิํ อนาทิยิตฺวา โสตฺถินา ตกฺกสิลํ คนฺตฺวา รชฺชํ  ปโตฺต ราชา อหเมวา’’ติ ชาตกํ สโมธาเนตฺวา, ‘‘ภิกฺขเว, ภิกฺขุนา นาม สพฺพานิ ทฺวารานิ สํวริตพฺพานิฯ เอตานิ หิ สํวรโนฺต เอว สพฺพทุกฺขา ปมุจฺจตี’’ติ วตฺวา ธมฺมํ เทเสโนฺต อิมา คาถา อภาสิ –</p>


<ol>
<li>
‘‘จกฺขุนา  
สํวโร สาธุ, สาธุ โสเตน สํวโร;  
  
ฆาเนน สํวโร สาธุ, สาธุ ชิวฺหาย สํวโรฯ  
</li>
  
<li>
‘‘กาเยน สํวโร สาธุ, สาธุ วาจาย สํวโร;  
  
มนสา สํวโร สาธุ, สาธุ สพฺพตฺถ สํวโร;  
  
สพฺพตฺถ สํวุโต ภิกฺขุ, สพฺพทุกฺขา ปมุจฺจตี’’ติฯ  
</li>
  
<p>ตตฺถ ติ ยทา หิ ภิกฺขุโน จกฺขุทฺวาเร รูปารมฺมณํ อาปาถมาคจฺฉติ, ตทา อิฎฺฐารมฺมเณ อรชฺชนฺตสฺส อนิฎฺฐารมฺมเณ อทุสฺสนฺตสฺส อสมเปกฺขเนน โมหํ อนุปฺปาเทนฺตสฺส ตสฺมิํ ทฺวาเร สํวโร ถกนํ ปิทหนํ คุตฺติ กตา นาม โหติฯ ตสฺส โส เอวรูโป จกฺขุนา สํวโร สาธุฯ เอส นโย โสตทฺวาราทีสุปิฯ จกฺขุทฺวาราทีสุเยว ปน สํวโร วา อสํวโร วา นุปฺปชฺชติ, ปรโต ปน ชวนวีถิยํ เอส ลพฺภติฯ ตทา หิ อสํวโร อุปฺปชฺชโนฺต อสฺสทฺธา อกฺขนฺติ โกสชฺชํ มุฎฺฐสจฺจํ อญฺญาณนฺติ อกุสลวีถิยํ อยํ ปญฺจวิโธ ลพฺภติฯ สํวโร อุปฺปชฺชโนฺต สทฺธา ขนฺติ วีริยํ สติ ญาณนฺติ กุสลวีถิยํ อยํ ปญฺจวิโธ ลพฺภติฯ
</ol></p>


<p>ติ เอตฺถ ปน ปสาทกาโยปิ โจปนกาโยปิ ลพฺภติฯ อุภยมฺปิ ปเนตํ กายทฺวารเมวฯ ตตฺถ ปสาททฺวาเร สํวราสํวโร กถิโตวฯ โจปนทฺวาเรปิ ตํวตฺถุกา ปาณาติปาตอทินฺนาทานกาเมสุมิจฺฉาจาราฯ เตหิ ปน สทฺธิํ อกุสลวีถิยํ อุปฺปชฺชเนฺตหิ ตํ ทฺวารํ อสํวุตํ โหติ, กุสลวีถิยํ อุปฺปชฺชเนฺตหิ  ปาณาติปาตาเวรมณิอาทีหิ สํวุตํฯ ติ เอตฺถาปิ โจปนวาจาปิ วาจาฯ ตาย สทฺธิํ อุปฺปชฺชเนฺตหิ มุสาวาทาทีหิ ตํ ทฺวารํ อสํวุตํ โหติ, มุสาวาทาเวรมณิอาทีหิ สํวุตํฯ ติ เอตฺถาปิ ชวนมนโต อเญฺญน มเนน สทฺธิํ อภิชฺฌาทโย นตฺถิฯ มโนทฺวาเร ปน ชวนกฺขเณ อุปฺปชฺชมาเนหิ อภิชฺฌาทีหิ ตํ ทฺวารํ อสํวุตํ โหติ, อนภิชฺฌาทีหิ สํวุตํ โหติฯ ติ เตสุ จกฺขุทฺวาราทีสุ สเพฺพสุปิ สํวโร สาธุฯ เอตฺตาวตา หิ อฎฺฐ สํวรทฺวารานิ อฎฺฐ จ อสํวรทฺวารานิ  กถิตานิฯ เตสุ อฎฺฐสุ อสํวรทฺวาเรสุ ฐิโต ภิกฺขุ สกลวฎฺฎมูลกทุกฺขโต  น มุจฺจติ, สํวรทฺวาเรสุ ปน ฐิโต สพฺพสฺมาปิ วฎฺฎมูลกทุกฺขา มุจฺจติฯ เตน วุตฺตํ – ‘‘สพฺพตฺถ สํวุโต ภิกฺขุ, สพฺพทุกฺขา ปมุจฺจตี’’ติฯ</p>


<p>เทสนาวสาเน เต ปญฺจ ภิกฺขู โสตาปตฺติผเล ปติฎฺฐหิํสุ, สมฺปตฺตานมฺปิ สาตฺถิกา ธมฺมเทสนา อโหสีติฯ</p>

</p>


<h3>๒. หํสฆาตกภิกฺขุวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต เอกํ หํสฆาตกํ ภิกฺขุํ อารพฺภ กเถสิฯ</p>


<p>สาวตฺถิวาสิโน  กิร เทฺว สหายกา ภิกฺขูสุ ปพฺพชิตฺวา ลทฺธูปสมฺปทา เยภุเยฺยน เอกโต วิจรนฺติฯ เต เอกทิวสํ อจิรวติํ คนฺตฺวา นฺหตฺวา อาตเป ตปฺปมานา สารณียกถํ กเถนฺตา อฎฺฐํสุฯ ตสฺมิํ ขเณ เทฺว หํสา อากาเสน คจฺฉนฺติฯ อเถโก ทหรภิกฺขุ สกฺขรํ คเหตฺวา ‘‘เอกสฺส หํสโปตกสฺส อกฺขิํ ปหริสฺสามี’’ติ อาห, อิตโร ‘‘น สกฺขิสฺสามี’’ติ อาหฯ ติฎฺฐตุ อิมสฺมิํ ปเสฺส อกฺขิ, ปรปเสฺส อกฺขิํ ปหริสฺสามีติฯ อิทมฺปิ น สกฺขิสฺสสิเยวาติฯ ‘‘เตน หิ อุปธาเรหี’’ติ ทุติยํ สกฺขรํ คเหตฺวา หํสสฺส ปจฺฉาภาเค ขิปิ, หํโส สกฺขรสทฺทํ สุตฺวา นิวตฺติตฺวา โอโลเกสิฯ อถ นํ อิตรํ วฎฺฎสกฺขรํ คเหตฺวา ปรปเสฺส อกฺขิมฺหิ ปหริตฺวา โอริมกฺขินา นิกฺขาเมสิฯ หํโส วิรวโนฺต ปริวตฺติตฺวา เตสํ ปาทมูเลเยว ปติฯ ตตฺถ ตตฺถ ฐิตา ภิกฺขู ทิสฺวา, ‘‘อาวุโส, พุทฺธสาสเน ปพฺพชิตฺวา อนนุจฺฉวิกํ โว กตํ ปาณาติปาตํ กโรเนฺตหี’’ติ วตฺวา เต อาทาย คนฺตฺวา ตถาคตสฺส ทเสฺสสุํฯ</p>


<p>สตฺถา ‘‘สจฺจํ กิร ตยา ภิกฺขุ ปาณาติปาโต กโต’’ติ ปุจฺฉิตฺวา ‘‘สจฺจํ, ภเนฺต’’ติ วุเตฺต ‘‘ภิกฺขุ กสฺมา เอวรูเป นิยฺยานิกสาสเน ปพฺพชิตฺวา เอวมกาสิ, โปราณกปณฺฑิตา อนุปฺปเนฺน พุเทฺธ อคารมเชฺฌ  วสมานา อปฺปมตฺตเกสุปิ  ฐาเนสุ กุกฺกุจฺจํ กริํสุ , ตฺวํ ปน เอวรูเป พุทฺธสาสเน ปพฺพชิตฺวา กุกฺกุจฺจมตฺตมฺปิ น อกาสี’’ติ วตฺวา เตหิ ยาจิโต อตีตํ อาหริฯ</p>


<p>อตีเต กุรุรเฎฺฐ อินฺทปตฺตนคเร ธนญฺจเย รชฺชํ กาเรเนฺต โพธิสโตฺต ตสฺส อคฺคมเหสิยา กุจฺฉิสฺมิํ ปฎิสนฺธิํ คเหตฺวา อนุปุเพฺพน วิญฺญุตํ ปโตฺต ตกฺกสิลายํ สิปฺปานิ อุคฺคเหตฺวา ปิตรา อุปรเชฺช ปติฎฺฐาปิโต อปรภาเค ปิตุ อจฺจเยน รชฺชํ ปตฺวา ทส ราชธเมฺม อโกเปโนฺต กุรุธเมฺม วตฺติตฺถฯ กุรุธโมฺม นาม ปญฺจสีลานิ, ตานิ โพธิสโตฺต ปริสุทฺธานิ กตฺวา รกฺขิฯ ยถา จ โพธิสโตฺต, เอวมสฺส มาตา อคฺคมเหสี กนิฎฺฐภาตา อุปราชา ปุโรหิโต พฺราหฺมโณ รชฺชุคาหโก อมโจฺจ สารถิ เสฎฺฐิ โทณมาปโก มหามโตฺต โทวาริโก นครโสภินี วณฺณทาสีติ เอวเมเตสุ เอกาทสสุ ชเนสุ กุรุธมฺมํ รกฺขเนฺตสุ กลิงฺครเฎฺฐ ทนฺตปุรนคเร กลิเงฺค รชฺชํ กาเรเนฺต ตสฺมิํ รเฎฺฐ เทโว น วสฺสิฯ มหาสตฺตสฺส ปน อญฺชนสนฺนิโภ นาม มงฺคลหตฺถี มหาปุโญฺญ โหติฯ รฎฺฐวาสิโน ‘‘ตสฺมิํ อานีเต เทโว วสฺสิสฺสตี’’ติ สญฺญาย รโญฺญ อาโรจยิํสุฯ ราชา ตสฺส หตฺถิสฺส อานยนตฺถาย พฺราหฺมเณ ปหิณิฯ เต คนฺตฺวา มหาสตฺตํ หตฺถิํ ยาจิํสุฯ สตฺถา เตสํ ยาจนการณํ ทเสฺสตุํ อาห –</p>


<p>
‘‘ตว  
สทฺธญฺจ สีลญฺจ, วิทิตฺวาน ชนาธิป;  
  
วณฺณํ อญฺชนวเณฺณน, กลิงฺคสฺมิํ นิมิมฺหเส’’ติฯ (ชา. ๑.๓.๗๖) –  
</p>
  
<p>อิมํ ติกนิปาเต ชาตกํ กเถสิฯ หตฺถิมฺหิ ปน อานีเตปิ เทเว อวสฺสเนฺต ‘‘โส ราชา กุรุธมฺมํ รกฺขติ, เตนสฺส รเฎฺฐ เทโว วสฺสตี’’ติ สญฺญาย ‘‘ยํ โส กุรุธมฺมํ รกฺขติ, ตํ สุวณฺณปเฎฺฎ ลิขิตฺวา อาเนถา’’ติ ปุน กาลิโงฺค พฺราหฺมเณ จ อมเจฺจ จ เปเสสิฯ เตสุ คนฺตฺวา ยาจเนฺตสุ ราชานํ อาทิํ กตฺวา สเพฺพปิ เต อตฺตโน อตฺตโน สีเลสุ กิญฺจิ กุกฺกุจฺจมตฺตํ กตฺวา ‘‘อปริสุทฺธํ โน สีล’’นฺติ ปฎิกฺขิปิตฺวาปิ ‘‘น เอตฺตาวตา สีลเภโท โหตี’’ติ เตหิ ปุนปฺปุนํ ยาจิตา อตฺตโน อตฺตโน สีลานิ กถยิํสุฯ กาลิโงฺค สุวณฺณปเฎฺฎ ลิขาเปตฺวา อาภตํ  กุรุธมฺมํ ทิสฺวาว สมาทาย สาธุกํ ปูเรสิฯ ตสฺส รเฎฺฐ เทโว ปาวสฺสิ, รฎฺฐํ เขมํ สุภิกฺขํ อโหสิฯ สตฺถา อิมํ อตีตํ อาหริตฺวา –</p>


<p>
‘‘คณิกา อุปฺปลวณฺณา, ปุโณฺณ โทวาริโก ตทา;  
  
รชฺชุคาโห จ กจฺจาโน, โทณมาปโก จ โกลิโตฯ  
</p>
  
<p>
‘‘สาริปุโตฺต  
ตทา เสฎฺฐี, อนุรุโทฺธ จ สารถี;  
  
พฺราหฺมโณ กสฺสโป เถโร, อุปราชานนฺทปณฺฑิโตฯ  
</p>
  
<p>
‘‘มเหสี ราหุลมาตา, มายาเทวี ชเนตฺติกา;  
  
กุรุราชา โพธิสโตฺต, เอวํ ธาเรถ ชาตก’’นฺติฯ –  
</p>
  
<p>ชาตกํ  สโมธาเนตฺวา ‘‘ภิกฺขุ เอวํ ปุเพฺพปิ ปณฺฑิตา อปฺปมตฺตเกปิ กุกฺกุเจฺจ อุปฺปเนฺน อตฺตโน สีลเภเท อาสงฺกํ กริํสุ, ตฺวํ ปน มาทิสสฺส พุทฺธสฺส สาสเน ปพฺพชิตฺวา ปาณาติปาตํ กโรโนฺต อติภาริยํ กมฺมมกาสิ, ภิกฺขุนา นาม หเตฺถหิ ปาเทหิ วาจาย จ สํยเตน ภวิตพฺพ’’นฺติ วตฺวา อิมํ คาถมาห –</p>


<ol>
<li>
‘‘หตฺถสํยโต ปาทสํยโต,  
  
วาจาสํยโต สํยตุตฺตโม;  
  
อชฺฌตฺตรโต สมาหิโต,  
  
เอโก สนฺตุสิโต ตมาหุ ภิกฺขุ’’นฺติฯ  
</li>
  
<p>ตตฺถ ติ หตฺถกีฬาปนาทีนํ วา หเตฺถน ปเรสํ ปหรณาทีนํ วา อภาเวน หตฺถสํยโตฯ ทุติยปเทปิ เอเสว นโยฯ วาจาย ปน มุสาวาทาทีนํ อกรณโต วาจาย สํยโตฯ ติ สํยตตฺตภาโว, กายจลนสีสุกฺขิปนภมุกวิการาทีนํ อการโกติ อโตฺถฯ ติ โคจรชฺฌตฺตสงฺขาตาย กมฺมฎฺฐานภาวนาย รโตฯ ติ สุฎฺฐุ ฐปิโตฯ ติ เอกวิหารี หุตฺวา สุฎฺฐุ ตุสิโต วิปสฺสนาจารโต ปฎฺฐาย อตฺตโน อธิคเมน ตุฎฺฐมานโสฯ ปุถุชฺชนกลฺยาณกญฺหิ อาทิํ กตฺวา สเพฺพปิ เสขา อตฺตโน อธิคเมน สนฺตุสฺสนฺตีติ สนฺตุสิตา, อรหา ปน เอกนฺตสนฺตุสิโตวฯ ตํ สนฺธาเยตํ วุตฺตํฯ
</ol></p>


<p>เทสนาวสาเน พหู โสตาปตฺติผลาทีนิ ปาปุณิํสูติฯ</p>

</p>


<h3>๓. โกกาลิกวตฺถุ</h3>
<p>    ติ อิมํ ธมฺมเทสนํ สตฺถา เชตวเน วิหรโนฺต โกกาลิกํ อารพฺภ กเถสิฯ วตฺถุ ‘‘อถ โข โกกาลิโก ภิกฺขุ เยน ภควา เตนุปสงฺกมี’’ติ สุเตฺต (สํ. นิ. ๑.๑๘๑; สุ. นิ. โกกาลิกสุตฺต; อ. นิ. ๑๐.๘๙) อาคตเมวฯ อโตฺถปิสฺส อฎฺฐกถาย วุตฺตนเยเนว เวทิตโพฺพฯ</p>


<p>โกกาลิเก ปน ปทุมนิรเย อุปฺปเนฺน ธมฺมสภายํ กถํ สมุฎฺฐาเปสุํ ‘‘อโห โกกาลิโก ภิกฺขุ อตฺตโน มุขํ นิสฺสาย วินาสํ ปโตฺต, เทฺว อคฺคสาวเก อโกฺกสนฺตเสฺสว หิสฺส ปถวี วิวรํ อทาสี’’ติฯ สตฺถา อาคนฺตฺวา ‘‘กาย นุตฺถ, ภิกฺขเว, เอตรหิ กถาย สนฺนิสินฺนา’’ติ ปุจฺฉิตฺวา ‘‘อิมาย นามา’’ติ วุเตฺต ‘‘น, ภิกฺขเว, อิทาเนว, ปุเพฺพปิ โกกาลิโก ภิกฺขุ อตฺตโน มุขเมว นิสฺสาย นโฎฺฐ’’ติ วตฺวา ตมตฺถํ โสตุกาเมหิ ภิกฺขูหิ ยาจิโต ตสฺส ปกาสนตฺถํ อตีตํ อาหริฯ</p>


<p>อตีเต หิมวนฺตปเทเส เอกสฺมิํ สเร กจฺฉโป วสติฯ เทฺว หํสโปตกา โคจราย จรนฺตา เตน สทฺธิํ วิสฺสาสํ กตฺวา ทฬฺหวิสฺสาสิกา หุตฺวา เอกทิวสํ กจฺฉปํ ปุจฺฉิํสุ – ‘‘สมฺม, อมฺหากํ หิมวเนฺต จิตฺตกูฎปพฺพตตเล กญฺจนคุหาย วสนฎฺฐานํ, รมณิโย ปเทโส, คจฺฉิสฺสสิ อเมฺหหิ สทฺธิ’’นฺติฯ ‘‘สมฺม, อหํ กถํ คมิสฺสามี’’ติ? ‘‘มยํ ตํ เนสฺสาม, สเจ มุขํ รกฺขิตุํ สกฺขิสฺสสี’’ติฯ ‘‘รกฺขิสฺสามิ, สมฺมา คเหตฺวา มํ คจฺฉถา’’ติฯ เต ‘‘สาธู’’ติ วตฺวา เอกํ ทณฺฑกํ กจฺฉเปน  ฑํสาเปตฺวา สยํ ตสฺส อุโภ โกฎิโย ฑํสิตฺวา อากาสํ ปกฺขนฺทิํสุฯ ตํ ตถา หํเสหิ นียมานํ คามทารกา ทิสฺวา ‘‘เทฺว หํสา กจฺฉปํ ทเณฺฑน หรนฺตี’’ติ อาหํสุฯ กจฺฉโป ‘‘ยทิ มํ สหายกา เนนฺติ, ตุมฺหากํ เอตฺถ กิํ โหติ ทุฎฺฐเจฎกา’’ติ วตฺตุกาโม หํสานํ สีฆเวคตาย พาราณสินคเร ราชนิเวสนสฺส อุปริภาคํ สมฺปตฺตกาเล ทฎฺฐฎฺฐานโต ทณฺฑกํ วิสฺสเชฺชตฺวา อากาสงฺคเณ ปติตฺวา เทฺวธา ภิชฺชิฯ สตฺถา อิมํ อตีตํ อาหริตฺวา –</p>


<p>
‘‘อวธี  
วต อตฺตานํ, กจฺฉโป พฺยาหรํ คิรํ;  
  
สุคฺคหีตสฺมิํ กฎฺฐสฺมิํ, วาจาย สกิยาวธีฯ  
</p>
  
<p>
‘‘เอตมฺปิ  
ทิสฺวา นรวีริยเสฎฺฐ,  
  
วาจํ ปมุเญฺจ กุสลํ นาติเวลํ;  
  
ปสฺสสิ พหุภาเณน, กจฺฉปํ พฺยสนํ คต’’นฺติฯ (ชา. ๑.๒.๑๒๙-๑๓๐);  
</p>
  
<p>อิมํ ทุกนิปาเต  วิตฺถาเรตฺวา, ‘‘ภิกฺขเว, ภิกฺขุนา นาม มุขสํยเตน สมจารินา อนุทฺธเตน นิพฺพุตจิเตฺตน ภวิตพฺพ’’นฺติ วตฺวา อิมํ คาถมาห –</p>


<ol>
<li>
‘‘โย  
มุขสํยโต ภิกฺขุ, มนฺตภาณี อนุทฺธโต;  
  
อตฺถํ ธมฺมญฺจ ทีเปติ, มธุรํ ตสฺส ภาสิต’’นฺติฯ  
</li>
  
<p>ตตฺถ ติ ทาสจณฺฑาลาทโยปิ ‘‘ตฺวํ ทุชฺชาโต, ตฺวํ ทุสฺสีโล’’ติอาทีนํ อวจนตาย มุเขน สํยโตฯ ติ มนฺตา วุจฺจติ ปญฺญา, ตาย ภณนสีโลฯ ติ นิพฺพุตจิโตฺตฯ ติ ภาสิตตฺถเญฺจว เทสนาธมฺมญฺจ กเถติฯ นฺติ เอวรูปสฺส ภิกฺขุโน ภาสิตํ มธุรํ นามฯ โย ปน อตฺถเมว สมฺปาเทติ, น ปาฬิํ, ปาฬิํเยว สมฺปาเทติ, น อตฺถํ, อุภยํ วา ปน น สมฺปาเทติ, ตสฺส ภาสิตํ มธุรํ นาม น โหตีติฯ
</ol></p>


<p>เทสนาวสาเน พหู โสตาปตฺติผลาทีนิ ปาปุณิํสูติฯ</p>

</p>


<h3>๔. ธมฺมารามเตฺถรวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต ธมฺมารามเตฺถรํ อารพฺภ กเถสิฯ</p>


<p>สตฺถารา กิร ‘‘อิโต เม จตุมาสจฺจเยน ปรินิพฺพานํ ภวิสฺสตี’’ติ อาโรจิเต อเนกสหสฺสา ภิกฺขู สตฺถารํ ปริวาเรตฺวา วิจริํสุฯ ตตฺถ ปุถุชฺชนา  ภิกฺขู อสฺสูนิ สนฺธาเรตุํ นาสกฺขิํสุ, ขีณาสวานํ ธมฺมสํเวโค อุปฺปชฺชิฯ สเพฺพปิ ‘‘กิํ นุ โข กริสฺสามา’’ติ วคฺคพนฺธเนน  วิจรนฺติฯ เอโก ปน ธมฺมาราโม นาม ภิกฺขุ ภิกฺขูนํ สนฺติกํ น อุปสงฺกมติฯ ภิกฺขูหิ ‘‘กิํ, อาวุโส’’ติ วุจฺจมาโน ปฎิวจนมฺปิ อทตฺวา ‘‘สตฺถา  กิร จตุมาสจฺจเยน ปรินิพฺพายิสฺสติ, อหญฺจมฺหิ อวีตราโค, สตฺถริ ธรมาเนเยว วายมิตฺวา อรหตฺตํ ปาปุณิสฺสามี’’ติ เอกโกว วิหรโนฺต สตฺถารา เทสิตํ ธมฺมํ อาวเชฺชติ จิเนฺตติ อนุสฺสรติฯ ภิกฺขู ตถาคตสฺส อาโรเจสุํ – ‘‘ภเนฺต, ธมฺมารามสฺส ตุเมฺหสุ สิเนหมตฺตมฺปิ นตฺถิ, ‘สตฺถา กิร ปรินิพฺพายิสฺสติ, กิํ นุ โข กริสฺสามา’ติ อเมฺหหิ สทฺธิํ สมฺมนฺตนมตฺตมฺปิ น กโรตี’’ติฯ สตฺถา ตํ ปโกฺกสาเปตฺวา ‘‘สจฺจํ กิร ตฺวํ เอวํ กโรสี’’ติ ปุจฺฉิฯ ‘‘สจฺจํ, ภเนฺต’’ติฯ ‘‘กิํ การณา’’ติ? ตุเมฺห กิร จตุมาสจฺจเยน ปรินิพฺพายิสฺสถ, อหญฺจมฺหิ อวีตราโค, ตุเมฺหสุ ธรเนฺตสุเยว วายมิตฺวา อรหตฺตํ ปาปุณิสฺสามีติ ตุเมฺหหิ เทสิตํ ธมฺมํ อาวชฺชามิ จิเนฺตมิ อนุสฺสรามีติฯ</p>


<p>สตฺถา ‘‘สาธุ สาธู’’ติ ตสฺส สาธุการํ ทตฺวา, ‘‘ภิกฺขเว, อเญฺญนาปิ มยิ สิเนหวเนฺตน ภิกฺขุนา นาม ธมฺมารามสทิเสเนว ภวิตพฺพํฯ น หิ มยฺหํ มาลาคนฺธาทีหิ ปูชํ กโรนฺตา มม ปูชํ กโรนฺติ นาม, ธมฺมานุธมฺมํ ปฎิปชฺชนฺตาเยว ปน มํ ปูเชนฺติ นามา’’ติ วตฺวา อิมํ คาถมาห –</p>


<ol>
<li>
‘‘ธมฺมาราโม ธมฺมรโต, ธมฺมํ อนุวิจินฺตยํ;  
  
ธมฺมํ อนุสฺสรํ ภิกฺขุ, สทฺธมฺมา น ปริหายตี’’ติฯ  
</li>
  
<p>ตตฺถ  นิวาสนเฎฺฐน สมถวิปสฺสนาธโมฺม อาราโม อสฺสาติ ฯ ตสฺมิํเยว ธเมฺม รโตติ ฯ ตเสฺสว ธมฺมสฺส ปุนปฺปุนํ วิจินฺตนตาย  ตํ ธมฺมํ อาวเชฺชโนฺต มนสิกโรโนฺตติ อโตฺถฯ นฺติ ตเมว ธมฺมํ อนุสฺสรโนฺตฯ ติ เอวรูโป ภิกฺขุ สตฺตติํสเภทา โพธิปกฺขิยธมฺมา นววิธโลกุตฺตรธมฺมา จ น ปริหายตีติ อโตฺถฯ
</ol></p>


<p>เทสนาวสาเน โส ภิกฺขุ อรหเตฺต ปติฎฺฐหิ, สมฺปตฺตานมฺปิ สาตฺถิกา ธมฺมเทสนา อโหสีติฯ</p>

</p>


<h3>๕. วิปกฺขเสวกภิกฺขุวตฺถุ</h3>
<p>นฺติ  อิมํ ธมฺมเทสนํ สตฺถา เวฬุวเน วิหรโนฺต อญฺญตรํ วิปกฺขเสวกํ ภิกฺขุํ อารพฺภ กเถสิฯ</p>


<p>ตสฺส  กิเรโก เทวทตฺตปกฺขิโก ภิกฺขุ สหาโย อโหสิฯ โส ตํ ภิกฺขูหิ สทฺธิํ ปิณฺฑาย จริตฺวา กตภตฺตกิจฺจํ อาคจฺฉนฺตํ ทิสฺวา ‘‘กุหิํ คโตสี’’ติ ปุจฺฉิฯ ‘‘อสุกฎฺฐานํ นาม ปิณฺฑาย จริตุ’’นฺติฯ ‘‘ลโทฺธ เต ปิณฺฑปาโต’’ติ? ‘‘อาม, ลโทฺธ’’ติฯ ‘‘อิธ อมฺหากํ มหาลาภสกฺกาโร, กติปาหํ อิเธว โหหี’’ติฯ โส ตสฺส วจเนน กติปาหํ ตตฺถ วสิตฺวา สกฎฺฐานเมว อคมาสิ ฯ อถ นํ ภิกฺขู ‘‘อยํ, ภเนฺต, เทวทตฺตสฺส อุปฺปนฺนลาภสกฺการํ ปริภุญฺชติ, เทวทตฺตสฺส ปกฺขิโก เอโส’’ติ ตถาคตสฺส อาโรเจสุํฯ สตฺถา ตํ ปโกฺกสาเปตฺวา ‘‘สจฺจํ กิร ตฺวํ เอวมกาสี’’ติ ปุจฺฉิฯ ‘‘อาม, ภเนฺต, อหํ ตตฺถ เอกํ ทหรํ นิสฺสาย กติปาหํ วสิํ, น จ ปน เทวทตฺตสฺส ลทฺธิํ โรเจมี’’ติฯ อถ นํ ภควา ‘‘กิญฺจาปิ ตฺวํ ลทฺธิํ น โรเจสิ, ทิฎฺฐทิฎฺฐกานํเยว ปน ลทฺธิํ โรเจโนฺต วิย วิจรสิฯ น ตฺวํ อิทาเนว เอวํ กโรสิ, ปุเพฺพปิ เอวรูโปเยวา’’ติ วตฺวา ‘‘อิทานิ ตาว, ภเนฺต, อเมฺหหิ สามํ ทิโฎฺฐ, ปุเพฺพ ปเนส เกสํ ลทฺธิํ โรเจโนฺต วิย วิจริ, อาจิกฺขถ โน’’ติ ภิกฺขูหิ ยาจิโต อตีตํ อาหริตฺวา –</p>


<p>
‘‘ปุราณโจราน วโจ นิสมฺม,  
  
มหิฬามุโข โปถยมนฺวจารี;  
  
สุสญฺญตานญฺหิ วโจ นิสมฺม,  
  
คชุตฺตโม สพฺพคุเณสุ อฎฺฐา’’ติฯ (ชา. ๑.๑.๒๖) –  
</p>
  
<p>อิมํ  วิตฺถาเรตฺวา, ‘‘ภิกฺขเว, ภิกฺขุนา นาม สกลาเภเนว สนฺตุเฎฺฐน ภวิตพฺพํ, ปรลาภํ ปเตฺถตุํ น วฎฺฎติฯ ปรลาภํ ปเตฺถนฺตสฺส หิ ฌานวิปสฺสนามคฺคผเลสุ เอกธโมฺมปิ นุปฺปชฺชติ, สกลาภสนฺตุฎฺฐเสฺสว ปน ฌานาทีนิ  อุปฺปชฺชนฺตี’’ติ วตฺวา ธมฺมํ เทเสโนฺต อิมา คาถา อภาสิ –</p>


<ol>
<li>
‘‘สลาภํ นาติมเญฺญยฺย, นาเญฺญสํ ปิหยํ จเร;  
  
อเญฺญสํ ปิหยํ ภิกฺขุ, สมาธิํ นาธิคจฺฉติฯ  
</li>
  
<li>
‘‘อปฺปลาโภปิ  
เจ ภิกฺขุ, สลาภํ นาติมญฺญติ;  
  
ตํ เว เทวา ปสํสนฺติ, สุทฺธาชีวิํ อตนฺทิต’’นฺติฯ  
</li>
  
<p>ตตฺถ นฺติ อตฺตโน อุปฺปชฺชนกลาภํฯ สปทานจารญฺหิ ปริวเชฺชตฺวา อเนสนาย ชีวิกํ  กเปฺปโนฺต สลาภํ อติมญฺญติ หีเฬติ ชิคุจฺฉติ นามฯ ตสฺมา เอวํ อกรเณน สลาภํ นาติมเญฺญยฺยฯ นฺติ อเญฺญสํ ลาภํ ปเตฺถโนฺต น จเรยฺยาติ อโตฺถฯ ติ อเญฺญสญฺหิ ลาภํ ปิหยโนฺต เตสํ จีวราทิกรเณ อุสฺสุกฺกํ อาปโนฺน ภิกฺขุ อปฺปนาสมาธิํ วา อุปจารสมาธิํ วา นาธิคจฺฉติฯ ติ อปฺปลาโภปิ สมาโน อุจฺจนีจกุเล ปฎิปาฎิยา สปทานํ จรโนฺต ภิกฺขุ สลาภํ นาติมญฺญติ นามฯ ติ ตํ เอวรูปํ ภิกฺขุํ สารชีวิตตาย สุทฺธาชีวิํ ชงฺฆพลํ นิสฺสาย ชีวิตกปฺปเนน อกุสีตตาย อตนฺทิตํ เทวา ปสํสนฺติ โถเมนฺตีติ อโตฺถฯ
</ol></p>


<p>เทสนาวสาเน พหู โสตาปตฺติผลาทีนิ ปาปุณิํสูติฯ</p>

</p>


<h3>๖. ปญฺจคฺคทายกพฺราหฺมณวตฺถุ</h3>
<p>ติ  อิมํ ธมฺมเทสนํ สตฺถา เชตวเน วิหรโนฺต ปญฺจคฺคทายกํ นาม พฺราหฺมณํ อารพฺภ กเถสิฯ</p>


<p>โส กิร สเสฺส เขเตฺต ฐิตกาเลเยว เขตฺตคฺคํ นาม เทติ, ขลกาเล ขลคฺคํ นาม เทติ, ขลภณฺฑกาเล ขลภณฺฑคฺคํ นาม เทติ, อุกฺขลิกกาเล กุมฺภคฺคํ นาม เทติ, ปาติยํ วฑฺฒิตกาเล ปาตคฺคํ นาม เทตีติ อิมานิ ปญฺจ อคฺคทานานิ เทติ, สมฺปตฺตสฺส อทตฺวา นาม น ภุญฺชติฯ เตนสฺส เตฺวว นามํ อโหสิฯ สตฺถา ตสฺส จ พฺราหฺมณิยา จสฺส ติณฺณํ ผลานํ อุปนิสฺสยํ ทิสฺวา พฺราหฺมณสฺส โภชนเวลายํ คนฺตฺวา ทฺวาเร อฎฺฐาสิฯ โสปิ ทฺวารปมุเข อโนฺตเคหาภิมุโข นิสีทิตฺวา ภุญฺชติ, สตฺถารํ ทฺวาเร ฐิตํ น ปสฺสติฯ พฺราหฺมณี ปน ตํ ปริวิสมานา สตฺถารํ ทิสฺวา จิเนฺตสิ – ‘‘อยํ พฺราหฺมโณ ปญฺจสุ  ฐาเนสุ อคฺคํ ทตฺวา ภุญฺชติ, อิทานิ จ สมโณ โคตโม อาคนฺตฺวา ทฺวาเร ฐิโตฯ สเจ พฺราหฺมโณ เอตํ ทิสฺวา อตฺตโน ภตฺตํ หริตฺวา ทสฺสติ, ปุนปาหํ ปจิตุํ น สกฺขิสฺสามี’’ติฯ สา ‘‘เอวํ อยํ สมณํ โคตมํ น ปสฺสิสฺสตี’’ติ สตฺถุ ปิฎฺฐิํ ทตฺวา ตสฺส ปจฺฉโต ตํ ปฎิจฺฉาเทนฺตี โอนมิตฺวา ปุณฺณจนฺทํ ปาณินา ปฎิจฺฉาเทนฺตี วิย อฎฺฐาสิฯ ตถา ฐิตา เอว จ ปน ‘‘คโต นุ โข โน’’ติ สตฺถารํ อฑฺฒกฺขิเกน โอโลเกสิฯ สตฺถา ตเตฺถว อฎฺฐาสิฯ พฺราหฺมณสฺส ปน สวนภเยน ‘‘อติจฺฉถา’’ติ น วเทติ, โอสกฺกิตฺวา ปน สณิกเมว ‘‘อติจฺฉถา’’ติ อาห ฯ สตฺถา ‘‘น คมิสฺสามี’’ติ สีสํ  จาเลสิฯ โลกครุนา พุเทฺธน ‘‘น คมิสฺสามี’’ติ สีเส จาลิเต สา สนฺธาเรตุํ อสโกฺกนฺตี มหาหสิตํ หสิฯ ตสฺมิํ ขเณ สตฺถา เคหาภิมุขํ โอภาสํ มุญฺจิฯ พฺราหฺมโณปิ ปิฎฺฐิํ ทตฺวา นิสิโนฺนเยว พฺราหฺมณิยา หสิตสทฺทํ สุตฺวา ฉพฺพณฺณานญฺจ รสฺมีนํ โอภาสํ โอโลเกตฺวา สตฺถารํ อทฺทสฯ พุทฺธา หิ นาม คาเม วา อรเญฺญ วา เหตุสมฺปนฺนานํ อตฺตานํ อทเสฺสตฺวา น ปกฺกมนฺติฯ พฺราหฺมโณปิ สตฺถารํ ทิสฺวา, ‘‘โภติ นาสิโตมฺหิ ตยา, ราชปุตฺตํ อาคนฺตฺวา ทฺวาเร ฐิตํ มยฺหํ อนาจิกฺขนฺติยา ภาริยํ เต กมฺมํ กต’’นฺติ วตฺวา อฑฺฒภุตฺตํ โภชนปาติํ อาทาย สตฺถุ สนฺติกํ คนฺตฺวา, ‘‘โภ โคตม, อหํ ปญฺจสุ ฐาเนสุ อคฺคํ ทตฺวาว ภุญฺชามิ, อิโต จ เม มเชฺฌ ภินฺทิตฺวา เอโกว ภตฺตโกฎฺฐาโส ภุโตฺต, เอโก โกฎฺฐาโส อวสิโฎฺฐ, ปฎิคฺคณฺหิสฺสสิ เม อิทํ ภตฺต’’นฺติฯ สตฺถา ‘‘น เม ตว อุจฺฉิฎฺฐภเตฺตน อโตฺถ’’ติ อวตฺวา, ‘‘พฺราหฺมณ, อคฺคมฺปิ มยฺหเมว อนุจฺฉวิกํ, มเชฺฌ ภินฺทิตฺวา อฑฺฒภุตฺตภตฺตมฺปิ, จริมกภตฺตปิโณฺฑปิ มยฺหเมว อนุจฺฉวิโกฯ มยญฺหิ, พฺราหฺมณ, ปรทตฺตูปชีวิเปตสทิสา’’ติ วตฺวา อิมํ คาถมาห –</p>


<p>
‘‘ยทคฺคโต มชฺฌโต เสสโต วา,  
  
ปิณฺฑํ ลเภถ ปรทตฺตูปชีวี;  
  
นาลํ ถุตุํ โนปิ นิปจฺจวาที,  
  
ตํ วาปิ ธีรา มุนิ เวทยนฺตี’’ติฯ (สุ. นิ. ๒๑๙);  
</p>
  
<p>พฺราหฺมโณ  ตํ สุตฺวาว ปสนฺนจิโตฺต หุตฺวา ‘‘อโห อจฺฉริยํ, ทีปสามิโก นาม ราชปุโตฺต ‘น เม ตว อุจฺฉิฎฺฐภเตฺตน อโตฺถ’ติ อวตฺวา เอวํ วกฺขตี’’ติ ทฺวาเร ฐิตโกว สตฺถารํ ปญฺหํ ปุจฺฉิ – ‘‘โภ โคตม , ตุเมฺห อตฺตโน สาวเก ภิกฺขูติ วทถ, กิตฺตาวตา ภิกฺขุ นาม โหตี’’ติฯ สตฺถา ‘‘กถํรูปา นุ โข อิมสฺส ธมฺมเทสนา สปฺปายา’’ติ อุปธาเรโนฺต ‘‘อิเม เทฺวปิ ชนา กสฺสปพุทฺธกาเล ‘นามรูป’นฺติ วทนฺตานํ กถํ สุณิํสุ, นามรูปํ อวิสฺสชฺชิตฺวาว เนสํ ธมฺมํ เทเสตุํ วฎฺฎตี’’ติ, ‘‘พฺราหฺมณ, นาเม จ รูเป จ อรชฺชโนฺต อสชฺชโนฺต อโสจโนฺต ภิกฺขุ นาม โหตี’’ติ วตฺวา อิมํ คาถมาห –</p>


<ol>
<li>
‘‘สพฺพโส นามรูปสฺมิํ, ยสฺส นตฺถิ มมายิตํ;  
  
อสตา จ น โสจติ, ส เว ภิกฺขูติ วุจฺจตี’’ติฯ  
</li>
  
<p>ตตฺถ ติ สพฺพสฺมิมฺปิ เวทนาทีนํ จตุนฺนํ, รูปกฺขนฺธสฺส จาติ ปญฺจนฺนํ ขนฺธานํ วเสน  ปวเตฺต นามรูเปฯ นฺติ ยสฺส อหนฺติ วา มมนฺติ วา คาโห นตฺถิฯ ติ ตสฺมิญฺจ นามรูเป ขยวยํ ปเตฺต ‘‘มม รูปํ ขีณํ…เป.… มม วิญฺญาณํ ขีณ’’นฺติ น โสจติ น วิหญฺญติ, ‘‘ขยวยธมฺมํ เม ขีณ’’นฺติ ปสฺสติฯ ติ โส เอวรูโป วิชฺชมาเนปิ นามรูเป มมายิตรหิโตปิ อสตาปิ เตน อโสจโนฺต ภิกฺขูติ วุจฺจตีติ อโตฺถฯ
</ol></p>


<p>เทสนาวสาเน  อุโภปิ ชยมฺปติกา อนาคามิผเล ปติฎฺฐหิํสุ, สมฺปตฺตานมฺปิ สาตฺถิกา ธมฺมเทสนา อโหสีติฯ</p>

</p>


<h3>๗. สมฺพหุลภิกฺขุวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต สมฺพหุเล ภิกฺขู อารพฺภ กเถสิฯ</p>


<p>เอกสฺมิญฺหิ สมเย อายสฺมเนฺต มหากจฺจาเน อวนฺติชนปเท กุรรฆรํ นิสฺสาย ปวตฺตปพฺพเต วิหรเนฺต โสโณ นาม โกฎิกโณฺณ อุปาสโก เถรสฺส ธมฺมกถาย ปสีทิตฺวา เถรสฺส สนฺติเก ปพฺพชิตุกาโม  เถเรน ‘‘ทุกฺกรํ โข, โสณ, ยาวชีวํ เอกภตฺตํ เอกเสยฺยํ พฺรหฺมจริย’’นฺติ วตฺวา เทฺว วาเร ปฎิกฺขิโตฺตปิ ปพฺพชฺชาย อติวิย อุสฺสาหชาโต ตติยวาเร เถรํ ยาจิตฺวา ปพฺพชิตฺวา อปฺปภิกฺขุกตฺตา ทกฺขิณาปเถ ติณฺณํ วสฺสานํ อจฺจเยน ลทฺธูปสมฺปโท สตฺถารํ สมฺมุขา ทฎฺฐุกาโม หุตฺวา อุปชฺฌายํ อาปุจฺฉิตฺวา เตน ทินฺนํ สาสนํ คเหตฺวา อนุปุเพฺพน เชตวนํ คนฺตฺวา สตฺถารํ วนฺทิตฺวา กตปฎิสนฺถาโร สตฺถารา เอกคนฺธกุฎิยํเยว อนุญฺญาตเสนาสโน พหุเทว รตฺติํ อโชฺฌกาเส วีถินาเมตฺวา รตฺติภาเค คนฺธกุฎิํ ปวิสิตฺวา อตฺตโน ปตฺตเสนาสเน ตํ รตฺติภาคํ วีตินาเมตฺวา ปจฺจูสสมเย สตฺถารา อชฺฌิโฎฺฐ โสฬส อฎฺฐกวคฺคิกานิ  (สุ. นิ. ๗๗๒ อาทโย) สพฺพาเนว สรภเญฺญน อภณิฯ อถสฺส ภควา สรภญฺญปริโยสาเน อพฺภานุโมเทโนฺต – ‘‘สาธุ สาธุ, ภิกฺขู’’ติ สาธุการํ อทาสิฯ สตฺถารา ทินฺนสาธุการํ สุตฺวา ภูมฎฺฐกเทวา นาคา สุปณฺณาติ เอวํ ยาว พฺรหฺมโลกา เอกสาธุการเมว อโหสิฯ</p>


<p>ตสฺมิํ  ขเณ เชตวนโต วีสโยชนสตมตฺถเก กุรรฆรนคเร เถรสฺส มาตุ มหาอุปาสิกาย เคเห อธิวตฺถา เทวตาปิ มหเนฺตน สเทฺทน สาธุการมทาสิฯ อถ นํ อุปาสิกา อาห – ‘‘โก เอส สาธุการํ เทตี’’ติ? อหํ, ภคินีติฯ โกสิ ตฺวนฺติ? ตว เคเห อธิวตฺถา, เทวตาติฯ ตฺวํ อิโต ปุเพฺพ มยฺหํ สาธุการํ อทตฺวา อชฺช กสฺมา เทสีติ? นาหํ ตุยฺหํ สาธุการํ ทมฺมีติฯ อถ กสฺส เต สาธุกาโร ทิโนฺนติ? ตว ปุตฺตสฺส โกฎิกณฺณสฺส โสณเตฺถรสฺสาติฯ กิํ เม ปุเตฺตน กตนฺติ? ปุโตฺต เต อชฺช สตฺถารา สทฺธิํ เอกคนฺธกุฎิยํ วสิตฺวา ธมฺมํ เทเสสิ, สตฺถา ตว ปุตฺตสฺส ธมฺมํ สุตฺวา ปสโนฺน สาธุการมทาสิฯ เตนสฺส มยาปิ สาธุกาโร ทิโนฺนฯ สมฺมาสมฺพุทฺธสฺส หิ สาธุการํ สมฺปฎิจฺฉิตฺวา ภูมฎฺฐกเทเว อาทิํ กตฺวา ยาว พฺรหฺมโลกา เอกสาธุการเมว ชาตนฺติฯ กิํ ปน, สามิ, มม ปุเตฺตน สตฺถุ ธโมฺม กถิโต, สตฺถารา มม ปุตฺตสฺส กถิโตติ? ตว ปุเตฺตน สตฺถุ กถิโตติฯ เอวํ เทวตาย กเถนฺติยาว อุปาสิกาย ปญฺจวณฺณา ปีติ อุปฺปชฺชิตฺวา สกลสรีรํ ผริฯ</p>


<p>อถสฺสา เอตทโหสิ – ‘‘สเจ เม ปุโตฺต สตฺถารา สทฺธิํ เอกคนฺธกุฎิยํ วสิตฺวา สตฺถุ ธมฺมํ กเถตุํ สกฺขิ , มยฺหมฺปิ กเถตุํ สกฺขิสฺสติเยว ฯ ปุตฺตสฺส อาคตกาเล ธมฺมสฺสวนํ กาเรตฺวา ธมฺมกถํ สุณิสฺสามี’’ติฯ โสณเตฺถโรปิ โข สตฺถารา สาธุกาเร ทิเนฺน ‘‘อยํ เม อุปชฺฌาเยน ทินฺนสาสนํ อาโรเจตุํ กาโล’’ติ ภควนฺตํ ปจฺจนฺติเมสุ ชนปเทสุ วินยธรปญฺจเมน คเณน อุปสมฺปทํ อาทิํ กตฺวา (มหาว. ๒๕๙) ปญฺจ วเร ยาจิตฺวา กติปาหํ สตฺถุ สนฺติเกเยว วสิตฺวา ‘‘อุปชฺฌายํ ปสฺสิสฺสามี’’ติ สตฺถารํ อาปุจฺฉิตฺวา เชตวนา นิกฺขมิตฺวา อนุปุเพฺพน อุปชฺฌายสฺส สนฺติกํ อคมาสิฯ</p>


<p>เถโร ปุนทิวเส ตํ อาทาย ปิณฺฑาย จรโนฺต มาตุ อุปาสิกาย เคหทฺวารํ อคมาสิฯ สาปิ ปุตฺตํ ทิสฺวา ตุฎฺฐมานสา วนฺทิตฺวา สกฺกจฺจํ ปริวิสิตฺวา ปุจฺฉิ – ‘‘สจฺจํ กิร ตฺวํ, ตาต, สตฺถารา สทฺธิํ เอกคนฺธกุฎิยํ วสิตฺวา สตฺถุ ธมฺมกถํ กเถสี’’ติฯ ‘‘อุปาสิเก, ตุยฺหํ เกน อิทํ กถิต’’นฺติ? ‘‘ตาต, อิมสฺมิํ เคเห อธิวตฺถา เทวตา มหเนฺตน สเทฺทน สาธุการํ ทตฺวา มยา ‘โก เอโส’ติ วุเตฺต ‘อห’นฺติ วตฺวา เอวญฺจ เอวญฺจ กเถสิฯ ตํ สุตฺวา มยฺหํ เอตทโหสิ – ‘สเจ เม ปุโตฺต สตฺถุ ธมฺมกถํ กเถสิ, มยฺหมฺปิ กเถตุํ สกฺขิสฺสตี’ติฯ อถ นํ อาห – ‘ตาต, ยโต ตยา สตฺถุ สมฺมุขา ธโมฺม กถิโต, มยฺหมฺปิ กเถตุํ สกฺขิสฺสสิ เอวฯ อสุกทิวเส นาม ธมฺมสฺสวนํ กาเรตฺวา ตว ธมฺมํ สุณิสฺสามิ, ตาตา’’’ติฯ โส อธิวาเสสิฯ อุปาสิกา ภิกฺขุสงฺฆสฺส ทานํ ทตฺวา ปูชํ กตฺวา ‘‘ปุตฺตสฺส เม ธมฺมกถํ สุณิสฺสามี’’ติ เอกเมว ทาสิํ เคหรกฺขิกํ ฐเปตฺวา  สพฺพํ ปริชนํ อาทาย อโนฺตนคเร ธมฺมสฺสวนตฺถาย  การิเต มณฺฑเป อลงฺกตธมฺมาสนํ อภิรุยฺห ธมฺมํ เทเสนฺตสฺส ปุตฺตสฺส ธมฺมกถํ โสตุํ อคมาสิฯ</p>


<p>ตสฺมิํ ปน กาเล นวสตา โจรา ตสฺสา อุปาสิกาย เคเห โอตารํ โอโลเกนฺตา วิจรนฺติฯ ตสฺสา ปน เคหํ สตฺตหิ ปากาเรหิ ปริกฺขิตฺตํ สตฺตทฺวารโกฎฺฐกยุตฺตํ, ตตฺถ เตสุ เตสุ ฐาเนสุ จณฺฑสุนเข พนฺธิตฺวา ฐปยิํสุฯ อโนฺตเคเห ฉทนสฺส อุทกปาตฎฺฐาเน ปน ปริขํ ขณิตฺวา ติปุนา ปูรยิํสุฯ ตํ ทิวา อาตเปน วิลีนํ ปกฺกุถิตํ วิย ติฎฺฐติ, รตฺติํ กฐินํ กกฺขฬํ หุตฺวา ติฎฺฐติฯ ตสฺสานนฺตรา มหนฺตานิ อยสงฺฆาฎกานิ นิรนฺตรํ ภูมิยํ โอทหิํสุฯ อิติ อิมญฺจารกฺขํ อุปาสิกาย จ อโนฺตเคเห ฐิตภาวํ ปฎิจฺจ เต โจรา โอกาสํ อลภนฺตา ตํ ทิวสํ ตสฺสา คตภาวํ ญตฺวา อุมงฺคํ ภินฺทิตฺวา ติปุปริขาย  จ อยสงฺฆาฎกานญฺจ เหฎฺฐาภาเคเนว เคหํ ปวิสิตฺวา โจรเชฎฺฐกํ ตสฺสา สนฺติกํ ปหิณิํสุ ‘‘สเจ สา อมฺหากํ อิธ ปวิฎฺฐภาวํ สุตฺวา นิวตฺติตฺวา เคหาภิมุขี อาคจฺฉติ, อสินา นํ ปหริตฺวา มาเรถา’’ติฯ โส คนฺตฺวา ตสฺสา สนฺติเก อฎฺฐาสิฯ</p>


<p>โจราปิ อโนฺตเคเห ทีปํ ชาเลตฺวา กหาปณคพฺภทฺวารํ วิวริํสุฯ สา ทาสี โจเร ทิสฺวา อุปาสิกาย สนฺติกํ คนฺตฺวา, ‘‘อเยฺย, พหู โจรา เคหํ ปวิสิตฺวา กหาปณคพฺภทฺวารํ วิวริํสู’’ติ อาโรเจสิฯ ‘‘โจรา อตฺตนา ทิฎฺฐกหาปเณ หรนฺตุ, อหํ มม ปุตฺตสฺส ธมฺมกถํ สุณามิ, มา เม ธมฺมสฺส อนฺตรายํ กริ, เคหํ คจฺฉา’’ติ ตํ ปหิณิฯ โจราปิ กหาปณคพฺภํ ตุจฺฉํ กตฺวา  รชตคพฺภํ วิวริํสุฯ สา ปุนปิ คนฺตฺวา ตมตฺถํ อาโรเจสิฯ อุปาสิกาปิ ‘‘โจรา อตฺตนา อิจฺฉิตํ หรนฺตุ, มา เม อนฺตรายํ กรี’’ติ ปุน ตํ ปหิณิฯ โจรา รชตคพฺภมฺปิ ตุจฺฉํ กตฺวา สุวณฺณคพฺภํ วิวริํสุฯ สา ปุนปิ คนฺตฺวา อุปาสิกาย ตมตฺถํ อาโรเจสิฯ อถ นํ อุปาสิกา อามเนฺตตฺวา, ‘‘โภติ เช ตฺวํ อเนกวารํ มม สนฺติกํ อาคตา, ‘โจรา ยถารุจิตํ หรนฺตุ, อหํ มม ปุตฺตสฺส ธมฺมกถํ สุณามิ, มา เม อนฺตรายํ กรี’ติ มยา วุตฺตาปิ มม กถํ อนาทิยิตฺวา ปุนปฺปุนํ อาคจฺฉสิเยวฯ สเจ อิทานิ ตฺวํ อาคจฺฉิสฺสสิ, ชานิสฺสามิ เต กตฺตพฺพํ, เคหเมว คจฺฉา’’ติ ปหิณิฯ</p>


<p>โจรเชฎฺฐโก ตสฺสา กถํ สุตฺวา ‘‘เอวรูปาย อิตฺถิยา สนฺตกํ หรนฺตานํ อสนิ ปติตฺวา มตฺถกํ ภิเนฺทยฺยา’’ติ โจรานํ สนฺติกํ คนฺตฺวา ‘‘สีฆํ อุปาสิกาย สนฺตกํ ปฎิปากติกํ กโรถา’’ติ อาหฯ เต กหาปเณหิ กหาปณคพฺภํ, รชตสุวเณฺณหิ รชตสุวณฺณคเพฺภ ปุน ปูรยิํสุฯ ธมฺมตา กิเรสา, ยํ ธโมฺม ธมฺมจารินํ รกฺขติฯ เตเนวาห –</p>


<p>
‘‘ธโมฺม  
หเว รกฺขติ ธมฺมจาริํ,  
  
ธโมฺม สุจิโณฺณ สุขมาวหาติ;  
  
เอสานิสํโส ธเมฺม สุจิเณฺณ,  
  
น ทุคฺคติํ คจฺฉติ ธมฺมจารี’’ติฯ (เถรคา. ๓๐๓; ชา. ๑.๑๐.๑๐๒);  
</p>
  
<p>โจราปิ คนฺตฺวา ธมฺมสฺสวนฎฺฐาเน อฎฺฐํสุฯ เถโรปิ ธมฺมํ กเถตฺวา วิภาตาย รตฺติยา อาสนา โอตริฯ ตสฺมิํ ขเณ โจรเชฎฺฐโก อุปาสิกาย  ปาทมูเล นิปชฺชิตฺวา ‘‘ขมาหิ เม, อเยฺย’’ติ อาหฯ ‘‘กิํ อิทํ, ตาตา’’ติ? ‘‘อหญฺหิ ตุเมฺหสุ  อาฆาตํ กตฺวา ตุเมฺห มาเรตุกาโม อฎฺฐาสิ’’นฺติฯ ‘‘เตน หิ เต, ตาต, ขมามี’’ติฯ เสสโจราปิ ตเถว วตฺวา, ‘‘ตาตา, ขมามี’’ติ วุเตฺต อาหํสุ – ‘‘อเยฺย, สเจ โน ขมถ, ปุตฺตสฺส โว สนฺติเก อมฺหากํ ปพฺพชฺชํ ทาเปถา’’ติฯ สา ปุตฺตํ วนฺทิตฺวา อาห – ‘‘ตาต, อิเม โจรา มม คุเณสุ ตุมฺหากญฺจ ธมฺมกถาย ปสนฺนา ปพฺพชฺชํ ยาจนฺติ, ปพฺพาเชถ เน’’ติฯ เถโร ‘‘สาธู’’ติ วตฺวา เตหิ นิวตฺถวตฺถานํ ทสานิ ฉินฺทาเปตฺวา ตมฺพมตฺติกาย รชาเปตฺวา เต ปพฺพาเชตฺวา สีเลสุ ปติฎฺฐาเปสิฯ อุปสมฺปนฺนกาเล จ เนสํ เอเกกสฺส วิสุํ วิสุํ กมฺมฎฺฐานมทาสิฯ เต นวสตา ภิกฺขู วิสุํ วิสุํ นวสตกมฺมฎฺฐานานิ คเหตฺวา เอกํ ปพฺพตํ อภิรุยฺห ตสฺส ตสฺส รุกฺขสฺส ฉายาย นิสีทิตฺวา สมณธมฺมํ กริํสุฯ</p>


<p>สตฺถา วีสโยชนสตมตฺถเก เชตวนมหาวิหาเร นิสิโนฺนว เต ภิกฺขู โอโลเกตฺวา เตสํ จริยวเสน ธมฺมเทสนํ ววตฺถาเปตฺวา โอภาสํ ผริตฺวา สมฺมุเข นิสีทิตฺวา กเถโนฺต วิย อิมา คาถา อภาสิ –</p>


<ol>
<li>
‘‘เมตฺตาวิหารี โย ภิกฺขุ, ปสโนฺน พุทฺธสาสเน;  
  
อธิคเจฺฉ ปทํ สนฺตํ, สงฺขารูปสมํ สุขํฯ  
</li>
  
<li>
‘‘สิญฺจ ภิกฺขุ อิมํ นาวํ, สิตฺตา เต ลหุเมสฺสติ;  
  
เฉตฺวา ราคญฺจ โทสญฺจ, ตโต นิพฺพานเมหิสิฯ  
</li>
  
<li>
‘‘ปญฺจ ฉิเนฺท ปญฺจ ชเห, ปญฺจ จุตฺตริ ภาวเย;  
  
ปญฺจสงฺคาติโค ภิกฺขุ, โอฆติโณฺณติ วุจฺจติฯ  
</li>
  
<li>
‘‘ฌาย  
  
ภิกฺขุ มา ปมาโท,  
  
มา เต กามคุเณ รเมสฺสุ จิตฺตํ;  
  
มา โลหคุฬํ คิลี ปมโตฺต,  
  
มา กนฺที ทุกฺขมิทนฺติ ทยฺหมาโนฯ  
</li>
  
<li>
‘‘นตฺถิ  
ฌานํ อปญฺญสฺส, ปญฺญา นตฺถิ อฌายโต;  
  
ยมฺหิ ฌานญฺจ ปญฺญา จ, ส เว นิพฺพานสนฺติเกฯ  
</li>
  
<li>
‘‘สุญฺญาคารํ ปวิฎฺฐสฺส, สนฺตจิตฺตสฺส ภิกฺขุโน;  
  
อมานุสี รตี โหติ, สมฺมา ธมฺมํ วิปสฺสโตฯ  
</li>
  
<li>
‘‘ยโต ยโต สมฺมสติ, ขนฺธานํ อุทยพฺพยํ;  
  
ลภตี ปีติปาโมชฺชํ, อมตํ ตํ วิชานตํฯ  
</li>
  
<li>
‘‘ตตฺรายมาทิ ภวติ, อิธ ปญฺญสฺส ภิกฺขุโน;  
  
อินฺทฺริยคุตฺติ สนฺตุฎฺฐิ, ปาติโมเกฺข จ สํวโรฯ  
</li>
  
<li>
‘‘มิเตฺต ภชสฺสุ กลฺยาเณ, สุทฺธาชีเว อตนฺทิเต;  
  
ปฎิสนฺถารวุตฺยสฺส, อาจารกุสโล สิยา;  
  
ตโต ปาโมชฺชพหุโล, ทุกฺขสฺสนฺตํ กริสฺสตี’’ติฯ  
</li>
  
<p>ตตฺถ  ติ เมตฺตากมฺมฎฺฐาเน กมฺมํ กโรโนฺตปิ เมตฺตาวเสน ติกจตุกฺกชฺฌาเน นิพฺพเตฺตตฺวา ฐิโตปิ เมตฺตาวิหารีเยว นามฯ ติ โย ปน พุทฺธสาสเน ปสโนฺน โหติ, ปสาทํ โรเจติเยวาติ อโตฺถฯ นฺติ นิพฺพานเสฺสตํ นามํฯ เอวรูโป หิ ภิกฺขุ สนฺตํ โกฎฺฐาสํ สพฺพสงฺขารานํ อุปสนฺตตาย สงฺขารูปสมํ, ปรมสุขตาย สุขนฺติ ลทฺธนามํ นิพฺพานํ อธิคจฺฉติ, วินฺทติเยวาติ อโตฺถฯ
</ol></p>


<p>นฺติ ภิกฺขุ อิมํ อตฺตภาวสงฺขาตํ นาวํ มิจฺฉาวิตโกฺกทกํ ฉเฑฺฑโนฺต สิญฺจฯ ติ ยถา หิ มหาสมุเทฺท อุทกเสฺสว ภริตา นาวา ฉิทฺทานิ  ปิทหิตฺวา อุทกสฺส สิตฺตตาย สิตฺตา สลฺลหุกา หุตฺวา มหาสมุเทฺท อโนสีทิตฺวา สีฆํ สุปฎฺฎนํ คจฺฉติ, เอวํ ตวาปิ อยํ มิจฺฉาวิตโกฺกทกภริตา อตฺตภาวนาวา จกฺขุทฺวาราทิฉิทฺทานิ สํวเรน ปิทหิตฺวา อุปฺปนฺนสฺส มิจฺฉาวิตโกฺกทกสฺส สิตฺตตาย สิตฺตา สลฺลหุกา สํสารวเฎฺฎ อโนสีทิตฺวา สีฆํ นิพฺพานํ คมิสฺสติฯ ติ ราคโทสพนฺธนานิ ฉินฺทฯ เอตานิ หิ ฉินฺทิตฺวา อรหตฺตปฺปโตฺต ตโต อปรภาเค อนุปาทิเสสนิพฺพานเมว เอหิสิ, คมิสฺสสีติ อโตฺถฯ</p>


<p>  ติ  เหฎฺฐาอปายสมฺปาปกานิ ปโญฺจรมฺภาคิยสํโยชนานิ ปาเท พทฺธรชฺชุํ ปุริโส สเตฺถน วิย เหฎฺฐามคฺคตฺตเยน ฉิเนฺทยฺยฯ ติ อุปริเทวโลกสมฺปาปกานิ ปญฺจุทฺธมฺภาคิยสํโยชนานิ ปุริโส คีวาย พทฺธรชฺชุกํ วิย อรหตฺตมเคฺคน ชเหยฺย ปชเหยฺย, ฉิเนฺทยฺยาติ อโตฺถฯ ติ อุทฺธมฺภาคิยสํโยชนานํ ปหานตฺถาย สทฺธาทีนิ ปญฺจินฺทฺริยานิ อุตฺตริ ภาเวยฺยฯ ติ เอวํ สเนฺต ปญฺจนฺนํ ราคโทสโมหมานทิฎฺฐิสงฺคานํ อติกฺกมเนน ปญฺจสงฺคาติโค ภิกฺขุ  จตฺตาโร โอเฆ ติโณฺณเยวาติ วุจฺจตีติ อโตฺถฯ</p>


<p>ติ ภิกฺขุ ตฺวํ ทฺวินฺนํ ฌานานํ วเสน ฌาย เจว, กายกมฺมาทีสุ จ อปฺปมตฺตวิหาริตาย มา ปมชฺชิฯ ติ ปญฺจวิเธ จ กามคุเณ เต จิตฺตํ มา รเมสฺสุฯ นฺติ สติโวสฺสคฺคลกฺขเณน หิ ปมาเทน ปมตฺตา นิรเย ตตฺตํ โลหคุฬํ คิลนฺติ, เตน ตํ วทามิ ‘‘มา ปมโตฺต หุตฺวา โลหคุฬํ คิลิ, มา นิรเย ฑยฺหมาโน ‘ทุกฺขมิท’นฺติ กนฺที’’ติ อโตฺถฯ</p>


<p>นฺติ ฌานุปฺปาทิกาย วายามปญฺญาย อปญฺญสฺส ฌานํ นาม นตฺถิฯ ติ  อฌายนฺตสฺส ‘‘สมาหิโต ภิกฺขุ ยถาภูตํ ชานาติ ปสฺสตี’’ติ วุตฺตลกฺขณา ปญฺญา นตฺถิฯ ติ ยมฺหิ ปุคฺคเล อิทํ อุภยมฺปิ อตฺถิ, โส นิพฺพานสฺส สนฺติเก ฐิโตเยวาติ อโตฺถฯ</p>


<p>ติ กิสฺมิญฺจิเทว วิวิโตฺตกาเส กมฺมฎฺฐานํ อวิชหิตฺวา กมฺมฎฺฐานมนสิกาเรน นิสินฺนสฺสฯ ติ นิพฺพุตจิตฺตสฺสฯ ติ เหตุนา การเณน ธมฺมํ วิปสฺสนฺตสฺส วิปสฺสนาสงฺขาตา อมานุสี รติ อฎฺฐสมาปตฺติสงฺขาตา ทิพฺพาปิ รติ โหติ อุปฺปชฺชตีติ อโตฺถฯ</p>


<p>  ติ อฎฺฐติํสาย อารมฺมเณสุ กมฺมํ กโรโนฺต เยน เยนากาเรน, ปุเรภตฺตาทีสุ วา กาเลสุ ยสฺมิํ ยสฺมิํ อตฺตนา อภิรุจิเต กาเล, อภิรุจิเต วา กมฺมฎฺฐาเน กมฺมํ กโรโนฺต สมฺมสติฯ นฺติ ปญฺจนฺนํ ขนฺธานํ ปญฺจวีสติยา ลกฺขเณหิ อุทยํ , ปญฺจวีสติยา เอว จ ลกฺขเณหิ วยํฯ นฺติ เอวํ ขนฺธานํ อุทยพฺพยํ สมฺมสโนฺต ธมฺมปีติํ ธมฺมปาโมชฺชญฺจ ลภติฯ นฺติ ตํ สปฺปจฺจเย นามรูเป ปากเฎ หุตฺวา อุปฎฺฐหเนฺต อุปฺปนฺนํ ปีติปาโมชฺชํ อมตนิพฺพานสมฺปาปกตฺตา  วิชานตํ ปณฺฑิตานํ อมตเมวาติ อโตฺถฯ</p>


<p>ติ ตตฺร อยํ อาทิ, อิทํ ปุพฺพฎฺฐานํ โหติฯ ติ อิมสฺมิํ สาสเน ปณฺฑิตภิกฺขุโนฯ อิทานิ ‘‘ตํ อาที’’ติ วุตฺตํ ปุพฺพฎฺฐานํ ทเสฺสโนฺต ติอาทิมาหฯ จตุปาริสุทฺธิสีลญฺหิ ปุพฺพฎฺฐานํ นามฯ ตตฺถ ติ อินฺทฺริยสํวโรฯ ติ จตุปจฺจยสโนฺตโสฯ เตน อาชีวปาริสุทฺธิ เจว ปจฺจยสนฺนิสฺสิตญฺจ สีลํ กถิตํฯ ติ ปาติโมกฺขสงฺขาเต เชฎฺฐกสีเล ปริปูรการิตา กถิตาฯ</p>


<p>ติ วิสฺสฎฺฐกมฺมเนฺต อปติรูปสหาเย วเชฺชตฺวา สาธุชีวิตาย สุทฺธาชีเว ชงฺฆพลํ นิสฺสาย ชีวิกกปฺปนาย อกุสีเต อตนฺทิเต กลฺยาณมิเตฺต ภชสฺสุ, เสวสฺสูติ อโตฺถฯ ติ อามิสปฎิสนฺถาเรน จ ธมฺมปฎิสนฺถาเรน จ สมฺปนฺนวุตฺติตาย ปฎิสนฺถารวุตฺติ อสฺส, ปฎิสนฺถารสฺส การกา ภเวยฺยาติ อโตฺถฯ ติ สีลมฺปิ อาจาโร, วตฺตปฎิวตฺตมฺปิ อาจาโรฯ ตตฺถ กุสโล สิยา, เฉโก ภเวยฺยาติ อโตฺถฯ ติ ตโต ปฎิสนฺถารวุตฺติโต จ อาจารโกสลฺลโต จ อุปฺปเนฺนน ธมฺมปาโมเชฺชน ปาโมชฺชพหุโล หุตฺวา ตํ สกลสฺสาปิ วฎฺฎทุกฺขสฺส อนฺตํ กริสฺสตีติ อโตฺถฯ</p>


<p>เอวํ สตฺถารา เทสิตาสุ อิมาสุ คาถาสุ เอกเมกิสฺสาย คาถาย ปริโยสาเน เอกเมกํ ภิกฺขุสตํ นิสินฺนนิสินฺนฎฺฐาเนเยว สห ปฎิสมฺภิทาหิ อรหตฺตํ ปตฺวา เวหาสํ อพฺภุคฺคนฺตฺวา สเพฺพปิ เต ภิกฺขู อากาเสเนว วีสโยชนสติกํ  กนฺตารํ อติกฺกมิตฺวา ตถาคตสฺส สุวณฺณวณฺณํ สรีรํ วเณฺณนฺตา โถเมนฺตา ปาเท วนฺทิํสูติฯ</p>

</p>


<h3>๘. ปญฺจสตภิกฺขุวตฺถุ</h3>
<p>   ติ อิมํ ธมฺมเทสนํ สตฺถา เชตวเน วิหรโนฺต ปญฺจสเต ภิกฺขู อารพฺภ กเถสิฯ</p>


<p>เต กิร สตฺถุ สนฺติเก กมฺมฎฺฐานํ คเหตฺวา อรเญฺญ สมณธมฺมํ กโรนฺตา ปาโตว ปุปฺผิตานิ วสฺสิกปุปฺผานิ สายํ วณฺฎโต มุจฺจนฺตานิ ทิสฺวา ‘‘ปุปฺผานํ วเณฺฎหิ มุจฺจนโต มยํ ปฐมตรํ ราคาทีหิ มุจฺจิสฺสามา’’ติ วายมิํสุฯ สตฺถา เต ภิกฺขู โอโลเกตฺวา, ‘‘ภิกฺขเว, ภิกฺขุนา นาม วณฺฎโต มุจฺจนปุเปฺผน วิย ทุกฺขโต มุจฺจิตุํ วายมิตพฺพเมวา’’ติ วตฺวา คนฺธกุฎิยํ นิสิโนฺนว อาโลกํ ผริตฺวา อิมํ คาถมาห –</p>


<ol>
<li>
‘‘วสฺสิกา วิย ปุปฺผานิ, มทฺทวานิ ปมุญฺจติ;  
  
เอวํ ราคญฺจ โทสญฺจ, วิปฺปมุเญฺจถ ภิกฺขโว’’ติฯ  
</li>
  
<p>ตตฺถ ติ สุมนาฯ ติ มิลาตานิฯ อิทํ วุตฺตํ โหติ – ยถา วสฺสิกา หิโยฺย ปุปฺผิตปุปฺผานิ  ปุนทิวเส ปุราณภูตานิ มุญฺจติ, วณฺฎโต วิสฺสเชฺชติ, เอวํ ตุเมฺหปิ ราคาทโย โทเส วิปฺปมุเญฺจถาติฯ
</ol></p>


<p>เทสนาวสาเน สเพฺพปิ เต ภิกฺขู อรหเตฺต ปติฎฺฐหิํสูติฯ</p>

</p>


<h3>๙. สนฺตกายเตฺถรวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต สนฺตกายเตฺถรํ นาม อารพฺภ กเถสิฯ</p>


<p>ตสฺส กิร หตฺถปาทกุกฺกุจฺจํ นาม นาโหสิ, กายวิชมฺภนรหิโต สนฺตอตฺตภาโวว อโหสิฯ โส กิร สีหโยนิโต อาคโต เถโรฯ สีหา กิร เอกทิวสํ โคจรํ คเหตฺวา รชตสุวณฺณมณิปวาฬคุหานํ อญฺญตรํ ปวิสิตฺวา มโนสิลาตเล หริตาลจุเณฺณสุ สตฺตาหํ นิปชฺชิตฺวา  สตฺตเม ทิวเส อุฎฺฐาย นิปนฺนฎฺฐานํ โอโลเกตฺวา สเจ นงฺคุฎฺฐสฺส วา กณฺณานํ วา หตฺถปาทานํ วา จลิตตฺตา มโนสิลาหริตาลจุณฺณานํ วิปฺปกิณฺณตํ ปสฺสนฺติ, ‘‘น เต อิทํ ชาติยา วา โคตฺตสฺส วา ปติรูป’’นฺติ  ปุน สตฺตาหํ นิราหารา นิปชฺชนฺติ, จุณฺณานํ ปน วิปฺปกิณฺณภาเว อสติ ‘‘อิทํ  เต ชาติโคตฺตานํ อนุจฺฉวิก’’นฺติ อาสยา นิกฺขมิตฺวา วิชมฺภิตฺวา ทิสา อนุวิโลเกตฺวา ติกฺขตฺตุํ สีหนาทํ นทิตฺวา โคจราย ปกฺกมนฺติฯ เอวรูปาย สีหโยนิยา อาคโต อยํ ภิกฺขุฯ ตสฺส กายสมาจารํ ทิสฺวา ภิกฺขู สตฺถุ อาโรเจสุํ – ‘‘น โน, ภเนฺต, สนฺตกายเตฺถรสทิโส ภิกฺขุ ทิฎฺฐปุโพฺพฯ อิมสฺส หิ นิสินฺนฎฺฐาเน หตฺถจลนํ วา ปาทจลนํ วา กายวิชมฺภิตา วา นตฺถี’’ติฯ ตํ สุตฺวา สตฺถา, ‘‘ภิกฺขเว, ภิกฺขุนา นาม สนฺตกายเตฺถเรน วิย กายาทีหิ อุปสเนฺตเนว ภวิตพฺพ’’นฺติ วตฺวา อิมํ คาถมาห –</p>


<ol>
<li>
‘‘สนฺตกาโย สนฺตวาโจ, สนฺตวา สุสมาหิโต;  
  
วนฺตโลกามิโส ภิกฺขุ, อุปสโนฺตติ วุจฺจตี’’ติฯ  
</li>
  
<p>ตตฺถ ติ ปาณาติปาตาทีนํ อภาเวน สนฺตกาโย, มุสาวาทาทีนํ อภาเวน  อภิชฺฌาทีนํ อภาเวน  กายาทีนํ ติณฺณมฺปิ สุฎฺฐุ สมาหิตตฺตา  จตูหิ มเคฺคหิ โลกามิสสฺส วนฺตตาย  ภิกฺขุ อพฺภนฺตเร ราคาทีนํ อุปสนฺตตาย ติ วุจฺจตีติ อโตฺถฯ
</ol></p>


<p>เทสนาวสาเน โส เถโร อรหเตฺต ปติฎฺฐหิ, สมฺปตฺตานมฺปิ สาตฺถิกา ธมฺมเทสนา อโหสีติฯ</p>

</p>


<h3>๑๐. นงฺคลกุลเตฺถรวตฺถุ</h3>
<p>  นฺติ อิมํ ธมฺมเทสนํ สตฺถา เชตวเน วิหรโนฺต นงฺคลกุลเตฺถรํ อารพฺภ กเถสิฯ</p>


<p>เอโก กิร ทุคฺคตมนุโสฺส ปเรสํ ภติํ กตฺวา ชีวติ, ตํ เอโก ภิกฺขุ ปิโลติกขณฺฑนิวตฺถํ นงฺคลํ อุกฺขิปิตฺวา คจฺฉนฺตํ ทิสฺวา เอวมาห – ‘‘กิํ ปน เต เอวํ ชีวนโต ปพฺพชิตุํ น วร’’นฺติฯ โก มํ, ภเนฺต, เอวํ ชีวนฺตํ ปพฺพาเชสฺสตีติ? สเจ ปพฺพชิสฺสสิ , อหํ ตํ ปพฺพาเชสฺสามีติฯ สาธุ ภเนฺต , สเจ มํ ปพฺพาเชสฺสถ, ปพฺพชิสฺสามีติฯ อถ นํ โส เถโร เชตวนํ เนตฺวา สหเตฺถน, นฺหาเปตฺวา มาฬเก ฐเปตฺวา ปพฺพาเชตฺวา นิวตฺถปิโลติกขเณฺฑน สทฺธิํ นงฺคลํ มาฬกสีมายเมว รุกฺขสาขายํ ฐปาเปสิฯ โส อุปสมฺปนฺนกาเลปิ เตฺวว ปญฺญายิฯ โส พุทฺธานํ อุปฺปนฺนลาภสกฺการํ นิสฺสาย ชีวโนฺต อุกฺกณฺฐิตฺวา อุกฺกณฺฐิตํ วิโนเทตุํ อสโกฺกโนฺต ‘‘น ทานิ สทฺธาเทยฺยานิ กาสายานิ ปริทหิตฺวา คมิสฺสามี’’ติ ตํ รุกฺขมูลํ คนฺตฺวา อตฺตนาว อตฺตานํ โอวทิ – ‘‘อหิริก, นิลฺลชฺช, อิทํ นิวาเสตฺวา วิพฺภมิตฺวา ภติํ กตฺวา ชีวิตุกาโม ชาโต’’ติฯ ตเสฺสวํ อตฺตานํ โอวทนฺตเสฺสว จิตฺตํ ตนุกภาวํ คตํฯ โส นิวตฺติตฺวา ปุน กติปาหจฺจเยน  อุกฺกณฺฐิตฺวา ตเถว อตฺตานํ โอวทิ, ปุนสฺส จิตฺตํ นิวตฺติฯ โส อิมินาว นีหาเรน อุกฺกณฺฐิตอุกฺกณฺฐิตกาเล ตตฺถ คนฺตฺวา อตฺตานํ โอวทิฯ อถ นํ ภิกฺขู ตตฺถ อภิณฺหํ คจฺฉนฺตํ ทิสฺวา, ‘‘อาวุโส, นงฺคลเตฺถร กสฺมา เอตฺถ คจฺฉสี’’ติ ปุจฺฉิํสุฯ โส ‘‘อาจริยสฺส สนฺติกํ คจฺฉามิ, ภเนฺต’’ติ วตฺวา กติปาเหเนว อรหตฺตํ ปาปุณิฯ</p>


<p>ภิกฺขู เตน สทฺธิํ เกฬิํ กโรนฺตา อาหํสุ – ‘‘อาวุโส นงฺคลเตฺถร, ตว วิจรณมโคฺค อวฬโญฺช วิย ชาโต, อาจริยสฺส สนฺติกํ น คจฺฉสิ มเญฺญ’’ติฯ อาม, ภเนฺต, มยํ สํสเคฺค สติ อคมิมฺหา, อิทานิ ปน โส สํสโคฺค ฉิโนฺน, เตน น คจฺฉามาติฯ ตํ สุตฺวา ภิกฺขู ‘‘เอส อภูตํ วตฺวา อญฺญํ พฺยากโรตี’’ติ สตฺถุ ตมตฺถํ อาโรเจสุํฯ สตฺถา ‘‘อาม, ภิกฺขเว, มม ปุโตฺต อตฺตนาว อตฺตานํ โจเทตฺวา ปพฺพชิตกิจฺจสฺส มตฺถกํ ปโตฺต’’ติ วตฺวา ธมฺมํ เทเสโนฺต อิมา คาถา อภาสิ –</p>


<ol>
<li>
‘‘อตฺตนา โจทยตฺตานํ, ปฎิมํเสถ อตฺตนา;  
  
โส อตฺตคุโตฺต สติมา, สุขํ ภิกฺขุ วิหาหิสิฯ  
</li>
  
<li>
‘‘อตฺตา หิ อตฺตโน นาโถ, โก หิ นาโถ ปโร สิยา;  
  
อตฺตา หิ อตฺตโน คติ;  
  
ตสฺมา สํยมมตฺตานํ, อสฺสํ ภทฺรํว วาณิโช’’ติฯ  
</li>
  
<p>ตตฺถ   นฺติ อตฺตนาว อตฺตานํ โจทย สารยฯ ติ อตฺตนาว อตฺตานํ ปริวีมํสถฯ ติ โส ตฺวํ, ภิกฺขุ, เอวํ สเนฺต อตฺตนาว คุตฺตตาย  อุปฎฺฐิตสติตาย  หุตฺวา สพฺพิริยาปเถสุ สุขํ วิหริสฺสสีติ อโตฺถฯ
</ol></p>


<p>ติ  อวสฺสโย ปติฎฺฐาฯ ติ ยสฺมา ปรสฺส อตฺตภาเว ปติฎฺฐาย กุสลํ วา กตฺวา สคฺคปรายเณน มคฺคํ วา ภาเวตฺวา สจฺฉิกตผเลน ภวิตุํ น สกฺกา, ตสฺมา โก หิ นาม ปโร นาโถ ภเวยฺยาติ อโตฺถฯ ติ ยสฺมา อตฺตาว อตฺตโน คติ ปติฎฺฐา สรณํ, ตสฺมา ยถา ภทฺรํ อสฺสาชานียํ นิสฺสาย ลาภํ ปตฺถยโนฺต วาณิโช ตสฺส วิสมฎฺฐานจารํ ปจฺฉินฺทิตฺวา ทิวสสฺส ติกฺขตฺตุํ นหาเปโนฺต โภเชโนฺต สํยเมติ ปฎิชคฺคติ, เอวํ ตฺวมฺปิ อนุปฺปนฺนสฺส อกุสลสฺส อุปฺปาทํ นิวาเรโนฺต สติสโมฺมเสน อุปฺปนฺนํ อกุสลํ ปชหโนฺต อตฺตานํ สํยม โคปย, เอวํ สเนฺต ปฐมชฺฌานํ อาทิํ กตฺวา โลกิยโลกุตฺตรวิเสสํ อธิคมิสฺสสีติ อโตฺถฯ</p>


<p>เทสนาวสาเน พหู โสตาปตฺติผลาทีนิ ปาปุณิํสูติฯ</p>

</p>


<h3>๑๑. วกฺกลิเตฺถรวตฺถุ</h3>
<p>ติ อิมํ ธมฺมเทสนํ สตฺถา เวฬุวเน วิหรโนฺต วกฺกลิเตฺถรํ อารพฺภ กเถสิฯ</p>


<p>โส  กิรายสฺมา สาวตฺถิยํ พฺราหฺมณกุเล นิพฺพตฺติตฺวา วยปฺปโตฺต ปิณฺฑาย ปวิฎฺฐํ ตถาคตํ ทิสฺวา สตฺถุ สรีรสมฺปตฺติํ โอโลเกตฺวา สรีรสมฺปตฺติทสฺสเนน อติโตฺต ‘‘เอวาหํ นิจฺจกาลํ ตถาคตํ ทฎฺฐุํ ลภิสฺสามี’’ติ สตฺถุ สนฺติเก ปพฺพชิตฺวา ยตฺถ ฐิเตน สกฺกา ทสพลํ ปสฺสิตุํ, ตตฺถ ฐิโต สชฺฌายกมฺมฎฺฐานมนสิการาทีนิ ปหาย สตฺถารํ โอโลเกโนฺตว วิจรติฯ สตฺถา ตสฺส ญาณปริปากํ อาคเมโนฺต กิญฺจิ อวตฺวา ‘‘อิทานิสฺส ญาณํ ปริปากํ คต’’นฺติ ญตฺวา ‘‘กิํ เต, วกฺกลิ, อิมินา  ปูติกาเยน ทิเฎฺฐน, โย โข, วกฺกลิ, ธมฺมํ ปสฺสติ, โส มํ ปสฺสติฯ โย มํ ปสฺสติ, โส ธมฺมํ ปสฺสตี’’ติ (สํ. นิ. ๓.๘๗) วตฺวา โอวทิฯ โส เอวํ โอวทิโตปิ สตฺถุ ทสฺสนํ ปหาย เนว อญฺญตฺถ คนฺตุํ สโกฺกติฯ อถ นํ สตฺถา ‘‘นายํ ภิกฺขุ สํเวคํ อลภิตฺวา พุชฺฌิสฺสตี’’ติ อุปกฎฺฐาย วสฺสูปนายิกาย ราชคหํ คนฺตฺวา วสฺสูปนายิกทิวเส ‘‘อเปหิ, วกฺกลิ, อเปหิ, วกฺกลี’’ติ ปณาเมสิฯ โส ‘‘น มํ สตฺถา อาลปตี’’ติ เตมาสํ สตฺถุ สมฺมุเข ฐาตุํ อสโกฺกโนฺต ‘‘กิํ มยฺหํ ชีวิเตน, ปพฺพตา อตฺตานํ ปาเตสฺสามี’’ติ คิชฺฌกูฎํ อภิรุหิฯ</p>


<p>สตฺถา ตสฺส กิลมนภาวํ ญตฺวา ‘‘อยํ ภิกฺขุ มม สนฺติกา อสฺสาสํ อลภโนฺต มคฺคผลานํ  อุปนิสฺสยํ นาเสยฺยา’’ติ อตฺตานํ ทเสฺสตุํ โอภาสํ มุญฺจิฯ อถสฺส สตฺถุ ทิฎฺฐกาลโต ปฎฺฐาย ตาวมหโนฺตปิ โสโก ปหียิฯ สตฺถา สุกฺขตฬากํ โอเฆน ปูเรโนฺต วิย เถรสฺส พลวปีติปาโมชฺชํ อุปฺปาเทตุํ อิมํ คาถมาห –</p>


<ol>
<li>
‘‘ปาโมชฺชพหุโล  
ภิกฺขุ, ปสโนฺน พุทฺธสาสเน;  
  
อธิคเจฺฉ ปทํ สนฺตํ, สงฺขารูปสมํ สุข’’นฺติฯ  
</li>
  
<p>ตสฺสโตฺถ – ปกติยาปิ ปาโมชฺชพหุโล ภิกฺขุ พุทฺธสาสเน ปสาทํ โรเจติ, โส เอวํ ปสโนฺน พุทฺธสาสเน สนฺตํ ปทํ สงฺขารูปสมํ สุขนฺติ ลทฺธนามํ นิพฺพานํ อธิคเจฺฉยฺยาติฯ อิมญฺจ ปน คาถํ วตฺวา สตฺถา วกฺกลิเตฺถรสฺส หตฺถํ ปสาเรตฺวา –
</ol></p>


<p>
‘‘เอหิ วกฺกลิ มา ภายิ, โอโลเกหิ ตถาคตํ;  
  
อหํ ตํ อุทฺธริสฺสามิ, ปเงฺก สนฺนํว กุญฺชรํฯ  
</p>
  
<p>
‘‘เอหิ วกฺกลิ มา ภายิ, โอโลเกหิ ตถาคตํ;  
  
อหํ ตํ โมจยิสฺสามิ, ราหุคฺคหํว สูริยํฯ  
</p>
  
<p>
‘‘เอหิ วกฺกลิ มา ภายิ, โอโลเกหิ ตถาคตํ;  
  
อหํ ตํ โมจยิสฺสามิ, ราหุคฺคหํว จนฺทิม’’นฺติฯ –  
</p>
  
<p>อิมา คาถา อภาสิฯ โส ‘‘ทสพโล เม ทิโฎฺฐ, เอหีติ จ อวฺหานมฺปิ ลทฺธ’’นฺติ พลวปีติํ อุปฺปาเทตฺวา ‘‘กุโต นุ โข คนฺตพฺพ’’นฺติ คมนมคฺคํ อปสฺสโนฺต ทสพลสฺส สมฺมุเข อากาเส อุปฺปติตฺวา ปฐมปาเท ปพฺพเต  ฐิเตเยว สตฺถารา วุตฺตคาถา อาวเชฺชโนฺต อากาเสเยว ปีติํ วิกฺขเมฺภตฺวา สห ปฎิสมฺภิทาหิ อรหตฺตํ ปตฺวา ตถาคตํ วนฺทมาโนว โอตริตฺวา สตฺถุ สนฺติเก อฎฺฐาสิฯ อถ นํ สตฺถา อปรภาเค สทฺธาธิมุตฺตานํ อคฺคฎฺฐาเน ฐเปสีติฯ</p>

</p>


<h3>๑๒. สุมนสามเณรวตฺถุ</h3>
<p>   ติ อิมํ ธมฺมเทสนํ สตฺถา ปุพฺพาราเม วิหรโนฺต สุมนสามเณรํ อารพฺภ กเถสิฯ ตตฺรายํ อนุปุพฺพี กถา –</p>


<p>ปทุมุตฺตรพุทฺธกาลสฺมิญฺหิ เอโก กุลปุโตฺต สตฺถารา จตุปริสมเชฺฌ เอกํ ภิกฺขุํ ทิพฺพจกฺขุกานํ อคฺคฎฺฐาเน ฐเปนฺตํ ทิสฺวา ตํ สมฺปตฺติํ ปตฺถยมาโน สตฺถารํ นิมเนฺตตฺวา สตฺตาหํ พุทฺธปฺปมุขสฺส ภิกฺขุสงฺฆสฺส มหาทานํ ทตฺวา, ‘‘ภเนฺต, อหมฺปิ อนาคเต เอกสฺส พุทฺธสฺส สาสเน ทิพฺพจกฺขุกานํ อโคฺค ภเวยฺย’’นฺติ ปตฺถนํ ฐเปสิฯ สตฺถา กปฺปสตสหสฺสํ โอโลเกโนฺต ตสฺส ปตฺถนาย สมิชฺฌนภาวํ วิทิตฺวา ‘‘อิโต กปฺปสตสหสฺสมตฺถเก โคตมพุทฺธสาสเน ทิพฺพจกฺขุกานํ อโคฺค อนุรุโทฺธ นาม ภวิสฺสสี’’ติ พฺยากาสิฯ โส ตํ พฺยากรณํ สุตฺวา เสฺว ปตฺตพฺพํ วิย ตํ สมฺปตฺติํ มญฺญมาโน ปรินิพฺพุเต สตฺถริ ภิกฺขู ทิพฺพจกฺขุปริกมฺมํ ปุจฺฉิตฺวา สตฺตโยชนิกํ กญฺจนถูปํ ปริกฺขิปิตฺวา อเนกานิ ทีปรุกฺขสหสฺสานิ กาเรตฺวา ทีปปูชํ กตฺวา ตโต จุโต เทวโลเก นิพฺพตฺติตฺวา เทวมนุเสฺสสุ กปฺปสตสหสฺสานิ สํสริตฺวา อิมสฺมิํ กเปฺป พาราณสิยํ ทลิทฺทกุเล นิพฺพโตฺต สุมนเสฎฺฐิํ นิสฺสาย ตสฺส ติณหารโก หุตฺวา ชีวิกํ กเปฺปสิฯ ติสฺส นามํ อโหสิฯ สุมนเสฎฺฐีปิ ตสฺมิํ นคเร นิจฺจกาลํ มหาทานํ เทติฯ</p>


<p>อเถกทิวสํ อุปริโฎฺฐ นาม ปเจฺจกพุโทฺธ คนฺธมาทเน นิโรธสมาปตฺติโต  วุฎฺฐาย ‘‘กสฺส นุ โข อชฺช อนุคฺคหํ กริสฺสามี’’ติ จิเนฺตตฺวา ‘‘อชฺช มยา อนฺนภารสฺส อนุคฺคหํ กาตุํ วฎฺฎติ, อิทานิ จ โส อฎวิโต ติณํ อาทาย เคหํ อาคมิสฺสตี’’ติ ญตฺวา ปตฺตจีวรมาทาย อิทฺธิยา คนฺตฺวา อนฺนภารสฺส สมฺมุเข ปจฺจุฎฺฐาสิฯ อนฺนภาโร ตํ ตุจฺฉปตฺตหตฺถํ ทิสฺวา ‘‘อปิ , ภเนฺต, ภิกฺขํ ลภิตฺถา’’ติ ปุจฺฉิตฺวา ‘‘ลภิสฺสาม มหาปุญฺญา’’ติ วุเตฺต ‘‘เตน หิ, ภเนฺต, โถกํ อาคเมถา’’ติ ติณกาชํ ฉเฑฺฑตฺวา เวเคน เคหํ คนฺตฺวา, ‘‘ภเทฺท, มยฺหํ ฐปิตภาคภตฺตํ อตฺถิ, นตฺถี’’ติ ภริยํ ปุจฺฉิตฺวา ‘‘อตฺถิ, สามี’’ติ วุเตฺต เวเคน ปจฺจาคนฺตฺวา ปเจฺจกพุทฺธสฺส ปตฺตํ อาทาย ‘‘มยฺหํ ทาตุกามตาย สติ เทยฺยธโมฺม น โหติ, เทยฺยธเมฺม สติ ปฎิคฺคาหกํ น ลภามิฯ อชฺช ปน เม ปฎิคฺคาหโก จ ทิโฎฺฐ, เทยฺยธโมฺม จ อตฺถิ, ลาภา วต เม’’ติ เคหํ คนฺตฺวา ภตฺตํ ปเตฺต ปกฺขิปาเปตฺวา ปจฺจาหริตฺวา ปเจฺจกพุทฺธสฺส หเตฺถ ปติฎฺฐเปตฺวา –</p>


<p>
‘‘อิมินา  
ปน ทาเนน, มา เม ทาลิทฺทิยํ อหุ;  
  
นตฺถีติ วจนํ นาม, มา อโหสิ ภวาภเวฯ –  
</p>
  
<p>ภเนฺต เอวรูปา ทุชฺชีวิตา มุเจฺจยฺยํ, นตฺถีติ ปทเมว น สุเณยฺย’’นฺติ ปตฺถนํ ฐเปสิฯ ปเจฺจกพุโทฺธ ‘‘เอวํ โหตุ มหาปุญฺญา’’ติ วตฺวา อนุโมทนํ กตฺวา ปกฺกามิฯ</p>


<p>สุมนเสฎฺฐิโนปิ ฉเตฺต อธิวตฺถา เทวตา ‘‘อโห ทานํ ปรมทานํ, อุปริเฎฺฐ สุปติฎฺฐิต’’นฺติ  วตฺวา ติกฺขตฺตุํ สาธุการมทาสิฯ อถ นํ เสฎฺฐิ ‘‘กิํ มํ เอตฺตกํ กาลํ ทานํ ททมานํ น ปสฺสสี’’ติ อาหฯ นาหํ ตว ทานํ อารพฺภ สาธุการํ เทมิ, อนฺนภาเรน ปน อุปริฎฺฐสฺส ทินฺนปิณฺฑปาเต ปสีทิตฺวา มยา เอส สาธุกาโร ปวตฺติโตติฯ โส ‘‘อจฺฉริยํ วต, โภ, อหํ เอตฺตกํ กาลํ ทานํ ททโนฺต เทวตํ สาธุการํ ทาเปตุํ นาสกฺขิํ, อนฺนภาโร มํ นิสฺสาย ชีวโนฺต เอกปิณฺฑปาเตเนว สาธุการํ ทาเปสิ, ตสฺส ทาเน อนุจฺฉวิกํ กตฺวา ตํ ปิณฺฑปาตํ มม สนฺตกํ กริสฺสามี’’ติ จิเนฺตตฺวา ตํ ปโกฺกสาเปตฺวา ‘‘อชฺช ตยา กสฺสจิ กิญฺจิ ทินฺน’’นฺติ ปุจฺฉิฯ ‘‘อาม, สามิ, อุปริฎฺฐปเจฺจกพุทฺธสฺส เม อชฺช ภาคภตฺตํ ทินฺน’’นฺติฯ ‘‘หนฺท, โภ, กหาปณํ คเหตฺวา เอตํ มยฺหํ ปิณฺฑปาตํ เทหี’’ติ? ‘‘น เทมิ, สามี’’ติฯ โส ยาว สหสฺสํ วเฑฺฒสิ, อิตโร สหเสฺสนาปิ นาทาสิฯ อถ นํ ‘‘โหตุ, โภ, ยทิ ปิณฺฑปาตํ น เทสิ, สหสฺสํ คเหตฺวา ปตฺติํ เม เทหี’’ติ อาหฯ โส ‘‘อเยฺยน สทฺธิํ มเนฺตตฺวา ชานิสฺสามี’’ติ เวเคน ปเจฺจกพุทฺธํ สมฺปาปุณิตฺวา, ‘‘ภเนฺต สุมนเสฎฺฐิ, สหสฺสํ ทตฺวา ตุมฺหากํ ปิณฺฑปาเต ปตฺติํ ยาจติ, กิํ กโรมี’’ติ ปุจฺฉิฯ</p>


<p>อถสฺส  โส อุปมํ อาหริ ‘‘เสยฺยถาปิ, ปณฺฑิต, กุลสติเก คาเม เอกสฺมิํ ฆเร ทีปํ ชาเลยฺย, เสสา อตฺตโน เตเลน วฎฺฎิํ เตเมตฺวา ชาลาเปตฺวา คเณฺหยฺยุํ, ปุริมปทีปสฺส  ปภา อตฺถีติ วตฺตพฺพา นตฺถี’’ติฯ อติเรกตรา, ภเนฺต, ปภา โหตีติฯ เอวเมวํ ปณฺฑิต อุฬุงฺกยาคุ วา โหตุ, กฎจฺฉุภิกฺขา วา, อตฺตโน ปิณฺฑปาเต ปเรสํ ปตฺติํ เทนฺตสฺส ยตฺตกานํ เทติ, ตตฺตกํ วฑฺฒติฯ ตฺวญฺหิ เอกเมว ปิณฺฑปาตํ อทาสิ, เสฎฺฐิสฺส ปน ปตฺติยา ทินฺนาย เทฺว ปิณฺฑปาตา โหนฺติ เอโก ตว, เอโก ตสฺสาติฯ</p>


<p>โส ‘‘สาธุ, ภเนฺต’’ติ ตํ อภิวาเทตฺวา เสฎฺฐิสฺส สนฺติกํ คนฺตฺวา ‘‘คณฺห, สามิ, ปตฺติ’’นฺติ อาหฯ เตน หิ อิเม กหาปเณ คณฺหาติฯ นาหํ ปิณฺฑปาตํ วิกฺกิณามิ, สทฺธาย เต ปตฺติํ ทมฺมีติฯ ‘‘ตฺวํ สทฺธาย เทสิ, อหมฺปิ ตว คุเณ ปูเชมิ, คณฺห, ตาต, อิโต ปฎฺฐาย  จ ปน มา สหตฺถา กมฺมมกาสิ, วีถิยํ ฆรํ มาเปตฺวา วสฯ เยน จ เต อโตฺถ โหติ, สพฺพํ มม สนฺติกา คณฺหาหี’’ติ อาหฯ นิโรธา วุฎฺฐิตสฺส ปน ทินฺนปิณฺฑปาโต ตทเหว วิปากํ เทติฯ ตสฺมา ราชาปิ ตํ ปวตฺติํ สุตฺวา อนฺนภารํ ปโกฺกสาเปตฺวา ปตฺติํ คเหตฺวา มหนฺตํ โภคํ ทตฺวา ตสฺส เสฎฺฐิฎฺฐานํ ทาเปสิฯ</p>


<p>โส สุมนเสฎฺฐิสฺส สหายโก หุตฺวา ยาวชีวํ ปุญฺญานิ กตฺวา ตโต จุโต เทวโลเก นิพฺพตฺติตฺวา เทวมนุเสฺสสุ สํสรโนฺต  อิมสฺมิํ พุทฺธุปฺปาเท กปิลวตฺถุนคเร อมิโตทนสฺส สกฺกสฺส เคเห ปฎิสนฺธิํ คณฺหิ, ติสฺส นามํ อกํสุฯ โส มหานามสกฺกสฺส กนิฎฺฐภาตา, สตฺถุ จูฬปิตุ ปุโตฺต ปรมสุขุมาโล มหาปุโญฺญ อโหสิฯ เอกทิวสํ กิร ฉสุ ขตฺติเยสุ ปูเว ลกฺขํ กตฺวา คุเฬหิ กีฬเนฺตสุ อนุรุโทฺธ ปราชิโต ปูวานํ อตฺถาย มาตุ สนฺติกํ ปหิณิฯ สา มหนฺตํ สุวณฺณถาลํ ปูเรตฺวา ปูเว เปเสสิฯ ปูเว ขาทิตฺวา ปุน กีฬโนฺต ปราชิโต ตเถว ปหิณิฯ เอวํ ติกฺขตฺตุํ ปูเวสุ อาหเฎสุ จตุเตฺถ วาเร มาตา ‘‘อิทานิ ปูวา นตฺถี’’ติ ปหิณิฯ ตสฺสา วจนํ สุตฺวา ‘‘นตฺถี’’ติ ปทสฺส อสุตปุพฺพตาย ‘‘นตฺถิปูวา นาม อิทานิ ภวิสฺสนฺตี’’ติ สญฺญํ กตฺวา ‘‘คจฺฉ นตฺถิปูเว อาหรา’’ติ เปเสสิฯ อถสฺส  มาตา ‘‘นตฺถิปูเว กิร, อเยฺย, เทถา’’ติ วุเตฺต ‘‘มม ปุเตฺตน นตฺถีติ ปทํ น สุตปุพฺพํ, กถํ นุ โข นตฺถิภาวํ ชานาเปยฺย’’นฺติ สุวณฺณปาติํ โธวิตฺวา อปราย สุวณฺณปาติยา ปฎิกุชฺชิตฺวา ‘‘หนฺท, ตาต, อิมํ มม ปุตฺตสฺส เทหี’’ติ ปหิณิฯ ตสฺมิํ ขเณ นครปริคฺคาหิกา เทวตา ‘‘อมฺหากํ สามินา อนฺนภารกาเล อุปริฎฺฐสฺส ปเจฺจกพุทฺธสฺส ภาคภตฺตํ  ทตฺวา ‘นตฺถีติ ปทเมว น สุเณยฺย’นฺติ ปตฺถนา นาม ฐปิตาฯ สเจ มยํ ตมตฺถํ ญตฺวา อชฺฌุเปเกฺขยฺยาม, มุทฺธาปิ โน สตฺตธา ผเลยฺยา’’ติ จิเนฺตตฺวา ทิพฺพปูเวหิ ปาติํ ปูรยิํสุฯ โส ปุริโส ปาติํ อาหริตฺวา ตสฺส สนฺติเก ฐเปตฺวา วิวริฯ เตสํ คโนฺธ สกลนครํ ผริฯ ปูโว ปน มุเข ฐปิตมโตฺตว สตฺตรสหรณิสหสฺสานิ ผริตฺวา อฎฺฐาสิฯ</p>


<p>อนุรุโทฺธปิ จิเนฺตสิ – ‘‘น มํ มเญฺญ อิโต ปุเพฺพ มาตา ปิยายติฯ น หิ เม อญฺญทา ตาย นตฺถิปูวา นาม ปกฺกปุพฺพา’’ติฯ โส คนฺตฺวา มาตรํ เอวมาห – ‘‘อมฺม, นาหํ ตว ปิโย’’ติฯ ตาต, กิํ วเทสิ, มม อกฺขีหิปิ หทยมํสโตปิ ตฺวํ ปิยตโรติฯ สจาหํ, อมฺม, ตว ปิโย, กสฺมา มม ปุเพฺพ เอวรูเป นตฺถิปูเว นาม น อทาสีติฯ สา ตํ ปุริสํ ปุจฺฉิ – ‘‘ตาต, กิญฺจิ ปาติยํ อโหสี’’ติฯ อาม, อเยฺย, ปูวานํ ปาติ ปริปุณฺณา อโหสิ, น เม เอวรูปา ทิฎฺฐปุพฺพาติฯ สา จิเนฺตสิ – ‘‘ปุโตฺต เม กตปุโญฺญ, เทวตาหิสฺส ทิพฺพปูวา ปหิตา ภวิสฺสนฺตี’’ติฯ โสปิ มาตรํ อาห – ‘‘อมฺม, น มยา เอวรูปา  ปูวา ขาทิตปุพฺพา, อิโต ปฎฺฐาย เม นตฺถิปูวเมว ปเจยฺยาสี’’ติฯ สา ตโต ปฎฺฐาย เตน ‘‘ปูเว ขาทิตุกาโมมฺหี’’ติ วุตฺตกาเล สุวณฺณปาติํ โธวิตฺวา อญฺญาย ปาติยา ปฎิกุชฺชิตฺวา  ปหิณติ, เทวตา ปาติํ ปูเรนฺติฯ เอวํ โส อคารมเชฺฌ วสโนฺต นตฺถีติ ปทสฺส อตฺถํ อชานิตฺวา ทิพฺพปูเวเยว ปริภุญฺชิฯ</p>


<p>สตฺถุ ปน ปริวารตฺถํ กุลปฎิปาฎิยา สากิยกุมาเรสุ ปพฺพชเนฺตสุ มหานาเมน สเกฺกน, ‘‘ตาต, อมฺหากํ กุลา โกจิ ปพฺพชิโต นตฺถิ, ตยา วา ปพฺพชิตพฺพํ, มยา วา’’ติ วุเตฺต โส อาห – ‘‘อหํ อติสุขุมาโล ปพฺพชิตุํ น สกฺขิสฺสามี’’ติฯ เตน หิ กมฺมนฺตํ อุคฺคณฺห, อหํ ปพฺพชิสฺสามีติฯ โก เอส กมฺมโนฺต นามาติ? โส หิ ภตฺตสฺส อุฎฺฐานฎฺฐานมฺปิ น ชานาติ, กมฺมนฺตํ กิเมว ชานิสฺสติ, ตสฺมา เอวมาหฯ เอกทิวสญฺหิ  อนุรุโทฺธ ภทฺทิโย กิมิโลติ ตโย ชนา ‘‘ภตฺตํ นาม กหํ อุฎฺฐาตี’’ติ มนฺตยิํสุฯ เตสุ กิมิโล ‘‘โกเฎฺฐสุ อุฎฺฐาตี’’ติ อาหฯ โส กิเรกทิวสํ วีหี โกฎฺฐมฺหิ ปกฺขิปเนฺต อทฺทส, ตสฺมา ‘‘โกเฎฺฐ ภตฺตํ อุปฺปชฺชตี’’ติ สญฺญาย เอวมาหฯ อถ นํ ภทฺทิโย ‘‘ตฺวํ น ชานาสี’’ติ วตฺวา ‘‘ภตฺตํ นาม อุกฺขลิยํ อุฎฺฐาตี’’ติ อาหฯ โส กิเรกทิวสํ อุกฺขลิโต ภตฺตํ วเฑฺฒเนฺต ทิสฺวา ‘‘เอเตฺถเวตํ อุปฺปชฺชตี’’ติ สญฺญมกาสิ, ตสฺมา เอวมาหฯ อนุรุโทฺธ เต อุโภปิ ‘‘ตุเมฺห น ชานาถา’’ติ วตฺวา ‘‘ภตฺตํ นาม รตนุเพฺพธมกุฬาย  มหาสุวณฺณปาติยํ อุฎฺฐาตี’’ติ อาหฯ เตน กิร เนว วีหิํ โกเฎฺฎนฺตา, น ภตฺตํ ปจนฺตา ทิฎฺฐปุพฺพา, สุวณฺณปาติยํ วเฑฺฒตฺวา ปุรโต ฐปิตภตฺตเมว ปสฺสติ, ตสฺมา ‘‘ปาติยํเยเวตํ อุปฺปชฺชตี’’ติ สญฺญมกาสิ, ตสฺมา เอวมาหฯ เอวํ ภตฺตุฎฺฐานฎฺฐานมฺปิ อชานโนฺต มหาปุโญฺญ กุลปุโตฺต กมฺมเนฺต กิํ ชานิสฺสติฯ</p>


<p>โส ‘‘เอหิ โข เต, อนุรุทฺธ, ฆราวาสตฺถํ อนุสาสิสฺสามิ, ปฐมํ เขตฺตํ กสาเปตพฺพ’’นฺติอาทินา นเยน ภาตรา วุตฺตานํ กมฺมนฺตานํ อปริยนฺตภาวํ สุตฺวา ‘‘น เม ฆราวาเสน อโตฺถ’’ติ มาตรํ อาปุจฺฉิตฺวา ภทฺทิยปมุเขหิ ปญฺจหิ สากิยกุมาเรหิ สทฺธิํ นิกฺขมิตฺวา อนุปิยมฺพวเน สตฺถารํ อุปสงฺกมิตฺวา ปพฺพชิฯ ปพฺพชิตฺวา จ ปน สมฺมาปฎิปทํ ปฎิปโนฺน อนุปุเพฺพน ติโสฺส วิชฺชา สจฺฉิกตฺวา ทิเพฺพน จกฺขุนา เอกาสเน นิสิโนฺนว หตฺถตเล ฐปิตอามลกานิ วิย สหสฺสโลกธาตุโย โอโลกนสมโตฺถ หุตฺวา –</p>


<p>
‘‘ปุเพฺพนิวาสํ ชานามิ, ทิพฺพจกฺขุ วิโสธิตํ;  
  
เตวิโชฺช อิทฺธิปโตฺตมฺหิ, กตํ พุทฺธสฺส สาสน’’นฺติฯ (เถรคา. ๓๓๒, ๕๖๒) –  
</p>
  
<p>อุทานํ  อุทาเนตฺวา ‘‘กิํ นุ โข เม กตฺวา อยํ สมฺปตฺติ ลทฺธา’’ติ โอโลเกโนฺต ‘‘ปทุมุตฺตรปาทมูเล ปตฺถนํ ฐเปสิ’’นฺติ ญตฺวา ปุน ‘‘สํสาเร สํสรโนฺต อสุกสฺมิํ นาม กาเล พาราณสิยํ สุมนเสฎฺฐิํ นิสฺสาย ชีวโนฺต อนฺนภาโร นาม อโหสิ’’นฺติปิ ญตฺวา –</p>


<p>
‘‘อนฺนภาโร  
ปุเร อาสิํ, ทลิโทฺท ติณหารโก;  
  
ปิณฺฑปาโต มยา ทิโนฺน, อุปริฎฺฐสฺส ตาทิโน’’ติฯ –  
</p>
  
<p>อาห ฯ อถสฺส เอตทโหสิ – ‘‘โย โส ตทา มยา อุปริฎฺฐสฺส ทินฺนปิณฺฑปาตโต กหาปเณ ทตฺวา ปตฺติํ อคฺคเหสิ, มม สหายโก สุมนเสฎฺฐิ กหํ นุ โข โส เอตรหิ นิพฺพโตฺต’’ติฯ อถ นํ ‘‘วิญฺฌาฎวิยํ ปพฺพตปาเท มุณฺฑนิคโม นาม อตฺถิ, ตตฺถ มหามุณฺฑสฺส นาม อุปาสกสฺส มหาสุมโน จูฬสุมโนติ เทฺว ปุตฺตา, เตสุ โส จูฬสุมโน หุตฺวา นิพฺพโตฺต’’ติ อทฺทสฯ ทิสฺวา จ ปน จิเนฺตสิ – ‘‘อตฺถิ นุ โข ตตฺถ มยิ คเต อุปกาโร, นตฺถี’’ติฯ โส อุปธาเรโนฺต อิทํ อทฺทส ‘‘โส ตตฺถ มยิ คเต สตฺตวสฺสิโกว นิกฺขมิตฺวา ปพฺพชิสฺสติ, ขุรเคฺคเยว จ อรหตฺตํ ปาปุณิสฺสตี’’ติฯ ทิสฺวา จ ปน อุปกเฎฺฐ อโนฺตวเสฺส อากาเสน คนฺตฺวา คามทฺวาเร โอตริฯ มหามุโณฺฑ ปน อุปาสโก เถรสฺส ปุเพฺพปิ วิสฺสาสิโก เอวฯ โส เถรํ ปิณฺฑปาตกาเล จีวรํ ปารุปนฺตํ ทิสฺวา ปุตฺตํ มหาสุมนํ อาห – ‘‘ตาต, อโยฺย, เม อนุรุทฺธเตฺถโร อาคโต, ยาวสฺส อโญฺญ โกจิ ปตฺตํ น คณฺหาติ, ตาวสฺส คนฺตฺวา ปตฺตํ คณฺห, อหํ อาสนํ ปญฺญาเปสฺสามี’’ติฯ โส ตถา อกาสิฯ อุปาสโก เถรํ อโนฺตนิเวสเน สกฺกจฺจํ ปริวิสิตฺวา เตมาสํ วสนตฺถาย ปฎิญฺญํ คณฺหิ, เถโรปิ อธิวาเสสิฯ</p>


<p>อถ นํ เอกทิวสํ ปฎิชคฺคโนฺต วิย  เตมาสํ ปฎิชคฺคิตฺวา มหาปวารณาย ติจีวรเญฺจว คุฬเตลตณฺฑุลาทีนิ จ อาหริตฺวา เถรสฺส ปาทมูเล ฐเปตฺวา ‘‘คณฺหถ, ภเนฺต’’ติ อาหฯ ‘‘อลํ, อุปาสก, น เม อิมินา อโตฺถ’’ติฯ ‘‘เตน หิ, ภเนฺต, วสฺสาวาสิกลาโภ นาเมส, คณฺหถ น’’นฺติ? ‘‘น คณฺหามิ, อุปาสกา’’ติฯ ‘‘กิมตฺถํ น คณฺหถ, ภเนฺต’’ติ? ‘‘มยฺหํ สนฺติเก กปฺปิยการโก สามเณโรปิ นตฺถี’’ติฯ ‘‘เตน หิ, ภเนฺต, มม ปุโตฺต มหาสุมโน สามเณโร ภวิสฺสตี’’ติฯ ‘‘น เม, อุปาสก, มหาสุมเนนโตฺถ’’ติฯ ‘‘เตน หิ, ภเนฺต, จูฬสุมนํ ปพฺพาเชถา’’ติฯ เถโร ‘‘สาธู’’ติ สมฺปฎิจฺฉิตฺวา จูฬสุมนํ ปพฺพาเชสิฯ โส ขุรเคฺคเยว อรหตฺตํ ปาปุณิฯ เถโร เตน สทฺธิํ อฑฺฒมาสมตฺตํ ตเตฺถว วสิตฺวา ‘‘สตฺถารํ ปสฺสิสฺสามี’’ติ ตสฺส ญาตเก อาปุจฺฉิตฺวา อากาเสเนว คนฺตฺวา หิมวนฺตปเทเส อรญฺญกุฎิกาย โอตริฯ</p>


<p>เถโร  ปน ปกติยาปิ อารทฺธวีริโย, ตสฺส ตตฺถ ปุพฺพรตฺตาปรรตฺตํ จงฺกมนฺตสฺส อุทรวาโต สมุฎฺฐหิฯ อถ นํ กิลนฺตรูปํ ทิสฺวา สามเณโร ปุจฺฉิ – ‘‘ภเนฺต, กิํ โว รุชฺชตี’’ติ? ‘‘อุทรวาโต เม สมุฎฺฐิโต’’ติ ฯ ‘‘อญฺญทาปิ สมุฎฺฐิตปุโพฺพ, ภเนฺต’’ติ? ‘‘อามาวุโส’’ติฯ ‘‘เกน ผาสุกํ โหติ, ภเนฺต’’ติ? ‘‘อโนตตฺตโต ปานีเย ลเทฺธ ผาสุกํ โหติ, อาวุโส’’ติฯ ‘‘เตน หิ, ภเนฺต, อาหรามี’’ติฯ ‘‘สกฺขิสฺสสิ สามเณรา’’ติ? ‘‘อาม, ภเนฺต’’ติฯ เตน หิ อโนตเตฺต ปนฺนโค นาม นาคราชา มํ ชานาติ, ตสฺส อาจิกฺขิตฺวา เภสชฺชตฺถาย เอกํ ปานียวารกํ อาหราติฯ โส สาธูติ อุปชฺฌายํ วนฺทิตฺวา เวหาสํ อพฺภุคฺคนฺตฺวา ปญฺจโยชนสตํ ฐานํ อคมาสิ ฯ ตํ ทิวสํ ปน นาคราชา นาคนาฎกปริวุโต อุทกกีฬํ กีฬิตุกาโม โหติฯ โส สามเณรํ อาคจฺฉนฺตํ ทิสฺวาว กุชฺฌิ, ‘‘อยํ มุณฺฑกสมโณ อตฺตโน ปาทปํสุํ มม มตฺถเก โอกิรโนฺต วิจรติ, อโนตเตฺต ปานียตฺถาย อาคโต ภวิสฺสติ, น ทานิสฺส ปานียํ ทสฺสามี’’ติ ปณฺณาสโยชนิกํ อโนตตฺตทหํ มหาปาติยา อุกฺขลิํ ปิทหโนฺต วิย ผเณน ปิทหิตฺวา นิปชฺชิฯ สามเณโร นาคราชสฺส อาการํ โอโลเกตฺวาว ‘‘กุโทฺธ อย’’นฺติ ญตฺวา อิมํ คาถมาห –</p>


<p>
‘‘สุโณหิ เม นาคราช, อุคฺคเตช มหพฺพล;  
  
เทหิ เม ปานียฆฎํ, เภสชฺชตฺถมฺหิ อาคโต’’ติฯ  
</p>
  
<p>ตํ สุตฺวา นาคราชา อิมํ คาถมาห –</p>


<p>
‘‘ปุรตฺถิมสฺมิํ ทิสาภาเค, คงฺคา นาม มหานที;  
  
มหาสมุทฺทมเปฺปติ, ตโต ตฺวํ ปานียํ หรา’’ติฯ  
</p>
  
<p>ตํ สุตฺวา สามเณโร ‘‘อยํ นาคราชา อตฺตโน อิจฺฉาย น ทสฺสติ, อหํ พลกฺการํ กตฺวา อานุภาวํ ชานาเปตฺวา อิมํ อภิภวิตฺวาว ปานียํ คณฺหิสฺสามี’’ติ จิเนฺตตฺวา, ‘‘มหาราช , อุปชฺฌาโย มํ อโนตตฺตโตว ปานียํ อาหราเปติ, เตนาหํ อิทเมว หริสฺสามิ, อเปหิ, มา มํ วาเรหี’’ติ วตฺวา อิมํ คาถมาห –</p>


<p>
‘‘อิโตว ปานียํ หาสฺสํ, อิมินาวมฺหิ อตฺถิโก;  
  
ยทิ เต ถามพลํ อตฺถิ, นาคราช นิวารยา’’ติฯ  
</p>
  
<p>อถ  นํ นาคราชา อาห –</p>


<p>
‘‘สามเณร สเจ อตฺถิ, ตว วิกฺกม โปริสํ;  
  
อภินนฺทามิ เต วาจํ, หรสฺสุ ปานียํ มมา’’ติฯ  
</p>
  
<p>อถ  นํ สามเณโร ‘‘เอวํ, มหาราช, หรามี’’ติ วตฺวา ‘‘ยทิ สโกฺกโนฺต หราหี’’ติ วุเตฺต – ‘‘เตน หิ สุฎฺฐุ ชานสฺสู’’ติ ติกฺขตฺตุํ ปฎิญฺญํ คเหตฺวา ‘‘พุทฺธสาสนสฺส อานุภาวํ ทเสฺสตฺวา มยา ปานียํ หริตุํ วฎฺฎตี’’ติ จิเนฺตตฺวา อากาสฎฺฐเทวตานํ ตาว สนฺติกํ อคมาสิฯ ตา อาคนฺตฺวา วนฺทิตฺวา ‘‘กิํ, ภเนฺต’’ติ วตฺวา อฎฺฐํสุฯ ‘‘เอตสฺมิํ อโนตตฺตทหปิเฎฺฐ ปนฺนคนาคราเชน สทฺธิํ มม สงฺคาโม ภวิสฺสติ, ตตฺถ คนฺตฺวา ชยปราชยํ โอโลเกถา’’ติ อาหฯ โส เอเตเนว นีหาเรน จตฺตาโร โลกปาเล สกฺกสุยามสนฺตุสิตปรนิมฺมิตวสวตฺตี จ อุปสงฺกมิตฺวา ตมตฺถํ อาโรเจสิฯ ตโต ปรํ ปฎิปาฎิยา ยาว พฺรหฺมโลกํ คนฺตฺวา ตตฺถ ตตฺถ พฺรเหฺมหิ อาคนฺตฺวา  วนฺทิตฺวา ฐิเตหิ ‘‘กิํ, ภเนฺต’’ติ ปุโฎฺฐ ตมตฺถํ อาโรเจสิฯ เอวํ โส อสเญฺญ จ อรูปิพฺรหฺมาโน จ ฐเปตฺวา สพฺพตฺถ มุหุเตฺตเนว อาหิณฺฑิตฺวา อาโรเจสิฯ ตสฺส วจนํ สุตฺวา สพฺพาปิ เทวตา อโนตตฺตทหปิเฎฺฐ นาฬิยํ ปกฺขิตฺตานิ ปิฎฺฐจุณฺณานิ วิย อากาสํ นิรนฺตรํ ปูเรตฺวา สนฺนิปติํสุฯ สนฺนิปติเต เทวสเงฺฆ สามเณโร อากาเส ฐตฺวา นาคราชํ อาห –</p>


<p>
‘‘สุโณหิ เม นาคราช, อุคฺคเตช มหพฺพล;  
  
เทหิ เม ปานียฆฎํ, เภสชฺชตฺถมฺหิ อาคโต’’ติฯ  
</p>
  
<p>อถ นํ นาโค อาห –</p>


<p>
‘‘สามเณร สเจ อตฺถิ, ตว วิกฺกม โปริสํ;  
  
อภินนฺทามิ เต วาจํ, หรสฺสุ ปานียํ มมา’’ติฯ  
</p>
  
<p>โส ติกฺขตฺตุํ นาคราชสฺส ปฎิญฺญํ คเหตฺวา อากาเส ฐิตโกว ทฺวาทสโยชนิกํ พฺรหฺมตฺตภาวํ มาเปตฺวา อากาสโต โอรุยฺห นาคราชสฺส ผเณ อกฺกมิตฺวา อโธมุขํ นิปฺปีเฬสิ, ตาวเทว พลวตา ปุริเสน อกฺกนฺตอลฺลจมฺมํ วิย นาคราชสฺส ผเณ อกฺกนฺตมเตฺต โอคลิตฺวา ทพฺพิมตฺตา ผณปุฎกา อเหสุํฯ นาคราชสฺส ผเณหิ มุตฺตมุตฺตฎฺฐานโต ตาลกฺขนฺธปมาณา  อุทกวฎฺฎิโย อุคฺคญฺฉิํสุฯ สามเณโร อากาเสเยว ปานียวารกํ  ปูเรสิฯ เทวสโงฺฆ สาธุการมทาสิฯ อถ นาคราชา  ลชฺชิตฺวา สามเณรสฺส กุชฺฌิ, ชยกุสุมวณฺณานิสฺส อกฺขีนิ อเหสุํฯ โส ‘‘อยํ มํ เทวสงฺฆํ สนฺนิปาเตตฺวา ปานียํ คเหตฺวา ลชฺชาเปสิ, เอตํ คเหตฺวา มุเข หตฺถํ ปกฺขิปิตฺวา หทยมํสํ วาสฺส มทฺทามิ, ปาเท วา นํ คเหตฺวา ปารคงฺคายํ ขิปามี’’ติ เวเคน อนุพนฺธิฯ อนุพนฺธโนฺตปิ นํ ปาปุณิตุํ นาสกฺขิเยวฯ สามเณโร คนฺตฺวา อุปชฺฌายสฺส หเตฺถ ปานียํ ฐเปตฺวา ‘‘ปิวถ, ภเนฺต’’ติ อาหฯ นาคราชาปิ ปจฺฉโต อาคนฺตฺวา, ‘‘ภเนฺต อนุรุทฺธ, สามเณโร มยา อทินฺนเมว ปานียํ คเหตฺวา อาคโต, มา ปิวิตฺถา’’ติ อาหฯ เอวํ กิร สามเณราติฯ ‘‘ปิวถ, ภเนฺต, อิมินา เม ทินฺนํ ปานียํ อาหฎ’’นฺติ อาหฯ เถโร ‘‘ขีณาสวสามเณรสฺส มุสากถนํ นาม นตฺถี’’ติ ญตฺวา ปานียํ ปิวิฯ ตงฺขณเญฺญวสฺส อาพาโธ ปฎิปสฺสมฺภิฯ ปุน นาโค เถรํ อาห – ‘‘ภเนฺต, สามเณเรนมฺหิ สพฺพํ เทวคณํ สนฺนิปาเตตฺวา ลชฺชาปิโต, อหมสฺส หทยํ วา ผาเลสฺสามิ, ปาเท วา นํ คเหตฺวา ปารคงฺคาย ขิปิสฺสามี’’ติฯ มหาราช, สามเณโร มหานุภาโว, ตุเมฺห สามเณเรน สทฺธิํ สงฺคาเมตุํ น สกฺขิสฺสถ , ขมาเปตฺวา นํ คจฺฉถาติฯ โส สยมฺปิ สามเณรสฺส อานุภาวํ ชานาติเยว, ลชฺชาย ปน อนุพนฺธิตฺวา อาคโตฯ อถ นํ เถรสฺส วจเนน ขมาเปตฺวา เตน สทฺธิํ มิตฺตสนฺถวํ กตฺวา ‘‘อิโต ปฎฺฐาย อโนตตฺตอุทเกน อเตฺถ สติ ตุมฺหากํ อาคมนกิจฺจํ นตฺถิ, มยฺหํ ปหิเณยฺยาถ, อหเมว อาหริตฺวา ทสฺสามี’’ติ วตฺวา ปกฺกามิฯ</p>


<p>เถโรปิ สามเณรํ อาทาย ปายาสิฯ สตฺถา เถรสฺส อาคมนภาวํ ญตฺวา มิคารมาตุปาสาเท เถรสฺส อาคมนํ โอโลเกโนฺต นิสีทิฯ ภิกฺขูปิ เถรํ อาคจฺฉนฺตํ ทิสฺวา ปจฺจุคฺคนฺตฺวา ปตฺตจีวรํ ปฎิคฺคเหสุํฯ อเถกเจฺจ สามเณรํ สีเสปิ กเณฺณสุปิ พาหายมฺปิ คเหตฺวา สญฺจาเลตฺวา ‘‘กิํ, สามเณร จูฬกนิฎฺฐ, น อุกฺกณฺฐิโตสี’’ติ อาหํสุฯ สตฺถา เตสํ กิริยํ ทิสฺวา จิเนฺตสิ – ‘‘ภาริยํ วติเมสํ ภิกฺขูนํ กมฺมํ อาสีวิสํ คีวาย คณฺหนฺตา วิย สามเณรํ คณฺหนฺติ, นาสฺส อานุภาวํ ชานนฺติ, อชฺช มยา สุมนสามเณรสฺส คุณํ ปากฎํ กาตุํ วฎฺฎตี’’ติฯ เถโรปิ อาคนฺตฺวา สตฺถารํ วนฺทิตฺวา นิสีทิฯ สตฺถา เตน สทฺธิํ ปฎิสนฺถารํ กตฺวา อานนฺทเตฺถรํ อามเนฺตสิ – ‘‘อานนฺท, อโนตตฺตอุทเกนมฺหิ ปาเท โธวิตุกาโม , สามเณรานํ ฆฎํ ทตฺวา ปานียํ อาหราเปหี’’ติฯ เถโร วิหาเร ปญฺจมตฺตานิ  สามเณรสตานิ สนฺนิปาเตสิฯ เตสุ สุมนสามเณโร สพฺพนวโก อโหสิฯ เถโร สพฺพมหลฺลกํ สามเณรํ อาห – ‘‘สามเณร, สตฺถา อโนกตฺตทหอุทเกน ปาเท โธวิตุกาโม, ฆฎํ อาทาย คนฺตฺวา ปานียํ อาหรา’’ติฯ โส ‘‘น สโกฺกมิ, ภเนฺต’’ติ น อิจฺฉิฯ เถโร เสเสปิ ปฎิปาฎิยา ปุจฺฉิ, เตปิ ตเถว วตฺวา ปฎิกฺขิปิํสุฯ ‘‘กิํ ปเนตฺถ ขีณาสวสามเณรา นตฺถี’’ติ? อตฺถิ, เต ปน ‘‘นายํ อมฺหากํ พโทฺธ  มาลาปุโฎ, สุมนสามเณรเสฺสว พโทฺธ’’ติ น อิจฺฉิํสุ, ปุถุชฺชนา ปน อตฺตโน อสมตฺถตาเยว น อิจฺฉิํสุฯ ปริโยสาเน ปน สุมนสฺส วาเร สมฺปเตฺต, ‘‘สามเณร, สตฺถา อโนตตฺตทหอุทเกน ปาเท โธวิตุกาโม, กุฎํ อาทาย กิร อุทกํ อาหรา’’ติ อาหฯ โส ‘‘สตฺถริ อาหราเปเนฺต อาหริสฺสามี’’ติ สตฺถารํ วนฺทิตฺวา, ‘‘ภเนฺต, อโนตตฺตโต กิร มํ อุทกํ อาหาราเปถา’’ติ อาหฯ ‘‘อาม, สุมนา’’ติฯ โส วิสาขาย การิเตสุ ฆนสุวณฺณโกฎฺฎิเมสุ เสนาสนกุเฎสุ เอกํ สฎฺฐิกุฎอุทกคณฺหนกํ มหาฆฎํ หเตฺถน คเหตฺวา ‘‘อิมินา เม อุกฺขิปิตฺวา อํสกูเฎ ฐปิเตน อโตฺถ นตฺถี’’ติ โอลมฺพกํ กตฺวา เวหาสํ อพฺภุคฺคนฺตฺวา หิมวนฺตาภิมุโข ปกฺขนฺทิฯ</p>


<p>นาคราชา สามเณรํ ทูรโตว อาคจฺฉนฺตํ ทิสฺวา ปจฺจุคฺคนฺตฺวา กุฎํ  อํสกูเฎน อาทาย, ‘‘ภเนฺต, ตุเมฺห มาทิเส ทาเส วิชฺชมาเน กสฺมา สยํ อาคตา, อุทเกนเตฺถ สติ กสฺมา สาสนมตฺตมฺปิ น ปหิณถา’’ติ กุเฎน อุทกํ อาทาย สยํ อุกฺขิปิตฺวา ‘‘ปุรโต โหถ, ภเนฺต, อหเมว อาหริสฺสามี’’ติ อาหฯ ‘‘ติฎฺฐถ ตุเมฺห, มหาราช, อหเมว สมฺมาสมฺพุเทฺธน อาณโตฺต’’ติ นาคราชานํ นิวตฺตาเปตฺวา กุฎํ มุขวฎฺฎิยํ หเตฺถน คเหตฺวา อากาเสนาคญฺฉิฯ อถ นํ สตฺถา อาคจฺฉนฺตํ โอโลเกตฺวา ภิกฺขู อามเนฺตสิ – ‘‘ปสฺสถ, ภิกฺขเว, สามเณรสฺส ลีลํ, อากาเส หํสราชา วิย โสภตี’’ติ อาหฯ โสปิ ปานียฆฎํ ฐเปตฺวา สตฺถารํ วนฺทิตฺวา อฎฺฐาสิฯ อถ นํ สตฺถา อาห – ‘‘กติวโสฺสสิ ตฺวํ, สุมนา’’ติ? ‘‘สตฺตวโสฺสมฺหิ, ภเนฺตติฯ ‘‘เตน หิ, สุมน, อชฺช ปฎฺฐาย ภิกฺขุ โหหี’’ติ วตฺวา ทายชฺชอุปสมฺปทํ อทาสิฯ เทฺวเยว  กิร สามเณรา สตฺตวสฺสิกา อุปสมฺปทํ ลภิํสุ – อยญฺจ สุมโน โสปาโก จาติฯ</p>


<p>เอวํ ตสฺมิํ อุปสมฺปเนฺน ธมฺมสภายํ กถํ สมุฎฺฐาเปสุํ, ‘‘อจฺฉริยํ อาวุโส, เอวรูโป หิ นาม ทหรสามเณรสฺส อานุภาโว โหติ, น โน อิโต ปุเพฺพ เอวรูโป อานุภาโว ทิฎฺฐปุโพฺพ’’ติฯ สตฺถา อาคนฺตฺวา ‘‘กาย นุตฺถ, ภิกฺขเว, เอตรหิ กถาย สนฺนิสินฺนา’’ติ ปุจฺฉิตฺวา ‘‘อิมาย นามา’’ติ วุเตฺต, ‘‘ภิกฺขเว, มม สาสเน ทหโรปิ สมฺมา ปฎิปโนฺน เอวรูปํ  สมฺปตฺติํ ลภติเยวา’’ติ วตฺวา ธมฺมํ เทเสโนฺต อิมํ คาถมาห –</p>


<ol>
<li>
‘‘โย หเว ทหโร ภิกฺขุ, ยุญฺชติ พุทฺธสาสเน;  
  
โสมํ โลกํ ปภาเสติ, อพฺภา มุโตฺตว จนฺทิมา’’ติฯ  
</li>
  
<p>ตตฺถ  ติ ฆฎติ วายมติฯ ติ โส ภิกฺขุ อตฺตโน อรหตฺตมคฺคญาเณน อพฺภาทีหิ มุโตฺต จนฺทิมา วิย โลกํ ขนฺธาทิเภทํ โลกํ โอภาเสติ, เอกาโลกํ กโรตีติ อโตฺถฯ
</ol></p>


<p>เทสนาวสาเน พหู โสตาปตฺติผลาทีนิ ปาปุณิํสูติฯ</p>

</p>

</p>

</p>





