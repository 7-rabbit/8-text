<h1>๕. วีถิมุตฺตสงฺคหอนุทีปนา</h1>
<p> วีถิมุตฺตสงฺคเห ฯ ‘‘ปวตฺติสงฺคหํ’’ติ จิตฺตุปฺปาทานํ ปวตฺตาการกถนสงฺคหํฯ ‘‘ปฎิสนฺธิยํ’’ติ ปฎิสนฺธิกาเลฯ ‘‘เตสํ’’ติ จิตฺต เจตสิกานํฯ วิภาวนิปาเฐฯ ‘‘ตทาสนฺนตายา’’ติ ตายปฎิสนฺธิยา อาสนฺนตายฯ ‘‘ตํ คหเณเน วา’’ติ สนฺธิคฺคหเณน เอว สนฺธิวจเนน เอวฯ ‘‘วิสยปฺปวตฺติ นามา’’ติ กมฺม กมฺมนิมิตฺตาทีนํ วิสยานํ ทฺวาเรสุ อาปาตา คมน วเสน ปวตฺติ นามฯ ‘‘มรณุปฺปตฺติยํ เอว สิทฺธา’’ติ มรณุปฺปตฺติยํ ชวเนสุ เอว สิทฺธาฯ เอเตน มรณุปฺปตฺติ วิธานํ ชวนปฺปธานํ โหติ, น จุติปฺปธานนฺติ ทีเปติฯ น หิ ตสฺมิํ วิธาเน ตสฺสํ จุติยํ วิสยปฺปวตฺติ วจนํ นาม อตฺถิฯ ชวเนสุ เอว อตฺถิฯ สา ปน จุติ ตสฺมิํ ภเว อาทิมฺหิ ปฎิสนฺธิ ปวตฺติยา สิทฺธาย สิชฺฌติ เยวาติฯ ‘‘เตสํ’’ติ วีถิมุตฺตานํฯ ‘‘ภวนฺตี’’ติ ปาตุพฺภวนฺติฯ ‘‘ตโต’’ติ อยโตฯ ‘‘คนฺตพฺพา’’ติ ปฎิสนฺธิคฺคหณวเสน อุปปชฺชิตพฺพาฯ ‘‘คจฺฉนฺตี’’ติ ปวตฺตนฺติฯ ‘‘ติโร’’ติ ติริยโตฯ ‘‘อญฺฉิตา’’ติ คตา ปวตฺตา, อายตา วาฯ ‘‘สมานชาติตายา’’ติ ติรจฺฉาน คตชาติ วเสน สมานชาติ ภาเวนฯ ‘‘ยุวนฺตี’’ติ มิสฺสี ภวนฺติฯ ‘‘สุขสมุสฺสยโต’’ติ สุขสมุทายโตฯ ‘‘ทิพฺพนฺตี’’ติ วิโชฺชตนฺติฯ ‘‘อิติ กตฺวา’’ติ อิติ วจนตฺถํ กตฺวา อุปริเทวา สุราติ วุจฺจนฺตีติ โยชนาฯ ‘‘เวปจิตฺติปหาราทาทโย’’ติ เวปจิตฺติ อสุรินฺท ปหาราทอสุรินฺทาทิเก เทวาสุเรฯ ‘‘สุรปฺปฎิ ปกฺขา’’ติ ตาวติํสาเทวปฺปฎิปกฺขาฯ ‘‘สุรสทิสา’’ติ ตาวติํสาเทว สทิสาฯ ‘‘เวมานิกเปเต’’ติ เวมานิก นามเก เปเตฯ ‘‘วินิปาติเก’’ติ วินิปาติก นามเก ทุคฺคต เทวชาติเกฯ เตสํ ปวตฺติ อุปริ ‘วินิปาติกาสุรานญฺจา’ติ ปเท อาวิ ภวิสฺสติฯ ‘‘เตปี’’ติ โลกนฺตริก เนรยิก สตฺตาปิฯ ‘‘กาลกญฺจิกเปเต’’ติ กาลกญฺจิก นามเก เปเตฯ เอวํ กถาวตฺถุ ปาฬิยํ อาคตา เวสฺสภุ อาทโย ยมราชาโนปนาติ สมฺพโนฺธฯ เวสฺสภู  จ โนตฺติ จ โสโม จ ยโม จ เวสฺสวโณ จ อิติ อิเม เปตฺติ ราชาโนฯ ‘‘รชฺช’’นฺติ ราชภาวํ ราชกิจฺจํฯ เย จ ยกฺขรกฺขสา นาม กโรนฺตา วิจรนฺตีติ สมฺพโนฺธฯ ‘‘กุรูรกมฺมการิโน’’ติ ลุทฺทกมฺมการิโนฯ ‘‘เรวติ วิมาเน’’ติ เรวติ วิมาน วตฺถุมฺหิฯ ‘‘อิโต’’ติ มนุสฺส โลกโต, สุคติภวโต วาฯ เตหิ ยกฺข รกฺขสา นาม ภูมฎฺฐกาปิ สนฺติ, อากาสฎฺฐกาปิฯ ‘‘นานากมฺมการณาโย’’ติ ทฺวตฺติํส วิธานิ กมฺมกรณ กิจฺจานิฯ เตสมฺปิ นิรยปาลานนฺติ สมฺพโนฺธฯ ‘‘ติสฺสนฺนํ’’ติ ติสฺสนฺนํ อปายภูมีนํฯ อปายภูมิฯ</p>


<p>อุสฺสิโต มโน เอเตสนฺติ วา, อุสฺสโนฺน มโน เอเตสนฺติ วา, ทฺวิธาวิคฺคโหฯ ‘‘อุสฺสิโต’’ติ อุคฺคโตฯ ‘‘อุสฺสโนฺน’’ติ วิปุโลฯ กสฺมา ติกฺขตร จิตฺตา โหนฺตีติ วุตฺตนฺติ อาห ‘‘ปริปุณฺณานํ’’ติอาทิํฯ ปุพฺพวาเกฺย อนนฺต จกฺกวาฬสาธารณ วเสน วุตฺตตฺตา ปุน ‘‘อิมสฺมิํ’’ติอาทิ วุตฺตํฯ วตฺตพฺพํ นตฺถิฯ อิเธว สพฺพญฺญุ พุทฺธาทีนํ อุปฺปนฺนโตติ อธิปฺปาโยฯ ‘‘อธิคฺคณฺหนฺตี’’ติ อธิกํ กตฺวา คณฺหนฺติฯ ‘‘สูรา’’ติ ปาปกลฺยาณ กเมฺมสุ สูรจิตฺตาฯ ‘‘สติมโนฺต’’ติ วิปุลสฺสติกาฯ ‘‘อิธ พฺรหฺมจริยวาโส’’ติ อิเธว สิกฺขตฺตยปูรณ สงฺขาตสฺส พฺรหฺมจริยวาสสฺส อตฺถิตาฯ ‘‘มริยาทธเมฺมสู’’ติ โลกจาริตฺต ธเมฺมสุฯ ‘‘ธตรโฎฺฐ’’ติ ธตรโฎฺฐ มหาราชาฯ เอวํ วิรุฬฺหโกติอาทีสุฯ ‘‘คนฺธรุกฺขาธิ วตฺถา’’ติ คนฺธรุเกฺขสุ อชฺฌาวุตฺถาฯ ‘‘กุมฺภณฺฑา’’ติ กุวุจฺจติ ปถวีฯ ปถวิ คตานิ รตนภณฺฑานิ เยสํ เตติ วิคฺคโหฯ ‘‘ทานวรกฺขสา’’ติ ทนุนามเทวธีตาย อปจฺจนฺติ อเตฺถน ทานว นามกา รกฺขสาฯ อวรุชฺฌนฺติ อนฺตรายํ กโรนฺตีติ อวรุทฺธกาฯ ‘‘วิคจฺฉรูโป’’ติ วิปนฺนวโณฺณฯ ‘‘นิหีนกมฺมกตา’’ติ นิหีนานิปาปกมฺมานิ กตฺวา อาคตาฯ กาจิคนฺธปฺปิโย ชายนฺตีติ สมฺพโนฺธฯ ยาคนฺธปฺปิโย โชคินีติ จ วุจฺจนฺติ, ชุณฺหาติ จ วุจฺจนฺตีติ สมฺพโนฺธฯ ‘‘อภิลกฺขิตรตฺตีสู’’ติ อภิญฺญาตรตฺตีสุฯ อุโปสถรตฺตีสูติ วุตฺตํ โหติฯ ‘‘โคจรปฺปสุตกาเล’’ติ โคจรตฺถาย วิจริตกาเลฯ ‘‘ชุติอเตฺถนา’’ติ วิโชฺชตนเฎฺฐนฯ วสูนิ  ธนานิ ธาเรนฺตีติ วสุนฺธราฯ วสุนฺธรา จ เต เทว ยกฺขา จาติ วิคฺคโหฯ ‘‘นาคาเตฺวว วุจฺจนฺตี’’ติ ปาฬิยํ นาเคสุ สงฺคยฺหนฺตีติ อธิปฺปาโยฯ ‘‘ยา’’ติ ยา ภุมฺมเทวยกฺข ชาติโยฯ ‘‘ยาสํ’’ติ ยาสํ ภุมฺมเทว ยกฺขชาตีนํฯ ‘‘กีฬาปสุตวเสนา’’ติ โพธิสตฺตานญฺจ พุทฺธานญฺจ อจฺฉริย ธมฺมชาตกาเล อุโคฺฆสน กีฬากมฺมวฑฺฒนวเสนฯ ‘‘ยาสญฺจ มนฺตปทานี’’ติ ยาสํ นิคฺคห ปคฺคหปูชนาทิ วเสน ปวตฺตานิ มนฺตปทานิฯ ‘‘เตสู’’ติ + เตสุ จตูสุ อวรุทฺธเกสุฯ ‘‘กีฬาโสณฺฑวเสนา’’ติ กีฬาธุตฺตวเสนฯ ‘‘ฆาสโสณฺฑวเสนา’’ติ ขาทนภุญฺชน ธุตฺตวเสนฯ โสโณ วุจฺจติ สุนโขฯ ‘‘สเตฺต’’ เนรยิเก วา เปเตวาฯ ‘‘กามญฺจ โหตี’’ติ กิญฺจาปิ โหตีติ อโตฺถฯ ‘‘นิพนฺธโนกาโส’’ติ นิจฺจสมฺพนฺธโนกาโสฯ ‘‘สมุทาคเตสู’’ติ ปรมฺปรโต อาคเตสุฯ ‘‘เทวราชฎฺฐาเนสู’’ติ อิมสฺมิํ จกฺกวาเฬ ตาวติํสาภวเน เทวราชฎฺฐาเนสูติ อธิปฺปาโยฯ ‘‘ปาฬิยํ เอวา’’ติ ทีฆนิกาเย ชนวสภสุตฺตปาฬิยํ เอวฯ ยจฺฉนฺติ นิยจฺฉนฺติ เอตฺถาติ ยาโมฯ ‘‘นิยจฺฉนฺตี’’ติ อญฺญมญฺญํ อิสฺสามจฺฉริย มูลเกหิ กลหภณฺฑนาทีหิ วิคจฺฉนฺตีติ อโตฺถฯ ‘‘ตํ สหจริตตฺตา’’ติ เตน ยาม นามเกน อิสฺสรเทวกุเลน นิจฺจกาลํ สห ปวตฺตตฺตาฯ ‘‘วสํ วเตฺตนฺตี’’ติ อิจฺฉํ ปูเรนฺตีติ วุตฺตํ โหติฯ</p>


<p>‘‘ปุเร’’ติ สมฺมุขฎฺฐาเนฯ ตํ ปน ฐานํ อุจฺจฎฺฐานํ นาม โหตีติ อาห ‘‘อุเจฺจฐาเน’’ติฯ ‘‘สหโสฺส พฺรหฺมา’’ติอาทีสุ อตฺตโน สรีโรภาเสน สหสฺสํ จกฺกวาฬ โลกํ ผรโนฺต สหโสฺสนามาติ อฎฺฐกถายํ อธิเปฺปตํฯ กุลเทวตาโย นาม กุล ปรมฺปร ปูชิต เทวตาโย นามฯ ‘‘อุปฎฺฐหนฺตี’’ติ ยุตฺตฎฺฐาเน เทววตฺถุ เทวมาลกานิ กตฺวา สมเย สมเย ตตฺถ คนฺตฺวา คนฺธมาลาทีหิ ปูเชนฺติ, วนฺทนฺติ, โถเมนฺติ, วรํ ปเตฺถนฺตีติ อโตฺถฯ ‘‘อุปฎฺฐกา เอวสมฺปชฺชนฺตี’’ติ อุปฎฺฐกมตฺตาวโหนฺตีติ อธิปฺปาโยฯ ‘‘กสฺสจี’’ติ กสฺสจิ เหฎฺฐิมสฺสฯ ‘‘ตตฺถา’’ติ ตาสุ พฺรหฺมภูมีสุฯ ปุน ‘‘ตตฺถา’’ติ ตสฺมิํ ทุตียตเลฯ ‘‘อาภา’’ติ สรีราภาฯ นิจฺฉรนฺติ องฺคปจฺจเงฺคหิ นิคฺคจฺฉนฺติฯ ‘‘อจล สณฺฐิตา’’ติ ทุตีย ตเล  วิย จลิตา น โหติฯ อถ โข อจล สณฺฐิตาฯ ‘‘เตสํ’’ติ เตสํวาทีนํ ปาเฐฯ พฺรหฺมปาริสชฺชาติอาทิกํ นามํ นสิทฺธํติ โยชนาฯ ‘‘อิญฺชนชาติเกหี’’ติ จลนชาติเกหิฯ ‘‘เหฎฺฐิมตลานํ อิญฺชิตํ ปุญฺญปฺผลํ อตฺถีติ สมฺพโนฺธฯ ‘‘อาเนญฺช ชาติเกนา’’ติ อจลนชาติเกน อุเปกฺขาฌาเนน นิพฺพตฺตานํ จตุตฺถตลานํฯ ‘‘เกนจิ อนฺตราเยนา’’ติ เตโชสํวฎฺฎาทิเกน อนฺตราเยนฯ ‘‘เอตฺถปี’’ติ เอตสฺมิํ จตุตฺถตเลปิฯ ‘‘อายุ เวมตฺตตายา’’ติ อายุปฺปมาณนานตฺตสฺสฯ ‘‘โอฬาริกานํ’’ติ อิทํ ปกติยา โอฬาริก สภาวตาย วุตฺตํฯ น สุขุมานํ อตฺถิตายฯ นตฺถิ วิหญฺญนํ เอเตสนฺติ อวิหาฯ กิํ วิหญฺญนํ นามาติ อาห ‘‘สมถวิปสฺสนา กเมฺมสุ อวิปฺผาริกตา ปตฺตี’’ติฯ จิตฺตสฺส อวิปฺผารตา ปชฺชนํ นาม นตฺถีติ วุตฺตํ โหติฯ ‘‘ปสาท ทิพฺพ ธมฺม ปญฺญา จกฺขูหี’’ติ ‘ปสาท จกฺขุ, ทิพฺพจกฺขุ, ธมฺมจกฺขุ, ปญฺญา จกฺขู, หิฯ ตตฺถ ปสาทจกฺขุ เอว อิธ ทิพฺพจกฺขูติปิ วุจฺจติฯ ‘‘ธมฺม จกฺขู’’ติ เหฎฺฐิมมคฺคญฺญาณํฯ ‘‘ปญฺญา จกฺขู’’ติ วิปสฺสนา ญาณปจฺจเวกฺขนาญาเณหิ สทฺธิํ อวเสสํ สพฺพญฺญาณํฯ ‘‘รูปีนํ สตฺตานํ’’ติ รูปกายวนฺตานํ สตฺตานํฯ ‘‘กนิฎฺฐภาโว’’ติ อปฺปตรภาโวฯ ‘‘อนาคามิมคฺคฎฺฐสฺสปิ ปฎิเกฺขโป’’ติ สกทาคามิภาเวฐตฺวา ภาเวนฺตเสฺสว อนาคามิมโคฺค อุปฺปชฺชติฯ โน อญฺญถาติ อาห ‘‘สกทาคามีนํ ปฎิเกฺขเปนา’’ติอาทิํฯ</p>

</p>


<p> ภวนฺตเร โอกฺกมนฺติ เอตายาติ โอกฺกนฺตีติ ปิยุชฺชติฯ ‘‘โสตรหิโต’’ติ ปสาทโสตรหิโตฯ เอวํ เสเสสุปิฯ ‘‘อาสิตฺตกาทิภาเวนา’’ติ อาสิตฺตกปณฺฑกาทิ ภาเวนฯ ‘‘ทฺวีหิ พฺยญฺชเนหี’’ติ ทฺวีหิ นิมิเตฺตหิฯ ‘‘วิพจฺฉวจโน’’ติ วิปนฺนวจโนฯ ‘‘วตฺถุ วิปนฺนสฺสา’’ติ เอตฺถ ‘‘วตฺถู’’ติ สมฺภาร จกฺขุ วุจฺจติฯ ตสฺส อาทิโต ปฎฺฐาย วิปนฺนตฺตา เตน สมนฺนาคโต ปุคฺคโล วตฺถุวิปโนฺนติ วุจฺจติฯ ‘‘ตสฺส ตสฺสา’’ติ จกฺขุโส ตาทิกสฺส ฯ‘‘ปสูติยํ เยวา’’ติ วิชายมานกาเลเยวฯ ‘‘ปญฺญาเวยฺยตฺติยภาวสฺสา’’ติ เอตฺถ พฺยตฺตสฺส ภาโว เวยฺยตฺติยํฯ ‘‘พฺยตฺตสฺสา’’ติ ผรณญฺญาณสฺส ปุคฺคลสฺสฯ ปญฺญา สงฺขาตํ เวยฺยตฺติยํ อสฺสาติ วิคฺคโหฯ ทฺวิเหตุก ติเหตุกานํปิ น สกฺกา นิยเมตุนฺติ สมฺพโนฺธฯ กถํ น สกฺกาติ อาห ‘‘มาตุกุจฺฉิมฺหิ วิปตฺติ นาม นตฺถี’’ติฯ กตเมสํ วิปตฺตีติฯ อุปฺปนฺนานมฺปิ จกฺขุ โสตานํ วิปตฺติฯ เกนการเณน วิปตฺตีติฯ ปรูปกฺกเมนวา มาตุยา วิสม ปโยเคน วา นานาพาเธน วา วิปตฺตีติ โยชนาฯ ธาตุปาเฐ ยกฺข ปูชายํติ ปฐิตตฺตา ‘‘ปูชนียเฎฺฐนา’’ติ วุตฺตํฯ เอเตน ยกฺขิตพฺพา ปูชิตพฺพา ยกฺขาติ ทเสฺสติฯ เย ปน กิจฺฉชีวิกปตฺตา วิจรนฺติ, เต ภูมสฺสิตา นาม โหนฺตีติ โยชนาฯ ‘‘ภูมิสฺสิตา’’ติ ปาเฐ ภูมิยํ สิตา นิสฺสิตาติ อิมมตฺถํ ทเสฺสตุํ ‘‘ปุญฺญนิพฺพตฺตสฺสา’’ติอาทิ วุตฺตํฯ ‘‘วิรูปา หุตฺวา’’ติ เต วณฺณโตปิ ทุพฺพณฺณา โหนฺติฯ สณฺฐานโตปิ ทุสฺสณฺฐานาฯ ชีวิกโตปิ กิจฺฉชีวิกาติอาทินา วิปนฺนรูปา หุตฺวาฯ ‘วิวสา หุตฺวา นิปตนฺตี’ติ วินิปาติกาติปิ วทนฺติฯ วิวสาติ จ อตฺตโน วเสน อิจฺฉาย วินาติ อโตฺถฯ ‘‘วิวิตฺตฎฺฐาเนสู’’ติ ชนวิวิเตฺตสุ ฐาเนสุฯ ปริเยสิตฺวา วา ชีวิตํ กเปฺปนฺติฯ ปีเฬตฺวา วา ชีวิตํ กเปฺปนฺติฯ ตาเสตฺวา ปีเฬตฺวา วา ชีวิตํ กเปฺปนฺตีติ โยชนาฯ ‘‘เวมานิกเปตาปี’’ติ อตฺตโน ปุญฺญนิพฺพตฺตํ ทิพฺพวิมานํ เยสํ อตฺถิ, เต เวมานิกาฯ เต ปน ปุญฺญาปุญฺญมิสฺสก กเมฺมน นิพฺพตฺตตฺตา เกจิ ทิวา ทิพฺพสุขํ อนุภวนฺติ, รตฺติํ เปตทุกฺขํฯ เกจิ รตฺติํ ทิพฺพสุขํ อนุภวนฺติ, ทิวา เปตทุกฺขนฺติฯ ปเรหิ ทตฺตํ ทินฺนํ ปุญฺญปฺผลํ อุปนิสฺสาย ชีวนฺตีติ ปรทตฺตูปชีวิโนฯ ‘‘ปเรหิ ทินฺนํ ปุญฺญปฺผลํ’’ติ ญาตเกหิ ปุญฺญํ กตฺวา อิทํ เม ปุญฺญํ เปตานํ กาลงฺกตานํ ญาตีนํ เทธีติ เอวํ ทินฺนํ ปุญฺญปฺผลํฯ ‘‘สกลจกฺกวาฬปริยาปนฺนา เอกภูมกา’’ติ ยถา ตาวติํสาภูมิ นาม สพฺพ จกฺกวาเฬสุปิ อตฺถิฯ สพฺพาปิ ทิเพฺพน วสฺสสหเสฺสน เอกอายุ ปริเจฺฉโท โหติฯ อิมสฺมิํ จกฺกวาเฬ วตฺตพฺพํ นตฺถิฯ น ตถา นิรเยสุ วา ติรจฺฉาน โยนิยํ วา เปตฺติวิสเยวา อสุรกาเยวา มนุเสฺสสุวา ภุมฺมเทเวสุ วา  เอกปริเจฺฉโท นาม อตฺถิฯ จตุนฺนํ อปายานํ อายุปฺปมาณ คณนาย นิยโม นตฺถีติ วุตฺตํ, น นุ พฺรหฺม สํยุเตฺต โกกาลิกํ ภิกฺขุํ อารพฺภ ภควตา วุโตฺต ทสนฺนํ นิรยานํ วิสุํ วิสุํ อตฺถีติฯ สจฺจํ อตฺถิฯ เต ปน ทสนิรยา อวีจินิรเย ปริยาปนฺนา หุตฺวา ตสฺส ปเทสมตฺตา โหนฺติฯ น เตหิ ปเท สมเตฺตหิ สกโล อวีจินิรโย นิยตายุ ปริมาโณติ สกฺกา วตฺตุํฯ อปิ จ โสปิ เตสํ อายุปริเจฺฉโท อวีจิภูมิยา นิยาเมน สิโทฺธ น โหติฯ เตน เตน กมฺมวิเสเสเนว สิโทฺธฯ ตสฺมา ยํ วุตฺตํ ‘‘ตตฺถ เยภูเยฺยน กมฺมปฺปมาณตฺตา’’ติ, ตํ สุ วุตฺตํ โหติฯ เตนาห ‘‘ตตฺถ นิรเยสู’’ติอาทิํฯ ‘‘เอวํ สเนฺต’’ติ น อิตร ทีปวาสีนํ อายุกปฺปสฺส อาโรหณญฺจ โอโรหณญฺจ อตฺถีติ วุเตฺต สตีติ อโตฺถฯ สมาจาโร นาม ทสสุจริตานิฯ วิสมาจาโร นาม ทสทุจฺจริตานิฯ เตสํ นิสฺสนฺทภูตา สมฺปตฺติวิปตฺติโยติ สมฺพโนฺธฯ ‘‘เตสํ ปี’’ติ อิตร ทีปวาสีนํปิฯ โส เอวปริเจฺฉโทติ อาปชฺชติฯ น จ สกฺกา ตถา ภวิตุํฯ อาทิกปฺปกาเล สเพฺพสมฺปิ จตุทีป วาสีนํ อสเงฺขฺยยฺยายุกตา สมฺภวโตติฯ อถ อิตรทีปวาสีนมฺปิ อายุกปฺปสฺส อาโรหณํ โอโรหณญฺจ อตฺถิฯ เอวํ สติ, เอตรหิปิ เตสํ อายุกโปฺป ชมฺพุทีปวาสีนํ อายุกเปฺปน เอกคติโก สิยาติ โจทนาฯ นิสฺสนฺทมตฺตตฺตาติอาทิ ปริหาโรฯ นตฺถิ อิทํ มม อิทํ มมาติ ปวตฺตา ปาฎิปุคฺคลิกตณฺหา เอเตสนฺติ ‘‘อมมา’’ฯ ‘‘อปริคฺคหา’’ติ ปุตฺตทาราทิปริคฺคหรหิตาฯ ‘‘อุปริเม จาตุมหาราชิเก’’ติ อากาสฎฺฐกจาตุมหาราชิเกฯ ทิเว เทวโลเก สิทฺธานิ ทิพฺพานิฯ ‘‘ยาว นิมิราชกาลา’’ติ ยาว อมฺหากํ โพธิสตฺตภูตสฺส นิมิรโญฺญ อุปฺปนฺนกาลาฯ กสฺส ปพุโทฺธ ปุริเม อนฺตรกเปฺป อุปฺปโนฺนฯ นิมิราชา ปน อิมสฺมิํ อนฺตร กเปฺป อุปฺปโนฺนฯ ‘‘มนุสฺส โลเกหิ ปญฺญาสวสฺสานิ จาตุมหาราชิเก เอโกทิพฺพรตฺติทิโว โหตี’’ติอาทิ อภิธเมฺม ธมฺม หทย วิภเงฺค อาคตนเยน วุโตฺตฯ จตุคฺคุณวจเนฯ ‘‘อุปริมานํ’’ติ อุปริมานํ เทวานํฯ เอกํ วสฺสสหสฺสํ อายุปฺปมาณํ โหตีติ  สมฺพโนฺธฯ ‘‘เทฺว’’ติ เทฺว วสฺสสหสฺสานิฯ ‘‘อฎฺฐา’’ติ อฎฺฐวสฺสสหสฺสานิฯ ‘‘เหฎฺฐิมานํ’’ติ เหฎฺฐิมานํ เทวานํฯ ‘‘อุปริมานํ’’ติ อุปริมานํ เทวานํฯ ยาเม เอโก รตฺติทิโวติอาทินา โยเชตพฺพํฯ ‘‘จตฺตารี’’ติ มนุสฺสโลเก จตฺตาริ วสฺสสตานิฯ เอวํ เสเสสุฯ ‘‘อาทิอนฺต ทสฺสนวเสนา’’ติ จาตุมหาราชิเก มนุสฺสวสฺสคณนา ทสฺสนํ อาทิทสฺสนํ นามฯ อิทานิ วสวตฺติยํ มนุสฺสวสฺสคณนา ทสฺสนํ อนฺต ทสฺสนํ นามฯ</p>


<p>น อติทุพฺพลํติ นาติทุพฺพลํฯ ‘‘ตํ’’ติ ตํ อวิตกฺก อวิจารมตฺตฌานํฯ ‘‘ภูมนฺตเร’’ติ ปถมชฺฌานภูมิโต อญฺญิสฺสํ ทุตียชฺฌานภูมิยํฯ กปฺปวจเนฯ กปฺปียติ วสฺส, อุตุ, มาส, ปกฺข, รตฺติ, ทิวา, ทิวเสน ปริจฺฉิชฺชียตีติ กโปฺปฯ กปฺปียนฺติ วา นานาธมฺมปฺปวตฺติโย อตีตา ทิวเสน ปริจฺฉิชฺชียนฺติ เอเตนาติ กโปฺปฯ กาโลฯ มหโนฺต กโปฺปติ มหากโปฺปฯ วสฺสานํ สตภาเคหิปิ สหสฺสภาเคหิปิ สตสหสฺสภาเคหิปิ สงฺขาตุํ อสกฺกุเณโยฺยติ อสเงฺขฺยโยฺยฯ เอกสฺส อสเงฺขฺยยฺยสฺส อนฺตเร ทิสฺสมาโน กโปฺป อนฺตรกโปฺปฯ สตฺตานํ นานาอายุปริเจฺฉโท อายุกโปฺปฯ โส ปน มนุสฺสานํ ทสวสฺสายุกกาเล ทสวเสฺสน ปริจฺฉิโนฺนฯ เนวสญฺญา เทวานํ นิจฺจกาลํ จตุราสีติ กปฺปสหเสฺสหิ ปริจฺฉิโนฺนฯ อนฺตรกโปฺป นาม จูฬกปฺปา วุจฺจนฺตีติ สมฺพโนฺธฯ วีสติปฺปเภทา จูฬกปฺปา วุจฺจนฺตีติ เกจิ วทนฺตีติอาทินา โยชนาฯ ‘‘เย’’ติ เย จตุสฎฺฐิยาทิเภทา อนฺตรกปฺปาฯ ‘‘ยถาวินฎฺฐํ’’ติ วินฎฺฐปฺปกาเรน วินฎฺฐปฺปกติยาฯ วฑฺฒมาโน กโปฺป วิวโฎฺฎฯ ‘‘ยถาวิวฎฺฎํ’’ติ วิวฎฺฎปฺปกาเรน วิวฎฺฎปฺปกติยาฯ อจฺจเยน อติกฺกมเนนฯ หรเณน อปนยเนนฯ ‘‘ตตฺถา’’ติ ตสฺมิํ กปฺปวจเนฯ อฎฺฐกถายํ วุตฺตตฺตาติ สมฺพโนฺธฯ ‘‘เตเชนา’’ติ อคฺคินาฯ ‘‘สํวฎฺฎตี’’ติ วินสฺสติ ตทาฯ ‘‘เหฎฺฐา’’ติ เหฎฺฐาโลโกฯ ‘‘จตุสฎฺฐิวาเรสู’’ติ นิทฺธารเณ ภุมฺมวจนํฯ</p>


<p>คาถาสุฯ ‘‘สตฺตสตฺตคฺคินาวารา’’ติ สตฺตสตฺตวารา อคฺคินา วินสฺสนฺติฯ อถวา, ภุมฺมเตฺถ ปจฺจตฺตวจนํฯ สตฺตสุสตฺตสุวาเรสุ โลโก  อคฺคินา วินสฺสตีติ โยชนาฯ เตนาห ‘‘อฎฺฐเม อฎฺฐเม’’ติฯ ‘‘ทกา’’ติ อุทเกนฯ อฎฺฐเม อฎฺฐเมวาเร โลโก ทเกน วินสฺสตีติ โยชนาฯ ยทา จตุสฎฺฐิวารา ปุณฺณา, ตทา เอโก วายุวาโร สิยาฯ ตตฺถ ‘‘ตทา’’ติ ตสฺมิํ จตุสฎฺฐิวาเรฯ ‘‘วิวฎฺฎมานํ’’ติ สณฺฐหมานํฯ ‘‘วิวฎฺฎตี’’ติ สณฺฐหติฯ ‘‘สํวฎฺฎมานํ’’ติ วินสฺสมานํฯ ‘‘สํวฎฺฎตี’’ติ วินสฺสติฯ ‘‘เทฺว อสเงฺขฺยยฺยานี’’ติ อฑฺฒทฺวยํ เอกํ อสเงฺขฺยยฺยนฺติ กตฺวา อุปจาเรน วุตฺตํฯ ยถาตํ-อาภสฺสรานํ อฎฺฐกปฺปานีติฯ ‘‘อุปเฑฺฒนา’’ติ อุทกวาเร เหฎฺฐิมภูมีสุ อุทเกน วินสฺสมานาสุ ทุตียชฺฌานภูมิ น ตาว วินสฺสติฯ สํวฎฺฎกเปฺปปิ จิรกาลํ ติฎฺฐเตเยวฯ อิทํ สนฺธาย วุตฺตํฯ สพฺพเญฺจตํ ลพฺภมานตฺตา วุตฺตํฯ อสเงฺขฺยยฺยกปฺปํ สนฺธาย วุตฺตนฺติฯ อิทเมว ปมาณนฺติฯ</p>

</p>


<p> กมฺมจตุเกฺกฯ ‘‘ชเนตี’’ติ อชนิตํ ชเนติฯ ปาตุภาเวติฯ ‘‘อุปตฺถมฺภตี’’ติ ชนิตํ อุปตฺถมฺภติฯ จิรฎฺฐิติกํ กโรติฯ ‘‘อุปปีเฬตี’’ติ ชนิตํ อุปปีเฬติ, ปริหาเปติฯ ‘‘อุปฆาเตตี’’ติ อุปจฺฉินฺทติฯ ‘‘กฎตฺตา รูปานํ’’ติ กฎตฺตานามกานํ กมฺมชรูปานํฯ ‘‘กมฺมปถปตฺตาวา’’ติ เอตฺถ ปฎิสนฺธิชเนน สติ, สพฺพมฺปิ กมฺมํ กมฺมปถปตฺตํ นาม โหตีติ ทฎฺฐพฺพํฯ วิปจฺจิตฺถาติ วิปกฺกํฯ วิปกฺกํ วิปากํ เยสนฺติ วิปกฺก วิปากาฯ อุปตฺถมฺภมานา ปวตฺตติฯ สยํปิ ปจฺจยลาเภ สตีติ อธิปฺปาโยฯ ‘‘อลโทฺธกาสสฺสา’’ติ อิทํ นิทสฺสน มตฺตํฯ ลโทฺธกาสสฺสปิ อุปตฺถมฺภนํ นาม อิจฺฉิตพฺพเมวฯ อญฺญํ อกุสลกมฺมํ โอกาสํ ลภตีติ โยชนาฯ ‘‘จายํ’’ติ เจ อยํฯ ‘‘กาลงฺกริยา’’ติ กาลํกเรยฺยฯ ‘‘อสฺสา’’ติ อิมสฺส ปุคฺคลสฺสฯ ‘‘ปสาทิตํ’’ติ ปสนฺนํฯ ‘‘ปทูสิตํ’’ติ ปทุฎฺฐํฯ ปุเพฺพ ‘มรณาสนฺน กาเล’ติ วุตฺตตฺตา อิธ ‘ปวตฺติกาเลปี’ติ วุตฺตํฯ ‘‘เอตํ’’ติ กมฺมนฺตรสฺส อุปตฺถมฺภนํฯ ‘‘ชีวิตปริกฺขาเร’’ติ ชีวิตปริวาเร ปจฺจเยฯ ‘‘สมุทาเนตฺวา’’ติ สมาห ริตฺวา ฯ‘‘เอตฺถา’’ติ อุปตฺถมฺภก กมฺมฎฺฐาเนฯ ขนฺธสนฺตานสฺส อุปพฺรูหนนฺติ สมฺพโนฺธฯ ‘‘วุตฺตนเยนา’’ติ ‘ชีวิตนฺตราเย อปเนตฺวา’ติอาทินา วุตฺตนเยนฯ ขนฺธสนฺตานสฺส จิรตรปฺปวตฺตินฺติ สมฺพโนฺธฯ ‘‘วุตฺตปฺปการา’’ติ ‘วิปจฺจิตุํ อลโทฺธกาสาวา วิปกฺก วิปากา วา สพฺพาปิ กุสลา กุสล เจตนา’ติ เอวํ วุตฺตปฺปการาฯ ‘‘ทุพฺพลตรํ กตฺวา วา วิพาธมานา’’ติ อุปปีฬก กมฺมกิจฺจํ วุตฺตํฯ ‘‘ชนก กมฺมสฺส ทุพฺพล อายูหนกาเล’’ติ สมุจฺจยนกาเลฯ ‘‘วิหต สามตฺถิยํ’’ติ วินาสิตสตฺติกํฯ ‘‘มเหสเกฺขสู’’ติ มหานุภาเวสุฯ ‘‘อุปตฺถมฺภกมฺปิ ตพฺพิปริยาเยน เวทิตพฺพํ’’ติ อุปปีฬก กมฺมโต วิปริยาเยน เวทิตพฺพํฯ ‘อุปริภูมิ นิพฺพตฺตกมฺปิ สมานํ เหฎฺฐาภูมิยํ นิพฺพเตฺตตี’ติอาทีสุ ‘เหฎฺฐาภูมิ นิพฺพตฺตกมฺปิ สมานํ อุปริภูมิยํ นิพฺพเตฺตตี’ติอาทินา วตฺตพฺพนฺติ อธิปฺปาโยฯ อชาตสตฺตุราชวตฺถุมฺหิ ตสฺส รโญฺญ ปิตุฆาตกมฺมํ มหาอวีจินิรเย นิพฺพตฺตนกมฺปิ สมานํ ปจฺฉา พุทฺธุ ปฎฺฐาน กเมฺมน พาธียมานํ วิหตสามตฺถิยํ หุตฺวา ตํ อุสฺสทนิรเย นิพฺพเตฺตติฯ ขนฺธสนฺตานสฺส วิพาธนํ นาม สตฺตสฺส ทุกฺขุปฺปตฺติ กรณนฺติ สมฺพโนฺธฯ กถํ โคมหิํสาทีนํ ปุตฺตทารญาติมิตฺตานญฺจ วิปตฺติกรณํ ตสฺส สตฺตสฺส อุปปีฬก กมฺมกิจฺจํ ภเวยฺยฯ อโญฺญหิ โส ปุคฺคโล, อเญฺญ โคมหิํสาทโยฯ น จ อเญฺญน กตํ กมฺมํ อเญฺญสํ สตฺตานํ ทุกฺขุปฺปตฺติํ วา สุขุปฺปตฺติํ วา กเรยฺยาติ โจทนาฯ ทุวิธนฺติอาทินา ตํ วิสฺสเชฺชติฯ อานนฺท เสฎฺฐิวตฺถุมฺหิฯ โสเสฎฺฐิ มหามจฺฉริโย อโหสิฯ อเญฺญปิ ทานํ เทเนฺต นีวาเรสิฯ โส ตโต จวิตฺวา เอกสฺมิํ คามเก เอกิสฺสา อิตฺถิยากุจฺฉิมฺหิ ชาโตฯ ตสฺส ชาตกาลโต ปฎฺฐาย ตสฺส ปาปกเมฺมน มาตรํ อาทิํ กตฺวา สกลคามิกานํ ชนานํ ทุกฺขุปฺปตฺติ โหตีติ ธมฺมปท อฎฺฐกถายํ วุตฺตํฯ ตสฺมา นิสฺสนฺทผลวเสน อเญฺญน กตํ กมฺมํ อเญฺญสํ สตฺตานํ ทุกฺขุปฺปตฺติํ วา สุขุปฺปตฺติํ วา กโรติ เยวาติ ทฎฺฐพฺพํฯ [‘‘กมฺมชสนฺตติ สีเสสู’’ติ ปฎิสนฺธิกาลโต ปฎฺฐาย อุปฺปนฺนา เอเกกา กมฺมชรูปสนฺตติ นาม อตฺถิฯ สา ปจฺฉา อปราปรํ ตาทิสาย กมฺมชรูปสนฺตติยา ปวตฺตตฺถาย สีสภูตตฺตา  สนฺตติ สีสนฺติ วุจฺจติฯ ยํ กิญฺจิ เอกํ วากมฺมชสนฺตติ สีสํฯ เทฺว วากมฺมชสนฺตติ สีสานิ ]ฯ วิสุทฺธิมคฺคปาเฐฯ ‘‘ตเทวา’’ติ ตํ อุปฆาตก กมฺมเมวฯ ‘‘อิธ จา’’ติ อิมสฺมิํ อภิธมฺมตฺถสงฺคเหฯ ‘‘อิมสฺส ปี’’ติ อิมสฺส อุปฆาตก กมฺมสฺสปิฯ ทุฎฺฐคามณิ รโญฺญ วตฺถุมฺหิ จ โสณเตฺถร ปิตุโน วตฺถุมฺหิ จ เตสํ มรณาสนฺนกาเล ปถมํ ทุคฺคติ นิมิตฺตานิ อุปฎฺฐหนฺติฯ ปจฺฉา รโญฺญ เอกํ ปุพฺพกตํ กลฺยาณ กมฺมํ อนุสฺสรนฺตสฺส เถรปิตุ จ ตงฺขเณ เอว เอกํ กลฺยาณ กมฺมํ กโรนฺตสฺส ตานิ ทุคฺคติ นิมิตฺตานิ อนฺตรธายนฺติฯ สคฺคนิมิตฺตานิ ปาตุพฺภวนฺติฯ อุโภปิ จวิตฺวา สเคฺค นิพฺพตฺตนฺตีติฯ กุสลา กุสล กมฺมานํ ขยํ กโรตีติ กุสลา กุสล กมฺมกฺขยกโรฯ ‘‘อายุ กเมฺมสุ วิชฺชมาเนสู’’ติ ตสฺส สตฺตสฺส อายุ ปริเจฺฉโท จ ปริยนฺต คโต น โหติ, กมฺมานุภาโว จ ปริกฺขีโณ น โหติฯ เอวํ อายุ กเมฺมสุ วิชฺชมาเนสุฯ ‘‘อปราธ กมฺมสฺสา’’ติ มาตาปิตูสุวา ธมฺมิกสมณ พฺราหฺมเณสุ วา อปรชฺฌนวเสน กตสฺส อปราธกมฺมสฺสฯ ‘‘โส ปนา’’ติ มชฺฌิมฎฺฐกถาวาโท ปนฯ ‘‘อรุจฺจมาโน วิยา’’ติ อนิจฺฉิยมาโนวิยฯ ‘‘โส’’ติ มชฺฌิมฎฺฐกถา วาโทฯ ‘‘ตตฺถ ปนา’’ติ มชฺฌิมฎฺฐกถายํ ปนฯ ‘‘สพฺพเญฺจตํ’’ติ สพฺพญฺจ เอตํ สุตฺตวจนํ, วเสน วุตฺตนฺติ สมฺพโนฺธฯ อนิจฺฉเนฺตหิ ฎีกา จริเยหิฯ ‘‘วิปากํ ปฎิอิจฺฉิตโพฺพ’’ติ วิปากํ ปฎิจฺจ อิจฺฉิ ตโพฺพฯ เอตฺถ ‘‘วิปากํ’’ติ กมฺมนิพฺพตฺตกฺขนฺธ สนฺตานํ วุจฺจติฯ ตสฺส ชนกํ กมฺมํ ชนก กมฺมนฺติ วุจฺจติฯ ตเสฺสว ขนฺธสนฺตานสฺส อุปตฺถมฺภกํ ตเสฺสว อุปปีฬกํ ตเสฺสว อุปฆาตกํ กมฺมํ อุปฆาตก กมฺมนฺติ วุจฺจตีติ อธิปฺปาโยฯ ‘‘สาเกต ปเญฺห’’ติ วิปากุทฺธาเร อาคเต สาเกต ปเญฺหฯ ธมฺมทินฺนาย นาม อุคฺคเสน รโญฺญ เทวิยา วตฺถุมฺหิ สาเทวี ปุเพฺพ เอกํ อชํ ฆาเตสิ, เตน กเมฺมน อปาเยสุ ปติตฺวา ปจฺฉา ปวตฺติ วิปากวเสน พหูสุ ภเวสุ อชสรีเร โลมคณนามตฺตํ อตฺตโน สีสเจฺฉทน ทุกฺขํ อนุโภสีติฯ ‘‘สา ปนา’’ติ สา เอกา ปาณาติปาต เจตนา ปนฯ มหาโมคฺคลาน วตฺถุ นาม ปญฺจสต โจรานํ เถรสฺส ฆาต น วตฺถุ ฯ เถโรหิ อตฺตนา ปุพฺพกเตน อุปเจฺฉทก กเมฺมน โจรฆาตนํ ลภิตฺวา ปรินิพฺพุโตฯ สามาวติเทวี จ วคฺคุมุทานทิตีรวาสิโน ปญฺจสต ภิกฺขู จ อตฺตโน ปุพฺพกเตหิ อุปเจฺฉทก กเมฺมหิ ตาทิสํ ปรูปกฺกมํ ลภิตฺวา สเคฺคสุ นิพฺพตฺตาฯ ทุสฺสิมาโร นาม กกุสนฺธ พุทฺธกาเล มารเทว ปุโตฺต วุจฺจติฯ กลาพุราชานาม ขนฺติ วาทิตา ปสสฺส ฆาตโก วุจฺจติฯ เต ปน ตงฺขเณ อตฺตนา กเตน อุปเจฺฉทก กเมฺมน ตงฺขเณ เอว จวิตฺวา อวีจิมฺหิ นิพฺพตฺตาฯ ตตฺถ ปุริม วตฺถูสุ อุปเจฺฉทก กมฺมํ อุปจฺฉินฺทน มตฺตํ กโรติฯ น อตฺตโน วิปากํ เทติฯ ปจฺฉิมวตฺถูสุ ปน อุปจฺฉินฺทนญฺจ กโรติ, วิปากญฺจ เทตีติฯ วิภาวนิปาเฐฯ ‘‘อุปเจฺฉทน ปุพฺพกํ’’ติ อุปเจฺฉทน ปุพฺพกํ วิปากํ ชเนตีติ โยชนาฯ กมฺมนฺตรสฺส วิปากํ อุปจฺฉินฺทิตฺวาว อตฺตโน วิปากํ ชเนตีติ อธิปฺปาโยฯ ตตฺถ ‘‘อตฺตโน วิปากํ ชเนตี’’ติ อิธ กทาจิ ชเนติ, กทาจิ น ชเนตีติ เอวํ วิภาคสฺส อกตตฺตา ‘‘ตํ น สุนฺทรํ’’ติ วุตฺตํฯ เตนาห ‘‘อิธ ปุพฺพกเตนา’’ติอาทิํฯ ‘‘อฎฺฐกถาสุเยว อาคตตฺตา’’ติ เตสุ วตฺถูสุ เตชนา อุปเจฺฉทก กเมฺมน มรนฺตีติ เอวํ วตฺวา อาคตตฺตาฯ วิปากํ นิพฺพเตฺตตีติ วิปาก นิพฺพตฺตกํฯ ตสฺส ภาโว วิปาก นิพฺพตฺตกตฺตํฯ วิปาก นิพฺพตฺตกตฺตสฺส อภาโวติ วิคฺคโหฯ</p>

</p>


<p> ‘‘นิกนฺติ พเลน วา ปฎิพาหิยมานํ วิปากํ น เทตี’’ติ ฌานลาภิโน หุตฺวาปิ มรณกาเล อุปฺปชฺชิตุํ นิกนฺติยา สติ, ตํ ฌานํ วิปากํ น เทตีติ อธิปฺปาโยฯ ‘‘เอกสฺสา’’ติ เอกสฺส ปุคฺคลสฺสฯ ‘‘เตสํ’’ติ มหคฺคตกมฺม อานนฺตริย กมฺมานํฯ อนฺติม ชวนวีถิยํ กตํ นาม วตฺถุ ทุพฺพลตฺตา สยมฺปิ ทุพฺพลํ โหติฯ ปฎิสนฺธิํ น ชเนติฯ เตนาห ‘‘อนฺติม ชวนวีถิโต ปุพฺพภาเค อาสเนฺน กตํ’’ติฯ อิทญฺจ กมฺมสามญฺญ วเสน วุตฺตํฯ กมฺมวิเสเส ปน สติ, น เทตีติ น วตฺตพฺพนฺติ ทเสฺสตุํ ‘‘มิจฺฉาทิฎฺฐิกมฺมํ ปนา’’ติอาทิ  วุตฺตํฯ กตํ อาสนฺน กมฺมํ นามาติ คเหตพฺพนฺติ โยชนาฯ ปาฬิปาเฐฯ อสฺสปุคฺคลสฺส มรณกาเลวา สมฺมาทิฎฺฐิ สมตฺตา สมาทินฺนา, มิจฺฉาทิฎฺฐิ สมตฺตา สมาทินฺนาติ โยชนาฯ ปรโต ปริปุณฺณํ อาคมิสฺสติฯ โสมนสฺส ชนกํ ปรเจตนา ปวตฺติวเสนฯ สนฺตาป ชนกํ กุกฺกุจฺจวิปฺปฎิสารปฺปวตฺติวเสนฯ อิทํ ครุก จตุกฺกํ นาม อนนฺตเร ภเว วิปจฺจนกานํ กมฺมานํ วเสน วุตฺตนฺติ อาห ‘‘อุปปชฺชเวทนีย กมฺมานิ เอวา’’ติฯ กมฺมํ นาม กุสลํ วา โหตุ, อกุสลํ วาฯ ปุนปฺปุนํ ลทฺธา เสวเน สติ, วิปากํ เทติฯ อสติ น เทติฯ กามาวจรสฺส กุสลสฺส กมฺมสฺส กตตฺตา อุปจิตตฺตา วิปากํ อุปฺปนฺนํ โหติ จกฺขุ วิญฺญาณนฺติ จ, อกุสลสฺส กมฺมสฺส กตตฺตา อุปจิตตฺตา วิปากํ อุปฺปนฺนํ โหติ จกฺขุ วิญฺญาณนฺติ จ, ปาฬิยํ วุตฺตํฯ เอตฺถหิ กตตฺตาติ วตฺวา ปุน อุปจิตตฺตาติ วจนํ ปุนปฺปุนํ วฑฺฒนสงฺขาเต อาเสวเน สติ เอว วิปากํ เทตีติ ญาเปติฯ ตสฺมา กตมตฺต กมฺมตฺตา กฎตฺตา กมฺมํ นามาติ วุเตฺตปิ อนนฺตรภเว วิปจฺจนก กมฺมเสฺสว อิธ อธิเปฺปตตฺตา ปุนปฺปุนํ ลทฺธา เสวนเมว อิธ คเหตพฺพนฺติ ทเสฺสตุํ อฎฺฐกถายํ ‘‘ปุนปฺปุนํ ลทฺธาเสวนํ’’ติ วุตฺตํฯ</p>


<p>‘‘เอวญฺจ กตฺวา’’ติอาทีสุฯ ‘‘ยตฺถ ตํ ปุพฺพกตํ กมฺมนฺติ อาคตํ’’ติ ยสฺมิํ อฎฺฐกถา ปเทเส ตํ กฎตฺตา กมฺมํ ปุพฺพกตํ กมฺมํติ อาคตํฯ ‘‘กสฺมา อิธา’’ติอาทีสุฯ ‘‘อิธา’’ติ อิมสฺมิํ อภิธมฺมตฺถ สงฺคเหฯ ปาฬิยํฯ ยํ ครุกํ, ตํ วิปากํ เทติฯ ตสฺมิํ อสติ, ยํ พหุลํฯ ตสฺมิํ อสติ, ยํ อาสนฺนํฯ ตสฺมิํ อสติ, ยํ กฎตฺตา วา ปน กมฺมํ, ตํ วิปากํ เทตีติ อโตฺถฯ เสสเมตฺถ สุวิเญฺญยฺยํฯ</p>


<p>สุตฺตนฺตปาเฐฯ สุขเวทนํ ชเนตีติ สุขเวทนียํฯ ‘‘สมตฺตา’’ติ สุฎฺฐุคหิตาฯ ‘‘สมาทินฺนา’’ติ ตทตฺถวิวรณํฯ ‘‘ปริยตฺตํ’’ติ สมตฺถํฯ ตมฺพทาธิกสฺส ยาวชีวํ พหูนิ ปาปกมฺมานิ อาจิณฺณานิฯ มรณ ทิวเส ปน สาริปุตฺตเตฺถรสฺส ธมฺมเทสนํ สุตฺวา จวิตฺวา เตน อาสนฺน กเมฺมน สเคฺค นิพฺพตฺติฯ วาตกาลสฺส ยาวชีวํ พหูนิ กลฺยาณ กมฺมานิ อาจิณฺณานิฯ มรณ ทิวเสปน พุทฺธสาสเน  วิปรีต สญฺญํ กตฺวา เตน อาสนฺน กเมฺมน อปาเย นิพฺพตฺติฯ</p>

</p>


<p>. ทิฎฺฐธมฺมจตุเกฺกฯ ปสฺสิตโพฺพติ ทิโฎฺฐฯ ‘‘ธโมฺม’’ติ ขนฺธายตน ธมฺม สมูโหฯ ทิโฎฺฐ ธโมฺมติ ทิฎฺฐ ธโมฺมฯ วตฺตมาโน ธมฺมสมูโหฯ โย อตฺตภาโวติ วุจฺจติฯ อตฺตสงฺขาตสฺส ทิฎฺฐิยา ปริกปฺปิตสารสฺส ภาโว ปวตฺติ การณนฺติ กตฺวาติ อิมมตฺถํ ทเสฺสโนฺต ‘‘ทิฎฺฐ ธโมฺม วุจฺจตี’’ติอาทิมาหฯ ‘‘วิปากํ ปฎิสํเวเทตี’’ติ เอเตน กถํ กมฺมสาธนํ ทเสฺสติฯ ปฎิสํเวทน กฺริยาปเท วิปากนฺติ กมฺมปทํ ทิสฺวา วิปากํ นาม เวทิตพฺพํ เวทนียํฯ ปฎิสํเวทิตพฺพํ ปฎิสํเวทนียนฺติ วิญฺญาตตฺตาฯ ‘‘อุเปจฺจา’’ติ อุปคนฺตฺวาฯ ‘‘อุปปชฺชิตฺวา’’ติ อุเปจฺจ ปชฺชิตฺวาฯ ปาปุณิตฺวาติ อโตฺถฯ วิภาวนิปาเฐฯ ‘‘ทิฎฺฐ ธมฺมโต’’ติ ทิฎฺฐ ธมฺมสฺสฯ สามิอเตฺถ ปญฺจมีฯ ปาฬิยํ วุตฺตํฯ ‘‘เอตฺถหี’’ติอาทิ ปุพฺพวาเกฺย วุตฺต นยเมวฯ อปรสโทฺท นิจฺจํ อปาทานา เปโกฺขฯ ตญฺจ อปาทานํ นาม อนนฺตเร วุตฺตปเทหิฯ ‘‘ทิฎฺฐธมฺมา นาคตานนฺตร ภเวหี’’ติ ทิฎฺฐธมฺมโต จ อนาคตานนฺตร ภวโต จาติ อโตฺถฯ ‘‘ปริวโตฺต’’ติ ปพโนฺธฯ อปราปริโยติ วา, อปโร จ อปโร จ อปราปโรฯ อปราปเร ปวโตฺต อปราปริโยติ อโตฺถฯ ‘‘อุปปชฺชภวํ’’ติ อนาคตานนฺตรภวํฯ อโหสิ กเมฺม ‘‘อโหสี’’ติ ปทํ อญฺญาสิ โกณฺฑโญฺญติ ปเทวิย รุฬฺหีนามปทนฺติ อาห ‘‘อโหสิ นามกํ’’ติฯ ตํ ปน รุฬฺหิปทํ กุโตปวตฺตํติ อาห ‘‘อโหสิ กมฺมํ’’ติอาทิํฯ ‘‘เอวํ วุตฺต ปาฐวเสนา’’ติ เอตฺถ อิธ วุโตฺต ปาโฐ สา วเสโสฯ ปริปุณฺณปาโฐ ปน อโหสิ กมฺมํ อโหสิ กมฺม วิปาโก, อโหสิ กมฺมํ นาโหสิ กมฺม วิปาโก, อโหสิ กมฺมํ อตฺถิกมฺม วิปาโก, อโหสิ กมฺมํ นตฺถิ กมฺมวิปาโก, อโหสิกมฺมํ ภวิสฺสติ กมฺม วิปาโก, อโหสิ กมฺมํ น ภวิสฺสติ กมฺม วิปาโกติอาทินา ปฎิสมฺภิทา มเคฺค อาคโตฯ ‘‘สา’’ติ ปถม ชวน เจตนาฯ ‘‘อปฺปตร วิปากา จาตี’’ติ เอตฺถ ‘‘อิตี’’ติ เหตุ  อเตฺถ นิปาโต, ตสฺมา อจิรฎฺฐิติ กตฺตา ทิฎฺฐ ธเมฺม เอว ผลํ ทตฺวา วิคจฺฉติ, ตสฺมา อปฺปตร วิปากตฺตา อเหตุกมตฺตํ ผลํ ทตฺวา วิคจฺฉตีติ โยชนาฯ ‘‘ปจฺจโยติ จา’’ติ ปจฺจยํ ลทฺธาติ วุโตฺต ปจฺจโยติ จฯ ‘‘โส’’ติ มหนฺตํ วุโตฺต ปจฺจโยฯ ‘‘กากวลิยาทีนํ วิยา’’ติ กากวลิยาทีนํ ปุคฺคลานํ ทิฎฺฐเวทนีย กมฺมํ วิยฯ ‘‘ปากฎตรปฺผลทานํ’’ติ สตฺตาหพฺภนฺตเร เอว เสฎฺฐิฎฺฐานปฺปฎิ ลาภาทิวเสน ปากฎตรปฺผลทานกํ กมฺมวิเสสํฯ กมฺม ปถชวนสนฺตาเน ปวตฺตา ปถมชวน เจตนา วา อิตราปิ ปถม ชวน เจตนา วาติ โยชนาฯ ‘‘กาจี’’ติ เอกจฺจา ปถมชวน เจตนาฯ เสสานิ ทิฎฺฐธมฺม เวทนีย กมฺมานิฯ</p>


<p>อุปปชฺชกเมฺมฯ ‘‘อตฺถ สาธิกา’’ติ สนฺนิฎฺฐานตฺถสาธิกาฯ ปาณฆาตาทิ กิจฺจสาธิกาติ วุตฺตํ โหติฯ สุฎฺฐุ นิฎฺฐาเปตีติ สนฺนิฎฺฐาปิกาฯ ‘‘เสสานิ ปี’’ติ เสสานิ อุปปชฺช เวทนีย กมฺมานิปิฯ ‘‘อิธา’’ติ อิมสฺมิํ มนุสฺส โลเกฯ ‘‘มิสฺสกกมฺมานี’’ติ กุสลา กุสลมิสฺสกานิ กมฺมานิฯ เวมานิกเปตวตฺถูนิ วิมานวตฺถุ ปาฬิยํ อาคตานิฯ ‘‘สุคติยํ วิปตฺติํ อนุภวนฺตานิ วตฺถูนี’’ติ เอตฺถ ‘‘วิปตฺติํ’’ติ จกฺขุ โสตาทีนํ องฺค ปจฺจงฺคานํ วา วิปตฺติํฯ นานา ทุกฺขุปฺปตฺติภูตํ วา วิปตฺติํฯ ‘‘ทุคฺคติยํ สมฺปตฺติํ’’ติ มหิทฺธีนํ นาคสุปณฺณาทีนํ สมฺปตฺติํฯ ‘‘ยถา วุตฺต วตฺถูหี’’ติ เวมานิก เปตวตฺถาทีหิฯ อฎฺฐกถาปาเฐฯ ‘‘เตสํ สงฺกมนํ นตฺถี’’ติ เตสํ กมฺมานํ วิปจฺจนกาล สงฺกนฺติ นาม นตฺถิฯ ‘‘ยถาฐาเนเยว ปติฎฺฐนฺตี’’ติ ตานิ ทิฎฺฐ ธมฺมฎฺฐานาทิวเสน ภควตา ยถา วุตฺตฎฺฐาเน เอว ติฎฺฐนฺติฯ ‘‘เอวํ วุตฺตํ’’ติ เตสํ สงฺกมนํ นตฺถีติอาทินเยน วุตฺตํฯ ‘‘ยุตฺติยา วา อภาวโต’’ติ เอตฺถ ทิฎฺฐ ธมฺม เวทนียสฺส ปฎิสนฺธิ วิปากาทิ ยุตฺติยา อภาวโตฯ</p>

</p>


<p> ปากฎฺฐานจตุเกฺกฯ ‘‘กายาทีนํ’’ติ โจปนกายาทีนํฯ กาย วิญฺญตฺตาทีนนฺติ วุตฺตํ โหติฯ ‘‘อติปาเตนฺตี’’ติ อติกฺกมฺม  ปโยเคน อภิภวิตฺวา ปาเตนฺติฯ เตนาห ‘‘อติปาตนเญฺจตฺถา’’ติอาทิํฯ ‘‘อทินฺนํ’’ติ สามิเกนอทินฺนํ ปรสนฺตกํฯ อคมนียวตฺถูนิ นาม อวีติกฺกมนตฺถาย อนุปคนฺตพฺพานิ มาตุรกฺขิตาทีนิ อิตฺถิ ปุริสสรีรานิฯ ‘‘ตสฺสา’’ติ ปรปาณสฺสฯ ‘‘ตโต’’ติ ปรปริคฺคหิต ภาวโตฯ ‘‘อจฺฉินฺทก เจตนา’’ติ ปรสนฺตกสฺส อตฺตโน สนฺตกกรณวเสน ภุสํ ปรสนฺตกา ภาวจฺฉินฺทก เจตนาฯ วิลุปฺปน เจตนาติ วุตฺตํ โหติฯ ‘‘มเคฺคน มคฺคปฺปฎิปาทกสฺสา’’ติ อตฺตโน มเคฺคน ปรมคฺค สมฺปโยชกสฺสฯ ‘‘เอตฺถปี’’ติ ยถา อทินฺนาทาเน ปรปริคฺคหิต สญฺญิโนติ ทุตียํ องฺคปทํ วุตฺตํฯ เอวํ เอตฺถปิฯ เอตฺถ วทนฺติ อคมนีย วตฺถุ วเสน จิตฺตนฺติ อวตฺวา ตสฺมิํ เสวน จิตฺตนฺติ วุตฺตํฯ ตสฺมา อคมนีย วตฺถุ สญฺญิตาติ อวุตฺตมฺปิ วุตฺตสทิสํ โหตีติฯ น โหติฯ น หิ ตสฺมินฺติ วจนํ สญฺญาวิเสส สหิตํ อตฺถํ วทติฯ อีทิเสสุ จ ฐาเนสุ สเจ สญฺญาปธานํ โหติฯ ปาณสญฺญิตา, ปรปริคฺคหิต สญฺญิตา,ติ องฺค ปทํ วิย อิธปิ อคมนีย วตฺถุ สญฺญิตาติ ทุตียํ องฺคปทํ อวสฺสํ วตฺตพฺพํ โหติฯ กสฺมา, องฺคนิยมฎฺฐานตฺตาฯ เตนาห ‘‘เอเตนา’’ติอาทิํฯ ‘‘จตุรงฺคีโกว วุโตฺต’’ติ ตสฺส จตฺตาโร สมฺภาราฯ อคมนีย วตฺถุ, ตสฺมิํ เสวน จิตฺตํ, เสวนปฺปโยโค, มเคฺคน มคฺคปฺปฎิปตฺติ อธิวาสนนฺติฯ ‘‘สา’’ติ ภิกฺขุนีฯ ‘‘รกฺขิตาสุ สงฺคหิตา’’ติ มาตุรกฺขิต ปิตุ รกฺขิตาทีสุ สงฺคหิตาฯ ‘‘ฎีกาสุ ปนา’’ติ สุตฺตนฺตฎีกาสุ ปนฯ ‘‘สา’’ติ ภิกฺขุนีฯ ปาสณฺฑา วุจฺจนฺติ ทฺวาสฎฺฐิ ทิฎฺฐิคตาทีนิฯ ตํ วาทิโน ปาสณฺฑิยา นามฯ เตสํ ธโมฺม ปาสณฺฑิย ธโมฺม นามฯ มิจฺฉาจาโรปิ ทุสฺสีลาย อิตฺถิยา วีติกฺกโม อปฺปสาวโชฺชฯ ตโต โครูป สีลิกาย มหาสาวโชฺชฯ ตโต สรณงฺคตาย, ปญฺจ สิกฺขา ปทิกาย, สามเณริยา, ปุถุชฺชน ภิกฺขุนิยาติอาทิฯ อฎฺฐกถา ปาเฐฯ ‘‘เอตฺถา’’ติ อิมสฺมิํ อกุสลกายกเมฺมฯ ‘‘น คหิตํ’’ติ เถเรน วา อฎฺฐกถาจริเยหิ วา น คหิตํฯ สุรญฺจ เมรยญฺจ ปิวนฺติ เอเตนาติ สุราเมรย ปานํฯ ตทโชฺฌหรณ เจตนา กมฺมํฯ ‘‘สพฺพ ลหุโก’’ติ สเพฺพสํ สุราปาน กมฺม วิปากานํ มเชฺฌ  โย วิปาโก ลหุกตโร, ปวตฺติวิปากมโตฺตติ วุตฺตํ โหติฯ ‘‘อุมฺมตฺตกสํวตฺตนิโก’’ติ อุมฺมตฺตภาว สํวตฺตนิโกฯ ‘‘ปญฺจปี’’ติ สุราปาน กเมฺมน สห ปญฺจปิฯ มูลฎีกา วจเนฯ ‘‘ตสฺสา’’ติ สุราปาน กมฺมสฺสฯ ปฎิสมฺภิทา มคฺคฎีกายํ อิมสฺส วากฺยสฺส สํวณฺณนายํ วุตฺตนฺติ สมฺพโนฺธฯ ตตฺถ ‘‘ตพฺพิ รมณาทโย จา’’ติ ตโต สุราปานโต วิรมณาทโย จฯ ‘‘มทสฺสา’’ติ มชฺชนสฺสฯ ‘‘อปุญฺญปถสฺสา’’ติ อกุสล กมฺม ปถสฺสฯ ‘‘ตพฺพิรติ ปี’’ติ ตโต สุราปานโต วิรติปิฯ ‘‘นิมฺมทตายา’’ติ มชฺชนรหิต ภาวสฺสฯ ‘‘สา’’ติ นิมฺมทตาฯ ‘‘ปุญฺญปถสฺสา’’ติ กุสลกมฺม ปถสฺสฯ ‘‘อิตี’’ติ ตสฺมาฯ ‘‘ตานี’’ติ สุราปาน กมฺมตพฺพิรติ กมฺมานิฯ ‘‘น อิตรํ’’ติ กมฺมปเถหิ อสมฺพนฺธํฯ สุราปานํ วิสุํ ปฎิสนฺธิํ น เทตีติ โยชนาฯ ตพฺพิรติ กเมฺม ปน สเจ อิทํ สุราปานํ นาม ปาปกมฺมํ ทุจฺจริตนฺติ ญตฺวา สมาทาน วิรติ สมฺปตฺตวิรติ วเสน ตํ สิกฺขาปทํ รกฺขติฯ ตํ สีลํ อเญฺญหิ ปุญฺญปเถหิ อสมฺพนฺธมฺปิ วิสุํ ปฎิสนฺธิํ น เทตีติ น วตฺตพฺพํฯ ‘‘เอวมิทํ ปี’’ติ เอวํ อิทมฺปิ สุราปาน กมฺมํ กมฺม ปถปตฺตสฺส กมฺมสฺส ปริวารภูตํ เอว ปฎิสนฺธิํ ชเนตีติ โยชนาฯ ‘‘ตตฺถา’’ติ กมฺมปถสุเตฺตสุฯ สรูปโต น วุตฺตนฺติ จ สกฺกา วตฺตุนฺติ สมฺพโนฺธฯ ‘‘ยํ’’ติ ยํ สุราปาน กมฺมํฯ ‘‘ตตฺถา’’ติ เตสุ กมฺมปถสุเตฺตสุฯ กมฺม ชนนํ นาม ทุจฺจริต กมฺมานํ ชนนํฯ สเกฺกน เทวาน มิเนฺทน ตสฺส อปายคามิตา วุตฺตาติ สมฺพโนฺธฯ ตสฺสาสุราย ปุณฺณํ อิมํ สุรากุมฺภํกิณาถฯ มูลํ เทถ คณฺหาถาติ อโตฺถฯ ‘‘ตสฺสา’’ติ สุราปาน กมฺมสฺสฯ อปายํ คเมติ สมฺปาเปตีติ อปาย คามีฯ ‘‘ยทิทํ’’ติ ยา อยํ ยถาลาภ โยชนา อตฺถิฯ มูลฎีกา วจเนฯ ‘‘กมฺมสหชาตา’’ติ อกุสล กมฺมสหชาตา ตณฺหาฯ ‘‘เตสํ’’ติ เตสํ ปญฺจนฺนํ กมฺมานํฯ ‘‘โกฎฺฐาสโต’’ติ ธมฺมสงฺคณิยํ ผโสฺส โหติ, เวทนา โหตีติอาทินา วุเตฺต ธมฺมุเทฺทสวาเร ฌานาทิโกฎฺฐาสา นาม อาคตาฯ เตสุ ปญฺจ สิกฺขาปทา โกฎฺฐาสโต กมฺมปถ โกฎฺฐาสิกา เอวฯ กมฺมปถ โกฎฺฐาเส อโนฺตคธาติ อโตฺถฯ ‘‘ปุริมานํ จตุนฺนํ’’ติ ปาณาติ ปาตาทีนํ  จตุนฺนํ กมฺมานํฯ ‘‘ปฎิกฺขิโตฺต’’ติ ตสฺส กมฺมปถภาโว ปฎิกฺขิโตฺตฯ ‘‘ตตียํ’’ติ ตตีย สุตฺตํฯ เอตาสุปิ จ อฎฺฐกถาสุฯ</p>


<p>กายกมฺมาทีสุฯ สสมฺภารกาโย นาม สกโล รูปกาโยฯ ปสาทกาโย นาม กายปสาโท เอวฯ กาย วิญฺญตฺติ โจปนกาโย นามฯ ‘‘โจปน’’นฺติ จ จลนํ วุจฺจติฯ ‘‘โส เยวา’’ติ โจปนกาโยเยวฯ กายกมฺม นาม ลาโภ จ โหติ, ตสฺมา โส กมฺมานํ ปวตฺติ มุขนฺติ วุจฺจตีติ โยชนาฯ ‘‘กมฺมานิ วิเสเสตุํ’’ติ อิทํ กายกมฺมํ นาม, อิทํ วจีกมฺมํ นามาติ วิเสเสตุํ นิยเมตุํฯ ‘‘สโกฺกนฺตี’’ติ กมฺมานิ วิเสเสตุํ สโกฺกนฺติฯ ตสฺมา กายทฺวาเร วุตฺติโตติ จ วจีทฺวาเร วุตฺติโตติ จ วุตฺตนฺติ อธิปฺปาโยฯ มิจฺฉาจารสฺส วจีทฺวาเร อปฺปวตฺติโต ‘‘ปุริมานิ เทฺว’’ติ วุตฺตํฯ ‘‘มชฺฌิมานิ จตฺตารี’’ติ มุสาวาทาทีนิ จตฺตาริ วจีกมฺมานิฯ ‘‘ฉพฺพิธานิ ตานิ วชฺชานีติ’’ติ ‘กายกมฺมํ ชเหยฺยุ’นฺติอาทีนิ ฉพฺพิธานิ ตานิ วชฺชานิฯ กถํ เอกเมเกน พาหุลฺล สเทฺทน ฉพฺพิธานิ ตานิ วเชฺชตีติฯ อนฺวยโต จ พฺยติเรกโต จ วเชฺชติฯ กถํ, ปาณาติปาต กมฺมํ กทาจิ อปฺปเกน วจีทฺวาเร อุปฺปนฺนมฺปิ กายทฺวาเร เอว ปวตฺติ พหุลตฺตา กายกมฺมเมว โหติฯ วจีกมฺม สงฺขฺยํ น คจฺฉติฯ เทฺว วา อสฺส นามานิ น ภวนฺติฯ วจีทฺวาเร ปน อปฺปกวุตฺติตฺตา วจีกมฺมํ นาม น โหติฯ กายกมฺมนฺติ นามํ น ชหติฯ เทฺว วา อสฺส นามานิ น ภวนฺตีติ เอวํ เอเกน กายทฺวาเร พาหุลฺล วุตฺติวจเนน ปาณาติปาต กเมฺม ฉพฺพิธานิ วชฺชานิ วเชฺชตีติฯ เอวํ เสเสสุฯ วนจรโก นาม วนลุทฺทโกฯ โส ปน กทาจิ อปฺปเกน คาเม จรโนฺตปิ วเน พาหุลฺล จาริตฺตา วนจรโก เอว โหติฯ คามจรโกติ นามํ น ลภติฯ เทฺว วา อสฺส นามานิ น ภวนฺติฯ เอวํ สงฺคามาวจรกาปิฯ สงฺคามาวจโร นาม สงฺคาเม พาหุลฺลาวจโร หตฺถี วุจฺจติฯ เอตฺถ มโนทฺวารํ สพฺพ กมฺม สาธารณตฺตา กมฺมานิ วิเสเสตุํ น สโกฺกตีติ วุตฺตํฯ เอวญฺจสติ, ‘อภิชฺฌา พฺยาปาโท มิจฺฉาทิฎฺฐิ เจติ มนสฺมิํ วุตฺติโต มโนกมฺมํ นามา’ติ อิทํ น วตฺตพฺพนฺติฯ โน น วตฺตพฺพํฯ กมฺม สิทฺธิํ ปฎิจฺจ อญฺญทฺวาเรหิ อสาธารณตฺตา ฯ เตนาห ‘‘มโนกมฺมานิ ปนา’’ติอาทิํฯ ‘‘สิทฺธํ’’ติ นิพฺพตฺตํฯ ‘‘กายกมฺมทฺวารํ’’ติ เอตฺถ ตตฺถ โจปนกาโย กายกมฺมานํ ปวตฺติ พหุลตฺตา กายกมฺม ทฺวารํ นามฯ โจปนวาจา ตตฺถ วจีกมฺมานํ ปวตฺติ พหุลตฺตา วจีกมฺมทฺวารํ นามฯ กุสลา กุสล ชวน จิตฺตํ ปน มโนกมฺมานํ ตเตฺถว กมฺม กิจฺจ สิทฺธิโต มโนกมฺม ทฺวารํ นามาติ เอวํ กเมฺมน ทฺวาร ววตฺถานํ เวทิตพฺพํฯ ‘‘ตสฺส ทฺวารสฺส นามํ ภินฺทิตุํ วา’’ติ กาโยติ นามํ ภินฺทิตุํ วาฯ ‘‘อตฺตโน นามํ ทาตุนฺติ วา’’ติ วจีติ นามํ ตสฺส ทาตุํ วาฯ ‘‘พฺราหฺมณ คามาทีนํ พฺราหฺมณ คามาทิภาโว วิยา’’ติ ตสฺมิํ อญฺญกุเลสุ วสเนฺตสุปิ พฺราหฺมณ กุลพหุลตฺตา พฺราหฺมณ คาโมเตฺวว นามํ โหติฯ ตสฺมิํ วเน อญฺญรุเกฺขสุ สเนฺตสุปิ ขทีรรุกฺข พหุลตฺตา ขทีรวนเนฺตฺวว นามํ โหตีติ วตฺตพฺพนฺติฯ กายกมฺมํ นิฎฺฐิตํฯ</p>


<p> วจีกเมฺมฯ ‘‘มุสา วทนฺตี’’ติ อภูตโต วทนฺติฯ ปิสติ เอตายาติ ปิสุณาฯ ‘‘นิรุตฺติ นเยนา’’ติ เอตฺถ ปิยสุญฺญ กรณาติ วตฺตเพฺพ อกฺขร โลปกรณํ นิรุตฺติ นโย นามฯ ‘‘เยนา’’ติ เยนชเนนฯ ‘‘สมฺผํ’’ติ เอตฺถ สํสโทฺท สมฺมติ ทุกฺขํ เอเตนาติ อเตฺถน สุเข หิเต วตฺตตีติ อาห ‘‘สํ สุขํ หิตญฺจา’’ติฯ กีทิสํ สุขํ หิตญฺจาติ อาห ‘‘สาธุชเนหิ อธิคนฺตพฺพํ’’ติฯ เอเตน ปาปชเนหิ อธิคนฺตพฺพํ หิตสุขํ ปฎิกฺขิปติฯ หิตสุขสฺส วินาสนํ นาม ตสฺส อาคมน มคฺคภินฺทนนฺติ อาห ‘‘หิตสุข มคฺคํ ภินฺทตี’’ติฯ ‘‘ตํ วา’’ติ เอตฺถ ‘‘ตํ’’ติ หิตสุขํฯ ‘‘อตฺถ ธมฺมา ปคตสฺสา’’ติ อตฺถโต จ ธมฺมโต จ อปคตสฺสฯ ‘‘ปฎิภาณ จิตฺตสฺสา’’ติ สุณนฺตานํ จิตฺตรติ จิตฺตหาสวฑฺฒนตฺถาย ปฎิภาณญฺญาเณน จิตฺตีกตสฺสฯ ‘‘ยตฺถา’’ติ ยสฺมิํ กถา มเคฺคฯ ‘‘อตฺถ ธมฺม วินยปทํ’’ติ อตฺถ ปทญฺจ ธมฺมปทญฺจ วินย ปทญฺจฯ ตตฺถ อโตฺถ นาม อาโรคฺยสมฺปตฺติ, มิตฺตสมฺปตฺติ, ปญฺญาสมฺปตฺติ, ธน สมฺปตฺติ, โภคสมฺปตฺติโยฯ ตาสุ โกสลฺลชนกํ วากฺยปทํ อตฺถปทํ นามฯ อิทํ สุจริตํ นาม สคฺคสํวตฺตนิกํ, อิทํ ทุจฺจริตํ นาม อปาย สํวตฺตนิกนฺติ เอวํ สภาว ธเมฺมสุ โกสลฺล ชนกํ วากฺย ปทํ ธมฺม ปทํ นามฯ เอวํ จิตฺตํ ทมิตพฺพํ, เอวํ อินฺทฺริยานิ ทมิตพฺพานิ, เอวํ  ราโค วิเนตโพฺพ, เอวํ โทโส วิเนตโพฺพติอาทินา วิเนตเพฺพสุ วินย โกสลฺลชนกํ วากฺยปทํ วินย ปทํ นามฯ ยตฺถ เอวรูปํ อตฺถ ปทญฺจ ธมฺม ปทญฺจ วินย ปทญฺจ กิญฺจิ นตฺถิฯ ตสฺส วาจา วตฺถุมตฺตสฺส เอตํนามํ โหตีติ โยชนาฯ ‘‘สมฺผํ’’ติ วุตฺตปฺปการํ นิรตฺถกวจนํฯ ‘‘ตตฺถา’’ติ เตสุ วจีกเมฺมสุฯ วิสํวาทนํ นาม วิรชฺฌา ปนํฯ วิสํวาทโก นาม วิรชฺฌาปนโกฯ อตฺถํ ภญฺชติ วินาเสตีติ อตฺถ ภญฺชนโกฯ ‘‘กมฺมปถเภโท’’ติ ปฎิสนฺธิ ชนโก กมฺมปถวิเสโสฯ ‘‘อิตโร’’ติ อตฺถ ภญฺชนกโต อโญฺญ มุสาวาโทฯ ‘‘กมฺม เมวา’’ติ ปวตฺติ วิปาก ชนกํ วจีกมฺมเมวฯ ‘‘รชานํ’’ติ ธูลีนํฯ ตาสุ สุคติ ทุคฺคตีสุ อุปฺปชฺชนฺตีติ ตทุปฺปชฺชนกานิฯ ‘‘ปถภูตตฺตา’’ติ อุปฺปตฺติมคฺคภูตตฺตาฯ ‘‘เภท ปุเรกฺขาเรนา’’ติ มิตฺตเภทปุเรกฺขาเรนฯ มิตฺตํ ภินฺทตีติ เภทโกฯ ‘‘สํกิลิฎฺฐ เจตนา’’ติ อตฺถ ปุเรกฺขาร ธมฺม ปุเรกฺขาร วินย ปุเรกฺขาร อนุสาสนิ ปุเรกฺขาร รหิตา เกวลํ เภทปุเรกฺขาร เจตนา สํกิลิฎฺฐ เจตนา นามฯ ‘‘ปเร ภิเนฺน เยวา’’ติ ปรชเน ปรชเนน มิถุเภทวเสน ภิเนฺนเยวฯ ‘‘ยํ กิญฺจี’’ติ ยํ กิญฺจิ อโกฺกสวตฺถุฯ ‘‘อยํ ปี’’ติ อยํ ผรุสวาจาปิฯ เอวํ อโกฺกสน กมฺมํปิ อโกฺกสิตพฺพสฺส ทูเร ฐิตสฺสปิ มตสฺสปิ สมฺปชฺชตีติ โยชนาฯ อนตฺถํ นิรตฺถกวาจา วตฺถุ มตฺตํ วิญฺญาเปตีติ อนตฺถวิญฺญาปนโกฯ ‘‘สจฺจโต คณฺหเนฺต เยวา’’ติ ยถา โส กเถติ, ตถา ตํ วตฺถุ อุปฺปนฺน ปุพฺพนฺติ เอวํ สจฺจโต คณฺหเนฺตเยวฯ เกจิ สจฺจโต คณฺหิตฺวา กิญฺจิ วตฺถุํ ปูชนีย ฐาเน ฐเปตฺวา โถเมนฺตา ปูเชนฺตา วนฺทนฺตา ปริหรนฺติฯ สมฺปรายิ กตฺถาย ตํ สรณํ คจฺฉนฺติฯ สพฺพเมตํ นิรตฺถกํ โหติฯ ‘‘ตทสฺสาทวเสนา’’ติ ตํ ราชกถาทิํ ตตฺถ จิตฺตรติํ ลภิตฺวา อสฺสาทวเสน กเถนฺตเสฺสว กมฺมํ โหติฯ อนิจฺจ ลกฺขณ วิภาวนตฺถาย วา รตนตฺตย คุณวิภาวนตฺถาย วา ปาป ครห กลฺยาณ สมฺภาวนาย วา กเถนฺตสฺส ปน สตฺถกเมว โหตีติ อธิปฺปาโยฯ เตนาห ‘‘อตฺถ ธมฺม วินย นิสฺสิตํ’’ติอาทิํฯ เสสเมตฺถ กายทฺวาเร ทีปิตเมวฯ</p>


<p> มโนกเมฺม ฯ ‘‘อภิฌายนฺตี’’ติ อติเรกตรํ ฌายนฺติ, จิเนฺตนฺติ, โอโลเกนฺติ วาติ อิมมตฺถํ ทเสฺสโนฺต ‘‘อสฺสาทมเตฺต อฐตฺวา’’ติอาทิมาหฯ ‘‘พฺยาปาเทนฺตี’’ติ วิคตภาวํ อาปาเทนฺติ สมฺปาเปนฺติฯ ตญฺจ อาปาทนํ น กายวาจาหิฯ อถ โข จิเตฺตเนวาติ วุตฺตํ ‘‘จิเนฺตนฺตี’’ติฯ ‘‘ตพฺพิ ปรีตโต’’ติ สปฺปุริส ปญฺญตฺติโต วิปรีเตนฯ ‘‘ตตฺถา’’ติ เตสุ มโนกเมฺมสุฯ ‘‘อิทํ มมสฺสา’’ติ อิทํ สนฺตกํ มมสนฺตกํ ภเวยฺย, อโห สาธุ วตาติ โยชนาฯ ‘‘อตฺตโน กตฺวา’’ติ อตฺตโน สนฺตกํ กตฺวาฯ ‘‘ลาภาวติเม’’ติ เอตฺถ สุลาภํ ลภนฺตีติ ลาภาฯ ‘‘อตฺตโน กเรยฺยํ’’ติ อตฺตโน สนฺตกํ กเรยฺยํฯ ปรภณฺฑํ วตฺถุ ยสฺสาติ ปรภณฺฑ วตฺถุโกฯ ‘‘วตฺถู’’ติ อารมฺมณภูตํ วตฺถุฯ ยาว น ปริณาเมติ, ตาว น กมฺมปถเภโท โหตีติ โยชนาฯ ‘‘วุตฺตเญฺหตํ อฎฺฐกถาสู’’ติ อธิกาโรฯ ‘‘อยํ’’ติ อยํ สโตฺตฯ ‘‘ตสฺสา’’ติ ตสฺส สตฺตสฺสฯ ทสวตฺถุกามิจฺฉาทิฎฺฐิ นาม ‘นตฺถิทินฺนํ, นตฺถิยิฎฺฐํ, นตฺถิหุตํ’ติอาทิกา มิจฺฉาทิฎฺฐิฯ ทฺวาสฎฺฐิ ทิฎฺฐิคเตสุ กาจิทิฎฺฐิโย นตฺถิกาทิ สภาวา โหนฺติฯ อิธ ปน ตพฺพหุลนเยน กมฺมเมวาติ วุตฺตํฯ ยถาวุโตฺตติ สมฺพโนฺธฯ คจฺฉนฺตสฺส ปุคฺคลสฺสฯ ‘‘จิตฺตุปฺปาโท’’ติ มคฺคจิตฺตุปฺปาเทฯ ‘‘ปสฺสโนฺต’’ติ ตีณิ ลกฺขณานิ ปสฺสโนฺตฯ วุโตฺตติ สมฺพโนฺธฯ ‘‘นิยามํ’’ติ สมฺมตฺต นิยามํฯ อวิปรีตนิยามนฺติ อโตฺถฯ ปุน ‘‘นิยามํ’’ติ มิจฺฉตฺตนิยามํฯ วิปรีต นิยามนฺติ อโตฺถฯ ติกิจฺฉิตุํ อสกฺกุเณโยฺยติ อเตกิโจฺฉฯ เอกเนฺตน อปายคามี โหตีติ อโตฺถฯ ‘‘อปสฺสิตฺวา’’ติ ทิฎฺฐิฎฺฐานานํ อปสฺสิตฺวาฯ ‘‘มิจฺฉาธิโมกฺขมเตฺตนา’’ติ ติตฺถา จริเยสุ สทฺทหน มเตฺตนาติ อธิปฺปาโยฯ ‘‘สกํ อาจริยกํ’’ติ อตฺตโน อาจริยสฺส สนฺตกภูตํฯ ฐิโต ปุคฺคโลฯ อฎฺฐกถายํ วุโตฺต, ยถาห มิจฺฉตฺตติเก มิจฺฉาสภาวาติ มิจฺฉตฺตาฯ วิปากทาเน สติ, ขนฺธเภทานนฺตรเมว วิปากทานโต นิยตาฯ มิจฺฉตฺตา จ เต นิยตา จาติ มิจฺฉตฺตนิยตาฯ สมฺมาส ภาวาติ สมฺมตฺตาฯ สมฺมตฺตา จ เต นิยตา จ อนนฺตรเมว ผลทาน นิยเมนาติ สมฺมตฺตนิยตาติ ฯ ‘‘ตสฺสา’’ติ มิจฺฉาทิฎฺฐิยาฯ ‘‘อโจเปตฺวา’’ติ อจาเลตฺวาฯ ‘‘เอเตนา’’ติ เอเตนปิ สเทฺทนฯ ‘‘อิเมสํ’’ติ มโนกมฺมานํฯ ‘‘เอเตนา’’ติ มนสฺมิํ เอวาติ วจเนนฯ ‘‘อุปปนฺนํ’’ติ ปริปุณฺณํฯ ‘‘อุปลกฺขณาทิวเสนา’’ติ อุปลกฺขณนย นิทสฺสนนย ปธานนยาทิวเสนฯ ‘‘อตฺถนฺตรปฺปสโงฺค โหตี’’ติ กถํ โหติฯ เอวสเทฺทน วินา ปาณาติปาต กมฺมํ กายทฺวาเร พาหุลฺล วุตฺติโต กายกมฺมํ นามาติ วุเตฺต อิทํ ลทฺธาตปโตฺต ราชกุมาโรติ วิย อุปลกฺขณนยมตฺตํฯ เตน เสสทฺวาเรสุปิ พาหุลฺล วุตฺติํ อุปสลฺลเกฺขตีติ อตฺถนฺตรปฺปสโงฺค สิยาติฯ เอวํ เสสนเยสุปีติฯ ‘‘อปิจา’’ติ กิญฺจิ วตฺตพฺพํ อตฺถีติ โชเตติฯ ‘‘เตสู’’ติ ปาณวธาทีสุฯ ‘‘เอกํ องฺคํ’’ติ อุปกฺกโมติ จตุตฺถํ องฺคํฯ ‘‘ตํ สหชาตา จา’’ติ เจตนา สหชาตา จฯ เจตนา ปเกฺข ภวาติ เจตนา ปกฺขิกาฯ เจตนา วิย กายกมฺมภาวํ คจฺฉนฺตีติ วุตฺตํ โหติฯ ‘‘อโพฺพหาริกตฺตํ คจฺฉนฺตี’’ติ มโนกมฺมนฺติ โวหริตุํ อปฺปโหนกตฺตํ คจฺฉนฺตีติ อโตฺถฯ อตฺตา ปธานํ เยสํ เต อตฺตปฺปธานาฯ อภิชฺฌาทโยฯ อตฺตปฺปธานา น โหนฺติฯ เจตนา ปธานา โหนฺติฯ อิเธว เต อตฺตปฺปธานา โหนฺตีติ อโตฺถฯ ‘‘ตถา ตถา’’ติ อโหวต อิทํ มมสฺสาติอาทินา เตน เตน ปกาเรนฯ ‘‘ตตฺถา’’ติ เตสุ มโนกเมฺมสุฯ ‘‘สเพฺพน สพฺพํ’’ติ ปาฎิปทิกปทเมตํฯ สพฺพปฺปการโตติ อโตฺถฯ ‘‘อิธา’’ติ มโนกมฺมฎฺฐาเนฯ ‘‘มโนกมฺม กิจฺจวิเสเสนา’’ติ อโหวต อิทํ มมสฺสาติอาทิเกน กิจฺจ วิเสเสนฯ มโนกมฺม ทีปนา นิฎฺฐิตาฯ</p>


<p> ‘‘เอตฺถ จ ทสนฺนํ ปี’’ติอาทีสุฯ ‘‘ตาปี’’ติ ตา ปุพฺพาปรเจตนาโยปิฯ อาทิโต ปฎฺฐาย ปวตฺตา ตาปีติ สมฺพโนฺธฯ ‘‘ยานิปนา’’ติอาทีสุฯ เอโก เอกสฺส วทติ อหํ อิมํ สตฺตํ มาเรมิ, ตฺวํ อสุกํสตฺตํ มาเรหีติฯ เอวํ วตฺวา อุโภปิ อุปกฺกมํ กโรนฺติฯ กมฺมํ ปน อุภินฺนมฺปิ น สิชฺฌติฯ ตตฺถ อาณาปกสฺส ตฺวํ อสุกํ สตฺตํ มาเรหีติ อาณาปน กมฺมํ สเจ สิชฺฌติฯ วจีทฺวาเร ปวตฺตํ กายกมฺมนฺติ วุจฺจติฯ อิธ ปน อสิทฺธตฺตา วจีทฺวาเร ทิสฺส มานํ  วจีกมฺมนฺติ วุจฺจติฯ วจีทุจฺจริตมตฺตนฺติ วุตฺตํ โหติฯ เอสนโย เสเสสุปิฯ</p>


<p>‘‘โทสมูเลนา’’ติอาทีสุฯ โทโส เอว มูลํ โทสมูลํฯ โทโส มูลํ มสฺสาติ โทสมูลํฯ ตํ สมฺปยุตฺต จิตฺตนฺติ ทฺวิธา อโตฺถฯ พฺยาปาโท นาม โทโส เอวฯ โส กถํ โทเสน มูเลน ชาเยยฺยาติ วุตฺตํ ‘‘ปุริโม พฺยาปาทวเชฺชหี’’ติฯ ปรโต อภิชฺฌายมฺปิ เอสนโยฯ วิภาวนิปาเฐฯ นิธิปาฐกา นาม ราชนิธิ วิธายกาฯ ตตฺถ จโณฺฑ นิคฺคเหตโพฺพติ อาคตตฺตา ทุฎฺฐนิคฺคหตฺถนฺติ วุตฺตํฯ ราชูนํ อทินฺนาทานํ โมหมูเลน ชายตีติ โยชนาฯ ‘‘พฺราหฺมณานญฺจา’’ติ สกสญฺญาย เอว ยํ กิญฺจิ หรนฺตานํ พฺราหฺมณานญฺจ กมฺมผลสมฺพนฺธาปวาทีนญฺจฯ ‘‘อาหรณํ’’ติ อทินฺนาทานวเสน หรณํฯ อวหรณนฺติ วุตฺตํ โหติฯ โย ปน โมโห ราชูนํ อุปฺปโนฺน, โย จ พฺราหฺมณานํ อุปฺปโนฺน, โย จ กมฺม ผลสมฺพนฺธา ปวาทีนํ อุปฺปโนฺนติ สมฺพโนฺธฯ ‘‘โลโภ นิทานํ กมฺมานํ สมุทยายา’’ติ โลโภ กมฺมานํ สุฎฺฐุวฑฺฒนาย นิทานํ การณํ โหตีติ โยชนาฯ สญฺชาตา กงฺขาเยสํ เต สญฺชาตกงฺขาฯ ปริโต อุฎฺฐาติ เอตฺถาติ ปริยุฎฺฐานํฯ กงฺขาย ปริยุฎฺฐานํ กงฺขาปริยุฎฺฐานํฯ ชนานํ ตานิกมฺมานีติ สมฺพโนฺธฯ</p>

</p>


<p> กุสลกเมฺมฯ อยํ ปน เอวมาทีสุ สุตฺตปเทสุ อาคโตติ สมฺพโนฺธฯ ‘‘เมตฺตํ กายกมฺมํ’’ติ เมตฺตาสหคตํ กายกมฺมํฯ เอวํ วจีกเมฺมปิฯ เจตนา เหตฺถ กมฺมนฺติ อธิเปฺปตาฯ มโนกเมฺม ปน เจตนาปิ ยุชฺชติฯ อพฺยาปาโทปิ ยุชฺชติฯ ญาณํ อนุปริวตฺตีติ ญาณานุปริวตฺตํฯ ญาณานุปริวตฺตีติปิ ปาโฐ, โส เยวโตฺถฯ ‘‘ปทกฺขิณํ’’ติ ปวฑฺฒิตํฯ อปรํ ปริยายํ ทเสฺสติ ‘‘ยสฺมิํ ปนา’’ติอาทินาฯ ทุสฺสีลสฺส ภาโว ทุสฺสิลฺยํฯ ปาณาติปาตาทิกมฺมํฯ ‘‘ปวตฺตมาเน’’ติ กายทฺวาเร ปวตฺตมาเนฯ ‘‘ยํ ปน กุสลํ’’ติ ปาณาติ ปาตาทิโต วิรติ กุสลํ ฯ ‘‘ปวตฺตมานํ’’ติ จิเตฺต ปวตฺตมานํฯ ‘‘กิจฺจ สีเสนา’’ติ กิจฺจปฺปธาเนนฯ กิจฺจํ ปธานํ กตฺวาติ อธิปฺปาโยฯ เสสเมตฺถ กายกเมฺม สุวิเญฺญยฺยํฯ</p>


<p>‘‘วจีกเมฺมปิ เอเสวนโย’’ติ ยสฺมิํ ทุสฺสิเลฺย ปวตฺตมาเน วาจา อปริสุทฺธา โหติฯ วจี สํวโร ภิชฺชตีติอาทินา วตฺตพฺพํฯ ‘‘อวเสสํ ปนา’’ติ ตีหิ กายกเมฺมหิ จตูหิ วจีกเมฺมหิ อวเสสํฯ ตตฺถ ‘‘ตีหิ กายกเมฺมหี’’ติ ตีหิ กายทุจฺจริต วิรติ กเมฺมหิฯ ‘‘จตูหิ วจีกเมฺมหี’’ติ จตูหิ วจีทุจฺจริต วิรติ กเมฺมหิฯ ‘‘สพฺพํปิ กลฺยาณ กมฺมํ’’ติ สพฺพมฺปิ ทานกมฺมํ, สพฺพมฺปิ ภาวนา กมฺมํ, อปจายน กมฺมํ, เวยฺยาวจฺจกมฺมํ, ปตฺติทานกมฺมํ, ปตฺตานุโมทนากมฺมํ, ธมฺมสวน กมฺมํ, ธมฺม เทสนา กมฺมํ, สพฺพมฺปิ ทิฎฺฐิชุกมฺมํ ตีสุทฺวาเรสุ ปวตฺตมฺปิ มโนกมฺมํ นามาติ โยชนาฯ อิเมสุ ปน ทฺวีสุ ปริยาเยสุ ปจฺฉิโมเยว ปธานนฺติ สมฺพโนฺธฯ ‘‘ยาว เทวา’’ติ อนฺติม ปริเจฺฉท โชตโก นิปาโตฯ มตฺถกปริเจฺฉเทนาติ อโตฺถฯ</p>


<p>สีลปเทฯ ‘‘สีลยตี’’ติ สมฺมา ทหติ จ อุปธาเรติ จาติ ทฺวิธา อโตฺถฯ ‘‘สุสมาหิตานี’’ติ สุปฺปติฎฺฐิตานิฯ ‘‘อุปริเม กุสล ธเมฺม’’ติ มหคฺคต โลกุตฺตร กุสลธเมฺมฯ สตฺตสุ วิสุทฺธีสุ อุปริเม จิตฺต วิสุทฺธาทิ กุสลธเมฺมฯ ‘‘อธิกุสล ธเมฺม’’ติ อธิเก โพธิปกฺขิย กุสล ธเมฺมฯ ปเรหิ ทินฺนํ, ตเทว ปตฺติํฯ สพฺพานิ ปน ตานิ ทานาทีนิ กุสลานิฯ โสเธนฺติ สปฺปุริสาชนาฯ ตานิ เอวปุญฺญานิฯ เอกเมกํ ปุญฺญกฺริยวตฺถุฯ ‘‘อิมินา ปจฺจเยนา’’ติ จีวราทิ ปจฺจเยน, อนฺนปานาทิ ปจฺจเยน, ธน ธนญฺญาทิปจฺจเยน วาฯ ‘‘สพฺพํปิ เจตํ’’ติ สพฺพมฺปิ เอตํ ทสวิธํ ปุญฺญํฯ ‘‘หีเนน ฉเนฺทนา’’ติ ยสกามตาทิวเสน หีเนน ฉเนฺทน, หีเนน จิเตฺตน, หีเนน วีริเยน, หีนาย วีมํสายฯ ‘‘มชฺฌิเมนา’’ติ ปุญฺญปฺผลกามตาทิวเสน มชฺฌิเมนฯ ‘‘ปณีเตนา’’ติ กตฺตพฺพเมวิทนฺติ อริยวํสานุ พฺรูหนวเสน ปณีเตน ฉนฺทาทินา ปวตฺติ ตํ ปณีตนฺติ โยชนาฯ ‘‘ยสกามตายา’’ติ กิตฺติ สทฺทกามตาย วา, ปริวารกามตาย วาฯ ‘‘ปุญฺญปฺผลกามตายา’’ติ  ภวสมฺปตฺติ โภคสมฺปตฺติกามตายฯ ‘‘อริยภาวํ นิสฺสายา’’ติ อิทํ ทานํ นาม อริยานํ วํโสฯ อหมฺปิ อริโยฯ ตสฺมา มยาปิ กตฺตพฺพเมวิทนฺติ เอวํ อริยภาวํ นิสฺสายาติ อโตฺถฯ เอตฺถ จ ‘‘อริโย’’ติ อาจาร อริโยปิ ยุชฺชติ ทสฺสน อริโยปิฯ ตตฺถ อาจาร อริโย นาม สปฺปุริโส ปุถุชฺชน กลฺยาณโก วุจฺจติฯ ทสฺสน อริโย นาม ปรมตฺถ อริโยฯ ‘‘ปารมิตา ทานํ’’ติ สพฺพทาเนหิ อคฺคปตฺตํ มหาโพธิ สตฺตานํ ปารงฺคตทานํฯ ตญฺหิ สพฺพ สตฺตวิโมกฺขตฺถาย ปวตฺติ ตตฺตา อคฺคปตฺตํ โหติ, ปารงฺคตํฯ ตโต อุตฺตริตรสฺส กสฺสจิทานสฺส อภาวโตฯ เสเสสุปิ ปุญฺญ กฺริยวตฺถูสุฯ ‘‘ติกทฺวยํ’’ติ ปุริมาทิ หีนาทิ ติกทฺวยํฯ ‘‘อนฺติม วตฺถุนา’’ติ อนฺติม วตฺถุ อชฺฌาปชฺชเนน วาฯ ‘‘ทุสฺสีโล นามา’’ติ ทุสฺสีล ภิกฺขุ นามฯ โส หิ ยาวภิกฺขุปฺปฎีญฺญํ น วิชหิฯ ตาว ภิกฺขุ เอวฯ น สามเณโร, น คิหีฯ ตํ เจ อโญฺญ ภิกฺขุ อมูลเกน อนฺติม วตฺถุนา อนุทฺธํเสติฯ อนุทฺธํเสนฺตสฺส สงฺฆาทิ เสโสฯ โอมสวาเท ปาจิตฺติยํฯ สหเสยฺยฎฺฐาเน เตน สห อติเรก รตฺติํ สยนฺตสฺสาปิ อาปตฺติ นตฺถิฯ ตสฺมา โส ทุสฺสีล ภิกฺขุเตฺวว วตฺตโพฺพติฯ ‘‘ปุน กมฺมวาจาย สมาทาตพฺพนฺติ นตฺถี’’ติ ยถา สิกฺขํ ปจฺจกฺขนฺตสฺส สพฺพํ สมาทานํ ภิชฺชติฯ ปุน ภิกฺขุภาวํ อิจฺฉเนฺตน ปุน กมฺมวาจาย สมาทาตพฺพํ โหติฯ เอวํ ปุน กมฺมวาจาย สมาทาตพฺพนฺติ นตฺถิฯ ‘‘อิตเรสุ ปนา’’ติ ลิงฺคนาสนงฺคโต อเญฺญสุ ทณฺฑกมฺมเงฺคสุฯ นิจฺจสีลาทีสุฯ ‘‘ยํ นิจฺจเมว วฎฺฎตี’’ติ ยํ ปาณาติปาต วิรติ สีลํ นิจฺจเมว รกฺขิตุํ วฎฺฎติฯ อนิจฺจํ น วฎฺฎติฯ กสฺมา, ปาณฆาตาทิํ กโรนฺตสฺส สพฺพกาลมฺปิ ทุจฺจริต สมฺภวโตฯ เตนาห ‘‘อนิจฺจํ สาวชฺชํ โหตี’’ติฯ ทุจฺจริตํ โหตีติ อโตฺถฯ ‘‘ยํ นิจฺจมฺปิ วฎฺฎตี’’ติ ปกติ คหฎฺฐานํ ยํ วิกาล โภชนาทิ วิรติ สีลํ นิจฺจมฺปิ วฎฺฎติฯ ‘‘อนิจฺจมฺปิ วฎฺฎตี’’ติ สมาทาน ทิวสํ อติกฺกมิตฺวา วิกาล โภชนาทิํ กโรนฺตสฺส วีติกฺกม โทโสวา ทุจฺจริต โทโส วา นตฺถีติ อธิปฺปาโยฯ เตนาห ‘‘สาวชฺชํ น โหตี’’ติฯ ทุจฺจริตํ น โหตีติ อโตฺถฯ ตถา ทสสีลญฺจ ปกติ คหฎฺฐานํ  อนิจฺจสีลํ นามาติ โยชนาฯ ‘‘อนิจฺจสีลเมว โหตี’’ติ ปกติ คหฎฺฐานํ ตํ ทสสีลํ ยาวชีวํ นิจฺจํ กตฺวา สมาทิยิตฺวา รกฺขนฺตานมฺปิ อปพฺพชิตตฺตา ปพฺพชิเตสุ ชาติ สภาเวเนว สิทฺธํ นิจฺจสีลํ นาม น โหติฯ ยาวชีวํ กตฺวา สมาทาน วเสเนว นิจฺจํ โหตีติ อธิปฺปาโยฯ ‘‘เวสธารเณน สห สิทฺธตฺตา’’ติ เอตฺถ กถํ เวสธารเณน สิทฺธํ โหตีติฯ เวสธารณํ นาม คิหิวตฺถํ ปหาย กาสาย วตฺถ ธารณํฯ กาสายวตฺถญฺจ นาม อรหตฺตธโช โหติฯ น จ อรหตฺตธชํ ธาเรนฺตสฺส สิกฺขาปทํ อสมาทิยนฺตสฺสปิ วิกาเล ภุญฺชิตุํ วฎฺฎติฯ ตถา นจฺจาทีนิ ปสฺสิตุํ, มาลาทีนิ ธาเรตุํ, อุจฺจาสยนาทีสุ วสิตุํ, ชาตรูปาทีนิ สาทิตุํฯ กสฺมา อิติ เจ, เตสญฺหิ ตํ ตํ ยถาสกํ สีลํ นิจฺจํ สุทฺธํ กตฺวา รกฺขิตุเมว วฎฺฎตีติอาทินา การณํ เหฎฺฐา วุตฺตเมวาติฯ ‘‘อปฺปนํ อปตฺตาว อธิเปฺปตา’’ติ อปฺปนาปตฺตานํ มหคฺคตภาวนานํ วิสุํ อุปริ วกฺขมานตฺตาติ อธิปฺปาโยฯ ‘‘เอเตฺถวา’’ติ อิมสฺมิํ ภาวนา กเมฺม เอวฯ ‘‘เต สเญฺญวา’’ติ รตนตฺตยาทีนํ เอว จฯ คนฺตุํ อารโทฺธ คมิโกฯ อทฺธานํ ทีฆมคฺคํ คจฺฉโนฺต อทฺธิโกฯ ‘‘ปริสุเทฺธนา’’ติ ลาภสกฺการาทิ นิรเปกฺขตาย อตฺตุกฺกํ สน ปรวมฺภนาทิ รหิตตาย จ ปริสุเทฺธนฯ ‘‘หิตปฺผรณ จิเตฺตนา’’ติ มยิ กโรเนฺต อิมสฺส เอตฺตกํ หิตสุขํ ภวิสฺสตีติ เอวํ เตสํ หิตสุเขสุ ผรณ จิเตฺตนฯ เมตฺตจิเตฺตนาติ วุตฺตํ โหติฯ ‘‘อตฺตโน กิเจฺจสุ วิยา’’ติ เอเตน เตสํ สพฺพํ กิจฺจํ อตฺตโนภารํ กโรตีติ ทีเปติฯ ‘‘สาธารณ กรณํ’’ติ อตฺตโน ปุญฺญํ ปเรสํ ทานํฯ อตฺต มนตาปเวทนิยาธุสาธูติ วจีเภทกรณํฯ ตญฺหิทินฺนญฺจานุโมทิตญฺจ ทิฎฺฐธมฺมเวทนียํ ชาตนฺติ สมฺพโนฺธฯ ‘‘โยนิโสมนสิกาเร ฐตฺวาติ เอตฺถ สิโลกาทิปกฺขิกํ อโยนิโสมนสิการํ ชหิตฺวา สุณนฺตสฺส อิมํ ธมฺมํ สุตฺวา อตฺถรสธมฺมรสปฺปฎิสํเวที ภวิสฺสามีติ, เทเสนฺตสฺส อิมํ เทเสโนฺต ธมฺมสฺส จ สุณนฺตานญฺจ อนุคฺคหํ กริสฺสามีติ โยนิโสมนสิกาเร ฐตฺวาฯ ลาภ สกฺการาทิ ปกฺขิโก มนสิกาโร อโยนิ โสมนสิกาโร  นามฯ นิยฺยานตฺถ นิสฺสรณตฺถ ปกฺขิโก โยนิโสมนสิกาโร นามฯ นิรวชฺช กมฺมานิ นาม กสิโครกฺขาทิ กมฺมานิฯ นิรวชฺชสิปฺปานิ นาม วฑฺฒกิสิปฺปาทีนิ เวชฺชสิปฺปาทีนิ จฯ นิรวชฺช วิชฺชาฐานานิ นาม ปรูปโรธร หิตานิ องฺควิชฺชา เวทวิชฺชา มนฺตวิชฺชาทีนิฯ ‘‘โวทาน กรณํ’’ติ วิเสเสน วิสุทฺธกรณํฯ ‘‘ตํ สภาวตฺตา’’ติ ทานสภาวตฺตาฯ ‘‘จาริตฺต สีลตฺตา’’ติ สปฺปุริสานํ ปกติ จาริตฺต สีลตฺตาฯ ปุน ‘‘ตํ สภาวตฺตา’’ติ ภาวนา สภาวตฺตาฯ ตถาหิ เทเสนฺตสฺส จ สุณนฺตสฺส จ เทสนาโสตานุสาเรน จิตฺตภาวนา ญาณภาวนาวหตฺตา เทสนาสวนา สภาวา โหนฺติฯ อตฺตโน ทิฎฺฐิํ สยเมว อุชุํ กโรนฺตสฺส จ ญาณภาวนา กมฺมเมวฯ ตถา ปรสฺส ธมฺมเทสนํ สุตฺวา อุชุํ กโรนฺตสฺสาปีติฯ ‘‘ธโมฺม นาม นตฺถี’’ติ เทสนา ธโมฺม นาม นตฺถิฯ กสฺมา, ทานสีลานิ เทเสเนฺตนปิ อเนฺต ลกฺขณตฺตเยน สหสจฺจปฺปกาสนสฺส กตฺตพฺพตฺตาฯ เอเตน เทสนาสวนา อเนฺต ลกฺขณตฺตยานุปสฺสนา ภาวนา กมฺมฎฺฐาเน ปติฎฺฐิตตฺตา ตํ สภาวา โหนฺตีติ ทเสฺสติฯ ‘‘มโนกมฺม เมวา’’ติ ปทุทฺธาโรฯ ‘‘มนสฺมิํ เอวา’’ติ มโนทฺวาเร เอวฯ ‘‘กิจฺจสิทฺธิโต’’ติ อปฺปนากิจฺจสฺส สิชฺฌนโตฯ ‘‘องฺคภาวา สมฺภวโต’’ติ อปฺปนา กิจฺจสิทฺธิยํ องฺคภาวา สมฺภวโตฯ ‘‘ตญฺจภาวนา มย’’นฺติ ปทุทฺธาโรฯ ‘‘ทานาทิวเสนา’’ติ ทานสีลวเสนฯ ทานวเสน อปฺปวตฺตนโตติ อิทํ ตาว ยุชฺชติฯ สีลวเสน อปฺปวตฺตนโตติ อิทํ ปน ปาฬิยา น สเมติฯ ปาฬิยญฺหิ มหคฺคตชฺฌาเนสุปิ ปหานํ สีลํ เวรมณิ สีลนฺติอาทิ วุตฺตนฺติ โจทนาฯ ตํ ปริหรโนฺต ‘‘ยํ ปนา’’ติอาทิมาหฯ ‘‘ปริยาเยน วุตฺตํ’’ติ เกนปริยาเยน วุตฺตนฺติฯ ปกติ จาริตฺตํ สีลนฺติ วุจฺจติฯ อุปฺปเนฺน จ ปถมชฺฌาเน นีวรณานํ ปหานํ นาม ปกติจาริตฺตเมว ปกติ นิยาเมน ปวตฺตเมวฯ อิติ ปกติจาริตฺตตฺตา สีลนฺติ วุตฺตํฯ ปุน นีวรณานํ ปหานเมว เตหิ วิคมนเฎฺฐน เวรมณีติ จ, ปิทหนเฎฺฐน สํวโรติ จ, ปหาน กิจฺจํ อวิชหนเฎฺฐน อวีติกฺกโมติ จ, วุตฺตํฯ เจตนาสีลนฺติ เอตฺถ ปน ฌานสมฺปยุตฺต เจตนา เอว วุจฺจติฯ สา จ สีลชาติ กตฺตา  สีลนฺติ วุตฺตาติ ทฎฺฐพฺพํฯ ‘‘อปฺปนาปตฺต’’นฺติ ปทุทฺธาโรฯ ‘‘ฌานเภเทนา’’ติ ปน วตฺตพฺพํฯ รูปาวจรกุสลญฺหิ ฌานเภเทน ปญฺจวิธํ, ฌานเมว ปน ฌานงฺคเภเทน ปญฺจวิธนฺติฯ</p>

</p>


<p> ‘‘เอตฺถา’’ติอาทีสุฯ ‘‘ธมฺมสงฺคเห’’ติ ธมฺมสงฺคณิ ปาฬิยํฯ ‘‘ทสฺสเนนา’’ติ โสตาปตฺติ มคฺคญฺญาเณนฯ ‘‘ตํ’’ติ อุทฺธจฺจ เจตนํฯ ‘‘ภาวนายา’’ติ อุปริมคฺคตฺตยสงฺขาตาย ภาวนายฯ ปาฬิปาเฐฯ ‘‘จิตฺตุปฺปาทา’’ติ จิตฺตเจตสิกา วุจฺจนฺติฯ ‘‘สิยา’’ติ เอกเจฺจติ อเตฺถ นิปาต ปทํฯ อิเมสุ ฉสุ จิตฺตุปฺปาเทสุ เอกเจฺจ ฉ จิตฺตุปฺปาทา โสตาปตฺติ มเคฺคน ปหาตพฺพา, เอกเจฺจ ฉ จิตฺตุปฺปาทา ตีหิ อุปริ มเคฺคหิ ปหาตพฺพาติ อโตฺถฯ ตตฺถ ปถมปเท ‘‘เอกเจฺจ ฉ จิตฺตุปฺปาทา’’ติ กมฺมปถปตฺตกมฺมสหชาตา ฉ จิตฺตุปฺปาทาฯ ทุตีย ปเท ‘‘เอกเจฺจ ฉ จิตฺตุปฺปาทา’’ติ อกมฺมปถ ปตฺตา ธมฺมิเกสุ ฐาเนสุ อสฺสาทนาภิ นนฺทาทิวเสน ปวตฺตา ฉ จิตฺตุปฺปาทาฯ ‘‘ตตฺถา’’ติ ธมฺมสงฺคเหฯ ‘‘อิตรตฺถา’’ติ อิตเรสุ ภาวนาย ปหาตเพฺพสุฯ ‘‘ตสฺสา’’ติ นานกฺขณิก กมฺมปจฺจยสฺสฯ ปาฬิปาเฐฯ ‘‘สหชาตา’’ติ อตฺตโน ปจฺจยุปฺปเนฺนหิ สหชาตาฯ ‘‘นานกฺขณิกา’’ติ อตฺตโน ปจฺจยุปฺปเนฺนหิ อสหชาตา อตีตกาลภูเต นานกฺขเณ ปวตฺตา ปาณาติปาตาทิ เจตนาฯ ‘‘ยทิ เอวํ’’ติ เอวํ ยทิ สิยาติ อโตฺถฯ ยทิ อุทฺธจฺจ เจตนา ทสฺสน ปเท อนุทฺธฎตฺตา ปฎิสนฺธิํ นากฑฺฒตีติ วิญฺญาเยยฺยฯ เอวํ สตีติ ปาฐเสโสฯ ‘‘เจ’’ติ เจ วเทยฺยฯ ‘‘นา’’ติ น สกฺกา วตฺตุํฯ ‘‘ตสฺสา วิปากสฺสา’’ติ ตสฺสา อุทฺธจฺจ เจตนาย วิปากสฺสฯ ปาฬิปาเฐฯ ‘‘อิเมสุ ธเมฺมสุ ญาณํ’’ติ อิเม ธเมฺม อารมฺมณํ กตฺวา อุปฺปนฺนญฺญาณํฯ ‘‘เตสํ วิปาเก’’ติ อุทฺธจฺจ สหคตานํ วิปาเกฯ ‘‘ญาณํ’’ติ ตํ วิปากํ อารมฺมณํ กตฺวา อุปฺปนฺนญฺญาณํฯ ‘‘สพฺพ ทุพฺพลนฺติ จ สกฺกา วตฺตุํ’’ติ สมฺพโนฺธฯ ‘‘อติวิย กาฬกธมฺมตฺตา’’ติ พุทฺธาทีสุ มหเนฺตสุ ฐาเนสุ สทฺธารตนสฺส  อนฺตรายํ กตฺวา ปวตฺตนโต อติเยวกณฺห ธมฺมตฺตาฯ ตสฺสา วิจิกิจฺฉา เจตนาย ปฎิสนฺธิ อากฑฺฒนมฺปิ วิญฺญาตพฺพนฺติ โยชนาฯ ‘‘สภาว วิรุทฺธตฺตา เยวา’’ติ วิจิกิจฺฉา อสนฺนิฎฺฐาน สภาวาฯ อธิโมโกฺข สนฺนิฎฺฐาน สภาโวติ เอวํ สภาว วิรุทฺธตฺตาเยวฯ</p>


<p>‘‘สพฺพตฺถา’’ติอาทีสุฯ ‘‘วิปจฺจตีติ วิปาเจตี’’ติ วทนฺติฯ ตํ ปน ปทรูเปน น สเมตีติ อญฺญํ อตฺถํ วทโนฺต ‘‘สพฺพมฺปิ วา’’ติอาทิมาหฯ ‘‘มหาสมฺปตฺติโย สมุฎฺฐาเปตฺวา’’ติ เทวโลเก เทวสมฺปตฺติ สทิสา ทิพฺพวิมานาทิกา มหาสมฺปตฺติโย สมุฎฺฐาเปตฺวาฯ อิทํ ‘‘โอกาสํ กตฺวา’’ติ ปเท วิเสสนํฯ ตตฺถ ‘‘สุข วิปากํ’’ติ อิทํ อฎฺฐ อเหตุก วิปากานิ สนฺธาย วุตฺตํฯ รูปโลเก พฺรหฺมานํ รูปกาโย รูปาวจร กเมฺมน นิพฺพโตฺตฯ โส จ กามาวจร ธมฺม สมูโห เอวฯ เอวํ สเนฺต ตสฺมิํ โลเก ปญฺจ อเหตุก วิปากานิปิ รูปาวจร กเมฺมน นิพฺพตฺตานิ สิยุนฺติ โจทนาฯ ตํ ปริหรโนฺต ‘‘รูปาวจร กุสลํหี’’ติอาทิมาหฯ ‘‘ตานี’’ติ อปายภูมิยํ อุปฺปนฺนานิ อฎฺฐ อเหตุก วิปากานิฯ ‘‘สพฺพสฺมิํ กามโลเก’’ติ เอกาทสวิเธ กามโลเกฯ ‘‘เตสุ จา’’ติ เตสุ อฎฺฐ อเหตุก วิปาเกสุ จฯ ‘‘อารมฺมณนฺตเร’’ติ กสิณ นิมิตฺตาทิโต อญฺญสฺมิํ อารมฺมเณฯ ‘‘นิมิตฺตา รมฺมเณ’’ติ กสิณ นิมิตฺตาทิเก นิมิตฺต ปญฺญตฺตา รมฺมเณฯ ‘‘ตานิ ปญฺจวิปากานี’’ติ จกฺขุ วิญฺญาณาทีนิ ปญฺจ อเหตุก วิปากานิ กามาวจร กุสล กมฺมเสฺสว วิปากานิ โหนฺตีติ โยชนาฯ ‘‘โสฬสก มโคฺค’’ติ โสฬสกถา มโคฺค กถาปพโนฺธฯ เอวํ ทฺวาทส กมโคฺคฯ ‘‘อเหตุกฎฺฐก’’นฺติ อเหตุก วิปากฎฺฐกํฯ สมฺมา ปกาเรน ชานาตีติ สมฺปชานํฯ ญาณํฯ สมฺปชาเนน กตนฺติ วิคฺคโหฯ น สมฺปชานกตํ อสมฺปชานกตํฯ ‘‘สทฺทหิตฺวา’’ติ เอเตน ทิฎฺฐุชุ กมฺมญาณ สมฺปตฺติํ ทีเปติฯ น หิ เตน ญาเณน อสมฺปโนฺน กมฺมญฺจ กมฺมผลญฺจ สทฺทหตีติฯ ชานิตฺวาติ วา ปาโฐ สิยาฯ ‘‘เอกเมกํ’’ติ เอกเมกํ กุสลกมฺมํฯ ‘‘กุสล สมเย’’ติ กุสล กมฺม กรณกาเลฯ กุสลุปฺปตฺติกาเล วาฯ ยสฺสเม อีทิสํ ปุญฺญํ  ปสุตํฯ ตสฺสเม ภวลาโภ โภคลาโภ มิตฺตลาโภ สเพฺพลาภา เอกเนฺตน สุลาภาติ อโตฺถฯ ‘‘สุลทฺธํ’’ติ อิทํ ปุญฺญํ สุลทฺธํฯ เทเวสุ จ มนุเสฺสสุ สํสริตฺวาติ ปาฐเสโสฯ ‘‘เสเสนา’’ติ ตสฺสกมฺมสฺส วิปากาวเสเสนฯ อฎฺฐกถา ปาเฐฯ ‘‘เอกปิณฺฑปาตสฺมิํ’’ติ เอกวารํ ปิณฺฑปาตทาเนฯ สํยุตฺตฎฺฐกถายํ วุตฺตํฯ ตสฺมา ยํ วุตฺตํ ‘เอกา เจตนา เอกเมว ปฎิสนฺธิํ เทตี’ติ, ตํ สุวุตฺตนฺติ อธิปฺปาโยฯ ‘‘ปฎิปเกฺขหี’’ติ ปฎิปเกฺขหิ อกุสเลหิฯ วิเสเสน ภุสํ มุโฬฺห พฺยามุโฬฺหฯ อติวิย พฺยามุโฬฺห อติพฺยามุโฬฺหฯ อติพฺยามุฬฺหตฺถาย ปจฺจยภูตนฺติ วิคฺคโหฯ อติทุปฺปญฺญาย ปจฺจยภูตนฺติ อโตฺถฯ โส หิ เถโร วทตีติ สมฺพโนฺธฯ ‘‘อิติ กตฺวา’’ติ เอวํ มนสิกริตฺวาฯ ‘‘สนฺนิหิตปจฺจยมเตฺตนา’’ติ อาสเนฺน สณฺฐิตปจฺจย มเตฺตนฯ ‘‘ปุพฺพปโยค ปจฺจยมเตฺตนา’’ติ วุตฺตํ โหติฯ พลวกมฺมวเสน อุปฺปนฺนตฺตา ติกฺขตรํ วิปากํฯ ยทา ปโยค รหิเตน ปจฺจยคเณน อุปฺปชฺชติ, ตทา อสงฺขาริกํ นามฯ ยทา ปโยคสหิเตน, ตทา สสงฺขาริกํ นามฯ ตตฺถ อสงฺขาริกํ ติกฺขํ นามฯ สสงฺขาริกํ มนฺทํ นามฯ ตถา ทุพฺพล กเมฺมน อุปฺปเนฺน มนฺทวิปาเกปิ โยเชตพฺพํฯ เอวํ ติกฺขมนฺทานํ มนฺทติกฺขตาปตฺติ นาม สิยาฯ น จ ตถา สกฺกา ภวิตุนฺติ อธิปฺปาโยฯ เอตฺถ สิยา, ยทิ ปุพฺพกมฺมวเสน อฎฺฐนฺนํ มหาวิปากานํ สงฺขารเภโท สิโทฺธ สิยา, อฎฺฐนฺนํ อเหตุก วิปากานมฺปิ โสสงฺขารเภโท สิโทฺธ ภเวยฺยฯ ตานิปิ หิ กานิจิ อสงฺขาริเกน กเมฺมน นิพฺพตฺตานิ, กานิจิ สสงฺขาริเกนาติ โจทนาฯ ตํ ปริหรโนฺต ‘‘อเหตุก วิปากานํ ปนา’’ติอาทิมาหฯ ‘‘อุภยกมฺม นิพฺพตฺตนํ’’ติ เตสํ สงฺขาร เภทรหิตตฺตา อสงฺขาริก กเมฺมนปิ วิโรโธ นตฺถิฯ สสงฺขาริก กเมฺมนปิ วิโรโธ นตฺถิฯ อสงฺขาริก กเมฺมนปิ นิพฺพตฺตนฺติฯ สสงฺขาริก กเมฺมนปิ นิพฺพตฺตนฺติฯ เอวํ อุภยกมฺม นิพฺพตฺตนํ ยุตฺตํฯ ‘‘อิติ อธิปฺปาโย’’ติ ตสฺส เถรสฺส อธิปฺปาโยฯ ‘‘น กมฺมาคมน วเสนา’’ติ กมฺมสงฺขาตสฺส จิรกาลโต อาคมน ปจฺจยสฺส วเสนฯ ‘‘อาคมนํ’’ติ จ อาคจฺฉติ เอเตนาติ อาคมนนฺติ วิคฺคโหฯ ‘‘กมฺมภเว’’ติ อตีเต  กมฺมกรณภเวฯ ‘‘เกจนา’’ติ เกจิฯ อฎฺฐสาลินิยํ ปน อาคตาติ จฯ ปฎิสมฺภิทา มเคฺค ปน ทฺวิเหตุกา วุตฺตาติ จ สมฺพโนฺธฯ อิมสฺมิํ ฐาเน ปฎิสมฺภิทา มคฺคฎฺฐกถา วจนมฺปิ วตฺตพฺพนฺติ วทโนฺต ‘‘ตตฺถ ปนา’’ติอาทิมาหฯ ‘‘ตีสุขเณสู’’ติ กมฺมกฺขเณ นิกนฺติกฺขเณ ปฎิสนฺธิกฺขเณติ ตีสุขเณสุฯ ‘‘ฎีกาการาปนา’’ติ อภิธมฺมฎีกาการาปนฯ ‘‘สาวเสสปาโฐ’’ติ ปาฬิยํ ติเหตุเกน กเมฺมน ทฺวิเหตุก ปฎิสนฺธิ, ทฺวิเหตุเกน กเมฺมน อเหตุก ปฎิสนฺธิ อวเสสา โหติฯ เอวํ อวเสส วากฺย สหิโต ปาโฐฯ สริกฺขเมว สริกฺขกํฯ กเมฺมน สริกฺขกํ สทิสํ กมฺมสริกฺขกํฯ วิปากํฯ ‘‘มหาเถเรนา’’ติ สาริปุตฺต มหาเถเรนฯ เอวญฺจ กตฺวาติอาทินา ฎีกาการานํ วจนํ อุปตฺถเมฺภติฯ</p>

</p>


<p> รูปาวจรกเมฺมฯ ‘‘อปฺปคุณตายา’’ติ อปริจิตตายฯ อวฑฺฒตายฯ ‘‘หีเนหิ ฉนฺทาทีหี’’ติ ลาภสกฺการ สิโลกาทิ สาเปกฺขตาย หีเนหิ ฉนฺทาทีหิฯ ‘‘เต ธมฺมา’’ติ ฉนฺทาทโย ธมฺมาฯ ตานิ อิธ นาธิเปฺปตานิฯ กสฺมา, อุปปตฺติปฺปเภทสฺส อสาธกตฺตาติ อธิปฺปาโยฯ ‘‘อิมาเนวา’’ติ อิมานิ เอว ฌานานิฯ ‘‘ติวิธาสู’’ติ เอกสฺมิํตเล พฺรหฺมปาริสชฺชาทิ วเสน ติวิธาสุฯ ‘‘อฎฺฐารสปฺปเภเทน วิภชิตฺวา’’ติ ตีสุ หีน มชฺฌิมปณีเตสุ เอเกกสฺมิํ หีน หีนํ หีน มชฺฌิมํ หีน ปณีตนฺติอาทินา วิภเตฺตน นววิธานิ โหนฺติฯ ปุน เตสุ ตีณิ มชฺฌิมานิฯ มชฺฌิมหีนํ มชฺฌิมมชฺฌิมนฺติอาทินา วิภตฺตานิ นววิธานิ โหนฺติฯ เอวํ อฎฺฐารสเภเทน วิภชิตฺวาฯ ‘‘กมฺมทฺวารานิ นามา’’ติ กมฺมปฺปวตฺติ มุขานิ นามฯ ‘‘อิเมหิ ปภาวิตตฺตา’’ติ อิเมหิ ปภาเวหิ มูลการเณหิ ปภาวิตตฺตา ปวตฺตาปิตตฺตาฯ ‘‘อฎฺฐารสขตฺติยา’’ติ หีนมชฺฌิมาทิเภเทน อฎฺฐารส ขตฺติยาฯ ตถา อฎฺฐารส พฺราหฺมณาทโยฯ อฎฺฐ จตฺตาลีส โคตฺตานิ นาม หีนมชฺฌิมา ทิวเสน  วิภตฺตานิ โคตมโคตฺตาทีนิ อฎฺฐจตฺตาลีส โคตฺตานิฯ เตสํ จาริตฺต ปฎิปตฺติภูตานิ จรณานิปิ อฎฺฐจตฺตาลีส โหนฺตีติฯ เอตฺถ สิยาฯ ปุริม วจเน หีนาทีนิ พฺรหฺมโลเก, อฎฺฐกถา วจเนหีนาทีนิ มนุสฺสโลเกติ สาเธตพฺพํ อญฺญํ, สาธกํ อญฺญนฺติ โจทนาฯ ตํ ปริหรติ ‘‘เอเตนหี’’ติอาทินาฯ ‘‘อุปลเกฺขตี’’ติ ปจฺจกฺขโต ปากฎํ เอกเทสํ ทเสฺสตฺวา อปากเฎ ตาทิเสปิ ชานาเปตีติ อโตฺถฯ ‘‘สมตฺถา สมตฺถํ วา’’ติ สมตฺถา สมตฺถภาวํ วาฯ ‘‘ตถา หาเนนา’’ติ ตถาหิ อเนน อาจริเยนฯ อนุรุทฺธา จริเยนาติ วุตฺตํ โหติฯ นาม รูป ปริเจฺฉเท วุตฺตนฺติ สมฺพโนฺธฯ สมานาเสวเน ลเทฺธ สติ, มหพฺพเล วิชฺชมาเน มหคฺคตกมฺมํ วิปากํ ชเนติฯ ตาทิสํ เหตุํ อลทฺธา อลภิตฺวา อภิญฺญา เจตนา วิปากํ น ปจฺจตีติ โยชนาฯ ตตฺถ ‘‘สมานา เสวเน’’ติ ภูมิสมานตา วเสน สมานาเสวเนฯ กามชวนํ กามชวเนน สมานาเสวนํฯ รูปชวนํ รูปชวเนนฯ อรูปชวนํ อรูปชวเนนาติ ทฎฺฐพฺพํฯ เตน วุตฺตํ ‘‘สมานภูมิกโต’’ติอาทิฯ ตตฺถ ‘‘ตทภาวโต’’ติ ตาทิสสฺส พลวภาวสฺส อภาวโตฯ เอกวารมตฺตภูตา มหคฺคต เจตนา จฯ ‘‘สพฺพ ปถมภูตา’’ติ สมาปตฺติ วีถีสุ โคตฺรภุสฺส อนนฺตเร มหคฺคต ชวนํ สนฺธาย วุตฺตํฯ โลกุตฺตร มคฺคเจตนา กทาจิปิ สมานา เสวนํ น ลภติฯ เอวํ สเนฺตปิ อตฺตโน อนนฺตรโต ปฎฺฐาย ยาวชีวมฺปิ ภวนฺตเรปิ อริยผลํ ชเนติเยวฯ เอวเมวาติ วุตฺตํ โหติฯ อิทํ ปวตฺติผลํ นาม โหติ, อิธ ปน ปฎิสนฺธิ ผลํ วิจาริตํ, ตสฺมา อสมานํ อิทํ นิทสฺสนนฺติ เจฯ วุจฺจเตฯ มคฺคเจตนา นาม ตณฺหา สหายกํ วฎฺฎคามิ กมฺมํ น โหติฯ อตณฺหา สหายกํ วิวฎฺฎคามิ กมฺมํ โหติฯ ตสฺมา ปฎิสนฺธิํ น เทติฯ สเจ ปน ตํ ตณฺหา สหายกํ วฎฺฎคามิกมฺมํ ภเวยฺยฯ ปฎิสนฺธิ กาเลปิ ผลํ ทเทยฺยฯ อสมานา เสวนตา ปมาณํ น ภเวยฺยฯ เอวํ อญฺญการณตฺตา อสมานํ นิทสฺสนํ โหติฯ น อสมานา เสวนตายาติ ทฎฺฐพฺพํฯ ‘‘อุปจิตตฺตา’’ติ ปุนปฺปุนํ อาเสวน ลาเภน วฑฺฒิตตฺตาฯ ‘‘สา เจตนา’’ติอาทิกมฺมิกมหคฺคต เจตนา จฯ ‘‘นา’’ติ โจทนา , น สิยาติ อโตฺถฯ น จ สาปิ สมานภูมก ธมฺมโต ลทฺธา เสวนา โหติฯ เอวํ สเนฺตปิ กตตฺตา ภาวิตตฺตาติ วุตฺตํฯ ภาวิตตฺตาติ จ ปุนปฺปุนํ อาเสวน ลาเภน วฑฺฒิตตฺตา อิเจฺจวโตฺถฯ ตสฺมา วิญฺญายติ อสมานภูมิเกหิ ปุพฺพภาคปฺปวเตฺตหิ กามชวเนหิ ปรมฺปรโต ปุนปฺปุนํ ลทฺธา เสวนตาย เอว อิธ อุปจิตตฺตาติ วุตฺตนฺติฯ เตน วุตฺตํ ‘‘อุภยตฺถ ปนา’’ติอาทิฯ ตตฺถ ‘‘อุภยตฺถา’’ติ อุภเยสุ กตตฺตา อุปจิตตฺตาติ จ กตตฺตา ภาวิตตฺตาติ จ วุเตฺตสุ ปาเฐสุฯ ‘‘ปถม สมนฺนาหารโต ปฎฺฎายา’’ติ มหคฺคตชฺฌาเน อปฺปนาวีถิโต ปุเร ทฺวีสุ ปริกมฺม ภาวนา อุปจาร ภาวนาสุ ปริกมฺม ภาวนํ ภาเวนฺตสฺส ปถวี ปถวีติอาทินา ปถม สมนฺนาหารโต ปฎฺฐายฯ โลกุตฺตร มเคฺคปน ทสสุ วิปสฺสนา ญาเณสุ สพฺพปถมํ สมฺมสนญฺญาณํ ภาเวนฺตสฺส รูปํ อนิจฺจํ เวทนา อนิจฺจาติอาทินา ปถม สมนฺนาหารโต ปฎฺฐายาติ อโตฺถฯ อุปจินิตฺวาติ จ ภาเวตฺวาติ จ วเฑฺฒตฺวา อิเจฺจว อโตฺถฯ ‘‘อพฺภุณฺหา’’ติ อภินวาติ วุตฺตํ โหติฯ ‘‘อยํ วาโท’’ติ อนุรุทฺธา จริยสฺส วาโทฯ ยทิ เอวํ, อฎฺฐกถาสุ สงฺขาร ปจฺจยา วิญฺญาณ ปท นิเทฺทเสสุ อภิญฺญา เจตนา ปเนตฺถ ปรโต วิญฺญาณสฺส ปจฺจโย น โหตีติ น คหิตาติ วุตฺตํฯ ตตฺถ อญฺญํ ยุตฺตํ การณํ วตฺตพฺพนฺติ, ตํ วทโนฺต ‘‘จตุตฺถชฺฌาน สมาธิสฺส ปนา’’ติอาทิมาหฯ ‘‘ฎีกาการา’’ติ อภิธมฺมฎีกาการาฯ ‘‘ตสฺสา ปนา’’ติอาทิ อตฺตโนวาท ทสฺสนํฯ สาเธนฺติยา อภิญฺญา เจตนายฯ อจิตฺตกภว ปตฺถนาสหิตํ สญฺญา วิราคนฺติ สมฺพโนฺธฯ ‘‘อิธา’’ติ มนุสฺส โลเกฯ</p>


<p>‘‘อนาคามิโน ปนา’’ติอาทีสุฯ ‘‘เอเตนา’’ติ เอเตน อตฺถ วจเนนฯ ‘‘สทฺธาธิโก’’ติ สนฺธินฺทฺริยาธิโกฯ เอวํ วีริยาธิกาทีสุปิฯ ‘‘อตฺตนา ลทฺธ สมาปตฺตีนํ’’ติ เอกสฺสปิ ปุคฺคลสฺส พหูนํ อตฺตนา ลทฺธ สมาปตฺตีนํฯ เตสุ ปุถุชฺชน โสตาปนฺน สกทาคามีสุฯ ‘‘ปุถุชฺชโน’’ติ ฌานลาภิ ปุถุชฺชโนฯ ‘‘นิกนฺติยาสตี’’ติ กามภวนิกนฺติยา สติฯ ‘‘อิตเร ปนา’’ติ โสตาปนฺน  สกทาคามิโน ปนฯ ปริหีนชฺฌานา เอว ตตฺถ นิพฺพตฺตนฺติฯ น นิกนฺติ พเลนาติ อธิปฺปาโยฯ วิภาวนิปาเฐ ‘‘เตสํ ปี’’ติ ฌานลาภิ โสตาปนฺน สกทาคามีนมฺปิฯ อิจฺฉเนฺตน ฎีกาจริเยนฯ ตถา นิกนฺติยา สติ ปุถุชฺชนาทโย กามาวจร กมฺม พเลน กามภเวปิ นิพฺพตฺตนฺตีติ โยชนาฯ เจโตปณิธิ อิชฺฌติฯ กสฺมา, วิสุทฺธตฺตาฯ สีลวิสุทฺธตฺตาติ อธิปฺปาโยฯ ‘‘เต’’ติ ฌานลาภิ โสตาปนฺน สกทาคามิโนฯ องฺคุตฺตร ปาเฐฯ ‘‘สหทสฺสนุปฺปาทา’’ติ โสตาปตฺติ มคฺคญฺญาณํ ทสฺสนนฺติ วุจฺจติฯ ทสฺสนสฺส อุปฺปาทกฺขเณน สทฺธิํฯ นตฺถิ ตสฺส ตํ สํโยชนนฺติปิ ปาโฐฯ ‘‘อิมํ โลกํ’’ติ อิมํ กามโลกํฯ ‘‘วิปสฺสนา นิกนฺติ ตณฺหา’’ติ เตเนว ธมฺมราเคน ตาย ธมฺม นนฺทิยาติ เอวํ วุตฺตา วิปสฺสนา สุเข นิกนฺติ ตณฺหาฯ ปจฺจเย สติ กุปฺปนฺติ นสฺสนฺตีติ กุปฺปาฯ กุปฺปา ธมฺมา เยสํ เต กุปฺป ธมฺมาฯ ‘‘ธมฺมา’’ติ มหคฺคต ธมฺมาฯ อิเม เทฺว โสตาปนฺน สกทาคามิโน สีเลสุ ปริปูรการิโน นามฯ สีลปฺปฎิ ปกฺขานํ กิเลสานํ สพฺพโส ปหีนตฺตาฯ ตสฺมา เต สีเลสุ อกุปฺป ธมฺมาติ วุจฺจนฺติฯ สมาธิสฺมิํ ปน กุปฺป ธมฺมา เอวฯ ‘‘มหาพฺรเหฺมสุ น นิพฺพตฺตนฺตี’’ติ มหาพฺรหฺมตฺตํ น ลภนฺตีติ อธิปฺปาโยฯ ‘‘หีนชฺฌาสยตฺตา’’ติ เอตฺถ อิตฺถิโย นาม ปกติยาว หีนชฺฌาสยา โหนฺติ นีจ ฉนฺทา นีจ จิตฺตา มนฺทวีริยา มนฺทปญฺญาฯ กสฺมา, หีนลิงฺคตฺตาฯ กสฺมา จ ตา หีนลิงฺคา โหนฺติฯ ทุพฺพล กมฺมนิพฺพตฺตตฺตาฯ ทุพฺพล กมฺมนฺติ จ ปุริสตฺต ชนกํ กมฺมํ อุปาทาย วุจฺจติฯ พฺรหฺมปุโรหิตานมฺปิ สงฺคหณํ เวทิตพฺพํฯ กสฺมา, พฺรหฺมปาริสชฺชานนฺติ อฎฺฐกถา วจนสฺส เยภูยฺยวจนตฺตาฯ เตนาห ‘‘น มหาพฺรหฺมานํ’’ติฯ อิตรถา น พฺรหฺมปุโรหิตานํ น จ มหาพฺรหฺมานนฺติ วุตฺตํ สิยาฯ น จ ตถา สกฺกา วตฺตุํ ‘พฺรหฺมตฺตนฺติ มหาพฺรหฺมตฺต’นฺติ อิมินา วจเนน วิรุชฺฌนโตฯ อยญฺจ อโตฺถ น เกวลํ เยภูยฺยนยมเตฺตน สิโทฺธฯ อถ โข พฺยญฺชน สามตฺถิเยนาปิ สิโทฺธติ ทเสฺสตุํ ‘‘เตหี’’ติอาทิมาหฯ ตตฺถ ‘‘เต’’ติ พฺรหฺมปุโรหิตาฯ สํยุตฺตปาเฐฯ ‘‘ปฎิภาตุตํ’’ติ เอตฺถ ‘‘ตํ’’ติ ตุยฺหํฯ ธมฺมีกถา ตุยฺหํ ปฎิภาตุ, ปาตุพฺภวตุฯ กเถตุ อิเจฺจว วุตฺตํ โหติ ฯ ‘‘พฺราหฺมณา’’ติ อภิภุํ ภิกฺขุํ อาลปติฯ ‘‘พฺรหฺมุโน’’ติ มหาพฺรหฺมุโน อตฺถายฯ เอวํ เสเสสุ ทฺวีสุฯ ‘‘เตสํ’’ติ พฺรหฺมปุโรหิตานํฯ วิภาวนิปาเฐ ‘‘อิติ อโตฺถ ทฎฺฐโพฺพ’’ติ ‘‘พฺรหฺมปาริสเชฺชสุ เยวา’’ติ ปุลฺลิงฺค วจนตฺตา ปุคฺคลปฺปธานํ โหติฯ นภูมิปฺปธานํฯ ตสฺมา อยมโตฺถ ยุตฺติวเสน ทฎฺฐโพฺพติฯ ‘‘ตีสุภวเคฺคสู’’ติ เวหปฺผลภูมิ ปุถุชฺชนภวโคฺค นาม โหติ รูปโลเกฯ ตโต อุปริ ปุถุชฺชนภูมิยา อภาวโตฯ อกนิฎฺฐภูมิ อริยภวโคฺค นามฯ ตตฺถ ฐิตานํ อริยานํ ตเตฺถว นิฎฺฐานโตฯ เนวสญฺญาภูมิ โลกภวโคฺค นามฯ ตโต อุปริ โลกเสฺสว อภาวโตติฯ</p>

</p>


<p> มรณุปฺปตฺติยํฯ ‘‘อายุปริมาณสฺสา’’ติ อายุกปฺปสฺสฯ ‘‘ตทุภยสฺสา’’ติ อายุกปฺปสฺส จ กมฺมสฺส จฯ ‘‘อุปฆาตก กเมฺมนา’’ติ พลวเนฺตน ปาณาติปาตกเมฺมนฯ ‘‘ทุสฺสิมาร กลาพุราชาทีนํ วิยา’’ติ เตสํ มรณํ วิยฯ อุปโรธิตํ ขนฺธ สนฺตาน มสฺสาติ วิคฺคโหฯ ‘‘อุปโรธิตํ’’ติ อุปคนฺตฺวา นิโรธาปิตํฯ กมฺมํ ขิยฺยติเยวฯ เอวํ สติ, สพฺพํปิ มรณํ เอเกน กมฺมกฺขเยน สิทฺธํฯ ตสฺมา เอกํ กมฺมกฺขย มรณเมว วตฺตพฺพนฺติ วุตฺตํ โหติฯ ‘‘อิตเรปิ วุตฺตา’’ติ อิตรานิปิ ตีณิ มรณานิ วุตฺตานีติ โจทนาฯ วุจฺจเต ปริหาโรฯ ‘‘สรสวเสเนวา’’ติ อตฺตโน ธมฺมตาวเสเนวฯ นานา อายุ กปฺปํ วิทหนฺติ สงฺขโรนฺตีติ นานาอายุกปฺป วิธายกาฯ ‘‘สตฺตนิกาเย’’ติ สตฺตสมูเหฯ นิจฺจกาลํ ฐิติํ กโรนฺตีติ ฐิติกราฯ กทาจิ วุทฺธิํ กโรนฺติ, กทาจิ หานิํ กโรนฺตีติ วุทฺธิกรา หานิกรา จฯ ‘‘เตสํ วเสนา’’ติ เตสํ อุตุ อาหารานํ วเสนฯ ‘‘ตโยปิ เจเต’’ติ เอเตตโยปิ ฐิติกราทโยฯ กมฺมํ วิปจฺจมานํ ทตฺวา ขิยฺยตีติ สมฺพโนฺธฯ เอเตน เอวรูเปฐาเน กมฺมํ อปฺปธานนฺติ ทีเปติฯ ‘‘ตทนุรูปํ เอวา’’ติ ตํ ทสวสฺสกาลานุ รูปํ เอวฯ ‘‘โภ คญฺจา’’ติ  ธนธญฺญาทิปริโภคญฺจฯ เตสํ อุตุอาหารานํ คติ เอเตสนฺติ ตคฺคติกาฯ เตสํ อุตุอาหารานํ คติํ อนุวตฺตนฺตีติ วุตฺตํ โหติฯ เตนาห ‘‘ตทนุวตฺติกา’’ติฯ สงฺขารวิทูหิ อญฺญตฺราติ สมฺพโนฺธฯ สงฺขารวิทุโน ฐเปตฺวาติ อโตฺถฯ อิทฺธิยา ปกตาติ อิทฺธิมยาฯ ‘‘อิทฺธิยา’’ติ เทวิทฺธิยาวา ภาวนามยิทฺธิยาวาฯ วิชฺชาย ปกตาติ วิชฺชามยาฯ ‘‘วิชฺชายา’’ติ คนฺธาริวิชฺชายฯ อฎฺฐิ นฺหารุ มํส โลหิตาทิกา รสธาตุโย อยนฺติ วฑฺฒนฺติ เอเตหีติ รสายนานิฯ ตานิ วิทหนฺติ เอเตหีติ รสายน วิธโยฯ นยูปเทสาฯ จิรฎฺฐิติ กตฺถาย ชีวิตํ สงฺขโรนฺติ เอเตหีติ ชีวิต สงฺขาราฯ อิทฺธิมย วิชฺชามย ชีวิต สงฺขาเรสุ จ รสายน วิธิสงฺขาเตสุ ชีวิต สงฺขาเรสุ จ วิทุโนติ สมาโสฯ ‘‘ทฺวิ สมุฎฺฐานิก รูปธเมฺมสู’’ติ อุตุสมุฎฺฐานิก รูปธเมฺมสุ จ อาหาร สมุฎฺฐานิก รูปธเมฺมสุ จฯ ‘‘ปริณมเนฺตสู’’ติ วิปริณมเนฺตสุฯ เตนาห ‘‘ชิยฺยมาเนสู’’ติอาทิํฯ ‘‘ยาวมหนฺตํ ปีติ’’ สพฺพญฺญุพุทฺธานํ กมฺมํ วิย โกฎิปตฺตวเสน อติมหนฺตมฺปิฯ ‘‘อสฺสา’’ติ กมฺมสฺสฯ ‘‘อุปเจฺฉทก มรเณปิ เนตโพฺพ’’ติ พลวเนฺต อุปเจฺฉทก กเมฺม อาคเต ยาวมหนฺตมฺปิ ชนก กมฺมํ อตฺตโน วิปากาธิฎฺฐาน วิปตฺติยา ขิยฺยติเยวฯ โส จสฺสขโย น สรเสน โหติ, อถ โข อุปเจฺฉทก กมฺม พเลน โหตีติ อิธ อุปเจฺฉทก มรณํ วิสุํ คหิตนฺติ เอวํ อุปเจฺฉทก มรเณปิ เนตโพฺพฯ ‘‘อกาล มรณํ’’ติ อายุกฺขยมรณาทีนิ ตีณิ มรณานิ กาลมรณานิ นาม, มรณา รหกาเล มรณานีติ วุตฺตํ โหติฯ ตโต อญฺญํ ยํ กิญฺจิ มรณํ อกาล มรณนฺติ วุจฺจติฯ เตนาห ‘‘ตญฺหิ ปวตฺตมานํ’’ติอาทิํฯ ‘‘มูลเภทโต’’ติ มูลการณปฺปเภทโตฯ ยสฺมา ปน มิลินฺท ปเญฺห วุตฺตนฺติ สมฺพโนฺธฯ สนฺนิปตนฺตีติ สนฺนิปาตาฯ สนฺนิปาเตหิ อุปฺปนฺนา สนฺนิปาติกาติ อตฺถํ สนฺธาย ‘‘สนฺนิปติตานํ’’ติ วุตฺตํฯ อถวาฯ สนฺนิปตนํ สนฺนิปาโตฯ ทฺวินฺนํ ติณฺณํ วา โทสานํ มิสฺสกภาโวฯ สนฺนิปาเตน อุปฺปนฺนา สนฺนิปาติกาติปิ ยุชฺชติฯ ‘‘อนิสมฺมการีนํ’’ติ อนิสาเมตฺวา อนุปธาเรตฺวา กรณ สีลานํฯ ปวตฺตา อาพาธา  วิสมปริหารชานามาติ โยชนาฯ ‘‘อตฺตนา วากตานํ ปโยคานํ’’ติ สตฺถหรณ, วิสขาทน, อุทกปาตนาทิวเสน กตานํฯ ‘‘วินาเสนฺตี’’ติ สตฺถวสฺส วาลุกวสฺสาทีนิ วสฺสาเปตฺวาวา สมุทฺท วีจิโย อุฎฺฐาเปตฺวาวา เอวรูเป มหเนฺต ภยุปทฺทเว กตฺวา วินาเสนฺติฯ ‘‘มนุสฺส ปเถ’’ติ มนุสฺส ปเทเสฯ ‘‘เต’’ติ จณฺฑา ยกฺขาฯ ‘‘ชีวิตกฺขยํ ปาเปนฺตี’’ติ มนุสฺสานํ วา โคมหิํสานํ วา เมทโลหิตานิ ปาตพฺยตฺถาย เตสุ นานาโรคนฺตร กปฺปานิ อุปฺปาเทตฺวา ชีวิตกฺขยํ ปาเปนฺตีติ อโตฺถฯ ‘‘วตฺตพฺพเมว นตฺถี’’ติ สกลํ รชฺชํ วา รฎฺฐํ วา ทีปกํ วา วินาเสนฺตีติ วุเตฺต สกลํ ชนปทํ วา นครํ วา นิคมํ วา คามํ วา ตํ ตํ ปุคฺคลํ วา วินาเสนฺตีติ วิสุํ วตฺตพฺพํ นตฺถีติ อธิปฺปาโยฯ ‘‘สตฺถทุพฺภิกฺขโรคนฺตร กปฺปาปี’’ติ สตฺถนฺตร กโปฺป ทุพฺภิกฺขนฺตร กโปฺป โรคนฺตร กโปฺปติ อิเม ตโย อนฺตร กปฺปาปิ อิธ วตฺตพฺพาติ อโตฺถฯ เตสุ ปน โรคนฺตร กโปฺป ยกฺขา วาเฬ อมนุเสฺส โอสฺสชฺชนฺติ, เตน พหู มนุสฺสา กาลงฺกโรนฺตีติ อิมินา เอกเทเสน วุโตฺตเยวฯ ‘‘อุปปีฬโก ปฆาตกานํ กมฺมานํ วิปจฺจนวเสนา’’ติ เอตฺถ เตสํ กมฺมานํ โอกาสปฺปฎิลาเภน สตฺตสนฺตาเน สุขสนฺตานํ วิพาเธตฺวา มรณํ วา ปาเปตฺวา มรณ มตฺตํ วา ทุกฺขํ ชเนตฺวา ปีฬนญฺจ ฆาตนญฺจ อิธ วิปจฺจน นาเมน วุตฺตนฺติ ทฎฺฐพฺพํฯ วิปากํ ปน ชเนนฺตุวา, มาวา, อิธ อปฺปมาณนฺติฯ เอตฺถ สิยาฯ อฎฺฐสุ การเณสุ โอปกฺกมิกฎฺฐาเน ‘กุปฺปิตาหิ เทวตา สกลํ รชฺชาทิกํ อเสสํ กตฺวา วินาเสนฺตี’ติ วุตฺตํฯ ตตฺถ วินาสิตา ชนา กิํ นุ โข อตฺตโน อตฺตโน กมฺม วิปากเชหิ อาพาธน ทเณฺฑหิ วา วินสฺสนฺติ, อุทาหุ วิสุํ โอปกฺกมิเกหิ อาพาธน ทเณฺฑหิ วา วินสฺสนฺติฯ ยเญฺจตฺถ วุตฺตํ ‘เอวํ อกาล มรณํ อุปเจฺฉทก กมฺมุนา วา อเญฺญหิ วา อเนก สหเสฺสหิ การเณหิ โหตี’ติฯ ตตฺถ ยสฺส อุปเจฺฉทก กมฺมํ นาม นตฺถิฯ กิํ ตสฺส อเญฺญน การเณน อกาล มรณํ นาม ภเวยฺยาติฯ เอตฺถ วเทยฺยุํ, ตสฺส อเญฺญน การเณน อกาล มรณํ นาม น ภเวยฺยฯ สเพฺพ สตฺตา กมฺมสฺสกา, กมฺมทายาทา, กมฺมโยนี, กมฺม พนฺธู, กมฺมปฺปฎิสฺสรณาติหิ วุตฺตํติ ฯ เตสํ ตํ วาทํ ภินฺทโนฺต ‘‘เยหิเกจิ โลเก ทิสฺสนฺตี’’ติอาทิมาหฯ ปุน ตทตฺถํ ทฬฺหํ กโรโนฺต ‘‘ยถาหา’’ติอาทิํ วทติฯ ตตฺถ ทุวิธํ กมฺมผลํ, วิปาก ผลญฺจ นิสฺสนฺท ผลญฺจฯ ตตฺถ วิปาก ผลํ นาม วิปากกฺขนฺธา จ จกฺขุ โสตาทีนิ กฎตฺตา รูปานิ จฯ ตํ เยน ปุเพฺพ กมฺมํ กตํ, ตเสฺสว สาธารณํ โหติฯ ตสฺส สนฺตาเน เอว ปวตฺตติฯ นิสฺสนฺท ผลํ นาม ตสฺส สุขุปฺปตฺติยา วา ทุกฺขุปฺปตฺติยา วา อตฺตโน กมฺมานุภาเวน พหิทฺธา สมุฎฺฐิตานิ อิฎฺฐารมฺมณานิ วา อนิฎฺฐา รมฺมณานิ วาฯ ตํ ปน อเญฺญสมฺปิ สาธารณํ โหติฯ ตํ สนฺธาย วุตฺตํ ‘‘สกกมฺมสมุฎฺฐิตา เอวฯ ลฯ ปเรสํ สาธารณา เอวา’’ติฯ โลเก อฎฺฐโลก ธมฺมา นาม สเพฺพ กมฺม วิปากชา เอวาติ น วตฺตพฺพาฯ อิเม จ สตฺตา สํสาเร สํสรนฺตา อฎฺฐสุโลก ธเมฺมสุ นิมฺมุชฺชนฺตา สํสรนฺติ, ตสฺมา เต วินาปิ อุปปีฬก กเมฺมน อเญฺญหิ การเณหิ นานาทุกฺขํ ผุสนฺติเยวฯ ตถา วินาปิ อุปเจฺฉทก กเมฺมน มรณ ทุกฺขํ ปาปุณนฺติเยวฯ เตน วุตฺตํ ‘‘กเมฺมน วินา ยโตกุโตจิ สมุฎฺฐิตา’’ติอาทิฯ</p>


<p>‘‘เต อุปฺปชฺชนฺตี’’ติ เต นานาโรคาทโย อุปฺปชฺชนฺติฯ ‘‘น อุปาย กุสลา วา’’ติ ตโต อตฺตานํ โมเจตุํ การณ กุสลา วา น โหนฺติฯ ‘‘น จ ปฎิการ กุสลา วา’’ติ อุปฺปนฺนํ โรคาทิภยํ อปเนตุํ วูปสเมตุํ ปฎิการ กเมฺมติ กิจฺฉกเมฺม กุสลา วา น โหนฺติฯ ‘‘นาปิ ปริหาร กุสลา วา’’ติ ตโต โมจนตฺถํ ปริหริตุํ เทสนฺตรํ คนฺตุํ กุสลา วา น โหนฺตีติ อโตฺถฯ เสสเมตฺถ สุวิเญฺญยฺยํฯ ‘‘โรคาทโย เอว ตํ เขเปนฺตา ปวตฺตนฺตี’’ติ กถํ เต ปุพฺพกมฺมํ เขเปนฺตีติฯ ตสฺส วิปากภูตํ ชีวิต สนฺตานํ วินาเสนฺตา เขเปนฺติฯ วินเฎฺฐหิ ชีวิต สนฺตาเน ตํ ภวํ ชเนนฺตํ ขิยฺยติ เยวาติฯ เตนาห ‘‘ยถาหี’’ติอาทิํฯ ‘‘กมฺมสฺสปิ ตเถวา’’ติ ตเถว ปุพฺพกมฺมสฺสปิ ติณเคฺค อุสฺสาว พินฺทุเสฺสว ปริทุพฺพลตา สิทฺธา โหติฯ ชีวิเต ปริกฺขีเณ ตํ ภวํ ชเนนฺตสฺส ปุพฺพกมฺมสฺสปิ ปริกฺขีณตฺตาฯ ‘‘เอวเญฺจตํ’’ติ เอตํ กมฺมปฺปฎิ สํยุตฺต วจนํ อิธ อเมฺหหิ วุตฺตนเยน สมฺปฎิจฺฉิตพฺพํฯ สพฺพํ ปุเพฺพกตเหตุทิฎฺฐิ นาม สพฺพํ สุขํ วา ทุกฺขํ วา สุจริตํ วา ทุจฺจริตํ วา ปุพฺพภเว อตฺตนา  กเตน ปุพฺพกมฺมเหตุนา เอว อุปฺปชฺชตีติ เอวํ ปวตฺตา ทิฎฺฐิฯ ‘‘ยํ กิญฺจายํ’’ติ ยํ กิญฺจิ อยํฯ มหาโพธิสตฺตานํ อธิมุตฺติกาลงฺกริยา นาม อิธ เม จิรกาลํ ฐิตสฺส ปารมิปูรณ กิจฺจํ นตฺถิ, อิทาเนว อิโต จวิตฺวา มนุสฺสโลเก อุปฺปชฺชิสฺสามิ, อุปรุชฺฌตุ เม อิทํ ชีวิตนฺติ อธิมุญฺจิตฺวา ทฬฺหํ มนสิกริตฺวา กาลงฺกริยาฯ ‘‘สยเมว สตฺถํ อาหริตฺวา’’ติ สยเมว อตฺตโน คีวํ สเตฺถน หนิตฺวาติ อโตฺถฯ ‘‘เอเตฺถวา’’ติ อกาลมรเณ เอวฯ</p>


<p>‘‘ตถา จา’’ติอาทีสุฯ ‘‘สมาปตฺติ ลาภีนํ’’ติ นิทฺธารเณภุมฺม วจนํฯ ‘‘ชีวิต สมสีสีนํ’’ติ อรหตฺต มคฺคํ ลภิตฺวา มคฺคปจฺจเวกฺขนวีถิ เอว มรณาสนฺนวีถิํ กตฺวา ปรินิพฺพานตฺตา สมํ สีสํ เอเตสนฺติ สมสีสิโนฯ ‘‘สมํ สีสํ’’ติ ชีวิต สนฺตาน ปริยเนฺตน สมํ วฎฺฎทุกฺข สนฺตาน ปริยนฺตํ วุจฺจติฯ ‘‘สเพฺพสํ ปี’’ติ สเพฺพสมฺปิ ขีณาสวานํฯ ‘‘อิมํ สุตฺตปทํ’’ติ มหาปรินิพฺพานสุเตฺต อาคตํ สุตฺตปทํฯ ‘‘เต’’ติ เต วาทิโนฯ ‘‘เตนา’’ติ เตน วาทวจเนนฯ กฺริยมโนธาตุ นาม ปญฺจทฺวาราวชฺชนํฯ กฺริยาเหตุกมโน วิญฺญาณธาตุ นาม หสิตุปฺปาทจิตฺตํฯ ‘‘อสฺสา’’ติ ปรินิพฺพายนฺตสฺส พุทฺธสฺสฯ ‘‘น สเมติ เยวา’’ติ สนฺติํ อนุปาทิเสสํ นิพฺพานํ อารมฺมณํ กตฺวาติ เอตฺถ ปรินิพฺพาน ชวเนหิ อารมฺมณํ กตฺวาติ วุเตฺตปิ น สเมติเยวฯ เตนาห ‘‘ตถาหี’’ติอาทิํฯ ‘‘ภวงฺคํ โอตริตฺวา ปรินิพฺพายตี’’ติ เอตฺถ ปรินิพฺพาน จุติจิตฺตเมว ภวงฺคนฺติ วุตฺตํฯ จุติจิตฺตนฺติ จ ภวนฺตรํ คจฺฉนฺตเสฺสว วุจฺจติฯ อิธ ปน โวหาร มตฺตนฺติ ทฎฺฐพฺพํฯ วิภาวนิปาเฐฯ จุติปริโยสานานํ มรณาสนฺน จิตฺตานํฯ ยถา ปน พุทฺธานํ ภควนฺตานํ ยาวชีวํ อุปฺปนฺนํ มหาภวงฺคจิตฺตํ กมฺมกมฺมนิมิตฺตาทโย อารมฺมณํ กโรติเยวฯ ตถา ปรินิพฺพาน จุติจิตฺตํ ปีติ อาห ‘‘น หี’’ติอาทิํฯ นนุ มรณกาเล กมฺมกมฺมนิมิตฺตาทีนํ คหณํ นาม ภวนฺตร คมนตฺถาย โหติ, พุทฺธา จ ภวนฺตรํ น คจฺฉนฺติฯ ตสฺมา ‘‘น หิฯ ลฯ น กโรตี’’ติ อิทํ น ยุตฺตนฺติฯ โน น ยุตฺตํฯ ภวนฺตร คมนตฺถายาติ อิทํ ชวเนหิ คหเณ ทฎฺฐพฺพํฯ อิธ ปน จุติจิเตฺตน คหเณติ ทเสฺสโนฺต ‘‘นจจุติยาคหิตานี’’ติอาทิมาหฯ ‘‘กมฺมสิทฺธิยา’’ติ กมฺมสิชฺฌนตฺถาย ฯ‘‘เอตฺถ จา’’ติอาทีสุฯ ‘‘ตสฺสา’’ติ โสณเตฺถร ปิตุโนฯ ‘‘กมฺมพเลนา’’ติอาทีสุฯ ‘‘อเญฺญนปิ การณ พเลนา’’ติ อาจิณฺณภาวาทิเกน การณพเลนฯ คตินิมิตฺตํ ปน กมฺมพเลเนวาติ ยุตฺตํ สิยาฯ ‘‘ตโถปฎฺฐิตํ’’ติ อนฺติมวีถิโต ปุเพฺพ พหูสุวีถีสุ อุปฎฺฐิตปฺปการนฺติอโตฺถฯ ปาปปกฺขิเยสุ ทุคฺคตินิมิเตฺตสุฯ กลฺยาณปกฺขิยานิ สคฺคนิมิตฺตานิฯ ธมฺมาโสกรโญฺญ มรณกาเล ปาปปกฺขิยานํ อุปฎฺฐานํ กตฺถจิ สีหฬคเนฺถ วุตฺตํฯ</p>


<p>
สกลํ ปถวิํ ภุตฺวา,  
  
ทตฺวา โกฎิสตํ ธนํ;  
  
อเนฺต อฑฺฒามลกมตฺตสฺส;  
  
อโสโก อิสฺสรํ คโต; ติ จ;  
  
อโสโก โสก มาคโต; ติ จ;  
</p>
  
<p>‘‘ตํ’’ติ วิปจฺจมานกํ กมฺมํฯ ‘‘นิยามก สหการิ ปจฺจยภูตา’’ติ เอตฺถ ยถา นาวายํ นิยามโก นาม นาวํ อิจฺฉิตทิสาภิมุขํ นิยาเมติ, นิโยเชติฯ ตถา อยํ ตณฺหาปิ ภวนิกนฺติ หุตฺวา จิตฺตสนฺตานํ คนฺตพฺพภวาภิมุขํ นิยาเมติ, นิโยเชติฯ กมฺมสฺส จ อจฺจายตฺต สหายภาเวน สหการี ปจฺจโย โหตีติ ทฎฺฐพฺพํฯ ‘‘กุสลากุสล กมฺมนิมิตฺตานิ วา’’ติ อญฺญานิ กุสลา กุสลกมฺมนิมิตฺตานิ วาฯ ‘‘ตทุปตฺถมฺภิกา’’ติ ตสฺส กมฺมสฺส อุปตฺถมฺภิกาฯ ‘‘นิมิตฺตสฺสาทคธิตํ’’ติ มุขนิมิตฺตาทีสุ อสฺสาเทนฺตํ คิชฺฌนฺตํฯ ‘‘ติฎฺฐมานํ ติฎฺฐตี’’ติ ติฎฺฐมานํ หุตฺวา ติฎฺฐติฯ อมุญฺจิตฺวา ติฎฺฐตีติ วุตฺตํ โหติฯ อนุพฺยญฺชนํ นาม ปิยสาตรูโป กถิตลปิตาทิ กฺริยาวิเสโสฯ ‘‘อสฺส ปุคฺคลสฺสา’’ติ อาสนฺน มรณสฺส ปุคฺคลสฺสฯ อฎฺฐกถา ปาเฐฯ ‘‘กิเลส พลวินามิตํ’’ติ อวิชฺชา ตณฺหาทีนํ กิเลสานํ พเลน วินามิตํฯ ปฎิจฺฉาทิกา อาทีน วา ยสฺสาติ วิคฺคโหฯ ‘‘ตํ’’ติ จิตฺตสนฺตานํฯ ‘‘ตสฺมิํ’’ติ กมฺมาทิวิสเยฯ อฎฺฐกถาย น สเมติฯ ตสฺมิํ วิสเยติหิ ตตฺถ วุตฺตํฯ น วุตฺตํ ตสฺมิํ ภเวติฯ ‘‘ตสฺมิํ วุตฺตา นํ’’ติ  ตสฺมิํ ‘เยภูเยฺยน ภวนฺตเร ฉ ทฺวารคฺคหิตํ’ติ ฐาเน ฎีกาสุ วุตฺตานํฯ ตํ สทิส ชวนุปฺปตฺติ นาม กมฺมกรณกาเล ปวตฺต ชวเนหิ สทิสานํ อิทานิ ชวนานํ อุปฺปตฺติฯ ภวปฺปฎิจฺฉนฺนญฺจ กมฺมํ อปากฎญฺจ กมฺมํ น ตถา อุปฎฺฐาติฯ เกวลํ อตฺตานํ อภินวกรณ วเสน ทฺวารปตฺตํ หุตฺวา อุปฎฺฐาตีติ อธิปฺปาโยฯ ‘‘วิสีท ปตฺตา’’ติ วิสญฺญีภาเวน วิรูปํ หุตฺวา สีทนปตฺตาฯ ‘‘ตพฺพิปรีเตน ปาปกมฺม พหุลาปิ วตฺตพฺพา’’ติ เตปิวิสีทนฺตเร อาวุธ หตฺถา ปาณฆาตํ กโรนฺตา คณฺหถพนฺธถาติ อุโคฺฆสนฺตา ทุฎฺฐจิตฺตา โหนฺตีติอาทินา วตฺตพฺพาฯ อฎฺฐกถา ปาเฐสุฯ อุกฺขิโตฺต อสิ ยสฺสาติ อุกฺขิตฺตา สิโกฯ ปตุทนฺติ วิชฺฌนฺติ เอเตนาติ ปโตทนํฯ ปาชนทโณฺฑฯ ตสฺส อเคฺค กตา สูจิ ปโตทน สูจิฯ ‘‘ปโตทน ทุกฺขํ’’ติ วิชฺฌน ทุกฺขํฯ กถํ ปน อุกฺขิตฺตาสิกาทิภาเวน อุปฎฺฐานํ กมฺมุปฎฺฐานํ นาม โหติฯ กถญฺจ ตํ ปฎิสนฺธิยา อารมฺมณภาวํ อุเปตีติ อาห ‘‘โส จา’’ติอาทิํฯ อุปฺปชฺชมานานํ สตฺตานํฯ ‘‘อิตเรสํ ปนา’’ติ รูปารูป ภเวสุ อุปฺปชฺชมานานํ ปนฯ ‘‘ปริปุณฺณํ กตฺวา’’ติ ตทารมฺมณ ปริโยสานายวา สุทฺธาย วา ชวนวีถิยาติ เอวํ ปริปุณฺณํ กตฺวาฯ อยํ ปน ภวงฺคาวสาเน จุติจิตฺตุปฺปตฺติ นาม อฎฺฐกถาสุ นตฺถิฯ ยญฺจ ภวงฺคํ โอตริตฺวา ปรินิพฺพายตีติอาทิ ตตฺถ ตตฺถ วุตฺตํฯ ตตฺถปิ ‘‘ภวงฺคํ’’ติ จุติจิตฺตเมว ฎีกาสุ วเณฺณนฺติฯ ตสฺมา ‘‘ภวงฺคกฺขเยวา’’ติ อิทํ กถํ ยุเชฺชยฺยาติ อาห ‘‘เอตฺถ จา’’ติอาทิํฯ อนุรูปํ เสตีติ อนุสโยฯ อนุพโนฺธ หุตฺวา เสตีติ อนุสโยฯ อนุ อนุ วา เสตีติ อนุสโยฯ เอตฺถ จ อนุสโย นาม ชวนสหชาโต น โหติฯ อิธ จ อนุสย นาเมน วุตฺตํฯ นานาชวน สหชาตา จ อวิชฺชา ตณฺหา ปฎิสนฺธิยา วิเสส ปจฺจยา โหเนฺตวฯ กถํ ตา อิธ คหิตา สิยุนฺติ อาห ‘‘เอตฺถ จา’’ติอาทิํฯ เอวํ สเนฺต อวิชฺชา ปริกฺขิเตฺตน ตณฺหามูลเกนาติ วุเตฺตสุ สุฎฺฐุ ยุชฺชติฯ อนุสเยหิ สห ชวนสหชาตานมฺปิ ลทฺธตฺตาฯ ตสฺมา อิธ อนุสย วจนํ น ยุตฺตนฺติ โจทนาฯ ยุตฺตเมวาติ ทเสฺสโนฺต ‘‘อปิ จา’’ติอาทิมาหฯ ‘‘ปริยตฺตา’’ติ สมตฺตาฯ ‘‘โส ปี’’ติ ผสฺสาทิ ธมฺม สมูโหปิ ฯ‘‘ตถา รูปา เยวา’’ติ อคฺคมเคฺคน อปฺปหีน รูปาเยว, อนุสยภูตาเยวาติ วุตฺตํ โหติฯ ‘‘ตํ’’ติ จิตฺต สนฺตานํฯ ‘‘ตตฺถา’’ติ ตทุภยสฺมิํฯ กถํ ตํ ตตฺถ ขิปนฺตีติ อาห ‘‘ตสฺมิํ’’ติอาทิํฯ ‘‘วิชานนธาตุยา’’ติ วิญฺญาณ ธาตุยาฯ สงฺกนฺตา นาม นตฺถิฯ ยตฺถ ยตฺถ อุปฺปชฺชนฺติฯ ตตฺถ ตเตฺถว ภิชฺชนฺตีติ อธิปฺปาโยฯ กุโต มรณกาเล สงฺกนฺตา นาม อตฺถิ วิชฺชนฺตีติ โยชนาฯ เอวํ สเนฺต อิทํ วจนํ อนมตคฺคิย สุเตฺตน วิรุทฺธํ สิยาติฯ น วิรุทฺธํฯ อิทญฺหิ อภิธมฺม วจนํ, มุขฺยวจนํ, อนมตคฺคิย สุตฺตํ ปน สุตฺตนฺต วจนํ ปริยาย วจนนฺติ ทเสฺสโนฺต ‘‘ยญฺจา’’ติอาทิมาหฯ ปริยาเยน วุตฺตนฺติ วตฺวา ตํ ปริยายํ ทเสฺสติ ‘‘เยสญฺหี’’ติอาทินาฯ ‘‘โส’’ติ โส ปุคฺคโลฯ ‘‘เตสํ’’ติ อวิชฺชา ตณฺหา สงฺขารานญฺจ ปฎิสนฺธิ นาม รูป ธมฺมานญฺจฯ ‘‘เหตุปฺผลสมฺพเนฺธน ภวนฺตรํ สนฺธาวติ สํสรตีติ วุจฺจตี’’ติ ปุเพฺพ กมฺมกรณกาเลปิ เต อวิชฺชา ตณฺหา สงฺขารา เอว โส สโตฺตติ วุจฺจนฺติฯ ปจฺฉา เตสํ ผลภูตายํ ปฎิสนฺธิยา ปาตุภวนกาเลปิ สาปฎิสนฺธิ เอว โส สโตฺตติ วุจฺจติฯ มเชฺฌ ธมฺมปฺปพโนฺธปิ โส สโตฺตติ วุจฺจติฯ เอวํ เหตุธเมฺมหิ สทฺธิํ ผลธเมฺม เอกํ สตฺตํ กโรนฺตสฺส เหตุปฺผล สมฺพโนฺธ โหติฯ เอวํ เหตุปฺผล สมฺพเนฺธน โส เอว กมฺมํ กโรติฯ เตน กเมฺมน โส เอว ภวนฺตรํ สนฺธาวติ สํสรตีติ วุจฺจติฯ เอตฺถ จ อนมตโคฺค ยํ ภิกฺขเวฯ ลฯ อวิชฺชานีวรณานํ สตฺตานํติ เอวํ สตฺตโวหาเรน วุตฺตตฺตา สาธมฺมเทสนา ปริยายเทสนา โหติฯ ปริยายเทสนตฺตา จ สนฺธาวตํ สํสรตนฺติ ปริยาโยปิ สิชฺฌติฯ ยสฺสํ ปน ธมฺม เทสนายํ ธมฺมเทสนาติ วจนานุ รูปํ ธมฺมเมว เทเสติ, น สตฺตํ, น ปุคฺคลํฯ อยํ ธมฺมเทสนา เอว มุขฺยเทสนา นาม โหติฯ ตตฺถ เทสิต ธมฺมา ปน ปกติกาเลปิ เทสนฺตรํ กาลนฺตรํ ขณนฺตรํ สงฺกนฺตา นาม นตฺถิฯ ยตฺถ ยตฺถ อุปฺปนฺนา, ตตฺถ ตเตฺถว ภิชฺชนฺติฯ ขยวยํ คจฺฉนฺติฯ เตน วุตฺตํ ‘น หิ อุปฺปนฺนุปฺปนฺนา ธมฺมาฯ ลฯ สงฺกนฺตา นาม อตฺถี’ติฯ ปฎิโฆโส จ, ปทีโป จ, มุทฺทา จฯ อาทิสเทฺทน ปฎิพิมฺพจฺฉายา จ, พีชสงฺขาโร จ, ปาฎิโภโค จ, พาลกุมาร สรีเรสุ อุปยุตฺตา วิชฺชาสิโปฺปสธา จาติ เอวํ อฎฺฐกถา ยํ  อาคตานิ นิทสฺสนานิ สงฺคยฺหนฺติฯ ‘‘นิทสฺสนา’’นีติ จ อุปมาโย วุจฺจนฺติฯ ตตฺถ ‘‘ปฎิโฆโส’’ติ คมฺภีรเลณ ทฺวาเร ฐตฺวา สทฺทํ กโรนฺตสฺส อโนฺตเลเณ ปฎิโฆโส ปวตฺตติฯ ตตฺถ ทฺวาเร อุปฺปโนฺน มูลสโทฺท อโนฺตเลณํ น คจฺฉติ, อุปฺปนฺนฎฺฐาเน เอว นิรุชฺฌติฯ ปฎิโฆโส จ ตโต อาคโต น โหติฯ น จ วินา มูลสทฺท + ปจฺจเยน อญฺญโต ปวตฺตติฯ มูลสทฺทปจฺจยา เอว ตตฺถ ปวตฺตตีติฯ ตตฺถ มูลสโทฺท วิย อตีต กมฺมํฯ ปฎิโฆโส วิย อนนฺตเร ปฎิสนฺธิฯ เอสนโย ปทีป มุทฺทา ปฎิพิมฺพจฺฉายาสุฯ ตตฺถ ‘‘ปทีโป’’ติ ปถมํ เอกํ ปทีปํ ชาเลตฺวา เตน อญฺญํ ปทีปสตมฺปิ ปทีป สหสฺสมฺปิ ชาเลติฯ ‘‘มุทฺทา’’ติ ลญฺฉนเลขาฯ ตตฺถ เอเกน ลญฺฉนกฺขเนฺธน, เตน ลญฺฉนเลขาสตมฺปิ ลญฺฉนเลขา สหสฺสมฺปิ กโรติฯ ‘‘ปฎิพิมฺพจฺฉายา’’ติ ปสเนฺนสุ อาทาสปเฎฺฎสุวา อุทเกสุวา อุปฺปนฺนา สรีรจฺฉายาฯ เอเตหิ นิทสฺสเนหิ ผลํ นาม เหตุโต อาคตํ น โหติฯ เหตุนา จ วินา น สิชฺฌตีติ เอตฺตกมตฺถํ ทีเปติฯ ‘‘พีชสงฺขาโร’’ติ กาลนฺตเร อุปฺปเนฺนสุ ปุปฺผผเลสุ อิจฺฉิตวณฺณ คนฺธรสปาตุภาวตฺถาย โรปนกาเล อมฺพพีชาทีสุ อิจฺฉิตวณฺณ คนฺธรสธาตูนํ ปริภาวนาฯ ตตฺถ ตปฺปจฺจยา กาลนฺตเร ปุปฺผผเลสุ อุปฺปเนฺนสุ เตวณฺณคนฺธรสา ปาตุพฺภวนฺติฯ ‘‘ปาฎิโภโค’’ติ กิญฺจิ อตฺถํ สาเธตุํ ปรสฺส สนฺติเก อิณํ คณฺหนฺตสฺส ตวธนํ สํวจฺฉเรน วุฑฺฒิยา สห ทสฺสามิ, สเจ นทเทยฺยํฯ อสุกํ นาม มมเขตฺตํ วา วตฺถุวา ตุยฺหํ โหตูติ ปฎิญฺญาฐปนํฯ ตตฺถ ตปฺปจฺจยา ธนํ ลภิตฺวา ตํ อตฺถญฺจ สาเธติฯ กาเล สมฺปเตฺต วุฑฺฒิยา สห อิณญฺจ โสเธติฯ ‘‘วิชฺชาสิโปฺปสธา’’ติ โลเก ปุตฺตเก ยาวชีวํ หิตตฺถาย ทหรกาเล กิญฺจิ วิชฺชํวา สิปฺปํวา สิกฺขาเปนฺติฯ ยาวชีวํ ขรโรคานํ อนุปฺปาทตฺถาย ทหรกาเล โอชวนฺตํ กิญฺจิ โอสธํ วา อโชฺฌหาเรนฺติฯ ตตฺถ ตปฺปจฺจยา ปุตฺตานํ ยาวชีวํ หิตปฺปฎิลาโภ วา ตาทิสานํ โรคานํ อนุปฺปาโท วา โหติเยวฯ เอเตหิ ยถา กาลนฺตเร อสเนฺตสุเยว ปาฎิโภคาทีสุ มูลกเมฺมสุ ปุพฺพภาเค กตปจฺจยา เอว ปจฺฉา อตฺถ สาธนาทีนิ สิชฺฌนฺติฯ ตถา กุสลา กุสล กมฺมานิ  กตฺวา กาลนฺตเร เตสุ อสเนฺตสุปิ ปุเพฺพ กตตฺตา เอว ปจฺฉา ปฎิสนฺธาทีนิ ผลานิ ปาตุพฺภวนฺตีติ ทีเปติฯ เตนวุตฺตํ ‘‘ปฎิโฆส ปทีปมุทฺทาทีนิ เจตฺถ นิทสฺสนานี’’ติฯ ‘‘กมฺมทุพฺพลภาเวนา’’ติ ตทา ชีวิตินฺทฺริยสฺส ทุพฺพลตฺตา กมฺมมฺปิ ทุพฺพลเมว โหตีติ กตฺวา วุตฺตํฯ กามเญฺจตฺถ อฎฺฐกถายํ วตฺวา ทสฺสิตํ, ตถาปิ สมฺภวตีติ สมฺพโนฺธฯ ตตฺถ ‘‘ตํ ปี’’ติ คตินิมิตฺตมฺปิฯ ‘‘ตถา จวนฺตานํ’’ติ ทิพฺพรถาทีนิ คตินิมิตฺตํ กตฺวา จวนฺตานํฯ ‘‘ทยฺหมานกาเยนา’’ติ อิตฺถมฺภูตลกฺขเณ กรณวจนํฯ คาถายํฯ ปญฺจทฺวาเร ปฎิสนฺธิกมฺมํ วินา ทฺวิโคจเร สิยาติ โยชนาฯ ตตฺถ ‘‘ทฺวิโคจเร’’ติ กมฺมนิมิตฺต คตินิมิตฺตภูเต ทฺวิโคจเรฯ ตตฺถ ปญฺจทฺวาเร ปฎิสนฺธิ นาม ปญฺจทฺวาริก มรณาสนฺน วีถิจิตฺตานํ อเนฺต จ วนฺตานํ ปฎิสนฺธิฯ สาปิ คตินิมิตฺตภูเต โคจเร สิยาติ วุเตฺต ปญฺจทฺวาริก วีถิจิตฺตานิ ปญฺจารมฺมณภูตานิ คตินิมิตฺตานิ อารมฺมณํ กโรนฺตีติปิ สิทฺธํ โหติฯ เอวญฺจ สติฯ เตสํ วีถิจิตฺตานํ อเนฺต อจวิตฺวา ตทนุพนฺธก มโนทฺวาริกวีถิจิเตฺตหิปิ กทาจิ เกสญฺจิ จ วนํ นนสมฺภวตีติ สกฺกา วตฺตุํฯ เตสุ ปน อนุพนฺธก วีถีสุ อตีตคฺคหณ สมุทายคฺคหเณหิ จ วนฺตานํ อตีตานิปิ คตินิมิตฺตานิ ลพฺภนฺติฯ วตฺถุคฺคหณนามคฺคหเณหิ จ วนฺตานํ ธมฺมา รมฺมณํปิ ลพฺภติเยวฯ ตสฺมา ยํ วุตฺตํ อาจริเยน กามาวจร ปฎิสนฺธิยา ฉ ทฺวารคฺคหิตํ กมฺมนิมิตฺตํ คตินิมิตฺตญฺจ ปจฺจุปฺปนฺนมตีตา รมฺมณํ อุปลพฺภตีติฯ ตํ สุวุตฺตเมวาติ ทฎฺฐพฺพํฯ ยํ ปน ‘ตเมว ตโถปฎฺฐิตํ อารมฺมณํ อารพฺภ จิตฺตสนฺตานํ อภิณฺหํ ปวตฺตตี’ติ เอวํ อนฺติมวีถิโต ปุพฺพภาเค พหูนํ วีถิวารานํ ปวตฺตนํ อาจริเยน วุตฺตํฯ ตํ ตโถปฎฺฐิตํ คตินิมิตฺตํ อารพฺภาติปิ ลทฺธุํ วฎฺฎติเยวฯ เอวญฺจสติ, คตินิมิตฺตํปิ อตีตํ ลพฺภตีติ ทเสฺสตุํ ‘‘ยทาปนา’’ติอาทิ วุตฺตํฯ ‘‘สนฺตติ วเสนา’’ติ สนฺตติ ปจฺจุปฺปนฺน วเสนฯ ‘‘ตสฺสา’’ติ คตินิมิตฺตสฺสฯ เยภูเยฺยน วุโตฺต, น สพฺพสงฺคาหิเกน วุโตฺตติ อธิปฺปาโยฯ ‘‘มโนทฺวาริก มรณาสนฺน ชวนานํปิ อิจฺฉิตพฺพตฺตา’’ติ ปุเรชาตปจฺจย ภาเวน อิจฺฉิตพฺพตฺตาติ อธิปฺปาโยฯ ‘‘ตทนุพนฺธายา’’ติ ตานิ มโนทฺวาริ กมรณาสนฺน  ชวนานิ อนุคตายฯ ‘‘ปฎิสนฺธิยาปิ สมฺภวโต’’ติ ตสฺส ปุเรชาต ปจฺจยสฺส ปฎิสนฺธิยาปิ ปุเรชาต ปจฺจยตา สมฺภวโตฯ นนุ เถเรน ภินฺทิตฺวา อวุเตฺตปิ ภินฺทิตเพฺพ สติ, ภินฺทนเมว ยุตฺตนฺติ เจฯ น ยุตฺตํฯ กสฺมา, กมฺมนิมิเตฺตน สมานคติกตฺตาฯ เตนาห ‘‘นจตํ’’ติอาทิํฯ วิภาวนิยํ ยถาสมฺภวํ โยเชตพฺพํติ วตฺวา อปเรปน อวิเสสโตว วเณฺณนฺตีติ อปเรวาโทปิ วุโตฺตฯ ตตฺถ ‘‘อวิเสสโต วเณฺณนฺตี’’ติ อภินฺทิตฺวาว วเณฺณนฺตีติ วุตฺตํ โหติฯ ปุน ตํ อปเรวาทํ อสมฺปฎิจฺฉโนฺต ‘‘อฎฺฐกถายํ ปนา’’ติอาทิมาหฯ อิธ ปน ตํ อปเรวาทํ ปคฺคณฺหโนฺต ปุน ‘‘ยญฺจ ตตฺถา’’ติอาทิมาหฯ ตตฺถ ‘‘ตทารมฺมณายา’’ติ ตํ คตินิมิตฺตา รมฺมณายฯ ‘‘เตสํ วจนํ’’ติ อปเรสํ วจนํฯ ‘‘อญฺญตฺร อวิจารณายา’’ติ กสฺมา วุตฺตํฯ นนุ อฎฺฐกถายํ ปนาติอาทิ สพฺพํ วิจารณา วจนเมว โหตีติฯ สจฺจํ ยถา ทิฎฺฐปาฐวเสน, สาวเสส ปาฐภาวํ ปน น วิจาเรติเยวฯ ตสฺมา ‘‘อญฺญตฺร อวิจารณายา’’ติ วุตฺตํฯ เอตฺถ สิยาฯ อฎฺฐกถาปาโฐ สาวเสโส โหตุ, มูลฎีกาปาโฐ ปน มโนทฺวาเร เยวาติ นิยเมตฺวา วุตฺตตฺตา กถํ สาวเสโส สิยาติฯ นิยเมตฺวา วุโตฺตปิ อิธ อธิเปฺปตเตฺถ อปริปุเณฺณ สาวเสโส เอว โหตีติฯ เตน วุตฺตํ ‘‘อญฺญํ การณํ นตฺถิ อญฺญตฺร อวิจารณายา’’ติฯ ‘‘ปจฺจุปฺปนฺนมตีตํ’’ติอาทีสุฯ ตทารมฺมณาวสานาย ปญฺจทฺวาริก ชวนวีถิยา จ วนํ โหตีติ โยชนาฯ เอวํ อปรตฺถปิฯ พลวเนฺตปิ สติฯ ตทารมฺมณาวสานาย เอว วีถิยาฯ ‘‘วุตฺตตฺตา ปนา’’ติ อฎฺฐกถายํ เอว วุตฺตตฺตา ปนฯ ‘‘ปุริมภาเค เอวา’’ติ ปญฺจทฺวาริก อนฺติม วีถิโต ปุพฺพภาเค เอวฯ ‘‘ตาหี’’ติ เทยฺยธมฺมวตฺถูหิฯ ‘‘ยถาตํ’’ติ ตํ อตฺถชาตํ กตมํ วิยาติ อโตฺถฯ ‘‘อิโต’’ติ มนุสฺส ภวโตฯ นิมิตฺต สทิสํ สทฺทํ วณฺณนฺติ สมฺพโนฺธฯ ‘‘นฎฺฐจการํ’’ติ ปติตจการํฯ อฎฺฐกถาปาเฐ ญาตกา มาตาทโย ปญฺจทฺวาเร อุปสํหรนฺตีติ สมฺพโนฺธฯ ‘‘ตวตฺถายา’’ติ ตวอตฺถายฯ ‘‘จีนปฎโสมารปฎาทิวเสนา’’ติ จีนรเฎฺฐ ปวโตฺต ปโฎ  จีนปโฎฯ ตถา โสมารปเฎปิฯ ‘‘ตานี’’ติ รสโผฎฺฐพฺพานิฯ โผฎฺฐพฺพํ ปน อญฺญํปิ ยุชฺชเตวฯ อตฺถิทานีติ มนสิกตตฺตา ปจฺจุปฺปนฺนภูตานีติ วุตฺตํฯ ‘‘อรูปีนํ’’ติ อรูปพฺรหฺมานํฯ ‘‘เต’’ติ อรูปิโนฯ ‘‘ตานี’’ติ เหฎฺฐิมชฺฌานานิฯ วิสฺสฎฺฐํ ลทฺธฌานํ เยสํ เต วิสฺสฎฺฐชฺฌานาฯ ‘‘ตโตเยว จา’’ติ วิสฺสฎฺฐชฺฌานตฺตาเยว จฯ อากฑฺฒิตํ มานสํ จิตฺตํ เอเตสนฺติ วิคฺคโหฯ อิทญฺจ เหตุวิเสสน ปทํฯ อากฑฺฒิตมานสตฺตา กามภเว อุปฺปชฺชมานานนฺติ ทีเปติฯ เตสํ อรูปีนํฯ ‘‘อญฺญํ ทุพฺพล กมฺมํ’’ติ อุปจารชฺฌานกมฺมโต อญฺญํ ติเหตุโกมกํ กมฺมํฯ ‘‘เตสํ’’ติ รูปโลกโต จ วนฺตานํฯ ‘‘สโต’’ติ สนฺตสฺส สมานสฺสฯ ‘‘อุปตฺถมฺภเน การณํ นตฺถี’’ติ อิทํ อุปจารชฺฌาน กมฺมสฺส ครุก กมฺมคติกตฺตา วุตฺตํฯ เอกนฺต ครุกกมฺมภูตํปิ ปน มหคฺคตชฺฌาน กมฺมํ นาม นานานิกนฺติ พเลน ปฎิพาหียมานํ ปฎิสนฺธิํ น เทติเยวฯ อุปจารชฺฌาน กเมฺม วตฺตพฺพํ นตฺถีติ ทฎฺฐพฺพํฯ ‘‘ตาทิสานี’’ติ ตถา รูปานิ ทฺวิเหตุโกมก กมฺมานิ เตสํ โอกาสํ น ลภนฺติฯ นีวรณานํ สุฎฺฐุวิกฺขมฺภิตตฺตาเยวฯ ‘‘เยนา’’ติ เยน ฉนฺทาทีนํ ปวตฺติ การเณนฯ ‘‘นานากมฺมานิ ปี’’ติ อุปจารชฺฌาน กมฺมโต อญฺญานิ ปจฺจุปฺปนฺน กมฺมานิปิ อตีตภเวสุ กตานิ อปรปริยาย กมฺมานิปิฯ ‘‘เยน จา’’ติ เยน นานากมฺมานมฺปิ โอกาส ลาภการเณน จฯ ‘‘เต’’ติ รูปี พฺรหฺมาโนฯ ‘‘วุตฺตนเยเน วา’’ติ สุฎฺฐุวิกฺขมฺภิตนีวรณานํ เตสํ อปฺปนา ปตฺตชฺฌานวิเสเสน [ ยสฺมา ปนาติอาทินา จ ] ปริภาวิต จิตฺตสนฺตานตฺตา’ติ จ วุตฺตนเยเนวฯ ‘‘ตํ การณํ’’ติ อเหตุก ปฎิสนฺธิยา อภาว การณํฯ ปรมฺปร ภเวสุจ วีถิมุตฺตจิตฺตานํ ปวตฺตาการํ ทเสฺสตุนฺติ สมฺพโนฺธฯ ‘‘ยถา ตานิเยว โอสธานี’’ติ โลเก เอกํ โอสธํ ลภิตฺวาตํ เทวสิกํ ภุญฺชติฯ เอโกปถมทิวเส ภุญฺชนฺตํ ทิสฺวา กตมํ นาม ตฺวํ โอสธํ ภุญฺชสีติ ปุจฺฉิฯ อิทํ นาม โอสธํ ภุญฺชามีติ วทติฯ ปุนทิวเสสุปิ โอสธํ ภุญฺชนฺตํ ทิสฺวา ตเถว ปุจฺฉิฯ ตเมว โอสธํ ภุญฺชามีติ วทติฯ ตตฺถ ‘‘ตเมว โอสธํ’’ติ ยํ ปถมทิวเส โอสธํ ตยาจ ปุจฺฉิตํฯ มยา จ กถิตํฯ ตเมว อชฺช ภุญฺชามีติ อโตฺถฯ ตตฺถ  ปน ปถมทิวเส ภุตฺตํ โอสธํ อญฺญํฯ อชฺช ภุตฺตํ อญฺญํฯ ตํสทิสํ ปน อญฺญํปิ ตเมวาติ โลเก โวหรนฺติ ตานิเยว โอสธานิ ภุญฺชามีติฯ เอวํ อิธปิ ตสฺสทิเส ตโพฺพหาโร ทฎฺฐโพฺพฯ ‘‘ตสฺมิํ’’ติ ภวงฺคจิเตฺตฯ อวตฺตมาเน อุปปตฺติภโว โอจฺฉิชฺชติฯ วตฺตมาเน น โอจฺฉิชฺชติฯ ตสฺมา ตสฺส อุปปตฺติ ภวสฺส อโนเจฺฉท องฺคตฺถาย การณตฺตา ภวงฺคนฺติ วุจฺจตีติ อธิปฺปาโยฯ ‘‘อุปปตฺติ ภโว’’ติ จ กมฺมชกฺขนฺธสนฺตานํ วุจฺจติฯ ‘‘ปรสมเย’’ติ อุเจฺฉท ทิฎฺฐีนํ วาเทฯ ‘‘วฎฺฎมูลานี’’ติ อวิชฺชาตณฺหา วุจฺจนฺติฯ วฎฺฎมูลานิ สุฎฺฐุอุจฺฉิชฺชนฺติ เอตฺถาติ วิคฺคโหฯ ‘‘ยสฺส อตฺถายา’’ติ สอุปาทิเสสาทิกสฺส นิพฺพานสฺส ปฎิลาภตฺถายฯ ‘‘ปฎฺฐปียนฺตี’’ติ ปวตฺตาปียนฺติฯ ปชฺชนฺติ ปาปุณนฺติ อริยา ชนา เอตฺถาติ ปทํฯ ปรโต สมนฺติปเท อนุปาทิเสสสฺส คยฺหมานตฺตา อิธ สอุปาทิเสสนฺติ วุตฺตํฯ พุชฺฌนฺตีติ พุธาฯ สุฎฺฐุ สทฺธิํ อุจฺฉินฺนํ สิเนหพนฺธนํ เยหิ เต สุสมุจฺฉินฺนสิเนหพนฺธนาฯ กถญฺจ สุฎฺฐุอุจฺฉินฺนํ, เกหิ จ สทฺธิํ อุจฺฉินฺนนฺติอาห ‘‘อนุสยมตฺตํ ปี’’ติอาทิํฯ ‘‘เสสกิเลเสหี’’ติ ตณฺหาสิเนห พนฺธนโต อวเสส กิเลเสหิฯ ‘‘อธิสยิตํ’’ติ วิกฺขมฺภิตุํปิ อสกฺกุเณยฺยํ หุตฺวา อติเรกตรํ สยิตํฯ ‘‘อธิคมาวหํ’’ติ อธิคโม วุจฺจติ นววิโธ โลกุตฺตร ธโมฺมฯ ตํ อาวหตีติ อธิคมาวหํฯ ‘‘สีลํ’’ติ จตุปาริสุทฺธิสีลํฯ ‘‘ธุตงฺคํ’’ติ เตรสธุตงฺคํฯ เสสเมตฺถ สุวิเญฺญยฺยํฯ</p>

</p>





