<h1>๕. พาลวโคฺค</h1>
<h3>๑. อญฺญตรปุริสวตฺถุ</h3>
<p>    ติ อิมํ ธมฺมเทสนํ สตฺถา เชตวเน วิหรโนฺต ปเสนทิโกสลเญฺจว อญฺญตรญฺจ ปุริสํ อารพฺภ กเถสิฯ</p>


<p>ราชา กิร ปเสนทิ โกสโล เอกสฺมิํ ฉณทิวเส อลงฺกตปฎิยตฺตํ สพฺพเสตํ เอกํ ปุณฺฑรีกํ นาม หตฺถิํ อภิรุยฺห มหเนฺตน ราชานุภาเวน นครํ ปทกฺขิณํ กโรติฯ อุสฺสารณาย วตฺตมานาย เลฑฺฑุทณฺฑาทีหิ โปถิยมาโน มหาชโน ปลายโนฺต คีวํ ปริวเฎฺฎตฺวาปิ โอโลเกติเยวฯ ราชูนํ กิร สุทินฺนทานเสฺสตํ ผลํฯ อญฺญตรสฺสาปิ ทุคฺคตปุริสสฺส ภริยา สตฺตภูมิกสฺส ปาสาทสฺส อุปริตเล ฐิตา เอกํ วาตปานกวาฎํ วิวริตฺวา ราชานํ โอโลเกตฺวาว อปคจฺฉิฯ รโญฺญ ปุณฺณจโนฺท วลาหกนฺตรํ ปวิโฎฺฐ วิย อุปฎฺฐาสิฯ โส ตสฺสา ปฎิพทฺธจิโตฺต หตฺถิกฺขนฺธโต ปตนาการปฺปโตฺต วิย หุตฺวา ขิปฺปํ  นครํ ปทกฺขิณํ กตฺวา อเนฺตปุรํ ปวิสิตฺวา เอกํ วิสฺสาสกํ อมจฺจํ อาห – ‘‘อสุกฎฺฐาเน เต มยา โอโลกิตปาสาโท ทิโฎฺฐ’’ติ? ‘‘อาม, เทวา’’ติฯ ‘‘ตเตฺถกํ อิตฺถิํ อทฺทสา’’ติ? ‘‘อทฺทสํ, เทวา’’ติฯ ‘‘คจฺฉ, ตสฺสา สสามิกอสามิกภาวํ ชานาหี’’ติฯ โส คนฺตฺวา ตสฺสา สสามิกภาวํ ญตฺวา อาคนฺตฺวา รโญฺญ ‘‘สสามิกา’’ติ อาโรเจสิฯ อถ รญฺญา ‘‘เตน หิ ตสฺสา สามิกํ ปโกฺกสาหี’’ติ วุเตฺต โส คนฺตฺวา, ‘‘เอหิ, โภ, ราชา ตํ ปโกฺกสตี’’ติ อาหฯ โส ‘‘ภริยํ เม นิสฺสาย ภเยน อุปฺปเนฺนน ภวิตพฺพ’’นฺติ จิเนฺตตฺวา รโญฺญ อาณํ ปฎิพาหิตุํ อสโกฺกโนฺต คนฺตฺวา ราชานํ วนฺทิตฺวา อฎฺฐาสิฯ อถ นํ ราชา ‘‘มํ อิโต ปฎฺฐาย อุปฎฺฐาหี’’ติ อาหฯ ‘‘อลํ, เทว, อหํ อตฺตโน กมฺมํ กตฺวา ตุมฺหากํ สุงฺกํ ททามิ, ฆเรเยว เม ชีวิกา โหตู’’ติฯ ‘‘ตว สุเงฺกน มยฺหํ อโตฺถ นตฺถิ, อชฺชโต ปฎฺฐาย มํ อุปฎฺฐาหี’’ติ ตสฺส ผลกญฺจ อาวุธญฺจ ทาเปสิฯ เอวํ กิรสฺส อโหสิ – ‘‘กญฺจิเทวสฺส โทสํ อาโรเปตฺวา ฆาเตตฺวา ภริยํ คณฺหิสฺสามี’’ติฯ อถ นํ โส มรณภยภีโต อปฺปมโตฺต หุตฺวา อุปฎฺฐาสิฯ</p>


<p>ราชา   ตสฺส โทสํ อปสฺสโนฺต กามปริฬาเห วฑฺฒเนฺต ‘‘เอกมสฺส  โทสํ อาโรเปตฺวา ราชาณํ กริสฺสามี’’ติ ปโกฺกสาเปตฺวา เอวมาห – ‘‘อโมฺภ อิโต โยชนมตฺถเก นทิยา อสุกฎฺฐานํ นาม คนฺตฺวา สายํ มม นฺหานเวลาย กุมุทุปฺปลานิ เจว อรุณวตีมตฺติกญฺจ อาหรฯ สเจ ตสฺมิํ ขเณ นาคจฺฉสิ, อาณํ เต กริสฺสามี’’ติฯ เสวโก กิร จตูหิปิ ทาเสหิ ปติกิฎฺฐตโรฯ ธนกฺกีตาทโย หิ ทาสา ‘‘สีสํ เม รุชฺชติ, ปิฎฺฐิ เม รุชฺชตี’’ติ วตฺวา อจฺฉิตุํ ลภนฺติเยวฯ เสวกเสฺสตํ นตฺถิ, อาณตฺตกมฺมํ กาตุเมว วฎฺฎติฯ ตสฺมา โส ‘‘อวสฺสํ มยา คนฺตพฺพํ, กุมุทุปฺปเลหิ สทฺธิํ อรุณวตีมตฺติกา นาม นาคภวเน อุปฺปชฺชติ, อหํ กุหิํ ลภิสฺสามี’’ติ จิเนฺตโนฺต มรณภยภีโต เวเคน เคหํ คนฺตฺวา, ‘‘ภเทฺท, นิฎฺฐิตํ เม ภตฺต’’นฺติ อาหฯ ‘‘อุทฺธนมตฺถเก, สามี’’ติฯ โส ยาว ภตฺตํ โอตรติ, ตาว สนฺธาเรตุํ อสโกฺกโนฺต อุฬุเงฺกน กญฺชิกํ หราเปตฺวา ยถาลเทฺธน พฺยญฺชเนน สทฺธิํ อลฺลเมว ภตฺตํ ปจฺฉิยํ โอปีเฬตฺวา อาทาย โยชนิกํ มคฺคํ ปกฺขโนฺท, ตสฺส คจฺฉนฺตเสฺสว ภตฺตํ ปกฺกํ อโหสิฯ โส อนุจฺฉิฎฺฐํ กตฺวาว โถกํ ภตฺตํ อปเนตฺวา ภุญฺชโนฺต เอกํ อทฺธิกํ ทิสฺวา มยา อปเนตฺวา ฐปิตํ โถกํ อนุจฺฉิฎฺฐํ ภตฺตเมว อตฺถิ คเหตฺวา ภุญฺช สามีติฯ โส คณฺหิตฺวา ภุญฺชิฯ อิตโรปิ ภุญฺชิตฺวา เอกํ ภตฺตมุฎฺฐิํ  อุทเก ขิปิตฺวา มุขํ วิกฺขาเลตฺวา มหเนฺตน สเทฺทน ‘‘อิมสฺมิํ นทีปเทเส อธิวตฺถา นาคา สุปณฺณา เทวตา จ วจนํ เม สุณนฺตุ, ราชา มยฺหํ อาณํ กาตุกาโม ‘กุมุทุปฺปเลหิ สทฺธิํ อรุณวตีมตฺติกํ อาหรา’ติ มํ อาณาเปสิ, อทฺธิกมนุสฺสสฺส จ เม ภตฺตํ ทินฺนํ, ตํ สหสฺสานิสํสํ, อุทเก มจฺฉานํ ทินฺนํ, ตํ สตานิสํสํฯ เอตฺตกํ ปุญฺญผลํ ตุมฺหากํ ปตฺติํ กตฺวา ทมฺมิ, มยฺหํ กุมุทุปฺปเลหิ สทฺธิํ อรุณวตีมตฺติกํ อาหรถา’’ติ ติกฺขตฺตุํ อนุสฺสาเวสิฯ ตตฺถ อธิวโตฺถ นาคราชา ตํ สทฺทํ สุตฺวา มหลฺลกเวเสน ตสฺส สนฺติกํ คนฺตฺวา ‘‘กิํ วเทสี’’ติ อาหฯ โส ปุนปิ ตเถว วตฺวา ‘‘มยฺหํ ตํ ปตฺติํ เทหี’’ติ วุเตฺต, ‘‘เทมี’’ติ อาหฯ ปุนปิ ‘‘เทหี’’ติ วุเตฺต, ‘‘เทมิ, สามี’’ติ อาหฯ เอวํ โส เทฺว ตโย วาเร ปตฺติํ อาหราเปตฺวา กุมุทุปฺปเลหิ สทฺธิํ อรุณวตีมตฺติกํ อทาสิฯ</p>


<p>ราชา  ปน จิเนฺตสิ – ‘‘มนุสฺสา นาม พหุมายา, สเจ โส เกนจิ อุปาเยน ลเภยฺย, กิจฺจํ เม น นิปฺผเชฺชยฺยา’’ติฯ โส กาลเสฺสว ทฺวารํ ปิทหาเปตฺวา มุทฺทิกํ อตฺตโน สนฺติกํ อาหราเปสิฯ อิตโรปิ ปุริโส รโญฺญ นฺหานเวลายเมวาคนฺตฺวา ทฺวารํ อลภโนฺต ทฺวารปาลํ ปโกฺกเสตฺวา ‘‘ทฺวารํ วิวรา’’ติ อาหฯ ‘‘น สกฺกา วิวริตุํ, ราชา กาลเสฺสว มุทฺทิกํ ทตฺวา ราชเคหํ อาหราเปสี’’ติฯ โส ‘‘ราชทูโต อหํ, ทฺวารํ วิวรา’’ติ วตฺวาปิ ‘‘ทฺวารํ อลภโนฺต นตฺถิ เม อิทานิ ชีวิตํฯ กิํ นุ โข กริสฺสามี’’ติ จิเนฺตตฺวา ทฺวารสฺส อุปริอุมฺมาเร  มตฺติกาปิณฺฑํ  ขิปิตฺวา ตสฺสูปริ ปุปฺผานิ ลเคฺคตฺวา มหาสทฺทํ กโรโนฺต, ‘‘อโมฺภ, นครวาสิโน รโญฺญ มยา อาณตฺติยา คตภาวํ ชานาถ, ราชา มํ อการเณน วินาเสตุกาโม’’ติ ติกฺขตฺตุํ วิรวิตฺวา ‘‘กตฺถ นุ โข คจฺฉิสฺสามี’’ติ จิเนฺตตฺวา ‘‘ภิกฺขู นาม มุทุหทยา, วิหารํ คนฺตฺวา นิปชฺชิสฺสามี’’ติ สนฺนิฎฺฐานมกาสิฯ อิเม หิ นาม สตฺตา สุขิตกาเล ภิกฺขูนํ อตฺถิภาวมฺปิ อชานิตฺวา ทุกฺขาภิภูตกาเล วิหารํ คนฺตุกามา โหนฺติ, ตสฺมา โสปิ ‘‘เม อญฺญํ ตาณํ นตฺถี’’ติ วิหารํ คนฺตฺวา เอกสฺมิํ ผาสุกฎฺฐาเน นิปชฺชิฯ อถ รโญฺญปิ ตํ รตฺติํ นิทฺทํ อลภนฺตสฺส ตํ อิตฺถิํ อนุสฺสรนฺตสฺส กามปริฬาโห อุปฺปชฺชิฯ โส จิเนฺตสิ – ‘‘วิภาตกฺขเณเยว ตํ ปุริสํ ฆาตาเปตฺวา ตํ อิตฺถิํ อาเนสฺสามี’’ติฯ</p>


<p>ตสฺมิํ ขเณเยว สฎฺฐิโยชนิกาย โลหกุมฺภิยา นิพฺพตฺตา จตฺตาโร ปุริสา ปกฺกุถิตาย อุกฺขลิยา ตณฺฑุลา วิย สมฺปริวตฺตกํ ปจฺจมานา ติํสาย วสฺสสหเสฺสหิ เหฎฺฐิมตลํ ปตฺวา อปเรหิ ติํสาย วสฺสสหเสฺสหิ ปุน มุขวฎฺฎิยํ ปาปุณิํสุฯ เต สีสํ อุกฺขิปิตฺวา อญฺญมญฺญํ โอโลเกตฺวา เอเกกํ คาถํ วตฺตุกามา วตฺตุํ อสโกฺกนฺตา เอเกกํ อกฺขรํ วตฺวา ปริวตฺติตฺวา โลหกุมฺภิเมว ปวิฎฺฐาฯ ราชา นิทฺทํ อลภโนฺต มชฺฌิมยามสมนนฺตเร ตํ สทฺทํ สุตฺวา  ภีโต อุตฺรสฺตมานโส ‘‘กิํ นุ โข มยฺหํ ชีวิตนฺตราโย ภวิสฺสติ, อุทาหุ เม อคฺคมเหสิยา, อุทาหุ เม รชฺชํ วินสฺสิสฺสตี’’ติ จิเนฺตโนฺต สกลรตฺติํ อกฺขีนิ นิมีเลตุํ นาสกฺขิฯ โส อรุณุคฺคมนเวลาย เอว ปุโรหิตํ ปโกฺกสาเปตฺวา, ‘‘อาจริย, มยา มชฺฌิมยามสมนนฺตเร มหนฺตา เภรวสทฺทา สุตา, ‘รชฺชสฺส วา อคฺคมเหสิยา วา มยฺหํ วา กสฺส อนฺตราโย  ภวิสฺสตี’ติ น ชานามิ, เตน เม ตฺวํ ปโกฺกสาปิโต’’ติ อาหฯ มหาราช, กิํ เต สทฺทา สุตาติ? ‘‘อาจริย, -อิติ -อิติ -อิติ -อิตีติ อิเม สเทฺท อโสฺสสิํ, อิเมสํ นิปฺผตฺติํ อุปธาเรหี’’ติฯ พฺราหฺมณสฺส มหาอนฺธการํ ปวิฎฺฐสฺส วิย น กิญฺจิ ปญฺญายติ, ‘‘น ชานามี’’ติ วุเตฺต ‘‘ปน ลาภสกฺกาโร เม ปริหายิสฺสตี’’ติ ภายิตฺวา ‘‘ภาริยํ, มหาราชา’’ติ อาหฯ ‘‘กิํ, อาจริยา’’ติ? ‘‘ชีวิตนฺตราโย เต ปญฺญายตี’’ติฯ โส ทฺวิคุณํ ภีโต, ‘‘อาจริย, อตฺถิ กิญฺจิ ปน ปฎิฆาตการณ’’นฺติ อาหฯ ‘‘อตฺถิ, มหาราช, มา ภายิ, อหํ ตโย เวเท ชานามี’’ติฯ ‘‘กิํ ปน ลทฺธุํ วฎฺฎตี’’ติ? ‘‘สพฺพสตยญฺญํ ยชิตฺวา ชีวิตํ ลภิสฺสสิ, เทวา’’ติฯ ‘‘กิํ ลทฺธุํ วฎฺฎตี’’ติ? หตฺถิสตํ อสฺสสตํ อุสภสตํ เธนุสตํ อชสตํ อุรพฺภสตํ กุกฺกุฎสตํ สูกรสตํ ทารกสตํ ทาริกาสตนฺติ เอวํ เอเกกํ ปาณชาติํ สตํ สตํ กตฺวา  คณฺหาเปโนฺต ‘‘สเจ มิคชาติเมว คณฺหาเปสฺสามิ, ‘อตฺตโน ขาทนียเมว คณฺหาเปตี’ติ วกฺขนฺตี’’ติ หตฺถิอสฺสมนุเสฺสปิ คณฺหาเปติฯ ราชา ‘‘มม ชีวิตเมว มยฺหํ ลาโภ’’ติ จิเนฺตตฺวา ‘‘สพฺพปาเณ  สีฆํ คณฺหถา’’ติ อาหฯ อาณตฺตมนุสฺสา อธิกตรํ คณฺหิํสุฯ วุตฺตมฺปิ เจตํ โกสลสํยุเตฺต –</p>

</p>


<p>มหาชโน อตฺตโน อตฺตโน ปุตฺตธีตุญาตีนํ อตฺถาย ปริเทวมาโน มหาสทฺทมกาสิ, มหาปถวีอุนฺทฺริยนสโทฺท วิย อโหสิฯ อถ มลฺลิกา เทวี ตํ สทฺทํ สุตฺวา รโญฺญ สนฺติกํ คนฺตฺวา ‘‘กิํ นุ โข เต, มหาราช, อินฺทฺริยานิ อปากติกานิ, กิลนฺตรูปานิ วิย ปญฺญายนฺตี’’ติ ปุจฺฉิฯ ‘‘กิํ ตุยฺหํ , มลฺลิเก, ตฺวํ มม กณฺณมูเลน อาสิวิสมฺปิ คจฺฉนฺตํ น ชานาสี’’ติ? ‘‘กิํ ปเนตํ, เทวา’’ติ? ‘‘รตฺติภาเค เม เอวรูโป นาม สโทฺท สุโต , สฺวาหํ ปุโรหิตํ ปุจฺฉิตฺวา ชีวิตนฺตราโย เต ปญฺญายติ, สพฺพสตยญฺญํ ยชิตฺวา ชีวิตํ ลภิสฺสสี’’ติ สุตฺวา ‘‘มม ชีวิตเมว มยฺหํ ลาโภ’’ติ อิเม ปาเณ คณฺหาเปสินฺติฯ มลฺลิกา เทวี, ‘‘อนฺธพาโลสิ, มหาราช, กิญฺจาปิ มหาภโกฺขสิ, อเนกสูปพฺยญฺชนวิกติกํ โทณปากํ โภชนํ ภุญฺชสิ, ทฺวีสุ รเฎฺฐสุ รชฺชํ กาเรสิ, ปญฺญา ปน เต มนฺทา’’ติ อาหฯ ‘‘กสฺมา เอวํ วเทสิ, เทวี’’ติ? ‘‘กหํ ตยา อญฺญสฺส มรเณน อญฺญสฺส ชีวิตลาโภ ทิฎฺฐปุโพฺพ, อนฺธพาลสฺส พฺราหฺมณสฺส กถํ คเหตฺวา กสฺมา มหาชนสฺส อุปริ ทุกฺขํ ขิปสิ, ธุรวิหาเร สเทวกสฺส โลกสฺส อคฺคปุคฺคโล อตีตาทีสุ อปฺปฎิหตญาโณ สตฺถา วสติ, ตํ ปุจฺฉิตฺวา ตโสฺสวาทํ กโรหี’’ติ วุเตฺต ราชา สลฺลหุเกหิ ยาเนหิ มลฺลิกาย สทฺธิํ วิหารํ คนฺตฺวา มรณภยตชฺชิโต กิญฺจิ วตฺตุํ อสโกฺกโนฺต สตฺถารํ วนฺทิตฺวา เอกมนฺตํ นิสีทิฯ</p>


<p>อถ นํ สตฺถา ‘‘หนฺท กุโต นุ ตฺวํ, มหาราช, อาคจฺฉสิ ทิวา ทิวสฺสา’’ติ ปฐมตรํ อาลปิฯ โส ตุณฺหีเยว นิสีทิฯ ตโต มลฺลิกา ภควโต อาโรเจสิ – ‘‘ภเนฺต, รญฺญา กิร มชฺฌิมยามสมนนฺตเร สโทฺท สุโตฯ อถ นํ ปุโรหิตสฺส อาโรเจสิฯ ปุโรหิโต ‘ชีวิตนฺตราโย เต ภวิสฺสติ, ตสฺส ปฎิฆาตตฺถาย สพฺพสเต  ปาเณ คเหตฺวา เตสํ คลโลหิเตน ยเญฺญ ยชิเต ชีวิตํ ลภิสฺสสี’ติ อาหฯ ราชา ปาเณ คณฺหาเปสิ, เตนายํ มยา  อิธานีโต’’ติฯ ‘‘เอวํ กิร, มหาราชา’’ติ? ‘‘เอวํ, ภเนฺต’’ติฯ ‘‘กินฺติ เต สโทฺท สุโต’’ติ? โส อตฺตนา สุตนิยาเมเนว อาจิกฺขิฯ ตถาคตสฺส ตํ สุตฺวาว เอโกภาโส อโหสิฯ อถ นํ สตฺตา อาห – ‘‘มา ภายิ, มหาราช, ตว อนฺตราโย นตฺถิ, ปาปกมฺมิโน สตฺถา อตฺตโน ทุกฺขํ อาวีกโรนฺตา เอวมาหํสู’’ติฯ ‘‘กิํ ปน, ภเนฺต, เตหิ กต’’นฺติ? อถ โข ภควา เตสํ กมฺมํ อาจิกฺขิตุํ ‘‘เตน หิ, มหาราช, สุณาหี’’ติ วตฺวา อตีตํ อาหริ –</p>


<p>อตีเต วีสติวสฺสสหสฺสายุเกสุ มนุเสฺสสุ กสฺสโป ภควา โลเก อุปฺปชฺชิตฺวา วีสติยา ขีณาสวสหเสฺสหิ สทฺธิํ จาริกํ จรมาโน พาราณสิมคมาสิฯ พาราณสิวาสิโน เทฺวปิ ตโยปิ พหุตราปิ  เอกโต หุตฺวา อาคนฺตุกทานํ ปวตฺตยิํสุฯ ตทา พาราณสิยํ จตฺตาลีสโกฎิวิภวา จตฺตาโร เสฎฺฐิปุตฺตา สหายกา อเหสุํฯ เต มนฺตยิํสุ – ‘‘อมฺหากํ เคเห พหุธนํ, เตน กิํ กโรมา’’ติ? ‘‘เอวรูเป พุเทฺธ จาริกํ จรมาเน ทานํ ทสฺสาม, สีลํ รกฺขิสฺสาม, ปูชํ กริสฺสามา’’ติ เอโกปิ อวตฺวา เตสุ เอโก ตาว เอวมาห – ‘‘ติขิณสุรํ ปิวนฺตา มธุรมํสํ ขาทนฺตา วิจริสฺสาม, อิทํ อมฺหากํ ชีวิตผล’’นฺติฯ อปโรปิ เอวมาห – ‘‘เทวสิกํ ติวสฺสิกคนฺธสาลิภตฺตํ  นานคฺครเสหิ ภุญฺชนฺตา วิจริสฺสามา’’ติฯ อปโรปิ เอวมาห – ‘‘นานปฺปการํ ปูวขชฺชกวิกติํ ปจาเปตฺวา ขาทนฺตา วิจริสฺสามา’’ติฯ อปโรปิ เอวมาห – ‘‘สมฺมา มยํ อญฺญํ กิญฺจิ น กริสฺสาม, ‘ธนํ ทสฺสามา’ติ วุเตฺต อนิจฺฉมานา อิตฺถี นาม นตฺถิ, ตสฺมา ธเนน ปโลเภตฺวา ปารทาริกกมฺมํ กริสฺสามา’’ติฯ ‘‘สาธุ, สาธู’’ติ สเพฺพว ตสฺส กถาย อฎฺฐํสุฯ</p>


<p>เต ตโต ปฎฺฐาย อภิรูปานํ อิตฺถีนํ ธนํ เปเสตฺวา วีสติวสฺสสหสฺสานิ ปารทาริกกมฺมํ กตฺวา กาลํ กตฺวา อวีจินิรเย นิพฺพตฺตาฯ เต เอกํ พุทฺธนฺตรํ นิรเย ปจฺจิตฺวา ตตฺถ กาลํ กตฺวา ปกฺกาวเสเสน สฎฺฐิโยชนิกาย โลหกุมฺภิยา นิพฺพตฺติตฺวา ติํสาย วสฺสสหเสฺสหิ เหฎฺฐิมตลํ ปตฺวา ปุนปิ ติํสาย วสฺสสหเสฺสหิ โลหกุมฺภิมุขํ ปตฺวา เอเกกํ คาถํ วตฺตุกามา หุตฺวา วตฺตุํ อสโกฺกนฺตา เอเกกํ อกฺขรํ วตฺวา ปุน ปริวตฺติตฺวา, โลหกุมฺภิเมว ปวิฎฺฐาฯ ‘‘วเทหิ, มหาราช, ปฐมํ เต กิํ สโทฺท นาม สุโต’’ติ? ‘‘ทุ-อิติ, ภเนฺต’’ติฯ สตฺถา เตน อปริปุณฺณํ กตฺวา วุตฺตํ คาถํ ปริปุณฺณํ กตฺวา ทเสฺสโนฺต เอวมาห –</p>


<p>
‘‘ทุชฺชีวิตมชีวิมฺห  
, เย สเนฺต น ททมฺหเส;  
  
วิชฺชมาเนสุ โภเคสุ, ทีปํ นากมฺห อตฺตโน’’ติฯ (ชา. ๑.๔.๕๓; เป. ว. ๘๐๔);  
</p>
  
<p>อถ  รโญฺญ อิมิสฺสา คาถาย อตฺถํ ปกาเสตฺวา, ‘‘กิํ เต, มหาราช, ทุติยสโทฺท ตติยสโทฺท จตุตฺถสโทฺท สุโต’’ติ ปุจฺฉิตฺวา ‘‘เอวํ นามา’’ติ วุเตฺต อวเสสํ ปริปูเรโนฺต –</p>


<p>
‘‘สฎฺฐิวสฺสสหสฺสานิ, ปริปุณฺณานิ สพฺพโส;  
  
นิรเย ปจฺจมานานํ, กทา อโนฺต ภวิสฺสติฯ  
</p>
  
<p>
‘‘นตฺถิ  
อโนฺต กุโต อโนฺต, น อโนฺต ปฎิทิสฺสติ;  
  
ตทา หิ ปกตํ ปาปํ, มม ตุยฺหญฺจ มาริสาฯ  
</p>
  
<p>
‘‘โสหํ นูน อิโต คนฺตฺวา, โยนิํ ลทฺธาน มานุสิํ;  
  
วทญฺญู สีลสมฺปโนฺน, กาหามิ กุสลํ พหุ’’นฺติฯ (ชา. ๑.๔.๕๔-๕๖; เป. ว. ๘๐๒, ๘๐๓, ๘๐๕) –  
</p>
  
<p>ปฎิปาฎิยา อิมา คาถา วตฺวา ตาสํ อตฺถํ ปกาเสตฺวา ‘‘อิติ โข, มหาราช, เต จตฺตาโร ชนา เอเกกํ คาถํ วตฺตุกามาปิ วตฺตุํ อสโกฺกนฺตา เอกกเมว อกฺขรํ วตฺวา ปุน โลหกุมฺภิเมว ปวิฎฺฐา’’ติ อาหฯ</p>


<p>รญฺญา กิร ปเสนทิโกสเลน ตสฺส สทฺทสฺส สุตกาลโต ปฎฺฐาย เต เหฎฺฐา ภสฺสนฺติ เอว, อชฺชาปิ เอกํ วสฺสสหสฺสํ นาติกฺกมนฺติฯ รโญฺญ ตํ เทสนํ สุตฺวา มหาสํเวโค อุปฺปชฺชิฯ โส ‘‘ภาริยํ วติทํ ปารทาริกกมฺมํ นาม, เอกํ กิร พุทฺธนฺตรํ นิรเย ปจฺจิตฺวา ตโต จุตา สฎฺฐิโยชนิกาย โลหกุมฺภิยา นิพฺพตฺติตฺวา ตตฺถ สฎฺฐิวสฺสสหสฺสานิ ปจฺจิตฺวา เอวมฺปิ เนสํ ทุกฺขา มุจฺจนกาโล น ปญฺญายติ, อหมฺปิ ปรทาเร สิเนหํ กตฺวา สพฺพรตฺติํ  นิทฺทํ น ลภิํ, อิทานิ อิโต ปฎฺฐาย ปรทาเร มานสํ น พนฺธิสฺสามี’’ติ จิเนฺตตฺวา ตถาคตํ อาห – ‘‘ภเนฺต, อชฺช เม รตฺติยา ทีฆภาโว ญาโต’’ติฯ โสปิ ปุริโส ตเตฺถว นิสิโนฺน ตํ กถํ สุตฺวา ‘‘ลโทฺธ เม พลวปฺปจฺจโย’’ติ สตฺถารํ อาห – ‘‘ภเนฺต, รญฺญา ตาว อชฺช รตฺติยา ทีฆภาโว ญาโต, อหํ ปน หิโยฺย สยเมว โยชนสฺส ทีฆภาวํ อญฺญาสิ’’นฺติฯ สตฺถา ทฺวินฺนมฺปิ  กถํ สํสนฺทิตฺวา ‘‘เอกจฺจสฺส รตฺติ ทีฆา โหติ, เอกจฺจสฺส โยชนํ ทีฆํ โหติ, พาลสฺส ปน สํสาโร ทีโฆ โหตี’’ติ วตฺวา ธมฺมํ เทเสโนฺต อิมํ คาถมาห –</p>


<ol>
<li>
‘‘ทีฆา ชาครโต รตฺติ, ทีฆํ สนฺตสฺส โยชนํ;  
  
ทีโฆ พาลาน สํสาโร, สทฺธมฺมํ อวิชานต’’นฺติฯ  
</li>
  
<p>ตตฺถ ติ รตฺติ นาเมสา ติยามมตฺตาว, ชาครนฺตสฺส ปน ทีฆา โหติ, ทฺวิคุณติคุณา วิย หุตฺวา ขายติฯ ตสฺสา ทีฆภาวํ อตฺตานํ มงฺกุณสงฺฆสฺส ภตฺตํ กตฺวา ยาว สูริยุคฺคมนา สมฺปริวตฺตกํ เสมาโน  มหากุสีโตปิ, สุโภชนํ ภุญฺชิตฺวา สิริสยเน สยมาโน กามโภคีปิ น ชานาติ, สพฺพรตฺติํ ปน ปธานํ ปทหโนฺต โยคาวจโร จ, ธมฺมกถํ กเถโนฺต  ธมฺมกถิโก จ, อาสนสมีเป ฐตฺวา ธมฺมํ สุณโนฺต จ, สีสโรคาทิผุโฎฺฐ วา หตฺถปาทเจฺฉทนาทิํ ปโตฺต วา เวทนาภิภูโต จ, รตฺติํ มคฺคปฎิปโนฺน อทฺธิโก จ ชานาติฯ นฺติ โยชนมฺปิ จตุคาวุตมตฺตเมว,  ปน กิลนฺตสฺส  โหติ, ทฺวิคุณติคุณํ วิย ขายติฯ สกลทิวสญฺหิ มคฺคํ คนฺตฺวา กิลโนฺต ปฎิปถํ อาคจฺฉนฺตํ ทิสฺวา ‘‘ปุรโต คาโม กีวทูโร’’ติ ปุจฺฉิตฺวา ‘‘โยชน’’นฺติ วุเตฺต โถกํ คนฺตฺวา อปรมฺปิ ปุจฺฉิตฺวา เตนาปิ ‘‘โยชน’’นฺติ วุเตฺต ปุน โถกํ คนฺตฺวา อปรมฺปิ ปุจฺฉติฯ โสปิ ‘‘โยชน’’นฺติ วทติฯ โส ปุจฺฉิตปุจฺฉิตา โยชนเนฺตว วทนฺติ, ทีฆํ วติทํ โยชนํ, เอกโยชนํ เทฺว ตีณิ โยชนานิ วิย มเญฺญติฯ นฺติ อิธโลกปรโลกตฺถํ ปน อชานนฺตานํ พาลานํ สํสารวฎฺฎสฺส ปริยนฺตํ กาตุํ อสโกฺกนฺตานํ ยํ สตฺตติํสโพธิปกฺขิยเภทํ สทฺธมฺมํ ญตฺวา สํสารสฺส อนฺตํ กโรนฺติ, ตํ  นาม โหติฯ โส หิ อตฺตโน ธมฺมตาย เอว ทีโฆ นามฯ วุตฺตมฺปิ เจตํ – ‘‘อนมตโคฺคยํ, ภิกฺขเว, สํสาโร, ปุพฺพา โกฎิ น ปญฺญายตี’’ติ (สํ. นิ. ๒.๑๒๔)ฯ พาลานํ ปน ปริยนฺตํ กาตุํ อสโกฺกนฺตานํ อติทีโฆเยวาติฯ
</ol></p>


<p>เทสนาวสาเน  โส ปุริโส โสตาปตฺติผลํ ปโตฺต, อเญฺญปิ พหู โสตาปตฺติผลาทีนิ ปตฺตาฯ มหาชนสฺส สาตฺถิกา ธมฺมเทสนา ชาตาติฯ</p>


<p>ราชา สตฺถารํ วนฺทิตฺวา คจฺฉโนฺตเยว เต สเตฺต พนฺธนา โมเจสิฯ ตตฺถ อิตฺถิปุริสา พนฺธนา มุตฺตา สีสํ นฺหตฺวา สกานิ เคหานิ คจฺฉนฺตา ‘‘จิรํ ชีวตุ โน, อยฺยา, มลฺลิกา เทวี, ตํ นิสฺสาย ชีวิตํ ลภิมฺหา’’ติ มลฺลิกาย คุณกถํ กถยิํสุฯ สายนฺหสมเย ภิกฺขู ธมฺมสภายํ กถํ สมุฎฺฐาเปสุํ – ‘‘อโห ปณฺฑิตา วตายํ, มลฺลิกา, อตฺตโน ปญฺญํ นิสฺสาย เอตฺตกสฺส  ชนสฺส ชีวิตทานํ อทาสี’’ติฯ สตฺถา คนฺธกุฎิยํ นิสิโนฺนว เตสํ ภิกฺขูนํ กถํ สุตฺวา คนฺธกุฎิโต นิกฺขมิตฺวา ธมฺมสภํ ปวิสิตฺวา ปญฺญเตฺต อาสเน นิสีทิตฺวา ‘‘กาย นุตฺถ, ภิกฺขเว, เอตรหิ กถาย  สนฺนิสินฺนา’’ติ ปุจฺฉิตฺวา ‘‘อิมาย นามา’’ติ วุเตฺต, ‘‘น, ภิกฺขเว, มลฺลิกา, อิทาเนว อตฺตโน ปญฺญํ นิสฺสาย มหาชนสฺส ชีวิตทานํ เทติ, ปุเพฺพปิ อทาสิเยวา’’ติ วตฺวา ตมตฺถํ ปกาสโนฺต อตีตํ อาหริ –</p>


<p>อตีเต พาราณสิยํ รโญฺญ ปุโตฺต เอกํ นิโคฺรธรุกฺขํ อุปสงฺกมิตฺวา ตตฺถ นิพฺพตฺตาย เทวตาย อายาจิ – ‘‘สามิ เทวราช, อิมสฺมิํ ชมฺพุทีเป เอกสตราชาโน เอกสตอคฺคมเหสิโย, สจาหํ ปิตุ อจฺจเยน รชฺชํ ลภิสฺสามี, เอเตสํ คลโลหิเตน พลิํ กริสฺสามี’’ติฯ โส ปิตริ กาลกเต รชฺชํ ปตฺวา ‘‘เทวตาย เม อานุภาเวน รชฺชํ ปตฺตํ, พลิมสฺสา กริสฺสามี’’ติ มหติยา เสนาย นิกฺขมิตฺวา เอกํ ราชานํ อตฺตโน วเส วเตฺตตฺวา เตน สทฺธิํ อปรมฺปิ  อปรมฺปีติ สเพฺพ ราชาโน อตฺตโน วเส กตฺวา สทฺธิํ อคฺคมเหสีหิ อาทาย คจฺฉโนฺต อุคฺคเสนสฺส นาม สพฺพกนิฎฺฐสฺส รโญฺญ ธมฺมทินฺนา นาม อคฺคมเหสี ครุคพฺภา, ตํ โอหาย อาคนฺตฺวา ‘‘เอตฺตกชนํ วิสปานกํ ปาเยตฺวา มาเรสฺสามี’’ติ รุกฺขมูลํ โสธาเปสิฯ เทวตา จิเนฺตสิ – ‘‘อยํ ราชา เอตฺตเก ราชาโน คณฺหโนฺต ‘มํ นิสฺสาย คหิตา อิเม’ติ จิเนฺตตฺวา เตสํ คลโลหิเตน มยฺหํ พลิํ กาตุกาโม, สเจ ปนายํ เอเต ฆาเตสฺสติ, ชมฺพุทีเป ราชวํโส อุปจฺฉิชฺชิสฺสติ, รุกฺขมูเลปิ, เม อสุจิ ภวิสฺสติ, สกฺขิสฺสามิ นุ โข เอตํ นิวาเรตุ’’นฺติฯ สา อุปธาเรนฺตี ‘‘นาหํ สกฺขิสฺสามี’’ติ ญตฺวา อญฺญมฺปิ เทวตํ อุปสงฺกมิตฺวา เอตมตฺถํ อาโรเจตฺวา ‘‘ตฺวํ สกฺขิสฺสสี’’ติ อาหฯ ตายปิ ปฎิกฺขิตฺตา อญฺญมฺปิ อญฺญมฺปีติ เอวํ สกลจกฺกวาฬเทวตาโย อุปสงฺกมิตฺวา ตาหิปิ ปฎิกฺขิตฺตา จตุนฺนํ มหาราชูนํ สนฺติกํ คนฺตฺวา ‘‘มยํ น สโกฺกม, อมฺหากํ ปน ราชา อเมฺหหิ ปุเญฺญน จ ปญฺญาย จ วิสิโฎฺฐ, ตํ ปุจฺฉา’’ติ เตหิปิ ปฎิกฺขิตฺตกาเล สกฺกํ อุปสงฺกมิตฺวา ตมตฺถํ อาโรเจตฺวา, ‘‘เทว, ตุเมฺหสุ อโปฺปสฺสุกฺกตํ อาปเนฺนสุ ขตฺติยวํโส อุปจฺฉิชฺชิสฺสติ, ตสฺส ปฎิสรณํ โหถา’’ติ  อาหฯ สโกฺก ‘‘อหมฺปิ นํ ปฎิพาหิตุํ น สกฺขิสฺสามิ, อุปายํ ปน เต วกฺขามี’’ติ วตฺวา อุปายํ อาจิกฺขิ – ‘‘คจฺฉ, ตฺวํ รโญฺญ ปสฺสนฺตเสฺสว รตฺตวตฺถํ นิวาเสตฺวา อตฺตโน รุกฺขโต นิกฺขมิตฺวา คมนาการํ ทเสฺสหิฯ อถ ตํ ราชา ‘เทวตา คจฺฉติ, นิวตฺตาเปสฺสามิ น’นฺติ นานปฺปกาเรน ยาจิสฺสติฯ อถ นํ วเทยฺยาสิ ‘ตฺวํ เอกสตราชาโน  สทฺธิํ อคฺคมเหสีหิ อาเนตฺวา เตสํ คลโลหิเตน พลิํ กริสฺสามี’ติ มยฺหํ อายาจิตฺวา อุคฺคเสนสฺส รโญฺญ เทวิํ โอหาย อาคโต, นาหํ ตาทิสสฺส มุสาวาทสฺส พลิํ สมฺปฎิจฺฉามี’’ติ, ‘‘เอวํ กิร วุเตฺต ราชา ตํ อาณาเปสฺสติ, สา รโญฺญ ธมฺมํ เทเสตฺวา เอตฺตกสฺส  ชนสฺส ชีวิตทานํ ทสฺสตี’’ติฯ อิมินา การเณน สโกฺก เทวตาย อิมํ อุปายํ อาจิกฺขิฯ เทวตา ตถา อกาสิฯ</p>


<p>ราชาปิ ตํ อาณาเปสิฯ สา อาคนฺตฺวา เตสํ ราชูนํ ปริยเนฺต นิสินฺนมฺปิ อตฺตโน ราชานเมว วนฺทิฯ ราชา ‘‘มยิ สพฺพราชเชฎฺฐเก ฐิเต สพฺพกนิฎฺฐํ อตฺตโน สามิกํ วนฺทตี’’ติ ตสฺสา กุชฺฌิฯ อถ นํ สา อาห – ‘‘กิํ มยฺหํ ตยิ ปฎิพทฺธํ, อยํ ปน เม สามิโก อิสฺสริยสฺส ทายโก, อิมํ อวนฺทิตฺวา กสฺมา ตํ วนฺทิสฺสามี’’ติ? รุกฺขเทวตา ปสฺสนฺตเสฺสว มหาชนสฺส ‘‘เอวํ, ภเทฺท, เอวํ, ภเทฺท’’ติ วตฺวา ตํ ปุปฺผมุฎฺฐินา ปูเชสิ ฯ ปุน ราชา อาห – ‘‘สเจ มํ น วนฺทสิ, มยฺหํ รชฺชสิริทายิกํ เอวํ มหานุภาวํ เทวตํ กสฺมา น วนฺทสี’’ติ? ‘‘มหาราช, ตยา อตฺตโน ปุเญฺญ ฐตฺวา ราชาโน คหิตา, น เทวตาย คเหตฺวา ทินฺนา’’ติฯ ปุนปิ ตํ เทวตา ‘‘เอวํ, ภเทฺท, เอวํ, ภเทฺท’’ติ วตฺวา ตเถว ปูเชสิฯ ปุน สา ราชานํ อาห – ‘‘ตฺวํ ‘เทวตาย เม เอตฺตกา ราชาโน คเหตฺวา ทินฺนา’ติ วเทสิ, อิทานิ เต เทวตาย อุปริ วามปเสฺส รุโกฺข อคฺคินา ทโฑฺฒ, สา ตํ อคฺคิํ นิพฺพาเปตุํ กสฺมา นาสกฺขิ, ยทิ เอวํ มหานุภาวา’’ติฯ ปุนปิ ตํ เทวตา ‘‘เอวํ, ภเทฺท, เอวํ, ภเทฺท’’ติ วตฺวา ตเถว ปูเชสิฯ</p>


<p>สา กถยมานา ฐิตา โรทิ เจว หสิ จฯ อถ นํ ราชา ‘‘กิํ อุมฺมตฺติกาสี’’ติ อาหฯ ‘‘กสฺมา เทว เอวํ วเทสิ’’? ‘‘น มาทิสิโย อุมฺมตฺติกา โหนฺตี’’ติฯ อถ ‘‘นํ กิํ การณา โรทสิ เจว หสสิ จา’’ติ? ‘‘สุณาหิ, มหาราช, อหญฺหิ อตีเต กุลธีตา หุตฺวา ปติกุเล วสนฺตี สามิกสฺส สหายกํ ปาหุนกํ อาคตํ ทิสฺวา ตสฺส ภตฺตํ ปจิตุกามา ‘มํสํ อาหรา’ติ ทาสิยา กหาปณํ ทตฺวา ตาย มํสํ อลภิตฺวา อาคตาย ‘นตฺถิ มํส’นฺติ วุเตฺต เคหสฺส ปจฺฉิมภาเค สยิตาย เอฬิกาย สีสํ ฉินฺทิตฺวา ภตฺตํ สมฺปาเทสิํฯ สาหํ เอกิสฺสาย เอฬิกาย สีสํ ฉินฺทิตฺวา นิรเย ปจฺจิตฺวา ปกฺกาวเสเสน ตสฺสา โลมคณนาย สีสเจฺฉทํ ปาปุณิํ, ‘ตฺวํ เอตฺตกํ ชนํ วธิตฺวา กทา ทุกฺขา  มุจฺจิสฺสสี’ติ  เอวมหํ ตว ทุกฺขํ อนุสฺสรนฺตี โรทิ’’นฺติ วตฺวา อิมํ คาถมาห –</p>


<p>
‘‘เอกิสฺสา กณฺฐํ เฉตฺวาน, โลมคณนาย ปจฺจิสํ;  
  
พหูนํ กเณฺฐ เฉตฺวาน, กถํ กาหสิ ขตฺติยา’’ติฯ  
</p>
  
<p>อถ ‘‘กสฺมา ตฺวํ หสสี’’ติ? ‘‘‘เอตสฺมา ทุกฺขา มุตฺตามฺหี’ติ ตุสฺสิตฺวา, มหาราชา’’ติ ฯ ปุนปิ ตํ เทวตา ‘‘เอวํ, ภเทฺท, เอวํ, ภเทฺท’’ติ วตฺวา ปุปฺผมุฎฺฐินา ปูเชสิฯ ราชา ‘‘อโห เม ภาริยํ กตํ กมฺมํ, อยํ กิร เอกํ เอฬิกํ วธิตฺวา นิรเย ปกฺกาวเสเสน ตสฺสา โลมคณนาย สีสเจฺฉทํ ปาปุณิ, อหํ เอตฺตกํ ชนํ วธิตฺวา กทา โสตฺถิํ ปาปุณิสฺสามี’’ติ สเพฺพ ราชาโน โมเจตฺวา อตฺตโน มหลฺลกตเร วนฺทิตฺวา ทหรทหรานํ อญฺชลิํ ปคฺคยฺห สเพฺพ ขมาเปตฺวา สกสกฎฺฐานเมว ปหิณิฯ</p>


<p>สตฺถา อิมํ ธมฺมเทสนํ อาหริตฺวา ‘‘เอวํ, ภิกฺขเว, น อิทาเนว, มลฺลิกา เทวี, อตฺตโน ปญฺญํ นิสฺสาย มหาชนสฺส ชีวิตทานํ เทติ, ปุเพฺพปิ อทาสิเยวา’’ติ วตฺวา อตีตํ สโมธาเนสิ – ‘‘ตทา พาราณสิราชา ปเสนทิ โกสโล อโหสิ, ธมฺมทินฺนา, เทวี มลฺลิกา, รุกฺขเทวตา อหเมวา’’ติฯ เอวํ อตีตํ สโมธาเนตฺวา ปุน ธมฺมํ เทเสโนฺต, ‘‘ภิกฺขเว, ปาณาติปาโต  นาม น กตฺตพฺพยุตฺตโกฯ ปาณาติปาติโน หิ ทีฆรตฺตํ โสจนฺตี’’ติ วตฺวา อิมา คาถา อาห –</p>


<p>
‘‘อิธ โสจติ เปจฺจ โสจติ,  
  
ปาปการี อุภยตฺถ โสจติ;  
  
โส โสจติ โส วิหญฺญติ,  
  
ทิสฺวา กมฺมกิลิฎฺฐมตฺตโน’’ติฯ (ธ. ป. ๑๕);  
</p>
  
<p>
‘‘เอวํ เจ สตฺตา ชาเนยฺยุํ, ทุกฺขายํ ชาติสมฺภโว;  
  
น ปาโณ ปาณินํ หเญฺญ, ปาณฆาตี หิ โสจตี’’ติฯ (ชา. ๑.๑.๑๘);  
</p>
  
อญฺญตรปุริสวตฺถุ ปฐมํฯ  
</p>
  
<h3>๒. มหากสฺสปเตฺถรสทฺธิวิหาริกวตฺถุ</h3>
<p>  ติ อิมํ ธมฺมเทสนํ สตฺถา สาวตฺถิยํ เชตวเน วิหรโนฺต มหากสฺสปเตฺถรสฺส สทฺธิวิหาริกํ อารพฺภ กเถสิฯ เทสนา ราชคเห สมุฎฺฐิตาฯ</p>


<p>เถรํ กิร ราชคหํ นิสฺสาย ปิปฺปลิคุหายํ วสนฺตํ เทฺว สทฺธิวิหาริกา อุปฎฺฐหิํสุฯ เตสุ เอโก สกฺกจฺจํ วตฺตํ กโรติ, เอโก เตน กตํ กตํ อตฺตนา กตํ วิย ทเสฺสโนฺต มุโขทกทนฺตกฎฺฐานํ  ปฎิยาทิตภาวํ ญตฺวา, ‘‘ภเนฺต, มุโขทกทนฺตกฎฺฐานิ เม ปฎิยาทิตานิ, มุขํ โธวถา’’ติ วทติ, ปาทโธวนนฺหานาทิกาเลปิ เอวเมว วทติฯ อิตโร จิเนฺตสิ – ‘‘อยํ นิจฺจกาลํ มยา กตํ กตํ อตฺตนา กตํ วิย กตฺวา ทเสฺสติ, โหตุ, กตฺตพฺพยุตฺตกมสฺส กริสฺสามี’’ติฯ ตสฺส ภุญฺชิตฺวา สุปนฺตเสฺสว นฺหาโนทกํ ตาเปตฺวา เอกสฺมิํ ฆเฎ กตฺวา ปิฎฺฐิโกฎฺฐเก ฐเปสิ, อุทกตาปนภาชเน ปน นาฬิมตฺตํ อุทกํ  เสเสตฺวา อุสุมํ มุญฺจนฺตํ ฐเปสิฯ ตํ อิตโร สายนฺหสมเย ปพุชฺฌิตฺวา อุสุมํ นิกฺขนฺตํ ทิสฺวา ‘‘อุทกํ ตาเปตฺวา โกฎฺฐเก ฐปิตํ ภวิสฺสตี’’ติ เวเคน คนฺตฺวา เถรํ วนฺทิตฺวา, ‘‘ภเนฺต, โกฎฺฐเก อุทกํ ฐปิตํ, นฺหายถา’’ติ วตฺวา เถเรน สทฺธิํเยว โกฎฺฐกํ ปาวิสิฯ เถโร อุทกํ อปสฺสโนฺต ‘‘กหํ อุทกํ, อาวุโส’’ติ อาหฯ ทหโร อคฺคิสาลํ คนฺตฺวา ภาชเน อุฬุงฺกํ โอตาเรตฺวา ตุจฺฉภาวํ ญตฺวา ‘‘ปสฺสถ ทุฎฺฐสฺส กมฺมํ ตุจฺฉภาชนํ อุทฺธเน อาโรเปตฺวา กุหิํ คโต, อหํ ‘โกฎฺฐเก อุทก’นฺติ สญฺญาย อาโรเจสิ’’นฺติ อุชฺฌายโนฺต ฆฎํ อาทาย ติตฺถํ อคมาสิฯ อิตโรปิ ปิฎฺฐิโกฎฺฐกโต อุทกํ อาหริตฺวา โกฎฺฐเก ฐเปสิฯ</p>


<p>เถโร จิเนฺตสิ – ‘‘อยํ ทหโร ‘อุทกํ เม ตาเปตฺวา โกฎฺฐเก ฐปิตํ, เอถ, ภเนฺต, นฺหายถา’ติ วตฺวา อิทานิ อุชฺฌายโนฺต ฆฎํ อาทาย ติตฺถํ คจฺฉติ, กิํ นุ โข เอต’’นฺติ อุปธาเรโนฺต ‘‘เอตฺตกํ กาลํ เอส ทหโร อิมินา กตํ วตฺตํ อตฺตนาว กตํ วิย ปกาเสตี’’ติ ญตฺวา สายํ อาคนฺตฺวา นิสินฺนสฺส โอวาทมทาสิ, ‘‘อาวุโส, ภิกฺขุนา นาม ‘อตฺตนา กตเมว กต’นฺติ วตฺตุํ วฎฺฎติ, โน อกตํ, ตฺวํ อิทาเนว ‘โกฎฺฐเก อุทกํ ฐปิตํ, นฺหายถ, ภเนฺต’ติ วตฺวา มยิ ปวิสิตฺวา ฐิเต ฆฎํ  อาทาย อุชฺฌายโนฺต คจฺฉสิ, ปพฺพชิตสฺส นาม เอวํ กาตุํ น วฎฺฎตี’’ติฯ โส ‘‘ปสฺสถ เถรสฺส กมฺมํ, อุทกมตฺตกํ นาม นิสฺสาย มํ เอวํ วเทสี’’ติ กุชฺฌิตฺวา ปุนทิวเส เถเรน สทฺธิํ ปิณฺฑาย น ปาวิสิฯ เถโร อิตเรน สทฺธิํ เอกํ ปเทสํ อคมาสิฯ โส ตสฺมิํ คเต เถรสฺส อุปฎฺฐากกุลํ คนฺตฺวา ‘‘เถโร กหํ, ภเนฺต’’ติ ปุโฎฺฐ  ‘‘เถรสฺส อผาสุกํ ชาตํ, วิหาเรเยว นิสิโนฺน’’ติ อาหฯ ‘‘กิํ ปน, ภเนฺต, ลทฺธุํ วฎฺฎตี’’ติ? ‘‘เอวรูปํ กิร นาม อาหารํ เทถา’’ติ วุเตฺต เตน วุตฺตนิยาเมเนว สมฺปาเทตฺวา อทํสุฯ โส อนฺตรามเคฺคว ตํ ภตฺตํ ภุญฺชิตฺวา วิหารํ คโตฯ เถโรปิ คตฎฺฐาเน มหนฺตํ สุขุมวตฺถํ ลภิตฺวา อตฺตนา สทฺธิํ คตทหรสฺส อทาสิฯ โส ตํ รชิตฺวา อตฺตโน นิวาสนปารุปนํ อกาสิฯ</p>


<p>เถโร ปุนทิวเส ตํ อุปฎฺฐากกุลํ คนฺตฺวา, ‘‘ภเนฺต, ‘ตุมฺหากํ กิร อผาสุกํ ชาต’นฺติ อเมฺหหิ ทหเรน วุตฺตนิยาเมเนว ปฎิยาเทตฺวา อาหาโร เปสิโต, ปริภุญฺชิตฺวา โว ผาสุกํ ชาต’’นฺติ  วุเตฺต ตุณฺหี อโหสิฯ วิหารํ ปน คนฺตฺวา ตํ ทหรํ วนฺทิตฺวา นิสินฺนํ เอวมาห – ‘‘อาวุโส, ตยา กิร หิโยฺย, อิทํ นาม กตํ, อิทํ ปพฺพชิตานํ น อนุจฺฉวิกํ, วิญฺญตฺติํ กตฺวา ภุญฺชิตุํ น วฎฺฎตี’’ติฯ โส กุชฺฌิตฺวา เถเร อาฆาตํ พนฺธิตฺวา ‘‘ปุริมทิวเส อุทกมตฺตํ นิสฺสาย มํ มุสาวาทิํ กตฺวา อชฺช อตฺตโน อุปฎฺฐากกุเล ภตฺตมุฎฺฐิยา ภุตฺตการณา มํ ‘วิญฺญตฺติํ กตฺวา ภุญฺชิตุํ น วฎฺฎตี’ติ วทติ, วตฺถมฺปิ เตน อตฺตโน อุปฎฺฐากเสฺสว ทินฺนํ, อโห เถรสฺส ภาริยํ กมฺมํ, ชานิสฺสามิสฺส กตฺตพฺพยุตฺตก’’นฺติ ปุนทิวเส เถเร คามํ ปวิสเนฺต สยํ วิหาเร โอหียิตฺวา ทณฺฑํ คเหตฺวา ปริโภคภาชนานิ ภินฺทิตฺวา เถรสฺส ปณฺณสาลาย อคฺคิํ ทตฺวา ยํ น ฌายติ, ตํ มุคฺคเรน ปหรโนฺต ภินฺทิตฺวา นิกฺขมิตฺวา ปลาโตฯ โส กาลํ กตฺวา อวีจิมหานิรเย นิพฺพตฺติฯ</p>


<p>มหาชโน  กถํ สมุฎฺฐาเปสิ – ‘‘เถรสฺส กิร สทฺธิวิหาริโก โอวาทมตฺตํ อสหโนฺต กุชฺฌิตฺวา ปณฺณสาลํ ฌาเปตฺวา ปลาโต’’ติฯ อเถโก ภิกฺขุ อปรภาเค ราชคหา นิกฺขมิตฺวา สตฺถารํ ทฎฺฐุกาโม เชตวนํ คนฺตฺวา สตฺถารํ วนฺทิตฺวา สตฺถารา ปฎิสนฺถารํ กตฺวา ‘‘กุโต อาคโตสี’’ติ ปุโฎฺฐ ‘‘ราชคหโต, ภเนฺต’’ติ อาหฯ ‘‘มม ปุตฺตสฺส มหากสฺสปสฺส ขมนีย’’นฺติ? ‘‘ขมนียํ, ภเนฺต, เอโก ปน สทฺธิวิหาริโก โอวาทมเตฺตน  กุชฺฌิตฺวา ปณฺณสาลํ ฌาเปตฺวา ปลาโต’’ติฯ สตฺถา ‘‘น โส อิทาเนว โอวาทํ สุตฺวา กุชฺฌติ, ปุเพฺพปิ กุชฺฌิเยวฯ น อิทาเนว กุฎิํ ทูเสติ, ปุเพฺพปิ ทูเสสิเยวา’’ติ วตฺวา อตีตํ อาหริ –</p>


<p>อตีเต พาราณสิยํ พฺรหฺมทเตฺต รชฺชํ กาเรเนฺต หิมวนฺตปเทเส เอโก สิงฺคิลสกุโณ กุลาวกํ กตฺวา วสิฯ อเถกทิวสํ เทเว วสฺสเนฺต เอโก มกฺกโฎ สีเตน กมฺปมาโน ตํ ปเทสํ อคมาสิฯ สิงฺคิโล ตํ ทิสฺวา คาถมาห –</p>


<p>
‘‘มนุสฺสเสฺสว เต สีสํ, หตฺถปาทา จ วานร;  
  
อถ เกน นุ วเณฺณน, อคารํ เต น วิชฺชตี’’ติฯ (ชา. ๑.๔.๘๑);  
</p>
  
<p>มกฺกโฎ ‘‘กิญฺจาปิ เม หตฺถปาทา อตฺถิ, ยาย ปน ปญฺญาย วิจาเรตฺวา อคารํ กเรยฺยํ, สา เม ปญฺญา นตฺถี’’ติ จิเนฺตตฺวา ตมตฺถํ วิญฺญาเปตุกาโม อิมํ คาถมาห –</p>


<p>
‘‘มนุสฺสเสฺสว เม สีสํ, หตฺถปาทา จ สิงฺคิล;  
  
ยาหุ เสฎฺฐา มนุเสฺสสุ, สา เม ปญฺญา น วิชฺชตี’’ติฯ (ชา. ๑.๔.๘๒);  
</p>
  
<p>อถ  นํ ‘‘เอวรูปสฺส ตว กถํ ฆราวาโส อิชฺฌิสฺสตี’’ติ ครหโนฺต สิงฺคิโล อิมํ คาถาทฺวยมาห –</p>


<p>
‘‘อนวฎฺฐิตจิตฺตสฺส  
, ลหุจิตฺตสฺส ทุพฺภิโน;  
  
นิจฺจํ อทฺธุวสีลสฺส, สุขภาโว น วิชฺชติฯ  
</p>
  
<p>
‘‘โส กรสฺสุ อานุภาวํ, วีติวตฺตสฺสุ สีลิยํ;  
  
สีตวาตปริตฺตาณํ, กรสฺสุ กุฎวํ กปี’’ติฯ (ชา. ๑.๔.๘๓-๘๔);  
</p>
  
<p>มกฺกโฎ ‘‘อยํ มํ อนวฎฺฐิตจิตฺตํ ลหุจิตฺตํ มิตฺตทุพฺภิํ อทฺธุวสีลํ กโรติ, อิทานิสฺส มิตฺตทุพฺภิภาวํ ทเสฺสสฺสามี’’ติ กุลาวกํ วิทฺธํเสตฺวา วิปฺปกิริฯ สกุโณ ตสฺมิํ กุลาวกํ คณฺหเนฺต เอว เอเกน ปเสฺสน นิกฺขมิตฺวา ปลายิฯ</p>


<p>สตฺถา อิมํ ธมฺมเทสนํ อาหริตฺวา ชาตกํ สโมธาเนสิ – ‘‘ตทา มกฺกโฎ กุฎิทูสกภิกฺขุ อโหสิ, สิงฺคิลสกุโณ กสฺสโป อโหสี’’ติ ฯ ชาตกํ สโมธาเนตฺวา ‘‘เอวํ, ภิกฺขเว, น อิทาเนว, ปุเพฺพปิ โส โอวาทกฺขเณ กุชฺฌิตฺวา กุฎิํ ทูเสสิ, มม ปุตฺตสฺส กสฺสปสฺส เอวรูเปน พาเลน สทฺธิํ วสนโต เอกกเสฺสว นิวาโส เสโยฺย’’ติ วตฺวา อิมํ คาถมาห –</p>


<ol>
<li>
‘‘จรเญฺจ นาธิคเจฺฉยฺย, เสยฺยํ สทิสมตฺตโน;  
  
เอกจริยํ ทฬฺหํ กยิรา, นตฺถิ พาเล สหายตา’’ติฯ  
</li>
  
<p>ตตฺถ นฺติ อิริยาปถจารํ อคฺคเหตฺวา มนสาจาโร เวทิตโพฺพ, กลฺยาณมิตฺตํ ปริเยสโนฺตติ อโตฺถฯ ติ อตฺตโน สีลสมาธิปญฺญาคุเณหิ อธิกตรํ  วา สทิสํ วา น ลเภยฺย เจฯ นฺติ เอเตสุ หิ เสยฺยํ ลภมาโน สีลาทีหิ วฑฺฒติ, สทิสํ ลภมาโน น ปริหายติ, หีเนน ปน สทฺธิํ เอกโต วสโนฺต เอกโต สํโภคปริโภคํ กโรโนฺต สีลาทีหิ ปริหายติฯ เตน วุตฺตํ – ‘‘เอวรูโป ปุคฺคโล น เสวิตโพฺพ น ภชิตโพฺพ น ปยิรุปาสิตโพฺพ อญฺญตฺร อนุทฺทยา อญฺญตฺร อนุกมฺปา’’ติ (ปุ. ป. ๑๒๑; อ. นิ. ๓.๒๖)ฯ ตสฺมา สเจ การุญฺญํ ปฎิจฺจ ‘‘อยํ มํ นิสฺสาย สีลาทีหิ วฑฺฒิสฺสตี’’ติ ตมฺหา ปุคฺคลา กิญฺจิ อปจฺจาสีสโนฺต ตํ สงฺคณฺหิตุํ สโกฺกติ, อิเจฺจตํ กุสลํ ฯ โน เจ สโกฺกติ,  เอกีภาวเมว ถิรํ กตฺวา สพฺพอิริยาปเถสุ เอกโกว วิหเรยฺยฯ กิํ การณา? ติ สหายตา นาม จูฬสีลํ มชฺฌิมสีลํ มหาสีลํ ทส กถาวตฺถูนิ เตรส ธุตงฺคคุณา วิปสฺสนาคุณา จตฺตาโร มคฺคา จตฺตาริ ผลานิ ติโสฺส วิชฺชา ฉ อภิญฺญาฯ อยํ สหายตาคุโณ พาลํ นิสฺสาย นตฺถีติฯ
</ol></p>


<p>เทสนาวสาเน อาคนฺตุโก ภิกฺขุ โสตาปตฺติผลํ ปโตฺต, อเญฺญปิ  พหู โสตาปตฺติผลาทีนิ ปาปุณิํสุ, เทสนา มหาชนสฺส สาตฺถิกา อโหสีติฯ</p>

</p>


<h3>๓. อานนฺทเสฎฺฐิวตฺถุ</h3>
<p>  ติ อิมํ ธมฺมเทสนํ สตฺถา สาวตฺถิยํ วิหรโนฺต อานนฺทเสฎฺฐิํ อารพฺภ กเถสิฯ</p>


<p>สาวตฺถิยํ กิร อานนฺทเสฎฺฐิ นาม จตฺตาลีสโกฎิวิภโว มหามจฺฉรี อโหสิฯ โส อนฺวฑฺฒมาสํ ญาตเก สนฺนิปาเตตฺวา ปุตฺตํ มูลสิริํ นาม ตีสุ เวลาสุ เอวํ โอวทติ – ‘‘อิทํ จตฺตาลีสโกฎิธนํ ‘พหู’’’ติ มา สญฺญํ กริ, วิชฺชมานํ ธนํ น ทาตพฺพํ, นวํ ธนํ อุปฺปาเทตพฺพํฯ เอเกกมฺปิ หิ กหาปณํ วยํ กโรนฺตสฺส ปน ขียเตวฯ ตสฺมา –</p>


<p>
‘‘อญฺชนานํ ขยํ ทิสฺวา, อุปจิกานญฺจ อาจยํ;  
  
มธูนญฺจ สมาหารํ, ปณฺฑิโต ฆรมาวเส’’ติฯ  
</p>
  
<p>โส อปเรน สมเยน อตฺตโน ปญฺจ มหานิธิโย ปุตฺตสฺส อนาจิกฺขิตฺวา ธนนิสฺสิโต มเจฺฉรมลมลิโน กาลํ กตฺวา ตเสฺสว นครสฺส เอกสฺมิํ ทฺวารคามเก จณฺฑาลานํ กุลสหสฺสํ ปฎิวสติฯ ตเตฺถกิสฺสา จณฺฑาลิยา กุจฺฉิสฺมิํ  ปฎิสนฺธิํ คณฺหิฯ ราชา ตสฺส กาลกิริยํ สุตฺวา ปุตฺตมสฺส มูลสิริํ ปโกฺกสาเปตฺวา เสฎฺฐิฎฺฐาเน ฐเปสิฯ ตมฺปิ จณฺฑาลกุลสหสฺสํ เอกโตว ภติยา กมฺมํ กตฺวา ชีวมานํ ตสฺส ปฎิสนฺธิคฺคหณโต ปฎฺฐาย เนว ภติํ ลภติ, น ยาปนมตฺตโต ปรํ ภตฺตปิณฺฑมฺปิฯ เต ‘‘มยํ เอตรหิ กมฺมํ กโรนฺตาปิ ปิณฺฑภตฺตมฺปิ น ลภาม, อมฺหากํ อนฺตเร กาฬกณฺณิยา ภวิตพฺพ’’นฺติ เทฺว โกฎฺฐาสา หุตฺวา ยาว ตสฺส มาตาปิตโร  วิสุํ โหนฺติ, ตาว วิภชิตฺวา ‘‘อิมสฺมิํ กุเล กาฬกณฺณี อุปฺปนฺนา’’ติ ตสฺส มาตรํ นีหริํสุฯ</p>


<p>สาปิ ยาวสฺสา โส กุจฺฉิคโต, ตาว ยาปนมตฺตมฺปิ กิเจฺฉน ลภิตฺวา ปุตฺตํ วิชายิฯ ตสฺส หตฺถา จ ปาทา จ อกฺขีนิ จ กณฺณา จ นาสา จ มุขญฺจ ยถาฐาเน น อเหสุํฯ โส เอวรูเปน องฺคเวกเลฺลน สมนฺนาคโต ปํสุปิสาจโก วิย อติวิรูโป อโหสิฯ เอวํ สเนฺตปิ ตํ มาตา น ปริจฺจชิฯ กุจฺฉิยํ วสิตปุตฺตสฺมิญฺหิ สิเนโห พลวา โหติฯ สา ตํ กิเจฺฉน โปสยมานา ตํ อาทาย คตทิวเส กิญฺจิ อลภิตฺวา เคเห กตฺวา สยเมว คตทิวเส ภติํ ลภติฯ อถ นํ ปิณฺฑาย จริตฺวา ชีวิตุํ สมตฺถกาเล สา กปาลกํ หเตฺถ ฐเปตฺวา, ‘‘ตาต , มยํ ตํ นิสฺสาย มหาทุกฺขํ ปตฺตา, อิทานิ น สโกฺกมิ ตํ โปเสตุํ, อิมสฺมิํ นคเร กปณทฺธิกาทีนํ  ปฎิยตฺตภตฺตานิ อตฺถิ, ตตฺถ ภิกฺขาย จริตฺวา ชีวาหี’’ติ ตํ วิสฺสเชฺชสิฯ โส ฆรปฎิปาฎิยา จรโนฺต อานนฺทเสฎฺฐิกาเล นิวุตฺตฎฺฐานํ คนฺตฺวา ชาติสฺสโร หุตฺวา อตฺตโน เคหํ ปาวิสิฯ ตีสุ ปน ทฺวารโกฎฺฐเกสุ น โกจิ สลฺลเกฺขสิฯ จตุเตฺถ ทฺวารโกฎฺฐเก มูลสิริเสฎฺฐิโน ปุตฺตกา ทิสฺวา อุพฺพิคฺคหทยา ปโรทิํสุฯ อถ นํ เสฎฺฐิปุริสา ‘‘นิกฺขม กาฬกณฺณี’’ติ โปเถตฺวา นีหริตฺวา สงฺการฎฺฐาเน ขิปิํสุฯ สตฺถา อานนฺทเตฺถเรน ปจฺฉาสมเณน ปิณฺฑาย จรโนฺต ตํ ฐานํ ปโตฺต เถรํ โอโลเกตฺวา เตน ปุโฎฺฐ ตํ ปวตฺติํ อาจิกฺขิฯ เถโร มูลสิริํ ปโกฺกสาเปสิฯ อถ มหาชนกาโย สนฺนิปติฯ สตฺถา มูลสิริํ อามเนฺตตฺวา ‘‘ชานาสิ เอต’’นฺติ ปุจฺฉิตฺวา ‘‘น ชานามี’’ติ วุเตฺต, ‘‘ปิตา เต อานนฺทเสฎฺฐี’’ติ วตฺวา อสทฺทหนฺตํ ‘‘อานนฺทเสฎฺฐิ ปุตฺตสฺส เต ปญฺจ มหานิธิโย อาจิกฺขาหี’’ติ อาจิกฺขาเปตฺวา สทฺทหาเปสิฯ โส สตฺถารํ สรณํ อคมาสิฯ ตสฺส ธมฺมํ เทเสโนฺต อิมํ คาถมาห –</p>


<ol>
<li>
‘‘ปุตฺตา มตฺถิ ธนมฺมตฺถิ, อิติ พาโล วิหญฺญติ;  
  
อตฺตา หิ อตฺตโน นตฺถิ, กุโต ปุตฺตา กุโต ธน’’นฺติฯ  
</li>
  
<p>ตสฺสโตฺถ  –  ปุตฺตตณฺหาย เจว ธนตณฺหาย จ หญฺญติ  ทุกฺขยติ, ‘‘ปุตฺตา เม นสฺสิํสู’’ติ วิหญฺญติ, ‘‘นสฺสนฺตี’’ติ วิหญฺญติ, ‘‘นสฺสิสฺสนฺตี’’ติ วิหญฺญติฯ ธเนปิ เอเสว นโยฯ อิติ ฉหากาเรหิ วิหญฺญติฯ ‘‘ปุเตฺต โปเสสฺสามี’’ติ รตฺติญฺจ ทิวา จ ถลชลปถาทีสุ นานปฺปการโต วายมโนฺตปิ วิหญฺญติ, ‘‘ธนํ อุปฺปาเทสฺสามี’’ติ กสิวาณิชฺชาทีนิ กโรโนฺตปิ วิหญฺญเตวฯ เอวํ  วิหญฺญสฺส จ  เตน วิฆาเตน ทุกฺขิตํ อตฺตานํ สุขิตํ กาตุํ อสโกฺกนฺตสฺส ปวตฺติยมฺปิสฺส อตฺตา หิ อตฺตโน นตฺถิ, มรณมเญฺจ นิปนฺนสฺส มารณนฺติกาหิ เวทนาหิ อคฺคิชาลาหิ วิย ปริฑยฺหมานสฺส ฉิชฺชมาเนสุ สนฺธิพนฺธเนสุ, ภิชฺชมาเนสุ อฎฺฐิสงฺฆาเฎสุ นิมีเลตฺวา ปรโลกํ อุมฺมีเลตฺวา อิธโลกํ ปสฺสนฺตสฺสาปิ ทิวเส ทิวเส ทฺวิกฺขตฺตุํ นฺหาเปตฺวา ติกฺขตฺตุํ โภเชตฺวา คนฺธมาลาทีหิ อลงฺกริตฺวา ยาวชีวํ โปสิโตปิ สหายภาเวน  ทุกฺขปริตฺตาณํ กาตุํ อสมตฺถตาย อตฺตา หิ อตฺตโน นตฺถิฯ    ปุตฺตา วา ธนํ วา ตสฺมิํ สมเย กิเมว กริสฺสนฺติ, อานนฺทเสฎฺฐิโนปิ กสฺสจิ กิญฺจิ อทตฺวา ปุตฺตสฺสตฺถาย ธนํ สณฺฐเปตฺวา ปุเพฺพ วา มรณมเญฺจ นิปนฺนสฺส, อิทานิ วา อิมํ ทุกฺขํ ปตฺตสฺส กุโต ปุตฺตา กุโต ธนํฯ ปุตฺตา วา ธนํ วา ตสฺมิํ สมเย กิํ ทุกฺขํ หริํสุ, กิํ วา สุขํ อุปฺปาทยิํสูติฯ
</ol></p>


<p>เทสนาวสาเน จตุราสีติยา ปาณสหสฺสานํ ธมฺมาภิสมโย อโหสิฯ เทสนา มหาชนสฺส สาตฺถิกา อโหสีติฯ</p>

</p>


<h3>๔. คณฺฐิเภทกโจรวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต คณฺฐิเภทกโจเร อารพฺภ กเถสิฯ</p>


<p>เต กิร เทฺว สหายกา ธมฺมสฺสวนตฺถาย คจฺฉเนฺตน มหาชเนน สทฺธิํ เชตวนํ คนฺตฺวา เอโก ธมฺมกถํ อโสฺสสิ, เอโก อตฺตโน คยฺหูปคํ โอโลเกสิฯ เตสุ เอโก ธมฺมํ สุณมาโน โสตาปตฺติผลํ ปาปุณิ, อิตโร เอกสฺส ทุสฺสเนฺต พทฺธํ ปญฺจมาสกมตฺตํ ลภิฯ ตสฺส ตํ เคเห ปากภตฺตํ ชาตํ, อิตรสฺส เคเห น ปจฺจติฯ อถ นํ สหายกโจโร อตฺตโน ภริยาย สทฺธิํ อุปฺปณฺฑยมาโน ‘‘ตฺวํ อติปณฺฑิตตาย อตฺตโน เคเห ปากภตฺตมูลมฺปิ น นิปฺผาเทสี’’ติ อาหฯ อิตโร ปน ‘‘พาลภาเวเนว วตายํ อตฺตโน ปณฺฑิตภาวํ มญฺญตี’’ติ ตํ ปวตฺติํ สตฺถุ อาโรเจตุํ  ญาตีหิ สทฺธิํ เชตวนํ คนฺตฺวา อาโรเจสิฯ สตฺถา ตสฺส ธมฺมํ เทเสโนฺต อิมํ คาถมาห –</p>


<ol>
<li>
‘‘โย  
พาโล มญฺญติ พาลฺยํ, ปณฺฑิโต วาปิ เตน โส;  
  
พาโล จ ปณฺฑิตมานี, ส เว ‘พาโล’ติ วุจฺจตี’’ติฯ  
</li>
  
<p>ตตฺถ ติ โย อนฺธพาโล อปณฺฑิโต สมาโน ‘‘พาโล อห’’นฺติ อตฺตโน พาลฺยํ พาลภาวํ มญฺญติ ชานาติฯ ติ  เตน การเณน โส ปุคฺคโล  โหติ ปณฺฑิตสทิโส วาฯ โส หิ ‘‘พาโล อห’’นฺติ ชานมาโน อญฺญํ ปณฺฑิตํ อุปสงฺกมโนฺต ปยิรุปาสโนฺต เตน ปณฺฑิตภาวตฺถาย โอวทิยมาโน อนุสาสิยมาโน ตํ โอวาทํ คณฺหิตฺวา ปณฺฑิโต วา โหติ ปณฺฑิตตโร วาฯ ติ โย จ พาโล สมาโน ‘‘โก อโญฺญ มยา สทิโส พหุสฺสุโต วา ธมฺมกถิโก วา วินยธโร วา ธุตงฺคธโร วา อตฺถี’’ติ เอวํ ปณฺฑิตมานี โหติฯ โส อญฺญํ ปณฺฑิตํ อนุปสงฺกมโนฺต อปยิรุปาสโนฺต เนว ปริยตฺติํ อุคฺคณฺหาติ, น ปฎิปตฺติํ ปูเรติ, เอกนฺตพาลภาวเมว ปาปุณาติฯ โส คณฺฐิเภทกโจโร วิยฯ เตน วุตฺตํ ‘‘ส เว ‘พาโล’ติ วุจฺจตี’’ติฯ
</ol></p>


<p>เทสนาปริโยสาเน อิตรสฺส ญาตเกหิ สทฺธิํ มหาชโน โสตาปตฺติผลาทีนิ ปาปุณีติฯ</p>

</p>


<h3>๕. อุทายิเตฺถรวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต อุทายิเตฺถรํ อารพฺภ กเถสิฯ</p>


<p>โส  กิร มหาเถเรสุ ปฎิกฺกเนฺตสุ ธมฺมสภํ คนฺตฺวา ธมฺมาสเน นิสีทิฯ อถ นํ เอกทิวสํ อาคนฺตุกา ภิกฺขู ทิสฺวา ‘‘อยํ พหุสฺสุโต มหาเถโร ภวิสฺสตี’’ติ มญฺญมานา ขนฺธาทิปฎิสํยุตฺตํ ปญฺหํ ปุจฺฉิตฺวา กิญฺจิ อชานมานํ ‘‘โก เอโส, พุเทฺธหิ สทฺธิํ เอกวิหาเร วสมาโน ขนฺธธาตุอายตนมตฺตมฺปิ น ชานาตี’’ติ ครหิตฺวา ตํ ปวตฺติํ ตถาคตสฺส อาโรเจสุํฯ สตฺถา เตสํ ธมฺมํ เทเสโนฺต อิมํ คาถมาห –</p>


<ol>
<li>
‘‘ยาวชีวมฺปิ เจ พาโล, ปณฺฑิตํ ปยิรุปาสติ;  
  
น โส ธมฺมํ วิชานาติ, ทพฺพี สูปรสํ ยถา’’ติฯ  
</li>
  
<p>ตสฺสโตฺถ  –  นาเมส ยาวชีวมฺปิ ปณฺฑิตํ อุปสงฺกมโนฺต ปยิรุปาสโนฺต ‘‘อิทํ พุทฺธวจนํ, เอตฺตกํ พุทฺธวจน’’นฺติ เอวํ ปริยตฺติธมฺมํ วา ‘‘อยํ  จาโร, อยํ วิหาโร, อยํ อาจาโร, อยํ โคจโร, อิทํ สาวชฺชํ, อิทํ อนวชฺชํ, อิทํ เสวิตพฺพํ, อิทํ น เสวิตพฺพํ, อิทํ ปฎิวิชฺฌิตพฺพํ, อิทํ สจฺฉิกาตพฺพ’’นฺติ เอวํ ปฎิปตฺติปฎิเวธธมฺมํ วา น ชานาติฯ ยถา กิํ? ติฯ ยถา หิ ทพฺพี ยาว ปริกฺขยา นานปฺปการาย สูปวิกติยา สมฺปริวตฺตมานาปิ ‘‘อิทํ โลณิกํ, อิทํ อโลณิกํ, อิทํ ติตฺตกํ, อิทํ ขาริกํ, อิทํ กฎุกํ, อิทํ อมฺพิลํ, อิทํ อนมฺพิลํ, อิทํ กสาว’’นฺติ  สูปรสํ น ชานาติ, เอวเมว พาโล ยาวชีวมฺปิ ปณฺฑิตํ ปยิรุปาสมาโน วุตฺตปฺปการํ ธมฺมํ น ชานาตีติฯ
</ol></p>


<p>เทสนาวสาเน อาคนฺตุกา ภิกฺขู อาสเวหิ จิตฺตานิ วิมุจฺจิํสูติฯ</p>

</p>


<h3>๖. ติํสมตฺตปาเวยฺยกภิกฺขุวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต ติํสมเตฺต ปาเวยฺยเก ภิกฺขู อารพฺภ กเถสิฯ</p>


<p>เตสญฺหิ ภควา อิตฺถิํ ปริเยสนฺตานํ กปฺปาสิกวนสเณฺฑ ปฐมํ ธมฺมํ เทเสสิฯ ตทา เต สเพฺพว เอหิภิกฺขุภาวํ ปตฺวา อิทฺธิมยปตฺตจีวรธรา หุตฺวา เตรส ธุตงฺคานิ สมาทาย วตฺตมานา ปุนปิ ทีฆสฺส อทฺธุโน อจฺจเยน สตฺถารํ อุปสงฺกมิตฺวา  สุตฺวา ตสฺมิํเยว อาสเน อรหตฺตํ ปาปุณิํสุฯ ภิกฺขู ‘‘อโห วติเมหิ ภิกฺขูหิ ขิปฺปเมว ธโมฺม วิญฺญาโต’’ติ ธมฺมสภายํ กถํ สมุฎฺฐาเปสุํฯ สตฺถา ตํ สุตฺวา ‘‘น, ภิกฺขเว, อิทาเนว, ปุเพฺพปิ อิเม ติํสมตฺตา สหายกา ธุตฺตา หุตฺวา  (ชา. ๑.๖.๘๘ อาทโย) มหาตุณฺฑิลสฺส ธมฺมเทสนํ สุตฺวาปิ ขิปฺปเมว  ธมฺมํ วิญฺญาย ปญฺจ สีลานิ สมาทิยิํสุ, เต เตเนว อุปนิสฺสเยน เอตรหิ นิสินฺนาสเนเยว อรหตฺตํ ปตฺตา’’ติ วตฺวา ธมฺมํ เทเสโนฺต อิมํ คาถมาห –</p>


<ol>
<li>
‘‘มุหุตฺตมปิ เจ วิญฺญู, ปณฺฑิตํ ปยิรุปาสติ;  
  
ขิปฺปํ ธมฺมํ วิชานาติ, ชิวฺหา สูปรสํ ยถา’’ติฯ  
</li>
  
<p>ตสฺสโตฺถ   –  ปณฺฑิตปุริโส  อญฺญํ  โส ตสฺส สนฺติเก อุคฺคณฺหโนฺต ปริปุจฺฉโนฺต เมว ปริยตฺติธมฺมํ ฯ ตโต กมฺมฎฺฐานํ กถาเปตฺวา ปฎิปตฺติยํ ฆเฎโนฺต วายมโนฺต ยถา นาม อนุปหตชิวฺหาปสาโท ปุริโส รสวิชานนตฺถํ ชิวฺหเคฺค ฐเปตฺวา เอว โลณิกาทิเภทํ รสํ วิชานาติ, เอวํ ปณฺฑิโต ขิปฺปเมว โลกุตฺตรธมฺมมฺปิ วิชานาตีติฯ
</ol></p>


<p>เทสนาวสาเน พหู ภิกฺขู อรหตฺตํ ปาปุณิํสูติฯ</p>

</p>


<h3>๗. สุปฺปพุทฺธกุฎฺฐิวตฺถุ</h3>
<p>ติ อิมํ ธมฺมเทสนํ สตฺถา เวฬุวเน วิหรโนฺต สุปฺปพุทฺธกุฎฺฐิํ อารพฺภ กเถสิฯ สุปฺปพุทฺธกุฎฺฐิวตฺถุ  (อุทา. ๔๓) อาคตเมวฯ</p>


<p>ตทา หิ สุปฺปพุทฺธกุฎฺฐิ ปริสปริยเนฺต นิสิโนฺน ภควโต ธมฺมเทสนํ สุตฺวา โสตาปตฺติผลํ ปตฺวา อตฺตนา ปฎิลทฺธคุณํ  สตฺถุ อาโรเจตุกาโม ปริสมเชฺฌ โอคาหิตุํ อวิสหโนฺต มหาชนสฺส สตฺถารํ วนฺทิตฺวา อนุคนฺตฺวา นิวตฺตนกาเล วิหารํ อคมาสิฯ ตสฺมิํ ขเณ สโกฺก เทวราชา ‘‘อยํ สุปฺปพุทฺธกุฎฺฐิ อตฺตโน สตฺถุ สาสเน ปฎิลทฺธคุณํ ปากฎํ กาตุกาโม’’ติ ญตฺวา ‘‘วีมํสิสฺสามิ น’’นฺติ คนฺตฺวา อากาเส ฐิโตว เอตทโวจ – ‘‘สุปฺปพุทฺธ, ตฺวํ มนุสฺสทลิโทฺท มนุสฺสวราโก, อหํ เต อปริยนฺตํ ธนํ ทสฺสามิ, ‘พุโทฺธ น พุโทฺธ, ธโมฺม น ธโมฺม, สโงฺฆ น สโงฺฆ, อลํ เม พุเทฺธน, อลํ เม ธเมฺมน, อลํ เม สเงฺฆนา’ติ วเทหี’’ติฯ อถ นํ โส อาห – ‘‘โกสิ ตฺว’’นฺติ? ‘‘อหํ สโกฺก’’ติฯ อนฺธพาล, อหิริก ตฺวํ มยา สทฺธิํ กเถตุํ น ยุตฺตรูโป, ตฺวํ มํ ‘‘ทุคฺคโต ทลิโทฺท กปโณ’’ติ วเทสิ, เนวาหํ ทุคฺคโต, น ทลิโทฺท, สุขปฺปโตฺต อหมสฺมิ มหทฺธโน –</p>


<p>
‘‘สทฺธาธนํ สีลธนํ, หิรี โอตฺตปฺปิยํ ธนํ;  
  
สุตธนญฺจ จาโค จ, ปญฺญา เว สตฺตมํ ธนํฯ  
</p>
  
<p>
‘‘ยสฺส  
  
เอเต ธนา อตฺถิ, อิตฺถิยา ปุริสสฺส วา;  
  
‘อทลิโทฺท’ติ ตํ อาหุ, อโมฆํ ตสฺส ชีวิต’’นฺติฯ (อ. นิ. ๗.๕-๖) –  
</p>
  
<p>อิมานิ เม สตฺตวิธอริยธนานิ สนฺติ, เยสญฺหิ อิมานิ สตฺต ธนานิ สนฺติ, น เต พุเทฺธหิ วา ปเจฺจกพุเทฺธหิ วา ‘‘ทลิทฺทา’’ติ  วุจฺจนฺตีติฯ สโกฺก ตสฺส กถํ สุตฺวา ตํ อนฺตรามเคฺค โอหาย สตฺถุ สนฺติกํ คนฺตฺวา สพฺพํ ตํ วจนปฎิวจนํ อาโรเจสิฯ อถ นํ ภควา อาห – ‘‘น โข, สกฺก, สกฺกา ตาทิสานํ สเตนปิ สหเสฺสนปิ สุปฺปพุทฺธกุฎฺฐิํ ‘พุโทฺธ น พุโทฺธ’ติ วา, ‘ธโมฺม น ธโมฺม’ติ วา, ‘สโงฺฆ น สโงฺฆ’ติ วา กถาเปตุ’’นฺติฯ สุปฺปพุโทฺธปิ โข กุฎฺฐิ สตฺถุ สนฺติกํ คนฺตฺวา สตฺถารา กตปฎิสนฺถาโร สโมฺมทมาโน อตฺตนา ปฎิลทฺธคุณํ อาโรเจตฺวา วุฎฺฐายาสนา ปกฺกามิฯ อถ นํ อจิรปกฺกนฺตํ คาวี ตรุณวจฺฉา ชีวิตา โวโรเปสิฯ</p>


<p>สา กิร เอกา ยกฺขินี ปุกฺกุสาติกุลปุตฺตํ, พาหิยํ ทารุจีริยํ, ตมฺพทาฐิกโจรฆาตกํ, สุปฺปพุทฺธกุฎฺฐินฺติ อิเมสํ จตุนฺนํ ชนานํ อเนกสเต อตฺตภาเว คาวี หุตฺวา ชีวิตา โวโรเปสิฯ เต กิร อตีเต จตฺตาโร เสฎฺฐิปุตฺตา หุตฺวา เอกํ นครโสภินิํ คณิกํ อุยฺยานํ เนตฺวา ทิวสํ สมฺปตฺติํ อนุภวิตฺวา สายนฺหสมเย เอวํ สมฺมนฺตยิํสุ – ‘‘อิมสฺมิํ ฐาเน อโญฺญ นตฺถิ, อิมิสฺสา อเมฺหหิ ทินฺนํ กหาปณสหสฺสญฺจ สพฺพญฺจ ปสาธนภณฺฑํ คเหตฺวา อิมํ มาเรตฺวา คจฺฉามา’’ติฯ สา เตสํ กถํ สุตฺวา ‘‘อิเม นิลฺลชฺชา, มยา สทฺธิํ อภิรมิตฺวา อิทานิ มํ มาเรตุกามา, ชานิสฺสามิ เนสํ กตฺตพฺพยุตฺตก’’นฺติ เตหิ มาริยมานา  ‘‘อหํ ยกฺขินี หุตฺวา ยถา มํ เอเต มาเรนฺติ, เอวเมว เต มาเรตุํ สมตฺถา ภเวยฺย’’นฺติ ปตฺถนํ อกาสิฯ ตสฺส นิสฺสเนฺทน อิเม มาเรสิฯ สมฺพหุลา ภิกฺขู ตสฺส กาลกิริยํ ภควโต อาโรเจตฺวา ‘‘ตสฺส กา คติ, เกน จ การเณน กุฎฺฐิภาวํ ปโตฺต’’ติ ปุจฺฉิํสุฯ สตฺถา โสตาปตฺติผลํ ปตฺวา ตสฺส ตาวติํสภวเน อุปฺปนฺนภาวญฺจ ตครสิขิปเจฺจกพุทฺธํ ทิสฺวา นิฎฺฐุภิตฺวา อปสพฺยํ กตฺวา ทีฆรตฺตํ นิรเย ปจฺจิตฺวา วิปากาวเสเสน อิทานิ กุฎฺฐิภาวปฺปตฺติญฺจ พฺยากริตฺวา, ‘‘ภิกฺขเว, อิเม สตฺตา อตฺตนาว  อตฺตโน กฎุกวิปากกมฺมํ กโรนฺตา วิจรนฺตี’’ติ วตฺวา อนุสนฺธิํ ฆเฎตฺวา อุตฺตริ ธมฺมํ เทเสโนฺต อิมํ คาถมาห –</p>


<ol>
<li>
‘‘จรนฺติ พาลา ทุเมฺมธา, อมิเตฺตเนว อตฺตนา;  
  
กโรนฺตา ปาปกํ กมฺมํ, ยํ โหติ กฎุกปฺผล’’นฺติฯ  
</li>
  
<p>ตตฺถ  ติ จตูหิ อิริยาปเถหิ อกุสลเมว กโรนฺตา วิจรนฺติฯ ติ อิธโลกตฺถญฺจ ปรโลกตฺถญฺจ อชานนฺตา อิธ พาลา นามฯ ติ ทุปฺปญฺญาฯ   ติ อตฺตนา อมิตฺตภูเตน วิย เวรินา หุตฺวาฯ นฺติ ติขิณผลํ ทุกฺขผลนฺติฯ
</ol></p>


<p>เทสนาวสาเน พหู โสตาปตฺติผลาทีนิ ปาปุณิํสูติฯ</p>

</p>


<h3>๘. กสฺสกวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต เอกํ กสฺสกํ อารพฺภ กเถสิฯ</p>


<p>โส กิร สาวตฺถิโต อวิทูเร เอกํ เขตฺตํ กสติฯ โจรา อุทกนิทฺธมเนน นครํ ปวิสิตฺวา เอกสฺมิํ อฑฺฒกุเล อุมงฺคํ ภินฺทิตฺวา พหุํ หิรญฺญสุวณฺณํ คเหตฺวา อุทกนิทฺธมเนเนว นิกฺขมิํสุฯ เอโก โจโร เต วเญฺจตฺวา เอกํ สหสฺสตฺถวิกํ โอวฎฺฎิกาย กตฺวา ตํ เขตฺตํ คนฺตฺวา เตหิ สทฺธิํ ภณฺฑํ ภาเชตฺวา อาทาย คจฺฉโนฺต โอวฎฺฎิกโต ปตมานํ สหสฺสตฺถวิกํ น สลฺลเกฺขสิฯ ตํ ทิวสํ สตฺถา ปจฺจูสสมเย โลกํ โวโลเกโนฺต ตํ กสฺสกํ อตฺตโน ญาณชาลสฺส อโนฺตปวิฎฺฐํ ทิสฺวา ‘‘กิํ นุ โข ภวิสฺสตี’’ติ อุปธารยมาโน อิทํ อทฺทส – ‘‘อยํ กสฺสโก ปาโตว กสิตุํ คมิสฺสติ, ภณฺฑสามิกา โจรานํ อนุปทํ คนฺตฺวา โอวฎฺฎิกโต ปตมานํ สหสฺสตฺถวิกํ ทิสฺวา เอตํ คณฺหิสฺสนฺติ, มํ ฐเปตฺวา ตสฺส อโญฺญ สกฺขี นาม  น ภวิสฺสติ, โสตาปตฺติมคฺคสฺส อุปนิสฺสโยปิสฺส อตฺถิ, ตตฺถ มยา คนฺตุํ วฎฺฎตี’’ติฯ โสปิ กสฺสโก ปาโตว กสิตุํ คโตฯ สตฺถา อานนฺทเตฺถเรน ปจฺฉาสมเณน ตตฺถ อคมาสิฯ กสฺสโก สตฺถารํ ทิสฺวา คนฺตฺวา ภควนฺตํ  วนฺทิตฺวา ปุน กสิตุํ อารภิฯ สตฺถา เตน สทฺธิํ กิญฺจิ อวตฺวาว สหสฺสตฺถวิกาย ปติตฎฺฐานํ คนฺตฺวา ตํ ทิสฺวา อานนฺทเตฺถรํ อาห – ‘‘ปสฺส, อานนฺท, อาสีวิโส’’ติฯ ‘‘ปสฺสามิ, ภเนฺต, โฆรวิโส’’ติฯ</p>


<p>กสฺสโก ตํ กถํ สุตฺวา ‘‘มม เวลาย วา อเวลาย วา วิจรณฎฺฐานเมตํ, อาสีวิโส กิเรตฺถ อตฺถี’’ติ จิเนฺตตฺวา สตฺถริ เอตฺตกํ วตฺวา ปกฺกเนฺต ‘‘มาเรสฺสามิ น’’นฺติ ปโตทลฎฺฐิํ อาทาย คโต สหสฺสภณฺฑิกํ ทิสฺวา ‘‘อิมํ สนฺธาย สตฺถารา กถิตํ ภวิสฺสตี’’ติ ตํ อาทาย  นิวโตฺต, อพฺยตฺตตาย เอกมเนฺต ฐเปตฺวา ปํสุนา ปฎิจฺฉาเทตฺวา ปุน กสิตุํ อารภิฯ มนุสฺสา จ วิภาตาย รตฺติยา เคเห โจเรหิ กตกมฺมํ ทิสฺวา ปทานุปทํ คจฺฉนฺตา ตํ เขตฺตํ คนฺตฺวา ตตฺถ โจเรหิ ภณฺฑสฺส ภาชิตฎฺฐานํ ทิสฺวา กสฺสกสฺส ปทวลญฺชํ อทฺทสํสุฯ เต ตสฺส ปทานุสาเรน คนฺตฺวา ถวิกาย ฐปิตฎฺฐานํ ทิสฺวา ปํสุํ วิยูหิตฺวา ถวิกํ อาทาย ‘‘ตฺวํ เคหํ วิลุมฺปิตฺวา เขตฺตํ กสมาโน วิย วิจรสี’’ติ ตเชฺชตฺวา โปเถตฺวา เนตฺวา รโญฺญ ทสฺสยิํสุฯ ราชา ตํ ปวตฺติํ สุตฺวา  ตสฺส วธํ อาณาเปสิฯ ราชปุริสา ตํ ปจฺฉาพาหํ พนฺธิตฺวา กสาหิ ตาเฬนฺตา อาฆาตนํ นยิํสุฯ โส กสาหิ ตาฬิยมาโน อญฺญํ กิญฺจิ อวตฺวา ‘‘ปสฺสานนฺท, อาสีวิโสติ, ปสฺสามิ ภควา โฆรวิโส’’ติ วทโนฺต คจฺฉติฯ อถ นํ ราชปุริสา ‘‘ตฺวํ สตฺถุ เจว อานนฺทเตฺถรสฺส จ กถํ กเถสิ, กิํ นาเมต’’นฺติ ปุจฺฉิตฺวา – ‘‘ราชานํ ทฎฺฐุํ ลภมาโน กเถสฺสามี’’ติ วุเตฺต รโญฺญ สนฺติกํ เนตฺวา รโญฺญ ตํ ปวตฺติํ กถยิํสุฯ อถ นํ ราชา ‘‘กสฺมา เอวํ กเถสี’’ติ ปุจฺฉิฯ โส ‘‘นาหํ, เทว, โจโร’’ติ วตฺวา กสนตฺถาย นิกฺขนฺตกาลโต ปฎฺฐาย สพฺพํ ตํ ปวตฺติํ รโญฺญ อาจิกฺขิฯ ราชา ตสฺส กถํ สุตฺวา ‘‘อยํ ภเณ โลเก อคฺคปุคฺคลํ สตฺถารํ สกฺขิํ อปทิสติ, น ยุตฺตํ เอตสฺส โทสํ อาโรเปตุํ, อหเมตฺถ กตฺตพฺพํ ชานิสฺสามี’’ติ ตํ อาทาย สายนฺหสมเย สตฺถุ สนฺติกํ คนฺตฺวา สตฺถารํ ปุจฺฉิ – ‘‘ภควา กจฺจิ ตุเมฺห อานนฺทเตฺถเรน สทฺธิํ เอตสฺส กสฺสกสฺส กสนฎฺฐานํ คตา’’ติ? ‘‘อาม, มหาราชา’’ติฯ ‘‘กิํ โว ตตฺถ ทิฎฺฐ’’นฺติ? ‘‘สหสฺสตฺถวิกา, มหาราชา’’ติฯ ‘‘ทิสฺวา กิํ อโวจุตฺถา’’ติ? ‘‘อิทํ นาม, มหาราชา’’ติฯ ‘‘ภเนฺต, สจายํ ปุริโส ตุมฺหาทิสํ อปทิสํ นากริสฺส, น ชีวิตํ อลภิสฺส, ตุเมฺหหิ ปน กถิตกถํ  กเถตฺวา เตน ชีวิตํ ลทฺธ’’นฺติฯ ตํ สุตฺวา สตฺถา ‘‘อาม, มหาราช, อหมฺปิ เอตฺตกเมว วตฺวา คโต, ปณฺฑิเตน นาม ยํ กมฺมํ กตฺวา ปจฺฉานุตปฺปํ  โหติ, ตํ น กตฺตพฺพ’’นฺติ วตฺวา อนุสนฺธิํ ฆเฎตฺวา ธมฺมํ เทเสโนฺต อิมํ คาถมาห –</p>


<ol>
<li>
‘‘น ตํ กมฺมํ กตํ สาธุ, ยํ กตฺวา อนุตปฺปติ;  
  
ยสฺส อสฺสุมุโข โรทํ, วิปากํ ปฎิเสวตี’’ติฯ  
</li>
  
<p>ตตฺถ นฺติ ยํ นิรยาทีสุ นิพฺพตฺตนสมตฺถํ ทุกฺขุทฺรยํ กมฺมํ กตฺวา อนุสฺสรโนฺต อนุสฺสริตานุสฺสริตกฺขเณ อนุตปฺปติ อนุโสจติ, ตํ กตํ  น สุนฺทรํ นิรตฺถกํฯ ติ ยสฺส อสฺสูหิ ตินฺตมุโข โรทโนฺต วิปากํ อนุโภตีติฯ
</ol></p>


<p>เทสนาวสาเน  กสฺสโก อุปาสโก โสตาปตฺติผลํ ปโตฺต, สมฺปตฺตภิกฺขูปิ โสตาปตฺติผลาทีนิ ปาปุณิํสูติฯ</p>

</p>


<h3>๙. สุมนมาลาการวตฺถุ</h3>
<p>ติ อิมํ ธมฺมเทสนํ สตฺถา เวฬุวเน วิหรโนฺต สุมนํ นาม มาลาการํ อารพฺภ กเถสิฯ</p>


<p>โส  กิร เทวสิกํ พิมฺพิสารราชานํ ปาโตว อฎฺฐหิ สุมนปุปฺผนาฬีหิ อุปฎฺฐหโนฺต อฎฺฐ กหาปเณ ลภติฯ อเถกทิวสํ ตสฺมิํ ปุปฺผานิ คเหตฺวา นครํ ปวิฎฺฐมเตฺต ภควา มหาภิกฺขุสงฺฆปริวุโต ฉพฺพณฺณรํสิโย วิสฺสเชฺชตฺวา มหตา พุทฺธานุภาเวน มหติยา พุทฺธลีฬาย นครํ ปิณฺฑาย ปาวิสิฯ ภควา หิ เอกทา ฉพฺพณฺณรํสิโย จีวเรน ปฎิจฺฉาเทตฺวา อญฺญตโร ปิณฺฑปาติโก วิย จรติ ติํสโยชนมคฺคํ องฺคุลิมาลสฺส ปจฺจุคฺคมนํ คจฺฉโนฺต วิย, เอกทา ฉพฺพณฺณรํสิโย วิสฺสเชฺชตฺวา กปิลวตฺถุปฺปเวสนาทีสุ วิยฯ ตสฺมิมฺปิ ทิวเส สรีรโต ฉพฺพณฺณรํสิโย วิสฺสเชฺชโนฺต มหเนฺตน พุทฺธานุภาเวน มหติยา พุทฺธลีฬาย ราชคหํ ปาวิสิฯ มาลากาโร ภควโต รตนคฺฆิยสทิสํ อตฺตภาวํ ทิสฺวา ทฺวตฺติํสมหาปุริสลกฺขณอสีตานุพฺยญฺชนสรีรโสภคฺคํ  โอโลเกตฺวา ปสนฺนจิโตฺต ‘‘กิํ นุ โข สตฺถุ อธิการํ กโรมี’’ติ จิเนฺตตฺวา อญฺญํ อปสฺสโนฺต ‘‘อิเมหิ ปุเปฺผหิ ภควนฺตํ ปูเชสฺสามี’’ติ จิเนฺตตฺวา ปุน จิเนฺตสิ – ‘‘อิมานิ รโญฺญ นิพทฺธํ อุปฎฺฐานปุปฺผานิ, ราชา อิมานิ อลภโนฺต มํ พนฺธาเปยฺย วา ฆาตาเปยฺย วา รฎฺฐโต วา ปพฺพาเชยฺย, กิํ นุ โข กโรมี’’ติ? อถสฺส เอตทโหสิ ‘‘ราชา มํ ฆาเตตุ วา พนฺธาเปตุ วา รฎฺฐโต ปพฺพาเชตุ วา, โส หิ มยฺหํ ททมาโนปิ อิมสฺมิํ อตฺตภาเว ชีวิตมตฺตํ ธนํ ทเทยฺย, สตฺถุปูชา ปน เม อเนกาสุ กปฺปโกฎีสุ อลํ หิตาย เจว สุขาย จา’’ติ อตฺตโน  ชีวิตํ ตถาคตสฺส ปริจฺจชิฯ</p>


<p>โส ‘‘ยาว เม ปสนฺนํ จิตฺตํ น ปติกุฎติ, ตํ ตาวเทว ปูชํ กริสฺสามี’’ติ หฎฺฐตุโฎฺฐ อุทคฺคุทโคฺค สตฺถารํ ปูเชสิฯ กถํ? ปฐมํ ตาว เทฺวว ปุปฺผมุฎฺฐิโย ตถาคตสฺส อุปริ ขิปิ, ตา อุปริมตฺถเก วิตานํ หุตฺวา อฎฺฐํสุฯ อปรา เทฺว มุฎฺฐิโย ขิปิ, ตา ทกฺขิณหตฺถปเสฺสน มาลาปฎจฺฉเนฺนน  โอตริตฺวา อฎฺฐํสุฯ อปรา เทฺว มุฎฺฐิโย ขิปิ, ตา ปิฎฺฐิปเสฺสน โอตริตฺวา ตเถว อฎฺฐํสุฯ อปรา เทฺว มุฎฺฐิโย ขิปิ, ตา วามหตฺถปเสฺสน โอตริตฺวา ตเถว อฎฺฐํสุฯ เอวํ อฎฺฐ นาฬิโย อฎฺฐ มุฎฺฐิโย หุตฺวา จตูสุ ฐาเนสุ ตถาคตํ ปริกฺขิปิํสุฯ ปุรโต คมนทฺวารมตฺตเมว อโหสิฯ ปุปฺผานํ วณฺฎานิ อโนฺต อเหสุํ, ปตฺตานิ พหิมุขานิฯ ภควา รชตปตฺตปริกฺขิโตฺต วิย หุตฺวา ปายาสิฯ ปุปฺผานิ อจิตฺตกานิปิ สจิตฺตกํ นิสฺสาย สจิตฺตกานิ วิย อภิชฺชิตฺวา อปติตฺวา สตฺถารา สทฺธิํเยว คจฺฉนฺติ, ฐิตฐิตฎฺฐาเน ติฎฺฐนฺติฯ สตฺถุ สรีรโต สตสหสฺสวิชฺชุลตา วิย รํสิโย นิกฺขมิํสุฯ ปุรโต จ ปจฺฉโต จ ทกฺขิณโต จ วามโต จ สีสมตฺถกโต จ นิรนฺตรํ นิกฺขนฺตรํสีสุ เอกาปิ สมฺมุขสมฺมุขฎฺฐาเนเนว อปลายิตฺวา สพฺพาปิ สตฺถารํ ติกฺขตฺตุํ ปทกฺขิณํ กตฺวา ตรุณตาลกฺขนฺธปฺปมาณา  หุตฺวา ปุรโต เอว ธาวนฺติฯ สกลนครํ สงฺขุภิฯ อโนฺตนคเร นว โกฎิโย, พหินคเร นว โกฎิโยติ อฎฺฐารสสุ โกฎีสุ เอโกปิ ปุริโส วา อิตฺถี วา ภิกฺขํ คเหตฺวา อนิกฺขโนฺต นาม นตฺถิฯ มหาชโน สีหนาทํ นทโนฺต เจลุเกฺขปสหสฺสานิ กโรโนฺต สตฺถุ ปุรโตว คจฺฉติฯ สตฺถาปิ มาลาการสฺส คุณํ ปากฎํ กาตุํ ติคาวุตปฺปมาเณ นคเร เภริจรณมเคฺคเนว  อจริฯ มาลาการสฺส สกลสรีรํ ปญฺจวณฺณาย ปีติยา ปริปูริฯ</p>


<p>โส โถกเญฺญว ตถาคเตน สทฺธิํ จริตฺวา มโนสิลารเส นิมุโคฺค วิย พุทฺธรสฺมีนํ อโนฺต ปวิโฎฺฐ สตฺถารํ โถเมตฺวา วนฺทิตฺวา ตุจฺฉปจฺฉิเมว คเหตฺวา เคหํ อคมาสิฯ อถ นํ ภริยา ปุจฺฉิ ‘‘กหํ ปุปฺผานี’’ติ? ‘‘สตฺถา เม ปูชิโต’’ติฯ ‘‘รโญฺญ ทานิ กิํ กริสฺสสี’’ติ? ‘‘ราชา มํ ฆาเตตุ วา รฎฺฐโต วา นีหรตุ, อหํ ชีวิตํ ปริจฺจชิตฺวา สตฺถารํ ปูเชสิํ, สพฺพปุปฺผานิ อฎฺฐ มุฎฺฐิโยว อเหสุํ, เอวรูปา นาม ปูชา ชาตาฯ มหาชโน อุกฺกุฎฺฐิสหสฺสานิ กโรโนฺต สตฺถารา สทฺธิํ จรติ, โย เอส มหาชนสฺส อุกฺกุฎฺฐิสโทฺท, ตสฺมิํ ฐาเน เอโส’’ติฯ อถสฺส ภริยา อนฺธพาลตาย เอวรูเป ปาฎิหาริเย  ปสาทํ นาม อชเนตฺวา ตํ อโกฺกสิตฺวา ปริภาสิตฺวา ‘‘ราชาโน นาม จณฺฑา, สกิํ กุทฺธา หตฺถปาทาทิเจฺฉทเนน พหุมฺปิ อนตฺถํ กโรนฺติ, ตยา กตกเมฺมน มยฺหมฺปิ อนโตฺถ สิยา’’ติ ปุเตฺต อาทาย ราชกุลํ คนฺตฺวา รญฺญา ปโกฺกสิตฺวา ‘‘กิํ เอต’’นฺติ ปุจฺฉิตา อาห – ‘‘มม สามิโก ตุมฺหากํ อุปฎฺฐานปุเปฺผหิ สตฺถารํ ปูเชตฺวา ตุจฺฉหโตฺถ ฆรํ อาคนฺตฺวา ‘กหํ ปุปฺผานี’ติ มยา ปุโฎฺฐ อิทํ นาม วเทสิ, อหํ ตํ ปริภาสิตฺวา ‘ราชาโน นาม จณฺฑา, สกิํ กุทฺธา หตฺถปาทาทิเจฺฉทเนน พหุมฺปิ อนตฺถํ กโรนฺติ, ตยา กตกเมฺมน มยฺหมฺปิ อนโตฺถ สิยา’ติ ตํ ฉเฑฺฑตฺวา อิธาคตา, เตน กตํ กมฺมํ สุกตํ วา โหตุ, ทุกฺกฎํ วา, ตเสฺสเวตํ, มยา ตสฺส ฉฑฺฑิตภาวํ ชานาหิ, เทวา’’ติฯ ราชา ปฐมทสฺสเนเนว โสตาปตฺติผลํ ปโตฺต สโทฺธ ปสโนฺน อริยสาวโก จิเนฺตสิ  – ‘‘อโห อยํ อิตฺถี อนฺธพาลา, เอวรูเป คุเณ ปสาทํ น อุปฺปาเทสี’’ติฯ โส กุโทฺธ วิย หุตฺวา, ‘‘อมฺม, กิํ วเทสิ, มยฺหํ อุปฎฺฐานปุเปฺผหิ เตน ปูชา กตา’’ติ? ‘‘อาม, เทวา’’ติฯ ‘‘ภทฺทกํ เต กตํ ตํ ฉเฑฺฑนฺติยา, มม ปุเปฺผหิ ปูชาการสฺส อหํ กตฺตพฺพยุตฺตกํ ชานิสฺสามี’’ติ ตํ อุโยฺยเชตฺวา เวเคน สตฺถุ สนฺติกํ คนฺตฺวา วนฺทิตฺวา สตฺถารา  สทฺธิํเยว วิจริฯ</p>


<p>สตฺถา รโญฺญ จิตฺตปฺปสาทํ ญตฺวา เภริจรณวีถิยา นครํ จริตฺวา รโญฺญ ฆรทฺวารํ อคมาสิฯ ราชา ปตฺตํ คเหตฺวา สตฺถารํ เคหํ ปเวเสตุกาโม อโหสิฯ สตฺถา ปน ราชงฺคเณเยว นิสีทนาการํ ทเสฺสสิ ฯ ราชา ตํ ญตฺวา ‘‘สีฆํ มณฺฑปํ กโรถา’’ติ ตงฺขณเญฺญว มณฺฑปํ การาเปสิฯ นิสีทิ สตฺถา สทฺธิํ ภิกฺขุสเงฺฆนฯ กสฺมา ปน สตฺถา ราชเคหํ น ปาวิสิ?</p>


<p>เอวํ กิรสฺส อโหสิ – ‘‘สจาหํ อโนฺต ปวิสิตฺวา นิสีเทยฺยํ, มหาชโน มํ ทฎฺฐุํ น ลเภยฺย, มาลาการสฺส คุโณ ปากโฎ น ภเวยฺย, ราชงฺคเณ ปน มํ นิสินฺนํ มหาชโน ทฎฺฐุํ ลภิสฺสติ, มาลาการสฺส คุโณ ปากโฎ ภวิสฺสตี’’ติฯ คุณวนฺตานญฺหิ คุณํ พุทฺธา เอว ปากฎํ กาตุํ สโกฺกนฺติ, อวเสสชโน คุณวนฺตานํ คุณํ กเถโนฺต มจฺฉรายติฯ จตฺตาโร ปุปฺผปฎา จตุทฺทิสํ อฎฺฐํสุฯ มหาชโน สตฺถารํ ปริวาเรสิฯ ราชา พุทฺธปฺปมุขํ ภิกฺขุสงฺฆํ ปณีเตนาหาเรน ปริวิสิฯ สตฺถา ภตฺตกิจฺจาวสาเน อนุโมทนํ กตฺวา ปุริมนเยเนว จตูหิ ปุปฺผปเฎหิ ปริกฺขิโตฺต สีหนาทํ นทโนฺต มหาชเนน ปริวุโต วิหารํ อคมาสิฯ ราชา สตฺถารํ อนุคนฺตฺวา นิวโตฺต มาลาการํ ปโกฺกสาเปตฺวา ‘‘มม อาหริตปุเปฺผหิ กินฺติ กตฺวา สตฺถารํ ปูเชสี’’ติ ปุจฺฉิฯ มาลากาโร ‘‘ราชา มํ ฆาเตตุ วา รฎฺฐโต วา ปพฺพาเชตูติ ชีวิตํ ปริจฺจชิตฺวา ปูเชสิํ เทวา’’ติ อาหฯ ราชา ‘‘ตฺวํ มหาปุริโส นามา’’ติ วตฺวา อฎฺฐ หตฺถี จ อเสฺส จ ทาเส จ ทาสิโย  จ มหาปสาธนานิ จ อฎฺฐ กหาปณสหสฺสานิ จ ราชกุลโต นีหริตฺวา สพฺพาลงฺการปฺปฎิมณฺฑิตา อฎฺฐ นาริโย จ อฎฺฐ คามวเร จาติ อิทํ สพฺพฎฺฐกํ นาม ทานํ อทาสิฯ</p>


<p>อานนฺทเตฺถโร จิเนฺตสิ – ‘‘อชฺช ปาโตว ปฎฺฐาย สีหนาทสหสฺสานิ เจว เจลุเกฺขปสหสฺสานิ จ ปวตฺตนฺติ, โก นุ โข มาลาการสฺส วิปาโก’’ติ? โส สตฺถารํ ปุจฺฉิฯ อถ นํ สตฺถา อาห – ‘‘อานนฺท, อิมินา มาลากาเรน อปฺปมตฺตกํ กมฺมํ กต’’นฺติ มา สลฺลเกฺขสิ, อยญฺหิ มยฺหํ ชีวิตํ ปริจฺจชิตฺวา ปูชํ อกาสิฯ โส เอวํ มยิ จิตฺตํ ปสาเทตฺวา –</p>


<p>
‘‘กปฺปานํ  
สตสหสฺสํ, ทุคฺคติํ น คมิสฺสติ;  
  
ฐตฺวา เทวมนุเสฺสสุ, ผลํ เอตสฺส กมฺมุโน;  
  
ปจฺฉา ปเจฺจกสมฺพุโทฺธ, สุมโน นาม ภวิสฺสตี’’ติฯ –  
</p>
  
<p>อาหฯ สตฺถุ ปน วิหารํ คนฺตฺวา คนฺธกุฎิปวิสนกาเล ตานิ ปุปฺผานิ ทฺวารโกฎฺฐเก ปติํสุฯ สายนฺหสมเย ภิกฺขู ธมฺมสภายํ กถํ สมุฎฺฐาเปสุํ  – ‘‘อโห อจฺฉริยํ มาลาการสฺส กมฺมํ, ธรมานกพุทฺธสฺส ชีวิตํ ปริจฺจชิตฺวา ปุปฺผปูชํ กตฺวา ตงฺขณเญฺญว สพฺพฎฺฐกํ นาม ลภตี’’ติฯ สตฺถา คนฺธกุฎิโต นิกฺขมิตฺวา ติณฺณํ คมนานํ อญฺญตเรน คมเนน ธมฺมสภํ  คนฺตฺวา พุทฺธาสเน นิสีทิตฺวา ‘‘กาย นุตฺถ, ภิกฺขเว, เอตรหิ กถาย สนฺนิสินฺนา’’ติ ปุจฺฉิตฺวา ‘‘อิมาย นามา’’ติ วุเตฺต, ‘‘อาม, ภิกฺขเว, ยสฺส กมฺมสฺส กตตฺตา ปจฺฉานุตปฺปํ น โหติ, อนุสฺสริตานุสฺสริตกฺขเณ โสมนสฺสเมว อุปฺปชฺชติ, เอวรูปํ กมฺมํ กตฺตพฺพเมวา’’ติ อนุสนฺธิํ ฆเฎตฺวา ธมฺมํ เทเสโนฺต อิมํ คาถมาห –</p>


<ol>
<li>
‘‘ตญฺจ กมฺมํ กตํ สาธุ, ยํ กตฺวา นานุตปฺปติ;  
  
ยสฺส ปตีโต สุมโน, วิปากํ ปฎิเสวตี’’ติฯ  
</li>
  
<p>ตตฺถ ติ ยํ เทวมนุสฺสสมฺปตฺตีนเญฺจว นิพฺพานสมฺปตฺติยา จ นิพฺพตฺตนสมตฺถํ สุขุทฺรยํ กมฺมํ กตฺวา นานุตปฺปติ, อถ โข ทิฎฺฐธเมฺมเยว อนุสฺสริตานุสฺสริตกฺขเณเยว ปีติเวเคน ปตีโต โสมนสฺสเวเคน จ สุมโน หุตฺวา อายติํ ปีติโสมนสฺสชาโต หุตฺวา วิปากํ ปฎิเสวติ,  ภทฺทกนฺติฯ
</ol></p>


<p>เทสนาวสาเน จตุราสีติยา ปาณสหสฺสานํ ธมฺมาภิสมโย อโหสีติฯ</p>

</p>


<h3>๑๐. อุปฺปลวณฺณเตฺถรีวตฺถุ</h3>
<p>  ติ อิมํ ธมฺมเทสนํ สตฺถา เชตวเน วิหรโนฺต อุปฺปลวณฺณเตฺถริํ อารพฺภ กเถสิฯ</p>


<p>สา  กิร ปทุมุตฺตรพุทฺธสฺส ปาทมูเล ปตฺถนํ ปฎฺฐเปตฺวา กปฺปสตสหสฺสํ ปุญฺญานิ กุรุมานา เทเวสุ จ มนุเสฺสสุ จ สํสรนฺตี อิมสฺมิํ พุทฺธุปฺปาเท เทวโลกโต จวิตฺวา สาวตฺถิยํ เสฎฺฐิกุเล ปฎิสนฺธิํ คณฺหิฯ นีลุปฺปลคพฺภสมานวณฺณตาย จสฺสา เตฺวว นามํ อกํสุฯ อถสฺสา วยปฺปตฺตกาเล สกลชมฺพุทีเป ราชาโน จ เสฎฺฐิโน จ เสฎฺฐิสฺส สนฺติกํ สาสนํ ปหิณิํสุ – ‘‘ธีตรํ อมฺหากํ เทตู’’ติ ฯ อปหิณโนฺต นาม นาโหสิฯ ตโต เสฎฺฐิ จิเนฺตสิ – ‘‘อหํ สเพฺพสํ มนํ คเหตุํ น สกฺขิสฺสามิ, อุปายํ ปเนกํ กริสฺสามี’’ติ ธีตรํ ปโกฺกสาเปตฺวา, ‘‘อมฺม, ปพฺพชิตุํ สกฺขิสฺสสี’’ติ อาหฯ ตสฺสา ปจฺฉิมภวิกตฺตา ตํ วจนํ สีเส อาสิตฺตํ สตปากเตลํ วิย อโหสิฯ ตสฺมา ปิตรํ ‘‘ปพฺพชิสฺสามิ, ตาตา’’ติ อาหฯ โส ตสฺสา มหนฺตํ สกฺการํ กตฺวา ภิกฺขุนีอุปสฺสยํ เนตฺวา ปพฺพาเชสิ ฯ ตสฺสา อจิรปพฺพชิตาย เอว อุโปสถาคาเร กาลวาโร ปาปุณิฯ สา ทีปํ ชาเลตฺวา อุโปสถาคารํ สมฺมชฺชิตฺวา ทีปสิขาย นิมิตฺตํ คณฺหิตฺวา ฐิตาว ปุนปฺปุนํ โอโลกยมานา เตโชกสิณารมฺมณํ ฌานํ นิพฺพเตฺตตฺวา ตเมว ปาทกํ กตฺวา อรหตฺตํ ปาปุณิ สทฺธิํ ปฎิสมฺภิทาหิ เจว อภิญฺญาหิ จฯ</p>


<p>สา อปเรน สมเยน ชนปทจาริกํ จริตฺวา ปจฺจาคนฺตฺวา อนฺธวนํ ปาวิสิฯ ตทา ภิกฺขุนีนํ อรญฺญวาโส อปฺปฎิกฺขิโตฺต โหติฯ อถสฺสา ตตฺถ กุฎิกํ กตฺวา มญฺจกํ ปญฺญาเปตฺวา สาณิยา ปริกฺขิปิํสุฯ สา สาวตฺถิยํ ปิณฺฑาย ปวิสิตฺวา นิกฺขมิฯ มาตุลปุโตฺต ปนสฺสา นนฺทมาณโว นาม คิหิกาลโต ปฎฺฐาย ปฎิพทฺธจิโตฺตฯ โส ตสฺสา อาคตภาวํ สุตฺวา เถริยา อาคมนโต ปุเรตรเมว อนฺธวนํ คนฺตฺวา ตํ กุฎิกํ ปวิสิตฺวา เหฎฺฐามญฺจเก นิลีโน เถริยา อาคนฺตฺวา กุฎิกํ ปวิสิตฺวา ทฺวารํ ปิธาย มญฺจเก นิสินฺนมตฺตาย พหิ อาตปโต อาคตตฺตา จกฺขุปเถ อนฺธกาเร อวิคเตเยว เหฎฺฐามญฺจกโต นิกฺขมิตฺวา มญฺจกํ อภิรุยฺห ‘‘มา นสฺสิ พาล, มา นสฺสิ พาลา’’ติ เถริยา วาริยมาโนเยว อภิภวิตฺวา อตฺตนา ปตฺถิตกมฺมํ กตฺวา ปายาสิฯ อถสฺส อคุณํ ธาเรตุํ อสโกฺกนฺตี  วิย มหาปถวี เทฺวธา ภิชฺชิฯ โส ปถวิํ ปวิโฎฺฐ คนฺตฺวา มหาอวีจิมฺหิ เอว นิพฺพตฺติฯ เถรีปิ ตมตฺถํ ภิกฺขุนีนํ อาโรเจสิฯ ภิกฺขุนิโย ภิกฺขูนํ เอตมตฺถํ อาโรเจสุํฯ ภิกฺขู ภควโต อาโรจยิํสุฯ ตํ สุตฺวา สตฺถา ภิกฺขู อามเนฺตตฺวา, ‘‘ภิกฺขเว, ภิกฺขุภิกฺขูนี อุปาสกอุปาสิกาสุ โย โกจิ พาโล ปาปกมฺมํ กโรโนฺต มธุสกฺขราทีสุ กิญฺจิ เทว มธุรรสํ ขาทมาโน ปุริโส วิย ตุฎฺฐหโฎฺฐ อุทคฺคุทโคฺค วิย กโรตี’’ติ อนุสนฺธิํ ฆเฎตฺวา ธมฺมํ เทเสโนฺต อิมํ คาถมาห –</p>


<ol>
<li>
‘‘มธุวา  
  
มญฺญติ พาโล, ยาว ปาปํ น ปจฺจติ;  
  
ยทา จ ปจฺจติ ปาปํ, พาโล ทุกฺขํ นิคจฺฉตี’’ติฯ  
</li>
  
<p>ตตฺถ ติ พาลสฺส หิ ปาปํ อกุสลกมฺมํ กโรนฺตสฺส ตํ กมฺมํ มธุ วิย มธุรรสํ วิย อิฎฺฐํ กนฺตํ มนาปํ วิย อุปฎฺฐาติฯ อิติ นํ โส มธุํว มญฺญติฯ ติ ยตฺตกํ กาลํฯ ติ ทิฎฺฐธเมฺม วา สมฺปราเย วา วิปากํ น เทติ, ตาว นํ เอวํ มญฺญติฯ ติ ยทา ปนสฺส ทิฎฺฐธเมฺม วา วิวิธา กมฺมการณา กยิรมานสฺส, สมฺปราเย วา นิรยาทีสุ มหาทุกฺขํ อนุภวนฺตสฺส ตํ ปาปํ ปจฺจติ, อถ โส พาโล ทุกฺขํ นิคจฺฉติ วินฺทติ ปฎิลภตีติฯ
</ol></p>


<p>เทสนาวสาเน พหู โสตาปตฺติผลาทีนิ ปาปุณิํสุฯ</p>


<p>อปเรน  ปน สมเยน ธมฺมสภายํ มหาชโน กถํ สมุฎฺฐาเปสิ ‘‘ขีณาสวาปิ มเญฺญ กามสุขํ สาทิยนฺติ, กามํ เสวนฺติ, กิํ น เสวิสฺสนฺติ, น หิ เอเต โกฬาปรุกฺขา, น จ วมฺมิกา อลฺลมํสสรีราว, ตสฺมา เอเตปิ กามสุขํ สาทิยนฺติ, กามํ เสวนฺตี’’ติฯ สตฺถา อาคนฺตฺวา ‘‘กาย นุตฺถ, ภิกฺขเว, เอตรหิ กถาย สนฺนิสินฺนา’’ติ ปุจฺฉิตฺวา ‘‘อิมาย นามา’’ติ วุเตฺต, ‘‘น, ภิกฺขเว, ขีณาสวา กามสุขํ สาทิยนฺติ, น กามํ เสวนฺติฯ ยถา หิ ปทุมปเตฺต ปติตํ อุทกพินฺทุ, น วิลิมฺปติ, น สณฺฐาติ, วินิวเตฺตตฺวา ปตเตว, ยถา จ อารเคฺค สาสโป น วิลิมฺปติ, น สณฺฐาติ, วินิวเตฺตตฺวา ปตเตว, เอวํ ขีณาสวสฺส จิเตฺต ทุวิโธปิ กาโม น วิลิมฺปติ, น สณฺฐาตี’’ติ อนุสนฺธิํ ฆเฎตฺวา ธมฺมํ เทเสโนฺต อิมํ พฺราหฺมณวเคฺค คาถมาห –</p>


<p>
‘‘วาริ โปกฺขรปเตฺตว, อารเคฺคริว สาสโป;  
  
โย น ลิมฺปติ กาเมสุ, ตมหํ พฺรูมิ พฺราหฺมณ’’นฺติฯ (ธ. ป. ๔๐๑);  
</p>
  
<p>อิมิสฺสา อโตฺถ พฺราหฺมณวเคฺคเยว อาวิ ภวิสฺสติฯ สตฺถา ปน ราชานํ ปเสนทิโกสลํ ปโกฺกสาเปตฺวา, ‘‘มหาราช, อิมสฺมิํ สาสเน ยเถว กุลปุตฺตา, เอวํ กุลธีตโรปิ มหนฺตํ ญาติคณญฺจ โภคกฺขนฺธญฺจ  ปหาย ปพฺพชิตฺวา อรเญฺญ วิหรนฺติฯ ตา เอวํ วิหรมานา ราครตฺตา ปาปปุคฺคลา โอมานาติมานวเสน วิเหเฐนฺติปิ, พฺรหฺมจริยนฺตรายมฺปิ ปาเปนฺติ, ตสฺมา ภิกฺขุนิสงฺฆสฺส อโนฺตนคเร วสนฎฺฐานํ กาตุํ  วฎฺฎตี’’ติฯ ราชา ‘‘สาธู’’ติ สมฺปฎิจฺฉิตฺวา นครสฺส  เอกปเสฺส ภิกฺขุนิสงฺฆสฺส วสนฎฺฐานํ การาเปสิฯ ตโต ปฎฺฐาย ภิกฺขุนิโย อโนฺตคาเมเยว วสนฺตีติฯ</p>

</p>


<h3>๑๑. ชมฺพุกเตฺถรวตฺถุ</h3>
<p>ติ อิมํ ธมฺมเทสนํ สตฺถา เวฬุวเน วิหรโนฺต ชมฺพุกํ อาชีวกํ อารพฺภ กเถสิฯ</p>


<p>อตีเต กิร กสฺสปสมฺมาสมฺพุทฺธกาเล คามวาสี เอโก กุฎุมฺพิโก เอกสฺส เถรสฺส วิหารํ กตฺวา ตํ ตตฺถ วิหรนฺตํ จตูหิ ปจฺจเยหิ อุปฎฺฐหิฯ เถโร ตสฺส เคเห นิพทฺธํ ภุญฺชติฯ อเถโก ขีณาสโว ภิกฺขุ ทิวา ปิณฺฑาย จรโนฺต ตสฺส เคหทฺวารํ ปาปุณิฯ กุฎุมฺพิโก ตํ ทิสฺวา ตสฺส อิริยาปเถ ปสโนฺน เคหํ ปเวเสตฺวา สกฺกจฺจํ ปณีเตน โภชเนน ปริวิสิตฺวา, ‘‘ภเนฺต, อิมํ สาฎกํ รชิตฺวา นิวาเสยฺยาถา’’ติ มหนฺตํ สาฎกํ ทตฺวา, ‘‘ภเนฺต, เกสา  โว ทีฆา, ตุมฺหากํ เกโสโรปนตฺถาย นฺหาปิตํ อาเนสฺสามิ, สยนตฺถาย จ โว มญฺจกํ คาหาเปตฺวา อาคมิสฺสามี’’ติ อาหฯ นิพทฺธํ เคเห ภุญฺชโนฺต กุลูปโก ภิกฺขุ ตํ ตสฺส สกฺการํ ทิสฺวา จิตฺตํ ปสาเทตุํ นาสกฺขิ, ‘‘อยํ ตํ มุหุตฺตํ ทิฎฺฐกสฺส เอวรูปํ สกฺการํ กโรติ, นิพทฺธํ เคเห ภุญฺชนฺตสฺส ปน มยฺหํ น กโรตี’’ติ จิเนฺตตฺวา วิหารํ อคมาสิฯ อิตโรปิ เตเนว สทฺธิํ คนฺตฺวา กุฎุมฺพิเกน ทินฺนสาฎกํ รชิตฺวา นิวาเสสิฯ กุฎมฺพิโกปิ นฺหาปิตํ อาทาย คนฺตฺวา เถรสฺส เกเส โอหาราเปตฺวา มญฺจกํ อตฺถราเปตฺวา, ‘‘ภเนฺต, อิมสฺมิํเยว มญฺจเก สยถา’’ติ วตฺวา เทฺวปิ เถเร สฺวาตนาย นิมเนฺตตฺวา ปกฺกามิฯ</p>


<p>เนวาสิโก ตสฺส ตํ สกฺการํ กยิรมานํ อธิวาเสตุํ นาสกฺขิฯ อถสฺส โส สายํ เถรสฺส นิปนฺนฎฺฐานํ คนฺตฺวา จตูหากาเรหิ เถรํ อโกฺกสิ, ‘‘อาวุโส, อาคนฺตุก กุฎุมฺพิกสฺส เต เคเห ภตฺตํ ภุญฺชนโต วรตรํ มีฬฺหํ ขาทิตุํ, กุฎุมฺพิเกน อานีตนฺหาปิเตน เกโสหาราปนโต วรตรํ ตาลฎฺฐิเกน เกเส ลุญฺจาเปตุํฯ กุฎุมฺพิเกน ทินฺนสาฎกนิวาสนโต วรตรํ นเคฺคน วิจริตุํ, กุฎุมฺพิเกน อาภตมญฺจเก นิปชฺชนโต วรตรํ  ภูมิยํ นิปชฺชิตุ’’นฺติฯ เถโรปิ ‘‘มา เอส พาโล มํ นิสฺสาย นสฺสี’’ติ นิมนฺตนํ อนาทิยิตฺวา ปาโตว อุฎฺฐาย ยถาสุขํ อคมาสิ ฯ เนวาสิโกปิ ปาโตว วิหาเร กตฺตพฺพวตฺตํ กตฺวา ภิกฺขาจารเวลาย  ‘‘อิทานิปิ อาคนฺตุโก นิทฺทายติ, ฆณฺฑิกสเทฺทน ปพุเชฺฌยฺยา’’ติ สญฺญาย นขปิเฎฺฐเนว ฆณฺฑิํ ปหริตฺวา คามํ ปิณฺฑาย ปาวิสิฯ กุฎุมฺพิโกปิ สกฺการํ กตฺวา เถรานํ อาคมนมคฺคํ โอโลเกโนฺต เนวาสิกํ ทิสฺวา, ‘‘ภเนฺต, เถโร กุหิ’’นฺติ ปุจฺฉิฯ อถ นํ เนวาสิโก ‘‘มา, อาวุโส, กิญฺจิ อวจ, ตุยฺหํ กุลูปโก หิโยฺย, ตว นิกฺขนฺตเวลาย โอวรกํ ปวิสิตฺวา นิทฺทํ โอกฺกโนฺต ปาโตว อุฎฺฐาย มม วิหารสมฺมชฺชนสทฺทมฺปิ ปานียฆฎปริโภชนียฆเฎสุ อุทกสิญฺจนสทฺทมฺปิ ฆณฺฑิกสทฺทมฺปิ กโรนฺตสฺส น ชานาตี’’ติ อาหฯ กุฎุมฺพิโก จิเนฺตสิ – ‘‘ตาทิสาย อิริยาปถสมฺปตฺติยา สมนฺนาคตสฺส เม อยฺยสฺส ยาว อิมมฺหา กาลา นิทฺทายนํ นาม นตฺถิ, มํ ปน ตสฺส สกฺการํ กโรนฺตํ ทิสฺวา อทฺธา อิมินา ภทเนฺตน กิญฺจิ วุตฺตํ ภวิสฺสตี’’ติฯ โส อตฺตโน ปณฺฑิตภาเวน ตํ สกฺกจฺจํ โภเชตฺวา ตสฺส ปตฺตํ สาธุกํ โธวิตฺวา นานคฺครสโภชนสฺส ปูเรตฺวา, ‘‘ภเนฺต, สเจ เม อยฺยํ ปเสฺสยฺยาถ, อิมมสฺส ปิณฺฑปาตํ ทเทยฺยาถา’’ติ อาหฯ</p>


<p>อิตโร ตํ คเหตฺวาว จิเนฺตสิ – ‘‘สเจ โส เอวรูปํ ปิณฺฑปาตํ ภุญฺชิสฺสติ, อิมสฺมิํเยว ฐาเน ปลุโทฺธ ภวิสฺสตี’’ติ อนฺตรามเคฺค ตํ ปิณฺฑปาตํ ฉเฑฺฑตฺวา เถรสฺส วสนฎฺฐานํ คนฺตฺวา ตํ ตตฺถ โอโลเกโนฺต น อทฺทสฯ อถ นํ เอตฺตกสฺส กมฺมสฺส กตตฺตา วีสติวสฺสสหสฺสานิ  กโตปิ สมณธโมฺม รกฺขิตุํ นาสกฺขิฯ อายุปริโยสาเน ปน กาลํ กตฺวา อวีจิมฺหิ นิพฺพตฺติตฺวา เอกํ พุทฺธนฺตรํ มหาทุกฺขํ อนุภวิตฺวา อิมสฺมิํ พุทฺธุปฺปาเท ราชคหนคเร เอกสฺมิํ พหฺวนฺนปาเน กุลฆเร นิพฺพตฺติฯ โส ปทสา คมนกาลโต ปฎฺฐาย เนว สยเน สยิตุํ, น ภตฺตํ ภุญฺชิตุํ อิจฺฉติ, อตฺตโน สรีรวลญฺชเมว ขาทติฯ ‘‘พาลตาย อชานโนฺต กโรตี’’ติ ตํ โปสยิํสุฯ มหลฺลกกาเลปิ วตฺถํ นิวาเสตุํ น อิจฺฉติ, นโคฺคว วิจรติ, ภูมิยํ สยติ, อตฺตโน สรีรวลญฺชเมว ขาทติฯ อถสฺส มาตาปิตโร ‘‘นายํ กุลฆรสฺส อนุจฺฉวิโก, เกวลํ อลชฺชนโก อาชีวกานํ เอส อนุจฺฉวิโก’’ติ เตสํ สนฺติกํ เนตฺวา ‘‘อิมํ ทารกํ ปพฺพาเชถา’’ติ อทํสุฯ อถ นํ เต ปพฺพาเชสุํฯ ปพฺพาเชนฺตา จ  ปน คลปฺปมาเณ อาวาเฎ ฐเปตฺวา ทฺวินฺนํ อํสกูฎานํ อุปริํ ปทรานิ ทตฺวา เตสํ อุปริ นิสีทิตฺวา ตาลฎฺฐิขเณฺฑน เกเส ลุญฺจิํสุฯ อถ เน ตสฺส มาตาปิตโร สฺวาตนาย นิมเนฺตตฺวา ปกฺกมิํสุฯ</p>


<p>ปุนทิวเส อาชีวกา ‘‘เอหิ, คามํ ปวิสิสฺสามา’’ติ ตํ วทิํสุฯ โส ‘‘คจฺฉถ ตุเมฺห, อหํ อิเธว ภวิสฺสามี’’ติ น อิจฺฉิฯ อถ นํ ปุนปฺปุนํ วตฺวา อนิจฺฉมานํ โอหาย อคมํสุฯ โสปิ เตสํ คตภาวํ ญตฺวา วจฺจกุฎิยา ปทรํ วิวริตฺวา โอรุยฺห อุโภหิ หเตฺถหิ อาโลปํ  อาโลปํ กตฺวา คูถํ ขาทิ ฯ อาชีวกา ตสฺส อโนฺตคามโต อาหารํ ปหิณิํสุฯ ตมฺปิ น อิจฺฉิฯ ปุนปฺปุนํ วุจฺจมาโนปิ ‘‘น เม อิมินา อโตฺถฯ ลโทฺธ เม อาหาโร’’ติ อาหฯ ‘‘กหํ ลโทฺธ’’ติ? ‘‘อิเธว ลโทฺธ’’ติฯ เอวํ ทุติเย ตติเย จตุเตฺถปิ ทิวเส เตหิ พหุมฺปิ วุจฺจมาโน ‘‘อหํ อิเธว ภวิสฺสามี’’ติ คามํ คนฺตุํ น อิจฺฉิฯ อาชีวกา ‘‘อยํ ทิวเส ทิวเส เนว คามํ ปวิสิตุํ อิจฺฉติ, น อเมฺหหิ ปหิตาหารํ อาหริตุํ อิจฺฉติ, ‘อิเธว เม ลโทฺธ’ติ วทติ, กิํ นุ โข กโรติ, ปริคฺคณฺหิสฺสาม น’’นฺติ คามํ ปวิสนฺตา เอกํ เทฺว ชเน ตสฺส ปริคฺคณฺหนตฺถํ โอหาย คมิํสุฯ เต ปจฺฉโต คจฺฉนฺตา วิย หุตฺวา นิลียิํสุฯ โสปิ เตสํ คตภาวํ ญตฺวา ปุริมนเยเนว วจฺจกุฎิํ โอรุยฺห คูถํ ขาทิฯ</p>


<p>อิตเร ตสฺส กิริยํ ทิสฺวา อาชีวกานํ อาโรจยิํสุฯ ตํ สุตฺวา อาชีวกา ‘‘อโห ภาริยํ กมฺมํ, สเจ สมณสฺส โคตมสฺส สาวกา ชาเนยฺยุํ, ‘อาชีวกา คูถํ ขาทมานา วิจรนฺตี’ติ อมฺหากํ อกิตฺติํ ปกาเสยฺยุํ, นายํ อมฺหากํ อนุจฺฉวิโก’’ติ ตํ อตฺตโน สนฺติกา นีหริํสุฯ โส เตหิ นีหริโต มหาชนสฺส อุจฺจารกรณฎฺฐาเน ปตฺถริโต เอโก ปิฎฺฐิปาสาโณ อตฺถิฯ ตสฺมิํ มหนฺตํ โสณฺฑิ, ปิฎฺฐิปาสาณํ นิสฺสาย มหาชนสฺส อุจฺจารกรณฎฺฐานํฯ โส ตตฺถ คนฺตฺวา รตฺติํ คูถํ ขาทิตฺวา มหาชนสฺส สรีรวลญฺชนตฺถาย อาคมนกาเล เอเกน หเตฺถน ปาสาณสฺส เอกํ อนฺตํ โอลุพฺภ  เอกํ ปาทํ อุกฺขิปิตฺวา ชณฺณุเก ฐเปตฺวา อุทฺธํวาตาภิมุโข มุขํ วิวริตฺวา ติฎฺฐติฯ มหาชโน ตํ ทิสฺวา อุปสงฺกมิตฺวา วนฺทิตฺวา, ‘‘ภเนฺต, กสฺมา อโยฺย มุขํ วิวริตฺวา ฐิโต’’ติ ปุจฺฉติฯ ‘‘อหํ วาตภโกฺข, อโญฺญ เม อาหาโร นตฺถี’’ติฯ อถ ‘‘กสฺมา เอกํ ปาทํ ชณฺณุเก กตฺวา ฐิโตสิ, ภเนฺต’’ติ? ‘‘อหํ อุคฺคตโป  โฆรตโป, มยา ทฺวีหิ ปาเทหิ อกฺกนฺตา ปถวี กมฺปติ, ตสฺมา เอกํ ปาทํ อุกฺขิปิตฺวา ชณฺณุเก ฐเปตฺวา ฐิโตมฺหิฯ อหญฺหิ รตฺตินฺทิวํ ฐิตโกว วีตินาเมมิ, น นิสีทามิ, น นิปชฺชามี’’ติฯ มนุสฺสา นาม เยภุเยฺยน วจนมตฺตเมว สทฺทหนฺติ, ตสฺมา ‘‘อโห อจฺฉริยํ, เอวรูปาปิ นาม ตปสฺสิโน โหนฺติ, น โน เอวรูปา ทิฎฺฐปุพฺพา’’ติ เยภุเยฺยน องฺคมคธวาสิโน สงฺขุภิตฺวา อุปสงฺกมิตฺวา มาเส มาเส มหนฺตํ สกฺการํ อภิหรนฺติฯ โส ‘‘อหํ วาตเมว ภกฺขามิ, น อญฺญํ อาหารํฯ อญฺญญฺหิ เม ขาทนฺตสฺส ตโป นสฺสตี’’ติ เตหิ อภิหฎํ น กิญฺจิ อิจฺฉติฯ มนุสฺสา ‘‘มา โน, ภเนฺต, นาเสถ, ตุมฺหาทิเสน โฆรตเปน ปริโภเค กเต อมฺหากํ ทีฆรตฺตํ หิตาย สุขาย สํวตฺตตี’’ติ ปุนปฺปุนํ ยาจนฺติฯ ตสฺส อโญฺญ อาหาโร น รุจฺจติฯ มหาชนสฺส ปน ยาจนาย ปีฬิโต เตหิ อาภตานิ สปฺปิผาณิตาทีนิ กุสเคฺคน ชิวฺหเคฺค ฐเปตฺวา ‘‘คจฺฉถ, อลํ  โว เอตฺตกํ หิตาย สุขาย จา’’ติ อุโยฺยเชสิฯ เอวํ โส ปญฺจปญฺญาส วสฺสานิ นโคฺค คูถํ ขาทโนฺต เกเส ลุญฺจโนฺต ภูมิยํ สยมาโน วีตินาเมสิฯ</p>


<p>พุทฺธานมฺปิ  โข ปจฺจูสกาเล โลกโวโลกนํ อวิชหิตเมว โหติฯ ตสฺมา เอกทิวสํ ภควโต ปจฺจูสสมเย โลกํ โวโลเกนฺตสฺส อยํ ชมฺพุกาชีวโก ญาณชาลสฺส อโนฺต ปญฺญายิฯ สตฺถา ‘‘กิํ นุ โข ภวิสฺสตี’’ติ อาวเชฺชตฺวา ตสฺส สห ปฎิสมฺภิทาหิ อรหตฺตสฺสูปนิสฺสยํ ทิสฺวา ‘‘อหํ เอตํ อาทิํ กตฺวา เอกํ คาถํ ภาสิสฺสามิ, คาถาวสาเน จตุราสีติยา ปาณสหสฺสานํ ธมฺมาภิสมโย ภวิสฺสติฯ อิมํ กุลปุตฺตํ นิสฺสาย มหาชโน โสตฺถิภาวํ ปาปุณิสฺสตี’’ติ ญตฺวา ปุนทิวเส ราชคเห ปิณฺฑาย จริตฺวา ปิณฺฑปาตปฎิกฺกโนฺต อานนฺทเตฺถรํ อามเนฺตสิ – ‘‘อานนฺท, ชมฺพุกาชีวกสฺส สนฺติกํ คมิสฺสามี’’ติฯ ‘‘ภเนฺต, กิํ ตุเมฺหเยว คมิสฺสถา’’ติ? ‘‘อาม, อหเมวา’’ติ เอวํ วตฺวา สตฺถา วฑฺฒมานกจฺฉายาย ตสฺส สนฺติกํ ปายาสิฯ</p>


<p>เทวตา จินฺตยิํสุ – ‘‘สตฺถา สายํ ชมฺพุกาชีวกสฺส สนฺติกํ คจฺฉติ, โส จ เชคุเจฺฉ อุจฺจารปสฺสาวทนฺตกฎฺฐกิลิเฎฺฐ ปิฎฺฐิปาสาเณ วสติ, เทวํ วสฺสาเปตุํ วฎฺฎตี’’ติ อตฺตโน อานุภาเวน ตํ มุหุตฺตํเยว เทวํ วสฺสาเปสุํฯ ปิฎฺฐิปาสาโณ สุจิ นิมฺมโล อโหสิฯ อถสฺส อุปริ  ปญฺจวณฺณํ ปุปฺผวสฺสํ วสฺสาเปสุํฯ สตฺถา สายํ ชมฺพุกาชีวกสฺส สนฺติกํ คนฺตฺวา ‘‘ชมฺพุกา’’ติ สทฺทมกาสิฯ ชมฺพุโก ‘‘โก นุ โข เอส, ทุชฺชโน มํ ชมฺพุกวาเทน วทตี’’ติ จิเนฺตตฺวา ‘‘โก เอโส’’ติ อาหฯ ‘‘อหํ สมโณ’’ติฯ ‘‘กิํ มหาสมณา’’ติ? ‘‘อชฺช เม เอกรตฺติํ อิธ วสนฎฺฐานํ เทหี’’ติฯ ‘‘นตฺถิ, มหาสมณ, อิมสฺมิํ ฐาเน วสนฎฺฐาน’’นฺติ ฯ ‘‘ชมฺพุก, มา เอวํ กริ, เอกรตฺติํ เม วสนฎฺฐานํ เทหิ, ปพฺพชิตา นาม ปพฺพชิตํ ปเตฺถนฺติ, มนุสฺสา มนุสฺสํ, ปสโว ปสว’’นฺติฯ ‘‘กิํ ปน ตฺวํ ปพฺพชิโต’’ติ? ‘‘อาม, ปพฺพชิโตมฺหี’’ติฯ ‘‘สเจ ตฺวํ ปพฺพชิโต, กหํ เต ลาพุกํ, กหํ ธูมกฎจฺฉุโก, กหํ ยญฺญสุตฺตก’’นฺติ? ‘‘‘อเตฺถตํ มยฺหํ, วิสุํ วิสุํ ปน คเหตฺวา วิจรณํ ทุกฺข’นฺติ อพฺภนฺตเรเนว คเหตฺวา จรามี’’ติฯ โส ‘‘จริสฺสสิ ตฺวํ เอตํ อคฺคณฺหิตฺวา’’ติ กุชฺฌิฯ อถ นํ สตฺถา อาห – ‘‘โหตุ, ชมฺพุก, มา กุชฺฌ, วสนฎฺฐานํ เม อาจิกฺขา’’ติฯ ‘‘นตฺถิ, มหาสมณ, เอตฺถ วสนฎฺฐาน’’นฺติฯ</p>


<p>สตฺถา ตสฺส วสนฎฺฐานโต อวิทูเร เอกํ ปพฺภารํ อตฺถิ, ตํ นิทฺทิสโนฺต ‘‘เอตสฺมิํ ปพฺภาเร โก วสตี’’ติ อาหฯ ‘‘นตฺถิ โกจิ, มหาสมณา’’ติฯ ‘‘เตน หิ เอตํ มยฺหํ เทหี’’ติ ฯ ‘‘ตฺวเญฺญว ชาน, มหาสมณา’’ติฯ สตฺถา ปพฺภาเร นิสีทนํ ปญฺญาเปตฺวา นิสีทิฯ ปฐมยาเม จตฺตาโร มหาราชาโน จตุทฺทิสํ เอโกภาสํ กโรนฺตา สตฺถุ อุปฎฺฐานํ อาคมิํสุฯ ชมฺพุโก โอภาสํ ทิสฺวา ‘‘โก โอภาโส นาเมโส’’ติ จิเนฺตสิฯ มชฺฌิมยาเม สโกฺก เทวราชา อาคมิฯ ชมฺพุโก ตมฺปิ ทิสฺวา ‘‘โก นาเมโส’’ติ จิเนฺตสิฯ ปจฺฉิมยาเม เอกาย องฺคุลิยา เอกํ, ทฺวีหิ เทฺว, ทสหิ ทส จกฺกวาฬานิ โอภาเสตุํ สมโตฺถ มหาพฺรหฺมา สกลํ อรญฺญํ เอโกภาสํ กโรโนฺต อาคมิฯ ชมฺพุโก ตมฺปิ  ทิสฺวา ‘‘โก นุ โข เอโส’’ติ จิเนฺตตฺวา ปาโตว สตฺถุ สนฺติกํ คนฺตฺวา ปฎิสนฺถารํ กตฺวา เอกมนฺตํ ฐิโต สตฺถารํ ปุจฺฉิ – ‘‘มหาสมณ, ตุมฺหากํ สนฺติกํ จตโสฺส ทิสา โอภาเสโนฺต เก อาคตา’’ติ? ‘‘จตฺตาโร มหาราชาโน’’ติฯ ‘‘กิํ การณา’’ติ? ‘‘มํ อุปฎฺฐาตุ’’นฺติฯ ‘‘กิํ ปน ตฺวํ จตูหิ มหาราเชหิ อุตฺตริตโร’’ติ? ‘‘อาม, ชมฺพุก, มหาราชูนมฺปิ อติราชา’’ติฯ ‘‘มชฺฌิมยาเม ปน โก อาคโต’’ติ? ‘‘สโกฺก เทวราชา, ชมฺพุกา’’ติ ฯ ‘‘กิํ การณา’’ติ? ‘‘มํ อุปฎฺฐาตุเมวา’’ติฯ ‘‘กิํ ปน ตฺวํ สกฺกเทวราชโตปิ อุตฺตริตโร’’ติ? ‘‘อาม, ชมฺพุก, สกฺกโตปิ อุตฺตริตโรมฺหิ, เอโส ปน มยฺหํ คิลานุปฎฺฐาโก กปฺปิยการกสามเณรสทิโส’’ติฯ ‘‘ปจฺฉิมยาเม สกลํ อรญฺญํ โอภาเสตฺวา โก อาคโต’’ติ? ‘‘ยํ โลเก พฺราหฺมณาทโย ขิปิตฺวา ปกฺขลิตฺวา ‘นโม มหาพฺรหฺมุโน’ติ วทนฺติ, โส เอว มหาพฺรหฺมา’’ติฯ ‘‘กิํ ปน ตฺวํ มหาพฺรหฺมโตปิ อุตฺตริตโร’’ติ? ‘‘อาม, ชมฺพุก, อหญฺหิ พฺรหฺมุนาปิ อติพฺรหฺมา’’ติฯ ‘‘อจฺฉริโยสิ ตฺวํ, มหาสมณ, มยฺหํ ปน ปญฺจ ปญฺญาส วสฺสานิ อิธ วสนฺตสฺส เอเตสุ เอโกปิ มํ อุปฎฺฐาตุํ นาคตปุโพฺพฯ อหญฺหิ เอตฺตกํ อทฺธานํ วาตภโกฺข หุตฺวา ฐิตโกว วีตินาเมสิํ, น ตาว เต มยฺหํ อุปฎฺฐานํ อาคตปุพฺพา’’ติฯ</p>


<p>อถ นํ สตฺถา อาห – ชมฺพุก, ตฺวํ โลกสฺมิํ อนฺธพาลํ มหาชนํ วญฺจยมาโน มมฺปิ วเญฺจตุกาโม ชาโต, นนุ ตฺวํ ปญฺจปญฺญาส วสฺสานิ คูถเมว ขาทิ, ภูมิยํเยว นิปชฺชิ, นโคฺค หุตฺวา วิจริ, ตาลฎฺฐิขเณฺฑน เกเส ลุญฺจิฯ อถ  จ ปน โลกํ วเญฺจโนฺต ‘‘อหํ วาตภโกฺข, เอกปาเทน ติฎฺฐามิ, น นิสีทามิ, น นิปชฺชามี’’ติ วเทสิ, ‘‘มมมฺปิ วเญฺจตุกาโมสิ ปุเพฺพปิ ตฺวํ ปาปิกํ ลามิกํ ทิฎฺฐิํ นิสฺสาย เอตฺตกํ กาลํ คูถภโกฺข ภูมิสโย นโคฺค วิจรโนฺต ตาลฎฺฐิขเณฺฑน เกสลุญฺจนํ ปโตฺต, อิทานิปิ ปาปิกํ ลามิกํ ทิฎฺฐิเมว คณฺหาสี’’ติฯ ‘‘กิํ ปน มยา กตํ, มหาสมณา’’ติ? อถสฺส สตฺถา ปุเพฺพ กตกมฺมํ อาจิกฺขิฯ ตสฺส สตฺถริ กเถเนฺตเยว สํเวโค อุปฺปชฺชิ, หิโรตฺตปฺปํ อุปฎฺฐิตํ, โส อุกฺกุฎิโก นิสีทิฯ อถสฺส สตฺถา อุทกสาฎิกํ ขิปิตฺวา อทาสิฯ โส ตํ นิวาเสตฺวา สตฺถารํ วนฺทิตฺวา เอกมนฺตํ นิสีทิฯ สตฺถาปิสฺส อนุปุพฺพิํ กถํ กเถตฺวา ธมฺมํ เทเสสิฯ โส เทสนาวสาเน  สห ปฎิสมฺภิทาหิ อรหตฺตํ ปตฺวา สตฺถารํ วนฺทิตฺวา อุฎฺฐายาสนา ปพฺพชฺชญฺจ อุปสมฺปทญฺจ ยาจิฯ เอตฺตาวตา ตสฺส ปุริมกมฺมํ ปริกฺขีณํฯ อยญฺหิ ขีณาสวมหาเถรํ จตูหิ อโกฺกเสหิ อโกฺกสิตฺวา ยาวายํ มหาปถวี ติคาวุตาธิกํ โยชนํ อุสฺสนฺนา, ตาว อวีจิมฺหิ ปจฺจิตฺวา ตตฺถ ปกฺกาวเสเสน ปญฺจปญฺญาส วสฺสานิ อิมํ วิปฺปการํ ปโตฺตฯ เตนสฺส ตํ กมฺมํ ขีณํฯ วีสติ ปน วสฺสสหสฺสานิ อิมินา กตสฺส สมณธมฺมสฺส ผลํ นาเสตุํ น สกฺกาฯ ตสฺมา สตฺถา ทกฺขิณหตฺถํ ปสาเรตฺวา ‘‘เอหิ, ภิกฺขุ, จร พฺรหฺมจริยํ สมฺมา ทุกฺขสฺส  อนฺตกิริยายา’’ติ อาหฯ ตาวเทวสฺส คิหิลิงฺคํ อนฺตรธายิ อฎฺฐปริกฺขารธโร สฎฺฐิวสฺสิกมหาเถโร  วิย อโหสิฯ</p>


<p>องฺคมคธวาสีนํ ตสฺส สกฺการํ คเหตฺวา อาคตทิวโส กิเรส, ตสฺมา อุภยรฎฺฐวาสิโน สกฺการํ คเหตฺวา อาคตา ตถาคตํ ทิสฺวา ‘‘กิํ นุ โข อมฺหากํ อโยฺย ชมฺพุโก มหา, อุทาหุ สมโณ โคตโม’’ติ จิเนฺตตฺวา ‘‘สเจ สมโณ โคตโม มหา ภเวยฺย, อยํ สมณสฺส โคตมสฺส สนฺติกํ คเจฺฉยฺย, ชมฺพุกาชีวกสฺส ปน มหนฺตตาย สมโณ โคตโม อิมสฺส สนฺติกํ อาคโต’’ติ จินฺตยิํสุฯ สตฺถา มหาชนสฺส ปริวิตกฺกํ ญตฺวา, ‘‘ชมฺพุก, ตว อุปฎฺฐากานํ กงฺขํ ฉินฺทาหี’’ติ อาห, โส ‘‘อหมฺปิ, ภเนฺต, เอตฺตกเมว ปจฺจาสีสามี’’ติ วตฺวา จตุตฺถชฺฌานํ สมาปชฺชิตฺวา อุฎฺฐาย ตาลปฺปมาณํ เวหาสํ อพฺภุคฺคนฺตฺวา ‘‘สตฺถา เม, ภเนฺต ภควา, สาวโกหมสฺมี’’ติ วตฺวา โอรุยฺห วนฺทิตฺวา ปุน ทฺวิตาลมตฺตํ ติตาลมตฺตนฺติ เอวํ สตฺตตาลมตฺตํ เวหาสํ อพฺภุคฺคนฺตฺวา โอรุยฺห อตฺตโน สาวกภาวํ ชานาเปสิฯ ตํ ทิสฺวา มหาชโน ‘‘อโห พุทฺธา นาม อจฺฉริยา อโนปมคุณา’’ติ จิเนฺตสิฯ สตฺถา มหาชเนน สทฺธิํ กเถโนฺต เอวมาห – ‘‘อยํ เอตฺตกํ กาลํ ตุเมฺหหิ อาภตํ สกฺการํ กุสเคฺคน ชิวฺหเคฺค ฐเปตฺวา ‘ตปจรณํ ปูเรมี’ติ อิธ นิวุโฎฺฐ, สเจปิ อิมินา อุปาเยน วสฺสสตํ ตปจรณํ ปูเรยฺย, ยา จสฺส อิทานิ กาลํ วา ภตฺตํ วา กุกฺกุจฺจายิตฺวา อภุญฺชนฺตสฺส ภตฺตเจฺฉทนกุสลเจตนา, ตสฺสา ตํ ตปจรณํ โสฬสิํ กลมฺปิ น อคฺฆตี’’ติ อนุสนฺธิํ ฆเฎตฺวา ธมฺมํ เทเสโนฺต อิมํ คาถมาห –</p>


<ol>
<li>
‘‘มาเส มาเส กุสเคฺคน, พาโล ภุเญฺชยฺย โภชนํ;  
  
น โส สงฺขาตธมฺมานํ, กลํ อคฺฆติ โสฬสิ’’นฺติฯ  
</li>
  
<p>ตสฺสโตฺถ  – สเจ  อปริญฺญาตธโมฺม สีลาทิคุณา ปริพาหิโร ติตฺถายตเน ปพฺพชิโต ‘‘ตปจรณํ ปูเรสฺสามี’’ติ มาเส มาเส ปเตฺต กุสเคฺคน โภชนํ ภุญฺชโนฺต วสฺสสตํ ภุเญฺชยฺย  โภชนํฯ นฺติ สงฺขาตธมฺมา วุจฺจนฺติ ญาตธมฺมา ตุลิตธมฺมาฯ เตสุ เหฎฺฐิมโกฎิยา โสตาปโนฺน สงฺขาตธโมฺม, อุปริมโกฎิยา ขีณาสโวฯ อิเมสํ สงฺขาตธมฺมานํ โส พาโล กลํ น  อคฺฆติ โสฬสินฺติ ปุคฺคลาธิฎฺฐานา เทสนาฯ อยํ ปเนตฺถ อโตฺถ – ยา จสฺส ตถา ตปจรณํ ปูเรนฺตสฺส วสฺสสตํ เจตนา ยา จ สงฺขาตธมฺมานํ กาลํ วา ภตฺตํ วา กุกฺกุจฺจายิตฺวา อภุญฺชนฺตานํ เอกา ภตฺตเจฺฉทนกุสลเจตนา, ตสฺสา เจตนาย สา ตาว ทีฆรตฺตํ ปวตฺตเจตนา โสฬสิํ กลํ น อคฺฆติฯ อิทํ วุตฺตํ โหติ – ยํ ตสฺสา สงฺขาตธมฺมานํ เจตนาย ผลํ, ตํ โสฬส โกฎฺฐาเส กตฺวา ตโต เอเกกํ ปุน โสฬส โสฬส โกฎฺฐาเส กตฺวา ตโต เอกสฺส โกฎฺฐาสสฺส ยํ ผลํ, ตเทว ตสฺส พาลสฺส ตปจรณโต มหปฺผลตรนฺติฯ
</ol></p>


<p>เทสนาวสาเน จตุราสีติยา ปาณสหสฺสานํ ธมฺมาภิสมโย อโหสีติฯ</p>

</p>


<h3>๑๒. อหิเปตวตฺถุ</h3>
<p>นฺติ อิมํ ธมฺมเทสนํ สตฺถา เวฬุวเน วิหรโนฺต อญฺญตรํ อหิเปตํ อารพฺภ กเถสิฯ</p>


<p>เอกสฺมิญฺหิ  ทิวเส ชฎิลสหสฺสสฺส อพฺภนฺตโร อายสฺมา ลกฺขณเตฺถโร จ มหาโมคฺคลฺลานเตฺถโร จ ‘‘ราชคเห ปิณฺฑาย จริสฺสามา’’ติ คิชฺฌกูฎโต โอตรนฺติฯ เตสุ อายสฺมา มหาโมคฺคลฺลานเตฺถโร เอกํ อหิเปตํ ทิสฺวา สิตํ ปาตฺวากาสิฯ อถ นํ ลกฺขณเตฺถโร ‘‘กสฺมา, อาวุโส, สิตํ ปาตุกโรสี’’ติ สิตการณํ ปุจฺฉิฯ ‘‘อกาโล, อาวุโส ลกฺขณ, อิมสฺส ปญฺหสฺส, ภควโต สนฺติเก มํ ปุเจฺฉยฺยาสี’’ติ เถโร อาหฯ เตสุ ราชคเห ปิณฺฑาย จริตฺวา ภควโต สนฺติกํ คนฺตฺวา นิสิเนฺนสุ ลกฺขณเตฺถโร ปุจฺฉิ, ‘‘อาวุโส, โมคฺคลฺลานํ ตฺวํ คิชฺฌกูฎา โอตรโนฺต สิตํ ปาตุกริตฺวา มยา สิตการณํ ปุโฎฺฐ ‘ภควโต สนฺติเก มํ ปุเจฺฉยฺยาสี’ติ อวจ, กเถหิ อิทานิ ตํ การณ’’นฺติฯ เถโร อาห – ‘‘อหํ, อาวุโส, เอกํ เปตํ ทิสฺวา สิตํ ปาตฺวากาสิํฯ ตสฺส เอวรูโป อตฺตภาโว – มนุสฺสสีสํ วิย อสฺส สีสํ, อหิสฺส วิย  เสโส อตฺตภาโว, อหิเปโต นาเมส ปมาณโต ปญฺจวีสติโยชนิโก, ตสฺส สีสโต อุฎฺฐิตา อคฺคิชาลา ยาว นงฺคุฎฺฐา คจฺฉนฺติ, นงฺคุฎฺฐโต อุฎฺฐิตา อคฺคิชาลา ยาว สีสา, มเชฺฌสีสโต อุฎฺฐิตา เทฺว ปสฺสานิ คจฺฉนฺติ, ทฺวีหิ ปเสฺสหิ อุฎฺฐิตา มเชฺฌ โอตรนฺตี’’ติ ฯ ทฺวินฺนํเยว กิร เปตานํ อตฺตภาโว ปญฺจวีสติโยชนิโก, อวเสสานํ ติคาวุตปฺปมาโณฯ อิมสฺส เจว อหิเปตสฺส กากเปตสฺส จ ปญฺจวีสติโยชนิโกฯ เตสุ อยํ ตาว อหิเปโตฯ กากเปตมฺปิ มหาโมคฺคลฺลาโน คิชฺฌกูฎมตฺถเก ปจฺจมานํ ทิสฺวา ตสฺส ปุพฺพกมฺมํ ปุจฺฉโนฺต อิมํ คาถมาห –</p>


<p>
‘‘ปญฺจโยชนิกา  
ชิวฺหา, สีสํ เต นวโยชนํ;  
  
กาโย อจฺจุคฺคโต ตุยฺหํ, ปญฺจวีสติโยชนํ;  
  
กิํ นุ กมฺมํ กริตฺวาน, ปโตฺตสิ ทุกฺขมีทิส’’นฺติฯ  
</p>
  
<p>อถสฺส เปโต อาจิกฺขโนฺต –</p>


<p>
‘‘อหํ ภเนฺต โมคฺคลฺลาน, กสฺสปสฺส มเหสิโน;  
  
สงฺฆสฺส อาภตํ ภตฺตํ, อาหาเรสิํ ยทิจฺฉก’’นฺติฯ –  
</p>
  
<p>คาถํ วตฺวา อาห – ‘‘ภเนฺต, กสฺสปพุทฺธกาเล สมฺพหุลา ภิกฺขู คามํ ปิณฺฑาย ปวิสิํสุ,ฯ มนุสฺสา เถเร ทิสฺวา สมฺปิยายมานา อาสนสาลายํ นิสีทาเปตฺวา ปาเท โธวิตฺวา เตลํ มเกฺขตฺวา ยาคุํ ปาเยตฺวา ขชฺชกํ ทตฺวา ปิณฺฑปาตกาลํ อาคมยมานา ธมฺมํ สุณนฺตา นิสีทิํสุฯ ธมฺมกถาวสาเน เถรานํ ปเตฺต อาทาย อตฺตโน อตฺตโน เคหา นานคฺครสโภชนสฺส ปูเรตฺวา อาหริํสุฯ ตทา อหํ กาโก หุตฺวา อาสนสาลาย ฉทนปิเฎฺฐ นิลีโน ตํ ทิสฺวา เอเกน คหิตปตฺตโต ติกฺขตฺตุํ มุขํ ปูเรโนฺต ตโย กพเฬ อคฺคเหสิํฯ ตํ ปน ภตฺตํ เนว สงฺฆสฺส สนฺตกํ, น สงฺฆสฺส นิยเมตฺวา ทินฺนํ, น ภิกฺขูหิ คหิตาวเสสกํฯ อตฺตโน อตฺตโน เคหํ เนตฺวา มนุเสฺสหิ ภุญฺชิตพฺพกํ, เกวลํ สงฺฆํ อุทฺทิสฺส อภิหฎมตฺตเมวฯ ตโต มยา ตโย กพฬา คหิตา, เอตฺตกํ เม ปุพฺพกมฺมํฯ สฺวาหํ กาลํ กตฺวา ตสฺส กมฺมสฺส วิปาเกน อวีจิมฺหิ  ปจฺจิตฺวา ตตฺถ ปกฺกาวเสเสน อิทานิ คิชฺฌกูเฎ กากเปโต หุตฺวา นิพฺพโตฺต อิมํ ทุกฺขํ ปจฺจานุโภมี’’ติฯ อิทํ กากเปตสฺส วตฺถุฯ</p>


<p>อิธ  ปน เถโร ‘‘อหิเปตํ ทิสฺวา สิตํ ปาตฺวากาสิ’’นฺติ อาหฯ อถสฺส สตฺถา สกฺขี หุตฺวาปิ อุฎฺฐาย ‘‘สจฺจํ, ภิกฺขเว, โมคฺคลฺลาโน อาหฯ มยาเปส สโมฺพธิปตฺตทิวเสเยว ทิโฎฺฐ, อปิจาหํ ‘เย เม วจนํ น สทฺทเหยฺยุํ, เตสํ อหิตาย ภเวยฺยา’ติ ปรานุทฺทยาย น กเถสิ’’นฺติ อาหฯ  (สํ. นิ. ๒.๒๐๒ อาทโย) หิ มหาโมคฺคลฺลาเนน ทิฎฺฐกาเลเยว  สตฺถา ตสฺส สกฺขี หุตฺวา วินีตวตฺถูนิ กเถสิ, อิทมฺปิ เตน ตเถว กถิตํฯ ตํ สุตฺวา ภิกฺขู ตสฺส ปุพฺพกมฺมํ ปุจฺฉิํสุฯ สตฺถาปิ เตสํ กเถสิ –</p>


<p>อตีเต กิร พาราณสิํ นิสฺสาย นทีตีเร ปเจฺจกพุทฺธสฺส ปณฺณสาลํ กริํสุฯ โส ตตฺถ วิหรโนฺต นิพทฺธํ นคเร ปิณฺฑาย จรติฯ นาคราปิ สายํปาตํ คนฺธปุปฺผาทิหตฺถา ปเจฺจกพุทฺธสฺสูปฎฺฐานํ คจฺฉนฺติฯ เอโก พาราณสิวาสี ปุริโส ตํ มคฺคํ นิสฺสาย เขตฺตํ กสิฯ มหาชโน สายํปาตํ ปเจฺจกพุทฺธสฺสูปฎฺฐานํ คจฺฉโนฺต ตํ เขตฺตํ มทฺทโนฺต คจฺฉติฯ กสฺสโก จ ‘‘มา เม เขตฺตํ มทฺทถา’’ติ วาเรโนฺตปิ วาเรตุํ นาสกฺขิฯ อถสฺส เอตทโหสิ – ‘‘สเจ อิมสฺมิํ ฐาเน ปเจฺจกพุทฺธสฺส ปณฺณสาลา น ภเวยฺย, น เม เขตฺตํ มเทฺทยฺยุ’’นฺติฯ โส ปเจฺจกพุทฺธสฺส ปิณฺฑาย ปวิฎฺฐกาเล ปริโภคภาชนานิ ภินฺทิตฺวา ปณฺณสาลํ ฌาเปสิฯ ปเจฺจกพุโทฺธ  ตํ ฌามํ ทิสฺวา ยถาสุขํ ปกฺกามิฯ มหาชโน คนฺธมาลํ อาทาย อาคโต ฌามปณฺณสาลํ ทิสฺวา ‘‘กหํ นุ โข โน อโยฺย คโต’’ติ อาหฯ โสปิ มหาชเนเนว สทฺธิํ คโต มหาชนมเชฺฌ ฐิตโกว เอวมาห – ‘‘มยา ตสฺส ปณฺณสาลา ฌาปิตา’’ติฯ อถ นํ ‘‘คณฺหถ, อิมํ ปาปิมํ นิสฺสาย มยํ ปเจฺจกพุทฺธํ ทฎฺฐุํ น ลภิมฺหา’’ติ ทณฺฑาทีหิ โปเถตฺวา ชีวิตกฺขยํ ปาเปสุํฯ โส อวีจิมฺหิ นิพฺพตฺติตฺวา ยาวายํ มหาปถวี โยชนมตฺตํ อุสฺสนฺนา, ตาว นิรเย ปจฺจิตฺวา ปกฺกาวเสเสน คิชฺฌกูเฎ อหิเปโต หุตฺวา นิพฺพตฺติฯ สตฺถา อิทํ ตสฺส ปุพฺพกมฺมํ กเถตฺวา, ‘‘ภิกฺขเว, ปาปกมฺมํ นาเมตํ ขีรสทิสํ, ยถา ขีรํ ทุยฺหมานเมว น ปริณมติฯ ตถา กมฺมํ กยิรมานเมว น วิปจฺจติฯ ยทา ปน วิปจฺจติ, ตทา เอวรูเปน ทุเกฺขน โสจตี’’ติ อนุสนฺธิํ ฆเฎตฺวา ธมฺมํ เทเสโนฺต อิมํ คาถมาห –</p>


<ol>
<li>
‘‘น  
หิ ปาปํ กตํ กมฺมํ, สชฺชุขีรํว มุจฺจติ;  
  
ฑหนฺตํ พาลมเนฺวติ, ภสฺมจฺฉโนฺนว ปาวโก’’ติฯ  
</li>
  
<p>ตตฺถ ติ ตํ ขณํเยว เธนุยา ถเนหิ นิกฺขนฺตํ อพฺภุณฺหํ ขีรํ น มุจฺจติ น ปริณมติฯ อิทํ วุตฺตํ โหติ – ยถา อิทํ สชฺชุขีรํ ตํ ขณเญฺญว น มุจฺจติ น ปริณมติ น ปกติํ วิชหติฯ ยสฺมิํ ปน ภาชเน ทุหิตฺวา คหิตํ ยาว ตตฺถ  ตกฺกาทิอมฺพิลํ น ปกฺขิปติ, ยาว ทธิภาชนาทิกํ อมฺพิลภาชนํ น ปาปุณาติ, ตาว ปกติํ อวิชหิตฺวา ปจฺฉา ชหติ, เอวเมว ปาปกมฺมมฺปิ กริยมานเมว น วิปจฺจติฯ ยทิ วิปเจฺจยฺย, น โกจิ ปาปกมฺมํ กาตุํ วิสเหยฺยฯ ยาว ปน กุสลาภินิพฺพตฺตา ขนฺธา ธรนฺติ, ตาว นํ เต รกฺขนฺติฯ เตสํ เภทา อปาเย นิพฺพตฺตกฺขเนฺธสุ วิปจฺจติ, วิปจฺจมานญฺจ  ‘‘กิํ วิยา’’ติ?ติฯ ยถา หิ ฉาริกาย ปฎิจฺฉโนฺน วีตจฺจิตงฺคาโร อกฺกโนฺตปิ ฉาริกาย ปฎิจฺฉนฺนตฺตา น ตาว ฑหติ, ฉาริกํ ปน ตาเปตฺวา จมฺมาทีนํ ฑหนวเสน ยาว มตฺถลุงฺคา ฑหโนฺต คจฺฉติ, เอวเมว ปาปกมฺมมฺปิ เยน กตํ โหติ, ตํ พาลํ ทุติเย วา ตติเย วา อตฺตภาเว นิรยาทีสุ นิพฺพตฺตํ ฑหนฺตํ อนุคจฺฉตีติฯ
</ol></p>


<p>เทสนาวสาเน พหู โสตาปนฺนาทโย อเหสุนฺติฯ</p>

</p>


<h3>๑๓. สฎฺฐิกูฎเปตวตฺถุ</h3>
<p>ติ อิมํ ธมฺมเทสนํ สตฺถา เวฬุวเน วิหรโนฺต สฎฺฐิกูฎเปตํ อารพฺภ กเถสิฯ</p>


<p>ปุริมนเยเนว หิ มหาโมคฺคลฺลานเตฺถโร ลกฺขณเตฺถเรน สทฺธิํ คิชฺฌกูฎา โอโรหโนฺต อญฺญตรสฺมิํ ปเทเส สิตํ ปาตฺวากาสิฯ เถเรน สิตการณํ ปุโฎฺฐ ‘‘ภควโต สนฺติเก  มํ ปุเจฺฉยฺยาสี’’ติ วตฺวา ปิณฺฑาย จริตฺวา สตฺถารํ อุปสงฺกมิตฺวา วนฺทิตฺวา นิสินฺนกาเล ปุน ปุโฎฺฐ อาห – ‘‘อหํ, อาวุโส, เอกํ เปตํ อทฺทสํ ติคาวุตปฺปมาเณน อตฺตภาเวน, ตสฺส สฎฺฐิ อยกูฎสหสฺสานิ อาทิตฺตานิ สมฺปชฺชลิตานิ อุปริมตฺถเก ปติตฺวา ปติตฺวา อุฎฺฐหนฺติ สีสํ ภินฺทนฺติ, ภินฺนํ ภินฺนํ ปุน สมุฎฺฐหติ , อิมินา อตฺตภาเวน มยา เอวรูโป อตฺตภาโว น ทิฎฺฐปุโพฺพ, อหํ ตํ ทิสฺวา สิตํ ปาตฺวากาสิ’’นฺติฯ เปตวตฺถุสฺมิญฺหิ –</p>


<p>
‘‘สฎฺฐิ กูฎสหสฺสานิ, ปริปุณฺณานิ สพฺพโส;  
  
สีเส ตุยฺหํ นิปตนฺติ, โวภินฺทเนฺตว มตฺถก’’นฺติฯ (เป. ว. ๘๐๘, ๘๑๐, ๘๑๓) อาทิ –  
</p>
  
<p>อิมเมว เปตํ สนฺธาย วุตฺตํฯ สตฺถา เถรสฺส กถํ สุตฺวาว, ‘‘ภิกฺขเว, มยาเปส สโตฺต โพธิมเณฺฑ นิสิเนฺนเนว ทิโฎฺฐ ‘เย จ ปน เม วจนํ น สทฺทเหยฺยุํ, เตสํ อหิตาย ภเวยฺยา’ติ ปเรสํ อนุกมฺปาย  น กเถสิํ, อิทานิ ปน โมคฺคลฺลานสฺส สกฺขี หุตฺวา กเถมี’’ติ อาหฯ ตํ สุตฺวา ภิกฺขู ตสฺส ปุพฺพกมฺมํ ปุจฺฉิํสุฯ สตฺถาปิ เนสํ กเถสิ –</p>


<p>อตีเต กิร พาราณสิยํ สาฬิตฺตกสิเปฺป นิปฺผตฺติํ ปโตฺต เอโก ปีฐสปฺปิ อโหสิฯ โส นครทฺวาเร เอกสฺส วฎรุกฺขสฺส เหฎฺฐา นิสิโนฺน สกฺขรานิ ขิปิตฺวา ตสฺส ปณฺณานิ ฉินฺทโนฺต ‘‘หตฺถิรูปกํ โน ทเสฺสหิ, อสฺสรูปกํ โน ทเสฺสหี’’ติ คามทารเกหิ  วุจฺจมาโน อิจฺฉิติจฺฉิตานิ รูปานิ ทเสฺสตฺวา เตสํ สนฺติกา ขาทนียาทีนิ ลภติฯ อเถกทิวสํ ราชา อุยฺยานํ คจฺฉโนฺต ตํ ปเทสํ ปาปุณิฯ ทารกา ปีฐสปฺปิํ ปาโรหนฺตเร กตฺวา ปลายิํสุฯ รโญฺญ ฐิตมชฺฌนฺหิเก รุกฺขมูลํ ปวิฎฺฐสฺส ฉิทฺทาวฉิทฺทจฺฉายา สรีรํ ผริฯ โส ‘‘กิํ นุ โข เอต’’นฺติ อุทฺธํ โอโลเกโนฺต รุกฺขปเณฺณสุ หตฺถิรูปกาทีนิ ทิสฺวา ‘‘กเสฺสตํ กมฺม’’นฺติ ปุจฺฉิตฺวา ‘‘ปีฐสปฺปิโน’’ติ สุตฺวา ตํ ปโกฺกสาเปตฺวา อาห – ‘‘มยฺหํ ปุโรหิโต อติมุขโร อปฺปมตฺตเกปิ วุเตฺต พหุํ ภณโนฺต มํ อุปทฺทเวติ, สกฺขิสฺสสิ ตสฺส มุเข นาฬิมตฺตา อชลณฺฑิกา ขิปิตุ’’นฺติ? ‘‘สกฺขิสฺสามิ, เทวฯ อชลณฺฑิกา อาหราเปตฺวา ปุโรหิเตน สทฺธิํ ตุเมฺห อโนฺตสาณิยํ นิสีทถ, อหเมตฺถ กตฺตพฺพํ ชานิสฺสามี’’ติฯ อถ ราชา ตถา กาเรสิฯ อิตโร กตฺตริยเคฺคน สาณิยา ฉิทฺทํ กตฺวา ปุโรหิตสฺส รญฺญา สทฺธิํ กเถนฺตสฺส มุเข วิวฎมเตฺต เอเกกํ อชลณฺฑิกํ ขิปิฯ ปุโรหิโต มุขํ ปวิฎฺฐํ ปวิฎฺฐํ คิลิฯ ปีฐสปฺปี ขีณาสุ อชลณฺฑิกาสุ สาณิํ จาเลสิฯ ราชา ตาย สญฺญาย อชลณฺฑิกานํ ขีณภาวํ ญตฺวา อาห – ‘‘อาจริย, อหํ ตุเมฺหหิ สทฺธิํ กเถโนฺต กถํ  นิตฺถริตุํ น สกฺขิสฺสามิ, ตุเมฺห อติมุขรตาย นาฬิมตฺตา อชลณฺฑิกา คิลนฺตาปิ ตุณฺหีภาวํ นาปชฺชถา’’ติฯ พฺราหฺมโณ  มงฺคุอุภาวํ อาปชฺชิตฺวา ตโต ปฎฺฐาย มุขํ วิวริตฺวา รญฺญา สทฺธิํ สลฺลปิตุํ นสกฺขิฯ ราชา ปีฐสปฺปิคุณํ อนุสฺสริตฺวา ตํ ปโกฺกสาเปตฺวา ‘‘ตํ นิสฺสาย เม สุขํ ลทฺธ’’นฺติ ตุโฎฺฐ ตสฺส สพฺพฎฺฐกํ นาม ธนํ ทตฺวา นครสฺส จตูสุ ทิสาสุ จตฺตาโร วรคาเม อทาสิฯ ตมตฺถํ วิทิตฺวา รโญฺญ อตฺถธมฺมานุสาสโก อมโจฺจ อิมํ คาถมาห –</p>


<p>
‘‘สาธุ โข สิปฺปกํ นาม, อปิ ยาทิส กีทิสํ;  
  
ปสฺส ขญฺชปฺปหาเรน, ลทฺธา คามา จตุทฺทิสา’’ติฯ (ชา. ๑.๑.๑๐๗);  
</p>
  
<p>โส ปน อมโจฺจ เตน สมเยน อยเมว ภควา อโหสิฯ อเถโก ปุริโส ปีฐสปฺปินา ลทฺธสมฺปตฺติํ ทิสฺวา จิเนฺตสิ – ‘‘อยํ นาม ปีฐสปฺปี หุตฺวา อิมํ สิปฺปํ นิสฺสาย มหาสมฺปตฺติํ ปโตฺต, มยาเปตํ สิกฺขิตุํ วฎฺฎตี’’ติฯ โส ตํ อุปสงฺกมิตฺวา วนฺทิตฺวา ‘‘อิทํ เม , อาจริย, สิปฺปํ เทถา’’ติ อาหฯ ‘‘น สกฺกา, ตาต, ทาตุ’’นฺติฯ โส เตน ปฎิกฺขิโตฺต ‘‘โหตุ, อาราเธสฺสามิ น’’นฺติ ตสฺส หตฺถปาทปริกมฺมาทีนิ กโรโนฺต จิรสฺสํ ตํ อาราเธตฺวา ปุนปฺปุนํ ยาจิ, ปีฐสปฺปี ‘‘อยํ เม อติวิย อุปกาโร’’ติ ตํ ปฎิพาหิตุํ อสโกฺกโนฺต สิปฺปํ สิกฺขาเปตฺวา ‘‘นิปฺผนฺนํ เต, ตาต, สิปฺปํ, อิทานิ กิํ กริสฺสสี’’ติ อาหฯ ‘‘พหิ คนฺตฺวา สิปฺปํ วีมํสิสฺสามี’’ติฯ ‘‘กิํ กริสฺสสี’’ติ? ‘‘คาวิํ วา มนุสฺสํ วา ปหริตฺวา มาเรสฺสามี’’ติฯ ‘‘ตาตา, คาวิํ มาเรนฺตสฺส สตํ ทโณฺฑ โหติ มนุสฺสํ มาเรนฺตสฺส สหสฺสํ, ตฺวํ สปุตฺตทาโรปิ ตํ นิตฺถริตุํ น สกฺขิสฺสสิ, มา วินสฺส, ยมฺหิ  ปหเฎ ทโณฺฑ นตฺถิ, ตาทิสํ นิมาตาปิติกํ กญฺจิ อุปธาเรหี’’ติฯ โส ‘‘สาธู’’ติ สกฺขรา อุจฺฉเงฺค กตฺวา ตาทิสํ อุปธารยมาโน วิจรโนฺต คาวิํ ทิสฺวา ‘‘อยํ สสามิกา’’ติ ปหริตุํ น วิสหิ, มนุสฺสํ ทิสฺวา ‘‘อยํ สมาตาปิติโก’’ติ ปหริตุํ น วิสติฯ</p>


<p>เตน สมเยน สุเนโตฺต นาม ปเจฺจกพุโทฺธ ตํ นครํ นิสฺสาย ปณฺณสาลาย วิหรติฯ โส ตํ ปิณฺฑาย ปวิสนฺตํ นครทฺวารนฺตเร ทิสฺวา ‘‘อยํ นิมาตาปิติโก, อิมสฺมิํ ปหเฎ ทโณฺฑ นตฺถิ, อิมํ ปหริตฺวา สิปฺปํ วีมํสิสฺสามี’’ติ ปเจฺจกพุทฺธสฺส ทกฺขิณกณฺณโสตํ สนฺธาย สกฺขรํ  ขิปิฯ สา ทกฺขิณกณฺณโสเตน ปวิสิตฺวา วาเมน นิกฺขมิ, ทุกฺขา เวทนา อุปฺปชฺชิฯ ปเจฺจกพุโทฺธ ภิกฺขาย จริตุํ นาสกฺขิ, อากาเสน ปณฺณสาลํ คนฺตฺวา ปรินิพฺพายิฯ มนุสฺสา ปเจฺจกพุเทฺธ อนาคจฺฉเนฺต ‘‘กิญฺจิ อผาสุกํ ภวิสฺสตี’’ติ จิเนฺตตฺวา ตตฺถ คนฺตฺวา ตํ ปรินิพฺพุตํ ทิสฺวา โรทิํสุ ปริเทวิํสุฯ โสปิ มหาชนํ คจฺฉนฺตํ ทิสฺวา ตตฺถ คนฺตฺวา ปเจฺจกพุทฺธํ สญฺชานิตฺวา ‘‘อยํ ปิณฺฑาย ปวิสโนฺต ทฺวารนฺตเร มม สมฺมุขีภูโต, อหํ อตฺตโน สิปฺปํ วีมํสโนฺต อิมํ ปหริ’’นฺติ อาหฯ มนุสฺสา ‘‘อิมินา กิร ปาปเกน ปเจฺจกพุโทฺธ ปหโฎ, คณฺหถ คณฺหถา’’ติ โปเถตฺวา ตเตฺถว นํ ชีวิตกฺขยํ ปาเปสุํฯ โส อวีจิมฺหิ นิพฺพตฺติตฺวา ยาวายํ มหาปถวี โยชนมตฺตํ อุสฺสนฺนา, ตาว ปจฺจิตฺวา วิปากาวเสเสน คิชฺฌกูฎมตฺถเก สฎฺฐิกูฎเปโต หุตฺวา นิพฺพตฺติฯ สตฺถา ตสฺส อิมํ ปุพฺพกมฺมํ กเถตฺวา, ‘‘ภิกฺขเว, พาลสฺส  นาม สิปฺปํ วา อิสฺสริยํ วา อุปฺปชฺชมานํ อนตฺถาย อุปฺปชฺชติฯ พาโล หิ สิปฺปํ วา อิสฺสริยํ วา ลภิตฺวา อตฺตโน อนตฺถเมว กโรตี’’ติ อนุสนฺธิํ ฆเฎตฺวา ธมฺมํ เทเสโนฺต อิมํ คาถมาหฯ</p>


<ol>
<li>
‘‘ยาวเทว อนตฺถาย, ญตฺตํ พาลสฺส ชายติ;  
  
หนฺติ พาลสฺส สุกฺกํสํ, มุทฺธมสฺส วิปาตย’’นฺติฯ  
</li>
  
<p>ตตฺถ ติ อวธิปริเจฺฉทนเตฺถ นิปาโตฯ นฺติ ชานนสภาโวฯ ยํ สิปฺปํ ชานาติ , ยมฺหิ วา อิสฺสริเย ยเส สมฺปตฺติยญฺจ ฐิโต ชเนน ญายติ, ปากโฎ ปญฺญาโต โหติ, ตเสฺสตํ นามํฯ สิปฺปํ วา หิ อิสฺสริยาทิภาโว วา พาลสฺส อนตฺถาเยว ชายติฯ ตํ นิสฺสาย โส อตฺตโน อนตฺถเมว กโรติฯ ติ วินาเสติฯ นฺติ กุสลโกฎฺฐาสํ, พาลสฺส หิ สิปฺปํ วา อิสฺสริยํ วา อุปฺปชฺชมานํ กุสลโกฎฺฐาสํ ฆาเตนฺตเมว อุปฺปชฺชติฯ นฺติ ปญฺญาเยตํ นามํฯ นฺติ วิทฺธํสยมานํฯ ตสฺส หิ ตํ สุกฺกํสํ หนนฺตํ ปญฺญาสงฺขาตํ มุทฺธํ วิปาเตนฺตํ วิทฺธํเสนฺตเมว หนฺตีติฯ
</ol></p>


<p>เทสนาวสาเน พหู โสตาปตฺติผลาทีนิ ปาปุณิํสุฯ</p>

</p>


<h3>๑๔. จิตฺตคหปติวตฺถุ</h3>
<p>   ติ อิมํ ธมฺมเทสนํ สตฺถา เชตวเน วิหรโนฺต สุธมฺมเตฺถรํ อารพฺภ กเถสิฯ เทสนา มจฺฉิกาสเณฺฑ สมุฎฺฐาย สาวตฺถิยํ นิฎฺฐิตาฯ</p>


<p>มจฺฉิกาสณฺฑนครสฺมิญฺหิ จิโตฺต นาม คหปติ ปญฺจวคฺคิยานํ อพฺภนฺตรํ มหานามเตฺถรํ นาม ปิณฺฑาย จรมานํ ทิสฺวา ตสฺส อิริยาปเถ ปสีทิตฺวา ปตฺตํ อาทาย เคหํ ปเวเสตฺวา โภเชตฺวา ภตฺตกิจฺจาวสาเน ธมฺมกถํ สุณโนฺต โสตาปตฺติผลํ ปตฺวา อจลสโทฺธ หุตฺวา อมฺพาฎกวนํ นาม อตฺตโน อุยฺยานํ สงฺฆารามํ กตฺตุกาโม เถรสฺส หเตฺถ อุทกํ ปาเตตฺวา นิยฺยาเทสิฯ ตสฺมิํ ขเณ ‘‘ปติฎฺฐิตํ พุทฺธสาสน’’นฺติ อุทกปริยนฺตํ กตฺวา มหาปถวี กมฺปิฯ มหาเสฎฺฐิ อุยฺยาเน มหาวิหารํ กาเรตฺวา สพฺพทิสาหิ อาคตานํ ภิกฺขูนํ วิวฎทฺวาโร อโหสิฯ มจฺฉิกาสเณฺฑ สุธมฺมเตฺถโร นาม เนวาสิโก อโหสิฯ</p>


<p>อปเรน สมเยน จิตฺตสฺส คุณกถํ สุตฺวา เทฺว อคฺคสาวกา ตสฺส สงฺคหํ กตฺตุกามา มจฺฉิกาสณฺฑํ อคมํสุฯ จิโตฺต คหปติ เตสํ อาคมนํ สุตฺวา อฑฺฒโยชนมคฺคํ ปจฺจุคฺคนฺตฺวา เต อาทาย อตฺตโน วิหารํ ปเวเสตฺวา อาคนฺตุกวตฺตํ กตฺวา, ‘‘ภเนฺต, โถกํ ธมฺมกถํ โสตุกาโมมฺหี’’ติ ธมฺมเสนาปติํ ยาจิฯ อถ นํ เถโร, ‘‘อุปาสก, อทฺธาเนน อาคตามฺหา กิลนฺตรูปาฯ อปิจ โถกํ สุณาหี’’ติ ตสฺส ธมฺมํ กเถสิฯ โส เถรสฺส ธมฺมํ สุณโนฺตว อนาคามิผลํ ปาปุณิฯ โส เทฺว อคฺคสาวเก วนฺทิตฺวา, ‘‘ภเนฺต, เสฺว ภิกฺขุสหเสฺสน สทฺธิํ มม  เคเห ภิกฺขํ คณฺหถา’’ติ นิมเนฺตตฺวา  ปจฺฉา เนวาสิกํ สุธมฺมเตฺถรํ ‘‘ตุเมฺหปิ, ภเนฺต, เสฺว เถเรหิ สทฺธิํ อาคเจฺฉยฺยาถา’’ติ นิมเนฺตสิฯ โส ‘‘อยํ มํ ปจฺฉา นิมเนฺตตี’’ติ กุโทฺธ ปฎิกฺขิปิตฺวา ปุนปฺปุนํ ยาจิยมาโนปิ ปฎิกฺขิปิ เอวฯ อุปาสโก ‘‘ปญฺญายิสฺสถ, ภเนฺต’’ติ ปกฺกมิตฺวา ปุนทิวเส อตฺตโน นิเวสเน มหาทานํ สเชฺชสิฯ สุธมฺมเตฺถโรปิ ปจฺจูสกาเลเยว ‘‘กีทิโส นุ โข คหปตินา อคฺคสาวกานํ สกฺกาโร สชฺชิโต, เสฺว คนฺตฺวา ปสฺสิสฺสามี’’ติ จิเนฺตตฺวา ปาโตว ปตฺตจีวรํ อาทาย ตสฺส เคหํ อคมาสิฯ</p>


<p>โส คหปตินา ‘‘นิสีทถ, ภเนฺต’’ติ วุจฺจมาโนปิ ‘‘นาหํ นิสีทามิ, ปิณฺฑาย จริสฺสามี’’ติ วตฺวา อคฺคสาวกานํ ปฎิยาทิตํ สกฺการํ โอโลเกตฺวา  คหปติํ ชาติยา ฆเฎฺฎตุกาโม ‘‘อุฬาโร เต, คหปติ, สกฺกาโร, อปิเจตฺถ เอกเญฺญว นตฺถี’’ติ อาหฯ ‘‘กิํ, ภเนฺต’’ติ? ‘‘ติลสํคุฬิกา, คหปตี’’ติ วตฺวา คหปตินา กาโกปมาย อปสาทิโต กุชฺฌิตฺวา ‘‘เอโส เต, คหปติ, อาวาโส, ปกฺกมิสฺสามห’’นฺติ วตฺวา ยาวตติยํ วาริยมาโนปิ ปกฺกมิตฺวา สตฺถุ สนฺติกํ คนฺตฺวา จิเตฺตน จ อตฺตนา จ วุตฺตวจนํ อาโรเจสิฯ สตฺถา ‘‘ตยา อุปาสโก สโทฺธ ปสโนฺน หีเนน ขุํสิโต’’ติ ตเสฺสว โทสํ อาโรเปตฺวา ปฎิสารณียกมฺมํ การาเปตฺวา ‘‘คจฺฉ, จิตฺตคหปติํ ขมาเปหี’’ติ เปเสสิฯ โส ตตฺถ คนฺตฺวา, ‘‘คหปติ, มยฺหเมว โส โทโส, ขมาหิ เม’’ติ วตฺวาปิ ‘‘นาหํ ขมามี’’ติ  เตน ปฎิกฺขิโตฺต มงฺกุภูโต ตํ ขมาเปตุํ นาสกฺขิฯ ปุนเทว สตฺถุ สนฺติกํ ปจฺจาคมาสิฯ สตฺถา ‘‘นาสฺส อุปาสโก ขมิสฺสตี’’ติ ชานโนฺตปิ ‘‘มานถโทฺธ เอส, ติํสโยชนํ ตาว มคฺคํ คนฺตฺวา ปจฺจาคจฺฉตู’’ติ ขมนูปายํ อนาจิกฺขิตฺวาว อุโยฺยเชสิฯ อถสฺส ปุนาคตกาเล นิหตมานสฺส อนุทูตํ ทตฺวา ‘‘คจฺฉ, อิมินา สทฺธิํ คนฺตฺวา อุปาสกํ ขมาเปหี’’ติ วตฺวา ‘‘สมเณน นาม ‘มยฺหํ วิหาโร, มยฺหํ นิวาสฎฺฐานํ, มยฺหํ อุปาสโก, มยฺหํ อุปาสิกา’ติ มานํ วา อิสฺสํ วา กาตุํ น วฎฺฎติฯ เอวํ กโรนฺตสฺส หิ อิจฺฉามานาทโย กิเลสา วฑฺฒนฺตี’’ติ อนุสนฺธิํ ฆเฎฺฎตฺวา ธมฺมํ เทเสโนฺต อิมา คาถา อภาสิ –</p>


<ol>
<li>
‘‘อสนฺตํ ภาวนมิเจฺฉยฺย, ปุเรกฺขารญฺจ ภิกฺขุสุ;  
  
อาวาเสสุ อิสฺสริยํ, ปูชา ปรกุเลสุ จฯ  
</li>
  
<li>
<p> ‘‘มเมว กต มญฺญนฺตุ, คิหี ปพฺพชิตา อุโภฯ
</ol></p>


<p>
มเมวาติวสา อสฺสุ, กิจฺจากิเจฺจสุ กิสฺมิจิ;  
  
อิติ พาลสฺส สงฺกโปฺป, อิจฺฉา มาโน จ วฑฺฒตี’’ติฯ  
</p>
  
<p>ตตฺถ  นฺติ โย พาโล ภิกฺขุ อวิชฺชมานํ สมฺภาวนํ อิเจฺฉยฺย, ‘‘อสฺสโทฺธว สมาโน ‘สโทฺธติ มํ ชโน  ชานาตู’ติ อิจฺฉตี’’ติฯ นิเทฺทเส (วิภ. ๘๕๑) วุตฺตนเยเนว พาโล ‘‘อสโทฺธ ทุสฺสีโล อปฺปสฺสุโต อปฺปวิวิโตฺต กุสีโต อนุปฎฺฐิตสฺสติ อสมาหิโต ทุปฺปโญฺญ อขีณาสโวว สมาโน ‘อโห วต มํ ชโน อยํ สโทฺธ, สีลวา, พหุสฺสุโต, ปวิวิโตฺต, อารทฺธวีริโย, อุปฎฺฐิตสฺสติ, สมาหิโต, ปญฺญวา , ขีณาสโว’ติ ชาเนยฺยา’’ติ อิทํ อสนฺตสมฺภาวนํ อิจฺฉติฯ นฺติ ปริวารํฯ ‘‘อโห วต มํ สกลวิหาเร ภิกฺขู ปริวาเรตฺวา ปญฺหํ ปุจฺฉนฺตา วิหเรยฺยุ’’นฺติ เอวํ อิจฺฉาจาเร ฐตฺวา ปุเรกฺขารญฺจ ภิกฺขูสุ อิจฺฉติฯ ติ สงฺฆิเกสุ จ อาวาเสสุ ยานิ วิหารมเชฺฌ ปณีตเสนาสนานิ, ตานิ อตฺตโน สนฺทิฎฺฐสมฺภตฺตาทีนํ ภิกฺขูนํ ‘‘ตุเมฺห อิธ วสถา’’ติ วิจาเรโนฺต สยมฺปิ วรตรํ เสนาสนํ ปลิโพเธโนฺต, เสสานํ อาคนฺตุกภิกฺขูนํ ปจฺจนฺติมานิ ลามกเสนาสนานิ เจว อมนุสฺสปริคฺคหิตานิ จ ‘‘ตุเมฺห อิธ วสถา’’ติ วิจาเรโนฺต อาวาเสสุ อิสฺสริยํ อิจฺฉติฯ ติ เนว มาตาปิตูนํ น ญาตกานํ ปเรสุเยว กุเลสุ ‘‘อโห วติเม มยฺหเมว ทเทยฺยุํ, น อเญฺญส’’นฺติ เอวํ จตุปฺปจฺจเยหิ ปูชํ อิจฺฉติฯ</p>


<p>ติ ยสฺส จ พาลสฺส  ‘‘ยํกิญฺจิ วิหาเร อุโปสถาคาราทิกรณวเสน กตํ นวกมฺมํ, ตํ สพฺพํ อมฺหากํ เถเรน กตนฺติ เอวํ คิหี จ ปพฺพชิตา จ อุโภปิ มเมว นิสฺสาย กตํ ปริกมฺมํ นิฎฺฐิตํ มญฺญนฺตู’’ติ สงฺกโปฺป อุปฺปชฺชติฯ  อสฺสูติ ‘‘คิหี จ ปพฺพชิตา จ สเพฺพปิ มเมว วเส วตฺตนฺตุ, สกฎโคณวาสิผรสุอาทีนิ วา ลทฺธพฺพานิ โหนฺตุ, อนฺตมโส ยาคุมตฺตมฺปิ ตาเปตฺวา ปิวนาทีนิ วา, เอวรูเปสุ กิจฺจากิเจฺจสุ ขุทฺทกมหเนฺตสุ กรณีเยสุ กิสฺมิญฺจิ เอกกิเจฺจปิ มเมว วเส วตฺตนฺตุ, มเมว อาปุจฺฉิตฺวา กโรนฺตู’’ติ สงฺกโปฺป อุปฺปชฺชติฯ ติ ยสฺส พาลสฺส สา จ อิจฺฉา อยญฺจ เอวรูโป สงฺกโปฺป อุปฺปชฺชติ, ตสฺส เนว วิปสฺสนา, น มคฺคผลานิ วฑฺฒนฺติฯ เกวลํ ปนสฺส จโนฺททเย สมุทฺทสฺส อุทกํ วิย ฉสุ ทฺวาเรสุ อุปฺปชฺชมานา ตณฺหา เจว นววิธมาโน จ วฑฺฒตีติฯ</p>


<p>เทสนาวสาเน พหู โสตาปตฺติผลาทีนิ ปาปุณิํสูติฯ</p>


<p>สุธมฺมเตฺถโรปิ อิมํ โอวาทํ สุตฺวา สตฺถารํ วนฺทิตฺวา อุฎฺฐายาสนา ปทกฺขิณํ กตฺวา เตน อนุทูเตน ภิกฺขุนา สทฺธิํ คนฺตฺวา อุปาสกสฺส จกฺขุปเถ อาปตฺติํ ปฎิกริตฺวา อุปาสกํ ขมาเปสิฯ โส อุปาสเกน ‘‘ขมามหํ, ภเนฺต, สเจ มยฺหํ โทโส อตฺถิ, ขมถ เม’’ติ ปฎิขมาปิโต  สตฺถารา ทิเนฺน โอวาเท ฐตฺวา กติปาเหเนว สห ปฎิสมฺภิทาหิ อรหตฺตํ  ปาปุณิฯ อุปาสโกปิ  จิเนฺตสิ – ‘‘มยา สตฺถารํ อทิสฺวาว โสตาปตฺติผลํ ปตฺตํ, อทิสฺวา เอว อนาคามิผเล ปติฎฺฐิโต, สตฺถารํ เม ทฎฺฐุํ วฎฺฎตี’’ติฯ โส ติลตณฺฑุลสปฺปิผาณิตวตฺถจฺฉาทนาทีหิ ปริปูรานิ ปญฺจ สกฎสตานิ โยชาเปตฺวา ‘‘สตฺถารํ ทฎฺฐุกามา อาคจฺฉนฺตุ, ปิณฺฑปาตาทีหิ น กิลมิสฺสนฺตี’’ติ ภิกฺขุสงฺฆสฺส อาโรจาเปตฺวา ภิกฺขุนีสงฺฆสฺสาปิ อุปาสกานมฺปิ อุปาสิกานมฺปิ อาโรจาเปสิฯ เตน สทฺธิํ ปญฺจสตา ปญฺจสตา ภิกฺขู จ ภิกฺขุนิโย จ อุปาสกา จ อุปาสิกาโย จ นิกฺขมิํสุฯ โส เตสเญฺจว อตฺตโน ปริสาย จาติ ติณฺณํ ชนสหสฺสานํ ยถา ติํสโยชเน มเคฺค ยาคุภตฺตาทีหิ กิญฺจิ เวกลฺลํ น โหติ, ตถา สํวิทหิฯ ตสฺส ปน นิกฺขนฺตภาวํ ญตฺวา โยชเน โยชเน เทวตา ขนฺธาวารํ พนฺธิตฺวา ทิเพฺพหิ ยาคุขชฺชกภตฺตปานกาทีหิ ตํ มหาชนํ อุปฎฺฐหิํสุ, กสฺสจิ เกนจิ เวกลฺลํ น โหติฯ เอวํ เทวตาหิ อุปฎฺฐิยมาโน เทวสิกํ โยชนํ คจฺฉโนฺต มาเสน สาวตฺถิํ ปาปุณิ, ปญฺจ สกฎสตานิ ยถาปูริตาเนว อเหสุํฯ เทวตาหิ เจว มนุเสฺสหิ จ อภิหฎํ ปณฺณาการํ วิสฺสเชฺชโนฺตว อคมาสิฯ</p>


<p>สตฺถา อานนฺทเตฺถรํ อาห – ‘‘อานนฺท, อชฺช วฑฺฒมานกจฺฉายาย จิโตฺต คหปติ ปญฺจหิ อุปาสกสเตหิ ปริวุโต อาคนฺตฺวา มํ วนฺทิสฺสตี’’ติฯ ‘‘กิํ ปน, ภเนฺต, ตสฺส ตุมฺหากํ  วนฺทนกาเล กิญฺจิ ปาฎิหาริยํ ภวิสฺสตี’’ติ? ‘‘ภวิสฺสติ, อานนฺทา’’ติฯ ‘‘กิํ, ภเนฺต’’ติ? ตสฺส อาคนฺตฺวา ‘‘มํ วนฺทนกาเล ราชมาเนน อฎฺฐกรีสมเตฺต ปเทเส ชณฺณุกมเตฺตน โอธินา ปญฺจวณฺณานํ ทิพฺพปุปฺผานํ ฆนวสฺสํ วสฺสิสฺสตี’’ติฯ ตํ กถํ สุตฺวา นครวาสิโน ‘‘เอวํ มหาปุโญฺญ กิร จิโตฺต นาม คหปติ อาคนฺตฺวา อชฺช สตฺถารํ วนฺทิสฺสติ, เอวรูปํ กิร ปาฎิหาริยํ ภวิสฺสติ, มยมฺปิ ตํ มหาปุญฺญํ ทฎฺฐุํ ลภิสฺสามา’’ติ ปณฺณาการํ อาทาย มคฺคสฺส อุโภสุ ปเสฺสสุ อฎฺฐํสุฯ วิหารสมีเป อาคตกาเล ปญฺจ ภิกฺขุสตานิ ปฐมํ อาคมิํสุฯ จิโตฺต คหปติ, ‘‘อมฺมา, ตุเมฺห ปจฺฉโต อาคจฺฉถา’’ติ มหาอุปาสิกาโย ฐเปตฺวา ปญฺจหิ อุปาสกสเตหิ ปริวุโต สตฺถุ สนฺติกํ อคมาสิฯ พุทฺธานํ สมฺมุขฎฺฐาเน ปน ฐิตา วา นิสินฺนา วา อิโต วา เอโตฺต วา น โหนฺติ, พุทฺธวีถิยา ทฺวีสุ ปเสฺสสุ นิจฺจลาว ติฎฺฐนฺติฯ จิโตฺต คหปติ มหนฺตํ พุทฺธวีถิํ โอกฺกมิฯ ตีณิ ผลานิ ปเตฺตน อริยสาวเกน โอโลกิโตโลกิตฎฺฐานํ กมฺปิฯ ‘‘เอโส กิร จิโตฺต คหปตี’’ติ มหาชโน โอโลเกสิ ฯ โส สตฺถารํ อุปสงฺกมิตฺวา ฉพฺพณฺณานํ พุทฺธรสฺมีนํ อโนฺต ปวิสิตฺวา ทฺวีสุ โคปฺผเกสุ สตฺถุ ปาเท คเหตฺวา วนฺทิฯ ตํ ขณเญฺญว วุตฺตปฺปการํ ปุปฺผวสฺสํ วสฺสิ, สาธุการสหสฺสานิ ปวตฺตยิํสุฯ โส เอกมาสํ สตฺถุ สนฺติเก วสิ, วสมาโน จ สกลํ พุทฺธปฺปมุขํ  ภิกฺขุสงฺฆํ  วิหาเรเยว นิสีทาเปตฺวา มหาทานํ อทาสิ, อตฺตนา สทฺธิํ อาคเตปิ อโนฺตวิหาเรเยว กตฺวา ปฎิชคฺคิฯ เอกทิวสมฺปิ อตฺตโน สกเฎสุ กิญฺจิ คเหตพฺพํ นาโหสิ, เทวมนุเสฺสหิ อาภตปณฺณากาเรเนว ทานํ อทาสิ, สพฺพกิจฺจานิ อกาสิฯ โส สตฺถารํ วนฺทิตฺวา อาห – ‘‘ภเนฺต, อหํ ‘ตุมฺหากํ ทานํ ทสฺสามี’ติ อาคจฺฉโนฺต มาสํ อนฺตรามเคฺค อโหสิํฯ อิเธว เม มาโส วีติวโตฺต, มยา อาภตํ ปณฺณาการํ กิญฺจิ คเหตุํ น ลภามิ, เอตฺตกํ กาลํ เทวมนุเสฺสหิ อาภตปณฺณากาเรเนว ทานํ อทาสิํ, โสหํ สเจปิ อิธ สํวจฺฉรํ วสิสฺสามิ, เนว มม เทยฺยธมฺมํ ทาตุํ ลภิสฺสามิฯ อหํ สกฎานิ โอตาเรตฺวา คนฺตุํ อิจฺฉามิ, ปฎิสามนฎฺฐานํ เม อาโรจาเปถา’’ติฯ</p>


<p>สตฺถา อานนฺทเตฺถรํ อาห – ‘‘อานนฺท, อุปาสกสฺส เอกํ ปเทสํ ตุจฺฉํ กาเรตฺวา เทหี’’ติฯ เถโร ตถา อกาสิฯ กปฺปิยภูมิ (มหาว. ๒๙๕) กิร จิตฺตสฺส คหปติโน อนุญฺญาตาฯ อุปาสโกปิ อตฺตนา สทฺธิํ อาคเตหิ ตีหิ ชนสหเสฺสหิ สทฺธิํ ตุจฺฉสกเฎหิ ปุน มคฺคํ ปฎิปชฺชิฯ เทวมนุสฺสา อุฎฺฐาย, ‘‘อยฺย, ตยา ตุจฺฉสกเฎหิ คมนกมฺมํ กต’’นฺติ สตฺตหิ รตเนหิ สกฎานิ ปูรยิํสุฯ โส อตฺตโน อาภตปณฺณากาเรเนว มหาชนํ ปฎิชคฺคโนฺต อคมาสิฯ อานนฺทเตฺถโร สตฺถารํ วนฺทิตฺวา อาห – ‘‘ภเนฺต, ตุมฺหากํ สนฺติกํ อาคจฺฉโนฺตปิ มาเสน อาคโต, อิธาปิ มาสเมว วุโฎฺฐ, เอตฺตกํ กาลํ เทวมนุเสฺสหิ อภิหฎปณฺณากาเรเนว มหาวทานํ อทาสิ, อิทานิ ปญฺจ สกฎสตานิ ตุจฺฉานิ กตฺวา มาเสเนว กิร คมิสฺสติ, เทวมนุสฺสา ปนสฺส อุฎฺฐาย, ‘อยฺย , ตยา ตุจฺฉสกเฎหิ คมนกมฺมํ กต’นฺติ ปญฺจ สกฎสตานิ สตฺตรตเนหิ ปูรยิํสุฯ โส ปุน อตฺตโน อาภตปณฺณากาเรเนว กิร มหาชนํ ปฎิชคฺคโนฺต คมิสฺสตี’’ติฯ ‘‘กิํ ปน, ภเนฺต, เอตสฺส ตุมฺหากํ สนฺติกํ อาคจฺฉนฺตเสฺสวายํ สกฺกาโร อุปฺปชฺชติ, อุทาหุ อญฺญตฺถ คจฺฉนฺตสฺสาปิ อุปฺปชฺชตี’’ติ? ‘‘อานนฺท, มม สนฺติกํ อาคจฺฉนฺตสฺสาปิ อญฺญตฺถ คจฺฉนฺตสฺสาปิ เอตสฺส  อุปฺปชฺชเตวฯ อยญฺหิ อุปาสโก สโทฺธ ปสโนฺน สมฺปนฺนสีโล, เอวรูโป ปุคฺคโล ยํ ยํ ปเทสํ ภชติ, ตตฺถ ตเตฺถวสฺส ลาภสกฺกาโร นิพฺพตฺตตี’’ติ วตฺวา สตฺถา อิมํ ปกิณฺณกวเคฺค คาถมาห –</p>


<p>
‘‘สโทฺธ สีเลน สมฺปโนฺน, ยโส โภคสมปฺปิโต;  
  
ยํ ยํ ปเทสํ ภชติ, ตตฺถ ตเตฺถว ปูชิโต’’ติฯ (ธ. ป. ๓๐๓);  
</p>
  
<p>อโตฺถ ปนสฺสา ตเตฺถว อาวิภวิสฺสติฯ</p>


<p>เอวํ  วุเตฺต อานนฺทเตฺถโร จิตฺตสฺส ปุพฺพกมฺมํ ปุจฺฉิฯ อถสฺส สตฺถา อาจิกฺขโนฺต อาห –</p>


<p>อานนฺท, อยํ ปทุมุตฺตรสฺส ภควโต ปาทมูเล กตาภินีหาโร กปฺปสตสหสฺสํ เทวมนุเสฺสสุ สํสริตฺวา กสฺสปพุทฺธกาเล มิคลุทฺทกกุเล นิพฺพโตฺต วุทฺธิมนฺวาย เอกทิวสํ เทเว วสฺสเนฺต มิคานํ มารณตฺตาย สตฺติํ อาทาย อรญฺญํ คนฺตฺวา มิเค โอโลเกโนฺต เอกสฺมิํ อกฎปพฺภาเร สสีสํ ปารุปิตฺวา เอกํ ภิกฺขุํ นิสินฺนํ ทิสฺวา ‘‘เอโก, อโยฺย, สมณธมฺมํ กโรโนฺต นิสิโนฺน ภวิสฺสติ, ภตฺตมสฺส อาหริสฺสามี’’ติ เวเคน เคหํ คนฺตฺวา เอกสฺมิํ อุทฺธเน หิโยฺย, อาภตมํสํ, เอกสฺมิํ ภตฺตํ ปจาเปตฺวา อเญฺญ ปิณฺฑปาตจาริเก ภิกฺขู ทิสฺวา เตสมฺปิ ปเตฺต อาทาย ปญฺญตฺตาสเน นิสีทาเปตฺวา ภิกฺขํ สมฺปาเทตฺวา, ‘‘อเยฺย, ปริวิสถา’’ติ อญฺญํ อาณาเปตฺวา ตํ ภตฺตํ ปุฎเก ปกฺขิปิตฺวา อาทาย  คจฺฉโนฺต อนฺตรามเคฺค นานาปุปฺผานิ โอจินิตฺวา ปตฺตปุเฎ กตฺวา เถรสฺส นิสินฺนฎฺฐานํ คนฺตฺวา ‘‘มยฺหํ, ภเนฺต, สงฺคหํ กโรถา’’ติ วตฺวา ปตฺตํ อาทาย ปูเรตฺวา เถรสฺส หเตฺถ ฐเปตฺวา เตหิ ปุเปฺผหิ ปูชํ กตฺวา ‘‘ยถา เม อยํ รสปิณฺฑปาโต ปุปฺผปูชาย สทฺธิํ จิตฺตํ โตเสสิ, เอวํ นิพฺพตฺตนิพฺพตฺตฎฺฐาเน ปณฺณาการสหสฺสานิ อาทาย อาคนฺตฺวา มยฺหํ จิตฺตํ โตเสนฺตุ, ปญฺจวณฺณกุสุมวสฺสญฺจ วสฺสตู’’ติ ปตฺถนํ ปฎฺฐเปสิฯ โส ยาวชีวํ กุสลํ กตฺวา เทวโลเก นิพฺพตฺติ, นิพฺพตฺตฎฺฐาเน ชณฺณุกมเตฺตน โอธินา ทิพฺพปุปฺผวสฺสํ วสฺสิฯ อิทานิปิสฺส ชาตทิวเส เจว อิธ จ อาคตสฺส ปุปฺผวสฺสวสฺสนญฺจ ปณฺณาการาภิหาโร จ สตฺตหิ รตเนหิ สกฎปูรณญฺจ ตเสฺสว กมฺมสฺส นิสฺสโนฺทติฯ</p>

</p>


<h3>๑๕. วนวาสีติสฺสสามเณรวตฺถุ</h3>
<p>   ติ อิมํ ธมฺมเทสนํ สตฺถา เชตวเน วิหรโนฺต วนวาสิกติสฺสเตฺถรํ อารพฺภ กเถสิฯ เทสนา ราชคเห สมุฎฺฐิตาฯ</p>


<p>สาริปุตฺตเตฺถรส กิร ปิตุ วงฺคนฺตพฺราหฺมณสฺส สหายโก มหาเสนพฺราหฺมโณ นาม ราชคเห วสติฯ สาริปุตฺตเตฺถโร เอกทิวสํ ปิณฺฑาย จรโนฺต ตสฺมิํ อนุกมฺปาย ตสฺส เคหทฺวารํ อคมาสิฯ โส ปน ปริกฺขีณวิภโว ทลิโทฺทฯ โส ‘‘มม ปุโตฺต มยฺหํ เคหทฺวารํ ปิณฺฑาย จริตุํ อาคโต ภวิสฺสติ, อหญฺจมฺหิ ทุคฺคโต, มยฺหํ ทุคฺคตภาวํ น ชานาติ มเญฺญ, นตฺถิ เม โกจิ เทยฺยธโมฺม’’ติ เถรสฺส สมฺมุขา ภวิตุํ อสโกฺกโนฺต นิลียิฯ เถโร อปรมฺปิ ทิวสํ  อคมาสิ, พฺราหฺมโณ ตเถว นิลียิฯ ‘‘กิญฺจิเทว ลภิตฺวา ทสฺสามี’’ติ จิเนฺตโนฺตปิ นาลภิฯ อเถกทิวสํ เอกสฺมิํ พฺราหฺมณวาจเก ถูลสาฎเกน สทฺธิํ ปายสปาติํ ลภิตฺวา อาทาย เคหํ คนฺตฺวาว เถรํ อนุสฺสริ, ‘‘อิมํ ปิณฺฑปาตํ มยา เถรสฺส ทาตุํ วฎฺฎตี’’ติฯ เถโรปิ ตํ ขณํ ฌานํ สมาปชฺชิตฺวา สมาปตฺติโต วุฎฺฐาย ตํ พฺราหฺมณํ ทิสฺวา ‘‘พฺราหฺมโณ เทยฺยธมฺมํ ลภิตฺวา มม อาคมนํ ปจฺจาสีสติ, มยา ตตฺถ คนฺตุํ วฎฺฎตี’’ติ สงฺฆาฎิํ ปารุปิตฺวา ปตฺตํ อาทาย ตสฺส เคหทฺวาเร ฐิตเมว อตฺตานํ ทเสฺสสิฯ</p>


<p>พฺราหฺมโณ เถรํ ทิสฺวาว จิตฺตํ ปสีทิฯ อถ นํ อุปสงฺกมิตฺวา วนฺทิตฺวา ปฎิสนฺถารํ กตฺวา อโนฺตเคเห นิสีทาเปตฺวา ปายสปาติํ คเหตฺวา เถรสฺส ปเตฺต อากิริ ฯ เถโร อุปฑฺฒํ สมฺปฎิจฺฉิตฺวา หเตฺถน ปตฺตํ ปิทหิฯ อถ นํ พฺราหฺมโณ อาห – ‘‘ภเนฺต, เอกปฎิวีสมโตฺตว อยํ ปายโส, ปรโลกสงฺคหํ เม กโรถ, มา อิธโลกสงฺคหํ, นิรวเสสเมว ทาตุกาโมมฺหี’’ติ สพฺพํ อากิริฯ เถโร ตเตฺถว ปริภุญฺชิฯ อถสฺส ภตฺตกิจฺจปริโยสาเน ตมฺปิ สาฎกํ ทตฺวา วนฺทิตฺวา เอวมาห – ‘‘ภเนฺต, อหมฺปิ ตุเมฺหหิ ทิฎฺฐธมฺมเมว ปาปุเณยฺย’’นฺติฯ เถโร ‘‘เอวํ โหตุ พฺราหฺมณา’’ติ ตสฺส อนุโมทนํ กตฺวา อุฎฺฐายาสนา ปกฺกมโนฺต อนุปุเพฺพน จาริกํ จรโนฺต เชตวนํ อคมาสิฯ ‘‘ทุคฺคตกาเล ทินฺนทานํ ปน อติวิย โตเสตี’’ติ พฺราหฺมโณปิ ตํ ทานํ ทตฺวา ปสนฺนจิโตฺต โสมนสฺสชาโต เถเร อธิมตฺตํ สิเนหมกาสิฯ โส เถเร สิเนเหเนว กาลํ กตฺวา สาวตฺถิยํ เถรสฺสูปฎฺฐากกุเล ปฎิสนฺธิํ คณฺหิ ฯ ตํขเณเยว ปนสฺส มาตา ‘‘กุจฺฉิยํ เม คโพฺภ ปติฎฺฐิโต’’ติ ญตฺวา สามิกสฺส อาโรเจสิฯ โส ตสฺสา คพฺภปริหารํ อทาสิฯ</p>


<p>ตสฺสา อจฺจุณฺหอติสีตอติอมฺพิลาทิปริโภคํ วเชฺชตฺวา สุเขน คพฺภํ ปริหริยมานาย เอวรูโป โทหโฬ อุปฺปชฺชิ ‘‘อโห วตาหํ สาริปุตฺตเตฺถรปฺปมุขานิ ปญฺจ ภิกฺขุสตานิ นิมเนฺตตฺวา เคเห นิสีทาเปตฺวา อสมฺภินฺนขีรปายสํ ทตฺวา สยมฺปิ กาสายวตฺถานิ ปริทหิตฺวา สุวณฺณสรกํ อาทาย อาสนปริยเนฺต นิสีทิตฺวา เอตฺตกานํ ภิกฺขูนํ อุจฺฉิฎฺฐปายสํ ปริภุเญฺชยฺย’’นฺติฯ ตสฺสา กิร โส กาสายวตฺถปริทหเน โทหโฬ กุจฺฉิยํ ปุตฺตสฺส พุทฺธสาสเน ปพฺพชฺชาย ปุพฺพนิมิตฺตํ อโหสิฯ อถสฺสา ญาตกา  ‘‘ธมฺมิโก โน ธีตาย โทหโฬ’’ติ สาริปุตฺตเตฺถรํ สงฺฆเตฺถรํ กตฺวา ปญฺจนฺนํ ภิกฺขุสตานํ อสมฺภินฺนขีรปายสํ อทํสุฯ สาปิ เอกํ กาสาวํ นิวาเสตฺวา เอกํ ปารุปิตฺวา สุวณฺณสรกํ คเหตฺวา อาสนปริยเนฺต นิสินฺนา อุจฺฉิฎฺฐปายสํ ปริภุญฺชิ, โทหโฬ ปฎิปฺปสฺสมฺภิฯ ตสฺสา ยาว คพฺภวุฎฺฐานา อนฺตรนฺตรา กตมงฺคเลสุปิ, ทสมาสจฺจเยน ปุตฺตํ วิชาตาย กตมงฺคเลสุปิ สาริปุตฺตเตฺถรปฺปมุขานํ  ปญฺจนฺนํ ภิกฺขุสตานํ อโปฺปทกมธุปายสเมว อทํสุฯ ปุเพฺพ กิเรส ทารเกน พฺราหฺมณกาเล ทินฺนปายสสฺส นิสฺสโนฺทฯ</p>


<p>ชาตมงฺคลทิวเส ปน ตํ ทารกํ ปาโตว นฺหาเปตฺวา มเณฺฑตฺวา สิริสยเน สตสหสฺสคฺฆนิกสฺส กมฺพลสฺส อุปริ นิปชฺชาเปสุํฯ โส ตตฺถ นิปนฺนโกว เถรํ โอโลเกตฺวา ‘‘อยํ เม ปุพฺพาจริโย, มยา เถรํ นิสฺสาย อยํ สมฺปตฺติ ลทฺธา, มยา อิมสฺส เอกํ ปริจฺจาคํ กาตุํ วฎฺฎตี’’ติ สิกฺขาปทคหณตฺถาย อานียมาโน ตํ กมฺพลํ จูฬงฺคุลิยา เวเฐตฺวา อคฺคเหสิฯ อถสฺส ‘‘องฺคุลิยํ กมฺพโล ลโคฺค’’ติ เต ตํ หริตุํ อารภิํสุฯ โส ปโรทิฯ ญาตกา ‘‘อเปถ, มา ทารกํ โรทาเปถา’’ติ กมฺพเลเนว สทฺธิํ อานยิํสุฯ โส เถรํ วนฺทนกาเล กมฺพลโต องฺคุลิํ อปกฑฺฒิตฺวา กมฺพลํ เถรสฺส ปาทมูเล ปาเตสิฯ ญาตกา ‘‘ทหรกุมาเรน อชานิตฺวา กต’’นฺติ อวตฺวา ‘‘ปุเตฺตน โน ทินฺนํ, ปริจฺจตฺตเมว โหตุ, ภเนฺต’’ติ วตฺวา, ‘‘ภเนฺต, สตสหสฺสคฺฆนิเกน กมฺพเลน ปูชาการกสฺส ตุมฺหากํ ทาสสฺส สิกฺขาปทานิ เทถา’’ติ  อาหํสุฯ ‘‘โก นาโม อยํ ทารโก’’ติ? ‘‘ภเนฺต, อเยฺยน สมานนามโก , ติโสฺส นาเมส ภวิสฺสตี’’ติฯ เถโร กิร คิหิกาเล อุปติสฺสมาณโว นาม อโหสิฯ มาตาปิสฺส จิเนฺตสิ – ‘‘น มยา ปุตฺตสฺส อชฺฌาสโย ภินฺทิตโพฺพ’’ติฯ เอวํ ทารกสฺส นามกรณมงฺคลํ กตฺวา ปุน ตสฺส อาหารปริโภคมงฺคเลปิ ปุน ตสฺส กณฺณวิชฺฌนมงฺคเลปิ ทุสฺสคหณมงฺคเลปิ จูฬากปฺปนมงฺคเลปิ สาริปุตฺตเตฺถรปฺปมุขานํ ปญฺจนฺนํ ภิกฺขุสตานํ อโปฺปทกมธุปายสเมว อทํสุฯ</p>


<p>ทารโก วุทฺธิมนฺวาย สตฺตวสฺสิกกาเล มาตรํ อาห – ‘‘อมฺม, เถรสฺส สนฺติเก ปพฺพชิสฺสามี’’ติฯ ‘‘สาธุ, ตาต, ปุเพฺพวาหํ ‘น มยา ปุตฺตสฺส อชฺฌาสโย ภินฺทิตโพฺพ’ติ มนํ อกาสิํ, ปพฺพช, ปุตฺตา’’ติ เถรํ นิมนฺตาเปตฺวา ตสฺส อาคตสฺส ภิกฺขญฺจ ทตฺวา, ‘‘ภเนฺต, ตุมฺหากํ ทาโส ‘ปพฺพชิสฺสามี’ติ วทติ, อิมํ อาทาย สายํ วิหารํ อาคมิสฺสามา’’ติ เถรํ อุโยฺยเชตฺวา สายนฺหสมเย มหเนฺตน สกฺการสมฺมาเนน ปุตฺตํ อาทาย วิหารํ คนฺตฺวา เถรสฺส นิยฺยาเทสิฯ เถโร เตน สทฺธิํ กเถสิ – ‘‘ติสฺส, ปพฺพชฺชา นาม ทุกฺกรา, อุเณฺหน อเตฺถ สติ สีตํ ลภติ, สีเตน อเตฺถ สติ อุณฺหํ ลภติ, ปพฺพชิตา กิเจฺฉน ชีวนฺติ, ตฺวญฺจ สุเขธิโต’’ติฯ ‘‘ภเนฺต, อหํ ตุเมฺหหิ วุตฺตนิยาเมเนว สพฺพํ กาตุํ สกฺขิสฺสามี’’ติฯ เถโร ‘‘สาธู’’ติ วตฺวา ตสฺส ปฎิกูลมนสิการวเสน ตจปญฺจกกมฺมฎฺฐานํ  อาจิกฺขิตฺวา ตํ ปพฺพาเชสิฯ สกลมฺปิ หิ ทฺวตฺติํสาการํ กเถตุํ วฎฺฎติเยวฯ สพฺพํ กเถตุํ อสโกฺกเนฺตน ปน ตจปญฺจกกมฺมฎฺฐานํ กเถตพฺพเมวฯ อิทญฺหิ กมฺมฎฺฐานํ  สพฺพพุทฺธานํ อวิชหิตเมวฯ เกสาทีสุ เอเกกโกฎฺฐาเสสุ อรหตฺตํ ปตฺตานํ ภิกฺขูนมฺปิ ภิกฺขุนีนมฺปิ อุปาสกานมฺปิ อุปาสิกานมฺปิ ปริเจฺฉโท นตฺถิฯ อพฺยตฺตา ภิกฺขู ปน ปพฺพเชนฺตา อรหตฺตสฺสูปนิสฺสยํ นาเสนฺติฯ ตสฺมา เถโร กมฺมฎฺฐานํ อาจิกฺขิตฺวา ปพฺพาเชตฺวา ทสสุ สีเลสุ ปติฎฺฐาเปสิฯ</p>


<p>มาตาปิตโร ปุตฺตสฺส ปพฺพชิตสกฺการํ กโรนฺตา สตฺตาหํ วิหาเรเยว พุทฺธปฺปมุขสฺส ภิกฺขุสงฺฆสฺส อโปฺปทกมธุปายสเมว อทํสุฯ ภิกฺขูปิ ‘‘นิพทฺธํ อโปฺปทกมธุปายสํ ปริภุญฺชิตุํ น สโกฺกมา’’ติ อุชฺฌายิํสุฯ ตสฺสปิ มาตาปิตโร สตฺตเม ทิวเส สายํ เคหํ อคมํสุฯ สามเณโร อฎฺฐเม ทิวเส ภิกฺขูหิ สทฺธิํ ปิณฺฑาย ปาวิสิฯ สาวตฺถิวาสิโน ‘‘สามเณโร กิร อชฺช ปิณฺฑาย ปวิสิสฺสติ, สกฺการมสฺส  กริสฺสามา’’ติ ปญฺจหิ สาฎกสเตหิ จุมฺพฎกานิ กตฺวา ปญฺจ ปิณฺฑปาตสตานิ สเชฺชตฺวา อาทาย ปฎิปเถ ฐตฺวา อทํสุ, ปุนทิวเส วิหารสฺส อุปวนํ อาคนฺตฺวา อทํสุฯ เอวํ สามเณโร ทฺวีเหว ทิวเสหิ สาฎกสหเสฺสหิ สทฺธิํ ปิณฺฑปาตสหสฺสํ ลภิตฺวา ภิกฺขุสงฺฆสฺส ทาเปสิฯ พฺราหฺมณกาเล ทินฺนถูลสาฎกสฺส กิเรส นิสฺสโนฺทฯ อถสฺส ภิกฺขู ‘‘ปิณฺฑปาตทายกติโสฺส’’ติ นามํ กริํสุฯ</p>


<p>ปุเนกทิวสํ สามเณโร สีตกาเล วิหารจาริกํ จรโนฺต ภิกฺขู ตตฺถ ตตฺถ อคฺคิสาลาทีสุ  วิสิเพฺพเนฺต ทิสฺวา อาห – ‘‘กิํ, ภเนฺต, วิสิเพฺพนฺตา นิสินฺนาตฺถา’’ติ? ‘‘สีตํ โน ปีเฬติ สามเณโร’’ติฯ ‘‘ภเนฺต, สีตกาเล นาม กมฺพลํ ปารุปิตุํ วฎฺฎติฯ โส หิ สีตํ ปฎิพาหิตุํ สมโตฺถ’’ติฯ สามเณร ‘‘ตฺวํ มหาปุโญฺญ กมฺพลํ ลเภยฺยาสิ, อมฺหากํ กุโต กมฺพโล’’ติฯ ‘‘เตน หิ, ภเนฺต, กมฺพลตฺถิกา มยา สทฺธิํ อาคจฺฉนฺตู’’ติ สกลวิหาเร อาโรจาเปสิฯ อถ ภิกฺขู ‘‘สามเณเรน สทฺธิํ คนฺตฺวา กมฺพลํ อาหริสฺสามา’’ติ สตฺตวสฺสิกสามเณรํ นิสฺสาย สหสฺสมตฺตา ภิกฺขู นิกฺขมิํสุฯ โส ‘‘เอตฺตกานํ ภิกฺขูนํ กุโต กมฺพลํ ลภิสฺสามี’’ติ จิตฺตมฺปิ อนุปฺปาเทตฺวา เต อาทาย นคราภิมุโข ปายาสิฯ สุทินฺนสฺส หิ ทานสฺส เอวรูโป อานุภาโว โหติฯ โส พหินคเรเยว ฆรปฎิปาฎิยา จรโนฺต ปญฺจ กมฺพลสตานิ ลภิตฺวา อโนฺตนครํ ปาวิสิฯ มนุสฺสา อิโต จิโต จ กมฺพเล อาหรนฺติฯ</p>


<p>เอโก ปน ปุริโส อาปณทฺวาเรน อาคจฺฉโนฺต ปญฺจ กมฺพลสตานิ ปสาเรตฺวา นิสินฺนํ เอกํ อาปณิกํ ทิสฺวา อาห – ‘‘อโมฺภ, เอโก สามเณโร กมฺพเล สํหรโนฺต อาคจฺฉติ, ตว กมฺพเล ปฎิจฺฉาเทหี’’ติ? ‘‘กิํ ปน โส ทินฺนเก คณฺหาติ, อุทาหุ อทินฺนเก’’ติ? ‘‘ทินฺนเก คณฺหาตี’’ติ ฯ ‘‘เอวํ สเนฺต สเจ อิจฺฉามิ, ทสฺสามิ, โน เจ, น ทสฺสามิ, คจฺฉ ตฺว’’นฺติ อุโยฺยเชสิฯ มจฺฉริโน หิ อนฺธพาลา เอวรูเปสุ ทานํ ททมาเนสุ มจฺฉรายิตฺวา อสทิสทานํ ทิสฺวา มจฺฉรายโนฺต กาโฬ (ธ. ป. ๑๗๗) วิย นิรเย นิพฺพตฺตนฺติฯ อาปณิโก จิเนฺตสิ – ‘‘อยํ ปุริโส อตฺตโน ธมฺมตาย อาคจฺฉมาโน ‘ตว กมฺพเล ปฎิจฺฉาเทหี’ติ มํ อาหฯ ‘สเจปิ โส ทินฺนกํ  คณฺหา’ติ, อหํ ปน ‘มม สนฺตกํ สเจ อิจฺฉามิ, ทสฺสามิ, โน เจ, น  ทสฺสามี’ติ อวจํ, ทิฎฺฐกํ ปน อเทนฺตสฺส ลชฺชา อุปฺปชฺชติ, อตฺตโน สนฺตกํ ปฎิจฺฉาเทนฺตสฺส โทโส นตฺถิ, อิเมสุ ปญฺจกมฺพลสเตสุ เทฺว กมฺพลานิ สตสหสฺสคฺฆนิกานิ, อิมาเนว ปฎิจฺฉาเทตุํ วฎฺฎตี’’ติฯ เทฺวปิ กมฺพเล ทสาย ทสํ สมฺพนฺธิตฺวา เตสํ อนฺตเร ปกฺขิปิตฺวา ปฎิจฺฉาเทสิฯ สามเณโรปิ ภิกฺขุสหเสฺสน สทฺธิํ ตํ ปเทสํ ปาปุณิฯ อาปณิกสฺส สามเณรํ ทิสฺวาว ปุตฺตสิเนโห อุปฺปชฺชิ, สกลสรีรํ สิเนเหน ปริปุณฺณํ อโหสิฯ โส จิเนฺตสิ – ‘‘ติฎฺฐตุ กมฺพลานิ, อิมํ ทิสฺวา หทยมํสมฺปิ ทาตุํ ยุตฺต’’นฺติฯ เต เทฺวปิ กมฺพเล นีหริตฺวา สามเณรสฺส ปาทมูเล ฐเปตฺวา วนฺทิตฺวา, ‘‘ภเนฺต, ตยา ทิฎฺฐธมฺมสฺส ภาคี อสฺส’’นฺติ อวจฯ โสปิสฺส ‘‘เอวํ โหตู’’ติ อนุโมทนํ อกาสิฯ</p>


<p>สามเณโร อโนฺตนคเรปิ ปญฺจ กมฺพลสตานิ ลภิฯ เอวํ เอกทิวสํเยว กมฺพลสหสฺสํ ลภิตฺวา ภิกฺขุสหสฺสสฺส อทาสิฯ อถสฺส กมฺพลทายกติสฺสเตฺถโรติ นามํ กริํสุฯ เอวํ นามกรณทิวเส ทินฺนกมฺพโล สตฺตวสฺสิกกาเล กมฺพลสหสฺสภาวํ ปาปุณิฯ พุทฺธสาสนญฺหิ ฐเปตฺวา นตฺถญฺญํ ตํ ฐานํ, ยตฺถ อปฺปํ ทินฺนํ พหุํ โหติ, พหุํ ทินฺนํ พหุตรํฯ เตนาห ภควา –</p>

 (ม. นิ. ๓.๑๔๖) –</p>


<p>เอวํ สามเณโร เอกกมฺพลสฺส นิสฺสเนฺทน สตฺตวสฺสิโกว กมฺพลสหสฺสํ ลภิฯ ตสฺส เชตวเน วิหรนฺตสฺส อภิกฺขณํ ญาติทายกา สนฺติกํ อาคนฺตฺวา กถาสลฺลาปํ กโรนฺติฯ โส จิเนฺตสิ – ‘‘มยา อิธ วสเนฺตน ญาติทายเกสุ อาคนฺตฺวา กเถเนฺตสุ อกเถตุมฺปิ น สกฺกา, เอเตหิ สทฺธิํ กถาปปเญฺจน อตฺตโน ปติฎฺฐํ กาตุํ น สกฺกา, ยํนูนาหํ สตฺถุ สนฺติเก กมฺมฎฺฐานํ อุคฺคณฺหิตฺวา อรญฺญํ ปวิเสยฺย’’นฺติฯ โส สตฺถารํ อุปสงฺกมิตฺวา วนฺทิตฺวา ยาว อรหตฺตา กมฺมฎฺฐานํ กถาเปตฺวา อุปชฺฌายํ วนฺทิตฺวา ปตฺตจีวรมาทาย วิหารา นิกฺขมิตฺวา ‘‘สเจ อาสนฺนฎฺฐาเน วสิสฺสามิ, ญาตกา มํ ปโกฺกสิสฺสนฺตี’’ติ วีสติ โยชนสตํ มคฺคํ อคมาสิฯ อเถเกน คามทฺวาเรน คจฺฉโนฺต เอกํ มหลฺลกปุริสํ ทิสฺวา ปุจฺฉิ – ‘‘กิํ นุ โข, มหาอุปาสก , อิมสฺมิํ ปเทเส วสนฺตานํ  อารญฺญกวิหาโร อตฺถี’’ติ? ‘‘อตฺถิ, ภเนฺต’’ติฯ ‘‘เตน หิ เม มคฺคํ อาจิกฺขาหี’’ติฯ มหลฺลกอุปาสกสฺส ปน ตํ ทิสฺวาว ปุตฺตสิเนโห อุทปาทิฯ อถสฺส ตเตฺถว ฐิโต อนาจิกฺขิตฺวา ‘‘เอหิ, ภเนฺต, อาจิกฺขิสฺสามิ  เต’’ติ คเหตฺวา อคมาสิฯ สามเณโร เตน สทฺธิํ คจฺฉโนฺต อนฺตรามเคฺค นานาปุปฺผผลปฎิมณฺฑิเต รุกฺขปพฺพตปเทเส ทิสฺวา ‘‘อยํ, อุปาสก, กิํ ปเทโส นาม, อยํ อุปาสก กิํ ปเทโส นามา’’ติ ปุจฺฉิฯ โสปิสฺส เตสํ นามานิ อาจิกฺขโนฺต อารญฺญกวิหารํ ปตฺวา ‘‘อิทํ, ภเนฺต, ผาสุกฎฺฐานํ, อิเธว วสาหี’’ติ วตฺวา, ‘‘ภเนฺต, โก นาโม ตฺว’’นฺติ นามํ ปุจฺฉิตฺวา ‘‘อหํ วนวาสีติโสฺส นาม อุปาสกา’’ติ วุเตฺต, ‘‘เสฺว อมฺหากํ คาเม ภิกฺขาย จริตุํ วฎฺฎตี’’ติ วตฺวา นิวตฺติตฺวา อโนฺตคามเมว คโตฯ ‘‘วนวาสีติโสฺส นาม วิหารํ อาคโต, ตสฺส ยาคุภตฺตาทีนิ ปฎิยาเทถา’’ติ มนุสฺสานํ อาโรเจสิฯ</p>


<p>สามเณโร ปฐมเมว ติโสฺส นาม หุตฺวา ตโต ปิณฺฑปาตทายกติโสฺส กมฺพลทายกติโสฺส วนวาสีติโสฺสติ ตีณิ นามานิ ลภิตฺวา สตฺตวสฺสพฺภนฺตเร จตฺตาริ นามานิ ลภิฯ โส ปุนทิวเส ปาโตว ตํ คามํ ปิณฺฑาย ปาวิสิฯ มนุสฺสา ภิกฺขํ ทตฺวา วนฺทิํสุฯ สามเณโร ‘‘สุขิตา โหถ, ทุกฺขา มุจฺจถา’’ติ อาหฯ เอกมนุโสฺสปิ ตสฺส ภิกฺขํ ทตฺวา ปุน เคหํ คนฺตุํ นาสกฺขิ, สเพฺพว โอโลเกนฺตา อฎฺฐํสุฯ โสปิ อตฺตโน ยาปนมตฺตเมว คณฺหิฯ สกลคามวาสิโน ตสฺส ปาทมูเล อุเรน นิปชฺชิตฺวา, ‘‘ภเนฺต, ตุเมฺหสุ อิมํ เตมาสํ อิธ วสเนฺตสุ มยํ ตีณิ สรณานิ คเหตฺวา ปญฺจสุ สีเลสุ ปติฎฺฐาย มาสสฺส อฎฺฐ อุโปสถกมฺมานิ  อุปวสิสฺสาม, อิธ วสนตฺถาย โน ปฎิญฺญํ เทถา’’ติฯ โส อุปการํ สลฺลเกฺขตฺวา เตสํ ปฎิญฺญํ ทตฺวา นิพทฺธํ ตเตฺถว ปิณฺฑปาตจารํ จริฯ วนฺทิตวนฺทิตกฺขเณ จ ‘‘สุขิตา โหถ, ทุกฺขา มุจฺจถา’’ติ ปททฺวยเมว กเถตฺวา ปกฺกามิฯ โส ตเตฺถวปฐมมาสญฺจ ทุติยมาสญฺจ วีตินาเมตฺวา ตติยมาเส คจฺฉเนฺต สห ปฎิสมฺภิทาหิ อรหตฺตํ ปาปุณิฯ</p>


<p>อถสฺส ปวาเรตฺวา วุฎฺฐวสฺสกาเล อุปชฺฌาโย สตฺถารํ อุปสงฺกมิตฺวา วนฺทิตฺวา อาห – ‘‘อหํ, ภเนฺต, ติสฺสสามเณรสฺส สนฺติกํ คจฺฉามี’’ติฯ ‘‘คจฺฉ, สาริปุตฺตา’’ติฯ โส อตฺตโน ปริวาเร ปญฺจสเต ภิกฺขู  อาทาย ปกฺกโนฺต, ‘‘อาวุโส โมคฺคลฺลาน, อหํ ติสฺสสามเณรสฺส สนฺติกํ คจฺฉามี’’ติ อาหฯ มหาโมคฺคลฺลานเตฺถโร ‘‘อหมฺปิ, อาวุโส, คจฺฉามี’’ติ ปญฺจหิ ภิกฺขุสเตหิ สทฺธิํ นิกฺขมิฯ เอเตนุปาเยน มหากสฺสปเตฺถโร อนุรุทฺธเตฺถโร อุปาลิเตฺถโร ปุณฺณเตฺถโรติ สเพฺพ มหาสาวกา ปญฺจหิ ปญฺจหิ ภิกฺขุสเตหิ สทฺธิํ นิกฺขมิํสุฯ สเพฺพปิ มหาสาวกานํ ปริวารา จตฺตาลีส ภิกฺขุสหสฺสานิ อเหสุํฯ เต วีสติโยชนสตํ มคฺคํ คนฺตฺวา  โคจรคามํ สมฺปตฺตาฯ สามเณรสฺส นิพทฺธูปฎฺฐาโก อุปาสโก ทฺวาเรเยว  ทิสฺวา ปจฺจุคฺคนฺตฺวา วนฺทิฯ</p>


<p>อถ นํ สาริปุตฺตเตฺถโร ปุจฺฉิ – ‘‘อตฺถิ นุ โข, อุปาสก, อิมสฺมิํ ปเทเส อารญฺญกวิหาโร’’ติ? ‘‘อตฺถิ, ภเนฺต’’ติฯ ‘‘สภิกฺขุโก, อภิกฺขุโก’’ติ? ‘‘สภิกฺขุโก, ภเนฺต’’ติฯ ‘‘โก นาโม ตตฺถ วสตี’’ติ? ‘‘วนวาสีติโสฺส, ภเนฺต’’ติฯ ‘‘เตน หิ มคฺคํ โน อาจิกฺขา’’ติฯ ‘‘เก ตุเมฺห, ภเนฺต’’ติ? ‘‘มยํ สามเณรสฺส สนฺติกํ อาคตา’’ติฯ อุปาสโก โอโลเกตฺวา ธมฺมเสนาปติํ อาทิํ กตฺวา สเพฺพปิ มหาสาวเก สญฺชานิตฺวา นิรนฺตรํ ปีติยา ผุฎฺฐสรีโร หุตฺวา ‘‘ติฎฺฐถ ตาว, ภเนฺต’’ติ เวเคน คามํ ปวิสิตฺวา ‘‘เอเต, อยฺยา, สาริปุตฺตเตฺถรํ อาทิํ กตฺวา อสีติ มหาสาวกา อตฺตโน อตฺตโน ปริวาเรหิ สทฺธิํ สามเณรสฺส สนฺติกํ อาคตา, มญฺจปีฐปจฺจตฺถรณทีปเตลาทีนิ คเหตฺวา เวเคน นิกฺขมถา’’ติ อุโคฺฆเสสิฯ มนุสฺสา ‘‘ตาวเทว มญฺจาทีนิ คเหตฺวา เถรานํ ปทานุปทิกา หุตฺวา เถเรหิ สทฺธิํเยว วิหารํ ปวิสิํสุฯ สามเณโร ภิกฺขุสงฺฆํ สญฺชานิตฺวา กติปยานํ มหาเถรานํ ปตฺตจีวรานิ ปฎิคฺคเหตฺวา วตฺตมกาสิฯ ตสฺส เถรานํ วสนฎฺฐานํ สํวิทหนฺตสฺส ปตฺตจีวรํ ปฎิสาเมนฺตเสฺสว อนฺธกาโร ชาตา’’ติฯ สาริปุตฺตเตฺถโร อุปาสเก อาห – ‘‘คจฺฉถ, อุปาสกา, ตุมฺหากํ อนฺธกาโร ชาโต’’ติฯ ‘‘ภเนฺต, อชฺช ธมฺมสฺสวนทิวโส, น มยํ คมิสฺสาม, ธมฺมํ สุณิสฺสาม, อิโต ปุเพฺพ ธมฺมสฺสวนมฺปิ นตฺถี’’ติฯ ‘‘เตน หิ, สามเณร, ทีปํ ชาเลตฺวา ธมฺมสฺสวนสฺส กาลํ โฆเสหี’’ติฯ โส ตถา อกาสิฯ อถ นํ เถโร อาห – ‘‘ติสฺส ตว อุปฎฺฐากา ‘ธมฺมํ โสตุกามามฺหา’ติ วทนฺติ , กเถหิ เตสํ ธมฺม’’นฺติฯ อุปาสกา เอกปฺปหาเรเนว อุฎฺฐาย, ‘‘ภเนฺต, อมฺหากํ อโยฺย ‘สุขิตา โหถ, ทุกฺขา มุจฺจถา’ติ อิมานิ เทฺว ปทานิ ฐเปตฺวา อญฺญํ ธมฺมกถํ น ชานาติ , อมฺหากํ อญฺญํ ธมฺมกถิกํ เทถา’’ติ วทิํสุฯ ‘‘สามเณโร ปน อรหตฺตํ ปตฺวาปิ เนว เตสํ ธมฺมกถํ กเถสี’’ติฯ</p>


<p>ตทา ปน นํ อุปชฺฌาโย, ‘‘สามเณร, กถํ ปน สุขิตา โหนฺติ, ‘กถํ ปน ทุกฺขา มุจฺจนฺตี’ติ อิเมสํ โน ทฺวินฺนํ ปทานํ อตฺถํ กเถหี’’ติ อาหฯ โส ‘‘สาธุ, ภเนฺต’’ติ จิตฺตพีชนิํ คเหตฺวา ธมฺมาสนํ อารุยฺห ปญฺจหิ นิกาเยหิ อตฺถญฺจ การณญฺจ อากฑฺฒิตฺวา ฆนวสฺสํ วสฺสโนฺต จาตุทฺทีปกมหาเมโฆ วิย ขนฺธธาตุอายตนโพธิปกฺขิยธเมฺม วิภชโนฺต อรหตฺตกูเฎน ธมฺมกถํ กเถตฺวา, ‘‘ภเนฺต, เอวํ อรหตฺตปฺปตฺตสฺส สุขํ โหติ, อรหตฺตํ ปโตฺตเยว ทุกฺขา มุจฺจติ, เสสชนา ชาติทุกฺขาทีหิ เจว นิรยทุกฺขาทีหิ จ น ปริมุจฺจนฺตี’’ติ อาหฯ ‘‘สาธุ, สามเณร, สุกถิโต เต ปฎิภาโณ, อิทานิ สรภญฺญํ ภณาหี’’ติฯ โส สรภญฺญมฺปิ  ภณิฯ อรุเณ อุคฺคจฺฉเนฺต สามเณรสฺส อุปฎฺฐากมนุสฺสา เทฺว ภาคา อเหสุํฯ เอกเจฺจ ‘‘น วต โน อิโต ปุเพฺพ เอวรูโป กกฺขโฬ ทิฎฺฐปุโพฺพฯ กถญฺหิ นาม เอวรูปํ ธมฺมกถํ ชานโนฺต เอตฺตกํ กาลํ มาตาปิตุฎฺฐาเน ฐตฺวา อุปฎฺฐหนฺตานํ มนุสฺสานํ เอกมฺปิ ธมฺมปทํ น กเถสี’’ติ กุชฺฌิํสุฯ เอกเจฺจ ‘‘ลาภา วต โน, เย มยํ เอวรูปํ ภทนฺตํ คุณํ วา อคุณํ วา อชานนฺตาปิ อุปฎฺฐหิมฺห , อิทานิ จ ปนสฺส สนฺติเก ธมฺมํ โสตุํ ลภิมฺหา’’ติ ตุสฺสิํสุฯ</p>


<p>สมฺมาสมฺพุโทฺธปิ ตํ ทิวสํ ปจฺจูสสมเย โลกํ โวโลเกโนฺต วนวาสีติสฺสสฺส อุปฎฺฐาเก อตฺตโน ญาณชาลสฺส อโนฺต ปวิเฎฺฐ ทิสฺวา ‘‘กิํ นุ โข ภวิสฺสตี’’ติ อาวเชฺชโนฺต อิมมตฺถํ อุปธาเรสิ ‘‘วนวาสีติสฺสสามเณรสฺส อุปฎฺฐากา เอกเจฺจ ตุฎฺฐา, เอกเจฺจ กุทฺธา, มยฺหํ ปุตฺตสฺส ปน สามเณรสฺส กุทฺธา นิรยภาคิโน ภวิสฺสนฺติ, คนฺตพฺพเมว ตตฺถ มยา, มยิ คเต สเพฺพปิ เต สามเณเร เมตฺตจิตฺตํ กตฺวา ทุกฺขา มุจฺจิสฺสนฺตี’’ติฯ เตปิ มนุสฺสา ภิกฺขุสงฺฆํ นิมเนฺตตฺวา คามํ คนฺตฺวา มณฺฑปํ กาเรตฺวา ยาคุภตฺตาทีนิ สมฺปาเทตฺวา อาสนานิ ปญฺญาเปตฺวา สงฺฆสฺส อาคมนมคฺคํ โอโลเกนฺตา นิสีทิํสุฯ ภิกฺขูปิ สรีรปฎิชคฺคนํ กตฺวา ภิกฺขาจารเวลาย คามํ ปิณฺฑาย ปวิสนฺตา สามเณรํ ปุจฺฉิํสุ – ‘‘กิํ, ติสฺส, ตฺวํ อเมฺหหิ สทฺธิํ คมิสฺสสิ, อุทาหุ ปจฺฉา’’ติ? ‘‘มม คมนเวลายเมว คมิสฺสามิ, คจฺฉถ ตุเมฺห, ภเนฺต’’ติฯ ภิกฺขู ปตฺตจีวรมาทาย ปวิสิํสุฯ</p>


<p>สตฺถา  เชตวนสฺมิํเยว จีวรํ ปารุปิตฺวา ปตฺตมาทาย เอกจิตฺตกฺขเณเนว คนฺตฺวา ภิกฺขูนํ ปุรโต ฐิตเมว อตฺตานํ ทเสฺสสิฯ ‘‘สมฺมาสมฺพุโทฺธ อาคโต’’ติ สกลคาโม สงฺขุภิตฺวา เอกโกลาหโล อโหสิฯ มนุสฺสา อุทคฺคจิตฺตา พุทฺธปฺปมุขํ  ภิกฺขุสงฺฆํ นิสีทาเปตฺวา ยาคุํ ทตฺวา ขชฺชกํ อทํสุฯ สามเณโร ภเตฺต อนิฎฺฐิเตเยว อโนฺตคามํ ปาวิสิฯ คามวาสิโน นีหริตฺวา ตสฺส สกฺกจฺจํ ภิกฺขํ อทํสุฯ โส ยาปนมตฺตํ คเหตฺวา สตฺถุ สนฺติกํ คนฺตฺวา ปตฺตํ อุปนาเมสิฯ สตฺถา ‘‘อาหร, ติสฺสา’’ติ หตฺถํ ปสาเรตฺวา ปตฺตํ คเหตฺวา ‘‘ปสฺส, สาริปุตฺต, ตว สามเณรสฺส ปตฺต’’นฺติ เถรสฺส ทเสฺสสิฯ เถโร สตฺถุ หตฺถโต ปตฺตํ คเหตฺวา สามเณรสฺส ทตฺวา ‘‘คจฺฉ, อตฺตโน ปตฺตฎฺฐาเน นิสีทิตฺวา ภตฺตกิจฺจํ กโรหี’’ติ อาหฯ</p>


<p>คามวาสิโน พุทฺธปฺปมุขํ ภิกฺขุสงฺฆํ ปริวิสิตฺวา สตฺถารํ วนฺทิตฺวา อนุโมทนํ ยาจิํสุฯ สตฺถา อนุโมทนํ กโรโนฺต เอวมาห – ‘‘ลาภา วต โว อุปาสกา, เย ตุเมฺห อตฺตโน กุลูปกํ สามเณรํ นิสฺสาย สาริปุตฺตํ โมคฺคลฺลานํ กสฺสปํ อนุรุทฺธนฺติ อสีติมหาสาวเก  ทสฺสนาย ลภถ, อหมฺปิ ตุมฺหากํ กุลูปกเมว นิสฺสาย อาคโต, พุทฺธทสฺสนมฺปิ โว อิมํ นิสฺสาเยว ลทฺธํ, ลาภา โว, สุลทฺธํ โว’’ติฯ มนุสฺสา จินฺตยิํสุ – ‘‘อโห อมฺหากํ ลาภา, พุทฺธานเญฺจว ภิกฺขุสงฺฆสฺส จ อาราธนสมตฺถํ อมฺหากํ อยฺยํ ทสฺสนาย ลภาม, เทยฺยธมฺมญฺจสฺส ทาตุํ ลภามา’’ติ สามเณรสฺส กุทฺธา มนุสฺสา ตุสฺสิํสุฯ ตุฎฺฐา มนุสฺสา ภิโยฺยโสมตฺตาย ปสีทิํสุฯ อนุโมทนาวสาเน พหู โสตาปตฺติผลาทีนิ ปาปุณิํสุฯ สตฺถา อุฎฺฐายาสนา ปกฺกามิฯ มนุสฺสา สตฺถารํ อนุคนฺตฺวา วนฺทิตฺวา นิวตฺติํสุฯ สตฺถา สามเณเรน สทฺธิํ สมธุเรน คจฺฉโนฺต , ‘‘สามเณร, อยํ ปเทโส โกนาโม, อยํ ปเทโส โกนาโม’’ติ ปุเพฺพ ตสฺส อุปาสเกน ทสฺสิตปเทเส ปุจฺฉโนฺต อคมาสิฯ สามเณโรปิ, ‘‘ภเนฺต, อยํ อิตฺถนฺนาโม, อยํ อิตฺถนฺนาโม’’ติ อาจิกฺขมาโนว อคมาสิฯ สตฺถา ตสฺส วสนฎฺฐานํ คนฺตฺวา ปพฺพตมตฺถกํ อภิรุหิฯ ตตฺถ ฐิตานํ ปน มหาสมุโทฺท ปญฺญายติฯ สตฺถา สามเณรํ ปุจฺฉิ – ‘‘ติสฺส, ปพฺพตมตฺถเก ฐิโต อิโต จิโต จ โอโลเกตฺวา กิํ ปสฺสสี’’ติ? ‘‘มหาสมุทฺทํ, ภเนฺต’’ติฯ ‘‘มหาสมุทฺทํ ทิสฺวา กิํ จิเนฺตสี’’ติ? ‘‘มม ทุกฺขิตกาเล โรทนฺตสฺส จตูหิ มหาสมุเทฺทหิ อติเรกตเรน  อสฺสุนา ภวิตพฺพนฺติ อิทํ, ภเนฺต, จิเนฺตสิ’’นฺติฯ ‘‘สาธุ สาธุ, ติสฺส, เอวเมตํฯ เอเกกสฺส หิ สตฺตสฺส ทุกฺขิตกาเล ปคฺฆริตอสฺสูนิ จตูหิ มหาสมุเทฺทหิ อติเรกตราเนวา’’ติฯ อิทญฺจ ปน วตฺวา อิมํ คาถมาห –</p>


<p>
‘‘จตูสุ สมุเทฺทสุ ชลํ ปริตฺตกํ,  
  
ตโต พหุํ อสฺสุชลํ อนปฺปกํ;  
  
ทุเกฺขน ผุฎฺฐสฺส นรสฺส โสจนา,  
  
กิํการณา สมฺม ตุวํ ปมชฺชสี’’ติฯ  
</p>
  
<p>อถ นํ ปุน ปุจฺฉิ – ‘‘ติสฺส, กหํ วสสี’’ติ? ‘‘อิมสฺมิํ ปพฺภาเร, ภเนฺต’’ติฯ ‘‘ตตฺถ ปน วสโนฺต กิํ จิเนฺตสี’’ติ? ‘‘มยา มรเนฺตน อิมสฺมิํ ฐาเน กตสฺส สรีรนิเกฺขปสฺส ปริเจฺฉโท ‘นตฺถี’ติ จิเนฺตสิํ, ภเนฺต’’ติฯ ‘‘สาธุ สาธุ, ติสฺส, เอวเมตํฯ อิเมสญฺหิ สตฺตานํ ปถวิยํ  นิปชฺชิตฺวา อมตฎฺฐานํ นาม นตฺถี’’ติ วตฺวา –</p>


<p>
‘‘อุปสาฬกนามานิ, สหสฺสานิ จตุทฺทส;  
  
อสฺมิํ ปเทเส ทฑฺฒานิ, นตฺถิ โลเก อนามตํฯ  
</p>
  
<p>
‘‘ยมฺหิ  
สจฺจญฺจ ธโมฺม จ, อหิํสา สํยโม ทโม;  
  
เอตํ อริยา เสวนฺติ, เอตํ โลเก อนามต’’นฺติฯ (ชา.๑.๒.๓๑-๓๒) –  
</p>
  
<p>อิมํ ทุกนิปาเต  กเถสิฯ อิติ ปถวิยํ สรีรนิเกฺขปํ กตฺวา มรเนฺตสุ สเตฺตสุ อมตปุพฺพปเทเส มรนฺตา นาม นตฺถิ, อานนฺทเตฺถรสทิสา ปน อมตปุพฺพปเทเส ปรินิพฺพายนฺติฯ</p>


<p>อานนฺทเตฺถโร กิร วีสวสฺสสติกกาเล อายุสงฺขารํ โอโลเกโนฺต ปริกฺขีณภาวํ ญตฺวา ‘‘อิโต สตฺตเม ทิวเส ปรินิพฺพายิสฺสามี’’ติ อาโรเจสิฯ ตํ ปวตฺติํ สุตฺวา โรหิณีนทิยา อุภยตีรวาสิเกสุ มนุเสฺสสุ โอริมตีรวาสิกา ‘‘มยํ เถรสฺส พหูปการา, อมฺหากํ สนฺติเก ปรินิพฺพายิสฺสตี’’ติ วทิํสุฯ ปรตีรวาสิกาปิ ‘‘มยํ เถรสฺส พหูปการา, อมฺหากํ สนฺติเก ปรินิพฺพายิสฺสตี’’ติ วทิํสุฯ เถโร เตสํ วจนํ สุตฺวา ‘‘อุภยตีรวาสิโน มยฺหํ อุปการา, อิเม นาม อนุปการาติ น สกฺกา วตฺตุํ, สจาหํ โอริมตีเร  ปรินิพฺพายิสฺสามิ, ปรตีรวาสิโน ธาตุคหณตฺถํ เตหิ สทฺธิํ กลหํ กริสฺสนฺติฯ สเจ ปรตีเร ปรินิพฺพายิสฺสามิ, โอริมตีรวาสิโนปิ ตถา กริสฺสนฺติ, กลโห อุปฺปชฺชมาโนปิ มํ นิสฺสาเยว อุปฺปชฺชิสฺสติ, วูปสมมาโนปิ มํ นิสฺสาเยว  วูปสมิสฺสตี’’ติ จิเนฺตตฺวา ‘‘โอริมตีรวาสิโนปิ มยฺหํ อุปการา, ปรตีรวาสิโนปิ มยฺหํ อุปการา, อนุปการาปิ นาม นตฺถิ, โอริมตีรวาสิโน โอริมตีเรเยว สนฺนิปตนฺตุ, ปรตีรวาสิโนปิ ปรตีเรเยวา’’ติ อาหฯ ตโต สตฺตเม ทิวเส มเชฺฌนทิยา สตฺตตาลปฺปมาเณ อากาเส ปลฺลเงฺกน นิสีทิตฺวา มหาชนสฺส ธมฺมํ กเถตฺวา ‘‘มม สรีรํ มเชฺฌ ภิชฺชิตฺวา เอโก ภาโค โอริมตีเร ปตตุ, เอโก ภาโค ปรตีเร’’ติ อธิฎฺฐาย ยถานิสิโนฺนว เตโชธาตุํ สมาปชฺชิ, ชาลา อุฎฺฐหิํสุฯ สรีรํ มเชฺฌ ภิชฺชิตฺวา เอโก ภาโค โอริมตีเร ปติ, เอโก ภาโค ปรตีเรฯ ตโต มหาชโน ปริเทวิ, ปถวิอุนฺทฺริยนสโทฺท วิย อาโรทนสโทฺท อโหสิฯ สตฺถุ ปรินิพฺพาเน อาโรทนสทฺทโตปิ การุญฺญตโร อโหสิฯ มนุสฺสา จตฺตาโร มาเส โรทนฺตา ปริเทวนฺตา ‘‘สตฺถุ ปตฺตจีวรคฺคาหเก ติฎฺฐเนฺต สตฺถุ ฐิตกาโล วิย โน อโหสิ, อิทานิ โน สตฺถา ปรินิพฺพุโต’’ติ วิปฺปลปนฺตา วิรวนฺตา วิจริํสูติฯ</p>


<p>ปุน สตฺถา สามเณรํ ปุจฺฉิ – ‘‘ติสฺส, อิมสฺมิํ วนสเณฺฑ ทีปิอาทีนํ สเทฺทน ภายสิ, น ภายสี’’ติ? ‘‘น ภายามิ ภควา, อปิจ โข ปน เม เอเตสํ สทฺทํ สุตฺวา วนรติ นาม อุปฺปชฺชตี’’ติ วตฺวา สฎฺฐิมตฺตาหิ คาถาหิ วนวณฺณนํ นาม กเถสิฯ อถ นํ สตฺถา ‘‘ติสฺสา’’ติ อามเนฺตสิฯ ‘‘กิํ, ภเนฺต’’ติ? ‘‘มยํ คจฺฉาม, ตฺวํ คมิสฺสสิ, นิวตฺติสฺสสี’’ติฯ ‘‘มยฺหํ อุปชฺฌาเย มํ อาทาย คจฺฉเนฺต คมิสฺสามิ, นิวเตฺตเนฺต นิวตฺติสฺสามิ , ภเนฺต’’ติ ฯ สตฺถา ภิกฺขุสเงฺฆน สทฺธิํ ปกฺกามิฯ สามเณรสฺส ปน นิวตฺติตุเมว อชฺฌาสโย, เถโร ตํ ญตฺวา ‘‘ติสฺส, สเจ นิวตฺติตุกาโม, นิวตฺตา’’ติ อาหฯ โส สตฺถารญฺจ ภิกฺขุสงฺฆญฺจ วนฺทิตฺวา นิวตฺติฯ สตฺถา เชตวนเมว อคมาสิฯ</p>


<p>ภิกฺขูนํ ธมฺมสภายํ กถา อุทปาทิ – ‘‘อโห วต วนวาสีติสฺสสามเณโร ทุกฺกรํ กโรติ, ปฎิสนฺธิคฺคหณโต ปฎฺฐายสฺส ญาตกา สตฺตสุ มงฺคเลสุ ปญฺจนฺนํ ภิกฺขุสตานํ อโปฺปทกมธุปายสเมว อทํสุ, ปพฺพชิตกาเล อโนฺตวิหาเร พุทฺธปฺปมุขสฺส ภิกฺขุสงฺฆสฺส สตฺต ทิวสานิ อโปฺปทกมธุปายสเมว  อทํสุฯ ปพฺพชิตฺวา อฎฺฐเม ทิวเส อโนฺตคามํ ปวิสโนฺต ทฺวีเหว ทิวเสหิ สาฎกสหเสฺสน สทฺธิํ ปิณฺฑปาตสหสฺสํ ลภิ, ปุเนกทิวสํ กมฺพลสหสฺสํ ลภิฯ อิติสฺส อิธ วสนกาเล มหาลาภสกฺกาโร อุปฺปชฺชิ, อิทานิ เอวรูปํ ลาภสกฺการํ ฉเฑฺฑตฺวา อรญฺญํ ปวิสิตฺวา มิสฺสกาหาเรน ยาเปติ, ทุกฺกรการโก วต ติสฺสสามเณโร’’ติฯ สตฺถา อาคนฺตฺวา, ‘‘กาย นุตฺถ, ภิกฺขเว, เอตรหิ กถาย สนฺนิสินฺนา’’ติ ปุจฺฉิตฺวา ‘‘อิมาย นามา’’ติ วุเตฺต ‘‘อาม, ภิกฺขเว, ลาภูปนิสา นาเมสา อญฺญา, นิพฺพานคามินี ปฎิปทา อญฺญาฯ ‘เอวํ ลาภํ ลภิสฺสามี’ติ หิ อารญฺญิกาทิธุตงฺคสมาทานวเสน ลาภูปนิสํ รกฺขนฺตสฺส ภิกฺขุโน จตฺตาโร อปายา วิวฎทฺวารา เอว ติฎฺฐนฺติ, นิพฺพานคามินิยา ปน ปฎิปทาย อุปฺปนฺนํ ลาภสกฺการํ ปหาย อรญฺญํ ปวิสิตฺวา ฆเฎโนฺต วายมโนฺต อรหตฺตํ คณฺหาตี’’ติ อนุสนฺธิํ  ฆเฎตฺวา ธมฺมํ เทเสโนฺต อิมํ คาถมาห –</p>


<ol>
<li>
‘‘อญฺญา หิ ลาภูปนิสา, อญฺญา นิพฺพานคามินี;  
  
เอวเมตํ อภิญฺญาย, ภิกฺขุ พุทฺธสฺส สาวโก;  
  
สกฺการํ นาภินเนฺทยฺย, วิเวกมนุพฺรูหเย’’ติฯ  
</li>
  
<p>ตตฺถ ติ ลาภูปนิสา นาเมสา อญฺญา เอว, อญฺญา นิพฺพานคามินี ปฎิปทาฯ ลาภุปฺปาทเกน หิ ภิกฺขุนา โถกํ อกุสลกมฺมํ กาตุํ วฎฺฎติ, กายวงฺกาทีนิ กาตพฺพานิ โหนฺติฯ ยสฺมิญฺหิ กาเล กายวงฺกาทีสุ กิญฺจิ กโรติ, ตทา ลาโภ อุปฺปชฺชติฯ ปายสปาติยญฺหิ วงฺกํ อกตฺวา อุชุกเมว หตฺถํ โอตาเรตฺวา อุกฺขิปนฺตสฺส หโตฺถ มกฺขิตมตฺตโกว โหติ, วงฺกํ กตฺวา โอตาเรตฺวา อุกฺขิปนฺตสฺส ปน ปายสปิณฺฑํ อุทฺธรโนฺตว นิกฺขมติ, เอวํ กายวงฺกาทีนิ กรณกาเลเยว ลาโภ อุปฺปชฺชติฯ อยํ อธมฺมิกา ลาภูปนิสฺสา นามฯ อุปธิสมฺปทา จีวรธารณํ พาหุสจฺจํ ปริวาโร อรญฺญวาโสติ เอวรูเปหิ ปน การเณหิ อุปฺปโนฺน ลาโภ ธมฺมิโก นาม โหติฯ นิพฺพานคามินิํ  ปฎิปทํ ปูเรเนฺตน ปน ภิกฺขุนา กายวงฺกาทีนิ ปหาตพฺพานิฯ อนเนฺธเนว อเนฺธน วิย, อมูเคเนว มูเคน วิย, อพธิเรเนว พธิเรน วิย ภวิตุํ วฎฺฎติฯ อสเฐน อมาเยน ภวิตุํ วฎฺฎติฯ นฺติ เอตํ ลาภุปฺปาทนํ ปฎิปทญฺจ นิพฺพานคามินิํ ปฎิปทญฺจ  เอวํ ญตฺวา สเพฺพสํ สงฺขตาสงฺขตธมฺมานํ พุชฺฌนเฎฺฐน   สวนเนฺต ชาตเฎฺฐน โอวาทานุสาสนิํ วา สวนเฎฺฐน  อธมฺมิกํ จตุปจฺจยสกฺการํ นาภินเนฺทยฺย, น เจว ธมฺมิกํ ปฎิโกฺกเสยฺย, กายวิเวกาทิกํ ฯ ตตฺถ ติ กายสฺส เอกีภาโวฯ ติ อฎฺฐ สมาปตฺติโยฯ ติ นิพฺพานํฯ เตสุ กายวิเวโก คณสงฺคณิกํ วิโนเทติ, จิตฺตวิเวโก กิเลสสงฺคณิกํ วิโนเทติ, อุปธิวิเวโก สงฺขารสงฺคณิกํ วิโนเทติฯ กายวิเวโก จิตฺตวิเวกสฺส ปจฺจโย โหติ, จิตฺตวิเวโก อุปธิวิเวกสฺส ปจฺจโย โหติฯ วุตฺตมฺปิเหตํ –
</ol></p>

</p>


<p>อิมํ ติวิธมฺปิ วิเวกํ พฺรูเหยฺย วเฑฺฒยฺย, อุปสมฺปชฺช วิหเรยฺยาติ อโตฺถฯ</p>


<p>เทสนาวสาเน พหู โสตาปตฺติผลาทีนิ ปาปุณิํสูติฯ</p>

</p>

</p>

</p>





