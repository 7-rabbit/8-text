<h1>๓. ตติยกณฺฑวณฺณนา</h1>
<h3>๑. สฺยาทิ</h3>
<p>ยสฺสาติกมาวฎฺฐิตสฺสโยอาทิอกฺขรสมุทายสฺส, กินฺตนฺติ อาห- ‘อิท’มิจฺจาทิ, อิทนฺติ ยถาวุตฺตํ สฺยาทิสมุทายรูปํ, อวยเวน วิคฺคโห สมุทาโย สมาสโตฺถ, สมุทาเย ปวตฺตา สทฺทา อวยเวสุปิ วตฺตนฺตีติ สฺยาทิสโทฺท สิอาทิเก อวยเวปิ วตฺตเต, วิธิคฺคหณญาเยนาติ ‘‘ปจฺจยคฺคหเณ ยสฺมา ส วิหิโต ตทาทิโน ตทนฺตสฺส จ คหณ’’นฺติ ญาเยนฯ สฺยาทิ อเนฺต ยสฺส ตํ สฺยาทฺยนฺตํฯ นนุ จ ‘‘สฺยาทิสฺยาทิเนกตฺถ’’นฺติ สามเญฺญน วุจฺจมาเน ยํกิญฺจิ สฺยาทฺยนฺตํ เยนเกนจิ สฺยาทฺยเนฺตน สเหกตฺถีภาวมรหติ, ตถาหิ ยถา คามคโตติอาโท, ตถา ปสฺส เทวทเตฺต คามํ, คโต ยญฺญทโตฺต คุรุกุลนฺติ อาโทปิ สมาโส ตฺยาสงฺกิยาห-‘สามเญฺญน วุเตฺตปิ’จฺจาทิ, ยสฺส สฺยาทฺยนฺตสฺสเยน สฺยาทฺยเนฺตน สมฺพโนฺธ, เตน สฺยาทฺยเนฺตน สหตํ สฺยาทฺยนฺตเมกตฺถมฺภวตีติ สมฺพนฺธโต วิญฺญายติ อวสียตีติ ยสฺสาตฺยาทิสฺวโตฺถ, ตถา จ คามคโตตฺยตฺรตฺถีเมส-มญฺญมญฺญาเปกฺขาลกฺขโณ สมฺพโนฺธเตฺยกตฺถีภาโว, ตโตเยเวตฺถาหุ-</p>


<p>
นิยตํ สาธนํ สาเธฺย, กฺริยา นิยตสาธนา;  
  
สนฺนิธาเนน เมเตสํ  
เจถิสฺสา (โปตฺถเก)  
, นิยโม-ยมฺปกาสตีติฯ  
</p>
  
<p>อยเมตฺถ อโตฺถ ‘‘ยโต คามมิเจฺจตํ สาธนํ สาธฺยํ กิริยํ ตํพฺยปเทสชานนโยคฺยมเปกฺขเต คโตติ, อโต สาธนํ การ กํ  สาเธฺย กิริยาย นิยตํ, ยโต จ กิริยา สยํ สาธนมเปกฺขเต กิํ คโตติ, อโต กิริยาปิ นิยตํ สาธนเมติสฺสาติ นิยตสาธนา โหติ อยํ ยถาวุโตฺต นิยโม อญฺญมญฺญาเปกฺขาวเสน วตฺตมาโน เอเตสํ สาธฺยสาธนานํ สนฺนิธาน มเตฺตน อญฺญมญฺญโต ปกาสตี’’ติฯ ปสฺส เทวทตฺต คามํ, คโต ยญฺญทโตฺต คุรุกุลํตฺยตฺร ตุ คามนฺติ สาธนํ ปเสฺสติ สาธฺยมเปกฺขเต, คโตติ คมนกิริยา ตุ คุรุกุลมเปกฺขเต, ตโต จ คามคตานํ วากฺยนฺตราวยวานํ นเตฺถวาเปกฺขาติ น ภวติ สมาโส, สพฺพเตฺถวมูหนียํ, สมฺพโนฺธ หิ อญฺญมญฺญาเปกฺขาลกฺขโณ สมฺพนฺธฺยนฺตรโต-นวฎฺฐิตํ นิวเตฺตตฺวา วิเสเส นิเวเสติ, ตถาจ วุตฺตํ–</p>


<p>
ตสฺส ตฺวากงฺขโต เภเท, ยา ปริปฺลวมานตา;  
  
วิเสเส ตํ นิเวเสโนฺต, สมฺพโนฺธวาวฉินฺทตีติฯ  
</p>
  
<p>เภเท วิเสเส คามเนฺตตํ สามญฺญํ วิเสสาเปกฺขํ ‘คามมาสีสติ, ชหาติ, คโต’ติ, ตถา ‘คโต คามํ, วนํ, คุรุกุล’นฺติ เววมากงฺขโต-ภิลสโต ตสฺส ตุ ปธานปทสฺสุปสชฺชนปทสฺส จ ยา ปริปฺลวมานตา อนวฎฺฐิตตา ตํ วิเสเส วิสิเฎฺฐ สมฺพนฺธินิ นิเวเสโนฺต ปติฎฺฐเปโนฺต สมฺพโนฺธวาเนกปฺปกาโร กฺวจิ สาธฺยสาธนภาวลกฺขโณ กฺวจิ ปกติวิการภาวสภาโว กฺวจิ สสฺสามิ สมฺพนฺธรูโป อวฉินฺทติ สมฺพนฺธฺยนฺตรโต นิวเตฺตตีติ อโตฺถ, ยโต-ยมเปกฺขา วากฺยกาเลเยว นิรูปฺยเต, ตโต ยตฺถาตฺถิ ปทานมเปกฺขา, ตตฺถ สมาสาวคโม, ยตฺร ตุ นตฺถิ, ตตฺร น ภวตีตฺยนุปทิโฎฺฐ วิสยวิภาโค ญายเตติ ภาโว, พาเล อพุเธตุ นิสฺสาย วิจิโตฺต สมาสวิธานโลปาทินาเนกปฺปกาโร ปฎิปตฺติยา สาธุสทฺทปริชานนตฺถมุปาโย สมฺภวติ, ปรมตฺถโต ตุ สทฺทนฺตรตฺตา อจฺจนฺตํ  วากฺยสมาสานํ เภโท, น หิ วาเกฺย ทิฎฺฐปทานิ สมาเส สนฺติ, ตถา จ วุตฺตํ–</p>


<p>
พาเล นิสฺสายุปาโย-ยํ, วิจิโตฺต ปฎิปตฺติยา;  
  
เภโท วากฺยสมาสานํ, จฺจนฺตํ  
ญฺญตฺตํ (โปตฺถเก)  
สทฺทนฺตรํ ยโตติฯ  
</p>
  
<p>อโตเยวาติ  ยโต สามเญฺญน วุเตฺตปิยสฺสเยน สมฺพโนฺธเตน สห ตเทกตฺถมฺภวตีติ สมฺพนฺธโต วิญฺญายตีติ นานิฎฺฐํ กิญฺจิปีห โหติ, อโตเยว เหตุโตติ อโตฺถฯ พฺยเปกฺขา สามตฺถิยปริคฺคหาเยติ ปทานมโญฺญญฺญากงฺขา พฺยเปกฺขา, สาว สา มตฺถิยํ, ตสฺส ปริคฺคหายฯ สมตฺถวจนํ น กตนฺติ ปาณินิเยหิ วิย ‘‘สมโตฺถ ปทวิธี’’ติ (ปา, ๒-๑-๑) สมตฺถวจนํ น กตํฯ สมโตฺถ ปท วิธีติ ปริภาสายมยมโตฺถ ‘‘วิธียเต  วิธิ, ปทานํ วิธิ ปทวิธิสมาสาทิ, โยโกจีห สเตฺถ ปทวิธิ,โส สมโตฺถ วิคฺคห วากฺยตฺถาภิธาเน (สตฺติ) เวทิตโพฺพ’’ติ, ตาทิสปริภาสาย พฺยาปารโต เตสํ ‘ปสฺส เทวทตฺต คามํ, คโต ยญฺญทโตฺต คุรุกุลํ’ ตฺยาโท นานิฎฺฐปฺปตฺติ, สามตฺถิยเญฺจตฺถ ทฺวิธาตฺยุปคมฺยเต วาเกฺย พฺยเปกฺขาวุตฺติยเมกตฺถีภาโว เจติ ฯ ตตฺถ ปฐมสฺส ปริคฺคหํ วจนมนฺตเรน ปฎิปาทิย ทุติยสฺส ปริคฺคหมิทานิ วจเนน ปฎิปาทยมาห- ‘เอกตฺถี ภาโว’จฺจาทิ, เอกตฺถีภาโว ภินฺนตฺถานํ สาธารณตฺถตาวเสน ปวตฺติวิเสโส, วาเกฺย หิ สาธารณตฺถตา นตฺถิ ภินฺนตฺถตฺตา, อโตเยเวตฺถ เภทนิพนฺธนา ฉฎฺฐฺยุปชายเต ‘รโญฺญ ปุริโส’ติ, วุตฺติยนฺตูภยปทพฺยวจฺฉินฺนตฺถาภิธานโต สาธารณตฺถตา ภวติ, อิทํ วุตฺตํ โหติ ‘‘สมาเส วิเสสนํ วิเสสฺสมนุปวีสติ เอกีภวติ วิเสสนํ, วาเกฺย ตุ วิเสสนํ วิเสสฺสโต วิสุํเยวา วติฎฺฐเต’’ติฯ ทฺวนฺทสมาสสฺส ตุ ปทานํ วิเสสนวิเสสฺสาภาเวปิ สกลปทตฺถปฺปธานตฺตา ‘รโญฺญ โค จ อโสฺส จ ปุริโส จา’ติ วากฺยโต ‘รโญฺญ ควาสฺส ปุริสา’ติ สมาสสฺส วิเสโส เอกตฺถี ภาวลกฺขโณ ภวเตฺยว, ตถาหิ ตตฺถ วาเกฺย ภินฺนตฺถนิพนฺธน สมุจฺจยปฎิปาทนาย จสโทฺท ปยุชฺชเต, สมาเส ตุ นปฺปยุชฺชเต, เอกตฺถ วจเนเนวาติ ‘‘สฺยาทิสฺยาทิเนกตฺถ’’ เตฺยกตฺถวจเนเนว, เอกตฺตีภาโวเยว ภวตีติ เสโส, เอวกาโร น วาเกฺย ตถาหิ ทีเปติฯ วาเกฺย กถนฺติ อาห- วาเกฺย’ติอาทิฯ</p>


<p>วาเกฺยติ วิคฺคหวาเกฺย, วิเสเสน คยฺหติ ญายตฺยเนเนติ วิคฺค- โห , โส จ ตํ วากฺยํ เจติ วิคฺคหวากฺยํ, วิเสเสน วา คหณํ วิคฺคโห, ตทตฺถํ วากฺยํ วิคฺคหวากฺยํ, ตสฺมิํ, กายํ พฺยาเปกฺขาติ อาห-‘เภทาทิลกฺขณา’ติ, อาทิสเทฺทน สํสคฺค เภท สํสคฺคานญฺจ คหณํฯ</p>


<p>ตตฺถ สานฺตเรหิ สามฺยนฺตเรหิ จ พฺยาวุตฺติ เฉโท, สํวิเสส สามิวิเสสานํ สมฺพโนฺธ สํสโคฺค, ตทาห- ‘ตถาหิ’จฺจาทินา, เภทโก พฺยาวตฺตโก, อตฺถคหิโตติ การณวเสน เภทวาทินา คหิโต, ยเทจฺจาทินา สํสคฺควาทิโน-ธิปฺปายมาห ยทา ตูภยมฺปิจฺจาทินา อุภยวาทิโน, อภิมโตติ ‘‘ปากฺกฑาราสมาโส’’จฺจเนน (๒-๑-๓) ปาณินินา อิจฺฉิโตฯ ปากฺกฑาราติ ‘‘กฑารา กมฺมธารเย’’จฺจเนน (๒-๒-๓๘) กฑาราสํสทฺทนา ปเควาติ อโตฺถฯ</p>


<p>‘ปุถ ภิโนฺน อโตฺถ เยสํ ปทานํ ตานิ ปุถคตฺถานิ, วาเกฺย หิ รโญฺญ ปุริโส เตตฺถ ราชสโทฺท ราชตฺถเมว วทติ, ปุริสสโทฺท ปุริสตฺถเมว, วุตฺติยนฺตุ ราชปุริโสเตตฺถ ราชสโทฺทปิ ปุริสตฺถเมว วทตีติ ทฺวินฺนเมกตฺถีภาโว ภวติ, อโญฺญเยวาวยวตฺถานฺวิโต สมุทายโตฺถ ปาตุภวตีติ ตทเปกฺขาย เจกตฺถีภาโว วุจฺจเต, ชหมานสกตฺถวุตฺติมภฺยุปคมฺม วุตฺตํ- ‘วิเสสนสฺส สกตฺถ ปริจฺจาเคเน’จฺจาทิ, อโตเยว ปโร โจเทสฺสติ ‘นนุ เจ’จฺจาทินาฯ เอกตฺถีภวนํ สมสนนฺติ อิมินา เอกตฺถนฺติ สมาโสติ นาตฺถนฺตรนฺติ ทีเปติฯ</p>


<p>ชหมานานิ ปทานิ สกตฺถํ ยสฺสํ (สา) ตถา วุตฺตา, นาจฺจนฺตาย ชยาตีติ เอวมฺมญฺญเต ‘‘ปริจฺจาคมตฺตมภิสนฺธาย ชหมานสกตฺถํตฺยุจฺจเต, น ตุ สพฺพถา ปริจฺจาโคปโรปการาย ตโสฺสปาทานโต, สพฺพถา จ สกตฺถปริจฺจาเค ปโรปการาสมฺปาทนโต-นุปาทานเมว ปโยชนาภาวา ตสฺส สิยา’’ติ, ถปติ วฑฺฒตีฯ อตฺถนฺติ ราชสทฺทวาจฺจํฯ อจฺจนฺตปริจฺจาเคปิ น โทโส… วาเกฺย ทิฎฺฐสฺสุปสชฺชนสฺส วุตฺติยํ โสเยวายนฺตฺยนฺวยาวสายโต ตทตฺถาว คติยาติ ทเสฺสโนฺต อาห- ‘อถ เว’จฺจาทิฯ</p>


<p>โสเยวายนฺตฺยชฺฌวสาโย-นฺวโย, โสเยวายํ ราชสโทฺท โย วากฺยตาเล ทิโฎฺฐติ โวหารีนเมกตฺตาวสาเยนาสตฺยปิ (ราชสทฺทสฺส)เตฺถ  ปุริสสฺส วิเสสนมฺภวิสฺสตีติ ภาโว, เอเตฺถว ทิฎฺฐนฺตมาห- ‘ยเถ’จฺจาทิฯ</p>


<h3>๒. อสํ</h3>
<p>อพฺยยนฺติ ยทเญฺญสํ ปสิทฺธนฺติ ลิงฺควจนเภเทปิ พฺยยรหิตตฺตา อุปสคฺคนิปาตานํ ปเรหิ อพฺยยสญฺญากรณโต อพฺยยนฺติ ปเรสํ ปสิทฺธํ, เตสนฺตฺวยํ สมาโส อพฺยยตฺถปุพฺพงฺคมตฺตา อนพฺยยํ อพฺยยมฺภวตีติ อพฺยยีภาโว ปสิโทฺธ, อสงฺขฺยสฺส สุตตฺตา ตเสฺสว วิภตฺยตฺถาทโย วิสยภาเวน วิเสสนานีติ วิญฺญายนฺตีตฺยาห- ‘อสเงฺขฺย’จฺจาทิ, อิมินา เนเมสมาสตฺถาติ ทีเปติฯ</p>


<p>ตาวสทฺทสฺส กมวุตฺติยํ โย-โตฺถ สมฺปชฺชเต ตมาห- ‘วิภตฺย’จฺจาทิ, วิภตฺยเตฺถ อุทาหริตฺวาติ วิภตฺยตฺถวิสเย วตฺตมานสฺสาสงฺขฺยสฺส อิตฺถิสเทฺทน สมาสมธิตฺถีติ อุวาหริตฺวา, นิจฺจยมาสาน มวิคฺคโห, อสกปทวิคฺคโห วา ยุโตฺต, อญฺญถา อนิจฺจตาปตฺตีตฺยาห- ‘นิจฺจสมาสตฺตา’อิจฺจาทิฯ</p>


<p>อสกปเทน อนตฺตนิยปเทน อญฺญปเทน วิคฺคโห อสกปทวิคฺคโห, เตน, เอตฺถ หิ ยถา กุมฺภสฺส สมีปํตฺยญฺญปทวาเกฺย สมีป สเทฺทนุปสทฺทวจนียสฺส วุตฺตตฺตา อุปสโทฺท นปฺปยุชฺชเต, ยถา อิตฺถี สูติ เอตฺถาธิสทฺทวจนียสฺสา (ธา)รตฺถสฺส สตฺตมิยา วุตฺตตฺตา นาธิสโทฺทติ ‘อิตฺถีสู’ติ อญฺญปทวากฺยํ วุตฺตํ, กถาปวตฺตาติ ตฺวาเธโยฺย ปทสฺสนํ, เอวํ สพฺพโตฺถเนฺนยํ, อสกปทวิคฺคเหนาโตฺถว วุโตฺต,</p>


<p>อธิสทฺทสฺส ปน ปุรโตวฎฺฐิตสฺสาธาเร วตฺตมานสฺส ตํสมานาธิกรเณน สตฺตมฺยเนฺตนิตฺถิสเทฺทน สห สมาโสติ ทเสฺสตุมาห-‘อธิสโทฺท’จฺจาทิฯ</p>


<p>สฺยาทิโลโปติ อธิสทฺทโต อิตฺถิสทฺทโต จ ปเรสํ สตฺตมี พหุวจนานํ โลโปติ อโตฺถฯ อตฺต (ภาว) สมฺปตฺตีติ สรีรสมฺปตฺติ อธิเปฺปตาติ พฺรหฺมสทฺทสฺส สรีรํ อโตฺถติ อาห- ‘พฺรหฺมํ สรีรนฺติ, กตฺถจี อุตฺตรปทตฺถปฺปธานตฺตาวาสงฺขฺยสมาสสฺส ‘สมฺปนฺนํ พฺรหฺม’นฺติ วิคฺคโห วุโตฺตฯ</p>


<p>สมาสวิภตฺติยาติ  สมาสโต อุปฺปนฺนวิภตฺติยา, สกโล ปเทสสกโล, ปริคฺคหาเปกฺขาติ อภฺยุปคมาเปกฺขายาติ อโตฺถ, อภฺยุปคเมปิ หิ ปริคฺคหสโทฺท–</p>


<p>
สปเถ ปริวาเร จ, มูลาภฺยุปคเมสุ จ;  
  
รวิมฺหิ ราหุคหิเต, ทาเรสุ จ ปริคฺคโห’’ติ นิฆณฺฎุฯ  
</p>
  
<p>สกลสฺส ภาโว สากลฺยํ-สกลสทฺทปฺปวตฺตินิมิตฺตํ, ตมฺปน นิเสฺสส  คฺคหณา ปุถุ ภวตีตฺยาห- ‘อเสสคฺคหณ’นฺติ, ติณานํ สากลฺยนฺติ วิคฺคโห, ติณสเทฺทน หิ ติณสหิตานิ คหิตานิ, เตเนว วกฺขติ พฺยติเรกนเย- ‘ตํ สพฺพํ ติณสหิตมโชฺฌ- หรตี’ติ, สติณมโชฺฌหรตีเตตฺถาธิปฺปายตฺถ มาห-‘ยาวา’ติอาทิฯ</p>


<p>ติณสโทฺท อุปลกฺขณํ เสสา-นโชฺฌหาริยานํ, เตนาห ‘ติณาทิกมฺปี’ติฯ ปริคฺคหาเปกฺขายนฺตภูตสฺส คหณตฺถํ ‘‘อพฺยยํ วิภตฺติสมีปา’’ทิสุเตฺต ‘สาคฺยธีเต’ติ นิปฺผาทนตฺถมนฺตวจน มุทาหตมฺปาณินินา, ตมฺปิ สากเลฺยเยวาหริตุํ  สาคฺยธีเตตฺยูทาหฎนฺติ ทเสฺสตุํ ‘ตโต’ตฺยาทิ วุตฺตํฯ</p>


<p>ตโตติ ยโต สกลสกเล น วตฺตติ, ปริคฺคหาเปกฺขาย สมตฺติยา อนฺตโต สกาสา สากลฺยํ น ภิชฺชเตติ สมฺพโนฺธ, สมตฺถิยมฺปิ อเนฺต อุทาหรณนฺติ เสโสฯ</p>


<p>อคฺคิปริยนฺตนฺติ อคฺคิอโตฺถ คโนฺถ ตาทตฺถิยา อคฺคิ, โสปริยโนฺต-สฺส อเชฺฌยสฺสาติ อคฺคิปริยนฺตํ, ยตฺตกสฺสาเชฺฌยสฺส ปริคฺคโห, ตสฺส อคฺคิ ปริยโนฺต, อคฺคินา ปริยนฺตภูเตน สหิโต สกโลติ วิคฺคโห, อคฺคิโน สากลฺยนฺติ วาฯ</p>


<p>สทฺทิกานนฺติ พฺยากรณญฺญูนํฯ อตฺถาภาเวอิตฺยตฺถคฺคหณํ อิตเรตราภาเว ธมฺมาภาเว จ มา สิยาติ, อโตเยว โจจฺจเต ‘อเถตเรตราภาเว’อิจฺจาทิ, อิตรสฺมิํ อิตรสฺส อภาโว อิตเรตราภาโว, โค อโสฺส น ภวตีติ หิ อตฺถนฺตรตฺตํ นิเสธียเต, น วตฺถุภาโว, พฺราหฺมโณ น ภวตีตฺยตฺรปิพฺราหฺมณตฺตธโมฺม  นิเสธียเต, น วตฺถุภาโว, ปรตฺตาติอาทินา วิปฺปฎิเสธ วิสยมาหฯ</p>


<p>อติกฺกมาภาเวตี เอตฺถ อติกฺกมาติ ปญฺจมิยา อสมาสนิเทฺทโสติ อาห- ‘อติกฺกมา’ติ, น ปนุปฺปนฺนสฺส ปจฺฉาติ อิมินา อติกฺกมาภาโว นาม อุปฺปนฺนสฺส ปจฺฉา อภาโวติ ทเสฺสติฯ</p>


<p>นิตฺติณนฺติ อุตฺตรปทตฺถปฺปธาโน-สงฺขฺยสมาโสฯ สมฺปติสทฺทสฺส สามญฺญวจนเตฺตปิ อิธาธิเปฺปตํ กาลํ ทเสฺสตุมาห- ‘อุปโภคเสฺส’’จฺจาทิ, อุปโภโค กมฺมสาธโน ลหุปาวุรณสฺส นายมุปโภคกาโลติ วิคฺคโห, (อติ) ลหุปาวุรณนฺติ รูปสิทฺธีติ ทเสฺสตุํ ลหุปาวุรณสฺสาติอาทิ วุตฺติยํ วุตฺตํฯ</p>


<p>โยคฺคํ รูปนฺติ วิคฺคเห อนุรูปํ, นนุ จาตฺร นิจฺจสมาสตฺตาสปทวิคฺคเหน ภวิตพฺพํตฺยาสงฺกิยาห-‘วิจฺฉาย’มิจฺจาทิ, อนุสเทฺทน หิ โยเค วิจฺฉายํ ‘‘อนุนา’’ติ (๒-๑๐) ทุติยา วิธียเต, วาเกฺยเยวาสฺส จ ปโยโค นาญฺญเตฺรติ วากฺยมฺปิ ภวตีติ มญฺญเตฯ สกิขีติ เอตฺถาปิ ‘‘อกาเล สกเตฺถ’’ติ (๓-๘๑) สหสฺส โสฯ</p>


<p>สทิโส กิขิยาติ เอตฺถ กิขิยา ปสิทฺธภูตาย สาธิยสฺส สาธนภาเวน คหิตาย สธมฺมเตฺตน โกจิ สาธิโย สทิโสติ วุโตฺตติ กิมิธ สทิโส อปฺปธานํ  ตถา สติ ปุปฺปปทตฺถปฺปธาเนนาสงฺขฺยสมาเสน สกิขีติ เอตฺถ น ภวิตพฺพนฺติ อาห-‘นนุเจ’ตฺยาทิ, กิขิยาติ สมฺพเนฺธ ฉฎฺฐี, เอตฺถ ปน สทิสตฺตสฺส กิขียา-ปฺปฎิพทฺธตฺตาปฺปธานตฺตํฯ เนตทตฺถีติอาทินา ยถาวุตฺตํ โจทนํ ปริหรติฯ</p>


<p>ยถา เทวทโตฺตติ เอตฺถ ยทิ สมาโส ภเวยฺย, เทวทเตฺตน สทิโส ยถาเทวทตฺตนฺติ ภเวยฺย, ปฎิสิทฺธตฺตา ปน (น) สมาโสติ, กิขีติ มกฺกฎสฺสาภิธานํฯ เชฎฺฐานุกฺกเมนาติ วุตฺตตฺตา อนุเชฎฺฐนฺติ ตติยนฺตตา คมฺยเตฯ จเกฺกน ยุคปทิ สจกฺกํฯ</p>


<h3>๔. ยาวาวธารเณ</h3>
<p>อมตฺตานํ ยตฺตโก ปริเจฺฉโท ยาวามตฺตํฯ</p>


<h3>๕. ปยฺยปาพหิติโร ปุเรปจฺฉาวาปญฺจมฺยา</h3>
<p>ปญฺจมฺยาติ  กสฺมา วุตฺตํ นนุ อวุเตฺตปิ ตสฺมิํ วกฺขมานนเยน ปญฺจมฺยนฺตตฺตา ปญฺจมฺยเนฺตเหว สมาโส วิญฺญายตีตฺยาสงฺกิยาห‘ยทิปิ’จฺจาทิฯ ตถาปิจฺจาทินา ปริหรติ, โหตุ กามํ ‘ปริปพฺพตํ วิโชฺชตเต’ติ ทุติยานิเสธาย, อญฺญตฺร กถนฺติ อาห ‘อิห เจ’ตฺยาทิฯ</p>


<p>อาจตฺตาโร วาติ อาสโทฺท วาเกฺย, สรเณ วา,  พหิ ติฎฺฐตีตฺยโตฺถ, ปุรโต คามมฺปสฺสาติ วทโนฺต ปุเรตฺยตฺถปฺปฆาโนยนฺนิเทฺทโส, นสรูปปฺปธาโนติ ทเสฺสติ, อภิมุเข คามมฺปสฺสาตฺยโตฺถฯ อวุตฺตานเมตานฺยุปลกฺขณานิ, ตสฺมา ‘ติโร คามมฺปสฺสา’ติปิ วุตฺตํ โหติ, ติริยโต คามมฺปสฺส, ปจฺฉโต คามมฺปสฺสาติ อโตฺถฯ</p>


<p>อปสทฺทโยเค นิจฺจปญฺจนฺตสฺส วิกเปฺปน สมาสวิธานาวาภวเนโนทาหรณํ ทินฺนํ (เอตฺถ) ปญฺจมฺยาติ ปโยชนาภาเวปิ อญฺญทตฺถํ กริยมานมิหาปฺยตฺถวนฺตํ โหติฯ</p>


<h3>๖. สมี</h3>
<p>‘‘อนุ ยํ สมยา’’ติ (๒-๑-๑๕) จ ‘‘ยสฺส จายาโม’’ติ (๒-๑-๑๖) จ ปาณินิโน วจนทฺวยํ, อยเมเตสมโตฺถ ‘‘ยสฺส สมยา สมีปวาจี อนุสโทฺท, เตน สห สมสฺสเตติ จ, อนุ ยสฺสายามวาจี, เตน สฺยาทฺยเนฺตน สห สมสฺสเต’’ติ จฯ วตฺถุโต ตุ สามีปฺยายามวนฺตานมนิเทฺทเสปิ สามตฺถิยา ตทาเกฺขโปติ ทเสฺสโนฺต อาห-‘สมีปายามาน’มิจฺจาทิฯ</p>


<p>สมฺพนฺธิตฺตาติ สมฺพนฺธิสทฺทา สกตฺถมิว นิยตปฎิโยคินมากฺขปนฺติ… เตน วินา เตสํ สกตฺถาภาวาฯ อายาโม ทีฆตา, ‘‘ยสฺส สมีปายาเมสฺวนุ’’ติ ยถาวุตฺตสุตฺตทฺวยมาเกฺขเปนุปทิสติ, วนสฺส สามิปฺยมนุวนํ, ‘‘อสงฺขฺยํ วิภตฺติสมฺปตฺติสมีป’’ อิเจฺจว (๓-๒) สิเทฺธปุน สมีปคฺคหณํ วิกปฺปตฺถํ, เตน วนสฺสานุติ วาเกฺยนาปิ ภวิตพฺพํฯ</p>


<p>คงฺคาย  อายาโม อนุคงฺคํ, ภาควุตฺติกาโร ‘‘ลกฺขเณเน’’ติ วตฺตเตฯ ยสฺสายามวาจี อนุ, เตน ลกฺขเณน สมสฺสเต อนุคงฺคํ พาราณสี, คงฺคาย ลกฺขณภูตาย ปสิทฺธายามคุณาย พาราณสี ลกฺขียเต ยาวายตายามา คงฺคา ตาวายมฺปีติ สภาวโต ตูปมาโนปเมยฺยภาโว สมาเส ปตียเต คงฺคา วิย ทีฆา’’ติ ลกฺขิยลกฺขณภาวํ วเณฺณติฯ เอวํ สติ พาราณสีติ ปฐมา โนปปชฺชเตติ มญฺญมาโน อาห-‘คงฺคายา เมน ยุตฺตา ‘‘ตฺยาทิฯ อนุคงฺคํ พาราณสิยาติ พาราณสิยา คงฺคายาโม ลกฺขณนฺติ อโตฺถฯ</p>


<h3>๗. ติฎฺฐ</h3>
<p>อกตสมาสาจาติ อเนน อิมินา กตสมาสตํ ทีเปติ, ติฎฺฐนฺตีติ อิทํนฺตปฺปจฺจยนฺตสฺสาตฺถปทนฺติ ทเสฺสตุมาห-‘‘โนฺตกตฺตริ วตฺตมาเน’’ติจฺจาทิ, (๕-๖๔) อายตีตีมสฺสาตฺตปทํ อายนฺตีติ, ปุมฺภาวาภาโว นีปาตนา, อกาโร จ นิปาตนา ‘‘โคตฺว จเตฺถ จา โลเป’’ตฺยตฺร (๓-๔๖) ‘นาญฺญาสงฺขฺยเตฺถสู’ตฺยนุวตฺตนโตฯ</p>


<p>ลูนยวาทีนเมตฺถ นิปาตนา กาเลปิ นปุํสกลิงฺคตฺตํ, สํหฎายวา ยสฺมิํ กาเล สํหฎยวํ, อุมฺมตฺตคงฺคนฺติ สญฺญายมญฺญปทเตฺถ วาธิกาเรปิ นิจฺจสมาโส, น หิ วากฺยํ สญฺญาติ, อาทิสเทฺทน‘สมสฺส โสภนตฺตํ สุสม’มิจฺจาทีนญฺจ สงฺคโห, ปภาวนํ ปกาสนํฯ</p>


<h3>๘. โอเร</h3>
<p>โอรํ คงฺคาย, ปารํ ยมุนายาติ สมาเส กเต นิปาตนา เอกาโร, เตเนว วุตฺติยํ วุตฺตํ ‘เอการนฺตตฺตํ นิปาตนโต’ติ, วุตฺติวิกปฺปนตฺถโตติ วุตฺติยา วิกโปฺป อโตฺถ ยสฺสาติ วิคฺคโหฯ</p>


<h3>๑๐. อมา</h3>
<p>โสเจกตฺถีภาโว วิสิโฎฺฐ-ภิมโตติ สมฺพโนฺธ, มุหุตฺตนฺติ อจฺจนฺตสํโยเค ทุติยา, ปาทิสมาสํ กตฺวาติ อาสทฺทสฺส หรสเทฺทน วุตฺติสเทฺทน  กิริยาขฺยาปฺยเตติ อสตฺยุปเสจนาทิกิริยายํ  สงฺขารกํ สงฺขาริยํ วา น ภวติ, อตฺถิเจห ตทุภยํ, ตโต เตสํ สมฺภวาเยว สมาสโนฺตภูตกิริยา คมฺยเตติ มญฺญเต, ตถาหิ ทธิโภชนํตฺยาโท วุเตฺต อธฺยาทิโน สงฺขารกตฺตํ โภชนาทิโน จ สงฺขาริยตฺตํ ปตียเต, น โจปเสกาทิมนฺตเรน สงฺขาริยสงฺขารกภาโว-ตฺถีติ สามตฺถิยาเยวุปเสกาทิปฺปตีติฯ</p>


<p>ตทเปกฺขายาติ คมฺมมาโนปเสจนาทิกิริยาเปกฺขายฯ ปาณินิเยหิ อเตฺถน ‘เอตสฺสิท’นฺติ อเตฺถ นิจฺจสมาโส-ภิมโต สพฺพลิงฺคตา จ, ตถา วจนาภาวมิห มนสิกตฺวา ‘กถ’มิจฺจาทินา วุตฺติ ยํวุตฺตํโจทกวจนมาหริตฺวา ตตฺถาธิปฺปายํวิวรติ ‘เอวมญฺญเต’จฺจาทินา, วิธานํ กตนฺติ เอวมญฺญเตติ สมฺพโนฺธ, ตเตฺถจฺจาทินา อญฺญ ปทเตฺถ ภวิสฺสตีเตฺยตฺถาธิปฺปายํ วิวรโนฺต นิจฺจสมาสตํ สพฺพลิงฺคตญฺจ ปฎิปาทยติ, วากฺยนิวตฺติสิทฺธาเยวาติฯ</p>


<p>อตฺถสเทฺทนาวคตตฺถตาย เอตสฺสาติ วตฺตุมยุตฺตนฺติ ‘เอตสฺส อโตฺถ’ติ วากฺยนิวตฺติ สิทฺธาเยว, กถญฺจิปิ จตุตฺถฺยนฺตา ภินฺนตฺถสฺส สมาเส กเตปิ ตตฺถ วิโรธมาห- ‘จตุตฺถฺยนฺตเสฺส’ตฺยาทิฯ</p>


<p>วจนมฺปีติ ‘‘อเตฺถน นิจฺจสมาโส สพฺพลิงฺคตาจ’’อิติ (๓-๑-๓๖) วากฺยกาเรน ปติฎฺฐิตวจนมฺปิ, ปาณินียานํ ‘เอตสฺส อิท’นฺติ อเตฺถ สมาเส กเต โย-โตฺถ สมฺปชฺชติ, อญฺญตฺถสมาเสปิ โสเยวโตฺถติ ทเสฺสติ ‘โย’ อิจฺจาทินา, อนุปาทาปรินิพฺพานนิมิตฺตํ วายาโมจฺจาทินา โยเชตพฺพํ… ตํนิมิตฺตตฺตา วายามาทีนํ, เตสํ กถาทีนนฺติ เอตฺถ เตสํ วายามาทีนนฺติ วตฺตพฺพํ… วายาโมตฺยาทินา วุตฺตตฺตา โส จ ตนฺนิมิตฺตํ โหเตว, อยเมตฺถาธิปฺปาโย ‘‘เอตสฺส อิทนฺติ วาเกฺย อเตฺถน สมาเส สพฺพลิงฺคตา จ ‘เอตทโตฺถ เอตทตฺถา เอตทตฺถ’นฺติ วายามาทโย จ สมาสตฺถา โหนฺติ, เอตํ อนุปาทาปรินิพฺพานมโตฺถ ปโยชนเมตสฺส เอติสฺสา เอตสฺสาติ อญฺญปทเตฺถปิ เอสํ ปทานํ โสเยวโตฺถติ นาตฺถเภโท’’ติฯ</p>


<p>อิทญฺจ ‘‘อวิปฺปฎิสารตฺถานิ โข อานนฺทํ กุสลานิ, อวิปฺปฎิสาโร ปาโมชฺชตฺถาย…เป.… วิมุตฺติญาณทสฺสนํ อนุปาทาปรินิพฺพานตฺถาย เอตทโตฺถ  วายาโม เอตทตฺถา กถา เอตทตฺถา มนฺตนา เอตทตฺถํ โสตาวธาน’’นฺติอาทิ (ติกงฺคุตฺตร, อานนฺทวคฺค) ปาฬิํ นิสฺสาย วุตฺตํฯ</p>


<p>ปาณินิเยหิ ‘‘กตฺตุกรเณ กิตเนฺตน พหุล’’นฺติ (๒-๑-๓๒) กิตเนฺตน ตติยาสมาสวิธานา ตเตฺถว พหุลคฺคหเณน ‘คามนิคฺคตา’ทีสุ สมาโส วุโตฺต, เตเนตฺถาโนฺตทาหรณานํ ทฺวินฺนมธิกตฺตํ, สมาสาภาโว-ภิมโตติ ปาณินีเยหิ ‘‘ปูรณคุณสุหิตตฺถสทพฺยยตพฺพสมานาธิกรเณเน’’ติ (๒-๒-๑๑) สุเตฺต คุณ อิติวจเนนาภิมโต, สทิติ สญฺญา เตสํ นฺตมานานํฯ</p>


<p>โส กถนฺติ อิห ‘ภาวติตฺตเตฺถหี’ติ ภาวปฺปจฺจยเนฺตเนว สมาสปฎิเสธวิธานา ‘พฺราหฺมณสฺส สุกฺกา’ อิจฺจาโท โส สมา สปฺปฎิเสโธ กถํ สิชฺฌตีติ อโตฺถฯ</p>


<p>คุณตฺตนิเยวาติ คุณสภาเว เอว, อภิมโตติ วาตฺติกการสฺสาภิมโต ‘‘ตทวเฎฺฐหิ จ คุเณหี’’ติ, ตสเทฺทนาสฺส คุณสฺส ปรามาโส ตสฺมิํเยว คุเณ อวติฎฺฐนฺตีติ ตทวฎฺฐา, คุเณเยว คุณาติฎฺฐนฺติ น กทาจิปิ โสยมิตฺยเภทา ทพฺพวุตฺตโย สุกฺกาทโย วิย เต ตทวฎฺฐา คุณา คนฺธาทโย, ตทวฎฺฐิเตหิ คุเณหิ ฉฎฺฐี สมสฺสเตติ วตฺตพฺพนฺติ อโตฺถฯ</p>


<p>อาภิมโตติ ‘‘ปูรณา’’ทิสุเตฺต อพฺยยคฺคหเณน, เทวทตฺตสฺสาติ ฉฎฺฐิยา คุรุมฺหิ สาเปกฺขเตฺตปิ คุรุสทฺทสฺส สมฺพนฺธิสทฺทตฺตา สกเตฺถ  วิย วุตฺติยํ พฺยเปกฺขา-ยาหานิโต วุตฺติสพฺภาวํ วจนนฺตเรน สาเธตุมาห- ‘ตถาจาหู’ติฯ</p>


<p>สาเตฺถวาติ สกเตฺถ วิย, อสฺสาติ สมฺพนฺธิสทฺทสฺส, สามตฺถิยํ คมกตฺตญฺจตฺถีติ ปทานมโญฺญญฺญาเปกฺขาลกฺขณํ สามตฺถิยํ สามตฺถิยาภาเวปิ วิคฺคหวากฺยตฺถสฺส คมกตฺตํ วา อตฺถีติ อโตฺถ, คุรุโน กุลํ ทาสสฺส ภริยาติ วิคฺคโห, อถาตฺร พฺราหฺมณสฺส อุเจฺจ’อิจฺจาโท สามตฺถิยํ คมกตฺตํ วา นตฺถีติ กุโต-วสิตํ, เยน ตทาภาวาตฺร  สมาสาภาโว วณฺณียเตจฺจาห-‘สามตฺถฺยาทิโนตฺวิ’จฺจาทิฯ</p>


<p>สมาสาภาโว-ภิมโตติ ‘‘ปูรณา’’ทิสุเตฺต สมานาธิกรสฺสาปิ อุปาทานโตฯ เสหีติ อตฺตนิเยหิ, นาภิมโตติ ‘‘จยุเตฺตหิ เสหิ อสมาสิเตหิ ฉฎฺฐีสมาสปฺปฎิเสโธวตฺตโพฺพ’’ (วา) ตฺยเนน, ปุถคตฺถตาย  มิจฺจสฺสวิวรณํ ควาทีนมสมาเสติ, เอวมสฺสาทีนํ สมาเสนาลนฺติ สมฺพโนฺธฯ</p>


<p>โยคีนนฺติ อิตรีตรโยคีนํ, อเนเนตเรตรโยคจตฺถสมาสํ วทติฯ วุตฺติโหตีตฺยสฺส วิวรณํ ฉฎฺฐีสมาโส ภวตีติ, เอกตฺถีภาเวอิจฺจสฺส วิวรณํ ควาทีนญฺจ จตฺถสมาเส สตีติฯ</p>


<p>รุฬฺหิตฺตาติ สมาสเสฺสว กีฬาวาจกเตฺตน ชีวิกาย จ ปจฺจาย กเตฺตน ปสิทฺธตฺตา, น วากฺยสฺสาติ ‘อุทฺทาลปุปฺผภญฺชิกา’ตฺยาโท รุฬฺหีวเสน นิจฺจสมาโส ภวิสฺสตีติ ตตฺร กิํ วจเนเนติ มญฺญเต, สรสิ รุฬฺหนฺติ วิคฺคโหฯ</p>


<p>อยมฺปน อมาทิสมาโส กมฺมธารยทิคุสมาสาติ สเพฺพปิ ปเรสํ ตปฺปุริสสทิสตฺตา ตปฺปุริสา, ยถา หิ ตสฺส ปุริโส ตปฺปุริโสติ อุตฺตรปทตฺถปฺปธาโน, ตถา เต สิยุํ, สงฺขฺยาปุพฺพตฺต นปุํสกตฺตสงฺขาเตหิ ทฺวีหิ ลกฺขเณหิ คจฺฉติ ปวตฺตตีติทิคุฯ</p>


<h3>๑๑. วิเส</h3>
<p>กินฺตํ วิเสสน มิจฺฉาห-‘ยมิ’จฺจาทิ, ยํ อวตฺถาปยติ ตํ วุจฺจตีติ สมฺพโนฺธ, กินฺตํ วิเสสฺสมิจฺจาห-‘ยทเนเก’จฺจาทิ, ยํ อวตฺถา ปียเต ตมภิธียเตติ สมฺพโนฺธ, นเนฺวกเตฺถเนตฺยุจฺจมาเน วิเสเสฺสเนติ กถมวคมฺยเต, ยโต เอวํ วิวริตวา ตฺยาสงฺกิยาห- ‘ยทิปิ’จฺจาทิฯ</p>


<p>สมฺพนฺธิสทฺทตฺตาติ เอวํ มญฺญเต ‘‘สมฺพนฺธิสทฺทา สกตฺถมิว นิยตมฺปฎิ-โยคินมากฺขิปนฺติ… เตน วินา เตสํ สกตฺถสฺสาสมฺภวาติ, วิวริตวาติ วิวริตฺถ, เอกเตฺถเนตีมสฺส สมานาธิกรเณน สห สมาโส  โหตีติ เอวํ สาชฺฌาหาโร อโตฺถ เวทิตโพฺพ, อตฺถสทฺทสฺสาเนกตฺถตฺตา วิเสเสติ ‘อโตฺถ อภิเธโยฺย’ติฯ กถํ เตนโตฺถ วุจฺจตีตฺยาห- ‘อธิกรียติ’จฺจาทิฯ</p>


<p>วิเสสฺสสฺส สมานาธิกรณตฺตญฺจ วิเสสนาเปกฺขนฺติ สมฺพโนฺธฯ วิเสสฺสสทฺทสฺส วิเสสเนน สห สมานาธิกรณตฺตํ วิเสสน สทฺทาเปกฺขนฺติ เอวเมตฺถ อโตฺถ ทฎฺฐโพฺพ, ตตฺถ การณมาห- ‘สมฺพนฺธา’ติ, อธิกรณสฺส สมานตฺตํ นาม ภินฺนานํ สมฺพนฺธีนํ ภวติ, สมฺพนฺธิโน จ สมฺพนฺธมนฺตเรน น โหนฺตี  ติ วิเสสนวิเสสฺสานํ สมฺพโนฺธ วิญฺญายเต, เอวํ วิญฺญาตา ตสฺมา สมฺพนฺธาติ อโตฺถฯ</p>


<p>สทฺทพฺยติเรเกน เหตฺถ อตฺถานํ วิเสสนวิเสสฺสภาโว น สมฺภวติ, ตถา หิ ‘นีลมุปฺปล’นฺติ ปญฺจ วตฺถูนิ สนฺนิหิตานิ นีลนฺติ นีลตฺตํ คุณสามญฺญํ, นีโล คุโณ, ตทาธาโร ทพฺพนฺติ ตีณิ, อุปฺปลนฺติ อุปฺปลตฺตํ อุปฺปลชาติ, ทพฺพญฺจ ตนฺนิสฺสโยติ เทฺวฯ</p>


<p>ตตฺถ อุปฺปลชาติ คุณชาตีนํ  ตาว น สมฺภวติ วิเสสนวิเสสฺสภาโว ชาติยา นิคฺคุณตฺตา, นีลตฺตสฺส จ นีลคุเณ สมวายิโน, อุปฺปลตฺตสฺส จ อุปฺปลทเพฺพ สมวายิโน สมานาธิกรณตฺตมฺปิ นตฺถิ, อุปฺปลชาติยา นีลสฺส จ คุณสฺส อตฺถิ สมานาธิกรณตฺตํ… นีล มุปฺปลนฺติ ปวตฺตินิมิตฺตานํ อุปฺปลชาตินีลคุณานเมกมธิ กรณํนิสฺสโยติ, วิเสสน วิเสสฺสภาโว ตุ นตฺถิ ชาติยา อนีลตฺตา, คุณทพฺพานนฺตุ สมฺภวติวิเสสนวิเสสฺสตฺตํ ทพฺพสฺสาเนกคุณตฺตา, สมานนฺตุ เตสมฺปรมธิกรณํ ตติยํ นตฺถิ, เยน สมานาธิกรณตฺตํ สิยา, เอวํ นีลทพฺพ อุปฺปลทพฺพานมฺปิ อญฺญมญฺญปริหาเรน วตฺตุมิจฺฉิตานํ น วิเสสน วิเสสฺสภาโว, นาปิ สมานาธิกรณตฺตํ, กสฺมา อญฺญมญฺญาสมฺพนฺธโต อเปกฺขาภาวโต, วุตฺตปฎิปกฺขโต ปน วกฺขมานนเยน สทฺทานเมว สามานาธิกรณฺยํ วิเสสนวิเสสฺสตฺตญฺจ เวทิตพฺพํ, เตเนวาห-‘อโตเยเว’จฺจาทิฯ</p>


<p>อโตเยวาติ ยโต วิเสสฺสสฺส สมานาธิกรณตฺตํ วิเสสนาเปกฺขํ, อโตเยว เหตุโตติ อโตฺถ, ภินฺนนิมิตฺตปฺป ยุตฺตานเมวาติ  สามเญฺญน นีลคุณาธาเร ทเพฺพ คุเณเยว วา นีลสทฺทสฺส, อุปฺปลสทฺทสฺส จ สามเญฺญน คุณวติ ทเพฺพ วตฺตมานตฺตา อญฺญมเญฺญสุ ภิเนฺนสุ สทฺทปฺปวตฺติยา การเณสุ ปยุตฺตานํ สทฺทานเมว ฯ</p>


<p>สมานาธิกรณตฺตนฺติ นีลุปฺปลสทฺทานํ วิสุํวิสุํ โยเค วิสิฎฺฐทพฺพ วาจิตฺตสฺสาสมฺภวา, นีลญฺจ ตํ อุปฺปลํ เจติ สามานาธิกรเณฺย สนฺนิปติเต สติ สมฺภวา เอวํ ตตฺถ วิสิเฎฺฐ วตฺถุมฺหิ ปวตฺตานํ เตสํ สมานตฺถตา, เอวกาเรน พฺยวจฺฉินฺนมตฺถํ ทเสฺสตุมาห-‘นตฺวภิเนฺน’จฺจาทิฯ</p>


<p>นนุเจตฺยาทิ โจทฺยํ, สีสมฺปาตีติ สีสปา รุกฺขวิเสโส, นยิท เมวมิจฺจาทิ ปริหาโรฯ</p>


<p>อถ ตุจฺจเตอิจฺจาทินา ปรสฺส วจนาวกาสมาสงฺกเต, วิเสสวุตฺตีติ ผลสฺส รุกฺขสฺส จ สามญฺญสทฺทตฺตา ภาเวน วิเสเส วุตฺติ, อิเมสนฺติ สีสปาทีนํ น สโมธาริตาติ น นิจฺฉิตา, สามญฺญวุตฺติเยว สโมธาริตาติ อธิปฺปาโย, อวสิตา นิจฺฉิตา วุตฺติ เยสํ สีสปาทีนํ เต อวสิตวุตฺตโย, ปยตนํ วินา ตทา ปโปฺปติ จาติ สมฺพโนฺธ, ปยตนนฺติ ‘สามตฺถิยลเทฺธปิวิเสเสฺส’ติวจนํฯ ตญฺจนตฺถิจฺจาทิ ปริหาโร, สรูปมตฺตกถนายาติ วุตฺตตฺถานมฺปิ สรูปมตฺตกถนาย ‘ปูเป พหู อานเย’ติ ยถา, เอวํ ชาตียกนฺติ สรูปกถนปฺปการยุตฺตํฯ อุปสํหรมาห-‘ตเทว’มิจฺจาทิ, นิปาตสมุทาโยวายํ วุเตฺตน ปกาเรเนตฺยสฺส อเตฺถ วตฺตเตฯ</p>


<p>อญฺญตรสมฺภเวปิ ตนฺนิวตฺติยา วจนสพฺภาวํ ทเสฺสตุมาห- ‘อถปิ’จฺจาทิ, อญฺญตรสมฺภเวปีติ วิเสสนสฺส วิเสสฺสสฺส วา สมฺภเวปิ, ยตฺรปฺยุภินฺนมตฺถิ วิเสสนวิเสสฺสภาวสมฺภโว ตตฺถปิตาว พหุลํวจนโตว นิวตฺติ โหติ, กิมฺปนา-ญฺญตรสมฺภเวติ ทเสฺสตุมาห-‘ยถา ปุโณฺณ’อิจฺจาทิ, เอตฺถ ปน อเญฺญปิ ปุณฺณนามกา สนฺตีติ พฺยภิจารสมฺภวา อุภินฺนมฺปิ วิเสสนวิเสสฺสภาวสมฺภเว พหุลํวจนเมว สมาสํ นิวเตฺตติ, เอวํ วิเธปีติ อญฺญตรสมฺภเวปิ, น  เกวลํ วิเสสนวิเสสฺสภาวสมฺภเว, อถ โข เอวํ วิเธปฺยญฺญ ตรสมฺภเวปิตฺยวิสทฺทสฺส อโตฺถฯ</p>


<p>ยเชฺชวมิจฺจาทิ ปเจฺจกํ วิเสสนวิเสสฺสภาเว สติ อนิฎฺฐา ปาทนโจทนา, ปเจฺจกํ วิเสสนํ สิยา อุภินฺนมฺปิ วิเสสนตฺตา, ตตฺถ โทสมาห-‘วิเสสฺสสฺสจ ปุพฺพนิปาโต’ติ, โจ-วธารเณ, วตฺตพฺพนฺตรสมุจฺจเย วา, กุโตจฺจาห- ‘นาคฺคหิเต’จฺจาทิ, อิติ การเณ, อโต กิมนิฎฺฐมายาต มิจฺจาห- ‘อุปฺปลนีลนฺติปิ สิยา’ติ, อิตฺถญฺจรหิ กินฺตฺยาห- ‘นีลุปฺปลนฺติ เจ’จฺจาทิฯ ปริหารมาห-‘เนสโทโส’จฺจาทิ, อุปปตฺตฺยนฺตรมาห- ‘อถ เจ’จฺจาทิฯ</p>


<p>อญฺญมญฺญานุปการิตฺตาติ อญฺญมญฺญสฺส วิเสสนวิเสสฺสเตฺต นานุปการิตฺตา สปฺปธานตฺตาติ อโตฺถ, อถ ทฺวินฺนมฺปิ อปฺปธานตฺตํ กสฺมา น สิยา ตฺยาห- ‘อปฺปธานเตฺตปิ’จฺจาทิ, สกสกปฺปธานาเปกฺขาวนฺตานนฺติ สเกสเก ปธาเน อตฺตนิ อเปกฺขาวนฺตานํฯ อถ กุโต ทพฺพเสฺสว ปธานตฺตมสิตํ, น ตุ คุณเสฺสตฺยาสงฺกิย ญายมุปนิสฺสยติ ‘อถ เจ’ตฺยาทินาฯ ฉาโคตฺยโช วุจฺจเต, ตํ เสตวณฺณมาลเภถ มาเรยฺย, ผุสนํ วา กเรยฺยาติ อโตฺถ, อาปุโพฺพ ลภิ หิ มารเณ ผุสเน จ วตฺตเต, เทสนายนฺติ  เวทวาเกฺยติ อโตฺถ, กุโต ฉาคโต-โญฺญ นาลพฺภเตจฺจาห- ‘น หิ’จฺจาทิฯ</p>


<p>ฉาคาภาเวติ เสตคุณยุตฺตสฺส ฉาคสฺสาภาเว, ปิฎฺฐปิณฺฑิมาลพฺภาติ เสตคุณโยเคน วิฎฺฐปิณฺฑิํ อาลมฺภ, น จ นาลมฺภเต ตสฺมา คุโณ อปฺปธานนฺติ อชฺฌาหริตพฺพํฯ</p>


<p>ปุน โจเทโนฺต อาห- ‘นนุ เจ’จฺจาทิ, อเถตฺยธิปฺปายมาสงฺกเต, อนิฎฺฐมาปาทยติ นีลสเทฺทปิ ปสโงฺค’ติ, กุโตจฺจาห- ‘โสปิหิ’จฺจาทิ, อิทํ วุตฺตํ โหติ- ‘‘อุปฺปลสโทฺท ชาติวาจี, น ตุ ทพฺพวาจี, ชาติ วิสิฎฺฐทพฺพวาจิตฺตา ยทิ ทพฺพวาจีติ วุจฺจเต, ตทา นีลสโทฺทปิ คุณวิสิฎฺฐ ทพฺพวาจิตฺตา ทพฺพวจนมาปชฺชตีติ อิเมสํ น โกจิ วิเสโส’’ติ, ปริหรโนฺต อาห ‘เนทมตฺถิ’จฺจาทิ, อปายิโน อปคนฺตาโร ทพฺพาติ คมฺยเต, กุโตจฺจาห- ‘สตีปิ’จฺจาทิ, อิติ การเณฯ</p>


<p>วิเสสนเมกเตฺถเนติ  สิเทฺธปิ ปปญฺจตฺถํ ปริปฺผุฎตฺถญฺจ อุทาหรณพหุตฺตํ ทเสฺสตุํ ปาณินิเยหิ พหุํ สุตฺติตํ, สพฺพเสฺสตสฺส ปจฺจกฺขาตภาวํ ทเสฺสตุํ วุตฺติยมุทาหรณมตฺตํ ทสฺสิตํ, ตทิทานิ พฺยาขฺยาตุกาโม อาห- ‘ปุพฺพกาเล’จฺจาทิ, ฉิโนฺนจ วิเสสนนฺตี สมฺพโนฺธ ‘‘ปุพฺพกาเลก สพฺพธุรปุราณนวเกวลานิ สมานาธิกรเณเน’’ติ (๒-๑-๔๙) เต สเมตฺถ สุตฺตํ, ตเตฺถกาทีนํ วุตฺติยมุทาหรณานิ น ทสฺสิตานฺยุปลกฺขณโตว วิญฺญายนฺตีติ ทเสฺสตุมาห- ‘เอเก’จฺจาทิ, เอโก จ โส ปุริโสจาตฺยาทินา วิคฺคโห อุปลกฺขณตฺตาเยว จ ‘สตฺต จ เต อิสโย จ สตฺติสโย’จฺจาทิกญฺจ ทฎฺฐพฺพํฯ</p>


<p>อุปมียเต ปริจฺฉิชฺชเต-เนเนตฺยุปมานํ, อุปมียตีตฺยุปเมยฺยํ, เตสํ อุปมาโนปเมยฺยานํ สาธารโณ โย ธโมฺม สามตาเตน วิสิฎฺฐํ ยทุปเมยฺยํ, ตํ วจเนเนตฺยโตฺถ อุปมาโนปเมยฺยจฺจาทิ กสฺส, สมาโส ภวตีติ เสโส, การณมาห- ‘วิเสเส’จฺจาทิ, วิเสสาปริคฺคหาติ วิเสสนเนฺตฺยว สามเญฺญน ปริคฺคหา, เอวมฺภู ตสฺสาปีติ อุปมานรูปสฺสาปิฯ นนุ สตฺถีสทฺทสฺสสตฺถิยํ วุตฺติ สามาสทฺทสฺส ตุ เทวทตฺตาย, อโต พฺยธิกรณตฺตา กถเมตฺถ สมาโสจฺจาสงฺกียาห- ‘ยเท’จฺจาทิ, สมาโน ธโมฺม สามตฺตาทิ ยสฺส โส สธโมฺม, ตสฺส ภาโว สาธมฺมิยํ สามตฺตํ, ตสฺมา เทวทตฺตาเตฺถ วตฺตเต อุปจารวเสน, สามาสโทฺทปิ คุณวจโนปิ สามตฺตํ วตฺวา สทฺธาทิตฺตวเสนาเภโทปจาเรน วา เทวทตฺตายํ วตฺตเต, นนุ จ สามาสทฺทสฺส เทวทตฺตาภิธาเน จริตตฺถตาย สตฺถี คุเณน นิทฺทิฎฺฐาตฺยนิยตคุณปฺปตีติปฺปสโงฺค เนกคุณาธารตฺตา สตฺถิยาตฺยาสงฺกิยาห- ‘ยทิปิ’จฺจาทิฯ</p>


<p>อิหาติ นิทฺธารเณ, เอเตสํ คุณานํ มเชฺฌติ อโตฺถ, อิห วา สตฺถิยํ, สามคุณวนฺตตาย สามายาติ คมฺยเต, ปสิทฺธิวเสนาติ สตฺถิสามาตฺยโตฺรปมานํ สตฺถี, อุปเมยฺยา เทวทตฺตา, ปสิทฺธนฺตุปมานํ ภวติ นาปฺปสิทฺธํ… ปสิทฺธสาธมฺมิยา สาธฺยุ สาธนมุปมานนฺติ กตฺวา สตฺถิเยว สามงฺคุเณน ปสิทฺธา น เทวทตฺตา, ตสฺมา สามคุณปฺปสิทฺธิยาติ อโตฺถฯ สาธฺยุเต อุปมียเตเนเนติ สาธนมุปมานํ, สาธฺยเต  อุปธียเตติ สาธฺยมุปเมยฺยํ, ปสิทฺธสฺส สาธมฺมิยํ เตน, สาธฺยสฺสาปฺปสิทฺธสฺส กสฺสจิ สาธนํ สาธฺยสาธนํฯ ยตฺรตฺวิจฺจาทินา พหุลํวจนสามตฺถิยา สามญฺญวจเนเนว สมาสสพฺภาวํ วตฺวา อเญฺญนาสพฺภาวมุทาหรเณน ผุฎยิตุํ ‘ผาลา อิว ตณฺฑุลา’ตฺยาทิ อารทฺธํฯ</p>


<p>ตณฺฑุลสโทฺทติ อุปเมยฺยภูตตณฺฑุลสโทฺท, ตณฺฑุลตฺตมฺปิ วตฺวา ทเพฺพ ปวโตฺต สามญฺญวจโน นตุ ภวตีติ สมฺพโนฺธ, ทเพฺพติ ตณฺฑุลทเพฺพ ผาลทเพฺพ จฯ</p>


<p>อุปมาโนปเมยฺยสาธารณสูรตฺตาทิธมฺมวจนาปฺปโยเคติ อุปมาโนปเมยฺยานํ สาธารโณ โย วิสารทตฺตาทิธโมฺม ตพฺพจนสฺส ‘มุนิ อยํ สีโห วิย วิสารโท’ตฺยาโท วิสารทาทิสทฺทสฺสาปฺปโยเคติ อโตฺถ, เกสญฺจิติ เกสญฺจิ สทฺทานํ มเชฺฌ, วิเสสฺสตฺตเมว ผุฎยติฯ ‘ตถา เจ’ตฺยาทินา, วิเสสนวิเสสฺสานํ ยถิฎฺฐตฺตา นิจฺจํ สีหาทีนํ วิเสสฺสตาเยว วจนิจฺฉาติ ปุพฺพนิปาตตฺตาปฺปสโงฺคติ ภาโว, อุปปตฺยนฺตรมาห-‘วิเสสนเสฺสเว’จฺจาทิ, ยทิปิ สีโห วิเสสนเมว น วิเสสฺสํ, ตถาปิ พหุลาธิการา วิเสสนสฺสาปิ ปรนิปาโตติ ภาโวฯ</p>


<p>อถาตฺราปิ วิเสสนเนฺตว สมาสปฺปฎิปาทเน’มุนิ อยํ สีโหว วิสารโท’จฺจาโท สามตฺถิยโตว สมาสาปฺปสเงฺคปิ อุปมาโน ปเมยฺยานํ สาธารณวิสารทตฺตาทิธมฺมวจนาปฺปโยเค สติ ตปฺปสงฺคาภาวตฺถํ วจนมารพฺภนียนฺติ โจเทติ ‘นนุเจ’ตฺยาทินา, สามตฺถิยโตติ สามญฺญวจนปฺปโยเค สาเปกฺขตฺตา สมาสาปฺปสโงฺคติ สามตฺถิยํ ตสฺมาติ อโตฺถฯ สามญฺญปฺปโยคตฺถนฺติ สมาสวาเกฺย สามญฺญวจนสฺส สูรตฺตาทิ(โน), อปฺปโยคตฺถํ, ตถา หิจฺจาทินา สามญฺญสทฺทปฺปโยเค สามตฺถิยโต สมาสาสพฺภาวา สุตฺตนฺตรสฺสานารพฺภนียภาวํ สาเธติฯ</p>


<p>วิเสสานนฺตพฺภาวาติ สามญฺญสฺส สมาเส อโนฺตภาเวปิ ติขีณตฺตาทิโต วิสิฎฺฐสฺส สูรสฺสาทิวจนียสฺส วิเสสสฺส สมาเส อนโนฺตคธตฺตา อปฺปสโงฺค สาเปกฺขมสมตฺถนฺติฯ อเถติ ‘สจฺจเมต’นฺติอาทิํ  ปรวจนมาสงฺกิย วทติ, เอวมาทิสิชฺฌนตฺถํ สมาโสติ (ญาปนตฺถํ) อารพฺภนียมฺภวตีติ สมฺพโนฺธฯ</p>


<p>ปธานสฺสาติ ‘รโญฺญปุริโส-ภิรูโป’เตตฺถ อภิรูปสาเปกฺขสฺส ปุริสสฺส วิเสสนเตฺตเนวา  ปฺปธานํ, สมาสาวยวภูตํ ราชานํ ปติ วิเสสฺสภาเวนาวิผลิตสกตฺถตาย ปธานภูตสฺส ปุริสสฺสฯ อาทิสเทฺทน ‘ราชปุริสสฺส ทสฺสนียสฺส เคห’นฺติ สงฺคณฺหาติฯ</p>


<p>เอตฺถ หิ เคหมฺปติ วิเสสนภาเวนาปฺปธานเตฺตปิ ราชานมฺปติ ปธานภูตสฺส ปุริสสฺส สาเปกฺขสฺสาปิ สมาโส โหเตวฯ อิทญฺจญาปนตฺถํ วจนารมฺภปฺปโยชนญฺจ, การณมาห- ‘คมกตฺตา’อิจฺจาทิฯ</p>


<p>คมกตฺตาติ วิคฺคหวากฺยตฺถสฺส วุตฺติยมฺปตียมานตฺตา คมกตฺตํ ตสฺมา, นเจห คมกตฺตมตฺถีติ ‘มุนิ สีโหว สูโร’ตฺยตฺร ตุ วากฺยโต โยโตฺถ ปตียเต, นายํ ‘มุนิ สีโห สูโร’ตฺยโต คมฺยเตติ คมกตฺตํ นตฺถี-ติ อโตฺถ, ตถาหิ มุนิสีหสเทฺทเนโว ปมาโนปเมยฺยภาวนิมิตฺตสฺส วิสารทตฺตสฺส สภาเวเนโวปาทานโต วิสารทสทฺทสฺส เตน สมฺพนฺธาภาโวฯ</p>


<p>อปวโคฺค นิพฺพานํ, วากฺยเมเวติ เอวกาเรน พฺยวจฺฉินฺนมตฺถมฺปทสฺสยมาห- ‘วุตฺตินิวเตฺตตี’ติ พหุลาธิการโต วิญฺญายติ, นนุ จาตฺร วิเสสฺสภาวาสมฺภวาปฺปสโงฺคเยว วุตฺติยาติ โจเทติฯ ‘นนุเจ’ตฺยาทินาฯ</p>


<p>ปุณฺณตาพฺยภิจาราติ ปุณฺณตาสงฺขาตสฺส พาลาทิอวตฺถาวิเสสสฺส อวินาปฺปวตฺติโต พฺยภิจารี หิ วิเสสฺสมฺภวติ ยถา นีลตายุปฺปลํ, ปริหรติ ‘เนทมตฺติ’จฺจาทินา, มนฺตาณิปุตฺตานํ อเนกตฺตาติ เกวลํ มนฺตาณิยา ปุโตฺต ปุโณฺณเยวาติ อภาวา เตสํ พหุภาวโต, อตฺตโน อตฺตโน คหสฺส ปตโยติ คหปตีนํ พหุตฺตํ ปากฎเมวฯ</p>


<p>วุตฺติเยเวติ เอวกาเรน พฺยวจฺฉินฺนมตฺถมาห-‘วากฺยํ นิวเตฺตตี’ติฯ วิสิฎฺฐชาติวจนาติ วุตฺตํ กณฺหสปฺปชาติยา โลหิตสาลิชาติยา จ วิสิฎฺฐตฺตาฯ</p>


<p>ตจฺฉโก  สโปฺปติ พฺยาเขฺยยมุปนิกฺขิปฺปโจทยมาห- ‘นนุ เจ’จฺจาทิฯ ตจฺฉกภาวานเปโตติ พาลยุวตฺตาทิสงฺขาตตจฺฉกภาวโต อพฺยาวุโตฺต, อตฺถินามเธโยฺยติ ตจฺฉโก นาม โกจิ ตนฺนาโม อตฺถิ, กิริยาสโทฺทติ ตจฺฉตีติ ตจฺฉโกติ เอวํ กิริยาย ปวตฺตินิมิตฺตเตฺตโนปาทิโนฺน วฑฺฒกีวาจี ตจฺฉกสโทฺท, เอวํ มญฺญเต ‘‘ยถาวุตฺตนเยน วิเสสนวิเสสฺสสพฺภาวา สมาเสน ภวิตพฺพํ, ตถา สติ กิมิทํ ปจฺจุทาหรณํ กต’’นฺติฯ อตฺร เกนจิ น นามเธยฺยเสฺสตฺยาทิ โนปชายเตวาเตฺยตทวสานํ วุจฺจมานมนุทฺยตํ นิรากตฺตุกาโม อาห-‘โยปา เห’จฺจาทิฯ</p>


<p>อิมสฺสายมธิปฺปาโย ‘‘วุตฺตนเยน ตจฺฉกสทฺทสฺส กิริยา สทฺทสฺสาตฺถวิสยาเปกฺขายาภาวโต วิเสสฺสตฺตาภาวา ปจฺจุทาหรณมิทํ กต’’นฺติฯ</p>


<p>กสฺมา อยุตฺตมิจฺจาห-‘ยโต’จฺจาทิ, นามเธยฺยสฺส กิริยาวาจิโน จ อตฺถาภิธานสามตฺถิยํ ตุลฺยํ วา น วา, อวยวปฺปสิทฺธิยา สมุทายปฺปสิทฺธิ พลวติ วา นเวเตฺยตํ วิจาเรตุํ ยโต นาธิกตนฺตฺยโตฺถ, กิญฺจรหิ อธิกตนฺตฺยาห- ‘อปิตฺวิ’จฺจาทิ, ตจฺฉกสโทฺทเนกตฺถวุตฺติ นาเนกโตฺถติ วิจาเรตุมธิกตนฺติ โยชนาฯ</p>


<p>เอวํ มญฺญเต- ‘‘วิเสสนวิเสสฺสภาวจินฺตายํ สทฺทานมตฺถาภิธานสามตฺถิยจินฺตา น ยุชฺชเต ‘สติ สมฺภเว พฺยภิจาเร จ วิเสสนํ สาตฺถกํ โหตี’ติ วิเสสนํ มคฺคียเต, นาสมฺภเว นาพฺยภิจาเร ยถา สีตํ (หิมํ) อุโณฺหคฺคีติ, ตสฺมา สมฺภวพฺยภิจารจินฺตา วิเสสนวิเสสฺสภาวจินฺตายมุปยุชฺชตีติ ตจฺฉกสโทฺท-เนกตฺถวุตฺติวา น เวเตฺยตเทว วิจาเรตุมธิกตนฺติ กตฺถจิปิ วิเสสนวิเสสฺส สพฺภาเว สมาโส โหเตวา’’ติ, ยทิปิ นามเธยฺยกิริยาวาจีนมตุลฺยมตฺถาภิธานํ สมุทายปฺปสิทฺธิยา จ พลวติตฺตํ, ตถาปิ วกฺขมานนเยน สมาสสพฺภาวา น กาจิ หานีติ ทเสฺสตุมาห- ‘เอตฺถ จา’ติอาทิฯ</p>


<p>เอตฺถจาติ เกจิ ปเกฺข จ, กญฺจิ ปีฬมาวหตีติ สมฺพโนฺธ, กุโตจฺจาห ‘ตถาหิ’จฺจาทิฯ เอวํ มญฺญเต- ‘‘ยทีปิ สมุทายปฺปสิทฺธิยา สติ กิริยาสทฺทตฺถวิสยาเปกฺขา  โนปชายเต, ตถาปิ นามเธยฺยเสฺสว ตจฺฉกสทฺทสฺสาปฺยเนกตฺถวุตฺติตฺตมเตฺถว… สปฺปวิเสเส มนุเสฺส จ ตนฺนามเก นามเธยฺยสฺส ตจฺฉกสทฺทสฺส ปวตฺติสพฺภาวา(ติ) วิเสสนวิเสสฺสสพฺภาวโต สมาสปฺปสโงฺค ตทวโตฺถ เยวา’’ติ, น เกวลํ สปฺปวิเสสเสฺสว ตจฺฉกสโทฺท นามเธยฺยมปิตุ มนุสฺสานมฺปีติ ปิสทฺทโตฺถฯ ตจฺฉกสทฺทสฺสาเนกตฺถวุตฺติเตฺตปิ น สมุทายปฺปสิทฺธิยา อวยวปฺปสิทฺธีพาธาติ ทเสฺสตุมาห- ‘นจา’ติอาทิฯ โจ-วธารเณ, กุโตจฺจาห ‘กิริเย’จฺจาทิฯ กเมนตฺถปฺปสิทฺธีติ ยํ, เอตมฺปน สกฺกา วิญฺญาตุนฺติ โยชนาฯ</p>


<p>ยนฺติ ยํ ปสิชฺฌนํ, กเมนาติ พาธาภาวโต อนุกฺกเมนฯ เอวเญฺจติ อิมินา นเจตฺยาทินา วุตฺตํ ปจฺจามสติ… กิมฺปฎิวิหิตํ สิยา ปริหฎํ สิยาติ อโตฺถ, อิติ อิมินา การเณน ‘ตจฺฉโก สโปฺป’ติ ปจฺจุทาหรณํ น ยุตฺตํ… ตจฺฉกสโปฺปติ สมาสสพฺภาวโตติ อธิปฺปาโย, เนทเมวมิจฺจาทินา ปริหรติ, ยทา จรติ ยถา วุเตฺตน วิเสสนวิเสสฺสภาวสมฺภโว, ตทา กถํตฺยาห- ‘ยทา วิเสสเน’จฺจาทิฯ ตทาปิ กถํ วาเกฺยน ภวิตพฺพมิจฺจาห- ‘อิทเญฺจ’จฺจาทิฯ พหุลํวจนโตเยวาติ อธิปฺปาโยฯ</p>


<p>อญฺญสฺสาติ กมฺมนิ สมฺพนฺธวจนิจฺฉายํ ฉฎฺฐีฯ อวเจฺฉทกตฺตาติ เอตฺถ กตฺตุนา ภวิตพฺพนฺติ กาฬสฺสาติ กตฺตริ ภาวโยเค ฉฎฺฐิยา อชฺฌาหริตพฺพํฯ ปตฺตาปเนฺนหิ ทุติยนฺตสฺส ชีวิกมฺปโตฺต ชีวิกา ปโนฺนติ สมาโส ‘การกํ พหุล’’เนฺตว (จํ-๒-๒-๑๙) วิหิโต ทุติยเนฺตน ตุ เตสํ สมาสตฺถํ สุตฺตนฺตรํ กตํ ปเรหิ, อตฺถญฺจ เตสมิตฺถิลิงฺคานมฺปิ สมาเสเนว, การนิวตฺติยา, ตถา มาโส ชาตสฺสาติ วิคฺคเห ปริมาณิวาจินา ฉฎฺฐิยเนฺตน ปริมาณวจนานํ กาลสทฺทานํ, ตทาห- ‘ปตฺตาปนฺนาน’มิจฺจาทิ, ปริมาณํ มาสาทิ ปริเจฺฉโท ตมสฺสตฺถีติ ปริมาณี ชาตาทิฯ</p>


<p>เอตฺถ หิ มาโส ปริมาณํ ปริเจฺฉทกตฺตา, ชาโต ปริมาณี ปริเจฺฉชฺชตฺตา, ปตฺตา ชีวิกาเนนาติ  วจนิจฺฉายํ โย-โตฺถ โส- ญาปทตฺถสมาเสปฺยติโนฺน  วจนิจฺฉาเภทมนฺตเรนาติทเสฺสตุํ ‘อญฺญปทเตฺถ ภวิสฺสตี’ติ ยํ วุตฺติยํ วุตฺตํ, ตํ พฺยาขฺยาตุกาโม อาห- ‘วาเนกญฺญเตฺถ อิเจฺจวา’ติอาทิฯ อญฺญตฺถ สมาเส กเต สพฺพตฺถ ‘‘อิตฺถิยํ ภาสิเต’’จฺจาทินา (๓-๖๗) ปุมฺภาโวฯ มาโส ชาตสฺสาติ วจนิจฺฉายํ โย-โตฺถ, โส-ญฺญตฺถสมาเสปฺยภิโนฺน วจนิจฺฉาเภท มนฺตเรนาติ ทเสฺสตุมาห- ‘ยสฺส ชาตาทิโน’จฺจาทิฯ</p>


<p>ชาตสทฺทสฺสตฺถมาห สมฺปโนฺนติ, สมฺปุโณฺณตฺยโตฺถ, อิมินา จ มาโส ชาโต-สฺสาติ วิคฺคหสฺส อโตฺถ ทสฺสิโต, อญฺญถาติ ยทิ มาโส ตสฺส อญฺญปทตฺถสฺส ชาตาทิโน สมฺปุโณฺณ น ภาตีติ อโตฺถฯ ตฺตตฺตวนฺตูนํ นิฎฺฐาสญฺญํ วิธาย ตทนฺตสฺสญฺญตฺถสมาเส ‘‘นิฎฺฐา’’ติ (๒-๒-๓๖) สุเตฺตน ปุพฺพนิปาโต วุโตฺต, ตทาห- ‘นเจ’จฺจาทิ, ปุพฺพนิปาตปฺปสโงฺค นจ สิยาติสมฺพโนฺธ, กุโตจฺจาห- ‘ชาติ’จฺจาทิฯ เกสญฺจิติ วากฺยการมาห, นจ ยุตฺตนฺติ สมฺพโนฺธ, การณมาห- ‘วิเสสน’เมจฺจาทิ, ตถาหิจฺจาทินา วิเสสนสฺส สาตฺถกเตฺต สมาสพฺภาวมภาเว จาภาวํ สาเธติ… ฉฎฺฐีสมาเส ‘สติ สมฺภเว พฺยภิจาเร จ วิเสสนสฺส สาตฺถกมฺภวตีติ วิเสสนสฺส สาตฺถกตฺตาฯ</p>


<p>อวจเนปีติ นิยมวจเน (อ)สตีปิ, ฉฎฺฐีสมาสปฺปสโงฺค จรหิ วุตฺตนเยน พฺยวเจฺฉชฺช พฺยวเจฺฉทกตฺตาภาเวน วิเสสนานตฺถกฺยา น ภเวยฺย เจ วาเกฺยนาปิ น ภวิตพฺพนฺติ อาห- ‘วากฺยํ ตฺวิ’จฺจาทิฯ อยมฺปน วิเสสนสมาโส ปเรหิ กมฺมธารโยติ ญายติ… ยถา กมฺมํ กิริยํ ปโยชนญฺจ ธาเรติ เอวมยํ สมาโส กมฺมมิว ทฺวยํ ธารยตีติฯ</p>


<h3>๑๒. นญ</h3>
<p>เอเตฺถวาติ ‘‘ฎ นญฺสฺส’’อิติ (๓-๗๔) สุเตฺตเอวฯ ปามนปุโตฺตติปามา กุฎฺฐวิเสโส อสฺส อตฺถีติ ปามสทฺทา ‘‘ทิสฺสนฺตเญฺญปิ ปจฺจยา’’ติ (๔-๑๒๐) นปฺปจฺจโย, ปามนสฺส ปุโตฺต, ยทิ เหตฺถ ญกาโร วิเสสนโตฺถ น กรีเยถ, ตทา ‘‘ฎ นสฺสา’’ติ สุตฺตํ กรีเยถ, ตถา จ สตฺยุตฺตรปเท ปรโต ปามนสเทฺท นการสฺสาปิ โฎ</p>


<p>สิยาติ  ภาโว, นนุ จิห สมาสวิธิมฺหิ ญ กาโรจฺจารณา ญ โลป รหิตสฺส สมาโส น ภวตีติ วตฺตุมุจิตํ, น ตุ ‘‘ฎ นญฺสฺสา’’ติ วิเสสนโตฺถติ  สจฺจํ, กินฺตฺวิห สมาสวิธิมฺหิ ญ การสฺส พฺยวจฺฉชฺชํ น ทิสฺสเตฯ</p>


<p>ปริยุทาสวุตฺตีติ ปริ ตุลิตมุคฺคยฺห นิเสธนียสฺส อสนํ เขปนํ วชฺชนํ ปริยุทาโส, เตน ปริยุทาเสน วิสิเฎฺฐ-เตฺถ วุตฺติ อเสฺสติ ปริยุทาสวุตฺติ, ปสชฺชปฺปฎิเสธวุตฺตีติ ปฎิเสธนียเมว ปสชฺช ปตฺวา ตํสทิสมนเปกฺขิย นิเสโธ, เตน วุตฺติ อเสฺสติ ปสชฺชปฺปฎิเสธ วุตฺติฯ</p>


<p>ยตฺถ พฺราหฺมณา อโญฺญว ภวตีเตฺยวํ วาเกฺยนาตฺถนฺตรวิธานา วิธิโน ปธานตฺตํ, อตฺถนฺตรวิธานสามตฺถิเยเนว พฺราหฺมณสฺส ปฎิเสโธ ปตียเต, พฺราหฺมณสฺส  นิวตฺตเน ตทเปกฺขายาญฺญสฺส วิธานโยคโต สกปเทน นเญฺขฺยน วิธิภาคี น วุจฺจเต, กิญฺจรหิ อญฺญสเทฺทน… ปริยุทาสนิสฺสยิโนญฺญสทฺทเสฺสว วาเกฺย ปโยคโต’ อโญฺญ พฺราหฺมณา อพฺราหฺมโณ’ติ, นญฺสฺสจ สฺยาทฺยเนฺตน สามตฺถิยํ, น ตฺยาทฺยเนฺตเนเตฺยกวากฺยตา… อโญฺญ พฺราหฺมณา อพฺราหฺมโณติ ตตฺถ ตตฺถ ปริยุทาสวุตฺติตฺตาฯ</p>


<p>ปสชฺชปฺปฎิเสเธตุ ปฎิเสธสฺส ปธานตฺตา พฺราหฺมโณ น ภวตีติ วาเกฺยน พฺราหฺมณสฺส ปฎิเสโธ วิธิ อตฺถคโมฺม วากฺยเภโท, สกปเทน จ นเญฺขฺยน ปฎิเสธภาคิวาจี สมฺพชฺฌเตฯ โก โส พฺราหฺมณา อโญฺญติ อาห- ‘พฺราหฺมณตฺตานชฺฌาสิโต’จฺจาทิฯ</p>


<p>อิตรสฺมินฺติ ปสชฺชปฺปฎิเสเปเกฺข, เกนจิ สํสยนิมิเตฺตนาติ อุปวีตทสฺสนาทินา เกนจิ สํสยการเณน, สพฺพมฺปิ ปทํ สกเตฺถ ปโยคมฺปติ ญาณมเปกฺขเต, ตญฺจ ญาณํ ทฺวิธา สมฺมาญาณํ มิจฺฉา ญาณญฺจฯ อุภยเมฺปตพฺราหฺมณสทฺทํ ปวตฺตยติฯ ตตฺถ สมฺมาญาณ ปุพฺพเก อพฺราหฺมณสทฺทปฺปโยเค นตฺถิ นญฺสฺส พฺยาปาโร, น หิ ตตฺถ เตน กิญฺจิ กรียติฯ มิจฺฉาญาณปุพฺพเก ตุ วิชฺชเต ตสฺส พฺยาปา โร  ตตฺถ หิ เตน มิจฺฉาญาณปฺปภวตา ปรสฺสาขฺยายเต, มิจฺฉาญาณํ เจนฺทฺริยเหตุกํ, วินา สทิสตฺตํ น ภวตีติ ปฎิเสเธ สติ อุตฺตรปทตฺถสทิโส สมาสโตฺถ ชายเตจฺจาห- ‘ตตฺถ สทิสตฺตํ วิเน’จฺจาทิฯ รชฺชุยํ หิ สปฺปพุทฺธิ สทิสตฺตาฯ</p>


<p>ปโยคสามตฺถิยาเจติ อพฺราหฺมณมานเยจฺจาทิปโยคสามตฺถิยา จฯ เอวมฺมญฺญเต- ‘‘ยทฺยตฺร พฺราหฺมณมตฺตสฺสานยนํ สิยา ปุพฺพปทสฺสุจฺจารณมนตฺถกํ สิยา, อถ น กสฺสจิ อานยนํ เอวมฺปิ สพฺพเสฺสวา พฺราหฺมณสทฺทสฺสานตฺถกตฺตํ, ตสฺมา ปโยคสามตฺถิยาปิ สทิสปฺปฎิปตฺตี’’ติฯ</p>


<p>ตคฺคตาติ สทิสตฺถคตาฯ ยถาวุตฺตเสฺสวา-ตฺถสฺสุปพฺรูหนาย วิญฺญูวจนมุปญฺญสฺสติ ‘อโตเยว วุจฺจเต’จฺจาทิฯ อยเญฺจตฺถ อโตฺถ ‘‘นญฺวจเนน อิวสเทฺทน จ ยํ ยุตฺตํ ตทญฺญสฺมิํ ตปฺปทตฺถสทิเส-เตฺถ ปฎิปตฺติํ ชเนติ, ตถาหฺยตฺถสมฺปจฺจโย โลเก ทิสฺสติ ‘อพฺราหฺมณมานยา’ติ พฺราหฺมณสทิโส ขตฺติยาทิ อานียตีติ, อธิกรียติ นิยุชฺชเต สโทฺท-สฺมินฺตฺยธิกรณํฯ ยถาวุเตฺตน จ พฺยาขฺยาเนน กิมิฎฺฐํ สิทฺธนฺตฺยาห- ‘ตเทว’มิจฺจาทิฯ เกจิ ปน อุตฺตรปทตฺถปฺปธานตฺตมิห วเณฺณนฺติฯ</p>


<p>สมตฺถวาทีนนฺติ ‘‘สมโตฺถ ปทวิธิ’’ (ปา ๒-๑-๑) เตฺววํ วาทีนํฯ สมตฺถ วาทีนํ สมาโส วิเธโยฺยติ สมฺพโนฺธ, วิเธโยฺยติ วจนนฺตเรน วิเธโยฺย, ตถาหิ อปุนเคยฺยาติ คายเนน นญฺสฺส สมฺพโนฺธ, น ตุ ปุนสทฺทเตฺถนฯ อโนกาสํ กาเรตฺวาติ กรเณน สมฺพโนฺธ น โอกาเสนฯ อมูลามูลํ คนฺตฺวาติ คมเนน, น มูเลนาติ อสามตฺถิยํฯ คมกตฺตวาทิโนติ อสามตฺถิเยปิ ยตฺร คมกตฺตํ ตตฺถ สมาโส โหเตว, ตโต คมกตฺตญฺจ สมาสสฺส นิพนฺธนนฺติ โย วทติ ตเสฺสตฺยโตฺถฯ เอตฺถาปีติ อปุนเคยฺยาตฺยาโทปิ, นนฺวยมปฺยาจริโย คมกตฺตวาที, ตถาสติ คมกตฺตาอิจฺจนภิธาย พหุลาธิการาติ กสฺมาวุตฺตนฺติ อาห-‘โส เจ’จฺจาทิฯ</p>


<p>เกหิจีติ วุตฺติคฺคเนฺถน พฺยวจฺฉินฺนมตฺถํ ทเสฺสโนฺต อาห- ‘เกหิจิเยว  น สเพฺพหี’ติ, อปุนเคยฺยาติ ‘‘ฎ นญฺสฺสา’’ติ (๓-๗๔) นสฺสโฎ, อติปฺปสงฺคาภาวโตติ สุตฺตนฺตเรน สมาเส อวิหิเตปิ อนภิมตตฺถานมฺปตีติยา อภาวโตฯ</p>


<h3>๑๓. กุปา</h3>
<p>สฺยาทิวิธิโนติ การกวิภตฺติวิธานโต วิสุํ อิตฺถมฺภูตาทีสุวิธานา สฺยาทิวิธีติสงฺขํ คตสฺส สฺยาทิวิธิโน, อสฺยาทิวิธิมฺหีติ ปริยุทาโส-นตฺถโกติ โจเทโนฺต อาห ‘นนฺวิ’จฺจาทิ, อนตฺถกํ ภเวยฺย… ลกฺขณาทฺยตฺถานํ สมาเส คุณีภูตตฺตา สมาสโต กิริยาสมฺพนฺธานุรูปวิภตฺติยตฺถสฺส ปธานภาวโต, ปริหรติ ‘นยิทเมว’มิจฺจาทินาฯ ‘‘อนุนา’’ติ (๒-๑๐) วิจฺฉายมนุนา โยเค ทุติยา วิธานสามตฺถิยา วากฺยมฺปิ โหติ, อญฺญถา นิจฺจสมาเส ทุติยา วิธานมนตฺถกนฺติ ภาโว, นิคมยติ ตสฺมาอิจฺจาทินา, ‘‘กุ ปาปเตฺถ’’ติ ปเรสํ คณปาโฐ, เอวมุปริปิ ‘‘ทุนินฺทายํ’’ตฺยาทิ เวทิตพฺพํฯ</p>


<h3>๑๔. จีกฺริ</h3>
<p>จีสโทฺทติ เอตฺถ จีติ อิมินา จีปฺปจฺจยนฺตํ ปรามสติ, จีปฺปจฺจยนฺต สโทฺทติ อโตฺถฯ</p>


<h3>๑๕. ภูส</h3>
<p>ปีติสมฺภโมติ ปีติยา สมฺภโม ปีติปุพฺพิกา ปจฺจุฎฺฐานาสน ทานาทิวิสยา ตุริตตา, อลํภุตฺวา ปริยตฺตํ สมฺปุณฺณํ ภุตฺวาฯ</p>


<h3>๑๖. อเญฺญ</h3>
<p>ปุโรภูย อคฺคโตภูยฯ ติโรภูย อนฺตรธานีภูยฯ อนจฺจาธาเนติ อิมสฺส อโตฺถ ‘อุปริยาธานโต อญฺญตฺรา’ติ, อาธานํ ปติฎฺฐาปนํ, อิจฺฉนฺตีติ ปาณินิยาทโย อิจฺฉนฺติ, อุรสิ กตฺวา ปาณินฺติ ปาณิํ อุรสิ กตฺวาฯ</p>


<h3>๑๗. วาเน</h3>
<p>อเนกคฺคหณสฺส ปโยชนํ วตฺตุมุปสกฺกติ ‘อิเธ’จฺจาทิ, วิวจฺฉิเตกสงฺขฺยาสามญฺญนฺติ วิวจฺฉิตํ เอกสงฺขฺยาย สามญฺญํ, เอวํ มญฺญเต ‘‘ยทิ‘สฺยาทิ  สฺยาทิเน’ติ วตฺตุมิจฺฉิเตกสงฺขฺยาสามญฺญสฺส ปริคฺคโห น สิยา ตทา อิหานตฺถก (มเนก)คฺคหณํ สิยา เตเนหาเน กคฺคหณสามตฺถิยาเยว ‘สฺยาทิสฺยาทิเน’ติ วตฺตุมิจฺฉิเตกสงฺขฺยา สามญฺญมฺปริคฺคหิตนฺติ วิญฺญายเต’’ติ เตเนจฺจาทินา อิทํ ทเสฺสติ ‘‘เตน ยถาวุเตฺตน ปุเพฺพ วุโตฺต สโพฺพปิ สมาโส ปุพฺพปรานํ ทฺวินฺนํเยว สฺยาทฺยนฺตานํ โหตี’’ติฯ</p>


<p>ยเชฺชวํ กถํ ‘ตทหุชาโต’ติ พหุลาธิกาเรน วิเสสน สมาสคพฺภการกสมาเสน วา สิชฺฌติ, อยํ อญฺญปทตฺถสมาโสฯ จเตฺถ พหุนฺนมิฎฺฐตฺตา ตทตฺถญฺจาเนกคฺคหณํ, เตน ‘โหตุ โปตุ ปิตา ปุตฺตา’ติ โหติ อุตฺตรปเท (โยนิ) สมฺพเนฺธ ปรโต ปุพฺพปทสฺส ‘‘ปุเตฺต’’ติ (๓-๖๕) สุเตฺตนาเตฺตน, อญฺญถา ทฺวินฺนํทฺวินฺนํ สมาเส สพฺพตฺถ อุตฺตรปทสมฺภเวน ‘‘วิชฺชาโยนิสมฺพนฺธานมา ตตฺร จเตฺถ’’ติ (๓-๖๔) ‘‘ปุเตฺต’’ติ จ สุตฺตทฺวเยนาเตฺตน‘โหตา โปตา ปิตา ปุตฺตา’ติ อาปเชฺชยฺยฯ อเนกนฺติ ปฐมนฺตตฺตา สฺยาทีตีทเมวานุวตฺตเต, เตเนวาเนกํ สฺยาทฺยนฺตมิเจฺจว วุตฺตํฯ อถาญฺญเตฺถติ วุเตฺต-ญฺญสฺส วากฺยสฺสเตฺถติ อวตฺวา ปทเสฺสเจฺจว กสฺมา วุตฺตนฺตฺยาสงฺกิยา ห- ‘สฺยาทฺยนฺตเสฺส’จฺจาทิ, ตเสฺสวาติ สามตฺถิยลทฺธสฺส สฺยาทฺยนฺต ปทเสฺสว สมาโส วิญฺญายตีติ สมฺพโนฺธฯ</p>


<p>ตสฺส คุณา ตคฺคุณา ตเสฺสจฺจเนนาญฺญปทโตฺถ นิทฺทิสียเต, ตสฺส อญฺญปทตฺถสฺส เย คุณา ยานิ วิเสสนานิ, เตสํ สํวิญฺญาณํ คหณํ ตคฺคุณสํวิญฺญาณํ, อถวา โส คุโณ ยสฺส โส ตคฺคุโณ, ตคฺคุณสฺส ตคฺคุณยุตฺตสฺสาญฺญปทตฺถสฺสสํวิญฺญาณํ, น คุณวิรหิตสฺสา(ติ) ตคฺคุณสํวิญฺญาณํ, เอตฺถ ปน ‘อญฺญปทเตฺถ ตคฺคุณสํวิญฺญาณํ ปฺยตฺถี’ติ ปริภาสียติ, ตตฺถายมโตฺถ ‘‘อญฺญปทเตฺถ สมาเส-ญฺญปทโตฺถ วิเสสเนน สห วิญฺญายติ นวิเสสนรหิโต’’ติ, กฺวจิ อตคฺคุณสํวิญฺญาณสฺสาปิ ทสฺสเน นาปิสโทฺท, ยตฺราวยเวน วิคฺคโห สมุทาโย สมาสโตฺถ ตเตฺถว ตคฺคุณสํวิญฺญาณํ ภวติ, ตคฺคุณสํวิญฺญาณโต อญฺญํ อตคฺคุณสํวิญฺญาณํ, ตสฺมิํ, ยตฺราวยโวเยว สมาสโตฺถ ตตฺราตคฺคุณสํวิญฺญาณํฯ</p>


<p>เอตฺถ  ปน พหุธนสโทฺท ปุริสสฺส อุปลกฺขณภาเวน กตตฺตาฯ อภิมโตติ ปาณินียานํ อภิมโต ทสนฺนํ สมีเป อาสนฺนา ทสนฺนมิจฺจาทิวาเกฺยฯ</p>


<p>ปริมาณเมวสเงฺขฺยยนฺติ ปริมาณลกฺขณเมว สเงฺขฺยยํ, ตญฺจ ปริมาณลกฺขณํ สเงฺขฺยยญฺจฯ</p>


<p>สงฺขฺยานรูปนฺติ สงฺขฺยานสภาวํฯ</p>


<p>ปริมาเณนาติ ปญฺจสงฺขฺยาย ปริจฺฉิชฺชมาเนน สเงฺขฺยยสงฺขาเตน ปริมาเณนฯ</p>


<p>สงฺขฺยานวุตฺตีติ เตน อนติวตฺติยมานตปฺปริเจฺฉทก สงฺขฺยานรูป สงฺขาเต สงฺขฺยาเน วุตฺติ ยสฺสา สา สงฺขฺยานวุตฺติ-ปญฺจสงฺขฺยาฯ</p>


<p>ทิฎฺฐเนฺตนิมินา อิมํ ทีเปติ ‘‘ยถา ปญฺจ ปริมาณเมสนฺติ ปญฺจกาติ เอตฺถ ปริมาณรูโป-วยวเภทสมุทายสภาโว ปกติยโตฺถ สมุทายิโน สกุนา ปจฺจยโตฺถ, ตถา ติทสาติ เอตฺถาปิ’’ติ, กปฺปจฺจโย ปกติปฺปจฺจยตฺถเภทสมฺภเวนฯ</p>


<p>เกจิ ปนาติ อิมินา ปาณินีเย ทเสฺสติฯ</p>


<p>ปกติปฺปจฺจยตฺถเภทสมฺภวาติ อิมินา ปเรสํ ปกติปฺปจฺจยตฺถานํ เภทาภาวสฺส อิจฺฉิตตฺตา สญฺญายํ สกเตฺถ กปฺปจฺจยสฺส วิธานํ ทเสฺสติฯ</p>


<p>สฺยาทฺยนฺตสฺสาติ อิมินา วาสทฺทสฺส ปทตฺตํ ทเสฺสติฯ</p>


<p>ตทเตฺถปีติ ตสฺส วาอิติ อญฺญปทสฺส อเตฺถปิ, ตทโตฺถ เจตฺถ วิกปฺปโตฺถ วา สิยา ตทา ปน ทฺวินฺนํ คหเณ น ติณฺณํ, เตสนฺตุ คหเณ น ทฺวินฺนํ, สํสโย วา, ตทา ตุ สํสยโสฺสภยา ลมฺพนรูปตฺตา เทฺววาติ วุเตฺต ตโย, ตโยวาติ วุเตฺต เทฺว อเปกฺขียนฺตีติ พุทฺธิวิสยา ปญฺจ อตฺถา สมาสาภิเธโยฺย โหนฺติฯ</p>


<p>นามเตฺตนาติ รุฬฺหินามเตฺตน, อภิมโต ปาณินิยานํ, วิกปฺปิตํ สุตฺตนฺตเรน วิภาสา สพฺพนามสญฺญาวิธาเนนฯ</p>


<p>อวยวธเมฺมนาติ อวยวสงฺขาเตน สภาเวนฯ</p>


<p>นนุ  จ สมานาธิกรณานํ พหุพฺพีหิ วุโตฺต ปาณินิเยหิ ‘ปญฺจหิ ภุตฺตมเสฺสติ พฺยธิกรณานํ น สิยา’ติ, ตถา ปฐมตฺถํ วเชฺชตฺวา สพฺพวิภตฺยเตฺถสุ อิโฎฺฐ ‘วุเฎฺฐ เทเวคโตจฺจตฺร วุฎฺฐเทโวติ น สิยา’ติ ตสฺมา กถมตฺร พฺยธิกรณานํ ปฐมเตฺถ สมาโส วณฺณียเตจฺจาสงฺกิยาห-‘พฺยธิกรณานมฺปิ’จฺจาทิ, พฺยธิกรณานมฺปิ ยถาภิธานํสมาสสพฺภาวโต ปญฺจหิ ภุตฺตมเสฺสตฺยาโท พหุลาธิการา อนภิธานโต วา น ภวิสฺสติ, ตโตเยว จ ปญฺจ ภุตฺต วโนฺต-เสฺสติ สมานาธิกรณานมฺปิ กฺวจิ น ภวิสฺสติ, ตถา ปฐมเตฺถปิ กฺวจิ น ภวิสฺสติ วุเฎฺฐ เทเว คโต’ติฯ ตุลฺยโยเค คมฺยมาเนติ อโตฺถฯ</p>


<p>อญฺญตฺรจาติ ตุลฺยโยคโต-ญฺญตฺร สโลมโกตฺยาทีสุ จ, วิชฺชมานานิ โลมานฺยสฺส, วิชฺชมานา ปกฺขา อสฺสาติ วิคฺคโหฯ อุปสงฺขฺยาโต ‘‘สฺยาทฺยธิกาเร-ตฺถิขีราทีนมุปสงฺขฺยาน’’นฺติ (๒-๒-๒๔-วา) สภาวโต เอว นิวโตฺต น สุตฺตนฺตรโต, คตตฺถสฺสาปิ หิ ปโยเค อนวฎฺฐานํ สิยา ปิฎฺฐเปสเน วิย, กถญฺจรหิ พฺราหฺมเณ พหู อานย, อหํ ปจามีติ นาวสฺสเมวํ ปโยโค, กตฺถจิ ปน วจนสิลิฎฺฐตาทิปฺปโยชเน สติ โหเตวฯ</p>


<p>กเณฺฐ สมฺภโวติ กาฬสฺส กเณฺฐ สมฺภโวฯ ฎฺฐสทฺทโตฺถติ กณฺฐฎฺฐสเทฺท ฎฺฐสทฺทโตฺถฯ โอฎฺฐสโทฺทว มุขวุตฺตีตฺยเนน คมฺมมานตฺถตฺตา ทุติยสฺส มุขสทฺทสฺสาปฺปโยคมาห, ตสฺมา โอโฎฺฐว มุขมสฺสาติ วิคฺคยฺห โอฎฺฐมุโขติ สมาโส, น จ ปาณิ ปาณฺยนฺตรสฺส มุขํ, มุเขเนว จ ปาณิมุขสฺส สทิสตฺตํ ปสิทฺธนฺติ สามตฺถิยา โอฎฺฐมุขมิว มุขมเสฺสตฺยเตฺถว ติฎฺฐเต, อุปนฺยสฺยเนฺตตฺยุปนฺยาสา, วิสยทสฺสนตฺถาติ อิมินา’กเณฺฐ กาโฬ ยสฺสา’ตฺยาทีกเมว วากฺยนฺติ ทเสฺสติฯ สมุทาเย วิกาเรจาติ สมุทายสมฺพเนฺธ วิการสมฺพเนฺธ จฯ ตํสมาสสฺสาติ ตสฺสา ฉฎฺฐิยา สมาสสฺส, ตทภิธายินนฺติ สงฺฆาต วิการาภิธายีนํ, เกสานํ สงฺฆาโต อิจฺจาทิ ปเรสํ วากฺยํฯ ธาตุโต ชาตํ ธาตุชํ, อุตฺตรปทํ ปติตสทฺทาทิ, ตสฺส ปโยโคติ ปติตสทฺทสฺส ปโยโคฯ</p>


<p>‘‘นญฺสฺมาตฺถฺยตฺถาน’’นฺติ (๒-๒-๒๔)  วาตฺติกํ, เอตนาห-‘ญ การานุ พนฺธา’อิจฺจาทิฯ ปาณินิยา ตุ อวิชฺชมานสโทฺท นญฺสมาโส, ปทนฺตเร นาสฺส พหุพฺพีหิ โวตฺตรปทโลโป, อวิชฺชมานา ปุตฺตาสฺส อปุโตฺตวิชฺชมานปุโตฺตติ สาเธนฺติ, อิจฺฉเต ปาณินีเยหิ… ทกฺขิณปุพฺพา สทฺทานํ นานตฺถตฺตา พฺยธิกรณตฺตา, วจเนปีติ สุเตฺต วิชฺชมาเนปิ, อย มญฺญปทตฺถสมาโส ปเรหิ พหุพฺพีหีติ วุจฺจติ ตถาหิ พหโว วิหโย ยสฺส โส พหุพฺพีหิ, ยถา พหุพฺพีหีติ อญฺญปทตฺถปฺปธาโน ตถา อยมฺปิฯ</p>


<h3>๑๙. จเตฺถ</h3>
<p>สมุจฺจีติ ปิณฺฑีกรณํ, โก โสติ อาห- ‘สาธนเมก’มิจฺจาทิฯ เอกํ สาธนํ เอกํ กิริยํ วา ปฎิจฺจ จียมานตาติ สมฺพโนฺธ, เกสนฺติ อาห- ‘กิริยาสาธนาน’นฺติ, เกนาติ อาห- ‘อตฺตรูปเภเทนา’’ติฯ ตตฺถ เทวทโตฺต ภุญฺชติ ติฎฺฐติ ปจติจาติ สาธนมฺปฎิจฺจ กิริยานํ อตฺตรูปเภเทน จียมานตา เวทิตพฺพา, ธเว จ ขทิเร จ ปลาเส จ ฉินฺทาติ กิริยมฺปฎิจฺจ อตฺตรูปเภเทน สาธนานํ จียมานตา เวทิตพฺพาฯ</p>


<p>โสติ สมุจฺจโย ภวตีติ เสโส, เกสนฺติ อาห- ‘ตุลฺย พลาน’มิจฺจาทิฯ</p>


<p>ตุลฺยพลานนฺติ อิมินา วิสุํ ปธานภาเวน กิริยาภิสมฺพนฺธา อญฺญมญฺญานเปกฺขตฺตมาหฯ</p>


<p>อนิยตกฺกมโยคปชฺชานนฺติ กโม จ โยคปชฺชญฺจ, อนิยตํ กมโยคปชฺชํ เยสํ สทฺทานํ เตสํ, ยเถตฺยาทินา ตโตฺถทาหรณํ ทเสฺสติ, เอตฺถายมธิปฺปาโย ‘‘เอตฺถ ควาทีนํ วิสุํ ปธานภาเวนานยนกิริยาภิสมฺพนฺธา ตุลฺยพลตา ควาทีนํ วุตฺตกฺกเมเนว นยนาภาวา อนิยตกฺกมตา ควาทีนํ ยุคปทิ นยนาภาวา อนิยต โยคปชฺชตา จ โหติ, ตถา อญฺญํ ตาทิสมฺปี’’ติฯ อนุ ปจฺฉา ปธานานุโรเธน (จยนํ) อนฺวาจโย, ตํ พฺยญฺชยติ ‘ยเตฺถ’จฺจาทิ, ตทนุโรเธนาติ ตทนุคุเณน, อุทาหรติ ‘ยเถ’จฺจาทิ, ภิกฺขาคมนเมตฺถ ปธานมนฺตรงฺคตฺตา , เนตรํ พหิรงฺคตฺตา, ตํ กรเณ ยทิ คาโวปิ ปสฺสติ ตาปฺยานยติ, เอตฺถ ตุ โคสฺสานยนํ ภิกฺขาฎนมเปกฺขเต, เนตรมิตรสฺส… วินาปิ เตน ตทนุฎฺฐานโตฯ อิตรสฺส อิตเรน โย โค อิตเรตรโยโค, โส จ เอตาทิโสติ อาห- ‘อญฺญมเญฺญ’จฺจาทิฯ</p>


<p>อวยวปฺปธาโน จาติ สาภาวิกาภิธานสามตฺถิเยนาปุถุภูโต จ, วุตฺติวเยน สาริปุตฺตสโทฺท โมคฺคลฺลานโตฺถ โหติ โมคฺคลฺลานสโทฺท สาริปุตฺตโตฺถปีติ อญฺญมญฺญเตฺถ ปธานโต ยุคปทฺยธิกรณวจเน สติ จตฺถ สมาโสติ โส-ยมธิกรณ สมุทาโย อุภยปทานุคตอุภยตฺถวเสน จตุพฺพิโธปิ ยุคปทิ พุทฺธิยา คยฺหมาโน กทาจิ อุพฺภูตาวยวเภโท เตเนว สาภาวิกาภิธานสามตฺถิเยเนเจฺจวมวยวปฺปธาโน จ, นนุ จ ชนนมรณานีติ วิรุทฺธานํ กถเมเกนาภิธานนฺติ วุจฺจเต- สโพฺพปิ สโทฺท ปยุชฺชมาโน (อิตรี) ตเรนาวธารณํ วตฺตเต, เตน เอเกโก สโทฺท เอเกกสฺสตฺถสฺส วาจโก, ตถาปิ ยถา สาริปุตฺตโมคฺคลฺลานาติ เอตฺถ พหุวจนสฺสญฺญถานุปปตฺติยา ยุคปทฺยธิกรณวจนตา โหตี, ตถาตฺราปิ พหุวจนสฺสญฺญถานุปปตฺติลกฺขเณน สามตฺถิเยน เอเกนาปฺยภิธานํ โหติฯ อิติ เหตุมฺหิ, ยโต เอวมวยวปฺปธาโน ตโตติ อโตฺถฯ</p>


<p>พหุตฺตาติ กิญฺจาปิ วาเกฺย เนสํ  วิสุํ พหฺวตฺถตา, น หิ สาริปุตฺตมานยาติ วุเตฺต โมคฺคลฺลานสฺสาปิ สมฺปจฺจโย ภวติ, ตถาปิ ยโต วุตฺติวิสเย สหภูตานเมเวสํ วิสุํ พหฺวตฺถตา, ตโต ตตฺถ วจนียสฺส อตฺถสฺส สงฺขฺยาเตเทน พหุตฺตํฯ สมาหรณํ ปิณฺฑีกรณวเสน สํหรณํ สมาหาโร, โส เจวํ เวทิตโพฺพติ ทเสฺสตุมาห ‘อญฺญมเญฺญ’จฺจาทิฯ</p>


<p>เอตฺถ จ กิญฺจาปิ อิตรีตรโยคสฺส สมาหารสฺส จ ภาวรูปตฺตา อทพฺพรูปตา, ตถาปีตรีตรโยเค ตุ ยถา คุณวจ นานํ  สุกฺกํ วตฺถํ สุโกฺก กมฺพโล สุกฺกา คาวีติ นิสฺสยเภทโต ลิงฺควจนสิทฺธิ, ตถา ตทฺธมฺมานมภิธานโต นิสฺสยโต ลิงฺควจน สิทฺธิ เวทิตพฺพา, สํหติปฺปธานตฺตาเจกวจนนฺติ ยทา พหุนฺนํ สมุทาโย ติโรหิตาวยวเภโท สํฆาโต ปกฺกมียเต, ตทา สมาหาโรเจฺจว สํหติปฺปธานตฺตา เอกวจนํ โหตีติ อโตฺถฯ ตทนุฎฺฐานโตติ ตสฺส กรณโตฯ พฺยติกโร มิสฺสตา, พฺยติกรํ ทเสฺสติ ปาณิจฺจาทินา, ปเจฺจกํ ปริสมตฺติยํ วากฺยพหุตฺตํ ทเสฺสติ ‘ตตฺถ หิจฺจาทิฯ</p>


<p>จกฺขุญฺจ โสตญฺจ, มุขญฺจ นาสิกา จ, หนุ จ คีวา จ, ฉวิ จ มํสญฺจ โลหิตญฺจ, นามญฺจ รูปญฺจ, ชรา จ มรณญฺจาติ วิคฺคยฺห สมาโส, ‘‘สมาหาเร นปุํสก’’นฺติ (๓-๒๐) สพฺพตฺถ นปุํสกลิงฺคํ, สฺยาทิมฺหิ มุข นาสิกนฺติอาทีสุ ‘‘สฺยาทีสุ รโสฺส’’ติ (๓-๒๓) รโสฺสฯ อลภตา โคมุขํ ฑิณฺฑิโม เภริวิเสสา, อาฬมฺพรํ ปณโว, มุรโช มุทโงฺค, มทฺทโว มุทโงฺคฯ มทฺทววาทนํ ปณววาทนญฺจ สิปฺปมสฺส มทฺทวิโก ปาณวิโก, สมฺมํ กํสตาฬํ, ตาฬํ หตฺถตาฬํ, อลสตา จ อาฬมฺพโร จ, มุรโช จ, โคมุโข จ, สโงฺข จ ฑิณฺฑิโม จ, มทฺทวิโก จ, ปาณวิโก จ, คีตญฺจ วาทิตญฺจ, สมฺมญฺจ ตาฬญฺจาติ วิคฺคโหฯ ยุคสฺส หิตา โยคฺคา โคณา, เตสมิทํ โยคฺคํ กสิกมฺมํ, ตสฺส องฺคํฯ เตนาห- ‘กสิภณฺฑาน’นฺติ, ผาโลกสโก, ปาจนํ ปโตโท, ยุโค จ นงฺคลญฺจาติ วิคฺคโหฯ ปิณฺฑมายุธวิเสโส, อสิ จ สตฺติ จ โตมรญฺจ ปิณฺฑญฺจาติ วิคฺคโหฯ จมฺมํ สรวารณผลกํ, กลาโป ตูณีรํ, ปหรณญฺจ อาวรณญฺจาติ วิคฺคโหฯ อหิ จ นกุโล จ, พีฬาโร จ มูสิโก จ, กาโก จ อุลูโก จ, นาโค จ สุปโณฺณจาติ วิคฺคโหฯ สงฺขฺยา จ ปริมาณญฺจ สงฺขฺยาปริมาณํ, ตตฺถ ปริมาณสญฺญานํ ยถาทีโฆ จ มชฺฌิโม จ ทีฆมชฺฌิมํฯ เอกกญฺจ ทุกญฺจาติ วิคฺคโห, ทุกติกาทีสุปิ เอเสวนโยฯ</p>


<p>
ขุทฺทชนฺตุ สิยา- นฎฺฐิ, อถวา ขุทฺทโกว โย;  
  
สตํ วา ปสเต เยสํ, เกจิ อานกุลา อปิฯ  
</p>
  
<p>กีโฎ จ ปตโงฺค จ, กุโนฺถ จ กิปิลฺลิโก จ, ฑํโส จ มกโส จ, มกฺขิกา จ กิปิลฺลิกาจาติ วิคฺคโหฯ ปจนจณฺฑาลาติ โอ รพฺภิกาทีนํ  รุฬฺหีสญฺญาฯ อุรเพฺภ หนฺตฺวา ชีวตีติ โอรพฺภิโก, เอวํ เสเสสุฯ สานํ สุนขํ ปจตีติ สปาโก, เวนา ตจฺฉกา, รถการา จมฺมการาฯ สาธารณา สมานา, จรณสโทฺท- ยํ อิธ คยฺหตีติ สมฺพโนฺธ, ยถา สกมชฺฌยนาย จรียนฺติ วตาเนฺยเตสูติ จรณานิ, กฐาทิวาฌานฺยชฺฌยนานิ สาขาสญฺญกานิฯ ยสฺมา เอเตหิ จรติ อริยสาวโก คจฺฉติ อมตํ ทิสํ, ตสฺมา จรณานิ สีลาทโย ปณฺณรส ธมฺมาฯ เตนาห- ‘กฐาทีหี’ติอาทิ, กฐาทีหีติ ปสิทฺธิวเสน กมาติกฺกเมนาปิ วุตฺตํ, ตโต อาทิสเทฺทน อติสาทโย คยฺหนฺติฯ อติเสน ภารทฺวาเชน กเฐน วุตฺตํ วิทนฺตฺยธียนฺติ วาติ ‘‘อญฺญสฺมิ’’ติ (๔-๑๒๑) โณ, ‘‘โลโป’’ติ (๔-๑๒๓) โลโป อติสา ภารทฺวาชา กฐาฯ กลาปินา วุตฺตํ วิทนฺตฺยธียนฺติ วาติ, เตเนว โณ, กลาปา, กฐา อาทิ เยสํ เต กฐาทโย, เตหิ อเชฺฌนวิเสเส จ ปุริเส จ อุปจาราติ สมฺพโนฺธฯ</p>


<p>สีลาทโยติอาทิสเทฺทน อินฺทฺริยสํวราทโย คยฺหนฺติฯ สีลญฺจ ปญฺญาณญฺจ, สมโถ จ วิปสฺสนา จ วิชฺชา จ จรณญฺจาติ วิคฺคโหฯ เอกโต อชฺฌยนเมเตสูติ เอกชฺฌยนานิ, ปกฐานิ วจนานิ ปาวจนานิ สทฺธโมฺม, เอกชฺฌยนานิ จ ตานิ ปาวจนานิ จ เตสํ, ทีโฆ จ ทีฆาคโม จ มชฺฌิโม จ มชฺฌิมาคโม จ, เอกุตฺตโร จ องฺคุตฺตราคโม จ สํยุตฺตาคโม จ, ขนฺธโก จ วิภโงฺคจาติ วิคฺคโหฯ</p>


<p>เตสนฺติ อิมินา ลิงฺควิเสสานนฺติ ฉฎฺฐิยนฺตตํ ทีเปติ, อิตฺถี จ ปุมา จ, ทาสี จ ทาโส จ, จีวรญฺจ ปิณฺฑปาโต จ เสนาสนญฺจ คิลานปจฺจโย เภสชฺชปริกฺขาโร จ, ติณญฺจ กโฎฺฐ จ สาขา จ ปลาโส จาติ วิคฺคโหฯ เฉโก ทโกฺข, ปุพฺพา จ ปราจาติอาทินา วิคฺคโหฯ</p>


<p>ปุพฺพทกฺขิณนฺติอาทีสุ ‘‘พฺยญฺชเน ทีฆรสฺสา’’ติ (๑-๓๓) รโสฺสฯ กาโส จ กุโส จ อุสิโร จ พีรณญฺจ, มุญฺชญฺจ พพฺพชญฺจาติ วิคฺคโหฯ ขทิโร จ ปลาโสจาติอาทินา จ, คโช จ ควโช จาติอาทินา จ, หตฺถี จ โคจ อโสฺส จ วฬวาจาติ จ, หํโส จ พลาวา จาติอาทินา จ, พโก จ พลากาจาติ จฯ หิรญฺญญฺจ สุวโณฺณ จ, มณิ จ สโงฺข จ มุตฺตา จ เวฬุริโย จ ชาตรูปญฺจ รชตญฺจาติ จ, สาลิ จ  ยวโกจาติอาทินา จ, สากญฺจ สุวญฺจาติอาทินาจ, กาสิโย จ โกสลาจาติอาทินา จ วิคฺคโห, ชนปทวาจินา จ พหุวจนนฺตาฯ</p>


<p>เอกวีสติจฺจาทิโน เอกญฺจ ตํ วีสติจาติ วิเสสนสมาโส วา สิยา, เอกญฺจ วีสติ จ เอกวีสตีติ จตฺถสมาโส วา, สมาหาเร นปุํสกตฺตนฺตุ น ปโปฺปติ, ‘‘นานุสาสนียํ ลิงฺคํ โสกนิสฺสยตฺตา ลิงฺคเสฺส’’ติ โลเก นปุํสกลิงฺคเสฺสหานภิธานโต นปุํสกลิงฺคํ น ภวิสฺสตีตฺยธิปฺปาโย, สภาปริสายาติ ญาปกโต วา สมาหาเร นปุํสกลิงฺคมตฺร พฺยภิจรตีติ ทฎฺฐพฺพํฯ</p>


<p>ปุพฺพปฺปโยโค-ภิมโตติ อุปสชฺชนสญฺญกสฺส สฺยาทีติ ปฐมาย นิทฺทิฎฺฐสฺส สมาเส ปุพฺพนิปาโต ‘‘อุปสชฺชนํ ปุพฺพ’’มิจฺจเนน (๒-๒-๓๑) อิโฎฺฐ กมสฺส ปธานภาเวน วตฺตุมิฎฺฐตฺตาติ ‘‘สฺยาทิสฺยาทิเนกตฺถ’’นฺติ (๓-๑) เอตฺถ สฺยาทีติ ปฐมานิทฺทิฎฺฐสฺสาสงฺขฺยาทิโน ปุพฺพมวฎฺฐานโต สฺยาทิเนติ ตติยานิทฺทิฎฺฐสฺส ปจฺฉาวฎฺฐานโต ‘‘สฺยาทิสฺยาทินา’’ติ สุเตฺต ปฎิปาฎิยา ปธานภาเวน วตฺตุมิฎฺฐตฺตาฯ</p>


<p>ปรปฺปโยโค-ภิมโตติ เหฎฺฐา วุตฺตสุเตฺตน ปุพฺพนิปาเต ปเตฺต ‘‘ราชทนฺตาทีสุ ปร’’นฺตีมินา (๒-๒-๓๐) ปรนิปาโต-ภิมโต, วจเนนาติ- ‘‘พหุล’’นฺติ วจเนน, ปุพฺพกา ลยุตฺตสฺส ปรปฺปโยโค-ภิมโตติ ราชทนฺตาทิปาฐโต เอวา-ภิมโตฯ</p>


<p>กมมฺปจฺจนาทราติ อิมินา ปธานภาเวนา-กฺกมสฺส วตฺตุมิฎฺฐตฺตมาหฯ สโร อาทิ ยสฺส ตํ สราทิ, สโงฺข จ ทุนฺทุภิ จ วีณา จ, อุทุกฺขลญฺจ มุสโล จ, ธนปติ จ ราโม จ เกสโวจาติ วิคฺคโหฯ ชํทํสทฺทา ชายาสทฺทสมานตฺถา อสงฺขฺยา-ชญฺจ ปติ จ, ทญฺจ ปติจาติ วิคฺคโห, อวนฺตโย จ อสฺสกาจ, อคฺคิ จ อิโนฺทจาติ วิคฺคโห, ตํนิวาสิมฺหิ คหิเต อวนฺติ จ อสฺสโกจาติ เอกเตฺตนปิ วิคฺคโห วตฺตติฯ ทฺวนฺทสมาโส- ยํ ทฺวนฺทสทิสตฺตา ทฺวโนฺท, เทฺว จ เทฺว จ ปทานิ ทฺวนฺทานีติ หิ อุภยตฺถปฺปธาโน- ยํ ทฺวนฺทสโทฺทฯ</p>


<h3>๒๑. สงฺขฺยา</h3>
<p>อถ ‘‘สมาหาเร นปุํสก’’นฺติ (๓-๒๐) วิชฺชมาเน กิํ ‘‘สงฺขฺยาที’’ ติ อิมินา  สตฺถคารวกเรนาติ อาสงฺกิย โจเทติ ‘นนุเจ’จฺจาทิฯ ตถาหิจฺจาทินา ‘‘สมาหาเร นปุํสก’’เนฺตว สิชฺฌนํ สมเตฺถติฯ ยถาวุตฺตโจทนาจาลเน ปราธิปฺปายํ ปริกเปฺปโนฺต’จเตฺถ’ติอาทิมาหฯ</p>


<p>เนติ อิมินา จเตฺถติอาทินา กตปริกปฺปนา น สิชฺฌตีติ ทเสฺสติ, ตตฺถ เหตุมาห- ‘สมฺพนฺธสฺส ปุริสาธีนตฺตา’ติ, สติเจจฺจาทินา ‘สมาหาเร นปุํสก’เนฺตตฺถ วิเสสนคฺคหเณ ปโยชนํ วตฺวา ‘สงฺขฺยาที’ติ อิมสฺส นิรตฺถกตฺตเมว ถิรีกโรติฯ</p>


<p>
ปโยชเนติ ลาฆวปฺปโยชเน;  
  
สมฺพนฺธียตีติ วิเสสนคฺคหณํ สมฺพนฺธียติ;  
  
เอตฺถาติ เอตสฺมิํ ‘สงฺขฺยาที’สุเตฺต;  
  
ตเนฺนติ อิมินา ยถาวุตฺตํ โจทนํ นิวเตฺตติฯ  
</p>
  
<p>‘สงฺขฺยาที’ติ สุตฺตสฺส สาตฺถกตฺตมาห- ‘จตฺถสมาสานนฺตร’มิจฺจาทินาฯ เอกตฺตพฺยปเทโส กาตโพฺพติ ‘‘สงฺขฺยาปุโพฺพ ทิคู’’ติ (๒-๑-๕๒) สงฺขฺยาปุพฺพสฺส สมาสสฺส ทิคุสญฺญํ วิธาย ตทตฺถสฺส ‘‘ทิคุเรกวจน’’นฺตีมินา (๒-๔-๑) เอกตฺตพฺยปเทโส ปเรหิ วิย กาตโพฺพฯ</p>


<p>สมาหรณํ สมาหาโรติ อิมินา ภาวสาธโน-ยํ สมาหารสโทฺทฯ ยทิ สมาหรียตีติ สมาหาโรติ กมฺมสาธโน สิยา, ตทา ปญฺจ กุมาริโย สมาหฎาติ วากฺยสฺสาเตฺถ วุตฺติ สิยา ปญฺจกุมารีเตฺยตฺถ สกปทตฺถปฺปธานตฺตา พหุวจนํ สิยา ‘‘ฆาปสฺสานฺตสฺสาปฺปธานสฺสา’’ติ (๓-๒๔) อปฺปธานรสฺสตฺตญฺจ น สิยา… สมาหฎานเมว กุมารีนํ ปธานตฺตา, ตสฺมา ปญฺจ คาโว ส มาหฎาเตฺยตสฺมิํ วาเกฺย สมาโสว นตฺถิ กมฺมสาธนสฺสานุปคมโตฯ ปญฺจนฺนํ คุนฺนํ สมาหาโร, จตุนฺนํ ปถานํ สมาหาโรติ วาเกฺย ปน อตฺถิ, สมาหารเสฺสกตฺตา ตุ สตํ ยูถํ วนนฺติ เอตฺถ วิย สาภาวิกเมกวจนํ สิทฺธเมเวติ วิญฺญาเปติฯ</p>


<h3>๒๒. กฺวเจ</h3>
<p>กฺวจิสทฺทสฺส  ปโยคนิยมนโตฺถ ‘‘ปโร กฺวิจี’’ติ (๑-๒๗) เอตฺถ วุตฺตนเยน เวทิตโพฺพฯ อวิเสเสน อุทาหรเณปีติ ปเรสํ วิย ‘‘ฉายา’’ติ (๒-๒-๗๓) สุตฺตยิตฺวา วิกเปฺปน ‘(กุฑฺฑจฺฉาย) กุฑฺฑจฺฉายาติ จ ‘‘พาหุเลฺล’’ติ (จํ, ๒-๒-๗๔) สุตฺตยิตฺวา นิจฺจํ ‘อุจฺฉุจฺฉายํ สลภจฺฉาย’นฺติ จ โนทาหริตฺวา สามเญฺญน ‘สลภจฺฉายํ สกุนฺตจฺฉาย’นฺติ อุทาหรเณ ทสฺสิเตปิฯ อญฺญตฺถาติ พหุลภาวโต อญฺญตฺถฯ วิคฺคหสมตฺตสฺสาติ วิคฺคหสามญฺญสฺส, ยถาสมฺภวนฺติ ปาสาทสฺส ฉายาอิจฺจาทินา สมฺภวานติกฺกเมน, สทฺทาติ สทฺทโต ปรายฯ</p>


<h3>๒๓. สฺยาทิ</h3>
<p>นนุเจจฺจาทินา วุตฺตํ โจทนํ นิเสเธติ ‘ตเนฺน’ติฯ ตตฺถ การณมาห- ‘ฆสญฺญตฺตา’ตฺยาทิฯ อโฆนนฺติ ฆโอการวชฺชิตานํ, นนุ อิตฺถิ ยมากาโร โฆ, ตถาสติ นปุํสเก โส (น สิยาติ) ปริกเปฺปติ ‘นปุํสกตฺตา ฆตฺตเมว นตฺถีติ เจทิ’ติฯ ตมฺปิ เนติ ยถา วุตฺตมฺปฎิกฺขิปิตฺวา อเตฺถว นปุํสเก ฆตฺตนฺติ  ทเสฺสตุมาห-ฉฎฺฐีสมาสเสฺส’จฺจาทิฯ นปุํสเก ฆตฺตสฺส  สพฺภาวเมว สมเตฺถติ นปุํสกตฺตํ หิ’จฺจาทินา, ปาริภาสิกนฺติ เอตฺถ สุตฺตเมวาธิเปฺปตํ, ปริภาสาย นิพฺพตฺตํ ปาริภาสิกํ สุตฺติกนฺติ อโตฺถฯ อารภิตพฺพเมวิทํ สุตฺตํ (นปุํสกสฺสาปิ) รสฺสตฺตวิธานายาติ อธิปฺปาโยฯ ฆนิสฺสิตมฺปิ การิยนฺติ ‘‘ฆพฺรหฺมาทีเต’’ตฺยาทินา (๒-๖๐) วิธิยมานเมการาทิการิยมฺปิฯ เอตํ ฆนิสฺสิตํ การิยํ นจ ยุตฺตนฺติ สมฺพโนฺธฯ อยุตฺตเตฺตปิ โทโส-ยมาปตเตวากฺยาสงฺกิยาห-‘นายมฺปิโทโส’จฺจาทิ, น รสฺสสฺส เอเตฺถว ลทฺธาวสรตฺตา ปฐมํ เตน ปวิเฎฺฐ… (ฆนิ)สฺสิตํ การิยนฺติ นายมฺปิ โทโส ปริภาสาว เสนาติ มนฺตพฺพํฯ สลภจฺฉาเย อิติ ปทเจฺฉโทฯ</p>


<h3>๒๔. ฆม</h3>
<p>อโตเอวจาติอาทิ  เหฎฺฐา วุตฺตนยาวลเมฺพน วุตฺตํฯ</p>


<h3>๒๕. โคสฺสุ</h3>
<p>สกตฺถปริจฺจาเคน กุเล ปวตฺตตฺตาติ อิมินา ฉฎฺฐีสมาสสฺส อุตฺตรปทตฺถปฺปธานตฺตมาหฯ</p>


<h3>๒๖. อิตฺถิ</h3>
<p>อิตฺถิวิธีสุ ‘‘ปุถุสฺส ปถวปุถวา’’ติ (๓-๓๙) สุตฺตปริยเนฺตสุฯ อิตฺถิยนฺติ อิทํ นามวิเสสนํ วา สิยา ปจฺจยตฺถวิเสสนํ วา, ตตฺถ นามวิเสสนเมวิทํ น ปจฺจยตฺถวิเสสนนฺติ ทเสฺสตุมาห- ‘นาเม’จฺจาทิฯ อการนฺตโต นามสฺมาติ เอกตฺตาทิมหนฺตตฺถวาจิโต อการนฺตโต นามสฺมาฯ อิตฺถตฺตนฺติ เอตฺถ อิตฺถีติ อิตฺถิลิงฺคํ วุจฺจติฯ อิตฺถิเยว หิ เอสาติ ลิงฺคียติ สเงฺกตียตีติ ลิงฺคํฯ อิตฺถิยา เอสาติ ปสิทฺธิมโต อตฺถสฺส ภาโว สามญฺญํ พาลยุวตฺตาทิ ลกฺขณํ อิตฺถตฺตํฯ กิเมตฺถ ลิงฺคํ นาม–</p>


<p>
เอเสโส เอตมิติ จ,  
  
ปสิทฺธิ อเตฺถสุ เยสุ โลกสฺส;  
  
ถีปุํ นปุํสกานีติ,  
  
วุจฺจเนฺต ตานิ นามานิฯ  
</p>
  
<p>อเตฺถสุ เยสุ เอสา เอโส เอตนฺติ ปสิทฺธิ โลกสฺส โหติ เอตานิ ยถากฺกมํ อิตฺถิปุริสนปุํสกลิงฺคานีติ โลเกน วุจฺจนฺตีติ อโตฺถฯ เอวญฺจกตฺวา วุจฺจเต ‘‘ลิงฺคํ นานุสาสนียํ โลกนิสฺส ยตฺตา ลิงฺคสฺสา’’ติฯ ตตฺถ โคอิจฺจาทีเสฺวสา เอโสติ ปสิทฺธิยา อิตฺถิลิงฺคตฺตํ, อจฺจิอาทีเสฺวสา เอตนฺติ ปสิทฺธิยา อิตฺถินปุํสกตฺตํ, ตโฎภฎี ตฎมิจฺจาทีเสฺวโส เอสาเอตนฺติ ปสิทฺธิยา ปุมิตฺถินปุํสกตฺตํ, มาลาอิจฺจาทีเสฺวสาติ ปสิทฺธิยา อิตฺถตฺตํ, รุโกฺขจฺจาทีเสฺวโสติ ปสิทฺธิยา ปุลฺลิงฺคตฺตํ, กุลมิจฺจาโท เอตนฺติ ปสิทฺธิยา นปุํสกตฺตํฯ สมาสสฺสาเปฺยวํ ทฎฺฐพฺพํ, โชตกาติ ทเสฺสตีติ สมฺพโนฺธฯ โชตกา  อิตฺถตฺตเสฺสติ ปกรณโต วิญฺญายติฯ ตโต เวจฺจาทินา ปจฺจยตฺถภาวิโน เย โทสา เตสเมตฺถนาวกาโสติ ทเสฺสติฯ สมานาธิกรณตฺตํ พหุวจนมฺปิ โหตีติสมฺพโนฺธฯ อิมินา อิทํ ทีเปติ ‘‘อิตฺถตฺตสฺส ปจฺจยตฺถเตฺต สติ ปธานตฺตาสฺส พฺยติเรกลกฺขณาย ฉฎฺฐิยา ‘กุมาริตฺตํ (เทวทตฺตายา’ติภวิตพฺพํ, ตโต จ น สิยา กุมารี) เทวทตฺตา’ติ สมานาธิกรณตฺตํ, ตถา กุมาริโยติ พหุวจนมฺปิ อิตฺถตฺตเสฺสกตฺตาฯ ปกติยตฺถ วิเสสนปเกฺข ตุ ปกติยา อิตฺถตฺตวิสิฎฺฐํ ทพฺพเมโวจฺจเต, อาอาทโย ตุ โชตกตาติ ตตฺถ พฺยติเรกาภาวา ฉฎฺฐิยา อปฺปสโงฺค จ พหุวจนมฺปิ อเนกตฺตาว ทพฺพสฺส ยุตฺตนฺติ ยถาวุตฺตโทสาวสราภาวา อิฎฺฐตฺถสิทฺธี’’ติฯ อเญฺญติ ชยาทิจฺจ ชินินฺทพุทฺธฺยาจริยาทโย ทเสฺสติฯ</p>


<p>อิตฺถิยมภิเธยฺยายนฺติ อิตฺถิลิงฺคสงฺขาเต อิตฺถเตฺต อตฺถภูเต, ยเถวหีติอาทินา อุปมาวเสน ยถาวุตฺตเมวตฺถํ วิภาเวติฯ ตตฺถ อิตฺถตฺตมิจฺจาทินา ปโรปวณฺณิตปกฺขสฺสายุตฺตตฺตนฺนิจฺฉิเนฺทติ, โน ปปชฺชเต  เทวทตฺตาสทฺทวจนียสฺสาปิ อิตฺถตฺตโต อพฺยติริตฺตตฺตา ‘อิตฺถตฺตํ เทวทตฺตายา’ติ ภินฺนาธิกรณตา น ยุชฺชเต, อนุปปตฺติเมว สมเตฺถติ ‘เทวทตฺตายาติ’จฺจาทินาฯ สมานาธิกรณตฺตเมว สิยา อิตฺถิสทฺทวจนียโต อนญฺญตฺตา เทวทตฺตา สทฺทวจนียสฺส อิตฺถี เทวทตฺตาติฯ</p>


<p>อโตเอวาติ อิตฺถเตฺต อาวิธานโตเยวฯ ตพฺพโตตฺถสฺสาติ อิทํ ชยาทิจฺจาทิมตานุคามินา  วุตฺตํ, ตถา หิ เต เอวํ ลิงฺคลกฺขณ มาหุ (ปา, ๔-๑-๓ กาสิกายํ) ‘‘สามญฺญวิเสสา อิตฺถตฺตาทโย โคตฺตาทโย วิย พหุปฺปการพฺยตฺติโยติ  เต เหฺยวํ มญฺญเนฺต ‘‘ยถา  โคตฺตาทโย สมานชาติเยสุ สเพฺพสฺวนุวตฺตเนฺต, วิชาติเยหิ ปน นิวตฺตเนฺต, ตถา อิตฺถตฺตาทโยปิฯ วิจิตฺตตฺตา ปน สามญฺญวิเสสนิสฺสยานํ พฺยญฺชกานํ โกจิเยว สามญฺญวิเสโส เกนจิเทว นิสฺสเยน พฺยญฺชเต, น สโพฺพ สเพฺพน (ปติ) นิยตวิสยตฺตา ภาวสตฺตีนํ, ตตฺถ เยนเตฺถน อิตฺถตฺตเมว พฺยญฺชเต น ปุมตฺตํ นาปิ นปุํสกตฺตํ, สา อิตฺถิเยว ภวติ น ปุมา นาปิ นปุํสกํฯ เยน ปุมตฺตเมว พฺยญฺชเต, โส ปุมาเยวฯ เยน ตุ นปุํสกตฺตํ ตํ นปุํสกเมวฯ โย ตุ ทฺวินฺนํ ติณฺณํ (วา) พฺยญฺชโก, โส ทฺวิลิโงฺค ติลิโงฺค เว’’ติ (ปา, ๔-๑-๓ กาสิกาวิวรณปญฺชิกา) ตสฺมา ปพฺพโต ยถา วุตฺตอิตฺถตฺตวโต อตฺถสฺส อภิเธยฺยสฺสาติ เอวเมตฺถ อโตฺถ ทฎฺฐโพฺพฯ</p>


<p>อเถจฺจาทินา ยถาวุตฺตโทสปริหาราย ชินินฺทพุทฺธินา ยทุปวณฺณิ ตํ ตํ ปริกเปฺปติฯ โส เอว จรหิจฺจาทินา อุปหาสปุพฺพกมุตฺตร มาจิกฺขเตฯ มสิมกฺขิตกุกฺกุโฎวิยาติ ยทา โกจิ อญฺญกุกฺกุโฎ อญฺญสฺมา ภีโต สิยา, ตทา วิชยิโน กุกฺกุฎสฺส มุขํ มสิยา มเกฺขตฺวา อุปเนนฺติ โส ปฐมํ ตโต ภีโตปิ ปุน อโญฺญติ มนฺตฺวา ยุชฺฌิตุมุสฺสหเตฯ ยถาตฺร โสว กุกฺกุโฎ พฺยาเช โนปทสฺสิโต, ตถา ตฺรามีตฺยโตฺถฯ</p>


<h3>๒๙. อารา</h3>
<p>ปุํโยเคน ภริยายํ วตฺตมานโตว นิยเมน ‘‘มาตุลาทิตฺวานี ภริยายํ’’ (๓-๓๓) ตฺยานี, อิมินา ตฺวนิยเมน ภริยายมภริยายญฺจ อินีตฺยนิยเมน วตฺตุมาห- ‘อารามิกสฺส ภริยา’อิจฺจาทิฯ</p>


<h3>๓๑. กฺติ</h3>
<p>ตฺติมฺหาติ เอตฺตเก วุเตฺตปิ ตฺติปฺปจฺจยนฺตโตติ วจเน การณมาห-เกวลสฺส อญฺญปทเตฺถ ปโยคาภาวา’ติฯ อิมินา ปจฺจยคฺคหณปริภาสมนฺตเรนาปิ สามตฺถิเยเนวายมตฺถวิเสโส ลพฺภตีติ ทีเปติฯ</p>


<h3>๓๒. ฆร</h3>
<p>ตํสนฺนิโยคาติ  เตน นีปฺปจฺจเยน สนฺนิโยคา เอกีภาวา, อยเมตฺถาธิปฺปาโย ‘ยตฺถ นีปฺปจฺจโย ตเตฺถว ยโลโป’ติฯ</p>


<h3>๓๓. มาตุ</h3>
<p>ภริยายนฺติ ปกติวิเสสนตฺตา มาห- ‘ภริยาย’นฺติอาทิฯ ปุนฺนามเธยฺยาติ ปุริสสฺส สมญฺญาภูตา, ปุํโยเคนาติ ปุริเสน สห สมฺพเนฺธน เหตุนาฯ อิตฺถิยํ วตฺตนฺตีติ โสยมิตฺยเภทวจนิจฺฉายํ ยทา ภริยาสงฺขาตายมิตฺถิยํ วตฺตเนฺต, นทาทิปาฐาติ วุเตฺต วิญฺญายติ ‘อากติคณตฺตา นทาทิปาโฐ โหโนฺต เอวํ โหตี’ติ ทเสฺสติ, ปุนฺนามสฺมาโยคาอปาลกนฺตาติ นทาทิปาฐโตติ อโตฺถติ เสโสฯ อิทญฺจ นทาทีสุ คณสุตฺตนฺติ เวทิตพฺพํ, ตสฺส อตฺถํ วทติ-‘ปุมุโน’อิจฺจาทิ, อปาลกนฺตาติ กิํปสุปาลิกา เขตฺตปาลิกาฯ</p>


<h3>๓๙. ปุถุ</h3>
<p>ปุถุสทฺทโต สญฺญายํ วีปฺปจฺจยํ สมเตฺถติ‘ปุถุภูตา ปถวีติ หิ มหี วุจฺจตี’’ติ, ปุถุภูตาติ หิ อิมินา ปถวีสทฺทสฺส ปุถุสทฺทภูตตฺตํ วิญฺญาเปติ, มหี วุจฺจตีติ อิมินา นทาทิปาฐา สญฺญายํ วีปฺปจฺจยตฺตํ, ปุถุภูตา ปตฺถฎาติ อโตฺถฯ</p>


<h3>๔๐. สมา</h3>
<p>ปราธิการโต ปจฺจยสฺส ปรวิธินาว สามีปฺยสฺส สิทฺธตฺตา สาธีปฺยวจนสฺสนฺตสทฺทสฺส คหณมนตฺถกํ สิยาติ มนฺตฺวาวยววจโน ยมนฺตสโทฺท คยฺหตีติ ทเสฺสโนฺต อาห- ‘ตสฺส อโนฺต’อิจฺจาทิฯ อวสานวติ+อวยโวติ ปทเจฺฉโท, สมาสคฺคหเณน คหเณ การณมาห-‘อวยวตฺตา’ติฯ ยถาวุตฺตโจทนาย นิโทฺทสตฺตมุปมาวเสน ทเสฺสตุมาห-‘นายํ โทโส’จฺจาทิฯ ปลฺลวิตสฺส รุกฺขสฺส ปลฺลวานมวยวตฺตํ วิย สมาสโต อุตฺตรกาลํ วิธีย มานสฺส อการสฺส สมาสาวยวตฺตํ น วิรุชฺฌตีติ อโตฺถฯ</p>


<h3>๔๔. อสํ</h3>
<p>อติกฺกนฺตมงฺคุลิโยติ  วิคฺคโหฯ เทฺว องฺคุลิโย สมาหฎาติ ปรวิคฺคเหนาตฺถมาห, เทฺว องฺคุลิโย ปมาณมสฺสาติ วิคฺคเหเนวํ สมาโส ตโต มตฺตปฺปจฺจเย ตคฺฆปฺปจฺจเย วา ตสฺส ‘‘โลโป’’ติ (๔-๑๒๓) อิมินา โลเป กเต วิเสสนสมาสา อกาโรติ ทเสฺสตุํ ‘กถ’มิจฺจาทินา ยํ วุตฺตํ ตํ ทเสฺสตุํ ‘อญฺญปทเตฺถ’จฺจาทิ วุตฺตํฯ สมาสวิธานํ อโตปีติ มตฺตาทิปฺปจฺจยโลปํ กตฺวา ‘‘วิเสสนเมกเตฺถเน’’ติ (๓-๑๑) สมาสวิธานา, อถ นายมงฺคุลิสเทฺทเนวํ สมาโส, มาเน ปจฺจยโลปวเสน วินาว อปฺปจฺจเยน นิฎฺฐปฺปตฺตีติ มนฺตฺวา ‘องฺคุลสโทฺท วา’จฺจาทินา ยํ วุตฺติยํ วุตฺตํ ตตฺถ อาสงฺกํ วิรจยติ ‘อเถ’จฺจาทิฯ ทฺวงฺคุลสทฺทสฺส ปมาณินิวตฺตนโต กถญฺจิปิ อญฺญปทตฺถตา สิยาติ ‘ยถา ตถา อญฺญปทเตฺถ วตฺตตู’ติวุตฺตํฯ นนุ นิรงฺคุลนฺตฺยาทิ สพฺพมงฺคุลสเทฺทน สาเธตุํ สกฺกา, ตถา สติ กิมงฺคุลิ สทฺทา อปฺปจฺจยวิธาเนเนตฺยาสงฺกิย ปโยชนนฺตรํ อปทิสิตุมาห- ‘สพฺพเตฺถ’จฺจาทิฯ องฺคุลิสทฺทโต อปฺปจฺจเย อวิหิเต นิรงฺคุลิจฺจาทิปิ สิยา ตนฺนิวตฺตนเมตฺถ ปโยชนนฺติ ทเสฺสติ ‘องฺคุลิสทฺทนิวตฺตนตฺถ’นฺติฯ</p>


<h3>๔๕. ทีฆา</h3>
<p>ทีฆรตฺตนฺตฺยาโท นานุสิฎฺฐตฺตา ลิงฺควิเสสสฺส กถํ นปุํสกตฺตเมวิจฺจาสงฺกิย โจเทติ ‘นนุเจ’จฺจาทิฯ นายํโทโสจฺจาทินา ปริหรติฯ ‘‘ลิงฺคํ นานุสาสนียํ โลกนิสฺสยตฺตา ลิงฺคสฺสา’’ตีทมาลมฺพ วทติ ‘โลเก’ติอาทิฯ อถวาติ ปกฺขนฺตโรปทสฺสนเตฺถ นิปาโต, วิภชฺชาติ วิภชิตฺวาฯ กฺวจีติ โยควิภาเคนาติ อธิปฺปาโยฯ</p>


<p>อโหรตฺตนฺติ สมาหาเร (จตฺถ) สมาสา นปุํสกตฺตํฯ อติรโตฺตติ ปุลฺลิเงฺค ปาทิสมาโส, สมุทายสทฺทสฺสาปฺยวยเว วุตฺติ สพฺภาวโต เอกเทสวจโน ปุพฺพรตฺตาโท รตฺติสโทฺทจฺจาห-‘ปุพฺพา จ สา รตฺติ จา’ติอาทิฯ เอวเมกรตฺตนฺติ ปาเฐน น ภวิตพฺพํ… ตสฺส สมาหาเรน สมาสตฺตาภาวาฯ นปุํสกลิงฺคมฺปน โลกสนฺนิสฺส ยตฺตา วิเญฺญยฺยํฯ</p>


<p>อสมาสนฺตปเกฺขติ  สมาสนฺตอปฺปจฺจยสฺสาภาวปเกฺขฯ ปุพฺพา อติกฺกนฺตา รตฺติ ปุพฺพรตฺตี(ติ รตฺติ สโทฺท) เนกเทสวจโนติ สมาสนฺตาภาโวฯ</p>


<h3>๔๖. โคตฺว</h3>
<p>นนุเจจฺจาทินา ยถาปาทิตโทสํ นายํ โทโสติ ปริหรติฯ สฺยาทิโลปสฺสิจฺจาทินา สุลภสฺยาทิ โลปโต ปฺยสุลภตทฺธิต โลโปว อโลเปตีมินา ปรามฎฺฐุํ ยุโตฺตติ ทเสฺสติฯ</p>


<h3>๔๗. รตฺติ</h3>
<p>รตฺตินฺทิวํ ภุญฺชตีติ ปโยเค อาเธเยฺย โภชนสงฺขาเต อเปกฺขิเต รตฺยาทโย อาเทยฺยสาเปกฺขา, เตสมฺปิ อิมินา นิปาต เนเนวาติมตา สมาสสฺส สิทฺธีติ ทเสฺสโนฺต อาห- ‘รตฺตนฺทิว’นฺติอาทิ, รตฺติ จ ทิวาจาติ วิคฺคโห, จตฺถสมาเส ตุ ร(ตฺตินฺทิ) วาฯ</p>


<h3>๕๐. ทารุ</h3>
<p>สมาสโตฺถ (เอตฺถ) ทารุ, นาสฺส มุขฺยาหิ องฺคุลีหิ สมฺพโนฺธ ยุชฺชติ, นนุ เทฺว องฺคุลี ปมาณมสฺส ทารุโนจฺจาทิํ มุโขฺย องฺคุลิสโทฺทคหิโตติ สมฺพโนฺธ สมฺภวติ กิเมวํ วุจฺจเตจฺจาสงฺกิยาห-‘ยทิปิ’จฺจาทิ, ปมาณวจเนนาติ มตฺตาทิปจฺจยตฺถภูตปมาณวาจเกน, องฺคุลิ สทฺทสฺส ทารุโน ปมาณวาจกตฺตา วุตฺตํ- ‘ทารุโน สมฺพโนฺธ อตฺถี’ติฯ วิเสสนสมาสโต ปรํ ตทตฺถวิสเย ตสฺมิํปมาณตฺถวิสเย ‘‘มาเนมโตฺต’’ติอาทินา (๔-๔๖) มตฺตาทิปฺปจฺจเยนภวิตพฺพนฺติอโตฺถ, โลเปนภวิตพฺพนฺติ สมฺพโนฺธ, ‘‘อสเงฺขฺยหิ จางฺคุลฺยา นญฺญาสงฺขฺยเตฺถสุ’’อิจฺจตฺร (๓-๔๔) ยทาขฺยาตํ, ตทิหาปฺยติทิสมาห-‘ปุเพฺพ วิยสิทฺธ’นฺติ, อนการนฺตานนฺติ ภูมิอาทีนํ, ตพฺพิธาเน ตสฺส อปฺปจฺจยสฺส วิธาเน ปโยชนํสิโสฺสกาโรติสมฺพโนฺธฯ อิมินา กจฺจายนานํ ปกรเณ ปโยชนํ ทสฺสิตํฯ อถจ ปเนตฺถ ‘‘กฺวจิ สมาสนฺตคตานมการโนฺต’’ติ (ก, ๒-๗-๒๒) อิมินา อการนฺตสฺส สมาสเนฺต กเต สามตฺถิยา ‘สฺยาจ’อิติ (ก, ๒-๓-๒๙) สิสฺสาการาเทสาภาวา นิจฺจโมการนฺตรูปํ สมฺปชฺชตีติ ปริกปฺปิยตสฺสายุตฺตภาวํ ทเสฺสตุํ ยํ  วุตฺตํวุตฺติกาเรน, ตํ ทเสฺสตุมาห‘อการนฺตสฺสปิ’จฺจาทิ, ยํ-วุตฺตํ สิสฺสาการา เทสนิวตฺตเน อการกรเณ สามตฺถิยํ, ตทภาวา สิสฺสาการาเทโส น นิวารียตีติ ทเสฺสตุมาห-‘นเจ’จฺจาทิฯ จริตตฺถตาย นิฎฺฐิตปฺปโยชนตาย, เตเนว กจฺจายนวุตฺติกาเรเนว อปฺปจฺจยนฺต มุทาหฎํ สกฺกตคนฺถานุสาเรน, อพฺยญฺชนนฺตตฺตาติ อิมินา ติณฺณเมสํ สทฺทานํ สกฺกเต พฺยญฺชนนฺตตฺตเมว โพเธติ, นิรตฺถกนฺติ ปุเพฺพว อการนฺตตฺตา นิรตฺถกํ, อาการวิธาเนเนวาติ (ก, ๒-๗-๒๕) ‘‘ธนุมฺหาจ’’ อิตฺยาการวิธาเนเนวฯ</p>


<h3>๕๑. จิวี</h3>
<p>อญฺญมญฺญกิริเยติ กิริยาปริวตฺตนมาห, อิมินา สุเตฺต กิริย สทฺทาภาเวปิ วีติหรณสเทฺทเนว กิริยาพฺยติหาเรติ ลพฺภตีติ ทเสฺสติฯ</p>


<h3>๕๒. ลตฺวี</h3>
<p>ปฎิมุกฺกกมฺพู อามุกฺกวลยาฯ</p>


<h3>๕๓. วาญฺญ</h3>
<p>กาเปเกฺขหีติ กปฺปจฺจยมเปกฺขิเตหิฯ</p>


<h3>๕๔. อุตฺต</h3>
<p>อาปริเจฺฉทาวสานา น ปเร  ตโต ปรํ ณาทิการิยวิธานาฯ</p>


<h3>๕๗. ฎนฺต</h3>
<p>ฎาเทเส ปุพฺพสรโลโป, อติสเยน มหนฺตีติ วิคฺคเห ‘‘ตรตมิสฺสิกิยิฎฺฐาติสเย’’ติ (๔-๖๔) ตรปฺปจฺจโย ณาทิวุตฺติยํ วิภตฺติโลโปฯ มหตฺตรสทฺทา ‘นทาทิโตวี’’ (๓-๒๗) มหโต ภาโวติ วาเกฺย‘‘ตสฺส ภาวกเมฺมสุตฺตตา ตฺตน ณฺย เณยฺย ณิย ณิยา’’ติ (๔-๕๖) โตฺต, วิภตฺติโลโป, ฉฎฺฐีสมาโส, เตนาห ‘รตฺตญฺญูน’มิจฺจาทิฯ</p>


<h3>๕๘. อ</h3>
<p>โนฺต  เนติ สมฺพโนฺธฯ</p>


<h3>๖๐. ปร</h3>
<p>ปราสโทฺท เอตฺถ อธิกโตฺถติ อาห-‘อธิกา’ติฯ</p>


<h3>๖๓. กฺลุ</h3>
<p>อปวาทวิสเยปีติ ‘‘วิชฺชาโยนิสมฺพนฺธานมา ตตฺร จเตฺถ’’ติ (๓-๖๔) อิมสฺส อปวาทสุตฺตสฺส วิสเยปิฯ</p>


<h3>๖๔. วิชฺชา</h3>
<p>อถ วิชฺชาโยนิสมฺพนฺธานมิตฺยุจฺจมาเน วิชฺชาสมฺพนฺธีนํ โยนิสมฺพนฺธีนนฺติ กถํ วิวรณมิจฺจาห-‘วิชฺชาโยนิ’จฺจาทิ, วิชฺชา จ โยนิ จ วิชฺชา โยนี ตาสํ สมฺพโนฺธ, โส เยสํ อตฺถิ เต โหตาทโย มาตาทโย จ อเภโทปจาเรเนห วิชฺชาโยนิสมฺพนฺธิสเทฺทน คยฺหนฺตีติ อธิปฺปาโย, ตสเทฺทนาติ ตเตฺรตฺยตฺรฯ เต จ ลฺตุปิตาทโยติ ตสเทฺทน ปรามฎฺฐา ลฺตุปิตาทโย จ, อเตฺถ การิยา สมฺภวา ตํวาจโก สโทฺท คยฺหติฯ</p>


<h3>๖๕. ปุเตฺต</h3>
<p>ลฺตุปิตาที (ติ ปุพฺพ) สุเตฺต ตเตฺรติ คหิตลฺตุปิตาทิฯ</p>


<h3>๖๖. จิสฺมิํ</h3>
<p>ปจฺจยคฺคหณปริภาสาย จิปฺปจฺจยเนฺตติ วุตฺตํฯ</p>


<h3>๖๗. อิตฺถิ</h3>
<p>อิตฺถิสเทฺทน อิตฺถิลิงฺคํ คหิตํ น อิตฺถี, ตคฺคหเณ สติ ‘อิตฺถิยํ วตฺตมาเน’ติ วุตฺติคนฺถสฺส อิตฺถิสงฺขาเต อเตฺถ วตฺตมาเนติ อโตฺถ คเยฺหยฺย, เอวํ สติ ‘กลฺยาณิปฺปธานา’ติ เอตฺถาปิ ปุมฺภาโว ปสเชฺชยฺย… ปธานสทฺทสฺส กลฺยาณิยํ วตฺตมานตฺตาติ อาห- ‘อิตฺถิยนฺติ อิตฺถิลิเงฺค’ติฯ อถ อิตฺถิยนฺติ เอตฺตเก วุเตฺต กถํ ตคฺคหณํ  สิยาติ อาห-‘วิเสสเน’จฺจาทิ, เอกเตฺถติ วุเตฺตปิ อิตฺถิยํ วตฺตมาเนติ อยมโตฺถ วิญฺญายตีติ อิตฺถิยนฺติ วจนมนตฺถํ สิยาติ สมตฺถมญฺญถานุปปตฺติยนฺติ อิตฺถิยนฺติ วิเสสนมิตฺถิลิงฺคเสฺสว คหเณติ อาห- ‘วิเสสเน’จฺจาทิ, อิตฺถิยนฺติ อิตฺถิลิงฺคเสฺสว คหณนฺติ สมฺพโนฺธฯ พฺยวเจฺฉชฺชาภาวา วิเสสนมนตฺถกํ สิยาติ เอกเตฺถอิจฺจเนเนว อิตฺถิยํ วุตฺติยา (คมฺม) ภาวโตติ ภาโวฯ ปุเม ปุลฺลิเงฺค วตฺตมาโน สโทฺท ปุมาสโทฺท, สกโลติ ปเทสสกโล หิ คยฺหติ… กสฺสจิ สุตฺตตฺถสฺส ปุถภูตตฺตา, เตเนวจาห- ‘อิตฺถิยนฺตุ น วตฺตเตฺต’ติฯ</p>


<h3>๖๙. สพฺพา</h3>
<p>วตฺตนํ เอกสฺมิํ อเตฺถ อธิตฺถิจฺจาโท อิตฺถิวิสิเฎฺฐ สตฺตมิยตฺถาโท, วาสิโฎฺฐจฺจาโท วสิฎฺฐาทิวิสิเฎฺฐ อปจฺจาโท, ปุตฺตียติจฺจาโท ปุตฺตาทิวิสิเฎฺฐ อิจฺฉาทฺยเตฺถ ปวตฺติ, เตนาห-‘เอกตฺถีภาโว’ติฯ สามญฺญ คหณตฺถนฺติ อิมินา มตฺตสทฺทสฺส กสิณเตฺถ ปวตฺติมาหฯ</p>


<h3>๗๐. ชายา</h3>
<p>เอวนฺติ อิมินา อิตรีตรโยเค จตฺถสมาสํ วิภาเวติฯ ชานิชายา, สทฺทนฺตเรนาติ ชานิสเทฺทน ตถาสโทฺทปทิเฎฺฐน ทํ ชํ สทฺทนฺตเรน จ, เกสญฺจิติ ขรีคตนฺติอาทีสุ ‘ขรี’ติอาทีนํ เกสญฺจิ, ขรีติ ขรเตฺถ วตฺตมาโน-ยํ สโทฺท นิยตวิสโย… คตสทฺทํ วินา อญฺญตฺถ อทิฎฺฐตฺตา, นายมฺปโยโคติ ตุทมฺปติปฺปโยคํ นิวเตฺตตฺวา เหตุมาห- ‘อาคเม’จฺจาทิ, อเญฺญหิ จาติ อิมินา รูปสิทฺธิํ คณฺหาติฯ</p>


<h3>๗๕. อน</h3>
<p>นนุ สุเตฺต‘สเร’ติ เอตฺตกํ วุตฺตํ‘สราโท’ติ กถํ ลทฺธนฺติ อาห-‘สเร’ติอาทิ, วเณฺณ ยนฺตนฺตทาโทติ สิฎฺฐวจนํ, วเณฺณ ปรภูเต ยํ การิยํ วิธียเต ตํ โส วโณฺณ อาทิ ยสฺส ตํ ตทาทิ, ตสฺมิํ ตทาโท อุตฺตรปเท สมฺปชฺชตีติ อโตฺถ, ขาธาตุโต กฺตปฺปจฺจเย วิหิเต รเสฺสนากาเรเนวายมฺปโยโค, น วิสุํ อกาเรนาติ ทเสฺสตุํ น อากฺขาตํ อนกฺขาต ‘‘พฺยญฺชเน ทีฆรสฺสา’’ติ อุตฺตรปทาทิ สรสฺส รสฺสตฺต’นฺติ วุตฺตํฯ</p>


<h3>๗๖. นขา</h3>
<p>สญฺญาสเทฺทสุจาติอาทินา  อวยวตฺถนิรเปกฺขานมฺปิ ยถากถญฺจิ นิปฺผตฺติํ ทเสฺสโนฺต สเพฺพสเมว สทฺทานํ นิปฺผนฺนวาจิตญฺจาตฺตโน ทีเปติ, ยถากถญฺจิ นิปฺผตฺติ, รุฬฺหิยา อตฺถนิจฺฉโย, เตน สเญฺญจฺจาโท-ธิปฺปายํ วิวรติ ‘ยํกิญฺจิ’ตฺยาทินา, อิตฺถี จ ปุมา จ อิตฺถิปุมํ, น อิตฺถิ ปุมนฺติ สมาเส นิปาตเนนิมินา นปุํสกาเทโส  ติ ทเสฺสติ ‘น อิตฺถิ’จฺจาทินาฯ ขี-ขเย, ขร-วินาเส จาติ หิ เอเตหิ ‘น ขียติ น ขรตี’ติ อเตฺถ ‘‘ภาวการเกสฺว ฆณ ฆกา’’ติ (๕-๔๔) อปฺปจฺจเย’ น ขย น ขร’อิติ ฐิเต ขตฺตาเทโสติ อาห- น ขียติ’จฺจาทิฯ</p>


<h3>๗๗. นโค</h3>
<p>เอวนฺติ อิมินา คจฺฉตีติ วาเกฺย กฺวิปฺปจฺจยาทิํ ทเสฺสติ, วิเสโส ปเนตฺถ นญฺสฺส(โฎ) วสโล จณฺฑาโล, สีเตน กรณภูเตนฯ</p>


<h3>๗๘. สห</h3>
<p>ตตฺถ ตสฺมิํ ปรภูเต, ยสฺส จ ฌตฺตนฺติ สมฺพโนฺธฯ</p>


<h3>๘๐. อป</h3>
<p>อปฺปจฺจกฺขํ ปจฺจกฺขญาเณนานุปลพฺภนียํ ตมฺปนาตฺถโต-นุเมยฺยเมวฯ ตสฺมิํ คมฺมมาเน ยมาเทโสติ เกนจิ ลิเงฺคนาธิคเตนานุมานญาเณนานุเมยุตฺตมคฺยาทิโนติ ทเสฺสตุมาห- ‘กโปเต’จฺจาทิฯ กโปตาทิภาเวติ กตฺถจิ ฆราโท กโปตวาตมณฺฑลิกาทีนํ ทสฺสนวเสน สพฺภาเว สติฯ อคฺยาทิทสฺสนโตติ อคฺคิปิสาจาทิทสฺสนโต, อญฺญตฺราปีติ ฆราทิโต อญฺญตฺร, กโปตวาตมณฺฑลิกาทิโน ลิงฺคสฺส, อคฺยาทิโยคนฺติ อคฺคิอาทีหิ อนุเมเยฺยหิ สมฺพนฺธํฯ มนฺตฺวาติ อนุมานญาเณน ชานิตฺวาปโยโคติ สาคฺคิสปิสาจาติ ปโยโคฯ</p>


<h3>๘๑. อกา</h3>
<p>สกเตฺถ  วตฺตมานสฺส สหสทฺทสฺสาติ วตฺตเพฺพ วตฺตมาโน ตปฺปธาโนเยวาติ อาห- ‘สกตฺถปฺปธานสฺส สหสทฺทสฺสา’ติ, วุตฺติ ภวตีติ สมฺพโนฺธ, ยุคปทิ ธุรา สธุรํฯ อปรเณฺหน สหิตํ สหา ปรณฺหํฯ</p>


<h3>๘๒. คนฺถ</h3>
<p>‘‘อฎฺฐาทส นิเมสา ตุ, กฎฺฐา ติํสนฺตุ ตากลา’’ติ วจนโต อาห- ‘กลา กาลวิเสโส’ติฯ กลาทิสงฺขาตคนฺถสฺสาเนฺต สหสโทฺท วตฺตตีติสมาสวากฺยํ นิทฺทิสติ ‘กลนฺต’มิจฺจาทิฯ คนฺถเนฺตจฺจาทินา อาสงฺกโตยมธิปฺปาโย ‘‘กาลตฺถปริจฺจาเคน คนฺถเนฺต วตฺตมานตฺตา อกาลโตฺถ’’ติฯ คนฺถวุตฺติปิ กลาทิ กาลสทฺทตฺถํ นาติกฺกมตีติ อธิปฺปาเยนาห- ‘คนฺถวุตฺติปิ’จฺจาทิฯ อธิโก มาสโก อสฺสาติ สมาสโก, วิกเปฺปน สิเทฺธติ ‘‘สหสฺส โส-ญฺญเตฺถ’’ติ (๓-๗๘)ฯ</p>


<h3>๘๓. สมา</h3>
<p>สมาโน ปติ ยสฺสา สปตฺตินี สปตฺตี อิติ นิปฺผนฺนานเมกเทโส ‘ปตฺตินี ปตฺตี’ติ ทสฺสิโตติ วตฺตุมาห- ‘ยกฺขาทิ ตฺวินิ’จฺจาทิฯ วยสทฺทสฺส ‘‘สรวยายวาสเจตา ชลาสยากฺขยโลหปฎมเนสู’’ติ คณปาฐโต อกฺขเย วตฺตมานโสฺส มนาทิตฺตา โอการนฺตตฺตนฺติ ทเสฺสตุมาห- ‘วโย’ติอาทิฯ ยปฺปจฺจยโนฺตติ อิมินา นิปาตเนน ตกยปฺปจฺจยโนฺตฯ</p>


<h3>๘๔. อุท</h3>
<p>‘‘อญฺญสฺมิ’’นฺติ (๔-๑๒๑) อิยปฺปจฺจยวิธายกํ สุตฺตํฯ</p>


<h3>๘๘. ตุมฺหา</h3>
<p>ตุเมฺห วิย ทิสฺสนฺตีติ ตุมฺหาที อมฺหาทีจฺจาทิํ ‘‘สพฺพาทีนมา’’ติ (๓-๘๖) อาฯ</p>


<h3>๙๐. วิธา</h3>
<p>คเพฺภนาติ อิมินา กุจฺฉิคเตน คเพฺภน สห ทฺวิหทยตฺตมสฺสาติ ทเสฺสติ, ปุพฺพปเทติ ทุสเทฺทฯ</p>


<h3>๙๒. ทิคุ</h3>
<p>คุณา  ปฎลา  เทฺว ปาทา เอสํ เทฺว สตานิ อสฺส, เทฺว สหสฺสานิ อสฺส, ทฺวินฺนํ สตานํ ทฺวินฺนํ สหสฺสานํ วา สมาหาโรติ วิคฺคโหฯ</p>


<h3>๙๓. ตีสฺว</h3>
<p>ทฺวตฺติปตฺตาติ ปฐมนฺตา‘ปูร-ปูรเณ’อิจฺจสฺมา กรณเตฺถ ‘‘ภาว การเกสฺว ฆณ ฆกา’’ติ (๕-๔๔) อปฺปจฺจเย สฺยาทิสมาโสติ ทเสฺสตุ มาห- ‘ทฺวตฺติปตฺต’อิจฺจาทิฯ</p>


<h3>๙๔. อาสํ</h3>
<p>เทฺว จ ติํสา จ, ทฺวีหิ วา อธิกา ติํสาติ วิคฺคโหฯ</p>


<h3>๙๖. จตฺตา</h3>
<p>สมฺปตฺตวิภาสายนฺติ อยํโยโค (สมฺปตฺตวิภาสาติ) ทเสฺสติ, สมฺปเตฺต วิภาสา วิกโปฺปติ อโตฺถ, ตโย จ จตฺตาลีสา จ, ตีหิ วา อธิกา จตฺตาลีสาจฺจาทินา วิคฺคโห, ติโสฺส จตฺตาลีสา อสฺส ติจตฺตาลีสํ คโณฯ</p>


<h3>๙๗. ทฺวิสฺสา</h3>
<p>สมฺปตฺตวิภาสตฺตาติ ‘‘อาสงฺขฺยาเย’’จฺจาทินา (๓-๙๔) อากาเร สมฺปเตฺต วิภาสตฺตาฯ</p>

</p>

</p>





