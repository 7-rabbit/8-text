<h1>๖. ยมกมาติกา</h1>
<h3>มูลยมกมาติกตฺถวณฺณนา</h3>
<p>อิทานิ   ยมกมาติกาย สํวณฺณนานโย โหติฯ สา ปเนสา มูลยมกมาติกา ขนฺธอายตนธาตุสจฺจสงฺขารอนุสยจิตฺตธมฺมอินฺทฺริยยมกมาติกาติ ทสวิธา โหติฯ เกนเฎฺฐน เจตฺถ ยมกนฺติ? ยุคฬเฎฺฐนฯ ยุคฬํ หิ ‘‘ยมกปาฎิหาริยํ’’, ‘‘ยมกสาลา’’ติอาทีสุ ‘‘ยมก’’นฺติ วุจฺจติ, อิติ ยุคฬสงฺขาตานํ ยมกานํ วเสน เทสิตตฺตา อิเมสุ ทสสุ เอเกกมฺปิ, เอเตสํ วิภชนตฺตา นิเทฺทโสปิ, สเพฺพสํ สมูหตฺตา ปกรณมฺปิ  นามฯ อิธ ปเนตา นิเทฺทสยมกํ อุปาทาย ‘‘ยมกมาติกา’’เตฺวว วุตฺตา, ตาสํ ปน ทสนฺนํ ยมกมาติกานํ มูลยมกมาติกา อาทิฯ ตตฺถาปิ ‘‘เย เกจิ กุสลา ธมฺมา, สเพฺพ เต กุสลมูลาฯ เย วา ปน กุสลมูลา, สเพฺพ เต ธมฺมา กุสลา’’ติ อิทํ ยมกํ อาทิฯ ตสฺส กุสลมูลสงฺขาตานํ ทฺวินฺนํ อตฺถานํ วเสน อตฺถยมกนฺติ วา, เตสเญฺญว อตฺถานํ อนุโลมโต ปฎิโลมโต ปวตฺตปาฬิธมฺมวเสน ธมฺมยมกนฺติ วา, อนุโลมปฎิโลมโต ปวตฺตปุจฺฉาวเสน ปุจฺฉายมกนฺติ วา ติธา ยมกภาโว เวทิตโพฺพฯ เสเสสุปิ เอเสว นโยฯ</p>


<p>อิทานิ อิเมสํ ยมกานํ วเสน เทสิตาย อิมิสฺสา มูลยมกมาติกาย ตาว นยยมกปุจฺฉาอตฺถวารปฺปเภทวเสน ปาฬิววตฺถานํ เอวํ เวทิตพฺพํ – กุสลตฺติกมาติกาย หิ ‘‘กุสลา ธมฺมา’’ติ อิทํ อาทิปทํ นิสฺสาย มูลนโย มูลมูลนโย มูลกนโย มูลมูลกนโยติ อิเม จตฺตาโร นยา โหนฺติฯ เตสุ เอเกกสฺมิํ นเย มูลยมกํ เอกมูลยมกํ อญฺญมญฺญมูลยมกนฺติ ตีณิ ตีณิ ยมกานีติ  ทฺวาทส ยมกานิฯ เอเกกสฺมิํ ยมเก อนุโลมปฎิโลมวเสน  เทฺว เทฺว ปุจฺฉาติ จตุวีสติ ปุจฺฉา, เอเกกปุจฺฉาย สนฺนิฎฺฐานสํสยวเสน เทฺว เทฺว อตฺถาติ อฎฺฐจตฺตาลีส อตฺถาฯ</p>


<p>ตตฺถ ติ กุสเลสุ ‘‘กุสลา นุ โข, น กุสลา นุ โข’’ติ สเนฺทหาภาวโต อิมสฺมิํ ปเท สนฺนิฎฺฐานโตฺถ เวทิตโพฺพฯ ติ ‘‘สเพฺพ เต กุสลา ธมฺมา กุสลมูลา นุ โข, น นุ โข’’ติ เอวํ วิมติวเสน ปุจฺฉิตตฺตา อิมสฺมิํ ปเท สํสยโตฺถ เวทิตโพฺพฯ โส จ โข เวเนยฺยานํ สํสยฎฺฐาเน สํสยํ ทีเปตฺวา ตํวิโนทนตฺถํ ภควตา วุโตฺต, ตถาคตสฺส ปน สํสยฎฺฐานํ นาม นตฺถิฯ อิโต ปเรสุปิ ปุจฺฉาปเทสุ เอเสว นโยฯ ยถา จ กุสลปทํ นิสฺสาย อิเม จตุนยาทโย โหนฺติ, อกุสลปทํ นิสฺสายปิ ตเถว, อพฺยากตปทํ นิสฺสายปิ ตเถว, กุสลาทีนิ ตีณิปิ ปทานิ เอกโต กตฺวา นิทฺทิฎฺฐํ นามปทํ นิสฺสาย ตเถวาติ กุสลตฺติกมาติกาย จตูสุ ปเทสุ สเพฺพปิ โสฬส นยา, อฎฺฐจตฺตาลีส ยมกานิ, ฉนฺนวุติ ปุจฺฉา, ทฺวานวุติสตํ อตฺถา จ อุเทฺทสวเสน วุตฺตาติ เวทิตพฺพาฯ เอตฺตาวตา มูลวาโร เหตุวาโร นิทานวาโร สมฺภววาโร ปภววาโร สมุฎฺฐานวาโร อาหารวาโร อารมฺมณวาโร ปจฺจยวาโร สมุทยวาโรติ สเพฺพปิ ทส วารา โหนฺติฯ ตตฺถ มูลวาเร อาคตปริเจฺฉเทเนว อวเสเสสุปิ นยาทโย เวทิตพฺพาฯ ปาฬิ ปเนตฺถ อติสํขิตฺตาฯ อิติ สเพฺพสุปิ ทสสุ วาเรสุ สฎฺฐิสตํ นยา, อสีติอธิกานิ จตฺตาริ ยมกสตานิ, สฎฺฐิอธิกานิ นว ปุจฺฉาสตานิ, วีสาธิกานิ เอกูนวีสติ อตฺถสตานิ จ อุทฺทิฎฺฐานีติ เวทิตพฺพานิฯ</p>


<p>เอวเมตฺถ  นยยมกปุจฺฉา อตฺถวารปฺปเภทวเสน ปาฬิววตฺถานํ วิทิตฺวา อิทานิ ตสฺสา อนุตฺตานปทตฺถานุสาเรเนว วิภงฺคนยสหิโต สเงฺขปตฺถวณฺณนานโย เอวํ เวทิตโพฺพ – ตตฺถ ติ อนวเสสวจนํฯ ติ อนวชฺชสุขวิปากา นิสฺสตฺตสภาวาฯ ติ กิํ เต สเพฺพเยว กุสลมูลา โหนฺตีติ ปุจฺฉาฯ อิมานิ ปน วิสฺสชฺชนมาติกาย นตฺถิฯ ยมกมาติกาย หิ สพฺพตฺถ ปุจฺฉาปทาเนว อุทฺธฎานิ, น วิสฺสชฺชนานีติฯ วิสฺสชฺชนานิ ปน นิเทฺทเสเยว วุตฺตานิ, ตสฺมา สพฺพตฺถ นิเทฺทสนเยเนว วิสฺสชฺชนมุขํ ทสฺสยิสฺสามฯ อิมิสฺสาว ‘‘เย เกจิ กุสลา ธมฺมา, สเพฺพ เต กุสลมูลา’’ติ ปุจฺฉาย วิภงฺคนเยน อิทํ วิสฺสชฺชนมุขํฯ ‘‘ตีเณว กุสลมูลานิ, อวเสสา กุสลา ธมฺมา น กุสลมูลา’’ติ ตสฺสา จายมโตฺถ – น เต สเพฺพ กุสลา ธมฺมา กุสลมูลานิ โหนฺติ, อโลภาทีนิ ปน ตีเณว กุสลมูลานีติฯ เย วา ปน กุสลมูลา ตโย อโลภาทโย กุสลานํ  มูลาติ วุตฺตา, ติ กิํ เต สเพฺพ ตโยปิ ธมฺมา กุสลาติ ปุจฺฉาฯ ตสฺสา นิเทฺทเส ‘‘อามนฺตา’’ติ วิสฺสชฺชนํฯ ตสฺส เตสํ ติณฺณํ มูลานํ กุสลภาวมฺปิ สมฺปฎิจฺฉามีติ อโตฺถฯ อยํ ตาว มูลนเย มูลยมกนโยฯ</p>


<p>เอกมูลยมเก ปน ติ คณนเฎฺฐน เอกมูลกํ อคฺคเหตฺวา สมานเตฺถน คเหตพฺพา, อยํ เหตฺถ อโตฺถ – ‘‘สเพฺพ เต กุสลมูเลน เอกํ สมานํ มูลํ เอเตสนฺติ เอกมูลา’’ติฯ ยํ ผสฺสสฺส มูลํ, กิํ ตเทว เวทนาทีนนฺติ อยํ ปุจฺฉาฯ อถ เนสํ ตถาภาวํ สมฺปฎิจฺฉนวเสน ‘‘อามนฺตา’’ติ วิภเงฺค วิสฺสชฺชนํฯ ติ ปุจฺฉาฯ ตสฺสา  ปน กุสลจิตฺตสมุฎฺฐานํ รูปํ กุสลมูเลน เอกมูลเมว, น กุสลํ, ผสฺสาทิธมฺมชาตํ ปน กุสลมูเลน เอกมูลเญฺจว กุสลญฺจาติ อิทํ วิสฺสชฺชนํฯ ยเถว หิ ผสฺสาทีนํ อโลภาทโย สุปฺปติฎฺฐิตภาวสาธเนน เหตุปจฺจยตฺตา มูลํ, ตถา ตํสมุฎฺฐานรูปสฺสาปีติ ตํรูปมฺปิ อรูปธเมฺมหิ สทฺธิํ สมานมูลนฺติ วุจฺจติ, น ปน กุสลํ อนวชฺชสุขวิปากตฺตาภาวาฯ เอกมูลยมกนโยฯ</p>


<p>อญฺญมญฺญมูลยมเก ปน ‘‘เย เกจิ กุสลา’’ติ อปุจฺฉิตฺวา ติ ปุจฺฉา กตาฯ กสฺมา? อิมินาปิ พฺยญฺชเนน ตเสฺสวตฺถสฺส สมฺภวทสฺสนตฺถํ, กุสลสมุฎฺฐานรูปสฺสาปิ สมฺปิณฺฑนตฺถญฺจฯ ติ สเพฺพว เต กิํ อญฺญมญฺญสฺส เหตุปจฺจยเฎฺฐน มูลานิ โหนฺตีติ ปุจฺฉาฯ ตสฺสา ยานิ เทฺว ตีณิ มูลานิ เอกโต อุปฺปชฺชนฺติ, ตาเนว เอกมูลานิ เจว อญฺญมญฺญมูลานิ จ, อวเสสา กุสลมูลสหชาตา รูปารูปธมฺมา กุสลมูเลน เอกมูลาว, น จ อญฺญมญฺญมูลาติ วิสฺสชฺชนํฯ ตเสฺสว ปฎิโลมนเย สเพฺพ เต อญฺญมญฺญมูลา อโลภาทโย กุสลาติ ปุจฺฉาฯ อามนฺตาติ วิสฺสชฺชนํฯ มูลนโยฯ</p>


<p>ยถา จ มูลนเย มูลยมกเอกมูลยมกอญฺญมญฺญมูลยมกวเสน ฉพฺพิธา ปุจฺฉาวิสฺสชฺชนนยา วุตฺตา, เอวํ มูลมูลนยาทีสุปิ เวทิตพฺพาฯ อยํ ปเนตฺถ วิเสโส – ติ สเพฺพ เต กุสลมูลสงฺขาตา มูลา, กุสลมูลมูลาเตฺวว อโตฺถฯ ติ สมานเฎฺฐน เอกเมว มูลมูลํ เอเตสนฺติ เอกมูลมูลา, สมานมูลมูลาเตฺวว อโตฺถฯ ติ อญฺญมญฺญสฺส มูลํ อญฺญมญฺญมูลํ, ตํ เหตุปจฺจยเฎฺฐน มูลํ เอเตสนฺติ อญฺญมญฺญมูลมูลา, อญฺญมญฺญมูลมูลาเตฺวว อโตฺถฯ เสสํ ตาทิสเมวาติฯ มูลมูลนโยฯ</p>


<p>มูลกนเย   ปน ติ สเพฺพ เต กุสลา เหตุปจฺจยเฎฺฐน กุสลภูตํ มูลํ เอเตสนฺติ กุสลมูลกาติ ปุจฺฉาฯ อามนฺตาติ วิสฺสชฺชนํฯ ‘‘เย วา ปน กุสลมูลกา, สเพฺพ เต ธมฺมา กุสลา’’ติ ปุจฺฉาฯ ยํ รูปํ, ตํ ฐเปตฺวา เสสํ กุสลนฺติ วิสฺสชฺชนํ, เสสํ ตาทิสเมวาติฯ มูลกนโยฯ</p>


<p>มูลมูลกนเย ปน ติ กุสลมูลสงฺขาตํ มูลํ เอเตสนฺติ กุสลมูลมูลกาฯ เสสํ ตาทิสเมวาติฯ</p>


<p>อยํ ตาว กุสลปเทสุ ปุจฺฉาวิสฺสชฺชนนโยฯ อกุสลปทาทีสุปิ เอเสว นโยฯ อยํ ปน วิเสโส – อกุสลปทมูเลสุ เอกมูลยมเก ‘‘เย เกจิ อกุสลา ธมฺมา, สเพฺพ เต อกุสลมูเลน เอกมูลา’’ติ ปฐมปุจฺฉาย ‘‘อเหตุกํ อกุสลํ อกุสลมูเลน เอกมูล’’นฺติ นิเทฺทเส วิสฺสชฺชนํ กตํฯ ตตฺถ นฺติ ทฺวีสุ โมหมูลจิเตฺตสุ โมหํ สนฺธาย วุตฺตํ, อพฺยากตปทมูเลสุ เอกมูลยมเก ‘‘เย เกจิ อพฺยากตา ธมฺมา, สเพฺพ เต อพฺยากตมูเลน เอกมูลา’’ติ ปุจฺฉาย ‘‘อเหตุกํ อพฺยากตํ ฐเปตฺวา เสสา อพฺยากตมูเลน เอกมูลกา’’ติ วิสฺสชฺชนํฯ ตตฺถ นฺติ อฎฺฐารสาเหตุกจิตฺตุปฺปาทา, รูปํ, นิพฺพานญฺจฯ เอตฺถ จ กิญฺจาปิ สเหตุกอพฺยากตจิตฺตสมุฎฺฐานรูปมฺปิ อพฺยากตมูเลน เอกมูลเมว, ตํ ปน อโพฺพหาริกํ กตฺวา นิเทฺทเส เอกโต ลพฺภมานกวเสนเปตํ วิสฺสชฺชนํ กตนฺติ เวทิตพฺพํฯ</p>


<p>นามปทมูเลสุ จ ‘‘เย เกจิ นามา ธมฺมา, สเพฺพ เต นามมูลา’’ติ ปุจฺฉาย ‘‘นเวว นามมูลานิ, อวเสสา นามา ธมฺมา, น นามมูลา’’ติ วิสฺสชฺชนํฯ เอกมูลนเย ปเนตฺถ ‘‘เย เกจิ นามา ธมฺมา, สเพฺพ เต นามมูเลน เอกมูลา’’ติ ปุจฺฉาฯ ‘‘อเหตุกํ นามํ ฐเปตฺวา เสสํ นามมูเลน เอกมูล’’นฺติ  วิสฺสชฺชนํฯ ตตฺถ อเหตุกจิตฺตุปฺปาทวิจิกิจฺฉุทฺธจฺจสมฺปยุตฺตโมหนิพฺพานวเสน อเหตุกํ นามํ เวทิตพฺพํฯ เสสํ สพฺพตฺถ กุสลปเท วุตฺตานุสาเรน สุวิเญฺญยฺยเมวาติฯ อยํ มูลวาเร นโยฯ</p>


<p>อิโต ปเรสุ เหตุวาราทีสุ นวสุ วาเรสุ มูลวารสทิโสว สพฺพตฺถ สํวณฺณนานโยฯ เหตุอาทิปทมตฺตเมว เหตฺถ วิเสโส, ตานิ จ มูล-สทฺทปริยายโต อโลภาทิเหตุกาเนวฯ อโลภาทโย หิ สหชาตธมฺมสงฺขาตสฺส อตฺตโน ผลสฺส ปติฎฺฐานเฎฺฐน ฯ ตสฺส นิปฺผาทนตฺถํ หิโนติ  ปวตฺตตีติ  ‘‘หนฺท นํ คณฺหถา’’ติ ทเสฺสนฺตํ วิย อตฺตโน ผลํ นิเทตีติ ฯ เอตสฺมา ผลํ สมฺภวตีติ ฯ ปภวตีติ ฯ สมุฎฺฐาติ ตํ เอตฺถ, เอเตนาติ วา ฯ ตํ อาหรตีติ ฯ อปฎิกฺขิปิตพฺพเฎฺฐน เตน อาลมฺพียตีติ ฯ เอตํ ปฎิจฺจ ตํ เอตีติ ฯ เอตสฺมา ตํ สมุเทตีติ ฯ สพฺพํ การณปริยาเยน วุตฺตา ‘‘มูลํ เหตุ นิทานญฺจา’’ติ คาถา ทสนฺนมฺปิ วารานํ อุทฺทานคาถา นามฯ อยํ มูลยมกมาติกตฺถวณฺณนานโยฯ</p>


<h3>ขนฺธยมกมาติกตฺถวณฺณนา</h3>
<p>ขนฺธยมกปาฬิยา ปน ปาฬิววตฺถานํ ตาว เอวํ เวทิตพฺพํ – ‘‘ปญฺจกฺขนฺธา’’ติ ปทํ อาทิํ กตฺวา ยาว ‘‘น ขนฺธา น สงฺขารา’’ติ ปทํ, ตาว ปวตฺตา อยํ ขนฺธยมกมาติกา นามฯ สา ปณฺณตฺติวารสฺส ‘‘อุเทฺทสวาโร’’ติปิ ‘‘ปุจฺฉาวาโร’’ติปิ วุจฺจติฯ โส จ ปทโสธนวาโร ปทโสธนมูลจกฺกวาโร สุทฺธขนฺธวาโร สุทฺธขนฺธมูลจกฺกวาโรติ จตูหิ นยวาเรหิ ปฎิมณฺฑิโตฯ ตตฺถ ‘‘รูปํ รูปกฺขโนฺธ, รูปกฺขโนฺธ รูป’’นฺติอาทินา นเยน ปทเมว โสเธตฺวา คโต  นามฯ โส อนุโลมปฎิโลมวเสน ทุวิโธ โหติ ฯ ตสฺส อนุโลมวาเร ‘‘รูปํ รูปกฺขโนฺธ, รูปกฺขโนฺธ รูป’’นฺติอาทีนิ ปญฺจ ยมกานิฯ ปฎิโลมวาเรปิ ‘‘น รูปํ น รูปกฺขโนฺธ, น รูปกฺขโนฺธ น รูป’’นฺติอาทินา ปญฺจ วาราฯ</p>


<p>ตโต ปรํ เตสเญฺญว ปทโสธนวาเร โสธิตานํ ขนฺธานํ ‘‘รูปํ รูปกฺขโนฺธ, ขนฺธา เวทนากฺขโนฺธ’’ติอาทินา นเยน เอเกกขนฺธมูลกานิ จตฺตาริ จตฺตาริ จกฺกานิ พนฺธิตฺวา คโต ปทโสธนมูลกานํ จกฺกานํ อตฺถิตาย  นามฯ โสปิ อนุโลมปฎิโลมวเสน ทุวิโธ โหติฯ ตสฺส อนุโลมวาเร ‘‘รูปํ รูปกฺขโนฺธ, ขนฺธา เวทนากฺขโนฺธ’’ติอาทีนิ เอเกกขนฺธมูลกานิ จตฺตาริ จตฺตาริ กตฺวา วีสติ ยมกานิฯ ปฎิโลมวาเรปิ ‘‘น รูปํ น รูปกฺขโนฺธ, น ขนฺธา น เวทนากฺขโนฺธ’’ติอาทีนิ วีสติเมวฯ</p>


<p>ตโต ปรํ ‘‘รูปํ ขโนฺธ, ขนฺธา รูป’’นฺติอาทินา นเยน สุทฺธขนฺธวเสเนว คโต  นามฯ โสปิ อนุโลมปฎิโลมวเสน ทุวิโธ โหติฯ ตสฺส อนุโลมวาเร ‘‘รูปํ ขโนฺธ , ขนฺธา รูป’’นฺติอาทีนิ ปญฺจ ยมกานิฯ ปฎิโลมวาเรปิ ‘‘น รูปํ น ขโนฺธ, น ขนฺธา น รูป’’นฺติอาทีนิ ปเญฺจวฯ</p>


<p>ตโต ปรํ เตสเญฺญว สุทฺธขนฺธานํ ‘‘รูปํ ขโนฺธ, ขนฺธา เวทนา’’ติอาทินา นเยน เอเกกขนฺธมูลกานิ จตฺตาริ จตฺตาริ จกฺกานิ พนฺธิตฺวา คโต สุทฺธขนฺธมูลกานํ จกฺกานํ อตฺถิตาย  นามฯ โสปิ อนุโลมปฎิโลมวเสน ทุวิโธ โหติฯ ตสฺส อนุโลมวาเร ‘‘รูปํ ขโนฺธ, ขนฺธา เวทนา’’ติอาทีนิ เอเกกขนฺธมูลกานิ จตฺตาริ จตฺตาริ กตฺวา วีสติ ยมกานิฯ ปฎิโลมวาเรปิ ‘‘น รูปํ น ขโนฺธ, น ขนฺธา น เวทนา’’ติอาทีนิ วีสติเมวฯ เอวเมตฺถ จตูสุ นยวาเรสุ เอกํ ยมกสตํ, เทฺว ปุจฺฉาสตานิ, เอเกกปุจฺฉาย สนฺนิฎฺฐานสํสยวเสน เทฺว  เทฺว อเตฺถ กตฺวา จตฺตาริ จ อตฺถสตานิ อุทฺทิฎฺฐานีติ เวทิตพฺพานิฯ</p>


<p>เอวเมติสฺสา ปาฬิววตฺถานํ วิทิตฺวา อิทานิ อนุตฺตานปทตฺถานุสาเรน วิภงฺคนยสหิตสเงฺขปตฺถวณฺณนานโย เอวํ เวทิตโพฺพฯ ติ อยํ ยมกวเสน ปุจฺฉิตพฺพานํ ขนฺธานํ อุเทฺทโสฯ ติ เตสเญฺญว ปเภทโต นามววตฺถานํฯ ตโต ปรํ ปทโสธนวาราทโย จตฺตาโร นยวาราฯ ตตฺถ ติ ยํ กิญฺจิ ‘‘รูป’’นฺติ วุจฺจติ, สพฺพํ ตํ ‘‘รูปกฺขโนฺธ’’ติ ปุจฺฉตีติ วจนโสธนตฺถํ ปุจฺฉาฯ ตสฺสา จ ‘‘ปิยรูปํ สาตรูปํ รูปํ น รูปกฺขโนฺธ, รูปกฺขโนฺธ รูปเญฺจว รูปกฺขโนฺธ จา’’ติ อิทํ นิเทฺทสนเยน วิสฺสชฺชนํฯ ตตฺถ นฺติอาทีสุ ยํ ‘‘รูป’’นฺติ วุตฺตํ, ตํ รูปเมว น รูปกฺขโนฺธฯ โย ปน ‘‘รูปกฺขโนฺธ’’ติ วุโตฺต, โส ‘‘รูป’’นฺติปิ ‘‘รูปกฺขโนฺธ’’ติปิ วตฺตุํ วฎฺฎตีติ อโตฺถฯ นฺติ เอตฺถ ปน ‘‘อามนฺตา’’ติ วิสฺสชฺชนํ รูปกฺขนฺธสฺส นิยเมน รูปนฺติ วตฺตพฺพตฺตาฯ ติ ปุจฺฉาย, ติ ปุจฺฉาย จ ‘‘อามนฺตา’’ติ วิสฺสชฺชนํฯ ติ ปุจฺฉาย ‘‘ปปญฺจสญฺญา’’ติอาทีสุ อาคตา ทิฎฺฐิสญฺญา สญฺญา น สญฺญากฺขโนฺธ, สญฺญากฺขโนฺธ สญฺญา เจว สญฺญากฺขโนฺธ จาติ วิสฺสชฺชนํฯ ติ ปุจฺฉาย จ ‘‘อามนฺตา’’ติ วิสฺสชฺชนํฯ ติ ปุจฺฉาย ‘‘อนิจฺจา วต สงฺขารา’’ติอาทีสุ อาคโต สงฺขารกฺขโนฺธ, ตโต อวเสสา สงฺขตธมฺมา สงฺขารา น สงฺขารกฺขโนฺธติ วิสฺสชฺชนํฯ ติ ปุจฺฉาย ‘‘อามนฺตา’’ติ วิสฺสชฺชนํฯ   ติ ปุจฺฉาย, นฺติ ปุจฺฉาย จ ‘‘อามนฺตา’’ติ วิสฺสชฺชนํฯ</p>


<p>ปฎิโลมวาเร ติ ปุจฺฉาย ‘‘อามนฺตา’’ติ วิสฺสชฺชนํฯ ตสฺส รูป-สทฺทวจนียา ธมฺมา รูปกฺขโนฺธ  น โหนฺตีติ อโตฺถฯ นฺติ ปุจฺฉาย รูปกฺขนฺธวิรหิตา ‘‘ปิยรูปํ สาตรูป’’นฺติ วุตฺตา ธมฺมา น รูปกฺขโนฺธ, รูปํ, ปิยรูปสาตรูปรูปกฺขนฺธวิรหิตา ปน ธมฺมา น รูปกฺขโนฺธ เจว น รูปญฺจาติ วิสฺสชฺชนํฯ ติ ปุจฺฉาย, ติ ปุจฺฉาย, ติ ปุจฺฉาย จ ‘‘อามนฺตา’’ติ วิสฺสชฺชนํฯ ติ ปุจฺฉาย ‘‘อามนฺตา’’ติ วิสฺสชฺชนํฯ ติ ปุจฺฉาย ปน ทิฎฺฐิสญฺญา น สญฺญากฺขโนฺธ, สญฺญา, ตํ ทิฎฺฐิสญฺญํ, สญฺญากฺขนฺธญฺจ ฐเปตฺวา อวเสสา น เจว สญฺญา น จ สญฺญากฺขโนฺธติ วิสฺสชฺชนํฯ ติ ปุจฺฉาย ‘‘อามนฺตา’’ติ วิสฺสชฺชนํฯ ติ ปุจฺฉาย สงฺขารกฺขนฺธํ ฐเปตฺวา อวเสสสงฺขตธมฺมา น สงฺขารกฺขโนฺธ, สงฺขารา, อสงฺขตา ปน ธาตุ น เจว สงฺขารา น จ สงฺขารกฺขโนฺธติ วิสฺสชฺชนํฯ ติ ปุจฺฉาย, นฺติ ปุจฺฉาย จ ‘‘อามนฺตา’’ติ วิสฺสชฺชนํฯ อิมินาว นเยน อิโต ปเรสุปิ สพฺพตฺถ วิสฺสชฺชนนโย เวทิตโพฺพ, วิเสสมตฺตเมว ปน วกฺขามฯ</p>


<p>ปทโสธนมูลจกฺกวาเร ปน อยํ วิเสโส – ติ เย เกจิ ขนฺธา, สเพฺพ เต เวทนากฺขโนฺธติ ปุจฺฉาฯ ตสฺสา ‘‘เวทนากฺขโนฺธ ขโนฺธ เจว เวทนากฺขโนฺธ จ, อวเสสา ปน ขนฺธา, น เวทนากฺขโนฺธ’’ติ วิสฺสชฺชนํฯ เสเสสุปิ เอเสว นโยฯ ปฎิโลเม ปน ติ ปุจฺฉาย ‘‘อามนฺตา’’ติ วิสฺสชฺชนํฯ เอตฺถ จ เย ปญฺญตฺตินิพฺพานสงฺขาตา ธมฺมา ขนฺธาปิ น โหนฺติ, เต ยสฺมา เวทนากฺขโนฺธปิ น โหติ, ตสฺมา ‘‘อามนฺตา’’ติ วิสฺสชฺชนํ, เสสํ สุวิเญฺญยฺยเมวฯ ปทโสธนมูลจกฺกวาโรฯ</p>


<p>สุทฺธขนฺธวาเร ปน ‘‘รูปํ ขโนฺธ’’ติ ปุจฺฉาย ‘‘อามนฺตา’’ติ วิสฺสชฺชนํ ปิยรูปาทีนญฺจ ปญฺจสุ ขเนฺธสุ สงฺคหิตตฺตาฯ ‘‘ขนฺธา รูป’’นฺติอาทีสุ  เย เกจิ ขนฺธา, สเพฺพ เต รูปกฺขโนฺธติอาทินา อโตฺถ คเหตโพฺพฯ เตเนว หิสฺส นิเทฺทเส ‘‘ขนฺธา รูป’’นฺติอาทินา ปทํ อนุทฺธริตฺวา  ‘‘ขนฺธา รูปกฺขโนฺธ’’ติอาทินา อตฺถวเสเนว ปทํ อุทฺธริตฺวา ‘‘รูปกฺขโนฺธ ขโนฺธ เจว รูปกฺขโนฺธ จ, อวเสสา ขนฺธา, น รูปกฺขโนฺธ’’ติ วิสฺสชฺชนํ กตํฯ เตเนว จ การเณน สุทฺธขนฺธวาโรติ วุโตฺตฯ วจนโสธเน วิย หิ เอตฺถ น วจนํ ปมาณํ, ยถา ปน สุทฺธขนฺธา ลพฺภนฺติ, ตถา ตถา อโตฺถว ปมาณํฯ ปรโต อายตนยมกมาติกาทีสุปิ เอเสว นโยฯ ปฎิโลเม ‘‘น รูปํ น ขโนฺธ’’ติ ยํ ธมฺมชาตํ รูปํ น โหติ, ตํ ขโนฺธปิ น โหตีติ ปุจฺฉา, ตสฺสา ‘‘รูปกฺขนฺธวิรหิตา ขนฺธา, น รูปํ, ตถา นิพฺพานํ น ปน รูปเญฺจว น ขโนฺธ จา’’ติ วิสฺสชฺชนํฯ เสสํ สุวิเญฺญยฺยเมวฯ สุทฺธขนฺธวาโรฯ</p>


<p>สุทฺธขนฺธมูลจกฺกวาเรปิ ‘‘ขนฺธา เวทนากฺขโนฺธ’’ติอาทินา เหฎฺฐา วุตฺตนเยน อโตฺถ เวทิตโพฺพติ อยํ ปณฺณตฺติวาเร นโยฯ</p>


<p>ยสฺมา ปน นิเทฺทเส อิมิสฺสา ปน มาติกาย ปณฺณตฺติวารสงฺขาตํ นิเทฺทสํ วตฺวา ตโต อิมํ มาติกากฺกมํ มุญฺจิตฺวา อปเรน ปริยาเยน อเญฺญปิ อุเทฺทสวารวิรหิตา ‘‘ปวตฺติวาโร ปริญฺญาวาโร’’ติ เทฺว มหาวารา ปุจฺฉาวิสฺสชฺชนวเสน วุตฺตา, ตสฺมา เตสํ ทฺวินฺนมฺปิ วารานํ นโย ทเสฺสตโพฺพฯ ตโต ปวตฺติวาเร ตาว ปาฬิววตฺถานปุพฺพิกา มุขมตฺตปฺปกาสนา – อิมสฺมิํ หิ อุปฺปาทวาโร นิโรธวาโร อุปฺปาทนิโรธวาโรติ ตโย อนฺตรวารา โหนฺติฯ ตตฺถ อุปฺปาทวาเร ตาว ติณฺณํ อทฺธานํ วเสน ฉ กาลเภทา โหนฺติ ปจฺจุปฺปโนฺน, อตีโต, อนาคโต, ปจฺจุปฺปเนฺนนาตีโต, ปจฺจุปฺปเนฺนนานาคโต, อตีเตนานาคโตติฯ เอวเมเตสุ ฉสุ กาลเภเทสุ ยฺวายํ ปฐโม  ปจฺจุปฺปโนฺน, ตตฺถ ปุคฺคลโต โอกาสโต ปุคฺคโลกาสโตติ ตโย วารา โหนฺติฯ</p>


<p>ตตฺถ ‘‘ยสฺส รูปกฺขโนฺธ อุปฺปชฺชติ, ตสฺส เวทนากฺขโนฺธ อุปฺปชฺชตีติ? อสญฺญสตฺตํ อุปปชฺชนฺตานํ เตสํ รูปกฺขโนฺธ อุปฺปชฺชติ, โน จ เตสํ เวทนากฺขโนฺธ อุปฺปชฺชติฯ ปญฺจโวการํ อุปปชฺชนฺตานํ เตสํ รูปกฺขโนฺธ จ อุปฺปชฺชติ, เวทนากฺขโนฺธ จ อุปฺปชฺชติฯ ยสฺส วา ปน เวทนากฺขโนฺธ อุปฺปชฺชติ, ตสฺส รูปกฺขโนฺธ อุปฺปชฺชตีติ? อรูปํ อุปปชฺชนฺตานํ เตสํ เวทนากฺขโนฺธ อุปฺปชฺชติ, โน จ เตสํ รูปกฺขโนฺธ อุปฺปชฺชติฯ ปญฺจโวการํ อุปปชฺชนฺตานํ เตสํ เวทนากฺขโนฺธ จ อุปฺปชฺชติ, รูปกฺขโนฺธ จ อุปฺปชฺชติฯ ยสฺส รูปกฺขโนฺธ อุปฺปชฺชติ…เป.… ตสฺส วิญฺญาณกฺขโนฺธ อุปฺปชฺชติ…เป.… ยสฺส วา ปน วิญฺญาณกฺขโนฺธ อุปฺปชฺชติ, ตสฺส รูปกฺขโนฺธ อุปฺปชฺชตีติ…เป.… ปญฺจโวการํ  …เป.… อุปฺปชฺชตี’’ติ เอวํ รูปกฺขนฺธมูลกานิ จตฺตาริ, ‘‘ยสฺส เวทนากฺขโนฺธ อุปฺปชฺชติ, ตสฺส สญฺญากฺขโนฺธ อุปฺปชฺชตี’’ติอาทินา จ เวทนากฺขนฺธมูลกานิ ตีณิ, สญฺญากฺขนฺธมูลกานิ เทฺว, สงฺขารกฺขนฺธมูลกํ เอกนฺติ เอวเมตานิ ปจฺจุปฺปนฺนกาเล ปุคฺคลวาเร อนุโลมนเย ทส ยมกานิ โหนฺติฯ ตตฺถ รูปกฺขนฺธมูลเกสุ จตูสุ อาทิโต เอกเมว ปาฬิยํ วิสฺสชฺชิตํ, เสสานิ เตน สทิสวิสฺสชฺชนานีติ ตนฺติยา ลหุภาวตฺถํ สํขิตฺตานิฯ</p>


<p>เวทนากฺขนฺธมูลเก ปน สพฺพตฺถ ‘‘อามนฺตา’’ติ เอกสทิสเมว วิสฺสชฺชนํฯ เวทนาทีสุ อุปฺปเนฺนสุ นิยเมน สญฺญาทีนํ อุปฺปชฺชนโต ตตฺถ สพฺพานิ สํขิตฺตานิฯ ยถา จ ปุคฺคลวาเร ทส ยมกานิ, เอวํ โอกาสวาเรปิ ‘‘ยตฺถ รูปกฺขโนฺธ อุปฺปชฺชติ, ตตฺถ เวทนากฺขโนฺธ อุปฺปชฺชตีติ? อสญฺญสเตฺต ตตฺถ…เป.… ปญฺจโวกาเร ตตฺถ…เป.… อุปฺปชฺชตี’’ติอาทินา, ปุคฺคโลกาสวาเรปิ ‘‘ยสฺส ยตฺถ รูปกฺขโนฺธ อุปฺปชฺชติ, ตสฺส ตตฺถ เวทนากฺขโนฺธ อุปฺปชฺชตีติ? อสญฺญสตฺตํ…เป.… ปญฺจโวการํ…เป.… อุปฺปชฺชตี’’ติอาทินาฯ ปจฺจุปฺปนฺนกาเล ตีสุ วาเรสุ  อนุโลมนเย ติํส ยมกา โหนฺติฯ ยถา อนุโลมนเย ติํส, เอวํ ปฎิโลมนเยปิ ‘‘ยสฺส รูปกฺขโนฺธ นุปฺปชฺชติ, ตสฺส เวทนากฺขโนฺธ นุปฺปชฺชตีติ? อรูปํ อุปปชฺชนฺตานํ เตสํ รูปกฺขโนฺธ นุปฺปชฺชติ, โน จ เตสํ เวทนากฺขโนฺธ นุปฺปชฺชติฯ สเพฺพสํ จวนฺตานํ เตสํ รูปกฺขโนฺธ จ นุปฺปชฺชติ เวทนากฺขโนฺธ จ นุปฺปชฺชติฯ ยสฺส วา ปน เวทนากฺขโนฺธ นุปฺปชฺชติ, ตสฺส รูปกฺขโนฺธ นุปฺปชฺชตีติ? อสญฺญสตฺตํ อุปปชฺชนฺตานํ เตสํ เวทนากฺขโนฺธ นุปฺปชฺชติ, โน จ เตสํ รูปกฺขโนฺธ นุปฺปชฺชติฯ สเพฺพสํ จวนฺตานํ เตสํ เวทนากฺขโนฺธ จ นุปฺปชฺชติ รูปกฺขโนฺธ จ นุปฺปชฺชตี’’ติอาทินา, ‘‘ยตฺถ รูปกฺขโนฺธ นุปฺปชฺชติ, ตตฺถ เวทนากฺขโนฺธ นุปฺปชฺชตีติ? อุปฺปชฺชติฯ ยตฺถ วา ปน…เป.… นุปฺปชฺชตีติ? อุปฺปชฺชตี’’ติอาทินา จ, ‘‘ยสฺส ยตฺถ รูปกฺขโนฺธ นุปฺปชฺชติ, ตสฺส ตตฺถ เวทนากฺขโนฺธ นุปฺปชฺชตีติ…เป.… สเพฺพสํ จวนฺตานํ ตทุภยํ นุปฺปชฺชตี’’ติอาทินา จาติ ติํส ยมกาฯ เอวํ ปจฺจุปฺปนฺนกาเล สฎฺฐิ ยมกานิ, ตทฺทิคุณา ปุจฺฉา, ตทฺทิคุณา จ อตฺถา เวทิตพฺพาฯ</p>


<p>ตตฺถ ติ ยสฺส ปุคฺคลสฺส ปฎิสนฺธิกฺขเณ รูปกฺขโนฺธ อุปฺปชฺชติฯ ติ เวทนากฺขโนฺธปิ ตสฺส ตสฺมิํเยว ขเณ อุปฺปชฺชตีติ อโตฺถ อิมินาว นเยนฯ ตตฺถ นฺติ อสญฺญตฺตภวํ ปฎิสนฺธิวเสน อุปปชฺชนฺตานํ เตสํ อุปฺปชฺชนกฺขเณ รูปกฺขโนฺธ อุปฺปชฺชติ, โน จ เตสํ อจิตฺตกตฺตา เวทนากฺขโนฺธ อุปฺปชฺชตีติ อโตฺถ ฯ อิมินาว นเยน ‘‘ยสฺส วา ปน เวทนากฺขโนฺธ’’ติอาทิเกสุ ปุจฺฉาวิสฺสชฺชเนสุ, ตโต ปเรสุปิ สพฺพตฺถ อโตฺถ เวทิตโพฺพฯ</p>


<p>อิทํ ปเนตฺถ อุปฺปาทนิโรเธสุ นิยมลกฺขณํ – สกเลปิ หิ อิมสฺมิํ ขนฺธยมเก ตตฺถ ตตฺถ อุปฺปนฺนานํ สตฺตานํ ปวเตฺต ยาว มรณา วา ขนฺธานํ อปริยเนฺตสุ อุปฺปาทนิโรเธสุ วิชฺชมาเนสุปิ ลหุปริวตฺตานํ ธมฺมานํ วินิโพฺภคํ กตฺวา อุปฺปาทนิโรเธ  ทเสฺสตุํ น สุกรนฺติ ปวตฺติยํ อุปฺปาทนิโรเธ อนามสิตฺวา ปฎิสนฺธิอุปฺปาทวเสเนว อุปฺปาทวาโร, นิโรธมรณกาเล นิโรธวเสเนว จ นิโรธวาโร กถิโตฯ เอวเมตฺถ อุปฺปาทนิโรเธสุ นิยมลกฺขณํ วิทิตฺวา ปฎิสนฺธิอุปฺปาทเมว จ จุตินิโรธเมว จ คเหตฺวา เตสุ เตสุ ฐาเนสุ อาคตานํ ปุจฺฉาวิสฺสชฺชนานํ อตฺถวินิจฺฉโย เวทิตโพฺพฯ</p>


<p>ปฎิโลมนเย ปน นฺติ มรณจิตฺตสฺส ภงฺคกฺขณสมนฺนาคตานํฯ เตสํ หิ ตตฺถ รูปกฺขโนฺธ นุปฺปชฺชติ, เวทนากฺขโนฺธ จ จุติจิตฺตสฺส อุปฺปตฺติกฺขเณ เอว อุปฺปนฺนตฺตาฯ ‘‘ยตฺถ รูปกฺขโนฺธ นุปฺปชฺชติ, ตตฺถ เวทนากฺขโนฺธ นุปฺปชฺชตี’’ติ ปุจฺฉาย อรูปภวํ สนฺธาย ‘‘อุปฺปชฺชตี’’ติ อิทํ วิสฺสชฺชนํ กตํ, อนนฺตรปุจฺฉาย อสญฺญิภวํ สนฺธาย ‘‘อุปฺปชฺชตี’’ติ อิทํ วิสฺสชฺชนนฺติ เวทิตพฺพํฯ เสสํ สุวิเญฺญยฺยเมวาติ อยํ ปจฺจุปฺปนฺนกาเล นโยฯ</p>


<p>ยถา จ ปจฺจุปฺปนฺนกาเล สฎฺฐิ ยมกาทีนิ, เอวํ เสเสสุปิ ปญฺจสุ กาลเภเทสุ ปเจฺจกนฺติ คเหตพฺพํฯ ปุจฺฉาวิสฺสชฺชเนสุ ปเนตฺถ กิญฺจาปิ ‘‘ยสฺส รูปกฺขโนฺธ อุปฺปชฺชิตฺถ, ตสฺส เวทนากฺขโนฺธ อุปฺปชฺชิตฺถาติ? อามนฺตา’’ติอาทินา, ‘‘ยตฺถ รูปกฺขโนฺธ อุปฺปชฺชิตฺถ, ตตฺถ เวทนากฺขโนฺธ อุปฺปชฺชิตฺถาติ? ปญฺจโวกาเร อุปฺปชฺชิตฺถ, นาญฺญตฺถา’’ติอาทินา จ, ‘‘ยสฺส ยตฺถ รูปกฺขโนฺธ อุปฺปชฺชิตฺถ, ตสฺส ตตฺถ เวทนากฺขโนฺธ อุปฺปชฺชิตฺถาติ? ปญฺจโวการานํ เตสํ ตตฺถ อุปฺปชฺชิตฺถ, นาญฺญตฺถา’’ติอาทินา จ อตีตกาเล อนุโลมนเย, ‘‘ยสฺส รูปกฺขโนฺธ นุปฺปชฺชิตฺถ, ตสฺส เวทนากฺขโนฺธ นุปฺปชฺชิตฺถาติ? นตฺถี’’ติอาทินา, ‘‘ยตฺถ รูปกฺขโนฺธ นุปฺปชฺชิตฺถ, ตตฺถ เวทนากฺขโนฺธ นุปฺปชฺชิตฺถาติ? อุปฺปชฺชิตฺถา’’ติอาทินา, ‘‘ยสฺส ยตฺถ รูปกฺขโนฺธ นุปฺปชฺชิตฺถ, ตสฺส ตตฺถ เวทนากฺขโนฺธ นุปฺปชฺชิตฺถาติ? อรูปานํ เตสํ ตตฺถ รูปกฺขโนฺธ นุปฺปชฺชิตฺถ, โน จ เตสํ…เป.… สุทฺธาวาสานํ  เตสํ ตตฺถ ตทุภยํ นุปฺปชฺชิตฺถา’’ติอาทินา ตีสุ วาเรสุ ปฎิโลมนเย จ,</p>


<p>‘‘ยสฺส  รูปกฺขโนฺธ อุปฺปชฺชิสฺสติ, ตสฺส เวทนากฺขโนฺธ อุปฺปชฺชิสฺสตีติ? อามนฺตา’’ติอาทินา, ‘‘ยตฺถ รูปกฺขโนฺธ อุปฺปชฺชิสฺสติ, ตตฺถ เวทนากฺขโนฺธ อุปฺปชฺชิสฺสตีติ…เป.… ปญฺจโวกาเร อุปฺปชฺชิสฺสตี’’ติอาทินา, ‘‘ยสฺส ยตฺถ รูปกฺขโนฺธ อุปฺปชฺชิสฺสติ, ตสฺส ตตฺถ เวทนากฺขโนฺธ อุปฺปชฺชิสฺสติ…เป.… ปญฺจโวการานํ เตสํ ตตฺถ อุปฺปชฺชิสฺสตี’’ติอาทินา จ อนาคตกาเล อนุโลมนเย, ‘‘ยสฺส รูปกฺขโนฺธ นุปฺปชฺชิสฺสติ, ตสฺส เวทนากฺขโนฺธ นุปฺปชฺชิสฺสตีติ? เย อรูปํ อุปปชฺชิตฺวา ปรินิพฺพายิสฺสนฺติ, เตสํ รูปกฺขโนฺธ นุปฺปชฺชิสฺสติ, เนตโร, ปจฺฉิมภวิกานํ ตทุภยํ นุปฺปชฺชิสฺสตี’’ติอาทินา, ‘‘ยตฺถ รูปกฺขโนฺธ นุปฺปชฺชิสฺสติ, ตตฺถ เวทนากฺขโนฺธ นุปฺปชฺชิสฺสตี’’ติอาทินา, ‘‘ยสฺส ยตฺถ รูปกฺขโนฺธ นุปฺปชฺชิสฺสติ, ตสฺส ตตฺถ เวทนากฺขโนฺธ นุปฺปชฺชิสฺสตีติ? อรูปานํ เตสํ ตตฺถ รูปกฺขโนฺธ นุปฺปชฺชิสฺสติ, เนตโร, ปจฺฉิมภวิกานํ ตทุภยํ นุปฺปชฺชิสฺสตี’’ติอาทินา ปฎิโลมนเย จ,</p>


<p>‘‘ยสฺส รูปกฺขโนฺธ อุปฺปชฺชติ, ตสฺส เวทนากฺขโนฺธ อุปฺปชฺชิตฺถา’’ติอาทินา, ‘‘ยตฺถ รูปกฺขโนฺธ อุปฺปชฺชติ, ตตฺถ เวทนากฺขโนฺธ อุปฺปชฺชิตฺถาติ…เป.… ปญฺจโวกาเร อุปฺปชฺชตี’’ติอาทินา, ‘‘ยสฺส ยตฺถ รูปกฺขโนฺธ อุปฺปชฺชติ, ตสฺส ตตฺถ เวทนากฺขโนฺธ อุปฺปชฺชิตฺถาติ? สุทฺธาวาสํ อสญฺญสตฺตํ อุปปชฺชนฺตานํ เตสํ ตตฺถ รูปกฺขโนฺธ อุปฺปชฺชติ, โน จ เตสํ ตตฺถ เวทนากฺขโนฺธ อุปฺปชฺชิตฺถ, ปญฺจโวกาเร ปน อุปฺปชฺชิตฺถา’’ติอาทินา ปจฺจุปฺปเนฺนน อตีตกาเล อนุโลมนเย, ‘‘ยสฺส รูปกฺขโนฺธ นุปฺปชฺชติ, ตสฺส เวทนากฺขโนฺธ นุปฺปชฺชิตฺถา’’ติอาทินา, ‘‘ยตฺถ รูปกฺขโนฺธ นุปฺปชฺชติ, ตตฺถ เวทนากฺขโนฺธ นุปฺปชฺชิตฺถาติ? อุปฺปชฺชิตฺถา’’ติอาทินา, ‘‘ยสฺส ยตฺถ รูปกฺขโนฺธ นุปฺปชฺชติ , ตสฺส ตตฺถ เวทนากฺขโนฺธ นุปฺปชฺชิตฺถาติ? ปญฺจโวการา จวนฺตานํ อรูปานญฺจ เตสํ ตตฺถ รูปกฺขโนฺธ นุปฺปชฺชติ, โน จ เตสํ ตตฺถ เวทนากฺขโนฺธ นุปฺปชฺชิตฺถ, สุทฺธาวาเส ปรินิพฺพนฺตานํ อสญฺญสตฺตา จวนฺตานํ เตสํ ตตฺถ รูปกฺขโนฺธ จ นุปฺปชฺชติ เวทนากฺขโนฺธ จ นุปฺปชฺชิตฺถา’’ติอาทินา ปฎิโลมนเย จ,</p>


<p>‘‘ยสฺส รูปกฺขโนฺธ อุปฺปชฺชติ, ตสฺส เวทนากฺขโนฺธ อุปฺปชฺชิสฺสตีติ? ปจฺฉิมภวิกานํ ปญฺจโวการํ อุปปชฺชนฺตานํ เตสํ รูปกฺขโนฺธ อุปฺปชฺชตี’’ติอาทินา, ‘‘ยตฺถ รูปกฺขโนฺธ อุปฺปชฺชติ, ตตฺถ เวทนากฺขโนฺธ อุปฺปชฺชิสฺสตีติ? ปญฺจโวกาเร…เป.… อุปฺปชฺชิสฺสตี’’ติอาทินา จ, ‘‘ยสฺส ยตฺถ รูปกฺขโนฺธ อุปฺปชฺชติ, ตสฺส ตตฺถ เวทนากฺขโนฺธ อุปฺปชฺชิสฺสตีติ ? ปจฺฉิมภวิกานํ ปญฺจโวกาเร…เป.… อุปฺปชฺชิสฺสตี’’ติอาทินา จ ปจฺจุปฺปเนฺนน อนาคตกาเล อนุโลมนเย, ‘‘ยสฺส รูปกฺขโนฺธ นุปฺปชฺชติ, ตสฺส เวทนากฺขโนฺธ นุปฺปชฺชิสฺสตีติ ปญฺจโวกาเร ปรินิพฺพนฺตานํ อรูเป ปจฺฉิมภวิกานํ…เป.… นุปฺปชฺชิสฺสตี’’ติอาทินา, ‘‘ยตฺถ รูปกฺขโนฺธ นุปฺปชฺชติ, ตตฺถ เวทนากฺขโนฺธ นุปฺปชฺชิสฺสตีติ? อุปฺปชฺชิสฺสตี’’ติอาทินา, ‘‘ยสฺส ยตฺถ รูปกฺขโนฺธ นุปฺปชฺชติ, ตสฺส ตตฺถ เวทนากฺขโนฺธ นุปฺปชฺชิสฺสตีติ…เป.… ปญฺจโวกาเร ปรินิพฺพนฺตานํ อรูเป ปจฺฉิมภวิกานํ อสญฺญสตฺตา จวนฺตานํ เตสํ ตตฺถ…เป.… นุปฺปชฺชิสฺสตี’’ติอาทินา ปฎิโลมนเย จ,</p>


<p>‘‘ยสฺส รูปกฺขโนฺธ อุปฺปชฺชิตฺถ, ตสฺส เวทนากฺขโนฺธ อุปฺปชฺชิสฺสตีติ? ปจฺฉิมภวิกานํ อุปฺปชฺชิสฺสตี’’ติอาทินา, ‘‘ยตฺถ รูปกฺขโนฺธ อุปฺปชฺชิตฺถ, ตตฺถ เวทนากฺขโนฺธ อุปฺปชฺชิสฺสตีติ…เป.… ปญฺจโวกาเร อุปฺปชฺชิสฺสตี’’ติอาทินา, ‘‘ยสฺส ยตฺถ รูปกฺขโนฺธ อุปฺปชฺชิตฺถ, ตสฺส ตตฺถ เวทนากฺขโนฺธ อุปฺปชฺชิสฺสตีติ? ปญฺจโวกาเร ปจฺฉิมภวิกานํ อสญฺญสตฺตานํ…เป.… อุปฺปชฺชิสฺสตี’’ติอาทินา อตีเตน อนาคตกาเล อนุโลมนเย, ‘‘ยสฺส รูปกฺขโนฺธ อุปฺปชฺชิตฺถ, ตสฺส เวทนากฺขโนฺธ อุปฺปชฺชิสฺสตีติ? นตฺถี’’ติอาทินา, ‘‘ยตฺถ รูปกฺขโนฺธ  นุปฺปชฺชิตฺถ, ตตฺถ เวทนากฺขโนฺธ นุปฺปชฺชิสฺสตีติ? อุปฺปชฺชิสฺสตี’’ติอาทินา, ‘‘ยสฺส ยตฺถ รูปกฺขโนฺธ นุปฺปชฺชิตฺถ, ตสฺส ตตฺถ เวทนากฺขโนฺธ นุปฺปชฺชิสฺสตีติ…เป.… สุทฺธาวาสานํ อรูเป ปจฺฉิมภวิกานํ เตสํ ตตฺถ รูปกฺขโนฺธ จ นุปฺปชฺชิตฺถ เวทนากฺขโนฺธ จ นุปฺปชฺชิสฺสตี’’ติอาทินา ปฎิโลมนเย จ สุทฺธา อตฺถวิเสสา อุปลพฺภนฺติฯ ตถาปิ คนฺถวิตฺถารภเยน อนวเสสโต น ทสฺสยิสฺสาม, ทสฺสิตนเยเนว สพฺพตฺถ ปุจฺฉาวิสฺสชฺชนํ สกฺกา ปณฺฑิเตน ญาตุนฺติ อยํ อุปฺปาทวาเร นโยฯ</p>


<p>ยถา จ อุปฺปาทวาเร ฉสุ กาลเภเทสุ ปเจฺจกํ ปุคฺคลาทิเภทโต อนุโลมปฎิโลมนยุภเยน ฉ ฉ วารา, เอเกกสฺมิํ วาเร ทส ทส กตฺวา สฎฺฐิ สฎฺฐิ ยมกานิ, สพฺพานิปิ สฎฺฐิอธิกานิ ตีณิ ยมกสตานิ, ตโต ทฺวิคุณา ปุจฺฉา, ทฺวิคุณา อตฺถา จ โหนฺติ, เอวํ นิโรธวาเร อุปฺปาทนิโรธวาเรปิ เวทิตพฺพาฯ ตตฺถ จ ‘‘ยสฺส รูปกฺขโนฺธ นิรุชฺฌติ, ตสฺส เวทนากฺขโนฺธ นิรุชฺฌตีติ…เป.… ปญฺจโวการา จวนฺตานํ…เป.… นิรุชฺฌตี’’ติอาทินา, ‘‘ยสฺส รูปกฺขโนฺธ น นิรุชฺฌติ, ตสฺส เวทนากฺขโนฺธ น นิรุชฺฌตีติ…เป.… สเพฺพสํ อุปปชฺชนฺตานํ…เป.… น นิรุชฺฌตี’’ติอาทินา นิโรธวาเร, ‘‘ยสฺส  รูปกฺขโนฺธ อุปฺปชฺชติ, ตสฺส เวทนากฺขโนฺธ นิรุชฺฌตีติ? โนฯ ยสฺส รูปกฺขโนฺธ นุปฺปชฺชติ, ตสฺส เวทนากฺขโนฺธ น นิรุชฺฌตีติ…เป.… อรูปํ อุปปชฺชนฺตานํ อสญฺญสตฺตา จวนฺตานํ เตสํ รูปกฺขโนฺธ จ นุปฺปชฺชติ, เวทนากฺขโนฺธ จ น นิรุชฺฌตี’’ติอาทินา อุปฺปาทนิโรธวาเร จ เหฎฺฐา วุตฺตานุสาเรน สพฺพตฺถ ปุจฺฉาวิสฺสชฺชนนโย ญาตโพฺพติ อยํ ปวตฺติวาเร นโยฯ</p>


<p>ปริญฺญาวาเร ปน ปุคฺคลวาราทีสุ ตีสุ ปุคฺคลวาโร เอโกว ลพฺภติ, น โอกาสปุคฺคโลกาสวารา สทิสวิสฺสชฺชนตฺตาฯ โย หิ โกจิ ปุคฺคโล รูปาทิํ ปริชานโนฺตว , ยตฺถ กตฺถจิ นิรุโทฺธปิ ตาทิโสว โหติ, ตสฺมา ฉสุ กาลเภเทสุ อนุโลมโต ปุคฺคลวเสน เทฺว เทฺว วารา, เอเกกสฺมิํ วาเร ทส ทส กตฺวา วีสติ วีสติ ยมกานีติ วีสํ ยมกสตํ, ตทฺทิคุณา ปุจฺฉา, ตทฺทิคุณา จ อตฺถา เวทิตพฺพาฯ ตตฺถ จ ‘‘โย รูปกฺขนฺธํ ปริชานาติ, โส เวทนากฺขนฺธํ ปริชานาตีติ? อามนฺตา’’ติอาทินา จ, ‘‘โย รูปกฺขนฺธํ น ปริชานาติ, โส เวทนากฺขนฺธํ น ปริชานาตีติ? อามนฺตา’’ติ อาทินา จ อนุโลมปฎิโลมโต อาทิโต ตีสุ กาเลสุ สพฺพปุจฺฉานํ ‘‘อามนฺตา อามนฺตา’’เตฺวว วิสฺสชฺชนํฯ อิตเรสุ ปน ตีสุ มิสฺสกกาเลสุ ‘‘โย รูปกฺขนฺธํ ปริชานาติ, โส เวทนากฺขนฺธํ ปริชานิตฺถาติ? โนฯ โย วา ปน…เป.… โน’’ติ เอวํ อิตรกาลทฺวเยปิ อนุโลมนเย ‘‘โน โน’’เตฺวว วิสฺสชฺชนํฯ</p>


<p>ปฎิโลมนเย ปน ‘‘โย รูปกฺขนฺธํ น ปริชานาติ, โส เวทนากฺขนฺธํ น ปริชานิตฺถาติ? อรหา รูปกฺขนฺธํ น ปริชานาติ, โน จ โส เวทนากฺขนฺธํ น ปริชานิตฺถฯ อคฺคมคฺคสมงฺคิญฺจ อรหนฺตญฺจ ฐเปตฺวา อวเสสา ปุคฺคลา รูปกฺขนฺธญฺจ น ปริชานนฺติ, เวทนากฺขนฺธญฺจ น ปริชานิํสู’’ติอาทินา, ‘‘โย รูปกฺขนฺธํ น ปริชานาติ, โส เวทนากฺขนฺธํ น ปริชานิสฺสตีติ? เย มคฺคํ ปฎิลภิสฺสนฺติ, เต รูปกฺขนฺธํ น ปริชานนฺติ, โน จ เวทนากฺขนฺธํ น ปริชานิสฺสนฺติฯ อรหา เย จ ปุถุชฺชนา มคฺคํ น ปฎิลภิสฺสนฺติ, เต รูปกฺขนฺธญฺจ น ปริชานนฺติ, เวทนากฺขนฺธญฺจ น ปริชานิสฺสนฺตี’’ติอาทินา จ, ‘‘โย รูปกฺขนฺธํ น ปริชานิตฺถ, โส เวทนากฺขนฺธํ น ปริชานิสฺสนฺตีติ? เย มคฺคํ ปฎิลภิสฺสนฺติ, เต รูปกฺขนฺธํ น ปริชานิํสุ, โน จ เวทนากฺขนฺธํ น ปริชานิสฺสนฺติฯ อคฺคมคฺคสมงฺคี เย จ ปุถุชฺชนา มคฺคํ น ปฎิลภิสฺสนฺติ, เต  รูปกฺขนฺธญฺจ น ปริชานิํสุ, เวทนากฺขนฺธญฺจ น ปริชานิสฺสนฺตี’’ติอาทินา จ ปุจฺฉาวิสฺสชฺชนนโย เวทิตโพฺพฯ</p>


<p>เอตฺถ  จ อตีตานาคตปจฺจุปฺปนฺนสงฺขาตา ตโย อทฺธา ปวตฺติวาเร จุติปฎิสนฺธิวเสน น ลพฺภนฺติ, ปวเตฺต จิตฺตกฺขณวเสเนว ลพฺภนฺติฯ โลกุตฺตรมคฺคกฺขณสฺมิํ หิ นิพฺพานารมฺมเณน จิเตฺตน ปญฺจสุ ขเนฺธสุ ปริญฺญากิจฺจนิปฺผตฺติยา ยํ กญฺจิ เอกํ ขนฺธํ ปริชานโนฺต อิตรมฺปิ ‘‘ปริชานาตี’’ติ อนุโลมปเญฺหสุ ปริญฺญากิจฺจสฺส มตฺถกปฺปตฺตํ อคฺคมคฺคสมงฺคิํ สนฺธาย ‘‘อามนฺตา’’ติ วิสฺสชฺชนํ วุตฺตํฯ ‘‘น ปริชานาตี’’ติ ปฎิโลมปเญฺหสุ ปุถุชฺชนาทโย สนฺธาย ‘‘อามนฺตา’’ติ วิสฺสชฺชนํ วุตฺตนฺติ เวทิตพฺพํฯ ‘‘ปริชานิตฺถา’’ติ อิมสฺมิํ ปน อตีตกาลวาเร มคฺคานนฺตเร อคฺคผเล ฐิโตปิ ปริญฺญากิจฺจสฺส นิฎฺฐิตตฺตา ปริชานิตฺถเยว นามฯ ‘‘ปริชานาตี’’ติ จ อคฺคมคฺคสมงฺคี วุจฺจติ, ‘‘ปริชานิสฺสนฺตี’’ติ ปุถุชฺชนาทโย, ตสฺมา โย น ปริชานาติ, โส ปริชานิตฺถาติ วา, ปริชานิสฺสตีติอาทินา วา วตฺตุํ อสกฺกุเณยฺยตาย ‘‘อามนฺตา’’ติ วิสฺสชฺชนํ กตํฯ</p>


<p>ปฎิโลมนเย ปน ‘‘อคฺคมคฺคสมงฺคิญฺจ อรหนฺตญฺจ ฐเปตฺวา’’ติ อิทํ อคฺคมคฺคสมงฺคิโน ‘‘น ปริชานาตี’’ติ วจนํ, อรหโต จ ‘‘น ปริชานิตฺถา’’ติ วตฺตุํ อสกฺกุเณยฺยตาย วุตฺตํ, ‘‘เย จ ปุถุชฺชนา มคฺคํ น ปฎิลภิสฺสนฺตี’’ติ อิมินา อตีเต วิย อนาคเตปิ อนนฺตกาลํ อมุจฺจนกา สตฺตา นาม อตฺถีติ ทเสฺสติ, เต จ อรหตา นิฎฺฐิตปริญฺญากิเจฺจน, ‘‘น ปริชานิสฺสนฺตี’’ติ วตฺตพฺพตํ วา อาปเนฺนน สมกา ชาตา, สพฺพตฺถ จ เอกํ ขนฺธํ ปริชานโนฺต สพฺพํ ปริชานาติ, อปริชานโนฺตปิ จ สพฺพํ น ปริชานาตีติ เวทิตพฺพนฺติ อยํ ขนฺธยมกมาติกตฺถสํวณฺณนานโยฯ</p>


<h3>อายตนยมกมาติกตฺถวณฺณนา</h3>
<p>อายตนยมกมาติกาย ปน ปาฬิววตฺถานาทิกํ สพฺพํ ขนฺธยมกมาติกาย วุตฺตนเยเนว เวทิตพฺพํ อญฺญตฺร วิเสสา , ตตฺรายํ วิเสโส – ‘‘ทฺวาทสายตนานี’’ติ ปทํ อาทิํ กตฺวา ยาว ‘‘นายตนา น มโน’’ติ, ตาว ปวตฺตา อยํ อายตนมาติกา นามฯ ตตฺถ ทฺวาทสายตนานิ อุทฺทิสิตฺวา ยมกวเสน ปุจฺฉาสุ ขนฺธปทํ ฐเปตฺวา จกฺขาทีนิ ปญฺจ อชฺฌตฺติกายตนานิ  ปฐมํ วุตฺตานิ, ปจฺฉา รูปาทิปญฺจพาหิรายตนานิ, ปริโยสาเน มนายตนธมฺมายตนานีติ เอวํ ปาฬิววตฺถาเน ปเญฺหฯ วิสฺสชฺชเน ปน ‘‘จกฺขุ จกฺขายตนนฺติ? ทิพฺพจกฺขุ ปญฺญาจกฺขุ จกฺขุเมว, น จกฺขายตนํ, จกฺขายตนํ จกฺขุ เจว จกฺขายตนญฺจฯ โสตํ โสตายตนนฺติ? ทิพฺพโสตํ ตณฺหาโสตํ โสตเมว, น โสตายตนํฯ ฆานํ ฆานายตนนฺติ? อามนฺตา…เป.… กาโย กายายตนนฺติ? นามกาโย จิตฺตกาโยติอาทิ กาโย, น กายายตนํฯ รูปํ รูปายตนนฺติ? ภูตาทิ, ปิยรูปาทิ จ รูปํว, น รูปายตนํฯ สโทฺท สทฺทายตนนฺติ? อามนฺตาฯ คโนฺธ คนฺธายตนนฺติ? สีลคนฺธาทโย คโนฺธว, น คนฺธายตนํฯ รโส รสายตนนฺติ? อตฺถรสาทโย รโสว, น รสายตนํฯ ธโมฺม ธมฺมายตนนฺติ? ปริยตฺติธมฺมาทโย ธโมฺมว, น ธมฺมายตนํฯ ธมฺมายตนํ ธโมฺมติ? อามนฺตา’’ติ อยํ ปณฺณตฺติวาเร วิเสโสฯ</p>


<p>ปวตฺติวาเร ปน ‘‘ยสฺส จกฺขายตนํ อุปฺปชฺชติ, ตสฺส โสตายตนํ อุปฺปชฺชตีติ? สจกฺขุกานํ อโสตกานํ อุปปชฺชนฺตานํ เตสํ จกฺขายตนํ อุปฺปชฺชติ, โน จ เตสํ โสตายตนํ อุปฺปชฺชติฯ สจกฺขุกานํ สโสตกานํ อุปปชฺชนฺตานํ เตสํ จกฺขายตนญฺจ อุปฺปชฺชติ, โสตายตนญฺจ อุปฺปชฺชติ…เป.… ยสฺส รูปายตนํ อุปฺปชฺชติ, ตสฺส มนายตนํ อุปฺปชฺชตีติ? อจิตฺตกานํ รูปายตนํ อุปฺปชฺชติ, โน จ เตสํ มนายตนํ อุปฺปชฺชติฯ ปญฺจโวกาเร อุปฺปาทกฺขเณ ตทุภยํ อุปฺปชฺชติฯ ยสฺส วา ปน มนายตนํ อุปฺปชฺชติ, ตสฺส รูปายตนํ อุปฺปชฺชตีติ? อรูปภววชฺชิเต สญฺญาภเว อุปปชฺชนฺตานํ…เป.… อุปฺปชฺชติ ฯ ยสฺส รูปายตนํ อุปฺปชฺชติ, ตสฺส ธมฺมายตนํ อุปฺปชฺชตีติ? อามนฺตาฯ ยสฺส วา ปน…เป.… อุปฺปชฺชตีติ? อรูปภววชฺชิเต สพฺพตฺถ อุปฺปชฺชติฯ ยสฺส มนายตนํ อุปฺปชฺชติ, ตสฺส ธมฺมายตนํ อุปฺปชฺชตีติ? อามนฺตา, ยสฺส วา ปน…เป.… อุปฺปชฺชตีติ? อสญฺญภววชฺชิเต สพฺพตฺถ อุปฺปชฺชตี’’ติ เอวํ สทฺทายตนวชฺชิตา เสสายตนมาติกายมกโยชนา ยถานุรูปํ เวทิตพฺพาฯ สทฺทายตนํ หิ ปฎิสนฺธิกฺขเณ น ลพฺภติ, อยํ อุปฺปาทวาเร วิเสโส, อิมินา นเยน นิโรธวาราทีสุ, ปริญฺญาวาเร จ โยชนาวิเสโส เวทิตโพฺพ, สพฺพตฺถ จ ขนฺธโต อายตนานํ พหุตา จ ยมกวารพหุตา จ เวทิตพฺพาฯ เสสํ ตาทิสเมวาติ อยํ อายตนยมกมาติกตฺถสํวณฺณนานโยฯ</p>


<h3>ธาตุยมกมาติกตฺถวณฺณนา</h3>
<p>ธาตุยมกมาติกาย  ปน ปาฬิววตฺถานํ สพฺพํ อายตนยมกมาติกาย วุตฺตนเยเนว เวทิตพฺพนฺติ อยํ ธาตุยมกมาติกตฺถสํวณฺณนานโยฯ</p>


<h3>สจฺจยมกมาติกตฺถวณฺณนา</h3>
<p>สจฺจยมกมาติกาย ปน ขนฺธยมเก วุตฺตนเยน วารเภทา, กาลาทิเภทา จ เวทิตพฺพา, ปาฬิววตฺถาเน ปเนตฺถ จตุนฺนํ สจฺจานํ วเสน ปทโสธนวาโร ปทโสธนมูลจกฺกวาโร สุทฺธสจฺจวาโร สุทฺธสจฺจมูลจกฺกวาโรติ อิเมสุ จตูสุ วาเรสุ ยมกคณนา เวทิตพฺพาฯ ปุจฺฉาวิสฺสชฺชเนสุ ปน ‘‘ทุกฺขํ ทุกฺขสจฺจนฺติ? อามนฺตาฯ ทุกฺขสจฺจํ ทุกฺขนฺติ? กายิกเจตสิกํ ทุกฺขํ ฐเปตฺวา อวเสสํ ทุกฺขสจฺจํ, น ทุกฺขํฯ กายิกเจตสิกํ ทุกฺขํ ปน ทุกฺขเญฺจว ทุกฺขสจฺจญฺจฯ สมุทโย สมุทยสจฺจนฺติ? ตณฺหํ ฐเปตฺวา อวเสสา สจฺจวิภเงฺค นิทฺทิฎฺฐา กุสลาทิธมฺมา สมุทโย, น สมุทยสจฺจํฯ ตณฺหา  ปน สมุทโย เจว สมุทยสจฺจญฺจฯ สมุทยสจฺจํ สมุทโยติ? อามนฺตาฯ นิโรโธ นิโรธสจฺจนฺติ? ตทงฺคนิโรธาทโย, ขณิกนิโรโธ จ นิโรโธว, น นิโรธสจฺจํฯ นิพฺพานํ ปน นิโรโธ เจว นิโรธสจฺจญฺจฯ นิโรธสจฺจํ นิโรโธติ? อามนฺตาฯ มโคฺค มคฺคสจฺจนฺติ? มิจฺฉามคฺคงฺคาทโย มโคฺค, น มคฺคสจฺจํฯ อริยมโคฺค ปน มโคฺค เจว มคฺคสจฺจญฺจฯ มคฺคสจฺจํ มโคฺคติ? อามนฺตา’’ติอาทินา ปณฺณตฺติวาเร นโย เวทิตโพฺพฯ</p>


<p>ปวตฺติวาเร ปน ‘‘ยสฺส ทุกฺขสจฺจํ อุปฺปชฺชติ, ตสฺส สมุทยสจฺจํ อุปฺปชฺชตีติ? สเพฺพสํ อุปปชฺชนฺตานํ ปวเตฺต ตณฺหาวิปฺปยุตฺตจิตฺตสฺส อุปฺปาทกฺขเณ เตสํ ทุกฺขสจฺจํ อุปฺปชฺชติ, โน จ เตสํ สมุทยสจฺจํ อุปฺปชฺชติฯ ตณฺหาย อุปฺปาทกฺขเณ ตทุภยํ อุปฺปชฺชติฯ ยสฺส ทุกฺขสจฺจํ อุปฺปชฺชติ, ตสฺส มคฺคสจฺจํ อุปฺปชฺชตีติ…เป.… ปญฺจโวกาเร มคฺคสฺส อุปฺปาทกฺขเณ ตทุภยํ อุปฺปชฺชติฯ ยสฺส วา ปน…เป.… อุปฺปชฺชตีติ? อรูเป มคฺคสฺส อุปฺปาทกฺขเณ เตสํ มคฺคสจฺจํ อุปฺปชฺชติ, โน จ เตสํ ทุกฺขสจฺจํ อุปฺปชฺชติฯ ปญฺจโวกาเร ตทุภยํ อุปฺปชฺชติฯ ยสฺส สมุทยสจฺจํ อุปฺปชฺชติ, ตสฺส มคฺคสจฺจํ อุปฺปชฺชตีติ? โน, ยสฺส วา ปน…เป.… โน’’ติอาทินา ปุคฺคลวาเร, ‘‘ยตฺถ ทุกฺขสจฺจํ อุปฺปชฺชติ, ตตฺถ สมุทยสจฺจํ อุปฺปชฺชตีติ? อสญฺญสเตฺต ตตฺถ ทุกฺขสจฺจํ อุปฺปชฺชติ, โน จ ตตฺถ ตทญฺญํ, อญฺญตฺถ  ตทุภยมฺปิฯ ยตฺถ ทุกฺขสจฺจํ อุปฺปชฺชติ, ตตฺถ มคฺคสจฺจํ อุปฺปชฺชตีติ? อปาเย, อสญฺญสเตฺต จ ทุกฺขเมว, โน จ ตตฺถ ตทญฺญํ, อญฺญตฺถ ตทุภยมฺปี’’ติอาทินา โอกาสวาเร, ปุคฺคโลกาสวาเรปีติ เอวํ อนุโลมนเย,</p>


<p>‘‘ยสฺส ทุกฺขสจฺจํ นุปฺปชฺชติ, ตสฺส สมุทยสจฺจํ นุปฺปชฺชตีติ? อามนฺตาฯ ยสฺส วา ปน…เป.… นุปฺปชฺชตีติ? สเพฺพสํ อุปปชฺชนฺตานํ ปวเตฺต ตณฺหาวิปฺปยุตฺตจิตฺตสฺส อุปฺปาทกฺขเณ สมุทยสจฺจํ นุปฺปชฺชติ, โน จ เตสํ ทุกฺขสจฺจํ นุปฺปชฺชติฯ สเพฺพสํ  จวนฺตานํ ปวเตฺต จิตฺตสฺส ภงฺคกฺขเณ อรูเป มคฺคสฺส จ ผลสฺส จ อุปฺปาทกฺขเณ เตสํ สมุทยสจฺจญฺจ นุปฺปชฺชติ, ทุกฺขสจฺจญฺจ นุปฺปชฺชตี’’ติอาทินา, ‘‘ยตฺถ ทุกฺขสจฺจํ นุปฺปชฺชติ, ตตฺถ สมุทยสจฺจํ นุปฺปชฺชตีติ? นตฺถิฯ ยตฺถ วา ปน สมุทยสจฺจํ นุปฺปชฺชติ, ตตฺถ ทุกฺขสจฺจํ นุปฺปชฺชตีติ? อุปฺปชฺชตี’’ติอาทินา จ, ‘‘ยสฺส ยตฺถ ทุกฺขสจฺจํ นุปฺปชฺชติ, ตสฺส ตตฺถ สมุทยสจฺจํ นุปฺปชฺชตีติ? อามนฺตาฯ ยสฺส วา ปน ยตฺถ สมุทยสจฺจํ นุปฺปชฺชติ, ตสฺส ตตฺถ ทุกฺขสจฺจํ นุปฺปชฺชตีติ? สเพฺพสํ อุปปชฺชนฺตานํ ปวเตฺต ตณฺหาวิปฺปยุตฺตจิตฺตสฺส อุปฺปาทกฺขเณ เตสํ ตตฺถ สมุทยสจฺจํ เอว นุปฺปชฺชติ, เนตรํ, สเพฺพสํ ปน จวนฺตานํ ปวเตฺต จิตฺตสฺส ภงฺคกฺขเณ อรูเป มคฺคสฺส จ ผลสฺส จ อุปฺปาทกฺขเณ เตสํ ตตฺถ ตทุภยมฺปิ นุปฺปชฺชตี’’ติอาทินา จ สพฺพตฺถ ปฎิโลมนเย จ,</p>


<p>‘‘ยสฺส ทุกฺขสจฺจํ อุปฺปชฺชิตฺถ, ตสฺส สมุทยสจฺจํ อุปฺปชฺชิตฺถาติ? อามนฺตาฯ ยสฺส ทุกฺขสจฺจํ อุปฺปชฺชิตฺถ, ตสฺส มคฺคสจฺจํ อุปฺปชฺชิตฺถาติ? อภิสเมตาวีนํ อุปฺปชฺชิตฺถ, น อิตเรส’’นฺติอาทินา, ‘‘ยสฺส ยตฺถ ทุกฺขสจฺจํ อุปฺปชฺชิตฺถ, ตสฺส ตตฺถ สมุทยสจฺจํ อุปฺปชฺชิตฺถาติ? สุทฺธาวาสานํ ทุติเย จิเตฺต วตฺตมาเน อสญฺญสตฺตานํ ตตฺถ ทุกฺขสจฺจํ อุปฺปชฺชิตฺถ, เนตรํ, อิตเรสํ ตทุภยํ อุปฺปชฺชิตฺถา’’ติอาทินา, ‘‘ยสฺส ทุกฺขสจฺจํ อุปฺปชฺชิสฺสติ, ตสฺส สมุทยสจฺจํ อุปฺปชฺชิสฺสตีติ? อคฺคมคฺคสมงฺคีนํ อรหนฺตานํ ยสฺส จิตฺตสฺส อนนฺตรา อคฺคมคฺคํ ปฎิลภิสฺสนฺติ, เตสํ ทุกฺขสจฺจํ อุปฺปชฺชิสฺสติ, เนตรํ, อิตเรสํ ตทุภยํ อุปฺปชฺชิสฺสตี’’ติอาทินา จ, ‘‘ยสฺส ทุกฺขสจฺจํ อุปฺปชฺชติ, ตสฺส สมุทยสจฺจํ อุปฺปชฺชิตฺถาติ? อามนฺตา, ยสฺส วา ปน…เป.… อุปฺปชฺชตีติ? สเพฺพสํ จวนฺตานํ ปวเตฺต จิตฺตสฺส ภงฺคกฺขเณ อรูเป มคฺคผลุปฺปตฺติกฺขเณ เตสํ สมุทยสจฺจํ อุปฺปชฺชิตฺถ, โน จ เตสํ ทุกฺขสจฺจํ อุปฺปชฺชติฯ สเพฺพสํ อุปปชฺชนฺตานํ ปวเตฺต จิตฺตสฺส อุปฺปาทกฺขเณ สมุทยสจฺจญฺจ อุปฺปชฺชิตฺถ , ทุกฺขสจฺจญฺจ อุปฺปชฺชตี’’ติอาทินา จ เสสกาลเภเทสุ  จ อนุโลมปฎิโลมาทีสุ จ วุตฺตานุสาเรน อุปฺปาทวาเร สพฺพตฺถ วิสฺสชฺชนนโย ยถานุรูปํ ญาตโพฺพฯ ‘‘ยสฺส ทุกฺขสจฺจํ นิรุชฺฌติ, ตสฺส สมุทยสจฺจํ นิรุชฺฌตีติ…เป.… ตณฺหาย ภงฺคกฺขเณ เตสํ ตทุภยํ นิรุชฺฌตี’’ติอาทินา นิโรธวาเร, อุปฺปาทนิโรธวาเรปีติ เอวํ ปวตฺติวาเร สพฺพตฺถ ยถานุรูปโต โยชนา เวทิตพฺพาฯ</p>


<p>ตถา ‘‘โย ทุกฺขสจฺจํ ปริชานาติ, โส สมุทยสจฺจํ ปชหตีติ? อามนฺตา’’ติอาทินา ปริญฺญาวาเรปีติ เอวเมตฺถ ปาฬินโย ญาตโพฺพฯ</p>


<p>อตฺถวินิจฺฉเย ปเนตฺถ อิทํ ลกฺขณํ – ปวตฺติ วาเร ตาเวตฺถ นิโรธสจฺจํ น ลพฺภเตว, เสเสสุ ปน ตีสุ สเจฺจสุ สมุทยมคฺคสจฺจานิ เอกเนฺตน ปวตฺติยํ เอว ลพฺภนฺติฯ ทุกฺขสจฺจํ จุติปฎิสนฺธีสุปิ ปวเตฺตปีติ เอวเมตฺถ ยํ ยํ สพฺพตฺถ ลพฺภติ, ตสฺส ตสฺส วเสน อตฺถวินิจฺฉโย เวทิตโพฺพฯ ตตฺริทํ นยมุขํ – นฺติ อนฺตมโส สุทฺธาวาสานมฺปิฯ เตปิ หิ ทุกฺขสเจฺจเนว อุปฺปชฺชนฺติฯ ติ อิทํ ทุกฺขสจฺจสมุทยสเจฺจสุ เอกโกฎฺฐาสสฺส อุปฺปตฺติทสฺสนตฺถํ วุตฺตํ, ตสฺมา ปญฺจโวการวเสเนว คเหตพฺพํฯ จตุโวกาเร ปน ตณฺหาวิปฺปยุตฺตผลสมาปตฺติยา อุปฺปาทกฺขเณ เอกมฺปิ สจฺจํ นุปฺปชฺชติฯ นฺติ ทุกฺขสมุทยสจฺจทฺวยํฯ ตสฺมิํ หิ ขเณ ตณฺหํ ฐเปตฺวา เสสํ ทุกฺขสจฺจํ นาม โหตีติ ตํ สนฺธาเยตํ วุตฺตํฯ มคฺคสฺส อุปฺปาทกฺขเณ ปน รูปเมว ทุกฺขสจฺจํ นาม, เสสา มคฺคสหชาตา ธมฺมา สจฺจวินิมุตฺตาวฯ เตเนว การเณน ‘‘อรูเป มคฺคสฺส อุปฺปาทกฺขเณ เตสํ มคฺคสจฺจํ อุปฺปชฺชติ, โน จ เตสํ ทุกฺขสจฺจํ อุปฺปชฺชตี’’ติ วุตฺตํฯ สเพฺพสํ อุปปชฺชนฺตานํ ปวเตฺต ตณฺหาวิปฺปยุตฺตจิตฺตสฺส อุปฺปาทกฺขเณฯ ติ เตสํ ตสฺมิํ อุปปตฺติกฺขเณ ตณฺหาวิปฺปยุตฺตจิตฺตุปฺปตฺติกฺขเณ จาติ เอวเมตฺถ ขณวเสน โอกาโส เวทิตโพฺพฯ อเญฺญสุปิ เอวรูเปสุ เอเสว นโยฯ นฺติ  อนภิสมิตสจฺจานนฺติ อิมินา นยมุเขน สพฺพตฺถ อตฺถวินิจฺฉโย เวทิตโพฺพฯ</p>


<p>ปริญฺญาวาเร ปน ญาตตีรณปหานวเสน ติโสฺสปิ ปริญฺญาโย ลพฺภนฺติฯ ยสฺมา ปน โลกุตฺตรธเมฺมสุ ปริญฺญานาม นตฺถิ, ตสฺมา อิธ เทฺว เอว สจฺจานิ คหิตานิฯ ตตฺถ ‘‘ทุกฺขสจฺจํ ปริชานาตี’’ติ ญาตตีรณปริญฺญาวเสน วุตฺตํ, ‘‘สมุทยสจฺจํ ปชหตี’’ติ ญาตปหานปริญฺญาวเสน , อิติ อิมาสํ ปริญฺญานํ วเสน สพฺพตฺถ อโตฺถ เวทิตโพฺพฯ อยํ สจฺจยมกมาติกตฺถสํวณฺณนานโยฯ</p>


<h3>สงฺขารยมกมาติกตฺถวณฺณนา</h3>
<p>สงฺขารยมกมาติกาย ปน เหฎฺฐา วุตฺตนเยเนว มหาวารนฺตราทิเภทา เวทิตพฺพาฯ อยํ ปเนตฺถ วิเสโส – มาติกาย ตาว ยถา เหฎฺฐา ขนฺธาทโย ธเมฺม อุทฺทิสิตฺวา ‘‘รูปํ รูปกฺขโนฺธ’’ติอาทินา ปทโสธนวาโร อารโทฺธ, ตถา อนารภิตฺวา ‘‘อสฺสาสปสฺสาสา กายสงฺขาโร’’ติอาทินา ปฐมํ ตโยปิ สงฺขารา วิภชิตฺวา ทสฺสิตาฯ ตตฺถ กายสฺส สงฺขาโร  อสฺสาสปสฺสาสาฯ ‘‘กายิกา เอเต ธมฺมา กายปฎิพทฺธา’’ติ (ม. นิ. ๑.๔๖๓; สํ. นิ. ๔.๓๔๘) วจนโต การณภูตสฺส กรชกายสฺส ผลภูโต เอส สงฺขาโรติ กายสงฺขาโรฯ อปโร นโย – สงฺขรียตีติ สงฺขาโรฯ เกน สงฺขรียติ? กาเยนฯ อยํ หิ วาโต วิย ภสฺตาย กรชกาเยน สงฺขรียติ, เอวมฺปิ กายสฺส สงฺขาโรติ กายสงฺขาโร, กาเยน กโต อสฺสาสปสฺสาสวาโตติ อโตฺถฯ เจตสา วิตเกฺกตฺวา วิจาเรตฺวา ปจฺฉา วาจํ ภินฺทติ, ตสฺมา ‘‘วิตกฺกวิจารา วจีสงฺขาโร’’ติ (ม. นิ. ๑.๔๖๓) วจนโต ปน สงฺขโรตีติ สงฺขาโร, กิํ สงฺขโรติ? วจิํฯ วจิยา สงฺขาโรติ  วจีเภทสมุฎฺฐาปกสฺส  วิตกฺกวิจารทฺวยเสฺสตํ นามํฯ ‘‘สญฺญา จ เวทนา จ เจตสิกา เอเต ธมฺมา จิตฺตปฎิพทฺธา’’ติ (ม. นิ. ๑.๔๖๓; สํ. นิ. ๔.๓๔๘) วจนโตเยว ปน ตติยปเท สงฺขรียตีติ สงฺขาโร, เกน สงฺขรียติ? จิเตฺตน, อิติ จิตฺตสฺส สงฺขาโรติ  สเพฺพสมฺปิ จิตฺตสมุฎฺฐานานํ เจตสิกานํ ธมฺมานํ เอตํ อธิวจนํฯ วิตกฺกวิจารานํ ปน วจีสงฺขารภาเวน วิสุํ คหิตตฺตา ‘‘ฐเปตฺวา วิตกฺกวิจาเร’’ติ วุตฺตํฯ</p>


<p>อิทานิ ติ ปทโสธนวาโร อารโทฺธ, ตสฺส อนุโลมนเย ตีณิ, ปฎิโลมนเย ตีณีติ ฉ ยมกานิฯ ปทโสธนมูลจกฺกวาเร เอเกกสงฺขารมูลกานิ เทฺว เทฺว กตฺวา อนุโลมนเย ฉ, ปฎิโลมนเย ฉาติ ทฺวาทส ยมกานิฯ สุทฺธสงฺขารวาเร ปน ยถา สุทฺธขนฺธวาราทีสุ ‘‘รูปํ ขโนฺธ, ขนฺธา รูป’’นฺติอาทินา นเยน ยมกานิวุตฺตานิ, เอวํ ‘‘กาโย สงฺขาโร, สงฺขารา กาโย’’ติ อวตฺวา ‘‘กายสงฺขาโร วจีสงฺขาโร’’ติอาทินา นเยน กายสงฺขารมูลกานิ เทฺว, วจีสงฺขารมูลกํ เอกนฺติ อนุโลเม ตีณิ, ปฎิโลเม ตีณีติ ฉ ยมกานิ  วุตฺตานิฯ กิํ การณา? สุทฺธิกเอเกกปทวเสน อตฺถเภทาภาวโต, กายสงฺขาโรติ ปน ทฺวีหิปิ ปเทหิ เอโกว อโตฺถ ลพฺภตีติ อยํ วิเสโสว, ตสฺมา เอเกกปทวเสน น วุตฺตํ, ‘‘กาโย กายสงฺขาโร’’ติอาทิ ปน วตฺตพฺพํ สิยา, โสปิ นโย ปทโสธนวาเร วินาปิ อเตฺถน วจนํ ยุชฺชตีติ ตเตฺถว วุโตฺต, อิธ ปน กายสงฺขาราทีนํ วจีสงฺขาราทีหิ อญฺญตฺตา ‘‘กายสงฺขาโร วจีสงฺขาโร’’ติอาทินาปิ ยมกานิ วุตฺตานิฯ สุทฺธสงฺขารมูลจกฺกวาโร ปเนตฺถ น คหิโตติ อยํ ตาเวตฺถ ปาฬิววตฺถาเน วิเสโสฯ</p>


<p>ปญฺหวิสฺสชฺชเนสุ  ปน ‘‘กาโย กายสงฺขาโรติ? โน, กายสงฺขาโร กาโยติ? โน’’ติ วา เอวํ สพฺพตฺถ ปฎิเสโธฯ วิสฺสชฺชนานํ กายาทีนํ เอว กายสงฺขาราทินามตฺตาฯ น หิ กายาทโย วิย กายสงฺขาราทีนํ นามํ โหติ, ปฎิโลเม ปน น กาโย น กายสงฺขาโรติ โย กาโย น โหติ, โส กายสงฺขาโรปิ น โหตีติ ปุจฺฉาย อโตฺถ, ตสฺสา กายสงฺขาโร น กาโย กายสงฺขาโรติ กายสงฺขาโร กาโย น โหติ, กายสงฺขาโรเยว ปเนโส โหติ, กายญฺจ กายสงฺขารญฺจ ฐเปตฺวา อวเสสํ สงฺขตาสงฺขตาทิเภทํ สพฺพํ น จ กาโย, น จ กายสงฺขาโรติ วิสฺสชฺชนํฯ เสเสสุปิ เอเสว นโย, อิตเรสุ จ อนุโลมปฎิโลเมสุ ‘‘กาโย กายสงฺขาโรติ? โน, สงฺขารา วจีสงฺขาโรติ? วจีสงฺขาโร สงฺขาโร เจว วจีสงฺขาโร จ, อวเสสา สงฺขารา, น วจีสงฺขาโร, น สงฺขารา น วจีสงฺขาโรติ? อามนฺตา’’ติอาทินา สพฺพตฺถ ปุจฺฉาวิสฺสชฺชนนโย เวทิตโพฺพฯ</p>


<p>ปวตฺติวาเร ปน ‘‘ยสฺส กายสงฺขาโร อุปฺปชฺชติ, ตสฺส วจีสงฺขาโร อุปฺปชฺชตีติ? วินา วิตกฺกวิจาเรหิ อสฺสาสปสฺสาสานํ อุปฺปาทกฺขเณ เตสํ กายสงฺขาโร อุปฺปชฺชติ, เนตโร, สวิตกฺกสวิจารจิตฺตสมงฺคีนํ ปน กามาวจรสตฺตานํ ตทุภยมฺปิ อุปฺปชฺชติฯ ยสฺส วา ปน…เป.… อุปฺปชฺชตีติ? รูปารูปภวิกานํ วิตกฺกวิจารุปฺปาทกฺขเณ วจีสงฺขาโรว อุปฺปชฺชติ, เนตโร…เป.… ยถาวุตฺตกามาวจรานํ ปน ตทุภยํ อุปฺปชฺชติฯ ยสฺส กายสงฺขาโร อุปฺปชฺชติ, ตสฺส จิตฺตสงฺขาโร อุปฺปชฺชตีติ? อามนฺตา…เป.… ยสฺส วา ปน…เป.… อุปฺปชฺชตีติ…เป.… อสฺสาสปสฺสาสานํ อุปฺปาทกฺขเณ ตทุภยํ อุปฺปชฺชติฯ ยสฺส วจีสงฺขาโร อุปฺปชฺชติ, ตสฺส จิตฺตสงฺขาโร อุปฺปชฺชตีติ? อามนฺตา…เป.… ยตฺถ กายสงฺขาโร อุปฺปชฺชติ, ตตฺถ วจีสงฺขาโร อุปฺปชฺชตีติ ? กามาวจรสตฺตานํ ทุติยชฺฌาเน ตติยชฺฌาเน ตตฺถ กายสงฺขาโรว อุปฺปชฺชติ, เนตโร, ปฐมชฺฌานาทีสุ ปน ตทุภยํ อุปฺปชฺชติฯ ยตฺถ วา ปน  …เป.… อุปฺปชฺชตีติ? กามาวจเร อุปฺปชฺชติ, น รูปารูปภเวสุฯ ยตฺถ กายสงฺขาโร อุปฺปชฺชติ, ตตฺถ จิตฺตสงฺขาโร อุปฺปชฺชตีติ? อามนฺตาฯ ยตฺถ วา ปน…เป.… อุปฺปชฺชตีติ? กามาวจรสตฺตานํ จตุตฺถชฺฌาเน รูปารูปภเว จ ตตฺถ จิตฺตสงฺขาโรว อุปฺปชฺชติ, เนตโร, อิตรชฺฌานาทีสุ ปน ตทุภยํ อุปฺปชฺชตี’’ติอาทินา,</p>


<p>‘‘ยสฺส กายสงฺขาโร นุปฺปชฺชติ, ตสฺส วจีสงฺขาโร นุปฺปชฺชตีติ? วินา อสฺสาสปสฺสาเสหิ วิตกฺกวิจารานํ อุปฺปาทกฺขเณ เตสํ กายสงฺขาโรว นุปฺปชฺชติ, เนตโร, สเพฺพสํ จิตฺตสฺส ภงฺคกฺขเณ วินา อสฺสาสปสฺสาเสหิ อวิตกฺกอวิจารจิตฺตสฺส อุปฺปาทกฺขเณ นิโรธสมาปนฺนานํ อสญฺญสตฺตานญฺจ ตทุภยมฺปิ นุปฺปชฺชติ…เป.… ยสฺส กายสงฺขาโร นุปฺปชฺชติ, ตสฺส จิตฺตสงฺขาโร นุปฺปชฺชตีติ…เป.… สพฺพจิตฺตานํ ภงฺคกฺขเณ นิโรธสมาปนฺนานํ อสญฺญสตฺตานญฺจ นุปฺปชฺชตี’’ติอาทินา จ, ‘‘ยตฺถ กายสงฺขาโร นุปฺปชฺชติ, ตตฺถ วจีสงฺขาโร นุปฺปชฺชตีติ…เป.… จตุตฺถชฺฌานกฺขเณ รูปภวาทีสุ นุปฺปชฺชตี’’ติอาทินา จ, ‘‘ยสฺส กายสงฺขาโร อุปฺปชฺชิตฺถ, ตสฺส วจีสงฺขาโร อุปฺปชฺชิตฺถาติ? อามนฺตา’’ติอาทินา, ‘‘ยสฺส กายสงฺขาโร นุปฺปชฺชิตฺถ, ตสฺส จิตฺตสงฺขาโร นุปฺปชฺชิตฺถาติ? นตฺถี’’ติอาทินา, ‘‘ยสฺส ยตฺถ กายสงฺขาโร นุปฺปชฺชิตฺถ, ตสฺส ตตฺถ วจีสงฺขาโร นุปฺปชฺชิตฺถาติ…เป.… จตุตฺถชฺฌานํ สมาปนฺนานํ สุทฺธาวาสานํ ทุติเย จิเตฺต วตฺตมาเน อสญฺญสตฺตานํ เตสํ ตตฺถ กายสงฺขาโร จ นุปฺปชฺชิตฺถ วจีสงฺขาโร จา’’ติอาทินา จ,</p>


<p>‘‘ยสฺส กายสงฺขาโร อุปฺปชฺชิสฺสติ, ตสฺส วจีสงฺขาโร อุปฺปชฺชิสฺสตีติ? อามนฺตาฯ ยสฺส วา ปน…เป.… อุปฺปชฺชิสฺสตีติ? ยสฺส จิตฺตสฺส อนนฺตรา กามาวจรานํ ปจฺฉิมจิตฺตํ อุปฺปชฺชิสฺสติ, รูปารูปภเว ปจฺฉิมภวิกานํ วจีสงฺขาโรว อุปฺปชฺชิสฺสติ, น กายสงฺขาโร , อเญฺญสํ ปน ตทุภยํ อุปฺปชฺชิสฺสตี’’ติอาทินา จ, ‘‘ยสฺส กายสงฺขาโร นุปฺปชฺชิสฺสติ, ตสฺส วจีสงฺขาโร นุปฺปชฺชิสฺสตีติ…เป.… ปจฺฉิมจิตฺตสมงฺคีนํ ยสฺส จิตฺตสฺส อนนฺตรา อวิตกฺกอวิจารํ ปจฺฉิมจิตฺตํ อุปฺปชฺชิสฺสติ, เตสํ ตทุภยํ นุปฺปชฺชิสฺสตี’’ติอาทินา สพฺพกาลเภเทสุ ยถานุรูปโต อุปฺปาทวาเร โยชนานโย เวทิตโพฺพฯ ‘‘ยสฺส กายสงฺขาโร นิรุชฺฌติ, ตสฺส วจีสงฺขาโร นิรุชฺฌตีติ…เป.… ปฐมชฺฌานํ สมาปนฺนานํ กามาวจรานํ อสฺสาสปสฺสาสานํ ภงฺคกฺขเณ ตทุภยํ นิรุชฺฌติฯ ยสฺส กายสงฺขาโร นิรุชฺฌติ, ตสฺส จิตฺตสงฺขาโร นิรุชฺฌตีติ? อามนฺตา’’ติอาทินา นิโรธวาเร, ‘‘ยสฺส  กายสงฺขาโร อุปฺปชฺชติ, ตสฺส วจีสงฺขาโร นิรุชฺฌตีติ? โน’’ติอาทินา อุปฺปาทนิโรธวาเร จ,</p>


<p>‘‘โย กายสงฺขารํ ปริชานาติ, โส วจีสงฺขารํ ปริชานาตีติ? อามนฺตา’’ติอาทินา ปริญฺญาวาเร จ เหฎฺฐา วุตฺตานุสาเรน สพฺพตฺถ ปาฬินโย เวทิตโพฺพฯ</p>


<p>ปวตฺติวาเร ปเนตฺถ ปจฺจุปฺปนฺนกาเล ปุคฺคลวารสฺส อนุโลมนเย กายสงฺขารมูลกานิ เทฺว, วจีสงฺขารมูลกํ เอกนฺติ ตีเณว ยมกานิ ลพฺภนฺติฯ ตสฺส ปฎิโลมนเยปิ โอกาสวาราทีสุปิ เอเสว นโยฯ เอวเมตฺถ สพฺพวาเรสุ ติณฺณํ ติณฺณํ ยมกานํ วเสน ยมกคณนา เวทิตพฺพาฯ อตฺถวินิจฺฉเย ปเนตฺถ อิทํ ลกฺขณํ – อิมสฺมิํ หิ สงฺขารยมเก ‘‘อสฺสาสปสฺสาสานํ อุปฺปาทกฺขเณ, วิตกฺกวิจารานํ อุปฺปาทกฺขเณ’’ติอาทิวจนโต (ยม. ๒.สงฺขารยมก.๑๙) ปจฺจุปฺปนฺนาทิกาลเภโท ปวตฺติวเสนาปิ คเหตโพฺพ, น จุติปฎิสนฺธิวเสเนวฯ ‘‘ทุติยชฺฌาเน ตติยชฺฌาเน ตตฺถ กายสงฺขาโร อุปฺปชฺชตี’’ติอาทิวจนโต (ยม. ๒.สงฺขารยมก.๒๑) จ ฌานมฺปิ โอกาสวเสน คหิตนฺติ เวทิตพฺพํฯ เอวเมตฺถ ยํ ยํ ลพฺภติ, ตสฺส ตสฺส วเสน อตฺถวินิจฺฉโย  เวทิตโพฺพฯ ตตฺริทํ นยมุขํ – ‘‘วินา วิตกฺกวิจาเรหี’’ติ ทุติยตติยชฺฌานวเสน วุตฺตํ, น จตุตฺถชฺฌานวเสน ตตฺถ อสฺสาสปสฺสาสานํ อภาวโตฯ ‘‘จิตฺตสฺส ภงฺคกฺขเณ’’ติ อิทํ กายสงฺขารสฺส เอกนฺตจิตฺตสมุฎฺฐานตฺตา วุตฺตํ, อุปฺปชฺชมานเมว หิ จิตฺตํ รูปํ, อรูปํ วา สมุฎฺฐาเปติ, น ภิชฺชมานํ, ฐิตํ วาฯ ‘‘ปจฺฉิมจิตฺตสมงฺคีน’’นฺติ สพฺพปจฺฉิเมน อปฺปฎิสนฺธิกจิเตฺตน สมงฺคีนํ ขีณาสวานํฯ ‘‘อวิตกฺกอวิจารํ ปจฺฉิมจิตฺต’’นฺติ เอตฺถ รูปาวจรานํ ทุติยชฺฌานิกาทิจุติจิตฺตวเสน, อรูปาวจรานญฺจ จตุตฺถชฺฌานิกจุติจิตฺตวเสน อโตฺถ คเหตโพฺพฯ</p>


<p>‘‘ยสฺส กายสงฺขาโร นิรุชฺฌติ, ตสฺส จิตฺตสงฺขาโร นิรุชฺฌตี’’ติ เอตฺถ นิยมโต กายสงฺขารสฺส จิตฺตสงฺขาเรน สทฺธิํ เอกกฺขเณ นิรุชฺฌนโต ‘‘อามนฺตา’’ติ ปฎิวจนํ ทินฺนํ น เอกจิตฺตกฺขณิกตฺตาฯ จิตฺตสงฺขาโร หิ กายสงฺขาเรน วินาปิ อุปฺปชฺชติ จ นิรุชฺฌติ จฯ กายสงฺขาโร ปน จิตฺตสมุฎฺฐานตฺตา เยน จิเตฺตน สทฺธิํ อุปฺปชฺชติ, ตโต ปฎฺฐาย สตฺตรสเมน สทฺธิํ นิรุชฺฌติ, เอสา จิตฺตสมุฎฺฐานรูปสฺส ธมฺมตาฯ ยํ ปน วิภงฺคปฺปกรณสฺส สีหฬฎฺฐกถาย ‘‘จิตฺตสมุฎฺฐานรูปํ สตฺตรสมจิตฺตสฺส อุปฺปาทกฺขเณ นิรุชฺฌตี’’ติ วุตฺตํ, ตํ อิมาย  ปาฬิยา วิรุชฺฌติฯ ‘‘ยสฺส กายสงฺขาโร อุปฺปชฺชติ, ตสฺส วจีสงฺขาโร นิรุชฺฌตี’’ติ เอตฺถ ยสฺมา กายสงฺขาโร จิตฺตสฺส อุปฺปาทกฺขเณ อุปฺปชฺชติ, น จ ตสฺมิํ ขเณ วิตกฺกวิจารา นิรุชฺฌนฺติ, ตสฺมา ‘‘โน’’ติ ปฎิเสโธ กโตฯ อิมินา นยมุเขน สพฺพตฺถ วินิจฺฉโย เวทิตโพฺพฯ อยํ สงฺขารยมกมาติกตฺถสํวณฺณนานโยฯ</p>


<h3>อนุสยยมกมาติกตฺถวณฺณนา</h3>
<p>อนุสยยมกมาติกาย ปน ปาฬิววตฺถานํ ตาว เอวํ เวทิตพฺพํฯ อนุสยยมเกปิ ขนฺธยมกมาติกาทีสุ วิย เทสนํ  อกตฺวา อเญฺญน นเยน ปาฬิเทสนา กตาฯ กถํ? ปฐมํ ตาว ปริเจฺฉทวาโร ปริจฺฉินฺนุเทฺทสวาโรติ เทฺว วารา อุเทฺทสวเสน เทสิตา, ตโต อุปฺปตฺติฎฺฐานวาโรติ เอโก ขุทฺทกวาโรฯ ตโต อนุสยวาโร สานุสยวาโร ปชหนวาโร ปริญฺญาวาโร ปหีนวาโร อุปฺปชฺชนวาโร ธาตุวาโรติ อนุสเย โยเชตฺวา ยมกวเสน ปปญฺจโต นิทฺทิฎฺฐา สตฺต มหาวาราติ อฎฺฐกนิเทฺทสวเสน เทสิตา, เอวํ ทสหิ วาเรหิ อนุสยยมกเทสนา กตาฯ เตสุ เย อิเม หิ ปริเจฺฉทวาโรติอาทินา เทฺว วารา อุเทฺทสวเสน วุตฺตา, เต อิธ อนุสยยมกมาติกาติ คเหตพฺพาฯ</p>


<p>ตตฺถ หิ ติ อยํ คณนาย ปริจฺฉินฺทิตฺวา อนุสยานํ เทสิตตฺตา ปริเจฺฉทวาโร นามฯ ติ อยํ ปริเจฺฉทวเสน ปริจฺฉินฺนานํ นามมตฺตํ อุทฺทิสิตฺวา ‘‘อิเม นาม เต’’ติ เทสิตตฺตา ปริจฺฉินฺนุเทฺทสวาโร นามฯ ตตฺถ อนุตฺตานตฺถโต ตาว ติ เกนเฎฺฐน อนุสยา? อนุสยนเฎฺฐนฯ โก เอส อนุสยนโฎฺฐ นามาติ? อปฺปหีนโฎฺฐฯ กามราคานุสยาทโย หิ อปฺปหีนเฎฺฐน ตสฺส ตสฺส สนฺตาเน อนุเสนฺติ นาม, ตสฺมา ‘‘อนุสยา’’ติ วุจฺจนฺติ, ติ จ ตํ ตํ อนุรูปํ การณํ ลภิตฺวา อุปฺปชฺชนฺตีติ อโตฺถฯ อถาปิ สิยา – อนุสยนโฎฺฐ นาม อปฺปหีนากาโร, อปฺปหีนากาโร จ น อุปฺปชฺชติ, ตสฺมา อนุสยา น อุปฺปชฺชนฺตีติฯ ตตฺริทํ ปฎิวจนํ – อปฺปหีนากาโร อนุสโย, อนุสโยติ ปน อปฺปหีนเฎฺฐน ถามคตกิเลโส วุจฺจติ, โส จิตฺตสมฺปยุโตฺต สารมฺมโณ สปฺปจฺจยเฎฺฐน สเหตุโก เอกนฺตากุสโลว โหติ  (กถา. ๕๕๔ อาทโย) อนุสยานํ จิตฺตวิปฺปยุตฺตภาวสฺส ปฎิเสธิตตฺตา , โส จ อตีโตปิ โหติ, อนาคโตปิ ปจฺจุปฺปโนฺนปิ, ตสฺมา อุปฺปชฺชตีติ วตฺตุํ ยุตฺตํฯ ตถา หิ  โมหสฺส ปทภาชเน ๓๑๗ ‘‘อวิชฺชานุสโย อวิชฺชาปริยุฎฺฐานํ…เป.… อยํ ตสฺมิํ สมเย โมโห โหตี’’ติ (ธ. ส. ๓๙๐)ฯ อิมสฺมิญฺจ ยมเก อุปฺปชฺชนวาเร ‘‘ยสฺส กามราคานุสโย อุปฺปชฺชติ, ตสฺส ปฎิฆานุสโย อุปฺปชฺชตี’’ติอาทิ วุตฺตํ, ตสฺมา ‘‘อนุเสนฺตีติ ตํ ตํ อนุรูปํ การณํ ลภิตฺวา อุปฺปชฺชนฺตี’’ติ ยํ วุตฺตํ, ตํ สุวุตฺตนฺติ เวทิตพฺพํฯ ติ กามราโค จ โส อปฺปหีนเฎฺฐน อนุสโย จาติ กามราคานุสโยฯ เสสปเทสุปิ เอเสว นโยฯ อยํ ตาเวตฺถ อนุตฺตานโตฺถฯ อตฺถวินิจฺฉโย ปเนตฺถาปิ นิเทฺทสนยมุขทสฺสนวเสเนว โหติ, นิเทฺทโส เจตฺถ เหฎฺฐา วุโตฺตฯ</p>


<p>อุปฺปตฺติฎฺฐานวาราทโย อฎฺฐ วารา จ, ตตฺรายํ ปาฬิววตฺถานานุปุพฺพิกามุขมตฺตปฺปกาสนาฯ เตสํ หิ ปฐโม อนุสยานํ อุปฺปตฺติฎฺฐานวาโร นามฯ ตตฺถ วารเภโท ยมกโยชนวาเร นตฺถิ, อิตเรสุ ปน สตฺตสุ มหาวาเรสุ อตฺถิฯ เตสุ หิ ปฐโม อนุสยวาโร อนุโลมปฎิโลมนยวเสน ทุวิโธ โหติฯ ตตฺถ อนุโลมนเย ‘‘ยสฺส ยตฺถ…เป.… อนุเสตี’’ติ ปุคฺคโลกาสตทุภยนามวเสน ตโย อนฺตรวารา โหนฺติ, เตสุ เอเกกสฺมิํ เอกมูลกทฺวิมูลกติมูลกจตุมูลกปญฺจมูลกฉมูลกานํ วเสน ยมกเภทา โหนฺติฯ ยถา จ อนุโลมนเย, เอวํ ปฎิโลมนเยปิ เวทิตพฺพาฯ ยถา เจตฺถ อนุสยวาเร, เอวํ สานุสยวารปชหนวารปริญฺญาวารปหีนวารอุปฺปชฺชนวาเรสุ ปญฺจสุปิฯ อยํ ปเนตฺถ ปุริเมสุ ตีสุ วาเรสุ วิเสโสฯ โอกาสวาเร ‘‘ยตฺถ ตตฺถา’’ติ อวตฺวา ‘‘ยโต ตโต’’ติ นิสฺสกฺกวจเนน เทสนา กตาฯ เสสํ ตาทิสเมว ฯ โย ปนายํ สพฺพปจฺฉิโม ธาตุวาโร นาม, โส ปุจฺฉาวาโร วิสฺสชฺชนวาโรติ ทฺวิธา ฐิโตฯ ตตฺถ ปุจฺฉาวาโร อนุโลมปฎิโลมวเสน ทุวิโธฯ ตสฺสาวสาเน ปุจฺฉานุกฺกเมน วิสฺสชฺชนํ กตนฺติฯ เอวํ ตาเวตฺถ ปาฬิววตฺถานํ เวทิตพฺพํฯ</p>


<p>ตตฺริทํ อฎฺฐนฺนํ วารานํ อาทิโต ปฎฺฐาย มุขมตฺตทสฺสนํฯ ‘‘กตฺถ กามราคานุสโย อนุเสติ? กามธาตุยา ทฺวีสุ เวทนาสุ เอตฺถ กามราคานุสโย อนุเสติฯ กตฺถ ปฎิฆานุสโย อนุเสติ? ทุกฺขาย เวทนาย…เป.… มานานุสโย กามธาตุยา ทฺวีสุ เวทนาสุ รูปธาตุยา อรูปธาตุยา จ อนุเสติฯ ทิฎฺฐานุสโย, วิจิกิจฺฉานุสโย จ สพฺพสกฺกายปริยาปเนฺนสุ ธเมฺมสุ, ภวราคานุสโย รูปารูปธาตูสุ, อวิชฺชานุสโย สพฺพสกฺกายปริยาปเนฺนสุ ธเมฺมสุ อนุเสตี’’ติ อยํ ตาว ปฐมวาเร ปาฬินโยฯ</p>


<p>ตตฺถ  ติ กามาวจรภูมิยํ สุขาย เจว อุเปกฺขาย จาติ ทฺวีสุ เวทนาสุ, กามราคานุสโย ปน สหชาตวเสน, อารมฺมณวเสน จาติ ทฺวีหากาเรหิ อนุเสติ อุปฺปชฺชติ, ตตฺถ อกุสลาหิ สุขอุเปกฺขาหิ สหชาโตปิ หุตฺวา ตา อารมฺมณํ กตฺวาปิ อุปฺปชฺชติฯ อวเสสา ปน กามาวจรกุสลวิปากกิริยเวทนา อารมฺมณเมว กตฺวา อุปฺปชฺชติ, อิมาสุ เวทนาสุ อนุสยมาโน เจส ตาหิ เวทนาหิ สมฺปยุเตฺตสุ สญฺญาสงฺขารวิญฺญาเณสุปิ อนุเสติเยวฯ อิมาสํ ปน เวทนานํ อสฺสาทเฎฺฐน กามราคานุสยุปฺปตฺติยา เสสสมฺปยุเตฺตหิ ปธานตฺตา, โอฬาริกเตฺตน เวเนยฺยานํ สุโพธตฺตา จ ทฺวีสุ เวทนาสุเยว อนุเสตีติ วุตฺตํ, เอวํ อุปริปิฯ น เกวลเญฺจส อนุสยมาโน อิมาสุ ทฺวีสุ เวทนาสุเยว, เวทนาสมฺปยุเตฺตสุ ธเมฺมสุ จ อนุเสติ, อิเฎฺฐสุ  ปน รูปาทีสุปิ อนุเสติ เอวฯ วุตฺตมฺปิ เจตํ  ‘‘ยํ โลเก ปิยรูปํ สาตรูปํ, เอตฺถ สตฺตานํ กามราคานุสโย อนุเสตี’’ติ (วิภ. ๘๑๖), เอตฺถานุสยยมเกปิ วุตฺตํ ‘‘ทุกฺขาย เวทนาย รูปธาตุยา เอตฺถ กามราคานุสโย นานุเสตี’’ติอาทิฯ เอเตน วุตฺตาวเสสรูปาทีสุ ฉสุปิ อารมฺมเณสุ อนุเสตีติ วุตฺตํ โหติฯ อิธ ปน ตํ สพฺพํ อวตฺวา กิญฺจิเทว ปธานตฺตาทินา การเณน วุตฺตนฺติ คเหตพฺพํฯ</p>


<p>ติ เอตฺถ ปฎิฆจิตฺตสมฺปยุตฺตา เทฺว โทมนสฺสเวทนา, กายวิญฺญาณสมฺปยุตฺตา ทุกฺขเวทนา จาติ ติโสฺส เวทนา, ตํ สมฺปยุตฺตา จ ธมฺมา, อนิฎฺฐา ฉ รูปาทโย ธมฺมา ปฎิฆานุสยสหชาตวเสน, อารมฺมณวเสน จ ยถารหํ อนุสยนฎฺฐานํฯ กิํ ปน อิตรา เทฺว เวทนา อิฎฺฐารมฺมณํ วา ปฎิฆสฺส อารมฺมณํ น โหนฺตีติ? โน น โหนฺติฯ ปริหีนชฺฌานสฺส หิ นฎฺฐํ อิฎฺฐํ สสมฺปยุตฺตธมฺมํ ฌานมารพฺภ โทมนสฺสํ อุปฺปชฺชติ, ตํ ปน อารมฺมณมตฺตเมว, นานุสยนฎฺฐานํ อิฎฺฐตฺตาฯ อนิฎฺฐเมว หิ อิฎฺฐโต ปฎิหนนนิมิตฺตํ, ยํ ปน ตตฺถุปฺปนฺนํ, ตสฺส ปฎิฆมตฺตเมว โหติ, น ปฎิฆานุสโยติฯ ปฎิฆานุสโย หิ อนิฎฺฐารมฺมเณ ปฎิหนนวเสน อุปฺปโนฺน ถามคโต กิเลโส, อิตโร โทมนเสฺสน สทฺธิํ อุปฺปโนฺนปิ อตฺตโน ปฎิหนนกิจฺจสฺส อกรณโต ปฎิฆานุสโย น โหติ, อโพฺพหาริกตฺตํ คจฺฉติฯ ยถา หิ ปาณาติปาตเจตนาย สทฺธิํ อุปฺปโนฺนปิ พฺยาปาโท มโนกมฺมํ นาม น โหติ, อโพฺพหาริกตฺตํ คจฺฉติ, เอวนฺติ คเหตพฺพํฯ เตเนว เนกฺขมฺมสฺสิตํ โทมนสฺสํ เสวิตพฺพํ วุตฺตํฯ มานานุสยสฺส ปน ทุกฺขโทมนสฺสวชฺชิตา สเพฺพ โลกิยา ธมฺมา อนุสยนฎฺฐานํฯ ‘‘ทุกฺขาย เวทนาย อปริยาปเนฺน เอตฺถ…เป.… มานานุสโย จ นานุเสตี’’ติ หิ  วุตฺตํฯ ทิฎฺฐานุสยวิจิกิจฺฉานุสยานํ ปน โลกุตฺตรวชฺชิตา สเพฺพปิ ธมฺมา อนุสยนฎฺฐานํฯ เตน วุตฺตํ ‘‘สพฺพสกฺกายปริยาปเนฺนสุ  ธเมฺมสู’’ติฯ ตตฺถ สํสารวฎฺฎนิสฺสิตเฎฺฐน สกฺกายปริยาปเนฺนสุ สพฺพธเมฺมสูติ อโตฺถฯ เอวํ อวิชฺชานุสโยปิ เวทิตโพฺพฯ สพฺพตฺถ จ สหชาตารมฺมณเภโท เหฎฺฐา วุตฺตนเยเนว เวทิตโพฺพฯ</p>


<p>ภวราคานุสโย ปน กิญฺจาปิ ทิฎฺฐิวิปฺปยุเตฺตสุ จตูสุ จิเตฺตสุ อุปฺปชฺชนโต สหชาตวเสน กามธาตุยา ทฺวีสุ เวทนาสุ อนุเสตีติ วตฺตโพฺพ ภเวยฺย, โส ปน ยสฺมา รูปารูปาวจรเมวารมฺมณํ ลภติ, น กามาวจรารมฺมณเมว, อนุสยานํ ปน ตํ น อนุสยนฎฺฐานํ, ตสฺมา อารมฺมณวเสน นิยมํ อกตฺวา ‘‘รูปธาตุยา อรูปธาตุยา เอตฺถ ภวราคานุสโย อนุเสตี’’ติ วุตฺตํฯ ตํ ราควเสน โส จ สโพฺพปิ ราโค กามราคานุสโย คเหตโพฺพติ อยํ อุปฺปตฺติฎฺฐานวาเร นโยฯ</p>


<p>อิตเรสุ ปน สตฺตสุ มหาวาเรสุ ตาว ‘‘ยสฺส กามราคานุสโย อนุเสติ, ตสฺส ปฎิฆานุสโย อนุเสตีติ? อามนฺตาฯ ยสฺส วา ปน ปฎิฆานุสโย อนุเสติ, ตสฺส กามราคานุสโย อนุเสตีติ? อามนฺตาฯ ยสฺส กามราคานุสโย อนุเสติ, ตสฺส มานานุสโย อนุเสตีติ? อามนฺตาฯ ยสฺส วา ปน มานานุสโย อนุเสติ, ตสฺส กามราคานุสโย อนุเสตีติ? อนาคามิสฺส มานานุสโย อนุเสติ, โน จ ตสฺส กามราคานุสโย อนุเสติ, ติณฺณํ ปุคฺคลานํ มานานุสโย จ อนุเสติ, กามราคานุสโย จ อนุเสติฯ ยสฺส กามราคานุสโย อนุเสติ, ตสฺส ทิฎฺฐานุสโย อนุเสตีติ? ทฺวินฺนํ ปุคฺคลานํ กามราคานุสโย อนุเสติ, โน จ…เป.… ทิฎฺฐานุสโย จ อนุเสติ, ยสฺส วา ปน…เป.… อามนฺตาฯ ยสฺส กามราคานุสโย อนุเสติ, ตสฺส วิจิกิจฺฉานุสโย  อนุเสตี’’ติ ปุจฺฉายปิ ทิฎฺฐานุสยสทิสเมว วิสฺสชฺชนํฯ ยสฺส กามราคานุสโย อนุเสติ, ตสฺส ภวราคานุสโย อนุเสตีติ? อามนฺตาฯ ยสฺส วา ปน…เป.… อนุเสตีติ…เป.… ติณฺณํ ปุคฺคลานํ ภวราคานุสโย จ อนุเสติ, กามราคานุสโย จ อนุเสติฯ อวิชฺชานุสเยปิ เอเสว นโยฯ อิมินา นเยน ปฎิฆานุสยาทิมูลิกาสุ ปุจฺฉาสุ วิสฺสชฺชนนโย เวทิตโพฺพฯ อยํ เอกมูลเก นโยฯ</p>


<p>ยสฺส กามราคานุสโย จ ปฎิฆานุสโย จ อนุเสติ, ตสฺส มานานุสโย อนุเสตีติ? อามนฺตาฯ ทฺวินฺนํ ทฺวิมูลิกา…เป.… ปญฺจมูลิกานํ ปน เอกมูเล วุตฺตานุสาเรน วิสฺสชฺชนนโย  ญาตโพฺพฯ ตตฺรายํ ปจฺฉิมานุสเย โยชนา – ‘‘ยสฺส กามราคานุสโย จ ปฎิฆานุสโย จ มานานุสโย จ ทิฎฺฐานุสโย จ วิจิกิจฺฉานุสโย จ ภวราคานุสโย จ อนุเสติ, ตสฺส อวิชฺชานุสโย อนุเสตีติ? อามนฺตาฯ ยสฺส วา ปน อวิชฺชานุสโย อนุเสติ, ตสฺส กามราคานุสโย จ…เป.… ภวราคานุสโย จ อนุเสตีติ? อนาคามิสฺส อวิชฺชานุสโย จ มานานุสโย จ ภวราคานุสโย จ อนุเสติ, น อิตเร, ทฺวินฺนํ ปุคฺคลานํ อวิชฺชานุสโย จ กามราคปฎิฆมานภวราคานุสยา จ อนุเสนฺติ, น ทิฎฺฐิวิจิกิจฺฉานุสยา, ปุถุชฺชนสฺส ปน สเพฺพปิ อนุเสนฺตี’’ติ อยํ ปุคฺคลวาเร นโยฯ</p>


<p>โอกาสวาเร ปน ‘‘ยตฺถ กามราคานุสโย อนุเสติ, ตตฺถ ปฎิฆานุสโย อนุเสตีติ? โนฯ ยตฺถ วา ปน…เป.… อนุเสตีติ? โนฯ ยตฺถ กามราคานุสโย อนุเสติ, ตตฺถ มานานุสโย อนุเสตีติ? อามนฺตาฯ ยตฺถ วา ปน มานานุสโย อนุเสติ, ตตฺถ กามราคานุสโย อนุเสตีติ? รูปธาตุยา อรูปธาตุยา เอตฺถ มานานุสโย อนุเสติ , น กามราคานุสโย, กามธาตุยา ทฺวีสุ เวทนาสุ ตทุภยํ อนุเสติฯ ยตฺถ กามราคานุสโย…เป.… อนุเสตีติ? อามนฺตาฯ ยตฺถ วา ปน…เป.… อนุเสตีติ? ทุกฺขาย เวทนาย รูปธาตุยา อรูปธาตุยา เอตฺถ วิจิกิจฺฉานุสโย อนุเสติ, น กามราคานุสโย, กามธาตุยา ทฺวีสุ เวทนาสุ ตทุภยํ อนุเสติฯ ยตฺถ กามราคานุสโย…เป.… อนุเสติ, ตตฺถ ภวราคานุสโย อนุเสตีติ? โนฯ ยตฺถ วา ปน…เป.… โนฯ ยตฺถ กามราคานุสโย อนุเสติ, ตตฺถ อวิชฺชานุสโย อนุเสตีติ? อามนฺตาฯ ยตฺถ วา ปน…เป.… อนุเสตีติ? ทุกฺขาย เวทนาย รูปารูปธาตุยา เอตฺถ อวิชฺชานุสโย อนุเสติ, น กามราคานุสโย, กามธาตุยา ทฺวีสุ เวทนาสุ ตทุภยํ อนุเสติฯ</p>


<p>ยตฺถ ปฎิฆานุสโย อนุเสติ, ตตฺถ มานานุสโย อนุเสตีติ? โนฯ ยตฺถ วา ปน…เป.… โนฯ ยตฺถ ปฎิฆานุสโย อนุเสติ, ตตฺถ ทิฎฺฐานุสโย วิจิกิจฺฉานุสโย อนุเสตีติ? อามนฺตาฯ ยตฺถ วา ปน…เป.… อนุเสตีติ? กามธาตุยา ทฺวีสุ เวทนาสุ รูปารูปธาตุยา เอตฺถ วิจิกิจฺฉานุสโย อนุเสติ, น ปฎิฆานุสโย, ทุกฺขาย ปน เวทนาย ตทุภยํ อนุเสติฯ ยตฺถ ปฎิฆานุสโย อนุเสติ, ตตฺถ ภวราคานุสโย อนุเสตีติ? โนฯ ยตฺถ วา ปน…เป.… โนฯ ยตฺถ ปฎิฆานุสโย อนุเสติ, ตตฺถ อวิชฺชานุสโย อนุเสตีติ? อามนฺตาฯ ยตฺถ วา ปน…เป.… อนุเสตีติ…เป.… ทุกฺขาย เวทนาย ตทุภยํ อนุเสติ, อญฺญตฺถ อวิชฺชานุสโย จฯ</p>


<p>ยตฺถ  มานานุสโย อนุเสติ, ตตฺถ ทิฎฺฐานุสโย วิจิกิจฺฉานุสโย อนุเสตีติ? อามนฺตาฯ ยตฺถ วา ปน…เป.… อนุเสตีติ? ทุกฺขาย เวทนาย ทิฎฺฐานุสโยว, เนตโร , ตทเญฺญสุ สพฺพตฺถ อนุเสติฯ ยตฺถ มานานุสโย อนุเสติ, ตตฺถ ภวราคานุสโย อนุเสตีติ? กามธาตุยา ทฺวีสุ เวทนาสุ มานานุสโย, เนตโร, รูปารูปธาตุยา ปน ตทุภยํ อนุเสติฯ ยตฺถ วา ปน…เป.… อามนฺตาฯ ยตฺถ มานานุสโย อนุเสติ, ตตฺถ อวิชฺชานุสโย…เป.… อามนฺตาฯ ยตฺถ วา ปน…เป.… อนุเสตีติ? ทุกฺขเวทนํ ฐเปตฺวา ตทญฺญาสุ สพฺพตฺถ ตทุภยํ อนุเสติฯ ยตฺถ ทิฎฺฐานุสโย, ตตฺถ วิจิกิจฺฉานุสโย…เป.… อามนฺตาฯ ยตฺถ ทิฎฺฐานุสโย, ตตฺถ ภวราคานุสโย อนุเสตีติ? กามธาตุยา ตีสุ เวทนาสุ ทิฎฺฐานุสโยว, รูปารูปภเวสุ ตทุภยํ อนุเสติฯ ยตฺถ วา ปน…เป.… อามนฺตาฯ ยตฺถ ทิฎฺฐานุสโย อนุเสติ, ตตฺถ อวิชฺชานุสโย…เป.… อามนฺตาฯ ยตฺถ วา ปน…เป.… อามนฺตาฯ เอส นโย วิจิกิจฺฉามูลเกสุปิฯ ยตฺถ ภวราคานุสโย, ตตฺถ อวิชฺชานุสโย อนุเสตีติ? อามนฺตาฯ ยตฺถ วา ปน…เป.… อนุเสติ, ตตฺถ กามธาตุยา ตีสุ เวทนาสุ อวิชฺชานุสโยว, รูปารูปภเวสุ ปน ตทุภยํ อนุเสตี’’ติ อยเมตฺถ เอกมูลนโยฯ</p>


<p>‘‘ยสฺส…เป.… นานุเสติฯ ยสฺส…เป.… นานุเสติ มานานุสโย, อรหโต ปน ตทุภยมฺปิ นานุเสติฯ ยสฺส วา ปน…เป.… อามนฺตาฯ ยสฺส กามราคานุสโย นานุเสติ, ตสฺส ทิฎฺฐานุสโย วิจิกิจฺฉานุสโย นานุเสตีติ? อามนฺตาฯ ยสฺส วา ปน…เป.… นานุเสตีติ? ทฺวินฺนํ ปุคฺคลานํ วิจิกิจฺฉานุสโยว นานุเสติ, เนตโร, อนาคามิอรหนฺตานํ ตทุภยมฺปิ นานุเสตี’’ติอาทินา นเยน ปุคฺคลวาเร,</p>


<p>‘‘ยตฺถ กามราคานุสโย นานุเสติ, ตตฺถ ปฎิฆานุสโย นานุเสตีติ? ทุกฺขาย เวทนาย กามราคานุสโยว นานุเสติ, เนตโร, รูปารูปธาตุปริยาปเนฺนสุ ตทุภยํ นานุเสติฯ ยตฺถ วา ปน…เป.… นานุเสตีติ ? กามธาตุยา ทฺวีสุ เวทนาสุ ปฎิฆานุสโยว, รูปารูปปริยาปเนฺนสุ ปน ตทุภยํ นานุเสติฯ ยตฺถ กามราคานุสโย นานุเสติ, ตตฺถ มานานุสโย นานุเสตีติ? รูปารูปธาตูสุ กามราคานุสโยว, ทุกฺขาย ปน เวทนาย, อปริยาปเนฺนสุ จ ตทุภยํ นานุเสติฯ ยตฺถ วา ปน…เป.… อามนฺตาฯ ยตฺถ กามราคานุสโย นานุเสติ, ตตฺถ ทิฎฺฐานุสโย, วิจิกิจฺฉานุสโย นานุเสตีติ? ทุกฺขาย เวทนาย รูปารูปธาตูสุ กามราคานุสโยว, อปริยาปเนฺน ปน ตทุภยํ นานุเสตี’’ติอาทินา นเยน โอกาสวาเร จ,</p>


<p>‘‘ยสฺส  ยตฺถ กามราคานุสโย นานุเสติ, ตสฺส ตตฺถ ปฎิฆานุสโย นานุเสตีติ? ติณฺณํ ปุคฺคลานํ ทุกฺขาย เวทนาย กามราคานุสโยว, รูปารูปปริยาปเนฺนสุ ตทุภยํ นานุเสติ, ทฺวินฺนํ ปุคฺคลานํ สพฺพตฺถ ตทุภยํ นานุเสติฯ ยสฺส วา ปน ยตฺถ…เป.… นานุเสตีติ? ติณฺณํ ปุคฺคลานํ กามธาตุยา ทฺวีสุ เวทนาสุ ปฎิฆานุสโยว, รูปารูปปริยาปเนฺนสุ ตทุภยํ นานุเสติ, ทฺวินฺนํ ปุคฺคลานํ สพฺพตฺถ ตทุภยํ นานุเสติฯ ยสฺส ยตฺถ กามราคานุสโย นานุเสติ, ตสฺส ตตฺถ มานานุสโย นานุเสตีติ? ติณฺณํ ปุคฺคลานํ รูปารูปธาตุยา กามราคานุสโยว, เนตโร, ทุกฺขาย เวทนาย, อปริยาปเนฺน จ ตทุภยํ นานุเสติ, อนาคามิสฺส กามธาตุยา ทฺวีสุ เวทนาสุ รูปารูปธาตุยา กามราคานุสโยว, อรหโต ปน สพฺพตฺถ ตทุภยํ นานุเสตี’’ติอาทินา ปุคฺคโลกาสวาเร จ วุตฺตานุสาเรน นโย ญาตโพฺพติ อยํ ปาฬินโยฯ</p>


<p>ตตฺถ ‘‘ยสฺส กามราคานุสโย อนุเสติ, ตสฺส ปฎิฆานุสโย อนุเสตี’’ติ เอตฺถ ยเทตํ ‘‘อามนฺตา’’ติ ปฎิวจนํ ทินฺนํ, ตํ ทุทฺทินฺนํ วิย ขายติฯ กสฺมา? กามราคปฎิฆานํ เอกกฺขเณ อนุปฺปตฺติโตฯ ยถา หิ ‘‘ยสฺส มนายตนํ  อุปฺปชฺชติ, ตสฺส ธมฺมายตนํ อุปฺปชฺชตี’’ติอาทีสุ มนายตนธมฺมายตนาทีนิ เอกกฺขเณ อุปฺปชฺชนฺติ, น ตถา กามราคปฎิฆา, วิสุเญฺญว อุปฺปชฺชนโต, ตสฺมา เอตฺถ ‘‘โน’’ติ ปฎิเสโธ กตฺตโพฺพ สิยา, ตํ ปน อกตฺวา ‘‘อามนฺตา’’ติ ปฎิวจนสฺส ทินฺนตฺตา เหฎฺฐา ยมเกสุ วิย เอตฺถ ขณปจฺจุปฺปนฺนวเสน วตฺตมานโวหารํ อคฺคเหตฺวา อญฺญถา คเหตโพฺพฯ กถํ คเหตโพฺพ? อปฺปหีนวเสนฯ อปฺปหีนตํ หิ สนฺธาย อยํ อนุเสตีติ วตฺตมานโวหาโร วุโตฺต, น ขณปจฺจุปฺปนฺนตํ, ตสฺมา อิมิสฺสา ปุจฺฉาย ยสฺส กามราคานุสโย อปฺปหีโน, น อนุปฺปตฺติธมฺมตํ อาปาทิโต, ตสฺส ปฎิฆานุสโย อปฺปหีโน, น อนุปฺปตฺติธมฺมตํ อาปาทิโต, ตสฺส ปฎิฆานุสโย อปฺปหีโนติ เอวมโตฺถ คเหตโพฺพฯ ยสฺมา จ เตสุ กามราคปฎิเฆสุ ยเสฺสโก อปฺปหีโน, ตสฺส อิตโรปิ อปฺปหีโนว โหติ, ตสฺมา ‘‘อามนฺตา’’ติ วุตฺตํฯ อิโต ปเรสุปิ เอวรูเปสุ อุปฺปชฺชติวาราทิวิสฺสชฺชเนสุ เอเสว นโยฯ นฺติ ปุถุชฺชนโสตาปนฺนสกทาคามีนํฯ ทฺวินฺนนฺติ โสตาปนฺนสกทาคามีนํฯ เอวํ อุปฺปชฺชนํ ทีปิตํฯ โอกาสวารสฺส ปฐมทุติยปุจฺฉาสุ ยสฺมา กามราคปฎิฆา เอกจิเตฺต น อุปฺปชฺชนฺติ, ตสฺมา ‘‘โน’’ติ ปฎิเสโธ กโตฯ ทุกมูลาทีสุ จ ยสฺมา กามราคปฎิฆาทโย เอกสฺมิํ ฐานสงฺขาเต จิเตฺต, อารมฺมเณ วา น อุปฺปชฺชนฺติ, ตสฺมา ‘‘นตฺถี’’ติ ตตฺถ ปฎิเกฺขโป กโต, อยํ ปุจฺฉา อปุพฺพา  เอวาติ อธิปฺปาโยฯ ปุคฺคโลกาสวาเร นฺติ ปุถุชฺชนโสตาปนฺนสกทาคามิอนาคามีนํฯ ปฎิโลเม นฺติ อนาคามิอรหเนฺต สนฺธาย วุตฺตนฺติ อยํ อนุสยวาเร นโยฯ</p>


<p>สานุสยวาเร ปน ‘‘โย กามราคานุสเยน สานุสโย, โส ปฎิฆานุสเยน สานุสโยติ? อามนฺตา…เป.… มานานุสเยน  สานุสโยติ? อามนฺตาฯ โย วา ปน มานานุสเยน สานุสโย, โส กามราคานุสเยน สานุสโยติ? อนาคามี มานานุสเยเนว, น กามราคานุสเยน, ตโย ปน ปุคฺคลา ตทุภเยนาปิ อนุสเยนา’’ติ อิมินา นเยน เสเสสุ ทุกมูลาทีสุ ปุจฺฉาวิสฺสชฺชนนโย ญาตโพฺพ, อยํ ปุคฺคลวาเร นโยฯ</p>


<p>‘‘ยโต กามราคานุสเยน สานุสโย, ตโต ปฎิฆานุสเยน สานุสโยติ? โน…เป.… มานานุสเยน สานุสโยติ? อามนฺตาฯ ยโต วา ปน มานานุสเยน สานุสโย, ตโต กามราคานุสเยน สานุสโยติ? รูปารูปธาตุยา มานานุสเยเนว, เนตเรน, กามธาตุยา ทฺวีสุ เวทนาสุ ตทุภเยนาปี’’ติอาทินา โอกาสวาเร จ,</p>


<p>‘‘โย ยโต กามราคานุสเยน สานุสโย, โส ตโต ปฎิฆานุสเยน สานุสโยติ? โน’’ติอาทินา ปุคฺคโลกาสวาเร จาติ เอวํ อนุโลมนเย จ, ‘‘โย กามราคานุสเยน นิรนุสโย, โส ปฎิฆานุสเยน นิรนุสโยติ? อามนฺตา’’ติอาทินา ปฎิโลมนเยปิ สพฺพตฺถ อนุสยวาเร วุตฺตานุสารโต ปุจฺฉาวิสฺสชฺชนนโย ญาตโพฺพฯ</p>


<p>ตตฺถ ติ ยโต การณโต อุปฺปเนฺนน กามราคานุสเยน สานุสโย, กิํ โส ตโต การณโต อุปฺปนฺนปฎิฆานุสเยนปิ สานุสโยติ วุจฺจติฯ ยสฺมา ปเนเต เทฺว เอกสฺมา ฐานา น อุปฺปชฺชนฺติ, ตสฺมา ‘‘โน’’ติ ปฎิเสโธ กโต เสสํ ตาทิสเมวาติ อยํ สานุสยวาเร นโยฯ</p>


<p>ปชหนวาเร  ปน ‘‘โย กามราคานุสยํ ปชหติ, โส ปฎิฆานุสยํ ปชหตีติ? อามนฺตา…เป.… มานานุสยํ ปชหตีติ? ตเทกฎฺฐํ ปชหติฯ โย วา ปน มานานุสยํ ปชหติ, โส กามราคานุสยํ ปชหตีติ? โน…เป.… โส ทิฎฺฐานุสยํ วิจิกิจฺฉานุสยํ ปชหตีติ? โนฯ โย วา ปน วิจิกิจฺฉานุสยํ ปชหติ, โส กามราคานุสยํ ปชหตีติ ? ตเทกฎฺฐํ ปชหติฯ โย…เป.… ภวราคานุสยํ อวิชฺชานุสยํ ปชหตีติ? ตเทกฎฺฐํ ปชหติ…เป.… โย กามราคานุสยญฺจ ปฎิฆานุสยญฺจ มานานุสยญฺจ…เป.… ปชหตีติ? นตฺถี’’ติอาทินา ปุคฺคลวาเร,</p>


<p>‘‘ยโต กามราคานุสยํ ปชหติ, ตโต ปฎิฆานุสยํ ปชหตีติ? โน…เป.… ยโต กามราคานุสยํ ปชหติ, ตโต มานานุสยํ ปชหตีติ? อามนฺตาฯ ยโต วา ปน มานานุสยํ ปชหติ, ตโต กามราคานุสยํ ปชหตีติ? รูปารูปธาตุยา ตโต มานานุสยเมว, กามธาตุยา ปน ทฺวีสุ เวทนาสุ ตโต มานานุสยํ ปชหตี’’ติอาทินา โอกาสวาเร จ,</p>


<p>‘‘โย ยโต กามราคานุสยํ ปชหติ, โส ตโต ปฎิฆานุสยํ ปชหตีติ? โน…เป.… มานานุสยํ ปชหตีติ? ตเทกฎฺฐํ ปชหติ…เป.… วิจิกิจฺฉานุสยํ ปชหตีติ? โนฯ โย วา ปน ยโต วิจิกิจฺฉานุสยํ ปชหติ, โส ตโต กามราคานุสยํ ปชหตีติ? อฎฺฐมโก ทุกฺขาย เวทนาย รูปารูปธาตุยา โส ตโต วิจิกิจฺฉานุสยํ ปชหติ, โน จ โส ตโต กามราคานุสยํ ปชหติ, เสฺวว ปุคฺคโล กามธาตุยา ทฺวีสุ เวทนาสุ โส ตโต วิจิกิจฺฉานุสยํ ปชหติ, กามราคานุสยํ ตเทกฎฺฐํ ปชหตี’’ติอาทินา ปุคฺคโลกาสวาเร จาติ เอวํ อนุโลมนเย จ, ‘‘โย กามราคานุสยํ น ปชหติ, โส ปฎิฆานุสยํ น ปชหตีติ? อามนฺตา…เป.… วิจิกิจฺฉานุสยํ น ปชหตีติ ? อฎฺฐมโก กามราคานุสยํ น ปชหติ, เนตรํ, อนาคามิมคฺคสมงฺคิํ, อฎฺฐมกญฺจ ฐเปตฺวา อวเสสา ปุคฺคลา ตทุภยํ น ปชหนฺตี’’ติอาทินา ปฎิโลมนเย จ สพฺพตฺถ ปุจฺฉาวิสฺสชฺชนนโย ญาตโพฺพฯ</p>


<p>ตตฺถ ติ เตน เตน มเคฺคน ปหานปริญฺญาวเสน ปชหติฯ นฺติ ปหาเนกฎฺฐตํ สนฺธาย วุตฺตํฯ ปฐมมคฺคาทินา หิ น เกวลํ ทิฎฺฐาทิกา เอว ธมฺมา ปหียนฺติ, อถ โข อปายคมนิยา เตน กามราคปฎิฆมานาทโยปิ ปหียนฺติ เอวฯ ปฐมมคฺควชฺฌา หิ กามราคา, อปายคมนิยา จ มานาวิชฺชาทโยปิ, ตติยมคฺควชฺฌาติ ปหาเนกฎฺฐา หุตฺวา ปหียนฺติ เอวาติ ‘‘โน’’ติ อรหตฺตมคฺคฎฺฐํ สนฺธาย วุตฺตํฯ โส หิ กามราคานุสยํเยว ปหีนตฺตา น ปชหตีติฯ ติ ยโต อุปฺปชฺชนกํ กามราคานุสยํ ปชหตีติ อโตฺถ, ติ โสตาปตฺติมคฺคโฎฺฐฯ โส หิ ทกฺขิเณยฺยกฺกเมน อรหตฺตผลฎฺฐโต ปฎฺฐาย คณิยมาโน อฎฺฐมโก นามฯ ปฎิโลมนเย ติ  ปุถุชฺชนเสสเสขาเสขาฯ เตสุ หิ ปุถุชฺชนา ปหานปริญฺญาย อภาเวน น ปชหนฺติ, เสสา เตสํ ปหีนตฺตาติ อิมินา นเยน สพฺพตฺถ วินิจฺฉโย เวทิตโพฺพติ อยํ ปชหนวาเร นโยฯ</p>


<p>ปริญฺญาวาโร ปน ‘‘โย กามราคานุสยํ ปริชานาติ, โส ปฎิฆานุสยํ ปริชานาตี’’ติอาทินา ปชหนวารสทิโสวฯ อยมฺปิ หิ ปชหนวาโร วิย มคฺคฎฺฐานเญฺญว วเสน วิสฺสชฺชิโตฯ ตตฺถ ติ ตีหิ ปริญฺญาหิ ปริชานาตีติ อโตฺถฯ อยํ ปริญฺญาวาเร นโยฯ</p>


<p>ปหีนวาเร ปน ‘‘ยสฺส กามราคานุสโย ปหีโน, ตสฺส ปฎิฆานุสโย ปหีโนติ? อามนฺตา…เป.… มานานุสโย ปหีโนติ? อนาคามิสฺส กามราคานุสโยว, อรหโต  ปน มานานุสโยปิ ปหีโน’’ติอาทินา ปุคฺคลวาเร, ‘‘ยตฺถ กามราคานุสโย ปหีโน, ตตฺถ ปฎิฆานุสโย ปหีโนติ? น วตฺตโพฺพ ปหีโนติ วา อปฺปหีโนติ วาฯ ยตฺถ วา ปน…เป.… น วตฺตโพฺพ…เป.… ตตฺถ มานานุสโย ปหีโนติ? อามนฺตาฯ ยตฺถ วา ปน…เป.… ปหีโนติ? รูปารูปธาตุยา เอตฺถ มานานุสโย ปหีโน, กามราคานุสโย น วตฺตโพฺพ, กามธาตุยา ทฺวีสุ เวทนาสุ เอตฺถ ตทุภยํ ปหีน’’นฺติอาทินา โอกาสวาเร, ปุคฺคโลกาสวาเรติ เอวํ อนุโลมนเย, ‘‘ยสฺส กามราคานุสโย อปฺปหีโน, ตสฺส ปฎิฆานุสโย อปฺปหีโนติ? อามนฺตาฯ ยสฺส วา ปน…เป.… อามนฺตา…เป.… ยสฺส วา ปน มานานุสโย อปฺปหีโน, ตสฺส กามราคานุสโย อปฺปหีโนติ? อนาคามิสฺส มานานุสโยว, ติณฺณํ ปุคฺคลานํ ตทุภยํ อปฺปหีน’’นฺติอาทินา ปฎิโลมนเย จ วุตฺตนเยเนว ปุจฺฉาวิสฺสชฺชนนโย ญาตโพฺพฯ</p>


<p>เอตฺถ จ ผลฎฺฐวเสเนว อโตฺถ คเหตโพฺพ มคฺคฎฺฐานํ ปหีนกิเลสตฺตาภาวาฯ เตสํ หิ อนุสยา ปหียนฺติ เอว, น ปน ปหีนาติ อนาคามิอาทโย ผลฎฺฐาว คเหตพฺพา, โอกาสวาเร ปน ‘‘น วตฺตโพฺพ’’ติ อิทํ อุภินฺนํ อุปฺปตฺติฎฺฐานสฺส อสาธารณตฺตา วุตฺตํฯ อญฺญํ หิ กามราคานุสยสฺส อุปฺปตฺติฎฺฐานํ, อญฺญํ ปฎิฆานุสยสฺสฯ อภาวิตมคฺคสฺส จ ยตฺถ อนุสโย อุปฺปชฺชติ, มเคฺค ภาวิเต ตเตฺถว โส ปหีโน นาม โหติ, ตสฺมา โส ตตฺถ ปหีโนติ วา, อปฺปหีโนติ วา น วตฺตโพฺพ, สพฺพตฺถาปิ ปน สยํ อภาเวน ตตฺถ อปฺปหีโนติ น วตฺตโพฺพฯ อุภินฺนํ ปน สาธารณฎฺฐานํ สนฺธาย  ‘‘อามนฺตา’’ติ วุตฺตํฯ มานานุสโย หิ กามธาตุยา เวทนาทฺวยสงฺขาเต สาธารณฎฺฐาเน กามราเคน สทฺธิํ ปหีโน นาม โหติ ฯ ติ ปุถุชฺชนสฺส, โสตาปตฺติสกทาคามิผลฎฺฐานญฺจ วเสน อโตฺถ คเหตโพฺพฯ ‘‘ติณฺณํ ปุคฺคลาน’’นฺติ หิ วุตฺตํฯ เสสํ สุวิเญฺญยฺยเมวาติ อยํ ปหีนวาเร นโยฯ</p>


<p>อุปฺปชฺชนวาเร ปน ‘‘ยสฺส กามราคานุสโย อุปฺปชฺชติ, ตสฺส ปฎิฆานุสโย อุปฺปชฺชตี’’ติอาทินา สพฺพตฺถ อนุสยวารสทิโสวาติ อยํ อุปฺปชฺชนวาเร นโยฯ</p>


<p>ธาตุวาเร ปน ‘‘กามธาตุยา จุตสฺส กามธาตุํ อุปปชฺชนฺตสฺส กติ อนุสยา อนุเสนฺติ, กติ อนุสยา นานุเสนฺติ, กติ อนุสยา ภงฺคา? กามธาตุยา จุตสฺส รูปธาตุํ อุปปชฺชนฺตสฺส…เป.… กติ ภงฺคา? กามธาตุยา จุตสฺส อรูปธาตุํ อุปปชฺชนฺตสฺส…เป.… รูปธาตุํ อุปปชฺชนฺตสฺส น อรูปธาตุํ อุปปชฺชนฺตสฺส…เป.… กติ ภงฺคํ? กามธาตุยา จุตสฺส น กามธาตุํ, น อรูปธาตุํ อุปปชฺชนฺตสฺส…เป.… น รูปธาตุํ น อรูปธาตุํ อุปปชฺชนฺตสฺสฯ น กามธาตุํ น รูปธาตุํ อุปปชฺชนฺตสฺส กติ ภงฺคา’’ติ เอวํ กามธาตุมูลกา นว ปุจฺฉา, ตถา ‘‘รูปธาตุยา จุตสฺสา’’ติอาทินา รูปธาตุมูลกา นว, อรูปธาตุยา นว จาติ สตฺตวีสติ อนุโลมปุจฺฉา, ตถา ‘‘น กามธาตุยา จุตสฺสา’’ติอาทินา สตฺตวีสติ ปฎิโลมปุจฺฉา จ, ตถา ‘‘น กามธาตุยา น อรูปธาตุยา จุตสฺส กามธาตุํ อุปปชฺชนฺตสฺสา’’ติอาทินา สตฺตวีสติ ทุกมูลกา ปุจฺฉา จาติ เอวํ ปุจฺฉาวาเร เอกาสีติ ปุจฺฉา เวทิตพฺพาฯ</p>


<p>ตตฺถ ติ จิตฺตสนฺตาเน อนุคตา หุตฺวา กติ อนุเสนฺติ, ติ อนุเสนฺติ จ นานุเสนฺติ จาติ เอวํ กติ วิภชิตพฺพาติ อโตฺถฯ ติ กามธาตุวิรหิตา เทฺว รูปารูปธาตุโย อุปปชฺชนฺตสฺสฯ นฺติ อรูปธาตุํ อุปปชฺชนฺตสฺสฯ ติ รูปารูปธาตูหิ จุตสฺส, เอวํ เสเสสุปิ สพฺพตฺถ  ปฎิสนฺธิวเสน, ธาตุวเสน จ อโตฺถ เวทิตโพฺพติ อยํ อุเทฺทสวาเร นโยฯ</p>


<p>นิเทฺทสวาเร ปนสฺส ‘‘กามธาตุยา จุตสฺส กามธาตุํ อุปปชฺชนฺตสฺส กสฺสจิ สตฺต อนุสยา อนุเสนฺติ, กสฺสจิ ปญฺจ อนุสยา อนุเสนฺติ, อนุสยา ภงฺคา นตฺถิ, กามธาตุยา จุตสฺส รูปธาตุํ อุปปชฺชนฺตสฺส กสฺสจิ สตฺต อนุสยา อนุเสนฺติ, กสฺสจิ ปญฺจ, กสฺสจิ ตโย  …เป.… ภงฺคา นตฺถี’’ติ อิมินา นเยน สพฺพตฺถ วิสฺสชฺชนํ เวทิตพฺพํ, อยํ ปเนตฺถ วิเสโส – รูปธาตุยา จุตสฺส กามธาตุํ อุปปชฺชนฺตสฺส สเตฺตว อนุสยา อนุเสนฺติ, ตถา ‘‘อรูปธาตุยา จุตสฺส กามธาตุํ อุปปชฺชนฺตสฺสา’’ติอาทีสุปิ, อรูปธาตุยา ปน จุตสฺส รูปธาตุยา อุปปตฺติ นตฺถิ, เหฎฺฐา อุปปชฺชมาโน กามธาตุํ เอว อุปปชฺชติ, สเตฺตว อนุสยา อนุเสนฺตีติ เอวํ อเญฺญสุปิ เอวรูเปสุ วิสฺสชฺชนนโย เวทิตโพฺพติ อยํ วิเสโส, เสสํ วุตฺตนยเมวาติ อยเมตฺถ ปาฬินโยฯ</p>


<p>ตตฺถ ติ ปุถุชฺชนวเสน วุตฺตํ, ติ โสตาปนฺนสกทาคามีนํ วเสนฯ เตสํ หิ ทิฎฺฐิวิจิกิจฺฉานุสยา ปหีนาติ, กามธาตุยา ปน อนาคามีนํ อุปปตฺติอภาวโต ปฐมวาเร ‘‘กสฺสจิ ตโย’’ติ น วุตฺตํ, รูปารูปธาตูสุ อุปฺปชฺชนวาเรสุ เอว วุตฺตํ…เป.… อนาคามีนํ หิ กามราคปฎิฆานมฺปิ ปหีนตฺตา ตโยว อนุสยา อนุเสนฺติ, อิธ จ อนุสยานํ อุปฺปตฺติวเสน นโย, อนุสยานํ อนุสยนํ อคฺคเหตฺวา อปฺปหีนภาเวน ปฎิสนฺธิกฺขเณ อปิ อนุสยนํ คเหตพฺพํฯ ติ อริยสาวกสฺส รูปารูปธาตุยา จุตสฺส เหฎฺฐา กามภวาทีสุ อุปปตฺติ นาม นตฺถิ, ปุถุชฺชนเสฺสว โหติ, ตสฺมา ‘‘สเตฺตวา’’ติ นิยเมตฺวา วุตฺตํ, อรูปธาตุยา จุตสฺส รูปธาตุยา อุปปตฺติ นตฺถีติฯ กสฺมา นตฺถิ? อรูปีนํ รูปชฺฌานสฺส อภาวาฯ เต  หิ สพฺพโส รูปสญฺญานํ สมติกฺกมนรูปธาตุํ อุปปนฺนาติฯ เสสํ นยโต สุวิเญฺญยฺยเมวาติ อยํ ธาตุวาเร นโยฯ อยํ อนุสยยมกมาติกตฺถสํวณฺณนานโยฯ</p>


<h3>จิตฺตยมกมาติกตฺถวณฺณนา</h3>
<p>จิตฺตยมกมาติกายํ ปน ปาฬิววตฺถานํ ตาว เอวํ เวทิตพฺพํฯ อิมิสฺสํ หิ มาติกายํ ปุคฺคลวาโร ธมฺมวาโร ปุคฺคลธมฺมวาโรติ อาทิโตว ตโย สุทฺธิกมหาวารา โหนฺติ, ตตฺถ ‘‘ยสฺส จิตฺตํ อุปฺปชฺชติ น นิรุชฺฌตี’’ติ เอวํ ปุคฺคลวเสน จิตฺตสฺส อุปฺปชฺชนนิรุชฺฌนาทิเภทํ ทีเปโนฺต คโต  นามฯ ‘‘ยํ จิตฺตํ อุปฺปชฺชติ น นิรุชฺฌตี’’ติ เอวํ ธมฺมวเสเนว จิตฺตสฺส อุปฺปชฺชนนิรุชฺฌนาทิเภทํ ทีเปโนฺต คโต  นามฯ ‘‘ยสฺส ยํ จิตฺตํ อุปฺปชฺชติ น นิรุชฺฌตี’’ติ เอวํ อุภยวเสเนว จิตฺตสฺส อุปฺปชฺชนนิรุชฺฌนาทิเภทํ ทีเปโนฺต คโต  นามฯ</p>


<p>ตโต  ‘‘ยสฺส สราคํ จิตฺต’’นฺติอาทีนํ โสฬสนฺนํ ปทานํ วเสน อปเร สราคาทิปทวิเสสิตา โสฬส ปุคฺคลวารา, โสฬส ธมฺมวารา, โสฬส ปุคฺคลธมฺมวาราติ อฎฺฐจตฺตาลีส มิสฺสกวารา โหนฺติ, เต สราคาทิปทมตฺตํ ทเสฺสตฺวา สํขิตฺตาฯ ตโต ‘‘ยสฺส กุสลํ จิตฺต’’นฺติอาทินา นเยน ฉสฎฺฐิทฺวิสตสงฺขาตานํ อภิธมฺมมาติกาปทานํ วเสน อปเร กุสลาทิปทวิเสสิตา ฉสฎฺฐิทฺวิสตปุคฺคลวารา, ฉสฎฺฐิทฺวิสตธมฺมวารา, ฉสฎฺฐิทฺวิสตปุคฺคลธมฺมวาราติ อฎฺฐนวุติสตฺตสตา มิสฺสกวารา โหนฺติ, เตปิ กุสลาทิปทมตฺตํ ทเสฺสตฺวา สํขิตฺตาเยว, ยานิเปตฺถ สนิทสฺสนาทีนิ ปทานิ จิเตฺตน สทฺธิํ น ยุชฺชนฺติ, ตานิ โมฆปุจฺฉาวเสน คหิตานีติฯ</p>


<p>เตสุ ปน ตีสุ วาเรสุ สพฺพปฐเม สุทฺธิกปุคฺคลมหาวาเร ตาว อุปฺปาทนิโรธกาลสเมฺภทวาโร อุปฺปาทุปฺปนฺนวาโร นิโรธุปฺปนฺนวาโร  อุปฺปาทวาโร นิโรธวาโร อุปฺปาทนิโรธวาโร อุปฺปชฺชมานนนิโรธวาโร อุปฺปชฺชมานุปฺปนฺนวาโร นิรุชฺฌมานุปฺปนฺนวาโร อุปฺปนฺนุปฺปาทวาโร อตีตานาคตวาโร อุปฺปนฺนุปฺปชฺชมานวาโร นิรุทฺธนิรุชฺฌมานวาโร อติกฺกนฺตกาลวาโร จาติ จุทฺทส อนฺตรวารา, เตสุ อุปฺปาทวาโร นิโรธวาโร อุปฺปาทนิโรธวาโรติ อิเมสุ ตีสุ วาเรสุ ปเจฺจกํ วตฺตมานาตีตสฺส, วตฺตมานานาคตสฺส, อตีตานาคตสฺส จาติ ติณฺณํ กาลเภทานํ วเสน อนุโลมปฎิโลมโต ฉ ฉ กตฺวา อฎฺฐารส ยมกานิ, อุปฺปนฺนุปฺปาทวาเร อตีตานาคตกาลวเสน อนุโลมโต เทฺว, ปฎิโลมโต เทฺวติ จตฺตาริ ยมกานิ, เสเสสุ อาทิโต นิทฺทิเฎฺฐสุ ตีสุ, อนฺตเร นิทฺทิเฎฺฐสุ ตีสุ, อวสาเน นิทฺทิเฎฺฐสุ จตูสูติ ทสสุ วาเรสุ อนุโลมโต เอกํ, ปฎิโลมโต เอกนฺติ เทฺว เทฺว กตฺวา วีสติ ยมกานิ, เอวํ สเพฺพสุปิ จุทฺทสสุ อนฺตรวาเรสุ ทฺวาจตฺตาลีส ยมกานิ, จตุราสีติ ปุจฺฉา, อฎฺฐสฎฺฐิอตฺถสตํ โหติฯ ยถา จ เอกสฺมิํ สุทฺธิกปุคฺคลมหาวาเร, ตถา สุทฺธิกธมฺมมหาวาเร, สุทฺธิกปุคฺคลธมฺมมหาวาเรปีติ ตีสุ มหาวาเรสุ ฉพฺพีสติยมกสตํ, ตโต ทิคุณา ปุจฺฉา, ทิคุณา อตฺถา จ เวทิตพฺพา, อิทํ ปน วารตฺตยํ สราคาทิวเสน โสฬสคุณํ, กุสลาทิวเสน ฉสฎฺฐิทฺวิสตคุณํ กตฺวา อิมิสฺสา จิตฺตยมกมาติกาย อเนกานิ ยมกสหสฺสานิ, ตทฺทิคุณา ปุจฺฉา, ตทฺทิคุณา อตฺถา จ โหนฺติ, ปาโฐ ปน สํขิโตฺตฯ เอวเมตฺถ ปาฬิววตฺถานํ วิทิตฺวา อิทานิ อนุตฺตานปทตฺถานุสาเรน วิภงฺคนยสหิโต สเงฺขปตฺถวณฺณนานโย เอวํ เวทิตโพฺพฯ</p>


<p>ติ ยสฺส ปุคฺคลสฺส จิตฺตํ อุปฺปาทกฺขณสมงฺคิตาย อุปฺปชฺชติฯ ติ  นิโรธกฺขณํ อปฺปตฺตตาย น นิรุชฺฌติฯ นฺติ กิํ ตสฺส ปุคฺคลสฺส ตโต ปฎฺฐาย  จิตฺตํ นิรุชฺฌิสฺสตีติ ปุจฺฉา, ตสฺสา จ, ‘‘ปจฺฉิมจิตฺตสฺส อุปฺปาทกฺขเณ เตสํ จิตฺตํ อุปฺปชฺชติ น นิรุชฺฌติ, นิรุชฺฌิสฺสติ นุปฺปชฺชิสฺสติ, อิตเรสํ จิตฺตสฺส อุปฺปาทกฺขเณ เตสํ จิตฺตํ อุปฺปชฺชติ น นิรุชฺฌติ, นิรุชฺฌิสฺสติ เจว อุปฺปชฺชิสฺสติ จา’’ติ วิสฺสชฺชนํฯ ตตฺถ นฺติ เยสํ ขีณาสวานํ ปจฺฉิมจิตฺตสงฺขาตสฺส จุติจิตฺตสฺส อุปฺปาทกฺขเณ วตฺตติ, เตสํ ตเทว จุติจิตฺตํ อุปฺปาทปฺปตฺตตาย อุปฺปชฺชติ นาม, ภงฺคํ อปฺปตฺตตาย น นิรุชฺฌติ นาม, อิทานิ ปน ภงฺคํ ปตฺวา ตํ เตสํ จิตฺตํ นิรุชฺฌิสฺสติ, ตโต อปฺปฎิสนฺธิกตฺตา อญฺญํ นุปฺปชฺชิสฺสติฯ นฺติ ปจฺฉิมจิตฺตสมงฺคิํ ขีณาสวํ ฐเปตฺวา อวเสสานํ เสขาเสขปุถุชฺชนานํ นิรุชฺฌิสฺสติ เจว อญฺญํ ปน ตสฺมิํ วา อตฺตภาเว อุปฺปชฺชิสฺสติ จาติ อโตฺถฯ</p>


<p>‘‘ยสฺส วา ปน จิตฺตํ นิรุชฺฌิสฺสติ นุปฺปชฺชิสฺสติ, ตสฺส จิตฺตํ อุปฺปชฺชติ น นิรุชฺฌตี’’ติ อิมิสฺสา ทุติยปุจฺฉาย ปจฺฉิมจิตฺตสมงฺคิโน ขีณาสวสฺส จิตฺตํ สนฺธาย ‘‘อามนฺตา’’ติ วิสฺสชฺชนํฯ ‘‘ยสฺส จิตฺตํ นุปฺปชฺชติ นิรุชฺฌติ, ตสฺส จิตฺตํ น นิรุชฺฌิสฺสติ อุปฺปชฺชิสฺสตี’’ติ ปุจฺฉาย ‘‘โน’’ติ ปฎิเสโธว วิสฺสชฺชนํฯ น อุปฺปชฺชติ นิรุชฺฌตีติ หิ ภงฺคกฺขเณ อรหโต ปจฺฉิมจิตฺตมฺปิ เสสานํ ภิชฺชมานจิตฺตมฺปิ ปุจฺฉติ, ตโต ปฎฺฐาย ปน อรหโต ตาว จิตฺตํ น นิรุชฺฌิสฺสตีติ สกฺกา วตฺตุํ, อุปฺปชฺชิสฺสตีติ ปน น สกฺกา, ตสฺมา ‘‘โน’’ติ เอตฺถ ปฎิเสโธ กโต, ‘‘ยสฺส วา ปน จิตฺตํ น นิรุชฺฌิสฺสติ อุปฺปชฺชิสฺสติ, ตสฺส จิตฺตํ นุปฺปชฺชติ นิรุชฺฌตี’’ติ ปุจฺฉาย ‘‘นตฺถี’’ติ ปฎิเกฺขโปว วิสฺสชฺชนํฯ ยสฺส หิ จิตฺตํ น นิรุชฺฌิสฺสติ อุปฺปชฺชิสฺสติ, โส จ ปุคฺคโล นตฺถีติฯ</p>


<p>ยสฺส จิตฺตํ อุปฺปชฺชติ, ตสฺส จิตฺตํ อุปฺปนฺนนฺติ? อามนฺตา, ยสฺส วา ปน…เป.… อุปฺปชฺชตีติ? สเพฺพสํ จิตฺตสฺส ภงฺคกฺขเณ ตํ จิตฺตํ อุปฺปนฺนํ, โน จ อุปฺปชฺชติ, สเพฺพสํ จิตฺตสฺส อุปฺปาทกฺขเณ เตสํ จิตฺตํ อุปฺปนฺนเญฺจว อุปฺปชฺชติ จ, ยสฺส จิตฺตํ นุปฺปชฺชติ , ตสฺส จิตฺตํ นุปฺปนฺนนฺติ? จิตฺตสฺส ภงฺคกฺขเณ จิตฺตํ นุปฺปชฺชติ, โน จ นุปฺปนฺนํ, นิโรธสมาปนฺนานํ อสญฺญสตฺตานํ จิตฺตํ นุปฺปชฺชติ เจว นุปฺปนฺนญฺจฯ ยสฺส วา ปน…เป.… นุปฺปชฺชตีติ? อามนฺตาฯ เอตฺถ จ นฺติ อุปฺปาทสมงฺคิโนเปตํ นามํ, ติ จ อุปฺปาทสมงฺคิโนวฯ</p>


<p>ยสฺส  จิตฺตํ นิรุชฺฌติ, ตสฺส จิตฺตํ อุปฺปนฺนนฺติ? อามนฺตาฯ ยสฺส วา ปน…เป.… นิรุชฺฌตีติ? ภงฺคกฺขเณ ตถาฯ ยสฺส จิตฺตํ น นิรุชฺฌติ, ตสฺส จิตฺตํ นุปฺปนฺนนฺติ? นิโรธสมาปนฺนาทีนํ จิตฺตํฯ ยสฺส วา ปน…เป.… อามนฺตาฯ</p>


<p>ยสฺส จิตฺตํ อุปฺปชฺชติ, ตสฺส จิตฺตํ อุปฺปชฺชิตฺถาติ? อามนฺตาฯ ยสฺส วา ปน…เป.… อุปฺปชฺชตีติ? สเพฺพสํ จิตฺตสฺส อุปฺปาทกฺขเณ ตถาฯ เอตฺถ จ อุปฺปาทปฺปตฺตตฺตา อุปฺปชฺชิตฺถ, ตํ อนตีตตฺตา อุปฺปชฺชติ นามาติ อโตฺถติ  ขณปจฺจุปฺปนฺนวเสน อโตฺถ วุโตฺตฯ อุปฺปชฺชิตฺถาติ ปน อิมสฺส อตีตจิตฺตกฺขณวเสน อเตฺถ คยฺหมาเน เอว อุปริปาฬิยา น วิรุชฺฌติ, น อญฺญถาติ ปญฺญายติ, ตสฺมา ปุพฺพาปรํ โอโลเกตฺวา ปาฬิอวิโรเธน อโตฺถ คเหตโพฺพฯ</p>


<p>ยสฺส จิตฺตํ นุปฺปชฺชติ, ตสฺส จิตฺตํ นุปฺปชฺชิตฺถาติ? อุปฺปชฺชิตฺถฯ ยสฺส วา ปน…เป.… นุปฺปชฺชตีติ? นตฺถิฯ ยสฺส จิตฺตํ อุปฺปชฺชติ, ตสฺส จิตฺตํ อุปฺปชฺชิสฺสตีติ? ปจฺฉิมจิตฺตสมงฺคิขีณาสววิรหิตานํ จิตฺตํ ตถาฯ ยสฺส วา ปน…เป.… อุปฺปชฺชตีติ? อุปฺปาทกฺขเณ ตถาฯ ยสฺส จิตฺตํ…เป.… นุปฺปชฺชิสฺสตีติ? อเสขานํ ปจฺฉิมจิตฺตสฺส ภงฺคกฺขเณ ตถาฯ ยสฺส วา ปน…เป.… นุปฺปชฺชตีติ? ปจฺฉิมจิตฺตสฺส ภงฺคกฺขเณ ตถาฯ ยสฺส จิตฺตํ อุปฺปชฺชิตฺถ, ตสฺส จิตฺตํ อุปฺปชฺชิสฺสตีติ? ปจฺฉิมจิตฺตสมงฺคิํ ฐเปตฺวา เสสานํ ตถาฯ ยสฺส วา ปน…เป.… อามนฺตาฯ ยสฺส จิตฺตํ นุปฺปชฺชิตฺถ, ตสฺส จิตฺตํ นุปฺปชฺชิสฺสตีติ? นตฺถิฯ ยสฺส วา ปน…เป.… นุปฺปชฺชิตฺถาติ? อุปฺปชฺชิตฺถฯ</p>


<p>ยสฺส  จิตฺตํ นิรุชฺฌติ, ตสฺส จิตฺตํ นิรุชฺฌิตฺถาติ? อามนฺตาฯ ยสฺส วา ปน…เป.… นิรุชฺฌตีติ? ภงฺคกฺขเณ ตถาฯ ยสฺส จิตฺตํ…เป.… น นิรุชฺฌิตฺถาติ? นิรุชฺฌิตฺถฯ ยสฺส วา ปน…เป.… นตฺถิฯ ยสฺส จิตฺตํ นิรุชฺฌติ, ตสฺส จิตฺตํ นิรุชฺฌิสฺสตีติ? ปจฺฉิมจิตฺตสมงฺคิํ ฐเปตฺวา เสสานํ จิตฺตสฺส ภงฺคกฺขเณ ตถาฯ ยสฺส วา ปน…เป.… เสสานํ ภงฺคกฺขเณ ตถาฯ ยสฺส จิตฺตํ…เป.… นิรุชฺฌิสฺสติฯ ยสฺส วา ปน…เป.… นิรุชฺฌติฯ</p>


<p>ยสฺส จิตฺตํ นิรุชฺฌิตฺถ, ตสฺส จิตฺตํ นิรุชฺฌิสฺสตีติ? ปจฺฉิมจิตฺตสฺส ภงฺคกฺขเณ ฐเปตฺวา  เสสานํ จิตฺตํ ตถาฯ ยสฺส วา ปน…เป.… อามนฺตาฯ ยสฺส จิตฺตํ น นิรุชฺฌิตฺถ, ตสฺส จิตฺตํ น นิรุชฺฌิสฺสตีติ? นตฺถิฯ ยสฺส วา ปน…เป.… น นิรุชฺฌิตฺถาติ? นิรุชฺฌิตฺถฯ</p>


<p>ยสฺส จิตฺตํ อุปฺปชฺชติ, ตสฺส จิตฺตํ นิรุชฺฌิตฺถาติ? อามนฺตาฯ ยสฺส วา ปน…เป.… อุปฺปชฺชตีติ? สเพฺพสํ จิตฺตสฺส อุปฺปาทกฺขเณ ตถาฯ ยสฺส จิตฺตํ นุปฺปชฺชติ, ตสฺส จิตฺตํ น นิรุชฺฌิตฺถาติ? นิรุชฺฌิตฺถฯ ยสฺส วา ปน…เป.… นตฺถิ, ยสฺส จิตฺตํ อุปฺปชฺชติ, ตสฺส จิตฺตํ นิรุชฺฌิสฺสตีติ? อามนฺตาฯ ยสฺส วา ปน…เป.… อุปฺปชฺชตีติ? สเพฺพสํ จิตฺตสฺส อุปฺปาทกฺขเณ ตถาฯ ยสฺส จิตฺตํ นุปฺปชฺชติ, ตสฺส จิตฺตํ น นิรุชฺฌิสฺสตีติ? ปจฺฉิมจิตฺตสฺส ภงฺคกฺขเณ ตถาฯ ยสฺส วา ปน…เป.… อามนฺตาฯ ยสฺส จิตฺตํ อุปฺปชฺชิตฺถ, ตสฺส จิตฺตํ นิรุชฺฌิสฺสตีติ? นิรุชฺฌมานํ ปจฺฉิมจิตฺตํ ฐเปตฺวา ตถาฯ ยสฺส วา ปน…เป.… อามนฺตาฯ ยสฺส จิตฺตํ นุปฺปชฺชิตฺถ, ตสฺส จิตฺตํ น นิรุชฺฌิสฺสตีติ? นตฺถิฯ ยสฺส วา ปน…เป.… นุปฺปชฺชิตฺถาติ? อุปฺปชฺชิตฺถฯ</p>


<p>ยสฺส จิตฺตํ อุปฺปชฺชติ, ตสฺส จิตฺตํ น นิรุชฺฌตีติ? อามนฺตาฯ ยสฺส วา ปน…เป.… อุปฺปชฺชตีติ? สเพฺพสํ จิตฺตสฺส อุปฺปาทกฺขเณ ตถาฯ ยสฺส จิตฺตํ นุปฺปชฺชติ, ตสฺส จิตฺตํ นิรุชฺฌตีติ? สเพฺพสํ จิตฺตสฺส ภงฺคกฺขเณ ตถาฯ ยสฺส วา ปน…เป.… นุปฺปชฺชตีติ? อามนฺตาฯ</p>


<p>ยสฺส  จิตฺตํ อุปฺปชฺชมานํ, ตสฺส จิตฺตํ อุปฺปนฺนนฺติ? อามนฺตาฯ ยสฺส วา ปน…เป.… อุปฺปชฺชมานนฺติ? สเพฺพสํ จิตฺตสฺส อุปฺปาทกฺขเณ ตถาฯ ยสฺส จิตฺตํ นุปฺปชฺชมานํ, ตสฺส จิตฺตํ นุปฺปนฺนนฺติ? นิโรธสมาปนฺนาทีนํ จิตฺตํ ตถาฯ ยสฺส วา ปน…เป.… อามนฺตาฯ</p>


<p>ยสฺส จิตฺตํ นิรุชฺฌมานํ, ตสฺส จิตฺตํ อุปฺปนฺนนฺติ? อามนฺตาฯ ยสฺส วา ปน…เป.… ภงฺคกฺขเณ ตถาฯ ยสฺส จิตฺตํ น นิรุชฺฌมานํ, ตสฺส จิตฺตํ นุปฺปนฺนนฺติ? นิโรธสมาปนฺนาทีนํ จิตฺตํ ตถาฯ ยสฺส วา ปน…เป.… อามนฺตาฯ</p>


<p>ยสฺส จิตฺตํ อุปฺปนฺนํ, ตสฺส จิตฺตํ อุปฺปชฺชิตฺถาติ? อามนฺตาฯ ยสฺส วา ปน…เป.… อุปฺปนฺนนฺติ ? จิตฺตสมงฺคีนํ ตถาฯ ยสฺส จิตฺตํ นุปฺปนฺนํ, ตสฺส จิตฺตํ นุปฺปชฺชิตฺถาติ? อุปฺปชฺชิตฺถฯ ยสฺส วา ปน…เป.… นุปฺปนฺนนฺติ? นตฺถิ…เป.… ยสฺส จิตฺตํ นุปฺปนฺนํ, ตสฺส จิตฺตํ นุปฺปชฺชิสฺสตีติ? อุปฺปชฺชิสฺสติฯ ยสฺส วา ปน…เป.… นุปฺปนฺนนฺติ? อุปฺปนฺนํฯ</p>


<p>ยสฺส จิตฺตํ อุปฺปชฺชิตฺถ โน จ ตสฺส จิตฺตํ อุปฺปนฺนํ, ตสฺส จิตฺตํ อุปฺปชฺชิสฺสตีติ? อามนฺตาฯ ยสฺส วา ปน จิตฺตํ อุปฺปชฺชิสฺสติ โน จ ตสฺส จิตฺตํ อุปฺปนฺนํ, ตสฺส จิตฺตํ อุปฺปชฺชิตฺถาติ? อามนฺตาฯ เอตฺถ ‘‘โน จ ตสฺส จิตฺตํ นุปฺปนฺน’’นฺติ อิทํ อสญฺญาทิอจิตฺตเก สนฺธาย วุตฺตํฯ เตสํ นิยเมน จิตฺตุปฺปตฺติยา อภาวโต ‘‘อามนฺตา’’ติ อุภยตฺถ วิสฺสชฺชนํ วุตฺตํฯ อยญฺจ วาโร กาลตฺตเย คเหตฺวา สมตฺถิโตติ คเหตโพฺพฯ</p>


<p>‘‘ยสฺส จิตฺตํ นุปฺปชฺชิตฺถ โน จ ตสฺส จิตฺตํ นุปฺปนฺนํ, ตสฺส จิตฺตํ นุปฺปชฺชิสฺสตีติ? นตฺถิฯ ยสฺส วา ปน จิตฺตํ นุปฺปชฺชิสฺสติ โน จ ตสฺส จิตฺตํ นุปฺปนฺนํ, ตสฺส จิตฺตํ นุปฺปชฺชิตฺถาติ? อุปฺปชฺชิตฺถฯ</p>


<p>อุปฺปนฺนํ อุปฺปชฺชมานนฺติ? อุปฺปาทกฺขเณ จิตฺตํ ตถาฯ อุปฺปชฺชมานํ อุปฺปนฺนนฺติ? อามนฺตาฯ นุปฺปนฺนํ นุปฺปชฺชมานนฺติ? อามนฺตาฯ นุปฺปชฺชมานํ นุปฺปนฺนนฺติ? อตีตานาคตจิตฺตํ ตถาฯ</p>


<p>นิรุทฺธํ  นิรุชฺฌมานนฺติ? โน, นิรุชฺฌมานํ นิรุทฺธนฺติ? โน, นนิรุทฺธํ นนิรุชฺฌมานนฺติ? อุปฺปาทกฺขเณ อนาคตญฺจ จิตฺตํ ตถาฯ นนิรุชฺฌมานํ นนิรุทฺธนฺติปิ ตเถวฯ</p>


<p>ยสฺส จิตฺตํ อุปฺปชฺชมานํ ขณํ ขณํ วีติกฺกนฺตํ อติกฺกนฺตกาลํ, นิรุชฺฌมานํ ขณํ ขณํ วีติกฺกนฺตํ อติกฺกนฺตกาลํ, ตสฺส จิตฺตนฺติ? โน จ ภงฺคกฺขณํ วีติกฺกนฺตํ, อตีตํ จิตฺตํ ตทุภยํ วีติกฺกนฺตํ, ยสฺส วา ปน จิตฺตํ นิรุชฺฌมานํ ขณํ ขณํ วีติกฺกนฺตํ อติกฺกนฺตกาลํ, อุปฺปชฺชมานํ ขณํ ขณํ วีติกฺกนฺตํ อติกฺกนฺตกาลํ, ตสฺส จิตฺตนฺติ? อตีตํ จิตฺต’’นฺติ อิมินา นเยน ปุคฺคลวาเร สพฺพตฺถ วิสฺสชฺชนนโย เวทิตโพฺพฯ</p>


<p>ตตฺถ นฺติ อุปฺปชฺชมานสฺส ขณํ, อุปฺปาทกฺขณนฺติ อโตฺถฯ   นฺติ น จิรํ วีติกฺกนฺตํ, ตเมว ปน อุปฺปาทกฺขณํ วีติกฺกนฺตํ หุตฺวา อติกฺกนฺตกาลนฺติ สงฺขํ คจฺฉติ, นฺติ นิรุชฺฌมานสฺส ขณํ, ภงฺคกฺขณนฺติ อโตฺถฯ นฺติ กิํ ตสฺส จิตฺตํ เอวํ นิโรธกฺขณมฺปิ วีติกฺกนฺตํ หุตฺวา อติกฺกนฺตกาลํ นาม โหตีติ ปุจฺฉติฯ ยสฺส ภงฺคกฺขเณ จิตฺตํ อุปฺปาทกฺขณํ ขณํ วีติกฺกนฺตํ หุตฺวา อติกฺกนฺตกาลํ นาม โหติ, นิโรธกฺขณํ วีติกฺกนฺตํ หุตฺวา อติกฺกนฺตกาลํ นาม โหติ, อตีตํ ปน จิตฺตํ อุโภปิ ขเณ ขณํ วีติกฺกนฺตํ หุตฺวา อติกฺกนฺตกาลํ นาม โหตีติ อตีตจิตฺตวเสน วิสฺสชฺชนํ กตํฯ อิมินาว อุปาเยน อุปริเมสุ อตฺถธมฺมวาราทีสุ จ สพฺพวิสฺสชฺชเนสุ อโตฺถ เวทิตโพฺพฯ อยํ อติกฺกนฺตกาลวาเร นโยฯ</p>


<p>ยํ จิตฺตํ อุปฺปชฺชติ นนิรุชฺฌติ, ตํ จิตฺตํ นิรุชฺฌิสฺสติ นุปฺปชฺชิสฺสตีติ? อามนฺตาฯ ยํ วา ปน…เป.… อามนฺตาฯ ยํ จิตฺตํ นุปฺปชฺชติ นิรุชฺฌติ, ตํ จิตฺตํ นนิรุชฺฌิสฺสติ อุปฺปชฺชิสฺสตีติ? โนฯ ยํ วา ปน จิตฺตํ นนิรุชฺฌิสฺสติ อุปฺปชฺชิสฺสติ, ตํ จิตฺตํ นุปฺปชฺชติ นิรุชฺฌตีติ? นตฺถิฯ</p>


<p>ยํ  จิตฺตํ อุปฺปชฺชติ, ตํ จิตฺตํ อุปฺปนฺนนฺติ? อามนฺตาฯ ยํ วา ปน…เป.… อุปฺปชฺชตีติ? อุปฺปาทกฺขเณ จิตฺตํ ตถา, เอวํ ปฎิโลมปุจฺฉาสุปิ ตโต เสสาสุปิฯ ‘‘ยํ จิตฺตํ นุปฺปชฺชติ, ตํ จิตฺตํ นุปฺปนฺนนฺติ? อตีตานาคตํ จิตฺตํ ตถาฯ ยํ วา ปน…เป.… อามนฺตา…เป.… ภงฺคกฺขเณ จิตฺต’’นฺติอาทินา, ‘‘ยํ จิตฺตํ อุปฺปชฺชติ, ตํ จิตฺตํ อุปฺปชฺชิตฺถาติ? โนฯ ยํ จิตฺตํ นุปฺปชฺชติ, ตํ จิตฺตํ นุปฺปชฺชิตฺถาติ? ภงฺคกฺขเณ จิตฺตํ อนาคตญฺจา’’ติอาทินา, ‘‘ยํ จิตฺตํ อุปฺปชฺชติ, ตํ จิตฺตํ อุปฺปชฺชิสฺสตีติ? โนฯ ยํ วา ปน…เป.… โน, ยํ จิตฺตํ นุปฺปชฺชติ, ตํ จิตฺตํ นุปฺปชฺชิสฺสตีติ? อนาคตํ จิตฺตํ นุปฺปชฺชติ, โน จ ตํ จิตฺตํ นุปฺปชฺชิสฺสติ, ภงฺคกฺขเณ จิตฺตํ อตีตํ จิตฺต’’นฺติอาทินา จ, ‘‘ยํ จิตฺตํ อุปฺปชฺชิตฺถ, ตํ จิตฺตํ อุปฺปชฺชิสฺสตีติ? โนฯ ยํ วา ปน…เป.… โน, ยํ จิตฺตํ นุปฺปชฺชิตฺถ, ตํ จิตฺตํ นุปฺปชฺชิสฺสตีติ? อนาคตํ จิตฺต’’นฺติอาทินา จ,</p>


<p>‘‘ยํ จิตฺตํ นิรุชฺฌติ, ตํ จิตฺตํ นิรุชฺฌิตฺถาติ? โน’’ติอาทินา จ, ‘‘ยํ จิตฺตํ อุปฺปชฺชติ, ตํ จิตฺตํ นิรุชฺฌิตฺถาติ? โน’’ติอาทินา จ, ‘‘ยํ จิตฺตํ อุปฺปชฺชติ, ตํ จิตฺตํ นิรุชฺฌิสฺสตีติ ? อามนฺตา’’ติอาทินา จ, ‘‘ยํ จิตฺตํ อุปฺปชฺชิตฺถ, ตํ จิตฺตํ นิรุชฺฌิสฺสตีติ? โน’’ติอาทินา จ,</p>


<p>‘‘ยํ จิตฺตํ อุปฺปชฺชมานํ, ตํ จิตฺตํ อุปฺปนฺนนฺติ? อามนฺตาฯ ยํ วา ปน…เป.… อุปฺปชฺชมานนฺติ…เป.… อุปฺปาทกฺขเณ จิตฺต’’นฺติอาทินา จ, ‘‘ยํ จิตฺตํ นิรุชฺฌมานํ, ตํ จิตฺตํ อุปฺปนฺนนฺติ? อามนฺตา’’ติอาทินา จ, ‘‘ยํ จิตฺตํ อุปฺปนฺนํ, ตํ จิตฺตํ อุปฺปชฺชิตฺถาติ? โนฯ ยํ วา ปน…เป.… โน’’ติอาทินา จ,</p>


<p>‘‘ยํ จิตฺตํ อุปฺปชฺชิตฺถ โน จ ตํ จิตฺตํ อุปฺปนฺนํ, ตํ จิตฺตํ อุปฺปชฺชิสฺสตีติ? โนฯ ยํ วา ปน…เป.… โนฯ ยํ จิตฺตํ นุปฺปชฺชิตฺถ โน จ ตํ จิตฺตํ นุปฺปนฺนํ, ตํ จิตฺตํ นุปฺปชฺชิสฺสตีติ? อามนฺตา’’ติอาทินา จ, ‘‘อุปฺปนฺนํ อุปฺปชฺชมานนฺติ…เป.… อุปฺปาทกฺขเณ อุปฺปนฺนเญฺจว อุปฺปชฺชมานญฺจฯ อุปฺปชฺชมานํ อุปฺปนฺนนฺติ? อามนฺตา’’ติอาทินา จ, ‘‘นิรุทฺธํ นิรุชฺฌมานนฺติ? โน’’ติอาทินา จ,</p>


<p>‘‘ยํ  จิตฺตํ อุปฺปชฺชมานํ ขณํ ขณํ วีติกฺกนฺตํ อติกฺกนฺตกาลํ, นิรุชฺฌมานํ ขณํ ขณํ วีติกฺกนฺตํ อติกฺกนฺตกาลํ, ตํ จิตฺตนฺติ…เป.… อตีตํ จิตฺต’’นฺติอาทินา จ ธมฺมวาเร,</p>


<p>‘‘ยสฺส ยํ จิตฺตํ อุปฺปชฺชติ น นิรุชฺฌติ, ตสฺส ตํ จิตฺตํ นิรุชฺฌิสฺสติ นุปฺปชฺชิสฺสตีติ? อามนฺตา’’ติอาทินา จ ปุคฺคลธมฺมวาเร จ, สราคาทิปเทหิ, กุสลาทิปเทหิ จ มิเสฺสสุ สพฺพวาเรสุ จ ปุจฺฉาสุ เหฎฺฐา วุตฺตานุสาเรน วิสฺสชฺชนนโย เวทิตโพฺพฯ อยํ จิตฺตยมกมาติกตฺถสํวณฺณนานโยฯ</p>


<h3>ธมฺมยมกมาติกตฺถวณฺณนา</h3>
<p>ธมฺมยมกมาติกาย ปน ขนฺธยมเก วุตฺตนเยเนว ปาฬิววตฺถานํ เวทิตพฺพํฯ ‘‘โย กุสลํ ธมฺมํ ภาเวติ, โส อกุสลํ ธมฺมํ ปชหตี’’ติ อาคตตฺตา ปเนตฺถ ปริญฺญาวาโร ภาวนาวาโร นามฯ ตตฺถ ยสฺมา อพฺยากโต ธโมฺม เนว ภาเวตโพฺพ น ปหาตโพฺพ, ตสฺมา ปทเมว น อุทฺธฎนฺติ เวทิตพฺพํ ฯ ปุจฺฉาวิสฺสชฺชเน ปเนตฺถ ‘‘กุสลากุสลา ธมฺมาติ? อามนฺตา’’ติอาทินา, ‘‘ธมฺมา อกุสลา ธมฺมาติ? อกุสลา ธมฺมา ธมฺมา เจว อกุสลา ธมฺมา จ, อวเสสา ธมฺมา น อกุสลา ธมฺมา’’ติอาทินา จ ปณฺณตฺติวาเร วิสฺสชฺชนนโย ญาตโพฺพฯ</p>


<p>‘‘ยสฺส กุสลา ธมฺมา อุปฺปชฺชนฺติ, ตสฺส อกุสลา ธมฺมา อุปฺปชฺชนฺตีติ? โนฯ ยสฺส วา ปน…เป.… ยสฺส กุสลา ธมฺมา อุปฺปชฺชนฺติ, ตสฺส อพฺยากตา ธมฺมา อุปฺปชฺชนฺตีติ? ปญฺจโวกาเร กุสลานํ อุปฺปาทกฺขเณ…เป.… อุปฺปชฺชนฺตี’’ติอาทินา จ, ‘‘ยตฺถ กุสลา ธมฺมา อุปฺปชฺชนฺติ, ตตฺถ อกุสลา ธมฺมา อุปฺปชฺชนฺตีติ? อามนฺตา…เป.… ตตฺถ อพฺยากตา ธมฺมา อุปฺปชฺชนฺตีติ? อามนฺตาฯ ยตฺถ วา ปน อพฺยากตา ธมฺมา อุปฺปชฺชนฺติ, ตตฺถ กุสลา ธมฺมา อุปฺปชฺชนฺตีติ  …เป.… จตุโวกาเร…เป.… อุปฺปชฺชนฺตี’’ติอาทินา จ, ‘‘ยสฺส ยตฺถ กุสลา ธมฺมา…เป.… อุปฺปชฺชนฺตีติ? โน’’ติอาทินา จ,</p>


<p>‘‘ยสฺส กุสลา ธมฺมา นุปฺปชฺชนฺติ, ตสฺส อกุสลา ธมฺมา นุปฺปชฺชนฺตีติ…เป.… สเพฺพสํ จิตฺตสฺส ภงฺคกฺขเณ อพฺยากตจิตฺตสฺส อุปฺปาทกฺขเณ นิโรธสมาปนฺนานํ อสญฺญสตฺตานํ เตสํ กุสลา จ ธมฺมา นุปฺปชฺชนฺติ, อกุสลา จ ธมฺมา นุปฺปชฺชนฺตี’’ติอาทินา จ, ‘‘ยสฺส กุสลา ธมฺมา นุปฺปชฺชนฺติ, ตสฺส อพฺยากตา ธมฺมา นุปฺปชฺชนฺตีติ…เป.… สเพฺพสํ จวนฺตานํ ปวเตฺต จิตฺตสฺส ภงฺคกฺขเณ อารุเปฺป อกุสลานํ อุปฺปาทกฺขเณ จ นุปฺปชฺชนฺตี’’ติอาทินา จ, ‘‘ยตฺถ กุสลา ธมฺมา นุปฺปชฺชนฺติ, ตตฺถ อกุสลา ธมฺมา นุปฺปชฺชนฺตีติ? อามนฺตา…เป.… ตตฺถ อพฺยากตา ธมฺมา นุปฺปชฺชนฺตีติ? อุปฺปชฺชนฺติฯ ยตฺถ วา ปน อพฺยากตา ธมฺมา นุปฺปชฺชนฺติ, ตตฺถ อกุสลา ธมฺมา นุปฺปชฺชนฺตีติ? นตฺถี’’ติอาทินา จ อุปฺปาทวาเร,</p>


<p>‘‘ยสฺส กุสลา ธมฺมา นิรุชฺฌนฺติ, ตสฺส อกุสลา ธมฺมา นิรุชฺฌนฺตีติ? โน’’ติอาทินา นิโรธวาเร จ,</p>


<p>‘‘ยสฺส กุสลา ธมฺมา อุปฺปชฺชนฺติ, ตสฺส อกุสลา ธมฺมา นิรุชฺฌนฺตีติ? โน’’ติอาทินา อุปฺปาทนิโรธวาเร จ,</p>


<p>‘‘โย กุสลํ ธมฺมํ ภาเวติ, โส อกุสลํ ธมฺมํ ปชหิตฺถาติ? โน…เป.… โย กุสลํ ธมฺมํ  น ภาเวติ, โส อกุสลํ ธมฺมํ นปฺปชหิตฺถาติ? อคฺคมคฺคสมงฺคิญฺจ อรหนฺตญฺจ ฐเปตฺวา อวเสสา ปุคฺคลา’’ติอาทินา ภาวนาวาเร จ ปุจฺฉาวิสฺสชฺชนนโย เหฎฺฐา วุตฺตานุสาเรน ญาตโพฺพฯ</p>


<p>อตฺถวินิจฺฉเย ปเนตฺถ อิทํ ลกฺขณํฯ อิมสฺส หิ ธมฺมยมกสฺส ปวตฺติมหาวาเร ติ อิเมสุ อุปฺปาทนิโรเธสุ กุสลากุสลธมฺมา ตาว เอกเนฺตน ปวตฺติยํเยว ลพฺภนฺติ, น จุติปฎิสนฺธีสุ, อพฺยากตธมฺมา ปน ปวเตฺต  จ จุติปฎิสนฺธีสุ จาติ ตีสุปิ กาเลสุ ลพฺภนฺติ, เอวเมตฺถ ยํ ยตฺถ ยตฺถ ลพฺภติ, ตสฺส วเสน ตตฺถ ตตฺถ วินิจฺฉโย เวทิตโพฺพฯ</p>


<p>ตตฺริทํ นยมุขํ – กุสลากุสลานํ ตาว เอกกฺขเณ อนุปฺปชฺชนโต ติ ปฎิเสโธ กโตฯ ติ อิทํ จิตฺตสมุฎฺฐานรูปํ สนฺธาย วุตฺตํฯ ติ อสญฺญภวํ สนฺธาย วุตฺตํ, อพฺยากตานํ ธมฺมานํ อนุปฺปตฺติฎฺฐานสฺสาภาวา ติ ปฎิเกฺขโป กโต, นิโรธวาเร กุสลากุสลานํ เอกโต อนิรุชฺฌนโต ติ วุตฺตนฺติ อิมินาว นยมุเขน สพฺพตฺถ วินิจฺฉโย เวทิตโพฺพฯ อยํ ธมฺมยมกมาติกตฺถสํวณฺณนานโยฯ</p>


<h3>อินฺทฺริยยมกมาติกตฺถวณฺณนา</h3>
<p>อินฺทฺริยยมกมาติกายํ ปน ขนฺธยมกมาติกาทีสุ วุตฺตนเยเนว ปาฬิววตฺถานาทิโก สโพฺพ อตฺถสํวณฺณนานโย เวทิตโพฺพฯ มนินฺทฺริยํ ปเนตฺถ ยถา จกฺขุนฺทฺริยาทิมูลเกหิ, ตเถว อิตฺถินฺทฺริยาทิมูลเกหิ สทฺธิํ สมฺปโยคํ คจฺฉติ, ตสฺมา นิกฺขิตฺตปฎิปาฎิยา อโยเชตฺวา สเพฺพหิปิ จกฺขุนฺทฺริยมูลาทีหิ สทฺธิํ ปริโยสาเน โยชิตํ, จกฺขุนฺทฺริเยน จ สทฺธิํ สุขินฺทฺริยทุกฺขินฺทฺริยโทมนสฺสินฺทฺริยานิ, โลกุตฺตรินฺทฺริยานิ จ ปฎิสนฺธิยํ นตฺถีติ น คหิตานิฯ ยถา เจตฺถ, เอวํ เสสินฺทฺริยมูลเกสุปิ ยถานุรูปํ ญาตพฺพํฯ อินฺทฺริยานํ ปน พหุกตาย ธาตุยมกโตปิ พหุตรานิ ยมกานิ โหนฺติ อยํ วิเสโส, เสสํ เหฎฺฐา วุตฺตานุสาเรน ญาตพฺพนฺติฯ อยํ อินฺทฺริยยมกมาติกตฺถสํวณฺณนานโยฯ</p>

</p>

</p>





