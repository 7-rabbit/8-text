<h1>๑. ธมฺมสงฺคณีมาติกา</h1>
<h2>ติกปทตฺถวณฺณนา</h2>
<p>ตตฺถ   ติ เอตฺถ เกนเฎฺฐน ? ธมฺมาติเรกธมฺมวิเสสเฎฺฐนฯ อติเรกวิเสสตฺถทีปโก หิ เอตฺถ อภิ-สโทฺท ‘‘พาฬฺหา เม ทุกฺขา เวทนา อภิกฺกมนฺติ, โน ปฎิกฺกมนฺติ (สํ. นิ. ๔.๘๗; ๕.๑๙๕, ๑๐๒๒; ม. นิ. ๓.๓๘๔, ๓๘๙), อภิกฺกนฺตวณฺณา’’ติอาทีสุ (สํ. นิ. ๑.๑; ขุ. ปา. ๕.๑; สุ. นิ. มงฺคลสุตฺต; วิ. ว. ๘๕๗) วิย, ตสฺมา ยถา สมุสฺสิเตสุ พหูสุ ฉเตฺตสุ เจว ธเชสุ จ ยํ อติเรกปฺปมาณํ, วิเสสวณฺณสณฺฐานญฺจ ฉตฺตํ, ตํ อติจฺฉตฺตํ, โย อติเรกปฺปมาโณ, วิเสสวณฺณสณฺฐาโน จ ธโช, โส อติทฺธโชติ จ วุจฺจติ, เอวเมว อยมฺปิ ธโมฺม ธมฺมาติเรกธมฺมวิเสสเฎฺฐน ‘‘อภิธโมฺม’’ติ วุจฺจติฯ ภควตา หิ สุตฺตนฺตํ ปตฺวา ขนฺธายตนธาตุสจฺจอินฺทฺริยปจฺจยาการาทโย ธมฺมา เอกเทเสน วิภตฺตา, น นิปฺปเทเสน, อภิธมฺมํ ปตฺวา ปน อเนเกหิ นยวิเสเสหิ นิปฺปเทสโตว วิภตฺตาฯ เอวํ ธมฺมาติเรกธมฺมวิเสสเฎฺฐน ‘‘อภิธโมฺม’’ติ เวทิตโพฺพฯ</p>


<p>เกนเฎฺฐน ? มาตุสมเฎฺฐนฯ มาตา วิยาติ หิ มาติกา ยถา ปทุมิกํ มุขนฺติฯ ยถา หิ มาตา นานาวิเธ ปุเตฺต ปสวติ, เต ปาเลติ, โปเสติ จ, เอวมยมฺปิ นานาวิเธ ธเมฺม, อเตฺถ จ ปสวติ, เต จ อวินสฺสมาเน ปาเลติ, โปเสติ จ, ตสฺมา ‘‘มาติกา’’ติ วุจฺจติฯ มาติกํ หิ นิสฺสาย ธมฺมสงฺคณีอาทิสตฺตปฺปกรณวเสน วิตฺถาริยมานา อนนฺตาปริมาณา ธมฺมา, อตฺถา จ ตาย ปสุตา, ปาลิตา, โปสิตา วิย จ โหนฺติฯ ตถา หิ  จตโสฺส วิภตฺติโย จิตฺตวิภตฺติ รูปวิภตฺติ นิเกฺขปราสิ อตฺถุทฺธาโรติ ฯ ตตฺถ นานานเยหิ เอกูนนวุติจิตฺตวิภาวินี  จิตฺตวิภตฺติ วิตฺถาริยมานา อนนฺตาปริมาณภาณวารา โหติ, ตทนนฺตรํ เอกวิธาทินา รูปวิภาวินี รูปวิภตฺติ วิตฺถาริยมานา อนนฺตาปริมาณภาณวารา โหติ, ตทนนฺตรํ มูลขนฺธทฺวาราทีนิ นิกฺขิปิตฺวา เทสิโต นิเกฺขปราสิ วิตฺถาริยมาโน อนนฺตาปริมาณภาณวาโร โหติ, ตทนนฺตรํ เตปิฎกสฺส พุทฺธวจนสฺส อฎฺฐกถาภูโต อตฺถุทฺธาโร วิตฺถาริยมาโน อนนฺตาปริมาณภาณวาโร โหติฯ เอวมิทํ ธมฺมสงฺคณิปฺปกรณํ วาจนามคฺคโต อติเรกเตรสมตฺตภาณวารมฺปิ สมานํ วิตฺถาริยมานํ อนนฺตาปริมาณภาณวารํ โหติฯ</p>


<p>ตถา  ขนฺธวิภโงฺค อายตนธาตุสจฺจอินฺทฺริยปจฺจยาการสติปฎฺฐานสมฺมปฺปธานอิทฺธิปาทโพชฺฌงฺคมคฺคงฺคฌานอปฺปมญฺญาสิกฺขาปทปฎิสมฺภิทาญาณขุทฺทกวตฺถุธมฺมหทยวิภงฺคาติ อฎฺฐารส วิภงฺคา วิภตฺตา, เต สุตฺตนฺตภาชนียอภิธมฺมภาชนียาทินานานเยหิ วิตฺถาริยมานา ปเจฺจกํ อนนฺตาปริมาณภาณวารา โหนฺติฯ เอวมิทํ วิภงฺคปฺปกรณํ วาจนามคฺคโต ปญฺจติํสมตฺตภาณวารมฺปิ สมานํ วิตฺถาริยมานํ อนนฺตาปริมาณภาณวารํ โหติฯ</p>


<p>ตถา  ‘‘สงฺคโห อสงฺคโห’’ติอาทินา จุทฺทสวิเธน วิภตฺตํ วาจนามคฺคโต อติเรกฉภาณวารมตฺตมฺปิ สมานํ วิตฺถาริยมานํ อนนฺตาปริมาณภาณวารํ โหติฯ</p>


<p>ตถา  ขนฺธปญฺญตฺติ อายตนธาตุสจฺจอินฺทฺริยปุคฺคลปญฺญตฺตีติ ฉพฺพิเธน วิภตฺตํ วาจนามคฺคโต อติเรกปญฺจภาณวารมตฺตมฺปิ วิตฺถาริยมานํ อนนฺตาปริมาณภาณวารํ โหติฯ</p>


<p>ตถา   สกวาเท ปญฺจ สุตฺตสตานิ, ปรวาเท ปญฺจ สุตฺตสตานีติ สุตฺตสหสฺสํ สโมธาเนตฺวา วิภตฺตํ วาจนามคฺคโต สงฺคีติอาโรปิตนเยน ทีฆนิกายปฺปมาณมฺปิ วิตฺถาริยมานํ อนนฺตาปริมาณภาณวารํ โหติฯ</p>


<p>ตถา  มูลยมกํ ขนฺธายตนธาตุสจฺจสงฺขารอนุสยจิตฺตธมฺมอินฺทฺริยยมกนฺติ ทสวิเธน วิภตฺตํ วาจนามคฺคโต วีสภาณวารสตมฺปิ วิตฺถาริยมานํ อนนฺตาปริมาณภาณวารํ โหติฯ</p>


<p>  เหตุปจฺจยอารมฺมณปจฺจยาทิจตุวีสติปจฺจเย คเหตฺวา ติกปฎฺฐานาทิจตุวีสติวิเธน วิภตฺตํ ปเจฺจกํ กติปยภาณวารมฺปิ วิตฺถาริยมานํ อนนฺตาปริมาณภาณวารํ โหติฯ เอวํ อนนฺตาปริมาณานํ ธมฺมานํ, อตฺถานญฺจ ปสวนโต, ปาลนโต, โปสนโต จ ‘‘มาตา วิยาติ มาติกา’’ติ วุจฺจติฯ ปาลนโปสนเญฺจตฺถ สมฺมุฎฺฐานํ, วิรทฺธานญฺจ ปาฬิอตฺถานํ มาติกานุสาเรน สลฺลเกฺขตฺวา สมานยนโต, รกฺขณโต จ เวทิตพฺพํฯ สา ปนายํ ปริเจฺฉทโต ธมฺมสงฺคณีมาติกา วิภงฺคมาติกา ธาตุกถามาติกา ปุคฺคลปญฺญตฺติมาติกา กถาวตฺถุมาติกา ยมกมาติกา ปฎฺฐานมาติกาติ สตฺตนฺนํ ปกรณานํ อาทิมฺหิ ฐปิตา สตฺตวิธา โหติฯ</p>


<p>ตตฺถ ธมฺมสงฺคณีมาติกา อาทิ, สาปิ ติกมาติกา ทุกมาติกาติ ทุวิธาฯ ตตฺถ ทฺวาวีสติ ติกา  นามฯ เทฺวจตฺตาลีสสตทุกา  นาม, สา ปุน อาหจฺจภาสิตา สาวกภาสิตาติ ทุวิธาฯ ตตฺถ ทฺวาวีสติ ติกา เจว, ‘‘เหตู ธมฺมา น เหตู ธมฺมา…เป.… สรณา ธมฺมา อรณา ธมฺมา’’ติ อิเม จ สตํ  ทุกาติ อยํ  สมฺมาสมฺพุทฺธเทสิตา สตฺตนฺนํ ปกรณานํ มาติกา นาม, ตทนนฺตรา ‘‘วิชฺชาภาคิโน ธมฺมา อวิชฺชาภาคิโน ธมฺมา…เป.… ขเยญาณํ อนุปฺปาเทญาณ’’นฺติ อิเม ทฺวาจตฺตาลีส สุตฺตนฺติกทุกา ธมฺมเสนาปติสาริปุตฺตเตฺถเรน ฐปิตตฺตา  นามฯ อิเม ฐเปโนฺต ปน เถโร น สามุกฺกํสิเกน อตฺตโน ญาเณน ฐเปสิ, เอกุตฺตริยํ ปน เอกกนิปาตทุกนิปาตสงฺคีติสุตฺตทสุตฺตรสุเตฺตหิ สโมธาเนตฺวา อาภิธมฺมิกเตฺถรานํ สุตฺตนฺตํ ปตฺวา อกิลมนตฺถํ ฐเปสิฯ</p>


<p>สา ปุน สปฺปเทสนิปฺปเทสวเสน เทฺว โกฎฺฐาสา โหนฺติฯ เอตฺถ หิ นว ติกา, เอกสตฺตติ จ ทุกา สปฺปเทสานํ สาวเสสานํ นามรูปานํ ปริคฺคหิตตฺตา  นาม, อวเสสา เตรส ติกา, เอกสตฺตติ จ ทุกา นิปฺปเทสานํ นิรวเสสานํ นามรูปานํ คหิตตฺตา  นามฯ เตสํ วิภาโค ตตฺถ ตเตฺถว อาวิ ภวิสฺสติฯ ตถา นามลาภวเสน ทฺวิธาฯ สเพฺพว หิ เอเต ติกทุกา อาทิปทวเสน, สพฺพปทวเสน จาติ ทฺวิธา นามํ ลภนฺติฯ ตตฺถ ‘‘กุสลา ธมฺมา, อกุสลา ธมฺมา, อพฺยากตา ธมฺมา’’ติ อยํ ตาว  ลทฺธนาโม กุสลตฺติโก นามฯ ‘‘สุขาย เวทนาย สมฺปยุตฺตา ธมฺมา…เป.… ธมฺมา’’ติ อยํ  ลทฺธนาโม เวทนาตฺติโก นามฯ เอวํ สเพฺพสมฺปิ ติกทุกานํ นามํ เวทิตพฺพํฯ</p>


<p>สา ปเนสา ปญฺจทสหิ ปริเจฺฉเทหิ ววตฺถิตาฯ ติกานํ หิ เอโก ปริเจฺฉโท, ทุกานํ จุทฺทส ฯ ‘‘เหตู ธมฺมา นเหตู ธมฺมา’’ติอาทโย หิ ฉ ทุกา คนฺถโต จ อตฺถโต จ อญฺญมญฺญสมฺพเนฺธน กณฺณิกา วิย, ฆฎา วิย จ หุตฺวา ฐิตตฺตา ‘‘เหตุโคจฺฉโก’’ติ วุจฺจติฯ ตโต อปเร ‘‘สปฺปจฺจยา ธมฺมา’’ติอาทโย สตฺต ทุกา อญฺญมญฺญํ อสมฺพนฺธา  เกวลํ ทุกสามเญฺญน อุจฺจินิตฺวา โคจฺฉกนฺตเร ฐปิตตฺตา, อเญฺญหิ จ อนฺตรทุเกหิ จูฬกตฺตา ‘‘จูฬนฺตรทุกา’’ติ เวทิตพฺพาฯ ตโต ปรํ อาสวทุกาทีนํ ฉนฺนํ ทุกานํ วเสน อาสวโคจฺฉโก นามฯ ตโต สํโยชนทุกาทีนํ ฉนฺนํ วเสน สํโยชนโคจฺฉโก นามฯ ตถา คนฺถโอฆโยคนีวรณทุกาทีนํ ฉนฺนํ ฉนฺนํ วเสน คนฺถโอฆโยคนีวรณโคจฺฉกา นามฯ ปรามาสทุกาทีนํ ปญฺจนฺนํ วเสน ปรามาสโคจฺฉโก นามฯ ตโต ปรํ สารมฺมณทุกาทโย จตุทฺทส ทุกา มหนฺตรทุกา นามฯ ตโต ปรํ อุปาทานทุกาทโย ฉ ทุกา อุปาทานโคจฺฉโก นามฯ ตโต กิเลสทุกาทโย อฎฺฐทุกา กิเลสโคจฺฉโก นามฯ ตโต ปรํ ทสฺสเนนปหาตพฺพทุกาทโย อฎฺฐารส ทุกา อภิธมฺมมาติกาย ปริโยสาเน ฐปิตตฺตา ปิฎฺฐิทุกา นามฯ วิชฺชาภาคิยทุกาทโย ปน ทฺวาจตฺตาลีส ทุกา สุตฺตนฺติกทุกา นามฯ เอวเมติสฺสา ปญฺจทสหิ ปริเจฺฉเทหิ ววตฺถิตาย ตาว อยํ อตฺถวณฺณนา ภวิสฺสติฯ</p>


<h3>กุสลตฺติกวณฺณนา</h3>
<p>ยสฺมา ปเนตฺถ ติกมาติกา อาทิ, ตตฺถาปิ กุสลตฺติโก อาทิ, ตสฺมา กุสลตฺติกสฺส ตาว –</p>


<p>
อตฺถโต ภูมิเภทา จ, ปเจฺจกํ สมฺปโยคโต;  
  
อุเทฺทสโต จ ธมฺมานํ, ลกฺขณาทิวิภาคโตฯ  
</p>
  
<p>
สงฺคหา สุญฺญโต เจว, วิสยาทิปฺปเภทโต;  
  
ยถานุรูปํ สพฺพตฺถ, เวทิตโพฺพ วินิจฺฉโยฯ  
</p>
  
<p>ตตฺถ  ตาว ติ เอตฺถ สโทฺท อาโรคฺยานวชฺชเฉกสุขวิปาเกสุ ทิสฺสติฯ อยํ หิ  ‘‘กจฺจิ นุ โภโต กุสลํ, กจฺจิ โภโต อนามย’’นฺติอาทีสุ (ชา. ๑.๑๕.๒๔๖; ๒.๒๐.๑๒๙) อาโรเคฺย ทิสฺสติฯ ‘‘กตโม ปน, ภเนฺต, กายสมาจาโร กุสโล ? โย โข, มหาราช, กายสมาจาโร อนวโชฺช’’ติอาทีสุ (ม. นิ. ๒.๓๖๑) อนวเชฺชฯ ‘‘กุสโล ตฺวํ รถสฺส องฺคปจฺจงฺคาน’’นฺติอาทีสุ (ม. นิ. ๒.๘๗) เฉเกฯ ‘‘กุสลสฺส กมฺมสฺส กตตฺตา อุปจิตตฺตา’’ติอาทีสุ (ธ. ส. ๔๓๑) สุขวิปาเกฯ สฺวายมิธ อาโรเคฺยปิ อนวเชฺชปิ สุขวิปาเกปิ วตฺตติฯ ยเถว หิ รูปกาเย นิพฺยาธิตาย อาโรคฺยเฎฺฐน กุสลํ วุตฺตํ, เอวํ อรูปธเมฺมปิ กิเลสพฺยาธิโน อภาเวน อาโรคฺยเฎฺฐน กุสลํ เวทิตพฺพํฯ กิเลสวชฺชสฺส ปน อภาวา อนวชฺชเฎฺฐน กุสลํฯ</p>


<p>-สโทฺท ปนายํ ปริยตฺติเหตุคุณนิสฺสตฺตนิชฺชีวตาทีสุ ทิสฺสติฯ อยํ หิ ‘‘ธมฺมํ ปริยาปุณาติ สุตฺตํ เคยฺย’’นฺติอาทีสุ (อ. นิ. ๔.๑๐๒) ปริยตฺติยํ ทิสฺสติฯ ‘‘เหตุมฺหิ ญาณํ ธมฺมปฎิสมฺภิทา’’ติอาทีสุ (วิภ. ๗๒๐) เหตุมฺหิฯ ‘‘น หิ ธโมฺม อธโมฺม จ, อุโภ สมวิปากิโน’’ติอาทีสุ (เถรคา. ๓๐๔) คุเณฯ ‘‘ธเมฺมสุ ธมฺมานุปสฺสี วิหรตี’’ติอาทีสุ (ที. นิ. ๒.๓๗๓) นิสฺสตฺตนิชฺชีวตายํ, สฺวายมิธาปิ นิสฺสตฺตนิชฺชีวตายเมว วฎฺฎติฯ</p>


<p>วจนโตฺถ ปเนตฺถ – กุจฺฉิเต ปาปธเมฺม สลยนฺติ จลยนฺติ กเมฺปนฺติ วิทฺธํเสนฺตีติ ฯ กุจฺฉิเตน วา อากาเรน สยนฺตีติ กุสา, เต กุเส ลุนนฺติ ฉินฺทนฺตีติ กุสลาฯ กุจฺฉิตานํ วา สานโต ตนุกรณโต ญาณํ กุสํ นาม, เตน กุเสน ลาตพฺพา ปริวเตฺตตพฺพาติ กุสลาฯ อถ วา โกสลฺลํ วุจฺจติ ปญฺญา, ตโต โกสลฺลโต สมฺภูตตฺตา กุสลาฯ อิทํ ปน อนนฺตเร วุตฺตญฺจาติ นิพฺพจนทฺวยํ กิญฺจาปิ นิปฺปริยายโต ญาณสมฺปยุตฺตานเมว  ยุชฺชติ, รุฬฺหีวเสน ปน ตํสทิสตาย ญาณวิปฺปยุตฺตานมฺปีติ คเหตพฺพํฯ ยถา วา กุสา อุภยภาคคตํ หตฺถปฺปเทสํ ลุนนฺติ, เอวมิเมปิ อุปฺปนฺนานุปฺปนฺนภาเวน อุภยภาคคตํ สํกิเลสปกฺขํ ลุนนฺติ, ตสฺมา กุสา วิย ลุนนฺตีติ กุสลาฯ อตฺตโน ปน สภาวํ ธาเรนฺตีติ ธมฺมา, ธารียนฺติ วา ปจฺจเยหิ, ธารียนฺติ วา ยถาสภาวโต อาธารียนฺตีติปิ ธมฺมาฯ น กุสลา  มิตฺตปฎิปกฺขา อมิตฺตา วิย กุสลปฎิปกฺขาติ อโตฺถฯ น พฺยากตาติ  กุสลากุสลภาเวน อกถิตาติ อโตฺถฯ เตสุ อนวชฺชสุขวิปากลกฺขณา กุสลา, สาวชฺชทุกฺขวิปากลกฺขณา อกุสลา, อวิปากลกฺขณา อพฺยากตาฯ</p>


<p>กิํ ปเนตานิ กุสลาติ วา ธมฺมาติ วาติอาทีนิ เอกตฺถานิ, อุทาหุ นานตฺถานีติ? กิเญฺจตฺถ  ยทิ ตาว เอกตฺถานิ, ‘‘กุสลา ธมฺมา’’ติ อิทํ ‘‘กุสลา กุสลา’’ติ วุตฺตสทิสํ โหติฯ อถ นานตฺถานิ, ติกทุกานํ ฉกฺกจตุกฺกภาโว อาปชฺชติ, ปทานญฺจ อสมฺพโนฺธ ‘‘กุสลา รูปํ จกฺขุมา’’ติอาทีนํ วิยฯ อถาปิ ยทิ เอตานิ เอกตฺถานิ, กุสลากุสลาพฺยากตปทานํ ติณฺณมฺปิ ธมฺมานํ ธมฺมสภาเวน เอกตฺตา กุสลาทีนมฺปิ เอกตฺตํ อาปชฺชติฯ อถ ‘‘กุสลปทโต อกุสลาทิปทสฺส อญฺญตฺตํ สิยา’’ติ วทถ, น เอตานิ เอกตฺถานิฯ ตทา ธโมฺม นาม ภาโวฯ ภาวโต จ อโญฺญ อภาโวติฯ เอวํ อโญฺญญฺญาเปกฺขาย อภาวตฺตมาปเนฺนหิ ธเมฺมหิ อนเญฺญ กุสลาทโยปิ อภาวา เอว สิยุนฺติ? สพฺพเมตํ อการณํ, กสฺมา? ยถานุมติโวหารสิทฺธิโต, น หิ ‘‘กุสลา ธมฺมา’’ติอาทีนิ ปทานิ ยถา กุสลา กุสลาติ, เอวํ อตฺถวิเสสาภาเวน ปณฺฑิเตหิ  อนุมตานิ, นาปิ กุสลา รูปํ จกฺขุมา-สทฺทา วิย อญฺญมญฺญํ อโนโลกิตตฺถภาเวน, อถ โข อนวชฺชอิฎฺฐวิปากตฺตาทิสงฺขาตสฺส อตฺถวิเสสสฺส, สภาวสาธารณาทิอตฺถสามญฺญสฺส จ โชตกเตฺตน ยถากฺกมํ อนุมตานิฯ กุสล-สโทฺท หิ ธมฺม-สทฺทสฺส ปุรโต วุจฺจมาโน กุสลากุสลาทิสพฺพสาธารณสามญฺญตฺถทีปกํ ธมฺม-สทฺทํ อกุสลาทิโต นิวเตฺตตฺวา อตฺตโน อตฺตโน อตฺถวิเสสวิสิฎฺฐตฺถทีปกํ กโรติฯ เอวํ ปเจฺจกํ ภินฺนวิสยานมฺปิ เนสํ วิเสสนวิเสสิตพฺพภาเวน ปวตฺติยํ เอกตฺถตาย ปณฺฑิตานุมตตาย ยถาวุตฺตโทสาโรปเน การณํ วุตฺตํ, สพฺพเมตํ อการณํฯ เอวํ ตโต ปเรสุปิ สพฺพตฺถ ยถานุรูปโต ญาตพฺพํฯ อยํ ตาว ปทตฺถโต วินิจฺฉโยฯ</p>


<h3>กุสลปทโตฺถ</h3>
<p>ติ เตสุ กุสลากุสลาพฺยากเตสุ ธเมฺมสุ กุสลา ตาว ธมฺมา ภูมิเภทโต จตุพฺพิธา โหนฺติ – กามาวจรา รูปาวจรา อรูปาวจรา โลกุตฺตราติฯ อยํ ภูมิเภทโต วินิจฺฉโยฯ</p>


<p>ติ เอวํ ภูมิเภทโต จตุพฺพิธานมฺปิ เนสํ ปเจฺจกํ สมฺปโยคโต วินิจฺฉโย เวทิตโพฺพฯ ตตฺถ กามาวจรา ตาว สมฺปโยคโต อฎฺฐวิธา โหนฺติฯ เสยฺยถิทํ? โสมนสฺสสหคตํ ญาณสมฺปยุตฺตํ อสงฺขารํ, ตถา สสงฺขารํฯ อุเปกฺขาสหคตํ ญาณสมฺปยุตฺตํ อสงฺขารํ, ตถา สสงฺขารํฯ โสมนสฺสสหคตํ ญาณวิปฺปยุตฺตํ อสงฺขารํ, ตถา สสงฺขารํฯ อุเปกฺขาสหคตํ ญาณวิปฺปยุตฺตํ อสงฺขารํ, ตถา สสงฺขารนฺติฯ ตตฺถ อิฎฺฐารมฺมณตา, สทฺธาพาหุลฺลตา, วิสุทฺธทิฎฺฐิตา, อานิสํสทสฺสาวิตา จ เอกาทส ปีติสโมฺพชฺฌงฺคการณานิ จาติ  อิเมหิ ตาว การเณหิ โสมนสฺสสหคตภาโว เวทิตโพฺพฯ ญาณสมฺปตฺติํ ปน  ปเตฺถตฺวา กตกมฺมโต, พฺรหฺมาทิอุปปตฺติโต, ปญฺญาทสกวเสน อินฺทฺริยปริปากโต, วิกฺขมฺภเนน กิเลสทูริภาวโต จ สตฺตวิธธมฺมวิจยสโมฺพชฺฌงฺคการณโต จ ญาณสมฺปยุตฺตตา เวทิตพฺพาฯ อตฺตโน วา ปเรสํ วา วเสน ปวโตฺต ปุพฺพปโยโค สงฺขาโร นามฯ</p>


<p>เตน อุปฺปนฺนํ สสงฺขารํ, ตทภาวา อสงฺขารญฺจ เวทิตพฺพํฯ เอเตสุ หิ ยถาวุตฺตโสมนสฺสญาณเหตุํ อาคมฺม ปหโฎฺฐ ‘‘อตฺถิ ทินฺน’’นฺติ อาทินยปฺปวตฺตํ สมฺมาทิฎฺฐิํ ปุรกฺขตฺวา อสํสีทโนฺต, ปเรหิ จ อนุสฺสาหิโต ทานาทีนิ ปุญฺญานิ กโรติ, ตทาสฺส โสมนสฺสสหคตํ ญาณสมฺปยุตฺตํ ปฐมํ กุสลํ อุปฺปชฺชติฯ ยทา ปน วุตฺตนเยน หฎฺฐตุโฎฺฐ สมฺมาทิฎฺฐิํ ปุรกฺขตฺวา อมุตฺตจาคิตาทิวเสน สํสีทมาโน, อตฺตโน ปฎิสงฺขาเรน วา ปเรหิ วา อุสฺสาหิโต กโรติ, ตทาสฺส ตเทว สสงฺขารํ ทุติยํ กุสลํ โหติฯ ยทา ปน ญาติชนาทิปฎิปตฺติทสฺสเนน ชาตปริจยา พาลทารกาทโย ภิกฺขุอาทิทสฺสเนน โสมนสฺสชาตา สหสา ทานวนฺทนาทีนิ กโรนฺติ, ตทา ญาณวิปฺปยุตฺตํ ตติยํ กุสลํ อุปฺปชฺชติฯ ยทา ปน ญาติอาทีหิ อุสฺสาหิตา เอวํ ปฎิปชฺชนฺติ, ตทา ตเทว จตุตฺถํ สสงฺขารจิตฺตํ โหติฯ ยทา ปน โสมนสฺสเหตุโน อภาเวน วิสุํ จตูสุปิ วิกเปฺปสุ โสมนสฺสรหิตา โหนฺติ, ตทา เสสานิ จตฺตาริ อุเปกฺขาสหคตานิ กุสลานิ อุปฺปชฺชนฺติฯ เอวํ ปเจฺจกํ สมฺปโยคโต วินิจฺฉโย เวทิตโพฺพฯ</p>


<p>นฺติ เอวํ สมฺปโยคโต อฎฺฐวิเธสุ กุสเลสุ ปเจฺจกํ ธมฺมานํ อุเทฺทสโตปิ วินิจฺฉโย เวทิตโพฺพฯ ตตฺถ ปฐมกุสเล ตาว ปาฬิยา สรูเปน อาคตา ติํส ธมฺมา, เยวาปนกา นวาติ เอกูนจตฺตาลีส ธมฺมา  โหนฺติฯ เสยฺยถิทํ – ผโสฺส เวทนา สญฺญา เจตนา จิตฺตํ วิตโกฺก วิจาโร ปีติ วีริยํ จิเตฺตกคฺคตา ชีวิตํ สทฺธา สติ หิรี โอตฺตปฺปํ อโลโภ อโทโส อโมโห กายปสฺสทฺธิ จิตฺตปสฺสทฺธิ กายลหุตา จิตฺตลหุตา กายมุทุตา จิตฺตมุทุตา กายกมฺมญฺญตา จิตฺตกมฺมญฺญตา กายปาคุญฺญตา จิตฺตปาคุญฺญตา กายุชุกตา จิตฺตุชุกตาติ อิเม สรูเปน อาคตา ติํสธมฺมาฯ ฉโนฺท อธิโมโกฺข มนสิกาโร ตตฺรมชฺฌตฺตตา กรุณา มุทิตา กายทุจฺจริตวิรติ วจีทุจฺจริตวิรติ มิจฺฉาชีววิรตีติ อิเม เยวาปนกา นวาติฯ</p>


<p>ปทภาชนีเย  ปน –</p>

</p>


<p>เอวํ สรูปโต อุทฺทิฎฺฐา ฉปญฺญาส ธมฺมา ‘‘เย วา ปน ตสฺมิํ สมเย อเญฺญปิ อตฺถิ ปฎิจฺจสมุปฺปนฺนา อรูปิโน ธมฺมา’’ติ  (ธ. ส. ๑) เอวํ เยวาปนกวเสน สามญฺญโต อุทฺทิฎฺฐา,  จสฺสา เตสุ เตสุ สุตฺตปฺปเทเสสุ อาคเต คเหตฺวา สรูปโต นิทฺทิฎฺฐา ฉนฺทาทโย นวาติ ปญฺจสฎฺฐิ ธมฺมา อาคตาฯ ยสฺมา ปน เตสุ สรูเปน อาคตา ฌานงฺคอินฺทฺริยมคฺคงฺคพลมูลาทีนํ วเสน เอกเสฺสว พหุกิจฺจตาทสฺสนตฺถํ ปุนปฺปุนํ คเหตฺวา ปริยาเยน ฉปญฺญาสวิเธน เทสิตาปิ อคหิตคฺคหเณน ยถาวุตฺตา สมติํเสว ธมฺมา โหนฺติ, เต ปน สวิภตฺติกา อวิภตฺติกาติ ทุวิธาฯ ตตฺถ ผสฺสาทโย อฎฺฐารส เอกกตฺตา อวิภตฺติกาฯ เวทนาทโย ทฺวาทส ธมฺมา อฎฺฐติํสปฺปเภเทน ยถาโยคํ วิภตฺตตฺตา สวิภตฺติกา, เยวาปนกา ปน อวิภตฺติกา เอวฯ ตสฺมา เต สเพฺพปิ นิปฺปริยาเยน เอกูนจตฺตาลีส ธมฺมาว โหนฺติฯ โหนฺติ เจตฺถ –</p>


<p>
ผสฺสาทิปญฺจกํ ปญฺจฌานงฺคานินฺทฺริยฎฺฐกํ;  
  
มคฺคงฺคปญฺจกํ สตฺตพลํ มูลตฺติกมฺปิ จฯ  
</p>
  
<p>
กมฺมปถตฺติกเญฺจว  
, โลกปาลทุกํ ตถา;  
  
ปสฺสทฺธิอาที ฉ ทุกา, ตีณิ ปิฎฺฐิทุกานิติฯ  
</p>
  
<p>
สตฺตรสหิ ราสีหิ, ฉปญฺญาเสว ปาฬิยํ;  
  
วุตฺตา สภาวโต ติํส, ธมฺมา อคหิตคฺคเหฯ  
</p>
  
<p>
ผโสฺส ชีวิตสญฺญา จ, เจตนา จารปีติโย;  
  
ฉ ทุกา กายปสฺสทฺธิ-ปมุขาฎฺฐารเสกกาฯ  
</p>
  
<p>
จิตฺตํ วิตโกฺก สทฺธา จ, หิริโอตฺตปฺปิยมฺปิ จ;  
  
อโลโภ จ อโทโส จ, สตฺต ทฺวิธา วิภาวิตาฯ  
</p>
  
<p>
เวทนา ติวิธา วีริยํ, สติ จ จตุธา มตา;  
  
ฉทฺธา เอกคฺคตา ปญฺญา, สตฺตธาว วิภาวิตาฯ  
</p>
  
<p>
วิรตี  
อปฺปมญฺญาโย, มนกฺกาโร ฉนฺทมชฺฌตฺตา;  
  
ธิโมโกฺข เยวาปนกา, นเวเต ปฐเม มเนฯ  
</p>
  
<p>
ปญฺจสฎฺฐิวิเธเนว, ปริยาเยน เทสิตา;  
  
นวาธิกา จ เตตฺติํส, ธมฺมาว ปรมตฺถโตติฯ  
</p>
  
<p>เอตฺถ จ สรูเปน อาคตา ติํส ธมฺมา, เยวาปนเกสุ จตฺตาโร จาติ จตุตฺติํส ธมฺมา เอกกฺขเณ นิยตา ลพฺภนฺติ, เสสา ปน กรุณาทโย ปญฺจ กรุณาปุพฺพภาคมุทิตาปุพฺพภาควเสน, กายทุจฺจริตวจีทุจฺจริตมิจฺฉาชีเวหิ วิรมณวเสน จ จิตฺตสฺส ปวตฺติกาเลสุ เอว อุปฺปชฺชิตฺวา อญฺญถานุปฺปชฺชนโต อนิยตาฯ เต จ ยสฺมา ทุกฺขิตสุขิตสตฺตวเสน, กายทุจฺจริตาทิตฺตยวเสน จ ปเจฺจกํ ภินฺนวิสยตฺตา เอกโต น อุปฺปชฺชนฺติ, ตสฺมา กรุณาปุพฺพภาคาทิวเสน ปวเตฺตสุ ปญฺจสุ จิตฺตกฺขเณสุ นิยตา จตุตฺติํส, กรุณาทีสุ  เอกนฺติ ปญฺจติํส ธมฺมา อุปฺปชฺชนฺติ, เกวลํ ปน ทานาทิวเสน ปวตฺติยํ นิยตา จตุตฺติํเสว อุปฺปชฺชนฺตีติ เวทิตพฺพํฯ อยํ ธมฺมุเทฺทสโต วินิจฺฉโยฯ</p>


<p>ติ เอวํ อุทฺทิฎฺฐานํ ธมฺมานํ ลกฺขณรสาทิโต วินิจฺฉโย เวทิตโพฺพฯ ผุสตีติ ฯ สฺวายํ ผุสนลกฺขโณ, สงฺฆฎฺฎนรโส, สนฺนิปาตปจฺจุปฎฺฐาโน, อาปาถคตวิสยปทฎฺฐาโนฯ อยํ หิ อรูปธโมฺมปิ สมาโน อารมฺมเณ ผุสนากาเรน ปวตฺตตีติ ผุสนลกฺขโณ, สา จสฺส ผุสนาการปฺปวตฺติ อมฺพิลาทิทสฺสเน เขฬุปฺปาทาทินา ญาตพฺพาฯ เอกเทเสน ปน อนลฺลียมาโนปิ รูปํ วิย จกฺขุํ, สโทฺท วิย จ โสตํ จิตฺตมารมฺมณญฺจ สงฺฆเฎฺฎตีติ สงฺฆฎฺฎนรโสฯ ติกสนฺนิปาตสงฺขาตสฺส ปน อตฺตโน การณสฺส วเสน ปเวทิตตฺตา สนฺนิปาตปจฺจุปฎฺฐาโน, ผลเฎฺฐน ปจฺจุปฎฺฐาเนน ปเนส เวทนาปจฺจุปฎฺฐาโน นาม โหติฯ ตชฺชาสมนฺนาหาเรน เจว  อินฺทฺริเยน จ ปริกฺขเต วิสเย อนนฺตราเยน อุปฺปชฺชนโต อาปาถคตวิสยปทฎฺฐาโนติ วุจฺจติฯ เวทนาธิฎฺฐานภาวโต ปเนส นิจฺจมฺมา คาวี วิย ทฎฺฐโพฺพฯ ลกฺขณาทีสุ จ เตสํ เตสํ ธมฺมานํ สภาโว วา สามญฺญํ วา ลกฺขณํ นาม, กิจฺจํ วา สมฺปตฺติ วา รโส นาม, อุปฎฺฐานากาโร วา ผลํ วา ปจฺจุปฎฺฐานํ นาม, อาสนฺนการณํ ปทฎฺฐานํ นามฯ เอวํ อุปริปิ สพฺพตฺถ ลกฺขณาทีนํ นานตฺตํ เวทิตพฺพํฯ</p>


<p>เวทยตีติ  สา เวทยิตลกฺขณา, สภาวเภทโต ปเนสา ปญฺจวิธา โหติ – สุขํ ทุกฺขํ โสมนสฺสํ โทมนสฺสํ อุเปกฺขาติฯ ตตฺถ อิฎฺฐโผฎฺฐพฺพานุภวนลกฺขณํ สุขํ, สมฺปยุตฺตานํ อุปพฺรูหนรสํ, กายิกอสฺสาทปจฺจุปฎฺฐานํ, กายินฺทฺริยปทฎฺฐานํฯ อนิฎฺฐโผฎฺฐพฺพานุภวนลกฺขณํ ทุกฺขํ, สมฺปยุตฺตานํ มิลาปนรสํ, กายิกาพาธปจฺจุปฎฺฐานํ, กายินฺทฺริยปทฎฺฐานํฯ อิฎฺฐารมฺมณานุภวนลกฺขณํ โสมนสฺสํ, ยถา ตถา วา อิฎฺฐาการสโมฺภครสํ, สมฺปยุตฺตานํ อุปพฺรูหนรสํ วา, เจตสิกอสฺสาทปจฺจุปฎฺฐานํ, อิฎฺฐาการทสฺสนปทฎฺฐานํฯ อนิฎฺฐารมฺมณานุภวนลกฺขณํ โทมนสฺสํ, ยถา ตถา วา อนิฎฺฐาการสโมฺภครสํ, สมฺปยุตฺตานํ มิลาปนรสํ วา, เจตสิกาพาธปจฺจุปฎฺฐานํ, เอกเนฺตน หทยวตฺถุปทฎฺฐานํฯ มชฺฌตฺตเวทยิตลกฺขณา อุเปกฺขา, สมฺปยุตฺตานํ นาติอุปพฺรูหนมิลาปนรสา, สนฺตภาวปจฺจุปฎฺฐานา, นิปฺปีติกจิตฺตปทฎฺฐานาฯ เอตฺถ จ สุขํ, ทุกฺขญฺจ เอกนฺตมพฺยากตํ, โทมนสฺสเมกนฺตมกุสลํ, โสมนสฺสุเปกฺขา ปน สิยา กุสลา, สิยา อกุสลา, สิยา อพฺยากตาฯ อิธ ปน กุสลา โสมนสฺสเวทนา อธิเปฺปตาฯ</p>


<p>นีลาทิเภทํ  อารมฺมณํ สญฺชานาตีติ ฯ สา สญฺชานนลกฺขณา, ปจฺจาภิญฺญาณรสา, ปุนสญฺชานนปจฺจยนิมิตฺตกรณรสา วา ทารุอาทีสุ ตจฺฉกาทโย วิย, ยถาคหิตนิมิตฺตวเสน  อภินิเวสกรณปจฺจุปฎฺฐานา หตฺถิทสฺสกอนฺธา วิย, อารมฺมเณ อโนคาฬฺหวุตฺติตาย อจิรฎฺฐานปจฺจุปฎฺฐานา วา วิชฺชุ วิย, ยถาอุปฎฺฐิตวิสยปทฎฺฐานา ติณปุริเสสุ มิคโปตกานํ ปุริสาติ อุปฺปนฺนสญฺญา วิยฯ</p>


<p>เจเตตีติ  สทฺธิํ อตฺตนา สมฺปยุตฺตธเมฺม อารมฺมเณ อภิสนฺทหตีติ อโตฺถฯ สา เจตนาภาวลกฺขณา, อายูหนรสา, สา จ กุสลากุสเลสุ เอว โหติฯ อิตเรสุ ปน ตํสทิสตาย สํวิทหนปจฺจุปฎฺฐานา สกิจฺจปรกิจฺจสาธกา เชฎฺฐสิสฺสมหาวฑฺฒกิอาทโย วิยฯ อจฺจายิกกมฺมานุสฺสรณาทีสุ ปนายํ สมฺปยุเตฺตสุ อุสฺสาหนภาเวน ปวตฺตมานา ปากฎา โหติฯ</p>


<p>อารมฺมณํ จิเนฺตตีติ  วิญฺญาณํฯ วิตฺถารโต ปนสฺส วจนโตฺถ จิตฺตทุเก อาวิ ภวิสฺสติฯ ตเทตํ วิชานนลกฺขณํ จิตฺตํ, ปุพฺพงฺคมรสํ, นิรนฺตรปฺปวตฺติโต สนฺธานปจฺจุปฎฺฐานํ, นามรูปปทฎฺฐานํฯ</p>


<p>วิตเกฺกติ อูเหติ, วิตกฺกนมตฺตเมว วา โสติ ฯ สฺวายมารมฺมเณ จิตฺตสฺส อภิโรปนลกฺขโณ, อาหนนปริยาหนนรโส, อารมฺมเณ จิตฺตสฺส อานยนปจฺจุปฎฺฐาโนฯ</p>


<p>อารมฺมเณ เตน จิตฺตํ วิจรติ, วิจรณมตฺตเมว วา โสติ ฯ สฺวายมารมฺมณานุมชฺชนลกฺขโณ, ตตฺถ สหชาตานุโยชนรโส, จิตฺตสฺส อนุปฺปพนฺธนปจฺจุปฎฺฐาโนฯ อภินิโรปนานุมชฺชนวเสน ปเนสํ ยถากฺกมํ โอฬาริกสุขุมตาย ฆณฺฎาภิฆาโต วิย เจตโส ปฐมาภินิปาโต วิตโกฺก, ฆณฺฎานุรโว วิย อนุปฺปพโนฺธ วิจาโรฯ วิปฺผารวา เจตฺถ วิตโกฺก อากาเส อุปฺปติตุกามปกฺขิโน ปกฺขวิเกฺขโป วิย, สนฺตวุตฺติ วิจาโร อากาเส  อุปฺปติตสฺส ปกฺขิโน ปกฺขปสารณํ วิยฯ โส ปน เนสํ วิเสโส ปฐมทุติยชฺฌาเนสุ ปากโฎ โหติฯ อุโภปิ ปเนเต สมฺปยุตฺตธมฺมปทฎฺฐานาฯ</p>


<p>ปิณยตีติ ฯ สา สมฺปิยายนลกฺขณา, กายจิตฺตปีณนรสา, ผรณรสา วา, โอทคฺยปจฺจุปฎฺฐานา, โสมนสฺสสหคตจิตฺตปทฎฺฐานาฯ</p>


<p>วีรานํ  ภาโว, กมฺมํ วา  วิวิเธน วา อุปาเยน อีรยิตพฺพํ ปวตฺตยิตพฺพนฺติ วีริยํฯ ตญฺจ อุสฺสาหลกฺขณํ, สหชาตานํ อุปตฺถมฺภนรสํ, อสํสีทนภาวปจฺจุปฎฺฐานํ, ‘‘สํวิโคฺค โยนิโส ปทหตี’’ติ (อ. นิ. ๔.๑๑๓) วจนโต สํเวคปทฎฺฐานํ, วีริยารมฺภวตฺถุปทฎฺฐานํ วาฯ อิทํ ปน กุสลปเกฺข ปทฎฺฐานํ, อกุสลาทิปเกฺข ปน สาธารณวเสน ยถา ตถา วา ทุกฺขวิโนทนกามตาปทฎฺฐานํ, สมฺปยุตฺตธมฺมปทฎฺฐานํ วาฯ ตํ สมารทฺธํ สพฺพาสํ สมฺปตฺตีนํ มูลํ โหตีติ ทฎฺฐพฺพํฯ</p>


<p>เอโก อโคฺค วิสโย อสฺสาติ เอกคฺคํ, จิตฺตํ, ตสฺส ภาโว เอกคฺคตา, จิตฺตสฺส เอกคฺคตา  สมาธิเสฺสตํ นามํฯ สา อวิสารณลกฺขณา, สหชาตานํ สมฺปิณฺฑนรสา นหานียจุณฺณานํ อุทกํ วิย, อุปสมปจฺจุปฎฺฐานา, ญาณปจฺจุปฎฺฐานา วา, สุขปทฎฺฐานา, อกุสลาทิสาธารณวเสน ปเนตฺถาปิ ปจฺจุปฎฺฐานปทฎฺฐานานิ วุตฺตนเยน โยเชตฺวา ญาตพฺพานิฯ นิวาเต ทีปจฺจีนํ ฐิติ วิย เจตโส ฐิตีติ ทฎฺฐพฺพาฯ</p>


<p>เอตฺถ จ กิญฺจาปิ อารมฺมณํ ภินฺทิตฺวา อนุปวิสนฺตา วิย กุสลปเกฺข จตฺตาโร ธมฺมา อารมฺมณํ โอคาหนฺติ สทฺธา สติ เอกคฺคตา ปญฺญาติ, เตเนว สทฺธา ‘‘โอกปฺปนา’’ติ วุตฺตา, สติ จ ‘‘อปิลาปนา’’ติ, เอกคฺคตา ‘‘อวฎฺฐิตี’’ติ, ปญฺญา  ‘‘ปริโยคาหนา’’ติ จ วุตฺตาฯ อกุสลปเกฺข จ ตโย ตณฺหา ทิฎฺฐิ อวิชฺชาติฯ เตน เต เอว ‘‘โอฆา’’ติ วุตฺตาฯ ตถาปิ เนสํ ลกฺขณาทิโต นานตฺตมฺปิ สิทฺธเมวฯ อกุสลปเกฺข ปน เอกคฺคตา อุทฺธจฺจสมาคตตฺตา ‘‘โอคาหนา’’ติ น วุตฺตาฯ อกุสลธมฺมา หิ เอกวิสเย สมฺปิณฺฑนกิเจฺจน สมาธินา ยุตฺตาปิ อุทกสิตฺตรชุฎฺฐานํ วิย ตงฺขณเญฺญว วิกิรณสภาวา โหนฺติฯ เตเนว เหตฺถ อุปจารปฺปนาปฺปตฺติ น โหติ, กุสลธมฺมา ปน ยสฺมา อุทกํ อาสิญฺจิตฺวา อาสิญฺจิตฺวา อาโกฎนมชฺชนาทีนิ กตฺวา อุปลิตฺตฎฺฐานํ วิย สกลมฺปิ ทิวสํ นิจฺจลปวตฺตนสมตฺถาติ อุปจารปฺปนาปฺปตฺตาปิ โหติ, ตสฺมา ตตฺถ โอคาหนาติ วุตฺตาติ คเหตพฺพํฯ</p>


<p>ชีวนฺติ เตน, ชีวนมตฺตํ วา ตนฺติ  ตํ สหชาตานุปาลนลกฺขณํ, เตสํ ปวตฺตนรสํ, เตสเญฺญว ฐปนปจฺจุปฎฺฐานํ, ยาปยิตพฺพธมฺมปทฎฺฐานํฯ อตฺตโน ฐิติกฺขเณ เอว เจตํ เต ธเมฺม อนุปาเลติ อุทกํ วิย อุปฺปลาทีนิ, น ภงฺคกฺขเณฯ สยํ ภิชฺชมานตฺตา สยํ ปวตฺติตธมฺมสมฺพเนฺธเนว ปวตฺตติ นิยามโก วิยาติ ทฎฺฐพฺพํฯ</p>


<p>สทฺทหนฺติ  เอตาย, สยํ วา สทฺทหติ, สทฺทหนมตฺตํ วา เอสาติ ฯ สา สทฺทหนลกฺขณา, โอกปฺปนลกฺขณา วา, ปสาทนรสา อุทกปฺปสาทกมณิ วิย, ปกฺขนฺทนรสา วา โอฆุตฺตารกวีรปุริโส วิย, อกาลุสิยปจฺจุปฎฺฐานา, อธิมุตฺติปจฺจุปฎฺฐานา วา, สเทฺธยฺยวตฺถุปทฎฺฐานา, สทฺธมฺมสวนาทิโสตาปตฺติยงฺคปทฎฺฐานา วา, หตฺถวิตฺตพีชานิ วิย ทฎฺฐพฺพาฯ</p>


<p>สรนฺติ ตาย, สยํ วา สรติ, สรณมตฺตเมว วา เอสาติ ฯ สา อปิลาปนลกฺขณา, อสโมฺมสนรสา, อารกฺขปจฺจุปฎฺฐานา, วิสยาภิมุขภาวปจฺจุปฎฺฐานา วา, ถิรสญฺญาปทฎฺฐานา, กายาทิสติปฎฺฐานปทฎฺฐานา วาฯ อารมฺมเณ  ทฬฺหปติฎฺฐิตตฺตา ปน เอสิกา วิย, จกฺขุทฺวาราทิรกฺขณโต โทวาริโก วิย จ ทฎฺฐพฺพาฯ</p>


<p>กายทุจฺจริตาทีหิ หิรียตีติ  ลชฺชาเยตํ อธิวจนํฯ เตหิเยว โอตฺตปฺปตีติ  ปาปโต อุเพฺพคเสฺสตํ อธิวจนํฯ ตตฺถ ปาปโต ชิคุจฺฉนลกฺขณา หิรี, อุตฺตาสลกฺขณํ โอตฺตปฺปํฯ ลชฺชนากาเรน ปาปกานํ อกรณรสา หิรี, อุตฺตาสากาเรน โอตฺตปฺปํฯ อสุจิมกฺขิตสฺส, อคฺคิสนฺตตฺตสฺส จ อโยคุฬสฺส คเหตุํ อวิสหนํ วิย เอเตสํ ยถากฺกมํ ชิคุจฺฉนสนฺตาสากาเรหิ ปาปากรณํ เวทิตพฺพํฯ วุตฺตากาเรเนว จ ปาปโต สํโกจนปจฺจุปฎฺฐานานิ เอตานิ, อตฺตปรคารวปทฎฺฐานานิ กุลวธูเวสิยา ภาโว วิย, โลกปาลกานิ จาติ ทฎฺฐพฺพานิฯ อุภินฺนมฺปิ ปเนสํ สมุฎฺฐานํ อธิปติ สภาโว ลกฺขเณน จาติ มาติกํ ฐเปตฺวา ยถากฺกมํ อชฺฌตฺตพหิทฺธาสมุฎฺฐานตา, อตฺตโลกาธิปติตา, ลชฺชาภยสภาวสณฺฐิตตา, สปฺปติสฺสววชฺชภยทสฺสาวิตาลกฺขณตา จ  (ธ. ส. อฎฺฐ. ๑ พลราสิวณฺณนา) วิตฺถารโต วิภตฺตา, อตฺถิเกหิ ตํ ตเตฺถว คเหตพฺพํฯ</p>


<p>น ลุพฺภติ เอเตน, สยํ วา น ลุพฺภติ, อลุพฺภนมตฺตเมว วา ตนฺติ ฯ อโทสาโมเหสุปิ เอเสว นโยฯ เตสุ อโลโภ อารมฺมเณ จิตฺตสฺส อเคธลกฺขโณ, อลคฺคภาวลกฺขโณ วา กมลทเล ชลพินฺทุ วิย, อปริคฺคหรโส มุตฺตภิกฺขุ วิย, อนลฺลีนภาวปจฺจุปฎฺฐาโน อสุจิมฺหิ ปติตปุริโส วิยฯ</p>


<p> อจณฺฑิกฺกลกฺขโณ, อวิโรธลกฺขโณ วา อนุกูลมิโตฺต วิย, อาฆาตวินยนรโส, ปริฬาหวินยนรโส วา จนฺทนํ วิย, โสมฺมภาวปจฺจุปฎฺฐาโน ปุณฺณจโนฺท วิยฯ</p>


<p>   ยถาสภาวปฺปฎิเวธลกฺขโณ, อกฺขลิตปฺปฎิเวธลกฺขโณ วา กุสลิสฺสาสกฺขิตฺตอุสุปฺปฎิเวโธ วิย, วิสโยภาสนรโส อนุทฺธโฎ ปทีโป วิย, อสโมฺมหปจฺจุปฎฺฐาโน อรญฺญคตสุเทสโก วิยฯ ตโยปิ เจเต สพฺพกุสลานํ มูลภูตาติ ทฎฺฐพฺพาฯ</p>


<p>อปิจ อโลโภ เจตฺถ ทานเหตุ, อโทโส สีลเหตุ, อโมโห ภาวนาเหตุฯ ตีหิปิ เจเตหิ ยถาปฎิปาฎิยา เนกฺขมฺมสญฺญา อพฺยาปาทสญฺญา อวิหิํสาสญฺญา โหนฺติ, ตถา อธิกอูนวิปรีตคฺคหณานํ อภาโว, ตถา ปิยวิปฺปโยคอปฺปิยสมฺปโยคอิจฺฉิตาลาภทุกฺขานํ, ชาติชรามรณทุกฺขานํ, เปตนิรยติรจฺฉานคติทุกฺขานญฺจ อภาโว, ตถา โภคมิตฺตอตฺตสมฺปตฺติปจฺจยภาโว, ตถา กามสุขปริจฺจาคอตฺตกิลมถปริจฺจาคมชฺฌิมปฎิปตฺตีนํ สมฺภโว, ตถา อสุภอปฺปมาณธาตุสญฺญานํ, อนิจฺจทุกฺขอนตฺตสญฺญานํ, ทิพฺพพฺรหฺมอริยวิหารานญฺจ สมฺภโว โหตีติ เอวมาทีหิ นเยหิ เตสํ วิตฺถาโร เวทิตโพฺพฯ</p>


<p>เอตฺถ จ อโมโห นาม ปญฺญา, สา ปชานนลกฺขณาฯ วิญฺญาณํ วิชานนลกฺขณํฯ สญฺญา สญฺชานนลกฺขณาฯ กิํ ปเนตาสํ สญฺญาวิญฺญาณปญฺญานํ นานตฺตนฺติ? สญฺชานนวิชานนปชานนเมวฯ เอตาสํ หิ สมาเนปิ ชานนภาเว สญฺญาย ‘‘นีลํ ปีต’’นฺติอาทินา ปุน สญฺญุปฺปาทกมเตฺตน อากาเรน สญฺชานนมตฺตเมว โหติ, อชาตพุทฺธิทารกสฺส วิย จิตฺตวฎฺฎาทิภาวมตฺตากาเรน กหาปณาทิทสฺสนํ, น ตโต อุทฺธํฯ วิญฺญาณสฺส ปน ยถาวุเตฺตน จ ตโต วิสิเฎฺฐน จ อนิจฺจาทินา อากาเรน ชานนํ โหติ, คามิกปุริสสฺส วิย ยถาวุเตฺตน เจว อุปโภคารหตาทินา จ อากาเรน กหาปณาทิทสฺสนํ, น ตโต อุทฺธํฯ ปญฺญาย ปน เตหิ จ ยถาวุเตฺตหิ นานปฺปกาเรหิ จ  มคฺคปาตุภาวาทิเหตูหิ สเพฺพหิ อากาเรหิ ปชานนํ โหติ, เหรญฺญิกสฺส วิย ยถาวุเตฺตหิ เจว เฉกกูฎอทฺธสาราทิสเพฺพหิ อากาเรหิ จ กหาปณาทิทสฺสนํฯ ปญฺญาย หิ อชานิตพฺพํ นาม นตฺถิฯ เอวํ สญฺชานนวิชานนปชานนากาเรหิ เอตาสํ นานตฺตํ เวทิตพฺพํฯ เอตฺถ จ จกฺขุวิญฺญาณาทีนิ วิตกฺกวีริยาทิสหชาตปจฺจยวิรหโต รูปาทีสุ สญฺญากิจฺจโต อธิกวิชานนกิจฺจํ กาตุํ น สโกฺกนฺติ, พลปริณายกานิ วิย เสนงฺคานิ ปญฺญานุวตฺตกาเนว โหนฺตีติ เวทิตพฺพานิฯ เตนาห ภควา ‘‘ปญฺจหิ วิญฺญาเณหิ น กญฺจิ ธมฺมํ ปฎิวิชานาติ อญฺญตฺร อภินิปาตมตฺตา’’ติอาทิ (วิภ. ๗๖๖)ฯ</p>


<p>กายปสฺสมฺภนํ  ฯ จิตฺตปสฺสมฺภนํ ฯ กาโยติ ปเนตฺถ เวทนาทโย ตโย ขนฺธาฯ อุโภปิ ปเนตา กายจิตฺตทรถวูปสมลกฺขณา, กายจิตฺตทรถนิมฺมทฺทนรสา, กายจิตฺตานํ อปริปฺผนฺทสีติภาวปจฺจุปฎฺฐานา, กายจิตฺตปทฎฺฐานาฯ กายจิตฺตานญฺจ อวูปสมกรอุทฺธจฺจาทิกิเลสปฎิปกฺขภูตาติ ทฎฺฐพฺพาฯ</p>


<p>กายลหุภาโว ฯ จิตฺตลหุภาโว ฯ เอวํ อุปริปิ ปทโตฺถ ทฎฺฐโพฺพฯ กายจิตฺตานํ ครุภาววูปสมลกฺขณา กายลหุตา, จิตฺตลหุตา จ, เตสํ ครุภาวนิมฺมทฺทนรสา, เตสํ อทนฺธตาปจฺจุปฎฺฐานา, เตสํ ครุภาวกรถินมิทฺธาทิกิเลสปฎิปกฺขภูตาติ ทฎฺฐพฺพาฯ</p>


<p>กายจิตฺตานํ ถทฺธภาววูปสมลกฺขณา  จ, เตสํ ถทฺธภาวนิมฺมทฺทนรสา, อปฺปฎิฆาตปจฺจุปฎฺฐานา, กายจิตฺตปทฎฺฐานา, เตสํ ถทฺธภาวกรทิฎฺฐิมานาทิกิเลสปฎิปกฺขภูตาติ ทฎฺฐพฺพาฯ</p>


<p>กายจิตฺตานํ  อกมฺมญฺญภาววูปสมลกฺขณา  จ, เตสํ อกมฺมญฺญภาวนิมฺมทฺทนรสา, กายจิตฺตานํ อารมฺมณกรณสมฺปตฺติปจฺจุปฎฺฐานา, เตสํ อกมฺมญฺญภาวกราวเสสนีวรณปฎิปกฺขภูตาติ ทฎฺฐพฺพาฯ ปสาทนียวตฺถูสุ ปสาทาวหา, หิตกิริยาสุ วินิโยคกฺขมภาวาวหา สุวณฺณวิสุทฺธิ วิยาติ ทฎฺฐพฺพาฯ</p>


<p>กายจิตฺตานํ อเคลญฺญภาวลกฺขณา  จ, เตสํ เคลญฺญนิมฺมทฺทนรสา, นิราทีนวปจฺจุปฎฺฐานา, เตสํ เคลญฺญกรอสฺสทฺธิยาทิกิเลสปฎิปกฺขภูตาติ ทฎฺฐพฺพาฯ กายจิตฺตานํ อชฺชวลกฺขณา  จ, เตสํ กุฎิลภาวนิมฺมทฺทนรสา, อชิมฺหตาปจฺจุปฎฺฐานา, เตสํ กุฎิลภาวกรมายาสาเฐยฺยาทิปฎิปกฺขภูตาติ ทฎฺฐพฺพาฯ สเพฺพเปเต ปสฺสทฺธิอาทโย ธมฺมา กายจิตฺตปทฎฺฐานาติ เวทิตพฺพาฯ</p>


<p>กิํ ปเนตฺถ ปสฺสทฺธาทโย ธมฺมา อุทฺธจฺจาทิํ วิโนเทตุํ น สโกฺกนฺติ, เยน อิเม ปสฺสทฺธาทโย ธมฺมา น วิสุํ วิภตฺตาติ? โน น สโกฺกนฺติ, อิเม ปน สหิตา เอว สโกฺกนฺติ, อิตรถา เตสํ อุปฺปตฺติยา เอว อสมฺภวโตฯ ยถา วา ปสฺสทฺธาทีสุ วิชฺชมาเนสุ โมหาหิริกาทีนํ อุชุปฎิปกฺขภาเวน  อโมหหิริอาทโย โหนฺติ, เอวเมเตปิ อุทฺธจฺจาทิอุชุปฎิปกฺขภาเวน อิจฺฉิตพฺพาติ คเหตพฺพาฯ ยสฺมา เจตฺถ ทฺวีหิ ทฺวีหิ เอว ยถาสกํ ปฎิปกฺขา หริตพฺพา, ตสฺมา เต เอเต เอว ทฺวิธา วิภตฺตา, น อโมหาทโยติ ญาตพฺพาฯ</p>


<p>เยวาปนเกสุ ติ กตฺตุกามตาเยตํ อธิวจนํ, ตสฺมา โส กตฺตุกามตาลกฺขโณ, อารมฺมณปริเยสนรโส, อารมฺมเณน อตฺถิกตาปจฺจุปฎฺฐาโน, ตเทวสฺส  ปทฎฺฐานํฯ อารมฺมณคฺคหเณ จายํ เจตโส หตฺถปฺปสารณํ วิย ทฎฺฐโพฺพฯ อยญฺจ ยสฺมา วิรชฺชิตพฺพาทีสุปิ เนกฺขมฺมาทินา สห โลภวิสทิเสน กตฺตุกามตากาเรน ปวตฺตติ, ตสฺมา อเสขานมฺปิ อุปฺปชฺชติฯ โลโภ ปน สุภสุขาทิวิปลฺลาสปุพฺพเกน อภิสงฺคากาเรเนว ปวตฺตตีติ อยเมเตสํ วิเสโสฯ เอวํ เมตฺตากรุณาทีนมฺปิ โลภาทีหิ วิเสโส ยถานุรูปํ ญาตโพฺพฯ</p>


<p>อธิมุจฺจนํ ฯ โส สนฺนิฎฺฐานลกฺขโณ, อสํสปฺปนรโส, นิจฺฉยปจฺจุปฎฺฐาโน, สนฺนิฎฺฐาตพฺพธมฺมปทฎฺฐาโน, อารมฺมเณ นิจฺจลภาเวน อินฺทขีโล วิย ทฎฺฐโพฺพฯ นนุ จ สทฺธาปิ อธิโมโกฺขติ วุจฺจติฯ ตถา หิ อธิโมกฺขลกฺขเณ อินฺทฎฺฐํ กาเรตีติ สทฺธินฺทฺริยนฺติ วุจฺจตีติ? สจฺจํ, สา จ โข สมฺปสาทนภาเวน อธิโมโกฺข, อยํ ปน ยถา ตถา วา นิจฺฉยภาเวนาติ น โกจิ วิโรโธฯ</p>


<p>กิริยา กาโร, มนสฺมิํ กาโร  ปุริมมนโต วิสทิสํ มนํ กโรตีติปิ  สฺวายํ อารมฺมณปฎิปาทโก วีถิปฎิปาทโก ชวนปฎิปาทโกติ ติปฺปกาโร, ตตฺถ  อิธ มนสิกาโรฯ โส สารณลกฺขโณ, สมฺปยุตฺตานํ อารมฺมเณสุ ปโยชนรโส, อารมฺมณาภิมุขภาวปจฺจุปฎฺฐาโน, อารมฺมณปทฎฺฐาโน, สงฺขารกฺขนฺธปริยาปโนฺนฯ อารมฺมณปฎิปาทกเตฺตน สมฺปยุตฺตานํ สารถิ วิย ทฎฺฐโพฺพฯ ติ ปน ปญฺจทฺวาราวชฺชนเสฺสตํ อธิวจนํฯ ติ มโนทฺวาราวชฺชนสฺส, น เต อิธ อธิเปฺปตาฯ เอตฺถ จายํ มนสิกาโร สมนฺนาหารมตฺตากาเรน อารมฺมเณ สมฺปยุตฺตานํ ปโยชโก,  เจโตกิริยาภาเวน,  ปน สงฺกปฺปากาเรน, อุปนิชฺฌายนากาเรน จ อภินิโรปโกฯ เตเนว เหตฺถ ปทภาชนีเย ‘‘ตโกฺก  สงฺกโปฺปติ จ, ฌานงฺค’’นฺติ จ วุจฺจตีติ อยเมเตสํ วิเสโสฯ</p>


<p>เตสุ  เตสุ ธเมฺมสุ มชฺฌตฺตตา ฯ สา จิตฺตเจตสิกานํ สมวาหิตลกฺขณา, อูนาธิกตานิวารณรสา, ปกฺขปาตุปเจฺฉทนรสา วา, มชฺฌตฺตภาวปจฺจุปฎฺฐานา, สมปฺปวตฺตสมฺปยุตฺตธมฺมปทฎฺฐานาฯ สมฺปยุตฺตธมฺมานํ อชฺฌุเปกฺขเณน สมปฺปวตฺตานํ อาชานียานํ อชฺฌุเปกฺขกสารถิ วิย ทฎฺฐพฺพาฯ</p>


<p>ปรทุเกฺข สติ สาธูนํ หทยกมฺปนํ กโรตีติ  กิรติ วา ปรทุกฺขํ หิํสติ จ, กิรียติ วา ทุกฺขิเตสุ ปสารียตีติ กรุณาฯ สา ปรทุกฺขาปนยนาการปฺปวตฺติลกฺขณา, ปรทุกฺขาสหนรสา, อวิหิํสาปจฺจุปฎฺฐานา, ทุกฺขาภิภูตานํ อนาถภาวทสฺสนปทฎฺฐานาฯ โมทนฺติ ตาย ตํสมงฺคิโน, สยํ วา โมทติ, โมทนมตฺตเมว วา ตนฺติ ฯ สา ปโมทลกฺขณา, อนิสฺสายนรสา, อรติวิฆาตปจฺจุปฎฺฐานา, สตฺตานํ สมฺปตฺติทสฺสนปทฎฺฐานาฯ</p>


<p>กสฺมา ปเนตฺถ เมตฺตุเปกฺขา น วุตฺตาติ? ปุเพฺพ คหิตตฺตาฯ อโทโส เอว หิ สเตฺตสุ หิตผรณวเสน ปวตฺติยํ เมตฺตาฯ ตตฺรมชฺฌตฺตตา เอว จ อิฎฺฐานิฎฺฐสเตฺตสุ มชฺฌตฺตากาเรน ปวตฺติยํ อุเปกฺขาฯ เต จ ธมฺมา นิยตา, เกวลํ ปน เนสํ สเตฺตสุ เมตฺตุเปกฺขาภาเวน ปวตฺติ อนิยตาติฯ กายทุจฺจริตโต วิรติ ฯ เสสปททฺวเยปิ เอเสว นโยฯ ลกฺขณาทิโต ปเนตา ติโสฺสปิ กายทุจฺจริตาทิวตฺถูนํ อวีติกฺกมลกฺขณา, ตโต สํโกจนรสา, เตสํ อกิริยปจฺจุปฎฺฐานา, สทฺธาหิโรตฺตปฺปอปฺปิจฺฉตาทิคุณปทฎฺฐานา, ปาปกิริยโต จิตฺตสฺส วิมุขภาวภูตาติ ทฎฺฐพฺพาฯ เอวํ ลกฺขณาทิโต วินิจฺฉโย เวทิตโพฺพฯ</p>


<p>ติ  เอวํ เย อิเม อิมสฺมิํ กามาวจรปฐมกุสเล วิภตฺตา เอกูนจตฺตาลีส ธมฺมา, สเพฺพเต ขนฺธโต จตุพฺพิธา โหนฺติ – เวทนากฺขโนฺธ สญฺญากฺขโนฺธ สงฺขารกฺขโนฺธ วิญฺญาณกฺขโนฺธติฯ ตตฺถ ราสเฎฺฐน โสมนสฺสเวทนา เวทนากฺขโนฺธ, ตถา สญฺญา สญฺญากฺขโนฺธ, จิตฺตํ วิญฺญาณกฺขโนฺธ, อวเสสา ผสฺสาทโย ฉตฺติํส ธมฺมา สงฺขารกฺขโนฺธติ เวทิตพฺพาฯ</p>


<p>นนุ จ ยทิ ราสเฎฺฐน ขโนฺธ, ผสฺสาทีนํ ตาว อเนกตฺตา สงฺขารกฺขนฺธตา ยุตฺตา, กถํ ปน เวทนาทีนํ ติณฺณํ ขนฺธตาติ? อุปจารโตฯ ปเจฺจกํ หิ อตีตาทิเภทภิเนฺนสุ เวทนาสญฺญาวิญฺญาเณสุ นิรุโฬฺหปิ ขนฺธ-สโทฺท ตเทกเทเสสุ เอเกกเวทนาทีสุปิ สมุทาโยปจาเรน  โวหรียตีติ ตเทกเทเสปิ ตโพฺพหาโร, ยถา รุกฺขสฺส สาขาย ฉิชฺชมานาย ‘‘รุโกฺข ฉิชฺชตี’’ติอาทีสุ วิยาติฯ เอวํ ขนฺธโต จตุพฺพิธา โหนฺติฯ</p>


<p>เต ปุน อายตนโต ทุวิธา โหนฺติ – มนายตนํ ธมฺมายตนนฺติฯ สญฺชาติสโมสรณฎฺฐานเฎฺฐน เหตฺถ จิตฺตํ  เสสา ปน อฎฺฐติํส ธมฺมา นฺติฯ เอวํ อายตนโต ทุวิธา โหนฺติฯ เต ปุน ธาตุวเสน ทุวิธา มโนวิญฺญาณธาตุ ธมฺมธาตูติฯ นิสฺสตฺตนิชฺชีวเฎฺฐน เหตฺถ จิตฺตํ  เสสา ติฯ เอวํ ธาตุวเสน ทุวิธาฯ</p>


<p>ตถา อาหารานาหารวเสนฯ ตตฺถ ผโสฺส เจตนา จิตฺตนฺติ อิเม ตโย ธมฺมา วิเสสปจฺจยเตฺตน ยถากฺกมํ ‘‘ผสฺสาหาโร มโนสเญฺจตนาหาโร วิญฺญาณาหาโร’’ติ วุจฺจนฺติ, อวเสสา น อาหาราติฯ กิํ ปเนเต ปจฺจยา น โหนฺติ, เย น อาหาราติ วุเจฺจยฺยุนฺติ? โน น โหนฺติ, วิเสสปจฺจยา ปน น โหนฺติ, ผสฺสาทโย ปน เตสํ ธมฺมานํ วิเสสปจฺจยา โหนฺติ, วิเสสโต เวทนาทโย  จ อาหรนฺติฯ ผสฺสาหาโร หิ ติโสฺส เวทนาโย อาหรติ, มโนสเญฺจตนาหาโร ตโย ภเว, วิญฺญาณาหาโร ปฎิสนฺธินามรูปํฯ นนุ จ โส วิปาโก, อิทํ ปน กุสลวิญฺญาณนฺติ? กิญฺจาปิ เอวํ, ตํสริกฺขตาย ปน วิญฺญาณาหาโรเตฺวว วุตฺตํฯ ยสฺมา วา อิเม ‘‘อรูปิโน อาหารา สมฺปยุตฺตกานํ ธมฺมานํ ตํสมุฎฺฐานานญฺจ รูปานํ อาหารปจฺจเยน ปจฺจโย’’ติ (ปฎฺฐา. ๑.๑.๑๕) วจนโต กพฬีการาหาโร วิย รูปกายสฺส อุปตฺถมฺภกเฎฺฐน นามกายสฺส อาหารปจฺจยา โหนฺติ, ตสฺมา อิเมว ‘‘อาหารา’’ติ วุตฺตาติ เวทิตพฺพํฯ เอวํ อาหารานาหารวเสน ทุวิธาฯ</p>


<p>ตถา อินฺทฺริยานินฺทฺริยโตฯ ตตฺถ สทฺธา วีริยํ สติ เอกคฺคตา อโมโห จิตฺตํ โสมนสฺสเวทนา ชีวิตนฺติ อิเม อฎฺฐ ธมฺมา อธิปติยเฎฺฐน ยถากฺกมํ ‘‘สทฺธินฺทฺริยํ วีริยินฺทฺริยํ สตินฺทฺริยํ สมาธินฺทฺริยํ ปญฺญินฺทฺริยํ มนินฺทฺริยํ โสมนสฺสินฺทฺริยํ ชีวิตินฺทฺริย’’นฺติ วุจฺจนฺติ, อวเสสา น ‘‘อินฺทฺริยานี’’ติฯ เอวํ อินฺทฺริยานินฺทฺริยโต ทุวิธาฯ</p>


<p>ตถา ฌานงฺคาฌานงฺควเสนฯ ตตฺถ วิตโกฺก วิจาโร ปีติ โสมนสฺสํ เอกคฺคตาติ อิเม ปญฺจ ธมฺมา อุปนิชฺฌายนเฎฺฐน ‘‘ฌานงฺคานี’’ติ วุจฺจนฺติ, อิตเร ‘‘อฌานงฺคานี’’ติฯ เอวํ ฌานงฺคาฌานงฺควเสน ทุวิธาฯ</p>


<p>ตถา  มคฺคงฺคามคฺคงฺควเสนฯ ตตฺถ อโมโห วิตโกฺก วิรติตฺตยํ วีริยํ สติ เอกคฺคตาติ อิเม อฎฺฐ ธมฺมา นิยฺยานเฎฺฐน, วิโมกฺขเฎฺฐน จ ยถากฺกมํ ‘‘สมฺมาทิฎฺฐิ สมฺมาสงฺกโปฺป สมฺมาวาจา สมฺมากมฺมโนฺต สมฺมาอาชีโว สมฺมาวายาโม สมฺมาสติ สมฺมาสมาธี’’ติ นาเมน ‘‘มคฺคงฺคานี’’ติ วุจฺจนฺติ, อิตเร ‘‘อมคฺคงฺคานี’’ติฯ  ปน โลกิยจิเตฺต วิรตีนํ  อนิยตตฺตา, เยวาปนกตฺตา จ ตา วเชฺชตฺวา ‘‘ปญฺจงฺคิโก มโคฺค โหตี’’ติ (ธ. ส. ๕๘, ๑๒๑) วุจฺจติฯ เอวํ มคฺคงฺคามคฺคงฺควเสน ทุวิธาฯ</p>


<p>ตถา พลาพลวเสนฯ ตตฺถ สทฺธาวีริยํ สติ สมาธิ ปญฺญา หิรี โอตฺตปฺปนฺติ อิเม สตฺต ธมฺมา อกมฺปิยเฎฺฐน พลานีติ วุจฺจนฺติ, อิตเร อพลานีติฯ เอวํ พลาพลวเสน ทุวิธาฯ</p>


<p>ตถา เหตุนเหตุวเสนฯ ตตฺถ อโลโภ อโทโส อโมโหติ อิเม ตโย ธมฺมา มูลเฎฺฐน เหตูติ วุจฺจนฺติ, อิตเร นเหตูติฯ เอวํ เหตุนเหตุวเสน ทุวิธาฯ เอวํ ผสฺสาผสฺสเวทนาเวทนา สญฺญาสญฺญาจิตฺตาจิตฺตาทิวเสนปิ วุตฺตนยานุสาเรน ยถาโยคํ สงฺคหวิภาโค เวทิตโพฺพฯ อยเมตฺถ สเงฺขโป, วิตฺถาโร ปน ปทภาชนียสงฺคหวาเร (ธ. ส. ๑๐๓ อาทโย),  (ธ. ส. อฎฺฐ. ๕๘-๑๒๐) คเหตโพฺพฯ เอวํ สงฺคหโต วินิจฺฉโย เวทิตโพฺพฯ</p>


<p>ติ เอวํ ขนฺธาทีหิ สงฺคหิเตสุ เตสุ ธเมฺมสุ ตพฺพินิมุโตฺต การกเวทกาทิสภาโว อตฺตา วา สสฺสโต วา ภาโว น อุปลพฺภติฯ สุญฺญา เต ธมฺมา อเตฺตน วา อตฺตนิเยน วา, เกวลํ ปฎิจฺจสมุปฺปนฺนา, สลกฺขณธารณโต ธมฺมมตฺตา, นิจฺจสุขาทิสารวิรหโต อสารา, ปวตฺตกนิยามกาภาวโต อปริณายกา อนิจฺจา, ทุกฺขา, อนตฺตา, อนตฺตนิยา จ หุตฺวา ปวตฺตนฺตีติ อยเมตฺถ สเงฺขโป, วิตฺถาโร ปน ปทภาชนียสุญฺญตวาเร,  คเหตโพฺพติฯ เอวํ สุญฺญโต วินิจฺฉโย เวทิตโพฺพฯ</p>

</p>


<p>ทุติยาทีสุปิ  ปฐมกุสเล วุตฺตนเยน ธมฺมุเทฺทสาทินา สโพฺพ วินิจฺฉโย เวทิตโพฺพฯ น เกวลญฺจ เอเตฺถว, อิโต ปเรสุปิ สพฺพตฺถ เหฎฺฐา วุตฺตสทิสานํ ปทานํ, ธมฺมานญฺจ อโตฺถ, สโพฺพ จ วินิจฺฉโย  เอตฺถ วุตฺตนเยเนว เวทิตโพฺพฯ อิโต ปรํ ปน อปุพฺพเมว วณฺณยิสฺสามฯ ทุติยจิเตฺต ตาว สสงฺขารภาวมตฺตเมว ปฐมจิตฺตโต วิเสโส, เสสํ ตาทิสเมวฯ ทุติยกุสลํฯ</p>


<p>ตติเยปิ ธมฺมุเทฺทเส อโมหาภาวา อินฺทฺริยมคฺคงฺคพลมูลสงฺคเหสุ ปญฺญินฺทฺริยสมฺมาทิฎฺฐิมคฺคงฺคปญฺญาพลอโมหมูลานํ ปริหานิยา สทฺธินฺทฺริยาทีนํ ภาโวว วิเสโส, เสสํ ตาทิสเมวฯ ตถา จตุเตฺถ สสงฺขารภาวมตฺตเมว วิเสโสฯ ตติยจตุตฺถานิฯ</p>


<p>ปญฺจมฉฎฺฐสตฺตมฎฺฐเมสุ ปน สุขโสมนสฺสฎฺฐาเนสุ อุเปกฺขาภาโว, ปีติยา จ อภาโวฯ เตเนว ฌานงฺคสงฺคหวาเร จตุรงฺคชฺฌานตาว วิเสโส, เสสํ ปฐมทุติยตติยจตุตฺถจิตฺตสทิสเมวฯ อุเปกฺขาสหคเตสุ เจตฺถ จตูสุ กรุณามุทิตา น อุปฺปชฺชนฺตีติ เกจิ วทนฺติ, ปริกมฺมภูตานํ ปเนตฺถ ตาสํ อุปฺปตฺติยา มหาอฎฺฐกถายํ อนุญฺญาตตฺตา อุปจารปฺปตฺตา ปน อุปฺปชฺชนฺติ, น อิตราติ คเหตพฺพํฯ ปญฺจมฉฎฺฐสตฺตมฎฺฐมานิฯ</p>


<p>ติ เอวํ ธมฺมุเทฺทสาทินา วิภตฺตานิ อฎฺฐ กามาวจรกุสลานิ อารมฺมณวิภาคโต ปเจฺจกํ ฉพฺพิธานิ โหนฺติ รูปารมฺมณํ…เป.… ธมฺมารมฺมณนฺติฯ ตตฺถ นีลาทิเภทภินฺนา, อตีตานาคตปจฺจุปฺปนฺนอชฺฌตฺติกพาหิรโอฬาริกสุขุมาทิเภทภินฺนา จ วณฺณธาตุ  นามฯ เอวํ ทีสุปิ ยถานุรูปํ เภโท เวทิตโพฺพฯ</p>


<p>เอตฺถ  จ นฺติ อาโปธาตุวชฺชิตภูตตฺตยํ, นฺติ ปญฺจารมฺมณานิ วเชฺชตฺวา อวเสสา รูปารูปปญฺญตฺติโย เวทิตพฺพา, เสสํ ตาทิสเมวฯ เกจิ ปเนตฺถ ‘‘จกฺขุวิญฺญาณาทีนมาปาถคตานิ เอตานารมฺมณานิ รูปารมฺมณาทิโวหารํ ลภนฺติ, อนาปาถคตานิ ปน อตีตานาคตทูรสุขุมาทิเภทภินฺนานิ ธมฺมารมฺมณาเนวา’’ติ วทนฺติ, ตํ น ยุตฺตํ ทิพฺพจกฺขาทีนํ รูปารมฺมณตาทิวจนโตฯ</p>


<p>อนาปาถคตา เอว หิ ตานิ ทิพฺพจกฺขุอาทีนํ อารมฺมณํ, น จ ตานิ ธมฺมารมฺมณานิฯ รูปาทโย หิ ปญฺจ ปเจฺจกํ ทฺวีสุ ทฺวีสุ ทฺวาเรสุ เอกสฺมิํ ขเณ อาปาถมาคนฺตฺวา ตํตํทฺวาริกชวนานํ, ตทนนฺตเร มโนทฺวาริกานญฺจ อปรภาเค จ ทิฎฺฐสุตาทิวเสนานุสฺสรนฺตสฺส สุทฺธมโนทฺวาริกานญฺจ อารมฺมณานิ โหนฺติฯ ตถา หิ นานาวณฺณวิจิตฺตเจติยาทิทสฺสนํ กโรนฺตสฺส, ธมฺมํ  สุณนฺตสฺส, เภริสทฺทาทีหิ วา ปูชาทิํ กโรนฺตสฺส จ คนฺธมาลาทีนิ ฆายิตฺวา, ขาทนียโภชนียาทิญฺจ สายิตฺวา, สุขสมฺผสฺสานิ อตฺถรณปาวุรณาทีนิ จ ผุสิตฺวา มนาปภาวํ ญตฺวา เตหิ เจติยปูชํ กโรนฺตสฺส, ตตฺถ ตตฺถ อกุสลํ วา อุปฺปาเทนฺตสฺส, ตสฺมิํ ตสฺมิํ ขเณ คยฺหมานานิ รูปาทิปญฺจารมฺมณานิ สาขาย อกฺกมนํ, ปถวิยํ ฉายาผรณญฺจ เอกกฺขเณ กุรุมานํ รุกฺขเคฺค นิลียมานํ ปกฺขิโน สรีรํ วิย ยถาสกํ ปสาทญฺจ ฆเฎฺฎตฺวา ตสฺมิํเยว ขเณ ภวงฺคจลนปจฺจยภาเวน มโนทฺวาเรปิ อาปาถมาคนฺตฺวา ตโต ภวงฺคํ วิจฺฉินฺทิตฺวา อุปฺปนฺนานํ อาวชฺชนาทิโวฎฺฐพฺพนปริโยสานานํ, วีถิจิตฺตานํ, ตทนนฺตรานญฺจ กุสลากุสลาทิชวนานํ อารมฺมณํ หุตฺวา ตทนนฺตราสุ มโนทฺวารวีถีสุ จ อปรภาเค ตถารูปํ ปจฺจยํ อาคมฺม อตฺตนา ปูชาทิกรณกาเลสุ, ทิฎฺฐสุตฆายิตสายิตผุฎฺฐวเสนานุสฺสรนฺตสฺส, ปจฺจกฺขโต อนุภุยฺยมานานิ วิย มโนทฺวาเร จ อารมฺมณานิ โหนฺติฯ</p>


<p>อถาปิ  ปญฺจหิ ทฺวาเรหิ อคหิตปุพฺพานิ พุทฺธรูปาทีนิ, ทิพฺพรูปาทีนิ จ ปญฺจารมฺมณานิ สวนวเสน สลฺลเกฺขตฺวา ชวนกฺขเณ วา อปรภาเค สุตวเสเนว อนุสฺสริตฺวา วา ปสาทํ, กมฺมผลสทฺธาทิํ, โลภาทิญฺจ อุปฺปาเทนฺตสฺสาปิ มโนทฺวาเร อาปาถมาคจฺฉนฺติฯ อภิญฺญานํ ปน สุทฺธมโนทฺวาเร เอว, ตสฺมา เอวํ ปญฺจทฺวาเร, มโนทฺวาเร, สุทฺธมโนทฺวาเร จ อาปาถคตานิ อตีตาทิเภทภินฺนานิ สพฺพานิปิ ปญฺจารมฺมณานิ กทาจิปิ ธมฺมารมฺมณํ น โหนฺติ, ตทิตรา นามรูปปญฺญตฺติโย ธมฺมารมฺมณนฺติ คเหตพฺพํฯ นนุ เจตานิ อิฎฺฐกนฺตมนาปานิ อารมฺมณานิ โลภสฺส วตฺถุ, กถเมตฺถ กุสลํ อุปฺปชฺชตีติ? นิยมาทิการณโตฯ จิตฺตํ หิ ‘‘กุสลเมว มยา กตฺตพฺพ’’นฺติ ปุเพฺพ นิยมิตวเสน สพฺพตฺถ อกุสลปฺปวตฺติํ นิวเตฺตตฺวา กุสเล ปริณามนวเสน จ อภิณฺหํ อาเสวิตกุสลสมุทาจารวเสน จ สปฺปุริสูปนิสฺสยาทิอุปนิสฺสยวเสน จ โยนิโสอาภุชิตวเสน จาติ อิเมหิ การเณหิ กุสลํ หุตฺวา อุปฺปชฺชตีติ เวทิตพฺพํฯ เอวมิเมสุ ฉสุ อารมฺมเณสุ อุปฺปชฺชนโต ปเจฺจกํ ฉพฺพิธานิ โหนฺติฯ อารมฺมณววตฺถานกถาฯ</p>


<p>เอวํ อารมฺมณเภทภิเนฺนสุ รูปารมฺมณํ ตาว กุสลํ ทสปุญฺญกิริยวตฺถุวเสน ทสวิธํ โหติฯ ตตฺถ เอเกกํ ปน กายกมฺมํ วจีกมฺมํ มโนกมฺมนฺติ ติวิธํฯ ตตฺถ กายทฺวาเร ปวตฺตํ  วจีทฺวาเร ปวตฺตํ  มโนทฺวาเร ปวตฺตํ ฯ ตตฺถ กายทฺวารนฺติ กายวิญฺญตฺติฯ วจีทฺวารนฺติ วจีวิญฺญตฺติฯ ตาสํ วิภาโค รูปวิภตฺติยํ อาวิ ภวิสฺสติฯ มโนทฺวารนฺติ  สพฺพํ เจตนาสมฺปยุตฺตํ จิตฺตํ วุจฺจติ, วิเสสโต กุสลากุสลํฯ ตํ หิ สหชาตานํ เจตนานํ, กายงฺควาจงฺคโจปนํ อสมฺปาปุณิตฺวา ปวตฺตานํ สุทฺธมโนกมฺมานํ ปวตฺติโอกาสทานโต ทฺวารนฺติ วุจฺจติ, อิเมสุ ปน ตีสุ  ทฺวาเรสุ ปวตฺตา เจตนา กายกมฺมาทโย นามฯ อปิจ ปาณาติปาตาทโย, ปาณาติปาตาเวรมณิอาทโย จ กายกมฺมํ นาม, มุสาวาทาทโย, มุสาวาทาเวรมณิอาทโย จ วจีกมฺมํ นาม, อภิชฺฌาทโย, อนภิชฺฌาทโย จ มโนกมฺมํ นามฯ</p>


<p>กุสลปเกฺข ปน ทานาทิทสปุญฺญกิริยวตฺถูนิ จ ยถารหํ กายวจีมโนกมฺมานิ โหนฺติฯ เอวํ เยภุยฺยวุตฺติโต เจส กายกมฺมาทิภาโว วุโตฺต ปาณาติปาตาทีนมฺปิ วจีทฺวาราทีสุ ปวตฺติโต เกสญฺจิ ปุริสานํ วนจรกาทิภาโว วิย, ทฺวารานญฺจ กายกมฺมทฺวาราทิภาโว เกสญฺจิ คามานํ พฺราหฺมณคามาทิภาโว วิยฯ อกุสเล ตาว เอตฺถ ปาณาติปาตาทิกายกมฺมํ กายทฺวาเร, วจีทฺวาเร จ ยถารหํ สมุฎฺฐาติ, โน มโนทฺวาเรฯ ตถา มุสาวาทาทิวจีกมฺมํฯ ปาณาติปาตาทินิปฺผาทนตฺถํ หิ มโนทฺวาเร เอว จิเนฺตนฺตสฺส เจตนาพฺยาปาทาทีสุ กมฺมปถปฺปเตฺตสุ วา กมฺมปถํ อปฺปเตฺตสุ วา มโนกเมฺมสุ เอว ปวิสนโต กายกมฺมาทิภาวํ น ปาปุณาติฯ นนุ วิชฺชามเยนาปิ เกวลํ มโนกเมฺมน ปาณาติปาตาทิํ กโรนฺตีติ? น อโลณโภชนทพฺภสยนมนฺตปริชปฺปนาทิกายวจีปโยคํ วินา ตสฺสาสิชฺฌนโตฯ อภิชฺฌาทิมโนกมฺมํ ปน ตีสุปิ ทฺวาเรสุ สมุฎฺฐาติฯ อภิชฺฌาย หิ กาเยน ปรภณฺฑคฺคาหาทีนํ, พฺยาปาเทน ทณฺฑปรามสนาทีนํ, มิจฺฉาทิฎฺฐิยา ติตฺถิยวนฺทนาทีนํ กรณกาเล, วาจาย ปรสมฺปตฺติปตฺถนาย ‘‘หญฺญนฺตุ พชฺฌนฺตู’’ติ อนตฺถปตฺถนาย จ ติตฺถิยตฺถุติตทตฺถทีปนาทีนญฺจ ยถากฺกมํ ปวตฺติกาเล จ ตสฺส มโนกมฺมสฺส กายวาจาสุ ปวตฺติ เวทิตพฺพาฯ</p>


<p>กามาวจรกุสลํ ปน ปาณาติปาตาเวรมณิอาทิกํ กายวจีมโนกมฺมํ ปเจฺจกํ ทฺวารตฺตเยปิ ปวตฺตติฯ ตตฺถ ปาณาติปาตาทีหิ  สมฺผปฺปลาปปริโยสาเนหิ สตฺตหิ วิรมนฺตสฺส ตาว หตฺถมุทฺทาย, วจีเภเทน จ สมาทิยนกาเล, มนสา วิรมณกาเล จ เตสํ กายวจีกมฺมานํ ตีสุ ทฺวาเรสุ ปวตฺติ เวทิตพฺพาฯ อนภิชฺฌาทีหิ สหคเตน เจตสา ตชฺชสฺส กายปโยคสฺส, ‘‘ปรวิตฺตุปกรณํ จิรฎฺฐิติกํ โหตุ, สเพฺพ สตฺตา อเวรา โหนฺตุ, โส ภควา อรหํ สมฺมาสมฺพุโทฺธ’’ติอาทินา วจีปโยคสฺส, เกวลํ มโนปโยคสฺส จ กรณกาเล มโนกมฺมสฺส ตีสุปิ ทฺวาเรสุ ปวตฺติ เวทิตพฺพาฯ เอตฺถ จ ปญฺจทฺวาเร อุปฺปนฺนานิ ชวนานิ กายวจีกมฺมานิ  น โหนฺติ, มโนกมฺมานิ เอวฯ ตานิ จ น กมฺมปถปฺปตฺตานิ, เกวลํ กุสลาทีนิ โหนฺติฯ มโนทฺวาเร ปฎุตรปฺปวตฺตานิ เอว หิ กมฺมปถปฺปตฺตานิ มโนกมฺมานิ โหนฺติ, รูปารูปชวนานิ ปน เอกนฺตํ ภาวนามยํ มโนกมฺมเมว มโนทฺวาเร เอว จ ปวตฺตนฺติฯ</p>


<p>กิญฺจาปิ อภิญฺญาญาณานิ วิญฺญตฺติทฺวยชนกานิ, ตถาปิ กายวจีกมฺมโวหารํ น ลภนฺติ, โลกุตฺตรกุสลํ ปน กายวจีทฺวาเรสุ อนุปฺปชฺชมานมฺปิ มิจฺฉาวาจากมฺมนฺตาชีวานํ สมุเจฺฉทปฺปหานการีนํ วิรตีนํ วเสน กายวจีกมฺมมฺปิ โหติ, ตทิตรมคฺคงฺควเสน มโนกมฺมมฺปีติ เอกกฺขเณ ตีณิปิ กมฺมานิ โหนฺติ, ตญฺจ ภาวนามยํ, ทฺวารํ ปนสฺส มโนทฺวารเมวฯ ยถา จ ปาณาติปาตาเวรมณิยาทีนํ วเสน กุสลสฺส ทฺวารตฺตเย ปวตฺติ วุตฺตา, เอวํ ทสปุญฺญกิริยวตฺถูนมฺปิ วเสน วตฺตพฺพาฯ อฎฺฐกถาสุ ปน น วิจาริตา, ตถาปิ นยโต เอวํ เวทิตพฺพาฯ</p>


<p>เตสุ ทานํ กายกมฺมเมว, วจีกมฺมมฺปิ วาฯ ปตฺตานุปฺปทานํ, อพฺภนุโมทนํ, เทสนา วจีกมฺมเมวฯ สีลํ อปจิติสหคตํ, เวยฺยาวจฺจสหคตญฺจ กายกมฺมมฺปิ อตฺถิ, วจีกมฺมมฺปิ อตฺถิฯ ตตฺถ สีลสฺส กายวจีกมฺมภาโว สิโทฺธ เอวฯ อปจิติยา ปน  ปุปฺผปูชาทินา, วนฺทนาทินา วา ปวตฺติกาเล กายกมฺมภาโว, ถุติมยปูชาทินา ปวตฺติกาเล วจีกมฺมภาโว จ เวทิตโพฺพฯ เวยฺยาวจฺจสฺสาปิ สหตฺถา กรณกาเล กายกมฺมภาโว, คิลานาทีนํ จตุปจฺจยสมาทาปนาทิวเสน, ครูหิ อาณตฺตสเทฺทน อาโรจนปโกฺกสนาทิวเสน วจีกมฺมภาโว จ เวทิตโพฺพฯ ภาวนา, สวนํ, ทิฎฺฐิชุกมฺมญฺจ มโนกมฺมเมว, อพฺภนุโมทนมฺปีติ เกจิฯ สวนมฺปิ หิ โสตทฺวารานุสาเรน มโนทฺวาเร เอว ธมฺมตฺถสลฺลกฺขณวเสน ปวตฺติกาเล มโนกมฺมเมวฯ</p>


<p>ตตฺถ ทานํ อปจิติ เวยฺยาวจฺจํ ปตฺตานุปฺปทานํ เทสนาติ อิมานิ ปญฺจ กายวจีทฺวาเรสุ เอว ปวตฺตนฺติ, น มโนทฺวาเรฯ เอตฺถ จ ปตฺตานุปฺปทานเทสนานํ กายวิกาเรน ปตฺติํ เทนฺตสฺส, ธมฺมํ เทเสนฺตสฺส จ กายทฺวาเรปิ ปวตฺติ เวทิตพฺพาฯ สีลํ ภาวนา อพฺภนุโมทนํ สวนํ ทิฎฺฐิชุกมฺมนฺติ อิมานิ ปน ปญฺจ ตีสุปิ ทฺวาเรสุ ปวตฺตนฺติ, ‘‘น ปุเนวํ กริสฺสามี’’ติ เจตฺถ มนสาว ทุจฺจริตโต วิรมนฺตสฺส, อพฺภนุโมทนฺตสฺส จ วเสน สีลพฺภนุโมทนานํ มโนทฺวาเรปิ ปวตฺติ เวทิตพฺพาฯ ยํ ปน  ‘‘ทานมยํ กายวจีมโนกมฺมวเสน ติวิธํ  โหตี’’ติอาทิ วุตฺตํ, ตํ ปุพฺพเจตนาวเสน มโนทฺวาเร ปวตฺตํ คเหตฺวา ปริยายโต วุตฺตํ, นิปฺปริยายโต กายวจีทฺวารปฺปวตฺตา สนฺนิฎฺฐานเจตนาวฯ เตเนว หิ ตเตฺถว วุตฺตํ ‘‘วินยปริยายํ ปตฺวา หิ ‘ทสฺสามิ กริสฺสามี’ติ วาจา ภินฺนา โหตีติฯ อิมินา ลกฺขเณน ทานํ นาม โหติ, อภิธมฺมปริยายํ ปตฺวา ปน วิชฺชมานกวตฺถุํ อารพฺภ มนสา จินฺติตกาลโต ปฎฺฐาย กุสลํ โหติฯ อปรภาเค กาเยน วา วาจาย วา กตฺตพฺพํ กริสฺสตี’’ติ (ธ. ส. อฎฺฐ. ๑)ฯ อิตรถา ‘‘ทสฺสามี’’ติ จินฺติตมเตฺตนาปิ ทานํ  นาม ภเวยฺย, ตถา จ ตาทิสํ วตฺถุํ ยถาจินฺติตนิยาเมน อเทนฺตสฺส ธุรนิเกฺขเป อทินฺนาทานมฺปิ สิยาฯ เอวํ มนสา ปาณาติปาตาทโยปิ สิยุํ, ตญฺจ น ยุตฺตํ, ตสฺมา วุตฺตนเยเนว คเหตพฺพํฯ อถ วา ‘‘สพฺพํ สาปเตยฺยํ ทินฺนเญฺญว หรตู’’ติ ปริจฺจชนสมฺภวโต ทานสฺส มโนทฺวาเรปิ ปวตฺติ เวทิตพฺพาฯ</p>


<p>เอตฺถ จ ทานสีลาทิกายกมฺมานํ กายทฺวาเร ปวตฺติยํ กมฺมํ กายกมฺมเมว, ทฺวารมฺปิ กายทฺวารเมวฯ วจีทฺวาเร ปวตฺติยํ กมฺมํ กายกมฺมเมว, ทฺวารํ ปน วจีทฺวารํฯ มโนทฺวาเร ปวตฺติยมฺปิ กมฺมํ กายกมฺมํ, ทฺวารํ ปน มโนทฺวารํฯ เทสนาพฺภนุโมทนาทีนํ วจีกมฺมานํ วจีทฺวาเร ปวตฺติยํ กมฺมมฺปิ วจีกมฺมํ, ทฺวารมฺปิ วจีทฺวารเมวฯ กายทฺวาเร ปวตฺติยมฺปิ กมฺมํ วจีกมฺมเมว, ทฺวารํ ปน กายทฺวารํฯ มโนทฺวาเร ปวตฺติยมฺปิ กมฺมํ วจีกมฺมํ, ทฺวารํ ปน มโนทฺวารํฯ ภาวนาทิมโนกมฺมานํ มโนทฺวาเร ปวตฺติยํ กมฺมมฺปิ มโนกมฺมํ, ทฺวารมฺปิ มโนทฺวารเมวฯ กายทฺวาเร ปวตฺติยมฺปิ กมฺมํ มโนกมฺมเมว, ทฺวารํ ปน กายทฺวารํฯ วจีทฺวาเร ปวตฺติยมฺปิ กมฺมํ มโนกมฺมเมว, ทฺวารํ ปน วจีทฺวารํฯ เอวํ ปาณาติปาตาทีนํ, ปาณาติปาตาเวรมณิอาทีนญฺจ วุตฺตานุสาเรน กมฺมววตฺถานํ, ทฺวารววตฺถานญฺจ ยถานุรูปํ โยเชตฺวา อสงฺกรโต ญาตพฺพํฯ</p>

</p>


<p>อิทานิ ยสฺมา ทสวิธานิ เจตานิ ปุญฺญกิริยวตฺถูนิ ตีสุ เอวํ สงฺคยฺหนฺติ ทานมเย สีลมเย ภาวนามเยติฯ ปตฺตานุปฺปทานํ หิ ทานมเย สงฺคยฺหติ, ‘‘อพฺภนุโมทนมฺปี’’ติ (ธ. ส. อฎฺฐ. ๑๕๖-๑๕๙ ปุญฺญกิริยวตฺถาทิกถา) ฯ อปจิติเวยฺยาวจฺจานิ สีลมเยฯ เทสนาสวนทิฎฺฐิชุกมฺมานิ ภาวนามเย, ตสฺมา รูปารมฺมณสฺส กุสลสฺส  ทานสีลภาวนาวเสน ทฺวารตฺตยปฺปวตฺติํ โยเชตฺวา ทเสฺสสฺสามฯ ตทนุสาเรเนว อิตเรสํ วเสนาปิ สกฺกา ญาตุนฺติฯ กุสลํ หิ วณฺณารมฺมณํ หุตฺวา อุปฺปชฺชมานํ ทานสีลภาวนาวเสเนว ตีสุ ทฺวาเรสุ  ปวตฺตติฯ กถํ? ยทา หิ นีลปีตาทิวณฺณวิจิตฺตํ ปุปฺผวตฺถาทิเทยฺยธมฺมํ ลภิตฺวา ‘‘วณฺณทานํ เม ภวิสฺสตี’’ติ วณฺณวเสน อาภุชิตฺวา เจติยาทีสุ สหเตฺถน ปูเชติ, ตทา รูปารมฺมณํ ทานมยํ กายทฺวาเร ปวตฺตติ, ตญฺจ ปุพฺพเจตนา สนฺนิฎฺฐานเจตนา อปรเจตนาติ ติวิธํ โหติฯ เอวํ อุปริปิ สพฺพวาเรสุ ติวิธตา เวทิตพฺพาฯ ยทา ปน ตเทว ยถาวุตฺตวตฺถุํ วาจาย อาณาเปตฺวา ปุตฺตทาราทีหิ ทาเปติ, ตทารูปารมฺมณํ ทานมยํ วจีทฺวาเร ปวตฺตติฯ ยทา ปน ตเทว วิชฺชมานกวตฺถุํ ‘‘ทสฺสามี’’ติ จิเนฺตติ, ปจฺจาสีสติ, ยถาธิปฺปายํ นิปฺผาเทสฺสติ, ตทา ปุพฺพเจตนาวเสน ปริยายโต ทานมยํ มโนทฺวาเร ปวตฺตติ นามฯ เอวํ รูปารมฺมณํ ทานมยํ ทฺวารวเสน ติวิธํ โหติฯ</p>


<p>ยทา ปน วุตฺตปฺปการวณฺณํ เทยฺยธมฺมํ ลภิตฺวา ‘‘เอวํ มนาปวณฺณานํ ปริจฺจชนํ นาม มยฺหํ กุลวํสาคตวตฺตเมต’’นฺติ สหตฺถา ปูเชติ, ตาทิสวณฺณวนฺตํ วา ปรปริคฺคหิตาทิโภคสมฺปตฺติํ ปริจฺจชิตฺวา สีลํ รกฺขติ, ตทา รูปารมฺมณํ สีลํ กายทฺวาเร จ ปวตฺตติฯ ยทา ปน วุตฺตปฺปการวณฺณํ เทยฺยธมฺมํ กุลวํสาทิวเสน วาจาย อาณาเปตฺวา ปเรหิ ทาเปติ, ตาทิสํ วา ปรปริคฺคหิตาทิํ วาจาย อปเนตฺวา สีลํ รกฺขติ, ตทา รูปารมฺมณํ สีลํ วจีทฺวาเร ปวตฺตติฯ ยทา ปน ตาทิสํ วิชฺชมานกวตฺถุํ กุลวํสาทิวเสน ‘‘ทสฺสามี’’ติ, ตาทิสํ ปรปริคฺคหิตาทิกํ อนามสิตฺวา ‘‘สีลํ รกฺขิสฺสามี’’ติ วา จิเนฺตติ, ตทา รูปารมฺมณํ สีลํ มโนทฺวาเร ปวตฺตติฯ เอวํ รูปารมฺมณํ สีลมยํ ทฺวารวเสน ติวิธํ โหติฯ</p>


<p>ยทา  ปน วุตฺตปฺปการํ วณฺณวนฺตํ ทตฺวา ตเทว วณฺณํ, สพฺพํ วา รูปายตนํ จงฺกมโนฺต อนิจฺจาทิโต วิปสฺสติ, ตทา รูปารมฺมณํ ภาวนามยํ กายทฺวาเร ปวตฺตติฯ ตเทว วจีเภทํ กตฺวา สมฺมสนฺตสฺส รูปารมฺมณํ ภาวนามยํ วจีทฺวาเร ปวตฺตติฯ ตเทว กายงฺควาจงฺคํ อโจเปตฺวา สมฺมสนฺตสฺส รูปารมฺมณํ ภาวนามยํ มโนทฺวาเร ปวตฺตติฯ เอวํ รูปารมฺมณํ ภาวนามยํ ทฺวารวเสน ติวิธํ โหติฯ อิติ รูปารมฺมณสฺส กุสลสฺส ติวิธปุญฺญกิริยวตฺถุวเสน นวสุ กมฺมทฺวาเรสุ ปวตฺติวิภาโค เวทิตโพฺพฯ อิมินาว นเยน รูปารมฺมณสฺส กุสลสฺส ทสปุญฺญกิริยวตฺถุวเสนาปิ ติํสาย กมฺมทฺวาเรสุ ปวตฺติวิภาโค โยเชตฺวา ญาตโพฺพฯ ยถา จ รูปารมฺมณสฺส, เอวํ สทฺทารมฺมณาทีนมฺปิ ปญฺจนฺนํ กุสลานํ ปุญฺญกิริยวตฺถุทฺวาเรหิ วิภาโค, โยชนานโย จ ยถานุรูปํ ญาตโพฺพฯ</p>


<p>อปิจ  สทฺทํ นาม กนฺทมูลํ วิย หเตฺถน คเหตฺวา ทาตุํ น สกฺกาฯ ยทา ปน ‘‘สทฺททานํ เม’’ติ อาภุชิตฺวา เภริอาทิตูริเย ติณฺณํ รตนานํ เทติ, เตหิ อุปหารํ วา กโรติ, ธมฺมกถิกาทีนํ สรเภสชฺชาทิํ เทติ, ธมฺมสฺสวนํ โฆเสติ, สรภญฺญธมฺมกถาทิํ วา กโรติ, ตทา กุสลํ สทฺทารมฺมณํ โหติฯ เอวํ คนฺธาทิวตฺถุปริจฺจาเคปิ คนฺธาทิอารมฺมณํฯ ธมฺมารมฺมณํ ปน โอชาชีวิตินฺทฺริยตทายตฺตานํ วเสน ญาตพฺพํฯ ยทา หิ โอชวนฺตานิ อนฺนปานสปฺปินวนีตาทีนิ ‘‘โอชทานํ เม ภวิสฺสตี’’ติ เทติ, คิลานานํ เภสชฺชํ วา เวชฺชํ วา อุปเนตฺวา, ปาโณปโรธกํ อาวุธชาลกุมินาทิํ วินาเสตฺวา วา, วชฺฌปฺปเตฺต ปาณิโน โมเจตฺวา วา ‘‘ชีวิตทานํ เม ภวิสฺสติ ชีวิตายตฺตวุตฺติตาย, ปญฺจปสาทโสฬสสุขุมรูปจิตฺตเจตสิกานํ วเสน ปสาทาทิทานํ เม ภวิสฺสตี’’ติ จ มนสิ กโรติ, ตทา กุสลํ ธมฺมารมฺมณํ โหติฯ เสสํ ตาทิสเมวฯ</p>


<p>อยํ  นานาวตฺถูสุ ฐิตารมฺมณานํ โยชนาฯ เอกวตฺถุสฺมิมฺปิ ฉารมฺมณํ ลพฺภเตวฯ ปิณฺฑปาตสฺมิํ หิ มนาโป วโณฺณ, ขาทนกาเล มุรุมุรายนสโทฺท, คโนฺธ, รโส, โผฎฺฐพฺพํ, โอชา, ตทายตฺตา วา ชีวิตปสาทาทโย, ตพฺพิสยานิ จ วิญฺญาณาทีนีติ ฉารมฺมณมฺปิ เวทิตพฺพํฯ เอวํ จีวราทีสุ เจว วตฺถาทีสุ จ ยถานุรูปํ ญาตพฺพํฯ เอตฺถปิ ทานสีลภาวนามยตา, กายวจีมโนกมฺมภาโว จ วุตฺตนเยเนว เวทิตโพฺพฯ ยถา จ กุสลานํ, เอวํ อกุสลานมฺปิ อารมฺมณกมฺมทฺวารววตฺถานํ, อปุญฺญกิริยวตฺถูสุ โยชนานโย จ วุตฺตานุสาเรน ยถาโยคํ ญาตโพฺพฯ</p>


<p>เอวํ อารมฺมณโต, ปุญฺญกิริยวตฺถุโต, กมฺมโต, ทฺวารโต จ อเนกสหสฺสปฺปเภเทสุ เจเตสุ กุสเลสุ อุปฑฺฒานิ ปน ญาณสมฺปยุตฺตานิ จตุนฺนํ อธิปตีนํ วเสน ปเจฺจกํ จตุพฺพิธานิ, ญาณวิปฺปยุตฺตานิ ปน อุปฑฺฒานิ วีมํสาธิปติวชฺชิตาธิปติตฺตยวเสน ปเจฺจกํ ติวิธานิ, ตทุภยานิ ปุน หีนตฺติกวเสน ปเจฺจกํ ติวิธานิ, ตานิ ปุน อปริมาเณสุ ปน จกฺกวาเฬสุ ปเจฺจกํ อปริมาเณสุ สเตฺตสุ เอเกกสฺมิํ อตีตานาคตปจฺจุปฺปนฺนโอฬาริกสุขุมตาทีหิ อนเนฺตหิ ปกาเรหิ อุปฺปชฺชนโต อนนฺตาปริมาณานิ โหนฺติฯ ตานิ สพฺพานิ สมฺพุโทฺธ อนเนฺตน พุทฺธญาเณน มหาตุลาย ตุลยมาโน วิย, มหาตุเมฺพ ปกฺขิปิตฺวา มินยมาโน วิย สพฺพาการโต ปริจฺฉินฺทิตฺวา มหากรุณาย กามาวจรเฎฺฐน สริกฺขตาย เอกตฺตํ อุปเนตฺวา, ปุน โสมนสฺสุเปกฺขาสหคตเฎฺฐน, ญาณสมฺปยุตฺตวิปฺปยุตฺตเฎฺฐน, อสงฺขาริกสสงฺขาริกเฎฺฐน  จ โกฎฺฐาเส กตฺวา เทเสสิ, ยถา ตํ โลกวิทู สตฺถา เทวมนุสฺสานนฺติฯ อยเมตฺถ สเงฺขโป, วิตฺถาโร ปน อาทิโต ปฎฺฐาย  (ธ. ส. ๑), ตทฎฺฐกถาย จ  (ธ. ส. อฎฺฐ. ๑) สพฺพาการโต  ญาตโพฺพติฯ เอวํ วิสยาทิปฺปเภทโต วินิจฺฉโย เวทิตโพฺพฯ</p>

</p>


<p>รูปาวจรธมฺมา ปน กุสลา ฌานงฺคสมฺปโยคเภทโต ปญฺจวิธา โหนฺติฯ เสยฺยถิทํ – วิตกฺกวิจารปีติสุเขกคฺคตาสมฺปยุตฺตํ ปฐมชฺฌานิกํ, ตโต วูปสนฺตํ อติกฺกนฺตวิตกฺกํ วิจารปีติสุเขกคฺคตาสมฺปยุตฺตํ ทุติยชฺฌานิกํ, ตโต วูปสนฺตํ อติกฺกนฺตวิจารํ ปีติสุเขกคฺคตาสมฺปยุตฺตํ ตติยชฺฌานิกํ, ตโต วูปสนฺตํ วิรตฺตปีติกํ สุเขกคฺคตาสมฺปยุตฺตํ จตุตฺถชฺฌานิกํ, ตโต วูปสนฺตํ อตฺถงฺคตสุขํ อุเปเกฺขกคฺคตาสมฺปยุตฺตํ ปญฺจมชฺฌานิกนฺติฯ เอวํ สมฺปโยคเภทโต วินิจฺฉโย เวทิตโพฺพฯ</p>


<p>ธมฺมุเทฺทสาทิโต ปน ปฐมชฺฌาเน ตาว กามาวจรปฐมกุสเล วุเตฺตสุ ฐเปตฺวา วิรติตฺตยํ เสสา ฉตฺติํส ธมฺมา โหนฺติฯ ตตฺถ ฉนฺทาทโย จตฺตาโร, กรุณา, มุทิตา จาติ ฉ เยวาปนกาฯ เสสํ สุญฺญตวารปริโยสานํ สพฺพํ กามาวจรปฐมกุสเล วุตฺตสทิสเมวฯ เกวลํ หิ วิรตีนํ อภาโว, สงฺคหวาเร ปญฺจมคฺคงฺคภาโว, ภูมนฺตรวเสน รูปาวจรภาโว จ วิเสโส, เสสํ ตาทิสเมวฯ ปฐมชฺฌานํฯ</p>


<p>ตถา ทุติยชฺฌาเนปิ เกวลํ ธมฺมุเทฺทเส วิตกฺกาภาโว, สงฺคหวาเร จตุกฺกชฺฌานงฺคมคฺคงฺคภาโว จ วิเสโส, เสสํ ปฐมสทิสเมวฯ ทุติยํฯ</p>


<p>ตถา ตติยชฺฌาเนปิ เกวลํ ธมฺมุเทฺทเส วิจาราภาโว, สงฺคหวาเร ติวงฺคิกชฺฌานตา จ วิเสโส, เสสํ ทุติยสทิสเมวฯ ตติยํฯ</p>


<p>ตถา  จตุเตฺถ เกวลํ ธมฺมุเทฺทเส ปีติยา อภาโว, โกฎฺฐาสวาเร ทุวงฺคิกชฺฌานภาโว จ วิเสโส, เสสํ ตติยสทิสเมวฯ จตุตฺถํฯ</p>


<p>ตถา  ปญฺจเม เกวลํ ธมฺมุเทฺทเส กรุณามุทิตาทีนํ อภาโว, โสมนสฺสฎฺฐาเน อุเปกฺขาภาโว, โกฎฺฐาสวาเร ฌานินฺทฺริเยสุ อุเปกฺขาฌานงฺคภาโว, อุเปกฺขินฺทฺริยภาโว จ วิเสโส, เสสํ จตุตฺถสมเมวฯ ปญฺจมํฯ</p>


<p>ปทภาชนีเย ปน วิตกฺกวิจารานํ วูปสมา ทุติยํ, ปีติยา จ วิราคา ตติยํ, โสมนสฺสสฺส จ อตฺถงฺคมา จตุตฺถนฺติ จตุกฺกนโยปิ อาคโต, โส ติกฺขปญฺญานํ เอกปฺปหาเรเนว วิตกฺกวิจารสมติกฺกมสมฺภวโต วุโตฺตฯ ตตฺถ ทุติยาทีนํ สพฺพโส ปญฺจกนเย ตติยาทิสมตฺตา ตตฺถ วุตฺตนเยเนว สโพฺพ วินิจฺฉโย เวทิตโพฺพ ตเตฺถว อโนฺตคธภาโว จาติฯ จตุกฺกนโยฯ</p>


<p>วิสยาทิปฺปเภทโต ปน วินิจฺฉยํ ปญฺจกนเยเนว วกฺขาม, ตทนุสารโต เอว จตุกฺกนยวเสนาปิ สกฺกา ญาตุนฺติฯ เอวํ อุปริ โลกุตฺตเรปิฯ ปญฺจวิธาปิ เจเต รูปาวจรกุสลธมฺมา กสิณารมฺมณเภทโต ปเจฺจกํ อฎฺฐวิธา โหนฺติ ปถวีกสิณํ อาโปเตโชวาโยนีลปีตโลหิโตทาตกสิณญฺจาติ, อาโลกากาสกสิเณหิ สทฺธิํ ทสวิธา โหนฺติฯ  (ธ. ส. ๒๐๒) ปน อาโลกกสิณสฺส โอทาตกสิเณน สงฺคหิตตฺตา อคฺคหณํ ทฎฺฐพฺพํ, อากาสกสิณสฺส ปน อุคฺฆาฎนาสมฺภวโต อนารุปฺปชฺฌานิกตฺตาฯ ตํ หิ ปุนปฺปุนํ อุคฺฆาฎิยมานมฺปิ อากาสเมว โหติ, ตสฺมา ตตฺถุปฺปนฺนํ รูปาวจรปญฺจมชฺฌานํ ภววิเสสาย, ทิฎฺฐธมฺมสุขวิหาราย จ สํวตฺตติ, อภิญฺญาย, วิปสฺสนาย จ ปาทกมฺปิ โหติ, อนารุปฺปตฺตา ปน  นิโรธปาทกํ น โหติฯ เสสานิ ปน นว กสิณานิ นิโรธปาทกานิปีติ อยเมเตสํ วิเสโสฯ อานาปานชฺฌานสฺสาปิ ปเนตฺถ วาโยกสิเณ สงฺคโห ทฎฺฐโพฺพติฯ กสิณกถาฯ</p>


<p>เอวํ กสิณวเสน อฎฺฐวิธา เจเต อภิภายตนวเสน ปน ปเจฺจกํ อฎฺฐวิธา โหนฺติฯ ภควตา หิ –</p>

 …เป.… ปริตฺตานิ สุวณฺณทุพฺพณฺณานิ…เป.… อปฺปมาณานิ สุวณฺณทุพฺพณฺณานิ สุวิสุทฺธํ นีลํ ปีตํ โลหิตํ โอทาต’’นฺติ (ธ. ส. ๒๑๑ อาทโย) –</p>


<p>อฎฺฐ อภิภายตนานิ เทสิตานิ, ตานิ จ กสิเณเสฺวว อภิภวิตฺวา สมาปชฺชนวเสน ฌานุปฺปตฺติวิเสสโต, อนารมฺมณวิเสสโตฯ ตตฺถ หิ ติ อลาภิตาย วา อนตฺถิกตาย วา อชฺฌตฺตรูเป กสิณวเสน ปริกมฺมสญฺญาวิรหิโตวฯ ติ พหิทฺธา อฎฺฐ กสิณรูปานิ ปริกมฺมวเสน เจว อปฺปนาวเสน จ ปสฺสติฯ ติ ขุทฺทกปริมาณานิ, ตานิ อภิภุยฺย ปสฺสโนฺต จ สมฺปนฺนคหณิโก กฎจฺฉุมตฺตํ ภตฺตํ ลภิตฺวา ‘‘กิํ เอตฺถ ภุญฺชิตพฺพํ อตฺถี’’ติ สงฺกฑฺฒิตฺวา สพฺพํ เอกกพฬเมว กโรติ, เอวเมว ญาณุตฺตริโก ‘‘กิเมตฺถ ปริตฺตเก อารมฺมเณ สมาปชฺชิตพฺพํ อตฺถิ, นายํ มม ภาโร’’ติ ตานิ อภิภวิตฺวา สห นิมิตฺตุปฺปาเทเนว อปฺปนํ นิพฺพเตฺตติ, ตสฺมา ตํ ฌานํ ‘‘อภิภายตน’’นฺติ วุจฺจติฯ ติ มหนฺตานิฯ ติ มหคฺฆโส เอกํ ภตฺตปาติํ ลภิตฺวา วิย ญาณุตฺตโร อปฺปมาณํ ลภิตฺวา ‘‘เอตํ วา โหตุ อญฺญํ วา, กิเมตฺถ สมาปชฺชิตพฺพ’’นฺติ อปฺปนํ นิพฺพเตฺตติฯ ติ ปริสุทฺธาปริสุทฺธวณฺณานิ ฯ ปริสุทฺธานิ หิ นีลาทีนิ, อปริสุทฺธานิ จ สุวณฺณทุพฺพณฺณานีติ อิธ อธิเปฺปตานิ, เอตานิปิ ‘‘สุวณฺณานิ วา โหนฺตุ ทุพฺพณฺณานิ วา, ปริตฺตอปฺปมาณวเสเนว อภิภายตนานี’’ติ  (ที. นิ. อฎฺฎ. ๒.๑๗๓; ม. นิ. อฎฺฐ. ๒.๒๔๙; อ. นิ. อฎฺฐ. ๓.๘.๖๕) วณฺณิตานิฯ วณฺณาโภคสฺส หิ อตฺถิตาย ปุริมานิ อภิภายตนานิ วณฺณาโภครหิตสหิตตาย เอตฺถ เกวลโต วิเสสสพฺภาวา จตุธา วุตฺตานิ, นีลาทีนิ ปน จตฺตาริ สุวิสุทฺธวณฺณวเสน สุขาโรหตาย ญาณุตฺตริโก อภิภวิตฺวา อปฺปนํ นิพฺพเตฺตติ, ตสฺมา อารมฺมณวิเสสาภาเวปิ ฌานุปฺปตฺติวิเสสโต อิเมสํ อฎฺฐนฺนํ อภิภายตนานํ วเสน ปเจฺจกํ อฎฺฐวิธา โหนฺตีติ เวทิตพฺพาฯ อภิภายตนกถาฯ</p>


<p>ตานิ ปุน ยถา จ อภิภายตนวเสน, เอวํ วิโมกฺขวเสนาปิ ปเจฺจกํ ติวิธา โหนฺติฯ ภควตา หิ ‘‘รูปี รูปานิ ปสฺสติ, อชฺฌตฺตํ อรูปสญฺญี พหิทฺธา รูปานิ ปสฺสติ, สุภเนฺตฺวว อธิมุโตฺต โหตี’’ติ (ธ. ส. ๒๔๐ อาทโย; ที. นิ. ๓.๓๓๙, ๓๕๘; อ. นิ. ๘.๖๖) ตโย วิโมกฺขา เทสิตาฯ เต จ กสิเณเสฺวว อธิมุจฺจนวเสน ฌานุปฺปตฺติวิเสสโต, ภาวนารมฺมณวิเสสโต กิมิทํ อธิมุจฺจนํ นาม? ปจฺจนีกธเมฺมหิ  สุฎฺฐุ วิมุจฺจนํ, อารมฺมเณสุ จ สุฎฺฐุ อภิรติ, ปิตุ มาตุ อเงฺก วิสฺสฎฺฐงฺคปจฺจงฺคสฺส ทารกสฺส สยนํ วิย อนิคฺคหิตภาเวน นิราสงฺกตาย อารมฺมเณ ปวตฺตีติ วุตฺตํ โหติฯ ตตฺถ ติ อชฺฌตฺตํ เกสาทีสุ อุปฺปาทิตํ รูปชฺฌานํ รูปํ นาม, ตทสฺส อตฺถีติ ฯ อชฺฌตฺตมฺปิ หิ เกสาทีสุ นีลํ, เมทาทีสุ ปีตํ, มํสาทีสุ โลหิตํ, ทนฺตาทีสุ โอทาตญฺจ วณฺณกสิณวเสน อาภุชิตฺวา ปริกมฺมํ กโรนฺตสฺส รูปชฺฌานานิ, กสิณํ อุคฺฆาเฎตฺวา จ อรูปชฺฌานานิ อุปฺปชฺชเนฺตว ฯ ติ พหิทฺธาปิ นีลกสิณาทิรูปานิ ฌานจกฺขุนา ปสฺสติ, อิมินา อชฺฌตฺตพหิทฺธวตฺถุเกสุ กสิเณสุ ฌานปฺปฎิลาโภ ทสฺสิโตฯ ติ อตฺตโน เกสาทีสุ อนุปฺปาทิตรูปาวจรชฺฌาโน, อิมินา พหิทฺธา ปฎิลทฺธชฺฌานตา ทสฺสิตาฯ ติ อิมินา สุวิสุเทฺธสุ นีลาทิวณฺณกสิเณสุ ‘‘สุภ’’นฺติ อธิมุตฺติวเสน ปฎิลทฺธชฺฌานตา ทสฺสิตาฯ เอวํ อารมฺมณวิเสสาภาเวปิ อธิมุตฺติวเสน ฌานุปฺปตฺติวิเสสโต อิเมสํ ติณฺณํ วิโมกฺขานํ วเสน ปเจฺจกํ ติวิธา โหนฺตีติ เวทิตพฺพาฯ วิโมกฺขกถาฯ</p>


<p>ยถา จ วิโมกฺขโต, เอวํ ปฎิปทาเภทโต ปเจฺจกํ จตุพฺพิธา โหนฺติ ทุกฺขปฎิปทํ ทนฺธาภิญฺญํ, ทุกฺขปฎิปทํ ขิปฺปาภิญฺญํ, สุขปฎิปทํ ทนฺธาภิญฺญํ, สุขปฎิปทํ ขิปฺปาภิญฺญนฺติฯ ตตฺถ ปฐมสมนฺนาหารโต ปฎฺฐาย ยาว อุปจารํ อุปฺปชฺชติ, ตาว ปวตฺตา ฌานภาวนา ‘‘ปฎิปทา’’ติ วุจฺจติฯ สา เอกจฺจสฺส ทุกฺขา นีวรณาทิปจฺจนีกธมฺมสมุทาจารคหนตาย อสุขเสวนา โหติ, เอกจฺจสฺส ตทภาวโต สุขาฯ อุปจารโต ปน ปฎฺฐาย ยาว อปฺปนา, ตาว ปวตฺตา ปญฺญา ‘‘อภิญฺญา’’ติ วุจฺจติฯ สา เอกจฺจสฺส ทนฺธา อสีฆปฺปวตฺตินี, เอกจฺจสฺส ขิปฺปาฯ อสปฺปายเสวิโน ทุกฺขา ปฎิปทา โหติ ทนฺธา จ อภิญฺญา, สปฺปายเสวิโน สุขา ปฎิปทา โหติ ขิปฺปา จ อภิญฺญาฯ ปุพฺพาปรกาเลสุ สปฺปายาสปฺปายเสวนวเสน โวมิสฺสตา จ เวทิตพฺพาฯ ตถา ปลิโพธุปเจฺฉทาทิกํ ปุพฺพกิจฺจํ อสมฺปาเทนฺตสฺส ปฎิปทา ทุกฺขา, สมฺปาเทนฺตสฺส สุขา ปฎิปทาฯ อปฺปนาโกสลฺลํ อสมฺปาเทนฺตสฺส ทนฺธาภิญฺญา, สมฺปาเทนฺตสฺส ขิปฺปาฯ กิเลสินฺทฺริยานํ วา ติกฺขมุทุตาย ปฐมา, วิปริยาเยน จตุตฺถา, โวมิสฺสตาย มชฺฌิมา เทฺวติ เวทิตพฺพาฯ ตณฺหาวิชฺชาภิภวนานภิภวนวเสน วา สมถวิปสฺสนาสุ กตาธิการากตาธิการตาวเสน วาปิ  เอตาสํ ปเภโท เวทิตโพฺพฯ ปฐมชฺฌานาทิอาคมนวเสนาปิ ทุติยาทีนํ ปฎิปทาภิญฺญาเภโท โหติเยวาติ ทฎฺฐพฺพํฯ เอวํ ปฎิปทาวเสน ปเจฺจกํ จตุพฺพิธา โหนฺตีติ เวทิตพฺพาฯ ปฎิปทากถาฯ</p>


<p>ยถา  จ ปฎิปทาหิ, เอวํ อารมฺมณเภทโตปิ ปเจฺจกํ จตุพฺพิธา โหนฺติ ปริตฺตํ ปริตฺตารมฺมณํ, ปริตฺตํ อปฺปมาณารมฺมณํ, อปฺปมาณํ ปริตฺตารมฺมณํ, อปฺปมาณํ อปฺปมาณารมฺมณนฺติฯ ตตฺถ ยํ อปฺปคุณํ, อุปริชฺฌานสฺส ปจฺจโย ภวิตุํ น สโกฺกติ, อิทํ ฯ ยํ ปน อวฑฺฒิเต อารมฺมเณ ปวตฺตํ, ตํ ปริตฺตํ อารมฺมณํ อสฺสาติ ฯ วิปริยายโต ฯ ตทุภยโวมิสฺสตาย มเชฺฌ อิตรทฺวยํ เวทิตพฺพํฯ เอวํ อารมฺมณเภทโต จตุพฺพิธา โหนฺตีติ เวทิตพฺพาฯ อารมฺมณกถาฯ</p>


<p>ยถา จ ปฎิปทารมฺมเณหิ, เอวํ อธิปตีนํ วเสน ปเจฺจกํ จตุพฺพิธตา, หีนตฺติกวเสน ปุน ติวิธตา จ โยเชตฺวา เวทิตพฺพาฯ</p>

</p>


<p>ยถา กสิณมูเลสุ, เอวํ พฺรหฺมวิหารมูเลสุปิ ยถาโยคํ วิภาโค เวทิตโพฺพ – เมตฺตากรุณามุทิตาวเสน หิ อาทิโต จตฺตาริ ฌานานิ ปเจฺจกํ ติวิธา โหนฺติ เมตฺตาสหคตํ, กรุณาสหคตํ, มุทิตาสหคตนฺติฯ ปญฺจมชฺฌานํ ปน อุเปกฺขาพฺรหฺมวิหารวเสน เอกวิธํ อุเปกฺขาสหคตนฺติฯ ปุริเมสุ หิ ตีสุ ปญฺจมชฺฌานํ นุปฺปชฺชติฯ กสฺมา? โสมนสฺสาวิปฺปโยคโต, โสมนสฺสสมุฎฺฐิตานํ พฺยาปาทวิหิํสารตีนํ ยถากฺกมํ นิสฺสรณตฺตา, ปจฺฉิเม จ ติกจตุกฺกชฺฌานํ นุปฺปชฺชติฯ กสฺมา? อุเปกฺขาเวทนาสมฺปโยคโต, ตสฺสา จ ปฎิฆานุนยนิสฺสรณโต มชฺฌตฺตากาเรน ปวตฺติโต, ตานิ ปุน ปฎิปทารมฺมณาธิปติหีนตฺติกเภเทหิ ปุเพฺพ  วุตฺตนเยน โยเชตฺวา เวทิตพฺพานิฯ เอตฺถ จ อปฺปสตฺตารมฺมณวเสน ปริตฺตารมฺมณตา, พหุสตฺตารมฺมณวเสน อปฺปมาณารมฺมณตา จ เอกสฺมิํ สเตฺต อปฺปนํ ปาเปตฺวา อนุกฺกเมน เอกาวาสเอกวีถิคามาทิคตสเตฺตสุ ปาปนวเสน วฑฺฒนา จ เวทิตพฺพาฯ ธมฺมุเทฺทเส ปเนตฺถ กรุณาสหคเต มุทิตาวิรหิตา ปญฺจติํส ธมฺมา, เตสุ ฉนฺทาทโย จตฺตาโร, กรุณา จาติ ปเญฺจว เยวาปนกา, กรุณา จ นิยตาติ เวทิตพฺพาฯ เอวํ มุทิตาสหคเตปิฯ เกวลํ กรุณาวิรหิตา มุทิตา นิยตา ปวตฺตาติ อยเมตฺถ วิเสโสฯ อวเสสพฺรหฺมวิหารทฺวเย, ปน กสิณาสุภาทีสุ จ สพฺพตฺถ กรุณามุทิตาวิรหิตา จ จตุตฺติํส ธมฺมา, ตตฺถ จ ฉนฺทาทโย จตฺตาโรว เยวาปนกา เวทิตพฺพาติฯ พฺรหฺมวิหารมูลวิภาคกถาฯ</p>


<p>อสุภเภทโต  ปน ปฐมชฺฌานเมเวกํ ทสวิธํ โหติ อุทฺธุมาตกสญฺญาสหคตํ วินีลกวิปุพฺพกวิจฺฉิทฺทกวิกฺขายิตกวิกฺขิตฺตกหตวิกฺขิตฺตกโลหิตกปุฬวกอฎฺฐิกสญฺญาสหคตนฺติ, ทสวิเธปิ เจตสฺมิํ อสุเภ ปฎิกูลตฺตา, ทุพฺพลตฺตา จ วิตกฺกพเลเนว ฌานํ ติฎฺฐติ, น วินา วิตเกฺกน สีฆโสตาย นทิยา อริตฺตพเลเนว นาวา วิย, ตสฺมา ปฐมชฺฌานเมเวตฺถ อุปฺปชฺชติ, สมถวิปสฺสนาทิอานิสํสทสฺสาวิตาย, ปเนตฺถ นีวรณปฺปหาเนน จ ปีติโสมนสฺสํ อุปฺปชฺชติ พหุเวตนลาภทสฺสเนน ปุปฺผฉฑฺฑกสฺส คูถราสิมฺหิ วิย, อุปสนฺตพฺยาธิทุกฺขสฺส จ โรคิโน วมนวิเรจนปฺปวตฺติยํ วิยาติ ทฎฺฐพฺพํฯ ตํ ปน ทสวิธมฺปิ ปฐมชฺฌานํ ปฎิปทารมฺมณาธิปติหีนตฺติกวเสน ปเจฺจกํ โยเชตฺวา เวทิตพฺพํฯ เอตฺถ จ อสุภารมฺมณสฺส อวฑฺฒนียตาย ขุทฺทเก อุทฺธุมาตกาทิฎฺฐาเน อุปฺปนฺนํ นิมิตฺตํ ปริตฺตารมฺมณํ, มหเนฺต อปฺปมาณารมฺมณํ เวทิตพฺพํฯ เอเตสุ ปน  ทสสุ อสุเภสุ สามญฺญโต ทฺวตฺติํสาการวเสน, นวสิวถิกปพฺพวเสน จ ปวตฺตา กายคตาสติ สงฺคหิตา, วณฺณกสิเณสุ จ เกสาทีนํ โกฎฺฐาสานํ นีลาทิวณฺณารมฺมณา, จตุกฺกปญฺจกชฺฌานวเสน อุปฺปนฺนา กายคตาสติ จ สงฺคหิตาฯ ปทภาชนีเย วิสุํ น วุตฺตา, ตสฺมา เตสํ วเสนาปิ วิภาโค เวทิตโพฺพฯ อสุภมูลวิภาคกถาฯ</p>


<p>เอวํ อารมฺมณาทิเภทโต จ ภินฺนานํ รูปาวจรกุสลธมฺมานํ กาลเทสาทิเภเทน อนนฺตตา, ภควตา จ เอกตฺตํ อุปเนตฺวา เทสิตภาโว, วิตฺถารนยาติเทโส จ กามาวจรกุสเล วุตฺตานุสาเรน ยถานุรูปํ ญาตโพฺพฯ อิโต ปรํ อรูปาวจราทีสุปิ วิเสสมตฺตเมว วกฺขามฯ เอวํ วิสยาทิปฺปเภทโต วินิจฺฉโย เวทิตโพฺพฯ</p>

</p>


<p>อรูปาวจรา ปน กุสลธมฺมา สมฺปโยคโต น ภินฺนา, สเพฺพปิ อุเปเกฺขกคฺคตาสมฺปยุตฺตาว, ธมฺมุเทฺทสาทิโตปิ สพฺพโส รูปาวจรปญฺจมชฺฌานสทิสาฯ อรูปาวจรภาโว เอว เหตฺถ วิเสโสฯ ติ เอตฺถ ปน อารมฺมณโต เต จตุพฺพิธา โหนฺติฯ เสยฺยถิทํ – อากาสานญฺจายตนํ วิญฺญาณญฺจายตนํ อากิญฺจญฺญายตนํ เนวสญฺญานาสญฺญายตนนฺติฯ ตตฺถ หิ กสิณุคฺฆาฎิมากาเส ‘‘อนโนฺต อากาโส’’ติ ปวตฺตํ ปฐมํ, ตสฺมิํ ปฐมารุปฺปวิญฺญาเณ ‘‘อนนฺตํ วิญฺญาณ’’นฺติ ปวตฺตํ ทุติยํ, ตสฺส ปฐมารุปฺปวิญฺญาณสฺส อภาเว ‘‘นตฺถิ กิญฺจี’’ติ ปวตฺตํ  ตติยํ, ตสฺมิํ ตติเย ‘‘สนฺตเมตํ ปณีตเมต’’นฺติ ปวตฺตํ จตุตฺถํฯ ปุริมปุริเมหิ ปจฺฉิมปจฺฉิมํ สนฺตสนฺตตรสนฺตตมนฺติ จ เวทิตพฺพํฯ</p>


<p>นนุ  รูปาวจเรสุ วิตกฺกาทิองฺคสมติกฺกมโต อุปรูปริฌานานํ สนฺตตราทิภาโว วุโตฺต, องฺคาติกฺกมรหิเตสุ ปน อารุเปฺปสุ กถนฺติ? อารมฺมณาติกฺกมโตฯ เอเตสุ หิ กสิณรูปสมติกฺกมโต ปฐมํ ฌานํ รูปาวจรปญฺจมชฺฌานโต สนฺตํ, ตโตปิ กสิณุคฺฆาฎิมากาสาติกฺกมโต ทุติยํ, ตโตปิ อากาเส ปวตฺตวิญฺญาณาติกฺกมโต ตติยํ, ตโตปิ อากาเส ปวตฺตวิญฺญาณสฺส สมติกฺกมโต จตุตฺถนฺติฯ เอวํ องฺคสมเตฺตปิ ถูลถูลาติกฺกเมน สุขุมสุขุมารมฺมณตาย อุปรูปริชฺฌานานํ สนฺตตราทิภาโว เวทิตโพฺพ สมายามวิตฺถารานมฺปิ วตฺถานํ สุตฺตสุขุมตราทิภาโว วิยฯ นนุ อภาวารมฺมณตาย ตติยารุปฺปํ สนฺตปณีตโต มนสิ กโรนฺตสฺส จตุตฺถารุปฺปสฺส กถํ ตตฺถ นิกนฺติปริยาทานํ, กถํ จ สมติกฺกโม วา โหตีติ? อสมาปชฺชิตุกามตาย, สา จ อตฺตโน สนฺตปณีตตายฯ ยถา หิ ราชา ทนฺตการาทิสิปฺปิกานํ อติสุขุมมนาปสิปฺปํ ทิสฺวา ‘‘เฉกา วติเม อาจริยา’’ติ เตสํ เฉกตาย ตุสฺสโนฺตปิ น ตํ สิปฺปิกภาวํ ปเตฺถติ, ตํ สมติกฺกมฺม ราชภาเว เอว ติฎฺฐติ, เอวํสมฺปทมิทํ ทฎฺฐพฺพํฯ เอวํ อารมฺมณเภทโต จตุพฺพิธานเมฺปเตสํ ปุน ปฎิปทารมฺมณาธิปติหีนตฺติกเภเทหิ ปุเพฺพ วุตฺตนเยเนว ปเจฺจกํ เภโท เวทิตโพฺพฯ</p>


<p>เอตฺถ จ รูปาวจรจตุตฺถชฺฌานนิกนฺติ ปริยาทานทุกฺขตาย ปฐมารุปฺปสฺส, ปฐมารุปฺปาทินิกนฺติปริยาทานทุกฺขตาย ทุติยารุปฺปาทีนญฺจ ทุกฺขปฎิปทตา, ปริยาทิณฺณนิกนฺติกสฺส ตทปฺปนาปริวาสทนฺธตาย ทนฺธาภิญฺญตา, วิปริยาเยน อิตรา จ เวทิตพฺพาฯ ปริตฺตกสิณุคฺฆาฎิมากาสมูลกานํ ปน จตุนฺนํ ปริตฺตารมฺมณตา, วิปริยายานํ อปฺปมาณารมฺมณตา เวทิตพฺพาฯ รูปารูปาวจรา ปเนตฺถ อธิปติสหิตาว อุปฺปชฺชนฺติ, น วินา อธิปตีหิฯ กามาวจรา ตุ อธิปติรหิตาปิ อุปฺปชฺชนฺติ , เต จ อารมฺมณาธิปติ สหชาตาธิปตีติ เทฺวปิ ลพฺภนฺติฯ รูปารูปาวจรา ปน สหชาตาธิปติเมว, เนตรํฯ ตตฺถ จ ฉนฺทาธิปตินา สหชาตา ธมฺมา ฉนฺทาธิปเตยฺยา, ฉโนฺท ปน อธิปติ เอว, น ฉนฺทาธิปเตโยฺยฯ อิตเร ปน อธิปเตยฺยาว, นาธิปตโย อญฺญสฺส อตฺตนา สหชาตสฺส ฉนฺทสฺส, อิตเรสญฺจ อธิปติยตฺถสฺส อภาวาฯ เอกสฺมิํ หิ จิตฺตุปฺปาเท ฉนฺทาทีสุ จตูสุปิ วิชฺชมาเนสุ ยถาปจฺจยํ สหชาตาธิปติ  เอโกว ลพฺภติฯ เอวํ วีริยาธิปติยาทีสุปิ ยถานุรูปํ ญาตพฺพํฯ เอวํ วิสยาทิปฺปเภทโต วินิจฺฉโย ญาตโพฺพฯ</p>

</p>


<p>โลกุตฺตรา ปน กุสลา มคฺคสมฺปโยคเภทโต จตุพฺพิธาฯ เสยฺยถิทํ – โสตาปตฺติมคฺคสมฺปยุตฺตํ สกทาคามิมคฺคสมฺปยุตฺตํ อนาคามิมคฺคสมฺปยุตฺตํ อรหตฺตมคฺคสมฺปยุตฺตนฺติฯ นนุ จตูสุปิ เจเตสุ มคฺคสมฺปโยโค สมาโน อฎฺฐนฺนมฺปิ มคฺคงฺคานํ สพฺพตฺถ อุปฺปตฺติโต กถํ ตตฺถ เภโทติ? อนุสยปฺปหานสงฺขาตสฺส มคฺคกิจฺจสฺส เภทโตฯ อนุสเย มาเรโนฺต คจฺฉตีติ หิ ฯ มคฺคา หิ ยถาสกํ อนุสเย ปชหนฺติ เอว, นิมิตฺตา วุฎฺฐหนฺติ, ปวตฺตญฺจ ฉินฺทนฺติ นามาติ วุจฺจนฺติฯ นิมิตฺตนฺติ จ ปญฺจกฺขนฺธา, ปวตฺตนฺติปิ เต เอวฯ ตํ ทุวิธํ อุปาทินฺนกํ, อนุปาทินฺนกญฺจฯ</p>


<p>ตตฺถปิ โสตาปตฺติมโคฺค ทิฎฺฐานุสยํ, วิจิกิจฺฉานุสยํ, ตเทกเฎฺฐ จ กิเลเส, ตํสหชาตานิ ทิฎฺฐิสมฺปยุตฺตานิ, วิจิกิจฺฉาสมฺปยุตฺตญฺจาติ ปญฺจากุสลจิตฺตานิ จ อุปฺปชฺชมาโนว สมุคฺฆาเตติ, สมุคฺฆาเตโนฺต จ อปายภวโต เจว สุคติภวโต จ ฐเปตฺวา สตฺต ภเว ตทวเสสโต วุฎฺฐาติ ฯ ตตฺถ ยเทตํ ปฐมมคฺคานุปฺปตฺติยํ อุปฺปชฺชมานารหํ ทิฎฺฐิวิจิกิจฺฉาสมฺปยุตฺตปญฺจจิตฺตสมุฎฺฐานํ รูปํ, ตํ รูปกฺขโนฺธ, ตานิ ปญฺจ จิตฺตานิ วิญฺญาณกฺขโนฺธ, ตํสมฺปยุตฺตา เวทนาทโย อิตเร ตโย ขนฺธาฯ อิเม อนุปาทินฺนปญฺจกฺขนฺธา อนุปาทินฺนนิมิตฺตํ, อนุปาทินฺนปฺปวตฺตํ นามฯ ตโต ปฐมมโคฺค วุฎฺฐาติ, ตํ ฉินฺทติ นามฯ ยเทตํ อปายภเว, สุคติยญฺจ ฐเปตฺวา สตฺต ภเว ตทวเสเส จ ปฐมมคฺคานุปฺปตฺติยํ อายติํ อุปฺปชฺชมานารหํ กมฺมชกฺขนฺธปญฺจกํ, ตํ อุปาทินฺนนิมิตฺตํ, อุปาทินฺนปฺปวตฺตํ นามฯ ตโต ปฐมมโคฺค วุฎฺฐาติ, ตญฺจ ฉินฺทติ นามฯ ตโตว ปฐมมโคฺค อนุสยํ ปชหโนฺตว นิมิตฺตา วุฎฺฐหติ, ปวตฺตญฺจ ฉินฺทติ นามาติ เวทิตพฺพํฯ เอวํ อิตรมเคฺคสุปิ อุปาทินฺนานุปาทินฺนนิมิตฺตปฺปวตฺตํ วุฎฺฐานํ ฉินฺทนํ ยถานุรูปํ ญาตพฺพํฯ</p>


<p>สกทาคามิมโคฺค ปน โอฬาริกกามราคานุสยํ, ปฎิฆานุสยํ, ตเทกเฎฺฐ จ กิเลเส, ตํสหชาตานิ จ ตถา ปวตฺตานิ จตฺตาริ ทิฎฺฐิวิปฺปยุตฺตานิ, เทฺว จ โทมนสฺสสหคตานีติ ฉ อกุสลจิตฺตานิ  จ อุปฺปชฺชมาโนว สมุคฺฆาเตติ, สมุคฺฆาเตโนฺต จ กามสุคติโต ฐเปตฺวา เอกภวํ ตทวเสสโต วุฎฺฐาติ, ปตนุภูตาว ตํสมงฺคิโน กามราคพฺยาปาทา อธิมตฺตา, เต จ กทาจิ วิรฬาว อุปฺปชฺชนฺตีติ เวทิตพฺพาฯ</p>


<p>อนาคามิมโคฺคปิ ตาเนว ตนุสหคตกามราคปฺปฎิฆานุสยวเสน อุปฺปนฺนานิ ฉ จิตฺตานิ อุปฺปชฺชมาโนว สมุคฺฆาเตติ, สมุคฺฆาเตโนฺต จ กามภวโต วุฎฺฐาติฯ อรหตฺตมโคฺค ปน รูปราคอรูปราคมานาวิชฺชานุสเย, อุทฺธจฺจํ, ตเทกเฎฺฐ สเพฺพ กิเลเส จ ตํสหชาตานิ จตฺตาริ ทิฎฺฐิวิปฺปยุตฺตานิ, อุทฺธจฺจสหคตญฺจาติ ปญฺจากุสลจิตฺตานิ จ อุปฺปชฺชมาโนว สมุคฺฆาเตติ, สมุคฺฆาเตโนฺต จ รูปารูปโต, สพฺพภวโตปิ  วุฎฺฐาติฯ เสสํ ปฐมมเคฺค วุตฺตานุสารโต เวทิตพฺพํฯ เอวํ อนุสยปฺปหานสงฺขาตกิจฺจเภทโต จตุนฺนํ มคฺคานํ เภโท เวทิตโพฺพฯ</p>


<p>ตเทวํ มคฺคสมฺปโยคเภทโต จตุพฺพิธํ, ปุน ฌานงฺคสมฺปโยคเภทโต ปเจฺจกํ ปญฺจวิธา โหนฺติฯ กถํ? ปฐมมคฺคสมฺปยุตฺตํ ตาว วิตกฺกวิจารปีติสุเขกคฺคตาสมฺปยุตฺตํ ปฐมชฺฌานิกํ, วิจารปีติสุเขกคฺคตาสมฺปยุตฺตํ ทุติยชฺฌานิกํ, ปีติสุเขกคฺคตาสมฺปยุตฺตํ ตติยชฺฌานิกํ, สุเขกคฺคตาสมฺปยุตฺตํ จตุตฺถชฺฌานิกํ, อุเปเกฺขกคฺคตาสมฺปยุตฺตํ ปญฺจมชฺฌานิกญฺจาติ ปญฺจวิธํ โหติฯ เอวํ ทุติยมคฺคาทิสมฺปยุตฺตา จาติ วีสติวิธา โหนฺติ, เอตฺถ จ จตุกฺกนยวเสน โสฬสวิธตาปิ โยเชตพฺพาฯ กิํ ปเนตฺถ เอวํ ฌานงฺคโยคเภทสฺส นิยามกํ การณนฺติ? สงฺขารุเปกฺขาญาณํฯ ตสฺมิํ หิ วุฎฺฐานคามินิวิปสฺสนาภูเต โสมนสฺสสหคเต อริยมคฺคา ปญฺจมชฺฌานิกา น อุปฺปชฺชนฺติ, โสมนสฺสสหคตา จตุกฺกชฺฌานิกาว อุปฺปชฺชนฺติ, อุเปกฺขาสหคเต จ จตุกฺกชฺฌานิกา น อุปฺปชฺชนฺติ, อุเปกฺขาสหคตา ปญฺจมชฺฌานิกาว อุปฺปชฺชนฺติฯ</p>


<p>นนุ เจตฺถ สงฺขารุเปกฺขาญาณํ โสมนสฺสุเปกฺขาสหคตตฺตา จตุกฺกปญฺจมชฺฌานิกานํ โสมนสฺสุเปกฺขาสหคตภาวสฺส นิยามกเหตุ, วิตกฺกาทิองฺคสมติกฺกมโต ปน เนสํ ทุติยาทิชฺฌานภาวสฺส นิยามเกน อเญฺญน ภวิตพฺพํฯ น หิ สงฺขารุเปกฺขาญาณํ วิตกฺกาทิวิกลํ อุปฺปชฺชติฯ เยน ตํ นิยามกํ ภเวยฺย, กิํ ตํ นิยามกการณนฺติ? ปาทกชฺฌานํ, สมฺมสิตชฺฌานํ วาฯ รูปารูปาวจเรสุ หิ ยํ ยํ ฌานํ สมาปชฺชิตฺวา ตตุฎฺฐาย เย เกจิ ปกิณฺณกสงฺขาเร สมฺมสิตฺวา เย มเคฺค อุปฺปาเทติ, เต สเพฺพ ตํตํฌานสทิสาว โหนฺติฯ ยํ  ยํ วา ปน ฌานํ, ตํสมฺปยุเตฺต จ อนิจฺจาทิโต วิปสฺสิตฺวา เย  เย มเคฺค อุปฺปาเทติ, เต จ ตํตํฌานสทิสาว โหนฺติ ภูมิวณฺณสทิสวณฺณา โคธา วิยฯ ตตฺถ จ สุกฺขวิปสฺสกสฺส อุปฺปนฺนมคฺคาปิ, สมาปตฺติลาภินา ฌานํ ปาทกํ อกตฺวา อสมฺมสิตฺวาว อุปฺปาทิตมคฺคาปิ ปฐมชฺฌานํ ปาทกํ กตฺวา ตํ ตํ วา สมฺมสิตฺวา อุปฺปาทิตมคฺคาปิ สเพฺพ เอกสทิสา ปฐมชฺฌานิกาว โหนฺติฯ น หิ โลกุตฺตรมโคฺค อปฺปนํ อปฺปโตฺต นาม อตฺถิฯ ทุติยตติยจตุตฺถชฺฌานานิ ปาทกานิ กตฺวา วา ตตฺถ คเต ธเมฺม สมฺมสิตฺวา วา อุปฺปาทิตมคฺคา ยถากฺกมํ จตุรงฺคิกา, ติวงฺคิกา, ทุวงฺคิกา จ โหนฺติฯ ปญฺจมชฺฌานํ, ปน อารุปฺปชฺฌานานิ จ ปาทกํ กตฺวา วา ตตฺถ คเต ธเมฺม สมฺมสิตฺวา วา อุปฺปาทิตมคฺคา อุเปเกฺขกคฺคตาวเสน ทุวงฺคิกาว โหนฺติฯ เอเตสญฺจ ปญฺจนฺนํ ฌานิกานมฺปิ ปุพฺพภาเค วิปสฺสนา โสมนสฺสสหคตาปิ โหติ อุเปกฺขาสหคตาปิ, วุฎฺฐานคามินี ปน วิปสฺสนา จตุกฺกชฺฌานิกานํ โสมนสฺสสหคตา โหติฯ ปญฺจมชฺฌานิกานํ ปน อุเปกฺขาสหคตาวาติ ตเทว ปาทกชฺฌานํ, สมฺมสิตชฺฌานํ วา นิยามกการณนฺติ เวทิตพฺพํฯ เอวํ สมฺปโยคโต วินิจฺฉโยฯ</p>


<p>ธมฺมุเทฺทสาทิโต ปน ปฐมชฺฌานิเกสุ ตาว จตูสุ กามาวจรปฐมกุสเล วุตฺตธเมฺมสุ ฐเปตฺวา กรุณามุทิตา สตฺตติํส ธมฺมา โหนฺติฯ วิรติโย ปเนตฺถ นิยตา,  (ธ. ส. ๒๗๗) รูเปน นิทฺทิฎฺฐา, ฉนฺทาทโย จ จตฺตาโร เยวาปนกาติ เวทิตพฺพาฯ</p>


<p>สงฺคหวาเร ปน โพธิปกฺขิยธเมฺมสุ ปุเพฺพ สงฺคหิตาวเสสานํ สติปฎฺฐานสมฺมปฺปธานอิทฺธิปาทโพชฺฌงฺคานํ วเสน อติเรกา จตฺตาโร สงฺคหา เวทิตพฺพาฯ ปฐมชฺฌานิกมคฺคสมฺปยุเตฺตสุ หิ ธเมฺมสุ สติ อุปฎฺฐานเฎฺฐน  สา วิสยเภเทน จตุพฺพิธา, อิตเร อสฺสติปฎฺฐานาติ สเพฺพว  เต ทฺวิธา โหนฺติฯ ตถา วีริยํ ปทหนเฎฺฐน  ตํ กิจฺจเภเทน จตุพฺพิธํ, อิตเร อสมฺมปฺปธานาติฯ ตถา ฉโนฺท วีริยํ จิตฺตํ อโมโหติ จตฺตาโร ธมฺมา อิชฺฌนกเฎฺฐน ยถากฺกมํ ‘‘ฉนฺทิทฺธิปาโท วีริยจิตฺตวีมํสิทฺธิปาโท’’ติ นาเมน ติ วุจฺจนฺติ, อิตเร ‘‘อนิทฺธิปาทา’’ติฯ ตถา สติ อโมโห วีริยํ ปีติ ปสฺสทฺธิ สมาธิ ตตฺรมชฺฌตฺตตาติ อิเม สตฺต ธมฺมา พุชฺฌนเฎฺฐน ยถากฺกมํ ‘‘สติสโมฺพชฺฌโงฺค ธมฺมวิจยสโมฺพชฺฌโงฺค วีริยปีติปสฺสทฺธิสมาธิอุเปกฺขาสโมฺพชฺฌโงฺค’’ติ วุจฺจนฺติ, อิตเร อโพชฺฌงฺคาติ เอวํ จตฺตาโร สงฺคหาฯ</p>


<p>เสสํ สพฺพํ ลกฺขณาทิโต ปฎฺฐาย สุญฺญตวารปริโยสานํ กามาวจรปฐมกุสเล วุตฺตสทิสเมว , เกวลํ ปน มคฺคงฺคสงฺคเห ‘‘อฎฺฐงฺคิโก มโคฺค โหตี’’ติ (ธ. ส. ๓๓๗)  สรูเปเนว นิทฺทิฎฺฐํ, อินฺทฺริยสงฺคเห ปญฺญินฺทฺริยฎฺฐาเน ปฐมมคฺคสฺส อนญฺญาตญฺญสฺสามีตินฺทฺริยํ คเหตฺวา อิตรมคฺคานํ อญฺญินฺทฺริยํ คเหตฺวาว อฎฺฐินฺทฺริยนฺติ อฎฺฐินฺทฺริยตา, สพฺพตฺถ โลกุตฺตรตา จ วิเสโส, เสสํ ตาทิสเมวฯ ปฐมชฺฌานิกา จตฺตาโร มคฺคาฯ</p>


<p>ตถา ทุติยชฺฌานิเกสุปิ เกวลํ ธมฺมุเทฺทเส วิตกฺกาภาโว, สงฺคหวาเร จตุรงฺคชฺฌานตา, สตฺตงฺคมคฺคตา จ วิเสโส, เสสํ ปฐมชฺฌานิกสทิสเมวฯ ทุติยชฺฌานิกมคฺคาฯ</p>


<p>ตถา ตติยชฺฌานิเกสุปิ เกวลํ ธมฺมุเทฺทเส วิจาราภาโว, สงฺคหวาเร ติวงฺคิกชฺฌานตา จ วิเสโส, เสสํ ทุติยชฺฌานิกสทิสเมวฯ ตติยชฺฌานิกมคฺคาฯ</p>


<p>ตถา จตุตฺถชฺฌานิเกสุปิ เกวลํ ธมฺมุเทฺทเส ปีติยา อภาโว, โกฎฺฐาสวาเร ทุวงฺคิกชฺฌานตา, ฉฬงฺคิกโพชฺฌงฺคตา  จ วิเสโส, เสสํ ตติยชฺฌานิกสทิสเมวฯ จตุตฺถชฺฌานิกมคฺคาฯ</p>


<p>ตถา ปญฺจมชฺฌานิเกสุปิ เกวลํ สพฺพตฺถ เวทนาปริวตฺตนเมว วิเสโส, เสสํ จตุตฺถชฺฌานิกสทิสเมวฯ ปญฺจมชฺฌานิกมคฺคาฯ เอวํ ธมฺมุเทฺทสาทิโต วินิจฺฉโยฯ</p>


<p>วิสยาทิปฺปเภทโต ปน สเพฺพปิ โลกุตฺตรกุสลา อารมฺมณโต นิพฺพานารมฺมณาว, ตสฺมา น ตโต เนสํ เภโท, ปฎิปทาทิเภทโต ปน ปุเพฺพ วุตฺตนเยน ปเจฺจกํ เภโท เวทิตโพฺพฯ เอตฺถ จ โย นามรูปปริคฺคหโต ปฎฺฐาย กิลมโนฺต วิปสฺสนํ อารภิตฺวา ทุเกฺขน กสิเรน กิเลเส วิกฺขเมฺภติ, ตสฺส ทุกฺขา ปฎิปทา โหติฯ โย ปน วิกฺขมฺภิตกิเลโส, โส วิปสฺสนาปริวาสํ วาเสโนฺต จิเรน มคฺคปาตุภาวํ ปาปุณาติ, ตสฺส ทนฺธาภิญฺญา โหติฯ อิมินา นเยน อิตรา ติโสฺสปิ ปฎิปทาภิญฺญาโย เวทิตพฺพาฯ ยถา จ ปฎิปทาทิเภทโต, เอวํ วิโมกฺขเภทโตปิ ปเจฺจกํ ทฺวิธา โหนฺติ – สุญฺญตวิโมโกฺข อปฺปณิหิตวิโมโกฺขติฯ</p>


<p>ตตฺถ นฺติ, นฺติ จ โลกุตฺตรมคฺคสฺส นามํฯ โส หิ อาคมนโต สคุณโต อารมฺมณโตติ ตีหิ การเณหิ นามํ ลภติฯ กถํ? อิธ ภิกฺขุ วิปสฺสนากมฺมฎฺฐานิโก อาทิโต ปฎฺฐาย ‘‘อนิจฺจํ ทุกฺขมนตฺตา’’ติ ติวิธํ อนุปสฺสนํ อาโรเปตฺวา  สมฺมสโนฺต วิจรติ, สจสฺส วุฎฺฐานคามินิวิปสฺสนา เตภูมเก สงฺขาเร อนตฺตโต วิปสฺสติ, อยํ อตฺตสุญฺญตาทสฺสนเฎฺฐน สุญฺญตา นาม โหติฯ สเจ ทุกฺขโต วิปสฺสติ, อยํ ตณฺหาปณิธิรหิตเฎฺฐน อปฺปณิหิตา นาม โหติ, ตา อุโภปิ อาคมนียฎฺฐาเน ฐตฺวา อตฺตโน อตฺตโน มคฺคสฺส ยถากฺกมํ สุญฺญตมโคฺค  อปฺปณิหิตมโคฺคติ นามํ เทนฺติฯ เอวํ อาคมนโต นามลาโภ เวทิตโพฺพฯ นนุ สุตฺตเนฺตสุ สเจ วุฎฺฐานคามินิวิปสฺสนา อนิจฺจโต ปสฺสติ, ตสฺสา วเสน มโคฺค อนิมิตฺตวิโมโกฺข โหตีติ กตฺวา ตโย วิโมกฺขา กถิตาติ? สจฺจํ, อปิ จ โข ปริยายโต กถิตา, นิปฺปริยายโต ปน สยมฺปิ สนิมิตฺตา อตฺตโน มคฺคสฺส อนิมิตฺตนามํ ทาตุํ อสกฺกุเณยฺยตาย เทฺว เอว วิโมกฺขา โหนฺตีติฯ ติโสฺสปิ หิ วิปสฺสนา นิจฺจนิมิตฺตํ, สุขนิมิตฺตญฺจ อุคฺฆาฎเนน อนิมิตฺตโวหารํ ลภนฺติ, ติโสฺสปิ นิมิตฺตภูเตสุ ขเนฺธสุ จรณโต สนิมิตฺตาว, ตสฺมา สยํ อาคมนียฎฺฐาเน ฐตฺวา อตฺตโน มคฺคสฺส นิปฺปริยายโต อนิมิตฺตนามํ ทาตุํ น สโกฺกนฺติฯ ยสฺมา ปน มโคฺค สยํ ราคาทีหิ สุโญฺญ, ราคาทินิมิตฺตปณิธิรหิโต จ, ตสฺมา สคุเณเนว สุญฺญตนามํ, อปฺปณิหิตนามญฺจ ลภติฯ เอวมสฺส สคุณโต นามลาโภ เวทิตโพฺพฯ ยสฺมา ปน นิพฺพานํ ราคาทีหิ, สงฺขาเรหิ จ สุญฺญตฺตา, ราคาทินิมิตฺตปณิธิรหิตตฺตา จ ‘‘สุญฺญตํ, อนิมิตฺตํ, อปฺปณิหิต’’นฺติ จ วุจฺจติ, ตสฺมา ตํ อารมฺมณํ กตฺวา อุปฺปนฺนมโคฺคปิ ‘‘สุญฺญโต, อนิมิโตฺต, อปฺปณิหิโต’’ติ จ นามํ ลภติฯ เอวํ อารมฺมณโต นามลาโภ เวทิตโพฺพฯ</p>


<p>เตสุ อิธ อาคมนโตว มโคฺค นามํ ลภติ, น สคุณโต, นาปิ อารมฺมณโต, สคุณารมฺมณโต นามลาภสฺส สุตฺตเนฺตสุ ปริยายเทสิตตฺตาฯ เตเนว เหตฺถ มคฺคานํ สคุณารมฺมณโตปิ อนิมิตฺตวิโมกฺขตํ อคฺคเหตฺวา สุญฺญตอปฺปณิหิตวิโมกฺขตาว อาคมนโต วุตฺตา, ตญฺจาคมนํ ทุวิธํ วิปสฺสนาคมนํ, มคฺคาคมนญฺจฯ ตตฺถ วิปสฺสนาคมนโต มโคฺค จ สุญฺญตาทินามํ ลภติ, มคฺคาคมนโต จ ลภเตว, อิธ ปน มคฺคสฺส อธิเปฺปตตฺตา  วิปสฺสนาคมนโตว เวทิตพฺพํฯ เอวํ วิโมกฺขเภทโต ปเจฺจกํ ทฺวิธา โหนฺติฯ เอวํ วิสยาทิปฺปเภทโต วินิจฺฉโยฯ</p>

</p>

</p>

</p>

</p>


<h3>อกุสลปทโตฺถ</h3>
<h3>โลภมูลวณฺณนา</h3>
<p>อกุสลา  ปน ธมฺมา ภูมิโต เอกวิธา กามาวจราว, สมฺปโยคโต ปน มูลวเสน ติวิธา โหนฺติ โลภมูลา โทสมูลา โมหมูลาติฯ ตตฺถ โลภมูลา อฎฺฐวิธา โสมนสฺสสหคตํ ทิฎฺฐิคตสมฺปยุตฺตํ อสงฺขารํ, ตถา สสงฺขารํ, โสมนสฺสสหคตํ ทิฎฺฐิคตวิปฺปยุตฺตํ อสงฺขารํ, ตถา สสงฺขารํ, อุเปกฺขาสหคตํ ทิฎฺฐิคตสมฺปยุตฺตํ อสงฺขารํ, ตถา สสงฺขารํ, อุเปกฺขาสหคตํ ทิฎฺฐิคตวิปฺปยุตฺตํ อสงฺขารํ, ตถา สสงฺขารนฺติฯ</p>


<p>ตตฺถ อิฎฺฐารมฺมเณ โลภพหุลตาทีหิ การเณหิ โสมนสฺสสหคตตา, อสทฺธมฺมสวนอกลฺยาณมิตฺตตาทีหิ ทิฎฺฐิสมฺปยุตฺตตา จ เวทิตพฺพาฯ ยทา หิ ‘‘นตฺถิ กาเมสุ อาทีนโว’’ติอาทินา นเยน มิจฺฉาทิฎฺฐิํ ปุรกฺขตฺวา หฎฺฐตุโฎฺฐ กาเม วา ปริภุญฺชติ, ทิฎฺฐมงฺคลาทีนิ วา สารโต ปเจฺจติ สภาวติเกฺขเนว อนุสฺสาหิเตน จิเตฺตน, ตทา ปฐมํ อกุสลจิตฺตํ อุปฺปชฺชติฯ ยทา มเนฺทน สมุสฺสาหิเตน, ตทา ทุติยํฯ ยทา มิจฺฉาทิฎฺฐิํ อปุรกฺขตฺวา เกวลํ หฎฺฐตุโฎฺฐ เมถุนํ วา เสวติ, ปรสมฺปตฺติํ  วา อภิชฺฌายติ, ปรภณฺฑํ วา หรติ สภาวติเกฺขนานุสฺสาหิเตน, ตทา ตติยํฯ ยทา สมุสฺสาหิเตน, ตทา จตุตฺถํฯ ยทา ปน กามานํ วา อสมฺปตฺติํ อาคมฺม, อเญฺญสํ วา โสมนสฺสเหตูนํ อภาเวน จตูสุปิ วิกเปฺปสุ โสมนสฺสรหิตตา โหติ, ตทา เสสานิ จตฺตาริ อุเปกฺขาสหคตานิ อุปฺปชฺชนฺตีติ อยํ สมฺปโยคโต วินิจฺฉโยฯ</p>


<p>ธมฺมุเทฺทสโต ปน ปฐมากุสเล ตาว นิยตา  สรูเปนาคตา โสฬส, เยวาปนกวเสน จตฺตาโรติ วีสติ ธมฺมา โหนฺติฯ กถํ? ผโสฺส เวทนา สญฺญา เจตนา จิตฺตํ วิตโกฺก วิจาโร ปีติ วีริยํ เอกคฺคตา ชีวิตํ อหิริกํ อโนตฺตปฺปํ โลโภ โมโห มิจฺฉาทิฎฺฐีติ อิเม สรูเปนาคตา โสฬส ธมฺมา, ฉโนฺท อธิโมโกฺข มนสิกาโร อุทฺธจฺจนฺติ อิเม เยวาปนกา จตฺตาโรติฯ ปทภาชนีเย ปน ปุเพฺพ วุตฺตนเยเนว ‘‘ผสฺสปญฺจกํ ฌานงฺคปญฺจกํ วีริยสมาธิมโนโสมนสฺสชีวิตวเสน อินฺทฺริยานิ ปญฺจ, มิจฺฉาทิฎฺฐิสงฺกปฺปวายามสมาธิวเสน มคฺคงฺคานิ จตฺตาริ, วีริยสมาธิอหิริกาโนตฺตปฺปวเสน พลานิ จตฺตาริ, โลโภ โมโหติ เทฺว มูลานิ, อภิชฺฌา มิจฺฉาทิฎฺฐีติ เทฺว กมฺมปถานิ, อหิริกํ อโนตฺตปฺปนฺติ  โลกนาสทุกํ, สมโถ ปคฺคาโห อวิเกฺขโป จาติ เอวํ สรูเปนาคตานํ ทฺวตฺติํสธมฺมานํ โสฬสสุ เอว สมวโรโธ, สวิภตฺติกาวิภตฺติกเภโท จ กามาวจรปฐมกุสเล วุตฺตานุสารโต ญาตโพฺพฯ อยํ ธมฺมุเทฺทสโต วินิจฺฉโยฯ</p>


<p>ลกฺขณาทิวิภาคโต ปน น หิรียตีติ อหิริโก, อหิริกสฺส ภาโว  น โอตฺตปฺปํ ฯ เตสุ อหิริกฺกํ กายทุจฺจริตาทีหิ อชิคุจฺฉนลกฺขณํ, อลชฺชาลกฺขณํ วา, อโนตฺตปฺปํ เตเหว อสารชฺชนลกฺขณํ, อนุตฺตาสลกฺขณํ  วา, เสสํ หิริโอตฺตปฺปานํ วุตฺตปฺปฎิปกฺขวเสน เวทิตพฺพํฯ</p>


<p>ลุพฺภติ เตน, สยํ วา ลุพฺภติ, ลุพฺภนมตฺตเมว วา ตนฺติ ฯ โส อารมฺมณคหณลกฺขโณ มกฺกฎาเลโป วิย, อภิสงฺครโส ตตฺตกปาเล ขิตฺตมํสเปสิ วิย, อปริจฺจาคปจฺจุปฎฺฐาโน เตลญฺชนราโค วิย, สโญฺญชนียธเมฺมสุ อสฺสาททสฺสนปทฎฺฐาโนฯ ตณฺหานทิภาเวน วฑฺฒมาโน สีฆโสตา นที วิย มหาสมุทฺทํ อปายเมว คเหตฺวา คจฺฉตีติ ทฎฺฐโพฺพฯ</p>


<p>มุยฺหนฺติ เตน, สยํ วา มุยฺหติ, มุยฺหนมตฺตเมว วา ตนฺติ ฯ โส จิตฺตสฺส อนฺธการลกฺขโณ, อญฺญาณลกฺขโณ วา, อสมฺปฎิเวธรโส, อารมฺมณสภาวจฺฉาทนรโส วา, อสมฺมาปฎิปตฺติปจฺจุปฎฺฐาโน, อนฺธการปจฺจุปฎฺฐาโน วา, อโยนิโสมนสิการปทฎฺฐาโน, สพฺพากุสลานํ มูลนฺติ ทฎฺฐโพฺพฯ</p>


<p>มิจฺฉา ปสฺสนฺติ ตาย, สยํ วา มิจฺฉา ปสฺสติ, มิจฺฉาทสฺสนมตฺตเมว วา เอสาติ ฯ สา อโยนิโส อภินิเวสลกฺขณา, ปรามาสรสา, มิจฺฉาภินิเวสปจฺจุปฎฺฐานา, อริยานํ อทสฺสนกามตาทิปทฎฺฐานา, ปรมํ วชฺชนฺติ ทฎฺฐพฺพาฯ</p>


<p>อุทฺธตภาโว ฯ ตํ อวูปสมลกฺขณํ, อนวฎฺฐานรสํ, ภนฺตตาปจฺจุปฎฺฐานํ, อโยนิโสมนสิการปทฎฺฐานํ, จิตฺตวิเกฺขโปติ ทฎฺฐโพฺพฯ เสโส ปเนตฺถ สุญฺญตวารปริโยสาโน สโพฺพปิ วินิจฺฉโย กุสลาธิกาเร วุตฺตานุสารโต เวทิตโพฺพฯ เกวลํ สงฺคหวาเร  อาคตวเสน  ปญฺจินฺทฺริยตา, จตุรงฺคมคฺคตา, จตุพฺพิธพลตา, เทฺวเหตุตา, สพฺพตฺถ อกุสลภาโว จ วิเสโส, เสสํ ตาทิสเมวฯ ปฐมากุสลํ นิฎฺฐิตํฯ</p>


<p>ยถา  จ ปฐเม, เอวํ ทุติเยปิ สสงฺขารตา, เยวาปนเกสุ ถินมิทฺธานํ สมฺภโว, นิยตตา จ วิเสโสฯ ตตฺถ ถินนตา  มิทฺธนตา  อนุสฺสาหนสํสีทนตา, สตฺติวิฆาโต จาติ อโตฺถฯ ตตฺถ ถินํ อนุสฺสาหลกฺขณํ, วีริยวิโนทนรสํ, สํสีทนปจฺจุปฎฺฐานํฯ มิทฺธํ อกมฺมญฺญตาลกฺขณํ, โอนหนรสํ, ลีนตาปจฺจุปฎฺฐานํ, ปจลายิกานิทฺทาปจฺจุปฎฺฐานํ วา, อุภยมฺปิ อรติตนฺทิวิชมฺภิกาทีสุ อโยนิโสมนสิการปทฎฺฐานํฯ ทุติยํฯ</p>


<p>ตติเย สโพฺพปิ วินิจฺฉโย ปฐมากุสเล วุตฺตนโยวฯ เกวลํ ทิฎฺฐิยา อภาโว, เยวาปนเกสุ มานสฺส สมฺภโว, อนิยตตา จ, สงฺคหวาเร ติวงฺคิกมคฺคตา จ วิเสโส, เสสํ ตาทิสเมวฯ ตตฺถ มญฺญตีติ ฯ โส อุณฺณติลกฺขโณ, สมฺปคฺคหรโส, เกตุกมฺยตาปจฺจุปฎฺฐาโน, ทิฎฺฐิวิปฺปยุตฺตโลภปทฎฺฐาโน, อุมฺมาโท วิย ทฎฺฐโพฺพฯ ตติยํฯ</p>


<p>ยถา จ ตติเย, เอวํ จตุเตฺถปิฯ ถินมิทฺธเญฺจตฺถ สสงฺขารตา จ อธิกา, เสสํ ตาทิสเมวฯ จตุตฺถํฯ</p>


<p>ปญฺจมฉฎฺฐสตฺตมฎฺฐเมสุ โสมนสฺสฎฺฐาเน อุเปกฺขาสมฺภโว, ปีติยา จ อภาโว, ตโต เอว สงฺคหวาเร จตุรงฺคชฺฌานตา จ วิเสโส, เสสํ สพฺพํ ปฐมทุติยตติยจตุตฺถจิตฺตสทิสเมวฯ</p>

</p>


<h3>โทสมูลวณฺณนา</h3>
<p>โทสมูลา ปน ทฺวิธา โทมนสฺสสหคตํ ปฎิฆสมฺปยุตฺตํ อสงฺขารํ, ตถา สสงฺขารํฯ เอวํ สมฺปโยคโตฯ ธมฺมุเทฺทสาทิโต ปน ปฐเม ตาว ปฐมากุสเล วุเตฺตสุ ปีติโลภทิฎฺฐิโย วเชฺชตฺวา โทสํ , เยวาปนเกสุ อนิยตานิ  อิสฺสามจฺฉริยกุกฺกุจฺจานิ, โสมนสฺสฎฺฐาเน โทมนสฺสญฺจ ปกฺขิปิตฺวา เอกวีสติ ธมฺมา โหนฺติฯ เยวาปนกา เจตฺถ สตฺตฯ ตตฺถ ทุสฺสนฺติ เตน, สยํ วา ทุสฺสติ, ทุสฺสนมตฺตเมว วา ตนฺติ ฯ โส จณฺฑิกฺกลกฺขโณ ปหฎาสีวิโส วิย, วิสปฺปนรโส วิสนิปาโต วิย, อตฺตโน นิสฺสยทหนรโส วา ทาวคฺคิ วิย, ทุสฺสนปจฺจุปฎฺฐาโน ลโทฺธกาโส วิย สปโตฺต, อาฆาตวตฺถุปทฎฺฐาโน, วิสสํสฎฺฐปูติมุตฺตํ วิย ทฎฺฐโพฺพฯ อิสฺสายนา ฯ สา ปรสมฺปตฺตีนํ อุสูยนลกฺขณา, ตเตฺถว อนภิรติรสา, ตโต วิมุขภาวปจฺจุปฎฺฐานา, ปรสมฺปตฺติปทฎฺฐานา, สโญฺญชนนฺติ ทฎฺฐพฺพาฯ มเจฺฉรภาโว ฯ ตํ ลทฺธานํ วา ลภิตพฺพานํ วา อตฺตโน สมฺปตฺตีนํ นิคูหนลกฺขณํ, ตาสเญฺญว ปเรหิ สาธารณภาวอกฺขมนรสํ, สโงฺกจนปจฺจุปฎฺฐานํ, กฎุกญฺจุกตาปจฺจุปฎฺฐานํ วา, อตฺตสมฺปตฺติปทฎฺฐานํ, เจตโส วิรูปภาโวติ ทฎฺฐพฺพํฯ กุจฺฉิตํ กตํ กุกตํ, ตสฺส ภาโว ฯ ตํ ปจฺฉานุตาปลกฺขณํ, กตากตานุโสจนรสํ, วิปฺปฎิสารปจฺจุปฎฺฐานํ, กตากตปทฎฺฐานํ, ทาสพฺยมิว ทฎฺฐพฺพํฯ สงฺคหวาเร ทุเกฺขน สทฺธิํ จตุรงฺคชฺฌานตา, โทมนเสฺสน ปญฺจินฺทฺริยตา, ติวงฺคิกมคฺคตา, โทสโมหวเสน ทฺวิเหตุกตา จ เวทิตพฺพาฯ เสโส ปน สโพฺพ วินิจฺฉโย ปฐมากุสเล วุตฺตสทิโส เอวฯ ยถา จ ปฐเม, เอวํ ทุติเยปิ, สสงฺขารตา ปน ถินมิเทฺธหิ สทฺธิํ นวเยวาปนกตา จ วิเสโส, เสสํ ตาทิสเมวฯ</p>

</p>


<h3>โมหมูลวณฺณนา</h3>
<p>โมหมูลาปิ ทฺวิธา อุเปกฺขาสหคตํ วิจิกิจฺฉาสมฺปยุตฺตํ, ตถา อุทฺธจฺจสมฺปยุตฺตนฺติฯ ตตฺถ ปฐเม ธมฺมุเทฺทสโต ตาว ผสฺสปญฺจกํ วิตโกฺก วิจาโร วีริยํ เอกคฺคตา ชีวิตํ อหิริกํ อโนตฺตปฺปํ โมโห วิจิกิจฺฉาติ สรูเปนาคตา จุทฺทส , อุทฺธจฺจํ มนสิกาโรติ เยวาปนกา เทฺว จาติ โสฬส ธมฺมา โหนฺติ, เอกคฺคตา เจตฺถ จิตฺตฎฺฐิติมตฺตา, อินฺทฺริยมคฺคพลภาวํ น สมฺปาปุณาติฯ ตโต เอว สงฺคหวาเร สมาธิํ วเชฺชตฺวา อุเปกฺขาย สทฺธิํ จตฺตาริ อินฺทฺริยานิ, เทฺว  มคฺคงฺคานิ, ตีณิ พลานิ โหนฺติฯ โมโห ปเนตฺถ เอโกว เหตุฯ เสโส ปเนตฺถ สโพฺพ วินิจฺฉโย วุตฺตนโย เอวฯ</p>


<p>ตตฺถ วิคตา จิกิจฺฉา เอติสฺสาติ ฯ สา สํสยลกฺขณา, กมฺปนรสา, อนิจฺฉยปจฺจุปฎฺฐานา, อเนกํสภาวปจฺจุปฎฺฐานา วา, อโยนิโสมนสิการปทฎฺฐานา, ปฎิปตฺติอนฺตรายกราติ ทฎฺฐพฺพาฯ ยถา จ วิจิกิจฺฉาสมฺปยุเตฺต, เอวํ อุทฺธจฺจสมฺปยุเตฺตปิฯ เกวลํ วิจิกิจฺฉาย อภาโว, อธิโมกฺขสฺส จ ภาโว, ตโต เอว พลวตรสมาธิตา, เตเนว สงฺคหวาเร สมาธินา สทฺธิํ ปญฺจินฺทฺริยตา, ติวงฺคิกมคฺคตา, จตุพฺพลตา จ โหติฯ อุทฺธจฺจเญฺจตฺถ สรูเปเนว นิทฺทิฎฺฐํ, อธิโมกฺขมนสิการา เทฺว เยวาปนกวเสนาติ อยํ วิเสโส, เสสํ ตาทิสเมวฯ อิมานิ ปน เทฺว จิตฺตานิ นานาวิสเย, เอกวิสเย จ อสณฺฐหนโต ปวฎฺฎนกานิฯ อุทฺธจฺจสหคตํ หิ ลทฺธาธิโมกฺขตาย ลทฺธปติฎฺฐํ เอการมฺมเณเยว ปติฎฺฐาย ปติฎฺฐาย ปวฎฺฎติ จตุรสฺสมณิ วิย, อิตรํ นานารมฺมเณสุ วฎฺฎมณิ วิยาติ ทฎฺฐพฺพํฯ อุทฺธจฺจสหคตญฺจ ฐเปตฺวา เสสา เอกาทส ปฎิสนฺธิํ ชเนนฺตีติ เวทิตพฺพํฯ</p>


<p>วิสยาทิปฺปเภทโต ปเนเต ทฺวาทสปิ วตฺถารมฺมณวเสน ตาว ฉพฺพิธา โหนฺติฯ เตสุ โลภโมหมูลา ปน ทส ปญฺจทฺวาเร หทยวตฺถุํ นิสฺสาเยว, มโนทฺวาเร นิสฺสาย วา อนิสฺสาย วา ชวนกิจฺจํ สาธยมานา ฉพฺพิธาฯ ตถา โทสมูลา นิสฺสาเยว ปน ปวตฺตนฺติฯ โลภมูลา ปน  อทินฺนาทานกามมิจฺฉาจารมุสาวาทเปสุญฺญสมฺผปฺปลาปาภิชฺฌาสงฺขาตานํ ฉนฺนํ กมฺมปถานํ วเสน ฉพฺพิธาฯ ทิฎฺฐิสมฺปยุตฺตา ปเนตฺถ มิจฺฉาทิฎฺฐิวเสนาปีติ สตฺตวิธา โหนฺติฯ โทสมูลา ปน ปาณาภิปาตาทินฺนาทานมุสาวาทเปสุญฺญผรุสสมฺผปฺปลาปพฺยาปาทวเสน สตฺตวิธา โหนฺติฯ ทสนฺนมฺปิ ปเนสํ ทฺวารกมฺมวเสน เจว วีมํสาวชฺชิตาธิปติตฺตยวเสน จ กุสเล วุตฺตนเยน วิภาโค เวทิตโพฺพฯ เอกนฺตหีนตฺตา หีนตฺติกเภโท นตฺถิฯ อารมฺมณาธิปติ ปเนตฺถ โลภมูเลสุ เอว, น อิตเรสุ, โมหมูเลสุ ปน สหชาตาธิปติปิ นตฺถิ, ตถา กมฺมปถเภโทปิฯ น หิ ปวฎฺฎมานํ กญฺจิ อธิปติํ กโรติฯ โทโส วา สวิสยํ, วิจิกิจฺฉาจิตฺตญฺจ ปฎิปตฺติมนฺตรายกรเตฺตน ทุจฺจริตเหตุภูตมฺปิ ปาณาติปาตาทีนํ โทสโลภมูลจิเตฺตเหว สนฺนิฎฺฐาปนิยโต กมฺมปถเภทํ น คจฺฉติ, ปุพฺพภาเค เอว ปน เหตุ โหติฯ เตเนวสฺส อปายเหตุตา ปฐมมคฺควชฺฌตาติ ทฎฺฐพฺพํฯ อตีตาทิเภทโต ปน ทฺวาทสนฺนํ ปเจฺจกมนนฺตตา, เสโส จ วินิจฺฉโย กุสลาธิกาเร วุตฺตนเยเนว เวทิตโพฺพติฯ</p>

</p>


<h3>อพฺยากตปทโตฺถ</h3>
<h3>อเหตุกกุสลวิปากวณฺณนา</h3>
<p>อพฺยากตา  ปน ธมฺมา ชาติโต จตุพฺพิธา วิปากกิริยรูปนิพฺพานวเสนฯ ตตฺถ วิปากาพฺยากตา ธมฺมา ชาติโต จ ทฺวิธา โหนฺติ กุสลากุสลวิปากวเสนฯ ตตฺถ กุสลวิปากา ภูมิโต จตุพฺพิธา กามรูปารูปาวจรโลกุตฺตรวิปากวเสนฯ ตตฺถ  อเหตุกา สเหตุกาติ ทุวิธาฯ ตตฺถ อโลภาทิสหชาตเหตุวิรหิตา อเหตุกาฯ เต สมฺปโยควตฺถารมฺมณาทิเภทโต  อฎฺฐวิธาฯ เสยฺยถิทํ – อุเปกฺขาสหคตํ จกฺขุวิญฺญาณํ, ตถา โสตฆานชิวฺหาวิญฺญาณํ, สุขสหคตํ กายวิญฺญาณํ, อุเปกฺขาสหคตา มโนธาตุ, โสมนสฺสสหคตา มโนวิญฺญาณธาตุ, ตถา อุเปกฺขาสหคตา จาติฯ จกฺขุวิญฺญาณาทีนิ หิ จตฺตาริ จกฺขุปสาทาทีสุ จตูสุ อุปาทายรูเปสุ อุปาทายรูปานํ ฆฎฺฎนานิฆํสสฺส ปิจุปิเณฺฑ ปิจุปิณฺฑเสฺสวาติทุพฺพลตาย อุเปกฺขาเวทนาสมฺปยุตฺตาเนว โหนฺติฯ กายวิญฺญาณํ ปน กายินฺทฺริเย โผฎฺฐพฺพภูตตฺตยฆฎฺฎนานิฆํสสฺส อธิกรณิมตฺถเก ฐปิตปิจุปิเณฺฑ กูฎปหารเสฺสว พลวตาย ปสาทนิสฺสเยสุปิ ภูเตสุ ปฎิฆาตสมฺภวโต สุขสหคตํ โหติ, มโนธาตุ อตฺตโน คหณทุพฺพลตาย อติอิเฎฺฐปิ อุเปกฺขาสหคตาว, มโนวิญฺญาณธาตุ ปน อติอิเฎฺฐ โสมนสฺสสหคตา, อิฎฺฐมชฺฌเตฺต อุเปกฺขาสหคตาติ อยํ สมฺปโยคโต วินิจฺฉโยฯ</p>


<p>ธมฺมุเทฺทสาทิโต ปน จกฺขุวิญฺญาเณ ตาว ผสฺสปญฺจกํ, เอกคฺคตา, ชีวิตนฺติ สรูเปนาคตา สตฺต, เยวาปนกวเสน มนสิกาโร เอโก จาติ อฎฺฐ ธมฺมา โหนฺติฯ สงฺคหโต ปเนตฺถ ขนฺธายตนธาตุอาหารินฺทฺริยวเสน ปเญฺจวสงฺคหาฯ ตตฺถ จกฺขุวิญฺญาณธาตุธมฺมธาตุวเสน ธาตุสงฺคโห, มโน อุเปกฺขาชีวิตินฺทฺริยวเสน อินฺทฺริยสงฺคโห จ เวทิตโพฺพฯ เสสํ วุตฺตนยเมวฯ เอตฺถ จ วิชฺชมานาปิ เวทนา ฌานงฺคตํ น คจฺฉติ, อินฺทฺริยํ ปน โหติฯ เอกคฺคตา อินฺทฺริยมคฺคงฺคพลภาวมฺปิ น คจฺฉติ อติทุพฺพลตฺตาฯ วิตกฺกปจฺฉิมกํ หิ ฌานํ, เหตุปจฺฉิมโก มโคฺค, พลญฺจฯ ยถา เจตฺถ, เอวํ โสตฆานชิวฺหากายวิญฺญาเณสุปิฯ เกวลํ ปน สงฺคหวาเร โสตวิญฺญาณธาตุอาทิวเสน ธาตุสงฺคโห, กายวิญฺญาเณ เวทนาปริวตฺตนญฺจ วิเสโสฯ ยถา  เจตฺถ, เอวํ มโนธาตุยาปิฯ เกวลํ ปน วิตกฺกวิจารา เทฺว เยวาปนกา จ อธิโมโกฺขติ ตโย ธมฺมา อธิกาฯ สงฺคหวาเร มโนธาตุธมฺมธาตุวเสน ธาตุสงฺคโห, วิตกฺกวิจารุเปเกฺขกคฺคตาหิ จตูหิ ฌานงฺคสงฺคโห จ วิเสโสฯ ปาฬิยํ ปเนตฺถ กิญฺจาปิ ฌานงฺคสงฺคโห  น อุทฺธโฎ, ตถาปิ สวิตเกฺกสุ นิยเมน ฌานงฺคตาสมฺภวโต คเหตโพฺพวฯ ยถา เจตฺถ, เอวํ มโนวิญฺญาณธาตุทฺวเยปิฯ โสมนสฺสสหคตตาย ปเนตฺถ ปีติ อธิกา, สงฺคหวาเร จ ปญฺจงฺคชฺฌานตา, เวทนาปริวตฺตนํ, อุภยตฺถาปิ มโนวิญฺญาณธาตุธมฺมธาตุวเสน ธาตุสงฺคโห จ วิเสโส, เสสํ ตาทิสเมวฯ</p>


<p>วิสยาทิปฺปเภทโต ปน จกฺขุวิญฺญาณาทีนิ ปญฺจ ยถากฺกมํ จกฺขาทิเอเกกเมว วตฺถุํ นิสฺสาย ปจฺจุปฺปเนฺน, อิเฎฺฐ จ รูปาทิเอเกการมฺมเณ เอว กิริยมโนธาตุอนนฺตรํ อาโลกากาสวายุชลปถวีสหการีนิ ปสาทกาทีนิ ทสฺสนสวนฆายนสายนผุสนกิจฺจานิ สาธยมานานิ จกฺขุทฺวาราทีสุ เอเกกสฺมิํ เอว วิปจฺจนฺติฯ เอวเมเตสํ วตฺถุทฺวารารมฺมณกิจฺจานิ วิสุํ นิยตานิฯ ฐานํ ปน เตสํ ปญฺจนฺนมฺปิ เอกเมว, เตน เนสํ น เภโทฯ มโนธาตุ ปน หทยวตฺถุํ นิสฺสาเยว ปจฺจุปฺปเนฺนสุ รูปาทีสุ ปญฺจสุปิ อารมฺมเณสุ ปญฺจวิญฺญาณานนฺตรํ สมฺปฎิจฺฉนกิจฺจํ สาธยมานา ปญฺจสุปิ ทฺวาเรสุ ปวตฺตติ, โสมนสฺสสหคตา มโนวิญฺญาณธาตุ ปน หทยวตฺถุํ นิสฺสาเยว อติอิเฎฺฐ ปจฺจุปฺปเนฺน ปญฺจารมฺมเณ วิปากมโนธาตุอนนฺตรํ สนฺตีรณกิจฺจํ, ฉสุปิ ทฺวาเรสุ ฉสุ พลวกามาวจรารมฺมเณสุ อตีตาทีสุ ชวนานนฺตรํ ตทารมฺมณกิจฺจญฺจ สาธยมานา วิปจฺจติฯ เอวเมติสฺสา ทฺวารารมฺมณกิจฺจฎฺฐานานิ อนิพทฺธานิ, ตโต เตหิ เภโท โหติ, วตฺถุ ปน ตเตฺถว นิพทฺธํ, ตโต น เภโท, เอวมุเปกฺขาสหคตายปิฯ เกวลํ  ปเนสา ทฺวารวินิมุตฺตาปิ หุตฺวา สุคติยํ ชจฺจนฺธพธิรชจฺจุมฺมตฺตกาทีนํ ปฎิสนฺธิกาเล ปุริมจุติจิตฺตานนฺตรํ กมฺมพเลโนปฎฺฐิตํ กมฺมกมฺมนิมิตฺตคตินิมิเตฺตสุ อญฺญตรํ อตีตาทิเภทํ ฉพฺพิธมฺปิ กามาวจรารมฺมณมารพฺภ ปฎิสนฺธิกิจฺจํ, ตทนนฺตรโต ปฎฺฐาย ยาวตายุกํ ภวงฺคกิจฺจํ, อเนฺต จุติกิจฺจญฺจ, วุตฺตนเยน สนฺตีรณตทารมฺมณกิจฺจานิ จ สาธยมานา อิเมสุ ปญฺจสุ ฐาเนสุ วิปจฺจตีติ อยํ วิเสโส, เสสํ ตาทิสเมวฯ</p>


<p>เอตฺถ จ วธพนฺธาทิวสปฺปวเตฺต อนิฎฺฐารมฺมเณ ขนฺติปฎิสงฺขานาทิวเสน กุสลุปฺปตฺติโต ตนฺนิพฺพตฺตานํ ปฎิสนฺธิอาทิวิญฺญาณานํ กมฺมนิมิตฺตเญฺจ อารมฺมณํ โหติ, อนิเฎฺฐเนว เตน ภวิตพฺพํฯ เอวํ อิฎฺฐวิสเย อุปฺปนฺนานํ กุสลวิปากานํ อนิฎฺฐารมฺมเณสุ อนุปฺปตฺติโต กมฺมคตินิมิตฺตเมว เตสํ อารมฺมณํ โหตีติ วิญฺญายติฯ วิจาเรตฺวา ยถา อวิโรโธ โหติ, ตถา คเหตพฺพํฯ เอวํ อิฎฺฐวิสเย อุปฺปนฺนกุสลโต นิพฺพตฺตานมฺปิ ปฎิสนฺธิอาทิวิญฺญาณานํ กมฺมนิมิตฺตารมฺมณตาย  อวิโรโธ ญาตโพฺพฯ อตีตาทิเภทโต ปน อฎฺฐนฺนมฺปิ ปเจฺจกมนนฺตรตา เหฎฺฐา วุตฺตนเยน คเหตพฺพาฯ</p>

</p>


<h3>สเหตุกกุสลวิปากวณฺณนา</h3>
<p>อโลภาทิวิปากเหตุสมฺปยุตฺตา ปน สเหตุกา, เต สมฺปโยคโต กามาวจรกุสลา วิย อฎฺฐวิธาฯ โสมนสฺสญาณาทิสมฺปโยโค ปเนตฺถ อาคมนาทิโต เวทิตโพฺพฯ ติเหตุกํ หิ กามาวจรกุสลํ ติเหตุกทฺวิเหตุกปฎิสนฺธิโย ทตฺวา ปวเตฺต ฉสุ ทฺวาเรสุ โสฬส วิปากานิ เทติ, ทุเหตุกํ ปน กุสลํ ทุเหตุกาเหตุกปฎิสนฺธิโย ทตฺวา ปวเตฺต ฉสุ ทฺวาเรสุ ติเหตุกรหิตานิ  ทฺวาทส วิปากานิ เทติฯ อสงฺขาริกสสงฺขาริกภาโว ปเนตฺถ ปจฺจยวิเสสโตปิ โหติฯ พลวปจฺจเยนาปิ หิ อุปฺปนฺนํ อสงฺขาริกํ โหติ, ทุพฺพเลนาปิ อิตรํฯ เกจิ ปน อสงฺขาริเกน สสงฺขารวิปากานํ, สสงฺขาริเกน จ อสงฺขาริกานํ อุปฺปตฺติํ น อิจฺฉนฺติฯ ยสฺมา ปเนตานิ ปฎิสนฺธิทายกโต อเญฺญนาปิ กเมฺมน ปวเตฺต อกุสลวิปากานิ ปวตฺตนฺติ,  จ ‘‘สเหตุกํ ภวงฺคํ อเหตุกสฺส ภวงฺคสฺส อนนฺตรปจฺจเยน ปจฺจโย’’ติ (ปฎฺฐา. ๓.๑.๑๐๒) วุตฺตํ, ตสฺมา อเหตุกปฎิสนฺธิกสฺส ปุคฺคลสฺส สุคติยํ ปวเตฺต สเหตุกานิปิ วิปากานิ ปวตฺตนฺติฯ ทุคฺคติยํ, ปน รูปาวจรภูมิยญฺจ อเหตุกาเนว ปวตฺตนฺติฯ เตสุปิ อติอิเฎฺฐ อารมฺมเณ โสมนสฺสสหคตานิ, อิฎฺฐมชฺฌเตฺต อุเปกฺขาสหคตานีติ เอวํ อาคมนาทิโต สมฺปโยคเภโท เวทิตโพฺพฯ</p>


<p>ธมฺมุเทฺทสาทิโต ปน ยาว สุญฺญตวารปริโยสานา กามาวจรกุสลสทิโสว สโพฺพ วินิจฺฉโย, เกวลเญฺจตฺถ เยวาปนเกสุ กรุณามุทิตา น สนฺติ สตฺตารมฺมณตฺตาฯ เอกนฺตปริตฺตารมฺมณา หิ กามาวจรวิปากาฯ วิรติโยเปตฺถ โลกิเยสุ เอกนฺตกุสลสภาวตฺตา น สนฺติฯ ‘‘ปญฺจสิกฺขาปทา กุสลา เอวา’’ติ (วิภ. ๗๑๕ อาทโย) หิ วุตฺตํฯ ผสฺสาทโย เจตฺถ  วิปากตฺตา อาทาเส มุขนิมิตฺตํ วิย นิรุสฺสาหสนฺตา, กุสลา ปน มุขํ วิย สอุสฺสาหาฯ สงฺคหวาเร จ ปญฺจงฺคิโก มโคฺค โหติ, อยํ วิเสโสฯ เสสํ ตาทิสเมวฯ</p>


<p>วิสยาทิปฺปเภทโต ปน ยฺวายํ กุสเลสุ กมฺมทฺวารปุญฺญกิริยาธิปตีหิ เภโท วุโตฺต, โส อิธ นตฺถิ อวิญฺญตฺติชนกโต, อวิปากธมฺมโต, ตถา อปฺปวตฺติโต จฯ หีนตฺติกเภโท ปน อตฺถิ หีนมชฺฌิมปฺปณีตานํ กุสลานํ วิปากตฺตา , ตถา ทฺวารารมฺมณาทิเภโทฯ เอเต หิ หทยวตฺถุํ นิสฺสาย ทฺวารวินิมุตฺตา หุตฺวา เทวมนุเสฺสสุ ทฺวิเหตุกติเหตุกานํ เหฎฺฐา วุตฺตนเยน ปฎิสนฺธิภวงฺคจุติกิจฺจานิ, ฉทฺวาเร ฉสุ อารมฺมเณสุ ตทารมฺมณกิจฺจญฺจ สาธยมานา เอวํ จตูสุ ฐาเนสุ วิปจฺจนฺติฯ เอวเมเตสํ ทฺวารารมฺมณกิจฺจฎฺฐานานิ อนิพทฺธานิ, ตโต เตหิ เภโท โหติฯ วตฺถุ ปน ตเตฺถว นิพทฺธํ, ตโต น เภโทฯ อตีตาทิเภทโต ปเนตฺถาปิ อนนฺตตา วุตฺตนยา เอวาติฯ</p>

</p>


<h3>รูปาวจรวิปากวณฺณนา</h3>
<p>รูปาวจรวิปากาปิ สมฺปโยคเภทโต อตฺตโน กุสลา วิย ปญฺจวิธา โหนฺติฯ สโพฺพ เจตฺถ วินิจฺฉยเภโท กุสเล วุตฺตนโย เอวฯ วิปากภาวโต ปเนตฺถ ยถา หตฺถิอาทีนํ ฉายา ตํสทิสา, เอวํ กุสลาคมนโต จ ฌานงฺคาทิสมฺปยุตฺตธมฺมสมาโยโค, ปฎิปทาทิเภโท จ โหติฯ อปิเจตฺถ ติวิธาย ปฐมชฺฌานภูมิยา ปฐมชฺฌานวิปากา, ตถา ทุติยชฺฌานภูมิยา ทุติยชฺฌานวิปากา ตติยชฺฌานวิปากา จ, ตติยชฺฌานภูมิยา จตุตฺถชฺฌานวิปากา, เวหปฺผลปญฺจสุทฺธาวาสวเสน ฉพฺพิธาย จตุตฺถชฺฌานภูมิยา ปญฺจมชฺฌานวิปากา จ วุตฺตนเยน ปฎิสนฺธิภวงฺคจุติกิจฺจานิ สาธยมานา หทยวตฺถุํ นิสฺสาย ทฺวารวินิมุตฺตาว กมฺมนิมิตฺตสงฺขาตปญฺญตฺตารมฺมณา หุตฺวา วิปจฺจนฺตีติ อยํ วิเสโส, เสสํ ตาทิสเมวฯ</p>

</p>


<h3>อรูปาวจรวิปากวณฺณนา</h3>
<p>เอวํ  อรูปาวจรวิปากาปิ อารมฺมณเภทโต อตฺตโน กุสลา วิย จตุพฺพิธา โหนฺติฯ วินิจฺฉโย จ สโพฺพ กุสเล  วุตฺตนโยวฯ กุสลโต เจตฺถ วิเสโส รูปาวจรวิปาเก วุตฺตนเยน เวทิตโพฺพฯ เกวลํ ปเนตฺถ กมฺมนิมิตฺตภูตปญฺญตฺตารมฺมโณ อากาสานญฺจายตนวิปาโก ปฐมารุปฺปภูมิยํ, ตถา มหคฺคตารมฺมโณ วิญฺญาณญฺจายตนวิปาโก ทุติยารุปฺปภูมิยํ, กมฺมนิมิตฺตภูตปญฺญตฺตารมฺมโณ อากิญฺจญฺญายตนวิปาโก ตติยารุปฺปภูขิยํ, มหคฺคตารมฺมโณ เนวสญฺญานาสญฺญายตนวิปาโก จตุตฺถารุปฺปภูมิยญฺจ อวตฺถุกา วุตฺตนเยน ปฎิสนฺธิภวงฺคจุติกิจฺจานิ สาธยมานาว ปวตฺตนฺตีติ อยเมว วิเสโสฯ</p>

</p>


<h3>โลกุตฺตรวิปากวณฺณนา</h3>
<p>ตถา โลกุตฺตรวิปากาปิ อตฺตโน กุสลา วิย ตํตํมคฺคผลตฺตา จตุพฺพิธา, ฌานงฺคโยคเภทโต ปเจฺจกํ ปญฺจ ปญฺจ กตฺวา วีสติวิธาว โหนฺติฯ วินิจฺฉโย เจตฺถ กุสเล วุตฺตนโยวฯ เกวลํ สงฺคหวาเร โสตาปตฺติมคฺคผลํ สกทาคามิมคฺคผลํ อนาคามิมคฺคผลนฺติ อิเมสํ ติณฺณํ อญฺญินฺทฺริยํ, อรหตฺตผลสฺส จ อญฺญาตาวินฺทฺริยํ ปญฺญินฺทฺริยฎฺฐาเน คเหตฺวา อฎฺฐินฺทฺริยตา, โพชฺฌงฺคมคฺคงฺคาทิโพธิปกฺขิยธมฺมา, ปฎิปทาทิเภโท จ มคฺคาคมนวเสเนว โหตีติ เวทิตโพฺพฯ อธิปติเภโทเปตฺถ ลพฺภติฯ โลกุตฺตรกุสลา หิ อตฺตโน ผลานํ อนนฺตรุปฺปตฺติโต, ชวนวุตฺติโต จ อธิปติํ วิธาตุํ สโกฺกนฺติ, โลกิยา ปน วิปรีตโต น สโกฺกนฺติฯ เตนาหุ โปราณา ‘‘วิปาเก อธิปตี นตฺถิ ฐเปตฺวา โลกุตฺตร’’นฺติ (ธ. ส. อฎฺฐ. ๕๐๕)ฯ วิโมกฺขเภทโต ปเนเต มคฺคาคมนโต ติวิธา โหนฺติ สุญฺญตอนิมิตฺตอปฺปณิหิตวิโมกฺขวเสนฯ มคฺคา หิ วิปสฺสนาคมนโต ‘‘สุญฺญโต อปฺปณิหิโต’’ติ เทฺว นามานิ ลภิตฺวา สคุณารมฺมณโต ปริยาเยน  อนิมิตฺตาติปิ วุจฺจนฺติ, ตสฺมา สยํ อาคมนียฎฺฐาเน ฐตฺวา อตฺตโน อตฺตโน อนนฺตรผลานํ นิปฺปริยายโต ตีณิปิ นามานิ เทนฺติฯ อปรภาเค ปน ผลสมาปตฺติภูตานํ น เทนฺติฯ ตตฺถ วิปสฺสนาคมนโตว มเคฺค วุตฺตนเยน  ทุวิโธ นามลาโภ เวทิตโพฺพฯ เต จ น มคฺคา วิย เอกจิตฺตกฺขณิกา, มคฺควีถิยํ ปน ทฺวตฺติกฺขตฺตุํ, ผลสมาปตฺติวีถิยํ สกลมฺปิ ทิวสํ อปฺปนาชวนวเสเนว นิรนฺตรํ มหคฺคตชวนานิ วิย ปวตฺตนฺตีติ อยํ วิเสโสฯ</p>

</p>


<p>อกุสลวิปากา ปน กามาวจราว, โลภาทิสมฺปยุตฺตเหตุ อภาวโต อเหตุกา เอว จ โหนฺติฯ เต สมฺปโยคโต อุเปกฺขาสหคตํ จกฺขุวิญฺญาณํ, ตถา โสตฆานชิวฺหาวิญฺญาณานิ, ตถา ทุกฺขสหคตํ กายวิญฺญาณํ, อุเปกฺขาสหคตา มโนธาตุ, ตถา มโนวิญฺญาณธาตูติ สตฺตวิธาฯ วินิจฺฉโย ปเนส สพฺพตฺถ ตาทิสาเหตุกกุสลวิปาเกสุ วุตฺตนโย เอวฯ เกวลํ ปนานิฎฺฐารมฺมณตา, กายวิญฺญาณสฺส ทุกฺขสหคตตา, อุเปกฺขาสหคตมโนวิญฺญาณธาตุยา อุทฺธจฺจวชฺชิตากุสลปจฺจยา จตูสุ อปาเยสุ ปฎิสนฺธิภวงฺคจุติกิจฺจานิ, สุคติยญฺจ สนฺตีรณตทารมฺมณกิจฺจานิ จ สาธนวเสน ปวตฺติ จ วิเสโส, เสสํ ตาทิสเมวฯ</p>

</p>

</p>


<h3>อเหตุกกิริยาวณฺณนา</h3>
<p>กิริยาพฺยากตา ปน กามรูปารูปาวจรวเสน ติวิธาฯ ตตฺถ กามาวจรกิริยา อเหตุกา สเหตุกาติ ทุวิธาฯ ตตฺถ สหชาตเหตุวิรหิตา อเหตุกาฯ ตา  สมฺปโยคาทิโต ติวิธา อุเปกฺขาสหคตา มโนธาตุ, โสมนสฺสสหคตา มโนวิญฺญาณธาตุ, ตถา อุเปกฺขาสหคตาติฯ ติ กรณมตฺตํ, กิจฺจมตฺตนฺติ อโตฺถฯ สเพฺพสุเยว หิ กิริยจิเตฺตสุ ยํ อาวชฺชนกิจฺจทฺวยํ, ตํ อชวนวุตฺติโต โมฆปุปฺผํ วิยฯ ยํ ชวนวุตฺติกํ, ตํ นิรานุสยสนฺตานปฺปวตฺติโต ฉินฺนมูลรุกฺขปุปฺผํ วิย อผลํ โหติฯ ตํตํอาวชฺชนชวนกิจฺจสาธนวเสน ปวตฺตตฺตา ปน กิจฺจมตฺตตํ อุปาทาย ‘‘กิริยา’’ติ วุตฺตํฯ ตตฺถ มโนธาตุยา วิปากมโนธาตุยํ วุตฺตนเยน  สโพฺพ วินิจฺฉโย เวทิตโพฺพฯ เกวลํ ปน ปญฺจทฺวาเร อิเฎฺฐสุ วา อนิเฎฺฐสุ วา ปญฺจารมฺมเณสุ ปญฺจปสาเท ฆฎฺฎิเตสุ อุปฺปนฺนภวงฺคุปเจฺฉทานนฺตรํ ตเมว ปญฺจารมฺมณมารพฺภ หทยวตฺถุํ นิสฺสาเยวาวชฺชนกิจฺจํ สาธยมานา ปญฺจสุปิ ทฺวาเรสุ ปวตฺตตีติ อยํ วิเสโสฯ</p>


<p>มโนวิญฺญาณธาตุทฺวยมฺปิ ยถากฺกมํ กุสลวิปากาเหตุกมโนวิญฺญาณธาตุทฺวยสทิสํ, วีริยํ ปเนตฺถ อธิกํ, วีริยูปตฺถโมฺภว สมาธิ พลวา โหติฯ ตโต เอเวตฺถ สงฺคหวาเร วีริยสมาธิมโนโสมนสฺสชีวิตินฺทฺริยานํ ปญฺจนฺนํ วเสน อินฺทฺริยสงฺคโห โหติ, อิธาปิ พลสงฺคโห นเตฺถวฯ ยํ ปเนตฺถ  สมาธิวีริยานํ นิเทฺทเส ‘‘สมาธิพลํ วีริยพล’’นฺติ (ธ. ส. ๕๗๐-๕๗๒) พลเววจนํ วุตฺตํ, ตํ อิตราเหตุกจิตฺตสมฺปยุเตฺตหิ อิเมสํ พลวตรตาทสฺสนตฺถํ ปริยายโต วุตฺตํฯ ตโต เอว หิ สงฺคหวาเร ‘‘เทฺว พลานิ โหนฺตี’’ติ น วุตฺตํ, ตสฺมา อเหตุเกสุ นิปฺปริยายโต พลํ นตฺถิ เอวาติ คเหตพฺพํฯ</p>


<p>วิสยาทิปฺปเภทโต ปเนตฺถ โสมนสฺสสหคตา ตาว หทยวตฺถุเญฺญว นิสฺสาย ปญฺจทฺวาเร โวฎฺฐพฺพนกิจฺจาย จ, มโนทฺวาเร อนุฬาเรสุ ฉสุ กามาวจรารมฺมเณสุ อาวชฺชนกิจฺจาย  จ มโนวิญฺญาณธาตุยา อนนฺตรํ ชวนกิจฺจํ สาธยมานา ขีณาสวานเญฺญว หสิตํ อุปฺปาเทนฺตี ปวตฺตติฯ หสิตํ หิ โสมนสฺสสหคตกามาวจเรเหว ชวเนหิ, เตสุ อเสขานํ ปญฺจหิ กิริยาชวเนหิ, เสขานํ ปน กุสเลหิ เจว ทิฎฺฐิวิปฺปยุตฺตโลภมูเลหิ จาติ ฉหิ, ปุถุชฺชนานํ ทิฎฺฐิสมฺปยุเตฺตหิ จาติ อฎฺฐหีติ เตรสหิ จิเตฺตหิ อุปฺปชฺชติฯ อุเปกฺขาสหคตา ปน ปญฺจทฺวาเร หทยวตฺถุเญฺญว นิสฺสาย สนฺตีรณกิจฺจาย วิปากมโนวิญฺญาณธาตุยา อนนฺตรํ โวฎฺฐพฺพนกิจฺจํ, มโนทฺวาเร สเพฺพสุ ฉสุปิ อารมฺมเณสุ สวตฺถุกา, อวตฺถุกา วา ภวงฺคจลนานนฺตรํ อาวชฺชนกิจฺจํ สาธยมานา ปวตฺตติฯ อยํ หิ ตีสุ ภเวสุ กสฺสจิ สจิตฺตกปุคฺคลสฺส น กิสฺมิญฺจิ วิสเย น อุปฺปชฺชติ, สพฺพญฺญุตญฺญาณสทิสํ มหาคมนํ นาเมตํ จิตฺตนฺติ อยํ วิเสโส, เสสํ ตาทิสเมวฯ</p>

</p>


<h3>สเหตุกกามาวจรกิริยาวณฺณนา</h3>
<p>อโลภาทิกิริยาเหตุสมฺปยุตฺตา  ปน สเหตุกา, เต สมฺปโยคโต กุสลา วิย อฎฺฐวิธาฯ สโพฺพเปตฺถ วินิจฺฉโย กุสเลสุ วุตฺตนโย เอวฯ เกวลํ ปเนตฺถ วิรติโย น สนฺติ, กุสลา จ เสขปุถุชฺชนานํ วุตฺตนเยน ฉสุ ทฺวาเรสุ วตฺถุํ นิสฺสาย วา อนิสฺสาย วา ชวนกิจฺจํ สาธยมานา ปวตฺตนฺติ, อิเม ปน อเสขานนฺติ อยํ วิเสโสฯ กามาวจรกิริยาฯ</p>


<h3>รูปาวจรกิริยาวณฺณนา</h3>
<p>รูปาวจรกิริยา จ กุสลา วิย ปญฺจวิธาฯ วินิจฺฉโย จ ตตฺถ วุตฺตนโย เอวฯ เกวลํ หิ กุสลา เสขปุถุชฺชนานํ ปญฺญตฺตารมฺมณา , อภิญฺญาวเสน ปวตฺตํ ปญฺจมชฺฌานํ สพฺพารมฺมณญฺจ หุตฺวา มโนทฺวาเร หทยวตฺถุเญฺญว นิสฺสาย ชวนกิจฺจํ สาธยมานา ปวตฺตนฺติ, อิเม ปน อเสขานนฺติ อยเมว วิเสโสฯ รูปาวจรกิริยาฯ</p>


<h3>อรูปาวจรกิริยาวณฺณนา</h3>
<p>อรูปาวจรกิริยา จ กุสลา วิย จตุพฺพิธาฯ วินิจฺฉโย จ ตตฺถ วุตฺตนโย เอวฯ เกวลํ หิ กุสลา เสขปุถุชฺชนานํ สวตฺถุกา, อวตฺถุกา วา เหฎฺฐา วุตฺตนเยน ยถาโยคํ ปญฺญตฺติมหคฺคตารมฺมณา มโนทฺวาเร ชวนกิจฺจํ สาเยมานา ปวตฺตนฺติ, อิเม ปน อเสขานนฺติ อยํ วิเสโสฯ อรูปาวจรกิริยาฯ</p>

</p>


<h3>ปกิณฺณกกถาวณฺณนา</h3>
<p>เอตฺถ  ฐตฺวา สเพฺพ จิตฺตเจตสิกธเมฺม ชาติสงฺคหาทิโต สโมธาเนตฺวา ปกิณฺณกกถา วตฺตพฺพาฯ ยถาวุตฺตานิ หิ จิตฺตานิ กุสลานิ เอกวีสติ, อกุสลานิ ทฺวาทส, วิปากานิ ฉตฺติํส, กิริยานิ วีสติ จาติ สพฺพานิปิ เอกูนนวุติวิธานิ, โลกุตฺตรานํ ฌานงฺคโยคเภทโต จตฺตาลีสวิธตฺตา เอกวีสสตํ วา โหนฺติฯ เตสุ กามาวจรานิ จตุปญฺญาส, รูปาวจรานิ ปนฺนรส, อรูปาวจรานิ ทฺวาทส, โลกุตฺตรานิ อฎฺฐ, จตฺตาลีสํ วาฯ กามาวจเรสุ จ กุสลานิ อฎฺฐ, วิปากานิ เตวีสติ, กิริยานิ เอกาทส, อเหตุกานิ อฎฺฐารสฯ เสสานิ ปน จตุภูมกานิปิ สเหตุกานิฯ เตสุ จ ชาติโต จิตฺตคณนา ปุเพฺพ วุตฺตาว ฯ เจตสิกา ปน สทฺธา สติ หิรีโอตฺตปฺปํ อโลโภ อโทโส กายปสฺสทฺธาทโย ทฺวาทส, ตตฺรมชฺฌตฺตตา อโมโห อปฺปมญฺญาทฺวยํ, วิรติตฺตยญฺจ โมโห อหิริกํ อโนตฺตปฺปํ อุทฺธจฺจญฺจ โลโภ ทิฎฺฐิ โทโส วิจิกิจฺฉา จ มาโน อิสฺสา มจฺฉริยํ กุกฺกุจฺจํ ถินํ มิทฺธญฺจ ผโสฺส เวทนา สญฺญา เจตนา เอกคฺคตา ชีวิตินฺทฺริยญฺจ มนสิกาโร จ วิตโกฺก วิจาโร ปีติ วีริยํ ฉโนฺท อธิโมโกฺข จาติ เทฺวปญฺญาส โหนฺติฯ</p>


<p>ตตฺถ ตตฺรมชฺฌตฺตตา, อปฺปมญฺญาทฺวยํ, มานาทีนิ ฉ, มนสิกาโร ฉโนฺท อธิโมโกฺข จาติ ทฺวาทส ธมฺมา ยถาฐาเน เยวาปนกา เอว, วิรติตฺตยํ, อุทฺธจฺจญฺจ กตฺถจิ เยวาปนกาฯ เตสุ จ ตตฺรมชฺฌตฺตตา มนสิกาโร ฉโนฺท อธิโมโกฺข อุทฺธจฺจํ วิรติโยติ อิเม ฐเปตฺวา เสสา อฎฺฐ ยถาฐาเน อนิยตา เอว, วิรติโย ปน กตฺถจิ อนิยตา, อิเม ปน เอกาทส ฐเปตฺวา เสสา เอกจตฺตาลีส ธมฺมา นิยตา เอวฯ ตตฺถ สทฺธาทโย ปญฺจวีสติ ธมฺมา กุสลาพฺยากตาเยว, โมหาทโย จุทฺทส อกุสลา เอว, ผสฺสาทโย เตรส กุสลากุสลาพฺยากตา ติชาติกาฯ เอกนฺตโต หิ กุสลา วา อพฺยากตา วา ธมฺมา นตฺถิ, กุสลจิตฺตสมฺปยุตฺตสมเย ปน กุสลา, อพฺยากตจิตฺตสมฺปยุตฺตสมเย อพฺยากตา จ โหนฺติฯ โมหาทโย ปน สรูเปเนว อกุสลา, อิตเร จ ตํสมฺปโยเคน สเพฺพปิ เจเต อตฺถนา สมฺปยุตฺตจิตฺตเภเทน เภทวโนฺตว โหนฺตีติ เวทิตพฺพาฯ</p>


<p>เตสุ หิ สทฺธาทโย เอกูนวีสติ สเพฺพสุ กุสเลสุ เจว สเหตุกาพฺยากเตสุ จาติ เอกูนสฎฺฐิจิเตฺตสุ อุปฺปชฺชนฺติ, ตโต ปเจฺจกํ เอกูนสฎฺฐิปฺปเภทา จ โหนฺติฯ เอวมเญฺญปิ ญาตพฺพา ฯ อโมโห เตสุ ญาณวิปฺปยุตฺตานิ ทฺวาทส  ฐเปตฺวา เสเสสุ, อปฺปมญฺญา ปน กามาวจเรสุ สเหตุกกิริยกุสเลสุ เจว ปญฺจมชฺฌานวชฺชิตรูปาวจเรสุ จาติ อฎฺฐวีสติจิเตฺตสุ, วิรติโย ปน กามาวจรกุสเลสุ, โลกุตฺตเรสุ จาติ โสฬสสุฯ เอวเมเต ปญฺจวีสติ ธมฺมา กุสลาพฺยากเตสุ อุปฺปชฺชนโต กุสลาพฺยากตา นาม ชาตาฯ อกุสเลสุ ปน โมหาทโย จตฺตาโร ทฺวาทสสุปิ อกุสลจิเตฺตสุ อุปฺปชฺชนฺติ, โลโภ อฎฺฐสุ โลภมูเลสุ, ทิฎฺฐิ ตตฺถ ทิฎฺฐิสมฺปยุเตฺตสุ, มาโน ทิฎฺฐิวิปฺปยุเตฺตสุ, โทโส อิสฺสา มจฺฉริยํ กุกฺกุจฺจํ ปฎิฆสมฺปยุเตฺตสุ, ถินมิทฺธํ ปญฺจสุ สสงฺขาริเกสุ, วิจิกิจฺฉา วิจิกิจฺฉาสมฺปยุเตฺต เอวาติฯ เอวเมเต จุทฺทสปิ สยํ อกุสลตฺตา, อกุสเลเสฺวว อุปฺปชฺชนโต จ อกุสลา นามฯ</p>


<p>อิตเรสุ จ ผสฺสาทโย สตฺต ธมฺมา สพฺพจิเตฺตสุ, น หิ ตํ จิตฺตมตฺถิ, ยํ อิเมสุ เอเกนาปิ วินา อุปฺปชฺชติฯ สพฺพตฺถกา หิ เอเตฯ วิตกฺกาทโย ปน ยถาโยคิกาฯ เตสุ หิ วิตโกฺก ตาว ทฺวิปญฺจวิญฺญาณวชฺชิตกามาวจเรสุ เจว เอกาทสสุ ปฐมชฺฌานิกรูปาวจรโลกุตฺตเรสุ จาติ ปญฺจปญฺญาสจิเตฺตสุ อุปฺปชฺชติฯ วิจาโร ปน เตสุ เจว ตถา ทุติยชฺฌานิกจิเตฺตสุ จาติ ฉสฎฺฐิจิเตฺตสุฯ ปีติ จตุตฺถชฺฌานิกวชฺชิตโสมนสฺสสหคเตสุฯ วีริยํ ทฺวิปญฺจวิญฺญาณมโนธาตุสนฺตีรณตฺติกวชฺชิเตสุฯ ฉโนฺท อเหตุกโมมูหวชฺชิเตสุฯ อธิโมโกฺข ทฺวิปญฺจวิญฺญาณวิจิกิจฺฉายุตฺตวชฺชิเตสุฯ เอวเมเต เตรส กุสลากุสลาพฺยากเตสุ อุปฺปชฺชนโต ติชาติกา นาม ชาตาฯ สมฺปยุตฺตจิตฺตเภเทน เจสํ ปเจฺจกํ คณนาเภโทปิ เวทิตโพฺพฯ ยถา หิ จิตฺตํ สลกฺขณโต เอกวิธมฺปิ สมฺปโยคาวตฺถาทิเภเทเนว ภินฺนํ, ตถา เจตสิกาปิ ปเจฺจกนฺติ ญาตพฺพา, วิเสสํ ปน เนสํ วกฺขามฯ</p>


<p>วตฺถุสงฺคเห  ปน เนสํ จิเตฺตสุ ตาว กามาวจรวิปากมโนธาตุหสิตานิ, โทสสมฺปยุตฺตปฎิฆรูปาวจรปฐมมคฺคานิ จาติ เตจตฺตาลีส จิตฺตานิ เหฎฺฐา วุตฺตนเยน ยถาสกํ วตฺถูนิ นิสฺสาเยว อุปฺปชฺชนฺติ, อรูปาวจรวิปากานิ ปน อนิสฺสาเยว, เสสานิ เทฺวจตฺตาลีส นิสฺสายปิ, อารุเปฺปสุปิ อุปฺปชฺชนโต อนิสฺสายปิฯ อรูปีนํ หิ ฉปิ วตฺถูนิ น สนฺติ, รูปีนํ ปน ฆานาทีนิ ตีณิ, สพฺพตฺถ จ ตํตํวตฺถุรหิตานํ สพฺพตฺถ นิยตวิญฺญาณานิปิ, อสญฺญีนํ ปน สพฺพานิปิ วตฺถุวิญฺญาณานิ น สนฺติฯ เตสํ หิ ชีวิตนวกเมว รูปํ ปฎิสนฺธิ, ปวตฺติยํ ภวงฺคํ, มรณกาเล จุติ จ หุตฺวา ปวตฺตติฯ ยถา เจตฺถ จิตฺตานํ, เอวํ ตํสมฺปยุตฺตเจตสิกานมฺปิ วตฺถุโต สงฺคหเภโท เวทิตโพฺพฯ อยํ ปน วิเสโส – เตสุ หิ โทโส อิสฺสา  มจฺฉริยํ กุกฺกุจฺจญฺจ หทยวตฺถุํ นิสฺสาย กามโลเก เอว อุปฺปชฺชติฯ กรุณามุทิตา ปน รูปโลเกปิ, น อรูเปฯ ตตฺถ หิ รูปาวจรปุพฺพภาคานิปิ น อุปฺปชฺชนฺติ, เสสา ปน สเพฺพ นิสฺสายปิ อนิสฺสายปิ ตีสุปิ ภเวสุ อุปฺปชฺชนฺติฯ ตตฺถ หิ ผสฺสาทโย สตฺต ฉปิ วตฺถูนิ, อิตเร ปน หทยเมวาติ, เสสํ จิตฺตสมํฯ</p>


<p>กิจฺจทฺวารสงฺคเห ปน เนสํ จิตฺตํ ยถา จ จุทฺทสหิ กิเจฺจหิ ฉทฺวาริกทฺวารวินิมุตฺตภาเวน, เอวํ ปวตฺติกฺกโม เวทิตโพฺพฯ ยทา หิ กุสลากุสลพเลน ตีสุ ภูมีสุ สตฺตา นิพฺพตฺตนฺติ, ตทา เตสํ มรณกาเล เยภุเยฺยน ฉนฺนํ ทฺวารานมญฺญตรสฺมิํ ปจฺจุปฎฺฐิตํ กมฺมกมฺมนิมิตฺตคตินิมิตฺตานมญฺญตรํ คเหตฺวา อุเปกฺขาสหคตวิปากาเหตุกมโนวิญฺญาณธาตุทฺวยเญฺจว อฎฺฐ มหาวิปากานิ, นว รูปารูปวิปากานิ เจติ เอกูนวีสติ จิตฺตานิ เหฎฺฐา วุตฺตนเยน ยถาสกภูมีสุ ปฎิสนฺธิ หุตฺวา อุปฺปชฺชนฺติ, ตาเนว ภวงฺคจุติวเสน ทฺวารวินิมุตฺตานิ นาม โหนฺติฯ มรณกาเล หิ  สตฺตานํ อสญฺญิสตฺตวิรหิตานํ ภวนฺตเร ปฎิสนฺธิชนกํ อตีตํ กมฺมํ วา ตํกมฺมกรณกาเล วิสโยปกรณาทิภูตํ รูปาทิฉพฺพิธมฺปิ อตีตาทิเภทํ กาลวินิมุตฺตญฺจ กมฺมนิมิตฺตํ วา อุปปชฺชมานภวานุรูปํ กปฺปรุกฺขมาตุกุจฺฉินิรยคฺคิชาลาทิคตินิมิตฺตํ วา กมฺมพเลน ยถารหํ ฉนฺนํ ทฺวารานมญฺญตรสฺมิํ สายเนฺห ปพฺพตจฺฉายา ปถวิยํ วิย จิตฺตสนฺตาเน อลฺลียมานํ อุปฎฺฐาติฯ เอวํ อุปฎฺฐิเต จ ตสฺมิํ อารมฺมเณ กมฺมพเลน นิรนฺตรํ ปวตฺตมานจิตฺตสนฺตานสฺส อายุกฺขยกมฺมกฺขยอุภยกฺขยอุปเจฺฉทกกมฺมานมญฺญตเรน ปจฺจาสนฺนมรณสฺส ตสฺส ตสฺส วีถิจิตฺตภวงฺคานนฺตรํ จุติจิตฺตํ โหติ, ตทนนฺตรํ กมฺมกมฺมนิมิตฺตาทีสุ ยถาคหิตํ อารพฺภ ยถารหํ ตีสุ ภเวสุ ยํ กิญฺจิ ปฎิสนฺธิจิตฺตํ ภวนฺตเร ปฐมจิตฺตํ หุตฺวา อุปฺปชฺชติฯ</p>


<p>ตตฺถ จ ทุเหตุกาเหตุกจุติยานนฺตรํ ทส กามาวจรปฎิสนฺธิโยว โหนฺติ, น อิตรา, กามาวจรติเหตุกาย จุติยา สพฺพาปิ โหนฺติ, รูปาวจราย ปน จุติยาปิ อเหตุกปฎิสนฺธิรหิตา, อรูปาวจราย จุติยา เหฎฺฐิมวชฺชิตารุปฺปปฎิสนฺธิโย เจว กามาวจรติเหตุกปฎิสนฺธิโย จ, อสญฺญีนํ ปน รูปจุติโต ภวนฺตเร คหิตปุพฺพํ กมฺมาทิเมวารพฺภ อเหตุกรหิตา กามาวจรปฎิสนฺธิโยว โหนฺติ, น อิตราฯ ปุถุชฺชนานํ, ปน โสตาปนฺนสกทาคามีนญฺจ จุติยา สุทฺธาวาเสสุ ปฎิสนฺธิ น โหติ, เสขานํ ทฺวิเหตุกาเหตุกาสญฺญิปฎิสนฺธิโย, อเสขานํ ปน สพฺพาปิ ปฎิสนฺธิโย น โหนฺติฯ เต หิ จุติโต  นิรุปธิเสสนิพฺพาเนน อนุปาทาปรินิพฺพานปฺปตฺตา นาม โหนฺติฯ เอวํ คหิตปฎิสนฺธินิโรธโต ปรํ ตเทว จิตฺตํ ตสฺมิเญฺญวารมฺมเณ ภวงฺคํ หุตฺวา จุติปริโยสานํ อสติ วีถิจิตฺตุปฺปาเท สุปินมฺปิ อทิสฺวา นิโทฺทกฺกมนกาลาทีสุ  อปริมาณสงฺขมฺปิ นทีโสตํ วิย นิรนฺตรํ ปวตฺตติฯ เอวํ เอกูนวีสติวิญฺญาณานํ ปฎิสนฺธิภวงฺคจุติวเสน ปวตฺติกฺกโม เวทิตโพฺพฯ</p>


<p>เอวํ ปน วตฺตมาเน ภวงฺคสนฺตาเน ยทา อินฺทฺริยปริปากมาคมฺม สภาคปจฺจยนฺตรสหิตํ อติมหนฺตํ รูปารมฺมณํ จกฺขุทฺวาเร ฆเฎฺฎติ, ตทา ฆฎฺฎนานุภาเวน ทฺวิกฺขตฺตุํ ตตฺถ ภวงฺคจลนํ โหติ, ตทนนฺตรํ ภวงฺคํ โวจฺฉินฺทิตฺวา ตสฺมิํ รูปารมฺมเณ กิริยมโนธาตุ อาวชฺชนกิจฺจํ สาธยมานา อุปฺปชฺชิตฺวา นิรุชฺฌติ, ตถา ตทนนฺตรํ จกฺขุวิญฺญาณทฺวเย ยถารหเมกํ ทสฺสนกิจฺจํ, ตทนนฺตรํ วิปากมโนธาตุทฺวยา อญฺญตรํ สมฺปฎิจฺฉนกิจฺจํ, ตทนนฺตรํ วิปากมโนวิญฺญาณธาตุตฺตยา อญฺญตรํ สนฺตีรณกิจฺจํ, ตทนนฺตรํ อุเปกฺขาสหคตกิริยาเหตุกมโนวิญฺญาณธาตุ โวฎฺฐพฺพนกิจฺจํ, ตทนนฺตรํ เอกูนติํสกามาวจรชวเนสุ ยํ กิญฺจิ ยถารหํ สตฺตกฺขตฺตุํ, ฉกฺขตฺตุํ, มรณกาลาทีสุ ปญฺจกฺขตฺตุเมว วา ชวนกิจฺจํ สาธยมานํ, ตทนนฺตรํ เอกาทสสุ ตทารมฺมณกิเจฺจสุ มหาวิปากสนฺตีรเณสุ ยถารหเมกํ สกิํ, ทฺวิกฺขตฺตุํ วา ตทารมฺมณกิจฺจํ สาธยมานํ อุปฺปชฺชิตฺวา นิรุชฺฌติ, ตทนนฺตรํ ภวงฺคสนฺตติ เอว ปวตฺตติฯ เอวํ จกฺขุทฺวาเร สตฺตกิจฺจานิ ฉจตฺตาลีส จิตฺตานิ สมฺภวนฺติฯ</p>


<p>ยทา ปน วุตฺตนเยน สทฺทารมฺมณาทีนิ โสตทฺวาราทีสุ ฆเฎฺฎนฺติ, ตทาปิ จกฺขุทฺวาเร วิย ปเจฺจกญฺจ ฉจตฺตาลีเสว ภวนฺติฯ เกวลํ เหตฺถ อาวชฺชนานนฺตรํ จกฺขุวิญฺญาณฎฺฐาเน โสตวิญฺญาณาทิทฺวยานิ ยถากฺกมํ สวนาทิกิจฺจานิ สาธยมานานิ อุปฺปชฺชนฺตีติฯ เอวํ ปญฺจทฺวาเร อติมหเนฺต ปญฺจารมฺมเณ จตุปญฺญาส กามาวจรจิตฺตาเนว สมฺภวนฺติฯ เกจิ ปเนตฺถ ‘‘สสงฺขาริกชวนานิ ปญฺจทฺวาเร น อุปฺปชฺชนฺติ ปุพฺพปฺปโยคาสมฺภวา, มโนทฺวาเรเยเวตานิ อุปฺปชฺชนฺตี’’ติ วทนฺติฯ</p>


<p>มหเนฺต  ปน ตทารมฺมณวชฺชิตานิฯ วิสยสฺส ชวนสมกาลเมว อตีตตฺตา ชวนาวสาเน ภวงฺคํ โหติฯ ปริเตฺต ปน ชวนมฺปิ นตฺถิฯ โวฎฺฐพฺพนํ เหตฺถ ชวนฎฺฐาเน ฐตฺวา ทฺวตฺติกฺขตฺตุํ ปวตฺติตฺวา นิรุชฺฌติ, ตโต ปรํ ภวงฺคํ โหติฯ อยํ ปน วาโร ‘‘ทิฎฺฐํ วิย เม , สุตํ วิย เม’’ติอาทิกถนกาเล ลพฺภติฯ อติปริเตฺต ปน โวฎฺฐพฺพนปฺปาทา อสณฺฐหนโต ภวงฺคจลนมตฺตเมว, น อาวชฺชนาทีนิฯ อาวชฺชเนน หิ ภวเงฺค อาวฎฺฎิเต โวฎฺฐพฺพนํ อปฺปตฺวา อนฺตรา จกฺขุวิญฺญาณานนฺตรํ จิตฺตํ ภวงฺคํ โอตริสฺสตีติ เนตํ ฐานํ วิชฺชติ, นาปิ อปฺปวตฺตมาเน วิสเย ปญฺจทฺวาริกวีถิจิตฺตานิ ปวตฺตนฺตีติฯ อยํ ปญฺจทฺวาเร วิสยปฺปวตฺติเภเทน จิตฺตปฺปวตฺตินิยโมฯ</p>


<p>มโนทฺวาเร ปน ฉสุ อารมฺมเณสุ อาปาถคเตสุ วุตฺตนเยน ภวงฺคจลนมโนทฺวาราวชฺชนานนฺตรํ กุสลากุสลผลนาวชฺชนกิริยจิเตฺตสุ ปญฺจปญฺญาสชวนกิเจฺจสุ ยํ กิญฺจิ กามาวจรารมฺมณมารพฺภ ปวตฺตติ, ตโต ปภุติ กามาวจรารมฺมเณ ตทารมฺมณํ โหติฯ อปฺปนาชวเน อยํ ปวตฺติกฺกโม – สมถวิปสฺสนากมฺมฎฺฐานิกานํ หิ ยถาสกวิสเย อุปฺปาทิตปุพฺพภาคภาวนานํ ‘‘อิทานิ อปฺปนา อุปฺปชฺชิสฺสตี’’ติ ภวงฺคจลนาวชฺชนาวสาเน ญาณสมฺปยุตฺตกามาวจรชวเนสุ อญฺญตรสฺมิํ ยถารหํ ปริกโมฺมปจารานุโลมโคตฺรภุนาเมน จตุกฺขตฺตุํ, ติกฺขตฺตุเมว วา อุปฺปชฺชิตฺวา นิรุเทฺธ จตุตฺถํ, ปญฺจมํ วา มหคฺคตชวเนสุ ยํ กิญฺจิ ปฐมกปฺปนาภิญฺญาภูตํ เอกวารเมว, ฌานสมาปตฺติภูตํ อนนฺตวารมฺปิ ชวติฯ โลกุตฺตรชวเนสุ ปน กุสลานิ เอกสนฺตาเน เอกวารเมว ชวนฺติ, ตทนนฺตรํ ยถาสกํ ผลจิตฺตญฺจ ทฺวตฺติวารํ, ผลสมาปตฺติวีถิยํ ผลเมว อนนฺตวารมฺปิ ชวติ, นิโรธสมาปตฺติยํ ปน อนุปุพฺพนิโรธวเสน  ปฐมชฺฌานโต ยาวากิญฺจญฺญายตนา ยถากฺกมํ อาวชฺชนปริกมฺมาทิวเสเนว สมาปชฺชิตฺวา วุฎฺฐิตสฺส โคตฺรภุโต อนนฺตรํ จตุตฺถารุปฺปชวเน ทฺวิกฺขตฺตุํ ชวิตฺวา นิรุเทฺธ ยถาปริจฺฉินฺนกาลญฺจ จิตฺตํ น อุปฺปชฺชติ, วุฎฺฐานกาเล จ อาวชฺชนปริกมฺมจิตฺตนิยาเมน อนาคามิผลํ, อรหตฺตผลํ วา ยถารหเมกวารเมว อุปฺปชฺชติฯ ตตฺถ จ กุสลโคตฺรภุโต อนนฺตรํ กุสลเญฺจว อาทิโต ผลตฺตยญฺจ อเปฺปติ, กิริยาโคตฺรภุโต กิริยํ, อรหตฺตผลญฺจฯ ตตฺถาปิ โสมนสฺสสหคตโต โสมนสฺสสหคตเมว, อุเปกฺขาสหคตโต จ อุเปกฺขาสหคตเมว อเปฺปติฯ อเสขานเมว เจตฺถ อรหตฺตผลกิริยาชวนานิ, ยถาสกํ เสขานเมว เสสโลกุตฺตรานิ, เสขปุถุชฺชนานเมว กุสลากุสลานิ, ติเหตุกานเมว อปฺปนา โหนฺติ, อยํ ชวนนิยโมฯ</p>


<p>อปฺปนาชวนโต ปรํ ปน ตทารมฺมณํ นตฺถิฯ ชวนารมฺมเณสุ หิ กามาวจรภูเตเสฺวว กามาวจรปฎิสนฺธิกานเมว อติมหเนฺต, วิภูเต จ วิสเย ตทารมฺมณมุปฺปชฺชติฯ อติอิเฎฺฐ ปนารมฺมเณ  สนฺตีรณกิริยาชวนตทารมฺมณานิ โสมนสฺสสหคตานิ, อิฎฺฐมชฺฌเตฺต, อนิเฎฺฐ จ อุเปกฺขาสหคตานิ โหนฺติฯ ยทา ปน โทมนสฺสานนฺตรํ โสมนสฺสสฺส  ปฎิกฺขิตฺตตฺตา โสมนสฺสปฎิสนฺธิกสฺส อติอิฎฺฐาทีสุ ปฎิเฆ ชวิเต ตทารมฺมณภวงฺคานิ น อุปฺปชฺชนฺติ, ตทา อญฺญํ ปริจิตปุพฺพํ ปริตฺตารมฺมณมารพฺภ อนาวชฺชนมฺปิ นิโรธโต วุฎฺฐหนฺตสฺส สามญฺญผลํ วิย อนฺตรา อุเปกฺขาสหคตสนฺตีรณํ อุปฺปชฺชติ, ตมนนฺตริตฺวา ภวงฺคํ โหตีติ อยํ ตทารมฺมณนิยโมฯ</p>


<p>เอวํ ปน ภวงฺคานนฺตรํ ฉทฺวาเร อาวชฺชนาทีนิ วีถิจิตฺตานิฯ อิติ ยาวตายุกํ อิมินาว กเมน จิตฺตนิยามโต วิญฺญาณานิ ปวตฺตนฺติฯ วีถิจิตฺตานนฺตรํ, ปน ภวงฺคานนฺตรํ วา สพฺพปจฺฉิมํ  ตํ เอกูนวีสติวิธํ ภวงฺคเมว ตสฺมิเญฺญวารมฺมเณ จุติกิจฺจญฺจ สาธยมานํ ปวตฺตติ, ตสฺมิํ นิรุเทฺธ สโตฺต จุโต นาม โหติฯ ตโตปิ จุติโต ปุน ปฎิสนฺธิภวงฺควีถิจุติโยติ เอวํ ปุนปฺปุนํ จิตฺตสนฺตานํ ยนฺตยุตฺตโคโณ วิย ภวาทีสุ ยาวานุปาทาย อาสเวหิ น วิมุจฺจติ, ตาวาวิจฺฉินฺนํ ปวตฺตติ เอวฯ เอวํ ปวตฺตมาเน จ จิตฺตสนฺตาเน ‘‘ตฺวํ ภวงฺคํ นาม โหติ, ตฺวํ ตทนนฺตรํ อาวชฺชนํ…เป.… ตฺวํ ตทนนฺตรํ ตทารมฺมณํ นาม โหติ, ตฺวํ ปน ภวงฺค’’นฺติอาทินา นิยามโก กตฺตา นาม นตฺถิ, จิตฺตนิยาเมเนเวตํ ปวตฺตติฯ</p>


<p>ปญฺจวิโธ หิ นิยาโม – พีชนิยาโม อุตุนิยาโม กมฺมนิยาโม ธมฺมนิยาโม จิตฺตนิยาโมติ, ตตฺถ องฺกุรปณฺณทณฺฑปุปฺผผลาทิกฺกเมน เตสํ เตสํ พีชานํ อโญฺญญฺญวิสทิสรุกฺขติณคจฺฉลตาทิสนฺตาเน อตฺตนา สทิสผลทานํ  นามฯ ตสฺมิํ ตสฺมิํ สมเย เตสํ เตสํ รุกฺขานํ เอกปฺปหาเรน ปุปฺผผลปลฺลวานํ คหณํ  นามฯ ตสฺส ตสฺส วา กุสลากุสลกมฺมสฺส ตํตํสทิสาสทิสรูปารูปวิปากทานํ, กมฺมสริกฺขกวิปากทานญฺจ  นามฯ โพธิสตฺตานํ ปฎิสนฺธิคฺคหเณ, มาตุกุจฺฉิโต อภินิกฺขมเน, อภิสโมฺพธิธมฺมจกฺกปฺปวตฺตนาทีสุ จ ทฺวตฺติํส ปุพฺพนิมิตฺตานิ  นามฯ ยถาวุเตฺตน ภวงฺคาวชฺชนาทิกิจฺจกฺกเมเนว จิตฺตปฺปวตฺติ  นามฯ อิมินา ปน จิตฺตนิยาเมน ยถากฺกมํ กิจฺจวเนฺตสุ เจเตสุ จิเตฺตสุ ทฺวิปญฺจวิญฺญาณมโนธาตุชวนานิ ยถาสมฺภวํ เอกกิจฺจฎฺฐานานิ, เสสานิ ปน ทฺวิติจตุปญฺจกิจฺจฎฺฐานานิ, ตานิ จ ปุเพฺพ วุตฺตานิ, สุวิเญฺญยฺยานิ จฯ เอวํ เอกทฺวาริกาทีนิ จฯ ยถา จ จิตฺตานํ, เอวํ ตํสมฺปยุตฺตเจตสิกานมฺปิ  กิจฺจทฺวารวเสน สงฺคโห เวทิตโพฺพฯ อยํ ปน วิเสโส – กิจฺจโต หิ สพฺพตฺถกา ตาว สตฺต จิตฺตํ วิย จุทฺทส กิจฺจานิ กโรนฺติฯ วิตกฺกวิจาราธิโมกฺขา  ปน ตโย ทสฺสนาทิปญฺจกิจฺจานิ วเชฺชตฺวา นว, วีริยํ ตโต สมฺปฎิจฺฉนสนฺตีรณานิ วเชฺชตฺวา สตฺต, ปีติ โวฎฺฐพฺพนาวชฺชนานิปิ วเชฺชตฺวา สนฺตีรเณน สทฺธิํ ฉ, วิรติอปฺปมญฺญาวชฺชิตา ปน วีสติ กุสลาพฺยากตา เจว ฉโนฺท จ สนฺตีรณมฺปิ วเชฺชตฺวา ปญฺจ, ตโต อปฺปมญฺญา ตทารมฺมณมฺปิ วเชฺชตฺวา จตฺตาริ, วิรติโย ปน กุสลา ชวนกิจฺจเมว กโรนฺติฯ ทฺวารโต จ วิรติโย มโนทฺวาริกา เอว, ตถา กรุณามุทิตา, ทฺวารวินิมุตฺตา จ ปน โหนฺติฯ มโนทฺวาเร เอว หิ ทุจฺจริตวิรมณํ สตฺตปญฺญตฺติคฺคหณญฺจ โหติฯ อกุสลา ปน ฉทฺวาริกา, ตตฺถาปิ มานอิสฺสามจฺฉริยกุกฺกุจฺจานิ มโนทฺวาริกาเนวาติ เกจิฯ อวเสสา ฉทฺวาริกา เจว ทฺวารวินิมุตฺตา จฯ เสสํ จิตฺตสทิสเมวฯ อารมฺมณสงฺคโห ปน เนสํ ปริตฺตารมฺมณตฺติเก อาวิ ภวิสฺสตีติฯ อยํ ปกิณฺณกกถาฯ</p>

</p>


<p>อพฺยากตปทํ ปน เนว ตาว นิฎฺฐิตํฯ อพฺยากเตสุ หิ วิปากาพฺยากตํ, กิริยาพฺยากตญฺจ วิภตฺตํ, รูปาพฺยากตํ, ปน นิพฺพานาพฺยากตญฺจ อวสิฎฺฐํฯ ตตฺถ รูปาพฺยากตํ ตาว ภูมิโต กามาวจรเมว, น ภินฺนํ, ตถา สมฺปโยคโตปิ อสมฺภโว เอวฯ สารมฺมณธมฺมานเมว, หิ อญฺญมญฺญสมฺปโยโค, น อิตเรสนฺติฯ ธมฺมุเทฺทสโต ปเนตํ อฎฺฐวีสติวิธํ โหติฯ เสยฺยถิทํ – ปถวีธาตุ อาโปธาตุ เตโชธาตุ วาโยธาตุ จกฺขุ โสตํ ฆานํ ชิวฺหา กาโย รูปํ สโทฺท คโนฺธ รโส อิตฺถินฺทฺริยํ ปุริสินฺทฺริยํ ชีวิตินฺทฺริยํ หทยวตฺถุ กายวิญฺญตฺติ วจีวิญฺญตฺติ อากาโส รูปสฺส ลหุตา มุทุตา กมฺมญฺญตา รูปสฺส อุปจโย สนฺตติ ชรตา อนิจฺจตา กพฬีกาโร อาหาโรติฯ ปทภาชนีเย ปเนตฺถ กิญฺจาปิ หทยวตฺถุ น อาคตํ, อุปริ ปน ปฎฺฐานปาฬิยํ  ‘‘ยํ รูปํ นิสฺสาย มโนธาตุ จ มโนวิญฺญาณธาตุ จ วตฺตนฺตี’’ติอาทินา (ปฎฺฐา. ๑.๑.๘) สรูเปเนว อาคมิสฺสตีติ ตํ อิธ คหิตํฯ เกจิ ปน มิทฺธรูปํ พลรูปํ สมฺภวรูปํ ชาติรูปํ โรครูปนฺติ อิมานิปิ ปญฺจ คเหตฺวา ‘‘เตตฺติํส รูปานิ โหนฺตี’’ติ วทนฺติ, เต เตสํ อภาวํ, อโนฺตคธภาวญฺจ วตฺวา ปฎิกฺขิปิตพฺพาฯ อิเมสุ หิ มิทฺธํ รูปเมว น โหติ อรูปธมฺมตฺตา นีวรณานํฯ มิเทฺธเนว หิ ปจลายิกากาเรน รูปปฺปวตฺติ โหติ, พลรูปํ ปน วาโยธาตุยา อโนฺตคธํ ตํสภาวตฺตา, สมฺภวรูปํ อาโปธาตุยา, ชาติรูปํ  อุปจยสนฺตตีสุ, โรครูปญฺจ ชรตาอนิจฺจตาสุ ปวิสติ สปฺปจฺจยสมุฎฺฐิตรูปวิการเภเทสุ โรคพฺยปเทสโตติ สพฺพํ รูปํ อฎฺฐวีสติวิธเมว โหติฯ อยํ ธมฺมุเทฺทสโต วินิจฺฉโยฯ</p>


<p>ลกฺขณาทิโต ปเนตฺถ กกฺขฬตฺตลกฺขณา  ปติฎฺฐานรสา, สมฺปฎิจฺฉนปจฺจุปฎฺฐานาฯ ปคฺฆรณลกฺขณา  พฺรูหนรสา, สงฺคหปจฺจุปฎฺฐานาฯ อุณฺหตฺตลกฺขณา  ปริปาจนรสา, มทฺทวานุปฺปทานปจฺจุปฎฺฐานาฯ วิตฺถมฺภนลกฺขณา  สมุทีรณรสา, อภินีหารปจฺจุปฎฺฐานาฯ จตโสฺสปิ เจตา เสสภูตตฺตยปทฎฺฐานาฯ รูปาภิฆาตารหภูตปฺปสาทลกฺขณํ, ทฎฺฐุกามตานิทานกมฺมสมุฎฺฐานภูตปฺปสาทลกฺขณํ วา  รูเปสุ อาวิญฺฉนรสํ, จกฺขุวิญฺญาณสฺส อาธารภาวปจฺจุปฎฺฐานํ, ทฎฺฐุกามตานิทานกมฺมชภูตปทฎฺฐานํฯ อิทํ ปน ยเทตํ อกฺขิกูปเก ปติฎฺฐิตํ นหารุสุตฺตเกน มตฺถลุเงฺคน อาพทฺธมํสยุตฺตํ, ยตฺถ เสตมฺปิ อตฺถิ กณฺหมฺปิ โลหิตมฺปิ จตฺตาริปิ มหาภูตานิ, ยญฺจ เสมฺหุสฺสทตฺตา เสตํ, ปิตฺตุสฺสทตฺตา กณฺหํ, รุหิรุสฺสทตฺตา โลหิตกํ, ปถวุสฺสทตฺตา ปตฺถิณฺณํ โหติ, อาปุสฺสทตฺตา ปคฺฆรติ, เตชุสฺสทตฺตา  ปริทยฺหติ, วายุสฺสทตฺตา ปริพฺภมติ, ยญฺจ โลเก นีลปขุมสมากิณฺณํ กณฺหสุกฺกมณฺฑลวิจิตฺตํ นีลุปฺปลทลสนฺนิภํ ทีฆํ ปุถุลํ จกฺขูติ วุจฺจติ, ตสฺส สสมฺภารจกฺขุโน เสตมณฺฑลปริกฺขิตฺตสฺส กณฺหมณฺฑลสฺส มเชฺฌ อภิมุเข ฐิตานํ สรีรสณฺฐานุปฺปตฺติเทเส สตฺตสุ ปิจุปฎเลสุ อาสิตฺตเตลํ ปิจุปฎลานิ วิย สตฺต อกฺขิปฎลานิ พฺยาเปตฺวา ธารณนหาปนมณฺฑนพีชนกิจฺจาหิ จตูหิ ธาตีหิ ขตฺติยกุมาโร วิย สนฺธารณาพนฺธนปริปาจนสมุทีรณกิจฺจาหิ จตูหิ ธาตูหิ กตูปการํ อายุนา อนุปาลิยมานํ วณฺณคนฺธรสาทีหิ ปริวุตํ อุตุจิตฺตาหาเรหิ อุปตฺถมฺภิยมานํ ปมาณโต อูกาสิรมตฺตํ จกฺขุวิญฺญาณาทีนํ ยถารหํ วตฺถุทฺวารภาวํ สาธยมานํ ติฎฺฐติฯ วุตฺตมฺปิ เจตํ ธมฺมเสนาปตินา –</p>


<p>
‘‘เยน จกฺขุปสาเทน, รูปานิ มนุปสฺสติ;  
  
ปริตฺตํ สุขุมํ เอตํ, อูกาสิรสมูปม’’นฺติฯ  
</p>
  
<p>สทฺทาภิฆาตารหภูตปฺปสาทลกฺขณํ, โสตุกามตานิทานกมฺมสมุฎฺฐานภูตปฺปสาทลกฺขณํ วา  สเทฺทสุ อาวิญฺฉนรสํ, โสตวิญฺญาณสฺส อาธารภาวปจฺจุปฎฺฐานํ, โสตุกามตานิทานกมฺมชภูตปทฎฺฐานํ ฯ อิทํ ปน สสมฺภารโสตพิลสฺส อโนฺต ตนุตมฺพโลมาจิเต องฺคุลิเวธกสณฺฐาเน ปเทเส วุตฺตปฺปการาหิ ธาตุอาทีหิ กตูปการานุปาลนปริวาโรปตฺถมฺภํ โสตวิญฺญาณาทีนํ ยถารหํ วตฺถุทฺวารภาวํ สาธยมานํ ติฎฺฐติฯ</p>


<p>คนฺธาภิฆาตารหภูตปฺปสาทลกฺขณํ, ฆายิตุกามตานิทานกมฺมสมุฎฺฐานภูตปฺปสาทลกฺขณํ วา  คเนฺธสุ อาวิญฺฉนรสํ, ฆานวิญฺญาณสฺส อาธารภาวปจฺจุปฎฺฐานํ, ฆายิตุกามตานิทานกมฺมชภูตปทฎฺฐานํ ฯ อิทญฺจ สสมฺภารฆานพิลสฺส อโนฺต อชปทสณฺฐาเน ปเทเส วุตฺตปฺปกาโรปการานุปาลนปริวาโรปตฺถมฺภํ ฆานวิญฺญาณาทีนํ ยถารหํ วตฺถุทฺวารภาวํ สาธยมานํ ติฎฺฐติฯ</p>


<p>รสาภิฆาตารหภูตปฺปสาทลกฺขณา, สายิตุกามตานิทานกมฺมสมุฎฺฐานภูตปฺปสาทลกฺขณา วา  รเสสุ อาวิญฺฉนรสา, ชิวฺหาวิญฺญาณสฺส อาธารภาวปจฺจุปฎฺฐานา, สายิตุกามตานิทานกมฺมชภูตปทฎฺฐานาฯ เอสา จ สสมฺภารชิวฺหามชฺฌสฺส อุปริ อุปฺปลทลคฺคสณฺฐาเน ปเทเส วุตฺตปฺปกาโรปการานุปาลนปริวาโรปตฺถมฺภา ชิวฺหาวิญฺญาณาทีนํ ยถารหํ วตฺถุทฺวารภาวํ สาธยมานา ติฎฺฐติฯ</p>


<p>โผฎฺฐพฺพาภิฆาตารหภูตปฺปสาทลกฺขโณ, ผุสิตุกามตานิทานกมฺมสมุฎฺฐานภูตปฺปสาทลกฺขโณ วา  โผฎฺฐเพฺพสุ อาวิญฺฉนรโส, กายวิญฺญาณสฺส อาธารภาวปจฺจุปฎฺฐาโน, ผุสิตุกามตานิทานกมฺมชภูตปทฎฺฐาโนฯ อยํ ปน อิมสฺมิํ กาเย ยาวตา อุปาทินฺนา ปถวีอาโปโกฎฺฐาสา โหนฺติ, ตตฺถ สพฺพตฺถ กปฺปาสปฎเล เสฺนโห วิย อนุคโต วุตฺตปฺปกาโรปการานุปาลนปริวาโรปตฺถโมฺภ กายวิญฺญาณาทีนํ ยถารหํ วตฺถุทฺวารภาวํ สาธยมาโน ติฎฺฐติฯ เกจิ (ธ. ส. อฎฺฐ. ๖๐๐) ปน ‘‘เตชาธิกานํ ภูตานํ ปสาโท จกฺขุ, วิวรวายุอาปปถวิอธิกานํ โสตฆานชิวฺหากายา’’ติ วทนฺติฯ อปเร (ธ. ส. อ. ๖๐๐) ‘‘เตโชสภาวํ จกฺขุ, อากาสปถวิอาปวายุสภาวา โสตฆานชิวฺหากายา’’ติ วทนฺติฯ ‘‘เตชาทิสหการิตฺตา, เตชาทิคุณรูปาทิวิสยตฺตา จา’’ติ การณญฺจ ยถากฺกมํ วทนฺติฯ เต จ วตฺตพฺพา – โก ปเนวมาห ‘‘สหการิสภาเวเหว อินฺทฺริเยหิ ภวิตพฺพ’’นฺติ, ‘‘รูปาทโย วา เตชาทีนํ  คุณา’’ติฯ อวินิโพฺภเคสุ หิ ภูเตสุ ‘‘อยํ อิมสฺส คุโณ, อยํ อิมสฺส คุโณ’’ติ น ลพฺภา วตฺตุนฺติฯ อถาปิ วเทยฺยุํ ‘‘เตชาทิอธิเกสุ สมฺภาเรสุ รูปาทีนํ อธิกภาวทสฺสนโต  อิจฺฉิตพฺพเมตํ ‘รูปาทโย เตชาทีนํ คุณา’’’ติ, เต วตฺตพฺพา อิเจฺฉยฺยาม, ยทิ อาปาธิกสฺส อาสวสฺส คนฺธโต ปถวิอธิเก กปฺปาเส คโนฺธ อธิกตโร สิยา, เตชาธิกสฺส จ อุโณฺหทกสฺส วณฺณโตปิ สีตูทกสฺส วโณฺณ ปริหาเยถฯ ยสฺมา ปเนตํ อุภยมฺปิ นตฺถิ, ตสฺมา ปหาเยถ ตเมเตสํ นิสฺสยภูตานํ วิเสสกปฺปนํฯ ยถา อวิเสเสปิ เอกกลาเป ภูตานํ รูปรสาทโย อญฺญมญฺญํ วิสทิสา โหนฺติ, เอวํ จกฺขุปสาทาทโยปีติ คเหตพฺพเมตํฯ กิํ ปเนสํ วิเสสการณํ นตฺถีติ? โน นตฺถิฯ กิํ ปน ตนฺติ? กมฺมเมว เนสํ อสาธารณํ การณํ ชนกตณฺหาชนิตานํ ภูตานํ วิเสสโตฯ ภูตวิเสเส หิ สติ ปสาโทว นุปฺปชฺชติฯ สมานานํ หิ ภูตานํ ปสาโท, น วิสมานานนฺติ โปราณาฯ เอวํ กมฺมวิเสสโต วิเสสวเนฺตสุ เจเตสุ จกฺขุโสตานิ อสมฺปตฺตวิสยคฺคาหกานิ อตฺตโน นิสฺสยํ อนลฺลีนนิสฺสเยว วิสเย วิญฺญาณเหตุตฺตาฯ ฆานชิวฺหากายา ปน สมฺปตฺตวิสยคฺคาหกา นิสฺสยวเสน เจว สยญฺจ อตฺตโน นิสฺสยํ อลฺลีเน เอว วิสเย วิญฺญาณเหตุตฺตาฯ</p>


<p>เกจิ ปน ‘‘จกฺขุโสตานิปิ สมฺปตฺตวิสยคฺคาหกาเนว, ทูเร ฐิเตสุปิ จนฺทรูปาทีสุ สีฆยายินยนรํสิสโญฺญเคน, สทฺทานญฺจ ปรมฺปรายาคนฺตฺวา โสตพิเล ฆฎฺฎเนน วิญฺญาณุปฺปตฺติโตฯ เตเนว หิ กุฎฺฎาทิอนฺตริเตสุ, วิจฺฉิทฺทปพฺพตเลณาทิคเตสุ จ รูปสเทฺทสุ วิญฺญาณํ น  อุปฺปชฺชตี’’ติ วทนฺติฯ เตสมฺปิ หิ จกฺขุโน ทูราสเนฺนสุ จนฺทรุกฺขาทีสุ อนุปลกฺขิตกาลเภเทน รํสิสมาโยชนสามตฺถิยํ, สทฺทานมฺปิ ทูราสนฺนานํ อวิทิตตาเภทํ อาคนฺตฺวา โสตพิลฆฎฺฎนสามตฺถิยํ วิญฺญาณุปฺปตฺติเหตุภูตํ อุปคนฺตพฺพํฯ ตโต ปรํ ตเตฺถว ฐิตานเญฺญว วิญฺญาณุปฺปาทนสามตฺถิโยปคมนํฯ กุฎฺฎเลณาทิอนฺตริตานญฺจ รูปสทฺทานํ สหการิปจฺจยวิรหโต อนาปาถคมนํฯ อิตรถา เตสมฺปิ ตาทิเสสุ อินฺทฺริยสโญฺญคํ น ธาวิตพฺพํฯ คมนนิวารณมฺปิ อุปฺปตฺตินิวารณเมว, ตเถว สหการิปจฺจยวิรหโต ยาทิเสว เตสํ อินฺทฺริยสโญฺญโค โหติ, ตาทิเส วิญฺญาณุปฺปตฺติ โหตีติ คเหตพฺพํฯ</p>


<p>จกฺขุ ตาว ทูเร ฐิตานํ จนฺทาทีนมฺปิ คหณโต อสมฺปตฺตคฺคาหกํ โหตุ, โสตํ ปน ทูเร รุกฺขํ ฉินฺทนฺตานํ, วตฺถํ โธวนฺตานญฺจ ทูรโตว ปญฺญายมานกายวิการาทินา สทฺธิํ สทฺทํ คเหตุํ อสมตฺถตาย กถํ สณิกํ ววตฺถาปยมานํ ตํ อสมฺปตฺตคฺคาหกํ โหตีติ? ตตฺถาปิ จ กุฐาริวตฺถาทีนํ ปฐมนิปาตสทฺทานํ มนฺทตาย ยถา หตฺถฉิชฺชมานสาขาปลาสจลนาทิสมุฎฺฐิตมนฺทสทฺทานํ ปรมฺปรายาคมนํ นตฺถิ, ตถา อนาปาถคมนมฺปิ, ปจฺฉา ปน ฆฎฺฎนานิฆํสสฺส พลวตาย  อุปฺปนฺนมหาสทฺทานํ อาคมนํ วิย ตเตฺถว ฐิตานเญฺญว อาปาถคมนํ โหติ, อิตรถา ทูราสนฺนาทิววตฺถานานิ น สิยุํ คนฺธาทีนํ วิย, ตสฺมา อสมฺปตฺตโคจราเนเวตานิ, ฆานาทีนิ จ สมฺปตฺตโคจรานีติ เวทิตพฺพานิฯ</p>


<p>อหิสุํสุมารปกฺขิกุกฺกุรสิงฺคาลสทิสานิ เจตานิฯ ยถา หิ อหิ นาม พหิสิตฺตสมฺมฎฺฐฎฺฐาเน นาภิรมติ, ตํ วิหาย ติณปณฺณคหนวมฺมิกาทิวิสมชฺฌาสโยว โหติ, เอวํ  จกฺขุปิ สมฺมฎฺฐภิตฺติอาทิํ วิหาย อิตฺถิปุริสปุปฺผลตาจิตฺตาทิวิสมชฺฌาสยํ โหติฯ ยถา จ สุํสุมาโรปิ พหิ จรณํ วิหาย อุทเก พิลชฺฌาสโย โหติ, เอวํ โสตมฺปิ วาตปานจฺฉิทฺทาทิพิลชฺฌาสยํ โหติฯ ยถา หิ คิชฺฌาทิปกฺขีปิ ภูมิรุกฺขาทิํ วิหาย อากาเส ปกฺขนฺทนชฺฌาสโย โหติ, เอวํ ฆานมฺปิ อุทฺธคฺคํ หุตฺวา คนฺธปเวสกวาตากฑฺฒนตฺถํ อากาสชฺฌาสยํ โหติฯ ยถา กุกฺกุโร พหิคามจารํ วิหาย อามิสคเวสี คามชฺฌาสโย มหานสาทินินฺนจิโตฺต โหติ, เอวํ ชิวฺหาปิ อาปชฺฌาสยา โหติฯ ยถา จ สิงฺคาโล พหิสุสานจารํ วิหาย มํสคเวสี สุสานชฺฌาสโย โหติ, เอวํ กาโยปิ อนุปาทินฺนํ สุขสมฺผสฺสสยนาทิํ ลภิตฺวาปิ อุปาทินฺนชฺฌาสโย โหติฯ อญฺญํ หิ อุปาทินฺนกํ อลภมานา สตฺตา อตฺตโน ชณฺณุกานิ อุรนฺตรํ ปเวเสตฺวา หตฺถตเล สีสํ กตฺวาปิ นิปชฺชนฺติฯ อาโลกวิวรวายุชลปถวิปจฺจยานิ เจตานิ วิญฺญาณุปฺปาทกานิฯ เอวเมเตสํ ปญฺจนฺนํ ปสาทานํ ลกฺขณรสปจฺจุปฎฺฐานปเทสนิสฺสยโคจรชฺฌาสยปฺปจฺจยเภเทน ววตฺถานํ เวทิตพฺพํฯ</p>


<p>จกฺขุปฎิหนนลกฺขณํ  จกฺขุวิญฺญาณสฺส วิสยภาวรสํ, ตเสฺสว โคจรภาวปจฺจุปฎฺฐานํ, จตุมหาภูตปทฎฺฐานํ, ยถา เจตสฺส, เอวํ สเพฺพสมฺปิ อุปาทารูปานํ ปทฎฺฐานํ เวทิตพฺพํ, วิเสสํ ปน วกฺขามฯ ตยิทํ รูปํ นีลปีตโลหิโตทาตกาฬมญฺชิฎฺฐสามฉายาตปอาโลกนฺธการาทิวเสน อเนกวิธํฯ เกจิ ปน ‘‘อนฺธกาโร นาม อาโลกาภาวมโตฺต เอว, ตโต เอว ตตฺถ คตรูปานิ น ทิสฺสนฺตี’’ติ วทนฺติ, ตํ น ยุตฺตํฯ ยถา หิ นีลเมฆมณิอาทีนํ ฉายา อาโลกวิสทิสา วณฺณายตนภูตา โหติ, เอวํ ภิตฺติจฺฉทนภูมิปพฺพตาทิจฺฉายา จ ฆนีภูตา ฆฎรูปาทิจฺฉาทนโต อาโลกวิสทิโส อนฺธกาโรติ  ทฎฺฐโพฺพ, โสตปฎิหนนลกฺขโณ  โสตวิญฺญาณสฺส วิสยภาวรโส, ตเสฺสว โคจรภาวปจฺจุปฎฺฐาโนฯ โส คีตเภริสทฺทาทิวเสน อเนกวิโธฯ ฆานปฎิหนนลกฺขโณ  ฆานวิญฺญาณสฺส วิสยภาวรโส, ตเสฺสว โคจรภาวปจฺจุปฎฺฐาโนฯ โส มูลคนฺธสารคนฺธาทิวเสน อเนกวิโธ ฯ ชิวฺหาปฎิหนนลกฺขโณ  ชิวฺหาวิญฺญาณสฺส วิสยภาวรโส, ตเสฺสว โคจรภาวปจฺจุปฎฺฐาโนฯ โส มูลรสตจรสาทีนํ วเสน อเนกวิโธฯ</p>


<p>อิตฺถิภาวลกฺขณํ  อิตฺถีติ ปกาสนรสํ, อิตฺถิลิงฺคนิมิตฺตกุตฺตากปฺปานํ การณภาวปจฺจุปฎฺฐานํฯ ปุริสภาวลกฺขณํ  ปุริโสติ ปกาสนรสํ, ปุริสลิงฺคนิมิตฺตกุตฺตากปฺปานํ การณภาวปจฺจุปฎฺฐานํฯ อุภินฺนเมฺปสํ อิตฺถิปุริสลิงฺคาทีนํ การณภาโว น สรสโต อตฺถิ เกนจิ ปจฺจเยน เนสํ ปจฺจยภาวสฺส ปฎฺฐาเน อนาคตตฺตา, อตฺตโน ปน ชนกปจฺจยภูตอาคมนโตวฯ อิตฺถิปุริสานํ ปฎินิยตลิงฺคนิมิตฺตกุตฺตากปฺปภาวานุคุณรูปานมฺปิ นิยเมน อุปฺปชฺชนโต, ลิงฺคนิมิตฺตาทิโวหารานญฺจ ตปฺปธานโต ปจฺจยภาโว, อินฺทฺริยภาโว จ ปริยายโต วุโตฺตฯ เตเนว หิ อิตฺถิอุภโตพฺยญฺชนกสฺส ปุริสินฺทฺริยาภาเวปิ ปุริสลิงฺคนิมิตฺตาทิพฺยญฺชนํ, ปุริสอุภโตพฺยญฺชนกสฺส อิตฺถินฺทฺริยาภาเวปิ อิตฺถิลิงฺคนิมิตฺตาทิพฺยญฺชนญฺจ ปุริมกมฺมโต เอว อุปฺปชฺชติฯ ยทิ หิ เนสํ ตํตํอินฺทฺริเยเนว ปฎินิยตพฺยญฺชนานิ อุปฺปเชฺชยฺยุํ, ทุติยพฺยญฺชนสฺส อภาโว อาปชฺชติฯ น หิ เตสํ ภาวทฺวยํ อตฺถิฯ ยทิ สิยา, สพฺพทาปิ พฺยญฺชนทฺวยสฺส ภาวปฺปสโงฺค สิยาฯ อิตฺถิอุภโตพฺยญฺชนกสฺส หิ อิตฺถินฺทฺริยเมว วิชฺชติ, น อิตรํฯ ตสฺส ปน ยทา อิตฺถิยํ ราคจิตฺตํ อุปฺปชฺชติ, ตทา ปุริสพฺยญฺชนํ ปาตุภวติ, อิตฺถิพฺยญฺชนํ ปฎิจฺฉนฺนํ โหติฯ ตถา อิตรสฺส อิตรํฯ ยสฺมา ปเนสํ เอกเมว อินฺทฺริยํ นิยตํ , ตสฺมา อิตฺถิอุภโตพฺยญฺชนโก สยมฺปิ คพฺภํ คณฺหาติ, ปรมฺปิ คณฺหาเปติฯ ปุริสอุภโตพฺยญฺชนโก ปรํ คณฺหาเปติ, สยํ ปน น คณฺหาติฯ ยถา เตสํ อุภโตพฺยญฺชนกานํ กมฺมสหายํ ราคจิตฺตเมว พฺยญฺชนการณํ, น ภาโว, เอวํ ปกติตฺถิปุริสานมฺปิ ภาวทฺวยชนกกมฺมาทิปจฺจโย เอว ตํตํลิงฺคนิมิตฺตาทิการณนฺติ คเหตพฺพํฯ อุภยมฺปิ เจตํ ปฐมกปฺปิกานํ ปวเตฺต สมุฎฺฐาติ, ตโต อปรภาเค ปฎิสนฺธิยเมว, สเพฺพสํ ปน ปวเตฺต เอว ปริวตฺตติฯ อิเมสุ จ ปุริสลิงฺคํ อุตฺตมํ, อิตฺถิลิงฺคํ หีนํ, ตสฺมา ปุริสลิงฺคํ พลวอกุสเลน อนฺตรธายติ, อิตฺถิลิงฺคํ ทุพฺพลกุสเลน ปติฎฺฐาติฯ อิตฺถิลิงฺคํ ปน อนฺตรธายนฺตํ ทุพฺพลากุสเลน อนฺตรธายติ, อิตรํ พลวกุสเลน ปติฎฺฐาติฯ เอวํ อุภยมฺปิ สุคติยํ อกุสเลเนว อนฺตรธายติ, กุสเลเนว ปติฎฺฐาติฯ กายปฺปสาโท วิย จ สกลสรีรพฺยาปกเมว, น จ กายปฺปสาทาทีนํ ฐิโตกาเส ติฎฺฐติฯ</p>


<p>ยทิ เอวํ น สพฺพตฺถ กายภาวินฺทฺริยานีติ? เนวํ ปรมตฺถโต สพฺพตฺถ, วินิพฺภุชิตฺวา ปเนสํ  โอกาสเภทํ ปญฺญาเปตุํ น สกฺกา รูปรสาทีนํ วิยฯ น หิ ปรมตฺถโต รูเป รโส อตฺถิฯ ยทิ สิยา, รูปคฺคหเณเนว คหณํ คเจฺฉยฺยฯ เอวํ กายภาวินฺทฺริยานิ ปรมตฺถโต น สพฺพตฺถ, น จ สพฺพตฺถ นตฺถิ วิเวเจตุํ อสกฺกุเณยฺยตาย เหฎฺฐา วุตฺตลกฺขณาทิววตฺถานโตปิ เจสํ อสมฺมิสฺสตา เทสโต น วิเวกาภาเวปิฯ น เกวลญฺจ อิมาเนว, สพฺพานิปิ รูปานิ อสมฺมิสฺสาเนว โหนฺติฯ ยถา หิ ปญฺจวเณฺณน กปฺปาเสน วฎฺฎิํ กตฺวา ทีเป ชลิเต กิญฺจาปิ ชาลา เอกาพทฺธา วิย โหนฺติ, ตสฺส ตสฺส ปน อํสุโน ปาฎิเยกฺกํ ชาลา อญฺญมญฺญํ อสมฺมิสฺสาวฯ เอวํ กายภาวินฺทฺริยาทีนิ เอกสฺมิํ ฐาเน สโมสฎานิปิ ภินฺนฎฺฐาเนสุ เหฎฺฐุปริยาทิวเสน นตฺถิ, ตานิปิ อสมฺมิสฺสาเนว โหนฺติฯ</p>


<p>สหชรูปานํ  อนุปาลนลกฺขณํ  เตสํ ปวตฺตนรสํ, เตสํเยว ฐปนปจฺจุปฎฺฐานํ, ยาปยิตพฺพธมฺมปทฎฺฐานํฯ อตฺถิกฺขเณ เอว เจตํ สหชรูปานิ อนุปาเลติ อุทกํ วิย อุปฺปลาทีนิ, น ภงฺคกฺขเณ สยํ ภิชฺชมานตฺตา, ยถาสกํ ปจฺจยุปฺปเนฺนปิ จ ธเมฺม ปาเลติ ธาตี วิย กุมารํ, สยํปวตฺติตธมฺมสมฺพเนฺธเนว จ ปวตฺตติ นิยามโก วิยาติ ทฎฺฐพฺพํฯ</p>


<p>มโนธาตุมโนวิญฺญาณธาตูนํ นิสฺสยลกฺขณํ  ตาสเญฺญว ธาตูนํ ธารณรสํ, อุพฺพหนปจฺจุปฎฺฐานํฯ อิทํ ปน หทยวตฺถุ ยเทตํ อโนฺตสรีเร ทฺวินฺนํ ถนานํ มเชฺฌ พาหิรปตฺตานิ อปเนตฺวา อโธมุขฎฺฐปิตรตฺตปทุมมกุลสณฺฐานํ พหิ มฎฺฐํ, อโนฺต โกสาตกีผลสฺส อพฺภนฺตรสทิสํ, ปญฺญวนฺตานํ โถกํ วิกสิตํ, มนฺทปญฺญานํ มกุฬิตํ, หทยมํสยมกํ ปริกฺขิปิตฺวา วกฺกยกนกิโลมกปิหกาทโย ติฎฺฐนฺติฯ ตสฺส สสมฺภารหทยมํสสฺส อโนฺต ปุนฺนาคฎฺฐิปติฎฺฐานมเตฺต อาวาฎเก สณฺฐิตํ อทฺธปสตมตฺตโลหิตํ สณฺฐาติฯ ตญฺจ ราคจริตสฺส รตฺตํ, โทสจริตสฺส กาฬกํ, โมหจริตสฺส มํสโธวนอุทกสทิสํ, วิตกฺกจริตสฺส กุลตฺถยูสวณฺณํ, สทฺธาจริตสฺส กณิการปุปฺผวณฺณํ, พุทฺธิจริตสฺส อจฺฉํ วิปฺปสนฺนํ อนาวิลํ ปณฺฑรํ ปริสุทฺธํ นิโทฺธตชาติมณิ วิย ชุติมนฺตํ โหติ, พฺยาเปตฺวา สนฺธารณาทิกิเจฺจหิ ภูเตหิ กตูปการํ อายุนา อนุปาลิยมานํ วณฺณาทิปริวุตํ อุตุจิตฺตาหาเรหิ อุปตฺถมฺภิยมานํ มโนธาตุมโนวิญฺญาณธาตูนเญฺจว ตํสมฺปยุตฺตานญฺจ วตฺถุภาวํ สาธยมานํ ติฎฺฐติฯ</p>


<p>อภิกฺกมาทิปฺปวตฺตกจิตฺตสมุฎฺฐานวาโยธาตุยา สหชรูปกายสนฺถมฺภนสนฺธารณจลนสฺส ปจฺจยาการวิการลกฺขณา  อธิปฺปายปฺปกาสนรสา, กายวิปฺผนฺทนเหตุภาวปจฺจุปฎฺฐานา , จิตฺตสมุฎฺฐานวาโยธาตุปทฎฺฐานาฯ วจีเภทปฺปวตฺตกจิตฺตสมุฎฺฐานปถวีธาตุยา อุปาทินฺนฆฎฺฎนสฺส  ปจฺจยาการวิการลกฺขณา  อธิปฺปายปฺปกาสนรสา, วจีโฆสสฺส เหตุภาวปจฺจุปฎฺฐานา, จิตฺตสมุฎฺฐานปถวีธาตุปทฎฺฐานาฯ อุโภเปตา กายวิปฺผนฺทนวจีโฆเสหิ สยํ วิเญฺญยฺยตฺตา, อธิปฺปายวิญฺญาปนโต จ ‘‘กายวจีวิญฺญตฺติโย’’ติ วุจฺจนฺติฯ จกฺขุโสตปถสฺมิํ หิ ฐตฺวา เกนจิ หตฺถวิการสีสุกฺขิปนาทิกายวิกาเร, สเทฺท วา กเต ตถาปวตฺตรูปสทฺทายตนานิ จกฺขุโสตวิเญฺญยฺยานิ, น ตานิ วิญฺญตฺติโย, จิตฺตสมุฎฺฐิตกลาปคตาย ปน วาโยธาตุยา สหชาตรูปกายสนฺธารณจลนาทีนํ ปจฺจยภูโต วิกาโร กายวิญฺญตฺติ, ตถา จิตฺตสมุฎฺฐิตปถวีธาตุยา อุปาทินฺนฆฎฺฎนสฺส ปจฺจยภูโต อาการวิกาโร วจีวิญฺญตฺติฯ น จ ตา จกฺขุโสตวิเญฺญยฺยา, ตา ปน มโนทฺวาริกชวเนหิ ตาลปณฺณาทิสญฺญาย อุทปานาทีนิ วิย ยถาคหิตกายวิการวจีโฆสานุสาเรน ติรจฺฉานานมฺปิ วิเญฺญยฺยา, ตทนุสาเรเนว ‘‘อิทญฺจิทญฺจ เอส กาเรติ, วทติ จา’’ติ อธิปฺปาโย จ วิเญฺญโยฺย โหติ, ตสฺมา สยํ วิเญฺญยฺยโต, อธิปฺปายวิญฺญาปนโต จ ‘‘วิญฺญตฺติโย’’ติ วุจฺจนฺติฯ</p>


<p>ตตฺถ จ มโนทฺวาริกชวนวีถิยํ สตฺตสุ กามาวจรชวเนสุ กายวิญฺญตฺติชนเกสุ ปุริเมหิ ฉหิ ชวเนหิ สมุฎฺฐิตวาโยธาตุโย อุปตฺถมฺภนสนฺธารณกิจฺจเมว กาตุํ สโกฺกนฺติ, อภิกฺกมาทิํ ปน นิปฺผาเทตุํ น สโกฺกนฺติฯ สตฺตมชวนสมุฎฺฐิตา ปน เหฎฺฐา ฉหิ ชวเนหิ สมุฎฺฐิตวาโยธาตุโยปตฺถมฺภํ ลภิตฺวา สตฺตหิ ยุเคหิ อากฑฺฒิตพฺพภารํ สกฎํ สตฺตมยุคยุตฺตโคโณ วิย อิตรฉยุคยุตฺตโคโณปตฺถมฺภํ ลภิตฺวา รูปกายสฺส อภิกฺกมปฎิกฺกมาทิํ กาเรตุํ สโกฺกติ, เอวํ วจีวิญฺญตฺติชนเกปิ สตฺตมชวเนหิ สมุฎฺฐิตาย ปถวีธาตุยาปิ อุปาทินฺนฆฎฺฎนสฺส  ปจฺจยภาโว เวทิตโพฺพฯ อิธ ปน ปุริมชวนสมุฎฺฐิตาย อุปตฺถมฺภกตฺตํ, สตฺตมชวนสมุฎฺฐิตาย จลนปจฺจยตฺตญฺจ นตฺถิ เตสํ วาโยธาตุกิจฺจตฺตา, ปุริมสหคตา ปน ปจฺฉิมา ปถวีธาตุ อุปาทินฺนฆฎฺฎนสมตฺถา โหติ, เสสํ ตาทิสเมวฯ จิตฺตสมุฎฺฐิตกาเย ปน วาโยธาตุยา จลเนฺต ตทุปตฺถมฺภิตเตสมุฎฺฐานิกานมฺปิ จลนโต สกลกายสฺส อภิกฺกมาทโย โหนฺติ อุทเก คจฺฉเนฺต ตตฺถ ปติตติณปณฺณานิ วิยาติ ทฎฺฐพฺพํฯ</p>


<p>รูปปริเจฺฉทลกฺขณา  รูปปริยนฺตปฺปกาสนรสา, รูปมริยาทปจฺจุปฎฺฐานา, อสมฺผุฎฺฐภาวปจฺจุปฎฺฐานา, ฉิทฺทวิวรภาวปจฺจุปฎฺฐานา วา, ปริจฺฉินฺนรูปปทฎฺฐานา, ยาย ปริจฺฉิเนฺนสุ รูเปสุ ‘‘อิทมิโต อุทฺธํ, อโธ, ติริย’’นฺติ จ โหติฯ</p>


<p>อทนฺธตาลกฺขณา   รูปานํ ครุภาววิโนทนรสา, ลหุปริวตฺติตาปจฺจุปฎฺฐานา, ลหุรูปปทฎฺฐานาฯ อถทฺธตาลกฺขณา  รูปานํ ถทฺธภาววิโนทนรสา, สพฺพกิริยาสุ อวิโรธิตาปจฺจุปฎฺฐานา, มุทุรูปปทฎฺฐานาฯ สรีรกิริยานุกูลกมฺมญฺญภาวลกฺขณา  อกมฺมญฺญตาวิโนทนรสา, อทุพฺพลภาวปจฺจุปฎฺฐานา, กมฺมญฺญตารูปปทฎฺฐานาฯ เอตา ปน ติโสฺสปิ อญฺญมญฺญํ น วิชหนฺติ, ครุถทฺธอกมฺมญฺญรูปปฎิปกฺขภาเวน จ สมุฎฺฐิตานํ อุตุจิตฺตาหารชานํ ลหุมุทุกมฺมญฺญภูตานํ รูปานํ วิการตาย จ ปริยายโต ครุถทฺธากมฺมญฺญภาววิโนทนกิจฺจา วุตฺตา, น ปน สภาวโต สยํ อวิชฺชมานตฺตาฯ</p>


<p>อาจยลกฺขโณ  ปุพฺพนฺตโต รูปานํ อุมฺมุชฺชาปนรโส, นิยฺยาตนปจฺจุปฎฺฐาโน, ปริปุณฺณภาวปจฺจุปฎฺฐาโน วา, อุปจิตรูปปทฎฺฐาโนฯ ปวตฺติลกฺขณา  อนุปฺปพนฺธนรสา, อนุปเจฺฉทปจฺจุปฎฺฐานา, อนุปฺปพนฺธกรูปปทฎฺฐานา ฯ อุภยเมฺปตํ ชาติรูปเสฺสวาธิวจนํฯ สมฺปิณฺฑิตานํ หิ จตุสมุฎฺฐานิกรูปานํ ปฐมุปฺปตฺติ อุปจโย นาม, อุปรูปรุปฺปตฺติ สนฺตติ นามฯ เตเนว ตาสํ  ‘‘โย รูปสฺส อุปจโย, สา รูปสฺส สนฺตตี’’ติ (ธ. ส. ๖๔๒) วุตฺตํ, อาการนานตฺตโต ปน วิสุํ อุทฺทิฎฺฐาฯ</p>


<p>รูปปริปากลกฺขณา  อุปนยนรสา, สภาวานปคเมปิ นวภาวาปคมปจฺจุปฎฺฐานา วีหิปุราณภาโว วิย, ปริปจฺจมานรูปปทฎฺฐานาฯ ขเณ ขเณ ภิชฺชมานาปิ เจสา อุปาทิเนฺนสุ ขณฺฑทนฺตาทิโต, อนุปาทิเนฺนสุ รุกฺขลตาทีสุ วณฺณวิการาทิโต จ อนฺตรนฺตรา จ สุวิเญฺญยฺยวิการตฺตา ‘‘ปากฎชรา, สวีจิชรา’’ติ จ วุจฺจติ, มณิกนกจนฺทสูริยาทีสุ ทุวิเญฺญยฺยตฺตา, นิรนฺตรตฺตา จ ‘‘อปากฎชรา, อวีจิชรา’’ติ วุจฺจติฯ อีทิเสสุ หิ กปฺปวินาสาทิกาเล วิการโต ชรา ปญฺญาเยยฺยฯ สพฺพทาปิ ปน อปญฺญายมานวิการตฺตา อรูปธเมฺมสุ ชรา ปฎิจฺฉนฺนชรา นามฯ น จ ตตฺถ วณฺณวิการาทโย ชรา เตสํ จกฺขุวิเญฺญยฺยโตฯ น หิ ชรา จกฺขุวิเญฺญยฺยา, มโนวิเญฺญยฺยา ปน โหติฯ ยถา โอเฆน ปริภินฺนภูมิอาทิทสฺสเนน อทิโฎฺฐปิ โอโฆ สุวิเญฺญโยฺย โหติ, เอวํ วิการทสฺสเนน ชราติ คเหตพฺพํฯ</p>


<p>ปริเภทลกฺขณา  สํสีทนรสา, ขยวยปจฺจุปฎฺฐานา, ปริภิชฺชมานรูปปทฎฺฐานาฯ น เกวลเญฺจตานิ อุปจยาทิจตูหิ คหิตานิ ชาติชรามรณานิ รูปธมฺมานเมว , อรูปธมฺมานมฺปิ โหนฺติเยวฯ เอตานิ จ อิเมสํ สตฺตานํ อรญฺญปฺปเวสกปวิฎฺฐปริปาตกปติตฆาตกโจเรหิ ยถากฺกมํ สทิสานีติ ทฎฺฐพฺพานิฯ</p>


<p>โอชาลกฺขโณ   รูปาหรณรโส, อุปตฺถมฺภนปจฺจุปฎฺฐาโน, กพฬํ กตฺวา อาหริตพฺพวตฺถุปทฎฺฐาโนฯ อยํ ลกฺขณาทิโต วินิจฺฉโยฯ</p>


<p>สงฺคหโต ปน สพฺพเมฺปตํ รูปํ ขนฺธโต เอกวิธํ รูปกฺขโนฺธว โหติ, ตถา อเหตุกํ สปฺปจฺจยํ สงฺขตํ โลกิยํ สาสวํ สโญฺญชนียํ โอฆนียํ โยคนียํ นีวรณียํ ปรามฎฺฐํ สํกิเลสิกํ อนารมฺมณํ อปฺปหาตพฺพนฺติอาทินา จ เอกวิธํ, ตํ ปุน ภูโตปาทายวเสน ทุวิธํ, ตถา นิปฺผนฺนานิปฺผนฺนาทิวเสน จฯ ตตฺถ ปถวีอาทีนิ จตฺตาริ มหาภูตานิ  นาม, เสสํ  นามฯ ปถวีอาทโย สตฺตรส, กพฬีกาโร อาหาโร เจติ อฎฺฐารสวิธมฺปิ ปรมตฺถโต วิชฺชมานตฺตา  นาม, อิตรํ  นามฯ จกฺขาทโย ปญฺจ ปสาทา, ภาวทฺวยํ, ชีวิตินฺทฺริยนฺติ อฎฺฐวิธมฺปิ  นาม, อิตรํ ฯ ตานิ อินฺทฺริยานิ เจว หทยญฺจาติ นววิธมฺปิ  อิตรํ  ปญฺจ ปสาทา, จตฺตาโร รูปสทฺทคนฺธรสา, อาโปธาตุวิวชฺชิตภูตตฺตยญฺจาติ ทฺวาทสวิธมฺปิ  เสสํ ฯ ปสาทา, หทยญฺจ  อิตรํ ฯ ปสาทา, วิญฺญตฺติทฺวยญฺจ  อิตรํ ฯ ปสาทา  อิตรํ ฯ จตฺตาริ ภูตรูปานิ, รูปคนฺธรสโอชา จาติ อิทํ สุทฺธฎฺฐกํ  นาม, อิตรํ ฯ</p>


<p>จกฺขุ นจกฺขูติ เอวมาทิวเสน จ ทุวิธํ โหติฯ ปุน ตํ สนิทสฺสนตฺติกวเสน ติวิธํ โหติฯ ตตฺถ รูปายตนํ  เสสโมฬาริกรูปํ  สพฺพมฺปิ สุขุมรูปํ ฯ ตถา กมฺมชาทิตฺติกวเสนฯ ตตฺถ นววิธํ อุปาทินฺนรูปํ, สุทฺธฎฺฐกํ, อากาโส จ  นาม, วิญฺญตฺติทฺวยํ, ลหุตาทิตฺตยญฺจ สโทฺท  จ  นาม, อุปจยาทิจตุพฺพิธํ ลกฺขณรูปํ  นามฯ สุทฺธฎฺฐกํ, อากาโส, วิญฺญตฺติทฺวยํ, ลหุตาทิตฺตยํ, สโทฺท จ  นาม, ตทวเสสํ ลกฺขณรูปวิรหิตํ  นาม, ลกฺขณรูปํ  นามฯ สุทฺธฎฺฐกํ, อากาโส, ลหุตาทิตฺตยญฺจ  นาม, เสสํ ลกฺขณวชฺชิตํ   นาม, ลกฺขณํ  นามฯ สุทฺธฎฺฐกํ, อากาโส, ลหุตาทิตฺตยํ, สโทฺท จ  นาม, เสสํ ลกฺขณวิรหิตํ  นาม, ลกฺขณํ  นามฯ ลกฺขณานิ หิ ชายมานชียมานปริภิชฺชมานธมฺมานํ สภาวตาย กุโตจิ ชาติโวหารํ น ลภนฺติ เภสมฺปิ ชาติอาทิปฺปสงฺคโตฯ น หิ ‘‘ชาติ ชายติ, ชรา ชีรติ, มรณํ มียตี’’ติ โวหริตุํ ยุตฺตํ อนวฎฺฐานโตฯ ตทวเสสานํ ปน อากาสวิญฺญตฺตาทิอนิปฺผนฺนานํ ยทิปิ ปรมตฺถโต อวิชฺชมานตาย น กุโตจิ อุปฺปตฺติ อตฺถิ, ตถาปิ ตถา ตถา ปวตฺตรูปํ อุปาทาย เนสํ วิชฺชมานโวหารเสฺสว เหตุสมุปฺปนฺนโวหารสฺสาปิ วิโรธาภาวโต สเหตุกตา วุตฺตาฯ ยํ ปน  ‘‘รูปายตนํ…เป.… รูปสฺส อุปจโย รูปสฺส สนฺตติ กพฬีกาโร อาหาโรฯ อิเม ธมฺมา จิตฺตสมุฎฺฐานา’’ติอาทีสุ (ธ. ส. ๑๒๐๒) ชาติยาปิ กุโตจิ ชาตตฺตํ วุตฺตํ, ตํ รูปชนกปจฺจยานํ กิจฺจานุภาวลกฺขเณ ทิฎฺฐตฺตา รูปุปฺปตฺติกฺขเณ วิชฺชมานตํ สนฺธาย วุตฺตํ, ชรามรณานํ ปน รูปุปฺปตฺติกฺขเณ อภาวโต น วุตฺตํฯ ‘‘ชรามรณํ, ภิกฺขเว, อนิจฺจํ สงฺขตํ ปฎิจฺจสมุปฺปนฺน’’นฺติ (สํ. นิ. ๒.๒๐) อิทํ ปน ชรามรณสีเสน ตถาปวตฺตวิญฺญาณนามรูปาทีนเมว คหิตตฺตา วุตฺตนฺติ เวทิตพฺพํฯ ยํ ตํ รูปํ อชฺฌตฺติกํ, ตํ อุปาทา, ยํ ตํ รูปํ พาหิรํ, ตํ อตฺถิ อุปาทา, อตฺถิ โน อุปาทาติ เอวมาทินา นเยนาปิ ติวิธํ โหติฯ</p>


<p>ปุน  ตํ สพฺพํ ทิฎฺฐสุตมุตวิญฺญาตวเสน จตุพฺพิธํ โหติฯ ตตฺถ รูปายตนํ  นาม, สโทฺท  นาม, คนฺธรสโผฎฺฐพฺพานิ ปตฺวาว คเหตพฺพโต  นาม, เสสํ มนสา วิญฺญาตพฺพโต  นามฯ ตถา รูปรูปจตุกฺกาทิวเสน จตุพฺพิธํ, ตตฺถ อฎฺฐารสวิธํ นิปฺผนฺนํ  นาม, อากาโส  นาม, วิญฺญตฺติทฺวยํ, ลหุตาทิตฺตยญฺจ  นาม, อุปจยาทิจตุพฺพิธํ  นามฯ ตถา หทยวตฺถุ วตฺถุ, น ทฺวารํ นาม, วิญฺญตฺติทฺวยํ ทฺวารํ, น วตฺถุ นาม, จกฺขาทโย ปญฺจ ปสาทา วตฺถุ เจว ทฺวารญฺจ นาม, เสสํ เนว วตฺถุ น ทฺวารํ นามาติ เอวมาทินา นเยน จตุพฺพิธํฯ</p>


<p>ตํ ปุน เอกชาทิวเสน ปญฺจวิธํฯ นววิธํ หิ อุปาทินฺนรูปํ กเมฺมเนว, วิญฺญตฺติทฺวยญฺจ จิเตฺตเนว อุปฺปชฺชนโต  นาม, สโทฺท อุตุจิเตฺตหิ อุปฺปชฺชนโต  นาม, ลหุตาทิตฺตยํ อุตุจิตฺตาหาเรหิ อุปฺปชฺชนโต  นาม, สุทฺธฎฺฐกํ, อากาโส จ จตูหิปิ อุปฺปชฺชนโต  นาม, ลกฺขณานิ  นามฯ เอวมาทินา ปญฺจวิธํ โหติฯ</p>


<p>ตํ ปุน จกฺขุโสตฆานชิวฺหากายมนอินฺทฺริยวิเญฺญยฺยวเสน ฉพฺพิธํฯ สตฺตวิญฺญาณธาตุวิเญฺญยฺยวเสน  สตฺตวิธํฯ ตเทว มโนวิญฺญาณธาตุวิเญฺญยฺยํ ภูโตปาทายวเสน ทฺวิธา กตฺวา อฎฺฐวิธํ โหติฯ ตตฺถ หิ อาโปธาตุ มโนวิญฺญาเณเนว วิเญฺญยฺยํ ภูตรูปํ นาม, อิตรํ ปสาทสหิตสุขุมรูปํ มโนวิญฺญาณวิเญฺญโยฺยปาทายรูปํ นามฯ ตเทว ปุน มโนวิญฺญาณวิเญฺญโยฺยปาทายรูปํ อินฺทฺริยานินฺทฺริยวเสน ทฺวิธา กตฺวา นววิธํ โหติฯ ตํ ปุน ปสาทวิสยอาโปธาตุภาวหทยชีวิตปริเจฺฉทวิการลกฺขณอาหารวเสน ทสวิธํ โหติฯ</p>


<p>ตเทว ปุน จกฺขายตนํ โสตายตนํ ฆานายตนํ ชิวฺหายตนํ กายายตนํ รูปายตนํ สทฺทายตนํ คนฺธายตนํ  รสายตนํ โผฎฺฐพฺพายตนํ ธมฺมายตนนฺติ เอวํ อายตนโต เอกาทสวิธํ โหติ, ตถา ธาตุวเสนฯ ตตฺถ อาโปธาตุวิวชฺชิตภูตตฺตยํ โผฎฺฐพฺพายตนํ โผฎฺฐพฺพธาตุ ‘‘กายวิเญฺญยฺยํ, กายวิญฺญาณวิเญฺญยฺย’’นฺติ จ วุจฺจติ, สุขุมรูปํ ธมฺมายตนํ ธมฺมธาตูติ, ตเทว ปสาทสหิตํ ‘‘มโนวิเญฺญยฺยํ, มโนวิญฺญาณวิเญฺญยฺย’’นฺติ จ วุตฺตํฯ เสสํ สุวิเญฺญยฺยเมวฯ</p>


<p>กสฺมา ปเนตฺถ อาโปธาตุวิวชฺชิตานเญฺญว ภูตานํ โผฎฺฐพฺพตา วุตฺตา, นนุ อาโปธาตุปิ สีตวเสน ผุสิตฺวา เวทิตพฺพาติ? น สีตสฺสาปิ เตโชธาตุตฺตาฯ อุณฺหเมว หิ สีตนฺติ พฺยปทิสฺสติฯ กฐินากฐินตํ อุปาทาย รุกฺขาทิวิรฬจฺฉายา วิย, ตํ วา อุปาทาย สนฺทจฺฉายาทิ, อญฺญถา กเสฺสตํ สีตตฺตํ สภาวํ สิยาฯ ‘‘อาโปธาตุยา’’ อิติ เจฯ ยทิ เอวํ อุโณฺหทกาทีสุ อาปตฺตํ น สิยา อาโปเตชานญฺจ สหปวตฺตานํ วิรุทฺธลกฺขณตฺตา, น จ สา เตโชสนฺนิธาเน สีตตฺตํ วิหาย ติฎฺฐติฯ น หิ สภาวา เกนจิ สหภาเวน ตํสภาวํ ชหนฺติ อภาวาปตฺติโต, นาปิสฺสา สีตภาวํ มุญฺจิตฺวา อปรสภาโว อตฺถิ, เยน สหภาโว ยุเชฺชยฺยฯ ยทิ สิยา ‘‘อาโป สีตตฺต’’นฺติ, ภาวทฺวยํ สิยา อโญฺญญฺญวิลกฺขณสภาวตฺตา ภาวสฺส, อถาปิ น สีตตฺตํ, อาโปธาตุยา สรูปํ สีตคุโณ, โส จ อุณฺหสนฺนิธาเน วิคจฺฉติ, คุณีรูปเมว ติฎฺฐตีติ เจ? ตทา ตหิํ สยํ อโผฎฺฐพฺพาว อาโปธาตุ, น นิยตผสฺสวตีติ จ สิยา, โย จ สีตผโสฺส คุโณติ สุวุโตฺต, โส อเมฺหหิ เตโชธาตุวิเสโสติฯ</p>


<p>อยเมว วิเสโสติ เจ, นนุ สีตตฺตํ, อุณฺหตฺตญฺจ อโญฺญญฺญวิรุทฺธํ, กถํ เตโชธาตุยา สภาวํ สิยาติ? นายํ โทโส เอกกลาเป เตสํ สมฺภวาภาวโต, ภินฺนกลาเปสุ  ปน ปวตฺติยํ อาโลกนฺธการนีลปีตาทีนํ วณฺณายตนตา วิย เตโชธาตุตฺตํ น วิรุชฺฌตีติฯ ยทิ อาโปธาตุยา น สีตตฺตํ สรูปํ, กิํ ปนสฺสา สรูปนฺติ? ทฺรวตาฯ ยทิ เอวํ ทฺรวตาปิ ผุสิตฺวา  ญาตพฺพโต โผฎฺฐพฺพํ สิยาติ? น สีตาทิํ ผุสิตฺวา มนสาว วณฺณํ ทิสฺวา ญาตพฺพโตฯ อนฺธกาเร สยนฺตา หิ อติสีตลตาย ปตฺตาทิํ ผุสิตฺวา ‘‘อุทกํ เอตฺถา’’ติ อาสงฺกิตา โหนฺติ, อุทกํ วา ผุสิตฺวา สปฺปาทิสญฺญิโน, ตสฺมา อโผฎฺฐพฺพเมว อาโปธาตุ, อิตรภูตตฺตยเมว โผฎฺฐพฺพนฺติ คเหตพฺพํฯ</p>


<p>กิํ ปเนตํ ภูตตฺตยํ เอกโต อารมฺมณํ กตฺวา กายวิญฺญาณํ อุปฺปชฺชิตุํ สโกฺกติ, น สโกฺกตีติ? น สโกฺกติฯ กสฺมา? อาภุชิตวเสน วา อุสฺสทวเสน วา เตสุ เอกเมวารมฺมณํ กตฺวา อุปฺปชฺชนโตฯ อาภุชิตวเสน หิ โอทนถาลิยํ สิตฺถํ คเหตฺวา ถทฺธมุทุภาวํ วีมํสนฺตสฺส, อุโณฺหทกภาชเน วา หตฺถํ โอตาเรตฺวา อุณฺหภาวํ วีมํสนฺตสฺส, อุณฺหสมเย วา วาตปานํ วิวริตฺวา วาเตน สรีรํ ปหราเปนฺตสฺส จ ตตฺถ ตตฺถ กิญฺจาปิ อิตรํ ภูตตฺตยมฺปิ อตฺถิ, ยถาภุชิตํ ปน ตํตํปถวีเตโชวาโยธาตุเมว ยถากฺกมํ อารพฺภ กายวิญฺญาณํ อุปฺปชฺชติฯ เอวํ  อารมฺมณํ กโรติ นามฯ อุสฺสทวเสน ปน ภุญฺชนสมเย สกฺขรํ ฑํสนฺตสฺส, มเคฺค วา อคฺคิํ อกฺกมนฺตสฺส, พลววาเตน วา กณฺณสกฺขลิยมฺปิ ปหรนฺตสฺส จ ตตฺถ ตตฺถ กิญฺจาปิ อิตรภูตตฺตยมฺปิ อตฺถิ, ยถาอุสฺสทํ ปน ตํตํปถวีเตโชวาโยธาตุเมวารพฺภ ยถากฺกมํ กายวิญฺญาณํ อุปฺปชฺชติฯ อคฺคิมฺหิ วา นิมุคฺคสกลสรีรสฺส ยทิปิ เอกปฺปหาเรน อคฺคินา กาโย ฆฎฺฎียติ, ยสฺมิํ ยสฺมิํ ปน ฐาเน กายปฺปสาโท อุสฺสโนฺน โหติ, ยตฺถ ยตฺถ วา ปน วิสยฆฎฺฎนานิฆํโส พลวา โหติ, ตตฺถ ตเตฺถว ปฐมํ กายวิญฺญาณํ  อุปฺปชฺชติ, ปจฺฉา อิตรฎฺฐาเนสุฯ ขณปริตฺตตาย ปน สหสา ปริวตฺติตฺวา อุปฺปชฺชนวเสน เอกปฺปหาเรน สกลสรีรํ ฑยฺหมานํ วิย ขายติฯ น หิ เอกสฺมิํ ขเณ พหูนิ วิญฺญาณานิ อุปฺปชฺชนฺติ, พฺยาเปตฺวา วา เอกํฯ เอเกกสฺมิํ ปน อวินิโพฺภเค กายทสเก เอกเมว กายวิญฺญาณํ อุสฺสทวเสน อุปฺปชฺชติ, เอวํ อิตรวตฺถูสุปิ วิญฺญาณานํ อวินิโพฺภเค ปเทเส เอเกกานเมว อุปฺปตฺติ เวทิตพฺพาฯ เอวํ  อารมฺมณํ กโรติ นามฯ</p>


<p>เกน ปน จิตฺตสฺส อารมฺมณสงฺกนฺติ โหตีติ? อชฺฌาสยโต, วิสยาธิมตฺตโต วาฯ นานาฐาเนสุ หิ จิตฺตปฎิมาทีนิ ปสฺสิตุกามสฺส ปฐมํ เอกฎฺฐาเน ทิสฺวา ตโต อิตรฎฺฐาเนสุ จ รูปานิ ปสฺสิตุํ สรเสนาวชฺชนํ อุปฺปชฺชติฯ เอวํ อชฺฌาสยโต สงฺกนฺติ โหติฯ รูปารมฺมณํ ปน มหนฺตมฺปิ ปสฺสนฺตสฺส สพฺพตูริยนิโคฺฆเส อุฎฺฐิเต ตํ วา สุณนฺตสฺส มนุญฺญามนุเญฺญ อธิมตฺตคนฺธรสโผฎฺฐเพฺพ  อินฺทฺริเยสุ ฆฎฺฎิเต อิตริตเร จิตฺตํ สงฺกมติ, เอวํ วิสยาธิมตฺตโต สงฺกนฺติ โหตีติ อยเมตฺถ สงฺคหโต วินิจฺฉโยฯ สุญฺญโต, ปน อตีตาทิวเสน ปเจฺจกํ อนนฺตปฺปเภทโต จ วินิจฺฉโย จิตฺตวิภตฺติยํ วุตฺตนยานุสาเรน ยถานุรูปํ เวทิตโพฺพฯ</p>


<p>สมุฎฺฐานโต, ปเนตฺถ ภวโยนีสุ ปวตฺติกฺกมโต จ ปกิณฺณกกถา เวทิตพฺพา – จตุสมุฎฺฐานิกานิ หิ รูปานิ อุปฺปชฺชมานานิ ทฺวีสุ ภเวสุ จตูสุ โยนีสุ ทสกาทิกลาปวเสเนว ปฎิสนฺธิปฺปวตฺตีสุ ยถาสมฺภวํ สมุปฺปชฺชนฺติฯ ตตฺถ กมฺมเชสุ ตาว วีสติยา กามาวจรกุสลากุสเลหิ กามโลเกเยว สํเสทชานํ, โอปปาติกานญฺจ ฉ วตฺถูนิ, ภาวทฺวเย อญฺญตรํ, ชีวิตญฺจาติ อฎฺฐ รูปานิ ยถาสมฺภวํ ปฎิสนฺธิโต ปฎฺฐาย ปาตุภวนฺติฯ ตานิ จ สุทฺธฎฺฐกํ, ชีวิตญฺจ ชีวิตนวกํ, ตเทว นวกํ จกฺขุนา สห  จกฺขุทสกํ, โสเตน โสตทสกํ, ฆาเนน ฆานทสกํ, ชิวฺหาย ชิวฺหาทสกํ, กาเยน กายทสกํ, หทยวตฺถุนา วตฺถุทสกํ, ภาวญฺญตเรน ภาวทสกญฺจาติ นว กลาปา หุตฺวา อุปฺปชฺชนฺติฯ นปุํสกานํ ปเนตฺถ ภาวทสกํ นตฺถิ, ตถา ชจฺจนฺธาทีนํ จกฺขุโสตฆานทสกานิฯ เอวํ อณฺฑชชลาพุชานมฺปิ, เตสํ ปน ปฎิสนฺธิจิเตฺตน สห กายวตฺถุภาวทสกาเนว อุปฺปชฺชนฺติ, ตโต ปวตฺติกาเล ชีวิตนวกจกฺขุทสกาทีนิ ยถานุรูปํ อุปฺปชฺชนฺติฯ รูปภเว ปน ฆานทสกาทิตฺตยํ, ภาวทสกทฺวยํ, อุทรคฺคินวกญฺจ นตฺถิ, เสสานิ ปญฺจหิ รูปาวจรกุสลกเมฺมหิ ปฎิสนฺธิโต ปภุติ อุปฺปชฺชนฺติฯ อญฺญญฺญีนํ ปน ปญฺจมชฺฌานกุสเลน ชีวิตนวกเมวฯ เอวํ กามรูปาวจรกมฺมสมุฎฺฐิตา นว รูปกลาปา ทฺวีสุ ภเวสุ จตูสุ โยนีสุ ยถาสมฺภวํ ปฎิสนฺธิโต ปฎฺฐาย ยาว จุติจิโตฺตปริสตฺตรสมจิตฺตสฺส ฐิติ, ตาว จิตฺตสฺส อุปฺปาทฐิติภงฺคสงฺขาเตสุ ตีสุ ขเณสุ นิรนฺตรํ อชฺฌตฺตสนฺตาเน เอว อุปฺปชฺชนฺติ, ตโต ปภุติ อนุปฺปชฺชิตฺวา จุติจิเตฺตน สห นิรุชฺฌนฺติฯ</p>


<p>จิตฺตชานิ ปน ปญฺจโวการภเว ทฺวิปญฺจวิญฺญาณอารุปฺปวิปากวชฺชิตปญฺจสตฺตติจิเตฺตหิ อตฺตโน อตฺตโน อุปฺปตฺติกฺขเณ เอว สมุฎฺฐาปิตานิ ปฐมภวงฺคมุปาทาย จุติจิตฺตปริโยสานํ อชฺฌตฺตสนฺตาเน เอว สุทฺธฎฺฐกํ, ตเทว กายวิญฺญตฺติยา สห กายวิญฺญตฺตินวกํ, วจีวิญฺญตฺติสเทฺทหิ วจีวิญฺญตฺติทสกํ, ลหุตาทิตฺตเยน ลหุตาเทกาทสกํ, กายวิญฺญตฺติลหุตาทีหิ ทฺวาทสกํ, วจีวิญฺญตฺติสทฺทลหุตาทีหิ เตรสกญฺจาติ ฉ กลาปา หุตฺวา ยถาโยคํ ปวตฺตนฺติฯ รูปชนกจิเตฺตสุ เจตฺถ โสมนสฺสสหคตกามาวจรชวนานิ อิริยาปถวิญฺญตฺติหสนสหิตํ  สพฺพํ จิตฺตชรูปํ สมุฎฺฐาเปนฺติ, เสสกามาวจรชวนาภิญฺญาโวฎฺฐพฺพนานิ หสนวชฺชํ, อปฺปนาชวนานิ จ อิริยาปถาทิวิรหิตเมว, ยถาปวตฺตํ ปน อิริยาปถํ  อวินสฺสมานํ อุปตฺถเมฺภนฺติฯ เสสานิ ปน รูปาวจรวิปากมโนธาตุตทารมฺมณานิ เอกูนวีสติ ตมฺปิ น กโรนฺติ, สุทฺธฎฺฐกํ, สทฺทนวกํ, ลหุตาเทกาทสกํ, สทฺทลหุตาทิทฺวาทสกญฺจาติ จตฺตาโร กลาเป อุปฺปาเทนฺติ, ตตฺถาปิ สเพฺพสมฺปิ ปฎิสนฺธิจิตฺตานิ, อรหนฺตานํ จุติจิตฺตานิ, อรูปภวูปปนฺนานิ จ น กิญฺจิ รูปํ สมุฎฺฐาเปนฺติ, อารุปฺปวิปากทฺวิปญฺจวิญฺญาณานิ สพฺพถา น อุปฺปาเทนฺตีติฯ</p>


<p>อาหารชานิ ปน กามภเว เอว อโชฺฌหฎาหาเร ฐิเตน ฐิติปฺปเตฺตน โอชาสงฺขาเตน อาหาเรน สมุฎฺฐิตานิ อชฺฌตฺตสนฺตาเน เอว สุทฺธฎฺฐกํ, ลหุตาเทกาทสกญฺจาติ เทฺว กลาปา หุตฺวา ยาวตายุกํ ปวตฺตนฺติ, น รูปภูมิยํฯ อุตุชานิ อชฺฌตฺติกพาหิเรน เตโชธาตุสงฺขาเตน ฐิติปฺปเตฺตน อุตุนา อชฺฌตฺตสนฺตาเน สมุฎฺฐิตานิ สุทฺธฎฺฐกํ, สทฺทนวกํ, ลหุตาเทกาทสกํ, สทฺทลหุตาเทกาทสกํ, สทฺทลหุตาทิทฺวาทสกญฺจาติ จตฺตาโร กลาปา หุตฺวา ยาวตายุกํ, พหิทฺธา ปน ปถวีปพฺพตเทวพฺรหฺมวิมานาทีสุ สุทฺธฎฺฐกํ, สมุทฺทโฆสาทิสทฺทนวกญฺจาติ เทฺว กลาปาว หุตฺวา ปวตฺตนฺติฯ อากาสลกฺขณานิ เจตฺถ สพฺพกลาเปสุ วิชฺชมานานิปิ กลาปสงฺคเห โวหาราภาวา น คณียนฺติฯ ปฎิสนฺธิกฺขเณ เจตฺถ อุตุจิตฺตาหารชานิ น โหนฺติ, น สพฺพตฺถาปิ อุปฺปตฺติกฺขเณ ชรามรณานีติ เอวํ จตุสมุฎฺฐานิกรูปสฺส ภวโยนีสุ, ปฎิสนฺธิปฺปวตฺตีสุ จ ปวตฺติกฺกโม เวทิตโพฺพฯ</p>


<p>อปิจ ทฺวาจตฺตาลีสาย โกฎฺฐาสานํ วเสนาปิ เจตฺถ ตสฺส อชฺฌตฺตํ, มหาภูตาทิวเสน พหิทฺธา จ ปวตฺติ เอวํ เวทิตพฺพา – อชฺฌตฺติกา หิ เกสา โลมา…เป.… กรีสํ มตฺถลุงฺคนฺติ อิเม วีสติ ปถวาธิกโกฎฺฐาสา, ปิตฺตํ…เป.… มุตฺตนฺติ อิเม ทฺวาทส อาปาธิกโกฎฺฐาสา, เยน จ สนฺตปฺปติ, เยน  จ ชีรติ, เยน จ ปริฑยฺหติ, เยน จ อสิตปีตขายิตสายิตํ สมฺมาปริณามํ คจฺฉตีติ อิเม จตฺตาโร เตชาธิกโกฎฺฐาสา, อุทฺธํคโม อโธคโม กุจฺฉิสโย โกฎฺฐาสโย องฺคมงฺคานุสารี อสฺสาสปสฺสาโส จาติ อิเม ฉ วายุอธิกโกฎฺฐาสาติ เทฺวจตฺตาลีส โกฎฺฐาสา โหนฺติฯ เตสุ อุทริยํ กรีสํ ปุโพฺพ มุตฺตนฺติ อิเม จตฺตาโร โกฎฺฐาสา อุตุชาฯ เอวเมเตสุ เอเกกํ อุตุชฎฺฐกเมว โหติ, เสโท อสฺสุ เขโฬ สิงฺฆาณิกาติ อิเม จตฺตาโร อุตุจิตฺตชา, เตสุ เอเกกสฺมิํ เทฺว เทฺว อฎฺฐกา โหนฺติฯ อสิตาทิปริปาจโก  เตโช กมฺมโชว, ตตฺถ ชีวิตนวกเมวฯ อสฺสาสปสฺสาโส ปน จิตฺตโชว, ตตฺถ จิตฺตชสทฺทนวกเมวฯ อิเม ทส โกฎฺฐาเส ฐเปตฺวา เสสา ทฺวตฺติํส จตุชาฯ</p>


<p>ตตฺถ อฎฺฐสุ เตโชวาโยโกฎฺฐาเสสุ เอเกกสฺมิํ ชีวิตนวกเญฺจว ตีณิ จ อุตุจิตฺตาหารชฎฺฐกานิ โหนฺติ, วาโยโกฎฺฐาเสสุ เจตฺถ อุตุจิตฺตชสทฺทนวกมฺปิ โหติ, เสเสสุ จตุวีสติยา โกฎฺฐาเสสุ เกสโลมนขทนฺตานํ มํสวินิมุตฺตฎฺฐานํ ฐเปตฺวา สพฺพตฺถ เทฺว กายภาวทสกานิ, ตีณิ จ อฎฺฐกานิ, มํสมุเตฺตสุ ปน เกสาทีสุ อุตุชฎฺฐกเมว โหติฯ ตานิ จ ยถาวุตฺตทสกนวกฎฺฐกานิ สกลสรีรพฺยาปีสุ ตจมํสรุหิราทีสุ, อพฺยาปีสุ จ เกสาทีสุ โกฎฺฐาเสสุ อวินิโพฺภเค เอกสฺมิํ อณุปเทเส โหนฺตีติ ปเจฺจกํ อนนฺตาปริมาณา, อนนฺตธาตุปจฺจยตฺตา เตสํ สรีรสฺมิํ หิ ปรมาณุเภทสญฺจุณฺณานิ อนนฺตานิ จตฺตาริ มหาภูตานิ เจว สอุปาทารูปานิ จ อโญฺญญฺญปจฺจยภูตานิ อชฺฌตฺตํ ทฺวาจตฺตาลีสโกฎฺฐาสสรีราโรหปริณาหสณฺฐานาทินา, พหิทฺธา จ ปถวีปพฺพตาทินา จ อากาเรน ยถาปจฺจยํ สมุปฺปนฺนานิฯ มายาการาทโย วิย น พาลชนปฺปโพธกานิ โหนฺติฯ</p>


<p>ปถวีธาตุ  เจตฺถ สุขุมสญฺจุณฺณา รชภูตา เอว อาโปธาตุยา สงฺคหิตา, เตโชธาตุยา อนุปาลิตา, วาโยธาตุยา วิตฺถมฺภิตา, วณฺณาทีหิ ปริวาริตา น วิกิริยมานา อชฺฌตฺตํ อิตฺถิปุริสมิคปกฺขิเทวพฺรหฺมาทิสรีรภาวํ, พหิทฺธา จ ปถวีปพฺพตรุกฺขเทวพฺรหฺมโลกจนฺทสูริยนกฺขตฺตมณิกนกาทิภาวญฺจ อุปคจฺฉติ, ยูสคตา พนฺธนภูตา ปเนตฺถ อาโปธาตุ ปถวีปติฎฺฐิตาฯ อวเสสานุปาลนวิตฺถมฺภนปริปาจนปริวาริตา น ปคฺฆรติ, อปคฺฆรมานา ปีณิตภาวํ ทเสฺสติ, อุสุมตฺตคตา เตโชธาตุ เสสธาตุปติฎฺฐานสงฺคหวิตฺถมฺภนปริวาริตา อิมํ กายํ ปริปาเจติ, วณฺณสมฺปตฺติญฺจสฺส อปูติภาวญฺจ สาเธติ, วาโยธาตุ วิตฺถมฺภนสมุทีรณสภาวา เสสธาตุปติฎฺฐานสงฺคหานุปาลนปริวาริตา วิตฺถเมฺภติ จาเลติ, สรีรวิมานาทีนํ คมนาทิปทวีติหรณาทีนํ ฐิติญฺจ สมฺปาเทติฯ จตโสฺสปิ เจตา สมฺภูย ปถวีอธิกตาย เกสาทิภาวํ, ปถวีปพฺพตาทิภาวญฺจ, อาปาธิกตาย ปิตฺตาทิภาวํ, สมุทฺทชลาทิภาวญฺจ, วายุอธิกตาย อุทฺธงฺคมวาตาทิภาวํ, ปถวีสนฺธารกวาตาทิภาวญฺจ, เตชาธิกตาย ปริปาจกคฺคิอาทิภาวํ, นรกคฺคิอาทิภาวญฺจ สาเธนฺติ, ยาสํ ปโกเปน โรคชรามรณเญฺจว กปฺปวินาสาทโย จ โหนฺติฯ เอวเมตาสํ จุณฺณวิจุณฺณานํ ธาตูนํ สญฺจยตฺตา ปเจฺจกํ  อนนฺตาปริมาณา กลาปา เอว อชฺฌตฺติกโกฎฺฐาสา โหนฺติ, ตถา พาหิรานิ รูปานิฯ ตานิ จ เตน เตน ปจฺจเยน ตถาตถากาเรน สมุทิตาว อุปฺปชฺชนฺติ เจว อุปฺปชฺชิสฺสนฺติ จฯ</p>


<p>ยทิ ปฐมํ ธาตุโย อณุรูเปน ฐตฺวา ปจฺฉา สํยุชฺชนฺติ, ตถา ฐาเน วินิโยคาภาวโต อปเรนาปิ ปริยาเยน เจตฺถ กมฺมชํ กมฺมปจฺจยํ กมฺมปจฺจยอุตุสมุฎฺฐานํ, อาหารชํ  อาหารปจฺจยํ อาหารปจฺจยอุตุสมุฎฺฐานํ, อุตุชํ อุตุปจฺจยํ อุตุปจฺจยอุตุสมุฎฺฐานํ, จิตฺตชํ จิตฺตปจฺจยํ จิตฺตปจฺจยอุตุสมุฎฺฐานนฺติ เอวํ สมุฎฺฐานเภโท เวทิตโพฺพฯ ตตฺถ อุปาทินฺนรูปํ  นาม, มํสมุตฺตเกสโลมทนฺตสิงฺฆาณิกาทิ  นาม, สมฺปตฺติกรมหาเมฆปถวีปพฺพตาทิ, จกฺกรตนเทววิมานาทิ จ  นามฯ อาหารโต สมุฎฺฐิตํ สุทฺธฎฺฐกํ  นาม, กพฬีกาโร อาหาโร อาหารชสฺส ชนโก หุตฺวา กมฺมชสฺส อนุปาลโก โหตีติ ตทนุปาลิตํ กมฺมชรูปํ  นาม, วิสภาคาหารํ เสวิตฺวา อาตเป คจฺฉนฺตสฺส กาฬกุฎฺฐาทีนิ อุปฺปชฺชนฺติ, อิทํ  นามฯ กมฺมชอุตุโต สมุฎฺฐิตํ สุทฺธฎฺฐกํ  นาม, ตสฺมิํ อุตุ อญฺญํ อฎฺฐกํ สมุฎฺฐาเปติ, อิทํ  นาม, ตสฺมิมฺปิ อุตุ อญฺญํ อฎฺฐกํ สมุฎฺฐาเปติ, อิทํ  นามฯ เอวํ อุปาทินฺนเก ติโสฺส เอว สนฺตติโย ฆเฎฺฎตุํ สโกฺกนฺติ, อนุปาทินฺนเก ปน วลาหโก  นาม, วุฎฺฐิธารา  นาม, เทเว ปน วุเฎฺฐ ปถวี คนฺธํ มุญฺจติ, พีชานิ วิรุหนฺตีติ เอวํ ยํ อนนฺตํ สนฺตติวเสน ปวตฺตํ, เอตํ  นามฯ จิตฺตโต สมุฎฺฐิตํ สุทฺธฎฺฐกาทิ  นาม, จิเตฺตน ปจฺฉาชาตปจฺจยภาเวน อุปตฺถมฺภิโต กาโย  นาม, อภิญฺญาจิเตฺตน พหิทฺธา สมุฎฺฐาปิตหตฺถิอสฺสาทิกํ  นามฯ ปกิณฺณกกถาฯ</p>

</p>


<h3>นิพฺพานาพฺยากตวณฺณนา</h3>
<p>นิพฺพานาพฺยากตํ ปน ภูมิโต โลกุตฺตรเมว, ธมฺมโตปิ จ เอกเมว, เภโท นตฺถิ, ลกฺขณาทิโต ปน สนฺติลกฺขณํ  นิพฺพานํ, นิวตฺติลกฺขณํ, อสงฺขตลกฺขณํ วา, อจฺจุติรสํ , อนิมิตฺตปจฺจุปฎฺฐานํ, อสงฺขตตาย ปนสฺส การกเหตุวิรหโต ปทฎฺฐานํ นตฺถิ, ปาปกเหตุวเสน ปเนตํ ‘‘ทุกฺขนิโรธคามินิปฎิปทา’’ติอาทิวจนโต (วิภ. ๒๐๖) ‘‘อริยมคฺคปทฎฺฐาน’’นฺติ วตฺตุํ วฎฺฎติฯ สงฺคหโต ปน เภทาภาวา ขเนฺธสุ สงฺคหํ น คจฺฉติ, อายตนาทีสุ ธมฺมายตนธมฺมธาตูสุ สงฺคหํ คจฺฉติฯ สุญฺญโต ปน อตฺตสุญฺญํ, สลกฺขณธารณโต อนตฺตกํ ธมฺมมตฺตํ, อสงฺขตตาย วา อจฺจนฺตตฺตา จ อนิจฺจตาสุญฺญํ, ทุกฺขตาสุญฺญํ, ราคาทิสุญฺญํ, นิมิตฺตสุญฺญนฺติ ปวตฺตํ สุญฺญนฺติ คเหตพฺพํฯ</p>


<p>เภทโต ปน สนฺติลกฺขณาทิสภาวโต เอกวิธมฺปิ การณปริยายโต สอุปาทิเสสนิพฺพานธาตุ, อนุปาทิเสสนิพฺพานธาตุ เจติ ทุวิธํ โหติฯ สรสวเสน ปน ปริกปฺปิตาการเภทโต สุญฺญตํ อนิมิตฺตํ อปฺปณิหิตนฺติ ติวิธํ โหติฯ สงฺขตธมฺมเภทมุปาทาย ปฎิกฺขิปิตพฺพาการโต น จิตฺตํ, น เจตสิกํ, น รูปํ, น อตีตํ, น อนาคตํ, น ปจฺจุปฺปนฺนํ, น มโคฺค, น ผลนฺติอาทินา อนนฺตปฺปการํ โหติฯ</p>

</p>


<p>เอวํ อิมสฺมิํ กุสลตฺติเก อวุโตฺต สภาวธโมฺม นาม นตฺถิฯ อสภาวธเมฺมสุ ปเนตฺถ กิญฺจาปิ รูปธมฺมานํ ปริเจฺฉทากาสลกฺขณานิ เอว วุตฺตานิ, กสิณาทิปฎิภาคนิมิตฺตานิ ปน กสิณุคฺฆาฎิมากาโส, วิญฺญาณาภาโว, นิโรธสมาปตฺติ, ติโสฺส นามปุคฺคลอุปาทาปญฺญตฺติโย, อรูปธมฺมานํ อนิจฺจตาทิลกฺขณาทโย จ น วุตฺตา, ตถาปิ เตสมฺปิ สภาวธมฺมพฺยติเรกาภาวโต คหณํ โหติ, ตสฺมา อยํ ติโก นิปฺปเทสตฺติโกติ เวทิตโพฺพ ฯ ยถา เจตฺถ, เอวํ อิโต ปเรสุปิ ติกทุเกสุ ปญฺญตฺติคฺคหณาภาเวปิ นิรวเสสปรมตฺถคฺคหเณเนว นิปฺปเทสตา, วิปริยายโต สปฺปเทสตา จ เวทิตพฺพาฯ ยตฺถ ปน สมฺมุติคฺคหณํ อตฺถิ, ตตฺถ วกฺขามฯ</p>

</p>

</p>

</p>

</p>


<h3>เวทนาตฺติกาทิวณฺณนา</h3>
<p>อิทานิ  กุสลตฺติกานนฺตรํ เวทนาตฺติกาทีนํ อตฺถวณฺณนา อนุปฺปตฺตา, ยสฺมา ปน ยฺวายํ กุสลตฺติกสฺส –</p>


<p>
‘‘อตฺถโต ภูมิเภทา จ, ปเจฺจกํ สมฺปโยคโต;  
  
อุเทฺทสโต จ ธมฺมานํ, ลกฺขณาทิวิภาคโต’’ติฯ –  
</p>
  
<p>อาทินา มาติกํ นิกฺขิปิตฺวา ‘‘กุสลา ตาว ธมฺมา ภูมิโต จตุพฺพิธา โหนฺติ กามาวจรา…เป.… โลกุตฺตรา’’ติเอวมาทินา วินิจฺฉยนโย วุโตฺต, โส เอว เสสตฺติกทุกานมฺปิ ยถาโยคํ โหติฯ ยถา หิ เอตฺถ, เอวํ ‘‘สุขาย เวทนาย สมฺปยุตฺตา ตาว ธมฺมา ภูมิโต ติวิธา โหนฺติ กามาวจรา รูปาวจรา โลกุตฺตรา’’ติอาทินา อนุกฺกเมน สพฺพตฺติกทุกานมฺปิ ปณฺฑิเตหิ สกฺกา วินิจฺฉยนยํ สลฺลเกฺขตุํ, ตสฺมา ตํ วิตฺถารนยํ วเชฺชตฺวา นิเกฺขปกเณฺฑ, อตฺถุทฺธารกเณฺฑ จ วุตฺตานุสารโต นาติสเงฺขปวิตฺถารนเยน เวทนาตฺติกาทีนํ ติกทุกานํ –</p>


<p>
ปทตฺถา ตํสรูปา จ, นวตฺตพฺพวิภาคโต;  
  
วินิจฺฉโย วิชานีโย, ตตฺถ ตตฺถ ยถารหํฯ  
</p>
  
<p>ตตฺถ  เวทนาตฺติเก ปทตฺถโต ตาว ‘‘สุขาย เวทนายา’’ติอาทีสุ สุข-สโทฺท สุขเวทนาสุขมูลสุขารมฺมณสุขเหตุสุขปจฺจยฎฺฐานอพฺยาพชฺฌนิพฺพานาทีสุ ทิสฺสติฯ อยํ หิ ‘‘สุขสฺส จ ปหานา’’ติอาทีสุ (ที. นิ. ๑.๒๓๒; ธ. ส. ๑๖๕; วิภ. ๕๙๔) สุขเวทนาย ทิสฺสติฯ ‘‘สุโข พุทฺธานมุปฺปาโท’’ติอาทีสุ (ธ. ป. ๑๙๔) สุขมูเลฯ ‘‘ยสฺมา จ โข, มหาลิ, รูปํ สุขํ สุขานุปติตํ สุขาวกฺกนฺต’’นฺติอาทีสุ (สํ. นิ. ๓.๖๐) สุขารมฺมเณฯ ‘‘สุขเสฺสตํ, ภิกฺขเว, อธิวจนํ, ยทิทํ ปุญฺญานี’’ติอาทีสุ (อ. นิ. ๗.๖๒; อิติวุ. ๒๒) สุขเหตุมฺหิฯ ‘‘ยาวญฺจิทํ, ภิกฺขเว, น สุกรํ อกฺขาเนน ปาปุณิตุํ, ยาว สุขา สคฺคา (ม. นิ. ๓.๒๕๕)ฯ น เต สุขํ ปชานนฺติ, เย น ปสฺสนฺติ นนฺทน’’นฺติ (สํ. นิ. ๑.๑๑) อาทีสุ สุขปจฺจยฎฺฐาเนฯ ‘‘ทิฎฺฐธมฺมสุขวิหารา  เอเต ธมฺมา’’ติอาทีสุ (ม. นิ. ๑.๘๒) อพฺยาพเชฺฌฯ ‘‘นิพฺพานํ ปรมํ สุข’’นฺติอาทีสุ (ธ. ป. ๒๐๓-๒๐๔; ม. นิ. ๒๑๕, ๒๑๗) นิพฺพาเนฯ อิธ ปนายํ สุขเวทนายเมว ทฎฺฐโพฺพฯ</p>


<p>เวทนา-สโทฺท ‘‘วิทิตา เวทนา อุปฺปชฺชนฺตี’’ติอาทีสุ (ม. นิ. ๓.๒๐๘) เวทยิตสฺมิํ เยว วตฺตติฯ ทุกฺข-สโทฺท ทุกฺขเวทนาทุกฺขวตฺถุทุกฺขารมฺมณทุกฺขปจฺจยทุกฺขปจฺจยฎฺฐานาทีสุ ทิสฺสติฯ อยํ หิ ‘‘ทุกฺขสฺส จ ปหานา’’ติอาทีสุ (ที. นิ. ๑.๒๓๒; ธ. ส. ๑๖๕; วิภ. ๕๙๔) ทุกฺขเวทนายํ ทิสฺสติฯ ‘‘ชาติปิ ทุกฺขา’’ติอาทีสุ (ที. นิ. ๒.๓๘๗; วิภ. ๑๙๐) ทุกฺขวตฺถุสฺมิํฯ ‘‘ยสฺมา จ โข, มหาลิ, รูปํ ทุกฺขํ ทุกฺขานุปติตํ ทุกฺขาวกฺกนฺต’’นฺติอาทีสุ (สํ. นิ. ๓.๖๐) ทุกฺขารมฺมเณฯ ‘‘ทุโกฺข ปาปสฺส อุจฺจโย’’ติอาทีสุ (ธ. ป. ๑๑๗) ทุกฺขปจฺจเยฯ ‘‘ยาวญฺจิทํ, ภิกฺขเว, น สุกรํ อกฺขาเนน ปาปุณิตุํ, ยาว ทุกฺขา นิรยา’’ติอาทีสุ (ม. นิ. ๓.๒๕๐) ทุกฺขปจฺจยฎฺฐาเนฯ อิธ ปนายํ ทุกฺขเวทนายเมว ทฎฺฐโพฺพฯ</p>


<p>วจนโตฺถ  ปเนตฺถ – สุขยติ สตฺตํ, สุฎฺฐุ วา ขาทติ, ขนติ จ กายจิตฺตาพาธนฺติ  กายิกเจตสิกานํ สุขโสมนสฺสานเมตํ อธิวจนํฯ ทุกฺขยตีติ  กายิกเจตสิกานํ ทุกฺขโทมนสฺสานเมตํ อธิวจนํฯ น ทุกฺขา น สุขาติ  อุเปกฺขาเยตํ อธิวจนํฯ ม-กาโร ปทสนฺธิกโรฯ เอวํ ตีหิ ปเทหิ ปญฺจวิธาปิ เวทนา คหิตาฯ สพฺพาปิ อารมฺมณรสํ เวทิยนฺติ อนุภวนฺตีติ ฯ โย ปนายํ ตีสุปิ ปเทสุ สมฺปยุตฺต-สโทฺท, ตสฺสโตฺถ – สมํ ปกาเรหิ ยุตฺตาติ  กตเรหิ ปกาเรหีติ? ‘‘อตฺถิ เกจิ ธมฺมา เกหิจิ ธเมฺมหิ สหคตา สหชาตา สํสฎฺฐา เอกุปฺปาทา เอกนิโรธา เอกวตฺถุกา เอการมฺมณา’’ติ (กถา. ๔๗๓) เอวํ วุเตฺตหิ อิเมหิ เอกุปฺปาทตาทีหิ จตูหิ ปกาเรหิฯ อุกฺกฎฺฐนิเทฺทโส เจสฯ อารุเปฺป หิ วินาปิ เอกวตฺถุกภาวํ สมฺปโยโค ลพฺภตีติฯ เสสํ วุตฺตตฺถเมวฯ อยํ ตาเวตฺถ  วินิจฺฉโยฯ</p>


<p>ติ ตสฺส ปทตฺถสฺส สรูปมตฺตทสฺสนโตฯ ตตฺถ สุขสหคตํ กายวิญฺญาณํ, โสมนสฺสสหคตานิ อฎฺฐารส กามาวจรจิตฺตานิ, ปฐมทุติยตติยจตุตฺถชฺฌานิกานิ จตุจตฺตาลีส รูปาวจรโลกุตฺตรจิตฺตานิ จาติ เตสฎฺฐิ จิตฺตานิ สุขาย เวทนาย สมฺปยุตฺตา นาม ฯ ตถา ทุกฺขสหคตํ กายวิญฺญาณํ, เทฺว โทมนสฺสสหคตานิ จาติ ตีณิ จิตฺตานิ ทุกฺขาย เวทนาย สมฺปยุตฺตา นามฯ เสสานิ อุเปกฺขาสหคตานิ ปญฺจปญฺญาส จิตฺตานิ อทุกฺขมสุขาย เวทนาย สมฺปยุตฺตา นามฯ ยถา จ จิตฺตานํ สุขาทิสมฺปโยโค, เอวํ ตํจิตฺตสมฺปยุตฺตานํ เจตสิกานมฺปิฯ น เกวลญฺจ เอเตฺถว, อิโต ปเรสุปิ ติกทุเกสุ จิตฺตวเสเนว ตํสมฺปยุตฺตเจตสิกานมฺปิ สงฺคโห เวทิตโพฺพ ฯ ยตฺถ ปน วิเสโส โหติ, ตตฺถ วกฺขามฯ อิธ ปน เจตสิเกสุ สปฺปีติกานิ เวทนาวชฺชิตานิ ฉ เจตสิกานิ เอว ปญฺจหิปิ เวทนาหิ สมฺปยุตฺตานิ, อิตรานิ ปน กายิกสุขทุกฺขวชฺชิตาหิ ตีเหวฯ เตสุ จ ปีติวชฺชิตา ปญฺจ ยถาโยคิกา เจว โมโห อหิริกํ อโนตฺตปฺปํ อุทฺธจฺจํ ถินํ มิทฺธญฺจาติ อิเม เอกาทส ยถาโยคํ ตีหิปิฯ ตตฺถาปิ วิตกฺกวิจารา มหคฺคตโลกุตฺตรภูตาย สุขาย เอว, ปีติ ปน สพฺพตฺถ สุขาย เอว, โทสอิสฺสามเจฺฉรกุกฺกุจฺจานิ ทุกฺขาย เอว, วิจิกิจฺฉา อุเปกฺขาย เอว, เสสานิ อฎฺฐวีสติโสมนสฺสุเปกฺขาหิ เอว เวทนาหิ สมฺปยุตฺตานิ, ตตฺถาปิ กรุณามุทิตา มหคฺคตภูตาย สุขาย เอวาติ อยํ วิเสโสฯ เสสํ จิตฺตสมฺปโยคสทิสํฯ อยํ สรูปโต วินิจฺฉโยฯ</p>


<p>ติ อิมสฺมิํ ติเก สพฺพา เวทนา สพฺพํ รูปํ นิพฺพานํ สมฺมุติโยติ อิเม ธมฺมา ‘‘สุขาย เวทนาย สมฺปยุตฺตา’’ติ วา ‘‘ทุกฺขาย เวทนาย สมฺปยุตฺตา’’ติ วา ‘‘อทุกฺขมสุขาย เวทนาย สมฺปยุตฺตา’’ติ วา น วตฺตพฺพาฯ น หิ เวทนา เวทนาย สมฺปยุตฺตา โหติ รูปาทโย วา, ตสฺมา อิเม อิมสฺมิํ ติเก น ลพฺภนฺติฯ อยญฺจ สปฺปเทสตฺติโก โหติฯ ยถา เจตฺถ, เอวํ อิโต ปเรสุปิ ติกทุเกสุ นวตฺตพฺพโยชนาฯ ยํ ยสฺมิญฺจ น วุตฺตํ อตฺถิ, ตสฺส สปฺปเทสตา เวทิตพฺพาฯ อิโต ปรํ ปน ยตฺถ อสงฺคหิตา ธมฺมา โหนฺติ, ตตฺถ เตสํ วิภาคํ ทเสฺสตฺวา ‘‘อิเม นวตฺตพฺพา’’ติ เอตฺตกเมว วกฺขาม, เตนสฺส สปฺปเทสตาปิ ญาตพฺพาฯ ยตฺถ ปน อสงฺคหิตา นตฺถิ, ตํ นิปฺปเทสนฺติ วกฺขามฯ เตน ตตฺถ นวตฺตพฺพาภาโวปิ วิญฺญาตโพฺพฯ สพฺพตฺถ ปน มาติกํ อนุทฺธริตฺวาว ปทตฺถํ, ตํสรูปวิภาคญฺจ วกฺขามฯ อยํ นวตฺตพฺพวิภาคโต วินิจฺฉโยฯ</p>

</p>


<p>วิปากตฺติเก  อญฺญมญฺญวิสิฎฺฐานํ กุสลากุสลานํ ปากาติ  วิปกฺกภาวมาปนฺนานํ อรูปธมฺมานเมตํ อธิวจนํฯ กิญฺจาปิ อรูปธมฺมา วิย รูปธมฺมาปิ กมฺมสมุฎฺฐานา  อตฺถิ, อนารมฺมณตฺตา ปน เต กมฺมสริกฺขกา น โหนฺตีติ สารมฺมณา อรูปธมฺมาว กมฺมสริกฺขตฺตา วิปากาติ วุตฺตา พีชสริกฺขกํ ผลํ วิยฯ ยถา หิ สาลิพีชโต นิกฺขนฺตสีสเมว สาลิผลนฺติ วุจฺจติ, น องฺกุราทีนิ, ตานิ ปน ‘‘สาลิชาตานิ, สาลินิพฺพตฺตานิ จา’’ติ วุจฺจนฺติ, เอวํ กมฺมสทิสา อรูปธมฺมาว ‘‘วิปากา’’ติ วุจฺจนฺติ, รูปธมฺมา ปน กมฺมชา ‘‘อุปาทินฺนา’’ติ วุจฺจนฺติฯ ติ วิปากสภาวา ธมฺมาฯ ยถา หิ ชาติชราสภาวา สตฺตา ‘‘ชาติธมฺมา ชราธมฺมา’’ติ วุจฺจนฺติ, เอวํ วิปากชนกเฎฺฐน วิปากสภาวา วิปากปกติกา ธมฺมาติ อโตฺถฯ ตติยปทํ อุภยสภาวปฎิเกฺขปวเสน วุตฺตํ, อยํ ปทโตฺถฯ</p>


<p>ตตฺถ จตูสุ ภูมีสุ ฉตฺติํส วิปากจิตฺตานิ วิปากา นาม, ตถา เอกวีสติ กุสลานิ, ทฺวาทส อกุสลานิ จาติ เตตฺติํส วิปากธมฺมธมฺมา นาม, ตีสุ ภูมีสุ วีสติ กิริยจิตฺตานิ, สพฺพญฺจ รูปํ, นิพฺพานญฺจาติ อิเม เนววิปากนวิปากธมฺมธมฺมา นามฯ เจตสิเกสุ ปน จุทฺทส อกุสลา วิปากธมฺมธมฺมา เอว, วิรติโย สิยา วิปากา, สิยา วิปากธมฺมธมฺมา, ตทวเสสา ปน สิยา วิปากา, สิยา วิปากธมฺมธมฺมา, สิยา เนววิปากนวิปากธมฺมธมฺมาติ จิตฺตํ วิย ติวิธา โหนฺตีติ อยํ วิเสโส, เสสํ จิตฺตสมํ, อิทญฺจ นิปฺปเทสตฺติกนฺติ เวทิตพฺพํฯ</p>

</p>


<p>อารมฺมณกรณวเสน ตณฺหาทิฎฺฐีหิ อุเปเตน กมฺมุนา อาทินฺนา ผลภาเวน คหิตาติ อุปาทินฺนา, อารมฺมณภาวํ อุปคนฺตฺวา อุปาทานสมฺพเนฺธน อุปาทานานํ หิตาติ อุปาทานิยา, อุปาทานสฺส อารมฺมณปจฺจยภูตานเมตํ อธิวจนํฯ อุปาทินฺนา จ  เต อุปาทานิยา จาติ  สาสวกมฺมนิพฺพตฺตานํ รูปารูปธมฺมานเมตํ อธิวจนํฯ อิมินา นเยน เสสปททฺวเยปิ ปฎิเสธสหิโต อโตฺถ เวทิตโพฺพฯ</p>


<p>ตตฺถ ทฺวตฺติํส โลกิยวิปากจิตฺตานิ, นว กมฺมชกลาปา จ อุปาทินฺนุปาทานิยา นามฯ อวเสสโลกิยจิตฺตานิ เจว อกมฺมชรูปกลาปา จ อนุปาทินฺนุปาทานิยา นามฯ โลกุตฺตรจิตฺตนิพฺพานานิ อนุปาทินฺนอนุปาทานิยา นามฯ กิญฺจาปิ ขีณาสวานํ อุปาทานกฺขนฺธา  ‘‘อมฺหากํ มาตุลเตฺถโร’’ติอาทินา วทนฺตานํ ปเรสํ อุปาทานสฺส อารมฺมณปจฺจยา โหนฺติ, มคฺคผลนิพฺพานานิ ปน ทิวสํ สนฺตตฺตอโยคุโฬ วิย มกฺขิกาหิ เตชุสฺสทตฺตา อุปาทาเนหิ อนุปาทินฺนาเนวฯ อสํกิลิฎฺฐอสํกิเลสิเกสุปิ เอเสว นโยฯ เจตสิเกสุ ปน กุสลา อนุปาทินฺนุปาทานิยา เอว, กรุณามุทิตา สิยา อุปาทินฺนุปาทานิยา, สิยา อนุปาทินฺนุปาทานิยา วิรติโย ปน สิยา อนุปาทินฺนุปาทานิยา, สิยา อนุปาทินฺนอนุปาทานิยา, เสสา จิตฺตํ วิย ติวิธา โหนฺติ, อิทญฺจ นิปฺปเทสตฺติกนฺติ เวทิตพฺพํฯ อุปาทินฺนุปาทานิยตฺติกํฯ</p>


<p>สํกิเลเสตีติ สํกิเลโส, วิพาธติ อุปตาเปตีติ อโตฺถฯ สํกิเลเสน สมฺปยุตฺตา สํกิลิฎฺฐา, สํกิเลสสหคตาติ อโตฺถฯ อตฺตานํ อารมฺมณํ กตฺวา ปวตฺตเนน สํกิเลสํ อรหนฺติ, สํกิเลเส วา นิยุตฺตา ตสฺส อารมฺมณภาวํ อนติกฺกมนโตติ สํกิเลสิกา, สํกิเลสสฺส อารมฺมณปจฺจยภูตานเมตํ อธิวจนํฯ สํกิลิฎฺฐา จ เต สํกิเลสิกา จาติ ฯ เสสปททฺวยํ ปุริมตฺติเก วุตฺตนเยเนว เวทิตพฺพํฯ</p>


<p>ตตฺถ ทฺวาทส อกุสลจิตฺตุปฺปาทา สํกิลิฎฺฐสํกิเลสิกา นามฯ เสสโลกิยจิตฺตานิ เจว สพฺพํ รูปญฺจ  อสํกิลิฎฺฐสํกิเลสิกา นามฯ โลกุตฺตรจิตฺตานิ, นิพฺพานญฺจ อสํกิลิฎฺฐอสํกิเลสิกา นามฯ เจตสิเกสุ ปน อกุสลา สํกิลิฎฺฐสํกิเลสิกาว, กรุณามุทิตา อสํกิลิฎฺฐอสํกิเลสิกาว, เสสกุสลาพฺยากตา สิยา สํกิลิฎฺฐสํกิเลสิกา, สิยา อสํกิลิฎฺฐสํกิเลสิกา, สิยา อสํกิลิฎฺฐอสํกิเลสิกาติ ติธาปิ โหนฺติ, อิทญฺจ นิปฺปเทสตฺติกํฯ สํกิลิฎฺฐสํกิเลสิกตฺติกํฯ</p>


<p>สมฺปโยควเสน วตฺตมาเนน สห วิตเกฺกน สวิตกฺกา, ตถา สห วิจาเรน สวิจารา, สวิตกฺกา จ เต สวิจารา จาติ ฯ อุภยรหิตา ฯ วิตกฺกวิจาเรสุ วิจาโรว มตฺตา ปมาณเมเตสนฺติ วิจารมตฺตา, วิจารโต อุตฺตริํ วิตเกฺกน สทฺธิํ สมฺปโยคํ น คจฺฉนฺตีติ อโตฺถฯ อวิตกฺกา จ เต วิจารมตฺตา จาติ ฯ</p>


<p>ตตฺถ ทฺวิปญฺจวิญฺญาณวชฺชิตกามาวจรจิตฺตานิ เจว เอกาทส มหคฺคตโลกุตฺตรปฐมชฺฌานิกจิตฺตานิ  จ ตํสมฺปยุเตฺตสุ วิตกฺกวิจาเร ฐเปตฺวา เสสา จ สวิตกฺกสวิจารา นามฯ เตสุ วิตโกฺก เอกาทส ทุติยชฺฌานิกมหคฺคตโลกุตฺตรานิ จ ตํสมฺปยุเตฺตสุ วิจารํ ฐเปตฺวา เสสา จ อวิตกฺกวิจารมตฺตา นามฯ ทุติยชฺฌานิเกสุ วิจาโร, เสสา ปญฺจจตฺตาลีส มหคฺคตโลกุตฺตรจิตฺตานิ, ทฺวิปญฺจวิญฺญาณานิ, ตํสมฺปยุตฺตา จ สพฺพญฺจ รูปํ, นิพฺพานญฺจ อวิตกฺกอวิจารา นามฯ อปิจ กุสลเจตสิกา สวิตกฺกสวิจาราว, วิตโกฺก อวิตกฺกวิจารมโตฺตว, วิจาโร ปน ทุติยชฺฌานิเกสุ สิยา อวิตกฺกอวิจาโร, สวิตกฺกจิเตฺตสุ สิยา น วตฺตโพฺพ, อวเสสา ปน สเพฺพ เจตสิกา ธมฺมา ติธาปิ โหนฺติฯ อิมสฺมิํ ปน ติเก วิตกฺกสหชาโต วิจาโรว น วตฺตโพฺพฯ วิตกฺกตฺติกํฯ</p>


<p>ปีติยา  สห เอกุปฺปาทาทิภาวํ คตาติ  ปีติสมฺปยุตฺตาติ อโตฺถฯ เสสปททฺวเยปิ เอเสว นโยฯ ติ เจตฺถ อทุกฺขมสุขา เวทนา วุตฺตาฯ สา หิ สุขทุกฺขาการปฺปวตฺติํ อุเปกฺขติ มชฺฌตฺตาการสณฺฐิตตฺตา เตนากาเรน ปวตฺตตีติ อุเปกฺขาฯ อิติ เวทนาตฺติกโต ปททฺวยเมว คเหตฺวา นิปฺปีติกสุขสฺส สปฺปีติกสุขโต วิเสสทสฺสนวเสน อยํ ติโก วุโตฺตฯ</p>


<p>ตตฺถ ปีติ ปญฺจวิธา ขุทฺทิกา ขณิกา โอกฺกนฺติกา อุเพฺพคา ผรณาติฯ ตตฺถ  ปีติ สรีเร โลมหํสนมตฺตเมว กาตุํ สโกฺกติฯ  ปีติ ขเณ ขเณ วิชฺชุปฺปาทสทิสา โหติฯ  ปีติ สมุทฺทตีรํ วีจิ วิย กายํ โอกฺกมิตฺวา โอกฺกมิตฺวา ภิชฺชติฯ  ปีติ พลวตี โหติ กายํ อุทฺธคฺคํ กตฺวา อากาเส ลงฺฆาปนปฺปมาณปฺปตฺตาฯ  ปีติยา ปน อุปฺปนฺนาย สกลสรีรํ ธมิตฺวา ปูริตวตฺถิ วิย, มหตา อุทโกเฆน ปกฺขนฺทปพฺพตกุจฺฉิ วิย จ อนุปริปฺผุฎํ โหติฯ ตตฺถ ผรณา รูปาวจรโลกุตฺตราว, เสสา กามาวจราวฯ</p>


<p>สุขํ ปน กายิกํ, เจตสิกเญฺจติ ทุวิธํ โหติฯ สติปิ จ เนสํ กตฺถจิ อวิปฺปโยเค อิฎฺฐารมฺมณปฎิลาภตุฎฺฐิ ปีติ, ปฎิลทฺธรสานุภวนํ สุขํฯ ยตฺถ ปีติ, ตตฺถ สุขํฯ ยตฺถ สุขํ, ตตฺถ น นิยมโต ปีติฯ สงฺขารกฺขนฺธสงฺคหิตา ปีติ, เวทนากฺขนฺธสงฺคหิตํ สุขํฯ กนฺตารขินฺนสฺส วนโนฺตทกทสฺสนสวเนสุ วิย ปีติ, วนจฺฉายาปเวสนอุทกปริโภเคสุ วิย สุขํฯ ตสฺมิํ ตสฺมิํ สมเย ปากฎภาวโต เจตํ วุตฺตนฺติ เวทิตพฺพํฯ</p>


<p>ตตฺถ  สุขสหคตา, อุเปกฺขาสหคตา จ เวทนาตฺติเก วุตฺตาว, สุขสหคตํ ปน กายวิญฺญาณํ, มหคฺคตโลกุตฺตรจตุตฺถชฺฌานิกจิเตฺต จ วเชฺชตฺวา เสสา ปีติสหคตา นาม, ตตฺถ ปีติ น ปีติสหคตา, สุขสหคตาว โหติ , สุขํ ปน ปีติสหคตํ นาม สิยา น ปีติสุขสหคตาฯ อิมสฺมิํ ติเก เทฺว โทมนสฺสสหคตจิตฺตุปฺปาทา, ทุกฺขสหคตํ กายวิญฺญาณํ, รูปํ, นิพฺพานญฺจ นวตฺตพฺพาฯ เจตสิเกสุ ปน ปีติ สุขสหคตาว, วิจิกิจฺฉา อุเปกฺขาสหคตาว, โลภทิฎฺฐิมานา, ปญฺจวีสติ กุสลาพฺยากตา จ ติธาปิ โหนฺติ, เจตสิกสุขํ สิยา ปีติสหคตํ, ปฐมทุติยตติยชฺฌานิเกสุ จตุตฺถชฺฌานิเกสุ สิยา นวตฺตพฺพํ, กายิกํ ปน สุขํ ทุกฺขํ โทมนสฺสํ สพฺพา จ อุเปกฺขา โทโส อิสฺสา มจฺฉริยํ กุกฺกุจฺจญฺจ นวตฺตพฺพาว, เสสา สตฺตรส ธมฺมา สิยา ติธาปิ โหนฺติ นวตฺตพฺพาปิฯ เสสํ สุวิเญฺญยฺยเมวฯ ปีติตฺติกํฯ</p>


<p>ติ โสตาปตฺติมเคฺคนฯ โส หิ ปฐมํ นิพฺพานทสฺสนโต ‘‘ทสฺสน’’นฺติ วุโตฺตฯ โคตฺรภุ ปน กิญฺจาปิ ปฐมตรํ ปสฺสติ, ยถา ปน รโญฺญ สนฺติกํ เกนจิเทว กรณีเยน อาคโต ปุริโส ทูรโตว รถิกาย จรนฺตํ หตฺถิกฺขนฺธคตํ ราชานํ ทิสฺวาปิ ‘‘ทิโฎฺฐ เต ราชา’’ติ ปุโฎฺฐ ทิสฺวาปิ กาตพฺพกิจฺจสฺส อกตตฺตา ‘‘น ปสฺสามี’’ติ วทติ, เอวเมว นิพฺพานํ ทิสฺวา กตฺตพฺพสฺส กิเลสปฺปหานสฺส อภาวา ‘‘ทสฺสน’’นฺติ น วุจฺจติฯ ตํ หิ ญาณํ มคฺคสฺส อาวชฺชนฎฺฐาเน ติฎฺฐติฯ ติ เสสมคฺคตฺตเยนฯ เสสมคฺคตฺตยํ หิ ปฐมมเคฺคน ทิฎฺฐสฺมิํเยว ธเมฺม ภาวนาวเสน อุปฺปชฺชติ, อทิฎฺฐปุพฺพํ กญฺจิ น ปสฺสติ, ตสฺมา ‘‘ภาวนา’’ติ วุจฺจติฯ ตติยปทํ อุภยปฎิเกฺขปวเสน วุตฺตํฯ</p>


<p>ตตฺถ จตฺตาโร ทิฎฺฐิคตสมฺปยุตฺตจิตฺตุปฺปาทา, วิจิกิจฺฉาสหคโต จาติ ปญฺจ ทสฺสเนน ปหาตพฺพาว, อุทฺธจฺจสหคโต ภาวนาย เอว ปหาตโพฺพ, อวเสสา ฉ อกุสลจิตฺตุปฺปาทา อปายเหตุภาเวน ปวตฺติโต, อปฺปวตฺติโต จ สิยา ทสฺสเนนปหาตพฺพา, สิยา ภาวนายปหาตพฺพา, อกุสลวชฺชิตา  ปน สเพฺพ จิตฺตุปฺปาทา, รูปํ, นิพฺพานญฺจ เนวทสฺสเนนนภาวนายปหาตพฺพาฯ เจตสิเกสุ ปน ทิฎฺฐิ วิจิกิจฺฉา อิสฺสา มจฺฉริยํ กุกฺกุจฺจํ ทสฺสเนนปหาตพฺพาว, เสสา อกุสลา สิยา ทสฺสเนนปหาตพฺพา, สิยา ภาวนายปหาตพฺพาติ ติชาติกา เตรสวิธา โหนฺติ, วุตฺตาวเสสา เนวทสฺสเนนนภาวนายปหาตพฺพาวฯ ยํ ปน ‘‘โสตาปตฺติมคฺคญาเณน อภิสงฺขารวิญฺญาณสฺส นิโรเธน สตฺต ภเว  ฐเปตฺวา อนมตเคฺค สํสาเร เย อุปฺปเชฺชยฺยุํ นามญฺจ รูปญฺจ, เอเตฺถเต นิรุชฺฌนฺตี’’ติอาทินา (จูฬนิ. อชิตมาณวปุจฺฉานิเทฺทส ๖) นเยน กุสลาพฺยากตานมฺปิ ปหานํ อนุญฺญาตํ, ตํ เตสํ มคฺคานํ อภาวิตตฺตา เย อุปฺปเชฺชยฺยุํ, เต อุปนิสฺสยปจฺจยานํ กิเลสานํ ปหีนตฺตา ปหีนาติ อิมํ ปริยายํ สนฺธาย วุตฺตํ, อิทญฺจ นิปฺปเทสตฺติกํฯ ทสฺสเนนปหาตพฺพตฺติกํฯ</p>


<p>ทสฺสเนน ปหาตโพฺพ เหตุ เอเตสนฺติ ฯ ทุติยปเทปิ เอเสว นโยฯ ตติยปเท ปน เนวทสฺสเนนนภาวนายปหาตโพฺพ เหตุ เอเตสนฺติ เอวมตฺถํ อคฺคเหตฺวา เนวทสฺสเนนนภาวนาย ปหาตโพฺพ เหตุ เอเตสํ อตฺถีติ เอวมโตฺถ คเหตโพฺพฯ อิตรถา หิ อเหตุกานํ อคฺคหณํ ภเวยฺยฯ เหตุ เอว หิ เตสํ นตฺถิ, โย ทสฺสนภาวนาหิ ปหาตโพฺพ สิยาฯ สเหตุเกสุปิ เหตุวชฺชานํ ปหานํ อาปชฺชติ, น เหตูนํฯ เหตุเยว หิ เอเตสํ เนวทสฺสเนนนภาวนายปหาตโพฺพติ วุโตฺต, น เต ธมฺมาฯ อุภยมฺปิ เจตํ อนธิเปฺปตํ, ตสฺมา วุตฺตนเยน อโตฺถ คเหตโพฺพฯ อิโต ปรํ สโพฺพ วินิจฺฉโย อนนฺตรตฺติกสทิโสวฯ เกวลํ เจตสิเกสุ วิจิกิจฺฉุทฺธจฺจสมฺปยุโตฺต โมโห ทสฺสนภาวนาหิ ปหาตพฺพเหตุเกสุ น ปวิสติ สหชาตสฺส อญฺญสฺส เหตุโน อภาวา, เนวทสฺสเนนนภาวนายปหาตพฺพเหตุเกสุ  ปน ปวิสติฯ โลภโทสมูลจิเตฺตสุ ปน เหตูสุ โมโห โลเภน เจว โทเสน จ สเหตุโก, โลภโทสา จ โมเหเนวาติ อิเม ปหาตพฺพเหตุกปเท ปวิฎฺฐาติ อยํ วิเสโส, เสสํ ตาทิสเมวาติฯ ทสฺสเนนปหาตพฺพเหตุกตฺติกํฯ</p>


<p>กมฺมกิเลเสหิ อาจียตีติ อาจโย, ปฎิสนฺธิจุติคติปวตฺติสงฺขาตานํ อุปาทินฺนกฺขนฺธานเมตํ อธิวจนํฯ ตสฺส การณํ หุตฺวา นิปฺผาทนภาเวน ตํ อาจยํ คจฺฉนฺติ, ยสฺส วา ปวตฺตนฺติ, ตํ ปุคฺคลํ ยถาวุตฺตเมว อาจยํ คเมนฺตีติ ฯ ตโต เอว อาจยสงฺขาตา จยา อเปตตฺตา นิพฺพานํ อเปตํ จยาติ อปจโย, ตํ อารมฺมณํ กตฺวา ปวตฺตนโต อปจยํ คจฺฉนฺตีติ ฯ อปิจ ปาการํ อิฎฺฐกวฑฺฒกี วิย ปวตฺตํ อาจินนฺตา คจฺฉนฺตีติ ฯ เตเนว วฑฺฒกินา จิตํ จิตํ วิทฺธํสยมาโน ปุริโส วิย ตเทว ปวตฺตํ อปจินนฺตา คจฺฉนฺตีติ ฯ ตติยปทํ อุภยปฎิเกฺขเปน วุตฺตํฯ</p>


<p>ตตฺถ โลกิยกุสลากุสลานิ อาจยคามิโน นาม, จตฺตาริ มคฺคานิ อปจยคามิโน นาม , สพฺพานิ วิปากผลกิริยานิ, รูปํ, นิพฺพานญฺจ เนวอาจยคามิโน น อปจยคามิโน นามฯ เจตสิเกสุ ปน อกุสลา อาจยคามิโน เอว, กรุณา มุทิตา สิยา อาจยคามิโน, สิยา เนวาจยคามิโน น อปจยคามิโน นาม, เสสา ติธาปิ โหนฺติ, อิทญฺจ นิปฺปเทสตฺติกํฯ อาจยคามิตฺติกํฯ</p>


<p>ตีสุ สิกฺขาสุ ชาตา, สตฺตนฺนํ วา เสขานํ เอเตติปิ  อปริโยสิตสิกฺขตฺตา สยเมว สิกฺขนฺตีติปิ ฯ อุปริ สิกฺขิตพฺพาภาวโต น เสขาติ อเสขา, วุทฺธิปฺปตฺตา วา เสขาติปิ ฯ ตติยปทํ อุภยปฎิเกฺขเปน วุตฺตํฯ</p>


<p>ตตฺถ  จตฺตาริ โลกุตฺตรกุสลานิ, เหฎฺฐิมานิ จ ตีณิ สามญฺญผลานีติ สตฺต เสขา นาม, อรหตฺตผลํ อเสขา นาม, โลกิยจิตฺตานิ, รูปํ, นิพฺพานญฺจ เนวเสขา นาเสขา นามฯ เจตสิเกสุ ปน อกุสลา จ อปฺปมญฺญา จ เนวเสขา นาเสขา เอว, เสสา ติธาปิ โหนฺติ, อิทญฺจ นิปฺปเทสตฺติกํฯ เสขตฺติกํฯ</p>


<p>สมนฺตโต ขณฺฑิตตฺตา อปฺปมตฺตกํ ปริตฺตนฺติ วุจฺจติ ‘‘ปริตฺตํ โคมยปิณฺฑ’’นฺติ (สํ. นิ. ๓.๙๖) อาทีสุ วิยฯ กามาวจรธมฺมา หิ อปฺปานุภาวตาย ปริตฺตา วิยาติ ฯ กิเลสวิกฺขมฺภนสมตฺถตาย, มหนฺตวิปุลผลตาย, ทีฆสนฺตานตาย จ มหนฺตภาวํ คตา, มหเนฺตหิ วา อุฬารจฺฉนฺทวีริยจิตฺตปเญฺญหิ คตา ปฎิปนฺนาติปิ ฯ ปมาณกรา ธมฺมา ราคาทโย ปมาณํ นาม, อารมฺมณโต วา สมฺปโยคโต วา นตฺถิ เอเตสํ ปมาณํ, ปมาณสฺส จ ปฎิปกฺขาติ ฯ</p>


<p>ตตฺถ จตุปญฺญาส กามาวจรจิตฺตานิ, รูปญฺจ ปริตฺตา นาม, สตฺตวีสติ รูปารูปาวจรจิตฺตานิ มหคฺคตา นาม, โลกุตฺตรจิตฺตานิ, นิพฺพานญฺจ อปฺปมาณา นามฯ เจตสิเกสุ ปน อกุสลา ปริตฺตา เอว, อปฺปมญฺญา ปริตฺตมหคฺคตา เอว, วิรติโย ปริตฺตอปฺปมาณา เอว, เสสา ติธาปิ โหนฺติ, อิทญฺจ นิปฺปเทสตฺติกํฯ ปริตฺตตฺติกํฯ</p>


<p>ปริตฺตํ อารมฺมณํ เอเตสนฺติ ฯ เสสปททฺวเยปิ เอเสว นโยฯ สยํ ปริตฺตา วา โหนฺตุ มหคฺคตา วา, ปริตฺตาทิธเมฺม อารพฺภ ปวตฺตา ตทารมฺมณาติ วุจฺจนฺติฯ</p>


<p>ตตฺถ  เตวีสติ กามาวจรวิปากา, กิริยามโนธาตุอเหตุกชวนญฺจ ปริตฺตารมฺมณาว, วิญฺญาณญฺจายตนเนวสญฺญานาสญฺญายตนกุสลวิปากกิริยานิ มหคฺคตารมฺมณาว, อฎฺฐ โลกุตฺตรจิตฺตานิ อปฺปมาณารมฺมณาว, อกุสลจิตฺตานิ  จ อฎฺฐ ญาณวิปฺปยุตฺตชวนานิ จ สิยา ปริตฺตารมฺมณา, สิยา มหคฺคตารมฺมณา, สิยา นวตฺตพฺพารมฺมณตาย น วตฺตพฺพา, น กทาจิ อปฺปมาณารมฺมณา, อฎฺฐ ญาณสมฺปยุตฺตกามาวจรชวนานิ, อภิญฺญา, มโนทฺวาราวชฺชนญฺจาติ เอกาทส ติธาปิ โหนฺติ นวตฺตพฺพาปิฯ เตสุ จ กุสลานิ ปญฺจ อรหตฺตมคฺคผลวชฺชิตสพฺพารมฺมณานิฯ ตตฺถาปิ ตํตํเสขานเมว ยถาสกํ มคฺคผลานิ อารมฺมณานิ โหนฺติ, กิริยานิ ฉ สพฺพถาปิ สพฺพารมฺมณานิ, อภิญฺญาวชฺชิตรูปาวจรานิ เจว ฉ อากาสานญฺจายตนอากิญฺจญฺญายตนจิตฺตานิ จ นิยเมน ปญฺญตฺตารมฺมณตาย, รูปนิพฺพานานญฺจ อนารมฺมณตาย สพฺพถา นวตฺตพฺพาติฯ เจตสิเกสุ ปน อกุสลา อกุสลจิตฺตสทิสาว, วิรติโย สิยา ปริตฺตารมฺมณา, สิยา อปฺปมาณารมฺมณา, กรุณามุทิตา นวตฺตพฺพาว, เสสา ติธาปิ โหนฺติ สิยา นวตฺตพฺพาติฯ เสสํ สุวิเญฺญยฺยเมวฯ ปริตฺตารมฺมณตฺติกํฯ</p>


<p>ติ ลามกา, อกุสลา ธมฺมาฯ หีนปณีตานํ มเชฺฌ ภวาติ  อวเสสา เตภูมกา รูปารูปธมฺมาวฯ อุตฺตมเฎฺฐน, อตปฺปกเฎฺฐน จ  โลกุตฺตรจิตฺตนิพฺพานานิฯ เจตสิเกสุ ปน อกุสลา หีนาว, กรุณามุทิตา มชฺฌิมาว, เสสกุสลาพฺยากตา มชฺฌิมปณีตาว, เสสา ติธาปิ โหนฺติ, อิทญฺจ นิปฺปเทสตฺติกํฯ เสสํ สุวิเญฺญยฺยเมวฯ หีนตฺติกํฯ</p>


<p>‘‘หิตสุขาวหา เม ภวิสฺสนฺตี’’ติ เอวํ อาสีสิตาปิ ตถา อภาวโต, อสุภาทีสุเยว สุภนฺติอาทิวิปรีตปฺปวตฺติโต จ มิจฺฉา สภาวาติ มิจฺฉตฺตา, วิปากทาเน สติ ขนฺธเภทานนฺตรเมว วิปากทานโต นิยตา, มิจฺฉตฺตา จ เต นิยตา จาติ ฯ วุตฺตวิปรีเตน อเตฺถน สมฺมา สภาวาติ สมฺมตฺตา, สมฺมตฺตา จ เต นิยตา จาติ ฯ อุภยถาปิ น นิยตาติ ฯ</p>


<p>อานนฺตริกภาเวน  ปวตฺติยํ สิยา มิจฺฉตฺตนิยตา, อญฺญถา ปวตฺติยํ สิยา อนิยตาฯ อเหตุกอกิริยนตฺถิกทิฎฺฐีสุ หิ อญฺญตรา ทิฎฺฐิ ยสฺส นิยตา, ตํ พุทฺธสตมฺปิ วิโพเธตุํ  น สโกฺกติฯ เยน จ อนนฺตเร เอว อตฺตภาเว ผลทานโต อานนฺตริเกสุ มาตุฆาตกปิตุฆาตกอรหนฺตฆาตกสงฺฆเภทกโลหิตุปฺปาทกสงฺขาเตสุ ปญฺจสุ กเมฺมสุ เอกมฺปิ กมฺมํ ปฎิฆจิเตฺตน กตํ โหติ, โส สิเนรุปฺปมาเณปิ สุวณฺณถูเป กตฺวา สกลจกฺกวาฬํ ปูเรตฺวา นิสินฺนสมฺพุทฺธปฺปมุขํ สงฺฆํ ยาวชีวํ จตูหิ ปจฺจเยหิ อุปฎฺฐหิตฺวาปิ เตน กุสเลน อานนฺตริกสฺส วิปากํ ปฎิพาหิตุํ น สโกฺกติ, อานนฺตริเกน ปน อธิเกน อานนฺตริกํ ปฎิพาหติ, ตสฺมา นิยตมิจฺฉาทิฎฺฐิ อานนฺตริกา จ มคฺคผลานํ, มหคฺคตานญฺจ ปฎิพาหกตาย อนนฺตรเมว นิรเย วิปากทานโต มิจฺฉตฺตนิยตา จ ชาตา, จตฺตาโร ปน มคฺคา สมฺมตฺตนิยตา นาม, เสสจิตฺตรูปนิพฺพานานิ อนิยตา นามฯ เจตสิเกสุ ปน โมโห อหิริกํ อโนตฺตปฺปํ อุทฺธจฺจํ โลโภ ทิฎฺฐิ โทโส ถินํ มิทฺธนฺติ อิเม นว สิยา มิจฺฉตฺตนิยตา, สิยา อนิยตา, เสสอกุสลา, กรุณา, มุทิตา จ อนิยตา เอว, เสสกุสลาพฺยากตา สิยา สมฺมตฺตนิยตา, สิยา อนิยตา, ติชาติกา ปน ติธาปิ โหนฺติ, อิทญฺจ นิปฺปเทสตฺติกนฺติฯ มิจฺฉตฺตตฺติกํฯ</p>


<p>นิพฺพานํ มคฺคติ, กิเลเส วา มาเรโนฺต คจฺฉตีติ มโคฺค, อริยมโคฺค, โส อารมฺมณเมเตสนฺติ ฯ โลกิโย อฎฺฐงฺคิโกปิ มโคฺค ปจฺจยเฎฺฐน เอเตสํ เหตูติ  มคฺคสมฺปยุตฺตา ธมฺมาฯ มเคฺค วา เหตูติ มคฺคเหตู, อโลภาทโยฯ เต เอเตสํ เหตูติ ฯ สมฺมาทิฎฺฐิ สยํ มโคฺค เจว เหตุ จ, อิติ มคฺคภูโต เหตุ เอเตสนฺติ  โลกุตฺตราว ฯ อภิภวิตฺวา ปวตฺตนเฎฺฐน มโคฺค อธิปติ อารมฺมณภูโต, สหชาโต วา เอเตสนฺติ  ตทุภยํฯ</p>


<p>ตตฺถ รูปาวจรจตุตฺถชฺฌานกุสลกิริยา จ อภิญฺญาภูตา, มโนทฺวาราวชฺชนญฺจ สิยา มคฺคารมฺมณา, สิยา นวตฺตพฺพา, อริยานํ หิ เจโตปริยอนาคตํสญาณานิ ปเรสเญฺญว มคฺคจิตฺตสฺส ชานนกาเล มคฺคารมฺมณานิ, ปุเพฺพนิวาสญาณมโนทฺวาราวชฺชนานิ ปน อตฺตโน, ปเรสญฺจาปิ ตทญฺญารมฺมณกาเล ปน นวตฺตพฺพานิ, เจโตปริยญาณสฺส ปน นิยเมน ปรจิตฺตวิสยตฺตา เตน อตฺตนา อธิคตมคฺคํ อริยา อาลมฺพิตุํ น สโกฺกนฺติ, อนาคตํสญาเณน ปน อตฺตโน อนาคเต อุปฺปชฺชนกสฺส อุปริมคฺคสฺส อวิสยตฺตา น สโกฺกนฺติฯ อริยา หิ ยถาสกํ, เหฎฺฐิมญฺจ มคฺคผลํ ชานิตุํ สโกฺกนฺติ, น อุปริมํฯ ตานิ ปน อภิญฺญาชวนานิ มเคฺคน อสหชาตตฺตา น มคฺคเหตุกานิฯ มคฺคํ ครุํกตฺวา อปฺปวตฺตนโต  น มคฺคาธิปตีนิฯ น หิ ตานิ กิญฺจิ อารมฺมณํ อธิปติํ กโรนฺติ, อนฺตมโส โลกุตฺตรมปิฯ กสฺมา? อตฺตโน มหคฺคตตาย ราชานํ ทิสฺวา ตสฺส มาตาปิตโร วิย, มโนทฺวาราวชฺชนํ ปน อตฺตโน อเหตุกตาย ราชานํ ทิสฺวา ขุชฺชเจฎกาทโย วิยฯ จตฺตาริ มคฺคฎฺฐจิตฺตานิ สพฺพทา มคฺคเหตุกา เอว, ตาเนว จ วีมํสาวีริยานํ อธิปติภาเวน ปวตฺติยํ สิยา มคฺคาธิปติโน, อิตเรสํ ฉนฺทจิตฺตานํ อธิปติภาเวน ปวตฺติยํ สิยา นวตฺตพฺพา, อฎฺฐ ญาณสมฺปยุตฺตกามาวจรชวนานิ สิยา มคฺคารมฺมณา, สิยา มคฺคาธิปติโน, สิยา นวตฺตพฺพาฯ ตานิ หิ อตฺตนา, ปเรหิ จ ปฎิวิทฺธมคฺคปจฺจเวกฺขณกาเล มคฺคารมฺมณา, อตฺตโน มคฺคํ ครุํกตฺวา ปจฺจเวกฺขณกาเล มคฺคาธิปติโน จ ตถาอปฺปวตฺติยํ นวตฺตพฺพา จ โหนฺติฯ อริยา หิ ปเรสํ มคฺคผลานิ ปจฺจเวกฺขนฺตา  ครุํ กโรนฺตาปิ อตฺตโน มคฺคผลานิ วิย ครุํ น กโรนฺติ, อปิ สมฺมาสมฺพุทฺธานํฯ เตสุ โสตาปโนฺน โสตาปนฺนานเมว มคฺคผลานิ ชานิตุํ สโกฺกติ, นาเญฺญสํ, สกทาคามี ปน สกทาคามีนมฺปิ, น อนาคามิอรหนฺตานํ, อนาคามี ปน อนาคามีนมฺปิ, น อรหนฺตานํ, อรหา ปน สเพฺพสมฺปิ มคฺคผลานิ ชานาติ, โสภนโลกิยจิตฺตรูปนิพฺพานานิ นวตฺตพฺพาเนวฯ เจตสิเกสุ ปน วิรติโย โลกุตฺตรกุสเล มคฺคสทิสาว, อญฺญตฺถ นวตฺตพฺพา, กรุณา, มุทิตา, อกุสลา จ นวตฺตพฺพา, เสสา ติธาปิ โหนฺติ นวตฺตพฺพา จฯ เสสํ สุวิเญฺญยฺยเมวาติฯ มคฺคารมฺมณตฺติกํฯ</p>


<p>ติ เอตฺถ วตฺตมานภูตาปคตโอกาสกตภูมิลทฺธวเสน อุปฺปนฺนา อเนกปฺปเภทา โหนฺติฯ ตตฺถ สพฺพมฺปิ อุปฺปาทชราภงฺคสมงฺคีสงฺขาตํ สงฺขตํ  นาม, อารมฺมณรสํ อนุภวิตฺวา นิรุทฺธํ อนุภูตาปคตสงฺขาตํ กุสลากุสลญฺจ อุปฺปาทาทิตฺตยํ อนุปฺปตฺวา นิรุทฺธํ ภูตาปคตสงฺขาตํ, เสสสงฺขตญฺจ  นาม, ‘‘ยานิสฺส ตานิ ปุเพฺพกตานิ กมฺมานี’’ติ เอวมาทินา นเยน วุตฺตํ กมฺมํ อตีตมฺปิ สมานํ อญฺญํ วิปากํ ปฎิพาหิตฺวา อตฺตโน วิปากโสฺสกาสํ กตฺวา ฐิตตฺตา, ตถากโตกาสญฺจ วิปากํ อนุปฺปนฺนมฺปิ เอกํเสน อุปฺปชฺชนกโต  นาม, ตาสุ ตาสุ ภูมีสุ อสมูหตํ อกุสลํ  นามฯ เอตฺถ จ วิปสฺสนาย อารมฺมณภูตา เตภูมกา ปญฺจกฺขนฺธา  นาม, เตสุ ขเนฺธสุ อุปฺปตฺตารหกิเลสชาตา  นาม, เตหิ กิเลเสหิ สา ภูมิ ลทฺธา โหตีติ เอวเมเตสุ อุปฺปเนฺนสุ อิธ วตฺตมานุปฺปนฺนา อธิเปฺปตาฯ</p>


<p>ตตฺรายํ วจนโตฺถ – ปุพฺพนฺตโต อุปฺปาทโต ปฎฺฐาย ยาว ภงฺคา ปนฺนา คตา ปวตฺตาติ  ปจฺจุปฺปนฺนาติ  อโตฺถ ฯ น อุปฺปนฺนาติ ฯ ปรินิฎฺฐิตการเณกเทสตฺตา อวสฺสํ อุปฺปชฺชิสฺสนฺตีติ  อุภเยนาปิ อนาคตาว ทสฺสิตาฯ อยํ หิ ติโก ทฺวินฺนํ อทฺธานํ วเสน ปูเรตฺวา ทสฺสิโตฯ ลโทฺธกาสสฺส หิ กมฺมสฺส วิปาโก อุปฺปาที นามฯ ยทิ ปน อายูหิตกุสลากุสลํ กมฺมํ สพฺพํ วิปากํ ทเทยฺย, อสฺส โอกาโส น ภเวยฺยฯ ตํ ปน ทุวิธํ โหติ ธุววิปากํ, อทฺธุววิปากญฺจฯ ตตฺถ ปญฺจานนฺตริกอฎฺฐสมาปตฺติจตุตฺถมคฺคาทิ  นามฯ ตํ ปน กมฺมํ ขณปฺปตฺตมฺปิ อตฺถิ อปฺปตฺตมฺปิฯ ตตฺถ ขณปฺปตฺตํ อุปฺปนฺนํ นาม, อปฺปตฺตํ อนุปฺปนฺนํ นามฯ ตสฺส ทุวิธสฺส จ วิปาโก ทุวิโธ โหติ ขณปฺปโตฺต จ อปฺปโตฺต จฯ ตตฺถ ขณปฺปโตฺต อุปฺปโนฺน นาม, อปฺปโตฺต จิตฺตานนฺตเร วา อุปฺปชฺชตุ, กปฺปสตสหสฺสาติกฺกเม วา ธุวปจฺจยเฎฺฐน อุปฺปาที นาม โหติฯ เมเตฺตยฺยสฺส โพธิสตฺตสฺส มโคฺค อนุปฺปโนฺน นาม โหติ, ผลํ อุปฺปาที นามฯ ตตฺถ จตูสุ ภูมีสุ วิปาโก, กมฺมชรูปญฺจ วตฺตมานุปฺปนฺนา นาม, อุปฺปชฺชนารหา อุปฺปาทิโน นาม, น ปน วตฺตพฺพา ‘‘อนุปฺปนฺนา’’ติฯ กุสลากุสลกิริยา, กมฺมชรูปญฺจ สิยา อุปฺปนฺนา, สิยา อนุปฺปนฺนา, น ปน วตฺตพฺพา ‘‘อุปฺปาทิโน’’ติฯ เจตสิเกสุ ปน อกุสลา อกุสลจิตฺตสทิสาว, เสสา ทุวิธาปิ โหนฺติ, อตีตา, ปเนตฺถ นิพฺพานญฺจ นวตฺตพฺพาฯ เสสํ สุวิเญฺญยฺยเมวาติฯ อุปฺปนฺนตฺติกํฯ</p>


<p>อตฺตโน สภาวํ, อุปฺปาทาทิกฺขณํ วา ปตฺวา ตํ อติกฺกมิตฺวา อิตา คตา ปตฺตาติ ฯ ตทุภยมฺปิ น อาคตาติ ฯ ตํ ตํ การณํ ปฎิจฺจ อุปฺปนฺนาติ  สเพฺพ สงฺขตา นามรูปธมฺมาฯ น สงฺขตธเมฺมสุ เตกาลิกภาวํ อปฺปโตฺต นาม อตฺถิ, สเพฺพปิ เต ติธา โหนฺติฯ นิพฺพานํ ปเนตฺถ นวตฺตพฺพนฺติฯ อตีตตฺติกํฯ</p>


<p>อตีตํ อารมฺมณํ เอเตสนฺติ ฯ เสสปททฺวเยปิ เอเสว นโยฯ</p>


<p>ตตฺถ  กุสลวิปากกิริยาวเสน ฉพฺพิธานิ วิญฺญาณญฺจายตนเนวสญฺญานาสญฺญายตนานิ เหฎฺฐา อตีตสมาปตฺติํ อารพฺภ ปวตฺติโต อตีตารมฺมณานิ, ทฺวิปญฺจวิญฺญาณมโนธาตุโย ปจฺจุปฺปนฺนารมฺมณาว, เสสา เอกาทส กามาวจรวิปากา, อเหตุกหสนจิตฺตญฺจ ติธาปิ โหนฺติ, เสสกามาวจรกิริยกุสลากุสลา จ อภิญฺญาภูตรูปาวจรจตุตฺถชฺฌานกุสลกิริยา จ ติธาปิ โหนฺติ นวตฺตพฺพา จฯ เตสุ กามาวจรานํ อตีตาทีสุ ฉสุ อารมฺมเณสุ ปวตฺติวิภาโค เหฎฺฐา วุโตฺตวฯ นวตฺตพฺพตา ปน เตสุ ญาณวิปฺปยุตฺตชวนกุสลานํ  ปญฺญตฺตารมฺมณวเสเนว, น นิพฺพานารมฺมณวเสน, เตสุปิ ติเหตุกชวนาวชฺชนานํ มคฺคผลรูปารูปชฺฌานานํ, ปุเรจาริกภาเวนาปิ นิพฺพานจตุกฺกชฺฌานวิสยานญฺจ ปจฺจเวกฺขณภาเวนาปิ นวตฺตพฺพตา เวทิตพฺพา, อภิญฺญานํ ปน อิทฺธิวิธญาณสฺส ตาว กายวเสน จิตฺตํ ปริณาเมตฺวา กายสนฺนิสฺสิตํ กตฺวา ทิสฺสมาเนน กาเยน คจฺฉนฺตสฺส อตีตํ ปาทกชฺฌานจิตฺตํ อารพฺภ ปวตฺตนโต อตีตารมฺมณํ, ‘‘อนาคเตสุ รูปานิ เอวํ โหนฺตู’’ติ อธิฎฺฐหนฺตสฺส อนาคตารมฺมณํ, กายํ ปน จิตฺตสนฺนิสฺสิตํ กตฺวา อทิสฺสมาเนน กาเยน คมนกาเล, อชฺฌตฺตํ กุมารวณฺณาทีนํ, พหิทฺธาปาสาทกูฎาคาราทีนญฺจ ปจฺจุปฺปนฺนานํ นิมฺมานกาเล จ ปจฺจุปฺปนฺนารมฺมณญฺจ ตาว โหตีติ เอวํ อิทฺธิวิธสฺส ฉพฺพิธมฺปิ อชฺฌตฺติกํ, พาหิรญฺจ เตกาลิกํ อารมฺมณํ โหตีติ เวทิตพฺพํฯ</p>


<p>ทิพฺพโสตสฺส กุจฺฉิคตํ อชฺฌตฺติกํ, พาหิรญฺจ ปจฺจุปฺปนฺนํ สทฺทายตนเมวารมฺมณํฯ เจโตปริยญาณสฺส อตีเต สตฺตทิวสพฺภนฺตเร, อนาคเต สตฺตทิวสพฺภนฺตเร จ ปเรสเญฺญว จิตฺตํ อตีตญฺจ อนาคตญฺจารมฺมณํ โหติฯ สตฺตทิวสาติกฺกเม ปเนตํ ปรจิตฺตํ ชานิตุํ น สโกฺกติฯ อตีตํสอนาคตํสญาณานํ  หิ เอส วิสโย, น เอตสฺสฯ ปจฺจุปฺปนฺนจิตฺตชานนกาเล ปนสฺส ปจฺจุปฺปนฺนมารมฺมณํ โหติฯ</p>


<p>ปจฺจุปฺปนฺนญฺจ นาเมตํ ติวิธํ ขณปจฺจุปฺปนฺนํ สนฺตติปจฺจุปฺปนฺนํ อทฺธาปจฺจุปฺปนฺนญฺจาติฯ ตตฺถ อุปฺปาทฎฺฐิติภงฺคปฺปตฺตํ  นามฯ สนฺตติปจฺจุปฺปนฺนํ ปน ทุวิธํ รูปารูปวเสนฯ ตตฺถ อาตปฎฺฐานา อาคนฺตฺวา คพฺภํ ปวิฎฺฐสฺส ยาว อนฺธการภาโว น วิคจฺฉติ, อโนฺตคเพฺภ วา วสิตฺวา ทิวา อาตปฎฺฐานํ โอโลเกนฺตสฺส ยาว อกฺขีนํ ผนฺทนภาโว น วูปสมฺมติ, อยํ  นามฯ เทฺว ตโย ชวนวารา  นาม, ตทุภยํ นฺติ เวทิตพฺพํฯ เอกภวปริจฺฉินฺนํ  นามฯ อิมสฺมิํ ปน เจโตปริยญาณวิสเย กติปยชวนวารา อทฺธาปจฺจุปฺปนฺนํ นามฯ ตตฺถ ขณปจฺจุปฺปนฺนํ จิตฺตํ เจโตปริยญาณสฺส อารมฺมณํ น โหติ อาวชฺชเนน สทฺธิํ นิรุชฺฌนโตฯ น หิ อาวชฺชนชวนานํ เอตฺถ ภินฺนารมฺมณตา ยุตฺตาฯ รูปสนฺตติปจฺจุปฺปนฺนํ ปน กติปยชวนวารปริจฺฉินฺนํ อทฺธาปจฺจุปฺปนฺนํ อสฺส อารมฺมณํ โหติฯ อิทฺธิมา หิ ปรสฺส จิตฺตํ ชานิตุกาโม อาวเชฺชติ, ตํ อาวชฺชิตกฺขเณ ปจฺจุปฺปนฺนจิตฺตมารมฺมณํ กตฺวา เตเนว สห นิรุชฺฌติฯ ตโต ตเทว นิรุทฺธํ จิตฺตมาลมฺพิตฺวา จตฺตาริ, ปญฺจ วา ชวนานิ อุปฺปชฺชนฺติ, เตสํ ปจฺฉิมํ อิทฺธิจิตฺตํ, เสสานิ กามาวจรชวนานิ ฯ เตสญฺจ เอการมฺมณเตฺตปิ อิทฺธิจิตฺตเมว ปรสฺส จิตฺตํ ชานาติ, น อิตรานิฯ ยถา จกฺขุทฺวารวีถิยํ จกฺขุวิญฺญาณเมว รูปํ ปสฺสติ, น อิตรานิ, เตสุ จ อาวชฺชนเมว นิปฺปริยายโต ปจฺจุปฺปนฺนารมฺมณํ, อิตรานิ ปน อทฺธาสนฺตติวเสน ปริยายโตติ คเหตพฺพํ, เอวเมตสฺส อตีตานาคตปจฺจุปฺปนฺนํ จิตฺตเมวารมฺมณํ โหติ, ตญฺจ โข ปรเสฺสว, น อตฺตโนฯ</p>


<p>ปุเพฺพนิวาสญาณํ ปน นามโคตฺตกสิณปญฺญตฺตาทิอนุสฺสรเณ, นิพฺพานานุสฺสรเณ จ นวตฺตพฺพารมฺมณํ, สงฺขตธมฺมานุสฺสรเณ  อตีตารมฺมณเมวฯ ตสฺส หิ อตีเตสุ สาสวานาสเวสุ, อชฺฌตฺติกพาหิเรสุ จ ธเมฺมสุ อนารมฺมณํ นาม นตฺถิ, พุทฺธานํ สพฺพญฺญุตญฺญาณสมคติกํ โหติฯ ยถากมฺมูปคญาณสฺส อชฺฌตฺติกํ, พาหิรญฺจ อตีตํ กุสลากุสลเจตนามตฺตเมวฯ ‘‘เจโตปริยญาณสฺส จิตฺตเมวารมฺมณํ โหติ, น ตํสมฺปยุตฺตธมฺมา’’ติ  วุตฺตํ,  ปน ‘‘กุสลา ขนฺธา อิทฺธิวิธญาณสฺส เจโตปริยญาณสฺส ปุเพฺพนิวาสานุสฺสติญาณสฺส ยถากมฺมูปคญาณสฺส อนาคตํสญาณสฺส อารมฺมณปจฺจเยน ปจฺจโย’’ติ (ปฎฺฐา. ๑.๑.๔๐๔) วุตฺตตฺตา เจโตปริยญาณยถากมฺมูปคญาณานํ จิตฺตสมฺปยุตฺตาปิ เจตนาสมฺปยุตฺตาปิ จตฺตาโร ขนฺธา อารมฺมณํ โหนฺติ เอวาติ ทฎฺฐพฺพํฯ</p>


<p>ทิพฺพจกฺขุญาณสฺส ปน อชฺฌตฺติกํ, พาหิรญฺจ ปจฺจุปฺปนฺนํ วณฺณายตนเมวารมฺมณํฯ อนาคตํสญาณสฺส ฉพฺพิธมฺปิ อนาคตเมว อชฺฌตฺตญฺจ พาหิรญฺจารมฺมณํ, อิทมฺปิ ปุเพฺพนิวาสญาณํ วิย อนาคเต สพฺพญฺญุตญฺญาณสทิสนฺติฯ เอวํ อภิญฺญานํ อตีตานาคตปจฺจุปฺปเนฺนสุ, นวตฺตเพฺพสุ จ อชฺฌตฺติกพาหิเรสุ ฉสุ อารมฺมเณสุ ยถาโยคํ ปวตฺติ เวทิตพฺพาฯ เสสานิ ปนฺนรส รูปาวจรจิตฺตานิ, อากาสานญฺจายตนอากิญฺจญฺญายตนกุสลวิปากกิริยานิ, อฎฺฐ โลกุตฺตรจิตฺตานิ, รูปนิพฺพานานิ จ นวตฺตพฺพานิฯ เจตสิเกสุ ปน อปฺปมญฺญา นวตฺตพฺพาวฯ เสสํ สุวิเญฺญยฺยเมวฯ อตีตารมฺมณตฺติกํฯ</p>


<p>‘‘เอวํ ปวตฺตมานา มยํ อตฺตาติ คหณํ คมิสฺสามา’’ติ อิมินา วิย อธิปฺปาเยน อตฺตานํ อธิการํ กตฺวา ปวตฺตาติ ฯ อชฺฌตฺต-สโทฺท ปนายํ โคจรชฺฌเตฺต นิยกชฺฌเตฺต อชฺฌตฺตชฺฌเตฺต วิสยชฺฌเตฺตติ จตูสุ อเตฺถสุ ทิสฺสติฯ ‘‘อชฺฌตฺตรโต  สมาหิโต’’ติอาทีสุ (ธ. ป. ๓๖๒) หิ อยํ โคจรชฺฌเตฺต ทิสฺสติฯ ‘‘อชฺฌตฺตํ วา ธเมฺมสุ ธมฺมานุปสฺสี วิหรตี’’ติอาทีสุ  (ที. นิ. ๒.๓๗๓) นิยกชฺฌเตฺตฯ ‘‘ฉ อชฺฌตฺติกานิ อายตนานี’’ติอาทีสุ (ม. นิ. ๓.๓๐๔) อชฺฌตฺตชฺฌเตฺตฯ ‘‘อชฺฌตฺตํ สุญฺญตํ อุปสมฺปชฺช วิหรตี’’ติอาทีสุ (ม. นิ. ๓.๑๘๗) วิสยชฺฌเตฺต, อิสฺสริยฎฺฐาเนติ อโตฺถฯ ผลสมาปตฺติ หิ พุทฺธานํ อิสฺสริยฎฺฐานํ นามฯ อิธ ปนายํ นิยกชฺฌเตฺต วตฺตติ, ตสฺมา อตฺตโน สนฺตาเน ปวตฺตา ปาฎิปุคฺคลิกา รูปารูปธมฺมา อิธ อชฺฌตฺตาติ เวทิตพฺพาฯ ตโต พหิภูตา อินฺทฺริยพทฺธา วา อนินฺทฺริยพทฺธา วา รูปารูปปญฺญตฺติโย พหิทฺธา นาม, ตติยปทํ ตทุภยวเสน วุตฺตํฯ</p>


<p>ตตฺถ สพฺพานิ จิตฺตเจตสิกานิ อินฺทฺริยพทฺธรูปํ ติธา โหนฺติ, อนินฺทฺริยพทฺธรูปํ, นิพฺพานปญฺญตฺติโย จ พหิทฺธาวฯ อิมสฺมิํ หิ ติเก กุสลตฺติเก อลพฺภมานา ปญฺญตฺติโยปิ ลพฺภนฺติ ฐเปตฺวา อากิญฺจญฺญายตนารมฺมณํ, ตเทว อิธ นวตฺตพฺพํฯ เตเนว หิ ภควตา อนนฺตรตฺติเก ‘‘กสิณาทิปญฺญตฺตารมฺมณานิ กามรูปาวจราทิจิตฺตานิ พหิทฺธารมฺมณานิ, อากิญฺจญฺญายตนญฺจ นวตฺตพฺพ’’นฺติ วุตฺตํ, อิทญฺจ นิปฺปเทสตฺติกํฯ อชฺฌตฺตตฺติกํฯ</p>


<p>ยถาวุเตฺต อชฺฌตฺตาทิเก อารมฺมณํ กตฺวา ปวตฺตานํ วเสน อยํ ติโก วุโตฺตฯ ตตฺถ ฉพฺพิธานิ วิญฺญาณญฺจายตนเนวสญฺญานาสญฺญายตนจิตฺตานิ อชฺฌตฺตารมฺมณาเนว, อากาสานญฺจายตนตฺตยํ, รูปาวจรโลกุตฺตรจิตฺตานิ จ พหิทฺธารมฺมณาเนว, โวฎฺฐพฺพนวชฺชิตา อเหตุกมหาวิปากา ติธาปิ โหนฺติ, อวเสสา ปน อากิญฺจญฺญายตนวชฺชิตานิ อาวชฺชนชวนานิ, อภิญฺญา จ สิยา ติธาปิ โหนฺติ, อากิญฺจญฺญายตนารมฺมณสฺส อาวชฺชนปริกมฺมปจฺจเวกฺขณาทิภาวปฺปวตฺติยํ สิยา นวตฺตพฺพาติฯ เตสํ  อชฺฌตฺตาทิอารมฺมณตา อนนฺตรตฺติเก, เหฎฺฐา จ วุตฺตนยานุสาเรน ญาตพฺพา, อากิญฺจญฺญายตนตฺตยํ, ปน รูปนิพฺพานานิ จ นวตฺตพฺพาวฯ เจตสิเกสุ ปน อปฺปมญฺญาวิรตี พหิทฺธารมฺมณาว, เสสา ติธาปิ โหนฺติ นวตฺตพฺพา จฯ เสสํ สุวิเญฺญยฺยเมวฯ อชฺฌตฺตารมฺมณตฺติกํฯ</p>


<p>ทฎฺฐพฺพภาวสงฺขาเตน สห นิทสฺสเนนาติ สนิทสฺสนา, ปฎิหนนภาวสงฺขาเตน สห ปฎิเฆนาติ สปฺปฎิฆา, สนิทสฺสนา จ เต สปฺปฎิฆา จาติ  รูปายตนเมวฯ นีลาทิเภทมุปาทาย ปน พหุวจนนิเทฺทโสฯ นตฺถิ เอเตสํ ทฎฺฐพฺพภาวสงฺขาตํ นิทสฺสนนฺติ อนิทสฺสนา, อนิทสฺสนา จ เต วุตฺตนเยน สปฺปฎิฆา จาติ   เสสานิ โอฬาริกรูปานิฯ ตติยปทํ อุภยปฎิเกฺขเปน วุตฺตํ, สุขุมรูปจิตฺตเจตสิกนิพฺพานานิ  นาม, อิทญฺจ นิปฺปเทสตฺติกนฺติ เวทิตพฺพํฯ สนิทสฺสนตฺติกํฯ</p>

</p>


<h2>อภิธมฺมทุกมาติกตฺถวณฺณนา</h2>
<p>ทุกมาติกาย ปน เหฎฺฐา อนาคตปทตฺถวณฺณนํเยว กริสฺสามฯ เหตุโคจฺฉเก ตาว เหตู ธมฺมาติ เอตฺถ เหตุเหตุ ปจฺจยเหตุ อุตฺตมเหตุ สาธารณเหตูติ จตุพฺพิธา เหตูฯ ตตฺถ อโลภาทโย ฉ ธมฺมา  นาม, อุปาทารูปาทีนํ มหาภูตาทโย  นาม, วิปากุปฺปตฺติยํ กุสลากุสลํ, อิฎฺฐานิฎฺฐารมฺมณญฺจ  นาม, สงฺขาราทีนํ อวิชฺชาทโย  นามฯ อิธ ปน เหตุเหตุ อธิเปฺปโตฯ ติ มูลเฎฺฐน เหตุสงฺขาตา ธมฺมา, ‘‘เหตุธมฺมา’’ติปิ ปาโฐ, โสเยวโตฺถฯ ติ เตสเญฺญว ปฎิเกฺขปวจนํฯ</p>


<p>ตตฺถ  อโลโภ อโทโส อโมโหติ กุสลาพฺยากตา ตโย, โลโภ โทโส โมโหติ อกุสลา ตโย จาติ อิเม ฉ ธมฺมา เหตู นามฯ อิเม ฐเปตฺวา อวเสสา เจตสิกา, สพฺพานิ จ จิตฺตานิ, รูปนิพฺพานานิ จาติ อิเม ธมฺมา น เหตู นาม, อิทญฺจ นิปฺปเทสทุกนฺติ เวทิตพฺพํฯ เหตุทุกํ ปฐมํฯ</p>


<p>สมฺปโยคโต ปวเตฺตน สห เหตุนาติ ฯ ตเถว ปวโตฺต นตฺถิ เอเตสํ เหตูติ ฯ</p>


<p>ตตฺถ อเหตุกจิตฺตวชฺชิตานิ เอกสตฺตติ จิตฺตานิ สเหตุกา นามฯ เตสุ เทฺว โมหมูลานิ โมเหเนว สเหตุกานิ, อฎฺฐ โลภมูลานิ โลภโมเหหิ ทฺวีหิ, เทฺว โทสมูลานิ โทสโมเหหิ, ทฺวาทส ญาณวิปฺปยุตฺตกุสลาพฺยากตานิ อโลภาโทเสหิ, เสสานิ สตฺตจตฺตาลีส อโลภาทีหิ ตีหิปิ สเหตุกานีติ, โมหมูเลสุ ปน โมโห, ทฺวิปญฺจวิญฺญาณํ, มโนธาตุ, สนฺตีรณตฺตยํ, โวฎฺฐพฺพนํ, หสิตุปฺปาทกานิ อฎฺฐารส จิตฺตานิ, รูปนิพฺพานานิ จาติ อิเม ธมฺมา อเหตุกา นามฯ เจตสิเกสุ ปน โลภโทสา, วิจิกิจฺฉา จ โมเหเนว สเหตุกา, ทิฎฺฐิมาโน  โลภโมเหหิ ทฺวีหิ, อิสฺสามจฺฉริยกุกฺกุจฺจานิ โทสโมเหหิ, โมโห ปน สิยา โลเภน, สิยา โทเสนาติ ทฺวีหิ สเหตุโกปิ โมหมูเลสุ อเหตุโกปิ, ถินมิทฺธานิ สิยา โลภโมเหหิ, สิยา โทสโมเหหีติ ตีหิปิ สเหตุกานิ, อหิริกาโนตฺตปฺปอุทฺธจฺจานิ ตถา จ เกวลโมเหน จ, อโมโห ปน อโลภาโทเสเหว ทฺวีหิ, อโลโภ สิยา อโทสาโมเหหิ, สิยา อโทเสนาติ  ทฺวีหิ, อโทโส สิยา อโลภาโมเหหิ, สิยา อโลเภนาติ ทฺวีหิ, เสสา ปน ทฺวาวีสติ กุสลาพฺยากตา สิยา ตีหิ, สิยา ทฺวีหิปิ เหตูหิ สเหตุกา, ฉโนฺท ปน ยถาโยคํ ตีหิ, ปีติโทสวชฺชิเตหิ ปญฺจหิ สิยา สเหตุกาปิ อเหตุกาปิ, เสสา เอกาทส ติชาติกา ฉหิ เหตูหิ สเหตุกาปิ อเหตุกาปิ, เวทนา เจตฺถ โทมนสฺสภูตา ทฺวิเหตุกาว, โสมนสฺสอุเปกฺขา ยถาโยคํ โทสวชฺชิเตหิ ปญฺจหิ สเหตุกาปิ อเหตุกาปิ, สุขทุกฺขภูตา อเหตุกาว, อิทญฺจ นิปฺปเทสทุกนฺติฯ ทุติยํฯ</p>


<p>เอกุปฺปาทาทิตาย เหตุนา สมฺปยุตฺตาติ ฯ เหตุนา วิปฺปยุตฺตาติ ฯ อยํ เหตุสมฺปยุตฺตทุโก อนนฺตเร วุตฺตสเหตุกทุเกน อตฺถโต นินฺนานากรโณฯ สเหตุกทุโก เอว หิ ภควตา เทสนาวิลาเสน, ตถา พุชฺฌนกปุคฺคลานํ วา อชฺฌาสยวเสน เหตุสมฺปยุตฺตทุกภาเวนาปิ วุโตฺตฯ เอวํ อุปริปิ สมานตฺถทุกานํ วจเน การณํ เวทิตพฺพํฯ ตติยํฯ</p>


<p>จตุตฺถาทโย ปน ยสฺมา ปฐมทุกทุติยตติยทุเกสุ ปฐมปเทน โยเชตฺวา เทฺว ทุกา, ปฐมทุเก จ ปจฺฉิมปทํ ทุติยทุเกน โยเชตฺวา เอกํ ทุกนฺติ ตโย ทุกา เทสิตา, ตสฺมา เตสํ ปทโตฺถ วุตฺตนโยวฯ</p>


<p>ตตฺถ จ ยเถว ‘‘เหตู เจว ธมฺมา สเหตุกา จ, สเหตุกา เจว ธมฺมา น จ เหตู’’ติ อยํ ทุโก สมฺภวติ, ตถา ‘‘เหตู เจว ธมฺมา อเหตุกา จ, อเหตุกา เจว ธมฺมา น จ เหตู’’ติ อยมฺปิ สมฺภวติฯ อิมินา นเยน เหตุสมฺปยุตฺตทุเกน โยชนายปิ เอโก  ลพฺภติฯ ยถา จ ‘‘น เหตู โข ปน ธมฺมา สเหตุกาปิ, อเหตุกาปี’’ติ อยํ ลพฺภติ, ตถา ‘‘เหตู โข ปน ธมฺมา สเหตุกาปิ, อเหตุกาปี’’ติ อยมฺปิฯ ยถา เจตฺถ สเหตุกทุเก เทฺว ทุกา, เอวํ เหตุสมฺปยุตฺตทุเกปิ ‘‘น เหตู โข ปน ธมฺมา เหตุสมฺปยุตฺตาปิ, เหตุวิปฺปยุตฺตาปี’’ติ จ ‘‘เหตู โข ปน ธมฺมา เหตุสมฺปยุตฺตาปิ, เหตุวิปฺปยุตฺตาปี’’ติ จ เทฺว ทุกา ลพฺภนฺตีติ อปเรปิ ปญฺจ ทุกา เหตุโคจฺฉเก โยเชตุํ สกฺกาฯ เต ปน ภควตา วุตฺตานุสาเรเนว สกฺกา ญาตุนฺติ ฉสุ เอว  สงฺคหิตาติ เวทิตพฺพาฯ ตตฺถ เย ตาว เอกสฺมิํ จิเตฺต เทฺว ตโย เหตู เอกโต อุปฺปชฺชนฺติ, เต เหตู เจว อโญฺญญฺญาเปกฺขาย สเหตุกา จ นามฯ สเหตุกจิเตฺตสุ ปน เหตุํ ฐเปตฺวา เสสา จิตฺตเจตสิกา ธมฺมา สเหตุกา เจว น จ เหตู นามฯ อิมสฺมิํ ทุเก สเพฺพ อเหตุกธมฺมา น วตฺตพฺพาฯ เจตสิเกสุ ปน เหตุวชฺชิตา อกุสลา เจว กุสลาพฺยากตา จ, ฉโนฺท จ สเหตุโก เจว น เหตุ เอว, เสสา ติชาติกา, ตถา นวตฺตพฺพา จ, โมโห ปน เหตุ เจว สเหตุโก จ นวตฺตโพฺพ จฯ จตุตฺถํฯ</p>


<p>อนนฺตรทุโกปิ อิมินา ทุเกน สพฺพถาปิ สทิโสวาติฯ ปญฺจมํฯ</p>


<p>สเหตุกจิเตฺตสุ เหตุวชฺชิตา จิตฺตเจตสิกา ธมฺมา  นาม, อเหตุกจิตฺตรูปนิพฺพานานิ  นามฯ อิมสฺมิํ ปน ทุเก ฉ เหตู น วตฺตพฺพาฯ เสสํ สุวิเญฺญยฺยเมวาติฯ ฉฎฺฐํฯ</p>

</p>


<p>สตฺตสุ  จูฬนฺตรทุเกสุ อตฺตโน นิปฺผาทเกน สห ปจฺจเยนาติ  จิตฺตเจตสิกรูปานิฯ นตฺถิ เอเตสํ อุปฺปาเท วา ฐิติยํ วา ปจฺจโย อหุตฺวา ภวนเสฺสวาภาวาติ  นิพฺพานเมวฯ เทสนาย ปเนตฺถ ปรมตาย โสตปติตวเสน พหุวจนนิเทฺทโส กโตฯ เอวํ สนิทสฺสนาทีสุปิฯ อิทญฺจ อิโต ปรานิ ฉ จ นิปฺปเทสทุกานีติ เวทิตพฺพานิฯ ตโต ปรญฺจ ยตฺถ ‘‘อิเม น วตฺตพฺพา’’ติ น วกฺขาม, ตํ นิปฺปเทสนฺติ คเหตพฺพํฯ สปฺปจฺจยทุกํฯ</p>


<p>ปจฺจเยหิ สมาคนฺตฺวา กตาติ ฯ น สงฺขตาติ ฯ อิทญฺจ สพฺพถา สปฺปจฺจยทุกสทิสเมวฯ สปฺปจฺจยสงฺขตอุภยทุกํ สพฺพถา สทิสเมวฯ สงฺขตทุกํฯ</p>


<p>รูปายตนํ  นามฯ เสสรูปจิตฺตเจตสิกนิพฺพานานิ  นามฯ สนิทสฺสนทุกํฯ</p>


<p>ปสาทวิสยรูปานิ  ทฺวาทส  นามฯ เสสรูปจิตฺตเจตสิกนิพฺพานานิ  นามฯ สปฺปฎิฆทุกํฯ</p>


<p>อวินิโพฺภควเสน รูปํ เอเตสํ อตฺถีติ  รุปฺปนลกฺขณํ วา รูปํ, ตํ เอเตสํ อตฺถีติ  ภูโตปาทายรูปเมวฯ น รูปิโน  จิตฺตเจตสิกนิพฺพานานิฯ รูปิทุกํฯ</p>


<p>โลโก วุจฺจติ ลุชฺชนปลุชฺชนเฎฺฐน วฎฺฎํ, ตสฺมิํ ปริยาปนฺนภาเวน โลเก นิยุตฺตาติ  ปญฺจุปาทานกฺขนฺธาฯ ตโต โลกโต ตตฺถ อปริยาปนฺนภาเวน อุตฺติณฺณาติ  อริยมคฺคผลนิพฺพานานิฯ เจตสิเกสุ ปเนตฺถ ยํ วตฺตพฺพํ, ตํ อเสขตฺติเก วุตฺตนเยน เวทิตพฺพํฯ โลกิยทุกํฯ</p>


<p>  ติ จกฺขุวิญฺญาณาทีสุ เกนจิ เอเกน จกฺขุวิญฺญาเณน วา โสตวิญฺญาณาทินา วา วิชานิตพฺพาฯ ติ เตเนว จกฺขุวิญฺญาเณน วา โสตวิญฺญาณาทินา วา น เกนจิ วิชานิตพฺพานิฯ เอวํ หิ สติ ทฺวินฺนมฺปิ ปทานํ อตฺถนานตฺตโต ทุโก โหติฯ  ‘‘เย เต ธมฺมา จกฺขุวิเญฺญยฺยา, น เต ธมฺมา โสตวิเญฺญยฺยา’’ติ (ธ. ส. ๑๑๐๑) เอตฺตกํ เอกทุกนฺติ อคฺคเหตฺวา ‘‘เย เต ธมฺมา จกฺขุวิเญฺญยฺยา, น เต ธมฺมา โสตวิเญฺญยฺยา, เย วา ปน เต ธมฺมา โสตวิเญฺญยฺยา, น เต ธมฺมา จกฺขุวิเญฺญยฺยา’’ติ (ธ. ส. ๑๑๐๑) อยเมโก ทุโกติ เวทิตโพฺพฯ ตสฺส ปน รูปํ จกฺขุวิเญฺญยฺยํ, สโทฺท น จกฺขุวิเญฺญโยฺยติ อยมโตฺถฯ เอวํ เสเสสุปิ ทุกปริเจฺฉโท ญาตโพฺพฯ ตตฺถ รูปายตนํ จกฺขุนา วา จกฺขุวิญฺญาเณน วา วิเญฺญยฺยํ นามฯ เสสรูปารูปธมฺมา เตเนว จกฺขุนา วา จกฺขุวิญฺญาเณน วา เกนจิ นวิเญฺญยฺยาฯ เอวํ โสตฆานชิวฺหากายตพฺพิญฺญาณมูลิกาสุปิ จตูสุ โยชนาสุ วิภาโค ยถานุรูปํ ญาตโพฺพฯ รูปาทโย ปน ปญฺจวิสยา มโนธาตุตฺตเยน เกนจิ วิเญฺญยฺยาฯ เสสรูปารูปธมฺมา เตเนว มโนธาตุตฺตเยน เกนจิ นวิเญฺญยฺยาฯ กิญฺจาปิ สามญฺญโต มโนวิญฺญาเณน อวิเญฺญยฺยสฺส อภาวโต ปาฬิยํ มโนวิญฺญาณวิเญฺญยฺยวเสน ทุโก น วุโตฺต, ตถาปิ วิเสสโต วตฺตโพฺพวฯ ตถา หิ ฉพฺพิธาปิ กามาวจรธมฺมา กามาวจรวิปากาทินา มโนวิญฺญาเณน เกนจิ วิเญฺญยฺยา, รูปารูปาวจรโลกุตฺตรปญฺญตฺติโย เตเนว เกนจิ นวิเญฺญยฺยาฯ ตถา กามรูปารูปาวจรปญฺญตฺติโย อกุสลาทินา  เกนจิ วิเญฺญยฺยา, โลกุตฺตรา เตเนว เกนจิ นวิเญฺญยฺยาฯ ตถา นิพฺพานํ โลกุตฺตเรน เกนจิ วิเญฺญยฺยํ , เสสโลกิยโลกุตฺตรา เตเนว เกนจิ นวิเญฺญยฺยาติ อิมินา นเยน รูปารูปาวจราทิเภเทน มโนวิญฺญาเณน เกนจิ วิเญฺญยฺยาวิเญฺญยฺยธมฺมา ยถาโยคํ โยเชตพฺพาฯ เอวํ สเพฺพ ธมฺมา เกนจิ วิเญฺญยฺยา, เกนจิ น วิเญฺญยฺยา นามฯ อิมสฺมิญฺจ ทุเก ปญฺญตฺติโยปิ ลพฺภนฺตีติ เวทิตพฺพาติฯ เกนจิวิเญฺญยฺยทุกํฯ</p>

</p>


<p>อาสวโคจฺฉเก อาสมนฺตโต สวนฺตีติ  จกฺขุโตปิ…เป.… มนโตปิ สวนฺติ, ปวตฺตนฺตีติ วุตฺตํ โหติฯ ธมฺมโต ยาวโคตฺรภุํ, โอกาสโต ยาวภวคฺคา สวนฺตีติ วา  เอเต ธเมฺม, เอตญฺจ โอกาสํ อโนฺตกริตฺวา ปวตฺตนฺตีติ อโตฺถฯ อโนฺตกรณโตฺถ หิ อยํ -กาโรฯ จิรปาริวาสิยเฎฺฐน มทิราทิอาสวา วิยาติปิ ฯ ยทิ จ จิรปาริวาสิยเฎฺฐน อาสวา, เอเต เอว ภวิตุํ อรหนฺติฯ อนาทิตฺตา อายตํ วา สํสารทุกฺขํ สวนฺติ ปสวนฺตีติปิ ฯ ตโต อเญฺญ  นามฯ</p>


<p>ตตฺถ กามาสโว ภวาสโว ทิฎฺฐาสโว อวิชฺชาสโวติ อิเม จตฺตาโร อาสวา นามฯ ตตฺถ อฎฺฐสุ โลภสหคตจิเตฺตสุ อุปฺปโนฺน สโพฺพปิ โลโภ  นามฯ  ปน ‘‘ปญฺจกามคุณิโก ราโค กามาสโว’’ติ (ธ. ส. อฎฺฐ. ๑๑๐๒) จ, ‘‘ทิฎฺฐิสหชาโต ราโค กามาสโว น โหติ, ทิฎฺฐิราโค นาม โหตี’’ติ (ธ. ส. อฎฺฐ. ๑๑๐๕) จ, ‘‘โย พฺรหฺมานํ วิมานกปฺปรุกฺขาภรเณสุ ฉนฺทราโค อุปฺปชฺชติ, โส กามาสโว น โหติ ปญฺจกามคุณิกสฺส ราคสฺส อิเธว ปหีนตฺตา’’ติ จ วุตฺตํฯ  ปน ‘‘กามาสโว อฎฺฐสุ โลภสหคเตสุ  จิตฺตุปฺปาเทสุ อุปฺปชฺชตี’’ติ (ธ. ส. ๑๔๖๕) จ, ‘‘กามาสวํ ปฎิจฺจ ทิฎฺฐาสโว อวิชฺชาสโว’’ติ (ปฎฺฐา. ๓.๓.๑) จ วุตฺตตฺตา ภวาสวํ ฐเปตฺวา อวเสโส สโพฺพปิ โลโภ กามาสโวติ ปญฺญายติ ทิฎฺฐิสมฺปยุตฺตราคสฺส, พฺรหฺมานํ วตฺถาภรณาทีสุ ราคสฺส จ ภวาสวตฺตาภาวาฯ ทิฎฺฐิวิปฺปยุตฺตราโค เอว หิ รูปารูปภวปตฺถนาวเสน ปวตฺติยํ ภวาสโว โหติ ‘‘รูปธาตุยา อรูปธาตุยา เอตฺถ ภวราคานุสโย อนุเสตี’’ติอาทิวจนโต (ยม. ๒.อนุสยยมก.๒), น จ กามาสวภวาสววินิมุโตฺต โลโภ อตฺถิฯ ยทิ สิยา, ‘‘โลโภ สิยา อาสโว, สิยา โน อาสโว’’ติ ปาฬิยํ วตฺตโพฺพ ภเวยฺย, ‘‘ทิฎฺฐิวิปฺปยุตฺตโลเภน สมฺปยุโตฺต  อวิชฺชาสโว สิยา อาสวสมฺปยุโตฺต, สิยา อาสววิปฺปยุโตฺต’’ติ จ วตฺตโพฺพ สิยาฯ  จ กามาสวนิเทฺทเส อาคตสฺส ‘‘กาเมสุ กามจฺฉโนฺท’’ติ (ธ. ส. ๑๑๐๓) อิมสฺส ปทสฺส  ‘‘ปญฺจกามคุเณสุ กามจฺฉโนฺท’’ติ (ธ. ส. อ. ๑๑๐๓) อโตฺถ วุโตฺต, ตสฺส ปน ปทสฺส วตฺถุกาเมสุ กิเลสกาโมติปิ อตฺถโยชนา สกฺกา กาตุํ เตภุมกสฺส ธมฺมสฺส วตฺถุกามตฺตา, ตตฺถ สพฺพตฺถ ราคสฺส จ กิเลสกามตฺตาฯ วุตฺตํ เหตํ ธมฺมเสนาปตินา  –</p>

</p>

 กามนนฺที กามตณฺหา กามเสฺนโห กามปริฬาโห กามมุจฺฉา กามโชฺฌสานํ กาโมโฆ กามโยโค กามุปาทานํ กามจฺฉนฺทนีวรณํ…เป.… อิเม วุจฺจนฺติ กิเลสกามา’’ติ (มหานิ. ๑)ฯ</p>


<p>อปิเจตฺถ ‘‘กาโมโฆ กามโยโค’’ติอาทินา กิเลสกามสฺส กาโมฆาทิภาวํ วทตา ธมฺมเสนาปตินา วตฺถุกามตฺตวิสยสฺส ราคสฺส อาสวาทิภาโว อนุญฺญาโต, น ปญฺจกอามคุณิกเสฺสว ราคสฺสฯ น จ โอฆาสเวสุ โกจิ วิเสโส อตฺถิฯ  หิ อุปาทานโคจฺฉกสฺส  ‘‘กาเมสุ กามจฺฉโนฺท’’ติ (ธ. ส. ๑๒๒๐) อิมสฺส ‘‘วตฺถุกาเมสุ กามจฺฉโนฺท’’ติ (ธ. ส. อ. ๑๒๒๐) อยเมวโตฺถ วุโตฺตฯ ตโต อเญฺญสุ เหตุคนฺถกิเลสโคจฺฉเกสุ โลภเสฺสว อนวเสสปริยาทานํ วุตฺตํ, น อิตรโคจฺฉเกสุฯ เตสุ จ โลภสฺส ปาฬิอนุสารโต โอโลกิยมาเน กิเลสกามมตฺตโกฯ อนวเสสโลภปริยาทานํ ปญฺญายติฯ วีมํสิตฺวา คเหตพฺพํฯ</p>


<p>จตูสุ ปน ทิฎฺฐิคตวิปฺปยุตฺตจิเตฺตสุ อุปฺปโนฺน รูปารูปภเวสุ ฉนฺทราคภาเวน, กามโชฺฌสานนิกนฺติภาเวน  จ ปวโตฺต โลโภ  นามฯ  ปน ‘‘สสฺสตทิฎฺฐิสหชาโต ราโค ภวาสโว’’ติ (ธ. ส. อฎฺฐ. ๑๑๐๒) วุตฺตํฯ  ปน ‘‘ภวาสโว จตูสุ ทิฎฺฐิคตวิปฺปยุตฺตโลภสหคเตสู’’ติ (ธ. ส. ๑๔๖๕) นิยมิตตฺตา น สกฺกา คเหตุํ, อธิปฺปาโย ปน คเวสิตโพฺพฯ ทฺวาสฎฺฐิปเภทา สพฺพาปิ ทิฎฺฐิ  นามฯ อฎฺฐวตฺถุโก สโพฺพปิ โมโห  นามฯ เตสุ ทิฎฺฐาสโว ปฐเมน มเคฺคน ปหียติ, กามาสโว  จตูหิปีติ วตฺตุํ ยุตฺตํ, ‘‘ตติเยนา’’ติ ปน วุตฺตํฯ ภวาสโว, อวิชฺชาสโว จ จตุเตฺถน ปหียติฯ อิเมสญฺจ กามาสวภวาสวานํ โลภสภาวตฺตา สภาวโต ตโย ธมฺมา วิภาคโต จตฺตาโร อาสวา นาม ชาตาฯ อิเม ฐเปตฺวา เสสา โลกิยโลกุตฺตรา สเพฺพ ธมฺมา โน อาสวา นามฯ อาสวทุกํ ปฐมํฯ</p>


<p>อตฺตานํ อารมฺมณํ กตฺวา ปวเตฺตหิ สห อาสเวหีติ  สเพฺพ โลกิยธมฺมาฯ เอวํ ปวตฺตมานา นตฺถิ เอเตสํ อาสวาติ  นว โลกุตฺตรธมฺมาวฯ เจตสิกา ปเนตฺถ โลกิยทุเก วุตฺตสทิสาวฯ สาสวทุกํ ทุติยํฯ</p>


<p>ตติยาทีนํ จตุนฺนํ ทุกานํ ปทโตฺถ วุตฺตนโยวฯ เสสเมตฺถ เหตุโคจฺฉเก วุตฺตนเยน เวทิตพฺพํฯ อยํ ปน วิเสโส – ยถา ตตฺถ ‘‘น เหตู โข ปน ธมฺมา สเหตุกาปิ, อเหตุกาปี’’ติ อยํ โอสานทุโก ปฐมทุเก ทุติยปทํ ทุติยทุเกน โยเชตฺวา วุโตฺต, เอวมิธ ‘‘โน อาสวา โข ปน ธมฺมา สาสวาปิ, อนาสวาปี’’ติ น วุโตฺตฯ อยญฺจ ตตฺถ ตตฺถ วุตฺตนเยน อิห สงฺคหิโตติ เวทิตโพฺพฯ ยถา เจตฺถ, เอวํ สโญฺญชนโคจฺฉกาทีสุปิ ยถานุรูปํ ญาตพฺพํฯ</p>


<p>ตตฺถ ทฺวาทส อกุสลจิตฺตุปฺปาทา  นามฯ โทสโมหมูลจิเตฺตสุ โมโห, กุสลาพฺยากตจิตฺตรูปนิพฺพานานิ จ  นามฯ เจตสิเกสุ ปน โมหํ ฐเปตฺวา เสสา อกุสลา อาสวสมฺปยุตฺตาว, โมโห ปน ติชาติโก จ ทฺวิธาปิ โหติ, เสสา อาสววิปฺปยุตฺตา เอวาติฯ ตติยํฯ</p>


<p>จตฺตาโร  อาสวา  นามฯ ตทวเสสา โลกิยธมฺมา  นามฯ อิธ ปน โลกุตฺตรา น วตฺตพฺพาฯ เจตสิเกสุ ปน อาสวาติ วุเตฺตหิ  เสสา อกุสลา, กรุณามุทิตา จ สาสวา เจว โน จ อาสวา เอว, เสสา ตถา จ น วตฺตพฺพา จฯ จตุตฺถํฯ</p>


<p>เย ปน โลภมูเลสุ โลภโมหา, โลภทิฎฺฐิโมโห จาติ เทฺว ตโย เอกโต กตฺวา อุปฺปชฺชนฺติ, เต  นามฯ ทฺวาทส อกุสลจิตฺตานิ เจว อาสววชฺชิตา ตํสมฺปยุตฺตา จ  นามฯ อิธ ปน อาสววิปฺปยุตฺตา น วตฺตพฺพาฯ เจตสิเกสุ ปน อาสววชฺชิตา อกุสลา อาสวสมฺปยุตฺตา เจว โน จ อาสวา เอว, โมโห สิยา อาสโว เจว อาสวสมฺปยุโตฺต จ, สิยา น วตฺตโพฺพ, ติชาติกา สิยา อาสวสมฺปยุตฺตา เจว โน จ อาสวา, สิยา น วตฺตพฺพา, กุสลาพฺยากตา น วตฺตพฺพาวฯ เสสํ สุวิเญฺญยฺยเมวฯ ปญฺจมํฯ</p>


<p>โลกุตฺตรวชฺชิตา  นามฯ โลกุตฺตรา  นามฯ อิธ ปน อาสวสมฺปยุตฺตา น วตฺตพฺพาวฯ เจตสิเกสุ ปน กรุณามุทิตา อาสววิปฺปยุตฺตา สาสวา เอว, โมโห ตถา จ น วตฺตโพฺพ จ, เสสกุสลาพฺยากตา ทฺวิธาปิ โหนฺติ, ติชาติกา ทฺวิธาปิ น วตฺตพฺพาว, โมหวชฺชิตา ปน อกุสลา น วตฺตพฺพาวฯ ฉฎฺฐํฯ</p>

</p>


<p>สํโยชนโคจฺฉเก  ยสฺส สํวิชฺชนฺติ, ตํ ปุคฺคลํ วฎฺฎสฺมิํ สํโยเชนฺติ พนฺธนฺตีติ ฯ ตโต อเญฺญ ฯ</p>


<p>ตตฺถ กามราคสํโยชนํ ภวราคปฎิฆมานทิฎฺฐิวิจิกิจฺฉาสีลพฺพตปรามาสอิสฺสามจฺฉริยอวิชฺชาสํโยชนนฺติ อิเม ทส ธมฺมา สํโยชนา นามฯ เตสุ กามภวทิฎฺฐิอวิชฺชาสํโยชนานิ อาสวโคจฺฉเก วุตฺตนยาเนวฯ ‘‘อนตฺถํ เม อจริ, จรติ, จริสฺสติ, ปิยสฺส เม อนตฺถํ อจริ, จรติ, จริสฺสติ, อปฺปิยสฺส เม อตฺถํ อจริ, จรติ, จริสฺสตี’’ติ (ธ. ส. ๑๐๖๖) เอวํ วุเตฺตหิ นวหิ อากาเรหิ สเตฺตสุ, อฎฺฐานโกปวเสน สงฺขาเรสุ จ อุปฺปชฺชมาโน สโพฺพปิ โทโส ปฎิฆสํโยชนํ นามฯ</p>


<p>‘‘เสโยฺยหมสฺมิ , สทิโสหมสฺมิ, หีโนหมสฺมี’’ติ เอวํ ตีหิ อากาเรหิ ปวโตฺต สโพฺพ มาโน มานสํโยชนํ นามฯ ตตฺถ เสยฺยเสฺสว สโต ปุคฺคลสฺส ‘‘เสโยฺยหมสฺมิ, สทิโส, หีโน’’ติ จ ติธา มาโน อุปฺปชฺชติ, ตถา สทิสหีนานมฺปิฯ ตตฺถ เสยฺยสฺส เสยฺยมาโนว ยาถาวมาโนฯ ตถา สทิสสฺส สทิสมาโน, หีนสฺส หีนมาโน จฯ ติณฺณมฺปิ อิตเร เทฺว เทฺว มานา อยาถาวมานาติ ญาตพฺพาฯ</p>


<p>สตฺถุธมฺมสงฺฆสิกฺขาสุ, ปุพฺพนฺตาปรนฺตตทุภยปฎิจฺจสมุปฺปเนฺนสุ จ กงฺขตาวเสน ปวตฺตา สพฺพาปิ วิจิกิจฺฉา วิจิกิจฺฉาสํโยชนํ นามฯ</p>


<p>โคสีลโควตาทีหิ สุทฺธีติ คหณาการปฺปวตฺตา ทิฎฺฐิ เอว สีลพฺพตปรามาสสํโยชนํ นามฯ</p>


<p>ตทวเสสา ทิฎฺฐิ ทิฎฺฐิสํโยชนนฺติ คเหตพฺพํฯ</p>


<p>ปรลาภสกฺการครุการมานนวนฺทนปูชนาทีสุ  อสหนากาเรน ปวตฺตา อิสฺสา อิสฺสาสํโยชนํ นามฯ อาวาสมจฺฉริยํ กุลลาภวณฺณธมฺมมจฺฉริยนฺติ ปญฺจวิธํ มจฺฉริยํ มจฺฉริยสํโยชนํ นามฯ สกลาราเมปิ หิ ปริเวโณวรกาทีสุ วา วสโนฺต ตตฺถ อญฺญสฺส วตฺตสมฺปนฺนสฺส เปสลสฺส ภิกฺขุโน อาคมนํ น อิจฺฉติ, อาคตสฺสาปิ ขิปฺปํ คมนเญฺญว อิจฺฉติ, อิทํ  นามฯ ภณฺฑนการกาทีนํ ปน ตตฺถ วาสํ อนิจฺฉโต อาวาสมจฺฉริยํ นาม น โหติฯ</p>


<p>อตฺตโน ปน อุปฎฺฐากกุเล วา ญาติกุเล วา อญฺญสฺส เปสลสฺส อุปสงฺกมนํ อนิจฺฉโต  โหติ, ปาปปุคฺคลสฺส อนิจฺฉโต ปน น โหติฯ โส หิ เตสํ ปสาทเภทาย ปฎิปชฺชตีติฯ</p>


<p>อตฺตนา ลภนฎฺฐาเน จตุปจฺจยํ ลภเนฺต สีลวเนฺต ทิสฺวา ‘‘มา ลภนฺตู’’ติ จิเนฺตนฺตสฺส  โหติฯ โย ปน สทฺธาเทยฺยํ วินิปาเตติ, ปูติภาวมฺปิ คจฺฉนฺตํ อญฺญสฺส น เทติ , ตํ ลภนฺตํ ทิสฺวา ‘‘สเจ อิมํ อโญฺญ สีลวา ลเภยฺย, ปริโภคํ คเจฺฉยฺยา’’ติ จิเนฺตนฺตสฺส มจฺฉริยํ นาม นตฺถิฯ</p>


<p>วโณฺณ นาม อตฺตนา สทิโส สรีรวโณฺณปิ คุณวโณฺณปิฯ ตตฺถ ‘‘รูปวา ปาสาทิโก’’ติ ปรสฺส สรีรวณฺณํ, ‘‘สีลวา, ธุตวา’’ติอาทินา คุณวณฺณญฺจ อตฺตโน วณฺณภณนฎฺฐาเน วุจฺจมานํ อสหนฺตสฺส ทุวิธํ  นาม โหติ, อเปสลํ ปน วิปนฺนํ ปสํสิตฺวา ปริสาสุ อุปตฺถเมฺภนฺตํ ทิสฺวา ปาปครหิตาย อสหนฺตสฺส น โหติฯ</p>


<p>ธโมฺมติ ปริยตฺติเยว, น ปฎิเวโธ อริยานํ ตตฺถ มจฺฉริยาภาวาฯ ปริยตฺติํ ปน คุฬฺหคนฺถํ อเญฺญสํ อกเถตุกามสฺส  นาม โหติ, ธมฺมานุคฺคเหน ปน โลลสฺส , กาเลน สมโณ, กาเลน นิคณฺฐาทิ จ หุตฺวา วิจรนฺตสฺส ปเวณิอาคตํ ตนฺติํ ‘‘สณฺหสุขุมํ ธมฺมนฺตรํ ภินฺทิตฺวา อาลุฬิสฺสติ, อมฺหากํ สมยํ ภินฺทิสฺสตี’’ติ จ น เทนฺตสฺส, ปุคฺคลานุคฺคเหน วา ปกติยา สฐสฺส มายาวิโน ‘‘สณฺหสุขุมธมฺมํ อุคฺคณฺหิตฺวา อญฺญํ พฺยากริตฺวา นสฺสิสฺสตี’’ติ น เทนฺตสฺส จ ธมฺมมจฺฉริยํ น โหติฯ ยถา จ ภิกฺขูนํ, เอวํ คหฎฺฐานมฺปิ ปญฺจวิธํ มจฺฉริยํ ยถานุรูปํ ญาตพฺพํฯ สเงฺขปโต ปน คหฎฺฐปพฺพชิตานํ อตฺตสมฺปตฺตินิคูหนลกฺขณํ มจฺฉริยํ นามาติ คเหตพฺพํฯ</p>


<p>อิเมสุ จ สํโยชเนสุ ทิฎฺฐิวิจิกิจฺฉาสีลพฺพตปรามาสอิสฺสามจฺฉริยานิ โสตาปตฺติมเคฺคน ปหียนฺติ, ปฎิโฆ อนาคามิมเคฺคน, กามราโค จตูหิปีติ วตฺตพฺพํ, ‘‘ตติเยนา’’ติ ปน วุตฺตํฯ มานภวราคอวิชฺชา อรหตฺตมเคฺคนฯ ตตฺถ จ อยาถาวมาโน ปฐมมเคฺคน ปหียตีติ ทฎฺฐโพฺพ, อิเมสํ กามราคภวราคานํ โลภสภาวตฺตา ทิฎฺฐิสีลพฺพตปรามาสานํ มิจฺฉาทิฎฺฐิสภาวตฺตา สภาวโต อเฎฺฐว ธมฺมา ทส สํโยชนา นาม ชาตาฯ อิเม ทส ฐเปตฺวา เสสา โลกิยโลกุตฺตรธมฺมา โน สํโยชนา นามฯ เสสํ อาสวทุกสทิสํฯ สํโยชนทุกํ ปฐมํฯ</p>


<p>อารมฺมณภาวํ อุปคนฺตฺวา สํโยชนสํวฑฺฒเนน สํโยชนานํ หิตาติ  สาสวธมฺมา เอวฯ ตถา นีวรณิยาติ เอตฺถาปิฯ น สํโยชนิยา  อนาสวาฯ เสสํ สาสวทุกสทิสเมวฯ ทุติยํฯ</p>


<p>ตติยาทโยปิ  อาสวโคจฺฉเก ตติยาทิสทิสา เอว, วิเสสมตฺตเมเวตฺถ วกฺขามฯ ตตฺถ หิ ทฺวาทสากุสลจิตฺตานิ  นาม, อุทฺธจฺจสหคโต โมโห, เสสจิตฺตรูปนิพฺพานานิ  นามฯ เสสํ สมเมวฯ ตติยํฯ</p>


<p>ทส  สํโยชนานิ  นามฯ ตทวเสสโลกิยธมฺมา  นามฯ เสสํ สุวิเญฺญยฺยเมวฯ จตุตฺถํฯ</p>


<p>เย ปน อุทฺธจฺจวิรหิเตสุ เอกาทสสุ อกุสลจิเตฺตสุ วิจิกิจฺฉาโมหา โทสโมหา โทสอิสฺสาโมหา โทสมจฺฉริยโมหา โลภมานโมหา โลภทิฎฺฐิโมหา จาติ เทฺว ตโย เอกโต อุปฺปชฺชนฺติ, เต  นามฯ ทฺวาทสากุสลจิตฺตานิ เจว สํโยชนวชฺชิตตํสมฺปยุตฺตา จ  นามฯ เสสมิธ อนนฺตรทุกญฺจ อาสวโคจฺฉเก ปญฺจมฉฎฺฐทุกสทิสเมวฯ เกวลํ อาสวปทฎฺฐาเน สํโยชนปทเมว วิเสโสฯ ปญฺจมฉฎฺฐทุกานิฯ</p>

</p>


<p>คนฺถโคจฺฉเก ยสฺส สํวิชฺชนฺติ, ตํ จุติปฎิสนฺธิวเสน วฎฺฎสฺมิํ คเนฺถนฺติ ฆเฎนฺตีติ ฯ ตโต อเญฺญ ฯ</p>


<p>ตตฺถ อภิชฺฌากายคโนฺถ, พฺยาปาโท, สีลพฺพตปรามาโส, อิทํสจฺจาภินิเวโส กายคโนฺถติ อิเม จตฺตาโร ธมฺมา คนฺถา นามฯ ตตฺถ อภิชฺฌา เอว นามกายํ วุตฺตนเยน คเนฺถตีติ ฯ เอวํ เสเสสุปิฯ สพฺพญฺญุภาสิตมฺปิ ปฎิกฺขิปิตฺวา ‘‘สสฺสโต โลโก, อิทเมว สจฺจํ, โมฆมญฺญ’’นฺติ อิมินา อากาเรน อภินิวิสนโต สีลพฺพตปรามาสวิรหิตา สพฺพาปิ ทิฎฺฐิ  นามฯ เสสา วุตฺตตฺถาวฯ อิเมสุ จ ปจฺฉิมา เทฺว คนฺถา ปฐเมน มเคฺคน ปหียนฺติ, พฺยาปาโท ตติเยน, อภิชฺฌา จตูหิปิฯ อิเม จ สภาวโต ตโย ธมฺมา จตฺตาโร  คนฺถา นาม ชาตาฯ อิเม ปน ฐเปตฺวา เสสา สเพฺพ ธมฺมา โน คนฺถา นามฯ คนฺถทุกํ ปฐมํฯ</p>


<p>อารมฺมณกรณวเสน  คเนฺถหิ คนฺถิตพฺพาติ ฯ น คนฺถนิยา ฯ เสสํ สาสวทุกสทิสเมวฯ ทุติยํฯ</p>


<p>โมหมูลวชฺชิตานิ ทส อกุสลจิตฺตานิ, ทิฎฺฐิวิปฺปยุตฺตจิเตฺตสุ โลภํ, โทสมูเลสุ จ โทสํ ฐเปตฺวา ตํสมฺปยุตฺตา จ  นามฯ ยถาวุโตฺต โลโภ, โทโส, โมหมูลานิ, กุสลาพฺยากตานิ จิตฺตานิ, รูปนิพฺพานานิ จ  นามฯ เจตสิเกสุ ปน ทิฎฺฐิมานอิสฺสามจฺฉริยกุกฺกุจฺจถินมิทฺธานิ คนฺถสมฺปยุตฺตา เอวฯ โทสวิจิกิจฺฉา, กุสลาพฺยากตา จ คนฺถวิปฺปยุตฺตา เอว, เสสา ทฺวิธาปิ โหนฺติฯ ตติยํฯ</p>


<p>จตฺตาโร คนฺถา  นามฯ ตทวเสสา โลกิยา  นามฯ ตถา เจตสิเกสุ คนฺถวชฺชิตา อกุสลา, อปฺปมญฺญา จ, เสสา เจตสิกา ปน ตถา จ น วตฺตพฺพา จ, อิธ ปน โลกุตฺตรา น วตฺตพฺพาฯ จตุตฺถํฯ</p>


<p>ทิฎฺฐิ  นามฯ โลโภ ตถา จ น วตฺตโพฺพ จ, คนฺถสมฺปยุเตฺตสุ คเนฺถ ฐเปตฺวา เสสา  นามฯ อิธ ปน คนฺถวิปฺปยุตฺตา น วตฺตพฺพาฯ เจตสิเกสุ ปน มานอิสฺสามจฺฉริยกุกฺกุจฺจถินมิทฺธานิ คนฺถสมฺปยุตฺตา เจว โน จ คนฺถา เอว, โมหาหิริกาโนตฺตปฺปอุทฺธจฺจานิ ติชาติกา จ สิยา, ตถา นวตฺตพฺพา จ, เสสา น วตฺตพฺพาฯ เสสํ สุวิเญฺญยฺยเมวฯ ปญฺจมํฯ</p>


<p>โลกุตฺตรวชฺชิตา  นามฯ โลกุตฺตรา ปน  นามฯ อิธ ปน คนฺถสมฺปยุตฺตา น วตฺตพฺพาฯ เจตสิเกสุ ปน โทโส วิจิกิจฺฉา  กรุณา มุทิตา คนฺถวิปฺปยุตฺตา คนฺถนิยา เอว, โมหาหิริกาโนตฺตปฺปอุทฺธจฺจโลภา ตถา น วตฺตพฺพา จ, เสสา กุสลาพฺยากตา ทฺวิธาปิ โหนฺติ, ติชาติกา ปน ทฺวิธาปิ น วตฺตพฺพา จ, เสสา อกุสลาปิ น วตฺตพฺพา จฯ ฉฎฺฐํฯ</p>

</p>


<p>โอฆโยคโคจฺฉกานิ สพฺพถา อาสวโคจฺฉกสทิสานิฯ ปทตฺถมตฺตเมว, เหตฺถ นามมตฺตญฺจ วิเสโส ฯ ตตฺถ ยสฺส สํวิชฺชนฺติ, ตํ วฎฺฎสฺมิํ โอหนนฺติ โอสีทาเปนฺตีติ ฯ อารมฺมณํ กตฺวา อติกฺกมนียโต โอเฆหิ อติกฺกมิตพฺพาติ ฯ ตถา ติ เอตฺถาปิฯ วฎฺฎสฺมิํ โยเชนฺตีติ ฯ เสสํ ตาทิสเมวฯ</p>

</p>


<p>นีวรณโคจฺฉเก จิตฺตํ นีวรนฺติ ปริโยนนฺธนฺตีติ ฯ ตตฺถ กามจฺฉนฺทนีวรณํ พฺยาปาทนีวรณํ ถินมิทฺธนีวรณํ อุทฺธจฺจกุกฺกุจฺจนีวรณํ วิจิกิจฺฉานีวรณํ อวิชฺชานีวรณนฺติ อิเม ฉ นีวรณา นามฯ ตตฺถ ถินนฺติ สปฺปิปิโณฺฑ วิย อวิปฺผาริกตาย จิตฺตสฺส ฆนภาโว, ถทฺธตาติ อโตฺถฯ เมธตีติ มิทฺธํ, อกมฺมญฺญภาโว, ปจลายิกภาวกโรติ อโตฺถฯ อิทญฺจ เสขปุถุชฺชนานํ นิทฺทาย ปุพฺพภาเค, อปรภาเค จ ปจลายนเหตุกํ อุปฺปชฺชติ, น นิโทฺทกฺกมนกาเลฯ ขีณาสวานมฺปิ หิ กรชกายสฺส ทุพฺพลภาเวน อสมฺมิสฺสภวงฺคสนฺตติวเสน นิโทฺทกฺกมนํ โหติ, ตํ ปน เตสํ ถินมิทฺธเหตุกํ น โหติ, อิตเรสเมว โหติฯ</p>


<p>เกจิ  ปน รูปเมว ‘‘มิทฺธ’’นฺติ วทนฺติ, ตํ น ยุตฺตํ, ‘‘ถินมิทฺธนีวรณํ อวิชฺชานีวรเณน นีวรณเญฺจว นีวรณสมฺปยุตฺตญฺจา’’ติ อรูปธเมฺมหิ สมฺปโยควจนโต อรูปเมวฯ อกุสลญฺจ ‘‘ถินมิทฺธนีวรณสฺส ปหีนตฺตา’’ติอาทิปหานวจนโตฯ อกุสลา เอว หิ ปหาตพฺพา, ตสฺมา อารุเปฺปปิ เจตํ อุปฺปชฺชติฯ ‘‘นีวรณํ ธมฺมํ ปฎิจฺจ นีวรโณ ธโมฺม อุปฺปชฺชติ น ปุเรชาตปจฺจยา’’ติ (ปฎฺฐา. ๓.๘.๘) เอตสฺส  ‘‘อารุเปฺป กามจฺฉนฺทนีวรณํ ปฎิจฺจ ถินมิทฺธอุทฺธจฺจอวิชฺชานีวรณ’’นฺติ (ปฎฺฐา. ๓.๘.๘) สพฺพํ วิตฺถาเรตพฺพํฯ ‘‘โสปฺปํ ปจลายิกา’’ติ (ธ. ส. ๑๑๖๓)  ปนสฺส ผลูปจาเรน วุตฺตนฺติ เวทิตพฺพํฯ ถินํ มิทฺธญฺจาติ อิทํ ทฺวยํ นีวรณฎฺฐาเน เอกนีวรณํ วุตฺตํ, ตถา อุทฺธจฺจกุกฺกุจฺจญฺจาติ อิทํ ทฺวยํฯ ตตฺถ กุกฺกุจฺจนฺติ ‘‘อกตํ วต เม กลฺยาณํ, กตํ ปาป’’นฺติอาทินา อุปฺปชฺชมาโน วิปฺปฎิสาโรฯ เตเนวสฺส  ‘‘เจตโส วิปฺปฎิสาโร มโนวิเลโข’’ติ จ วุตฺตํฯ ‘‘อกปฺปิเย กปฺปิยสญฺญิตา’’ติอาทิ ปน กุกฺกุจฺจมูลทสฺสนตฺถํฯ เอวํสญฺญิตาย หิ กเต วีติกฺกเม ปจฺฉา ‘‘ทุฎฺฐุ มยา กต’’นฺติ สุทินฺนาทีนํ วิย วิปฺปฎิสาโร อุปฺปชฺชติฯ ยํ ปน  ‘‘อถ โข อายสฺมา สาริปุโตฺต…เป.… กุกฺกุจฺจายโนฺต น ปฎิคฺคเหสี’’ติ (ปาจิ. ๒๐๔) กุกฺกุจฺจํ อาคตํ, ตํ นีวรณกุกฺกุจฺจํ ฯ น หิ อรหโต นีวรณํ อตฺถิ, นีวรณวติรูปกํ ปน ‘‘กปฺปติ, น กปฺปตี’’ติ วีมํสนสงฺขาตํ วินยกุกฺกุจฺจํ นาเมตนฺติ เวทิตพฺพํฯ เสสนีวรณานิ วุตฺตตฺถานิ เอวฯ อิเมสุ จ กุกฺกุจฺจวิจิกิจฺฉา ปฐเมน มเคฺคน ปหียนฺติ, พฺยาปาโท ตติเยน, ถินมิทฺธุทฺธจฺจาวิชฺชา จตุเตฺถน, กามจฺฉโนฺท จตูหิปีติ วตฺตพฺพํ, ‘‘ตติเยนา’’ติ ปน วุตฺตํฯ อิเม จ สภาวโต อฎฺฐ ธมฺมา ฉ นีวรณา นาม ชาตา, อิเม ปน ฐเปตฺวา เสสา โน นีวรณา นามฯ นีวรณทุกํ ปฐมํฯ</p>


<p>ทุติยํ  สาสวทุกสทิสเมวฯ ทฺวาทส อกุสลจิตฺตานิ  นามฯ เสสจิตฺตรูปนิพฺพานานิ  นามฯ เจตสิเกสุ อกุสลา นีวรณสมฺปยุตฺตาว, กุสลาพฺยากตา นีวรณวิปฺปยุตฺตาว, เสสา ทฺวิธาปิ โหนฺติฯ ตติยํฯ</p>


<p>ฉ นีวรณา  นามฯ เสสา โลกิยา  นามฯ โลกุตฺตรา น วตฺตพฺพาฯ เสสํ อาสวโคจฺฉเก จตุตฺถสทิสเมวฯ จตุตฺถํฯ</p>


<p>ฉ นีวรณา  นามฯ ตทเญฺญ นีวรณสมฺปยุตฺตา ปน  นามฯ ตถา เจตสิเกสุ นีวรณวิรหิตา อกุสลา, ติชาติกา ปน ตถา จ น วตฺตพฺพา จ, กุสลาพฺยากตา น วตฺตพฺพาวฯ อิธ ปน นีวรณวิปฺปยุตฺตา สเพฺพ น วตฺตพฺพาฯ ปญฺจมํฯ</p>


<p>โลกุตฺตรวชฺชิตา  นามฯ โลกุตฺตรา  นามฯ อิธ ปน นีวรณสมฺปยุตฺตา น วตฺตพฺพาฯ เจตสิเกสุ ปน กรุณามุทิตา นีวรณวิปฺปยุตฺตา นีวรณิยาว, กุสลาพฺยากตา ทฺวิธาปิ โหนฺติ, ติชาติกา ตถา จ น วตฺตพฺพา จ, อกุสลา ปน น วตฺตพฺพาวฯ ฉฎฺฐํฯ</p>

</p>


<p>ปรามาสโคจฺฉเก ธมฺมานํ ยถาภูตํ อนิจฺจาทิอาการํ อติกฺกมิตฺวา ‘‘นิจฺจ’’นฺติอาทิวเสน  ปวตฺตมานา ปรโต อามสนฺตีติ ฯ มิจฺฉาทิฎฺฐิฯ พหุวจนนิเทฺทเส การณํ วุตฺตเมวฯ ตทเญฺญ สเพฺพ ธมฺมา  นามฯ ปรามาสทุกํ ปฐมํฯ</p>


<p>ปรามาเสหิ  อารมฺมณกรณวเสน ปรามฎฺฐตฺตา ฯ เสสํ อาสวทุกสทิสเมวฯ ทุติยํฯ</p>


<p>ทิฎฺฐิสมฺปยุตฺตจิเตฺตสุ ทิฎฺฐิวิรหิตา ธมฺมา  นามฯ เสสจิตฺตรูปนิพฺพานานิ  นามฯ อิธ ปน ทิฎฺฐิ น วตฺตพฺพา, เสสเจตสิเกสุ ปน มานโทสอิสฺสามจฺฉริยกุกฺกุจฺจวิจิกิจฺฉา, กุสลาพฺยากตา จ ปรามาสวิปฺปยุตฺตา เอว, เสสา ทฺวิธาปิ โหนฺติฯ ตติยํฯ</p>


<p>ทิฎฺฐิ เอว  นามฯ เสสโลกิยา  นามฯ อิธ ปน โลกุตฺตรา น วตฺตพฺพาฯ เสสํ สุวิเญฺญยฺยเมวฯ จตุตฺถํฯ</p>


<p>อิมสฺมิํ ปน โคจฺฉเก ‘‘ปรามาสา เจว ธมฺมา ปรามาสสมฺปยุตฺตา จา’’ติ อยํ ทุโก น ลพฺภติฯ น หิ ทิฎฺฐิ ทิฎฺฐิยา สมฺปยุชฺชติฯ ปจฺฉิมทุเก โลกุตฺตรวชฺชิตา  นามฯ โลกุตฺตรา  นามฯ อิธ ปน ปรามาโส, ตํสมฺปยุตฺตา จ น วตฺตพฺพาฯ เสสํ วุตฺตนยเมวฯ</p>

</p>


<p>มหนฺตรทุเกสุ อารมฺมณํ อคฺคเหตฺวา อปฺปวตฺติโต สห อารมฺมเณนาติ  จิตฺตเจตสิกาฯ นตฺถิ อารมฺมณเมเตสนฺติ  รูปนิพฺพานานิฯ สารมฺมณทุกํฯ</p>


<p>จินฺตนเฎฺฐน จิตฺตํ, จิตฺตตาย วา จิตฺตํฯ ตํ หิ วตฺถุทฺวารารมฺมณกิจฺจาทิเภทโต, อตีตาทิเภทโต จ อตฺตโน วิจิตฺตตาย จิตฺตนฺติ วุจฺจติ จิตฺตกรณตาย วาฯ โลกสฺมิํ หิ จิตฺตกมฺมโต อุตฺตริตรํ จิตฺตํ นาม นตฺถิ, ตสฺมิมฺปิ จรณํ  นาม จิตฺตํ อติจิตฺตํ โหติฯ ยํ วา ปนญฺญมฺปิ โลเก สิปฺปชาตํ, สพฺพํ ตํ จิเตฺตเนว กรียติฯ เอวํ ตสฺส ตสฺส จิตฺตสฺส นิปฺผาทกํ  จิตฺตมฺปิ ตเถว จิตฺตํ โหติฯ ยถา จินฺติตสฺส วา อนวเสสสฺส อนิปฺผชฺชนโต ตโตปิ จิตฺตเมว จิตฺตตรํ, ตถา ยเทตํ เทวมนุสฺสนิรยติรจฺฉานเภทาสุ คตีสุ กุสลากุสลกมฺมนานตฺตํ, เตน ตาสุ คตีสุ อปททฺวิปทาทิอุจฺจตฺตนีจตฺตาทินานตฺตํ, ตสฺมิํ ตสฺมิํ อตฺตภาเว ทีฆรสฺสถูลาถูลสุวณฺณทุพฺพณฺณาทิลาภาลาภาทิ จาติ เอวมาทิ อชฺฌตฺตํ จิตฺตํ, พหิทฺธา จ ปถวีปพฺพตติณรุกฺขลตาทิเทวพฺรหฺมวิมานกปฺปรุกฺขาทิภูตํ กมฺมปจฺจยํ จิตฺตํ, ตมฺปิ จิเตฺตเนว กตํ, ตโต จิตฺตเมว จิตฺตตรํ จินฺติตนิยาเมน สพฺพาการสฺส อสมฺภวโตฯ เอวํ จินฺตนเฎฺฐน, จิตฺตวิจิตฺตเฎฺฐน, จิตฺตกรณเฎฺฐน จ ‘‘จิตฺต’’นฺติ วิญฺญาณํ เวทิตพฺพํ, ตเทว วิญฺญาณํ  นามฯ เจตสิกรูปนิพฺพานานิ  นามฯ จิตฺตทุกํฯ</p>


<p>อวิปฺปโยควเสน เจตสิ นิยุตฺตา  ผสฺสาทโย ทฺวิปญฺญาส ธมฺมาฯ จิตฺตรูปนิพฺพานานิ  นามฯ เจตสิกทุกํฯ</p>


<p>เจตสิกา เอว  นามฯ รูปนิพฺพานานิ  นาม, อิธ ปน จิตฺตํ น วตฺตพฺพํฯ จิตฺตสมฺปยุตฺตทุกํฯ</p>


<p>นิรนฺตรภาวูปคมนตาย อุปฺปาทโต ยาว ภงฺคาจิเตฺตน สํสฎฺฐาติ ฯ เอกโต วตฺตมานาปิ นิรนฺตรภาวํ อนุปคมนตาย จิเตฺตน วิสํสฎฺฐาติ ฯ เสสํ อนนฺตรทุกสทิสเมวฯ จิตฺตสํสฎฺฐทุกํฯ</p>


<p>สมุฎฺฐหนฺติ เอเตนาติ สมุฎฺฐานํ, จิตฺตํ สมุฎฺฐานํ เอเตสนฺติ  เจตสิกานิ เจว จิตฺตชรูปกลาปา จ ฯ จิตฺตํ, ปน อจิตฺตชรูปกลาปา, นิพฺพานญฺจ  นามฯ จิตฺตสมุฎฺฐานทุกํฯ</p>


<p>สห ภวนฺตีติ สหภุโน, จิเตฺตน สหภุโน  เจตสิกานิ เจว กายวจีวิญฺญตฺติโย จฯ จิตฺตํ, ปน วิญฺญตฺติวชฺชิตรูปนิพฺพานานิ จ  นามฯ จิตฺตสหภุทุกํฯ</p>


<p>อนุปริวตฺตนฺตีติ  อนุปริวตฺติโน, กิํ อนุปริวตฺตนฺติ? จิตฺตํ, จิตฺตสฺส อนุปริวตฺติโน ฯ เสสํ อนนฺตรทุกสทิสเมวฯ จิตฺตานุปริวตฺติทุกํฯ</p>


<p>อิโต ปเร ปน ตโย ทุกา เจตสิกทุกสทิสาว, เกวลํ ปทตฺถมตฺตเมว วิเสโสฯ ตตฺถ จิตฺตสํสฎฺฐา จ เต จิตฺตสมุฎฺฐานา เอว จาติ ฯ จิตฺตสํสฎฺฐา จ เต จิตฺตสมุฎฺฐานา จ จิตฺตสหภุโน เอว จาติ  จิตฺตสํสฎฺฐา จ เต จิตฺตสมุฎฺฐานา จ จิตฺตานุปริวตฺติโน เอว จาติ ฯ เสสํ สุวิเญฺญยฺยเมวฯ</p>


<p>ตทนนฺตเร ปน อชฺฌตฺติกทุเก อชฺฌตฺตชฺฌตฺตํ อชฺฌตฺตตฺติเก วุตฺตวเสน อชฺฌตฺตาว ฯ ปสาทรูปจิตฺตสงฺขาตานิ ฉ อชฺฌตฺติกานิ อายตนานิฯ ตโต พหิภูตา ฯ เสสรูปเจตสิกนิพฺพานปญฺญตฺติสงฺขาตานิ ฉ พาหิรายตนานิ, อิธ ปน ปญฺญตฺติโยปิ ลพฺภนฺติฯ อชฺฌตฺติกทุกํฯ</p>


<p>อุปาทิยเนฺตว ภูตานิ, น ภูตา วิย อุปาทิยนฺตีติ  จตุวีสติ อุปาทารูปานิ เอวฯ น อุปาทิยนฺตีติ  จตุมหาภูตจิตฺตเจตสิกนิพฺพานานิฯ อุปาทาทุกํฯ</p>


<p>ทฺวตฺติํส โลกิยวิปากจิตฺตานิ, กมฺมชรูปญฺจ  นามฯ เสสโลกิยโลกุตฺตรานิ, นิพฺพานญฺจ  นาม ฯ เสสํ อุปาทินฺนุปาทานิยตฺติเก วุตฺตานุสาเรน ญาตพฺพํฯ อุปาทินฺนทุกํฯ</p>

</p>


<p>อุปาทานโคจฺฉเกภุสํ อาทิยนฺตีติ  ทฬฺหคฺคาหํ คณฺหนฺตีติ อโตฺถฯ ทฬฺหโตฺถ หิ เอตฺถ อุป-สโทฺท ‘‘อุปายาโส’’ติอาทีสุ วิยฯ ตโต อเญฺญ ฯ ตตฺถ กามุปาทานํ ทิฎฺฐุปาทานํ สีลพฺพตุปาทานํ อตฺตวาทุปาทานนฺติ อิเม อุปาทานา นามฯ ตตฺถ วตฺถุกาเมสุ อุปฺปโนฺน กิเลสกาโมว วุตฺตนเยน อุปาทานนฺติ ฯ เอวํ เสเสสุปิฯ ตตฺถ วีสติวตฺถุกา สกฺกายทิฎฺฐิ  นามฯ เสสานิ ปุเพฺพ วุตฺตาเนวฯ ปจฺฉิมานิ ปเนตฺถ ตีณิ อุปาทานานิ ตถาปวตฺตทิฎฺฐิ เอวฯ ตานิ จ ปฐเมน มเคฺคน ปหียนฺติ, กามุปาทานํ จตูหิปิ ฯ อิเม จ สภาวโต เทฺว ธมฺมา วิภาคโต จตุรุปาทานา นาม ชาตาฯ อิเม ปน ฐเปตฺวา เสสา สเพฺพ ธมฺมา  นามฯ อุปาทานทุกํ ปฐมํฯ</p>


<p>อุปาทานิยทุโก สํโยชนิยทุกสทิโสวฯ ทุติยํฯ</p>


<p>อฎฺฐโลภสหคตจิตฺตานิ, ตํสมฺปยุเตฺตสุ ทิฎฺฐิวิปฺปยุตฺตโลภํ ฐเปตฺวา เสสา จ  นามฯ ทิฎฺฐิวิปฺปยุตฺตโลภโทสโมหมูลานิ, กุสลาพฺยากตานิ จ จิตฺตานิ, รูปนิพฺพานานิ จ  นามฯ เจตสิเกสุ ปน ทิฎฺฐิมานา อุปาทานสมฺปยุตฺตาว, โทสอิสฺสามจฺฉริยกุกฺกุจฺจวิจิกิจฺฉา, กุสลาพฺยากตา จ อุปาทานวิปฺปยุตฺตา เอวฯ เสสา ทุวิธาปิ โหนฺติฯ ตติยํฯ</p>


<p>จตฺตาริ อุปาทานานิ  นามฯ ตทวเสสา โลกิยา     นามฯ อิธ ปน โลกุตฺตรา น วตฺตพฺพาฯ เสสํ วุตฺตนยเมวฯ จตุตฺถํฯ</p>


<p>ปญฺจมฉฎฺฐทุกา ปาฐโต คนฺถโคจฺฉเก ปญฺจมฉฎฺฐทุกสทิสาว, เกวลํ ปญฺจมทุเก ‘‘เจตสิเกสุ มาโน อุปาทานสมฺปยุโตฺต เจว โน จ อุปาทาโน เอว, โมหาหิริกาโนตฺตปฺปอุทฺธจฺจถินมิทฺธานิ ติชาติกานิ ตถา จ น วตฺตพฺพา จา’’ติ อิทญฺจ, ฉฎฺฐทุเก ‘‘เจตสิเกสุ โทสอิสฺสามจฺฉริยกุกฺกุจฺจวิจิกิจฺฉา อปฺปมญฺญา อุปาทานวิปฺปยุตฺตา อุปาทานิยา เอว, โมหาหิริกาโนตฺตปฺปอุทฺธจฺจโลภถินมิทฺธานิ ตถา จ น วตฺตพฺพานิ จา’’ติ เอตฺตกเมว ปาฐโต วิเสโส, อตฺถโต ปน นามมตฺตโกว วิเสโสฯ เสโส สุวิเญฺญโยฺยวฯ ปญฺจมฉฎฺฐานิฯ</p>

</p>


<p>กิเลสโคจฺฉเก สํกิลิฎฺฐตฺติเก วุตฺตนเยน ปทโตฺถ เวทิตโพฺพฯ โลโภ โทโส โมโห มาโน ทิฎฺฐิ วิจิกิจฺฉา ถินํ อุทฺธจฺจํ อหิริกํ อโนตฺตปฺปนฺติ อิเม ทส ธมฺมา  นามฯ อิเม จ วุตฺตตฺถา เอว, อิธ ปน โลโภ, เหตุคนฺถนีวรณอุปาทานโคจฺฉเกสุ โลโภ จ นิปฺปเทสโต จตุมคฺควโชฺฌปิ เอเกเนว โกฎฺฐาเสน ฐิโต, เสสโคจฺฉเกสุ โส สโพฺพปิ โลโภ ‘‘กามาสโว ภวาสโว’’ติอาทินา  เทฺว เทฺว โกฎฺฐาสา หุตฺวา ฐิโต, อิมินา ปน อฎฺฐกถาวจเนนาปิ ภวาสวาทิพฺยติริโตฺต สโพฺพ จตุมคฺควโชฺฌปิ ราโค กามาสวาทีสุ สงฺคหิโตฯ กามจฺฉนฺทนีวรณํ ปน ภวราโคปิ น ปญฺจกามคุณิกราคมโตฺตวาติ ปญฺญายติ, ‘‘อารุเปฺป กามจฺฉนฺทนีวรณํ ปฎิจฺจ ถินมิทฺธนีวรณ’’นฺติอาทิปาฬิโต (ปฎฺฐา. ๓.๘.๘) เจตํ ทฎฺฐพฺพํ ปญฺจกามคุณิกราคสฺส รูปารูปภูมีสุ อนุปฺปชฺชนโตฯ อิเมสุ  จ กิเลเสสุ ทิฎฺฐิวิจิกิจฺฉา ปฐเมน มเคฺคน ปหียนฺติ, โทโส ตติเยน, โลภาทโย จตูหิปิฯ อิเม ปน ทส ธเมฺม ฐเปตฺวา เสสา  นามฯ กิเลสทุกํ ปฐมํฯ</p>


<p>สํกิเลสิกทุโก สาสวทุกสทิโสวฯ ทุติยํฯ</p>


<p>สํกิลิฎฺฐทุโก, กิเลสสมฺปยุตฺตทุโก จาติ เทฺวปิ สมานตฺถาวฯ เต จ นีวรณโคจฺฉเก ตติยทุกสทิสาวฯ ตติยจตุตฺถานิฯ</p>


<p>ทส กิเลสา  นามฯ เสสา โลกิยธมฺมา  นามฯ อิธ ปน โลกุตฺตรา น วตฺตพฺพาฯ เสสํ นีวรณโคจฺฉเก จตุตฺถทุกสทิสเมวฯ ปญฺจมํฯ</p>


<p>ฉฎฺฐสตฺตมทุกานิปิ อญฺญมญฺญํ สมานตฺถาเนวฯ ตานิ ฉฎฺฐสตฺตมานิ นีวรณโคจฺฉเก ยถากฺกมํ ปาฐโต ปญฺจมฉฎฺฐทุกสทิสานิ, อตฺถโต ปน นามมตฺตโกว วิเสโสฯ เสโส สุวิเญฺญโยฺยฯ ฉฎฺฐสตฺตมอฎฺฐมานิฯ</p>

</p>


<p>ปิฎฺฐิทุเกสุ อาทิโต จตฺตาโร ทุกา ทสฺสเนนปหาตพฺพตฺติเก, ทสฺสเนนปหาตพฺพเหตุเก จ วุตฺตนเยน เวทิตพฺพาฯ เกวลํ ปน ตตฺถ ปฐมตฺติเก วุเตฺตสุ ทสฺสเนนปหาตเพฺพ ธเมฺม ฐเปตฺวา เสสา อิธ ปฐมทุกสฺส ทุติยปเท ทสฺสเนนปหาตเพฺพสุ ปวิสนฺติ, ภาวนายปหาตเพฺพ ฐเปตฺวา เสสา อิธ ทุติยทุเก นภาวนายปหาตเพฺพสุ ปวิสนฺติฯ ตตฺถ จ ทุติยตฺติเก วุเตฺตสุ ทสฺสเนนปหาตพฺพเหตุเก ฐเปตฺวา  เสสา อิธ ตติยทุเก นทสฺสเนนปหาตพฺพเหตุเก, ภาวนายปหาตพฺพเหตุเก จ ฐเปตฺวา เสสา อิธ จตุตฺถทุเก นภาวนายปหาตพฺพเหตุเกสุ ปวิสนฺติฯ</p>


<p>ปทโตฺถ  จ ทสฺสเนน ปหาตโพฺพ เหตุ เอเตสํ อตฺถีติ ฯ เอวํ ภาวนายปหาตพฺพเหตุกาติ เอตฺถาปิ อโตฺถ เวทิตโพฺพฯ เอวํ หิ สติ อเหตุกานํ อคฺคหณํ สิยาติ เอตฺตกเมว วิเสโสฯ ติกทฺวยเมว หิ ภควา เทสนาวิลาเสน จตฺตาโร ทุเก กตฺวา เทเสสิฯ เสสํ ตาทิสเมวฯ จตฺตาโร ทุกา นิฎฺฐิตาฯ</p>


<p>ปญฺจปญฺญาสสวิตกฺกจิเตฺตสุ วิตกฺกวิรหิตา จิตฺตเจตสิกา ธมฺมา  นามฯ วิตโกฺก, ปน เสสจิตฺตรูปนิพฺพานานิ จ  นามฯ ปญฺจมํฯ</p>


<p>ฉสฎฺฐิยา สวิจารจิเตฺตสุ วิจารวิรหิตา ธมฺมา  นามฯ วิจาโร, ปน เสสจิตฺตรูปนิพฺพานานิ จ  นามฯ เสสํ อิธ, อนนฺตเร วุตฺตทุเก จ วิตกฺกตฺติเก วุตฺตานุสาเรน ญาตพฺพํฯ ฉฎฺฐํฯ</p>


<p>อิโต ปเรสุ สปฺปีติกทุโก, ปีติสหคตทุโก จ สมานตฺถาว, เต จ สุขสหคตอุเปกฺขาสหคตทุกา จาติ จตฺตาโรปิ ทุกา ปีติตฺติเก วุตฺตนยาวฯ เกวลํ ปเนเตสํ ทุกานํ ปฐมํ ปทํ ตตฺถ ปวิสติ, ปีติตฺติเก อิตรีตรปททฺวยสงฺคหิตา, อสงฺคหิตา จ สเพฺพ อตฺถา เหฎฺฐา วุตฺตนเยเนตฺถ ทุกานํ ทุติยปเทสุ อตฺถโต สงฺคหิตา, อิเม จ นิปฺปเทสทุกาติ อยเมว วิเสโสฯ สตฺตมอฎฺฐมนวมทสมาฯ</p>


<p>ตทนนฺตเรสุ ติ เอตฺถ ‘‘เหฎฺฐโต อวีจินิรยํ ปริยนฺตํ กริตฺวา อุปริโต ปรนิมฺมิตวสวตฺตี เทเว อโนฺต กริตฺวา ยํ ตสฺมิํ อนฺตเร เอตฺถาวจรา เอตฺถ ปริยาปนฺนา’’ติ เอวํ (ธ. ส. ๑๒๘๗)  ปริจฺฉินฺนานํ จตุนฺนํ อปายานํ, มนุสฺสานํ, ฉนฺนํ เทวโลกานญฺจ วเสน โอกาสโต เอกาทสวิโธ กามภโว  ‘‘กาโม’’ติ วุจฺจติ อุตฺตรปทโลเปน ยถา ‘‘รูปูปปตฺติยา’’ติอาทีสุ รูปภโว ‘‘รูป’’นฺติฯ ตสฺมิํ กาเม อวจรนฺติ ปวตฺตนฺตีติ ฯ เยภุยฺยโต เจตํ วุตฺตํ รูปารูเปสุ เจเตสญฺจ อิธ ปวตฺติโต ‘‘ถลจรา’’ติอาทีสุ วิยฯ กามภวสงฺขาเต วา กาเม ปฎิสนฺธิํ อวจาเรนฺตีติปิ  กุสลากุสลานิ ฯ อุทฺธจฺจสหคตจิตฺตํ ปน อพฺยากตจิตฺตสทิสํฯ ตทายตฺตตาย, อารมฺมณกรณวเสน วา กิเลสกาโม เอตฺถ อวจรตีติปิ กามาวจรํฯ กามเญฺจส รูปารูปาวจรธเมฺมสุปิ อวจรติ, รุฬฺหิโต ปน ‘‘วทตีติ วโจฺฉ’’ติอาทีสุ วิย อิเม เอว ‘‘กามาวจรา’’ติ วุจฺจนฺติฯ อปิจ กามตณฺหา รูปตณฺหา อรูปตณฺหาติ เอตฺถ วุตฺตกามตณฺหาสงฺขาโต กาโม เอตฺถ อวจรตีติปิ ฯ เอวํ พฺรหฺมานํ วิมานาภรณาทีสุ ฉนฺทราคสฺสาปิ กามตณฺหาภาโว สิโทฺธ, รูปตณฺหาวิสยานมฺปิ จ พฺรหฺมานํ กมฺมชรูปาทีนํ กามตณฺหายปิ วิสยตาย กามาวจรตา สิทฺธา โหติฯ น รูปารูปาวจรานํ ตทภาวโต ตทเญฺญ ฯ อิมินา นเยน รูปาวจราทิทุกานมฺปิ ปทโตฺถ ยถารหํ ญาตโพฺพฯ ตตฺถ จตุปญฺญาส กามาวจรจิตฺตานิ, สพฺพญฺจ รูปํ กามาวจรา นามฯ เสสจิตฺตนิพฺพานานิ น กามาวจรา นามฯ เจตสิเกสุ วตฺตพฺพํ ปริยาปนฺนทุเก เอว อาวิ ภวิสฺสติฯ เอกาทสมํฯ</p>


<p>ปนฺนรส รูปาวจรจิตฺตานิ  นามฯ เสสจิตฺตรูปนิพฺพานานิ  นามฯ ทฺวาทสมํฯ</p>


<p>ทฺวาทส อรูปาวจรจิตฺตานิ  นามฯ เสสจิตฺตรูปนิพฺพานานิ  นามฯ เตรสมํฯ</p>


<p>เตภูมกวเฎฺฎ ปริยาปนฺนา อโนฺตคธาติ  โลกิยธมฺมาวฯ ตตฺถ น ปริยาปนฺนาติ  โลกุตฺตราฯ เจตสิเกสุ ปน กามาวจราทิทุกานํ จตุนฺนมฺปิ  สาธารโณ วินิจฺฉโย เอวํ เวทิตโพฺพ – อกุสลเจตสิกา กามาวจราว, อปฺปมญฺญา กามรูปาวจรา, วิรติโย ปน กามาวจรปริยาปนฺนา, วิตกฺกวิจารปีติโย ปน กามรูปาวจรปริยาปนฺนา, เสสา จตุภูมกาติฯ จุทฺทสมํฯ</p>


<p>วฎฺฎมูลํ ฉินฺทนฺตา นิพฺพานํ อารมฺมณํ กตฺวา วฎฺฎโต นียนฺตีติ  จตฺตาริ โลกุตฺตรมคฺคจิตฺตานิฯ อิมินา ลกฺขเณน น นิยฺยนฺตีติ  เสสจิตฺตรูปนิพฺพานานิฯ เสสํ สุวิเญฺญยฺยเมวฯ ปญฺจทสมํฯ</p>


<p>จุติยา  วา อตฺตโน วา ปวตฺติยา อนนฺตรํ ผลทาเน นิยตตฺตา  มิจฺฉตฺตนิยตา, สมฺมตฺตนิยตา จฯ ตถา อนิยตตฺตา  เสสธมฺมาฯ เสสํ วุตฺตนยเมวฯ โสฬสมํฯ</p>


<p>อเญฺญ ธเมฺม อุตฺตรนฺติ อติกฺกมนฺตีติ อุตฺตรา, อตฺตานํ อุตฺตริตุํ สมเตฺถหิ สห อุตฺตเรหีติ  โลกิยาวฯ นตฺถิ เอเตสํ อุตฺตราติ  โลกุตฺตราฯ สตฺตรสมํฯ</p>


<p>รณนฺติ กนฺทนฺติ เอเตหีติ รณา, เยหิ อภิภูตา สตฺตา นานปฺปการโต ปริเทวนฺติ, เตสํ อกุสลมูลานํ เอตํ อธิวจนํ, เตหิ สมฺปโยควเสน, ปหาเนกฎฺฐตาวเสน จ สห รเณหีติ ฯ เอเตนากาเรน นตฺถิ เอเตสํ รณาติ ฯ</p>


<p>ตตฺถ ทฺวาทส อกุสลจิตฺตานิ สรณา นามฯ สรณธเมฺมสุ เจตฺถ โลภโทสโมหา รณา เจว สรณา จ, เตสุ โลภโทสา โมเหเนว สมฺปโยคโต สรณา, ตถา วิจิกิจฺฉุทฺธจฺจสหคตจิตฺตํ, ตํสมฺปยุตฺตา จฯ โมโห ปน เตสุ สมฺปโยคโต สรโณ, ทิฎฺฐิสมฺปยุตฺตราเคน, ปน ภวราเคน จ รณภูเตน ปหาเนกฎฺฐตาวเสเนว สรโณ ฯ โลภโทสโมหมูลสมฺปยุเตฺตสุ ปน โมโห โลเภน เจว โทเสน จ, เสสา โลภโมเหน เจว โทสโมเหน จ สมฺปโยคโต สรณาติ เวทิตพฺพาฯ สพฺพานิ กุสลาพฺยากตจิตฺตานิ, รูปนิพฺพานานิ จ อรณา นามฯ เจตสิเกสุ ปน อกุสลา สรณาว, กุสลาพฺยากตา อรณาว, ติชาติกา ปน ทฺวิธาปิ โหนฺตีติฯ อฎฺฐารสมํฯ</p>

</p>

</p>


<h2>สุตฺตนฺติกทุกมาติกตฺถวณฺณนา</h2>
<p>สุตฺตนฺติกทุเกสุ เวเทติ, วิวิเธน วา อากาเรน ชานาตีติ วิชฺชา, วิปสฺสนาญาณมโนมยิทฺธิฉอภิญฺญาวสปฺปวตฺตา ปญฺญา, ตสฺมิํ วิชฺชาภาเค วิชฺชาโกฎฺฐาเส วิชฺชาสภาเว  วตฺตนฺตีติ ฯ ตา เอว วิชฺชา, ตํ วา วิชฺชํ สมฺปโยควเสน ภชนฺตีติปิ  อฎฺฐวิธวิชฺชาสมฺปยุตฺตธมฺมาฯ ตาสุ ยา กาจิ เอกา วิชฺชา วิชฺชา, เสสา วิชฺชาภาคิโนติ เอวํ วิชฺชาปิ วิชฺชาสมฺปยุตฺตธมฺมาปิ วิชฺชาภาคิโนเตฺวว เวทิตพฺพา, อิธ ปน วิชฺชาสมฺปยุตฺตา ธมฺมาว อธิเปฺปตาฯ น วิชานาตีติ อวิชฺชา, จตุสจฺจจฺฉาทกวเสน จตุพฺพิโธ โมโห, ตสฺมิํ อวิชฺชาภาเค อวิชฺชาโกฎฺฐาเส อวิชฺชาสภาเว วตฺตนฺตีติ ฯ ตา เอว อวิชฺชา, ตํ วา อวิชฺชํ สมฺปโยควเสน ภชนฺตีติปิ  อวิชฺชาสมฺปยุตฺตธมฺมาฯ เอวํ อวิชฺชาปิ อวิชฺชาสมฺปยุตฺตธมฺมาปิ อวิชฺชาภาคิโนเตฺวว เวทิตพฺพา, อิธ ปน อวิชฺชาสมฺปยุตฺตธมฺมาว อธิเปฺปตาฯ</p>


<p>ตตฺถ อรหตฺตมคฺคจิตฺตํ, ปญฺญาวิรหิตตํสมฺปยุตฺตา จ วิชฺชาภาคิโน จ ญาณสมฺปยุตฺตกามาวจรชวนานิ, ญาณวิรหิตตํสมฺปยุตฺตา  จ วิปสฺสนาภาเวน ปวตฺติยํ วิชฺชาภาคิโน, อญฺญทา น วตฺตพฺพาฯ รูปาวจรจตุตฺถชฺฌานิกชวนจิตฺตานิ, ปญฺญาวิรหิตตํสมฺปยุตฺตา จ มโนมยิทฺธิภาเวน จ ปญฺจาภิญฺญาภาเวน จ ปวตฺติยํ วิชฺชาภาคิโน, อญฺญทา น วตฺตพฺพาฯ ตตฺถ ทฺวาทสากุสลจิตฺตานิ, อวิชฺชาวิรหิตตํสมฺปยุตฺตา จ อวิชฺชาภาคิโนว, อิธ ปน อวิชฺชา, เสสจิตฺตรูปนิพฺพานานิ จ น วตฺตพฺพาวฯ เจตสิเกสุ ปน โมหอปฺปมญฺญา น วตฺตพฺพาว, เสสา กุสลาพฺยากตา สิยา วิชฺชาภาคิโน, สิยา น วตฺตพฺพา, ติชาติกา ทฺวิธาปิ น วตฺตพฺพา จฯ เสสํ สุวิเญฺญยฺยเมวฯ ปฐมํฯ</p>


<p>ปุน อนโชฺฌตฺถรณวเสน กิเลสนฺธการํ วิทฺธํเสตุํ อสมตฺถตาย วิชฺชุ อุปมา เอเตสนฺติ  อาทิโต ตีสุ มเคฺคสุ ญาณํวฯ นิเสฺสสํ วิทฺธํสนสมตฺถตาย วชิรํ อุปมา เอเตสนฺติ  อรหตฺตมเคฺค ญาณํฯ ยถา หิ เมฆนฺธกาเร มคฺคปฎิปนฺนสฺส ปฎิจฺฉาทนอนฺธการํ วิธมิตฺวา วิชฺชุยา อุปฺปนฺนกฺขเณ จาตุทิสา มคฺคา ปากฎา โหนฺติ, วิชฺชุยา นิรุทฺธาย ปุน อนฺธกาโร โอตฺถริตฺวา มคฺคํ ปฎิจฺฉาเทติ, เอวํ วิปสฺสนายานิกสฺส ยถาสกํ สจฺจจฺฉาทกกิเลสนฺธการํ วิธมิตฺวา ตีสุ มเคฺคสุ ยถากฺกมํ อุปฺปเนฺนสุ จตฺตาริ สจฺจานิ ปากฎานิ โหนฺติ, เตสุ นิรุเทฺธสุ ปุน อวสิฎฺฐกิเลสนฺธกาโร จตุสจฺจํ ปฎิจฺฉาเทติ, ตสฺมา ตีสุ มเคฺคสุ ปญฺญา วิชฺชูปมา วุตฺตาฯ ยถา ปน วชิรสฺส อเภโชฺช ปาสาโณ นาม นตฺถิ, ตญฺจ นิเสฺสสโต วชิรํ เขเปติ, วชิเรน จ คตมเคฺค ปาสาณสฺส ปุน  ปากติกภาโว นตฺถิ, เอวํ อรหตฺตมคฺคญาณสฺส อวชฺฌกิเลโส นาม นตฺถิ, ตญฺจ นิเสฺสสโต อรหตฺตมคฺคญาณํ เขเปติ, เตน จ เขปิเต กิเลเส อวสิฎฺฐกิเลสาภาวโต ตสฺส ปุน ปจฺจุทาวตฺตนํ นาม นตฺถิ, ตสฺมา  จตุตฺถมเคฺค ปญฺญา วชิรูปมา วุตฺตาฯ ปญฺญา เอว เหตฺถ สิยา วิชฺชูปมา, สิยา น วตฺตพฺพา จ โหติฯ เสสเจตสิกจิตฺตรูปนิพฺพานานิ ปน สพฺพานิ น วตฺตพฺพาเนวฯ ทุติยํฯ</p>


<p>พาเลสุ ฐิตตฺตา, ยตฺถ ฐิตา ตทุปจาเรน  พาลกรตฺตา วา  ทฺวาทสากุสลจิตฺตานิฯ อิธ ปน อหิริกญฺจ อโนตฺตปฺปญฺจ พาลา นามฯ ปณฺฑิเตสุ ฐิตตฺตา  ปณฺฑิตกรตฺตา วา  เอกวีสติ กุสลจิตฺตานิฯ อิธ ปน หิรี จ โอตฺตปฺปญฺจ ปณฺฑิตา นามฯ เสสจิตฺตรูปนิพฺพานานิ น วตฺตพฺพานิฯ เสสํ สุวิเญฺญยฺยเมวฯ ตติยํฯ</p>


<p>ติ กาฬกา, จิตฺตสฺส อปภสฺสรภาวกรณาฯ ติ โอทาตา, ปภสฺสรภาวกรณาฯ เสสํ สพฺพํ พาลทุกสทิสเมวฯ จตุตฺถํฯ</p>


<p>อิธ เจว สมฺปราเย จ ตเปนฺตีติ ฯ น ตปนียา ฯ เสสํ พาลทุกสทิสเมวฯ ปญฺจมํฯ</p>


<p>‘‘สิริวฑฺฒโก ธนวฑฺฒโก’’ติอาทโย วิย วจนมตฺตเมว อธิการํ กตฺวา ปวตฺตา  นามฯ นามเธยฺยนฺติ เตสํ เตสํ ธมฺมานํ นามานิฯ ตานิ จตุพฺพิธานิ สามญฺญนามํ คุณนามํ กิตฺติมนามํ โอปปาติกนามนฺติฯ ตตฺถ ปฐมกปฺปิเกสุ มหาชเนน สมฺมนฺนิตฺวา ฐปิตตฺตา ‘‘มหาสมฺมโต’’ติ รโญฺญ นามนฺติ เอวรูปํ  นามฯ ‘‘ธมฺมกถิโก ปํสุกูลิโก กาโฬ รโสฺส’’ติ เอวรูปํ คุณโต อาคตํ, ‘‘ภควา อรหํ สมฺมาสมฺพุโทฺธ’’ติอาทีนิปิ ตถาคตสฺส อเนกานิ นามสตานิ  นามฯ ยํ ปน ชาตสฺส กุมารสฺส ญาตกา กเปฺปตฺวา ปกเปฺปตฺวา ‘‘อยํ อสุโก นามา’’ติ นามํ กโรนฺติ, อิทํ   นามฯ ยา ปน ปุริมปญฺญตฺติ อปรปญฺญตฺติยํ นิปตติ, เสยฺยถิทํ – ปุริมกเปฺปปิ จโนฺท จโนฺท เอว, เอตรหิปิ อนาคเตปิ จโนฺท เอวฯ ตถา ‘‘สูริโย สมุโทฺท ปถวี รูปํ เวทนา สญฺญา สงฺขารา วิญฺญาณํ นิพฺพาน’’นฺติเอวมาทิ  นามฯ ตานิ ปุน วิชฺชมานปญฺญตฺติ อวิชฺชมานปญฺญตฺติ วิชฺชมาเนนอวิชฺชมานปญฺญตฺติ อวิชฺชมาเนนวิชฺชมานปญฺญตฺติ  วิชฺชมาเนนวิชฺชมานปญฺญตฺติ อวิชฺชมาเนนอวิชฺชมานปญฺญตฺตีติ เอวํ นามปญฺญตฺติวเสน ฉพฺพิธานิ โหนฺติฯ</p>


<p>ตตฺถ ปรมตฺถโต อุปลพฺภมานา ยถาวุตฺตทฺวาสตฺตติวิธา นามรูปธมฺมา วิชฺชมานา นาม, เตสํ ปกาเรหิ ญาปนโต ปญฺญตฺติ  นาม, ‘‘จิตฺตํ ผโสฺส ปถวี รูปํ นิพฺพาน’’นฺติอาทโย ปรมตฺถวาจกา สทฺทาฯ อุปาทินฺนนามรูปธเมฺม ปน อุปาทาย ปญฺญตฺตา สตฺตปุคฺคลอิตฺถิปุริสเทวมนุสฺสติรจฺฉานาทิเภทา, อนุปาทินฺนรูปธเมฺม อุปาทาย ปญฺญตฺตา ภูมิปพฺพตรุกฺขสกฎจนฺทสูริยนกฺขตฺตทิสากาลกสิณาทิเภทา จ ปรมตฺถโต อนุปลพฺภมานา อวิชฺชมานา นาม, เตสํ ปญฺญตฺติ  นามฯ ตถา ‘‘อตฺตา ภูมี’’ติอาทโย อตฺถปญฺญตฺติวาจกา สทฺทา จ จิตฺตสนฺตติวณฺณุปคนฺติอาทิ วิชฺชมานตฺถวาจกา สทฺทา  นามฯ ‘‘ปุริสสฺส จิตฺตํ, เมฆวโณฺณ’’ติอาทีสุ  นามฯ ‘‘จิตฺตลหุตา ปถวีคโนฺธ’’ติอาทิ  นามฯ ‘‘มนุสฺสสรีรํ รุกฺขสาขา’’ติอาทิ  นามฯ เอวํ ฉพฺพิธาปิ เจตา อธิปฺปายํ วิญฺญาเปตุกามตาจิตฺตสมุฎฺฐาปิตสวิญฺญตฺติสทฺทานุสาเรน ญาตสเงฺกตสฺส โสตวิญฺญาณวีถิอนนฺตรํ อุปฺปเนฺนหิ มโนทฺวาริกวิญฺญาเณหิ ‘‘อิมเสฺสทํ นาม’’นฺติ อเนกสเทฺทสุ เอกตฺตมาโรเปตฺวา ววตฺถาปิตา อตฺถาภิมุขํ นมนโต ปกาเรหิ อตฺถสฺส ญาปนโต ‘‘นามปญฺญตฺตี’’ติ วุจฺจนฺติ, เตสํ  อธิวจนานํ ปถา อตฺถา  สมฺมุติปรมตฺถเภทา สเพฺพ ธมฺมา สทฺทวจนียสภาวาฯ ฉฎฺฐํฯ</p>


<p>อิโต ปรํ เทฺว ทุกา อธิวจนทุกสทิสาว, เกวลํ ปทตฺถมตฺตเมว วิเสโสฯ ตตฺถ อภิสงฺขโรนฺตีติ สงฺขาราติ เอวํ นิทฺธาเรตฺวา สเหตุกํ กตฺวา วุจฺจมานา  นาม, ‘‘ตโกฺก วิตโกฺก สงฺกโปฺป’’ติ เอวํ เตน เตน ปกาเรน ญาปนโต ปญฺญตฺติ นาม, ยถาวุตฺตนามปญฺญตฺติโยวฯ น หิ อธิวจนนิรุตฺติปญฺญตฺตีสุ อตฺถโต โกจิปิ เภโท อตฺถิ, นิพฺพตฺตินิมิตฺตเภททสฺสนตฺถํ ปน เนสํ วิภาเคน ปทโตฺถ ทสฺสิโตฯ อิเมสุ จ ตีสุ ทุเกสุ ปญฺญตฺติสหิตา สเพฺพ ธมฺมา ลพฺภนฺติ, อนนฺตเร นามรูปทุเก ปญฺญตฺติรหิตาติ อิเม จตฺตาโร ทุกา อิเมสุ สุตฺตนฺติกทุเกสุ นิปฺปเทสา, เสสา ปน อฎฺฐติํสาปิ สปฺปเทสาติ เวทิตพฺพาฯ สตฺตมฎฺฐมานิฯ</p>


<p>นามกรณเฎฺฐน, นมนเฎฺฐน, นามนเฎฺฐน จ  อรูปกฺขนฺธนิพฺพานานิฯ ตานิ หิ สพฺพทาปิ  เวทนา สญฺญา สงฺขารา วิญฺญาณํ นิพฺพานนฺติ โอปปาติกนามวเสน อตฺตโน นามํ กโรนฺตาว ปวตฺตนฺติ จนฺทสูริยาทโย วิยฯ น หิ เตสํ สามญฺญคุณกิตฺติมวเสน นามกรณกิจฺจํ อตฺถีติฯ เอวํ นามกรณเฎฺฐน นามํ เวทิตพฺพํฯ อารมฺมณาภิมุขํ ปน นมนเฎฺฐน, อญฺญมญฺญํ ตตฺถ นามนเฎฺฐน จ จตฺตาโร อรูปกฺขนฺธาว ฯ นิพฺพานํ ปน อารมฺมณาธิปติปจฺจยตาย อตฺตนิ อนวชฺชธมฺมานํ นามนเฎฺฐเนว นามํ เวทิตพฺพํฯ รุปฺปนเฎฺฐน  รูปกฺขโนฺธฯ นวมํฯ</p>


<p>ติ ทุกฺขาทิปฎิจฺฉาทโก สโพฺพ โมโหฯ ติ ภวปตฺถนาวเสน ปวโตฺต โลโภฯ ตถา อปฺปวโตฺต ปเนตฺถ โลโภ, เสสเจตสิกจิตฺตรูปนิพฺพานานิ จ น วตฺตพฺพานิฯ อิโต ปรํ ปน เอวํ นวตฺตพฺพวิภาคํ อทเสฺสตฺวา ปทตฺถสรูปมตฺตเมว ทสฺสยิสฺสาม, ทสฺสิตาวเสสา น วตฺตพฺพาติ คเหตพฺพาฯ ทสมํฯ</p>


<p>ภโว  วุจฺจติ สสฺสตํฯ ‘‘ภวิสฺสติ อตฺตา จ โลโก จา’’ติ สสฺสตวเสน อุปฺปชฺชนกทิฎฺฐิ  นามฯ วิภโว วุจฺจติ อุเจฺฉโทฯ ‘‘น ภวิสฺสติ อตฺตา จ โลโก จา’’ติ อุเจฺฉทวเสน อุปฺปชฺชนกทิฎฺฐิ  นามฯ อุภเยนาปิ มิจฺฉาทิฎฺฐิ คหิตาฯ ตถา อนนฺตเรสุปิ ตีสุ ทุเกสุฯ เอกาทสมํฯ</p>


<p>ขนฺธปญฺจกํ ‘‘อตฺตา จ โลโก จา’’ติ คเหตฺวา ‘‘สสฺสโต อตฺตา จ โลโก จา’’ติ ปวตฺตา ทิฎฺฐิ  นามฯ ตถา ‘‘อุจฺฉิชฺชิสฺสตี’’ติ ปวตฺตา ทิฎฺฐิ  นามฯ ‘‘อนฺตวา’’ติ ปวตฺตา  นามฯ ‘‘อนนฺตวา’’ติ ปวตฺตา  นามฯ ปุพฺพนฺตํ อนุคตา  วุตฺตนเยน อตีตโกฎฺฐาสํ อารมฺมณํ กตฺวา ปวตฺตา อฎฺฐารสวิธา  นามฯ อปรนฺตํ อนุคตา ตเตฺถว อาคตนเยน อนาคตโกฎฺฐาสํ อารมฺมณํ กตฺวา ปวตฺตา จตุจตฺตาลีสวิธา  นามฯ อยเมตฺถ สเงฺขโป, วิตฺถาโร ปน  (ที. นิ. ๑.๒๘),  (ที. นิ. อฎฺฐ. ๑.๒๘) จ เวทิตโพฺพฯ ทฺวาทสมเตรสมจุทฺทสมานิฯ</p>


<p>อหิริกทุกํ, หิริทุกญฺจ สุวิเญฺญยฺยเมวฯ ปญฺจทสมโสฬสมานิฯ</p>


<p>ทุกฺขํ  วโจ เอตสฺมิํ วิปฺปฎิกูลคาหิมฺหิ วิปจฺจนีกสาเต อนาทเร ปุคฺคเลติ ทุพฺพโจ, สหธมฺมิกํ ทเสฺสตฺวา โอวทิยมาเน อนาทรการโก ปุคฺคโล, ตสฺส กมฺมํ โทวจสฺสํ, ตสฺส ภาโว  อนาทรวเสน ปวตฺตา เทฺว ปฎิฆจิตฺตา, ตํสมฺปยุตฺตา จฯ ปาปา อสฺสทฺธาทโย ปุคฺคลา เอตสฺส มิตฺตาติ ปาปมิโตฺต, ตสฺส ภาโว  ปาปปุคฺคเลสุ ทฬฺหภตฺติวเสน, กายจิเตฺตหิ ตํเสวนาตนฺนินฺนตาวเสน จ ปวตฺตานิ อฎฺฐ โลภจิตฺตานิฯ สตฺตรสมํฯ</p>


<p> ,  จ วุตฺตปฎิปกฺขวเสน เวทิตพฺพาฯ อตฺถโต ปน ตถาปวตฺตานิ สเหตุกกามาวจรกุสลกิริยจิตฺตานิฯ อฎฺฐารสมํฯ</p>


<p>ปญฺจสุ, สตฺตสุ วา อาปตฺตีสุ กุสลภาโว  สห วตฺถุนา ตาสํ อาปตฺตีนํ อาปชฺชนปริเจฺฉทชานนวเสน ปวตฺตา กามาวจรชวนปญฺญาฯ อาปตฺตีหิ วุฎฺฐาเน กุสลภาโว  วุฎฺฐานวิธาเนน สทฺธิํ อาปตฺติวุฎฺฐานปริเจฺฉทชานนวเสน ปวตฺตา ยถาวุตฺตจิตฺตสมฺปยุตฺตปญฺญาวฯ เอกูนวีสติมํฯ</p>


<p>สมาปชฺชิตพฺพโต สมาปตฺติ, ตาสุ โลกิยโลกุตฺตราสุ สวิตกฺกสวิจาราทีสุ สมาปตฺตีสุ กุสลตา  สห ปริกเมฺมน อปฺปนาปริเจฺฉทชานนวเสน ปวตฺตา ปญฺญาฯ สมาปตฺตีหิ วุฎฺฐาเน กุสลภาโว  ยถาปริจฺฉินฺนกาเลเยว ตาหิ วุฎฺฐานกปญฺญา กามาวจรชวนปญฺญาวฯ วีสติมํฯ</p>


<p>อฎฺฐารสสุ ธาตูสุ กุสลภาโว  สวนธารณปฎิเวธปจฺจเวกฺขณปญฺญาฯ ตาสเญฺญว ธาตูนํ มนสิกาเร กุสลภาโว  ตาสํ สมฺมสนปฎิเวธปจฺจเวกฺขณปญฺญาฯ เอส นโย ฯ ตตฺถ หิ สวนธารณปจฺจเวกฺขณา กามาวจราว, ปฎิเวโธ โลกุตฺตโรว, สมฺมสนํ กามาวจรโลกุตฺตรํฯ อญฺญมญฺญํ ปฎิจฺจ สหิตํ ผลํ อุปฺปาเทตีติ ปฎิจฺจสมุปฺปาโท, อวิชฺชาทีหิ นิทฺทิโฎฺฐ ปจฺจยสมูโห, ตสฺมิํ ทฺวาทสเงฺค อนุโลมปฎิจฺจสมุปฺปาเท กุสลภาโว  ‘‘อิมินา ปจฺจเยน อิทํ โหตี’’ติ ชานนวเสน ปวตฺตา โลกิยชวนปญฺญาวฯ เอกวีสติมทฺวาวีสติมานิฯ</p>


<p>ติฎฺฐติ   เอตฺถ ผลํ ตทายตฺตวุตฺติตายาติ ฐานํ, การณํ, ตสฺมิํ ฐาเน กุสลตา ฯ น ฐาเน กุสลตา ฯ เตวีสติมํฯ</p>


<p>อุชุภาโว ฯ มุทุภาโว ฯ กายจิตฺตุชุกตามุทุกตาทฺวยํฯ จตุวีสติมํฯ</p>


<p>อธิวาสนสงฺขาตา ขมนํ  ตถาปวตฺตกามาวจรชวนานิฯ ปาปโต สุฎฺฐุ โอรโต วิรโตติ โสรโต, ตสฺส ภาโว ฯ กายวจีมโนสํวรสีลสงฺขาตานิ โลกิยโลกุตฺตรชวนานิฯ ปญฺจวีสติมํฯ</p>


<p>สโมฺมทกปิยวาทิตาสงฺขาโต สขิลภาโว  ยถา ปเรหิ สทฺธิํ อตฺตโน ฉิทฺทํ วิวรํ น โหติ, เอวํ ธมฺมามิเสหิ ปฎิสนฺถรณํ ปฎิจฺฉาทนํ ฯ อาคนฺตุกสฺส หิ ปจฺจุคฺคมนปตฺตจีวรปฎิคฺคหณอาสนทานพีชนปาทโธวนมกฺขนาทินา, ปานีเยน อาปุจฺฉเนน, กาเล อาคตสฺส ยาคุอาทีนํ, วิกาเล ปานกาทีนญฺจ ทาเนน, ปุนทิวเส ปิณฺฑาย จรณฎฺฐานทสฺสนปเวสนนิกฺขมนกาลาโรจนาทินา จ ปพฺพชิตา, คหฎฺฐานญฺจ  อาคตนเยน ยถานุรูปํ อามิสปฎิสนฺถาโร กาตโพฺพฯ อาคนฺตุกํ ปน อุปสงฺกมิตฺวา ‘‘ตุเมฺห กตรภาณกา’’ติ อปุจฺฉิตฺวา ‘‘อาจริยุปชฺฌายา โว กตรํ คนฺถํ วฬเญฺชนฺตี’’ติ ปุจฺฉิตฺวา ตสฺส วิสเย ปญฺหปุจฺฉเนน สเจ น สโกฺกติ, สยํ กเถตฺวา ทาเนน, ธมฺมกถนปญฺหวิสฺสชฺชนกมฺมฎฺฐานกถนกุกฺกุจฺจทิฎฺฐิวิโนทนาทินา, ปริวาสาทิวินยกมฺมกรเณน, ปพฺพาชนอุปสมฺปทาทินา จ ธมฺมปฎิสนฺถาโร กาตโพฺพฯ อยเมตฺถ สเงฺขโป, วิตฺถารโต ปนายํ สทฺธิํ อานิสํสทีปกวตฺถูหิ  (ธ. ส. อฎฺฐ. ๑๓๕๑) ญาตโพฺพฯ เอตสฺมิํ ทุวิเธ ปฎิสนฺถาเร กุสลภาโว ปฎิสนฺถารกุสลตา, ตถาปวตฺตกามาวจรชวนานิ เอวฯ ฉพฺพีสติมํฯ</p>


<p>อินฺทฺริเยสุ  มนจฺฉเฎฺฐสุ อาปาถคตรูปาทีสุ อารมฺมเณสุ นิมิตฺตคหณาทินา อินฺทฺริยสํวรเภทสงฺขาโต อคุตฺตทฺวารภาโว ฯ ปฎิคฺคหณปริโภควเสน โภชเน มตฺตํ อชานนภาโว  ตถาปวตฺตอกุสลจิตฺตานิฯ สตฺตวีสติมํฯ</p>


<p>อนนฺตรทุเกปิ  วุตฺตปฎิปกฺขวเสน กามาวจรสเหตุกกุสลกิริยจิตฺตานิ เวทิตพฺพานิฯ อฎฺฐวีสติมํฯ</p>


<p>สติวิปฺปวาสสงฺขาโต มุฎฺฐสติภาโว  สเพฺพ อกุสลา ธมฺมา, อสมฺปชานนภาโว  โมโหฯ เอกูนติํสติมํฯ</p>


<p>อนนฺตรทุเก จตุภูมิกา สติปญฺญาว วุตฺตาฯ ติํสติมํฯ</p>


<p>อปฺปฎิสงฺขาเน อปฺปฎิวานสงฺขาเต อกมฺปิยเฎฺฐน โยนิโสทสฺสนสงฺขาตํ ปฎิสงฺขานเมว พลนฺติ  กามาวจรปญฺญาวฯ สตฺตโพชฺฌงฺคาทิภาวนาวเสน ปวตฺตา จตุภูมกธมฺมา ฯ เอกติํสติมํฯ</p>


<p>ปจฺจนีกธเมฺม สเมตีติ  โส ติวิโธ จิตฺตสมโถ อธิกรณสมโถ สพฺพสงฺขารสมโถติฯ ตตฺถ จ ปุพฺพภาคาสุ อฎฺฐสมาปตฺตีสุ เอกคฺคตา  นาม, สมฺมุขาวินยาทิ สตฺตวิโธ  นาม, นิพฺพานํ  นามฯ อิธ ปน จตุภูมโก สมาธิ อธิเปฺปโตฯ อนิจฺจาทิวเสน วิวิเธนากาเรน ปสฺสตีติ  โลกิยโลกุตฺตรา วิปสฺสนาปญฺญาวฯ พาตฺติํสติมํฯ</p>


<p>สมโถว ตํ อาการํ คเหตฺวา ปุน ปวเตฺตตพฺพสฺส สมถสฺส นิมิตฺตนฺติ  เอเสว นโยฯ จตุภูมกสมาธิวีริยานิ เอวฯ เตตฺติํสติมํฯ</p>


<p>อนนฺตรทุเกปิ  วีริยสมาธี เอว วุตฺตาฯ จตุตฺติํสติมํฯ</p>


<p>สีลวินาสิกา อสํวรสงฺขาตา สีลสฺส วิปตฺตีติ  ตถาปวตฺตา อกุสลธมฺมาฯ สมฺมาทิฎฺฐิยา วิปตฺติ  มิจฺฉาทิฎฺฐิ เอวฯ ปญฺจติํสติมํฯ</p>


<p>โสรจฺจเมว สีลสฺส สมฺปาทนโต สีลปริปูรณโต สีลสฺส สมฺปทาติ ฯ ทิฎฺฐิปาริปูริภูตํ  ญาณเมว ทิฎฺฐิยา สมฺปทาติ ฯ จตุภูมกา สีลปญฺญาวฯ ตถา อนนฺตรทุเกปิฯ ฉตฺติํสติมํฯ</p>


<p>วิสุทฺธิภาวํ สมฺปตฺตา สีลสงฺขาตา สีลสฺส วิสุทฺธิ ฯ นิพฺพานสงฺขาตํ วิสุทฺธิํ ปาเปตุํ สมตฺถา ทสฺสนสงฺขาตา ทิฎฺฐิยา วิสุทฺธิ ฯ สตฺตตฺติํสติมํฯ</p>


<p>กมฺมสฺสกตาสจฺจานุโลมิกมคฺคผลสมฺปยุตฺตปญฺญา  นามฯ ยถาทิฎฺฐิสฺส ตทนุรูปํ ปธานํ  นามฯ อฎฺฐติํสติมํฯ</p>


<p>สํเวคชนกานิ ชาติชราพฺยาธิมรณสงฺขาตานิ การณานิ  นาม, เตสุ ชาติอาทิปฎิจฺจสมุปฺปนฺนภยสงฺขาตํ สํวิชนํ  นาม, ตถาปวตฺตกุสลาทิ เอวฯ เอวํ สํเวคชาตสฺส โยนิโส อุปาเยน ปธานํ  โลกิยโลกุตฺตรวีริยเมวฯ เอกูนจตฺตาลีสติมํฯ</p>


<p>กุสลธมฺมปูรเณ อสนฺตุฎฺฐิภาโว อสนฺตุฎฺฐิตาฯ โย ปน ทานํ ทตฺวา ตโต เตน อสนฺตุโฎฺฐ หุตฺวา สรณคมนํ อากงฺขติ, ตโต ปญฺจสีลาทิํ, ปพฺพชฺชํ, พุทฺธวจนานํ อุคฺคณฺหนํ, สมถวิปสฺสนํ, ตโต เตนาปิ อสนฺตุโฎฺฐ อนุกฺกเมน อรหตฺตํ คณฺหาติ, อยํ ฯ อธิกุสลธมฺมานํ ภาวนาย อุกฺกณฺฐมาโน ปธานํ ปฎิวาเปติ นิวตฺตาเปตีติ ปฎิวานิ, น ปฎิวานิ  อปฺปฎิวานิ, ตสฺส ภโว ฯ อรหตฺตํ อปฺปตฺวา ปธานสฺมิํ อนิวตฺตนตา อโนสกฺกนตา, ตถาปวตฺตโลกิยโลกุตฺตรกุสลา ธมฺมาฯ จตฺตาลีสติมํฯ</p>


<p>วิชานนโต  ปุเพฺพนิวาสจุตูปปาตอาสวกฺขยญาณานิฯ วิมุจฺจนโต  อฎฺฐ สมาปตฺติโย, นิพฺพานญฺจฯ อฎฺฐ สมาปตฺติโย หิ อารมฺมเณ อธิมุจฺจนโต, สยํ วิกฺขมฺภิตกิเลเสหิ วิมุจฺจนเฎฺฐน จ วิมุตฺตีติ วุตฺตา, นิพฺพานํ ปน สพฺพกิเลเสหิ อจฺจนฺตวิมุจฺจนเฎฺฐนฯ เอกจตฺตาลีสติมํฯ</p>


<p>กิเลสกฺขยกเรสุ  จตูสุ อริยมเคฺคสุ ญาณํ  นามฯ ปฎิสนฺธิวเสน อนุปฺปาทภูเต ตํตํมคฺควชฺฌกิเลสานํ อนุปฺปาทปริโยสาเน อุปฺปนฺนอริยผเล ญาณํ  นามฯ เสสํ สพฺพตฺถ สุวิเญฺญยฺยเมวฯ ทฺวาจตฺตาลีสติมํฯ</p>

</p>

</p>

</p>





