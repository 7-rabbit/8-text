<h1>๒. ทุติยกณฺฑ วณฺณนา</h1>
<h3>๑. เทฺวเทฺว</h3>
<p>อวยวสมฺพเนฺธติ สฺยาทฺยวยวีสมุทาเยน เทฺวเทฺวติ วุตฺตานมวยวานํ สมฺพเนฺธ, อเตตฺถ วุตฺยนุกูลาย ปญฺจิกาย วา ภวิตพฺพํ, ปญฺจิกานุ กูลาย วุตฺติยา วา, น เจตฺถ ทฺวินฺนมโญฺญญฺญานุกูลตา ทิสฺสติ, ตถาหิ วุตฺติยํ-‘เอกาเนกเตฺถสุ วตฺตมานโต นามสฺมา’ติ เอตฺตกเมว ปกติวิเสสนวเสน วุตฺตํ, ปญฺจิกายนฺตุ ตพฺพิเสสน วเสน จ ปจฺจยตฺถวิเสสนวเสน จ อโตฺถ ทสฺสิโต, ตเทว มุภินฺนนฺนาญฺญมญฺญานุกูลตา ทิสฺสติ, ตโต เอตฺถ ยถา ทฺวินฺนมโญฺญญฺญานุกูลตา สมฺปชฺชติ, ตถา พฺยาจิกฺขิสฺสาม ‘‘ยทิ ปเนตฺถ วุตฺยานุกูลา ปญฺจิกา ภเวยฺย ปจฺจยตฺถปโกฺข ชหิตโพฺพ สิยาติ ‘เต…เป.… เอกาเนกเตฺถสุ’ติ จ, เตน…เป.… โยชนิย’นฺติ จ เอเตสํ ชหิตพฺพตาย พหุปาฐวิโลโป อาปชฺชติ, ยทิ ปน ปญฺจิกานุกูลา วุตฺติ ภเวยฺย วุตฺติยํ กิญฺจิมตฺตํ ปกฺขิปิตพฺพ มตฺตเมว สิยาติ พหุวิโลปาปตฺติ (น) โหตีติ เอเตสํ เทฺวเทฺว โหนฺติ เอกาเน กเตฺถสุ วตฺตมานโต นามสฺมา’ติ วุตฺติยา ภวิตพฺพ’’นฺติ, เอวญฺหิ สติ สตฺถนฺตเรนาปิ สห ฆฎเต, สุเตฺต ‘เทฺวเทฺวกาเนเกสุ นามสฺมา’ติ วุตฺตตฺตา ‘เอกาเนเกสู’ติ อิทํ ปจฺจยวิเสสนํ วา ยุชฺชติ</p>


<p>ปกติวิเสสนวเสน  วา ยเทตํ ปจฺจยวิเสสนํ, ตทา สามตฺถิยา เอกาเนเกสูติ ปกติวิเสสนมฺปิ ลพฺภติ, ตตฺถ สามตฺถิยมตฺถ พลํ, ตถาเหฺยกาทีสุ ภวนฺตา ปกติวาจฺจานเมเวกตฺตาทิอพฺยติ ริตฺตอตฺถมตฺตาทีรูปานํ โชตกา สฺยาทโย กถเมกตฺตาทีสุ วตฺตมานโต นามสฺมา อญฺญโต สิยุนฺติ ยถาวุตฺตนามวิเสสาเกฺขโป, ตถา อิตฺถิณาทิปฺปจฺจยาทีนมฺปิ ปน ปกติวิเสสานุปาทาเนปิ ยโต ธาตฺวาทิ วาโจฺจโตฺถ นตฺถิ, สามตฺถิยา ตโต, ธาตุตฺยาทฺยเนฺตหิ  น โหเนฺต วิตฺติปจฺจยา, ตถา ณาทิปจฺจยาปิ… วิภตฺยนฺตา วิธานโต, ยเทตมฺปกติวิเสสนํ ตทาปิ สามตฺถิเยเนว เอกตฺตาทีสุ วตฺตมานโต นามสฺมา ตโชฺชตนาย ภวนฺตา สฺยาทโย กถมญฺญตฺถ โหนฺติ อสมฺภวาติ เอกาเนเกสุ เทฺวเทฺวติ ลพฺภติ, อถวา สรูเปน อวุตฺตมฺปิ สามตฺถิเยเนกาเนกเตฺถสูติ คมฺมมานํ วุตฺตเมว โหตีติ กตฺวา‘เตจา’ติอาทิกํ วุตฺตนฺติ คเหตพฺพํ, เอกาเนเกสุ วตฺตมานโต นามสฺมาติ กิมตฺถํ อสตฺวภูตาย กิริยาเยกตฺตาทิสมฺพนฺธาภาวา กฺริยตฺถาจ ตฺยาทีหิ เยเวกตฺตาทีนํ วุตฺตตฺตา ตฺยาทฺยเนฺตหิ จ น ภเวยฺยุนฺติ ปโยชนนฺตรมาห-‘ยมฺปนา’ติอาทิ, ปญฺจกนามตฺถสฺสาธิเปฺปตภาโว เจตฺถ ปกฺขเสฺสตเสฺสว ยุตฺตตฺตาฯ ตถาหิ สงฺขฺยากมฺมาทโย นาม วาจฺจสฺส ทพฺพสฺส ธโมฺม สกโตฺถ-ปสชฺชโน จ สโทฺท ทเพฺพเยว วตฺตเต… ทเพฺพเยวานฺยนยาทิโวหารา, ตตฺถ ทพฺพวาจินา สเทฺทน ทพฺพธมฺมานมพฺภนฺตรีกรณนฺติ นายุตฺตเมตํ นาเมน ปญฺจนฺนมภิธานํ, วิภตฺติโย ปน โชติกา, อิตฺถิปจฺจยา จ อิตฺถิลิงฺคสฺส, ตถา จาเมฺหหิ วุตฺตํ สมฺพนฺธจินฺตายํ–</p>


<p>
สโทฺท สกตฺถํ วตฺวาน, ปทตฺถํ ทพฺพสญฺญิตํ;  
  
สมเวตํ วเท ลิงฺคํ, สงฺขฺยํ กมฺมาทิกมฺมิ เจติฯ  
</p>
  
<p>เอกาเนเกสุ สฺยาทีนํ ยถากฺกมํ ทเสฺสตุํ ‘เตนา’ติอาทิ วุตฺตํ, เตนาติ เยน ปญฺจโก นามโตฺถ อธิเปฺปโต เอกาทีสุ จ อเตฺถสุ โช-ตนีเยสุ สฺยาทโย วิธิยิสฺสนฺติ เตน, สพฺพตฺถาติ ‘อํโย’อาทีสุ  สพฺพตฺถ, สภาวโตตฺยาทิกสฺสายมธิปฺปาโย ‘‘ยทฺยปิ สฺยาทโย เอกาเนเกสุ โหนฺติ ตถาปิ เอกาทโย สงฺขฺยาย ปริจฺฉิเนฺน อเตฺถ วตฺตนฺติ น สงฺขฺยามเตฺต, สงฺขฺยาย สมฺภวาภาวา สเงฺขฺยเย ภวตีติ น สงฺขฺยาปิ สฺยาทีนมโตฺถ’’ติ (น) เกวลํ สกตฺถ ทพฺพาทิเยว สฺยาทีนมโตฺถ น ภวติ, อปิ ตุ สงฺขฺยาปีตฺยปิสทฺทโตฺถ, อเนน สงฺขฺยา วิภตฺยโตฺถ จตุโกฺก นามโตฺถตฺยยมฺปโกฺข นิรากโต ปญฺจโก นามโตฺถติ ทสฺสเน สงฺขฺยากมฺมาทีนํ วิภตฺติโย โชติกา โหนฺติ, ติโก นามโตฺถติ ทสฺสเน ตุ สงฺขฺยากมฺมาทโย วิภตฺติวาจฺจา โหนฺติ, อิทานิ อธิเปฺปตปญฺจกนามเตฺถ สกตฺถาทิกํ สรูปโต ทเสฺสตุํ ‘ตตฺถา’ติอาทิมาห, ตตฺถ สกโตฺถ วิเสสนนฺติ สรูปาทิ ยํ กิญฺจิ วิเสสนเตฺตน วตฺตุมิจฺฉิตํ ตํ สกโตฺถ นามติ อโตฺถ, ตํ ทเสฺสติ ‘สรูปชาติคุณทพฺพานิ’ติฯ</p>


<p>
พเลน ยสฺสา ภิเนฺนสุ, ปวตฺตเนฺต คคาทีสุ;  
  
สา ชาตฺยภินฺนธีสทฺทา, สุตฺตํ ปุเปฺผสฺวิวานฺวีตํฯ  
</p>
  
<p>
ทพฺพาธาโร ตโต ภิโนฺน, นิมิตฺตํ ตปฺปตีติยา;  
  
ภาวาภาวสภาโว โย, โส คุโณ นิคฺคุโณ มโตฯ  
</p>
  
<p>
สรูปํ สทฺทรูปํว, ชาติยา ยํ วิเสสนํ;  
  
วิเสสียติ ยํกิญฺจิ, ทพฺพํ ตํ สมุทีริตํฯ  
</p>
  
<p>อิทานิ สรูปาทิโน วิเสสนสฺส สกตฺถภาวํ ชาตฺยาทิวิเสสสฺส ทพฺพภาวญฺจ ทเสฺสตุํ ‘ตตฺถา’ติอาทิมาห, สรูเป วตฺตเต สโทฺทติ วิยเภโทปจาเรนาห-‘สทฺทสฺส สรูเปนา’ติ, เอตฺถ ปน โคติ ชาติมตฺตวาจินิ โคสเทฺท ปยุเตฺต โคสโทฺท ชาติมตฺตมาเหติ โส ชาติํ วิเสเสติ นามฯ ยฎฺฐิอาทิสเทฺทหิ ยฎฺฐิอาทิสหจริตา อุปจารโต คหิตาติ ยฎฺฐิอาทิทเพฺพหิ ยฎฺฐิอาทิสหจริตา ปุริสา วิเสสียนฺตีติ อาห-‘ทพฺพมฺปิ ทพฺพนฺตรสฺส วิเสสนภูตมฺภวตี’ติ, ยฎฺฐิโยปเวสยาติ ยฎฺฐิสทฺทวจนีย ยฎฺฐิทพฺพวิสิเฎฺฐ ปุริเส ปเวสยาติ อโตฺถ, กุเนฺตปเวสยาติ เอตฺถาปิ เอเสวนโย, ยถาวุตฺตจตุพฺพิธสกตฺถโต ปโรปิ อตฺถิ สกโตฺถติ อาห-‘กตฺถจี’ติอาทิ, สมฺพนฺธนิมิโตฺตติ สมฺพโนฺธ นิมิตฺตํ การณํ  ปจฺจยปฺปวตฺติยา อสฺส ปจฺจยสฺส โสติ สมาโส, เอตฺถ หิ ทโณฺฑ อสฺส อตฺถีติ อสฺสาติ สามิโน ปุริสสฺส สํสงฺขาตทณฺฑาทิทเพฺพน สหโย สสฺสามิสมฺพโนฺธ, โสปิ ปจฺจยสฺส นิมิตฺตํ, ตถา จ วกฺขติ-‘ทณฺฑปุริสสมฺพนฺธา ทณฺฑีติ ปจฺจโย’ติ, (กิริ)ยา ปทตฺถสฺสาปิ วิเสสนเตฺตน สกตฺถภาโว ชาติปทตฺถาทีนํ วุตฺต ฐาเนเยว วตฺตโพฺพติ ปาจโกติ เอตฺถ กิริยาการกสมฺพนฺธสงฺขาตํ ปราภิมตํ สกตฺถมฺปิ ปโรปเทเสโนปทิสิตุกาโม อิธ สมฺพนฺธสกตฺถสฺส วุตฺตฎฺฐาเนเยว กิริยาสกตฺถํ ทเสฺสตุํ ‘กตฺถจิ กิริยาปี’ติอาทิมาหฯ นามสภาเวน วิญฺญายมานํ ปญฺจมํ นามสงฺขาตมตฺถํ ทพฺพปทเตฺถน สงฺคเหตฺวา ชาติคุณกิริยาทพฺพานีติ หิ จตุพฺพิโธ นามโตฺถ, นามมฺปิ อนฺวตฺถรุฬฺหิวเสน ทุวิธํ ปุมิตฺถินปุํสก ลิงฺควเสน ติวิธมฺปิ จตุพฺพิธํ โหติ… ยถาวุเตฺต จตุพฺพิเธ อเตฺถ นมติ, เต วา อตฺตนิ นาเมตีติ อิมินา การเณน. สามญฺญคุณ กิริยายทิจฺฉาวเสนาญฺญถาปิ จตุพฺพิธตฺตํ นามสฺส วทนฺติ, ตตฺถาปิ ยทิจฺฉานามสฺส ทพฺพนาเมเนว สงฺคโห เวทิตโพฺพ, อิตฺถตฺตํ เอสาติ ปสิทฺธิมา อโตฺถ, ยมฺปนาติอาทินา วุตฺตเมวตฺถํ สาเธติ ‘ตเตฺถ’จฺจาทินา, อภิธายกเตฺตน โชตกเตฺตน, อิการนฺตโตติ มุนิสทฺทโต, อญฺญถาติ อิการนฺตโต น ภวติ เจ, อโตติ อาเทส ภวนโต ผลํ ทสฺสิตํ น สิยาติ สมฺพโนฺธ, วุตฺติยํ ‘เอวํ กุมารี กุมาริโย’ติอาทีสุ เอวนฺติ ยถา ปุลฺลิเงฺค อิการนฺตโต สฺยาทีนมุทาหรณมนาเทสตฺถํ วุตฺตํ เอวมิตฺถิยมฺปิ อนาการนฺตโตติ ทเสฺสติ, อุปลกฺขณํ เจตมินี-นี-อู-ติ-ปจฺจยนฺตาทีนํ, อสติ…เป.… วจเนติ อิมินา ปาณินิยานํ วิภตฺติสญฺญาวิธายกสฺส สุตฺตนฺตรสฺส อตฺถิภาวํ ทเสฺสติ, ‘‘วิภตฺติจ’’ (๑-๔-๑๐๔) อิติ หิ เตสํ สุตฺตํ, ตสฺสโตฺถ ‘สฺยาทีนํ ตฺยาทีนญฺจ วิภตฺติสญฺญา โหตี’ติ, ภวนฺตีติ อนฺวตฺถวเสน วิภตฺติสทฺทวจนียานิ ภวนฺติ, โส (เยวโตฺถ) วิภตฺติจฺจเนน วิภชียตีติ วิภตฺติ, กเมฺม กฺติปฺปจฺจยโนฺตยํ วิภตฺติ สโทฺทติ ทเสฺสติ, กถมฺปเนเตสุ สฺยาทีสุ วิภชียติจฺจสฺส วากฺยตฺถาสฺสานุคโม เยเนวํ วุจฺจติจฺจาสงฺกิย เยน ยถา จ วิภชียติ ตมุปทเสฺสโนฺต อาห-‘ตถา หิ’จฺจาทิฯ</p>


<h3>๒. กเมฺม</h3>
<p>วุตฺติยํ  กตฺตุกิริยายาติ กตฺตุสาทฺยตาย ตํ สมฺพนฺธินิยา กตฺตุกมฺมฎฺฐายปิ ทุวิธาย กิริยาย, อเนกตฺถตฺตา ธาตูนํ กโรติ เอตฺถ สมฺพนฺธนโตฺถติ อาห-‘กรียติ อภิสมฺพนฺธียตี’ติ, ยํกิญฺจิ ปทตฺถรูปํ สมฺพชฺฌตีติ อโตฺถ, อิมินา จานฺวตฺถวเสเนวายํ กมฺมโวหาโร สิโทฺธติ ทเสฺสติ, สพฺพการกานมฺปิ ปน กิริยาสมฺพนฺธ สพฺภาเวปิ กิริยาภิสมฺพนฺธียมานเตฺตเนว ยํ วตฺตุมิจฺฉิตํ ตเทว กมฺมํ วิเญฺญยฺยํ, กตฺตาทิ กตฺตุ กิริยายาภิสมฺพนฺธียมานเตฺตปิ กตฺตาทิตฺตวจนิจฺฉาเยว กมฺมํ น โหติ… ยสฺมา วจนิจฺฉาเยว การกานิ ภวนฺติ, เอวํ สพฺพการกานมฺปิ การกนฺตรปฺปตฺติยํ ตทภาโว ยถาโยคํ วตฺตโพฺพ, วาเกฺยกเทเสเนตฺยเนน ‘‘เทฺวเทฺวกา’’ทิโน วากฺยสฺส ‘‘กเมฺม ทุติยา’’อิจฺจาทิโน จ เอกวากฺยตฺตํ สูเจติ, ปกรณสฺส มหาวากฺยรูปตฺตา วิปฺปกฎฺฐานิปิ วากฺยานิ อากงฺขาทิสภาเว อญฺญมญฺญสมฺพนฺธานุภวเนเนกวากฺยภาวมฺปฎีปชฺชเนฺต, วุตฺตี หิ–</p>


<p>
‘‘อากงฺขาโยคฺคตา สตฺตา, พีชํ สนฺนิธิโน ยโต;  
  
วิปฺปกฎฺฐานิ วากฺยานิ, มหาวากฺยํ กโรนฺตฺยโตติฯ  
</p>
  
<p>สามเญฺญนาติ กมฺมาทฺยวิเสเสน, ปุพฺพาจริยสมญฺญาวเสนาห ‘ทุติยาทิกา’ติ, เตน ยทฺยปิ ตฺยาทิโนปิ ทฺวินฺนํ ปูรณิยา ทุติยาติ สกฺกา โวหริตุํ, ตถาปิ สฺยาทีนํ ทุเกเยว ทุติยาตติยา รุฬฺหีติ นตฺยาทีนํ ทุกานิ ทุติยาทิสเทฺทน คยฺหนฺติ, วิสิเฎฺฐสูติ กมฺมาทินา วิเสสิเตสุ, ติวิธํ กมฺมนฺติ สกสมยปฺปสิทฺธิยา กมฺมสฺส ติวิธตฺตมาห, อเญฺญ ตุ สตฺตวิธมิจฺฉนฺติ, กถํ–</p>


<p>
นิพฺพตฺติวิกติปฺปตฺติ, เภเทน ติวิธํ มตํ,  
  
ตเตฺถจฺฉิตตมํ กมฺมํ, กมฺมํตฺวญฺญํ จตุพฺพิธํ;  
  
อิจฺฉิตญฺจานิจฺฉิตญฺจ, เนวิจฺฉิตมนิจฺฉิตํ,  
  
ตถาญฺญปุพฺพํ นาญฺญปุพฺพนฺติ, เอวมญฺญํ จตุพฺพิธนฺติฯ  
</p>
  
<p>ตตฺถ อิจฺฉิตาทีนิ อุปริเยวาปิ ภวิสฺสนฺติ, ตเตฺรจฺจาทินา ติวิธํ กมฺมํ สรูปโต ทเสฺสติ, ตตฺถ นิพฺพตฺติกมฺมเมเก-เนกธา ปริกเปฺปนฺติ, ตทิห ปกาสยิสฺสาม–</p>


<p>
สตี-สตี  
วา ปกติ, น ยตฺถ ปริณามินี,  
  
นิสฺสียเต ตํ นิพฺพตฺติ, กมฺมมเญฺญสมญฺญถา;  
  
อสนฺตํ ชายเต ยํ วา, ยํ สนฺตมปฺปกาสติ,  
  
อุปฺปตฺยา-ภิพฺยตฺติยา วา, ตนฺนิพฺพตฺตีติ วุจฺจตีติฯ  
</p>
  
<p>อยเมตฺถ อโตฺถ ‘‘กฎวิการสฺส กาสสงฺขาตา วิชฺชมานา ปกติ ปริณามินี กฎวิการมฺปติ ปริณมนฺตี ยตฺถปฺปโยเค น นิสฺสียเต… กฎํ กโรตีเตตฺถ เกวลมตฺถาวคมมตฺตสฺส วตฺตุมิจฺฉิตตฺตา กาเสติ อสุยฺยมานตฺตา จ, ปกติยา ตุ สุยฺย มานเตฺต วิการิยํ สิยา, เตเนว กาเส กฎํ กโรติ, ตณฺฑุเล โอทนํ ปจตีติ ทฺวยโตฺถ กโรติ ปจติ จ, ตสฺมา กาเส กโรติ ตณฺฑุเล ปจตีติ วิการียติ, กฎํ กโรติ โอทนมฺปจตีติ นิพฺพตฺตี ยตีติ อโตฺถ, อสตี วา ปกติ อวิชฺชมานตฺตาเยว ยตฺถ น นิสฺสียเต…  ( ) สํโยคํ ชนยติ วิภาคมุปฺปาทยตีติ สํโยควิภาคานํ กสฺสาปิ ปกติยา อวิการตฺตา สํโยควิภาควเนฺต หฺยวิกเตเหว เตสํ ชนนโต, ตเมวมฺภูตมนิสฺสิตปกติกํ อวิชฺชมาน (ปกติ) กํ วา การิยํ นิพฺพตฺติกมฺมํ นามาติ เอโก, อเญฺญสมญฺญถาติ วตฺวา ตนฺทเสฺสติ ‘อสนฺต’มิจฺจาทินา, ยํ อสนฺตมวิชฺชมานํ ชายเต, ตนฺนิพฺพตฺติกมฺมํ, ยถา สุขํ ชนยติ พุทฺธิมุปฺปาทยตีติ, สนฺตํ วิชฺชมานเมว วา เกวลมปฺปกาสิตปุพฺพํ ยํ อุปฺปตฺติยา อภิพฺยตฺติยา วา ปกาสติ, ตมฺปิ นิพฺพตฺติกมฺมํ, ยถา ปุตฺตํ วิชายติสามญฺญมภิพฺยญฺชยตี’’ติ, ตเทวํ เกสญฺจิ มเตน อนิสฺสิตปกติกํ อวิชฺชมานปกติกนฺติ ทุวิธํ นิพฺพตฺติกมฺมมฺปิ อเญฺญสมฺมเตน อสนฺตํ ชายมานํ สนฺตมปฺปกาสมานนฺติ ทุวิธํ นิพฺพตฺติกมฺมมฺปีติสพฺพมฺปิ อฎฺฐิตปุพฺพเมว ชายตีตฺยสโต ชานนา น พฺยติริจฺจติจฺจาห-‘อสโต ชนนํ กรียตี’ติ, อวตฺถนฺตรนฺติ โอทนาทิโน เกฺลทนาทิลกฺขณมญฺญมวตฺถํฯ</p>


<p>
ปกตฺยุเจฺฉทสมฺภูตํ, วิการิยํ กิญฺจิ กิญฺจิ ตุ;  
  
คุณนฺตรสมุปฺปตฺยา, เอวํ สา วิกติ ทฺวิธาฯ  
</p>
  
<p>กิญฺจิ วิการิยํ กมฺมํ ปกติยา การณสฺส อุเจฺฉเทน สมฺภูตํ, ยถา  กฎฺฐํ ภสฺมํ กโรตีติ กฎฺฐสฺสาจฺจนฺตปราวตฺติ , กิญฺจิ ปน คุณนฺตรานมุปฺปตฺติยา, ยถา สุวณฺณํ กฎกํ เกยุรํ วา กโรตีติ เอวํ ทฺวีธา สา วิกติ โหตีติ อโตฺถ, น วิภาวียเนฺตติ น คมฺยเนฺต, สา ปตฺติ‘ปาปียติ วิสยีกรียตี’ติ กตฺวาฯ</p>


<p>
ยตฺร กฺริยากโต โกจิ, วิเสโส นาวคมฺยเต;  
  
ทสฺสนา วานุมานา วา, สา ปตฺตีติ ปกิตฺติตาฯ  
</p>
  
<p>ยตฺถ กิริยากโต กิริยาสมฺปาทิโต วิเสโส อติสโย โกจิ นาวคมฺยเต นปฺปตียเต ทสฺสนา วา ปจฺจกฺขปฺปมาเณน อนุมานปฺปมาเณน วา ยถา นิพฺพตฺติวิกตีนมติสโย ปจฺจกฺขานุมานา วคมนีโย, ตตฺร หิ นิพฺพตฺติยํ วิเสสสิทฺธิรติปสิทฺธา… อตฺถลาภาขฺยสฺส วิเสสสฺสาวิชฺชมานสฺส กิริยากตฺตา, วิการิเย ( )  ตุ กฺวจิ ปจฺจกฺขวิสโย… กฎฺฐํ ฑหตีติ กณฺหตฺตาทิภาวสฺส ปจฺจเกฺขเนโวปลพฺภนโต, กฺวจิทนุมานคโมฺม… เทวทตฺตํ โรเสติ ปสาทยติ เวติ วิสิฎฺฐมุขวณฺณาทิการิยานุเมยฺยตฺตา โรสาทิโน, เอวํ ยตฺถ น วิเสสสิทฺธิ อปิ ตุ ปตฺติมตฺตํ, สา ปตฺตีติ ปกิตฺติตา กถิตา, อาทิจฺจมฺปสฺสติ ธมฺมมเชฺฌตีติ อยเมตฺถ อโตฺถ, กถญฺจรหิ อสนฺตสฺส  ปตฺติกมฺมสฺส กิญฺจิ (อกโรนฺต)สฺส การกตฺตํ, น หิ กิญฺจิ อกโรนฺตํ การกมฺภวิตุมรหตีติ อุจฺจเต-</p>


<p>
ทสฺสนกฺขมตาภาโส, ปคมพฺยตฺติอาทโย;  
  
วิเสสา ปตฺติกมฺมสฺส, กฺริยาสิทฺธิยมิจฺฉิตาฯ  
</p>
  
<p>อตฺร ทฎฺฐุํ สกฺกา อิติ ทสฺสเน ขมตา อาภาโสปคโม วิสยโตฺตปคโม วิสยโตฺตปคมนํ พฺยตฺติ เจติ เอวมาทโย วิเสสา ยถาโยคํ ปตฺติกมฺมสฺส กิริยานิปฺผตฺติยํ อิจฺฉิตา, ตโต ตสฺส การกตฺตนฺติ อโตฺถ, อาทิจฺจํ ปสฺสตีติ เอตฺถ หิ อาทิโจฺจ ทฎฺฐุํ สกฺกา, ตโตว โส ทิสฺสติ อภิพฺยตฺติโญฺจปยาตีติ ทสฺสนกิริยานิปฺผาทกเตฺถนาสฺส การกตฺตมุปปชฺชเต, ตถา ญฺญตฺราปฺยาทิสทฺทคหิตวิเสสวเสน กิริยาสิทฺธิโต การกตฺตํ เวทิตพฺพํ , นนุ วิการิยมฺปิ นิพฺพตฺติกมฺมเมว… เตน รูเปนาสโตเยว ชนนโต, ปตฺติกมฺมมฺปิ กิริยาสมฺพนฺธรูเปนาสนฺตเมว ปจฺฉา ตถา ภวตีติ นิพฺพตฺติเยวาติ สจฺจํ-</p>


<p>
อเตฺถสา วตฺถุฎฺฐิติ, สุขุมพุทฺธิโคจรปตีตฺยนุโรเธน,  
  
ตตฺร ยเมฺปตํ ฆฎเต, ยถา ปตีติ สทฺทตฺถาวตฺตานโตฯ  
</p>
  
<p>วิเสสานุปาทานโตติ ‘‘กเมฺม ทุติยา’’ติ สามเญฺญน วุตฺตตฺตา วุตฺตํฯ กรียติ กโฎ, กโต กโฎ เจฺจวมาทีสุ ตฺยาทิปฺปภุตีหิ อติหิตกมฺมาทินิสฺสเยสุปิ เอกตฺตาทีสุ ทุติยาทโย ปโปฺปนฺติ นิยมาภาวา, ตถาหิ ปญฺจเก นามเตฺถ กฎาทิวจนียสฺส สมฺพนฺธี กมฺมาทฺยโตฺถ, ตฺยาทิปฺปภุตีติ อนภิ หิตสฺส สงฺขฺยาขฺยสฺสาปรสฺส วิภตฺยตฺถสฺสาภิธานาย อภิหิเตสุปิ กฎาทีสุ กมฺมาทีสุ ทุติยาทโย สิยุนฺติ ปาณินิยา ‘‘กเมฺม ทุติยา’’จฺจาทีสุ (๒-๓-๒) ‘‘อนภิหิเต’’ติ (๒-๓-๑) วจนมธิกโรนฺติ, เวยฺยตฺติยาเยว ทุติยาทีนปฺปสเงฺคปิ ตนฺนิสฺสยภูเต-กตฺตาทฺยเตฺถ โชตนายาภิหิเตสุ ทุติยาทโย สิยุํ, ติเก ปน สงฺขฺยากมฺมาทโย วิภตฺติ วจนียา, ตตฺถ ยชฺชปิ กมฺมาทิโน ปจฺจเยนาภิธานํ, ตถาเปฺยกตฺตาทโย นาภิหิตาติ ตสฺส สงฺขฺยาขฺยสฺสาปรสฺส วิภตฺยตฺถสฺสาติ ธานาย อภิหิเตสุปิ กมฺมาทีสุ ทุติยาทโย สิยุนฺติ ปาณินิยา ‘‘กเมฺม ทุติยา’’ติ ‘‘อนภิหิเต’’ติ วจนมธิกโรนฺติ, ตมุปทเสฺสโนฺต อาห-‘ตตฺริทํ สิยา’ติอาทิ, ตตฺร ตสฺมิํ ทุติยาทิ วิภตฺติวิธาเน อิทํ โจทฺยํ สิยา, กินฺติ อาห-‘ปญฺจเก’อิจฺจาทิ, อนภิหิตกมฺมาทินิสฺสเยสุติ อนภิหิตา กมฺมาทโย นิสฺสยา เยสเมกตฺตาทีนํ, เตสูตฺยโตฺถ, ทุติยาทโย วิภตฺติโย ยถา สิยุนฺติ โชตนายาภิธานาย จาติ ยุชฺชมานวเสน อโตฺถ เวทิตโพฺพ, อภิหิตกมฺมาทินิสฺสเยสุปีติ อปิสเทฺทน อนภิหิตกมฺมาทินิสฺสยเมกตฺตาทิํ สมุจฺจิโนติ, อาสงฺกิยาติ ปุพฺพกิริยาย วุตฺตนฺติ อปรกิริยา เวทิตพฺพา, ปญฺจเก ติเก จา ภิหิตกมฺมาทินิสฺสเย เสกตฺตาทีสุ ทุติยาทิปฺปตฺติมาสงฺกาวเสน ทเสฺสตฺวา จตุกฺกวาทีนมฺปิ ปกฺขมุพฺภาวิย ปริหริตุํ ‘ยทิจฺจา’ทิมาห, อยเนฺตสมธิปฺปาโย  ‘‘ยเทสา สงฺขฺยา ปาฎิปทิกโตฺถ ตปฺปฎิปชฺชเน กมฺมาทโย วิภตฺติวจนียา, ตทา ‘อนภิหิเต กเมฺม’ติอาทินา อนภิหิตคฺคหณํ กมฺมาทิวิเสสานมนุภวนฺตมนตฺถกํ… อภิหิเต วิภตฺติวาจฺจาภาวโต, ยทา ปนายํ ปโกฺข ‘สงฺขฺยา วิภตฺติวจนียา’ติ ตทา ‘‘กเมฺม ทุติยา’’ เตฺยวมาทโย นิเทฺทสา วิสยสนฺทสฺสนมตฺตาเยว เวทิตพฺพา’’ติ, สพฺพถาติ ปญฺจกติกวาทีนํ จตุกฺกวาทีนญฺจ มตวเสน สพฺพปฺปกาเรน, สทฺทตฺถาพฺยติริตฺตตฺถมโตฺตเยวาติ พฺยติเรโก พฺยติริตฺตํ, นปุํสเก ภาเว โกฺต, น วิชฺชเต พฺยติริตฺตํ พฺยติเรโก เภโท ยสฺส ตํ อพฺยติริตฺตํ, อพฺยติภินฺนนฺติ อโตฺถ, สทฺทตฺถโต สกตฺถโต อพฺยติริตฺตํ อตฺถมตฺตํ อตฺถสามญฺญํ ยสฺส โอทนาทิสทฺทสฺส โส ตถา วุโตฺตฯ</p>


<p>กิญฺจาปิ วุตฺติยํ ตพฺพาทิณาทิสมาเสหิ อภิหิตมวุตฺตํ, ตถาปิ เตหิ อภิหิเตเปฺยวเมว ทฎฺฐพฺพนฺติ นิทเสฺสโนฺต อาห-‘เอว’มิจฺจาทิ, กร-กรเณ กรียิตฺถาติ กโต‘โกฺต ภาวกเมฺมสุ’ติ (๕-๕๖) กเมฺม โกฺต, สติโกติ เอตฺถ กีโตติ กมฺมเตฺถ ‘‘ทิสฺสนฺตเญฺญปิ ปจฺจยา’’ติ (๔-๑๒๐) อิโก, กมฺมตาคมฺยเต กิตปฺปจฺจยาทีนํ กเมฺม วิหิตตฺตา, เอวญฺจ ธุหิ กิเมกมุทาหรณํ ทตฺตมาจริเยเน ตฺยโต อาห- ‘อุทาหรณ’อิจฺจาทิ, อนภิหิเตติ วจนํ วินาปีติ วจนํ วินา เอวาติ อวธารเณ-อปิสโทฺท, สมฺภาวเนวา, ยทฺยภิหิเตหิ วจนํ วินาปิ ทุติยาทีนมปฺปวตฺติ ภเวยฺย, วจนสพฺภาเว ตุ กถาเยว นตฺถีติ อโตฺถ, เอวญฺจ ปเนตฺถ ทุติยาทีนมภิหิเต ปสงฺคาภาโว ชานิตโพฺพ ‘‘ปจฺจเต โอทโน, กโต กโฎจฺจาโทปิ ยทิ ทุติยาทโย สิยุํ ปฐมาวิธานสฺสาวกาโส น ภเวยฺย ตโต สามตฺถิยานภิหิเตเยว กมฺมาโท ทุติยาทโย สกิริยา (ยํ ตท)ภิพฺยตฺติยา ภวิสฺสนฺติ, ปฐเมวตฺวภิหิเต’’ติ, น นุจ ปฐมายาการกมวกาโส รุโกฺข ปิลโกฺขติ  กิมิทมุจฺจเต อการกนฺติ ยทฺย การกํ เนทมฺปโยคมรหติ ตโต ยตฺถ วิเสสกิริยาน มสฺสวนํ ตตฺถ ปทตฺถสหจริตาย สตฺตาย ปตีติยา ‘รุโกฺข อตฺถิ  ปิลโกฺข อตฺถี’ติ อเปกฺขียตีติ การกตฺตํ รุกฺขาทีน มเตฺถเวติ , น จ อุจฺจํ นีจํตฺยธิกรณวาจิเตฺต  นิปาตสฺส อตฺถีตฺยเนน นตฺถิ สมฺพโนฺธติ อุจฺจมตฺถีตฺยาเธยฺยเสฺสว กตฺตุตฺตํ นาธารสฺสาตฺย การกตฺตมาธารสฺสาตฺยวกาโส-ตฺถิ ปฐมายาติ ‘‘ปฐมาวิธา นสฺสาวกาโส น ภเวยฺยา’’ติ ยถาวุโตฺต-ยํ เหตุ อสิโทฺธติ จ สกฺกา วตฺตุํ, อสงฺขฺยโต ปฐมาตฺยวตฺวา ‘‘ปฐมาตฺถ มเตฺต’’ติ (๒.๓๙) สามญฺญวิธานโต สิโทฺธเยว, ยํ เหตุตฺตานภิหิตวจนมนตฺถกมิเจฺจว ฐิตํฯ</p>


<p>ยญฺจาติ จสโทฺท วตฺตพฺพนฺตรสมุจฺจเย อปรมฺปิ กิญฺจิ วตฺตพฺพมตฺถีติ อโตฺถ, ยญฺจ ผลํ มญฺญเตติ สมฺพโนฺธ, ยเทตฺถาน ภิหิตาธิกาโร นตฺถิ ตทา ยถา ‘กโต กโฎ’จฺจตฺรเตฺตน กมฺมสฺสาภิหิตตฺตา ทุติยา น โหติ ตถา ‘กฎํ กโรติ วิปุลํ ทสฺสนีย’นฺติ กฎสทฺทโต อุปฺปนฺนาย ทุติยาย (วิปุลาทิคตสฺส) กมฺมสฺสา ภิหิตตฺตา วิปุลาทีหิ วิเสสเนหิ ทุติยา น สิยา, ตโต ตฺยาทิ ตพฺพาทิณาทิสมาเสหิ กมฺมสฺสาน ภิหิตตฺตมเตฺตวาติ วิปุลาทีหิปิ ทุติยาวิธานสงฺขาตํ อนภิหิเต’’ติ (๒-๓-๑) อนภิหิต วจนสฺส อธิกาเร ยญฺจ ผลํ จินฺตยตีติ อโตฺถ, ยุตฺตสฺสาติมสฺส อโตฺถ สมฺพนฺธสฺสาติ, ปเจฺจกํ กโรตฺยภิสมฺพนฺธตายาติ ‘กฎํ กโรติ วิปุลํ กโรติ ทสฺสนียํ กโรติ’เจฺจวํ ปเจฺจกํ ปเจฺจกํ กโรติสฺสาภิสมฺพนฺธตายาติ อโตฺถ, กมฺมตา อตฺถีติ เสโส, เอวํ มญฺญเต-‘‘กฎํ กโรมีติ ปวโตฺต วิปุลํ กโรมี ทสฺสนิยํ กโรมีติ จ ปวโตฺตวาติ วิปุลาทีนมฺปิ ปเจฺจกํ กมฺมตา อเตฺถว, ตเตฺถกสฺสาภิธาเน ปเรกสฺส สุขมวโลกยนฺตีติ ตทภิธานายปิ ทุติยา ภวิสฺสตี’’ติ, ปการนฺตราวตาโร นาจริเย โนปโรธิโตติ ตมฺปิ ปเนตฺถ ทสฺสยิสฺสาม-‘‘กฎสทฺทา อุปฺปชฺชมานา ทุติยา  กฎชาติ กมฺมมภิหิตวตี, น วิปุลาทิคุณกมฺมํ, ตโต ตทภิธานาย จ ทุติยาเยว ภวติ, อถวา กโฎว กมฺมํ, ตํ สามานาธิกรเณฺยน วิปุลาทีหิปิ ทุติยา ภวิสฺสติ, กฎํ กโรติ วิปุโล ทสฺสนีโยติ หิ วุจฺจมาเน วิปุลาทโย กตฺตุสมานาธิกรณตาเยว ปตีเยยฺยุํ ตสฺมา กฎสทฺทสามานาธิกรณฺยมฺปฎิปาทยตา วสฺสเมตฺถ ทุติยา กรณียา’’ติฯ นเนฺวมิจฺจาทิโจทฺยํ, เอวนฺติ เอวํ คุณยุตฺตสฺส กมฺมตาย สติ, ปโปฺปตีติ กฎ กเมฺม-ภิธานิเย (กโต) ติ กฺตปฺปจฺจยสฺส กตตฺตา อุทาราทิโต กโรตฺยภิสมฺพนฺธา ทุติยา ปโปฺปตีติ อโตฺถ, เอวํ มญฺญเตจฺจาทิ ปริหาโร, อวยเวน กมฺมํ น วทตีติ สมฺพโนฺธ, อวยเวนาติ วิสุํวิสุํ, กิญฺจรหีติ อาห-‘สภาวโต สพฺพํ กมฺมํ วทตี’ติฯ โหตุ กามํ อุทาราทิโตปิ วุเตฺตน วิธินา ปฐมา, กตสทฺทโต กา ปวตฺตตีติ อาห-‘กตสทฺทโต ปิ’จฺจาทิ, อโนฺตภูโต อโนฺตคโธ นามสฺส สทฺทสฺส อโตฺถ ยสฺมิํ กมฺมลกฺขณเตฺถโส อโตฺถ กมฺมลกฺขโณ อภิหิโต กถิโต สมฺปโนฺน สมฺปชฺชตีติ อโตฺถ, นนุ ‘กโต กโฎ’จฺจาโท สภาวโต สพฺพกมฺมวุตฺติยา อโนฺตภูตนามตฺถวุตฺติยา จาตฺถมเตฺต โหติ สพฺพตฺถ ปฐมาติ ‘กฎํ กโรติ อุฬารํ โสภนํ ทสฺสนีย’นฺติ กฎาทิโตปิ อุปฺปนฺนาย ทุติยาย กมฺมสฺสาภิหิตตฺตา อุฬาราทีหิ ปฐมาปฺปสโงฺค สิยาติ อภิหิตาภิธานปฺปสโงฺคปคตํ โจทนํ มนสิ นิธายาห-‘กฎาทิสโทฺท ตฺวิ’จฺจาทิ, สามเญฺญนาติ วิสุํ วิสุํ กฎาทิสามเญฺญนฯ</p>


<p>‘‘กตฺตุริจฺฉิตตม’’นฺตฺยเนน (๑-๔-๔๙) กตฺตุโน กิริยาย สมฺพนฺธิ ตุมิฎฺฐตมํ ตสฺมิํ อิจฺฉิตตเม กมฺมสญฺญํ วิธาย นิพฺพตฺยาทิเกสุตีสุ กเมฺมสุ ทุติยา วิธียเต ปาณินีเยหิ, อิจฺฉิตตมตฺตญฺจ ตทตฺถตฺตา กิริยาย, โอทนํ ปจติ คาวุมฺปโย โทหติตฺยาโท(หิ) โอทนาทฺยตฺถา ปจนาทิกิริยารพฺภเตติ โอทนปยาทีนมิจฺฉิตตมตฺตํ, ตทุปทเสฺสโนฺต อาห-‘ยํ กตฺตุ’จฺจาทิ, วิภตฺติํ วิธาย ทุติยาภิมตาติ สมฺพโนฺธ, ปุน ปยาทินิปฺผตฺตินิมิตฺตํ ยํกิญฺจิ โทหนาทิกิริยา ยุตฺตํ  กรณาทิรูเปน อกถิตํ ควาทิกมิจฺฉิตํ การกํ, ตตฺถาปิ ‘‘อกถิตญฺจา’’ติ (๑-๔-๕๑) กมฺมสญฺญํ วิธาย เตเนว ทุติยา วิธียเต, ตทุปทเสฺสตุมาห-‘อุปยุชฺชมาเน’จฺจาทิ, อตฺร เจวมกถิตนิยโม กโต วาตฺติกกาเรน-</p>


<p>
ปุจฺฉิจิภิกฺขีนํ ทุหิ,ยาจีนํ นิมิตฺตมุปโยเค;  
  
ปุพฺพวิธิมฺหิ-กถิตํ, พฺรูสาสีนญฺจ คุณาสตฺตนฺติฯ  
</p>
  
<p>อุปยุชฺชเต อิฎฺฐตฺถสิทฺธิยํ พฺยาปารียตีตฺยุปโยโค-ปโยปฺปภุติ, ตสฺมิํ, นิมิตฺตํ ควาทิ, อปุพฺพวิธิมฺหิ อปาทานาธิกรณาทิ ปุพฺพสญฺญา วิธานาภาเว, วิธาเน หิ มาณวกา มคฺคํ ปุจฺฉติ, รุกฺขา ผลานฺยวจินาตฺยาทิ ยถารหํ ภวติ, คุณาสตฺตนฺติ คุเณน สตฺตํ สมฺพนฺธี, คุณสเทฺทเนตฺถ ปธานสาธนํ ธมฺมาทิกํ วตฺตุมิจฺฉิตํ ปธานสาธนญฺหิ กิริยาโยปการกมุปการิยํ ปธานภูตํ กิริยมเปกฺขิย คุโณ ภวติ, โจ-นุตฺตสมุจฺจเย, ปธานนฺตุ ธมฺมาทิโน ปวตฺติยา ตทตฺถตฺตา, อุปยุชฺชมานญฺจ ตํ ปโยปภุติเจติ วิเสสนสมาสํ กตฺวา อุปยุชฺชมานปโยปฺปภุติโน นิมิตฺตนฺติ ฉฎฺฐีสมาโส, ปภุติ สเทฺทน ควาทิโน คหณํ, อาทิสเทฺทน โคมนฺตาทิโน, ทุติเยนาทิ สเทฺทน อธิกรณาทิโน, จตุเตฺถน วินยาทิโน, วิธานนฺติ ทุติยา วิธานํ, ทุติยาวิธานมภิมตนฺติ โยชนียํฯ ปาณินิเยหิ ‘‘ตถา ยุตฺตญฺจานิจฺฉิตํ’’ (๑-๔-๕๐) อิจฺจเนน กมฺมสญฺญํ วิธาย ‘‘กเมฺม ทุติยา’’ (๒-๓-๒) ตฺยเนเนว ทุติยา วิธียเต, ตนฺทเสฺสตุมาห-‘เยเน’จฺจาทิ, ‘‘ตถา ยุตฺตญฺจานิจฺฉิต’’นฺตีมสฺส อโตฺถ เยเนเวจฺจาทิปญฺจิกาปาฐานุสาเรน เวทิตโพฺพ, ยุชฺชเตติ กิริยาภิสมฺพชฺฌเต, ยุตฺตนฺติ กิริยาภิสมฺพนฺธํ, อตฺร ตุ–</p>


<p>
ยทฺยพุทฺธฺยาหิลงฺฆาทิ, ตทาหฺยาทิมนิจฺฉิตํ;  
  
ยทา ลชฺชาภยาทีหิ, ตเทจฺฉิ ตตมํ มตํฯ  
</p>
  
<p>‘‘ตถา ยุตฺตญฺจานิจฺฉิต’’นฺติ สุเตฺตนสฺส ปริยุทาสวุตฺติโต อิจฺฉิตา อญฺญมนิจฺฉิตมนภิมตมิตรญฺจ, ตโตเยว‘คามํ คจฺฉโนฺต รุกฺขมูลมุปสปฺปตี’ตฺยตฺร เนวิจฺฉิตนานิจฺฉิตสฺสปิ รุกฺขมูลสฺส กมฺม สญฺญา  สิทฺธาติ ตตฺถ ‘‘กเมฺม ทุติยา’’ติ ทุติยา วิธียเต, ตนฺทเสฺสติ’เนวิจฺฉิตนานิจฺฉิตสฺมา’อิจฺจาทิ, รุกฺขมูลํ เนวิจฺฉิตํ ปุพฺพมนภิมตตฺตา, นาปฺยนิจฺฉิตํ อปฺปฎิกูลตฺตา, คามคเมน หฺยสฺส ตปฺปรตา, รุกฺขมูโลปสปฺปนนฺตุ ปสงฺคาคตนฺติ รุกฺขมูลานมฺปิ กิริยาภิสมฺพโนฺธ อเตฺถว, อตฺราปิ-</p>


<p>
เนวิจฺฉิตานิจฺฉิตนฺตุ, มพุทฺธิยุปสปฺปเน;  
  
มูลํ วิสฺสมนตฺถนฺตุ, ตมิจฺฉิตตมํ สิยาฯ  
</p>
  
<p>พฺรูสาสินญฺจาติ จสโทฺทปสงฺคหิเต ทเสฺสตุมาห-‘เอว’มิจฺจาทิ, เอตฺถ คามเทวทตฺตคคฺคานมกถิตสญฺญา, อชาทโย ตฺวิจฺฉิตตมา, อาทิสเทฺทน ‘ปเตฺถติ คาวุํ ปุริสํ ทฺวิโช’ตฺยาทโย สงฺคหิตา, นยตินี=ปาปุณเน, วหติ วห=ปาปุณเน, หรติ หร=หรเณ, ชยติชิ=ชเย, สพฺพตฺถเลจ เอเตฺต อยาเทเส จ รูปํ, ทณฺฑ=ทณฺฑเน จุราทิตฺตา ณิมฺหิ รูปํ, อถ ‘‘อธิสีฎฺฐาสานํ กมฺมํ’’ตฺยาทินา (๑-๔-๔๖) เตน เตน กมฺมสญฺญํ วิธาย ‘ปฐวิํ อธิเสสฺสตี’ติ อาโท (ตตฺถ) ตตฺถ ‘‘กเมฺม ทุติยา’’ติ (๒-๓-๒) ทุติยา วิธียเต เตหิ เตหิ สตฺถ กาเรหิ, สพฺพเตฺถเวตฺถ โลกสฺส กมฺมวจนิจฺฉาติ กเมเนตํญฺญสญฺญาปุพฺพกํ กมฺมมุปทเสฺสโนฺต อาห-‘อธิปุพฺพ’อิจฺจาทิ, ยาย วตฺติจฺฉาย ทุติยา สิยา ตาย วตฺติจฺฉาย กมฺมตา กถํหินามาติ สมฺพโนฺธ, เนว อุปลพฺภนฺตีติ กทาจิกสฺสจิ สิยาติ สมฺพโนฺธ, ปยติตพฺพนฺติ สุตฺตนฺตรมารพฺภนียํ, ตเตฺถวํ กิํ ภวโต มนสิ โทสธิชมฺภเนนาติ อโตฺถ, ธเมฺมติ เอตฺถาปิ เอวํ สทฺทํ โยเชตฺวา อโตฺถ เวทิตโพฺพ, ยถา อาธาเร กมฺมวจนิจฺฉา, ตเถหาปิ อาธารวจนิจฺฉาติ อโตฺถ, เตเนวาห-‘ธเมฺมติ อาธารวจนิจฺฉา’ติ, ธเมฺม อภินิวิสเตติ สมฺพโนฺธ, เอวํสทฺทสมานตฺถตฺตา ตถา สทฺทสฺส ตทตฺถานุสาเรเนว วิญฺญายตีติ ตถาสทฺทสฺส อโตฺถ วิสุํ น วุโตฺต, ปานญฺจ อาจาโรจ ปานาจารํ, ตํปานาจารมสฺส อาธารสฺส ตสฺมิํ ตปฺปานาจาเร, ปานตฺถาจารตฺถธาตุสมฺพนฺธี โย นทฺยาทิ โก อาธาโร โส ปานาจารวาเยวาติ อาห- ‘ปานตฺถาจารตฺถานํ ธาตูนมาธาเร’ติ , เกสญฺจีติ อนิยเมน เกสญฺจิ สทฺทสตฺถการานํ, เอตฺถาติ เอตสฺมิํ อาธารวจนิจฺฉาปเกฺข, ปติปรีหิ ภาเคเจตฺยวสิทฺธาติ อิมินา ปติสทฺทสฺส ธาตุนา อยุตฺตตํ ทเสฺสติ… ยทิ ยุเชฺชยฺย ฉฎฺฐิยาภาวา, เตนาห-‘ยทาตฺวิ’จฺจาทิ, วุตฺติยํ เตนาติ ตสเทฺทน, อปิสโทฺทปสงฺคหิตํ ตติยมฺปิ คเหตฺวา วาจาติ พหุวจนนิเทฺทโสฯ</p>


<h3>๓. กาล</h3>
<p>ยทา กาลทฺธานมิจฺจาทินา‘มาสมาสเต โกสํ สยติ’จฺจาโท อกมฺมเกหิปิ โยเค กาลภาวทฺธเทสานํ ปเรหิ กมฺมตฺตมนุญฺญาตนฺติ จ, ยทาตฺวิจฺจาทินา ตุ กิริยาว สเพฺพนสพฺพํ น สูยติ, ตถา สติ กุโต จ กมฺมตฺตนฺติ เตเหว วุตฺตนฺตี จ ทเสฺสติ, คมฺม มานกิริยาโยโคปิ น นิสฺสิโต… มาสมาสเตจฺจาทีสุ อาสนาทิ  กิริยานํ มาสาทิโยโค วิย กลฺยาณิตฺตคุณาทิโยโค จ โลกสฺส ปตีติปถมุปยาตีติ, น สิชฺฌตีติ กิริยา น โหนฺติ คุณทพฺพานีติ กิริยาสมฺพนฺธาภาวา กมฺมตฺตาภาโวติ น สิชฺฌติ, คุเฬน มิสฺสา ธานา ภชฺชิตยวา คุฬธานาฯ อชฺฌยนกิริยาย ปพฺพเตน จ มาสโกสานํ สากเลฺลน สมฺพนฺธาภาวา อจฺจนฺตสํโยคาภาโวติ มาสสฺสาติอาทีสุ น ทุติยาฯ ปุพฺพเณฺห สมยนฺติ อิมินา ปุพฺพเณฺห สมโยติ สตฺตมีอามาทิสมาสํ ทเสฺสติ, อจฺจนฺต เมวาติ อิมินา สมยสฺส สากเลฺลน วิหรณกิริยาย สมฺพนฺธมาห, ยํสมยํ กรุณาวิหาเรน วิหาสิ, ตํ เอกํสมยนฺติ สมฺพโนฺธ, อุปสงฺกมนกิริยายจฺจนฺตเมว ยุโตฺตติ อิมินา นิวาสนวิหรณ กิริยาหิปิ ปุพฺพณฺหสมยาทีนมจฺจนฺตเมว ยุตฺตตํ อุปลเกฺขติ, ปการนฺตเรนาปิ สิทฺธิยมาสงฺกมุพฺภาวยติ ‘ยทา ตฺวิ’จฺจาทินา, วิภตฺติยา วิปลฺลาโส ยถาปกตมติกฺกมฺม อญฺญถา ภวนํ, อิธ ปน สตฺตมิ ยมฺปตฺตายํ สตฺตมฺยเตฺถ พาหุลเกน ‘‘กเมฺม ทุติยา’’เจฺจว ทุติยาปฺปตฺติฯ</p>


<p>ตติยาภิมตาติ ‘‘อปวเคฺค ตติยา’’ติ (๒-๓-๖) วจเนน ปาณินิยานํปปญฺจตฺตมภิมตา, กถมฺปน กาลทฺธานํ กรณตฺตมิจฺจาสงฺกิย กรณตฺตเมสมฺปฎิปาเทโนฺต  อาห-‘ตถาปิ’จฺจาทิ, ตถาปีติ วุตฺตกฺกเมน กรณตฺตสมฺภวา ตติยาย วิชฺชมานายปิ, สิยาติ ตติยา สิยา, ตญฺจาติ ตํ กรณญฺจฯ การกมเชฺฌติ เอตฺถ ฉฎฺฐี สมาโส การกสเทฺทน จ สตฺติการกํ คหิตนฺติ (อาห) ‘ทฺวินฺนํ กตฺตุสตฺตีนํ มเชฺฌ’ติ, อภินฺนสฺสาปิ หิ เอกสฺส เทวทตฺตาทิกตฺตุโน ภินฺนานํ ตํสมเวตานํ กตฺตุสตฺตีนํ มเชฺฌ กาลทฺธานานิ, สตฺติเภทเมว พฺยญฺชยมาห-‘ตถาหิ’จฺจาทิ, เอกตฺถาติ เอกสฺมิํ เทวทเตฺต, ทฺวีเหตีเต (ภุญฺชิกฺริยา) สาธนนฺติ สมฺพโนฺธ, ทฺวินฺนํ อหานํ สมาหาโร ทฺวีหํ ตสฺมิํฯ อิสุมสตีติ วา, อิสุมฺหิ อาโส อเสฺสติ วา นิปฺผเนฺนน อิสฺสาสสเทฺทน คมฺมมานํ กิริยํ ทเสฺสติ ‘อิสฺวสเน’ติ, นนฺวิจฺจาทิ โจทฺยํ, ธนุปญฺจสตํ โกโส, เอวมญฺญเตจฺจาทิ ปริหาโร, ฉฎฺฐิยาสมฺปตฺตายนฺติ โกสเสฺสกเทเสติ เอวํ ฉฎฺฐิยา สมฺปตฺตายํ, มุตฺตสํสเยเนทํ สมานนฺติ มุโตฺต สํสโย ยสฺมิํ อวธฺยาโท เตเนตํ ตุลฺยนฺติ อโตฺถฯ วุตฺติยํ อภิมตาติ ‘‘สตฺตมี ปญฺจมิโย การกมเชฺฌ’’ติ (๒-๓-๗) วจเนน สตฺตมีปญฺจมิโย ปปญฺจตฺตมภิมตา, ทฺวีเห ภุญฺชิสฺสตีติ ทฺวีสุ ทิวเสสุ คเตสุ ภุญฺชิสฺสตีติ อโตฺถ, ‘‘ยพฺภาโว ภาวลกฺขณ’’นฺติ (๒-๓๖) สตฺตมี, สกสกการกวจนิจฺฉาเยวาติ หิ อิทํ พาหุลฺลํ นิสฺสาย วุตฺตํ, ทฺวีหา ภุญฺชิสฺสติ โกสา วิชฺฌตีติ ทฺวีหา นิกฺขมฺม ภุญฺชิสฺสติ, โกสา นิกฺขมฺม ฐิตํ ลกฺขํ วิชฺฌติ อุปาตฺตวิสโย-ยมวธิ, โกเส วิชฺฌตีติ โกเส ฐิตํ ลกฺขํ วิชฺฌตีติ อโตฺถฯ</p>


<h3>๔. คติ</h3>
<p>กตจตฺถสมาสาติ กโต จตฺถสมาโส เยสุ เต ตถา วุตฺตา, อญฺญปทตฺถวุตฺตโยติ อญฺญปทเตฺถ วุตฺติ เยสนฺติ พฺยธิกรณญฺญปทตฺถสมาโส, จตฺตสมาเส คตฺยาทีนํ วิสุํวิสุํ ปธานตฺตา เตหิ ปรํ ปยุชฺชมาโน อตฺถสโทฺท คตฺยาทีหิ ปเจฺจกมภิสมฺพชฺฌตีติ มญฺญเต, อถ สุเตฺต ‘ปโยเชฺช’อิเจฺจตาวตฺยุจฺจมาเน ปโยโชฺช สยํ กตฺตาติ กถํ วิญฺญายติ เยน ‘ปโยเชฺช กตฺตรี’ติ วิวรณํ กตมิจฺจาสงฺกิยาห-‘คตฺยาทฺยตฺถ’มิจฺจาทิ, อาทิสเทฺทน โพธา ทีนํ  คหณํ, ตกฺกิริยาสมโตฺถวาติ ตสฺสา คตฺยาทิกาย กิริยาย สมโตฺถ เอว นิยุชฺชเตติ สมฺพโนฺธ, กิริยากรเณ สมโตฺถ นาม กตฺตาวาติ อาห-‘โสจ กตฺตา’ติฯ ทุติยาย สิทฺธายาติ วกฺขมานนเยน ปโยชฺชสฺส กตฺตุโน กมฺมตฺตสิทฺธิยา ‘‘กเมฺม ทุติยา’’ติ สุเตฺตเนว กเมฺม ทุติยาย สิทฺธายฯ กิํ ลกฺขโณ-ยํ นิยโม ยทตฺถมิ ทมารภียติจฺจาห-‘คตฺยาทฺยตฺถาน’มิจฺจาทิ, ปจฺจุทาหรียิสฺสเต ‘เอเตสเมเว’จฺจาทินา, ตถาจาพฺภุปคเม, ปโยโชฺช กตฺตา น กมฺมํ ตฺยพฺภุปคมฺม ปโยเชฺช กตฺตรี’ติ วิวริตนฺติ อโตฺถ, สามตฺถิยมฺปนอิจฺจาทินา สามตฺถิยสรูปมาห, คติ อาทฺยตฺถานนฺติ ปทเจฺฉโท, นิยุชฺชมาโน ปโยชกพฺยาปารสงฺขาตาย กิริยาย สมฺพนฺธียมานตฺตา กมฺมภูโตว ภวตีติ อโตฺถ, อยเมตฺถาธิปฺปาโย ‘‘คมนาทิกิริยาย สาธนตฺตา ยทิปิ ปโยโชฺช กตฺตา, ตถาปิ โส ปโยชเกน คมนาทีสุ พฺยาปาริยมาโน ปโยชกสฺส พฺยาปารลกฺขณาย กิริยาย สมฺพนฺธียมาโน ยทิ กมฺมํ น โหติ อญฺญถา กิํ โหตีติ อญฺญถานุปปตฺติลกฺขเณน สามตฺถิเยน กมฺมภูโตว โหตี’’ติ  ( ), ปตียเตติ อิมินา ปตีติวเสเนวาสฺส กมฺมตา, สภาวโต ตุ ปโยโชฺช กตฺตาวาติปิ ญาเปติ, ปโยชโกติ สพฺพตฺถ เทวทตฺตาทิโก วิเญฺญโยฺย, อตฺถคหณสฺสาติ ‘‘สทฺทากมฺมกภชฺชาทีน’’นฺติ อวตฺวา ‘‘สทฺทตฺถากมฺมกภชฺชาทีน’’นฺติ อตฺถคฺคหณสฺส, โพธตฺถสฺส อุทาหรณนฺติ เสโส, นนุ วจนปฺปโยชนํ ทสฺสยตา วจนเมโวปทสฺสิย ปโญฺห กาตโพฺพ, อถ ‘เอเตสเมวา’ตฺยวิชฺชมาเนเนว กถํ ตฺยาสงฺกิยาห ‘เอเตสเมเว’จฺจาทิ, เหฎฺฐา วุตฺตกฺกเมน นิยมตฺถตฺตา วจนสฺส เอวกาโร ลพฺภติ, สมฺพนฺธิวจนตฺตา เอตสทฺทสฺส เตน ยถาปฐิตา คตฺยาทโยว วิเสสฺสภูตา สเงฺขเปน ปรามสียนฺตีติ เอเต สเมวาติ กตนฺติ มญฺญเต , (คจฺฉติ เทวทโตฺตติ…เป.… นโหตีติ) อิมินา อิมมตฺถญฺจ โชเตติ ‘‘ยทิปิ กิริยาภิสมฺพนฺธา ปโยชฺชสฺส วิย กตฺตุโนปิ กมฺมตฺตมฺปสชฺชติ, ตถาปิ ปโยเชฺชติ วุตฺตตฺตา กตฺตริ เทวทเตฺต ทุติยา นปฺปสชฺชตี’’ติ, อภิมตาติ ‘‘คติพุทฺธฺยา’’ทิ (๑-๔-๕๒) สุเตฺตน  ปโยชฺชสฺส กตฺตุโน กมฺมสญฺญํ วิธาย ตสฺมิํ ปโยเชฺชทุติยาภิมตา, จรหิสโทฺท ปุจฺฉายํ, ปโยเชตีติ อสฺมิํ อุเทฺทเส ตทา กถํ ภวิตพฺพนฺติ เสโสติ ยทาจรหิจฺจาทิวากฺยสฺสาวสาเน ปโยเชตีติ อสฺมิํ อุเทฺทเส วจนสมีเป’ตทา กถมฺภวิตพฺพ’นฺติ ปาฐเสโส โหตีติ อโตฺถ เวทิตโพฺพ, ยาวตาติ ตติยนฺตปฎีรูปโก นิปาโต, ยสฺมา ทโตฺถ วตฺตเต, ยสฺมา ทุติยา ปโปฺปติ ตสฺมา ‘ยญฺญทเตฺตเน’ติ ภวิตพฺพนฺติ สมฺพโนฺธฯ</p>


<h3>๕. หรา</h3>
<p>นิยเมเนจฺจาทินา วจนารมฺภสฺส ปโยชนมาห, สาปิ ตติยาปิ  ยทาตฺวิจฺจาทินา หรติ นาหารเตฺถ  ติปิ วิญฺญาเปติ, อุภยตฺถาติ ทุติยาย ปตฺตาย อปฺปตฺตาย จ, วิภาสา วิกโปฺปติ อโตฺถ, กาเรติกร-กรเณ, เลตฺตายาเทสาติลตฺต เอตฺตอยาเทสฺส, วท-วจเน, อภิวทนมภิวาโท ตํ กโรตีติ ‘‘ธาตฺวเตฺถนามสฺมี’’ติ (๕-๑๒) อิมฺหิ นามธาตุ ‘อภิวาทิ’ติสุเตฺต นิทฺทิโฎฺฐติ อาห-‘อภิวาทิสฺมา’อิจฺจาทิฯ</p>


<h3>๖. นขา</h3>
<p>ขาทยติ อาทยติ ขาท, อท=ภกฺขเณ, อวฺหาปยติ เวฺห=อวฺหาเน อาปุโพฺพ, ‘‘ปโยชกพฺยาปาเร ณาปิเจ’’ติ (๕-๑๖) ณาปิมฺหิ ปุพฺพสรโลโป, กนฺทยติ กนฺท=อวฺหานโรทเนสุฯ</p>


<p>‘‘วหิสฺสานิยนฺตุเก’’ติ คณสุเตฺต อยเมโตฺถ ‘‘วหิสฺสธาตุสฺส ปโยเชฺช กตฺตริ นิยนฺตุรหิเต ทุติยา น ภวตี’’ติ, นิยนฺตา สารถิ กิริยาสิทฺธิํ นิยามโกติ วตฺวา ตเมว ปกาเสตุมาห-‘กิริยงฺค’มิจฺจาทิ, กิริยงฺค กิริโยปกรณภูตํ พลี พทฺทาทิํ กิริยาการณํ, นิยเมตฺวาติ เอกสฺมิํ กรณีเย กิริยา วิสเย ปติฎฺฐเปตฺวา, วาหยติ ภารํ เทวทเตฺตเนตฺยตฺร หิ เทวทโตฺต ปญฺญวา ปุริโส นิยนฺตารมนฺตเรเนว ภารํ วหตีตฺยนิยนฺตุโก กตฺตา, วาหยติ ภารํ พลีพเทฺท อิจฺจตฺร ตุ พลีพทฺทา นิยนฺตา รมนฺตเรน น วหนฺตีติ สนิยนฺตุกาฯ</p>


<p>‘‘ภิกฺขิสฺสาหิํสาย’’นฺติ  คณสุตฺตสฺสายมโตฺถ ‘‘ภกฺขิสฺสาหิํสตฺถสฺส ปโยเชฺช กตฺตริ ทุติยา น ภวตี’’ติ, อถ กถเมตฺถ หิํสตฺถตา ภกฺขิสฺส หิํสา หิ เจตนาวติ สมฺภวติ, น เจตฺถสสฺสํ เจตนาวนฺตนฺติ อาห-‘สเพฺพ’อิจฺจาทิ, สเพฺพติ รุกฺขาทโย, ภาวา ปทตฺถา, อิทานิ สพฺพทสฺสนานุกูลหิํสตฺถตมุปทเสฺสตุมาห-‘ยทิเว’จฺจาทิ, นนุ พุทฺธวจน นิสฺสิตมิทํ พฺยากรณํ, ตถา สติ สมฺมตเมเว-โตฺถ-ปทเสฺสตฺวา คนฺตพฺพํ กินฺนามาญฺญทสฺสโนปคาตาธิเรนาติ ตุณฺหี โหติ นิกฺการณิสฺสา  ภวโต-ปาโยติ วิญฺญายติ, ปรตฺถานุพทฺธกิจฺฉํ ปน มหาปุญฺญปญฺญา น กิญฺจิ วิย มญฺญนฺติ, โหติ (หิ) เอเตน ปรโตฺถ ‘‘มตนฺตเรปิ สิทฺธิ สิสฺสานํ, ตํตํ มตญฺญุโน วา กทาจิ กรหจิ ยทิทมวโลเกยฺยุํ เต เจตฺถาวตารํ  ลเภยฺยุํ เอตาทิโส จ ปญฺญวา ปฎิลทฺธพุทฺธวจนปฺปสาโท’ติ ตทวตาเรน จ พุเทฺธ ภควติ กเมน ทฬฺหํ ปสาทํ ปฎิลเภยฺยุ’’นฺติ, เอวเมวํ ตตฺถ ตตฺถ ตํตํพฺยากรโณทาหรณปฺปสเงฺคปิ ตทนุสาเรเนว ตนฺตํปโยชนํ เวทิตพฺพํ, น นิรตฺถกกถาปสุโต-ยมาจริโยติฯ</p>


<p>ทุหาทีนํ เตฺยวมาโท อมฺหากมฺปรมคุรุนา รตนมติปญฺจิกาลงฺการาทิกาเรน นานาการสารตฺถเวทเวทิตุ  มหาปญฺญาปาฎวานํ ปญฺญวนฺตานํ สามินา มหาสามินา สมฺพุทฺธสาสนรตนวโรปการเกน ‘อิทเมตฺถ วิจารณียํ’ตฺยภิธาย นานามตนฺตรมากฑฺฒิย พหุํ สมฺปเวทิตมตฺถิ, มยมฺปเนตฺถ อาจริเยนาธิเปฺปตมตฺตเมวาลมฺพ อตฺถมฺป กาสยิสฺสามฯ สตฺยปฺยเนกทสฺสนเภเท สิฎฺฐปฺปโยคานุสาเรน ยตฺถ ปธาเนกมฺมนิตฺยาทิปฺปภุตโยทิสฺสนฺติ, ยตฺร ตฺวปฺปธาเนตฺยาที, ยโตฺรภยตฺรปิ, ตํสพฺพมิห ภสฺสการาทฺยนุมตกฺกเมน ปฎิปาทยมาห-ทุหาทีน’มิจฺจาทิ, เอตฺถาทิสโทฺท ปการวาจี, เตน ยาจิปฺปภุตโย คยฺหนฺติ, กมฺมทฺวยยุตฺตานนฺติ นิทฺธารเณ ฉฎฺฐี, เตน กมฺมทฺวยยุตฺตานํ มเชฺฌ ทุหาทีนมปฺปธาเนปิ ควาโท กเมฺม ตฺยาทิปฺปภุตโยติ โยชนา ฯ อิจฺจาทิติอาทิสเทฺทน ‘อวรุนฺธติ วชํ คาวํ อวรุนฺธียเต วชํ โค’อิจฺจาทีนํ ปริคฺคโห, คมนาทฺยตฺถาน มิตฺยาทิสเทฺทน โพธตฺถาทีนํ คหณํฯ คมียเต คาโม เทวทตฺตนฺติ เอตฺถ กถํ ปโยชฺชตฺตสมฺภโวติ อาห-‘ปุริเส’จฺจาทิ, ยชฺชปิ คาโม ตุณฺหี โหติ นิพฺยาปารตฺตา ปุริโสว ตุ คมนกิริยํ นิปฺผาเทติ, ตถาปิ ปุริสสฺส คมนกิริยาย ยํผลปฺปตฺติลกฺขณํ, ตมุภินฺนมฺปิ คามปุริสานํ สมานนฺติ ปุริส กิริยาตุลฺยผลตฺตา คาโมปิ คมนกิริยาย กตฺตุพฺยปเทเส การณํ ภวตีติ อธิปฺปาโย, ตถาหิ คามํ คจฺฉโนฺต โกจิ คาเม อาสเนฺน สติ วทติ ‘อาคโต คาโม ปโตฺต คาโม’ติ, อโตเญฺญสนฺติ เย กมฺมทฺวยยุตฺตา ทุหาทโย คมนาทฺยตฺถาโจทาหฎา, เอเตหิ อเญฺญสํ, ปธาเน กเมฺมภิ อชาทิมฺหิ ปธาเน กเมฺม, ปธานตฺตมฺปน อชาทีนํ กิริยาย ปโยชนตฺตา, อชาทฺยตฺถา หฺยานยนกิริยารภฺยเตฯ อยมฺปเนตฺถ สงฺคโห-</p>


<p>
‘‘ทุหิ ยาจิ รุธิ ปุจฺฉิ, ภิกฺขิ จิ พฺรุวิ สาสิ จ;  
  
ชิ ทณฺฑิ ปตฺถิ มนฺถี จ, ธาตู โหนฺติ ทุหาทโยฯ  
</p>
  
<p>
คตฺยาทิสุตฺตปฎฺฐิตา, คตฺยาทฺยตฺถา ภวนฺติ เต;  
  
นีวหหรกสาจ, นีวหาที ภวนฺติ เตฯ  
</p>
  
<p>
ทฺวิกมฺมเกสุ เจเตสุ, อปฺปธาเน ทุหาทินํ;  
  
ตฺยาทิปฺปภุตโย โหนฺติ, ปธาเน นีวหาทินํ;  
  
อุภยตฺถ ปโยคานุ, สารา คตฺยตฺถอาทินํ’’ติฯ  
</p>
  
<p>ปโยโค ปน สมฺพนฺธจินฺตายมิห จ วุตฺตานุสาเรน สพฺพถา วิเญฺญยฺยาฯ</p>


<h3>๗. ธฺยาทิ</h3>
<p>ปุเพฺพ กิริยานิสฺสเยน  ทุติยาย วิหิตตฺตา อาห ‘อิทานิ’จฺจาทิ, ธิสทฺทสฺส อตฺถปฺปธาน นิเทฺทเสน วา อาทิสเทฺทน วา ‘หา เทวทตฺต’นฺติปิ โหติ, หา เทวทตฺตทุกฺขนฺติ ตุ ทุเกฺขน โยคา เทวทเตฺตน น ยุโตฺต โหตีติ ปฐมาวามนฺตเณฯ นนุจ อนฺตราสเทฺทน โยเค ยถาราชคหนาลนฺทาหิ  ทุติยา  อนฺตรา จ ราชคหํ อนฺตรา จ นา ลนฺท(นฺติ ตถา) อนฺตรามเคฺคติ เอตฺถ มคฺคโตปิ  กสฺมา น ทุติยาติ เตนาโยคา, เยสญฺหิ ตํมชฺฌํ เต เตน ยุชฺชนฺตีติ เตหิเยว ทุติยา, อถวาพฺภุปคเตปิ ตํโยเค ตํสมฺพนฺธีเยว มโคฺคติ มุขฺยตฺตา ตโต  น ทุติยา, อตฺราปิ ฉฎฺฐีเยว ปโปฺปติ อนฺตรา ตญฺจ มญฺจ กมณฺฑลุอิติ, ตว มม มเชฺฌ กมณฺฑลุตฺยโตฺถ, อถ กมณฺฑลุสทฺทโต ทุติยา กสฺมา น ภวติ สตีปฺยนฺตเรน โยเค ตสฺส ปธานตฺตา, ตถาหิ กมณฺฑลุโน สกตฺถา ปวตฺติ, ตุมฺหมฺหานนฺตุ ปรตฺถา-กมณฺฑลุวิเสสนเตฺตน เตสํ ปวตฺตตฺตา, ตตฺร กมณฺฑลุโน สกเตฺถ วตฺตมานตฺตา ปธานเตฺตนาวตตฺตา ปาฎิปทิกโต อจฺจุตตฺตา ปรตฺตา ปฐเมว ภวตีติ ชีนินฺทพุทฺธินฺยาสฯ นินฺทาทิ ลกฺขณสฺส สมฺพนฺธสฺส สพฺภาวา สพฺพตฺถ สมฺพนฺธฉฎฺฐิยา สมฺปตฺตายํ วจนํ, อากติคโณ-ยํฯ</p>


<h3>๘. ลกฺขณิ</h3>
<p>ลกฺขณาทีสฺวเตฺถสุติ นามสฺสา  ยมตฺถนิเทฺทโสติ อาห ‘อภินาโย ยุโตฺต’จฺจาทิ, เตนาติ อภินา ยุตฺตสฺสาตฺถนิเทฺทส การเณน, ลกฺขณสเทฺทน เหตุ วตฺตุมิจฺฉิโตติ อาห-‘ตเตฺถ’จฺจาทิ, ทุวิโธ เหตุ, วุตฺตญฺหิ สุโพธาลงฺกาเร ‘‘ชนโก ญาปโก เจติ, ทุวิธา เหตโว สิยุ’’นฺติ (๒๕๒), สมุปลกฺขยตีติ สมุปลกฺขณํ, สเงฺกตมตฺตํ ญาปกํ, น ตุ ชนกํ, สเงฺกโตปิ ลกฺขณมุจฺจเต ลกฺขียเต การิยมาเนนาติ กตฺวา, ชนกสฺสาปฺยตฺร ลกฺขณเตฺตน คหเณ ปโยชนํ ‘‘อนุนา’’ (๒-๑๐) อิจฺจตฺร ทฎฺฐพฺพํฯ กญฺจิปการนฺติ อิมินา อิตฺถํสทฺทสฺส อตฺถํ วทติฯ ปโตฺตติ อิมินา ภูตสทฺทสฺส, เอตฺถ หิ ภูธาตุ ปตฺติยํ วตฺตเต, รุโกฺขลกฺขณนฺติ รุโกฺข ญาปกเหตูติ อโตฺถ… รุเกฺขน วิชฺชุยา ญาปียมานตฺตา, อาจริยชินินฺทพุทฺธิ ปน อญฺญถา วณฺณยติ, ตเสฺสทํ มตํ-</p>


<p>
กฺริยาย โชตโก นายํ, สมฺพนฺธสฺส น วาจโก;  
  
นาปิ กฺริยนฺตราเปกฺขี, สมฺพนฺธสฺส ตุ เภทโกติฯ  
</p>
  
<p>อยเมตฺถ  อโตฺถ ‘‘อยมภิ อภินนฺทติตฺยาทีสุ วิย กิริยาย โชตโก น โหติ, ฉฎฺฐี วิย สมฺพนฺธสฺส วาจโก น โหติ, นิโกฺกสมฺพีตฺยตฺร คมนกิริยาเปกฺขี นิสโทฺท วิย นาปิ กิริยนฺตรา เปกฺขี, กิญฺจรหิ สมฺพนฺธสฺส ตุ เภทโก วิเสสโก ภวตี’’ติ ตมุปทเสฺสตุมาห-‘อเญฺญ ตฺวิ’จฺจาทิ, เอตฺถ อิติสโทฺท นิทสฺสเน, รุกฺขมฺปตฺวา วิโชฺชตเต อิติเอวํ ปตฺติกิริยาย ปตฺวาติวุตฺตรุกฺขปาปนกิริยาย ชนิโตติ อโตฺถ, ตถาหิ รุกฺขสฺส วิชฺชุยา ปาปนาภาเว วิชฺชุยา ลกฺขิยาย ตลฺลณสฺส จ รุกฺขสฺส โย ลกฺขิยลกฺขณภาโว สมฺพโนฺธ, โส เกน สมฺปาทิโต ภเวยฺย, นนุ สมฺพเนฺธ อภินา โชตียมาเน รุกฺขสฺส ลกฺขณวุตฺติตา กถํ โชตียตีติ อาห-‘ลกฺขณโตฺถจ วิสยภาเวนา’ติ, ตถาเจตฺยาทินา ตสฺมิํ ปเกฺข สมฺภาวิตํ โทสมุพฺภาวยติ, ตตฺราย มิจฺจาทินา ยถาวุตฺตโทสปริหาราย ปเรเหวาภิธียมานมฺปริหารมาห, ปริหาโรปทสฺสเนนาสฺสาปิ ปกฺขสฺสาทุฎฺฐตาขฺยาปเนเนโสปิ ปโกฺข-พฺภุปคโตตฺยวเสโย, อโตเยวุปริ ยถาวุตฺต ปกฺขนิสฺสเยเนว พฺยาขฺยายเต, เทวทตฺตสฺส สาธุตฺตสงฺขาตอิตฺถมฺปการปฺปตฺติยา วิสยภาเวนาวฎฺฐิตา มาตา ตตฺถ วตฺตติ นามาติ อาห-‘มาตุยา’ติอาทิ, มาตา จ อิตฺถมฺภูเต ปวตฺตา วิสย ภาเวน เทวทโตฺต จ ตตฺถ วิสยีภาเวน, เตสญฺจ วิสยวิสยีภาวลกฺขโณ สมฺพโนฺธ อิตฺถมฺปตฺติลกฺขณาย กิริยาย ชาโต, โส มาตุสมฺพโนฺธ โหติ การณวเสน, โสจาตินา โชตียตีติ มาตุ เตนาภินา โยโคติ อาห-‘ยฺวาย’จฺจาทิ, มาตุสมฺพโนฺธอิติ โยชนา, อิตฺถมฺปตฺติยาติ อิตฺถมฺปตฺติลกฺขณาย กิริยาย กรณภูตาย, เอวํ มญฺญเต ‘‘กิญฺจาปิ โส สมฺพโนฺธ เทวทเตฺตนาปฺยวินาภาวีติ ตสฺส โสภินา โชตียเต, ตถาปิ มาตุสมฺพโนฺธภินา โชตียตีติ ‘มาตุ เตน โยโค’ติ จ (วุจฺจติ)… สทฺทสตฺติยา ตคฺคตาเยว ทุติยาย อุภยคตสฺสาปิ สมฺพนฺธสฺส โชตนโต’’ติ รุโกฺข รุโกฺข ติฎฺฐตีติ สมฺพโนฺธ, ฐิติมฺปฎิจฺจาติ ฐิตินฺนิสฺสาย เอสํ รุกฺขานํ โย จ สมฺพโนฺธติ โยชนา, รุกฺขานนฺติ อิมินา รุกฺขา กิริยาย ปเร สมฺพนฺธิโนติ ญาเปติ, ฐิติมฺปฎิจฺจาติ  อิมินา ปน ติฎฺฐติสทฺทวจนียา สาธฺยรูปา ฐิติกิริยา รุกฺขโต ปเร สมฺพนฺธีติ, อเจตนานํ รุกฺขานมเปกฺขาวิรเหปิ โลกมฺปตีติวเสน ‘ปิปตีสา’ทีนํ วิญฺญายมานตฺตา วิญฺญายมานฐานาเปกฺขณกิริยายสาธฺยสาธนลกฺขโณ สมฺพโนฺธ ชาโตติ วิเญฺญยฺยํ, โส จ รุกฺขสมฺพโนฺธ-ภินา โชตียตีติ อาห-‘โส’ติอาทิ, ทฺวิพฺพจเนเนว โชตนียาติ วิจฺฉาเตฺถ วุตฺติมเตฺต สตีปิ วิภตฺติยา  โชเตตุมสมตฺถตฺตา วิจฺฉาย โชตนาย ทฺวิพฺพวจนํ กตฺตพฺพเมวาติ อธิปฺปาโยฯ</p>


<h3>๙. ปติ</h3>
<p>อุปาทิยมาโนติ อพฺภุปคมฺมมาโน, ยทิ ปน อุปาทิยมาโน ภาโค, อนุปาทิยมาโน กถนฺติ อาห-‘โย ปนา’ติอาทิ, ตครกุฎฺฐา คนฺธพฺพวิเสสา, มมาภชตีติ มํ อาภชติ, มม โกฎฺฐาโส โหตีติ อธิปฺปาโยฯ</p>


<h3>๑๐. อนุ</h3>
<p>นตุลกฺขณนฺติ สจฺจกิริยา วุฎฺฐิยา เหตุ โหติ, น ตุ สเงฺกโตติ อโตฺถ, เหตุตฺตา ลกฺขณตฺตาภาเว สจฺจกิริยาย กถํ ลกฺขเณ ทุติยาติ เหตุเตฺตปิ ลกฺขณตฺตมสฺส สาเธโนฺต สาธมฺมปโยเคนานฺวยมาห-‘ยํ สกิมฺปิ’จฺจาทิ, เอตฺถ หิ ลกฺขณํ สจฺจ กิริยาติ ปฎิญฺญา,  สกิมฺปิ นิมิตฺตตาย กปฺปนตฺตาติ เหตุ, ยํ สกิมฺปิ นิมิตฺตตาย กปฺปเต ตมฺปิ ลกฺขณํ ภวติ, ยถา’อปิ ภวํ กมณฺฑลุปาณิํ สิสฺสมทฺทกฺขี’ติ สาธมฺมปโยเคนานฺวโย ทฎฺฐโพฺพ, กปฺปเตติ สมโตฺถติ อโตฺถ, กมณฺฑลุ ปาณิมฺหิ อเสฺสติ กมณฺฑลุปาณี, อปีติ ปเญฺห, กทาจิ เกนจิ กมณฺฑลุปาณีสิโสฺส ทิโฎฺฐ โส ตเมว ทสฺสนํ ลกฺขณํ กตฺวา ปุจฺฉติ ‘อปิ’ตฺยาทินา, อถ ยถา วุเตฺตน เหตุโนปิ ลกฺขณตฺตมตฺตุ ตถาปิ ปรวิปฺปฎิเสเธน เหตุมฺหิ ตติยา กสฺมา น สิยาติ โจทยมาห ‘น เนฺววมฺปิ’จฺจาทิ, ปุพฺพวิปฺปฎิเสเธนาติ อปวาทปุพฺพวิปฺปฎิเสเธน, ตถาหิ ฉฎฺฐิยา  ปวาโท โหติ เหตุมฺหิ ตติยาวิธิ… สมฺพนฺธฉฎฺฐิยา ปตฺตาย เหตุตติยาวิธานโต อุปปทวิภตฺติวิธิปิ ฉฎฺฐิยาปวาโท… สมฺพนฺธวิเสสาภิพฺยตฺติเหตุโนปปเทน โยเค ตสฺมิํเยว สมฺพเนฺธ วิธานโต, ตตฺถ เหตุตติยาวกาโส ‘ธเนน กุล’นฺติ, อุปปทวิภตฺติยาวกาโส ‘รุกฺขมนุวิโชฺชตเต’ติ, สจฺจกิริยมนุ ปาวสฺสีติ ตุ เหตุมฺหิ ลกฺขเณ-ปวาทวิปฺปฎิเสเธ สติ ปุพฺพวิปฺปฎิเสเธน ทุติยา ภวติฯ</p>


<h3>๑๑. สห</h3>
<p>สหเตฺถ-นุโน วตฺตเน ปพฺพเตน โยโค กถนฺติ อาห‘ปพฺพเตเน’จฺจาทิฯ</p>


<h3>๑๒. หีเน</h3>
<p>วิสยภาเวนาติอาทินา หีนเตฺถติ วิสยสตฺตมิตฺตมาห, วิชานนปฺปการมาห-‘หีเน’จฺจาทิ, เตนาติ อนุนา, กถํ เตน ยุตฺตตฺตํ อุกฺกฎฺฐสฺสาติ หีนุกฺกฎฺฐสมฺพนฺธมุเขน วิภาเวโนฺต’ตตฺถา’ติอาทิมาห, ตตฺถาติ หีเนจฺจาทินา วุเตฺต ตสฺมิํ, ยโตติ อุกฺกฎฺฐสาริปุตฺตาทิโก, หีโนติ ปญฺญวตฺตาทิ(โต นิกฺกโฎฺฐ, โส สาริปุตฺตาทิโก อุกฺกโฎฺฐ) หีนตฺถวิสโย ชายเต… ตพฺพิสเย ตสฺส อุกฺกฎฺฐตา ปตฺติโต, หีนุกฺกฎฺฐสมฺพโนฺธ ปน อติสายนาทิกาย กายจิ กิริยาย กโตติ ทฎฺฐพฺพํฯ</p>


<h3>๑๔. สตฺต</h3>
<p>กินฺตํ อาธิกฺยมิจฺจาห- ‘อธิกาธิกีสมฺพโนฺธ’ติ, อธิโก อสฺส อตฺถีติ อธิกี=ขารี, อถาธิกีวินิมุเตฺต อธิกาธิกิสมฺพโนฺธ กถมวสียเต นหฺยตฺราธิกี โกจิ สูยติจฺจาห-‘นวิเน’จฺจาทิ, อิติ สโทฺท เหตุมฺหิ ยถาวุตฺตสมฺพนฺธสาธโน, ตโทปสเทฺทนโยโคติ ตทา อุปสเทฺทนาธิกิโนโยโคติ อโตฺถฯ ทฺวิฎฺฐตฺตา สมฺพนฺธสฺส อธิกสฺสาปฺยุปสเทฺทน โยคา ตโตปิ กสฺมา น สตฺตมีตฺยาห-‘อธิกมฺหาตฺวิ’จฺจาทิ, ยถา เอกาเยว วิภตฺติยา อุภยคตสฺสาปิ สมฺพนฺธสฺส โชติตตฺตา วิชฺชุสงฺขาตลกฺขิยา สตฺตมฺยภาโว, เอวมิธา ปีติ ปุเพฺพ วุตฺตสมาธิมติทิสโนฺต อาห-‘ลกฺขิตา วิย สตฺตมฺย ภาโว’ติ, ‘‘มาณิกา จตุโรโทณา, ขาริตฺถี จตุมาณิกา’’ฯ</p>


<h3>๑๕. สามิ</h3>
<p>กินฺตํ  สามิตฺตมิจฺจาห-‘สสฺสามิสมฺพโนฺธ’ติ, กาย กิริยาย ชนิโตติ อาห-‘ปริปาลนาทิกิริยาย ชนิโต’ติ, ตญฺจาติ สามิตฺตาเปโกฺข นปุํสกนิเทฺทโส, สมฺพนฺธสฺสาเนกวิธตฺตา อาห‘สพฺพตฺถ สมฺพเนฺธ’ติ, อาขฺยายเตตีมสฺส อโตฺถ วิธียเต ญาปียเตติ, ทิฎฺฐโนฺต-ปนีโตโตฺถ สุเขน ปฎิปตฺตุํ สกฺกาติ ปสิทฺธมนุวทิยมานมปฺปสิทฺธญฺจ วิธียมานํ ทิฎฺฐนฺตมาห-‘ยถา โย กุณฺฑลี โส เทวทโตฺต’ติ, กุณฺฑลิตฺตมฺปสิทฺธํ, เทวทตฺตตฺตมปฺปสิทฺธมิจฺจาห-‘กุณฺฑลิตฺตานุวาเทเน’จฺจาทิฯ ยเถโวภยาธิฎฺฐานเตฺตปฺยุปสชฺชนโตว ฉฎฺฐี ‘รโญฺญ ปุริโส’ติ, น วิเสสฺสโต ‘ปุริสสฺส ราชา’ติ, ตถา สมฺพนฺธาภิพฺยญฺชนเกนาธินา โยเคปิ วิเสสนโตว ภวติ, นาญฺญโตติ อาห-‘ตตฺถา’ติอาทิฯ พฺยติเรกมาปาทียตีติ การกฉกฺกโต พฺยติริตฺตตฺตา สมฺพโนฺธ พฺยติเรโก ตํ อาปาทียติ ปาปียตีติ อโตฺถ, อุภยโตติ สํโต สามิโต จ, อธิพฺรหฺมทเตฺต ปญฺจาลาติ พฺรหฺมทตฺตสฺส ปญฺจาลา สนฺตกา  ติ อโตฺถ, สนฺตกา  หิ ปญฺจาลา, น สามิ , อธิปญฺจาเลสุ พฺรหฺมทโตฺตติ ปญฺจาลานํ พฺรหฺมทโตฺต สามีตฺยโตฺถฯ</p>


<h3>๑๖. กตฺตุ</h3>
<p>กิํ ลกฺขโณ-ยํ กตฺตาอิจฺจาห-‘กตฺตริ’จฺจาทิ, คจฺฉติ เทวทโตฺตจฺจาโท กตฺตริ ปติฎฺฐิตํ, ปจโตฺยทนํ เทวทโตฺตจฺจาโท กเมฺม ปติฎฺฐิตํ กิริยํ กโรตีติ สมฺพโนฺธ, กโรตีติ จ อิมินา อนฺวตฺถ พฺยปเทโสว สิโทฺธ-ยํ กตฺตุ โวหาโรติ ญาเปติ, เกนจิ ปยุชฺชมาโนปิ สเก กเมฺม สยเมว ปธานตฺตมนุภวตีติ‘ปยุโตฺต วา ปธานภาเวนา’ติ วุตฺตํ โหติ เจตฺถ-</p>


<p>
ปธานตาย โย กตฺตุ, กมฺมฎฺฐํ กุรุเต กฺริยํ;  
  
สา กตฺตา นามปฺปยุโตฺต, ปยุโตฺต วาตฺยยํ ทฺวิธาติฯ  
</p>
  
<p>ตตฺถ ปุริเสน กตนฺติ อปฺปยุโตฺต, ปุริเสน กโรติ เทวทโตฺตติ ปยุโตฺต, นนุ กิริยา-ยมพฺยวธาเนน กรณาธิกรเณ เหว  สาธฺยเต กตฺตารา ตุ ทูรเฎฺฐน, ตถาสติ กถมเนกสาธนสาธนียํ กิริยํ กตฺตาว กโรติ มุขฺยภาเวนาปเรตฺวมุขฺยภาเวนาติ วุจฺจเต-</p>


<p>
กตฺตุโตเญฺญสมุพฺภูตฺยา, วิวิตฺตาโลจนาทินา  
ววิเวเกจ ทสฺสนาติ วากฺยปทีเย, ปวิเวเกจ การกนฺถรามภาเวทิสฺสเภ กตฺตริกฺริยา อตฺถิ ภวติ วิชฺชติจฺจาโท ติตฎีกา, ตติยปาถานํปาต ๑๐๐, นํปาต ๒๔๓  
;  
  
ทูราทปฺยุปการิเตฺต, กตฺตุ วาตฺตปฺปธานตาฯ  
</p>
  
<p>อยเมตฺถ อโตฺถ ‘‘กตฺตุโน สกาสา อเญฺญสํ กรณาทีนํ อุพฺภูตฺยา สมฺภเวนจ, ตถาหิ ปสิทฺธกรณสภาโวปิ ผรสุ กตฺตายตฺตวุตฺติตายาธิกรณมฺภ วติ‘ผรสุมฺหิ ฐเปตฺวา ฉินฺทตี’ติ, วิวิตฺตสฺส กรณาทีหิ ปุถพฺภูตสฺส, กตฺตุโน กิริยาย อาโลจเนน ทสฺสเนน จ ‘เทวทโตฺต อตฺถิ ภวติ วิชฺชตี’ติ , อาทิสเทฺทน กรณาทิโน (ตทธีน) ปวตฺติอาทีนํ คหณํ, อิมินา การเณน ทูรโต อุปการิเตฺตปิ กตฺตุเยว สปฺปธานตา สิยา’’ติ, ปุนปิ-</p>


<p>
ถาลฺยาทีนนฺตุ กตฺตุตฺตํ, โหเตวาเจตนานปิ;  
  
ยโต สทฺทสฺส วุตฺยเตฺถ, มิจฺฉาตฺยาเสน-นาทินาฯ  
</p>
  
<p>อยเมตฺถ อโตฺถ ‘‘อเจตนานมฺปิ ถาลีอสิอาทีนํ กตฺตุตฺตมฺภวติ ยถาวณฺณิตสปฺปธานตฺตนิมิตฺตาภาเวปิ, กสฺมาติ เจ ยโต การณา อเตฺถ อตฺตโน อภิเธเยฺยสทฺทสฺส วุตฺติ ปฎิปตฺติ อนาทินา มิจฺฉาภฺยาเสนภวติ ตสฺมา ถาลฺยาทีนนฺติอาทิ ปกตํ, กิํ วุตฺตํ โหติ ‘‘อญฺญถา สทฺทโตฺถ, อญฺญถา สภาวโตฺถ, น หิ สโทฺท พาเหฺย วตฺถุมฺหิ พฺยาปารมาปชฺชติ, ตถาหิ–</p>


<p>
อญฺญเถ วาคฺคิ สํสคฺคา, ทาหํ ทโฑฺฒติ มญฺญติ;  
  
อญฺญถา ทาหสเทฺทน, ทาหโตฺถ สมฺปตียเตฯ  
</p>
  
<p>พาหฺยปทตฺถสฺส สภาโว วิย หุตฺวา มิจฺฉาภฺยาเสน อนาทินา ปน ปวเตฺตน พาเหฺย วตฺถูนิ อวิชฺชมาเนน กรณภูเตน ถาลฺยาทีนํ กตฺตุตฺตํ โหตี’’ติฯ อถ จ ปน–</p>


<p>
วตฺติจฺฉาโท  
ปวเตฺตหิ, สปฺปธานตฺต เหตุหิ;  
  
กตฺตุธเมฺมหิ วุเตฺตหิ, กตฺตา สทฺทาว ญายเตฯ  
  
เอกสฺสามุขฺยวตฺถาหิ, เภเทน ปริกปฺปเน;  
  
กมฺมตฺตํ กรณตฺตญฺจ, กตฺตุตฺตํ โจปชายเตฯ  
</p>
  
<p>วุเตฺตหีติ ‘กตฺตุโตเญฺญสมุพฺภูตฺยา’จฺจาทินา, สทฺทาวาติ สเทฺท เตธมฺมา โหนฺตุ วา มา วา กตฺตุสมฺพนฺธิยถาวุตฺตธมฺมวจนิจฺฉาย สทฺทโตว กตฺตา ปตียเต, นิยเมน น วตฺถุโตติ อโตฺถ, อมุขฺยา วตฺถาหีติ พุทฺธิยา ตทาการตาย ปริณามาวตฺถาหิ, หนฺตฺยตฺต นาวตฺตานนฺติ เอกเสฺสวาตฺตโน กมฺมตฺตาทิ ชายเต, อโตเยวาจฺจนฺตมสโนฺตปิ องฺกุโร ชนนกิริยาย กตฺตา ภวติ ‘องฺกุโร ชายเต’ติ, วุตฺตํ หิ–</p>


<p>
ปุราสญฺชนิโต  
ปุราสญฺชาติโต  
ภาวา, พุทฺธยวตฺถานิ พนฺธโน;  
  
อวสิโฎฺฐ สตาเญฺญน, กตฺตา ภวติ ชาติยาอิติฯ  
</p>
  
<p>สตา อเญฺญน เทวทตฺตาทินาฯ</p>


<p>กินฺตํ กรณํ นามาติ อาห-‘โย ปนา’ติอาทิ, โยติ โย ปทโตฺถ, อิมินา อิทํ ทีเปติ ‘‘กรณพฺยปเทสาย สุตฺตนฺตราภาเวปิ กโรตฺยเนเนติ กรณนฺตฺยนฺวตฺถโต ปสิโทฺธ-ยํ กรณโวหาโร’’ติ, อเตฺรทํ ปฎิภานํ–</p>


<p>
ยํ วตฺตุมิจฺฉิตํ กตฺตุ, กฺริยายจฺจนฺตสาธนํ;  
  
กรณนฺตํ ทฺวิธา โหติ, พาหฺยพฺภนฺตรเภทโตติฯ  
</p>
  
<p>ตตฺถ ยํวตฺตุมิจฺฉิตํตฺยาทินา อิทํ ทเสฺสติ-‘‘น วตฺถุโต กิญฺจิ กรณํ นาม อตฺถิ, วจนิจฺฉาวเสน ปน ปสิทฺธกรณานมฺปิ ผรสุอาทีนํ ‘ผรสุ ฉินฺทติ, ผรสุมฺหิ ฉินฺทตี’ติ กตฺตุอธิกรณตฺตสฺสปิ, ปสิทฺธาธิกรณานมฺปิ ตทนุตฺตาทิวิเสสสมฺภเว ถาลฺยา ปจตี’ติ กรณตฺตสฺสปิ ทสฺสนโต วจนิจฺฉาโตเยว กรณํ การกํ วิเญฺญยฺย’’นฺติ, ตญฺจ ทุวิธนฺติ อาห-‘ทฺวิธา โหตี’ติอาทิ, ตตฺถ อสินา ฉินฺทตีติ พาหฺยํ, จกฺขุนา ปสฺสตีตฺยพฺภนฺตรํฯ กิริยานิมิตฺตตฺตา การกนฺติ อิมินา การกสทฺทสฺส นิมิตฺตปริยายตฺตมาหฯ ปกติ ยาภิรูโปจฺจาโท  กิริยายาวิชฺชมานตฺตา สมฺพนฺธมตฺตํ วิญฺญายตีติ สมฺพนฺธลกฺขณา ฉฎฺฐี สิยา, สเมน ธาวตีตฺยาโท ตุ กิริยาย วิชฺชมานเตฺตปิ กมฺมตฺตํ วตฺตุมิจฺฉิตนฺติ ทุติยา สิยา, สมํ ธาวติ วิสมํ ธาวตีตฺยโตฺถ, ตถา ทฺวิโทเณนาติ เทฺวโทเณ กิณาตีตฺยโตฺถ, ปญฺจเกนาติ ปญฺจ ปริมาณสฺส ปญฺจโก ปญฺจกํ วคฺคํ กตฺวา ปสโว กิณาติ ปญฺจปญฺจ กตฺวา กิณาตีตฺยโตฺถติ วาตฺติกกาเรน ‘ตติยา วิธานาโยปสงฺขฺยานํ’กตํ, ตํ ทเสฺสตุมาห- ‘ปกติอาทีหี’ติอาทิ, ยเตฺถสํกรณภาโวติ ยสฺสํ กิริยายเม สมฺปกตฺยาทีนํ กรณตฺตํ, ตํ กิริยํ กถยตีติ สมฺพโนฺธ, สพฺพเสฺสว ปทตฺถสฺส สตฺตาพฺยภิจารโต อาห-‘ภู’อิจฺจาทิ, ปกติยาภิรูโปติ สภาเวนายมภิรูโป ภวติ, น ตุ วตฺถาลงฺการาทิเนตฺยโตฺถ, กโรติสฺส คมฺมมานเตฺต ปน ปกติยาภิรูโป กโตติอาทิ, ตทา กตฺตริเยว ตติยา, ยํ ยสฺมา อญฺญโคโตฺต โคตโม น โหติ อโตจ โคตโม ภวตีติ สมฺพโนฺธ, นนุจ ทฺวิโทณ ปญฺจกา กยมฺปฎิจฺจ กมฺมภูตา โหนฺติ ทฺวิโทณาทินา เกยตฺตา ตโต กิมุจฺจเต‘กยมฺปฎิจฺจ ทฺวิโทณปญฺจกา กรณานิ ภวนฺตี’ตฺยา สงฺกียาห-‘ตถาหิ’จฺจาทิ, อิทํ วุตฺตํ โหติ-‘‘ทฺวิโทณาทิสเทฺทน หิ น คยฺหุปคํ วตฺถุมุจฺจติ, เตหิ ปน ทฺวิโทณาทฺยตฺถํ มูลํ ตาทตฺถิยา ภิหิตนฺติ น วุตฺตโทสาวสโร’’ติฯ</p>


<h3>๑๗. สห</h3>
<p>ยถากฺกมมาคมนกิริยาย ถูลตฺตคุเณน โคมนฺตทเพฺพน จ สมฺพนฺธํ ทเสฺสตุํ ‘ตํ ยเถ’จฺจาทิมาห, อุทาหรณมตฺตํ ทเสฺสโนฺตปิ อิมินา อธิปฺปาเยนาปิ ทเสฺสตีติ วุตฺตํ ‘สพฺพเตฺถว วา’ติอาทิ, ปุเตฺตน สหาคโตติอาทีสุ อาคมนาทิกิริยมฺปฎิจฺจ เทฺว กตฺตาโร ปธานาปฺปธานวเสน, เตสุ ปธาเน การิยสมฺปจฺจยญาเยน วา พหุลํวจเนน วา ปธาเน กตฺตริ ปจฺจโย, อิตเร’กตฺตริ ตติยา’เตฺยว ตติยา สิทฺธา, ตโต-ยํ วจนารโมฺภ-นตฺถโกติ มญฺญมาโนโจ เทติ ‘นนฺวิ’จฺจาทินา, เตฺตนาภิธียเต ปิเตติ ปธานกตฺตา, ตุโลฺยปิ กิริยาสมฺพเนฺธ ปิตาปุตฺตานํ ปิตาตฺร ปธานํ สทฺทโจทิตตฺตา, ปุโตฺต-ปฺปธานมสทฺทโจทิตตฺตา , สทฺทพฺยาปาราเปกฺขาย หิ ปธานาปฺปธานาย ววตฺถานํ, ปิตุเรวาตฺราคตาทิสทฺทสามานาธิกรณฺยา อาคมนกิริยา สมฺพโนฺธ สเทฺทโนจฺจเต, เนตรสฺส สทฺทสตฺติสภาวโต, ตถา วิธา หิ สทฺทสฺส สตฺติ ยโต ปิตุเรวาตฺร กิริยา สมฺพนฺธํ สโกฺกติ ปฎิปาเทตุํ, น ปุตฺตสฺส, เอวญฺจาคโตจฺจาโท เอกวจนมุปชฺชเต, อญฺญถา หิ พหุวจนํ สิยา, ‘ปิตา ปุตฺตา อาคตา’ติฯ (ยทิ) วุตฺตนเยน ตติยา สิทฺธา ‘สิเทฺธ สตฺยารโมฺภ นิยมาย วา วิกปฺปาย วา’ น เจตฺถ นิยโม, นาปิ วิกโปฺป, ตโต กิมเนน โยเคนา ตฺยาสเยนาห-‘อปฺปธาเนเยว’จฺจาทิฯ นยิทเมวมิจฺจาทิ ปริหาโรฯ สหภาวมตฺตํ วตฺตุมิฎฺฐํ วาติ โยชนา, สามตฺถิยาติ เภทาธิฎฺฐานตฺตา สหตฺถโยคสฺส ปุตฺตสฺสาปิ กิริยาภิสมฺพโนฺธ วิญฺญายติ กถมญฺญถา สหตฺถโยโค สิยาติ อิมินา อตฺถ พเลนฯ อตฺถคฺคหณนฺติ สุเตฺต ‘‘สหเตฺถเน’’ติ อตฺถคฺคหณํฯ ปริยายตฺถนฺติ ปริโต อยนฺติ อวคจฺฉนฺติ อตฺถมเนเนติ ปริยาโย อโตฺถ ปโยชนํ ยสฺสาติ วิคฺคโห, เอตฺถ จ ปริยายตฺถเมวาติ นาวธารณํ, อโตเยว วินาปิ สหสทฺทปฺปโยคํ ตปฺปริยายปฺปโยคํ วา สหเตฺถน โยเค วิธานโต อสตฺยปิ สหาทิสทฺทปฺปโยเค ยตฺถ ตทโตฺถ คมฺยเต ตตฺถาปิ ภวเตฺยว ตติยา… คมฺยมาเนน สหเตฺถน โยคา, ยถา‘‘สฺยาทิ สฺยาเน’’ติฯ (๓-๑) สห ปริยาเยนาติ สหสทฺทสฺส ปริยายโตฯ วิเสสานุปาทานโตติ ‘‘สหยุเตฺต-ปฺปธาเน’’ติ (๒-๓-๑๙) ปาณินีย สุเตฺต วิย อปฺปธาเนติ วิเสสสฺสานุปาทานโตฯ</p>


<h3>๑๘. ลกฺขเณ</h3>
<p>ลกฺขียตฺยเนนาติ ลกฺขณํ สเงฺกโต, กินฺตํ กมณฺฑลุปฺปภุติ, อเตฺถ การิยสฺสาสมฺภวา ตํวาจีหิ วิภตฺตีติ มญฺญมาเนน ยํวิวรณํ กตํ ‘ลกฺขเณ วตฺตมานโต’ติ, ตมุลฺลงฺคิยาตฺถํ วทติ ‘โย อโตฺถ’อิจฺจาทิ, วตฺตมานโตติ วิญฺญายติ… นามสฺมา ปจฺจยวิธานปฺป สงฺคโต, อุปาโตฺตติ คหิโตฯ กญฺจิปฺปณรมาปนฺนสฺส ลกฺขเณ ตติยา ยถา สิยา ‘รุกฺขมฺปติ วิโชฺชตน’มิจฺจตฺร ลกฺขณมเตฺต มา  ภวีติ ปาณินีเยหิ ‘‘อิตฺถมฺภูตลกฺขเณ’’ติ (๒-๓-๒๑) อิตฺถมฺภูตคฺคหณํ กตํ, ตมฺมนสิ นิธาย โจทยมาห–‘นนฺวิ’จฺจาทิ, อิตฺถมฺภูตสฺส ลกฺขณนฺติ ฉฎฺฐีสมาโส, อาปนฺนสฺสาติ ภูตสฺส, สามญฺญสฺส เภทโก วิเสโส ปกาโร วุจฺจเต, ตถาหิ ‘ติทณฺฑเกน ปริพฺพาชกมทฺทกฺขี’ติ มนุสฺสตฺตสามญฺญสฺส ปริพฺพาชกตฺตมฺปกาโร, ตมฺปริพฺพาชโก ปโตฺต, ตสฺส ติทณฺฑกํ ลกฺขณํฯ อุปลกฺขณเตฺตติ อิมินา อิตฺถมฺภูตสฺส ลกฺขณตฺตาภาวมาห, อุปลกฺขณนฺติ สเงฺกโตฯ นยิทมตฺถิจฺจาทิ ปริหาโร, รุกฺขมฺปติ วิโชฺชตนนฺติ เอตฺถ กสฺสจิ อิตฺถมฺภูตสฺสาภาวา อิตฺถมฺภูตคฺคหเณ ปโยชนํ น ทิสฺสติ ตนฺนิวตฺตนโต, รุกฺขมฺปติ วิโชฺชตเตติ เอตฺถตุ อิตฺถมฺภูตสฺส วิชฺชุสงฺขาตสฺส อตฺถสฺส สพฺภาวา ตติยาปฺปตฺติยํ ตํนิวตฺติยา ยถาวุตฺตํ ญายมนฺตเรน นาญฺญํ กิญฺจิ ปฎิสรณมตฺถีติ สญฺญาปยมาห-‘อวสฺส’มิจฺจาทิ, อญฺญถาติ เอวมนพฺภุปคมฺม ‘อิตฺถมฺภูตลกฺขเณ’ติ วจเน กรียมาเน สติ, อิตฺถมฺภูตวาทิโน อุตฺตรมาสงฺกิยาห-‘นจา’ติอาทิ, วตฺตุนฺติ วจนเสโส, โจ-วธารเณ, เนว สกฺกาติ วุตฺตํ โหติ, ทุติยาวิธานสามตฺถิยาติ ‘‘ปติปรีหิ ภาเค จา’’ติ (๒-๙) กสฺมา น สกฺกาติ อาห-‘อตฺถิ’จฺจาทิ, อสติ หิ ปโยชเน สามตฺถิยนฺติ ภาโวฯ อถ กมณฺฑลุ ปาณิมฺหิ อสฺสาติ อาโท ตติยา กสฺมา น สิยา ตฺยาห-‘กมณฺฑลุ’อิจฺจาทิ, กมณฺฑลุสฺส เสตสฺส จ อุปลกฺขณ ภาเวนานุปาทานโตติ สมฺพโนฺธ, อิมินา อุปาทาตุโน สวจสิ สตนฺตตมาห, วิสิฎฺฐาวยวาเธเยฺยนาติ ปาณิ กมณฺฑลุนา วิสิโฎฺฐวยโว, ตสฺสาเธโยฺย กมณฺฑลุ เตนาติ อโตฺถฯ เยนาเงฺคน วิกเตน องฺคิโน วิกาโร ลกฺขียเต ตโต ตติยา ยถาสิยาติ ปเรหิ ‘‘เยนางฺควิกาโร’’ติ (๒-๓-๒๐) อารทฺธํ, ตทาห-‘เยเน’จฺจาทิ, ตตฺถ ยสเทฺทน วิกตาวยโว เหตุเตฺตน นิทฺทิโฎฺฐ องฺคสโทฺท จ สมุทายวจโน อุปาโตฺต เตนาห-‘เยเนจฺจาทิ, นนุจ กาณาทีนํ นิยตคุณีนมภิธายิตฺตา อกฺขิสทฺทสฺส ปโยโค น ยุโตฺต พฺยาวตฺติยาภาวาติ, เนส โทโส, โลกิโย-ยํ สทฺทสฺส โวหาโร, โลกสฺส จ สทฺทปฺปโยเค คุรุลฆุมฺปตฺยทโย นตฺถิ, ตถาหิ โลเกน ‘สีสปาติ’ปิ วุจฺจเต, รุโกฺข  สีสปาติปิ, ยสฺส ตุ ตตฺถาทโร, โส-กฺขิสทฺทํ ปยุชฺชเตว, อถวา สามญฺญุปกฺกเม วิเสโส ปโยคมรหติ, อกฺขิ(นาติ) หิ วุเตฺต สเนฺทโห สิยา ‘กิมสฺส วตฺตุมิจฺฉิต’นฺติ ตโต กาโณติ วุจฺจเต, นากฺขินา นิรูปยติ โสภโนติ, กิญฺจรหิ กาโณติ, อกฺขิกาณมเสฺสตฺยาโท กสฺมา น สิยาติ อาสงฺกิย‘กมณฺฑลุ ปาณิมฺหิ อสฺสา’ตฺยตฺร โย วุโตฺต ปริหาโร, ต เมโตฺถปทิสโนฺต อาห-‘เหฎฺฐา วิย อปฺปสโงฺค’ติฯ</p>


<h3>๑๙. เหตุ</h3>
<p>กิสฺมิญฺจิ ผเล ทิฎฺฐสามตฺถิเยเตฺถ เหตุ นิรุโฬฺหฯ เอกตฺร หิ ทิฎฺฐสามตฺถิโยโตฺถ ตํโยคฺคตาย การิย (ม)กโรโนฺตปิ เหตุ วุจฺจเต สติ สห การินฺยสติ จ วิธุรปฺปจฺจโย ปปา(ต) โต, เตน การิยสฺส พฺยภิจาโร, เตเนวาห- ‘อนิปฺผาทยโนฺตปี’ติ, การเณ ตติยายาภาเว การณมาห- ‘ตกฺกิริยาโยคฺคตามเตฺต’จฺจาทิฯ</p>


<h3>๒๑. คุเณ</h3>
<p>อุปาธิ วิเสสนํ, ปรางฺคภูเตติ ปรสฺส พนฺธตฺตา(ทิโน) วิธานา ยางฺคภูเต ชฬตฺตาทิเหตุมฺหีติ อโตฺถ, อิมินา คุณสโทฺท ยมปฺปธานวจโนติ วทติ, ยญฺจาปฺปธานํ ตมฺปรางฺคภูตนฺติ คุเณตีมสฺส ‘ปรางฺคภูเต’ติ อตฺถมาห, ยญฺหิ ปรตฺถมุปาทียเต ตทปฺปธานมนุ วาทรูเปโนปาทียมานตฺตา, ยถา ‘ชฬตฺตา พโทฺธ, รุโกฺข ยํ สีส ปตฺตา, อคฺคิ เอตฺถ ธุมเตฺต’จฺจาทิ, เตเนวาห-‘ปรตฺถรูปาปนฺน’นฺติ, วาวิธานนฺติ ‘‘วิภาสา คุเณ-ถิยํ’’นฺติ (๒-๓-๒๕) เอวํ วิธานํ, อิตฺถิยนฺติอาทินา ปญฺจมีรูปสฺสปิ อภิมตภาวํ ทเสฺสติ, เตเนวาห-‘อุภยตฺถา’ติอาทิ, นนุ ‘โต ปญฺจมฺยา’’ติ (๔-๙๕) สุเตฺตน ตทฺธิตปจฺจยนฺตสฺส กถํ ปญฺจมฺยนฺตตา ตฺยาสงฺกิยาห-‘ปญฺจมินิเทฺทเส’ อิจฺจาทิ, อิมินา สุเตฺตน ปญฺจมิยา วินาติ โยชนา, วา ปญฺจมิยา วิธานโต ตติยารูเปนปิ ภวิตพฺพนฺติ โจทนมนสิ นิธาย ปญฺจมฺยุ ทาหรเณเยว การณํ ตติโยทาหรณสฺส จ ปฐโมทาหรณานุสาเรนานุ มนฺตพฺพตญฺจทเสฺสโนฺต อาห ‘ปญฺจมฺยาเยวิ’จฺจาทิ, อภาเวน สงฺขารนิโรเธนาติ ตติยนฺตรูปานิฯ</p>


<h3>๒๒. ฉฎฺฐี</h3>
<p>สมฺพนฺธวจนิจฺฉาเยเวตฺถ  ฉฎฺฐี สิทฺธาติ อาสงฺกิยาห-‘เหตุมฺหิ’จฺจาทิ, เหตุมาห-‘ตํ โยคฺคตา’ อิจฺจาทิ, สทฺทสตฺติสามตฺถิยาติ สทฺทสตฺติสงฺขาตาย สามตฺถิยา, ตเมว ผุฎยติ ‘ยตฺถ’อิจฺจาทินา, เหตฺวตฺถวาจเกหิ อนฺตเรนาติ สมฺพโนฺธ, สมานาธิกรเณหีติ เหตฺวตฺถสมานาธิกรเณหิ อุทราทีหิ, ตโชฺชตนายาติ เหตฺวตฺถโชตนายาลนฺติ สมฺพโนฺธ, พฺยติเรเกน ตุ เหตฺวตฺถโต ตปฺปวตฺติมาห-‘ยตฺถ ปนิ’จฺจาทิ, เหตฺวเตฺถหิปิจฺจาทินา สามตฺถิยมุปทสฺสิตํ ‘วเส ธมฺมสฺส เหตุโน’ติ ตโตฺถทาหรณํฯ</p>


<h3>๒๓. สพฺพา</h3>
<p>นามภูเตหีติ สพฺพาทีสุ เกจิ เกสญฺจิ ยทิ นามานิ สิยุํ เตหิ, อปฺปธานภูเตหีติ ปิยสพฺพาทีหิ, กิมฺปโยชนนฺติอาโท ปโยชนสโทฺท ‘‘ปโยชนํ การิยเหตูสุ’’ติ นิฆณฺฑุโต เหตุวจโนฯ</p>


<h3>๒๔. จตุ</h3>
<p>ยสฺส สเจตนายาเจตนาย วา กสฺสจิ, ปูชานุคฺคหกามตฺต มนฺตเรน สมฺมาปทานํ น สมฺภวตีติ อาห-‘ปูชา’ อิจฺจาทิ, เตนาติ ยถาวุเตฺตนเตฺถน, จาคงฺคนฺติ ททาติโน ทานกิริยาย กเมฺมน สมฺพชฺฌมานญฺจาคการณํ, อิทานิ สมฺปทานลกฺขณํ สปฺปเภทมาวิกาตุกาโม อาห-‘ตทิท’มิจฺจาทิ, นนิรากโรตีตฺย นิรากรณํ, อาราธยตีตฺยาราธนํ, อพฺภนุชานาตีตฺยพฺภนุญฺญํ, เตสํ วเสน, อิธ สมฺปทานนฺติธา วุตฺตํ กถิตํ, เกเตติ อาห-‘รุกฺขยาจกภิกฺขโว’ติ, รุกฺขาทิกํ ตํ สมฺปทานํ วิภาเคน ทเสฺสตุมาห-‘ตตฺถ หิ’จฺจาทิ, อเชฺฌสเนนาราธเนน สมฺปทานํ ภวตีติ สมฺพโนฺธ, อนุมติยา อพฺภนุชาเนน, วิชฺชมาเนปฺยนิรากรเณ ภิกฺขุโน-ธิกมนุมตนฺตฺยธิปฺปาเยนาห-‘โส’ อิจฺจาทิฯ</p>


<h3>๒๕. ตาท</h3>
<p>ปโยชนปริยาเย อตฺถสเทฺท สติ อิทนฺติ ปโยชนํ ปรามฎฺฐุํ สกฺกาติ ‘ตเสฺสท’นฺติอาทิ วุตฺตํ, ตสเทฺทเนตฺถ วิกติยาติสมฺพโนฺธ, อตฺถสเทฺทน  ตุ ปกติยา, อตฺถ กถนเมตนฺติ อิมินา วจนิจฺฉาย เมติสฺสํ นตฺถิ สมาโสติ ทีเปติ, วิคฺคเห วาสฺมิมิมสฺมาเยว นิปาตนา สมาโส ทฎฺฐโพฺพ,โส วิกติสงฺขาโต อโตฺถ, ปกติตฺวญฺญปทเตฺถนากฺขิปียเต, ตโต ตทตฺถสทฺทโต, โกยํ ตทตฺถ ภาโว จฺจาห-‘ตทตฺถภาโว นามา’ติอาทิ, นิมิตฺตํ ยูปาทิวิกติ, นิมิตฺตีทารุอาทิปกติ ตสเทฺทนาตฺถสเทฺทน จ คหิตา, เตสํ สมฺพโนฺธ ตทตฺถสทฺทสฺส ปวตฺตินิมิตฺตํ ตทตฺถภาโว นามาติ อโตฺถ, เหตุ เหตุมนฺตภาวลกฺขโณ สมฺพโนฺธ นามาติ วุตฺตํ โหติ, ปธานาวเจฺฉทคุณสฺมาติ วิธียมานเตฺตน ปธานสฺส ปุริสสฺส อาเจฺฉทกา วิเสสกา คุณา, ยญฺหิ วิธียเต ญาปียเต ตมฺปธาน, มิตรมปฺปธานมนุวชฺชมานตฺตา, ยทา อุปาทียเตติ วตฺวา อุปาทียมานปฺปการํ ทิฎฺฐเนฺตน ผุฎยิตุมาห-‘ยถา’อิจฺจาทิ, ยูโป นิมิตฺตํ ยสฺส ทารุโน ตํ ตถา วุตฺตํ นาญฺญนิมิตฺตนฺติ ยทา นิมิตฺยวเจฺฉทกเตฺตนุปาทียเต ตทา นิมิตฺตสทฺทโตว จตุตฺถี สมฺพโนฺธ, ตโต อญฺญนิมิตฺตโต, นิมิตฺตนิมิตฺตีนํ สมฺพนฺธสฺส อภิมุขภาเวน ตเตฺถว นิมิเตฺต ปวตฺตีติ สมฺพโนฺธ, นิมิตฺตสทฺทโต เหตุตติยาปิ นาสงฺกนียาติ สมฺพโนฺธ, การณมาห-‘นิมิตฺต’  อิจฺจาทิฯ อุภยตฺถาติ ยูปาย ปากายาติ อุภยตฺถฯ</p>


<p>ปิณิยมานา กิํ สทฺทาทิวจนียา ปโร สาทุอาทิโก โย-โตฺถ โส อโญฺญ กตฺตา ยสฺส โส อญฺญกตฺตุโก-ภิลาโส, อภิลาโส รุจีติ อิมินา ทิตฺยาทฺยเนกตฺถโนฺตปิ รุจิสโทฺท-ภิลาเส รุโฬฺหว คยฺหตีติ วทติ, สา รุจิ อโตฺถ-ภิเธโยฺย เยสํ เภ ตทตฺถา, เตสํ สมฺพนฺธิโน ปิณิยมานสฺส, อิมินา จ กิญฺจาปิ รุจิรยํ ยสฺสุปฺปชฺชเตโย วา ตสฺสา ชนโก, เตสมุภินฺนมฺปิ อตฺถิ, ตถาปิ ยสฺสุปฺปชฺชเต โสว ตสฺสาธิกรณํ, อชนโกปิ โส ตาย สํสโตฺตติ ตเสฺสว ปิณิยมานสฺส สมฺปทานสญฺญา, นตุชนกสฺส ตายาสํสตฺตสฺสาติ ทีเปติ, อิธาติ อิมินา สกฺกเต อุทาหรณานมสมานรูปกํ ทเสฺสติ, อิมินา จ อุทาหรณานมสมาน รูปตฺตเมว  จตุตฺถีวิธาเน การณํ, อญฺญถา ฉฎฺฐีเยว เตหิปิ วิธีเยยฺย การณาสมฺภวา  หิ ทีเปติ, อีทิสสฺส ปจฺจุทาหรณ(สฺส) ภาเว การณมาห-‘อนญฺญกตฺตุ กตฺตา-ภิลาสสฺสา’ติ, ปเรสมิทมฺปจฺจุทาหรณมฺภวตุ อิธ กถนฺติ อาห-‘อิหตฺวิ’จฺจาทิ, ตฺวนฺติ อตฺตมเตฺต ปฐมาเยว, สมฺภเว การณนฺตรมาห-‘อถวา’ติอาทิ, นตฺถิ อโญฺญ กตฺตา ยสฺสา สา อนญฺญกตฺตุกา รุจิ, ภาย รุจิยา สมฺพนฺธิโน ปิณิยมานสฺส สมฺปทานสญฺญํ เย ปน อิจฺฉนฺตีติ สมฺพโนฺธ, เย ปน อาหุ จาติสมฺพโนฺธ, อุปฺปชฺชนมุปฺปตฺติ, กสฺส อุปฺปตฺติ, รุจิยา, อุปฺปตฺติยา อาธาโร อุปฺปตฺยาธาโร‘เทวทตฺตาย โรจเต’จฺจาโท เทวทตฺตาทิํ อุปลเกฺขตีติ อุปฺปตฺยาธาโรปลกฺขณํ วจนํ, เอตฺถ รุจิยา อุปฺปตฺยาธาโรปลกฺขณเมว วจนนฺติ สาวธารณ มโตฺถ ทฎฺฐโพฺพ… สเพฺพสํ วากฺยานมวธารณผลตฺตา, เตน ปิณิย มานวจนมภิลาสสฺส อญฺญกตฺตุกตาสนฺทสฺสนปรํ น โหตีติ พฺยวจฺฉินฺนมฺภวติ, เตสํ กจฺจายนสฺส เจหาปิ ปสชฺชตีติ สมฺพโนฺธ, อิหาปีติ ตฺวมิติ เอตฺถาปิ, อญฺญถาสิทฺธตฺตาติ อตฺถมเตฺต ปฐมาย เอว สิทฺธตฺตา, วจนสฺสาติ อุภินฺนมฺปิ จตุตฺถีวิธานวจนสฺส, อติปฺปสโงฺคจาติ ‘‘กสฺส วา ตฺวํ ธมฺมํ โรเจสี’’ติอาโท ตวาติ อนภิมตฎฺฐานปฺปตฺติจฯ</p>


<p>ธาริปฺปโยเคติ ธาริธาตุโน ปโยเค, อุตฺตมีโณ อธมีโณติ ธนิกคเหตูนํ รุฬฺหีตฺยาห-‘อุตฺตมีโณ ธนสามี’ติ, อุตฺตมีณมสฺสาติ อุตฺตมีโณ, ธารยตีติมสฺสตฺถมาห-‘วหตี’ติ, ธาริโตติ ธารํธาตุโตฯ สุตฺตนฺตเรน (ตํ ตํ) นิยเมน นิยมิตานํ เตสํเตสํ สมฺปทานสญฺญํ วิธาย จตุตฺถี วิหิตา ปเรหิ, ตทาห ‘สิลาฆ หนุฎฺฐาสปาน’มิจฺจาทิ, สพฺพตฺถ โยคสมฺพเนฺธ ฉฎฺฐี, ญาเปตุนฺติ สิลาฆาทิเก โพเธตุํ, อิจฺฉิโตติ อติมโตฯ ตทตฺถวาจีนญฺจ ธาตูนํ สงฺคหณตฺถํ ‘กุธทุหิโสฺสสูยตฺถาน’นฺติ วุตฺตํ, ยมฺปติ โกโปติ อิมินา โกปสฺส วิสยมาห, ยสฺสาติ อิมินา ยํการกนฺติ วุตฺตเมว ปรามสติ, ยสฺสาติ ราชาทิโน, ปุจฺฉตีติ ปุจฺฉิยเต , เตเนว วกฺขติ-‘ยสฺส สมฺพนฺธิํ สุภาสุภํ ปุจฺฉติ เนมิตฺติโก’ติ, โยจานุกูลตฺตมฺภ ชตีติ อิมินา อิทํ ทเสฺสติ ‘‘ปติปุพฺพโก อาปุพฺพโกจ สุโณติ อพฺภุปคเม ปฎิชานเนจ วตฺตเต, ยทายมพฺภุปคโม ปตฺถนา ปุพฺพโต ภวติ ตทา ปตฺถนาย กตฺตุ ปตฺถยิตุโน จตุตฺถี รูปมฺภวติ, ยทาตฺวปตฺถตมฺปิ เกวลมานุกูเลฺยน วตฺตมานํทิสฺวา เทยฺยมพฺภุปคจฺฉนฺติ อิทมิทํ โวทสฺสามาติ  ตทานุกูเลฺยน ปวตฺตนสงฺขาตาย กิริยาย กตฺตุโน จตุตฺถีรูปมฺภวตี’’ติ, อิมินา จ ปาณินิยวุตฺติการสฺส ชยาทิจฺจสฺสมเต พฺยภิจารมาห, โส หิ ‘‘อพฺภุปคโม นาม ปเรน ปตฺถิตสฺส ภวติ ตตฺถ ปตฺถยิตุเยว จตุตฺถีรูปมฺภวตี’’ติ วทติ, ปุพฺพสฺสากิริยาย โย กตฺตาติ เวทวาเกฺยน วิหิตถุติกกรณ สงฺขาตาย อุสฺสาหานุชานนโต ปุพฺพภูตาย กิริยาย โย กตฺตา โหตา โปตา จ, สพฺพตฺถาปิ‘ตสฺสา’ติ อิทํ ‘จตุตฺถียายทภิมตํ รูป’นฺติอิมินา สมฺพนฺธิตพฺพํ, ฉฎฺฐิยา สพฺพพฺยาปิภาวมาลมฺพ เอวนฺติ อติเทโสติ อาห ‘เอวนฺตี’ติอาทิ, รูปสามฺยโต ปน ตาทตฺถิยตฺถสพฺภาวาจ ยถาโยคํ ตาทตฺถฺห จตุตฺถีปิ น วิรุชฺฌติ, วกฺขติ หิ‘ตาทตฺถฺห วจนิจฺฉายนฺตุ ‘อิจฺจาทินา, อิจฺฉิโต ราชา, กมฺม วจนิจฺฉาติ อิมินา วจนิจฺฉาย ปธานตฺตมาห… วจนิจฺฉาภิมุขตฺตา สเพฺพสํ การกานํ, อปฺปจุรปฺปโยคตฺตาติ อพหุปฺปโยคตฺตา, หนุเต อปนยติ, อุปติฎฺฐเต อุปฎฺฐานํ อุปคมนํ กโรติ, ปิหยนฺติ ปเตฺถนฺติ, กุชฺฌ อมริสํ กโรติ, ทุหนาทโย โกปปฺปภวา นานนฺตเรน เต สมฺภวนฺตีติ ทูภาทโยปฺยุทาหฎา ‘‘พฺยญฺชเน ทีฆรสฺสา’’ติ (๑-๓๓) รเสฺส อปรชฺฌามิ, อิสฺสยนฺติ นสหนฺติ, อารชฺฌติ ปุจฺฉิโต เนมิตฺติโก อุปปริกฺขติ, ภาทตฺถฺหํ วิภาเวติ ‘ยเสฺส’จฺจาทินา, ปริยา โลเจติ อุปปริกฺขติ, กิํ ลกฺขโณ-ยมนิยโมจฺจาห-‘นาวสฺส’มิจฺจาทิ, ยาจิตุสฺมาเยว  ฉฎฺฐีติ นาวสฺสมยนฺนิยโมติ อโตฺถ, กุโตจฺจาห-‘สมฺพเนฺธ’จฺจาทิ, อญฺญสฺมาปีติ อยาจิตุโตอปิ, ถุติกรณสฺส กตฺตุภูตา โหตาโปตาโร อุสฺสาหนานุชานนานํ กมฺมํ โหตีติ อาห-‘ปจฺจนุปุพฺพสฺส คิณาติสฺส กเมฺม’ติฯ โหตุโปตุสเทฺทหิจฺจาทินา  โปตุสทฺทสฺสปิ ฉฎฺฐิรูปํ ทสฺสิตํ, วุตฺติยนฺตุ ‘โหตุ ปติคิณาติ’เจฺจว ปาโฐ ทิสฺสติ, โหเตฺววมฺปิตฺยมฺหากมโตฺรเปกฺขา, อุสฺสาหยตีตฺยเตฺถ คิณาติ อโนฺตคตณฺยโตฺถฯ อนาวาโทติ นาวาอนฺนาทิวชฺชิเตฯ เอตฺถ ปน ตถา ปฎิเสธาภาเวปิ พหุลาธิการโต ‘น ตํ นาวมฺมเญฺญ นตํ อนฺนมฺมเญฺญ’จฺจาทิ ภวติ, อเตฺถว หิ พหุลาธิการโตวา ติปฺปสงฺคาภาโว, ปฐมนฺตํ รูปนฺติ มญฺญมาโนติ ปฐมนฺตํ รูปํ, เอตฺถจ ยทา ติณาทิโตปิ ขิกํสียเต ตทา นินฺทาวคโม, ตตฺถ จ นิโยคโตว นญฺปโยโค ญาถานุป ปตฺติยาติ สปฺปฎิเสธมุทาหฎํ ‘น มญฺญมาโน’ติ, อวธิมฺหิเยว ปญฺจมีติณาติ, นญฺปโยเคว นิโยคโต นินฺทาวคมา ติณนฺติ กเมฺมเยว ทุติยา, อถวา สตีปิ นินฺทาวคเม วจนิจฺฉาโต สวิสเยเยว ทุติยา, สมฺมุติปฺปโยเคติ สมฺมุติสทฺทสฺส ปโยเค, จตุตฺถิํ อิจฺฉนฺตีติ มตฺตายาติ เอตฺถ จตุตฺถิํ อิจฺฉนฺติ, ปุน รุตฺตเตฺต การณมาห-‘อถ โสติวิชฺชมานตฺตา’ติ, จณฺฑสฺส กุกฺกุรสฺสาติอาทิสุเตฺต ‘‘อถ โส’’ติ ปาฐสฺส วิชฺชมานตฺตา ‘ภิโยฺยโส มตฺตายา’ติ เอตฺถ โสกาโร ปุนรุโตฺตติ อธิปฺปาโย, จคฺคหเณนาติ ‘‘สิลาฆหนุ…เป.… สตฺตมฺยเตฺถสุจา’’ติ สุเตฺต จคฺคหเณน, จตุตฺถีภิมตาติ ‘‘นโม โยคาทิสฺวปิจา’’ติ สุเตฺตนฯ</p>


<h3>๒๖. ปญฺจ</h3>
<p>อวธียเต วิสิลิสฺสเต เอตสฺมาตฺยวธิ, อวปุพฺพาย ธาธาตุโต อวธิมฺหิ‘‘ทาธาตฺวี’’ติ (๕-๔๕) อิฯ</p>


<p>
ยโต-วธียเต กิญฺจิ, กฺริยาปุพฺพํ กุโตจิปิ;  
  
จลญฺจาจลมญฺญญฺจ, ตํ วทนฺตฺย วธิมฺพุธาฯ  
</p>
  
<p>เอตฺถายมโตฺถ ‘‘ยโตกุโตจิปิ อโตฺถ กิญฺจิ วตฺถุอวธียเต สํโยคสฺส วา กิริยานิมิตฺตํ คมนทานาทิกิริยาปุพฺพํ วิสิลิสฺสเต สยํ วา อเปติ อเญฺญน วา วิสุํ กรียเต, ตเมวํวิธํ จลญฺจา จลญฺจ วิสิเลสปริเจฺฉทภูตํ ปทตฺถมวธิํ วทนฺติ พุธา ตพฺพิทุโน’’ติ, ตํ ยถา ธาวตาสฺสา ปุริโส ปตติ, ปุริสํ ปาเตติ วา, รุกฺขา ปณฺณํ  ปตติ, ปณฺณํ ปาเตติ วาติ, โสจ ติธาปฺยุจฺจเต วิสยเภเทน, ยถา–</p>


<p>
นิทฺทิฎฺฐวิสโย โกจิ, อุปาตฺตวิสโย ตถา;  
  
อนุเมยฺยวิสโย จาติ, ติธาวธิ สมีริโตติฯ  
</p>
  
<p>ตตฺถ นิทฺทิฎฺฐา วจโนปนีตา กิริยา วิสโย ยตฺถ โส นิทฺทิฎฺฐ วิสโย วธิ, ยถา-‘คามสฺมา อาคโต’ติ, อุปาตฺตาชฺฌาหฎา กิริยา วิสโย ยตฺถ โส อุปาตฺตวิสโย, ยถา-‘วลาหกา วิโชฺชตเต’ติ, วลาหกา นิกฺขมฺม วิโชฺชภเตติ อโตฺถ, อนุเมยฺยา กิริยา วิสโย ยตฺถ โส อนุเมยฺยวิสโย, ยถา‘มาถุรา ปาฎลิปุตฺตเกหิ อภิรูปตรา’ติ, เอตฺถ อภิรูปคุเณน อุกฺกํสนมนุเมยฺยํ, อโตเยเวตฺถายเมว สญฺญา ปริปฺผุฎา วิญฺญายตีติ น กาจิทิห สญฺญา ปริภาสียเต พฺยาโมหการิณี, อถาวธิสฺมาติ วุจฺจมาเน ‘ปทตฺถาวธิสฺมา’ติ กุโต-วสียเต เยเนวํ วิวรณํ กตนฺตฺยาสงฺกิยาห-ปทาน’มิจฺจาทิฯ ยถา คามสฺมาติอาทินา อิทํ ทีเปติ ‘‘น เกวลํ กายสํสคฺคปุพฺพโกว วิสิเลโส, กิญฺจรหิ พุทฺธิสํสคฺคปุพฺพโกปิ, อตฺถิ เจห พุทฺธิสํสคฺค ปุพฺพโก, ตถาหิ โจเรหิ ภายติตฺยาโท โย (ภย)เปกฺขณ สีโล ภวติ, โส ยทิ มํ โจรา ปเสฺสยฺยุํ, ธุวํ เม มรณนฺติ วิจาเรโนฺต เต พุทฺธิยา ปโปฺปติ ปปฺปุยฺย จ ตโต นิวตฺตเต, ตถา โจเรหิ ตายติตฺยาโท โย เอกสฺส มิโตฺต ภวติ โส ยเทฺยตํ โจรา ปเสฺสยฺยุํ ธุวมสฺส มรณนฺติ ปสฺสโนฺต เต พุทฺธิยา ปตฺวา ตโต นิวตฺตยตีตฺยวธิตฺตา อวธิสฺมาว สพฺพตฺถ ปญฺจมี’’ติ, ปเรหิ ปน เอตาทิเสสุ สพฺพตฺถ ปฎิปตฺตุวิเสสานุคฺคหาย สุเตฺตเหว ปปโญฺจ กโต, อิธ ปน สามญฺญวจเนเนว สิทฺธตฺตา ตทนุคฺคหาย อุทาหรเณเหว ปปญฺจิตํ, ภีติภายนตฺถานนฺติ ภีติ ตายนานํ อโตฺถ เยสํ เต ภีติตายนตฺถา เตสนฺติ อโตฺถ, นนุ ภีตฺยตฺถานํ ปโยเค ภยเหตุ สมฺภวติ นตุ ตายนตฺถานนฺติ, เนส โทโส, ตายนญฺหิ รกฺขนมุจฺจเต  ตญฺจ ภยเหตุโต เวตฺยาห-‘โย  ภยเหตุ’ติอาทิ, อิมินา จ ‘‘ภีตฺยตฺถานํ ภยเหตุ’’ติ (๑-๔-๒๕) ปาณินิยานมปาทานสญฺญา สุตฺตมฺปฎิกฺขิปติ, ตโตติ ภยเหตุโต, เตสนฺติ ภยตายนานํ, ภยมนิฎฺฐปาตสงฺกา, อุตฺตาโสตฺยโตฺถ, ตายน มนิฎฺฐปาตโต ปริรกฺขนํ, ยถา ทสฺสนํ โหเนฺตวาตีมินา วจนิจฺฉาเยว ปธานตฺตมาห, โก หิ โลกิยํ วจนิจฺฉมติวตฺติตุํ สโกฺกติ, ตถาหิ สเพฺพว ทพฺพาทโย สพฺพการกสตฺติยุตฺตาว, ตตฺถายํ การกวิภาโค วจนิจฺฉาวเสเนว, ตํ ยถา ‘วลาหโก วิโชฺชตเต, วลาหเกน วิโชฺชตเต, วลาหเก วิโชฺชตเต’ติฯ ปราปุพฺพสฺสาติอาทินา ‘‘ปราชิสฺสาสโยฺห’’ติ (๑-๔-๒๖) สญฺญาสุตฺตํ ปจฺจกฺขาติ, อสโยฺห อโตฺถติ สหิตุํ อภิภวิตุมสมโตฺถ อโตฺถ, อเชฺฌนสกาสาอิจฺจาทินา อุทาหรณตฺถมาจิกฺขติ, นนุเจวมตฺถํ วทตา ยญฺญทตฺตสฺสาสยฺหตฺตํ วุตฺตํ, ตํ กถํ อชฺฌยนสฺสาสยฺหตฺตํ, เยนาสยฺหตฺตสฺสาวธิตฺตํ ปฎิปาทยติ ตฺยาสงฺกิยาห-‘ยญฺญทตฺตานภิภโว’จฺจาทิ, อสโยฺหตีมสฺส ปจฺจุทาหรณํ ปฎิปาทยติ ‘โย ปนิ’จฺจาทิฯ ‘‘วารณตฺถานมิจฺฉิโต’’ติ (๑-๔-๒๗) สุตฺติตํ, ตทาห ‘วารณตฺถาน’มิจฺจาทิ, วารณมโตฺถ เยสํ เต วารณตฺถา, อวธิมตฺตวจนิจฺฉายนฺติ วิเสสโต วิธานมนฺตเรนา วธิมตฺต วจนิจฺฉายํ, วิเสสวิธาเนติ อิจฺฉิโตติ วิเสสวิธาเน, จิตฺตสฺสาวธิวจนิจฺฉายมฺปน จิตฺตโต ปาปํ นิวารเยติ ภวติฯ ‘‘รกฺขนตฺถานมิจฺฉิต’’นฺติ (๒-๖-๓) สุตฺติตํ, ตทาห-‘รกฺขนตฺถาน’มิจฺจาทิ, เกสญฺจีติ กจฺจายนาทิเก ทเสฺสติฯ ‘‘อนฺตรธาเน เยนาทสฺสนมิจฺฉตี’’ติ (๑-๔-๒๘) สญฺญาสุตฺตมารทฺธํ, ตทาห-‘อนฺตรธาเน’จฺจาทิ, อยมุปชฺฌาโย ยทิ มํ ปสฺสตีติ สมฺพโนฺธ, ทสฺสเน โทสํ ตเกฺกติ ‘นุน’มิจฺจาทินา, เปสนมสกฺการปุพฺพโก นิโยโค, อเชฺฌสนํ สกฺการปุพฺพโก, มญฺญมาโน สิสฺสา อหํ กถนฺนาม พฺยวหิโต ภวามีติ อนฺตรธาเน พฺยวธาน นิมิตฺตํ, เยน อตฺตโน อทสฺสนมิจฺฉตีติ สมฺพโนฺธ, อนฺตรธาเนติ นิมิตฺตสตฺตมีจายํ, อโต อาห-‘พฺยวธานนิมิตฺต’นฺติ, พฺยวหิโตติ อนฺตรหิโต, มามํ อุปชฺฌาโยตฺยาทินา อุทาหรณตฺถมาห, พฺยวธานตฺถํ พฺยวหิตตฺถํ, ‘‘อนฺตรธาเนติ กิํ โจเร น ทิทิกฺขตี’’ติ ปจฺจุทาหฎํ  ปเรหิ, ตมฺปฎิปาทยมาห-‘ยตฺถาทสฺสน’มิจฺจาทิ, โจเร น ทิทิกฺขตี (ตฺย), ตฺร หิ โย โจเร น ทิทิกฺขติ เตหิ อตฺตโน อทสฺสนมิจฺฉตีติ น อนฺตรธานนิมิตฺตํ, กินฺตุปฆาตนิวตฺยตฺถํ, กินฺตุปฆาตนิวตฺติยาติ เอวํ มญฺญเต ‘‘นาตฺรานฺตรธานเม (วาวเสยํ), กินฺตุ ตนฺนิมิโตฺต ปฆาตนิวตฺติปิ, ‘อุปชฺฌายา อนฺตรธายตี’ตฺยตฺร วินาปฺยุปฆาตสมฺภวมนฺตรธานสมฺปาทนเมว สมฺภวตี’’ติฯ อิจฺฉติคฺคหณํ กิมตฺถํ อทสฺสนิจฺฉายํ สติ สตฺยปิ ทสฺสเน ยถาสิยา’’ติ วุตฺตํ, (ตํ) ปฎิปาทยมาห-‘อทสฺสนิจฺฉายมฺปนิ’จฺจาทิ, สตีปิ ทสฺสเนติ อุปชฺฌาเยน ทสฺสเน สตีปิ, ตโตติ อุปชฺฌายโต, อวธิรูปตา เอวาติ อุปชฺฌายสฺสาวธิรูปตา เอวฯ ‘‘อาขฺยาโต ปโยเค’’ติ (๑-๔-๒๙) ปรวจนํ, ตทาห ‘อุปโยเค’จฺจาทิ, นิยมปุพฺพกํ วิชฺชาคหณมุปโยโค ตฺราธิเปฺปโต, อุปโยควจนสามตฺถิยา วิชฺชาคหณตฺถํ สิสฺสวตฺตํ นิยโม, ตโตติ อาขฺยาตุโตฯ ‘‘ชนิกตฺตุโน ปกตี’’ติ (๑-๔-๓๐) สญฺญาสุตฺตํ กตํ, ตทาห-‘ชนฺยตฺถสฺสา’ติอาทิ, ชนิโน อโตฺถ ชนฺยโตฺถ, กินฺตํ ชนนํ, ตโตติ ชนิกตฺตุเหตุโต, ปกติสเทฺทน การณมตฺตํ คหิตํปเรหิ ‘ปุตฺตา ปโมทา ชายเต’จฺจาโท ปุตฺตาทิโตปิ ยถา สิยา’ติ, ทุวิธํ (หิ) การณํ อุปาทานการณํ สหการิการณญฺจ, ตตฺถ การิเยนาภินฺนเทโส ฆฎสฺส มตฺติกาปิโณฺฑ อุปาทานการณํ, ตเสฺสว ปน ทณฺฑจกฺกาทิ (การิเยน ภินฺนเทโส) สหการิการณํ, เตสูปาทานการณเสฺสห คหเณ’สิงฺคา สโร ชายเต’จฺจเตฺรว สิยา, น ตุ ‘ปุตฺตา ปโมทา ชายเต’จฺจาโท, การกนฺตรวจนิจฺฉายนฺติ เอตฺถ การกนฺตราทิวจนิจฺฉายนฺติ ปาเฐน ภวิตพฺพํ… เอตฺถนฺตเร สมฺพนฺธ วจนิจฺฉายปิ สมฺภวโต, ตตฺร ติฎฺฐนฺตีติ ตตฺรฎฺฐา, เตสํ, โลโก-นญฺญถาวาที โวหาริกชโน, ตตฺถ ภวา โลกิยา, นวตฺตุ ปฎิพทฺธาติ โลกวจนิจฺฉมุลฺลงฺคิย อหเมว วทามีติ สกชฺฌาสเยน วทโนฺต วตฺตา, ตปฺปฎิพทฺธา น โหตีติ อโตฺถฯ ‘‘ปภโว ภวติสฺสา’’ติ (๑-๔-๓๑) สุตฺติตํ, ตทาห-‘ภวติสฺสา’ติอาทิ, ปฐมโต อุปลพฺภตีติ อตฺถกถเนน ชนฺยโตฺถ-ตฺร น สมฺภวตีติ วทติ, นหิ หิมวา คงฺคาย การณํ, สา หิ อเญฺญหิ เอวการเณหิ อุปฺปนฺนา , หิมวติ ตุ เกวลํ ปฐมโต อุปลพฺภติฯ ‘‘ชิคุจฺฉาวิรามปมาทตฺถานุมุปสงฺขฺยานํ’’ติ (๑-๔-๒๔วา) วุตฺตํ, ตทาห-‘วิรมณเตฺถ’ตฺยาทิ, ชิคุจฺฉาปมาทตฺถธาตุโยเค ปน กมฺมาธิกรณวจนิจฺฉา ทิสฺสตีติ วุตฺตํ, อวธิวจนิจฺฉาปิ ปน ทิสฺสเก ‘ชิคุจฺฉติ นาหิริโก ปาปา’ติ, ธมฺมา ปมชฺชตีติปิ โหเตว ปฎิเสธาภาวาฯ ‘‘อญฺญาราทิตรริเต ทิสาสทฺทาญฺจุตฺตรปทาจาหิ ยุเตฺต’’ติ (๒-๓-๒๙) สุตฺติตํ, ตทาห-‘อญฺญสทฺทโยเค’จฺจาทิ, ยโตติ เทวทตฺตาทิโต, ‘‘อญฺญอิตฺยตฺถคฺคหณํ, เตน ปริยายปฺปโยเคปิ ภวตี’’ติ อเญฺญหิ พฺยาขฺยาตตฺตา อาห-‘ภิโนฺน เทวทตฺตา’ติ, อาราสทฺทสฺส ทูรตฺถตฺตา อาสวกฺขยโต อารา ทูโร ภวตี(ตฺยโตฺถ อุ) ปาทียเตตฺยาห‘อาราสโทฺท ทูรโตฺถ’ติ, นิทฺทิสฺสมานปฎิโยคีติ ‘เทวทโตฺต สูโร’ติ นิทฺทิสฺสมานสฺส กสฺสจิ โย โส ทุติโย, โส ปฎิโยคีฯ ทิสาเทสกาลวุตฺตีนํ ทิสาสทฺทเตฺตน ปริคฺคหโต อาห‘ทิสา เทสกาลวาจีนํ โยเค’ติ, ปุเพฺพว สโมฺพธาติอาทีนิ กาลวาจีโยเค อุทาหรณานิ, อญฺจุตฺตรปทอาจอาหิปจฺจยโย เคตฺวิห โนทาหฎํฯ ‘‘ปญฺจมีวิธาเน ลฺยโปฺลเป กมฺมนฺยุปสงฺขฺยานํ ‘‘อธิกรเณ โจปสงฺขฺยาน’’มิติ (๒-๓-๒๘-วา) วาตฺติกํ, ตทาห‘ยตฺถ’จฺจาทิ, ลฺยปฺปจฺจยสฺส ยตฺราปฺปโยโค, ตสฺสโตฺถ เจ คมฺยเต, โส ลฺยโปฺลโป, ตฺวาโลโป ลฺยปโลโปตฺยวิเสโส, ปาสาท มารุยฺห เปกฺขติ อาสเน อุปวิสิตฺวา เปกฺขตีติ อิทํ วิสโย ปทสฺสนํ ปุพฺพํ ยสฺสาติ กิริยาวิเสสเน สมาโส, วกฺขมานสพฺพทสฺสเนสุปิ ปาสาทโต-ปกฺกมนเลสสพฺภาวา ปาสาโท (เยวา) วธิรูเปน วตฺตุมิโฎฺฐติ ทเสฺสตุมาห-‘ตถาหิ’จฺจาทิ, อปกฺกมติ ตโต ตํ ทสฺสนนฺติ ตโต ปาสาทโต ตสฺส ทฎฺฐุโน ทสฺสนํ จกฺขุนฺทฺริยํ อปกฺกมตฺยปยาตีตฺยโตฺถ, อวธิภาโว ปาสาทสฺสาติ วิญฺญายติ, เยสนฺติ เวเสสิกานํ, เต เหฺยวมาจิกฺขนฺติ ‘‘อินฺทฺริเยสุ จกฺขุนฺทฺริยํ จกฺขุโคฬกโต-จฺจนฺตสุขุมภาเวน นิกฺขมฺม วิสาลีภวนฺตํ วิสยเทสมุปคมฺม สกลมตฺตนา ทิฎฺฐํ ปสฺสติ รํสิรูเปน, ยถา กาหลา มูเล กิสา อเคฺคมหตี, ตถา ญาณินฺทฺริยานี’’ติ, อธิฎฺฐานเทสนฺติ อินฺทฺริยาธิฎฺฐานภูตํ จกฺขุโคฬกเทสํ, วิสยปฺปวตฺตีติ โคจเร  ปวตฺติ, สนฺตติยาติ อินฺทฺริยปพนฺธสฺส, อธิฎฺฐาน มนินฺทฺริยํ นาปชฺชเตติ สมฺพโนฺธ, ตโตติ ปาสาทโต, อปกฺกนฺตฺยาติ อปคมเนน, ยชฺชปิ จกฺขุนฺทฺริยํ จกฺขุโคฬกโต พหิ นิคฺคจฺฉติ, ตถาปิปาสาทฎฺฐสฺสจกฺขุโคฬกา นิคฺคจฺฉตีติ ปาสาทสฺสาปฺยวธิภาโว, เยสนฺตูติ ขณิกวาทีนนฺตุ, อินฺทฺริยาธิฎฺฐานมฺปเตฺต วิสเย วิญฺญาณลกฺขณํ การิยํ กโรนฺติ สีเลนาติ ปตฺตการีนิ, อนินฺทฺริยาธิฎฺฐานโทโส เนติ สมฺพโนฺธ, ตโตติ ปาสาทโต, เยสมฺปนาติ ขณิกวาทิโนว ทเสฺสติ, อตฺร หิ จตฺตาโร ปกฺขา ปตฺตการีนินฺทฺริยานิ, อปฺปตฺตการีนิ, จกฺขุโสตานิ อปฺปตฺตการีนิ เสสานิ วุตฺตวิปริตานิ, จกฺขุเยว ปตฺตการี เสสมญฺญเถติ, จตุเสฺวว เตสุ ปฐมปกฺขทฺวยมุปนฺยสฺย ปฎิปาทิตํ… ตปฺปฎิปาทเนเนตเรสมฺปิ ปฎิปาทิตตฺตา, สพฺพสามยิกสาธารณตฺตาสทฺทสตฺถสฺสาติ อิทํ อยุตฺตมิว ทิสฺสติ… สทฺทสตฺถสฺสิมสฺส พุทฺธวจโนปโยคิเตฺตน โสคตสมยานุคุณปฺปวตฺติโต, ขณิกวาทิโน ปน นิสฺสาเยทํ สุนฺทรเมว, มนสิการาทีติอาทิสเทฺทน จกฺขุโต  อเภโท รูปาปาถคโม จ ทสฺสิโต, โยคฺคเทเสติ ทสฺสนโยเคฺค ปเทเสฯ ‘‘ปุจฺฉนาขฺยาเนสุ จ ปญฺจมี วตฺตพฺพา’’ติ (๒-๓-๒๘วา) วุตฺตํ, ตทาห-‘ปุจฺฉนสทฺทโต’จฺจาทิ, ปุจฺฉนาขฺยาเนสุ สามเญฺญน ปญฺจมีวิธาเน-ติปฺปสงฺคํ ทเสฺสตุมาห-‘อวสฺส’มิจฺจาทิ, กสฺสาติ ปโญฺห, เทวทตฺตเสฺสตฺยาขฺยานํ, โกโส ยญฺญ ทโตฺตติ ปโญฺห วิธิรูโปวายํ, โย-งฺคทีตฺยาทฺยนุวาทรูปมาขฺยานํ, องฺคทีเกยูรีฯ ‘‘ยโตจาทฺธกาลนิมฺมานํ ตโต ปญฺจมี วตฺตพฺพา’’ติ (๒-๓-๒๘วา) วุตฺตํ, ตทาห-‘อทฺธ’จฺจาทิ, นิมียเต ปริจฺฉิชฺชเต เยน ตํ นิมานํ, ตเทว นิมฺมานํฯ ‘‘อทฺธสฺส ปฐมา สตฺตมี จ วตฺตพฺพา’’ติ (๒-๓-๒๘) วุตฺตํ, ตตฺถายมโตฺถ ‘‘ตํ ยุตฺตาติ วตฺตเต, ตํ ยุตฺตา ปญฺจมิยุตฺถา ปรสฺสาทฺธสฺส ปฐมา จ สตฺตมี จ วตฺตพฺพา’’ติ, ปาฎลิปุตฺตสฺมาติ ปญฺจมิ ยุตฺตํ, เอตาปิ น วตฺตพฺพาติ ทเสฺสตุมาห-‘สตฺตโยชนานี’ติอาทิ, อตฺร หิ ยทา ราชคหสฺส โยชนญฺจาเภโท วตฺตุมิจฺฉียเต, ตทา ปาฎลิปุตฺตสฺมา ราชคหํ สตฺตโยชนานีติ, เภทวจนิจฺฉายนฺตุ ‘‘สพฺภาโว’’ตฺยาทินา (๒-๓๔) สตฺตมี สิทฺธา‘สตฺตสุ โยชเนสุ’ติฯ ตถาหิ  ปาฎลิปุตฺตสฺมา สตฺตสุ โยชเนสุ สติ ราชคหํภวตีตฺยยมโตฺถ ปตียเต, สตฺตโยชนสมฺพนฺธิภวนํ ราชคห (ภวน)สฺส ลกฺขณมฺภวติฯ สมฺพเนฺธ ฉฎฺฐีติ อิมินา ‘‘ตํ ยุตฺตา กาเล สตฺตมี วตฺตพฺพา’’ติ (๒-๓-๒๘วา) วจนมฺปฎิกฺขิปติฯ ‘‘กรเณจ โถกปฺปกิจฺฉกติปยสฺสา สตฺตวจนเสฺส’’ติ (๒-๓-๓๓) สุตฺติตํ, ตทาห-‘ยทา อิจฺจาทิ, กิจฺฉาทโยติอาทิสเทฺทน โถกอปฺปกติปเย สงฺคณฺหาติ, อสตฺตรูปนฺติ อทฺทพฺพรูปํ, คุเณ เหตุมฺหีติ คุณปทเตฺถ เหตุภูเต ‘‘คุเณ’’ติ (๒-๒๑) ปญฺจมีติ อโตฺถ, ยถาวุตฺตวิธาเนเนติ ‘‘คุเณ’’ติ สุเตฺต วุตฺตวิธาเนน, ‘‘คุเณ’’ติ สุเตฺต วุตฺตวิธาเนน, ยทาตฺวิจฺจาทินา ปเรสํ วิย กรเณ วิสุํ วิธาเน ปโยชนํ นตฺถีติ ทเสฺสติฯ กตฺตพฺพรูปสฺส จลนสฺสาติ สมฺพโนฺธ, สมานาธิกรณเตฺตน วิเสสนนฺติ โยชนา, สมานาธิกรณเตฺตนาติ จ ‘รโญฺญ ปุริโส’ตฺยาโท อสมานาธิกรณสฺสาปิ วิเสสนตฺตทสฺสนโต วุตฺตํ, สมานาธิกรณเตฺตน วิเสสนภาโว จาสฺส โถกคุณานฺวิเต จลเน วตฺตมาโน โถกสโทฺท อสตฺตวจโนว วิเสสนนฺติ, เตเนวาขฺยายเต ‘โถกสฺส กมฺมตฺตา กเมฺม ทุติยา’ติฯ ปญฺจมีตฺยนุวตฺตมาเน ‘‘ทูรนฺติกเตฺถหิ ฉฎฺฐี วา’’ติ (๒-๓-๓๔) วุตฺตํ, ตทาห‘ทูรนฺติ กเตฺถหิ’จฺจาทิ, อวธิสมฺพนฺธลกฺขณาติ อวธิสมฺพนฺธาว ลกฺขณํ นิมิตฺตมาสํ ปญฺจมีฉฎฺฐีนํ ตา ตถา วุตฺตา, วตฺตุมิโฎฺฐติ อิมินา วจนิจฺฉาเยว ปธานตฺตมาห, เอวํ จรหิ ตํตํ การกวจนิจฺฉายมญฺญาปิ วิภตฺติโย กสฺมา นปฺปยุเชฺชยฺยุนฺติ อาห-‘โลกิยา เจตฺถา’ติอาทิ, เอตฺถ วิภตฺตีนํ นิยเม โลกิยา เอว วจนิจฺฉา นิพนฺธนํ การณนฺติ อโตฺถ, ปญฺจมีจาตฺยนุวตฺตมาเน ‘‘ทูรนฺติ กเตฺถหิ ทุติยา เจ’’ติ (๒-๓-๓๕) วุตฺตํ, ‘‘ปญฺจมฺยธิกรเณจ’’ (๒-๓-๓๖) อิจฺจตฺร จ กาเรน ทูรนฺติ กเตฺถหิ สตฺตมี จ วุตฺตา ปาฎิ ปทิกเตฺถ สารสงฺคหการาทีหิ, ตทกฺขิปฺป อญฺญาปเทเสน ปฎิกฺขิปิตุํ เกจิตฺยาทิ ยํ วุตฺตํ วุตฺติยํ, ตํ ทเสฺสตุมาห’เกจีติ สารสงฺคหาทโย’ติอาทิฯ ทูราปาทาวเสจนนฺติ อยํ เตสมฺปฎิเกฺขปน โยติ สมฺพโนฺธ, อิติสโทฺท ปเนตฺถ ปริหีโน, นหิตนฺติอาทีสุ ตสเทฺทนาสตฺตรูปํ ทูราทิ วตฺตุมิจฺฉิตนฺตฺยวเสยํ, น หิ ตํ คมฺยเต, น หิ ตโต คมฺยเต, น หิ เตน คมฺยเต, น หิ ตสฺมิํ ฐียเต’ติ วิสุํ สมฺพโนฺธ  วเสโยฯ ปตียเนฺตจาติ โจ วตฺตพฺพนฺตรสมุจฺจเย, อโตเจติ วกฺขมานเหตุปรามาโส, ยนฺติ ยสฺมา อเตฺถ นิปาโต, วากฺยกาโร วรรุจิ, ตํสามานาธิกรณฺยโตติ ทูราทิสา มานาธิกรณฺยโต, ตํยุตฺตโตปีติ ทูราทิยุตฺตา คามาทิสทฺทโตปิ, ปจฺจกฺขโนฺตติ วากฺยการวจนํ ปจฺจาจิกฺขโนฺต, ตถาหฺยตฺรายํ มหาภาสฺส ปาโฐ ‘‘ทูรนฺติกเตฺถหิ ปญฺจมีวิธาเน ตํยุตฺตา ปญฺจมีปฎิเสโธ วตฺตโพฺพ ทูรา คามสฺส, ตตฺราปิ ทสฺสนา อนตฺถโก-ยมฺปฎิเสโธ, ตตฺราปิ หิ ปญฺจมี ทิสฺสติ–</p>


<p>
ทูรสฺมาวสถา มุตฺตํ, ทูราปาทาวเสจนํ;  
  
คุรุโต กุปิตา ทูรา,ภาพฺยํ ทูรา จ ทสฺสุหิติฯ  
</p>
  
<p>อตฺร ทูรนฺติเกตฺยาทิ วตฺตพฺพํ วากฺยการวจนํ, ทูรา คามสฺสาติ ตโสฺสทาหรณํ, ตตฺราปิจฺจาทิ ปจฺจกฺขานภาสฺสํ, ทูรสฺมาวสถาติ อาวสถสฺส ทูเรติ อโตฺถหิ ภาสฺสปทีเป เกยฺยโฎ, ปฐโม ปุริโส ยสฺส โส ปฐมปุริโส ภวติ ‘‘ทูรนฺติกา’’ทิ (๒-๖-๕) กจฺจายนสุเตฺต สุทฺธาทิโยโคปิ สงฺคหิโต, เตนาห–‘สุทฺธปฺป โมจนวิวิตฺตปฺปมาณโยเค’ติ, ‘‘ธาตุนามานมุปสคฺคโยคาทีสฺวปิจ’’ อิติ (๒-๖-๒) สุเตฺต จคฺคหณโต ปภุติโยโค จ คหิโต, เตนาห–‘ปภุติ โยเคจา’ติ, ปภุติโยเคจาติ อิมินา ปภุตฺยตฺถโยโคปิ สงฺคหิโต, เตเนว ‘ยโตสรามิ อตฺตาน’นฺติ อุทาหฎํฯ</p>


<h3>๒๗. อป</h3>
<p>นนุ ผุโฎว เตสํ สาลาทีนํ โยโคติ กิเมตฺถ ปเญฺหน กสฺส ปเนเตหิ โยโค’ตฺยาสงฺกิยาห-‘วชฺชนํ หิจฺจาทิ, วชฺชนานนฺติ กตฺตริ อโน, วชฺชเน สมฺพเนฺธ วตฺตมาเนหีติ วชฺชนสงฺขาเต สมฺพเนฺธ วตฺต มาเนหิ อปปรีหิ, ยุตฺตสฺมาติ ยุตฺตโตว เอกสฺมา, นาญฺญโต, กิเมตฺถ วตฺตพฺพนฺติ อิมินา อปปรีหิ ยุตฺตสฺมาว ปญฺจมีภวเน ปสิทฺธตฺตมาห, ปสิทฺธเมฺปตมาหริตฺวา ปกาเสตุมาห-‘กตฺตุโน’จฺจาทิ, ยทโตฺถติ โยสาลาทิ อโตฺถ ปโยชนํ ยสฺส วชฺชนกิริยา รมฺภสฺส  โส ยทโตฺถฯ ‘‘ปญฺจมฺยปาปรีหี’’ติ (๒-๓-๑๐) อายุเตฺตปิ ปญฺจมี วิธียเต ปเรหิ, ตทาห-‘มริยาทาย’มิจฺจาทิ, อวธิมา เอตฺถ วสฺสนํฯ</p>


<h3>๒๘. ปฎิ</h3>
<p>ทิฎฺฐสมฺพนฺธสฺสาติ ปสิทฺธวเสน ทิฎฺฐการิยการณสฺส มุขฺยสฺส, ตสฺส การิยตฺถนฺติ ตสฺส มุขฺยสฺส ยํ การิยํ, ตทตฺถํ มุขฺยการิย กรณตฺถนฺติ วุตฺตํ โหติ, ตสฺมิํ ปฎินิธิมฺหิ วตฺตมาเนน ปภิเนติ สมฺพโนฺธ, วินิมเยติ ปริวตฺตน นิมิตฺตํ ปฎิทาเนจาติ จ สทฺทสฺสาฎฺฐานปฺปยุตฺติ ทฎฺฐพฺพา, ปตินา ตสฺส โยโคติ สมฺพโนฺธฯ</p>


<h3>๒๙. ริเต</h3>
<p>ยทิ วชฺชนกิริยาย สมฺพชฺฌมานสฺส กมฺมตฺตา กเมฺม ทุติยา, กิมตฺถํ จรหิ ปุน ทุติยาวจนนฺติ อาห-‘ปฎิปทวิธาเน’จฺจาทิ, ปฎิปทํ อุชุกเมโวจฺจาริตํ วิธานํ ยสฺสา สา ปฎิปทวิธานา, วิเสสวิธาน วตีตฺยโตฺถ, ยชฺชตฺร ทุติยาวจนํ น สิยา ตทา ริเตสเทฺทน โยเค อุชุกํ วิธียมานาย ปญฺจมิยา ทุติยา พาธีเยถาติ มญฺญเตฯ ยทฺยตฺร ปญฺจมิยา ทุติยาย พาธาภาโว เอว ปโยชนํ, เอวญฺจรหิ ‘ริเต วา’ติ สุตฺตยิตพฺพํ เอวํ สติ ปเกฺข ทุติยา จ ภวิสฺสติ, ลหุ จ สุตฺตมฺปณีตมฺภวตี ตฺยาสงฺกิย ปโยชนนฺตรมาห-‘อุตฺตรตฺถเญฺจ’ติ, อโตเยวาติ อุตฺตรตฺถตฺตาเยว, ปุน ปโยชนนฺตรํทุติยา คหณสฺส ทสฺสยมาห-‘วิภตฺยนฺตเร’จฺจาทิ, อาหจฺจ กณฺฐาทิฎฺฐาเน วายุนาอาหนิตฺวา อาหริตฺวา วา วจนํ อาหจฺจวจนํ, อุชุกวจนนฺติ วุตฺตํ โหติ, วิภตฺยนฺตรํ ฉฎฺฐีวิภตฺติ, ตสฺส พฺยุทาสตฺถํ, นิราสตฺถนฺตุโตฺถ, อญฺญาปีติ ทุติยาย อญฺญา ฉฎฺฐีปิ, ปกตาย ปญฺจมิยา สมฺพนฺธนโตฺถ ปกตสมฺพนฺธนโตฺถฯ</p>


<h3>๓๑. ปุถ</h3>
<p>น ทุติยาปิ โยควิภาคโตติ เอวํ มญฺญเต ‘‘ตติยา เจติ วตฺตมาเน ตตฺถ ยทิ จกาเรน ‘ทุติยา เจ’ติ สมฺพนฺธีเยยฺย, ตตฺราปิ จ กาเรน ปญฺจมีเตฺยวํ น กสฺสาปฺยปกํโสติ‘วินาญฺญตฺรปุถนานาหิ  ตติยา เจ’เตฺยกโยคมกตฺวา โยควิภาคสามตฺถิยา ‘ตติยา เจ’ติ จ กาเรน ชาตุ ปญฺจมี’’ติ, อสหายตฺถเตฺต สติ ‘วินาเตฺถ หี’เตฺยวมวตฺวา กิํ วิสุํ สุตฺตรจนาเยตฺยาห-‘เภโท ปาทานนฺตฺวิ’จฺจาทิฯ</p>


<h3>๓๒. สตฺต</h3>
<p>ยนฺตํ สทฺทานํ นิจฺจตฺตา สมฺพนฺธสฺส ยตฺถาติ ปรามฎฺฐํ โสติ, โยติ ปรามฎฺฐํ ตสฺสาติ จ นิทฺทิสติ, โย ยเตฺถตฺยาทิกญฺจ ‘กิริยาธารภูเต’จฺจาทิวุตฺติคนฺถ วิวรณนฺติ โยติ กิริยาเธยฺยภูตาธิเปฺปตา, เอตเนวาห‘กิริยา จา’ติอาทิ, เตนายมาธารียติ กตฺตุกมฺม สมเวตา กิริยาสฺมินฺตฺยธิกรเณ วา ตํ อาธารยตีติ กตฺตริ วา ฆณเนฺตน ทฎฺฐโพฺพ, กตฺตารํ กมฺมญฺจ กิริยานิสฺสยภูตมาธาร ยตีตฺยาธาโรติ วา กตฺตริ ฆณ, วุตฺตํ หิ–</p>


<p>
อาธารยติ โย กตฺตุ, กมฺมํ กิริยนิสฺสยํ;  
  
อาธารํ การกญฺจาหุ, ตํ จตุพฺพิธเมว เจติฯ  
</p>
  
<p>นนุ จ กิริยาธารเณนาธาโรตฺยุจฺจเต, ตํ กิเมวมุจฺจเตติ เจ, เนสโทโส ยเทว หิ กิริยาธารณมสฺส, ตนฺตนฺนิสฺสยภูต กตฺตุกมฺมธารณํ, นหฺยญฺญตา ตทฺธารณํ สมฺภวติ ตโต กิริยา การเณนาธารเณนาธาโรตฺย ยเมวโตฺถ, น กตฺตุกมฺมปริจฺจาเคนาธาเรน อุชุกํ กิริยา คยฺหเต, เตเนว วกฺขติ-‘กิริยายโย อาธาโร’จฺจาทิ, นนุ ยทฺยปฺยุชุกเมว กิริยํ ธารยติ กตฺตา กตฺตุสมวายินิํ, กมฺมสมเวตญฺจ วิเกฺตทนาทิํ กิริยํ กมฺมํ… ตถา สติ ตาเนวาธาโรติ, น… โลเก สเตฺถ จ เตสมาธารเตฺถ นาปฺปตีติโต, กตฺตุกมฺมตาเยว หิ เตสมฺปตีตีติ ทเสฺสตุมาห-‘กิริยา เจ’ตฺยาทิ, ตถา จ วุตฺตํ–</p>


<p>
กตฺตุกมฺม พฺยวหิตํ, ธาเรนฺตมนุชุ กฺริยํ;  
  
กฺริยาสิทฺธุปการิ จ, สเตฺถ-ธิกรณํ มตนฺติฯ  
</p>
  
<p>กตฺตุกมฺมพฺยวหิตนฺติ กตฺตุกเมฺมหิ ตํสมเวตภาเวน พฺยวหิตํ, อนุชุ ปารมฺปริเยน, กฺริยาสิทฺธุปการิติ กตฺตุกมฺมสมเวตาย กิริยาย ปสิทฺธิยํ อุปการี อุปกุพฺพนฺตํ, นนุ จ น กิริยา ธารเณเนวายมาธาโร, กตฺตุกมฺมานํ ธารเณนาปฺยาธาโรติ สกฺกา  ววตฺถเปตุนฺติ โจทนมฺมนสิ นิธายาห-‘น เจ’ตฺยาทิ, กิริยา นิมิตฺตเสฺสวาติ กตฺตุกมฺมสมวายินิยา กิริยาย นิมิตฺตเสฺสว, ตเทวํวิธมาธารํ จตุพฺพิธมฺมตนฺติ ทเสฺสตุมาห-‘อาธาโร จาย’มิจฺจาทิ, จตฺตาโร วิธาปการา อสฺสาติ จตุพฺพิโธ, อาเธเยฺยน สโหปสิเลโส สํโยคลกฺขโณ-สฺส อตฺถีติ โอปสิเลสิโก อาธาโร-‘กเฎนิสีทติ ถาลิยํ ปจติ’ตฺยาโท กฎาทิ, ตถาหิ เทวทตฺตสมเวตํ นิสีทนกิริยํ กโฎ เทวทตฺตํ ธารยํ ธารยติ เทวทตฺตพฺยวหิตํ, เอวํ ถาลีปิ ตณฺฑุลสมเวตํ วิเกฺลทนาทิกิริยํ ตณฺฑุเล ธารยํ ธารยตีโตฺยปสิเลสิกาธารตฺตํ กฎาทิโนฯ ยโต-ญฺญตฺราเธยฺยํ น วตฺตเต สพฺพถา ภิโยฺย วา, โส เวสยิโก, วิสโยหฺยาเธยฺยสฺสานญฺญตฺรภาโว, ยถา จกฺขาทิปฺปวตฺตีนมญฺญตฺราภาวา จกฺขาทีนํ รูปาทโย วิสยาติ วุจฺจเนฺต, เอวมากาเส สกุนโยตฺยาโท สกุนฺยาทีนมากาสาทิโต-ญฺญตฺราภาวาเต เตสํ วิสยาตฺยุจฺจเนฺต, วิสโย เอว เวสยิโกฯ โย อาธาราเธยฺยานมภิพฺยาเปตฺยาเธยฺยมิตฺยภิพฺยาปโก, ตถา หิ‘ติเลสุ เตลํ, ทธิมฺหิ สปฺปิ,ตฺยตฺร ติลาทิกํ เตลาทิกมาเธยฺยํ พฺยาเปตฺวา ติฎฺฐตีติ ติลาทิ พฺยาปกาธาโรฯ สมีเป ภโว, สมีโป เอว วา สามีปิโก, ยสฺส สมีปเทเส อาเธยฺยํ วตฺตเต โส เอวมุจฺจเต, อโตฺรทาหรณํ ‘คุรูสุ วสติ คงฺคายํ โฆโส’ติฯ นนุ จาตฺราปฺยาธาเร สตฺตมี วิธียเต อาธาโร จ นิสฺสโย วุจฺจเต, นิสฺสโย จ สํโยคสมวาเยหิ โหติ, น จ สิสฺสาทีนํ คุรุปฺปภุตีติ เทวทตฺตสกุนฺยาทีนมิว กฎากาสาทีหิ สํโยโค, เตลาทีนมิว จ ติลาทีหิ สมวาโย วา อตฺถิ, เตนายุตฺตํ เต สมาธารตฺตนฺติ, เนตทตฺถิ, ยทายตฺตา หิ ยสฺส ฐิติ โส วินาปิ สํโยคสมวาเยหิ ตสฺส นิสฺสโย ภวติ, ตถาหิ ปุริสสฺส น รญฺญา สห สํโยโคสมวาโย วาตฺถิ, อถ ปน ตทธีนฎฺฐิติตฺตา ราชนิสฺสโย ปุริโสติ พฺยปทิสฺสียเต, สิสฺสาทีนญฺจ คุรุปฺปภุติน มายตฺตา ฐิตีติ เตสมยํ  ยุโตฺต คุรุปฺปภุตินํ นิสฺสยภาโวติ, เอตฺถ  ปน ยชฺชปิ เวสยิกาภิพฺยปกานมาธาราเธโยฺยปสิเลโส อตฺถิ, ตถาปิ ปการนฺตรเสฺสว ปริปฺผุฎตฺตา ตเถว วจนิจฺฉา, นาญฺญถา โอปสิเลสิเกน วา  วิสยาภิพฺยาปกานมคฺคหณโต อุปสิเลสเสฺส วา  ปริพฺยตฺตตฺตา ตเถว โวหาโรติ น สงฺกโร สงฺกนีโยติฯ</p>


<h3>๓๓. นิมิตฺต</h3>
<p>นิมิตฺตภาวมเตฺตตีมินา กมฺมสํโยคาภาเวปิ สตฺตมิยา ปวตฺติ มาห, น ปเรสํ วิย กมฺมสํโยเค เอว, เตเนว วกฺขติ-‘เอวมญฺญเต’จฺจาทิ, พาหิรานํ หิ-‘นิมิตฺตา กเมฺมน’’ (จํ, ๒-๑-๘๙) อิติ สุตฺตํ, ตตฺถ กเมฺมน โยเค ปโยชนา สตฺตมีภวตีตฺยโตฺถ, อชินมฺหิ หญฺญเต ทีปีติทีปิโนหนนสฺส ปโยชนํ จมฺมํ, ตสฺส ทีปินํหนฺตีติ กเมฺมน โย โค, สุเตฺต กเมฺมนาตฺยวจเน ปโยชนํ วตฺตุมารภเต ‘น ปเน’จฺจาทิฯ</p>


<h3>๓๔. ยพฺภา</h3>
<p>ยสฺส กิริยาติ ยสฺส ควาทฺยตฺถสฺส สมฺพนฺธินี โทหนาทิกิริยา, กิริยนฺตรสฺสาติ คมนาทิกิริยนฺตรสฺส, เอเตนาติ ลกฺขณนฺติ เอเตน, ตโต-จฺจสฺส วิวรณํ กิริยาวตาติ, ‘‘กาลภาเวสุ เจ’’ติ (๒-๖-๔๓) กจฺจายเนหิ สุตฺติตํ, ตทาห-‘กาลเตฺถหิ จา’ติอาทิฯ</p>


<h3>๓๕. ฉฎฺฐี</h3>
<p>สามิสฺสราทิโยเค ฉฎฺฐีสตฺตมิโย ยถา สิยุนฺติ ‘‘สามิสฺสราธิปติทายาทสกฺขิปติภูปสุเตหิ จ ‘‘อิติ (๒-๓-๓๙) อารทฺธํ ปเรหิ, ตทาห-‘สามิ’จฺจาทิ, อตฺร จ ชินินฺทพุทฺธินา ‘‘สามฺยาทีนํ เภเทโน ปาทานํ ปริยายนฺตรนิวตฺยตฺถมิห มา โหตุ คามสฺส ราชา’’ติ วุตฺตํ วากฺยมุปนฺยสฺย หสฺสาปฺย ยุตฺตตฺตมุปทสฺสยมาห-‘สามิสฺสเร’จฺจาทิ, เกน นิวารียเต, น เกนาปีตฺยโตฺถ, วิสยวจนิจฺฉายํ ‘คาเม ราชา’ตฺยปิ ภวิตพฺพมิตฺยเนนาห, ‘‘อายุตฺตกุสเลหฺยาเสวาย’’มีติ (๒-๓-๔๐) อารทฺธํ, ตทาห-‘อายุเตฺต’จฺจาทิ, อาสวา ตปฺปรตา, พฺยาวโฎ นิยุโตฺต, ตเตฺถทํ สิยา ‘‘อาเสวายนฺติ วกฺขามี ตฺยวสฺสํ  วจนมิทมารพฺภนียมญฺญถา อีสํยุเตฺตปิ ‘อายุโตฺต โค สกฎสฺสา’ติ ปสชฺชตี’’ตฺยาสงฺกิย นเตฺถเวตมฺปิ ปโยชนนฺติ ทเสฺสตุมาห-‘วินาปิ’จฺจาทิ, ‘‘สามิสฺสรา’’ตฺยทิกํ กจฺจายนสุตฺตํ, เตเนวาติ กจฺจายนสุเตฺต ปสูตสทฺทานนฺตรํ กุสลสทฺทนิเทฺทเสเนว, อิธาติ โมคฺคลฺลานวุตฺติยํฯ กจฺจายเนน ‘‘กมฺมกรณ นิมิตฺตเตฺถสุ สตฺตมี’’ (๒-๖-๔๐) ‘‘ปญฺจมฺยเตฺถ จ’’ (๒-๖-๔๑) อิติ จ สุตฺติตํ, เตนาห-‘กเมฺม’จฺจาทิ, คหณสฺส พาหา วิสโยติ สมฺพโนฺธ, กจฺจายนานํ‘ภิกฺขูสู’ติอาทีนิ กมฺมเตฺถ อุทาหรณานิ, หเตฺถสูติอาทีนิ กรณเตฺถ, กทลีสูติ ปญฺจมฺยเตฺถฯ ‘‘มณฺฑิตุสฺสุเกฺกสุ ตติยา เจ’’ติ (๒-๖-๔๕) กจฺจายนสุตฺตํ, ตทาห ‘ปสนฺนเตฺถ’จฺจาทิ, ปสนฺนเตฺถติ มณฺฑิตเตฺถ, อุสฺสุกฺกเตฺถติ อุสฺสาหเตฺถฯ</p>


<h3>๓๖. ยโต</h3>
<p>วิสุํ กรณํ นิทฺธารณํ, ชินินฺทพุทฺธาจริเยน ‘‘กิมตฺถมฺปุนริทํ วจนํ ยาวตา นิทฺธาริยมาโน-วยโว สมุทายพฺภนฺตโร, ตตฺถ ยทา สมุทายสฺสา-ธิกรณตฺตํ วตฺตุมิจฺฉียเต, ตทา สตฺตมี สิทฺธาว, ยถา รุเกฺข สาขาติ, ยทา ตฺววยวสมฺพโนฺธ ตทา ฉฎฺฐี, ยถา รุกฺขสฺส สาขาติ สจฺจเมตํ ปปญฺจตฺถนฺตุ วจน’’นฺติ วุตฺตํ, ตเญฺจต มยุตฺตนฺติทเสฺสโนฺต อาห-‘น สาลโย’จฺจาทิสูกยุตฺตานิธญฺญานิ สูกธญฺญานิ, อาหิตา อวฎฺฐิตา, อาเธยฺย ภูตาติ วุตฺตํ โหติฯ ยโตติ อาหิตตฺตการณา, ตโตติ ยโต ชินินฺทพุทฺธิวจนเมวมยุตฺตํ, ตสฺมา การณาฯ ‘ปญฺจมี วิภเตฺต’’ติ (๒-๓-๔๒) ปาณินีย สุตฺตํ, ตทาห-‘สมุทายโต’จฺจาทิ, สุตโต สกาสา สีลํ อติสเยน เสโยฺยติ สมฺพโนฺธ, ‘‘นิทฺธารเณ ฉฎฺฐี สตฺตมีสุ ปเตฺตสุ ตทปวาโท, ยํ โยโค’’ติ ปเรหาขฺยายเต, ตตฺถ ตาว นิทฺธารณเมเวตฺถ นตฺถิ กุโต ฉฎฺฐีสตฺตมีนํ ตตฺถปฺปวตฺติ, ยโต ตาสํ พาธนตฺถมิทมารพฺภเตติ ทสฺสยมาห-‘นาตฺร ชาตฺยาทีหิ’จฺจาทิ, นหิจฺจาทินา ชาตฺยาทีหิ นิทฺธารณาภาวํ ทเสฺสติ, ชจฺจาทีนนฺติ นิทฺธารเณ ฉฎฺฐี, กุโต น ภวติจฺจาห-‘ชจฺจาทิสมฺพเนฺธเน’จฺจาทิ, อตํ พฺยปเทสโตติ สีลตฺตาทิพฺยปเทสาภาวโต, ปุน นิทฺธารณาภาเว เหตฺวนฺตรมาห-‘ตุลฺยานเญฺจ’’จฺจาทิ ฯ สาธุนิปุเณหิ โยเค ปูชายํ คมฺมมานายํ สตฺตมี, ตถา อสาธุโยเค, ตถา ปสิตอุสฺสุเกฺกหิ โยเค ตติยาสตฺตมิโย, ตถา โลปนฺตนกฺขตฺตสทฺทา จ เตน เตน วจนนฺตเรน ปาณินิเยหิ วิหิตา, ตํ สพฺพํ ตํตํการกวจนิจฺฉายเมว สาเธตุํ ‘มาตริ สาธุ’ อิจฺจาทโย อุทาหฎา เกเสสุ ปสิโต ปสโตฺต, อวพโทฺธติ อโตฺถ, เกเสหิ กรณภูเตหิ ปสิโต ภวติ, กตฺตุภูเตหิ วา ปสิโต กโตติ อโตฺถ, ผุเสฺสนินฺทุยุเตฺตน ลกฺขิโต กาโล โสยมิตฺยเภเทน สมฺพนฺธา ผุเสฺส, เตน กรณภูเตนฯ</p>


<h3>๓๗. ปฐมา</h3>
<p>ปฐมาตฺถมเตฺตติ เอตฺตเก วุเตฺตปิ วากฺยโตฺถ ปทโตฺถ วา น วิญฺญายเต นามคฺคหณานุวตฺติโตติ ทเสฺสตุมาห-‘เทฺวเทฺวกาเนกาทิ สุตฺตโต’ติอาทิ, นาเมนาโตฺถ ปฎิปาทิยมาโน นามสงฺขาเต-ตฺตนิ อภิเธยฺยเตฺตนาชฺฌาโรปฺย ปฎิปาทยตฺยนเปกฺขิต วิภตฺติวิเสสนฺติ อาห-‘อภิธียติ’จฺจาทิ, ปกติรูเปนาติ นาเมน, ตสฺส อภิเธยฺยสฺส, มตฺตสทฺทสฺสาติอาทินา สามญฺญนฺตีทํ มตฺตสทฺทสฺสตฺถวจนนฺติ ทเสฺสติ, อิทํ วุตฺตํ โหตีติ นามสฺสาภิเธยฺยมเตฺตติ อิมินา อิทํ วกฺขมานํ วุตฺตํ โหติฯ ‘‘ปาฎิปทิกตฺถลิงฺคปริมาณวจนมเตฺต ปฐมา’’ติ (๒-๓-๔๖) ลิงฺคาทีสุ เภเทน ปฐมาวิธานมฺปฎิปนฺนา, ตทาห-‘ลิงฺคปริมาเณ’จฺจาทิ, ลิงฺคํ อิตฺถิปุนฺนปุํสกานิ, ปริมาณํ ปริเจฺฉโท, สงฺขฺยา เอกตฺตพหุตฺตานิ, ตพฺพโนฺตปิ สทฺทโตฺถเอวาติ ลิงฺคาทิวโนฺตปิ สรูปา พฺยติริโตฺต สทฺทโตฺถ เอว, อุจฺจตฺตนีจตฺตสามญฺญมฺปุโรธาย ปวตฺติยา อุจฺจนีจสเทฺทหิ ปฐมา โหเตว, ตํยุตฺตสฺสาปิ สทฺทตฺถภาวโต ‘อุจฺจํ ฆรานิ’ตฺยาทีนิปิ อุจฺจตฺตํ คุณํ นิมิตฺตํ กตฺวา โสยมิตฺยเภทสมฺพนฺธ ฆเรสุ วตฺตนฺตีติฯ ปลมฺพเต อชฺฌาคจฺฉติตฺยาโท ‘‘อสเงฺขฺยหิ สพฺพาสํ’’ติ (๒-๑๑๙) โลปวิธานสามตฺถิยา ปาทีหฺยนตฺถเกหิปิ ปฐมา สิทฺธาเยวฯ</p>


<h3>๓๘. อามนฺต</h3>
<p>อภิมุขํ กตฺวาติอาทินา โยคารมฺภสฺส ผลํ ทเสฺสติ, นามเตฺถติ  สทฺทเตฺถ, ปทโตติ อามนฺตณาธิกอตฺถมตฺตปฺปกาสกปทโต, โหนฺติ เจตฺถ…</p>


<p>
สิทฺธสฺสาภิมุขีการ  
ภิมุขีภาว (โปตฺถเก)  
, มตฺตมามนฺตณํ สิยา;  
  
อโตฺถ กตาภิมุโข หิ, กฺริยายํ วินิยุชฺชเต;  
  
อามนฺตณํ น วากฺยโตฺถ, ปทโตว ปตีติโต;  
  
นเตฺถวามนฺตณํ โลเก, วิธาตเพฺพน วตฺถุนา;  
  
ตํ ยถา ภว ราเชติ, นิปฺปนฺนโตฺถ ภเวติ จฯ  
</p>
  
<p>สิทฺธสฺสาติ เทวทตฺตตฺตาทินา สิทฺธสฺส, อโตฺถติ เทวทตฺตาทิ, กตํ อาภิมุขฺยํ สมาธานํ เยนาติ วิคฺคโห, กฺริยายํ วินิยุชฺชเต คจฺฉ ภุญฺชาติ, อามนฺตณํ นตฺถิ… อิทานิ วิธียมานเตฺตนาลทฺธสตฺติกสฺสาภิมุขยิตุมสกฺกรูปตฺตา, วิธาตเพฺพนาติ นิปฺผาเทตเพฺพนฯ</p>


<h3>๓๙. ฉฎฺฐี</h3>
<p>กิริยาการเกจฺจาทิวุตฺติคนฺถสฺส อตฺถสํวณฺณนํ กตฺตุมารภเต ‘เอกายํ สมฺพโนฺธ นาเม’จฺจาทิ, กิริยาย การเกหิ จ นิปฺผาทิโตติ อิมินา สมฺพนฺธสฺส กิริยาการกสมฺพนฺธ ปุพฺพกตฺตมาห, ตโตเยวายํ นากสฺมีโกติ น เยสํเกสญฺจิ ทฺวินฺนํ ภวติ, วิสิฎฺฐานํเยว ตุ ทฺวินฺนํ ภวตีตฺยติปฺปสงฺคาภาโว, กิริยาการกสมฺพนฺธปุพฺพโก หิ การเกหิ อโญฺญ สสฺสามิภาวาทิโก สมฺพโนฺธ, ตถา จ วุตฺตํ–</p>


<p>
‘‘สมฺพโนฺธ การเกหโญฺญ, กฺริยาการกปุพฺพโก;  
  
สุตายมสฺสุตายํวา, กฺริยายํ โส-ภิธียเตติฯ  
</p>
  
<p>ตตฺถ อสฺสุตายํ กิริยายํ ‘รโญฺญ ปุริโส’จฺจาโท กิริยา การกสมฺพนฺธปุพฺพโก-โญฺญ เอว สสฺสามิภาวาทิโก สมฺพโนฺธ ปตียเตติ, ‘สรติ รชฺชสฺส’ตฺยาโท ตุ สุยฺยมาเน กิริยาสเทฺท, เอตฺถ ปน สนฺตมปิ กมฺมํ วตฺตุมนิจฺฉิตํ, วิเสสนภาโวเยว สรณมฺปติ รชฺชสฺส ปฎิปาทียเต’รชฺชสมฺพนฺธิสรณ’นฺติ, กิริยาการก สมฺพโนฺธ หิ สพฺพตฺถ วตฺถุฎฺฐิติวเสเนวตฺถิ, ตนฺนิมิโตฺต จ สสฺสามิ ภาวาทิ, ตตฺถ สสฺสามิภาววิวจฺฉายํ วิชฺชมาโนปิ กิริยาการก สมฺพโนฺธ  น วตฺตุมิจฺฉิโต, ยถา ‘อนุทรา กญฺญา’ติ, โส จายํ สมฺพโนฺธ สสฺสามิภาวชญฺญชนกภาวา-วยวาวยววิภาวาทิลกฺขโณ พหุวิโธติ เวทิตโพฺพ, ตตฺถ สสฺสามิสมฺพเนฺธ รโญฺญ ปุริโส, ชญฺญชนกสมฺพเนฺธ นิโคฺรธสฺส พีชํ, อวยวาวยวิสมฺพเนฺธ รุกฺขสฺส สาขา, อิทานิ สมฺพนฺธเสฺสตสฺส กิริยาการกสมฺพนฺธสญฺชาตตฺตํ ยถาโยคมญฺญตฺราปฺยวคมยิตุํ กิญฺจิ อุทาหรณมาห-‘ตถา หิ’จฺจาทิ, ปริปาลนกิริยากโต เนสํ สมฺพโนฺธติ อิมินา ปริปาลฺยปริปาลนลกฺขโณ-ยํ สมฺพโนฺธติ ทเสฺสติ, สา อยมฺปริ ปาลนลกฺขณา กิริยา สมฺพนฺธมเสฺสทมฺภาวเหตุํ ชนยิตฺวา นิวตฺตติ, อตฺถปฺปกรณาทินา ตฺวิมาย กิริยายายํ สมฺพโนฺธติ วิเสโส วสียเต, น ฉฎฺฐิยา วิเสสาวคมเน สามตฺถิยํ… ตสฺสา สพฺพเตฺถกรูปตฺตา, สุยฺยมาเน เอว วา กิริยาสเทฺท การกภาวสฺส เหตุโน วจนิจฺฉายาภาเว อเสฺสทมฺภาภาวสงฺขาตเสฺสว ผลสฺส วตฺตุมิจฺฉิตตฺตา ตเถว สมฺพโนฺธ ชาโต ฉฎฺฐิยาภิธียเต ‘รชฺชสฺส สรตี’ติ, วุตฺตํ หิ–</p>


<p>
ชนยิตฺวาน สมฺพนฺธํ, กฺริยา กาจิ นิวตฺตติ;  
  
สุยฺยมาเน กฺริยาสเทฺท, สมฺพโนฺธ ชายเต กฺวจีติฯ  
</p>
  
<p>ปริปาลยตีติ ปุริสมฺปริปาลยติ, ตโต ปาลนาทิกา อุปการ สภาวา กิริยาทฺวินฺนมฺปิ เตสํ สมฺพนฺธินี ภวติ, รญฺญา หิ การิยมานา ตํสมฺพนฺธินีปุริสวิสยตฺตาวปุริสโยคินีตฺยุภินฺนมฺปิกิริยาสมฺภวติ, ตโตเยวตสฺสา อุภยสมฺพนฺธินิยา กิริยาย สมฺภเวอเสฺสทนฺติ พุทฺธิยา เหตุภูตสฺส อญฺญมญฺญาเปกฺขสภาวสฺส สมฺพนฺธสฺส ภาวโต กิริยาชนิตตฺตมสฺส, อญฺญมญฺญาเปกฺขาลกฺขโณ… สพฺพถา นิรเปกฺขเตฺต สมฺพนฺธาภาวา, สมฺพนฺธิ พุทฺธิสพฺภวสฺสาติ สมฺพนฺธีสุ ราชปุริสาทีสุ อเสฺสทนฺติ เอวมฺปวตฺตาย พุทฺธิยา สพฺภวสฺสฯ ปเรสํ วิย ‘‘คุเณ ฉฎฺฐี’’ติ วจนนฺตราภาเว อุภยตฺถปิ (เจตฺถ)  ฉฎฺฐิปฺป- สโงฺคติ โพเธตุมาห-‘นนุ เจ’จฺจาทิ, สจฺจนฺติ ยถา วุตฺตํ โจทนมพฺภุปคมฺม โจทกมฺปติ ยถาวุตฺตํ สมฺพนฺธรูปํ ตโต-ญฺญตฺราปฺยุปสํ หริตฺวา  ตตฺถ ฉฎฺฐิปฺปสงฺคํ โจเทตุมาห-‘เทวทโตฺต’จฺจาทิ, อเถว มิจฺจาทินาสตีปิอญฺญมญฺญาเปกฺขาลกฺขเณ สมฺพเนฺธ วจนิจฺฉาเยเวตฺถ การณนฺติ โจทกาธิปฺปายมโตฺรปเนตฺวา ตเทว วิเสสโต ฉฎฺฐิยา อภาเว สมุปเนตุํ‘ยเชฺชวมิหาปิ’จฺจาทิกมาห, ตตฺถ อถาติ โจทกาธิปฺปายปฺปกาสนารเมฺภ นิปาโต, เอวํ วตฺตพฺพนฺติ เอวํ ยทิปิจฺจาทินา วกฺขมานนเยน วตฺตพฺพํ, ปฎิปาเทตพฺพตายาตฺยาทินา อิทนฺทีเปติ ‘‘วิเสสฺสํ วิเธยตาย น ปราธีนนฺติ อปฺปธานภาวโต พฺยติริจฺจเต ตโต-ตฺตนิฎฺฐเมว, น รูปนฺตรมฺภชติ‘ปุริสเสฺส’ติ, วิเสสนนฺตุ ราชาทิกํ ตทงฺคตายานุวทิยมานมปฺปธานตฺตา การกรูปโต พฺยติริจฺจเต, ตโต รูปนฺตรํ ภชติ ‘รโญฺญ’ติ, ตโต พฺยติเรก ลกฺขโณ สมฺพโนฺธ โหติ, เอกสฺส สมฺพนฺธิตฺตาสมฺภวา วตฺถุโต ทฺวิโฎฺฐ วิเสสนคตเตฺตน ปตียเต ตโต ฉฎฺฐี วิเสสนเมวานุธาวติ ปตีติวิสเย สทฺทปฺปวตฺตี’’ติ, โย หิ วิกปฺปนํ วิสโย โส สทฺทานนฺติ, อโตเยว สมฺพโนฺธ นิยเมน วิเสสนเภทมนุวิทธาติ… วตฺถุโต ทฺวิฎฺฐสฺสาปิ ตคฺคตเตฺตน ปตีติยา ยถา ภาตูนํ ธนนฺติ, นาวสฺสมฺภาตูนํ ธนนฺติเจฺจว ภวติ, ตถา สตฺยปิ วิเสสฺส เภเท วิเสสนคตเมว เภทมนุ(วิทธา)ติ ‘เทวทตฺตสฺส อสฺสา’ติ, ตเทตํ สพฺพํ วิเสสนคตเตฺตน สมฺพนฺธปตีติโต-วกปฺปียเต, วิเสสฺสคตเตฺตนาปิ ตปฺปตีติยํ นิยเมน ตคฺคตเภทานุวิธานํ สิยา วิเสสนคตเภทานุวิธานมิว, ทฺวิฎฺฐตฺตนฺตุ วตฺถุโต  น วิรุชฺฌเต, วตฺตุปฎิพทฺธเมว จ ทฺวิฎฺฐตฺตํ มนสิกตฺวา ตํวาทีหิ ทฺวิโฎฺฐ สมฺพโนฺธภิธียเต, อโตเยวายํ พฺยติเรกวิภตฺติ (ยาคมฺยเต)… พฺยติริจฺจมานวิเสสนภูตสมฺพนฺธิคตพฺยติเรกลกฺขณสมฺพนฺธาภิ- ธานปฺปวตฺติโตติ, นีลาทิวิเสสนนฺตุ ปรตฺถเตฺตนาปฺปธานมฺปิ น การกภาวโต พฺยติริจฺจติ… นีลาทิสเทฺทนุปฺปลาทิทพฺพาภิธานโต, ยถา ‘นีลมุปฺปลมฺปสฺส, นีเลนุปฺปเลน ฐิตํ, นีลสฺสุปฺปลสฺส คโนฺธ’ติ, ยทา ตุ น วิเสสฺสปวตฺติ ตทา พฺยติริจฺจเตว ‘นีลสฺส คุณสฺส อุปฺปลนฺนิสฺสโย’ติ การกภาวลกฺขณา ปธานภาวา พฺยติริจฺจเต เอว นีลาทิ, ตโต วิเสสนเมวาเนกปฺปการตายาว ติฎฺฐเต, ตโต วิเส- สนํ  กิญฺจิเทว การกรูปโต ปธานภาวา พฺยติริจฺจเตติ วิเสสน มเตฺตนาปิ เสสํ สพฺพํ ตถา สิยาติ นาสงฺกนียนฺติฯ</p>


<p>เทฺวปีติ ราชปุริสา เทฺวปิ, ตติเย เคหสงฺขาเต สมฺพนฺธินีฯ สหยุตฺตมฺปฎิจฺจ เอวนฺติ อิมินา ปุริสสฺส อปฺปธานตฺตเมว ทีเปติ, อภิมตาติ ปาณินิยานํ สุตฺตนฺตเรน อภิมตา, ยโต ฉฎฺฐีย-มตฺตโน มเต สมฺพนฺธนิสฺสยา, เตนาห- ‘สมฺพนฺธเมวิ’จฺจาทิ, สมฺพโนฺธ เจตฺถ มาตุ สรณานมวฎฺฐานาทิกิริยานิมิโตฺตติ เกจิ, อเญฺญ ตุ สรณสฺส กิริยารูปตฺตา กิริยนฺตรมนฺตเรเนว ทเพฺพน สมฺพโนฺธปปตฺติมาหุยถา ทฺวินฺนํ ชตุกโต สํสิเลโส, ชตุโน ตุ กเฎฺฐนาตฺตนาเยว, น ชตฺวนฺตรกโต สํสิเลโสติฯ ปเรสํ ตติยเตฺถ ทุติยเตฺถ จ กิตกปฺปโยเค ญฺญตฺราปิ (ปญฺจมฺยเตฺถ) สตฺตมฺยเตฺถ จ (‘‘ฉฎฺฐี จา’’) ติ (๒-๖-๒๐) ทุติยา ปญฺจมีนญฺจา’’ติ (๒-๖-๒๙) จ สุตฺตนฺตเรหิ ฉฎฺฐีติมตา, ตสฺสาปิ วตฺติจฺฉาโตว สาธิตภาวํ ทเสฺสตุมาห-ยถาเจตฺถาติอาทิ, เอตฺถาปฺยาโท อุทาหรณทฺวเย สุตฺตนฺตรมนฺตเรน สมฺปทานตฺตาภาวา สมฺพนฺธวจนิจฺฉายเมว ปเรสมฺปิ ฉฎฺฐี, เตนาห-‘เอตฺถา’ติอาทิ, พหุลนฺตีมสฺส อตฺถํ ทเสฺสติ ‘ยถา ทสฺสน’นฺติ, อวิสํวาทกาโลกสฺสตฺยาทิกํ กเมฺม อุทาหรณํ, ปญฺจมฺยเตฺถ ปน วตฺติจฺฉาโตว สเพฺพ ตสนฺติ ทณฺฑสฺสาตฺยาทีนิ อุทาหรณานิ เวทิตพฺพานิฯ</p>


<h3>๔๐. ตุลฺย</h3>
<p>อนภิมตาติ ‘ตุลฺยเตฺถหฺยตุโลปมาหิ ตติยาญฺญตริสฺส’นฺติ (๒-๓-๗๒) สุเตฺตน ตุโลปมาหิ อเญฺญหิ ตุลฺยเตฺถหิ โยเค ตติยาย วิธียมานตฺตา ปาณินิยานํ อนภิมตา, ยสฺมา สทิสา ภาวา เตสํ โนปมาติ ‘อชฺชุนสฺส ตุลา นตฺถี’ตฺยาทิกมุจฺจเต, ตสฺมา เอวํ ยถาวุตฺตนเยนาติ ตเทวนฺตีมสฺส อโตฺถ เวทิตโพฺพ, ตเทวนฺติ วา นิปาตสมุทาโย ยถาวุตฺตนิทสฺสนโตฺถ, ตุเลฺยสูติ สทิเสสุ, ตถาวุตฺตาติ อชฺชุนสฺสตุลานตฺถีตฺยาทินา เตน ปกาเรน วุตฺตาฯ</p>


<h3>๔๑. อโต</h3>
<p>สุเตฺต  ‘อโต’ติ วุตฺตํ ‘อการนฺตโต’ติ กถํ วุตฺตีติ อาห ‘อโต’ติอาทิ, อาเทสา โหนฺตีติ เสโส, ยการานํเยว สิยุํ… อาเออาเทสานเมกวณฺณตฺตา, โลเป กเตติ โอการสฺส โลเป กเต, ตเนฺนติ ยถาวุตฺตํ ธจาทฺยปฺปฎิกฺขิปติ, ปฎิเกฺขเป การณมาห-‘ปรโลปสฺสา’ติอาทิ, การณนฺตรํ วตฺตุมารภเต ‘กิญฺจา’ติอาทิ, นิจฺจมฺปรโลโปว สิยา, น ปุพฺพโลโปปิ อาคมปฺปโยคานุกูเลฺยนาติปิ สกฺกา วตฺตุนฺติ อาห-‘นจา’ติอาทิ, นิจฺจมฺปรโลโปเยวาติ น จ สกฺกา มนฺตุนฺติ สมฺพโนฺธ, เอวํ สเนฺตตฺยาทินา ตตฺถ วิโรธมาห, อโตสมฺภวาติ อาเทสาการโต สมฺภวา, ฌิสฺสาการวิธานํ ‘‘โยสุ ฌิสฺส ปุเม’’ติ (๒-๙๓) เอตเทวปโยชนนฺติอาทินา วุตฺตปฺปโยชนาภาเว การณมาห-‘อนิฎฺฐตฺตา’ติ, อนภิมตตฺตาติ อโตฺถ, ปโยชนาภาวานภิมตตฺตเมว ทเสฺสสุมาห-‘เอตทตฺถเมวา’ติอาทิ, อิมสฺสาติ ‘‘อโต โยนํ ฎาเฎ’’ตี มสฺส สุตฺตสฺส, ฌิสฺมาเตฺววาติ ‘ฌิสฺมา’ อิติ เอตาทิสํ สุตฺตเมว, ฌิสฺมา โยนํ ฎาเฎติวาติ ‘‘ฌิสฺมา โยนํ ฎาเฎ’’ติ สุตฺตํ วา, อโตติ ‘อโต’ อิติ สุตฺตํ, ตาทิสสฺสปโยคสฺสาติ อคฺคา, อเคฺค อิติ ปโยคสฺสฯ</p>


<h3>๔๒. นีนํ</h3>
<p>ยสฺมา เอกเมว รูปมุทาหฎํ, ตสฺมา รูปารูปานิ รูเปรูปานีติ เภโท เวทิตโพฺพ, เตน หิ พหุวจเน  ปฐมาทุติยาสุ ‘อฎฺฐีนี’ติ เอกเมว รูปมุทาหฎนฺติ ทเสฺสติฯ</p>


<h3>๔๔. สสฺสาย</h3>
<p>สุญิติ ญกาโร กิมโตฺถติ อาห-‘ญกาโร’ติอาทิ, อสติ หิ ญกาเร‘ญานุพโนฺธ’ติ ญกาเรน วิเสสเนน สุกาโร น วิเสสี เยยฺย สติเยว ตสฺมิํ เตน โส วิเสสีเยยฺย, ตสฺมา ‘‘ญกานุพนฺธาทฺยนฺตา’’ติ สุเตฺต ‘ญกานุพนฺธา’ติ วิเสสนํ  วิเสสนภาโว อโตฺถ ปโยชนํ ยสฺส โส วิเสสนโตฺถ, พหุลํ วจเนนานภิมตมนวเสสํ ววตฺถาปียตีติ วุตฺติยํ ‘‘ภิโยฺย’’ตฺยาทิกมุปทิฎฺฐนฺติ ทเสฺสตุมุปกฺกมเต ‘สามเญฺญนา’ติอาทินา, ฉฎฺฐี ภวตีติ (เส)โส, นนุจ อตฺถสเทฺทนาญฺญปทตฺถสมาเส กถํ จตุตฺถฺยโตฺถ-วสียตีติ วุจฺจเต, จตุตฺถีเอกวจเน อตฺตตฺถ’นฺติ เอตฺถ สทฺธมฺมสวนาทิกมตฺตนิมิตฺตนฺติ โย-โตฺถ, โส จโตฺถ-ญฺญ ปทเตฺถปิ, ตสฺสา-ญฺญปทตฺถภูตสฺสาปิ อตฺตา อโตฺถ ปโยชนมฺภวติ นิมิตฺตภาเวนาติ นาตฺถเภโทติ ต เอต อิมวชฺชิตานํ สพฺพาทีนนฺติ ต เอตอิมสเทฺทหิ เอว วชฺชิตานมเญฺญสํ สพฺพาทีนํ, ปฎิสิเทฺธสุปิ กสฺสจิ อาเทโส ทิสฺสตีติ ทเสฺสตุมาห‘ตสทฺทสฺส จา’ติฯ</p>


<h3>๔๕. ฆป</h3>
<p>อิตฺถิยา วธุยาติ ปสญฺญานมี อูนมุทาหรณานิฯ</p>


<h3>๔๖. สฺสาวา</h3>
<p>ฆปสเญฺญหีติ อิทํ เตติมามูหิ ตีมสฺส อญฺญปทตฺถสมาเสน วา วิเสสนํ ทฎฺฐพฺพํ, วุตฺติยํ กตนฺติ อาทิกํ กตฺตาทิปฺปกาสนตฺถํ กตํ, ตายาติ สพฺพตฺถ วิกโปฺปทาหรณํฯ</p>


<h3>๔๗. นมฺหิ</h3>
<p>‘‘อาคมา ตคฺคุณีภูตา ตคฺคหเณน คยฺหนฺตี’’ติ ปริภาสา วจนเมตํ ตตฺถ ตคฺคุณีภูตาติ ตสฺมิํ อาคมิมฺหิ คุณีภูตา, อวยววเสน ปจฺฉา ภวโนฺต อมุขฺยภูตา, ตคฺคหเณนาติ อาคมิคฺคหเณน ตคฺคหเณน คหณโตติ อาคมิภูตสฺส นํ อิจฺจสฺส คหเณน คหณโต, ‘นมฺหิ วิภตฺติมฺหิ’ติ ตุ วตฺตพฺพํ, วิปลฺลาโส วา เอตฺถ ทฎฺฐโพฺพฯ</p>


<p>(๔๙) อิการเสฺสววาติอาทินา วุตฺตเมว วิวรติ ติสฺส อิจฺจาทินา, ตสฺส ติสฺส, นิทฺทิฎฺฐตฺตาติ ติสฺส นิทฺทิฎฺฐตฺตา, ‘‘นมฺหิ ติจตุนฺนมิตฺถิยํ ติสฺส จตสฺสา’’ติ (๒-๒๐) ติสฺสาเทโส ‘‘นมฺหิ นุก ทฺวาทีนํ สตฺตรสนฺน’’นฺติ (๒-๔๗) นุก, ติสฺสนฺนํฯ</p>


<h3>๕๑. สุญ</h3>
<p>วิภตฺติสุเตฺตติ  ‘‘เทฺวเทฺวกาเนเกสฺวิ’’(๒-๑) จฺจาทิสุเตฺต, สฺสนนฺติ พหุวจเนน สหิตเมกวจนมาห, สุตฺตมิทนฺติ ‘‘สุญฺสสฺสา’’ติ อิทํ สุตฺตํ, สุเตฺต ปน สตีติ ‘‘สุญ สสฺสา’’ติ สุเตฺต สติฯ</p>


<h3>๕๕. รตฺยา</h3>
<p>รตฺติ จ อาทิ จ รตฺยาทโย, เตหิฯ</p>


<h3>๕๖. สุหิ</h3>
<p>อนุกรณวเสนาติ อนุสทิสํ กรณํ วจนมนุกรณํฯ</p>


<h3>๕๗. ลฺตุ</h3>
<p>เตนาติ ยโต ลฺตุอิติ วิเสสนเตฺตน วตฺตุมิจฺฉิตสฺส ปจฺจยสฺส คหณํ, เตนาติ อโตฺถ, ปจฺจยสฺส คหณา ตทาทิคหณํ ลพฺภเต… ‘‘ปจฺจยคฺคหเณ ยโต โส วิหิโต, ตทาทิโน คหณ’’นฺติ ญายา, วิเสสนเตฺตน วตฺตุมิจฺฉิตตฺตา ตทนฺตคฺคหณํ… ‘‘วิธิพฺพิเสสนนฺตสฺสา’’ติ (๑-๑๓) วจนโตติ มนสิ นิธายาห- ‘ยโต’อิจฺจาทิ, โส กฺริยโตฺถ อาทิ ยสฺส โส ตทาทิ, โส ปจฺจโย-โนฺต ยสฺส สมุทายสฺส โส ตทโนฺต, ตาทิสสฺส ตทา ทิตทนฺตสมุทายวิเสส(สฺส) คหณํ, น ตุ ตทนฺตมตฺตเสฺสตฺยโตฺถ, นนุ จ ‘ลฺตฺวี’ติ วิเสสนเตฺตน วตฺตุมิจฺฉิเต ภวตุ ‘‘วิธิพฺพิเสสนนฺตสฺสา’’ติ ตทนฺตสฺส คหณํ, ปจฺจยคฺคหเณน ปน ตทาทิโน คหณํ กถํ สิยา วจนาภาวาตฺยาห-‘ตทวินาภาวิตฺตา’ติ, ยโต วิหิโต, เตน วินา น ภวติ สีเลนาติ ตทวินาภาวี, ตสฺส ภาโว ตสฺมาฯ ‘‘ปจฺจยคฺคหเณ ยโต โส วิหิโต ตทาทิโน คหณ’’นฺติ ญายสฺส ยตฺถ ปจฺจยคฺคหณํ ตตฺถ สาธารณตฺตา ‘ตทาทิโน’ติ วุตฺตํ, ตทาทิสมุทายสฺส คหเณ ปเนตฺถ วิเสโส น ทิสฺสติ… อธิกตฺตาติ  อาทีสุ วิเสสทสฺสนาสมฺภวา, ‘ตุํสฺมา โลโป จิจฺฉายํ เต’’ ตฺยตฺร (๕-๔) ตุ ทิสฺสติ วิเสโส, วกฺขติหิ ตตฺถ ‘‘ตุํตาเยตเว ภาเว ภวิสฺสติ กฺริยายํ ตทตฺถาย’’นฺติ (๕-๖๑) ตุํปจฺจยํ วกฺขติ’’จฺจาทิฯ</p>


<h3>๕๘. เค</h3>
<p>ออิเตฺยววตฺตพฺพนฺติ  ‘เคอ’อิเตฺยว วตฺตพฺพนฺติ วุตฺตํ โหติ, ปเกฺข ทีฆวิธาเนเนวาติ อิมินา อการาเทเส กเต ปเกฺข ทีฆวิธาเนเนว, อญฺญตฺถจริตตฺถตายาติ ลฺตฺวนฺตาทิโต อญฺญตฺถ โภปุริสา โภปุริสอิจฺจาโท ชาติปทตฺถนิสฺสยเนน กตตฺถตาย, ปริส มตฺตตฺถตายาติ วุตฺตํ โหติ, อวสฺสํ ทีฆภาเว การณมาห ‘ยทิจากาโร’อิจฺจาทิ, ยทิจ อากาโรติ ปทเจฺฉโทฯ</p>


<h3>๖๐. ฆพฺรหฺมา</h3>
<p>ฆอิติสญฺญา ฆสญฺญา ตาสํ, กญฺญาสญฺญาติอาทีสุ ฆสญฺญานํ พหุตฺตา พหุวจเนน นิเทฺทโส, ฆรูปสฺสาติ ฆสฺสาติ ฆสทฺทรูปสฺส, ตถา โภ พฺรหฺมาติ เอตฺถ ตถาติ อิมินา พฺรหฺมาติรูปสฺส นิรุตฺติยํ นิทฺทิฎฺฐตฺตาว เอตฺถ สงฺคหิตภาวํ ทเสฺสติฯ เอวํ วิวรนฺตีติ ตสฺมา ส สขโต คสฺส อการอาการา’’ติอาทินา เอวํ วิวรนฺติ, เต หิ อจ อาจ อิจ อีจ เอจาติ ทฺวเนฺท ปุพฺพสรานํ โลปํ กตฺวา เอตฺตุปสิเลสนิเทฺทสํ วเณฺณนฺติ, สามญฺญวิธานนฺติ ‘พฺรหฺมกตฺตุอิสิ สขโต’เจฺจวมวิเสเสตฺวา สามเญฺญน กถนํ, กิมตฺถนฺติ กิํ อโตฺถ ปโยชนํ ยสฺส ตํ กิมตฺถํฯ สามญฺญวิธานํ กิมตฺถมฺปเนวํ ปโยชนาสงฺกายํ ปโยชนาสงฺกาวิจารณํ มนสิ นิธาย ‘อาคติ คโณย’นฺติ วุตฺตตฺตา อาห– ‘อตฺถโต’จฺจาทิ, อตฺถโตติ สา มตฺถิยโต, อเนนาติ‘อาคติคโณย’นฺติ อิมินา วจเนน, อิทํ วุตฺตํ โหติ ‘อาคติคโณยนฺติ อิมินา ตทาการสงฺขาตชาติปฺปธานคณตฺตปฺปกาสเนน ยทิ สโมฺพธเน เอการนฺตาการนฺตลาภีนํ กตฺตุ อิสิ สข มุนิ ภทนฺตาทีนํ คหณํ ปโยชนํ น สิยา, อญฺญถา อนุปปชฺชนํ สิยาติ เอวมญฺญถานุปปตฺติลกฺขณสามตฺถิยโต สามญฺญวิธาเน ปโยชนมาเห’’ติ, โสยนฺติ อิมินา วุตฺติยํ ‘อาคติ คโณย’นฺติ วุตฺตํ วจนํ นิทเสฺสติฯ</p>


<h3>๖๓. โฆสฺสํ</h3>
<p>สฺสญฺจ สฺสาจ สฺสาโยจ อญฺจ ติญฺจาติ อิตรีตรโยเค จตฺถ สมาโส,สฺสํ สฺสา สฺสายํ ติํสุฯ</p>


<h3>๖๔. เอก</h3>
<p>โฆจ  โอจ โฆ ฆานฺตโอการนฺตา, นตฺถิ โฆ เยสเนฺต อโฆ, เตสํ, สามญฺญวิธานโตติ กสฺสจิ ลิงฺคสฺส อปรามาสา สามเญฺญน วิธานโต, นาเทกวจเนสูติ นาทีสุ เอกวจเนสูติ อโตฺถ, หิ เหตุมฺหิ, ยสฺมา กสฺสจิ เอวํ ทุฎฺฐาธิปฺปาโย สิยา, ตสฺมา ทุติยมุทาหรณนฺติ อโตฺถ, ทุติโยปิ เหตุมฺหิ, ยสฺมา สเพฺพสํ สงฺคหณตฺถํ, ตสฺมา น จ ตถาธิเปฺปตนฺติ อโตฺถ, สเพฺพสเมกวจนานํ สงฺคหณาภาเว สุตฺตานํ วิรจนปฺปการมาห-‘อญฺญถา’ติอาทิ, อุปริจาตฺยาทีสฺวยมธิปฺปาโย ‘‘สุตฺตสฺส ‘อํโยสฺวโฆน’นฺติ วิรจิตตฺตา สามเญฺญเน-กวจเนสฺวฆสฺส นรสฺสตฺตปฺปตีติ ตปฺปฎิเสธาภาวา’ทณฺฑิ กุล’นฺติ รสฺสตฺตํ ‘สิสฺมิํ นปุํสเก’ติ วิธิสุตฺตํ วเทยฺยา’’ติ, โอการนฺตปฺปฎิเสธนฺติ ‘อโฆน’นฺติ โอการนฺตปฺปฎิเสธํ, อาเทสนฺตรํ ‘‘โคสฺสา คสิหินํ สุคาวควา’’ตฺยาทินา (๒-๖๗) กรียมานํ คาวาเทสาทิกํ, เอตฺถ ปน นปุํสเก เอกวจนนฺตํ ทณฺฑิ กุลนฺติ วกฺขมานตฺตา โนทาหฎํ, โยสุ ปน ‘‘โยโลปนิสุทีโฆ’’ติ (๒-๘๘) อทีฆสฺสาปิ ทีฆวิธานสามตฺถิยา ปฐมเมว ทีฆสฺส รสฺสาภาเวกาว กถาติ โนทาหฎํ, ทณฺฑีทณฺฑีนิ อิเจฺจว ตุ ภวติ, โนสฺสวาติ ปาโฐ ทิสฺสติ, เอตฺถ วิชฺชมาเน เค ปเร โอการนฺตสฺส วา รสฺสาปชฺชนโทสมฺปสงฺคโต โนสฺสา’ติ ปาเฐน ภวิตพฺพํฯ</p>


<h3>๖๗. โคสฺสา</h3>
<p>คาเวน คเวนาติ กรเณปิ สมานํ, คาวสฺส ควสฺสาติ ฉฎฺฐิยาปิฯ</p>


<h3>๖๙. ควํ</h3>
<p>เสนาติ สุตตฺตา เสอิติ วุตฺติยํ นิมิตฺตํ ปริกปฺปิตํฯ</p>


<h3>๗๒. คาวุ</h3>
<p>สทฺทนฺตรเตฺตน โกจิ โทโสติ สมฺพโนฺธ, อาทิสิตพฺพา อาเทสา กาตพฺพาฯ</p>


<h3>๗๓. ยํ</h3>
<p>เปน  ปสญฺญาย ยุตฺตา อีปี, ปจ โส อีจาติ วาปี อเภทคฺคหเณน, อญฺญสฺสาติ อิการ อุการอูการสฺสฯ</p>


<h3>๗๗. สฺมิ</h3>
<p>โลเก เทวทโตฺต ทโตฺตติ เอกเทเสน สมุทายโวหาร ทสฺสนโต สฺมิโนตีมสฺส สฺมิํ วจนสฺสาตฺยยมโตฺถ ทสฺสิโตตฺยาห-‘สฺมิติ อิมินา’ติอาทิฯ</p>


<h3>๘๑. ฌลา</h3>
<p>พฺรหฺมาทีสุ ‘อิโต กฺวจิ สสฺส ฎานุพโนฺธ’ติ ปาฐาติ สมฺพโนฺธ, พฺรหฺมาทีสูติ ‘‘ฆพฺรหฺมาทิเต’’ติ (๒-๖๐) สุเตฺต วุตฺตพฺรหฺมาทีสุ, ปาฐาติ ‘อิโต’ตฺยาทิโน คณสุตฺตสฺส ปาฐา, ฎานุพโนฺธติ อิมินา (เอฎาเทสํ) นิทฺทิสติฯ</p>


<h3>๘๕. กู</h3>
<p>โส  อโนฺต ยสฺส โส ตทโนฺต สมุทาโย, ตสฺส, ‘‘จานุกฑฺฒิตํ โนตฺตรตฺรานุวตฺตตี’’ติ วิญฺญูวจนํ, วิทุโน วิทูติ กูปจฺจยนฺตสฺส อุทาหรณํ, วิญฺญุโน วิญฺญูติ ‘‘วิโต ญาโต’’ติ (๕-๓๙) สพฺพญฺญุโน สพฺพญฺญูติ ‘‘กมฺมา’’ติ (๕-๔๐)ฯ</p>


<h3>๘๖. โล</h3>
<p>โลโปเตฺวว สิทฺธตฺตาติ โวมุตฺตปเกฺข โลโปตีมินาว สิทฺธตฺตาฯ</p>


<h3>๘๗. นโน</h3>
<p>อมุยาติ อิตฺถิยํ ยาเทโส, นโนตีมสฺสิทํ ปจฺจุทาหรณํฯ</p>


<h3>๘๘. โยโล</h3>
<p>ปฐมาทุติยาโยนเมกโต อุทาหรณานิ อฎฺฐี อฎฺฐีนิติ, ตานิจ โยโลปนิลาติเสฺสว ทสฺสิตานิ, ตถาเยวาญฺญานิปิ ญายนฺตีติฯ</p>


<h3>๙๒. นฺตสฺส</h3>
<p>ฎมุตฺตปโกฺขติ  อสนฺตํ กุพฺพนฺตสฺสาติ ฎาเทเสน มุตฺตปโกฺข,นฺตุสฺสเจวนฺติ ปสิทฺธตฺตาว ฎาเทสมุตฺตปกฺขํ อุปเมติ, ‘‘สญฺชาตํ ตารกาทิตฺวิโต’’ติ (๕-๔๕) อิโต อนฺธิตาฯ</p>


<h3>๙๓. โยสุ</h3>
<p>ฎาเทโส-ติปฺปสชฺชตีติ กสฺมา วุตฺตํ นนุ ตทนฺตสฺส สมุทายสฺส ปเตฺต ‘‘ฉฎฺฐิยนฺตสฺสา’’ติ (๑-๑๗) อนฺตเสฺสว โหติ, ตถาสติ เนวาติปฺปสโงฺค, ตสฺมา กสฺมาติปฺปสชฺชตีติ วุตฺตนฺติ, สจฺจํ, ตถาปิ ‘ฌิสฺสา’ติ วตฺตุํ สกฺกุเณยฺยเตฺต อิสฺสาติ วุตฺตตฺต  สามตฺถิยโต ตทนฺตสฺส ฎาเทโส-ติปฺปสชฺชตีติ ตถา วุตฺตนฺติ, นนุ ‘ฌิสฺสา’ติ วุเตฺตปิ โสวาติปฺปสโงฺค ตทวโตฺถเยวาติ สจฺจํ, ตถาปิ ยทิ สมุทายสฺส ฎาเทโส-ภิมโต สิยา ‘ตถา สติ กิํ ฌคฺคหเณน อิสฺสเตฺวว วเทยฺยาติ นาติปฺปสชฺชตีติ, ฌคฺคหเณ นามเนฺต อิการเสฺสว ฌสญฺญตฺตาติ อิทํ ปน วิเสสนเตฺตน วตฺตุ มนิจฺฉิเต ยุชฺชติฯ</p>


<h3>๙๔. เวโว</h3>
<p>สหจริตญายสฺสาติ ‘‘ตํสหจริตา ตคฺคหเณน คยฺหนฺตี’’ติ ญายสฺสฯ</p>


<h3>๙๕. โยมฺหิ</h3>
<p>เหตุกุรุสเทฺทหิ โยสุ อิมินา ฎาเทเส ‘‘โลโป’’ตีมินา โยโลเป วา สมฺปเตฺต ‘‘ปจฺจยนิสฺสิตํ พหิรงฺค’’นฺติ โยโลปโต ‘‘ปกตินิสฺสิตมนฺตรงฺค’’นฺติ ‘‘อนฺตรงฺคพหิรงฺคสุ อนฺตรงฺควิธิ พลวา’’ติ ปฐมํ ฎาเทเส นิมิตฺตาภาวาว โลปา ภาโวติ ทเสฺสตุมาห-‘เหตุกุรุสเทฺทหิ’จฺจาทิฯ</p>


<h3>๙๙. สพฺพา</h3>
<p>นนุ กตราทโยว สพฺพาทิสทฺทวจนียา โหนฺติ สมาเสนาภิหิตตฺตา, น ตุ สพฺพสโทฺท  ตฺยาห-‘อวยเวเน’ตฺยาทิ,ยทิปิ ‘สพฺพ สโทฺท  อาทิ เยส’นฺติ อวยเวน วิคฺคโห, ตถาปิ สมุทาโยวาสฺสโตฺถ ภวติ… เยสนฺตฺยเนน สมุทายสฺส ปรามาสาติ ภาโว, อิตีติ เหตุมฺหิ, โก ภวนฺตานํ ทฺวินฺนํ พหุนฺนํ วา เอโก เทว ทโตฺต กฐาทีหิ วา อเตฺถ ทฺวีหิ พหูหิ วา เอกสฺส นิทฺธารเณ สติ กิมฺหา นิทฺธารเณ รตร รตเมสุ ณาทิวุตฺติยํ ‘‘เอกตฺถตาย’’นฺติ (๒-๑๑๙) วิภตฺติโลเป ‘‘รานุพเนฺธนฺตสราทิสฺสา’’ติ (๔-๑๓๒) อนฺตสราทิโลเป กิํสทฺทสฺส รูปสิทฺธีติ ทเสฺสตุมาห กตมา’ติอาทิ, อุโภ อํสา อสฺสาติ อเตฺถ ‘‘อยุภทฺวิตีหํเส’’ติ (๔-๔๙) อเย‘‘สโร โลโป สเร’’ติ (๑-๒๖) สรโลเป รูปสิทฺธีติ อาห-‘อุโภ อํสา’อิจฺจาทิ, กายํ ววตฺถา นาเม ตฺยาห-‘สาภิเธยฺยา’ตฺยาทิ, อวธิจฺจาทินา ตเสฺสวาตฺถํ วิภาเวติ, อธํโส อภฎฺฐตา อวธิภาเวเยวาวฎฺฐานํ, สาภิเธยฺยา เปกฺขาติ เอตฺถ โส สโก อภิเธโยฺย อโตฺถ ทิสาทิ สาภิเธโยฺยติ คหิโตติ อาห-‘ปุพฺพาทีน’นฺติอาทิ, สาภิเธยฺยนฺติ กมฺมโต ปรา อปปุพฺพา ‘อิกฺข=ทสฺสเน’ตีมสฺมา ‘‘กฺวจณ’’อิติ (๕-๔๑) อณฺปจฺจเย สาภิเธยฺยาเปโกฺข, โส วาวธินิยโมติ ทเสฺสตุมาห-‘ตมเปกฺขติ’จฺจาทิ, ตตฺถาธิปฺปายํ วิวรติ ‘ตถาหิ’จฺจาทินา, เอตฺถ จ ปราทิสทฺทาภิเธโยฺย-โตฺถ ทิสาเทสาทิ ปุพฺพาทิสทฺทาภิเธยฺยสฺสาตฺถสฺส ทิสาย เทสาทิโน วาวธิภาเวน นิยมวเสน ปวตฺตติ, โย จาวธิภาโว นิยมวเสน ปวตฺตติ, โสจาวธิภาโว นิยมวเสน ปวโตฺต ปุพฺพาทิสทฺทวจนียํ ทิสาเทสาทิ มเปกฺขตีติ สาภิเธยฺยาเปโกฺขวธินิยโมเยว ววตฺถาติ วุจฺจตีตฺยยมธิปฺปาโย, น ตุ อภิเธยฺยายนฺติ อสมฺภวา, อสมฺภวเมว ทเสฺสโนฺต อาห-‘โย หิ’จฺจาทิ, โกสเลฺลน นิมิเตฺตนาติ กุสล สทฺทสฺส ปวตฺตินิมิเตฺตน โกสเลฺลน, อุตฺตรากุรโว อุตฺตรกุรุทีป วาสิโน, เทโส วา, ‘นาญฺญญฺจ นามปฺปธานา’’ติ (๒-๑๓๖) อเนเนว สญฺญายํ สพฺพาทิการิยสฺส นิสิทฺธเตฺต กิมสญฺญายํภฺยเนเนตฺยาห ‘นาญฺญเญฺจ’ตฺยาทิ, กิญฺจิ ปุพฺพตฺตาทิกมุทฺทิสฺส เกสญฺจิ ปุโพฺพปโรตฺยาทิกา อตฺถานุคตา สญฺญา อนฺวตฺถสญฺญาฯ</p>


<h3>๑๐๔.ติ</h3>
<p>‘‘วาเนกญฺญเตฺถ’’ติ (๓-๑๗)  วิกปฺปานุวตฺตนโต อยุตฺตตฺตาภาวํ ทเสฺสติ‘นยิทมยุตฺต’นฺติ, ยุตฺตตา จาสฺส ปาเฐ พฺยภิจาร ทสฺสนโตติ วตฺตุมาห-‘นปุํสเก’จฺจาทิ, ปาฐานุคตา หิ สุตฺตรจนา, วิกปฺปานุวตฺติยา อนปุํสกมิทเมว วจนํ ตสฺส กฺวจิ พฺยภิจารเตฺต ญาปกนฺติ วตฺตุมาห-‘ตสฺส จา’ติอาทิ, อวสฺสเมวเมตฺถ อโตฺถ คเหตโพฺพ, อญฺญถา ยถาวฎฺฐิตปาฐานุกฺกเมนาตฺถคฺคหเณ สติ สุตฺตสฺส  มุขฺยตฺตปฺปตีติโต กถนฺตมญฺญสฺส ญาปกํ ภเวยฺย, มุขฺยภาเว หิ ญาปกตฺถํ น ยุเชฺชยฺยฯ</p>


<h3>๑๐๘. อเต</h3>
<p>นนุ จ ‘‘ลกฺขณปฎิปทวุเตฺตสุ ปฎิปทวุตฺตเสฺสว คหณ’’นฺตีมาย ปริภาสาย ลกฺขณิกสฺสาการสฺส คหณํ น ปโปฺปตีตฺยาสงฺกิย ปฎิปาทยมาห-‘รสฺสากาเร’จฺจาทิ, ปริภาสาย จสฺสายมโตฺถ ‘‘ลกฺขียเตเนเนติ ลกฺขณํ, สาธฺวสาธุชานน เหสุตฺตา สุตฺต  มุจฺจเต, ปฎิคตมฺปทํ ปฎิปทํ, อุจฺจาริตมญฺชเสตฺยโตฺถ, ลกฺขณญฺจ ปฎิปทญฺจ ลกฺขณปฎิปทานิ, เตหิ วุตฺตานิ รูปานิ ลกฺขณปฎิปทวุตฺตานิ, เตสุ, วุตฺตสโทฺท ปเจฺจกมฺปริสมาปียเต ‘ลกฺขณวุเตฺตสุ ปฎิปทวุเตฺตสู’ติ, ตตฺราญฺจสา ยมนิทฺทิฎฺฐํ, เกวลํ ลกฺขณทสฺสเนนาสฺมิํ ลกฺขเณ สตฺยวสฺสมเนน รูเปน ภวิตพฺพนฺติ ลกฺขเณน ปฎิปาทิตํ, ตํ ลกฺขณวุตฺตมิตฺยุจฺจเต, ยนฺตฺวญฺชสา สเทฺทเนว ปฎิปาทิตํ, ตํ ปฎิปทวุตฺตนฺติ วุจฺจเต, ตสฺมิํ ลกฺขณวุเตฺต ปฎิปทวุเตฺต จ รูเป สติ ปฎิปทวุตฺตเสฺสว คหณํ, เนตรเสฺส’’ติ, ปฎิปทวุตฺตเสฺสเวตฺยวธารเณน นิยมรูปภาสฺสา ปริภาสายาวคมฺยเต, โส จ นิยโม อนิยมปุพฺพเก สเนฺทเห สตฺยวติฎฺฐเต, ตสฺมา ยตฺร ลกฺขณวุตฺตเมว เกวลํ, น ปฎิปทวุตฺตํ, ตตฺร นายํ ปริภาสา วติฎฺฐเต, ยตฺราปิ ปฎิปทวุตฺตเมว เกวลํ, น ลกฺขณวุตฺตํ, โสเปฺยติสฺสา อวิสโย, ยตฺร เทฺว รูปานิ สมฺภวนฺติ ตเตฺรวา ยมฺปริภาสา สเนฺทหาปากรณมุเขน ปวตฺตาติ ญายปฺปโตฺตเยวา มโตฺถ  อิมาย ปริภาสายานุวาทฺยเต, ตถาหิ สเนฺทหฐาเนสุ ยทฺยเปฺยกรูปเมวมภินฺนมุภินฺนํ, ตถาปิ ลกฺขณวุตฺตํ รูปํ ลกฺขเณ โนนฺนียมานํ ธูมคฺคิ วิย ชลพลากา วิย จานุ มานิกํ, ยนฺตุ ปฎิปท วุตฺตํ รูปํ, ตํ ปจฺจกฺขสิทฺธํ, ปจฺจกฺขานุมาเนสุ จ ปจฺจกฺขมฺพลวนฺตรํ ปมาณนฺติ อโต ปฎิปทวุตฺตเมว คยฺหตีติฯ</p>


<h3>๑๑๐. กฺวเจ</h3>
<p>นปุํสกลิเงฺค เอกาเรน น ภวิตพฺพนฺติ สมฺพโนฺธฯ</p>


<h3>๑๑๔. โลโป</h3>
<p>อการสฺสนฺตรงฺคเตฺต การณมาห-‘ปกตินิสฺสิตตฺตา’ติ, ปกติยา อิทํ ปากตํ ‘‘โณ’’ติ (๔-๓๔) โณ, โลปสฺส พหิรงฺคเตฺต การณมาห-‘ปจฺจยนิสฺสิตตฺตา’ติ, อนฺตรเงฺคจฺจาทินา ‘‘อนฺตรงฺคพหิรเงฺคสฺวนฺตรงฺควิธิ พลวา’’ติ ปริภาสมุปลเกฺขติ, องฺคสโทฺท-วยววาจี, อเนฺต สโทฺท สตฺตมฺยเตฺถ, อเงฺค ภวมนฺตรงฺคํ วิภตฺถฺยเตฺถ-สงฺขฺยสมาโส ‘‘เอโอนม วเณฺณ’’ติ (๑-๓๗) อตฺตํ ราคโม, องฺคโต พหิ พหิรงฺคํ ‘‘ปยฺยปาพหิติโร ปุเรปจฺฉา วา ปญฺจมฺยา’’ติ (๓-๕) อสงฺขฺยสมาโส, อตฺร จานฺตรงฺคํ พหิรงฺคนฺติ นาเงฺคภวมนฺตรงฺคํ, อปิตฺวนฺตรงฺคนิสฺสิตํ การิยมนฺตรงฺคํ, นาปฺยงฺคโต พหิภูโต สมุทาโย พหิรงฺคํ, กินฺตุ พหิรงฺคนิสฺสิตํ การิยมฺพหิรงฺคํ ยถา มญฺจนิสฺสิเตสุ สทฺทายเนฺตสุ ‘มญฺจา สทฺทายนฺตี’ตฺยุจฺจเต ตํ วิเยติ อโตเยวา สงฺขฺยสมาเสปิ ลิงฺควิภตฺติวจนนฺตรโยโค ‘อนฺตรโงฺค อนฺตรงฺคา’ติ, สเงฺกติโก หฺยยมสงฺขฺยสมาโส, น ปุพฺพปทตฺถปฺปธาโน, ยถา-ปจฺจกฺขสฺสากฺขนิสฺสิตตฺตาวโพธตฺถํ ‘อกฺขมกฺขมฺปติ วตฺตเต’ติ วิจฺฉาย-มสงฺขฺยสมาเสปิ กเต ปจฺจกฺข ญาณสฺสากฺขนิสฺสิตตฺตญาปนตฺถํ สเงฺกตวเสน กโต-ยมสงฺขฺย สมาโส, น ปุพฺพปทตฺถปฺปธาโนติ‘ปจฺจโกฺข ปจฺจกฺขา’ติ ลิงฺควิภตฺติ วจนนฺตรโยโค, ตเถวาย-มนฺตรงฺคนิสฺสิโต-ยํ สมุทายนิสฺสิโตติ ญาปนตฺถํ สเงฺกตวเสน กโต-ยมสงฺขฺยสมาโสติ ลิงฺควิภตฺติวจนนฺตรโยโค น วิรุชฺฌเต, อถวา อนฺตรมงฺคมสฺส การิยสฺสาตฺถีติ ‘‘สทฺธาทิตฺว’’ (๔-๘๔) ตถา พหิรงฺคนฺติ, อนฺตรงฺคญฺจ พหิรงฺคญฺจ  อนฺตรงฺคพหิรงฺคานิ, เตสฺวนฺตรโงฺค พลวาติฯ อนฺตรงฺค การิยสฺส พลวตฺตํ สาเธตุํ ‘สพฺพปฐมํ วิเธยฺยตฺตา’ติอาทิ วุตฺตํ, อิทมฺปน อนฺตรงฺคการิยสฺส พลวภาวสาธเน การณํ น โหติ, อนฺตรงฺคตฺตา พลวภาโวเยว หิ สพฺพปฐมํ วิเธยฺยตฺต การณํ, ตถา จาห-‘โย โลปโต อการสฺส ปฐมเมว ภวเน การณมาห อนฺตรงฺคตฺตา อการสฺสา’ติ, ตสฺมา นายํ ปาโฐ ฆฎเต, อนฺตรงฺคพลวภาวสาธนสฺส ปน โลกโต อิจฺฉิตตฺตา อยเมวเตฺถ ปาโฐ ฆฎเต’’อนฺตรงฺคเมว การิยมฺพลวํ โลเก ตถาทิฎฺฐตฺตา, ตถา หิ โลโก ปาโตวา’’ตฺยาทิ, โลเก ตถาทิฎฺฐตฺตาติ อนฺตรงฺคพลวภาวสฺส โลเก เอวํ วกฺขมานนเยน ทิฎฺฐตฺตา, อถวา เกนจิ วิธุรปฺปจฺจโยปนิปาเตน การณเว กเลฺลน วา กทาจิ กตฺตุมสกฺกุเณยฺยเตฺตปิ อนฺตรงฺคสฺส อวสฺสํ วิเธยฺยตฺตํ ทเสฺสตุมาห สพฺพปฐมํ วิเธยฺยตฺตา’ติ, สติสมฺภเวติ นิมิตฺตสฺสานุปหตตฺตา การิยสฺส สมฺภเว สติฯ</p>


<h3>๑๑๖. เย</h3>
<p>อิวณฺณสฺสาติ วุตฺตตฺตาติ ‘เย ปสฺสิวณฺณสฺสา’’ติ เอตฺถ อิวณฺณสฺสาติ วุตฺตตฺตาฯ</p>


<h3>๑๑๘. อสํ</h3>
<p>ลิงฺควจนเภเทปิ พฺยยรหิตตฺตา อพฺยยวนฺตอุปสงฺคนิปาตานํ ปุพฺพาจริยสญฺญา, อสตี สงฺขฺยา เยสนฺตฺยานฺยสงฺขฺยานีตฺยาห- ‘เอกเตฺต’จฺจาทิ, เอกาเนเกสูติ วุตฺตตฺตา สงฺขฺยาวิเสเส วิธียมานาสฺยาทโย กถมสเงฺขฺยหิ อุปฺปชฺชิตุมุสฺสหเนฺต อิจฺจาสเยนาห- ‘กถมสเงฺขฺยหิ สฺยาทีนํ สมฺภโว’ติฯ อถ นิสฺสเงฺขฺยหิ โหตุสฺยาทีนมสมฺภโว อุจฺจํ รุกฺขสฺสิจฺจาโทตุ สงฺขฺยาสมฺภเว ภวิตพฺพเมว สฺยาทีหิจฺจาห-‘สงฺขฺยาสมฺภเวเว’จฺจาทิฯ วุตฺติคนฺถสฺสาธิปฺปายํ วิวรติ ‘อญฺญเถ’ ตฺยาทินา, กิเมสมุปฺปตฺติยมฺปโยชนํ เยนาสเงฺขฺยหิ ตทุปฺปตฺติ โน-นุมียเต จฺจาสงฺกิยาห-‘ตสฺสญฺจ สติย’นฺตฺยาทิ, อสติ หิ สฺยาทีนมุปฺปตฺติยมุจฺจมาทีนมสงฺขฺยานมฺปทตฺตํ นตฺถีติ โย อาทีสุ ปทสฺมา ปเรสํ ตุมฺหามฺหสทฺทานํ สวิภตฺตีนํ โวโนอาทิกํ ปทนิมิตฺตํ  การิยํ น สิยาติ ‘อุจฺจํ โว, อุจฺจํ โน’ติอาทโย ปโยคา น สิชฺฌนฺติ, สติ ตุ สฺยาทุปฺปตฺติยํ ลุเตฺตสุปิ เตสุ ปทตฺตนิปฺผตฺติยาเยว ตทุปฺปตฺติโต ปทเตฺต สิเทฺธ ปทลกฺขณํ การิยํ สิชฺฌเตวาติ ภาโวฯ ปเรหิ เอตฺถ ‘ตสฺสํ สาลาย’นฺติ วจนิจฺฉายํ ‘ตตฺร สาลาย’นฺติ ยถา สิยาติ ‘‘อพฺยยตฺวา สฺยาทิโน’’ติ (ปา, ๒-๔-๘๒) อพฺยยโต ปรสฺสิตฺถิยมาปฺปจฺจยสฺสาปิ โลโป วิหิโต, เตนาห- ‘อสเงฺขฺยหิ’จฺจาทิ, ตทยุตฺตนฺติ อาปฺปจฺจยสฺส โลปวิธาน มยุตฺตํตฺยโตฺถฯ อถ เกนาตฺร อาปฺปจฺจโย วิธียเต เยนาสฺสาปิ โลโป-นุสาสียเต ‘‘อิตฺถิยมตฺวา’’ติ (๓-๒๖) เจ เนตทตฺถิ, อิตฺถิยมาปฺปจฺจยสฺส วิธานโต-สงฺขฺยานญฺจาลิงฺคตฺตา, ตสฺมา อสเงฺขฺยหิ อาปฺปจฺจยสฺส สมฺภโวเยว นตฺถีตฺยนตฺถกมาปฺปจฺจยสฺส โลปวจนนฺติ นานตฺถกํ อิตฺถิยนฺติ (๓-๒๖) หิ คุณิปฺปธาโน นิเทฺทโส อิตฺถตฺตวติ อาปฺปจฺจยาทโย วิธียเนฺต ‘ตสฺสํ สาลาย (มิเจฺจ ตสฺมิํ ปทเตฺถ) ตเตฺร’ติ อสงฺขฺยมิทมิตฺถตฺตวติ วตฺตเต, ตสฺมา สิยาเย เวตสฺมา อาปฺปจฺจโยตฺยวสฺสมาปฺปจฺจยสฺส โลโป วิเธโยฺยติ โย มญฺญเต, ตมฺปติ อาห-‘ยทีปิ’จฺจาทิ, วิเสสาภิธานาตฺยุปคเม วตฺต มาโนยมสงฺขฺยสมุทาโย‘นิเทฺทโส วตฺตเต’ติ โจภยมิกฺขเต, อิตฺถิยนฺติ นิเทฺทสสฺส คุณิปฺปธานตฺตํ สาเธตุํ ‘อิตฺถตฺตวติ หิ อาปฺปจฺจยาทโย’ติอาห, ตเตฺรตีมสฺสาสงฺขฺยสฺส สาลายํ วตฺตนโต อาห- ‘อิตฺถตฺตวติ จา’ติ, อยมฺปสิทฺธิรูเปน น วตฺตเตติ สมฺพโนฺธ, ยทิ อยมฺปสิทฺธิรูเปน วตฺตเต, กุโต จรหิ อิตฺถตฺตาวสาโยตฺยาห- ‘อิตฺถตฺตาวสาโย’จฺจาทิฯ อิทานิ ชินินฺทพุทฺธิวจนมานีย ตสฺสา ยุตฺตตฺตมุพฺภาวยิตุมาห- ‘โยปฺยาหิ’จฺจาทิ, ยทีปิจฺจาทิ ชินินฺทพุทฺธิวจนํ, ตสฺสาติ อิตฺถตฺตสฺส, ปทโตฺถ จ อิตฺถตฺตํ สิยาติ โยปฺยาเหติ สมฺพโนฺธ, คมฺมมานตฺถตฺตา อิติสทฺทาปฺปโยโค, ตสฺสายุตฺตนฺติ ตเสฺสวํ วาทิโน ชินินฺทพุทฺธิโน วจนมยุตฺตํตฺยโตฺถ, กุโตจฺจาห- ‘เอวํ หิ’จฺจาทิ, ยทิ อิตฺถตฺตสฺส วากฺยตฺถตา อิตฺถิปฺปจฺจยนิวตฺติกตา, เอวํ สติ สาลายมิจฺจาทิสทฺทนฺตราเปกฺขา อิตฺถตฺตปฺปตีติ ตเตฺรตฺยาทีสุ สิยาติ อโตฺถ, เนว ตถา ปตียตีติ ภาโว, วุตฺตเมวตฺถํ ผุฎยิตุมาห- ‘ตถาหิ’จฺจาทิ, อวิทฺทสุอยนฺติ ทิฎฺฐโนฺต ปญฺญาโส, อวิทฺทสุ  อยนฺติ อุภยตฺราปฺยเตฺรกวจนสิสฺส นิวตฺติยา กตํ ยเมกตฺตํ, ตํ สทฺทนฺตราทฺยนเปกฺขเมว ปตียเตตฺยโตฺถ, อิตฺถตฺต วุตฺตินา สาลาทิสเทฺทน สามานาธิกรณฺยํ ตเตฺรเตฺยตสฺสาติ เอตาวตา อาปฺปจฺจโย อุปฺปชฺชตีติ จ น สกฺกา วตฺตุนฺติ ทเสฺสโนฺต อาห-‘สมานาธิกรณตฺตมฺปิ’จฺจาทิ, สมานาธิกรณตฺตมฺปีติ (อิตฺถิ) วุตฺตินา สาลาทิสเทฺทน สามานาธิกรณฺยมฺปิ, อาปฺปจฺจยาทีนํ นางฺคนฺติ สมฺพโนฺธฯ</p>


<h3>๑๑๙. เอก</h3>
<p>เอวาติ อนุวตฺตเตเอว, เอโกโตฺถ ยสฺส ปกตฺยาทิสมุทายสฺส โส เอกโตฺถ ‘อสฺส เจกตฺถสทฺทสฺส ปวตฺตินิมิตฺตํ อียาทิ วิธานนฺตฺยาห- ‘เอกตฺถตา อียาทิวิธาน’นฺติ, อียาทิวุตฺติยนฺติ วตฺตนํ วุตฺติ อียาทีนํ วุตฺติ, อียาทิวิธาเน สติตฺยโตฺถ, สมาสโตติ สมาสิตา, เตเนวาติ ‘‘ทิสฺสนฺตเญฺญปิ ปจฺจยา’’ติ (๔-๑๒๐) สุเตฺตเนวฯ</p>


<h3>๑๒๐. ปุพฺพ</h3>
<p>ยทา จาตฺราธิสทฺทปฺปโยโค ตทา เตเนว วิภตฺยตฺถสฺส วุตฺตตฺตา น สตฺตมี ปยุชฺชเต, ยทา สตฺตมี, น ตทาธิสโทฺท, เตนา สกปเทเนว วิคฺคโห เอวํ ทสฺสนีโยติ อาห- ‘อิตฺถีสุ กถา ปวตฺตา’ติ, อิตฺถิสทฺทโต สตฺตมีภวเน การณมาห- ‘ตํสมานาธิกรณตฺตา’ติ, เตน อธิสเทฺทน สมานตฺถตฺตาติ อโตฺถฯ</p>


<h3>๑๒๑. นาโต</h3>
<p>โส จ อมาเทโส, อาเทสเสฺสวาติ อํอาเทสเสฺสว, อปญฺจมิยาติ ปญฺจมิํ วเชฺชตฺวาฯ อญฺญตฺร วิธียมาโน-ยมมาเทโส ปญฺจมิยมฺปฎิสิทฺธตฺตา ปญฺจมิยา ปฎิเสเธน สยมฺปิ ปฎิสิโทฺธ นาม โหตีตฺยาห ‘อาเทสเสฺสวายํ ปฎิเสโธ’ติ, โลปปฎิเสธสฺส ‘นาโต’ติ ปุพฺพวาเกฺยน วุตฺตสฺส อยมฺปฎิเสโธ เนติ สมฺพโนฺธ, อถ กถมิทมปญฺจมฺยาตฺยมาเทเสเนวาติสมฺพนฺธติ น โลป ปฎิเสเธนาติ ปริภาสมาห-‘อนนฺตรสฺส วิธิ วา โหติ ปฎิเสโธ  วา’ติ, เอตฺถ อนฺตรสทฺทสฺสาเนกตฺถเตฺตปีหานฺตราฬวาจีติ น วิชฺชเต อนฺตรมฺมชฺฌมเสฺสตฺยนนฺตโร, อนฺตราฬมตฺตปฎิเสเธ ปโยชนํ นตฺถีตฺยนฺตราฬคตสฺส วิธิโน ปฎิเสธสฺส จาภาวานนฺตโรตฺยุป จรียเต อนนฺตรา คามาตฺยาทิ วิย, ทิฎฺฐเตฺต ปน มชฺฌสฺส น วิชฺชเต-นฺตร เมสนฺติ วิคฺคเห สุเตฺตปฺยนนฺตรสฺส วิธานนฺตรสฺสาปิ ทิฎฺฐตฺตา ทฺวินฺนเมโกปฺยนนฺตโรตฺยุจฺจเต, เตเนวานนฺตรสฺสาติ ปริภาสายเมก วจนํ, อิติสโทฺท อิทมเตฺถ, อิติ อิมาย ปริภาสายาเทเสนาภิสมฺพนฺธตีตฺยโตฺถ, เตนาติ ยถาวุตฺตปริภาสาย วเสน, เยน การเณนาเทเสนาภิสมฺพนฺธติ เตนาตฺยโตฺถ, อโลโปติ โลป ปฎิเสโธ, สามตฺถิยาลทฺธนฺติ ทฺวินฺนมตฺถานํ วิธานาย เทฺว วากฺยานิ ภวนฺติ, ตตฺร ‘นาโต’ตีทํ ปฎิเสธวิธายกเมกํ วากฺยํ, ‘อมปญฺจมิยา’ติ ทุติยมมาเทสสฺส, ตตฺราปญฺจมิยาตฺยาเทเสเนวาติ สมฺพนฺธติ, วุตฺตวิธานา น โลปปฎิเสเธน, ตถาสตฺยมปญฺจมิยาติทํ วากฺยํ ยทิ น วิเสสตฺถมาลมฺพเต ตมนฺตเรนานุปปตฺติโต-ญฺญถา กินฺตฺยเนนาตฺถพเลน ลทฺธนฺติ อโตฺถ, อโลโปติ โชเตตีติ สมฺพโนฺธ, วากฺยเภเทน วิวรณํ กตํ, น เอกวากฺยเตฺตนาติ พฺยติเรโก เอกวากฺยตายญฺหิ การิย ทฺวยสฺสปิ ปญฺจมิยมฺปฎิเสโธ สิยา ‘ปญฺจมิํ วเชฺชตฺวา ตํ การิยทฺวยํ เวทิตพฺพ’นฺติ, ยทิปิ สิทฺธาติ สมฺพโนฺธ, เยน นาปฺปตฺติยาตฺยเนน ‘‘เยน นาปฺปเตฺต วิธิรารพฺภเต, ตสฺส พาธนมฺภวตี’’ติ มมฺปริภาสมุปลเกฺขติ, กิมตฺถมิหายํ ปริภาสา ปฐฺยเต อิห สเตฺถ-ปวาทา อุสฺสเคฺค พาธเนฺตติ นิยโม, ตตฺร จุสฺสคฺคา ทุวิธา นิยตปฺปตฺตโย อนิยตปฺปตฺตโย เจติ, เย สพฺพตฺถาปวาทวิสยมฺปวิสนฺติ, เต นิยตปฺปตฺตโย วุจฺจเนฺต, เย กฺวจิเทวาปวาทวิสยมวคาหเนฺต, เต อนิยตปฺปตฺตโย วุจฺจเนฺต, เอวํ ทุวิเธสุสฺสเคฺคสุ เย-นิยตปฺปตฺตโย, เตสเมว พาธนมิจฺฉียเต, น นิยติกานํ, เตน ตปฺปทสฺสนตฺถมยมฺปริภาสา ปฐฺยเตติ, เยเนตฺยุสฺสคฺคสฺส นิเทฺทโส, เนติ ปฎิเสธวาจี นิปาโต, อปฺปเตฺต อสมฺผุเฎฺฐ วิสเย อิตฺยชฺฌาหาริยํ, เยน อุสฺสเคฺคน นาปฺปเตฺต ปเตฺตเอว สมฺผุเฎฺฐเอว วิสเยตฺยโตฺถ… ‘เทฺว ปฎิเสธา ปากตมตฺถํ คเมนฺตี’ติ กตฺวา, วิธียตีติ, ปฎิเสโธ วิธานญฺจ, อารพฺภเต วิธี</p>


<p>ยเต  ปฐฺยเตตฺยโตฺถ, อเนนาปวาทวิธินฺทเสฺสติ, ตเสฺสติ อาโทเยเนติ นิทฺทิฎฺฐสฺสอุสฺสคฺคสฺสพาธนมฺภวตฺยปวาเทน, เยน ตฺวปฺปเตฺต วิสเย อารพฺภเต ตสฺส พาธนํ น ภวตีตฺยโตฺถ, กุโตติ เจ อนวกาสตฺตา, ตถาหิ ยทิ อุสฺสเคฺคน สโพฺพ วิสโย คหิโต สิยา, โก-ปวาทสฺสอโญฺญ วิสโย สิยา, ตสฺมา อนวกาสตฺตา (น) อป (วาเท) ปน ตสฺส พาธนมฺภวตีตฺยวเสยํ, เยน ตุสฺสเคฺคน โกจิ เทวาปวาทวิสโย-นุปฺปโตฺตสิยา, นสโพฺพ, ตมฺปติ สาวกา สตฺตา ตมฺพาธเตติ วุตฺตํ โหติ, ‘ปญฺจปูลิมานเย’ตฺยตฺร ปญฺจนฺนํ ปูลานํ สมาหาโรติ วิเสสนสมาโส ‘‘นทาทิโตวี’’ (๓-๒๗) สมาหรณํ สมาหาโรติ สมาหารสฺสปิ ภาวรูปตฺตา อาห ‘ภาวปฺปธานเตฺตปี’ติ, คุณภูตทพฺพานิ ปูลานิฯ</p>


<h3>๑๒๕. อิม</h3>
<p>สุเตฺต อนิตฺถิยนฺติ กิมตฺถิย (มเนน) ปฎิเสธวจเนน, ยโต อิมเสฺสเตฺววานิตฺถิลิเงฺคน นิเทฺทโสติ มนสิกตฺวา อาห-นามคฺคหเณ’อิจฺจาทิ, ‘‘นามคฺคหเณ ลิงฺควิสิฎฺฐสฺสาปิ คหณ’’นฺติ ปริภาสายํ, ตตฺถ ลิเงฺคน สุเตฺต นิทฺทิฎฺฐโต อเญฺญน เกนจิ วิสิฎฺฐํ นามํ ลิงฺควิสิฎฺฐํ, ตสฺส, ยตฺถ สทฺทสามญฺญสนฺนิสฺสยนํ, ตตฺถ นามคฺคหเณ สติลิงฺควิสิฎฺฐสฺสาปิ คหณํ โหติ… สามเญฺญ สพฺพวิเสสานุปฺปเว สโตตฺยธิปฺปาโย, อิทเมวาติ อนิตฺถิยนฺติ วจนเมว, ญาปกนฺติ ปตฺติ ปุพฺพโก ปฎิเสโธ, โส อิตฺถิยมฺปตฺติยํ สติ อนิตฺถิยนฺติ กโต สิยาติ อนิตฺถิยนฺติ ปฎิเสธวจนเมเวมํ ปริภาสํ ญาเปตีติ อโตฺถ, อิมินา อิมิสฺสา ปริภาสาย สามตฺถิยลทฺธตํ ทเสฺสติฯ</p>


<h3>๑๒๗. สิมฺห</h3>
<p>อนปุํสกสฺสาติ ปริยุทาโสติ อนปุํสกสฺสาติ เอตฺถ นญฺสทฺทสฺส ปริยุทาโส-โตฺถตฺยโตฺถฯ</p>


<h3>๑๒๙. มสฺสา</h3>
<p>ตเนฺนติอาทินา กตฺถจิ ปริภาสาวติรนิจฺจาติ สูเจติฯ</p>


<h3>๑๓๐. เกวา</h3>
<p>โหตุ  สิโต-ญฺญตฺรเก สติ สาเทโส, สิมฺหิ ตุ กปฺปจฺจยา ปฐมเมว กโต มสฺส สาเทโสติ ตปฺปจฺจเย สติ ‘เกวา’ติ กิํ สามเญฺญน สาเทสวิธาเนเน ตฺยาสงฺกิย สุตฺตสฺส สามญฺญ วิธาเน ผลํ ทเสฺสตุํ ‘เกเนกตฺถตายํ’ตฺยาทิมาห, เกเนกตฺถตายนฺติ กปฺปจฺจเยน สห ณาทิวุตฺติยํ, ปุพฺพภาคสฺสาติ อสุภาคสฺส ปทตฺตาภาวาติ ‘‘เอกตฺถตายา’’ติ (๒-๑๑๙) วิภตฺติยา ปทตฺตสาธิกายาปคเมน ปทตฺตาภาวา, ปทสงฺขารนิพนฺธโนติ ปท สิทฺธิ เหตุโก, ‘‘นิมิตฺตาภาเว เนมิตฺติกสฺสาปฺยภาโว’’ติ ญายสฺสายมโตฺถ ‘‘นิมิตฺตํ การณํ เหตูตฺยนตฺถนฺตรํ, นิมิตฺตสฺส อภาโว นิมิตฺตาภาโว, ตสฺมิํ นิมิตฺตาภาเว เหตุวินาเสตฺยโตฺถ, นิมิตฺตา อาคโต เนมิตฺติโก, ผลภูโต ธโมฺม, นิมิเตฺต ภาโว วา เนมิตฺติโก, นิมิตฺตสฺสาภาเว ตํ เหตุโต ปวตฺตสฺส เนมิตฺติกสฺส ผลสฺสาปฺยภาโว ภวตี’’ติ, ตถาหิ ฉตฺตนิมิตฺตฉายา ฉตฺตาปาเยน ภวติ, ปทีปนิมิตฺตทสฺสนํ ปทีปาปาเย น ภาติ, ตเถหาปิ นิมิตฺตโต ปวตฺตานํ นิมิตฺตาภาเว อภาโวเยว ยุตฺติ มาติ มญฺญเต, อญฺญตฺรจาติ สิโต อญฺญตฺร จฯ</p>


<h3>๑๓๑. ตต</h3>
<p>ตฺยเอตานํ ตการสฺส ปริจฺจาคาย ‘ตตสฺสา’ติ วุตฺตํฯ</p>


<h3>๑๓๒. ฎส</h3>
<p>อิมิสฺสายาตฺยาทีสุ ‘‘สฺสํ สฺสา สฺสาเย’’ตฺยาทินา (๒-๕๒) อิ, ‘‘ตทาเทสา เต วิย โหนฺตี’’ติ ปริภาสโต สาทฺยาเทสีนํ คหณาสฺสายาเทสาทีนํ คหณสมฺภเวปิ กิํ สฺสายาทิคฺคหเณ น สุตฺตคุรุกรเณเน ตฺยาสงฺกิย‘สฺสายาทิคฺคหณ’มิจฺจาทิ, วุตฺติ คโนฺถ วุโตฺตติ ทเสฺสตุมาห-‘นนุ เจ’ตฺยาทิ, ฎสสฺมาทิกํ ‘ฎสสฺมาสฺมินฺนนฺนาสฺวิมสฺส จา’ติ วตฺตพฺพํ, นมาทีนมฺปิ วิธิคฺคหณาย , ตสฺสา</p>


<p>เทสิโน  อาเทโส ตทาเทโส, ตสฺส, ตสฺส อาเทสิโน คหณํ ตคฺคหณํ, เตนฯ</p>


<h3>๑๓๔. ทุติ</h3>
<p>อญฺญถาติ คุรุนิเทฺทสมกตฺวา อเญฺญน ลหุปฺปกาเรน นิทฺทิสเน สติ, เอกวิภตฺตินิทฺทิฎฺฐตฺตาติ‘ทุติยาโยสฺสา’ติ เอกวิภตฺติยา นิทฺทิฎฺฐตฺตา, อญฺญถาติอาทินา เนกเทโสติวจนปริยเนฺตเนเตน ‘น เตฺวกวิภตฺติยุตฺตาน’นฺติ ปริภาเสกเทสสฺส อธิปฺปาโย ปกาสิโตติ ญาตพฺพํ, เอตเทวานุวตฺตตีตฺยเนน ตุ ‘‘เอกโยค นิทฺทิฎฺฐานเมฺปกเทโส-นุวตฺตเต’’ตีมสฺส, เอกวิภตฺติยุตฺตานํ เอกเทโส นานุวตฺตเตติ โยชนา ปริภาสายํ, ญาเปตีติ ปุเพฺพ วิย สามตฺถิเยน ญาเปติฯ</p>


<h3>๑๓๙. นาญฺญํ</h3>
<p>อปฺปธานปฺปฎิเสธโต สพฺพาทีนํ ตทนฺตวิธินา ภวิตพฺพํ, อญฺญถา หิ สพฺพาทิคฺคหเณ โก ปสโงฺค ปิยสพฺพาทีนํ, ยโต อปฺปธานปฺปฎิเสโธ, กรียเต เตน ปรมสเพฺพอิจฺจาทิ โหตีติ ทเสฺสตุมาห-‘อปฺปธานปฺปฎิเสโธ’อิจฺจาทิฯ</p>


<h3>๑๔๐. ตติ</h3>
<p>ยตฺถาติ ยสฺมิํ กตฺตริ กรเณ วา, กตฺตริ ตติยาสิทฺธิมาห-‘กโรติ’จฺจาทิ, กโรติมฺหิ กรธาตุมฺหิ คมฺมมาเน, มาเสน กตาติ ปาเฐน ภวิตพฺพํ… มาเสน กตานํ ปุพฺพานนฺติ วตฺตพฺพตฺตา, ปุพฺพภาเวติ ปุพฺพภวเน มาสสฺส กรณตฺตํ, เอตฺถ ตุ มาเสน กรณภูเตน ปุพฺพภูตานนฺติ อโตฺถ, เตเนเวตฺถาปิ ภวนฺตีติ ปาเฐน ภวิตพฺพํฯ</p>


<h3>๑๔๑. จตฺถ</h3>
<p>จสฺส อโตฺถ จโตฺถ, โสเยวาติ เอตฺถ สมาสสฺส ปรามาโส, จโตฺถ เอตฺถ สมฺภวติ กินฺตุ สพฺพาทิ น จตฺถสมาสวิสโยติ ปาเฐน ภวิตพฺพํฯ</p>


<h3>๑๔๔. มนา</h3>
<p>กิํ พหุลํวิธานา ‘วุทฺธฺยภาโว’  ติ ปาเฐน ปโยชนํ เยเน ตทตฺถเมว  ‘‘สุเมธาทีนมวุทฺธิ เจ’’ติ คณปาโฐ กโต, เหมสเทฺทน เหมมยานิ คหิตานฺยเภเทนตฺยาห- ‘เหมมยานี’ติ, กปฺปน สเทฺทน สีสาลงฺการชาลานิ คยฺหนฺติ, ตานิเยว วาสสานิ ปฎา ตํสริกฺขตาย, สกเตฺถปิ ยถาคมมฺภวนฺตีติ สมฺพโนฺธ, พาณาทีสุ อภิเธเยฺยสุ มนาทีสุ น ปฎฺฐียนฺตีติ โยชนา, พาณาทีสุติ พาณ สทฺทกฺขยาทีสุ, อหสทฺทสฺส มนาทิการิยาสมฺภวา อหสโทฺท มนาทีสุ น ทฎฺฐโพฺพ, รหสีติ นิปาตตฺตา อิการสฺส จ อสพฺภวา รหสโทฺท จ มนาทีสุ น ทฎฺฐโพฺพติ สชฺฌาหาโร สมฺพโนฺธ เวทิตโพฺพ, อิการสฺส กจฺจายเน สฺมิโน กรียมานสฺส อิการาเทสสฺส จ, รหติสทฺทสฺส นิปาตตฺตํ สภาวโต ปกาเสตุํ ‘รหสีตฺยาทิ’มาห, รโหสเทฺทติ เอตฺถ รหสโทฺทติ ปาโฐ-วคนฺตโพฺพ, เตนาติ เยน อหสทฺทสฺส มนาทิการิยาสมฺภโว รหสีติจ นิปาโต, เตน, อิหมนาทีสุฯ</p>


<h3>๑๔๖. ภว</h3>
<p>เคติ คสเญฺญ ปเร, กุโต-นุอิจฺจาโท โภ’อิติ พหุวจนโนฺต นิปาโต, ตถาสติ ‘ตโยชนา’ติ ยุชฺชติ, ตญฺจ นิปาตตฺตํ สมเตฺถตีติ  ทเสฺสตุมาห- ‘พหุเตฺต’จฺจาทิฯ</p>


<h3>๑๔๘. นฺตสฺสํ</h3>
<p>สตฺตมฺยนฺตํ ภวตีติ เสโส, นนุจนฺตสฺสาติ วุเตฺต นฺตนฺตุปฺปจฺจโยวาวสียติ, น ตทนฺตวิธีติ  อาห- ‘นฺตปฺปจฺจย เสฺสเว’จฺจาทิ, สุตตฺตาติ โสตวิญฺญาเณน คหิตตฺตา ปจฺจกฺขตฺตาติ วุตฺตํ โหติ, อนุมิตสฺส ‘‘วิธิพฺพิเสสนนฺตสฺสา’’ติ (๑-๒๖) ลิงฺคโต ตทนฺตสงฺขาต อตฺถทสฺสนสงฺขาตอนุมานญฺญาเณน วิญฺญาตสฺสาติ อโตฺถฯ</p>


<h3>๑๕๔. ราช</h3>
<p>ทโฬฺห ธโมฺม ธนุ อสฺส ทฬฺหธมฺมาฯ ราชาทีสฺวิมปฺปจฺจเย ปฐิเต</p>


<p>ตทโนฺต  ปจฺจยคฺคหณ ปริภาสาย คยฺหตี ตฺยาห- ‘อิมินา อิจฺจาทิฯ</p>


<h3>๑๖๒. ลฺตุ</h3>
<p>ปจฺจยอิจฺจาทินา ‘‘ปจฺจยคฺคหเณ ยสฺมา โส วิหิโต ตทาทิโน ตทนฺตสฺส จ คหณ’’นฺติ ญายํ ทเสฺสติ, ตตฺถ ยโต วิหิโต ตํ วินา น ภวติ ปจฺจโยตฺยเนน ญาเยน ปโตฺตเยวาโตฺถ อาขฺยายเต ‘ปจฺจยคฺคหเณ ยสฺมา โส วิหิโต, ตทาทิโน คหณ’นฺติ, ‘‘วิธิพฺพิเสสนนฺตเสฺส’’ติ ตทนฺตคฺคหณํตฺยาขฺยายเต ‘ตทนฺตสฺส จ คหณ’นฺติ, โส ปกติวิเสโส อาทิ ยสฺส สมุทายสฺส โส ตทาทิ, โส ปจฺจโย-เนฺต ยสฺส สมุทายสฺส โส ตทโนฺต, ตาทิสสฺส ตทาทิตทนฺตสมุทายวิเสสสฺส คหณํ, น ตุ ตทนฺตมตฺตเสฺสตฺยโตฺถ, อิห ตุ ตทนฺตคฺคหณเมวานุรูปนฺติ’ ทเสฺสตุมาห-‘‘กตฺตริ ลฺตุณกา’’ติ อิมินา ตฺยาทิ, ตทาทิตทนฺต สมุทายสฺส ตุ คหเณ ผลํ ‘พฺยชิคิสี’ติอาทีสุ ทฎฺฐพฺพํ, ตญฺจ ‘‘ตุํสฺมา โลโปจิจฺฉายํ เต’’ติ (๕-๔) สุเตฺต สยเมว วกฺขติฯ</p>


<h3>๑๖๕. สโล</h3>
<p>กจฺจายเน ‘‘สกมนฺธาตาทีนเญฺจ’’ติ (๒-๓-๔๔) สุตฺติตํ, โสปิ ลฺตฺวโนฺตเยวาตฺยภิมตสิทฺธีติ ทเสฺสตุํ วุตฺติยมุทาหฎํตฺยาห- ‘สกมนฺธาตุ’อิจฺจาทิ, ลฺตฺวโนฺต มนฺธาตุสโทฺท อตฺถีติ ‘สกมนฺธาตุ’ สโทฺทปิ ลฺตฺวโนฺตติ สชฺฌาหาโร ปทสมฺพโนฺธ ทฎฺฐโพฺพ, ตโตปีติ น เกวลํ กตฺตุโตว, มนฺธาตุสทฺทสฺส ลฺตฺวนฺตตํ สาเธตฺวา สกมนฺธาตุสทฺทมฺปฎิปาเทตุํ ‘สเพฺพส’นฺติอาทิมาหฯ</p>


<h3>๑๖๙. ฎป</h3>
<p>สงฺขฺยาสโทฺท ยทีปิ สงฺขฺยาเน วตฺตเต, ตถาปิ สงฺขฺยานทฺวาเรนิธสเงฺขฺยเยฺย วตฺตตีตฺยาห-‘จุทฺทสหิ สงฺขฺยาหี’ติ ปาเฐน ภวิตพฺพํ, จุทฺทสสทฺทวจนียาว ปญฺจาทิสงฺขฺยา, ยโต สงฺขฺยาสโทฺท เนห ปริคฺคหิโตติฯ</p>


<h3>๑๗๕. ทิวา</h3>
<p>ทิวสโต สฺมิโน ฎิมฺหิ ปุพฺพสรโลเป ทิวิฯ</p>


<h3>๑๘๑. โยนํ</h3>
<p>ทุติยาคฺคหเณนาติ  ‘ทุติยาโยสฺส เน วา’เตฺยวํ สุตฺต รจนายํ ทุติยาคฺคหเณนฯ</p>


<h3>๑๘๕. นามฺหิ</h3>
<p>เอนาเทสสฺสาสมฺภวาติ นาสฺส สฺมาเทสตฺตาฯ</p>


<h3>๑๘๗. คสฺสํ</h3>
<p>อุภยวิกโปฺปติ สมาสาสมาสปกฺขทฺวยวิธานํ, กจฺจายนวุตฺติ การสฺส วิปฺปฎิปตฺติมาวีกตฺตุมาห-‘กจฺจายเน’จฺจาทิ, อิตฺถิปุมนฺนปุํสก สมูโหติ เอตฺถายเนฺตสํ สาธนกฺกโม ‘ทฺวนฺทฉฎฺฐีหิ สมาเส อิตฺถิปุมนปุํสกสมูโห’ติ ฐิเต ‘‘สมาเส จ วิภาสา’’ติ (๒-๒-๓๕) ปุมนฺตสฺส อมาเทเส ‘‘วคฺคนฺตํ วา วเคฺค’’ติ (๑-๔๒) นิคฺคหีตสฺส วคฺคโนฺตฯ</p>


<h3>๑๙๒. ปุม</h3>
<p>กมฺมาทิตฺตา เอนสฺสาปิ อภาวปเกฺขติ ‘‘นา เสฺส โน’’ติ (๒-๘๐) กมฺมาทิโต นาสฺส เอนาเทสกรณโต วุตฺตํฯ</p>


<h3>๑๙๗. อิเม</h3>
<p>อาเทโส กถนํ, อนฺวาเทโส-นุกถนมิจฺจาห-‘อนฺวาเทโส กถิตานุกถน’มีติ, กถิตสฺสานุกถนํ กถิตานุกถนํ, อเนน จ เนห ปจฺฉา อุจฺจารณมตฺตมนฺวาเทโส, กิญฺจรหิ เอกสฺสาภิเธยฺยสฺส ปุพฺพสเทฺทน ปฎิปาทิตสฺส ทุติยมฺปติปาทนมนฺวาเทโสติ วทติ, เตเนห น ภวติ ‘เทวทตฺตํ โภชย, อิมญฺจ ยญฺญทตฺต’นฺติ, เกนจิ วิเสสนฺตรโยเคน กถิตสฺสานุกถนํ อนฺวาเทโสติ สมฺพโนฺธฯ กถมฺปน วิเสสนฺตรโยโค คมฺยเตจฺจาห- ‘สามตฺถิยา’ติ, เกนจิ วิเสเสนาโยเค วุตฺตเสฺสว ปุนพฺพจนานุปปชฺชนํ สามตฺถิยํ, เตเนวาห- ‘อญฺญเถ’จฺจาทิฯ</p>


<h3>๑๙๘. กิสฺส</h3>
<p>นวิรุชฺฌตีติ อิมินา ‘‘อิตฺถิยมตฺวา’’ติ (๓-๒๖) สามเญฺญน วิธานโต สฺยาทฺยนฺตมเชฺฌปิ อิตฺถิยมฺปจฺจโย นวิรุชฺฌตีติ วทติฯ</p>


<h3>๒๐๔. นมฺหิ</h3>
<p>นนุ  ยถากฺกมํ นํวิภตฺติกฺกเมนาปิ สมฺภวติ, ตถาสติ ‘ทฺวินฺนํ สทฺทานํ เทฺวอาเทสา กเมเน’เจฺจว กสฺมา วุตฺตํ ตฺยาสงฺกิยาห ‘น นํวิภตฺติกฺกเมนาปี’ติฯ การณมาห- ‘ตสฺสานเปกฺขิตตฺตา’ติ, อิมินา นิสฺสยกรณเมกา สตฺถิยา ยุตฺตีติ ทเสฺสติ, อเปกฺขิเต กถํ ภเวยฺยา ตฺยาห- ‘ยทิ หิ’จฺจาทิ, อเปกฺขิติ ยถากฺกมํ, เอวมญฺญเต ‘‘กิญฺจาปิ ชาตินิเทฺทเสน เทฺวปิ นํ รูปานิ คยฺหนฺติ, ตถาปิ ‘ติจตุนฺน’นฺติ วิย พฺยตฺตินิเทฺทโสว ยถากฺกโมปการียมานาน, มนุเทสสฺส ตถา วิญฺญยมานตฺตาติ นํสุอิเจฺจว วเทยฺย, น ตถา วุตฺตํ, ตโต-วสียเต ‘น ยถากฺกมเมตฺถาเปกฺขิต’นฺติฯ</p>


<h3>๒๐๕. นฺต</h3>
<p>นนุ นฺตนฺตูนนฺติ ตทนฺตา คยฺหนฺติ ปจฺจยคฺคหณปริภาสาย, ตถา สติ การิยิเตฺตน ตทนฺตาว คยฺหนฺติ กถํ นฺตนฺตูเยวา ตฺยาสงฺกิยาห- เตเยเว’จฺจาทิ, ปจฺจกฺขตายาติ  สุตตฺตา, พลวตฺตา เตเยว การิยิเตฺตน คยฺหนฺตีติ สมฺพโนฺธ, น ตทนฺตา, ทุพฺพลาติ พฺยติเรกํ วตฺวา ทุพฺพลเตฺต การณมาห- ‘อนุมิตตฺตา’ติ, อนุมิตตฺตํ สาเธตุมาห- ‘อนุมิตาหิ’จฺจาทิ, ภวิภตฺตีนนฺติ ปาโฐ ยุตฺต ตโร, ตสฺส อนฺตาเทเส อกาเรติ สมฺพโนฺธฯ</p>


<h3>๒๑๙. โยมฺหิ</h3>
<p>โยมฺหีติ สตฺตมฺยนฺตชาตินิเทฺทสา ลพฺภมานตฺถวเสน ‘ปเจฺจก’นฺติ วุตฺติยํ วุตฺตํ, เตเนวาห ปญฺจิกายํ- ‘กถมิทมวสียเต โยมฺหีติ นิเทฺทสา’ติ, ตสฺสทานิ อตฺถมฺปกาเสตุํ ‘ปเจฺจกนฺติ เอเกกสฺมิ’นฺติอาทิ วุตฺตํฯ เอเกกสฺมิํ โยมฺหิ ทฺวินฺนํ อาเทสานํ สมฺภวา อาเทสีนมฺปิ พหุตฺตสมฺภโวติ สุเตฺต ‘ทฺวินฺน’นฺติ พหุวจนนิเทฺทโส, วุตฺติยมฺปน ปเจฺจกํ โยมฺหิ ปเจฺจกํ ทฺวิสทฺทสมฺภวา ‘ทฺวิสฺสา’ติ วุตฺตํ, ทุติยายมฺปิ ทุเว เทฺวฯ</p>


<h3>๒๒๘. นาสฺมา</h3>
<p>ปกตวเสนาติ  ตุมฺหามฺหานมาเทสานมธิกตวเสน, กมมนติกฺกมฺม น ภวนฺตีติ สมฺพโนฺธฯ</p>


<h3>๒๓๐. จํวา</h3>
<p>กจฺจายนาจริโย ตุมฺหาเมฺหหิ ปราย จตุตฺถี ฉฎฺฐี สวิภตฺติยา ‘‘สสฺสํ’’ติ (๒-๓-๓) สุเตฺตน อมาเทสํ วิธาย ‘ตุมฺหํ อมฺห’นฺติ พหุวจนรูปานิ สาเธติ… เอกสฺมิมฺปิ อตฺตนิ คุรุอาทิเก จ คารว วเสน พหุวจนรูปทสฺสนโตติ ทเสฺสตุมาห-ตุมฺหํ อมฺห’นฺติอาทิ, ตสฺสายุตฺตตฺตา ‘ตมยุตฺต’นฺติ วตฺวา อยุตฺตตํ สาเธติ ‘เอวํ หิ’จฺจาทินา, อิมสฺมิมฺปน สเตฺถ เอกสฺมิมฺปิ สพฺพถา พหุวจน รูปสาธนกฺกมํ ทเสฺสตุํ ‘อิธ ปนา’ติอาทิมารทฺธํฯ</p>


<h3>๒๓๒. อปา</h3>
<p>เนนาติ นกาเรน, ปทสญฺญาวิธาย กวจนาภาเวปีติ ปาณินิ ยานมิว สฺยาทิตฺยาทฺยนฺตานํ ปทสญฺญาวิธายกสฺส สุตฺตสฺส อภาเวปิ, อนฺวตฺถวเสน ปทนฺติ คยฺหมาเน อติปฺปสโงฺคปิ สิยาติ อาห-‘รุฬฺหิยาวาติปฺปสงฺคา ภาโว’ติ, อาขฺยาตํ สาพฺยยการก วิเสสนํ วากฺยนฺติ เกจิ, เอกาขฺยาติกํ วากฺยนฺตฺยปเร, ตํ สพฺพํ เอกโต สงฺคเหตฺวา ‘ปทสมูโห วากฺย’นฺติ วุตฺติกาเรน วุตฺตนฺติ ทเสฺสตุมาห- ‘สาพฺยเย’จฺจาทิ, อาขฺยาตํ ตฺยาทฺยนฺตมาหุ, อพฺยยมสงฺขฺยํ, อาขฺยาตํ สาพฺยยํ สการกํ สวิเสสนญฺจ วาเกฺยสญฺญํ ภวตีตฺยโตฺถ, วิเสสนนฺติ การกวิเสสนสฺส กิริยา วิเสสนสฺส จ สามเญฺญน คหณํ, สาพฺยยํ-สทฺธิํ วจติ, สการกํ โอทนํ ปจติ เทวทโตฺต ปจติ, สการกวิเสสนํ-มุทุํ วิสทโมทนมฺปจติ, ทสฺสนีโย เทวทโตฺต ปจติ, สกิริยาวิเสสนํ- มุทุํ ปจติ, มนฺทํ ปจติ, ปทสมูโห วากฺยนฺติ วุเตฺต อยมฺปิ อธิปฺปายวิเสโสวสียตีติ วตฺตุมาห-วตฺตุ’มิจฺจาทิ, ยเถจฺจาทินา อเนกาขฺยาติ กมฺปิ คุณปฺปธานภาเว โนปการโต วากฺยเมกมฺภวติ… ปท สมูโห วากฺยนฺติ วุตฺตตฺตาติ วทติ, ยถา วากฺยนานตฺตนฺติ สมฺพโนฺธฯ อิหาปีติ วตฺตุมิจฺฉิตเตฺถตฺยาโทปิฯ</p>


<h3>๒๓๓. โยนํ</h3>
<p>หิคฺคหเณ  ปญฺจมีหิสฺสาปิ คหณมฺภเวยฺยาติ สุเตฺต ‘อปญฺจมฺยา’ติ วุตฺตํ, ตุเมฺหหิ ปุญฺญํ ปสุตํ อนปฺปกนฺติ คาถาปาเท ตุเมฺหหิติอาทิสู ตตฺตา น โวอาเทโส, ตุเมฺห ติฎฺฐถ นคเรติ ปุพฺพวากฺยโต วากฺยนฺตรตฺตา เอกวากฺยตา นตฺถิ, ตุเมฺห วิย ทิย ทิสฺสนฺติ อเมฺห วิย ทิสฺสนฺตีติ วิคฺคยฺห ‘ทิส-เปกฺขเณ’ อิจฺจสฺมา ‘‘สมานญฺญภวนฺตยาทิ ตูปมานา ทิสา กเมฺม รีริกฺขกา’’ติ (๕-๔๓) กปฺปจฺจเย ‘‘นเต กานุพนฺธนาคเมสู’’ติ (๕-๘๕) เอตฺตาภาเว ‘‘สฺยาทิสฺยาทิเนกตฺถ’’นฺติ (๓-๑) สมาเส จ ‘เอกตฺถตายํ’’ติ (๒-๑๑๙) วิภตฺติโลเป จ ‘‘สพฺพาทีนมา’’ติ (๓-๘๖) อา ‘ตุมฺหาทิสาน’มิจฺจาทิฯ</p>


<h3>๒๓๕. อนฺวา</h3>
<p>ปจฺฉา อาเทโส อนฺวาเทโสติ คหิเต กถิตานุกถนนฺติ กถํ ญายตีติ อาห- ‘ปจฺฉา กถนญฺจ กถิตาเปกฺขนฺติ กตฺวา’ติฯ</p>


<h3>๒๓๖. สปุ</h3>
<p>สห วิชฺชมาโน ปุโพฺพ ยสฺส โส สปุโพฺพฯ</p>


<h3>๒๓๗. นจ</h3>
<p>อปรมฺปรโยคปฺปติปตฺยตฺถนฺติ ‘คามนครานํ เจนา’ติอาทินา วุตฺตสฺส ปรมฺปรโยคสฺส อคฺคหณตฺถํฯ</p>


<h3>๒๔๐. นสา</h3>
<p>ชฎา อสฺส อตฺถีติ ชฎิโล, โสว ชฎิลโก, ชฎิลกาติ เอกเตฺถ นิทสฺสิตวิเสสวจนํ, มาณวกาติ วิย น สามญฺญวจนํ, อสเตฺต สมฺปเตฺตติ อิทํ ‘‘อามนฺตณํ ปุพฺพมสนฺตํ วา’’ติ (๒-๒๓๙) สุตฺตสฺส สามญฺญตา วุตฺตํ, สามญฺญวจนสฺส ปฎิเสโธติ อิมินา วิเสสวจเน ชฎิลกอิจฺจตฺร ‘อามนฺตณํ ปุพฺพมสนฺตํ วา’’ตีมสฺส ปตฺตินฺทเสฺสติ, เทวทตฺตาทิสามญฺญวจเนติ เทวทโตฺต เทวทตฺตสโทฺท อาทิ ยสฺส, ตญฺจ ตํ สามญฺญวจนญฺจ, ตสฺมิํ เทวทตฺตาทิสามญฺญวจเน มาณวเก มาณวกสเทฺท ปรภูเต สติ, อุภินฺนมฺปิ อสเตฺตติ อิมินา  อิทํ ทีเปติ ‘‘เทวทตฺตาติ วิเสสวจนตฺตา ปฎิเสธาภาวา ปุพฺพปรานมุภินฺนมฺปิ ‘‘อามนฺตณํ ปุพฺพมสนฺตํ วา’’ตีทํ ปโปฺปตี’’ติฯ</p>

</p>

</p>





