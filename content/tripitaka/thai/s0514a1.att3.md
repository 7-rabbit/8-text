<h1>๒๐. สตฺตตินิปาโต</h1>
<ol>
<li>
<p> [๕๓๑] ๑. กุสชาตกวณฺณนา
</ol></p>


<p>   นฺติ อิทํ สตฺถา เชตวเน วิหรโนฺต อุกฺกณฺฐิตภิกฺขุํ อารพฺภ กเถสิฯ เอโก กิร สาวตฺถิวาสี กุลปุโตฺต สาสเน อุรํ ทตฺวา ปพฺพชิโต เอกทิวสํ สาวตฺถิยํ ปิณฺฑาย จรโนฺต เอกํ อลงฺกตอิตฺถิํ ทิสฺวา สุภนิมิตฺตคฺคาหวเสน โอโลเกตฺวา กิเลสาภิภูโต อนภิรโต วิหาสิ ทีฆเกสนโข กิลิฎฺฐจีวโร อุปฺปณฺฑุปฺปณฺฑุกชาโต ธมนีสนฺถตคโตฺตฯ ยถา หิ เทวโลกา จวนธมฺมานํ เทวปุตฺตานํ ปญฺจ ปุพฺพนิมิตฺตานิ ปญฺญายนฺติ, มาลา มิลายนฺติ, วตฺถานิ กิลิสฺสนฺติ, สรีเร ทุพฺพณฺณิยํ โอกฺกมติ, อุโภหิ กเจฺฉหิ เสทา มุจฺจนฺติ, เทโว เทวาสเน นาภิรมติ, เอวเมว สาสนา จวนธมฺมานํ อุกฺกณฺฐิตภิกฺขูนํ ปญฺจ ปุพฺพนิมิตฺตานิ ปญฺญายนฺติ, สทฺธาปุปฺผานิ มิลายนฺติ, สีลวตฺถานิ กิลิสฺสนฺติ, สรีเร มงฺกุตาย เจว อยสวเสน จ ทุพฺพณฺณิยํ โอกฺกมติ, กิเลสเสทา มุจฺจนฺติ, อรญฺญรุกฺขมูลสุญฺญาคาเรสุ นาภิรมนฺติฯ ตสฺสปิ ตานิ ปญฺญายิํสุฯ อถ นํ ภิกฺขู สตฺถุ สนฺติกํ เนตฺวา ‘‘อยํ, ภเนฺต, อุกฺกณฺฐิโต’’ติ ทเสฺสสุํฯ สตฺถา ‘‘สจฺจํ กิร ตฺวํ, ภิกฺขุ, อุกฺกณฺฐิโตสี’’ติ ตํ ปุจฺฉิตฺวา ‘‘สจฺจํ, ภเนฺต’’ติ วุเตฺต ‘‘มา, ภิกฺขุ, กิเลสวสิโก โหหิ, มาตุคาโม นาเมส ปาโป, ตสฺมิํ ปฎิพทฺธจิตฺตตํ วิโนเทหิ, สาสเน อภิรม, มาตุคาเม ปฎิพทฺธจิตฺตตาย หิ เตชวโนฺตปิ โปราณกปณฺฑิตา นิเตฺตชา หุตฺวา อนยพฺยสนํ ปาปุณิํสู’’ติ วตฺวา อตีตํ อาหริฯ</p>


<p>อตีเต มลฺลรเฎฺฐ กุสาวตีราชธานิยํ โอกฺกาโก นาม ราชา ธเมฺมน สเมน รชฺชํ กาเรสิฯ ตสฺส โสฬสนฺนํ อิตฺถิสหสฺสานํ เชฎฺฐิกา   สีลวตี นาม อคฺคมเหสี อโหสิ, สา เนว ปุตฺตํ, น ธีตรํ ลภิฯ อถสฺส นาครา เจว รฎฺฐวาสิโน จ ราชนิเวสนทฺวาเร สนฺนิปติตฺวา ‘‘รฎฺฐํ นสฺสิสฺสติ, รฎฺฐํ นสฺสิสฺสตี’’ติ อุปโกฺกสิํสุฯ ราชา สีหปญฺชรํ อุคฺฆาเฎตฺวา ‘‘มยิ รชฺชํ กาเรเนฺต อธมฺมกาโร นาม นตฺถิ, กสฺมา อุปโกฺกสถา’’ติ ปุจฺฉิฯ ‘‘สจฺจํ, เทว, อธมฺมกาโร นาม นตฺถิ, อปิจ วํสานุรกฺขโก  ปน โว ปุโตฺต นตฺถิ, อโญฺญ  รชฺชํ คเหตฺวา รฎฺฐํ นาเสสฺสติ, ตสฺมา ธเมฺมน รชฺชํ กาเรตุํ สมตฺถํ ปุตฺตํ ปเตฺถถา’’ติฯ ‘‘ปุตฺตํ ปเตฺถโนฺต กิํ กโรมี’’ติ? ‘‘ปฐมํ ตาว เอกํ สตฺตาหํ จุลฺลนาฎกํ ธมฺมนาฎกํ กตฺวา วิสฺสเชฺชถ, สเจ สา ปุตฺตํ ลภิสฺสติ, สาธุ, โน เจ, อถ มชฺฌิมนาฎกํ วิสฺสเชฺชถ, ตโต เชฎฺฐนาฎกํ, อวสฺสํ เอตฺตกาสุ อิตฺถีสุ เอกา ปุญฺญวตี ปุตฺตํ ลภิสฺสตี’’ติฯ ราชา เตสํ วจเนน ตถา กตฺวา สตฺต ทิวเส ยถาสุขํ อภิรมิตฺวา อาคตาคตํ ปุจฺฉิ – ‘‘กจฺจิ โว ปุโตฺต ลโทฺธ’’ติ? สพฺพา ‘‘น ลภาม, เทวา’’ติ อาหํสุฯ ราชา ‘‘น เม ปุโตฺต อุปฺปชฺชิสฺสตี’’ติ อนตฺตมโน อโหสิฯ นาครา ปุน ตเถว อุปโกฺกสิํสุฯ ราชา ‘‘กิํ อุปโกฺกสถ, มยา ตุมฺหากํ วจเนน นาฎกานิ วิสฺสฎฺฐานิ, เอกาปิ ปุตฺตํ น ลภติ, อิทานิ กิํ กโรมา’’ติ อาหฯ ‘‘เทว, เอตา ทุสฺสีลา ภวิสฺสนฺติ นิปฺปุญฺญา, นตฺถิ เอตาสํ ปุตฺตลาภาย ปุญฺญํ, ตุเมฺห เอตาสุ ปุตฺตํ อลภนฺตีสุปิ มา อโปฺปสฺสุกฺกตํ อาปชฺชถ, อคฺคมเหสี โว สีลวตี เทวี สีลสมฺปนฺนา, ตํ วิสฺสเชฺชถ, ตสฺสา ปุโตฺต อุปฺปชฺชิสฺสตี’’ติฯ</p>


<p>โส ‘‘สาธู’’ติ สมฺปฎิจฺฉิตฺวา ‘‘อิโต กิร สตฺตเม ทิวเส ราชา สีลวติํ เทวิํ ธมฺมนาฎกํ กตฺวา วิสฺสเชฺชสฺสติ, ปุริสา สนฺนิปตนฺตู’’ติ เภริํ จราเปตฺวา สตฺตเม ทิวเส เทวิํ อลงฺการาเปตฺวา ราชนิเวสนา โอตาเรตฺวา วิสฺสเชฺชสิฯ ตสฺสา สีลเตเชน สกฺกสฺส ภวนํ อุณฺหาการํ ทเสฺสสิฯ สโกฺก ‘‘กิํ นุ โข’’ติ อาวเชฺชโนฺต เทวิยา ปุตฺตปตฺถนภาวํ ญตฺวา ‘‘เอติสฺสา มยา ปุตฺตํ  ทาตุํ วฎฺฎติ, อตฺถิ นุ โข เทวโลเก เอติสฺสา อนุจฺฉวิโก ปุโตฺต’’ติ อุปธาเรโนฺต โพธิสตฺตํ อทฺทสฯ โส กิร ตทา ตาวติํสภวเน อายุํ เขเปตฺวา อุปริเทวโลเก นิพฺพตฺติตุกาโม อโหสิฯ สโกฺก ตสฺส วิมานทฺวารํ คนฺตฺวา ตํ ปโกฺกสิตฺวา, ‘‘มาริส, ตยา มนุสฺสโลกํ คนฺตฺวา โอกฺกากรโญฺญ อคฺคมเหสิยา กุจฺฉิมฺหิ ปฎิสนฺธิํ คณฺหิตุํ วฎฺฎตี’’ติ สมฺปฎิจฺฉาเปตฺวา อปรมฺปิ เทวปุตฺตํ ‘‘ตฺวมฺปิ เอติสฺสา เอว ปุโตฺต ภวิสฺสสี’’ติ วตฺวา ‘‘มา โข ปนสฺสา โกจิ สีลํ ภินฺทตู’’ติ มหลฺลกพฺราหฺมณเวเสน รโญฺญ นิเวสนทฺวารํ อคมาสิฯ</p>


<p>มหาชโนปิ นฺหาโต อลงฺกโต ‘‘อหํ เทวิํ คณฺหิสฺสามิ, อหํ เทวิํ คณฺหิสฺสามี’’ติ ราชทฺวาเร สนฺนิปติตฺวา สกฺกญฺจ ทิสฺวา ‘‘ตฺวํ กสฺมา อาคโตสี’’ติ  ปริหาสมกาสิฯ สโกฺก ‘‘กิํ มํ ตุเมฺห ครหถ, สเจปิ เม สรีรํ ชิณฺณํ, ราโค ปน น ชีรติ, สเจ สีลวติํ ลภิสฺสามิ, อาทาย นํ คมิสฺสามีติ อาคโตมฺหี’’ติ วตฺวา อตฺตโน อานุภาเวน สเพฺพสํ ปุรโตว อฎฺฐาสิฯ อโญฺญ โกจิ ตสฺส เตเชน ปุรโต ภวิตุํ นาสกฺขิฯ โส ตํ สพฺพาลงฺการปฎิมณฺฑิตํ นิเวสนา นิกฺขมนฺติเญฺญว หเตฺถ คเหตฺวา ปกฺกามิฯ อถ นํ ตตฺถ ตตฺถ ฐิตา  ครหิํสุ ‘‘ปสฺสถ, โภ, มหลฺลกพฺราหฺมโณ เอวํ อุตฺตมรูปธรํ เทวิํ อาทาย คจฺฉติ, อตฺตโน ยุตฺตํ น ชานาตี’’ติฯ เทวีปิ ‘‘มหลฺลโก มํ คเหตฺวา คจฺฉตี’’ติ น อฎฺฎียติ น หรายติฯ ราชาปิ วาตปาเน ฐตฺวา ‘‘โก นุ โข เทวิํ คเหตฺวา คจฺฉตี’’ติ โอโลเกโนฺต ตํ ทิสฺวา อนตฺตมโน อโหสิฯ</p>


<p>สโกฺก ตํ อาทาย นครทฺวารโต นิกฺขมิตฺวา ทฺวารสมีเป เอกํ ฆรํ มาเปสิ วิวฎทฺวารํ ปญฺญตฺตกฎฺฐตฺถริกํฯ อถ นํ สา ‘‘อิทํ เต นิเวสน’’นฺติ ปุจฺฉิฯ โส ‘‘อาม, ภเทฺท, ปุเพฺพ ปนาหํ เอโก, อิทานิมฺหา มยํ เทฺว ชนา, อหํ ภิกฺขาย จริตฺวา ตณฺฑุลาทีนิ อาหริสฺสามิ, ตฺวํ อิมิสฺสา กฎฺฐตฺถริกาย นิปชฺชาหี’’ติ วตฺวา ตํ มุทุนา หเตฺถน ปรามสโนฺต  ทิพฺพสมฺผสฺสํ ผราเปตฺวา ตตฺถ นิปชฺชาเปสิฯ สา ทิพฺพสมฺผสฺสผรเณน สญฺญํ วิสฺสเชฺชสิฯ อถ นํ อตฺตโน อานุภาเวน ตาวติํสภวนํ เนตฺวา อลงฺกตวิมาเน ทิพฺพสยเน นิปชฺชาเปสิฯ สา สตฺตเม ทิวเส ปพุชฺฌิตฺวา ตํ สมฺปตฺติํ ทิสฺวา ‘‘น โส พฺราหฺมโณ มนุโสฺส, สโกฺก ภวิสฺสตี’’ติ อญฺญาสิฯ สโกฺกปิ ตสฺมิํ สมเย ปาริจฺฉตฺตกมูเล ทิพฺพนาฎกปริวุโต นิสิโนฺน อโหสิฯ สา สยนา อุฎฺฐาย ตสฺส สนฺติกํ คนฺตฺวา วนฺทิตฺวา เอกมนฺตํ อฎฺฐาสิฯ อถ นํ สโกฺก ‘‘วรํ เต, เทวิ, ททามิ, คณฺหาหี’’ติ อาหฯ ‘‘เตน หิ, เทว, เอกํ ปุตฺตํ เม เทหี’’ติฯ ‘‘เทวิ, ติฎฺฐตุ เอโก ปุโตฺต, อหํ เต เทฺว ปุเตฺต ทสฺสามิฯ เตสุ ปน เอโก ปญฺญวา ภวิสฺสติ วิรูปวา, เอโก รูปวา น ปญฺญวาฯ เตสุ กตรํ ปฐมํ อิจฺฉสี’’ติ? ‘‘ปญฺญวนฺตํ, เทวา’’ติฯ โส ‘‘สาธู’’ติ วตฺวา ตสฺสา กุสติณํ ทิพฺพวตฺถํ ทิพฺพจนฺทนํ ปาริจฺฉตฺตกปุปฺผํ โกกนุทญฺจ นาม วีณํ ทตฺวา ตํ อาทาย รโญฺญ สยนฆรํ ปวิสิตฺวา รญฺญา สทฺธิํ เอกสยเน นิปชฺชาเปตฺวา องฺคุฎฺฐเกน ตสฺสา นาภิํ ปรามสิฯ ตสฺมิํ ขเณ  โพธิสโตฺต ตสฺสา กุจฺฉิมฺหิ ปฎิสนฺธิํ คณฺหิฯ สโกฺกปิ สกฎฺฐานเมว คโตฯ ปณฺฑิตา เทวี คพฺภสฺส ปติฎฺฐิตภาวํ ชานิฯ</p>


<p>อถ นํ ปพุโทฺธ ราชา ทิสฺวา, ‘‘เทวิ, เกน นีตาสี’’ติ ปุจฺฉิฯ ‘‘สเกฺกน, เทวา’’ติฯ ‘‘อหํ ปจฺจกฺขโต เอกํ มหลฺลกพฺราหฺมณํ ตํ อาทาย คจฺฉนฺตํ อทฺทสํ, กสฺมา มํ วเญฺจสี’’ติ? ‘‘สทฺทหถ, เทว, สโกฺก มํ คเหตฺวา เทวโลกํ เนสี’’ติฯ ‘‘น สทฺทหามิ, เทวี’’ติฯ อถสฺส สา สกฺกทตฺติยํ กุสติณํ ทเสฺสตฺวา ‘‘สทฺทหถา’’ติ อาหฯ ราชา ‘‘กุสติณํ นาม ยโต กุโตจิ ลพฺภตี’’ติ น สทฺทหิฯ อถสฺส สา ทิพฺพวตฺถาทีนิ ทเสฺสสิฯ ราชา ตานิ ทิสฺวา สทฺทหิตฺวา, ‘‘ภเทฺท, สโกฺก ตาว ตํ เนตุ, ปุโตฺต ปน เต ลโทฺธ’’ติ ปุจฺฉิฯ ‘‘ลโทฺธ มหาราช, คโพฺภ เม ปติฎฺฐิโต’’ติฯ โส ตุโฎฺฐ ตสฺสา คพฺภปริหารํ อทาสิ ฯ สา ทสมาสจฺจเยน ปุตฺตํ วิชายิ, ตสฺส อญฺญํ นามํ อกตฺวา กุสติณนามเมว  อกํสุฯ กุสกุมารสฺส ปทสา คมนกาเล อิตโร เทวปุโตฺต ตสฺสา กุจฺฉิยํ ปฎิสนฺธิํ คณฺหิฯ สา ทสมาเส ปริปุเณฺณ ปุตฺตํ วิชายิ, ตสฺส ‘‘ชยมฺปตี’’ติ นามํ กริํสุฯ เต มหเนฺตน ยเสน วฑฺฒิํสุฯ โพธิสโตฺต ปญฺญวา อาจริยสฺส สนฺติเก กิญฺจิ สิปฺปํ อนุคฺคเหตฺวา อตฺตโนว ปญฺญาย สพฺพสิเปฺปสุ นิปฺผตฺติํ ปาปุณิฯ</p>


<p>อถสฺส โสฬสวสฺสกาเล ราชา รชฺชํ ทาตุกาโม เทวิํ อามเนฺตตฺวา ‘‘ภเทฺท, ปุตฺตสฺส เต รชฺชํ ทตฺวา นาฎกานิ อุปฎฺฐเปสฺสาม, มยํ ชีวนฺตาเยว นํ รเชฺช ปติฎฺฐิตํ ปสฺสิสฺสาม, สกลชมฺพุทีเป โข ปน ยสฺส รโญฺญ ธีตรํ อิจฺฉติ, ตมสฺส อาเนตฺวา อคฺคมเหสิํ กริสฺสาม, จิตฺตมสฺส ชานาหิ, กตรํ ราชธีตรํ โรเจสี’’ติ อาหฯ สา ‘‘สาธู’’ติ สมฺปฎิจฺฉิตฺวา ‘‘กุมารสฺส อิมํ ปวตฺติํ อาโรเจตฺวา จิตฺตํ ชานาหี’’ติ เอกํ ปริจาริกํ เปเสสิฯ สา คนฺตฺวา ตสฺส ตํ ปวตฺติํ อาโรเจสิฯ ตํ สุตฺวา มหาสโตฺต จิเนฺตสิ – ‘‘อหํ น รูปวา, รูปสมฺปนฺนา ราชธีตา อานีตาปิ มํ ทิสฺวา ‘กิํ เม อิมินา วิรูเปนา’ติ ปลายิสฺสติ อิติ โน ลชฺชิตพฺพกํ ภวิสฺสติ, กิํ เม ฆราวาเสน, ธรมาเน มาตาปิตโร อุปฎฺฐหิตฺวา เตสํ อจฺจเยน นิกฺขมิตฺวา ปพฺพชิสฺสามี’’ติฯ โส ‘‘มยฺหํ เนว รเชฺชนโตฺถ, น นาฎเกหิ, อหํ มาตาปิตูนํ อจฺจเยน ปพฺพชิสฺสามี’’ติ อาหฯ สา คนฺตฺวา ตสฺส กถํ เทวิยา อาโรเจสิ, เทวีปิ รโญฺญ อาโรเจสิฯ ราชา อนตฺตมโน หุตฺวา ปุน กติปาหจฺจเยน สาสนํ เปเสสิฯ โสปิ  ปฎิพาหติเยวฯ เอวํ ยาวตติยํ ปฎิพาหิตฺวา จตุตฺถวาเร จิเนฺตสิ – ‘‘มาตาปิตูหิ สทฺธิํ เอกเนฺตน ปฎิปกฺขภาโว นาม น ยุโตฺต, เอกํ อุปายํ กริสฺสามี’’ติฯ</p>


<p>โส กมฺมารเชฎฺฐกํ ปโกฺกสาเปตฺวา พหุํ สุวณฺณํ ทตฺวา ‘‘เอกํ อิตฺถิรูปกํ กโรหี’’ติ อุโยฺยเชตฺวา ตสฺมิํ ปกฺกเนฺต อญฺญํ สุวณฺณํ คเหตฺวา สยมฺปิ อิตฺถิรูปกํ อกาสิฯ โพธิสตฺตานญฺหิ อธิปฺปาโย นาม สมิชฺฌติฯ ตํ สุวณฺณรูปกํ ชิวฺหาย อวณฺณนียโสภํ อโหสิฯ อถ นํ มหาสโตฺต โขมํ นิวาสาเปตฺวา สิริคเพฺภ ฐปาเปสิฯ โส กมฺมารเชฎฺฐเกน อาภตรูปกํ ทิสฺวา ตํ ครหิตฺวา ‘‘คจฺฉ อมฺหากํ สิริคเพฺภ ฐปิตรูปกํ อาหรา’’ติ อาหฯ โส สิริคพฺภํ ปวิโฎฺฐ  ตํ ทิสฺวา ‘‘กุมาเรน สทฺธิํ อภิรมิตุํ เอกา เทวจฺฉรา, อาคตา ภวิสฺสตี’’ติ หตฺถํ ปสาเรตุํ อวิสหโนฺต นิกฺขมิตฺวา ‘‘เทว, สิริคเพฺภ อยฺยา เอกิกาว ฐิตา, อุปคนฺตุํ น สโกฺกมี’’ติ อาหฯ ‘‘ตาต, คจฺฉ, สุวณฺณรูปกํ เอตํ, อาหรา’’ติ ปุน เปสิโต อาหริฯ กุมาโร กมฺมาเรน กตํ รูปกํ สุวณฺณคเพฺภ นิกฺขิปาเปตฺวา อตฺตนา  กตํ อลงฺการาเปตฺวา รเถ ฐปาเปตฺวา ‘‘เอวรูปํ ลภโนฺต คณฺหามี’’ติ มาตุ สนฺติกํ ปหิณิฯ</p>


<p>สา อมเจฺจ ปโกฺกสาเปตฺวา, ‘‘ตาตา, มยฺหํ ปุโตฺต มหาปุโญฺญ สกฺกทตฺติโย อนุจฺฉวิกํ กุมาริกํ ลภิสฺสติ, ตุเมฺห เอวรูปํ ลภนฺตา คณฺหิสฺสถ, อิมํ รูปกํ ปฎิจฺฉนฺนยาเน ฐเปตฺวา สกลชมฺพุทีปํ จรนฺตา ยสฺส รโญฺญ เอวรูปํ ธีตรํ ปสฺสถ, ตเสฺสตํ ทตฺวา ‘โอกฺกากราชา ตุเมฺหหิ สทฺธิํ อาวาหํ กริสฺสตี’ติ ทิวสํ ววตฺถเปตฺวา อาคจฺฉถา’’ติ อาหฯ เต ‘‘สาธู’’ติ ตํ อาทาย มหเนฺตน ปริวาเรน นิกฺขมิตฺวา วิจรนฺตา ยํ ราชธานิํ ปาปุณนฺติ, ตตฺถ สายนฺหสมเย มหาชนสฺส สโมสรณฎฺฐาเน ตํ รูปกํ วตฺถปุปฺผาลงฺกาเรหิ อลงฺกริตฺวา สุวณฺณสิวิกํ อาโรเปตฺวา ติตฺถมเคฺค ฐเปตฺวา อมจฺจา สยํ ปฎิกฺกมิตฺวา อาคตาคตานํ กถาสวนตฺถํ เอกมเนฺต ติฎฺฐนฺติฯ มหาชโน ตํ โอโลเกตฺวา ‘‘สุวณฺณรูปก’’นฺติ สญฺญํ อกตฺวา ‘‘อยํ มนุสฺสิตฺถี สมานาปิ เทวจฺฉรปฎิภาคา อติวิย โสภติ, กิํ นุ โข เอตฺถ ฐิตา, กุโต วา อาคตา, อมฺหากํ นคเร เอวรูปา นตฺถี’’ติ วเณฺณโนฺต ปกฺกมติฯ ตํ สุตฺวา อมจฺจา ‘‘สเจ อิธ เอวรูปา ทาริกา ภเวยฺย, ‘อสุกา ราชธีตา วิย  อสุกา อมจฺจธีตา วิยา’ติ วเทยฺยุํ, อทฺธา อิธ เอวรูปา นตฺถี’’ติ ตํ อาทาย อญฺญํ นครํ คจฺฉนฺติฯ</p>


<p>เต เอวํ วิจรนฺตา อนุปุเพฺพน มทฺทรเฎฺฐ สาคลนครํ สมฺปาปุณิํสุฯ ตตฺถ มทฺทรโญฺญ อฎฺฐ ธีตโร อุตฺตมรูปธรา เทวจฺฉรปฎิภาคา, ตาสํ สพฺพเชฎฺฐิกา ปภาวตี นามฯ ตสฺสา สรีรโต  พาลสูริยสฺส ปภา วิย ปภา นิจฺฉรนฺติ, อนฺธกาเรปิ จตุหเตฺถ อโนฺตคเพฺภ ปทีปกิจฺจํ นตฺถิ, สโพฺพ คโพฺภ เอโกภาโสว โหติฯ ธาตี ปนสฺสา ขุชฺชา, สา ปภาวติํ โภเชตฺวา ตสฺสา สีสนฺหาปนตฺถํ อฎฺฐหิ วณฺณทาสีหิ อฎฺฐ ฆเฎ คาหาเปตฺวา สายนฺหสมเย อุทกตฺถาย คจฺฉนฺตี ติตฺถมเคฺค ฐิตํ ตํ รูปกํ ทิสฺวา ‘‘ปภาวตี’’ติ สญฺญาย ‘‘อยํ ทุพฺพินีตา ‘สีสํ นฺหายิสฺสามี’ติ อเมฺห อุทกตฺถาย เปเสตฺวา ปฐมตรํ อาคนฺตฺวา ติตฺถมเคฺค ฐิตา’’ติ กุชฺฌิตฺวา ‘‘อเร กุลลชฺชาปนิเก อเมฺหหิ ปุริมตรํ อาคนฺตฺวา กสฺมา อิธ ฐิตาสิ, สเจ ราชา ชานิสฺสติ, นาเสสฺสติ โน’’ติ วตฺวา หเตฺถน คณฺฑปเสฺส ปหริ, หตฺถตลํ ภิชฺชมานํ วิย ชาตํฯ ตโต ‘‘สุวณฺณรูปก’’นฺติ ญตฺวา หสมานา ตาสํ วณฺณทาสีนํ สนฺติกํ คจฺฉนฺตี ‘‘ปสฺสเถตํ เม กมฺมํ, มม ธีตาติสญฺญาย ปหารํ อทาสิํ, อยํ มม ธีตุ สนฺติเก กิมคฺฆติ, เกวลํ เม หโตฺถ ทุกฺขาปิโต’’ติ อาหฯ</p>


<p>อถ นํ ราชทูตา คเหตฺวา ‘‘ตฺวํ ‘มม ธีตา อิโต อภิรูปตรา’ติ วทนฺตี กํ นาม กเถสี’’ติ  อาหํสุฯ ‘‘มทฺทรโญฺญ ธีตรํ ปภาวติํ, อิทํ รูปกํ ตสฺสา โสฬสิมฺปิ กลํ น อคฺฆตี’’ติฯ เต ตุฎฺฐมานสา ราชทฺวารํ คนฺตฺวา ‘‘โอกฺกากรโญฺญ ทูตา ทฺวาเร ฐิตา’’ติ ปฎิหาเรสุํฯ ราชา อาสนา วุฎฺฐาย ฐิตโกว ‘‘ปโกฺกสถา’’ติ อาหฯ เต ปวิสิตฺวา ราชานํ วนฺทิตฺวา ‘‘มหาราช, อมฺหากํ ราชา ตุมฺหากํ อาโรคฺยํ ปุจฺฉตี’’ติ วตฺวา กตสกฺการสมฺมานา ‘‘กิมตฺถํ อาคตตฺถา’’ติ ปุฎฺฐา ‘‘อมฺหากํ รโญฺญ สีหสฺสโร ปุโตฺต กุสกุมาโร นาม, ราชา ตสฺส รชฺชํ ทาตุกาโม อเมฺห ตุมฺหากํ สนฺติกํ ปหิณิ, ตุมฺหากํ กิร ธีตา ปภาวตี, ตํ ตสฺส เทถ, อิมญฺจ สุวณฺณรูปกํ เทยฺยธมฺมํ คณฺหถา’’ติ ตํ รูปกํ ตสฺส อทํสุฯ โสปิ ‘‘เอวรูเปน มหาราเชน สทฺธิํ วิวาหมงฺคลํ ภวิสฺสตี’’ติ ตุฎฺฐจิโตฺต สมฺปฎิจฺฉิ ฯ อถ นํ ทูตา อาหํสุ – ‘‘มหาราช, อเมฺหหิ  น สกฺกา ปปญฺจํ กาตุํ, กุมาริกาย ลทฺธภาวํ รโญฺญ อาโรเจสฺสาม, อถ นํ โส อาคนฺตฺวา อาทาย คมิสฺสตี’’ติฯ โส ‘‘สาธู’’ติ วตฺวา เตสํ สกฺการํ กตฺวา วิสฺสเชฺชสิฯ เต คนฺตฺวา รโญฺญ จ เทวิยา จ อาโรเจสุํฯ ราชา มหเนฺตน ปริวาเรน กุสาวติโต นิกฺขมิตฺวา อนุปุเพฺพน สาคลนครํ ปาปุณิฯ มทฺทราชา ปจฺจุคฺคนฺตฺวา ตํ นครํ ปเวเสตฺวา มหนฺตํ สกฺการมกาสิฯ</p>


<p>สีลวตี เทวี ปณฺฑิตตฺตา ‘‘โก ชานาติ, กิํ ภวิสฺสตี’’ติ เอกาหทฺวีหจฺจเยน มทฺทราชานํ อาห – ‘‘มหาราช, สุณิสํ ทฎฺฐุกามามฺหี’’ติฯ โส ‘‘สาธู’’ติ สมฺปฎิจฺฉิตฺวา ตํ ปโกฺกสาเปสิฯ ปภาวตี สพฺพาลงฺการปฎิมณฺฑิตา ธาติคณปริวุตา อาคนฺตฺวา สสฺสุํ วนฺทิฯ สา ตํ ทิสฺวา จิเนฺตสิ – ‘‘อยํ กุมาริกา อภิรูปา, มยฺหํ ปุโตฺต วิรูโปฯ สเจ เอสา ตํ ปสฺสิสฺสติ, เอกาหมฺปิ อวสิตฺวา ปลายิสฺสติ, อุปายํ กริสฺสามี’’ติฯ สา มทฺทราชานํ อามเนฺตตฺวา, ‘‘มหาราช, สุณิสา เม ปุตฺตสฺส อนุจฺฉวิกา, อปิจ โข ปน อมฺหากํ กุลปเวณิยา อาคตํ จาริตฺตํ อตฺถิ, สเจ อยํ ตสฺมิํ จาริเตฺต วตฺติสฺสติ, เนสฺสามิ น’’นฺติ อาหฯ ‘‘กิํ ปน โว จาริตฺต’’นฺติฯ ‘‘อมฺหากํ วํเส ยาว เอกสฺส คพฺภสฺส ปติฎฺฐานํ โหติ, ตาว ทิวา สามิกํ ปสฺสิตุํ น ลภติฯ สเจ เอสา ตถา กริสฺสติ, เนสฺสามิ น’’นฺติฯ ราชา ‘‘กิํ, อมฺม, สกฺขิสฺสสิ เอวํ วตฺติตุ’’นฺติ ธีตรํ ปุจฺฉิฯ สา ‘‘อาม ตาตา’’ติ อาหฯ ตโต โอกฺกากราชา มทฺทรโญฺญ พหุํ ธนํ ทตฺวา ตํ อาทาย ปกฺกามิฯ มทฺทราชาปิ มหเนฺตน ปริวาเรน ธีตรํ อุโยฺยเชสิฯ</p>


<p>โอกฺกาโก กุสาวติํ คนฺตฺวา นครํ อลงฺการาเปตฺวา สพฺพพนฺธนานิ โมเจตฺวา ปุตฺตสฺส อภิเสกํ กตฺวา รชฺชํ ทตฺวา ปภาวติํ อคฺคมเหสิํ กาเรตฺวา นคเร ‘‘กุสราชสฺส อาณา’’ติ เภริํ จราเปสิฯ สกลชมฺพุทีปตเล ราชาโน เยสํ ธีตโร อตฺถิ, เต กุสรโญฺญ ธีตโร ปหิณิํสุ ฯ เยสํ ปุตฺตา  อตฺถิ, เต เตน สทฺธิํ มิตฺตภาวํ อากงฺขนฺตา ปุเตฺต อุปฎฺฐาเก กตฺวา ปหิณิํสุฯ โพธิสตฺตสฺส นาฎกปริวาโร มหา อโหสิ, มหเนฺตน ยเสน รชฺชํ กาเรสิฯ โส ปภาวติํ ทิวา ปสฺสิตุํ น ลภติ, สาปิ ตํ ทิวา ปสฺสิตุํ น ลภติ, อุภินฺนํ รตฺติทสฺสนเมว โหติฯ ตตฺถ ปภาวติยา สรีรปฺปภาปิ อโพฺพหาริกา อโหสิฯ โพธิสโตฺต สิริคพฺภโต รตฺติํเยว นิกฺขมติฯ</p>


<p>โส  กติปาหจฺจเยน ปภาวติํ ทิวา ทฎฺฐุกาโม มาตุยา อาโรเจสิฯ สา ‘‘มา เต ตาต, รุจฺจิ, ยาว เอกํ ปุตฺตํ ลภสิ, ตาว อาคเมหี’’ติ, ปฎิกฺขิปิฯ โส ปุนปฺปุนํ ยาจิเยวฯ อถ นํ สา อาห – ‘‘เตน หิ หตฺถิสาลํ คนฺตฺวา หตฺถิเมณฺฑเวเสน ติฎฺฐ, อหํ ตํ ตตฺถ อาเนสฺสามิ, อถ นํ อกฺขีนิ ปูเรตฺวา โอโลเกยฺยาสิ, มา จ อตฺตานํ ชานาเปหี’’ติฯ โส ‘‘สาธู’’ติ สมฺปฎิจฺฉิตฺวา หตฺถิสาลํ อคมาสิฯ อถสฺส มาตา หตฺถิสาลํ อลงฺการาเปตฺวา ปภาวติํ ‘‘เอหิ สามิกสฺส หตฺถิโน ปสฺสามา’’ติ ตตฺถ เนตฺวา ‘‘อยํ หตฺถี อสุโก นาม, อยํ หตฺถี อสุโก นามา’’ติ ตสฺสา ทเสฺสสิฯ ตตฺถ ตํ ราชา มาตุ ปจฺฉโต คจฺฉนฺติํ ทิสฺวา หตฺถิโคปกเวเสน หตฺถิฉกณปิเณฺฑน ปิฎฺฐิยํ ปหริฯ สา กุทฺธา ‘‘รโญฺญ กเถตฺวา เต หตฺถํ ฉินฺทาเปสฺสามี’’ติ วตฺวา เทวิํ อุชฺฌาเปสิฯ ราชมาตา ‘‘มา อมฺม กุชฺฌี’’ติ สุณิสํ สญฺญาเปตฺวา ปิฎฺฐิํ ปริมชฺชิฯ ปุนปิ ราชา ตํ ทฎฺฐุกาโม หุตฺวา อสฺสสาลาย อสฺสโคปกเวเสน ตํ ทิสฺวา ตเถว อสฺสฉกณปิเณฺฑน ปหริฯ ตทาปิ ตํ กุทฺธํ สสฺสุ สญฺญาเปสิฯ</p>


<p>ปุเนกทิวเส ปภาวตี มหาสตฺตํ ปสฺสิตุกามา หุตฺวา สสฺสุยา อาโรเจตฺวา ‘‘อลํ มา เต รุจฺจี’’ติ ปฎิกฺขิตฺตาปิ ปุนปฺปุนํ ยาจิฯ อถ นํ สา อาห – ‘‘เตน หิ เสฺว มม ปุโตฺต นครํ ปทกฺขิณํ กริสฺสติ, ตฺวํ สีหปญฺชรํ วิวริตฺวา ตํ ปเสฺสยฺยาสี’’ติฯ เอวญฺจ ปน วตฺวา ปุนทิวเส นครํ อลงฺการาเปตฺวา ชยมฺปติกุมารํ ราชเวสํ คาหาเปตฺวา หตฺถิปิเฎฺฐ นิสีทาเปตฺวา โพธิสตฺตํ ปจฺฉิมาสเน นิสีทาเปตฺวา นครํ ปทกฺขิณํ การาเปสิฯ สา ปภาวติํ อาทาย สีหปญฺชเร ฐตฺวา ‘‘ปสฺส ตว สามิกสฺส สิริโสภคฺค’’นฺติ อาหฯ สา ‘‘อนุจฺฉวิโก  เม สามิโก ลโทฺธ’’ติ อตฺตมนา อโหสิฯ ตํ ทิวสํ ปน มหาสโตฺต หตฺถิเมณฺฑเวเสน ชยมฺปติสฺส ปจฺฉิมาสเน นิสีทิตฺวา ยถาธิปฺปาเยน ปภาวติํ โอโลเกโนฺต หตฺถวิการาทิวเสน จิตฺตรุจิยา เกฬิํ ทเสฺสสิฯ หตฺถิมฺหิ อติกฺกเนฺต ราชมาตา ปภาวติํ ปุจฺฉิ – ‘‘ทิโฎฺฐ เต, อมฺม, สามิโก’’ติฯ ‘‘อาม อเยฺย, ปจฺฉิมาสเน ปนสฺส นิสิโนฺน หตฺถิเมโณฺฑ อติวิย ทุพฺพินีโต, มยฺหํ หตฺถวิการาทีนิ ทเสฺสสิ, กสฺมา เอวรูปํ  อลกฺขิกํ  รโญฺญ ปจฺฉิมาสเน นิสีทาเปสุํ, นีหราเปหิ น’’นฺติ? ‘‘อมฺม, รโญฺญ ปจฺฉิมาสเน รกฺขา นาม อิจฺฉิตพฺพา’’ติฯ</p>


<p>สา จิเนฺตสิ – ‘‘อยํ หตฺถิเมโณฺฑ อติวิย นิพฺภโย, ราชานํ ‘ราชา’ติปิ น มญฺญติ, กิํ นุ โข เอโสว กุสราชา, อทฺธา หิ เอโส อติวิย วิรูโป เอว ภวิสฺสติ, เตเนว มํ น ทเสฺสนฺตี’’ติฯ สา ขุชฺชํ กณฺณมูเล อาห – ‘‘อมฺม, คจฺฉ ตาว ชานาหิ, กิํ ปุริมาสเน นิสินฺนโก ราชา, อุทาหุ ปจฺฉิมาสเน’’ติ? ‘‘กถํ ปนาหํ ชานิสฺสามี’’ติฯ ‘‘สเจ หิ โส ราชา ภวิสฺสติ, ปฐมตรํ หตฺถิปิฎฺฐิโต โอตริสฺสติ, อิมาย สญฺญาย ชานาหี’’ติฯ สา คนฺตฺวา เอกมเนฺต ฐิตา ปฐมํ มหาสตฺตํ โอตรนฺตํ อทฺทส, ปจฺฉา ชยมฺปติกุมารํฯ มหาสโตฺตปิ อิโต จิโต จ โอโลเกโนฺต ขุชฺชํ ทิสฺวา ‘‘อิมินา นาม การเณน เอสา อาคตา ภวิสฺสตี’’ติ ญตฺวา ตํ ปโกฺกสาเปตฺวา ‘‘อิมํ อนฺตรํ ปภาวติยา มา กเถหี’’ติ ทฬฺหํ วตฺวา อุโยฺยเชสิฯ สา คนฺตฺวา ‘‘ปุริมาสเน นิสิโนฺน ปฐมํ โอตรี’’ติ อาหฯ ปภาวตี ตสฺสา วจนํ สทฺทหิฯ</p>


<p>มหาสโตฺตปิ ปุน ทฎฺฐุกาโม หุตฺวา มาตรํ ยาจิฯ สา ปฎิกฺขิปิตุํ อสโกฺกนฺตี ‘‘เตน หิ อญฺญาตกเวเสน อุยฺยานํ คจฺฉาหี’’ติ อาหฯ โส อุยฺยานํ คนฺตฺวา โปกฺขรณิยํ คลปฺปมาณํ อุทกํ ปวิสิตฺวา ปทุมินิปเตฺตน สีสํ ฉาเทตฺวา ปุปฺผิตปทุเมน มุขํ อาวริตฺวา อฎฺฐาสิฯ มาตาปิสฺส ปภาวติํ อุยฺยานํ เนตฺวา สายนฺหสมเย ‘‘อิเม รุเกฺข ปสฺส, สกุเณ ปสฺส, มิเค ปสฺสา’’ติ ปโลภยมานา โปกฺขรณีตีรํ ปายาสิฯ สา ปญฺจวิธปทุมสญฺฉนฺนํ โปกฺขรณิํ  ทิสฺวา นฺหายิตุกามา ปริจาริกาหิ สทฺธิํ โปกฺขรณิํ โอตริตฺวา กีฬนฺตี ตํ ปทุมํ ทิสฺวา วิจินิตุกามา หตฺถํ ปสาเรสิฯ อถ นํ ราชา ปทุมินิปตฺตํ อปเนตฺวา ‘‘อหํ กุสราชา’’ติ วตฺวา หเตฺถ คณฺหิฯ สา ตสฺส มุขํ ทิสฺวา ‘‘ยโกฺข มํ คณฺหี’’ติ วิรวิตฺวา ตเตฺถว วิสญฺญิตํ ปตฺตาฯ อถสฺสา ราชา หตฺถํ มุญฺจิฯ สา สญฺญํ ปฎิลภิตฺวา ‘‘กุสราชา กิร มํ หเตฺถ คณฺหิ, อิมินาวาหํ หตฺถิสาลาย หตฺถิฉกณปิเณฺฑน, อสฺสสาลาย อสฺสฉกณปิเณฺฑน ปหฎา, อยเมว มํ หตฺถิสฺส ปจฺฉิมาสเน นิสีทิตฺวา อุปฺปเณฺฑสิ, กิํ เม เอวรูเปน ทุมฺมุเขน ปตินา, อิมํ ชหิตฺวา อหํ ชีวนฺตี อญฺญํ ปติํ ลภิสฺสามี’’ติ จิเนฺตตฺวา อตฺตนา สทฺธิํ อาคเต อมเจฺจ ปโกฺกสาเปตฺวา ‘‘มม ยานวาหนํ สชฺชํ กโรถ, อเชฺชว คมิสฺสามี’’ติ อาหํ ฯ เต รโญฺญ อาโรเจสุํฯ ราชา จิเนฺตสิ – ‘‘สเจ คนฺตุํ น ลภิสฺสติ, หทยมสฺสา ผลิสฺสติ, คจฺฉตุ ปุน ตํ อตฺตโน พเลน อาเนสฺสามี’’ติ จิเนฺตตฺวา อถสฺสา คมนํ อนุชานิฯ สา ปิตุนครเมว อคมาสิฯ</p>


<p>มหาสโตฺตปิ  อุยฺยานโต นครํ ปวิสิตฺวา อลงฺกตปาสาทํ อภิรุหิฯ โพธิสตฺตญฺหิ สา ปุพฺพปตฺถนาวเสน น อิจฺฉิ, โสปิ ปุพฺพกมฺมวเสเนว วิรูโป อโหสิฯ อตีเต กิร พาราณสิยํ ทฺวารคาเม อุปริมวีถิยา จ เหฎฺฐิมวีถิยา จ เทฺว กุลานิ วสิํสุฯ เอกสฺส กุลสฺส เทฺว ปุตฺตา อเหสุํฯ เอกสฺส เอกาว ธีตา อโหสิฯ ทฺวีสุ ปุเตฺตสุ โพธิสโตฺต กนิโฎฺฐฯ ตํ กุมาริกํ เชฎฺฐกสฺส อทํสุฯ กนิโฎฺฐ อทารภรโณ ภาตุ สนฺติเกเยว วสิฯ อเถกทิวสํ ตสฺมิํ ฆเร อติรสกปูเว ปจิํสุฯ โพธิสโตฺต อรญฺญํ คโต โหติฯ ตสฺส ปูวํ ฐเปตฺวา อวเสเส ภาเชตฺวา ขาทิํสุฯ ตสฺมิํ ขเณ ปเจฺจกพุโทฺธ ภิกฺขาย ฆรทฺวารํ อคมาสิฯ โพธิสตฺตสฺส ภาตุชายา ‘‘จูฬปติโน อญฺญํ ปูวํ ปจิสฺสามี’’ติ ตํ คเหตฺวา ปเจฺจกพุทฺธสฺส อทาสิฯ โสปิ ตํ ขณเญฺญว อรญฺญโต อาคจฺฉิฯ อถ นํ สา อาห – ‘‘สามิ, จิตฺตํ ปสาเทหิ, ตว โกฎฺฐาโส ปเจฺจกพุทฺธสฺส ทิโนฺน’’ติฯ โส  ‘‘ตว โกฎฺฐาสํ ขาทิตฺวา มม โกฎฺฐาสํ เทสิ, อหํ กิํ ขาทิสฺสามี’’ติ กุโทฺธ ปเจฺจกพุทฺธํ อนุคนฺตฺวา ปตฺตโต ปูวํ คณฺหิฯ สา มาตุ ฆรํ คนฺตฺวา นววิลีนํ จมฺปกปุปฺผวณฺณํ สปฺปิํ อาหริตฺวา ปเจฺจกพุทฺธสฺส ปตฺตํ ปูเรสิ, ตํ โอภาสํ มุญฺจิฯ สา ตํ ทิสฺวา ปตฺถนํ ปฎฺฐเปสิ – ‘‘ภเนฺต, อิมินา ทานพเลน นิพฺพตฺตนิพฺพตฺตฎฺฐาเน เม สรีรํ โอภาสชาตํ โหตุ, อุตฺตมรูปธรา จ ภเวยฺยํ, อิมินา จ เม อสปฺปุริเสน สทฺธิํ เอกฎฺฐาเน วาโส มา อโหสี’’ติฯ อิติ สา อิมิสฺสา ปุพฺพปตฺถนาย วเสน ตํ น อิจฺฉิฯ โพธิสโตฺตปิ ตํ ปูว ตสฺมิํ สปฺปิปเตฺต โอสีทาเปตฺวา ปตฺถนํ ปฎฺฐเปสิ – ‘‘ภเนฺต, อิมํ โยชนสเต วสนฺติมฺปิ อาเนตฺวา มม ปาทปริจาริกํ กาตุํ สมโตฺถ ภเวยฺย’’นฺติฯ ตตฺถ ยํ โส กุโทฺธ คนฺตฺวา ปูวํ คณฺหิ, ตสฺส ปุพฺพกมฺมสฺส วเสน วิรูโป อโหสิ, ปุพฺพปตฺถนาย สา จ ตํ น อิจฺฉีติฯ</p>


<p>โส ปภาวติยา คตาย โสกปฺปโตฺต อโหสิ, นานากาเรหิ ปริจารยมานาปิ นํ เสสิตฺถิโย โอโลกาเปตุมฺปิ นาสกฺขิํสุ, , ปภาวติรหิตมสฺส สกลมฺปิ นิเวสนํ ตุจฺฉํ วิย ขายิฯ โส ‘‘อิทานิ สาคลนครํ ปตฺตา ภวิสฺสตี’’ติ ปจฺจูสสมเย มาตุ สนฺติกํ คนฺตฺวา, ‘‘อมฺม, อหํ ปภาวติํ อาเนสฺสามิ, ตุเมฺห รชฺชํ อนุสาสถา’’ติ วทโนฺต ปฐมํ คาถมาห –</p>


<ol>
<li>
‘‘อิทํ เต รฎฺฐํ สธนํ สโยคฺคํ, สกายุรํ สพฺพกามูปปนฺนํ;  
  
อิทํ เต รชฺชํ อนุสาส อมฺม, คจฺฉามหํ ยตฺถ ปิยา ปภาวตี’’ติฯ  
</li>
  
<p>ตตฺถ นฺติ หตฺถิโยคฺคาทิสหิตํฯ นฺติ สปญฺจราชกกุธภณฺฑํฯ ติ  โส กิร ปุริสสฺส รชฺชํ ทตฺวา ปุน คณฺหนํ นาม น ยุตฺตนฺติ ปิตุ วา ภาตุ วา อนิยฺยาเทตฺวา มาตุ นิยฺยาเทโนฺต เอวมาหฯ
</ol></p>


<p>สา ตสฺส กถํ สุตฺวา ‘‘เตน หิ, ตาต, อปฺปมโตฺต ภเวยฺยาสิ, มาตุคาโม นาม อปริสุทฺธหทโย’’ติ วตฺวา นานคฺครสโภชนสฺส สุวณฺณกโรฎิํ ปูเรตฺวา ‘‘อิทํ อนฺตรามเคฺค ภุเญฺชยฺยาสี’’ติ  วตฺวา อุโยฺยเชสิฯ โส ตํ อาทาย มาตรํ วนฺทิตฺวา ติกฺขตฺตุํ ปทกฺขิณํ กตฺวา ‘‘ชีวโนฺต ปุน ตุเมฺห ปสฺสิสฺสามี’’ติ วตฺวา สิริคพฺภํ ปวิสิตฺวา ปญฺจาวุธํ สนฺนยฺหิตฺวา ภตฺตกโรฎิยา สทฺธิํ กหาปณสหสฺสํ ปสิพฺพเก กตฺวา โกกนุทญฺจ วีณํ อาทาย นครา นิกฺขมิตฺวา มคฺคํ ปฎิปชฺชิตฺวา มหพฺพโล มหาถาโม ยาว มชฺฌนฺหิกา ปณฺณาส โยชนานิ คนฺตฺวา ภตฺตํ ภุญฺชิตฺวา เสสทิวสภาเคน ปุน ปณฺณาส โยชนานิ คนฺตฺวา เอกาเหเนว โยชนสติกํ มคฺคํ เขเปตฺวา สายนฺหสมเย นฺหตฺวา สาคลนครํ ปาวิสิฯ ตสฺมิํ ปวิฎฺฐมเตฺตเยว ตสฺส เตเชน ปภาวตี สยนปิเฎฺฐ สณฺฐาตุํ อสโกฺกนฺตี โอตริตฺวา ภูมิยํ นิปชฺชิฯ โพธิสตฺตํ กิลนฺตินฺทฺริยํ วีถิยา คจฺฉนฺตํ อญฺญตรา อิตฺถี ทิสฺวา ปโกฺกสาเปตฺวา นิสีทาเปตฺวา ปาเท โธวาเปตฺวา สยนํ ทาเปสิฯ โส กิลนฺตกาโย นิปชฺชิตฺวา นิทฺทํ โอกฺกมิฯ</p>


<p>อถ สา ตสฺมิํ นิทฺทมุปคเต ภตฺตํ สมฺปาเทตฺวา ตํ ปโพเธตฺวา ภตฺตํ โภเชสิฯ โส ตุโฎฺฐ ตสฺสา สทฺธิํ ภตฺตกโรฎิยา กหาปณสหสฺสํ  อทาสิฯ โส ปญฺจาวุธํ ตเตฺถว ฐเปตฺวา ‘‘คนฺตพฺพฎฺฐานํ เม อตฺถี’’ติ วตฺวา วีณํ อาทาย หตฺถิสาลํ คนฺตฺวา ‘‘อชฺช เม อิธ วสิตุํ เทถ, คนฺธพฺพํ โว กริสฺสามี’’ติ วตฺวา หตฺถิโคปเกหิ อนุญฺญาโต เอกมเนฺต นิปชฺชิตฺวา โถกํ นิทฺทายิตฺวา ปฎิปฺปสฺสทฺธทรโถ อุฎฺฐาย วีณํ มุญฺจิตฺวา ‘‘สาคลนครวาสิโน อิมํ สทฺทํ สุณนฺตู’’ติ วีณํ วาเทโนฺต คายิฯ ปภาวตี ภูมิยํ นิปนฺนา ตํ สทฺทํ สุตฺวาว ‘‘อยํ น อญฺญสฺส วีณาสโทฺท, นิสฺสํสยํ กุสราชา มมตฺถาย อาคโต’’ติ อญฺญาสิฯ มทฺทราชาปิ ตํ สทฺทํ สุตฺวา ‘‘อติวิย มธุรํ วาเทติ, เสฺว เอตํ ปโกฺกสาเปตฺวา มม คนฺธพฺพํ กาเรสฺสามี’’ติ จิเนฺตสิฯ</p>


<p>โพธิสโตฺต ‘‘น สกฺกา อิธ วสมาเนน ปภาวตี ทฎฺฐุํ, อฎฺฐานเมต’’นฺติ ปาโตว นิกฺขมิตฺวา สายํ ภุตฺตเคเหเยว ปาตราสํ ภุญฺชิตฺวา วีณํ ฐเปตฺวา ราชกุมฺภการสฺส สนฺติกํ คนฺตฺวา ตสฺส อเนฺตวาสิกภาวํ อุปคนฺตฺวา เอกทิวเสเนว ฆรํ มตฺติกาย ปูเรตฺวา  ‘‘ภาชนานิ กโรมิ อาจริยา’’ติ วตฺวา, ‘‘อาม, กาโรหี’’ติ วุเตฺต เอกํ มตฺติกาปิณฺฑํ จเกฺก ฐเปตฺวา จกฺกํ  อาวิญฺฉิ, สกิํ อาวิทฺธเมว ยาว มชฺฌนฺหิกาติกฺกมา ภมิเยวฯ โส นานาวณฺณานิ ขุทฺทกมหนฺตานิ ภาชนานิ กตฺวา ปภาวติยา อตฺถาย ภาชนํ กโรโนฺต นานารูปานิ สมุฎฺฐาเปสิฯ โพธิสตฺตานญฺหิ อธิปฺปาโย นาม สมิชฺฌติ, ‘‘ตานิ รูปานิ ปภาวตีเยว ปสฺสตู’’ติ อธิฎฺฐาสิฯ โส สพฺพภาชนานิ สุกฺขาเปตฺวา ปจิตฺวา เคหํ ปูเรสิฯ กุมฺภกาโร นานาภาชนานิ คเหตฺวา ราชกุลํ อคมาสิฯ ราชา ทิสฺวา ‘‘เกนิมานิ กตานี’’ติ ปุจฺฉิฯ ‘‘มยา, เทวา’’ติฯ ‘‘อหํ ตยา กตานิ ชานามิ, กเถหิ, เกน กตานี’’ติ? ‘‘อเนฺตวาสิเกน เม เทวา’’ติฯ ‘‘น เต โส อเนฺตวาสี, อาจริโย เต โส, ตฺวํ ตสฺส สนฺติเก สิปฺปํ สิกฺข, อิโต ปฎฺฐาย จ โส มม ธีตานํ ภาชนานิ กโรตุ, อิมญฺจสฺส สหสฺสํ เทหี’’ติ สหสฺสํ ทาเปตฺวา ‘‘นานาวณฺณานิ อิมานิ ขุทฺทกภาชนานิ มม ธีตานํ เทหี’’ติ อาหฯ</p>


<p>โส ตานิ ตาสํ สนฺติกํ เนตฺวา ‘‘อิมานิ โว กีฬนตฺถาย ขุทฺทกภาชนานี’’ติ อาหฯ ตา สพฺพา อาคมิํสุฯ กุมฺภกาโร มหาสเตฺตน ปภาวติยา อตฺถาย กตภาชนเมว ตสฺสา อทาสิฯ สา จ ภาชนํ คเหตฺวา  ตตฺถ อตฺตโน จ มหาสตฺตสฺส จ ขุชฺชาย จ รูปํ ปสฺสิตฺวา ‘‘อิทํ น อเญฺญน กตํ, กุสราเชเนว กต’’นฺติ ญตฺวา กุชฺฌิตฺวา ภูมิยํ ขิปิตฺวา ‘‘อิมินา มยฺหํ อโตฺถ นตฺถิ, อิจฺฉนฺตานํ เทหี’’ติ อาหฯ อถสฺสา ภคินิโย กุทฺธภาวํ ญตฺวา ‘‘ขุทฺทกภาชนํ กุสรญฺญา กตนฺติ มญฺญสิ, อิทํ เตน น กตํ, กุมฺภกาเรเนว กตํ, คณฺหาหิ น’’นฺติ อวหสิํสุฯ สา เตน กตภาวํ ตสฺส จ อาคตภาวํ ตาสํ น กเถสิฯ กุมฺภกาโร สหสฺสํ โพธิสตฺตสฺส ทตฺวา ‘‘ตาต, ราชา เต ตุโฎฺฐ, อิโต กิร ปฎฺฐาย ราชธีตานํ ภาชนานิ กเรยฺยาสิ, อหํ ตาสํ หริสฺสามี’’ติ อาหฯ</p>


<p>โส ‘‘อิธาปิ วสเนฺตน น สกฺกา ปภาวตี ทฎฺฐุ’’นฺติ ตํ สหสฺสํ ตเสฺสว ทตฺวา ราชุปฎฺฐากสฺส นฬการสฺส สนฺติกํ คนฺตฺวา ตสฺส อเนฺตวาสิโก หุตฺวา ปภาวติยา อตฺถาย ตาลวณฺฎํ กตฺวา ตเตฺถว เสตจฺฉตฺตญฺจ อาปานภูมิญฺจ  วตฺถํ คเหตฺวา ฐิตํ ปภาวติญฺจาติ นานารูปานิ ทเสฺสสิฯ นฬกาโร ตญฺจ อญฺญญฺจ เตน กตภณฺฑกํ อาทาย ราชกุลํ อคมาสิฯ ราชา ทิสฺวา ‘‘เกนิมานิ กตานี’’ติ ปุจฺฉิตฺวา ปุริมนเยเนว สหสฺสํ ทตฺวา ‘‘อิมานิ นฬการภณฺฑานิ มม ธีตานํ เทหี’’ติ อาหฯ โสปิ โพธิสเตฺตน ปภาวติยา อตฺถาย กตํ ตาลวณฺฎํ ตสฺสาเยว อทาสิฯ ตตฺรปิ รูปานิ อโญฺญ ชโน น ปสฺสติ, ปภาวตี ปน ทิสฺวา กุสรญฺญา กตภาวํ ญตฺวา ‘‘คณฺหิตุกามา คณฺหนฺตู’’ติ กุทฺธา ภูมิยํ ขิปิ ฯ อถ นํ เสสา อวหสิํสุฯ นฬกาโร สหสฺสํ อาหริตฺวา โพธิสตฺตสฺส ทตฺวา ตํ ปวตฺติํ อาโรเจสิฯ</p>


<p>โส ‘‘อิทมฺปิ มยฺหํ อวสนฎฺฐาน’’นฺติ สหสฺสํ ตเสฺสว ทตฺวา ราชมาลาการสฺส สนฺติกํ คนฺตฺวา อเนฺตวาสิกภาวํ อุปคนฺตฺวา นานาวิธํ มาลาวิกติํ คนฺถิตฺวา ปภาวติยา อตฺถาย นานารูปวิจิตฺรํ เอกํ จุมฺพฎกํ อกาสิฯ มาลากาโร ตํ สพฺพํ อาทาย ราชกุลํ อคมาสิฯ ราชา ทิสฺวา ‘‘เกนิมานิ คนฺถิตานี’’ติ ปุจฺฉิฯ ‘‘มยา, เทวา’’ติฯ ‘‘อหํ ตยา คนฺถิตานิ ชานามิ, กเถหิ, เกน คนฺถิตานี’’ติ? ‘‘อเนฺตวาสิเกน เม , เทวา’’ติฯ ‘‘น โส อเนฺตวาสี, อาจริโย เต โส, ตฺวํ ตสฺส สนฺติเก สิปฺปํ สิกฺข, อิโต ปฎฺฐาย จ โส มม ธีตานํ ปุปฺผานิ คนฺถตุ, อิมญฺจสฺส สหสฺสํ เทหี’’ติ สหสฺสํ ทตฺวา ‘‘อิมานิ ปุปฺผานิ มม ธีตานํ เทหี’’ติ อาหฯ โสปิ โพธิสเตฺตน ปภาวติยา อตฺถาย กตํ จุมฺพฎกํ ตสฺสาเยว อทาสิฯ สา ตตฺถ อตฺตโน จ รโญฺญ จ รูเปหิ สทฺธิํ นานารูปานิ ทิสฺวา เตน กตภาวํ ญตฺวา กุชฺฌิตฺวา ภูมิยํ ขิปิฯ เสสา ภคินิโย ตํ ตเถว อวหสิํสุฯ มาลากาโรปิ สหสฺสํ อาหริตฺวา โพธิสตฺตสฺส ทตฺวา ตํ ปวตฺติํ อาโรเจสิฯ</p>


<p>โส ‘‘อิทมฺปิ มยฺหํ อวสนฎฺฐาน’’นฺติ สหสฺสํ ตเสฺสว ทตฺวา รโญฺญ สูทสฺส สนฺติกํ คนฺตฺวา อเนฺตวาสิกภาวํ อุปคจฺฉิฯ อเถกทิวสํ สูโท รโญฺญ โภชนวิกติํ หรโนฺต อตฺตโน อตฺถาย ปจิตุํ โพธิสตฺตสฺส อฎฺฐิมํสํ อทาสิฯ โส ตํ ตถา สมฺปาเทสิ, ยถาสฺส คโนฺธ สกลนครํ อวตฺถริฯ ราชา  ตํ ฆายิตฺวา ‘‘กิํ เต มหานเส อญฺญมฺปิ มํสํ ปจสี’’ติ ปุจฺฉิฯ ‘‘นตฺถิ, เทว, อปิจ โข ปน เม อเนฺตวาสิกสฺส อฎฺฐิมํสํ ปจนตฺถาย ทินฺนํ, ตเสฺสว โส คโนฺธ ภวิสฺสตี’’ติฯ ราชา อาหราเปตฺวา ตโต โถกํ ชิวฺหเคฺค ฐเปสิ, ตาวเทว สตฺต รสหรณิสหสฺสานิ โขเภนฺตํ ผริฯ ราชา รสตณฺหาย พชฺฌิตฺวา สหสฺสํ ทตฺวา ‘‘อิโต ปฎฺฐาย ตว อเนฺตวาสินา มม จ ธีตานญฺจ เม ภตฺตํ ปจาเปตฺวา ตฺวํ มยฺหํ อาหร, โส เม ธีตานํ หรตู’’ติ อาหฯ สูโท คนฺตฺวา ตสฺส อาโรเจสิฯ โส ตํ สุตฺวา ‘‘อิทานิ เม มโนรโถ มตฺถกํ ปโตฺต, อิทานิ ปนาหํ ปภาวติํ ทฎฺฐุํ ลภิสฺสามี’’ติ ตุโฎฺฐ ตํ สหสฺสํ ตเสฺสว ทตฺวา ปุนทิวเส ภตฺตํ สมฺปาเทตฺวา รโญฺญ ภตฺตภาชนานิ เปเสตฺวา ราชธีตานํ ภตฺตกาชํ สยํ คเหตฺวา ปภาวติยา วสนปาสาทํ อภิรุหิฯ สา ตํ ภตฺตกาชํ อาทาย ปาสาทํ อภิรุหนฺตํ ทิสฺวา จิเนฺตสิ – ‘‘อยํ อตฺตโน อนนุจฺฉวิกํ ทาสกมฺมกเรหิ กตฺตพฺพํ กโรติฯ สเจ ปนาหํ กติปาหํ ตุณฺหี ภวิสฺสามิ, ‘อิทานิ มํ เอสา โรจตี’ติ สญฺญี หุตฺวา กตฺถจิ อคนฺตฺวา มํ โอโลเกโนฺต อิเธว วสิสฺสติ, อิทาเนว ตํ อโกฺกสิตฺวา ปริภาสิตฺวา มุหุตฺตมฺปิ อิธ วสิตุํ  อทตฺวา ปลาเปสฺสามี’’ติฯ สา ทฺวารํ อฑฺฒวิวฎํ กตฺวา เอกํ หตฺถํ กวาเฎ ลเคฺคตฺวา เอเกน หเตฺถน อคฺคฬํ อุปฺปีเฬตฺวา ทุติยํ คาถมาห –</p>


<ol>
<li>
‘‘อนุชฺชุภูเตน  
หรํ มหนฺตํ, ทิวา จ รโตฺต จ นิสีถกาเล;  
  
ปฎิคจฺฉ ตฺวํ ขิปฺปํ กุสาวติํ กุส, นิจฺฉามิ ทุพฺพณฺณมหํ วสนฺต’’นฺติฯ  
</li>
  
<p>ตสฺสโตฺถ – มหาราช, ตฺวํ ภตฺตการโก หุตฺวา อุชุเกน จิเตฺตน โยปิ เต สีสํ ภิเนฺทยฺย, ตสฺสเปตํ กมฺมํ น กโรสิ, อนุชุภูเตน ปน จิเตฺตน มมตฺถาย เอตํ มหนฺตํ กาชํ หรโนฺต ทิวา จ รโตฺต จ นิสีถกาเล จ มหนฺตํ  ทุกฺขํ อนุภวิสฺสสิ, กิํ เต เตน อนุภูเตน ทุเกฺขน, ตฺวํ อตฺตโน นครํ กุสาวติเมว ปฎิคจฺฉ, อญฺญํ อตฺตนา สทิสิํ อติรสกปูวสณฺฐานมุขิํ ยกฺขินิํ อคฺคมเหสิํ กตฺวา รชฺชํ กาเรหีติฯ นฺติ อหํ ปน ตํ ทุพฺพณฺณํ ทุสฺสณฺฐิตํ อิธ วสนฺตํ น อิจฺฉามีติฯ
</ol></p>


<p>โส ‘‘ปภาวติยา เม สนฺติกา กถา ลทฺธา’’ติ ตุฎฺฐจิโตฺต ติโสฺส คาถา อภาสิ –</p>


<ol>
<li>
‘‘นาหํ คมิสฺสามิ อิโต กุสาวติํ, ปภาวตี วณฺณปโลภิโต ตว;  
  
รมามิ มทฺทสฺส นิเกตรเมฺม, หิตฺวาน รฎฺฐํ ตว ทสฺสเน รโตฯ  
</li>
  
<li>
‘‘ปภาวตี วณฺณปโลภิโต ตว, สมฺมูฬฺหรูโป วิจรามิ เมทินิํ;  
  
ทิสํ น ชานามิ กุโตมฺหิ อาคโต, ตยมฺหิ มโตฺต มิคมนฺทโลจเนฯ  
</li>
  
<li>
‘‘สุวณฺณจีรวสเน, ชาตรูปสุเมขเล;  
  
สุโสฺสณิ ตว กามา หิ, นาหํ รเชฺชน มตฺถิโก’’ติฯ  
</li>
  
<p>ตตฺถ ติ อภิรมามิ น อุกฺกณฺฐามิฯ ติ กิเลสสมฺมูโฬฺห หุตฺวาฯ ติ ตยิ มโตฺตมฺหิ, ตยา วา มโตฺตมฺหิฯ ติ สุวณฺณขจิตวตฺถวสเนฯ ติ น อหํ รเชฺชน อตฺถิโกฯ
</ol></p>


<p>เอวํ  วุเตฺต สา จิเนฺตสิ – ‘‘อหํ เอตํ ‘วิปฺปฎิสารี ภวิสฺสตี’ติ ปริภาสามิ, อยํ ปน รชฺชิตฺวาว กเถติ, สเจ โข ปน มํ ‘อหํ กุสราชา’ติ วตฺวา หเตฺถ คเณฺหยฺย, โก  ตํ นิวาเรยฺย, โกจิ โน อิมํ กถํ สุเณยฺยา’’ติ ทฺวารํ ถเกตฺวา สูจิํ ทตฺวา อโนฺต อฎฺฐาสิฯ โสปิ ภตฺตกาชํ อาหริตฺวา ภตฺตํ วเฑฺฒตฺวา ราชธีตโร โภเชสิฯ ปภาวตี ‘‘คจฺฉ กุสราเชน ปกฺกภตฺตํ อาหรา’’ติ ขุชฺชํ เปเสสิฯ สา อาหริตฺวา ‘‘ภุญฺชาหี’’ติ อาหฯ นาหํ เตน ปกฺกภตฺตํ ภุญฺชามิ, ตฺวํ ภุญฺชิตฺวา อตฺตโน ลทฺธนิวาปํ คเหตฺวา ภตฺตํ ปจิตฺวา อาหร, กุสรโญฺญ อาคตภาวญฺจ มา กสฺสจิ อาโรเจสีติฯ ขุชฺชา ตโต ปฎฺฐาย ตสฺสา โกฎฺฐาสํ อาหริตฺวา สยํ ภุญฺชติ, อตฺตโน โกฎฺฐาสํ ตสฺสา อุปเนติฯ กุสราชาปิ  ตโต ปฎฺฐาย ตํ ปสฺสิตุํ อลภโนฺต จิเนฺตสิ – ‘‘อตฺถิ นุ โข ปภาวติยา มยิ สิเนโห, อุทาหุ นตฺถิ, วีมํสิสฺสามิ น’’นฺติฯ โส ปน ราชธีตโร โภเชตฺวา ภตฺตกาชํ อาทาย นิกฺขโนฺต ตสฺสา คพฺภทฺวาเร ปาสาทตลํ ปาเทน ปหริตฺวา ภาชนานิ ฆเฎฺฎตฺวา นิตฺถุนิตฺวา วิสญฺญี หุตฺวา วิย อวกุโชฺช ปติฯ สา ตสฺส นิตฺถุนิตสเทฺทน ทฺวารํ วิวริตฺวา ตํ ภตฺตกาเชน โอตฺถตํ ทิสฺวา จิเนฺตสิ – ‘‘อยํ สกลชมฺพุทีเป อคฺคราชา มํ นิสฺสาย รตฺตินฺทิวํ ทุกฺขํ อนุโภติ, สุขุมาลตาย ภตฺตกาเชน อวตฺถโต ปตติ, ชีวติ นุ โข, โน วา’’ติฯ สา คพฺภโต นิกฺขมิตฺวา ตสฺส นาสวาตํ อุปธาเรตุํ คีวํ ปสาเรตฺวา มุขํ โอโลเกสิฯ โส มุขปูรํ เขฬํ คเหตฺวา ตสฺสา สรีเร ปาเตสิฯ สา ตํ ปริภาสิตฺวา คพฺภํ ปวิสิตฺวา ทฺวารํ อฑฺฒวิวฎํ ถเกตฺวา ฐิตา คาถมาห –</p>


<ol>
<li>
‘‘อพฺภูติ ตสฺส โภ โหติ, โย อนิจฺฉนฺตมิจฺฉติ;  
  
อกามํ ราช กาเมสิ, อกนฺตํ กนฺตุมิจฺฉสี’’ติฯ  
</li>
  
<p>ตตฺถ ติ อภูติ, อวุฑฺฒีติ อโตฺถฯ
</ol></p>


<p>โส ปน ปฎิพทฺธจิตฺตตาย อโกฺกสิยมาโนปิ ปริภาสิยมาโนปิ วิปฺปฎิสารํ อนุปฺปาเทตฺวาว อนนฺตรํ คาถมาห –</p>


<ol>
<li>
‘‘อกามํ วา สกามํ วา, โย นโร ลภเต ปิยํ;  
  
ลาภเมตฺถ ปสํสาม, อลาโภ ตตฺถ ปาปโก’’ติฯ  
</li>
  
<p>สาปิ  ตสฺมิํ เอวํ กเถเนฺตปิ อโนสกฺกิตฺวา ถทฺธตรวจนํ วตฺวา ปลาเปตุกามา อิตรํ คาถมาห –
</ol></p>


<ol>
<li>
‘‘ปาสาณสารํ  
ขณสิ, กณิการสฺส ทารุนา;  
  
วาตํ ชาเลน พาเธสิ, โย อนิจฺฉนฺตมิจฺฉสี’’ติฯ  
</li>
  
<p>ตตฺถ ติ กณิการกเฎฺฐนฯ ติ พนฺธสีติฯ
</ol></p>


<p>ตํ สุตฺวา ราชา ติโสฺส คาถาโย อภาสิ –</p>


<ol>
<li>
‘‘ปาสาโณ นูน เต หทเย, โอหิโต มุทุลกฺขเณ;  
  
โย เต สาตํ น วินฺทามิ, ติโรชนปทาคโตฯ  
</li>
  
<li>
‘‘ยทา  
มํ ภกุฎิํ กตฺวา, ราชปุตฺตี อุทิกฺขติ;  
  
อาฬาริโก ตทา โหมิ, รโญฺญ มทฺทสฺสเนฺตปุเรฯ  
</li>
  
<li>
‘‘ยทา อุมฺหยมานา มํ, ราชปุตฺตี อุทิกฺขติ;  
  
นาฬาริโก ตทา โหมิ, ราชา โหมิ ตทา กุโส’’ติฯ  
</li>
  
<p>ตตฺถ ติ มุทุนา อิตฺถิลกฺขเณน สมนฺนาคเตฯ ติ โย อหํ ติโรรฎฺฐา อาคโต ตว สนฺติเก วสโนฺต ปฎิสนฺถารมตฺตมฺปิ สาตํ น ลภามิ, โส เอวํ มญฺญามิ, มยิ สิเนหุปฺปตฺตินิวารณาย นูน ตว หทเย ปาสาโณ ฐปิโตฯ ติ โกธวเสน วลิวิสมํ นลาฎํ กตฺวาฯ ติ ภตฺตการโกฯ ตสฺมิํ ขเณ อหํ มทฺทรโญฺญ อเนฺตปุเร ภตฺตการกทาโส วิย โหมีติ วทติฯ ติ ปหฎฺฐาการํ ทเสฺสตฺวา หสมานาฯ ติ ตสฺมิํ ขเณ อหํ กุสาวตีนคเร รชฺชํ กาเรโนฺต ราชา วิย โหมิ, กสฺมาสิ เอวํ ผรุสา, อิโต ปฎฺฐาย มา เอวรูปํ กริ, ภเทฺทติฯ
</ol></p>


<p>สา ตสฺส วจนํ สุตฺวา จิเนฺตสิ – ‘‘อยํ อติวิย อลฺลียิตฺวา กเถติ, มุสาวาทํ กตฺวา อุปาเยน นํ อิโต ปลาเปสฺสามี’’ติ คาถมาห –</p>


<ol>
<li>
‘‘สเจ  
หิ วจนํ สจฺจํ, เนมิตฺตานํ ภวิสฺสติ;  
  
เนว เม ตฺวํ ปตี อสฺส, กามํ ฉินฺทนฺตุ สตฺตธา’’ติฯ  
</li>
  
<p>ตสฺสโตฺถ  – มหาราช, มยา ‘‘อยํ กุสราชา มยฺหํ ปติ ภวิสฺสติ, น ภวิสฺสตี’’ติ พหู นิมิตฺตปาฐกา ปุจฺฉิตา, เต ‘‘กามํ กิร มํ สตฺตธา ฉินฺทนฺตุ, เนว เม ตฺวํ ปติ ภวิสฺสสี’’ติ วทิํสูติฯ
</ol></p>


<p>ตํ สุตฺวา ราชา ตํ ปฎิพาหโนฺต ‘‘ภเทฺท, มยาปิ อตฺตโน รเฎฺฐ เนมิตฺตกา ปุจฺฉิตา, เต ‘อญฺญตฺร สีหสฺสรกุสราชโต ตว ปติ นาม อโญฺญ นตฺถี’ติ พฺยากริํสุ, อหมฺปิ อตฺตโน ญาณพลนิมิเตฺตน เอวเมว กเถสิ’’นฺติ วตฺวา อนนฺตรํ คาถมาห –</p>


<ol>
<li>
‘‘สเจ หิ วจนํ สจฺจํ, อเญฺญสํ ยทิ วา มม;  
  
เนว ตุยฺหํ ปตี อตฺถิ, อโญฺญ สีหสฺสรา กุสา’’ติฯ  
</li>
  
<p>ตสฺสโตฺถ – ยทิ หิ อเญฺญสํ เนมิตฺตานํ วจนํ สจฺจํ, ยทิ วา มม วจนํ สจฺจํ, ตว อโญฺญ ปติ นาม นตฺถีติฯ
</ol></p>


<p>สา ตสฺส วจนํ สุตฺวา ‘‘น สกฺกา อิมํ ลชฺชาเปตุํ วา ปลาเปตุํ วา, กิํ เม อิมินา’’ติ ทฺวารํ ปิธาย อตฺตานํ น ทเสฺสสิฯ โสปิ กาชํ คเหตฺวา โอตริ, ตโต ปฎฺฐาย ตํ ทฎฺฐุํ น ลภติ, ภตฺตการกกมฺมํ กโรโนฺต อติวิย กิลมติ , ภุตฺตปาตราโส ทารูนิ ผาเลติ, ภาชนานิ โธวติ, กาเชน อุทกํ อาหรติ, สยโนฺต อมฺพณปิเฎฺฐ สยติ, ปาโต วุฎฺฐาย ยาคุอาทีนิ ปจติ หรติ โภเชติ, นนฺทิราคํ นิสฺสาย อติทุกฺขํ อนุโภติฯ โส เอกทิวสํ ภตฺตเคหทฺวาเรน คจฺฉนฺติํ ขุชฺชํ ทิสฺวา ปโกฺกสิฯ สา ปภาวติยา ภเยน ตสฺส สนฺติกํ คนฺตุํ อวิสหนฺตี ตุริตตุริตา วิย คจฺฉติฯ อถ นํ เวเคน อุปคนฺตฺวา ‘‘ขุเชฺช’’ติ อาหฯ</p>


<p>สา นิวตฺติตฺวา ฐิตา ‘‘โก เอโส’’ติ วตฺวา ‘‘ตุมฺหากํ สทฺทํ น สุณามี’’ติ อาหฯ อถ นํ ‘‘ขุเชฺช ตฺวมฺปิ สามินีปิ เต อุโภปิ อติวิย ถทฺธา, เอตฺตกํ กาลํ ตุมฺหากํ สนฺติเก วสโนฺต อาโรคฺยสาสนมตฺตมฺปิ น ลภามิ, เทยฺยธมฺมํ ปน กิํ ทสฺสถ, ติฎฺฐตุ ตาเวตํ, อปิ เม ปภาวติํ มุทุกํ กตฺวา ทเสฺสตุํ สกฺขิสฺสสี’’ติ อาห ฯ สา ‘‘สาธู’’ติ สมฺปฎิจฺฉิฯ อถ นํ ‘‘สเจ เม ตํ ทเสฺสตุํ สกฺขิสฺสสิ, ขุชฺชภาวํ เต อุชุกํ กตฺวา คีเวยฺยกํ ทสฺสามี’’ติ ปโลเภโนฺต ปญฺจ คาถาโย อภาสิ –</p>


<ol>
<li>
‘‘เนกฺขํ  
คีวํ เต กาเรสฺสํ, ปตฺวา ขุเชฺช กุสาวติํ;  
  
สเจ มํ นาคนาสูรู, โอโลเกยฺย ปภาวตีฯ  
</li>
  
<li>
‘‘เนกฺขํ คีวํ เต กาเรสฺสํ, ปตฺวา ขุเชฺช กุสาวติํ;  
  
สเจ มํ นาคนาสูรู, อาลเปยฺย ปภาวตีฯ  
</li>
  
<li>
‘‘เนกฺขํ คีวํ เต กาเรสฺสํ, ปตฺวา ขุเชฺช กุสาวติํ;  
  
สเจ มํ นาคนาสูรู, อุมฺหาเยยฺย ปภาวตีฯ  
</li>
  
<li>
‘‘เนกฺขํ คีวํ เต กาเรสฺสํ, ปตฺวา ขุเชฺช กุสาวติํ;  
  
สเจ มํ นาคนาสูรู, ปมฺหาเยยฺย ปภาวตีฯ  
</li>
  
<li>
‘‘เนกฺขํ คีวํ เต กาเรสฺสํ, ปตฺวา ขุเชฺช กุสาวติํ;  
  
สเจ มํ นาคนาสูรู, ปาณีหิ อุปสมฺผุเส’’ติฯ  
</li>
  
<p>ตตฺถ ติ ตว คีเวยฺยํ สพฺพสุวณฺณมยเมว กาเรสฺสามีติ อโตฺถฯ ‘‘เนกฺขํ คีวํ เต กริสฺสามี’’ติปิ ปาโฐ, ตว คีวาย เนกฺขมยํ ปิฬนฺธนํ ปิฬเนฺธสฺสามีติ อโตฺถฯ ติ สเจ ตว วจเนน มํ ปภาวตี โอโลเกยฺย, สเจ มํ ตาย โอโลกาเปตุํ สกฺขิสฺสสีติ อโตฺถฯ ติอาทีสุปิ เอเสว นโยฯ เอตฺถ ปน ติ มนฺทหสิตวเสน ปริหาเสยฺยฯ ติ มหาหสิตวเสน ปริหาเสยฺยฯ
</ol></p>


<p>สา  ตสฺส วจนํ สุตฺวา ‘‘คจฺฉถ ตุเมฺห, เทว, กติปาหจฺจเยน นํ ตุมฺหากํ วเส กริสฺสามิ, ปสฺสถ เม ปรกฺกม’’นฺติ วตฺวา ตํ กรณียํ ตีเรตฺวา ปภาวติยา สนฺติกํ คนฺตฺวา ตสฺสา วสนคพฺภํ โสเธนฺตี วิย ปหรณโยคฺคํ เลฑฺฑุขณฺฑมฺปิ อเสเสตฺวา อนฺตมโส ปาทุกาปิ นีหริตฺวา สกลคพฺภํ สมฺมชฺชิตฺวา คพฺภทฺวาเร อุมฺมารํ อนฺตรํ กตฺวา อุจฺจาสนํ ปญฺญเปตฺวา ปภาวติยา เอกํ นีจปีฐกํ อตฺถริตฺวา ‘‘เอหิ, อมฺม, สีเส เต  อูกา วิจินิสฺสามี’’ติ ตํ ตตฺถ ปีฐเก นิสีทาเปตฺวา อตฺตโน อูรุอนฺตเร ตสฺสา สีสํ ฐเปตฺวา โถกํ กณฺฑุยิตฺวา ‘‘อโห อิมิสฺสา สีเส พหู อูกา’’ติ สกสีสโต อูกา คเหตฺวา ตสฺสา หเตฺถ ฐเปตฺวา ‘‘ปสฺส กิตฺตกา เต สีเส อูกา’’ติ ปิยกถํ กเถตฺวา มหาสตฺตสฺส คุณํ กเถนฺตี คาถมาห –</p>


<ol>
<li>
‘‘น  
หิ นูนายํ ราชปุตฺตี, กุเส สาตมฺปิ วินฺทติ;  
  
อาฬาริเก ภเต โปเส, เวตเนน อนตฺถิเก’’ติฯ  
</li>
  
<p>ตสฺสโตฺถ – เอกํเสน อยํ ราชปุตฺตี ปุเพฺพ กุสาวตีนคเร กุสนรินฺทสฺส สนฺติเก มาลาคนฺธวิเลปนวตฺถาลงฺการวเสน อปฺปมตฺตกมฺปิ สาตํ น วินฺทติ น ลภติ, ตมฺพูลมตฺตมฺปิ เอเตน เอติสฺสา ทินฺนปุพฺพํ น ภวิสฺสติฯ กิํการณา? อิตฺถิโย นาม เอกทิวสมฺปิ องฺกํ อวตฺถริตฺวา นิปนฺนสามิกมฺหิ หทยํ ภินฺทิตุํ น สโกฺกนฺติ, อยํ ปน อาฬาริเก ภเต โปเส อาฬาริกตฺตญฺจ ภตกตฺตญฺจ อุปคเต เอตสฺมิํ ปุริเส มูเลนปิ อนตฺถิเก เกวลํ ตํเยว นิสฺสาย รชฺชํ ปหาย อาคนฺตฺวา เอวํ ทุกฺขํ อนุภวเนฺต ปฎิสนฺถารมตฺตมฺปิ น กโรติ, สเจปิ เต, อมฺม, ตสฺมิํ สิเนโห นตฺถิ, สกลชมฺพุทีเป อคฺคราชา มํ นิสฺสาย กิลมตีติ ตสฺส กิญฺจิเทว ทาตุํ อรหสีติฯ
</ol></p>


<p>สา ตํ สุตฺวา ขุชฺชาย กุชฺฌิฯ อถ นํ ขุชฺชา คีวายํ คเหตฺวา อโนฺตคเพฺภ ขิปิตฺวา สยํ พหิ หุตฺวา ทฺวารํ ปิธาย อาวิญฺฉนรชฺชุมฺหิ โอลมฺพนฺตี อฎฺฐาสิฯ ปภาวตี ตํ คเหตุํ อสโกฺกนฺตี ทฺวารมูเล ฐตฺวา อโกฺกสนฺตี อิตรํ คาถมาห –</p>


<ol>
<li>
‘‘น  
หิ นูนายํ สา ขุชฺชา, ลภติ ชิวฺหาย เฉทนํ;  
  
สุนิสิเตน สเตฺถน, เอวํ ทุพฺภาสิตํ ภณ’’นฺติฯ  
</li>
  
<p>ตตฺถ ติ สุฎฺฐุ นิสิเตน ติขิณสเตฺถนฯ นฺติ เอวํ อโสตพฺพยุตฺตกํ ทุพฺภาสิตํ ภณนฺตีฯ
</ol></p>


<p>อถ ขุชฺชา อาวิญฺจนรชฺชุํ คเหตฺวา ฐิตาว ‘‘นิปฺปเญฺญ ทุพฺพินีเต ตว รูปํ กิํ กริสฺสติ, กิํ มยํ ตว รูปํ ขาทิตฺวา ยาเปสฺสามา’’ติ วตฺวา เตรสหิ  คาถาหิ โพธิสตฺตสฺส คุณํ ปกาเสนฺตี ขุชฺชาคชฺชิตํ นาม คชฺชิ –</p>


<ol>
<li>
‘‘มา นํ รูเปน ปาเมสิ, อาโรเหน ปภาวติ;  
  
มหายโสติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา  
นํ รูเปน ปาเมสิ, อาโรเหน ปภาวติ;  
  
มหทฺธโนติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
มหพฺพโลติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
มหารโฎฺฐติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
มหาราชาติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
สีหสฺสโรติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
วคฺคุสฺสโรติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
พินฺทุสฺสโรติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
มญฺชุสฺสโรติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
มธุสฺสโรติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
สตสิโปฺปติ กตฺวาน, กรสฺสุ รุจิเร ปิยํฯ  
</li>
  
<li>
‘‘มา นํ รูเปน ปาเมสิ, อาโรเหน ปภาวติ;  
  
ขตฺติโยติปิ กตฺวาน, กรสฺสุ รุจิเร ปิยํฯ  
</li>
  
<li>
‘‘มา  
  
นํ รูเปน ปาเมสิ, อาโรเหน ปภาวติ;  
  
กุสราชาติ กตฺวาน, กรสฺสุ รุจิเร ปิย’’นฺติฯ  
</li>
  
<p>ตตฺถ ติ อเร ปภาวติ, มา ตฺวํ เอตํ กุสนรินฺทํ อตฺตโน รูเปน อาโรหปริณาเหน ปมินิ, เอวํ ปมาณํ คณฺหิฯ ติ มหานุภาโว โสติ เอวํ หทเย กตฺวาน  ปิยทสฺสเน กรสฺสุ ตสฺส ปิยํฯ อานุภาโวเยว หิสฺส รูปนฺติ วทติฯ เอส นโย สพฺพตฺถฯ อปิ จ ติ มหาปริวาโรฯ ติ มหาโภโคฯ ติ  มหาถาโมฯ ติ วิปุลรโฎฺฐฯ ติ สกลชมฺพุทีเป อคฺคราชาฯ ติ สีหสทฺทสมานสโทฺทฯ ติ ลีลายุตฺตสฺสโรฯ ติ สมฺปิณฺฑิตฆนสฺสโรฯ ติ สุนฺทรสฺสโรฯ ติ มธุรยุตฺตสฺสโรฯ ติ ปเรสํ สนฺติเก อสิกฺขิตฺวา อตฺตโน พเลเนว นิปฺผนฺนอเนกสตสิโปฺปฯ ติ โอกฺกากปเวณิยํ ชาโต อสมฺภินฺนขตฺติโยฯ ติ สกฺกทตฺติยกุสติณสมานนาโม ราชาฯ เอวรูโป หิ อโญฺญ ราชา นาม นตฺถีติ ชานิตฺวา เอตสฺส ปิยํ กโรหีติ ขุชฺชา เอตฺตกาหิ คาถาหิ ตสฺส คุณํ กเถสิฯ
</ol></p>


<p>ปภาวตี ตสฺสา วจนํ สุตฺวา ‘‘ขุเชฺช อติวิย คชฺชสิ, หเตฺถน ปาปุณนฺตี สสามิกภาวํ เต ชานาเปสฺสามี’’ติ ขุชฺชํ ตเชฺชสิฯ สาปิ ตํ ‘‘อหํ ตํ รกฺขมานา ปิตุโน เต กุสราชสฺส อาคตภาวํ นาโรเจสิํ, โหตุ, อชฺช รโญฺญ อาโรเจสฺสามี’’ติ มหเนฺตน สเทฺทน ภายาเปสิฯ สาปิ ‘‘โกจิเทว สุเณยฺยา’’ติ ขุชฺชํ สญฺญาเปสิฯ โพธิสโตฺตปิ ตํ ปสฺสิตุํ อลภโนฺต สตฺต มาเส ทุโพฺภชเนน ทุกฺขเสยฺยาย กิลมโนฺต จิเนฺตสิ – ‘‘โก เม เอตาย อโตฺถ, สตฺต มาเส วสโนฺต เอตํ ปสฺสิตุมฺปิ น ลภามิ, อติวิย กกฺขฬา สาหสิกา, คนฺตฺวา มาตาปิตโร ปสฺสิสฺสามี’’ติฯ ตสฺมิํ ขเณ สโกฺก อาวเชฺชโนฺต ตสฺส อุกฺกณฺฐิตภาวํ ญตฺวา ‘‘ราชา สตฺต มาเส ปภาวติํ ทฎฺฐุมฺปิ น ลภิ, ลภนาการมสฺส กริสฺสามี’’ติ มทฺทรโญฺญ ทูเต กตฺวา สตฺตนฺนํ  ราชูนํ ทูตํ ปาเหโนฺต ‘‘ปภาวตี, กุสราชํ ฉเฑฺฑตฺวา อาคตา, อาคจฺฉนฺตุ ปภาวติํ คณฺหนฺตู’’ติ เอเกกสฺส วิสุํ วิสุํ สาสนํ ปหิณิฯ เต มหาปริวาเรน คนฺตฺวา นครํ ปตฺวา อญฺญมญฺญสฺส อาคตการณํ น ชานนฺติฯ เต ‘‘ตฺวํ กสฺมา อาคโต, ตฺวํ กสฺมา อาคโตสี’’ติ ปุจฺฉิตฺวา ตมตฺถํ ญตฺวา กุชฺฌิตฺวา ‘‘เอกํ กิร ธีตรํ สตฺตนฺนํ ทสฺสติ, ปสฺสถสฺส อนาจารํ, อุปฺปเณฺฑติ โน, คณฺหถ น’’นฺติ ‘‘สเพฺพสมฺปิ อมฺหากํ ปภาวติํ เทตุ ยุทฺธํ วา’’ติ สาสนานิ ปหิณิตฺวา นครํ ปริวารยิํสุฯ มทฺทราชา สาสนํ สุตฺวา ภีตตสิโต อมเจฺจ อามเนฺตตฺวา ‘‘กิํ กโรมา’’ติ ปุจฺฉิฯ อถ นํ อมจฺจา ‘‘เทว  , สตฺตปิ ราชาโน ปภาวติํ นิสฺสาย อาคตา, ‘สเจ น ทสฺสติ, ปาการํ ภินฺทิตฺวา นครํ ปวิสิตฺวา ชีวิตกฺขยํ ปาเปตฺวา ตํ คณฺหิสฺสามา’ติ วทนฺติ, ปากาเร อภิเนฺนเยว เตสํ ปภาวติํ เปเสสฺสามา’’ติ วตฺวา คาถมาหํสุ –</p>


<ol>
<li>
‘‘เอเต นาคา อุปตฺถทฺธา, สเพฺพ ติฎฺฐนฺติ วมฺมิตา;  
  
ปุรา มทฺทนฺติ ปาการํ, อาเนเนฺตตํ ปภาวติ’’นฺติฯ  
</li>
  
<p>ตตฺถ ติ อติถทฺธา ทปฺปิตาฯ นฺติ อาเนนฺตุ เอตํ ปภาวตินฺติ สาสนานิ ปหิณิํสุฯ ตสฺมา ยาว เอเต นาคา ปาการํ น มทฺทนฺติ, ตาว เนสํ ปภาวติํ เปเสหิ, มหาราชาติฯ
</ol></p>


<p>ตํ สุตฺวา ราชา ‘‘สจาหํ เอกสฺส ปภาวติํ เปเสสฺสามิ, เสสา ยุทฺธํ กริสฺสนฺติ, น สกฺกา เอกสฺส ทาตุํ, สกลชมฺพุทีเป อคฺคราชานํ ‘วิรูโป’ติ ฉเฑฺฑตฺวา อาคตา อาคมนสฺส ผลํ ลภตุ, วธิตฺวาน นํ สตฺต ขณฺฑานิ กตฺวา สตฺตนฺนํ ขตฺติยานํ เปเสสฺสามี’’ติ วทโนฺต อนนฺตรํ คาถมาห –</p>


<ol>
<li>
‘‘สตฺต พิเล กริตฺวาน, อหเมตํ ปภาวติํ;  
  
ขตฺติยานํ ปทสฺสามิ, เย มํ หนฺตุํ อิธาคตา’’ติฯ  
</li>
  
<p>ตสฺส สา กถา สกลนิเวสเน ปากฎา อโหสิฯ ปริจาริกา คนฺตฺวา ‘‘ราชา กิร ตํ สตฺต ขณฺฑานิ กตฺวา สตฺตนฺนํ ราชูนํ เปเสสฺสตี’’ติ ปภาวติยา อาโรเจสุํฯ สา มรณภยภีตา อาสนา วุฎฺฐาย ภคินีหิ ปริวุตา มาตุ สิริคพฺภํ อคมาสิฯ ตมตฺถํ ปกาเสโนฺต สตฺถา อาห –
</ol></p>


<ol>
<li>
‘‘อวุฎฺฐหิ  
ราชปุตฺตี, สามา โกเสยฺยวาสินี;  
  
อสฺสุปุเณฺณหิ เนเตฺตหิ, ทาสีคณปุรกฺขตา’’ติฯ  
</li>
  
<p>ตตฺถ ติ สุวณฺณวณฺณาฯ ติ สุวณฺณขจิตโกเสยฺยนิวสนาฯ
</ol></p>


<p>สา มาตุ สนฺติกํ คนฺตฺวา มาตรํ วนฺทิตฺวา ปริเทวมานา อาห –</p>


<ol>
<li>
‘‘ตํ  
  
นูน กกฺกูปนิเสวิตํ มุขํ, อาทาสทนฺตาถรุปจฺจเวกฺขิตํ;  
  
สุภํ สุเนตฺตํ วิรชํ อนงฺคณํ, ฉุทฺธํ วเน ฐสฺสติ ขตฺติเยหิฯ  
</li>
  
<li>
‘‘เต นูน เม อสิเต เวลฺลิตเคฺค, เกเส มุทู จนฺทนสารลิเตฺต;  
  
สมากุเล สีวถิกาย มเชฺฌ, ปาเทหิ คิชฺฌา ปริกฑฺฒิสฺสนฺติฯ  
</li>
  
<li>
‘‘ตา นูน เม ตมฺพนขา สุโลมา, พาหา มุทู จนฺทนสารลิตฺตา;  
  
ฉินฺนา วเน อุชฺฌิตา ขตฺติเยหิ, คยฺห ธโงฺก คจฺฉติ เยนกามํฯ  
</li>
  
<li>
‘‘เต นูน ตาลูปนิเภ อลเมฺพ, นิเสวิเต กาสิกจนฺทเนน;  
  
ถเนสุ เม ลมฺพิสฺสติ สิงฺคาโล, มาตูว ปุโตฺต ตรุโณ ตนูโชฯ  
</li>
  
<li>
‘‘ตํ นูน โสณิํ ปุถุลํ สุโกฎฺฎิตํ, นิเสวิตํ กญฺจนเมขลาหิ;  
  
ฉินฺนํ วเน ขตฺติเยหี อวตฺถํ, สิงฺคาลสงฺฆา ปริกฑฺฒิสฺสนฺติฯ  
</li>
  
<li>
‘‘โสณา ธงฺกา สิงฺคาลา จ, เย จเญฺญ สนฺติ ทาฐิโน;  
  
อชรา นูน เหสฺสนฺติ, ภกฺขยิตฺวา ปภาวติํฯ  
</li>
  
<li>
‘‘สเจ  
มํสานิ หริํสุ, ขตฺติยา ทูรคามิโน;  
  
อฎฺฐีนิ อมฺม ยาจิตฺวา, อนุปเถ ทหาถ นํฯ  
</li>
  
<li>
‘‘เขตฺตานิ อมฺม กาเรตฺวา, กณิกาเรตฺถ โรปย;  
  
ยทา เต ปุปฺผิตา อสฺสุ, เหมนฺตานํ หิมจฺจเย;  
  
สเรยฺยาถ มมํ อมฺม, เอวํวณฺณา ปภาวตี’’ติฯ  
</li>
  
<p>ตตฺถ กกฺกูปนิเสวิตนฺติล นฺติ สาสปกกฺกโลณกกฺกมตฺติกกกฺกติลกกฺกหลิทฺทิกกฺกมุขจุณฺณเกหิ อิเมหิ ปญฺจหิ กเกฺกหิ อุปนิเสวิตํฯ นฺติ  ทนฺตมยถรุมฺหิ อาทาเส ปจฺจเวกฺขิตํ ตตฺถ โอโลเกตฺวา มณฺฑิตํฯ นฺติ สุภมุขํฯ นฺติ วิคตรชํ นิมฺมลํฯ นฺติ คณฺฑปิฬกาทิโทสรหิตํฯ นฺติ อมฺม เอวรูปํ มม มุขํ อทฺธา อิทานิ ขตฺติเยหิ ฉฑฺฑิตํ   อรเญฺญ ฐสฺสตีติ ปริเทวติฯ ติ กาฬเกฯ ติ อุนฺนตเคฺคฯ ติ สุสานมฺหิฯ ติ เอวรูเป มม เกเส มนุสฺสมํสขาทกา คิชฺฌา ปาเทหิ ปหริตฺวา นูน ปริกฑฺฒิสฺสนฺติฯ นฺติ อมฺม มม เอวรูปํ พาหํ นูน ธโงฺก คเหตฺวา ลุญฺชิตฺวา ขาทโนฺต เยนกามํ คจฺฉิสฺสติฯ
</ol></p>


<p>ติ สุวณฺณตาลผลสทิเสฯ ติ สุขุมจนฺทเนน นิเสวิเตฯ ติ อมฺม มม สุสาเน ปติตาย เอวรูเป ถเน ทิสฺวา มุเขน ฑํสิตฺวา เตสุ เม ถเนสุ อตฺตโน ตนุโช มาตุ ตรุณปุโตฺต วิย นูน สิงฺคาโล ลมฺพิสฺสติฯ นฺติ กฎิํฯ นฺติ โคหนุเกน ปหริตฺวา สุวฑฺฒิตํฯ นฺติ ฉฑฺฑิตํฯ ติ อมฺม เอเต เอตฺตกา นูน มม มํสํ ขาทิตฺวา อชรา ภวิสฺสนฺติฯ</p>


<p>ติ อมฺม สเจ เต ขตฺติยา มยิํ ปฎิพทฺธจิตฺตา มม มํสานิ หเรยฺยุํ, อถ ตุเมฺห อฎฺฐีนิ ยาจิตฺวา  ชงฺฆมคฺคมหามคฺคานํ อนฺตเร ทเหยฺยาถาติ วทติฯ ติ อมฺม มม ฌาปิตฎฺฐาเน มาลาทิวตฺถูนิ กาเรตฺวา เอตฺถ เอเตสุ เขเตฺตสุ กณิการรุเกฺข โรปยฯ ติ หิมปาตาติกฺกเม ผคฺคุณมาเสฯ ติ เตสํ ปุปฺผานํ สุวณฺณจโงฺกฎกํ ปูเรตฺวา อูรูสุ ฐเปตฺวา มม ธีตา ปภาวตี เอวํวณฺณาติ สเรยฺยาถฯ</p>


<p>อิติ  สา มรณภยตชฺชิตา มาตุ สนฺติเก วิลปิฯ มทฺทราชาปิ ‘‘ผรสุญฺจ คณฺฑิกญฺจ คเหตฺวา โจรฆาตโก อิเธว อาคจฺฉตู’’ติ อาณาเปสิฯ ตสฺส อาคมนํ สกลราชเคเห ปากฎํ อโหสิฯ อถสฺส อาคตภาวํ สุตฺวา ปภาวติยา มาตา อุฎฺฐายาสนา โสกสมปฺปิตา รโญฺญ สนฺติกํ อคมาสิฯ ตมตฺถํ ปกาเสโนฺต สตฺถา อาห –</p>


<ol>
<li>
‘‘ตสฺสา มาตา อุทฎฺฐาสิ, ขตฺติยา เทววณฺณินี;  
  
ทิสฺวา อสิญฺจ สูนญฺจ, รโญฺญ มทฺทสฺสเนฺตปุเร’’ติฯ  
</li>
  
<p>ตตฺถ  ติ อาสนา อุฎฺฐาย รโญฺญ สนฺติกํ คนฺตฺวา อฎฺฐาสิฯ ติ อเนฺตปุรมฺหิ อลงฺกตมหาตเล รโญฺญ ปุรโต นิกฺขิตฺตํ ผรสุญฺจ คณฺฑิกญฺจ ทิสฺวา วิลปนฺตี คาถมาห –
</ol></p>


<ol>
<li>
‘‘อิมินา  
นูน อสินา, สุสญฺญํ ตนุมชฺฌิมํ;  
  
ธีตรํ มทฺท หนฺตฺวาน, ขตฺติยานํ ปทสฺสสี’’ติฯ  
</li>
  
<p>ตตฺถ ติ ผรสุํ สนฺธายาหฯ โส หิ อิมสฺมิํ ฐาเน อสิ นาม ชาโตฯ นฺติ สุฎฺฐุ สญฺญาตํ ตนุมชฺฌิมํฯ
</ol></p>


<p>อถ นํ ราชา สญฺญาเปโนฺต อาห – ‘‘เทวิ, กิํ กเถสิ, ตว ธีตา สกลชมฺพุทีเป อคฺคราชานํ ‘วิรูโป’ติ ฉเฑฺฑตฺวา คตมเคฺค ปทวลเญฺช อวินเฎฺฐเยว มจฺจุํ นลาเฎนาทาย อาคตา, อิทานิ อตฺตโน รูปํ นิสฺสาย อีทิสํ ผลํ ลภตู’’ติฯ สา ตสฺส วจนํ สุตฺวา ธีตุ สนฺติกํ คนฺตฺวา วิลปนฺตี อาห –</p>


<ol>
<li>
‘‘น เม อกาสิ วจนํ, อตฺถกามาย ปุตฺติเก;  
  
สาชฺช โลหิตสญฺฉนฺนา, คจฺฉสิ ยมสาธนํฯ  
</li>
  
<li>
‘‘เอวมาปชฺชตี โปโส, ปาปิยญฺจ นิคจฺฉติ;  
  
โย เว หิตานํ วจนํ, น กโรติ อตฺถทสฺสินํฯ  
</li>
  
<li>
‘‘สเจ จ อชฺช ธาเรสิ, กุมารํ จารุทสฺสนํ;  
  
กุเสน ชาตํ ขตฺติยํ, สุวณฺณมณิเมขลํ;  
  
ปูชิตํ ญาติสเงฺฆหิ, น คจฺฉสิ ยมกฺขยํฯ  
</li>
  
<li>
‘‘ยตฺถสฺสุ  
เภรี นทติ, กุญฺชโร จ นิกูชติ;  
  
ขตฺติยานํ กุเล ภเทฺท, กินฺนุ สุขตรํ ตโตฯ  
</li>
  
<li>
‘‘อโสฺส จ สิสติ ทฺวาเร, กุมาโร อุปโรทติ;  
  
ขตฺติยานํ กุเล ภเทฺท, กินฺนุ สุขตรํ ตโตฯ  
</li>
  
<li>
‘‘มยูรโกญฺจาภิรุเท, โกกิลาภินิกูชิเต;  
  
ขตฺติยานํ กุเล ภเทฺท, กินฺนุ สุขตรํ ตโต’’ติฯ  
</li>
  
<p>ตตฺถ  ติ ตํ อาลปติฯ อิทํ วุตฺตํ โหติ – อมฺม, อิธ กิํ กริสฺสสิ, สามิกสฺส สนฺติกํ คจฺฉ, มา รูปมเทน มชฺชีติ เอวํ ยาจนฺติยาปิ เม วจนํ น อกาสิ, สา ตฺวํ อชฺช โลหิตสญฺฉนฺนา คจฺฉสิ ยมสาธนํ, มจฺจุราชสฺส ภวนํ  คมิสฺสสีติฯ ติ อิโต ปาปตรญฺจ นิคจฺฉติฯ ติ, อมฺม, สเจ ตฺวํ จิตฺตสฺส วสํ อคนฺตฺวา กุสนรินฺทํ ปฎิจฺจ ลทฺธํ อตฺตโน รูเปน สทิสํ จารุทสฺสนํ กุมารํ อชฺช ธารยิสฺสสิฯ นฺติ เอวํ สเนฺต ยมนิเวสนํ น คเจฺฉยฺยาสิฯ  ยมฺหิ ขตฺติยกุเล อยํ วิภูติ, ตมฺหา นานาเภริสเทฺทน เจว มตฺตวารณโกญฺจนาเทน จ นินฺนาทิตา กุสาวตีราชกุลา กิํ นุ สุขตรํ ทิสฺวา อิธาคตาสีติ อโตฺถฯ ติ หสติฯ ติ สุสิกฺขิโต คนฺธพฺพกุมาโรฯ ติ นานาตูริยานิ คเหตฺวา อุปหารํ กโรติฯ ติ กุสราชกุเล สายํ ปาโต ปวตฺตนจฺจคีตวาทิตูปหารํ ปฎิปฺผรนฺตี วิย โกกิเลหิ อภินิกูชิเตฯ
</ol></p>


<p>อิติ สาปิ เอตฺตกาหิ คาถาหิ ตาย สทฺธิํ สลฺลปิตฺวา ‘‘สเจ อชฺช กุสนริโนฺท อิธ อสฺส, อิเม สตฺต ราชาโน ปลาเปตฺวา มม ธีตรํ ทุกฺขา ปโมเจตฺวา อาทาย คเจฺฉยฺยา’’ติ จิเนฺตตฺวา คาถมาห –</p>


<ol>
<li>
‘‘กหํ นุ โข สตฺตุมทฺทโน, ปรรฎฺฐปฺปมทฺทโน;  
  
กุโส โสฬารปญฺญาโณ, โย โน ทุกฺขา ปโมจเย’’ติฯ  
</li>
  
<p>ตตฺถ ติ อุฬารปโญฺญฯ
</ol></p>


<p>ตโต  ปภาวตี ‘‘มม มาตุ กุสสฺส วณฺณํ ภณนฺติยา มุขํ นปฺปโหติ, อาจิกฺขิสฺสามิ ตาวสฺสา ตสฺส อิเธว อาฬาริกกมฺมํ กตฺวา วสนภาว’’นฺติ จิเนฺตตฺวา คาถมาห –</p>


<ol>
<li>
‘‘อิเธว โส สตฺตุมทฺทโน, ปรรฎฺฐปฺปมทฺทโน;  
  
กุโส โสฬารปญฺญาโณ, โย เต สเพฺพ วธิสฺสตี’’ติฯ  
</li>
  
<p>อถสฺสา มาตา ‘‘อยํ มรณภยภีตา วิปฺปลปตี’’ติ จิเนฺตตฺวา คาถมาห –
</ol></p>


<ol>
<li>
‘‘อุมฺมตฺติกา  
นุ ภณสิ, อนฺธพาลา ปภาสสิ;  
  
กุโส เจ อาคโต อสฺส, กิํ น ชาเนมุ ตํ มย’’นฺติฯ  
</li>
  
<p>ตตฺถ ติ สมฺมูฬฺหา อญฺญาณา หุตฺวาฯ ติ เกน การเณน ตํ น ชาเนยฺยามฯ โส หิ อนฺตรามเคฺค ฐิโตว อมฺหากํ สาสนํ เปเสยฺย, สมุสฺสิตทฺธชา จตุรงฺคินีเสนา ปญฺญาเยถ, ตฺวํ ปน มรณภเยน กเถสีติฯ
</ol></p>


<p>สา  เอวํ วุเตฺต ‘‘น เม มาตา สทฺทหติ, ตสฺส อิธาคนฺตฺวา สตฺต มาเส วสนภาวํ น ชานาติ, ทเสฺสสฺสามิ น’’นฺติ จิเนฺตตฺวา มาตรํ หเตฺถ คเหตฺวา สีหปญฺชรํ วิวริตฺวา หตฺถํ ปสาเรตฺวา ทเสฺสนฺตี คาถมาห –</p>


<ol>
<li>
‘‘เอโส อาฬาริโก โปโส, กุมารีปุรมนฺตเร;  
  
ทฬฺหํ กตฺวาน สํเวลฺลิํ, กุมฺภิํ โธวติ โอณโต’’ติฯ  
</li>
  
<p>ตตฺถ ติ วาตปาเน ฐิตา ตว ธีตานํ กุมารีนํ วสนฎฺฐานนฺตเร นํ โอโลเกหิฯ นฺติ กจฺฉํ พนฺธิตฺวา กุมฺภิํ โธวติฯ
</ol></p>


<p>โส กิร ตทา ‘‘อชฺช เม มโนรโถ มตฺถกํ ปาปุณิสฺสติ, อทฺธา มรณภยตชฺชิตา, ปภาวตี, มม อาคตภาวํ กเถสฺสติ, ภาชนานิ โธวิตฺวา ปฎิสาเมสฺสามี’’ติ อุทกํ อาหริตฺวา ภาชนานิ โธวิตุํ อารภิฯ อถ นํ มาตา ปริภาสนฺตี คาถมาห –</p>


<ol>
<li>
‘‘เวณี ตฺวมสิ จณฺฑาลี, อทูสิ กุลคนฺธินี;  
  
กถํ มทฺทกุเล ชาตา, ทาสํ กยิราสิ กามุก’’นฺติฯ  
</li>
  
<p>ตตฺถ  ติ ตจฺฉิกาฯ ติ อุทาหุ ตฺวํ กุลทูสิกาฯ นฺติ กถํ นาม ตฺวํ เอวรูเป กุเล ชาตา อตฺตโน สามิกํ ทาสํ กเรยฺยาสีติฯ
</ol></p>


<p>ตโต ปภาวตี ‘‘มม มาตา อิมสฺส มํ นิสฺสาย เอวํ วสนภาวํ น ชานาติ มเญฺญ’’ติ จิเนฺตตฺวา อิตรํ คาถมาห –</p>


<ol>
<li>
‘‘นมฺหิ  
เวณี น จณฺฑาลี, น จมฺหิ กุลคนฺธินี;  
  
โอกฺกากปุโตฺต ภทฺทเนฺต, ตฺวํ นุ ทาโสติ มญฺญสี’’ติฯ  
</li>
  
<p>ตตฺถ ติ, อมฺม, เอส โอกฺกากปุโตฺต, ตฺวํ ปน ‘‘ทาโส’’ติ มญฺญสิ, กสฺมา นํ อหํ ‘‘ทาโส’’ติ กเถสฺสามีติฯ
</ol></p>


<p>อิทานิสฺส ยสํ วเณฺณนฺตี อาห –</p>


<ol>
<li>
‘‘โย พฺราหฺมณสหสฺสานิ, สทา โภเชติ วีสติํ;  
  
โอกฺกากปุโตฺต ภทฺทเนฺต, ตฺวํ นุ ทาโสติ มญฺญสิฯ  
</li>
  
<li>
ยสฺส  
นาคสหสฺสานิ, สทา โยเชนฺติ วีสติํ;  
  
โอกฺกากปุโตฺต ภทฺทเนฺต, ตฺวํ นุ ทาโสติ มญฺญสิฯ  
</li>
  
<li>
‘‘ยสฺส อสฺสสหสฺสานิ, สทา โยเชนฺติ วีสติํ;  
  
โอกฺกากปุโตฺต ภทฺทเนฺต, ตฺวํ นุ ทาโสติ มญฺญสิฯ  
</li>
  
<li>
‘‘ยสฺส รถสหสฺสานิ, สทา โยเชนฺติ วีสติํ;  
  
โอกฺกากปุโตฺต ภทฺทเนฺต, ตฺวํ นุ ทาโสติ มญฺญสิ;  
  
ยสฺส อุสภสหสฺสานิ, สทา โยเชนฺติ วีสติํ;  
  
โอกฺกากปุโตฺต ภทฺทเนฺต, ตฺวํ นุ ทาโสติ มญฺญสิฯ  
</li>
  
<li>
‘‘ยสฺส เธนุสหสฺสานิ, สทา ทุหนฺติ วีสติํ;  
  
โอกฺกากปุโตฺต ภทฺทเนฺต, ตฺวํ นุ ทาโสติ มญฺญสี’’ติฯ  
</li>
  
<p>เอวํ ตาย ปญฺจหิ คาถาหิ มหาสตฺตสฺส ยโส วณฺณิโตฯ อถสฺสา มาตา ‘‘อยํ อสมฺภิตา กถํ กเถติ, อทฺธา เอวเมต’’นฺติ สทฺทหิตฺวา รโญฺญ สนฺติกํ คนฺตฺวา ตมตฺถํ อาโรเจสิฯ โส เวเคน ปภาวติยา สนฺติกํ  คนฺตฺวา ‘‘สจฺจํ กิร, อมฺม, กุสราชา อิธาคโต’’ติฯ ‘‘อาม ตาต, อชฺชสฺส สตฺต มาสา อติกฺกนฺตา ตว ธีตานํ อาฬาริกตฺตํ กโรนฺตสฺสา’’ติฯ โส ตสฺสา อสทฺทหโนฺต ขุชฺชํ ปุจฺฉิตฺวา ยถาภูตํ สุตฺวา ธีตรํ ครหโนฺต คาถมาห –
</ol></p>


<ol>
<li>
‘‘ตคฺฆ  
เต ทุกฺกฎํ พาเล, ยํ ขตฺติยํ มหพฺพลํ;  
  
นาคํ มณฺฑูกวเณฺณน, น ตํ อกฺขาสิธาคต’’นฺติฯ  
</li>
  
<p>ตตฺถ ติ เอกํเสเนวฯ
</ol></p>


<p>โส ธีตรํ ครหิตฺวา เวเคน ตสฺส สนฺติกํ คนฺตฺวา กตปฎิสนฺถาโร อญฺชลิํ ปคฺคยฺห อตฺตโน อจฺจยํ ทเสฺสโนฺต คาถมาห –</p>


<ol>
<li>
‘‘อปราธํ มหาราช, ตฺวํ โน ขม รเถสภ;  
  
ยํ ตํ อญฺญาตเวเสน, นาญฺญาสิมฺหา อิธาคต’’นฺติฯ  
</li>
  
<p>ตํ สุตฺวา มหาสโตฺต ‘‘สจาหํ ผรุสํ วกฺขามิ, อิเธวสฺส หทยํ ผลิสฺสติ, อสฺสาเสสฺสามิ น’’นฺติ จิเนฺตตฺวา ภาชนนฺตเร ฐิโตว อิตรํ คาถมาห –
</ol></p>


<ol>
<li>
‘‘มาทิสสฺส น ตํ ฉนฺนํ, โยหํ อาฬาริโก ภเว;  
  
ตฺวเญฺญว เม ปสีทสฺสุ, นตฺถิ เต เทว ทุกฺกฎ’’นฺติฯ  
</li>
  
<p>ราชา ตสฺส สนฺติกา ปฎิสนฺถารํ ลภิตฺวา ปาสาทํ อภิรุหิตฺวา ปภาวติํ ปโกฺกสาเปตฺวา ขมาปนตฺถาย เปเสตุํ คาถมาห –
</ol></p>


<ol>
<li>
‘‘คจฺฉ  
พาเล ขมาเปหิ, กุสราชํ มหพฺพลํ;  
  
ขมาปิโต กุโส ราชา, โส เต ทสฺสติ ชีวิต’’นฺติฯ  
</li>
  
<p>สา ปิตุ วจนํ สุตฺวา ภคินีหิ เจว ปริจาริกาหิ จ ปริวุตา ตสฺส สนฺติกํ อคมาสิฯ โสปิ กมฺมการเวเสน ฐิโตว ตสฺสา อตฺตโน สนฺติกํ อาคมนํ ญตฺวา ‘‘อชฺช ปภาวติยา มานํ ภินฺทิตฺวา ปาทมูเล นํ กลเล นิปชฺชาเปสฺสามี’’ติ สพฺพํ อตฺตนา อาภตํ อุทกํ ฉเฑฺฑตฺวา ขลมณฺฑลมตฺตํ ฐานํ มทฺทิตฺวา เอกกลลํ อกาสิฯ สา ตสฺส สนฺติกํ คนฺตฺวา ตสฺส ปาเทสุ นิปติตฺวา กลลปิเฎฺฐ นิปนฺนา ตํ ขมาเปสิฯ ตมตฺถํ ปกาเสโนฺต สตฺถา อาห –
</ol></p>


<ol>
<li>
‘‘ปิตุสฺส  
  
วจนํ สุตฺวา, เทววณฺณี ปภาวตี;  
  
สิรสา อคฺคหี ปาเท, กุสราชํ มหพฺพล’’นฺติฯ  
</li>
  
<p>ตตฺถ ติ สิรสา นิปติตฺวา กุสราชานํ ปาเท อคฺคเหสีติฯ
</ol></p>


<p>คเหตฺวา จ ปน นํ ขมาเปนฺตี ติโสฺส คาถาโย อภาสิ –</p>


<ol>
<li>
‘‘ยามา รโตฺย อติกฺกนฺตา, ตามา เทว ตยา วินา;  
  
วเนฺท เต สิรสา ปาเท, มา เม กุชฺฌ รเถสภฯ  
</li>
  
<li>
‘‘สพฺพํ เต ปฎิชานามิ, มหาราช สุโณหิ เม;  
  
น จาปิ อปฺปิยํ ตุยฺหํ, กเรยฺยามิ อหํ ปุนฯ  
</li>
  
<li>
‘‘เอวํ เจ ยาจมานาย, วจนํ เม น กาหสิ;  
  
อิทานิ มํ ตาโต หนฺตฺวา, ขตฺติยานํ ปทสฺสตี’’ติฯ  
</li>
  
<p>ตตฺถ ติ รตฺติโยฯ ติ ตา อิมา สพฺพาปิ ตยา วินา อติกฺกนฺตาฯ ติ, มหาราช, เอตฺตกํ กาลํ มยา ตว อปฺปิยเมว กตํ, อิทํ เต อหํ สพฺพํ ปฎิชานามิ, อปรมฺปิ สุโณหิ เม, อิโต ปฎฺฐายาหํ ปุน ตุยฺหํ อปฺปิยํ น กริสฺสามิฯ ติ สเจ เอวํ ยาจมานาย มม ตฺวํ วจนํ น กริสฺสสีติฯ
</ol></p>


<p>ตํ สุตฺวา ราชา ‘‘สจาหํ ‘อิมํ ตฺวเญฺจว ชานิสฺสสี’ติ วกฺขามิ, หทยมสฺสา ผลิสฺสติ, อสฺสาเสสฺสามิ น’’นฺติ จิเนฺตตฺวา อาห –</p>


<ol>
<li>
‘‘เอวํ เต ยาจมานาย, กิํ น กาหามิ เต วโจ;  
  
วิกุโทฺธ ตฺยสฺมิ กลฺยาณิ, มา ตฺวํ ภายิ ปภาวติฯ  
</li>
  
<li>
‘‘สพฺพํ  
เต ปฎิชานามิ, ราชปุตฺติ สุโณหิ เม;  
  
น จาปิ อปฺปิยํ ตุยฺหํ, กเรยฺยามิ อหํ ปุนฯ  
</li>
  
<li>
‘‘ตว  
กามา หิ สุโสฺสณิ, ปหุ ทุกฺขํ ติติกฺขิสํ;  
  
พหุํ มทฺทกุลํ หนฺตฺวา, นยิตุํ ตํ ปภาวตี’’ติฯ  
</li>
  
<p>ตตฺถ ติ กิํการณา ตว วจนํ น กริสฺสามิฯ ติ วิกุโทฺธ นิโกฺกโป เต อสฺมิํฯ ติ วิกุทฺธภาวญฺจ อิทานิ อปฺปิยกรณญฺจ อุภยํ เต อิทํ สพฺพเมว ปฎิชานามิฯ ติ ตว  กาเมน ตํ อิจฺฉมาโนฯ นฺติ อธิวาเสมิฯ นฺติ พหุมทฺทราชกุลํ หนิตฺวา พลกฺกาเรน ตํ เนตุํ สมโตฺถติฯ
</ol></p>


<p>อถ โส สกฺกสฺส เทวรโญฺญ ปริจาริกํ วิย ตํ อตฺตโน ปริจาริกํ ทิสฺวา ขตฺติยมานํ อุปฺปาเทตฺวา ‘‘มยิ กิร ธรมาเนเยว มม ภริยํ อเญฺญ คเหตฺวา คมิสฺสนฺตี’’ติ สีโห วิย ราชงฺคเณ วิชมฺภมาโน ‘‘สกลนครวาสิโน เม อาคตภาวํ ชานนฺตู’’ติ วคฺคโนฺต นทโนฺต เสเฬโนฺต อโปฺผเฎโนฺต ‘‘อิทานิ เต ชีวคฺคาหํ คเหสฺสามิ, รถาทโย เม โยเชนฺตู’’ติ อนนฺตรํ คาถมาห –</p>


<ol>
<li>
‘‘โยชยนฺตุ รเถ อเสฺส, นานาจิเตฺต สมาหิเต;  
  
อถ ทกฺขถ เม เวคํ, วิธมนฺตสฺส สตฺตโว’’ติฯ  
</li>
  
<p>ตตฺถ ติ นานาลงฺการวิจิเตฺตฯ ติ อเสฺส สนฺธาย วุตฺตํ, สุสิกฺขิเต นิพฺพิเสวเนติ อโตฺถฯ นฺติ อถ เม ปรกฺกมํ ปสฺสิสฺสถาติฯ
</ol></p>


<p>สตฺตูนํ คณฺหนํ นาม มยฺหํ ภาโร, คจฺฉ ตฺวํ นฺหตฺวา อลงฺกริตฺวา ปาสาทํ อารุหาติ ตํ อุโยฺยเชสิฯ มทฺทราชาปิสฺส ปริหารกรณตฺถํ อมเจฺจ ปหิณิฯ เต ตสฺส มหานสทฺวาเรเยว สาณิํ ปริกฺขิปิตฺวา กปฺปเก อุปฎฺฐเปสุํฯ โส กตมสฺสุกโมฺม สีสํนฺหาโต สพฺพาลงฺการปฎิมณฺฑิโต อมจฺจาทีหิ ปริวุโต ‘‘ปาสาทํ อภิรุหิสฺสามี’’ติ ทิสา วิโลเกตฺวา อโปฺผเฎสิฯ โอโลกิตโอโลกิตฎฺฐานํ วิกมฺปิฯ โส ‘‘อิทานิ เม ปรกฺกมํ ปสฺสิสฺสถา’’ติ อาหฯ ตมตฺถํ ปกาเสโนฺต สตฺถา อนนฺตรํ คาถมาห –</p>


<ol>
<li>
‘‘ตญฺจ ตตฺถ อุทิกฺขิํสุ, รโญฺญ มทฺทสฺสเนฺตปุเร;  
  
วิชมฺภมานํ สีหํว, โผเฎนฺตํ ทิคุณํ ภุช’’นฺติฯ  
</li>
  
<p>ตสฺสโตฺถ   – ตญฺจ ตตฺถ วิชมฺภนฺตํ อโปฺผเฎนฺตํ รโญฺญ อเนฺตปุเร วาตปานานิ วิวริตฺวา อิตฺถิโย อุทิกฺขิํสูติฯ
</ol></p>


<p>อถสฺส มทฺทราชา กตอาเนญฺชการณํ อลงฺกตวรวารณํ เปเสสิฯ โส สมุสฺสิตเสตจฺฉตฺตํ หตฺถิกฺขนฺธํ อารุยฺห ‘‘ปภาวติํ อาเนถา’’ติ ตมฺปิ ปจฺฉโต นิสีทาเปตฺวา จตุรงฺคินิยา เสนาย ปริวุโต ปาจีนทฺวาเรน  นิกฺขมิตฺวา ปรเสนํ โอโลเกตฺวา ‘‘อหํ กุสราชา, ชีวิตตฺถิกา อุเรน นิปชฺชนฺตู’’ติ ติกฺขตฺตุํ สีหนาทํ นทิตฺวา สตฺตุมทฺทนํ อกาสิฯ ตมตฺถํ ปกาเสโนฺต สตฺถา อาห –</p>


<ol>
<li>
‘‘หตฺถิกฺขนฺธญฺจ อารุยฺห, อาโรเปตฺวา ปภาวติํ;  
  
สงฺคามํ โอตริตฺวาน, สีหนาทํ นที กุโสฯ  
</li>
  
<li>
‘‘ตสฺส ตํ นทโต สุตฺวา, สีหเสฺสวิตเร มิคา;  
  
ขตฺติยา วิปลายิํสุ, กุสสทฺทภยฎฺฎิตาฯ  
</li>
  
<li>
‘‘หตฺถาโรหา อนีกฎฺฐา, รถิกา ปตฺติการกา;  
  
อญฺญมญฺญสฺส ฉินฺทนฺติ, กุสสทฺทภยฎฺฎิตาฯ  
</li>
  
<li>
‘‘ตสฺมิํ สงฺคามสีสสฺมิํ, ปสฺสิตฺวา หฎฺฐมานโส;  
  
กุสสฺส รโญฺญ เทวิโนฺท, อทา เวโรจนํ มณิํฯ  
</li>
  
<li>
‘‘โส ตํ วิชฺฌิตฺวา สงฺคามํ, ลทฺธา เวโรจนํ มณิํ;  
  
หตฺถิกฺขนฺธคโต ราชา, ปาเวกฺขิ นครํ ปุรํฯ  
</li>
  
<li>
‘‘ชีวคฺคาหํ คเหตฺวาน, พนฺธิตฺวา สตฺต ขตฺติเย;  
  
สสุรสฺสูปนาเมสิ, อิเม เต เทว สตฺตโวฯ  
</li>
  
<li>
‘‘สเพฺพว เต วสํ คตา, อมิตฺตา วิหตา ตว;  
  
กามํ กโรหิ เต ตยา, มุญฺจ วา เต หนสฺสุ วา’’ติฯ  
</li>
  
<p>ตตฺถ  ติ สติํ ปจฺจุปฎฺฐาเปตุํ อสโกฺกนฺตา วิปลฺลตฺถจิตฺตา ภิชฺชิํสุฯ ติ กุสรโญฺญ สทฺทํ นิสฺสาย ชาเตน ภเยน อุปทฺทุตา มูฬฺหจิตฺตาฯ ติ อญฺญมญฺญํ ฉินฺทนฺติ มทฺทนฺติฯ ‘‘ภินฺทิํสู’’ติปิ ปาโฐฯ นฺติ เอวํ โพธิสตฺตสฺส สทฺทสวเนเนว สงฺคาเม ภิเนฺน ตสฺมิํ สงฺคามสีเส ตํ มหาสตฺตสฺส ปรกฺกมํ ปสฺสิตฺวา ตุฎฺฐหทโย สโกฺก เวโรจนํ นาม มณิกฺขนฺธํ ตสฺส อทาสิฯ นฺติ นครสงฺขาตํ ปุรํฯ ติ เตสเญฺญว อุตฺตริ สาฎเกน ปจฺฉาพาหํ พนฺธิตฺวาฯ ติ ตฺวํ อตฺตโน กามํ อิจฺฉํ รุจิํ กโรหิ, เอเต หิ ตยา ทาสา กตาเยวาติฯ
</ol></p>


<p>ราชา   อาห –</p>


<ol>
<li>
‘‘ตุเยฺหว สตฺตโว เอเต, น หิ เต มยฺห สตฺตโว;  
  
ตฺวเญฺญว โน มหาราช, มุญฺจ วา เต หนสฺสุ วา’’ติฯ  
</li>
  
<p>ตตฺถ ติ, มหาราช, ตฺวํเยว อมฺหากํ อิสฺสโรติฯ
</ol></p>


<p>เอวํ  วุเตฺต มหาสโตฺต ‘‘กิํ อิเมหิ มาริเตหิ, มา เตสํ อาคมนํ นิรตฺถกํ โหตุ, ปภาวติยา กนิฎฺฐา สตฺต มทฺทราชธีตโร อตฺถิ, ตา เนสํ ทาเปสฺสามี’’ติ จิเนฺตตฺวา คาถมาห –</p>


<ol>
<li>
‘‘อิมา เต ธีตโร สตฺต, เทวกญฺญูปมา สุภา;  
  
ททาหิ เนสํ เอเกกํ, โหนฺตุ ชามาตโร ตวา’’ติฯ  
</li>
  
<p>อถ นํ ราชา อาห –
</ol></p>


<ol>
<li>
‘‘อมฺหากเญฺจว ตาสญฺจ, ตฺวํ โน สเพฺพสมิสฺสโร;  
  
ตฺวเญฺญว โน มหาราช, เทหิ เนสํ ยทิจฺฉสี’’ติฯ  
</li>
  
<p>ตตฺถ นฺติ, มหาราช กุสนรินฺท, กิํ วเทสิ, ตฺวเญฺญว เอเตสญฺจ สตฺตนฺนํ ราชูนํ มมญฺจ อิมาสญฺจ สเพฺพสํ โน อิสฺสโรฯ ติ ยทิ อิจฺฉสิ, ยสฺส วา ยํ ทาตุํ อิจฺฉสิ, ตสฺส ตํ เทหีติฯ
</ol></p>


<p>เอวํ วุเตฺต โส ตา สพฺพาปิ อลงฺการาเปตฺวา เอเกกสฺส รโญฺญ เอเกกํ อทาสิฯ ตมตฺถํ ปกาเสโนฺต สตฺถา ปญฺจ คาถาโย อภาสิ –</p>


<ol>
<li>
‘‘เอกเมกสฺส เอเกกํ, อทา สีหสฺสโร กุโส;  
  
ขตฺติยานํ ตทา เตสํ, รโญฺญ มทฺทสฺส ธีตโรฯ  
</li>
  
<li>
‘‘ปีณิตา เตน ลาเภน, ตุฎฺฐา สีหสฺสเร กุเส;  
  
สกรฎฺฐานิ ปายิํสุ, ขตฺติยา สตฺต ตาวเทฯ  
</li>
  
<li>
‘‘ปภาวติญฺจ อาทาย, มณิํ เวโรจนํ สุภํ;  
  
กุสาวติํ กุโส ราชา, อคมาสิ มหพฺพโลฯ  
</li>
  
<li>
‘‘ตฺยสฺสุ เอกรเถ ยนฺตา, ปวิสนฺตา กุสาวติํ;  
  
สมานา วณฺณรูเปน, นาญฺญมญฺญาติโรจิสุํฯ  
</li>
  
<li>
‘‘มาตา  
ปุเตฺตน สํคจฺฉิ, อุภโย จ ชยมฺปตี;  
  
สมคฺคา เต ตทา อาสุํ, ผีตํ ธรณิมาวสุ’’นฺติฯ  
</li>
  
<p>ตตฺถ ติ สนฺตปฺปิตาฯ ติ อิทานิ อปฺปมตฺตา ภเวยฺยาถาติ กุสนริเนฺทน โอวทิตา อคมํสุฯ ติ กติปาหํ วสิตฺวา ‘‘อมฺหากํ รฎฺฐํ  คมิสฺสามา’’ติ สสุรํ อาปุจฺฉิตฺวา คโตฯ ติ เทฺวปิ เอกรถํ อภิรุยฺห คจฺฉนฺตาฯ ติ วเณฺณน จ รูเปน จ สมานา หุตฺวาฯ นฺติ เอโก เอกํ นาติกฺกมิฯ มณิรตนานุภาเวน กิร มหาสโตฺต อภิรูโป อโหสิ สุวณฺณวโณฺณ โสภคฺคปฺปโตฺต, โส กิร ปุเพฺพ ปเจฺจกพุทฺธสฺส ปิณฺฑปาตนิสฺสเนฺทน พุทฺธปฎิมากรณนิสฺสเนฺทน จ เอวํ เตชวโนฺต อโหสิฯ ติ อถสฺส มาตา มหาสตฺตสฺส อาคมนํ สุตฺวา นคเร เภริํ จราเปตฺวา มหาสตฺตสฺส พหุํ ปณฺณาการํ อาทาย ปจฺจุคฺคมนํ กตฺวา สมาคจฺฉิฯ โสปิ มาตรา สทฺธิํเยว นครํ ปทกฺขิณํ กตฺวา สตฺตาหํ ฉณกีฬํ กีฬิตฺวา อลงฺกตปาสาทตลํ อภิรุหิฯ เตปิ อุโภ ชยมฺปติกา สมคฺคา อเหสุํ, ตโต ปฎฺฐาย ยาวชีวํ สมคฺคา สโมฺมทมานา ผีตํ ธรณิํ อชฺฌาวสิํสูติฯ
</ol></p>


<p>สตฺถา  อิมํ ธมฺมเทสนํ อาหริตฺวา สจฺจานิ ปกาเสตฺวา ชาตกํ สโมธาเนสิ, สจฺจปริโยสาเน อุกฺกณฺฐิตภิกฺขุ โสตาปตฺติผเล ปติฎฺฐหิฯ ตทา มาตาปิตโร มหาราชกุลานิ อเหสุํ, กนิโฎฺฐ อานโนฺท, ขุชฺชา ขุชฺชุตฺตรา, ปภาวตี ราหุลมาตา, ปริสา พุทฺธปริสา, กุสราชา ปน อหเมว อโหสินฺติฯ</p>

</p>


<ol>
<li>
<p> [๕๓๒] ๒. โสณนนฺทชาตกวณฺณนา
</ol></p>


<p>ติ อิทํ สตฺถา เชตวเน วิหรโนฺต มาตุโปสกภิกฺขุํ อารพฺภ กเถสิฯ วตฺถุ  (ชา. ๒.๒๒.๒๙๖ อาทโย) วตฺถุสทิสํฯ ตทา ปน สตฺถา ‘‘มา, ภิกฺขเว, อิมํ ภิกฺขุํ อุชฺฌายิตฺถ, โปราณกปณฺฑิตา สกลชมฺพุทีเป รชฺชํ ลภมานาปิ ตํ อคฺคเหตฺวา มาตาปิตโร โปสิํสุเยวา’’ติ วตฺวา อตีตํ อาหริฯ</p>


<p>อตีเต  พาราณสี พฺรหฺมวฑฺฒนํ นาม นครํ อโหสิฯ ตตฺถ มโนโช นาม ราชา รชฺชํ กาเรสิฯ ตตฺถ อญฺญตโร อสีติโกฎิวิภโว พฺราหฺมณมหาสาโล อปุตฺตโก อโหสิฯ ตสฺส พฺราหฺมณี เตเนว ‘‘โภติ ปุตฺตํ ปเตฺถหี’’ติ วุตฺตา ปเตฺถสิฯ อถ โพธิสโตฺต พฺรหฺมโลกา จวิตฺวา ตสฺสา กุจฺฉิสฺมิํ ปฎิสนฺธิํ คณฺหิ, ชาตสฺส จสฺส ‘‘โสณกุมาโร’’ติ นามํ กริํสุฯ ตสฺส ปทสา คมนกาเล อโญฺญปิ สโตฺต พฺรหฺมโลกา จวิตฺวา ตสฺสาเยว กุจฺฉิมฺหิ ปฎิสนฺธิํ คณฺหิ, ตสฺส ชาตสฺส ‘‘นนฺทกุมาโร’’ติ นามํ กริํสุฯ เตสํ อุคฺคหิตเวทานํ สพฺพสิเปฺปสุ นิปฺผตฺติํ ปตฺตานํ วยปฺปตฺตานํ รูปสมฺปทํ ทิสฺวา พฺราหฺมโณ พฺราหฺมณิํ อามเนฺตตฺวา ‘‘โภติ ปุตฺตํ โสณกุมารํ ฆรพนฺธเนน พนฺธิสฺสามา’’ติ อาหฯ สา ‘‘สาธู’’ติ สมฺปฎิจฺฉิตฺวา ปุตฺตสฺส ตมตฺถํ อาจิกฺขิ ฯ โส ‘‘อลํ, อมฺม, มยฺหํ ฆราวาเสน, อหํ ยาวชีวํ ตุเมฺห ปฎิชคฺคิตฺวา ตุมฺหากํ อจฺจเยน หิมวนฺตํ ปวิสิตฺวา ปพฺพชิสฺสามี’’ติ อาหฯ สา พฺราหฺมณสฺส เอตมตฺถํ อาโรเจสิฯ</p>


<p>เต ปุนปฺปุนํ กเถนฺตาปิ ตสฺส จิตฺตํ อลภิตฺวา นนฺทกุมารํ อามเนฺตตฺวา ‘‘ตาต, เตน หิ ตฺวํ กุฎุมฺพํ ปฎิปชฺชาหี’’ติ วตฺวา ‘‘นาหํ ภาตรา ฉฑฺฑิตเขฬํ สีเสน อุกฺขิปามิ, อหมฺปิ ตุมฺหากํ อจฺจเยน ภาตราว สทฺธิํ ปพฺพชิสฺสามี’’ติ วุเตฺต เตสํ วจนํ สุตฺวา ‘‘อิเม เทฺว เอวํ ตรุณาว กาเม ปชหนฺติ, กิมงฺคํ ปน มยํ, สเพฺพเยว ปพฺพชิสฺสามา’’ติ จิเนฺตตฺวา, ‘‘ตาตา , กิํ โว อมฺหากํ อจฺจเยน ปพฺพชฺชาย, อิทาเนว สเพฺพ มยํ ปพฺพชิสฺสามา’’ติ รโญฺญ อาโรเจตฺวา สพฺพํ ธนํ ทานมุเข วิสฺสเชฺชตฺวา ทาสชนํ ภุชิสฺสํ กตฺวา ญาตีนํ ทาตพฺพยุตฺตกํ ทตฺวา จตฺตาโรปิ ชนา พฺรหฺมวฑฺฒนนครา นิกฺขมิตฺวา หิมวนฺตปเทเส ปญฺจปทุมสญฺฉนฺนํ สรํ นิสฺสาย รมณีเย วนสเณฺฑ อสฺสมํ มาเปตฺวา ปพฺพชิตฺวา ตตฺถ วสิํสุฯ อุโภปิ ภาตโร มาตาปิตโร ปฎิชคฺคิํสุ, เตสํ ปาโตว ทนฺตกฎฺฐญฺจ มุขโธวนญฺจ ทตฺวา ปณฺณสาลญฺจ ปริเวณญฺจ สมฺมชฺชิตฺวา ปานียํ ปริโภชนียํ อุปฎฺฐเปตฺวา อรญฺญโต มธุรผลาผลานิ อาหริตฺวา มาตาปิตโร ขาทาเปนฺติ, อุเณฺหน วา สีเตน วา วารินา นฺหาเปนฺติ, ชฎา โสเธนฺติ, ปาทปริกมฺมาทีนิ เตสํ กโรนฺติฯ</p>


<p>เอวํ  อทฺธาเน คเต นนฺทปณฺฑิโต ‘‘มยา อาภตผลาผลาเนว ปฐมํ มาตาปิตโร ขาทาเปสฺสามี’’ติ ปุรโต คนฺตฺวา หิโยฺย จ ปรหิโยฺย จ คหิตฎฺฐานโต ยานิ วา ตานิ วา ปาโตว อาหริตฺวา มาตาปิตโร ขาทาเปสิฯ เต ตานิ ขาทิตฺวา มุขํ วิกฺขาเลตฺวา อุโปสถิกา ภวนฺติฯ โสณปณฺฑิโต ปน ทูรํ คนฺตฺวา มธุรมธุรานิ สุปกฺกสุปกฺกานิ อาหริตฺวา อุปนาเมสิฯ อถ นํ, ‘‘ตาต, กนิเฎฺฐน เต อาภตานิ มยํ ปาโตว ขาทิตฺวา อุโปสถิกา ชาตา, น อิทานิ โน อโตฺถ’’ติ วทนฺติฯ อิติ ตสฺส ผลาผลานิ ปริโภคํ น ลภนฺติ วินสฺสนฺติ, ปุนทิวเสสุปิ ตเถวาติ ฯ เอวํ โส ปญฺจาภิญฺญตาย ทูรํ คนฺตฺวาปิ อาหรติ, เต ปน น ขาทนฺติฯ</p>


<p>อถ มหาสโตฺต จิเนฺตสิ – ‘‘มาตาปิตโร เม สุขุมาลา, นโนฺท จ ยานิ วา ตานิ วา อปกฺกทุปฺปกฺกานิ ผลาผลานิ อาหริตฺวา ขาทาเปติ, เอวํ สเนฺต อิเม น จีรํ ปวตฺติสฺสนฺติ, วาเรสฺสามิ น’’นฺติฯ อถ นํ โส อามเนฺตตฺวา ‘‘นนฺท, อิโต ปฎฺฐาย ผลาผลํ อาหริตฺวา มมาคมนํ ปฎิมาเนหิ, อุโภปิ เอกโตว ขาทาเปสฺสามา’’ติ อาหฯ โส เอวํ วุเตฺตปิ อตฺตโน ปุญฺญํ ปจฺจาสีสโนฺต น ตสฺส วจนมกาสิฯ มหาสโตฺต ‘‘นโนฺท มม วจนํ อกโรโนฺต อยุตฺตํ กโรติ, ปลาเปสฺสามิ นํ, ตโต เอกโกว มาตาปิตโร ปฎิชคฺคิสฺสามี’’ติ จิเนฺตตฺวา ‘‘นนฺท, ตฺวํ อโนวาทโก ปณฺฑิตานํ วจนํ น กโรสิ, อหํ เชโฎฺฐ, มาตาปิตโร มเมว ภาโร, อหเมว เนสํ ปฎิชคฺคิสฺสามิ, ตฺวํ อิธ วสิตุํ น ลจฺฉสิ, อญฺญตฺถ ยาหี’’ติ ตสฺส อจฺฉรํ ปหริฯ</p>


<p>โส เตน ปลาปิโต ตสฺส สนฺติเก ฐาตุํ อสโกฺกโนฺต ตํ วนฺทิตฺวา มาตาปิตโร อุปสงฺกมิตฺวา ตมตฺถํ อาโรเจตฺวา อตฺตโน ปณฺณสาลํ ปวิสิตฺวา กสิณํ โอโลเกตฺวา ตํ ทิวสเมว  ปญฺจ อภิญฺญาโย อฎฺฐ สมาปตฺติโย นิพฺพเตฺตตฺวา จิเนฺตสิ – ‘‘อหํ สีเนรุปาทโต รตนวาลุกา อาหริตฺวา มม ภาตุ ปณฺณสาลาย ปริเวเณ โอกิริตฺวา ภาตรํ ขมาเปตุํ ปโหมิ, เอวมฺปิ น โสภิสฺสติ, อโนตตฺตโต อุทกํ อาหริตฺวา มม ภาตุ ปณฺณสาลาย ปริเวเณ โอสิญฺจิตฺวา ภาตรํ ขมาเปตุํ ปโหมิ, เอวมฺปิ น โสภิสฺสติ, สเจ เม ภาตรํ เทวตานํ วเสน ขมาเปยฺยํ, จตฺตาโร จ มหาราชาโน สกฺกญฺจ อาเนตฺวา ภาตรํ ขมาเปตุํ ปโหมิ, เอวมฺปิ น โสภิสฺสติ , สกลชมฺพุทีเป มโนชํ อคฺคราชานํ อาทิํ กตฺวา ราชาโน อาเนตฺวา ขมาเปสฺสามิ, เอวํ สเนฺต มม ภาตุ คุโณ สกลชมฺพุทีเป อวตฺถริตฺวา คมิสฺสติ, จนฺทิมสูริโย วิย ปญฺญายิสฺสตี’’ติฯ โส ตาวเทว อิทฺธิยา คนฺตฺวา พฺรหฺมวฑฺฒนนคเร ตสฺส รโญฺญ นิเวสนทฺวาเร โอตริตฺวา ฐิโต ‘‘เอโก กิร  โว ตาปโส ทฎฺฐุกาโม’’ติ รโญฺญ อาโรจาเปสิฯ ราชา ‘‘กิํ ปพฺพชิตสฺส มยา ทิเฎฺฐน, อาหารตฺถาย อาคโต ภวิสฺสตี’’ติ ภตฺตํ ปหิณิ, โส ภตฺตํ น อิจฺฉิฯ ตณฺฑุลํ ปหิณิ, ตณฺฑุลํ น อิจฺฉิฯ วตฺถานิ ปหิณิ, วตฺถานิ น อิจฺฉิฯ ตมฺพูลํ ปหิณิ, ตมฺพูลํ น อิจฺฉิฯ อถสฺส สนฺติเก ทูตํ เปเสสิ, ‘‘กิมตฺถํ อาคโตสี’’ติฯ โส ทูเตน ปุโฎฺฐ ‘‘ราชานํ อุปฎฺฐหิตุํ อาคโตมฺหี’’ติ อาหฯ ราชา ตํ สุตฺวา ‘‘พหู มม อุปฎฺฐากา, อตฺตโนว ตาปสธมฺมํ กโรตู’’ติ เปเสสิฯ โส ตํ สุตฺวา ‘‘อหํ ตุมฺหากํ อตฺตโน พเลน สกลชมฺพุทีเป รชฺชํ คเหตฺวา ทสฺสามี’’ติ อาหฯ</p>


<p>ตํ สุตฺวา ราชา จิเนฺตสิ – ‘‘ปพฺพชิตา นาม ปณฺฑิตา, กิญฺจิ อุปายํ ชานิสฺสนฺตี’’ติ ตํ ปโกฺกสาเปตฺวา อาสเน นิสีทาเปตฺวา วนฺทิตฺวา ‘‘ภเนฺต, ตุเมฺห กิร มยฺหํ สกลชมฺพุทีปรชฺชํ คเหตฺวา ทสฺสถา’’ติ ปุจฺฉิฯ ‘‘อาม มหาราชา’’ติฯ ‘‘กถํ คณฺหิสฺสถา’’ติ? ‘‘มหาราช, อนฺตมโส ขุทฺทกมกฺขิกาย ปิวนมตฺตมฺปิ โลหิตํ กสฺสจิ อนุปฺปาเทตฺวา ตว ธนเจฺฉทํ อกตฺวา อตฺตโน อิทฺธิยาว คเหตฺวา ทสฺสามิ, อปิจ เกวลํ ปปญฺจํ อกตฺวา อเชฺชว นิกฺขมิตุํ วฎฺฎตี’’ติฯ โส ตสฺส วจนํ สทฺทหิตฺวา เสนงฺคปริวุโต นครา นิกฺขมิฯ สเจ เสนาย อุณฺหํ โหติ, นนฺทปณฺฑิโต อตฺตโน อิทฺธิยา ฉายํ กตฺวา สีตํ กโรติ, เทเว วสฺสเนฺต เสนาย อุปริ วสฺสิตุํ น เทติ, สีตํ วา อุณฺหํ วา วาเรติ, มเคฺค ขาณุกณฺฎกาทโย สพฺพปริสฺสเย อนฺตรธาเปติ, มคฺคํ กสิณมณฺฑลํ วิย สมํ กตฺวา สยํ อากาเส จมฺมขณฺฑํ ปตฺถริตฺวา ปลฺลเงฺกน นิสิโนฺน เสนาย ปริวุโต คจฺฉติฯ</p>


<p>เอวํ เสนํ อาทาย ปฐมํ โกสลรฎฺฐํ คนฺตฺวา นครสฺสาวิทูเร ขนฺธาวารํ นิวาสาเปตฺวา ‘‘ยุทฺธํ วา โน เทตุ เสตจฺฉตฺตํ วา’’ติ โกสลรโญฺญ ทูตํ ปาเหสิฯ โส กุชฺฌิตฺวา ‘‘กิํ อหํ น ราชา’’ติ ‘‘ยุทฺธํ ทมฺมี’’ติ เสนาย ปุรกฺขโต นิกฺขมิฯ เทฺว  เสนา ยุชฺฌิตุํ อารภิํสุ ฯ นนฺทปณฺฑิโต ทฺวินฺนมฺปิ อนฺตเร อตฺตโน นิสีทนํ อชินจมฺมํ มหนฺตํ กตฺวา ปสาเรตฺวา ทฺวีหิปิ  เสนาหิ ขิตฺตสเร จเมฺมเนว สมฺปฎิจฺฉิฯ เอกเสนายปิ โกจิ กเณฺฑน วิโทฺธ นาม นตฺถิ, หตฺถคตานํ ปน กณฺฑานํ ขเยน เทฺวปิ เสนา นิรุสฺสาหา อฎฺฐํสุฯ นนฺทปณฺฑิโต มโนชราชสฺส สนฺติกํ คนฺตฺวา ‘‘มา ภายิ, มหาราชา’’ติ อสฺสาเสตฺวา โกสลสฺส สนฺติกํ คนฺตฺวา ‘‘มหาราช, มา ภายิ, นตฺถิ เต ปริปโนฺถ, ตว รชฺชํ ตเวว ภวิสฺสติ, เกวลํ มโนชรโญฺญ วสวตฺตี โหหี’’ติ อาหฯ โส ตสฺส สทฺทหิตฺวา ‘‘สาธู’’ติ สมฺปฎิจฺฉิฯ อถ นํ มโนชสฺส สนฺติกํ เนตฺวา ‘‘มหาราช, โกสลราชา เต วเส วตฺตติ, อิมสฺส รชฺชํ อิมเสฺสว โหตู’’ติ อาหฯ โส ‘‘สาธู’’ติ สมฺปฎิจฺฉิตฺวา ตํ อตฺตโน วเส วเตฺตตฺวา เทฺว เสนา อาทาย องฺครฎฺฐํ คนฺตฺวา องฺคํ คเหตฺวา ตโต มคธรฎฺฐนฺติ เอเตนุปาเยน สกลชมฺพุทีเป ราชาโน อตฺตโน วเส วเตฺตตฺวา ตโต เตหิ ปริวุโต พฺรหฺมวฑฺฒนนครเมว คโตฯ รชฺชํ คณฺหโนฺต ปเนส สตฺตนฺนํ สํวจฺฉรานํ อุปริ สตฺตทิวสาธิเกหิ สตฺตมาเสหิ คณฺหิฯ โส เอเกกราชธานิโต นานปฺปการํ ขชฺชโภชนํ อาหราเปตฺวา เอกสตราชาโน คเหตฺวา เตหิ สทฺธิํ สตฺตาหํ มหาปานํ ปิวิฯ</p>


<p>นนฺทปณฺฑิโต ‘‘ยาว ราชา สตฺตาหํ อิสฺสริยสุขํ อนุโภติ, ตาวสฺส อตฺตานํ น ทเสฺสสฺสามี’’ติ อุตฺตรกุรุมฺหิ ปิณฺฑาย จริตฺวา หิมวเนฺต กญฺจนคุหาทฺวาเร สตฺตาหํ วสิฯ มโนโชปิ สตฺตเม ทิวเส อตฺตโน มหนฺตํ สิริวิภวํ โอโลเกตฺวา ‘‘อยํ ยโส น มยฺหํ มาตาปิตูหิ, น อเญฺญหิ ทิโนฺน, นนฺทตาปสํ นิสฺสาย อุปฺปโนฺน, ตํ โข ปน เม อปสฺสนฺตสฺส อชฺช สตฺตโม ทิวโส, กหํ นุ โข เม ยสทายโก’’ติ นนฺทปณฺฑิตํ สริฯ โส ตสฺส อนุสฺสรณภาวํ ญตฺวา อาคนฺตฺวา ปุรโต อากาเส อฎฺฐาสิฯ ราชา ตํ ทิสฺวา จิเนฺตสิ – ‘‘อหํ อิมสฺส ตาปสสฺส เทวตาภาวํ วา มนุสฺสภาวํ วา น ชานามิ, สเจ เอส  มนุโสฺส ภเวยฺย, สกลชมฺพุทีปรชฺชํ เอตเสฺสว ทสฺสามิฯ อถ เทโว, สกฺการมสฺส กริสฺสามี’’ติฯ โส ตํ วีมํสโนฺต ปฐมํ คาถมาห –</p>


<ol>
<li>
‘‘เทวตา นุติ คนฺธโพฺพ, อทุ สโกฺก ปุรินฺทโท;  
  
มนุสฺสภูโต อิทฺธิมา, กถํ ชาเนมุ ตํ มย’’นฺติฯ  
</li>
  
<p>โส ตสฺส วจนํ สุตฺวา สภาวเมว กเถโนฺต ทุติยํ คาถมาห –
</ol></p>


<ol>
<li>
‘‘นาปิ  
  
เทโว น คนฺธโพฺพ, นาปิ สโกฺก ปุรินฺทโท;  
  
มนุสฺสภูโต อิทฺธิมา, เอวํ ชานาหิ ภารธา’’ติฯ  
</li>
  
<p>ตตฺถ ติ รฎฺฐภารธาริตาย นํ เอวํ อาลปติฯ
</ol></p>


<p>ตํ สุตฺวา ราชา ‘‘มนุสฺสภูโต กิรายํ มยฺหํ เอวํ พหุปกาโร, มหเนฺตน ยเสน นํ สนฺตเปฺปสฺสามี’’ติ จิเนฺตตฺวา อาห –</p>


<ol>
<li>
‘‘กตรูปมิทํ โภโต, เวยฺยาวจฺจํ อนปฺปกํ;  
  
เทวมฺหิ วสฺสมานมฺหิ, อโนวสฺสํ ภวํ อกาฯ  
</li>
  
<li>
‘‘ตโต วาตาตเป โฆเร, สีตจฺฉายํ ภวํ อกา;  
  
ตโต อมิตฺตมเชฺฌสุ, สรตาณํ ภวํ อกาฯ  
</li>
  
<li>
‘‘ตโต ผีตานิ รฎฺฐานิ, วสิโน เต ภวํ อกา;  
  
ตโต เอกสตํ ขเตฺย, อนุยเนฺต ภวํ อกาฯ  
</li>
  
<li>
‘‘ปตีตาสฺสุ มยํ โภโต, วท ตํ ภญฺชมิจฺฉสิ;  
  
หตฺถิยานํ อสฺสรถํ, นาริโย จ อลงฺกตา;  
  
นิเวสนานิ รมฺมานิ, มยํ โภโต ททามเสฯ  
</li>
  
<li>
‘‘อถ วเงฺค วา มคเธ, มยํ โภโต ททามเส;  
  
อถ วา อสฺสกาวนฺตี, สุมนา ทมฺม เต มยํฯ  
</li>
  
<li>
‘‘อุปฑฺฒํ วาปิ รชฺชสฺส, มยํ โภโต ททามเส;  
  
สเจ เต อโตฺถ รเชฺชน, อนุสาส ยทิจฺฉสี’’ติฯ  
</li>
  
<p>ตตฺถ นฺติ กตสภาวํฯ นฺติ กายเวยฺยาวติกกมฺมํฯ นฺติ อวสฺสํ, ยถา เทโว น วสฺสติ , ตถา กตนฺติ อโตฺถฯ นฺติ สีตลํ ฉายํฯ ติ เต รฎฺฐวาสิโน อมฺหากํ วสวตฺติโนฯ ติ ขตฺติเย, อฎฺฐกถายํ ปน อยเมว ปาโฐฯ   นฺติ ตุฎฺฐา มยํฯ ติ นฺติ รตนเสฺสตํ นามํ, วรํ เต ททามิ, ยํ รตนํ อิจฺฉสิ, ตํ วเทหีติ อโตฺถฯ   อสฺสกรฎฺฐํ วา อวนฺติรฎฺฐํ วาฯ รติ สเจปิ เต สกลชมฺพุทีปรเชฺชน อโตฺถ, ตมฺปิ เต ทตฺวา อหํ ผลกาวุธหโตฺถ ตุมฺหากํ รถสฺส ปุรโต คมิสฺสามีติ ทีเปติฯ ติ เอเตสุ มยา วุตฺตปฺปกาเรสุ ยํ อิจฺฉสิ, ตํ อนุสาส อาณาเปหีติฯ
</ol></p>


<p>ตํ สุตฺวา นนฺทปณฺฑิโต อตฺตโน อธิปฺปายํ อาวิกโรโนฺต อาห –</p>


<ol>
<li>
‘‘น เม อโตฺถปิ รเชฺชน, นคเรน ธเนน วา;  
  
อโถปิ ชนปเทน, อโตฺถ มยฺหํ น วิชฺชตี’’ติฯ  
</li>
  
<p>‘‘สเจ เต มยิ สิเนโห อตฺถิ, เอกํ เม วจนํ กโรหี’’ติ วตฺวา คาถาทฺวยมาห –
</ol></p>


<ol>
<li>
‘‘โภโตว รเฎฺฐ วิชิเต, อรเญฺญ อตฺถิ อสฺสโม;  
  
ปิตา มยฺหํ ชเนตฺตี จ, อุโภ สมฺมนฺติ อสฺสเมฯ  
</li>
  
<li>
‘‘เตสาหํ ปุพฺพาจริเยสุ, ปุญฺญํ น ลภามิ กาตเว;  
  
ภวนฺตํ อชฺฌาวรํ กตฺวา, โสณํ ยาเจมุ สํวร’’นฺติฯ  
</li>
  
<p>ตตฺถ ติ รเชฺชฯ ติ อาณาปวตฺติฎฺฐาเนฯ ติ หิมวนฺตารเญฺญ เอโก อสฺสโม อตฺถิฯ ติ ตสฺมิํ อสฺสเม วสนฺติฯ นฺติ เตสุ อหํฯ ติ วตฺตปฎิวตฺตผลาผลาหรณสงฺขาตํ ปุญฺญํ กาตุํ น ลภามิ, ภาตา เม โสณปณฺฑิโต นาม มเมกสฺมิํ อปราเธ มา อิธ วสีติ มํ ปลาเปสิฯ นฺติ อธิอาวรํ เต มยํ ภวนฺตํ สปริวารํ กตฺวา โสณปณฺฑิตํ สํวรํ ยาเจมุ, อายติํ สํวรํ ยาจามาติ อโตฺถฯ ‘‘ยาเจมิมํ วร’’นฺติปิ ปาโฐ, มยํ ตยา สทฺธิํ โสณํ ยาเจยฺยาม ขมาเปยฺยาม, อิมํ วรํ ตว สนฺติกา คณฺหามีติ อโตฺถฯ
</ol></p>


<p>อถ นํ ราชา อาห –</p>


<ol>
<li>
‘‘กโรมิ  
เต ตํ วจนํ, ยํ มํ ภณสิ พฺราหฺมณ;  
  
เอตญฺจ โข โน อกฺขาหิ, กีวโนฺต โหนฺตุ ยาจกา’’ติฯ  
</li>
  
<p>ตตฺถ   ติ อหํ สกลชมฺพุทีปรชฺชํ ททมาโน เอตฺตกํ กิํ น กริสฺสามิ, กโรมีติ วทติฯ ติ กิตฺตกาฯ
</ol></p>


<p>นนฺทปณฺฑิโต อาห –</p>


<ol>
<li>
‘‘ปโรสตํ ชานปทา, มหาสาลา จ พฺราหฺมณา;  
  
อิเม จ ขตฺติยา สเพฺพ, อภิชาตา ยสสฺสิโน;  
  
ภวญฺจ ราชา มโนโช, อลํ เหสฺสนฺติ ยาจกา’’ติฯ  
</li>
  
<p>ตตฺถ ติ คหปตีฯ ติ สารปฺปตฺตา พฺราหฺมณา จ ปโรสตาเยวฯ ติ ปริยตฺตา ภวิสฺสนฺติฯ ติ มมตฺถาย โสณปณฺฑิตสฺส ขมาปกาฯ
</ol></p>


<p>อถ นํ ราชา อาห –</p>


<ol>
<li>
‘‘หตฺถี อเสฺส จ โยเชนฺตุ, รถํ สนฺนยฺห สารถิ;  
  
อาพนฺธนานิ คณฺหาถ, ปาทาสุสฺสารยทฺธเช;  
  
อสฺสมํ ตํ คมิสฺสามิ, ยตฺถ สมฺมติ โกสิโย’’ติฯ  
</li>
  
<p>ตตฺถ ติ หตฺถาโรหา หตฺถี, อสฺสาโรหา จ อเสฺส กเปฺปนฺตุฯ ติ สมฺมสารถิ ตฺวมฺปิ รถํ สนฺนยฺหฯ ติ หตฺถิอสฺสรเถสุ อาพนฺธิตพฺพานิ ภณฺฑานิ จ คณฺหถฯ ติ รเถ ฐปิตธชปาทาสุ ธเช อุสฺสารยนฺตุ อุสฺสาเปนฺตุฯ ติ ยสฺมิํ อสฺสเม โกสิยโคโตฺต วสตีติฯ
</ol></p>


<ol>
<li>
‘‘ตโต จ ราชา ปายาสิ, เสนาย จตุรงฺคินี;  
  
อคมา อสฺสมํ รมฺมํ, ยตฺถ สมฺมติ โกสิโย’’ติฯ – อยํ อภิสมฺพุทฺธคาถา;  
</li>
  
<p>ตตฺถ  ติ, ภิกฺขเว, เอวํ วตฺวา ตโต โส ราชา เอกสตขตฺติเย คเหตฺวา มหติยา เสนาย ปริวุโต นนฺทปณฺฑิตํ ปุรโต กตฺวา นครา นิกฺขมิฯ ติ จตุรงฺคินิยา เสนาย อคมาสิ, อนฺตรมเคฺค วตฺตมาโนปิ อวสฺสํ คามิตาย เอวํ วุโตฺตฯ จตุวีสติอโกฺขภณิสงฺขาเตน พลกาเยน สทฺธิํ มคฺคํ ปฎิปนฺนสฺส ตสฺส นนฺทปณฺฑิโต อิทฺธานุภาเวน อฎฺฐุสภวิตฺถตํ มคฺคํ สมํ มาเปตฺวา  อากาเส จมฺมขณฺฑํ ปตฺถริตฺวา ตตฺถ ปลฺลเงฺกน นิสีทิตฺวา เสนาย ปริวุโต อลงฺกตหตฺถิกฺขเนฺธ นิสีทิตฺวา คจฺฉเนฺตน รญฺญา สทฺธิํ ธมฺมยุตฺตกถํ กเถโนฺต สีตอุณฺหาทิปริสฺสเย วาเรโนฺต อคมาสิฯ
</ol></p>


<p>อถสฺส อสฺสมํ ปาปุณนทิวเส โสณปณฺฑิโต ‘‘มม กนิฎฺฐสฺส อติเรกสตฺตมาสสตฺตทิวสาธิกานิ สตฺต วสฺสานิ  นิกฺขนฺตสฺสา’’ติ อาวเชฺชตฺวา ‘‘กหํ นุ โข โส เอตรหี’’ติ ทิเพฺพน จกฺขุนา โอโลเกโนฺต ‘‘จตุวีสติอโกฺขภณิปริวาเรน สทฺธิํ เอกสตราชาโน คเหตฺวา มมเญฺญว ขมาเปตุํ อาคจฺฉตี’’ติ ทิสฺวา จิเนฺตสิ – ‘‘อิเมหิ ราชูหิ เจว ปริสาหิ จ มม กนิฎฺฐสฺส พหูนิ ปาฎิหาริยานิ ทิฎฺฐานิ, มมานุภาวํ อชานิตฺวา ‘อยํ กูฎชฎิโล อตฺตโน ปมาณํ น ชานาติ, อมฺหากํ อเยฺยน สทฺธิํ ปโยเชสี’ติ มํ วเมฺภนฺตา กเถนฺตา อวีจิปรายณา ภเวยฺยุํ, อิทฺธิปาฎิหาริยํ เนสํ ทเสฺสสฺสามี’’ติฯ โส จตุรงฺคุลมเตฺตน อํสํ อผุสนฺตํ อากาเส กาชํ ฐเปตฺวา อโนตตฺตโต อุทกํ อาหริตุํ รโญฺญ อวิทูเร อากาเสน ปายาสิฯ นนฺทปณฺฑิโต ตํ อาคจฺฉนฺตํ ทิสฺวา อตฺตานํ ทเสฺสตุํ อวิสหโนฺต นิสินฺนฎฺฐาเนเยว อนฺตรธายิตฺวา ปลายิตฺวา หิมวนฺตํ ปาวิสิฯ มโนชราชา ปน ตํ รมณีเยน อิสิเวเสน ตถา อาคจฺฉนฺตํ ทิสฺวา คาถมาห –</p>


<ol>
<li>
‘‘กสฺส กาทมฺพโย กาโช, เวหาสํ จตุรงฺคุลํ;  
  
อํสํ อสมฺผุสํ เอติ, อุทหาราย คจฺฉโต’’ติฯ  
</li>
  
<p>ตตฺถ ติ กทมฺพรุกฺขมโยฯ ติ อํสํ อสมฺผุสโนฺต สยเมว อาคจฺฉติฯ ติ อุทกํ อาหริตุํ คจฺฉนฺตสฺส กสฺส เอส กาโช เอวํ เอติ, โก นาม ตฺวํ, กุโต วา อาคจฺฉสีติฯ
</ol></p>


<p>เอวํ วุเตฺต มหาสโตฺต คาถาทฺวยมาห –</p>


<ol>
<li>
‘‘อหํ  
โสโณ มหาราช, ตาปโส สหิตพฺพโต;  
  
ภรามิ มาตาปิตโร, รตฺตินฺทิวมตนฺทิโตฯ  
</li>
  
<li>
‘‘วเน ผลญฺจ มูลญฺจ, อาหริตฺวา ทิสมฺปติ;  
  
โปเสมิ มาตาปิตโร, ปุเพฺพ กตมนุสฺสร’’นฺติฯ  
</li>
  
<p>ตตฺถ  ติ สหิตวโต สีลาจารสมฺปโนฺน เอโก ตาปโส อหนฺติ วทติฯ ติ โปเสมิฯ ติ อนลโส หุตฺวาฯ นฺติ เตหิ ปุเพฺพ กตํ มยฺหํ คุณํ อนุสฺสรโนฺตติฯ
</ol></p>


<p>ตํ สุตฺวา ราชา เตน สทฺธิํ วิสฺสาสํ กตฺตุกาโม อนนฺตรํ คาถมาห –</p>


<ol>
<li>
‘‘อิจฺฉาม  
อสฺสมํ คนฺตุํ, ยตฺถ สมฺมติ โกสิโย;  
  
มคฺคํ โน โสณ อกฺขาหิ, เยน คเจฺฉมุ อสฺสม’’นฺติฯ  
</li>
  
<p>ตตฺถ นฺติ ตุมฺหากํ อสฺสมปทํฯ
</ol></p>


<p>อถ มหาสโตฺต อตฺตโน อานุภาเวน อสฺสมปทคามิมคฺคํ มาเปตฺวา คาถมาห –</p>


<ol>
<li>
‘‘อยํ เอกปที ราช, เยเนตํ เมฆสนฺนิภํ;  
  
โกวิฬาเรหิ สญฺฉนฺนํ, เอตฺถ สมฺมติ โกสิโย’’ติฯ  
</li>
  
<p>ตสฺสโตฺถ – มหาราช, อยํ เอกปทิโก ชงฺฆมโคฺค, อิมินา คจฺฉถ, เยน ทิสาภาเคน เอตํ เมฆวณฺณํ สุปุปฺผิตโกวิฬารสญฺฉนฺนํ วนํ ทิสฺสติ, เอตฺถ มม ปิตา โกสิยโคโตฺต วสติ, เอตสฺส โส อสฺสโมติฯ
</ol></p>


<ol>
<li>
‘‘อิทํ วตฺวาน ปกฺกามิ, ตรมาโน มหาอิสิ;  
  
เวหาเส อนฺตลิกฺขสฺมิํ, อนุสาสิตฺวาน ขตฺติเยฯ  
</li>
  
<li>
‘‘อสฺสมํ  
ปริมชฺชิตฺวา, ปญฺญาเปตฺวาน อาสนํ;  
  
ปณฺณสาลํ ปวิสิตฺวา, ปิตรํ ปติโพธยิฯ  
</li>
  
<li>
‘‘อิเม อายนฺติ ราชาโน, อภิชาตา ยสสฺสิโน;  
  
อสฺสมา นิกฺขมิตฺวาน, นิสีท ตฺวํ มหาอิเสฯ  
</li>
  
<li>
‘‘ตสฺส ตํ วจนํ สุตฺวา, ตรมาโน มหาอิสิ;  
  
อสฺสมา นิกฺขมิตฺวาน, สทฺวารมฺหิ อุปาวิสี’’ติฯ – อิมา อภิสมฺพุทฺธคาถา;  
</li>
  
<p>ตตฺถ  ติ อโนตตฺตํ อคมาสิฯ ติ, ภิกฺขเว, โส อิสิ เวเคน อโนตตฺตํ คนฺตฺวา ปานียํ อาทาย เตสุ ราชูสุ อสฺสมํ อสมฺปเตฺตสุเยว อาคนฺตฺวา ปานียฆเฎ ปานียมาฬเก ฐเปตฺวา ‘‘มหาชโน ปิวิสฺสตี’’ติ วนกุสุเมหิ วาเสตฺวา สมฺมชฺชนิํ อาทาย อสฺสมํ สมฺมชฺชิตฺวา ปณฺณสาลทฺวาเร ปิตุ อาสนํ ปญฺญาเปตฺวา ปวิสิตฺวา ปิตรํ ชานาเปสีติ อโตฺถฯ ติ อุจฺจาสเน นิสีทิฯ
</ol></p>


<p>โพธิสตฺตสฺส มาตา ปน ตสฺส ปจฺฉโต นีจฎฺฐาเน เอกมนฺตํ นิสีทิฯ มหาสโตฺต นีจาสเน นิสีทิฯ นนฺทปณฺฑิโตปิ โพธิสตฺตสฺส อโนตตฺตโต ปานียํ อาทาย อสฺสมํ อาคตกาเล รโญฺญ สนฺติกํ อาคนฺตฺวา อสฺสมสฺส อวิทูเร ขนฺธาวารํ นิวาเสสิฯ อถ ราชา นฺหตฺวา สพฺพาลงฺการปฎิมณฺฑิโต เอกสตราชปริวุโต นนฺทปณฺฑิตํ คเหตฺวา มหเนฺตน สิริโสภเคฺคน โพธิสตฺตํ ขมาเปตุํ อสฺสมํ ปาวิสิฯ อถ นํ ตถา อาคจฺฉนฺตํ โพธิสตฺตสฺส ปิตา ทิสฺวา โพธิสตฺตํ ปุจฺฉิ, โสปิสฺส อาจิกฺขิฯ ตมตฺถํ  ปกาเสโนฺต สตฺถา อาห –</p>


<ol>
<li>
‘‘ตญฺจ ทิสฺวาน อายนฺตํ, ชลนฺตํริว เตชสา;  
  
ขตฺยสงฺฆปริพฺยูฬฺหํ, โกสิโย เอตทพฺรวิฯ  
</li>
  
<li>
‘‘กสฺส เภรี มุทิงฺคา จ, สงฺขา ปณวทินฺทิมา;  
  
ปุรโต ปฎิปนฺนานิ, หาสยนฺตา รเถสภํฯ  
</li>
  
<li>
‘‘กสฺส กญฺจนปเฎฺฎน, ปุถุนา วิชฺชุวณฺณินา;  
  
ยุวา กลาปสนฺนโทฺธ, โก เอติ สิริยา ชลํฯ  
</li>
  
<li>
‘‘อุกฺกามุขปหฎฺฐํว  
, ขทิรงฺคารสนฺนิภํ;  
  
มุขญฺจ รุจิรา ภาติ, โก เอติ สิริยา ชลํฯ  
</li>
  
<li>
‘‘กสฺส ปคฺคหิตํ ฉตฺตํ, สสลากํ มโนรมํ;  
  
อาทิจฺจรํสาวรณํ, โก เอติ สิริยา ชลํฯ  
</li>
  
<li>
‘‘กสฺส องฺคํ ปริคฺคยฺห, วาลพีชนิมุตฺตมํ;  
  
จรนฺติ วรปุญฺญสฺส, หตฺถิกฺขเนฺธน อายโตฯ  
</li>
  
<li>
‘‘กสฺส  
เสตานิ ฉตฺตานิ, อาชานียา จ วมฺมิตา;  
  
สมนฺตา ปริกีเรนฺติ, โก เอติ สิริยา ชลํฯ  
</li>
  
<li>
‘‘กสฺส เอกสตํ ขตฺยา, อนุยนฺตา ยสสฺสิโน;  
  
สมนฺตานุปริยนฺติ, โก เอติ สิริยา ชลํฯ  
</li>
  
<li>
‘‘หตฺถิอสฺสรถปตฺติ, เสนา จ จตุรงฺคินี;  
  
สมนฺตานุปริยนฺติ, โก เอติ สิริยา ชลํฯ  
</li>
  
<li>
‘‘กเสฺสสา มหตี เสนา, ปิฎฺฐิโต อนุวตฺตติ;  
  
อโกฺขภณี อปริยนฺตา, สาครเสฺสว อูมิโยฯ  
</li>
  
<li>
‘‘ราชาภิราชา มโนโช, อิโนฺทว ชยตํ ปติ;  
  
นนฺทสฺสชฺฌาวรํ เอติ, อสฺสมํ พฺรหฺมจารินํฯ  
</li>
  
<li>
‘‘ตเสฺสสา มหตี เสนา, ปิฎฺฐิโต อนุวตฺตติ;  
  
อโกฺขภณี อปริยนฺตา, สาครเสฺสว อูมิโย’’ติฯ  
</li>
  
<p>ตตฺถ ติ ชลนฺตํ วิยฯ ติ เอตานิ ตูริยานิ กสฺส ปุรโต อาคจฺฉนฺตีติ อโตฺถฯ ติ โตเสนฺตาฯ ติ, ตาต, กสฺส กญฺจนมเยน วิชฺชุวเณฺณน อุณฺหีสปเฎฺฎน นลาฎโนฺต ปริกฺขิโตฺตติ ปุจฺฉติฯ ติ ตรุโณฯ ติ  สนฺนทฺธสรตูณีโรฯ ติ กมฺมารานํ อุทฺธเน ปหฎฺฐํ สุวณฺณํ วิยฯ นฺติ วีตจฺจิตขทิรงฺคารวณฺณํฯ นฺติอาทิจฺจรํสีนํ อาวรณํฯ ติ องฺคํ ปริคฺคเหตฺวา, สรีรํ ปริกฺขิปิตฺวาติ อโตฺถฯ นฺติ วาลพีชนิํ อุตฺตมํ ฯ ติ สญฺจรนฺติฯ ติ อาชานียปิเฎฺฐ นิสินฺนานํ ธาริตฉตฺตานิฯ ติ ตสฺส สมนฺตา สพฺพทิสาภาเคสุ ปริกีรยนฺติฯ ติ เอเตหิ หตฺถิอาทีหิ จตูหิ อเงฺคหิ สมนฺนาคตาฯ ติ โขเภตุํ น สกฺกาฯ ติ สาครสฺส อูมิโย วิย อปริยนฺตาฯ ติ เอกสตราชูนํ ปูชิโต, เตสํ วา อธิโก ราชาติ ราชาภิราชาฯ ติ ชยปฺปตฺตานํ ตาวติํสานํ เชฎฺฐโกฯ นฺติ มมํ ขมาปนตฺถาย นนฺทสฺส ปริสภาวํ อุปคนฺตฺวา เอติฯ
</ol></p>


<p>สตฺถา  อาห –</p>


<ol>
<li>
‘‘อนุลิตฺตา จนฺทเนน, กาสิกุตฺตมธาริโน;  
  
สเพฺพ ปญฺชลิกา หุตฺวา, อิสีนํ อชฺฌุปาคมุ’’นฺติฯ  
</li>
  
<p>ตตฺถ นฺติ, ภิกฺขเว, สเพฺพปิ เต ราชาโน สุรภิจนฺทเนน อนุลิตฺตา อุตฺตมกาสิกวตฺถธาริโน สิรสิ ปติฎฺฐาปิตอญฺชลี หุตฺวา อิสีนํ สนฺติกํ อุปคตาฯ
</ol></p>


<p>ตโต มโนโช ราชา ตํ วนฺทิตฺวา เอกมนฺตํ นิสิโนฺน ปฎิสนฺถารํ กโรโนฺต คาถาทฺวยมาห –</p>


<ol>
<li>
‘‘กจฺจิ นุ โภโต กุสลํ, กจฺจิ โภโต อนามยํ;  
  
กจฺจิ อุเญฺฉน ยาเปถ, กจฺจิ มูลผลา พหูฯ  
</li>
  
<li>
‘‘กจฺจิ ฑํสา มกสา จ, อปฺปเมว สรีสปา;  
  
วเน วาฬมิคากิเณฺณ, กจฺจิ หิํสา น วิชฺชตี’’ติฯ  
</li>
  
<p>ตโต ปรํ อุภินฺนํ เตสํ วจนปฎิวจนวเสน กถิตคาถา โหนฺติ –
</ol></p>


<ol>
<li>
‘‘กุสลเญฺจว  
โน ราช, อโถ ราช อนามยํ;  
  
อโถ อุเญฺฉน ยาเปม, อโถ มูลผลา พหูฯ  
</li>
  
<li>
‘‘อโถ ฑํสา มกสา จ, อปฺปเมว สรีสปา;  
  
วเน วาฬมิคากิเณฺณ, หิํสา มยฺหํ น วิชฺชติฯ  
</li>
  
<li>
‘‘พหูนิ วสฺสปูคานิ, อสฺสเม สมฺมตํ อิธ;  
  
นาภิชานามิ อุปฺปนฺนํ, อาพาธํ อมโนรมํฯ  
</li>
  
<li>
‘‘สฺวาคตํ เต มหาราช, อโถ เต อทุราคตํ;  
  
อิสฺสโรสิ อนุปฺปโตฺต, ยํ อิธตฺถิ ปเวทยฯ  
</li>
  
<li>
‘‘ตินฺทุกานิ  
ปิยาลานิ, มธุเก กาสุมาริโย;  
  
ผลานิ ขุทฺทกปฺปานิ, ภุญฺช ราช วรํ วรํฯ  
</li>
  
<li>
‘‘อิทมฺปิ ปานียํ สีตํ, อาภตํ คิริคพฺภรา;  
  
ตโต ปิว มหาราช, สเจ ตฺวํ อภิกงฺขสิฯ  
</li>
  
<li>
‘‘ปฎิคฺคหิตํ  
ยํ ทินฺนํ, สพฺพสฺส อคฺฆิยํ กตํ;  
  
นนฺทสฺสาปิ นิสาเมถ, วจนํ โส ปวกฺขติฯ  
</li>
  
<li>
‘‘อชฺฌาวรมฺหา นนฺทสฺส, โภโต สนฺติกมาคตา;  
  
สุณาตุ ภวํ วจนํ, นนฺทสฺส ปริสาย จา’’ติฯ  
</li>
  
<p>อิมา เยภุเยฺยน ปากฎสมฺพนฺธาเยว, ยํ ปเนตฺถ อปากฎํ, ตเทว วกฺขามฯ ติ ยํ อิมสฺมิํ ฐาเน ตว อภิรุจิตํ อตฺถิ, ตํ โน กเถหีติ วทติฯ ติ เอตานิ นานารุกฺขผลานิ ขุทฺทกมธุปฎิภาคานิ มธุรานิฯ นฺติ อิโต อุตฺตมุตฺตมํ คเหตฺวา ภุญฺชฯ ติ อโนตตฺตโตฯ นฺติ เยน มยํ อาปุจฺฉิตา, ตํ อเมฺหหิ ปฎิคฺคหิตํ นาม ตุเมฺหหิ จ ทินฺนเมว นาม, เอตฺตาวตา อิมสฺส ชนสฺส สพฺพสฺส อคฺฆิยํ ตุเมฺหหิ กตํฯ ติ อมฺหากํ ตาว สพฺพํ กตํ, อิทานิ ปน นนฺทปณฺฑิโต กิญฺจิ วตฺตุกาโม , ตสฺสปิ ตาว วจนํ สุณาถฯ ติ มยญฺหิ น อเญฺญน กเมฺมน อาคตา, นนฺทสฺส ปน ปริสา หุตฺวา ตุมฺหากํ ขมาปนตฺถาย อาคตาติ วทติฯ นฺติ ภวํ โสณปณฺฑิโต สุณาตุฯ
</ol></p>


<p>เอวํ วุเตฺต นนฺทปณฺฑิโต อุฎฺฐายาสนา มาตาปิตโร จ ภาตรญฺจ วนฺทิตฺวา สกปริสาย สทฺธิํ สลฺลปโนฺต อาห –</p>


<ol>
<li>
‘‘ปโรสตํ ชานปทา, มหาสาลา จ พฺราหฺมณา;  
  
อิเม จ ขตฺติยา สเพฺพ, อภิชาตา ยสสฺสิโน;  
  
ภวญฺจ ราชา มโนโช, อนุมญฺญนฺตุ เม วโจฯ  
</li>
  
<li>
‘‘เย จ สนฺติ สมีตาโร, ยกฺขานิ อิธ มสฺสเม;  
  
อรเญฺญ ภูตภพฺยานิ, สุณนฺตุ วจนํ มมฯ  
</li>
  
<li>
‘‘นโม กตฺวาน ภูตานํ, อิสิํ วกฺขามิ สุพฺพตํ;  
  
โส ตฺยาหํ ทกฺขิณา พาหุ, ตว โกสิย สมฺมโตฯ  
</li>
  
<li>
‘‘ปิตรํ เม ชเนตฺติญฺจ, ภตฺตุกามสฺส เม สโต;  
  
วีร ปุญฺญมิทํ ฐานํ, มา มํ โกสิย วารยฯ  
</li>
  
<li>
‘‘สพฺภิ  
  
เหตํ อุปญฺญาตํ, มเมตํ อุปนิสฺสช;  
  
อุฎฺฐานปาริจริยาย, ทีฆรตฺตํ ตยา กตํ;  
  
ธาตาปิตูสุ ปุญฺญานิ, มม โลกทโท ภวฯ  
</li>
  
<li>
‘‘ตเถว สนฺติ มนุชา, ธเมฺม ธมฺมปทํ วิทู;  
  
มโคฺค สคฺคสฺส โลกสฺส, ยถา ชานาสิ ตฺวํ อิเสฯ  
</li>
  
<li>
‘‘อุฎฺฐานปาริจริยาย, มาตาปิตุสุขาวหํ;  
  
ตํ มํ ปุญฺญา นิวาเรติ, อริยมคฺคาวโร นโร’’ติฯ  
</li>
  
<p>ตตฺถ  ติ อนุพุชฺฌนฺตุ, สาธุกํ สุตฺวา ปจฺจกฺขํ กโรนฺตูติ อโตฺถฯ ติ สมาคตาฯ ติ อสฺมิํ หิมวนฺตารเญฺญ ยานิ ภูตานิ เจว วุฑฺฒิมริยาทปฺปตฺตานิ ภพฺยานิ จ ตรุณเทวตานิ, ตานิปิ สพฺพานิ มม วจนํ สุณนฺตูติ อโตฺถฯ ติ อิทํ โส ปริสาย สญฺญํ ทตฺวา ตสฺมิํ วนสเณฺฑ นิพฺพตฺตเทวตานํ นมกฺการํ กตฺวา อาหฯ ตสฺสโตฺถ – อชฺช พหูหิ เทวตาหิ มม ภาติกสฺส ธมฺมกถาสวนตฺถํ อาคตาหิ ภวิตพฺพํ, อหํ โว นมกฺกาโร, ตุเมฺหปิ มยฺหํ สหายา โหถาติฯ โส เทวตานํ อญฺชลิํ ปคฺคเหตฺวา ปริสํ ชานาเปตฺวา ติอาทิมาหฯ ตตฺถ นฺติ โสณปณฺฑิตํ สนฺธาย วทติฯ ติ ภาตโร นาม องฺคสมา โหนฺติ, ตสฺมา โส เต อหํ ทกฺขิณา พาหูติ สมฺมโตฯ เตน เม ขมิตุํ อรหถาติ ทีเปติฯ
</ol></p>


<p>ติ วีริยวนฺต มหาปรกฺกมฯ นฺติ อิทํ มาตาปิตุอุปฎฺฐานํ นาม ปุญฺญํ สคฺคสํวตฺตนิกการณํ, ตํ กโรนฺตํ มํ มา วารยาติ วทติฯ นฺติ เอตญฺหิ มาตาปิตุอุปฎฺฐานํ นาม ปณฺฑิเตหิ  อุปคนฺตฺวา ญาตเญฺจว วณฺณิตญฺจฯ ติ อิทํ ตฺวํ มยฺหํ นิสฺสช วิสฺสเชฺชหิ เทหิฯ ติ อุฎฺฐาเนน จ ปาริจริยาย จฯ นฺติ ทีฆรตฺตํ ตยา กุสลํ กตํฯ ติ อิทานิ อหํ มาตาปิตูสุ ปุญฺญานิ กตฺตุกาโมฯ ติ ตสฺส มม ตฺวํ สคฺคโลกทโท โหติ, อหญฺหิ เตสํ วตฺตํ อุปฎฺฐานํ กตฺวา เทวโลเก อปริมาณํ ยสํ ลภิสฺสามิ, ตสฺส เม ตฺวํ ทายโก โหหีติ วทติฯ</p>


<p>ติ  ยถา ตฺวํ ชานาสิ, ตเถว อเญฺญปิ มนุชา อิมิสฺสํ ปริสายํ สนฺติ, เต นานปฺปกาเร ธเมฺม อิทํ เชฎฺฐาปจายิกภาวสงฺขาตํ ธมฺมโกฎฺฐาสํ วทนฺติฯ กินฺติ? ติฯ นฺติ อุฎฺฐาเนน จ ปาริจริยาย จ มาตาปิตูนํ สุขาวหํฯ นฺติ ตํ มํ เอวํ สมฺมาปฎิปนฺนมฺปิ ภาตา โสณปณฺฑิโต ตมฺหา ปุญฺญา อภิวาเรติฯ ติ โส เอวํ วาเรโนฺต อยํ นโร มม ปิยทสฺสนตาย อริยสงฺขาตสฺส เวทโลกสฺส มคฺคาวรโณ นาม โหตีติฯ</p>


<p>เอวํ  นนฺทปณฺฑิเตน วุเตฺต มหาสโตฺต ‘‘อิมสฺส ตาว ตุเมฺหหิ วจนํ สุตํ, อิทานิ มมปิ สุณาถา’’ติ สาเวโนฺต อาห –</p>


<ol>
<li>
‘‘สุณนฺตุ  
โภโนฺต วจนํ, ภาตุรชฺฌาวรา มม;  
  
กุลวํสํ มหาราช, โปราณํ ปริหาปยํ;  
  
อธมฺมจารี เชเฎฺฐสุ, นิรยํ โสปปชฺชติฯ  
</li>
  
<li>
‘‘เย จ ธมฺมสฺส กุสลา, โปราณสฺส ทิสมฺปติ;  
  
จาริเตฺตน จ สมฺปนฺนา, น เต คจฺฉนฺติ ทุคฺคติํฯ  
</li>
  
<li>
‘‘มาตา ปิตา จ ภาตา จ, ภคินี ญาติ พนฺธวา;  
  
สเพฺพ เชฎฺฐสฺส เต ภารา, เอวํ ชานาหิ ภารธฯ  
</li>
  
<li>
‘‘อาทิยิตฺวา ครุํ ภารํ, นาวิโก วิย อุสฺสเห;  
  
ธมฺมญฺจ นปฺปมชฺชามิ, เชโฎฺฐ จสฺมิ รเถสภา’’ติฯ  
</li>
  
<p>ตตฺถ ติ มม ภาตุ ปริสา หุตฺวา อาคตา โภโนฺต สเพฺพปิ ราชาโน มมปิ ตาว วจนํ สุณนฺตุฯ นฺติ ปริหาเปโนฺตฯ ติ เชฎฺฐาปจายนธมฺมสฺส ปเวณีธมฺมสฺสฯ ติ เฉกาฯ ติ อาจารสีเลน สมฺปนฺนาฯ ติ สเพฺพ เอเต เชเฎฺฐน วหิตพฺพา ปฎิชคฺคิตพฺพาติ ตสฺส ภารา นามฯ ติ ยถา นาวาย ครุํ ภารํ อาทิยิตฺวา สมุทฺทมเชฺฌ นาวํ โสตฺถินา เนตุํ นาวิโก อุสฺสเหติ วายมติ, สห นาวาย สพฺพภณฺฑญฺจ ชโน จ ตเสฺสว ภาโร โหติ, ตถา มเมว สเพฺพ ญาตกา ภาโรติ , อหญฺจ เต อุสฺสหามิ ปฎิชคฺคิตุํ สโกฺกมิ, ตญฺจ เชฎฺฐาปจายนธมฺมํ นปฺปมชฺชามิ, น เกวลญฺจ เอเตสเญฺญว, สกลสฺสปิ โลกสฺส เชโฎฺฐ จ อสฺมิ, ตสฺมา อหเมว สทฺธิํ นเนฺทน ปฎิชคฺคิตุํ ยุโตฺตติฯ
</ol></p>


<p>ตํ สุตฺวา สเพฺพปิ เต ราชาโน อตฺตมนา หุตฺวา ‘‘เชฎฺฐภาติกสฺส กิร อวเสสา ภาราติ อชฺช อเมฺหหิ ญาต’’นฺติ นนฺทปณฺฑิตํ ปหาย มหาสตฺตํ สนฺนิสฺสิตา หุตฺวา ตสฺส ถุติํ กโรนฺตา เทฺว คาถา อภาสิํสุ –</p>


<ol>
<li>
‘‘อธิคมา ตเม ญาณํ, ชาลํว ชาตเวทโต;  
  
เอวเมว โน ภวํ ธมฺมํ, โกสิโย ปวิทํสยิฯ  
</li>
  
<li>
‘‘ยถา  
อุทยมาทิโจฺจ, วาสุเทโว ปภงฺกโร;  
  
ปาณีนํ ปวิทํเสติ, รูปํ กลฺยาณปาปกํ;  
  
เอวเมว โน ภวํ ธมฺมํ, โกสิโย ปวิทํสยี’’ติฯ  
</li>
  
<p>ตตฺถ  ติ มยํ อิโต ปุเพฺพ เชฎฺฐาปจายนธมฺมปฎิจฺฉาทเก ตเม วตฺตมานา น ชานาม, อชฺช ชาตเวทโต ชาลํว ญาณํ อธิคตาฯ ติ ยถา มหนฺธกาเร ปพฺพตมตฺถเก ชลิโต ชาตเวโท สมนฺตา อาโลกํ ผรโนฺต รูปานิ ทเสฺสติ, ตถา โน ภวํ โกสิยโคโตฺต ธมฺมํ ปวิทํสยีติ อโตฺถฯ ติ วสุเทโว วสุโชตโน, ธนปกาสโนติ อโตฺถฯ
</ol></p>


<p>อิติ มหาสโตฺต เอตฺตกํ กาลํ นนฺทปณฺฑิตสฺส ปาฎิหาริยานิ ทิสฺวา ตสฺมิํ ปสนฺนจิเตฺต เต ราชาโน ญาณพเลน ตสฺมิํ ปสาทํ ภินฺทิตฺวา อตฺตโน กถํ คาหาเปตฺวา สเพฺพว อตฺตโน มุขํ อุโลฺลกิเต อกาสิฯ อถ นนฺทปณฺฑิโต ‘‘ภาตา เม ปณฺฑิโต พฺยโตฺต ธมฺมกถิโก สเพฺพปิเม ราชาโน ภินฺทิตฺวา อตฺตโน ปเกฺข กริ, ฐเปตฺวา อิมํ อโญฺญ มยฺหํ ปฎิสรณํ นตฺถิ, อิมเมว ยาจิสฺสามี’’ติ จิเนฺตตฺวา คาถมาห –</p>


<ol>
<li>
‘‘เอวํ เม ยาจมานสฺส, อญฺชลิํ นาวพุชฺฌถ;  
  
ตว พทฺธจโร เหสฺสํ, วุฎฺฐิโต ปริจารโก’’ติฯ  
</li>
  
<p>ตสฺสตฺถา  – สเจ ตุเมฺห มม เอวํ ยาจมานสฺส ขมาปนตฺถาย ปคฺคหิตํ อญฺชลิํ นาวพุชฺฌถ น ปฎิคฺคณฺหถ, ตุเมฺหว มาตาปิตโร อุปฎฺฐหถ, อหํ ปน ตุมฺหากํ พทฺธจโร เวยฺยาวจฺจกโร เหสฺสํ, รตฺตินฺทิวํ อนลสภาเวน วุฎฺฐิโต ปริจารโก อหํ ตุเมฺห ปฎิชคฺคิสฺสามีติฯ
</ol></p>


<p>มหาสตฺตสฺส ปกติยาปิ นนฺทปณฺฑิเต โทโส วา เวรํ วา นตฺถิ, อติถทฺธํ วจนํ กเถนฺตสฺส ปนสฺส มานหาปนตฺถํ นิคฺคหวเสน ตถา กตฺวา อิทานิสฺส วจนํ สุตฺวา ตุฎฺฐจิโตฺต ตสฺมิํ ปสาทํ อุปฺปาเทตฺวา ‘‘อิทานิ เต ขมามิ, มาตาปิตโร จ ปฎิชคฺคิตุํ ลภิสฺสสี’’ติ ตสฺส คุณํ ปกาเสโนฺต อาห –</p>


<ol>
<li>
‘‘อทฺธา  
นนฺท วิชานาสิ, สทฺธมฺมํ สพฺภิ เทสิตํ;  
  
อริโย อริยสมาจาโร, พาฬฺหํ ตฺวํ มม รุจฺจสิฯ  
</li>
  
<li>
‘‘ภวนฺตํ วทามิ โภติญฺจ, สุณาถ วจนํ มม;  
  
นายํ ภาโร ภารมโต, อหุ มยฺหํ กุทาจนํฯ  
</li>
  
<li>
‘‘ตํ มํ อุปฎฺฐิตํ สนฺตํ, มาตาปิตุ สุขาวหํ;  
  
นโนฺท อชฺฌาวรํ กตฺวา, อุปฎฺฐานาย ยาจติฯ  
</li>
  
<li>
‘‘โย  
เว อิจฺฉติ กาเมน, สนฺตานํ พฺรหฺมจารินํ;  
  
นนฺทํ โว วรถ เอโก, กํ นโนฺท อุปติฎฺฐตู’’ติฯ  
</li>
  
<p>ตตฺถ ติ สุนฺทโรฯ ติ สุนฺทรสมาจาโรปิ ชาโตฯ นฺติ อิทานิ ตฺวํ มม อติวิย รุจฺจสิฯ ติ อมฺม ตาตา ตุเมฺห มม วจนํ สุณาถฯ ติ อยํ ตุมฺหากํ ปฎิชคฺคนภาโร น กทาจิ มม ภารมโต อหุฯ นฺติ ตํ ภาโรติ อมญฺญิตฺวาว มํ ตุเมฺห อุปฎฺฐิตํ สมานํฯ ติ ตุเมฺห อุปฎฺฐาตุํ มํ ยาจติฯ ติ มยฺหญฺหิ ตฺวํ เม มาตรํ วา ปิตรํ วา อุปฎฺฐหาติ วตฺตุํ น ยุตฺตํ, ตุมฺหากํ ปน สนฺตานํ พฺรหฺมจารีนํ โย เอโก อิจฺฉติ, ตํ วทามิ กาเมน  ตํ มม กนิฎฺฐํ นนฺทํ โรเจถ, ตุเมฺหสุ กํ เอส อุปฎฺฐาตุ, อุโภปิ หิ มยํ ตุมฺหากํ ปุตฺตาเยวาติฯ
</ol></p>


<p>อถสฺส  มาตา อาสนา วุฎฺฐาย, ‘‘ตาต โสณปณฺฑิต, จิรปฺปวุโตฺถ เต กนิโฎฺฐ, เอวํ จิราคตมฺปิ ตํ ยาจิตุํ น วิสหามิ, มยญฺหิ ตํ นิสฺสิตา, อิทานิ ปน ตยา อนุญฺญาตา อหํ เอตํ พฺรหฺมจารินํ พาหาหิ อุปคูหิตฺวา สีเส อุปสิงฺฆายิตุํ ลเภยฺย’’นฺติ อิมมตฺถํ ปกาเสนฺตี คาถมาห –</p>


<ol>
<li>
‘‘ตยา ตาต อนุญฺญาตา, โสณ ตํ นิสฺสิตา มยํ;  
  
อุปฆาตุํ ลเภ นนฺทํ, มุทฺธนิ พฺรหฺมจาริน’’นฺติฯ  
</li>
  
<p>อถ มหาสโตฺต ‘‘เตน หิ, อมฺม, อนุชานามิ, ตฺวํ คจฺฉ, ปุตฺตํ นนฺทํ อาลิงฺคิตฺวา สีเส ฆายิตฺวา จุมฺพิตฺวา ตว หทเย โสกํ นิพฺพาเปหี’’ติ อาหฯ สา ตสฺส สนฺติกํ คนฺตฺวา นนฺทปณฺฑิตํ  ปริสมเชฺฌเยว อาลิงฺคิตฺวา สีสํ ฆายิตฺวา จุมฺพิตฺวา หทเย โสกํ นิพฺพาเปตฺวา มหาสเตฺตน สทฺธิํ สลฺลปนฺตี อาห –
</ol></p>


<ol>
<li>
‘‘อสฺสตฺถเสฺสว ตรุณํ, ปวาฬํ มาลุเตริตํ;  
  
จิรสฺสํ นนฺทํ ทิสฺวาน, หทยํ เม ปเวธติฯ  
</li>
  
<li>
‘‘ยทา สุตฺตาปิ สุปิเน, นนฺทํ ปสฺสามิ อาคตํ;  
  
อุทคฺคา สุมนา โหมิ, นโนฺท โน อาคโต อยํฯ  
</li>
  
<li>
‘‘ยทา จ ปฎิพุชฺฌิตฺวา, นนฺทํ ปสฺสามิ นาคตํ;  
  
ภิโยฺย อาวิสตี โสโก, โทมนสฺสญฺจนปฺปกํฯ  
</li>
  
<li>
‘‘สาหํ  
อชฺช จิรสฺสมฺปิ, นนฺทํ ปสฺสามิ อาคตํ;  
  
ภตฺตุจฺจ มยฺหญฺจ ปิโย, นโนฺท โน ปาวิสี ฆรํฯ  
</li>
  
<li>
‘‘ปิตุปิ นโนฺท สุปฺปิโย, ยํ นโนฺท นปฺปวเส ฆรา;  
  
ลภตู ตาต นโนฺท ตํ, มํ นโนฺท อุปติฎฺฐตู’’ติฯ  
</li>
  
<p>ตตฺถ นฺติ ยถา วาตาหตํ อสฺสตฺถสฺส ปลฺลวํ กมฺปติ, เอวํ จิรสฺสํ นนฺทํ ทิสฺวา อชฺช มม หทยํ กมฺปตีติ วทติฯ ติ, ตาต โสณ, ยทาหํ สุตฺตาปิ สุปิเน นนฺทํ อาคตํ ปสฺสามิ, ตทาปิ อุทคฺคา โหมิฯ ติ สามิกสฺส จ เม มยฺหญฺจ ปิโยฯ นฺติ, ตาต, ปุโตฺต โน นโนฺท ปณฺณสาลํ ปวิสตุฯ นฺติ ยสฺมา ปิตุปิ สุฎฺฐุ ปิโย, ตสฺมา ปุน อิมมฺหา ฆรา น วิปฺปวเสยฺยฯ   นฺติ, ตาต, นโนฺท ยํ อิจฺฉติ, ตํ ลภตุฯ ติ, ตาต โสณ, ตว ปิตรํ ตฺวํ อุปฎฺฐห, มํ นโนฺท อุปฎฺฐาตุฯ
</ol></p>


<p>มหาสโตฺต ‘‘เอวํ โหตู’’ติ มาตุ วจนํ สมฺปฎิจฺฉิตฺวา ‘‘นนฺท, ตยา เชฎฺฐกโกฎฺฐาโส ลโทฺธ, มาตา นาม อติคุณการิกา, อปฺปมโตฺต หุตฺวา ปฎิชเคฺคยฺยาสี’’ติ โอวทิตฺวา มาตุ คุณํ ปกาเสโนฺต เทฺว คาถา อภาสิ –</p>


<ol>
<li>
‘‘อนุกมฺปิกา  
ปติฎฺฐา จ, ปุเพฺพ รสทที จ โน;  
  
มโคฺค สคฺคสฺส โลกสฺส, มาตา ตํ วรเต อิเสฯ  
</li>
  
<li>
‘‘ปุเพฺพ รสทที โคตฺตี, มาตา ปุญฺญูปสํหิตา;  
  
มโคฺค สคฺคสฺส โลกสฺส, มาตา ตํ วรเต อิเส’’ติฯ  
</li>
  
<p>ตตฺถ ติ มุทุหทยาฯ ติ ปฐมเมว อตฺตโน ขีรสงฺขาตสฺส รสสฺส ทายิกาฯ นฺติ มม มาตา มํ น อิจฺฉติ, ตํ วรติ อิจฺฉติฯ ติ โคปายิกาฯ ติ ปุญฺญูปนิสฺสิตา ปุญฺญทายิกาฯ
</ol></p>


<p>เอวํ มหาสโตฺต ทฺวีหิ คาถาหิ มาตุ คุณํ กเถตฺวา ปุนาคนฺตฺวา ตสฺสา อาสเน นิสินฺนกาเล ‘‘นนฺท, ตฺวํ ทุกฺกรการิกํ มาตรํ ลภสิ, อุโภปิ มยํ มาตรา ทุเกฺขน สํวฑฺฒิตา, ตํ อิทานิ ตฺวํ อปฺปมโตฺต ปฎิชคฺคาหิ, อมธุรานิ ผลาผลานิ มา ขาทาเปหี’’ติ วตฺวา ปริสมเชฺฌเยว มาตุ ทุกฺกรการิกตํ ปกาเสโนฺต อาห –</p>


<ol>
<li>
‘‘อากงฺขมานา  
ปุตฺตผลํ, เทวตาย นมสฺสติ;  
  
นกฺขตฺตานิ จ ปุจฺฉติ, อุตุสํวจฺฉรานิ จฯ  
</li>
  
<li>
‘‘ตสฺสา อุตุมฺหิ นฺหาตาย, โหติ คพฺภสฺส โวกฺกโม;  
  
เตน โทหฬินี โหติ, สุหทา เตน วุจฺจติฯ  
</li>
  
<li>
‘‘สํวจฺฉรํ วา อูนํ วา, ปริหริตฺวา วิชายติ;  
  
เตน สา ชนยนฺตีติ, ชเนตฺติ เตน วุจฺจติฯ  
</li>
  
<li>
‘‘ถนขีเรน คีเตน, องฺคปาวุรเณน จ;  
  
โรทนฺตํ ปุตฺตํ โตเสติ, โตเสนฺตี เตน วุจฺจติฯ  
</li>
  
<li>
‘‘ตโต  
วาตาตเป โฆเร, มมํ กตฺวา อุทิกฺขติ;  
  
ทารกํ อปฺปชานนฺตํ, โปเสนฺตี เตน วุจฺจติฯ  
</li>
  
<li>
‘‘ยญฺจ  
มาตุธนํ โหติ, ยญฺจ โหติ ปิตุทฺธนํ;  
  
อุภยเมฺปตสฺส โคเปติ, อปิ ปุตฺตสฺส โน สิยาฯ  
</li>
  
<li>
‘‘เอวํ ปุตฺต อทุํ ปุตฺต, อิติ มาตา วิหญฺญติ;  
  
ปมตฺตํ ปรทาเรสุ, นิสีเถ ปตฺตโยพฺพเน;  
  
สายํ ปุตฺตํ อนายนฺตํ, อิติ มาตา วิหญฺญติฯ  
</li>
  
<li>
‘‘เอวํ กิจฺฉา ภโต โปโส, มาตุ อปริจารโก;  
  
มาตริ มิจฺฉา จริตฺวาน, นิรยํ โสปปชฺชติฯ  
</li>
  
<li>
‘‘เอวํ กิจฺฉา ภโต โปโส, ปิตุ อปริจารโก;  
  
ปิตริ มิจฺฉา จริตฺวาน, นิรยํ โสปปชฺชติฯ  
</li>
  
<li>
‘‘ธนาปิ ธนกามานํ, นสฺสติ อิติ เม สุตํ;  
  
มาตรํ อปริจริตฺวาน, กิจฺฉํ วา โส นิคจฺฉติฯ  
</li>
  
<li>
‘‘ธนาปิ ธนกามานํ, นสฺสติ อิติ เม สุตํ;  
  
ปิตรํ อปริจริตฺวาน, กิจฺฉํ วา โส นิคจฺฉติฯ  
</li>
  
<li>
‘‘อานโนฺท จ ปโมโท จ, สทา หสิตกีฬิตํ;  
  
มาตรํ ปริจริตฺวาน, ลพฺภเมตํ วิชานโตฯ  
</li>
  
<li>
‘‘อานโนฺท จ ปโมโท จ, สทา หสิตกีฬิตํ;  
  
ปิตรํ ปริจริตฺวาน, ลพฺภเมตํ วิชานโตฯ  
</li>
  
<li>
‘‘ทานญฺจ ปิยวาจา จ, อตฺถจริยา จ ยา อิธ;  
  
สมานตฺตตา จ ธเมฺมสุ, ตตฺถ ตตฺถ ยถารหํ;  
  
เอเต โข สงฺคหา โลเก, รถสฺสาณีว ยายโตฯ  
</li>
  
<li>
‘‘เอเต  
จ สงฺคหา นาสฺสุ, น มาตา ปุตฺตการณา;  
  
ลเภถ  
มานํ ปูชํ วา, ปิตา วา ปุตฺตการณาฯ  
</li>
  
<li>
‘‘ยสฺมา จ สงฺคหา เอเต, สมฺมเปกฺขนฺติ ปณฺฑิตา;  
  
ตสฺมา มหตฺตํ ปโปฺปนฺติ, ปาสํสา จ ภวนฺติ เตฯ  
</li>
  
<li>
‘‘พฺรหฺมาติ  
มาตาปิตโร, ปุพฺพาจริยาติ วุจฺจเร;  
  
อาหุเนยฺยา จ ปุตฺตานํ, ปชาย อนุกมฺปกาฯ  
</li>
  
<li>
‘‘ตสฺมา หิ เน นมเสฺสยฺย, สกฺกเรยฺย จ ปณฺฑิโต;  
  
อเนฺนน อโถ ปาเนน, วเตฺถน สยเนน จ;  
  
อุจฺฉาทเนน นฺหาปเนน, ปาทานํ โธวเนน จฯ  
</li>
  
<li>
‘‘ตาย นํ ปาริจริยาย, มาตาปิตูสุ ปณฺฑิตา;  
  
อิเธว นํ ปสํสนฺติ, เปจฺจ สเคฺค ปโมทตี’’ติฯ  
</li>
  
<p>ตตฺถ นฺติ ปุตฺตสงฺขาตํ ผลํฯ ติ ‘‘ปุโตฺต เม อุปฺปชฺชตู’’ติ เทวตาย นมกฺการํ กโรติ อายาจติฯ ติ ‘‘กตเรน นกฺขเตฺตน ชาโต ปุโตฺต ทีฆายุโก โหติ, กตเรน อปฺปายุโก’’ติ เอวํ นกฺขตฺตานิ จ ปุจฺฉติฯ ติ ‘‘ฉนฺนํ อุตูนํ กตรสฺมิํ อุตุมฺหิ ชาโต ทีฆายุโก โหติ, กตรสฺมิํ อุตุมฺหิ อปฺปายุโก, กติวสฺสาย วา มาตุยา ชาโต ปุโตฺต ทีฆายุโก โหติ, กติวสฺสาย อปฺปายุโก’’ติ เอวํ อุตุสํวจฺฉรานิ จ ปุจฺฉติฯ ติ ปุเปฺผ อุปฺปเนฺน อุตุมฺหิ นฺหาตายฯ ติ ติณฺณํ สนฺนิปาตา คพฺภาวกฺกนฺติ โหติ, กุจฺฉิยํ คโพฺภ ปติฎฺฐาติฯ ติ เตน คเพฺภน สา โทหฬินี โหติฯ ติ ตทา ตสฺสา กุจฺฉิมฺหิ นิพฺพตฺตปชาย สิเนโห อุปฺปชฺชติ, เตน การเณน ‘‘สุหทา’’ติ วุจฺจติฯ ติ เตน การเณน สา ‘‘ชนยนฺตี’’ติ จ ‘‘ชเนตฺตี’’ติ จ วุจฺจติฯ
</ol></p>


<p>ติ ถนนฺตเร นิปชฺชาเปตฺวา สรีรสมฺผสฺสํ ผราเปนฺตี องฺคสงฺขาเตเนว ปาวุรเณนฯ ติ สญฺญาเปนฺตี หาเสนฺตีฯ ติ ‘‘ปุตฺตสฺส เม อุปริ วาโต ปหรติ, อาตโป ผรตี’’ติ เอวํ มมํการํ กตฺวา สินิเทฺธน หทเยน อุทิกฺขติฯ ติ  อุภยมฺปิ เอตํ ธนํ เอตสฺส ปุตฺตสฺส อตฺถาย อเญฺญสํ อทเสฺสตฺวา สารคพฺภาทีสุ มาตา โคเปติฯ ติ ‘‘อนฺธพาล ปุตฺต, เอวํ ราชกุลาทีสุ อปฺปมโตฺต โหหิ, อทุญฺจ กมฺมํ มา กโรหี’’ติ สิกฺขาเปนฺตี อิติ มาตา วิหญฺญติ กิลมติฯ ติ  ปุเตฺต ปตฺตโยพฺพเน ตํ ปุตฺตํ นิสีเถ ปรทาเรสุ ปมตฺตํ สายํ อนาคจฺฉนฺตํ ญตฺวา อสฺสุปุเณฺณหิ เนเตฺตหิ มคฺคํ โอโลเกนฺตี วิหญฺญติ กิลมติฯ</p>


<p>ติ กิเจฺฉน ภโต ปฎิชคฺคิโตฯ ติ มาตรํ อปฎิชคฺคิตฺวาฯ ติ ธนมฺปิ, อยเมว วา ปาโฐฯ อิทํ วุตฺตํ โหติ – ธนกามานํ  อุปฺปนฺนํ ธนมฺปิ มาตรํ อปฎิชคฺคนฺตานํ นสฺสตีติ เม สุตนฺติฯ ติ อิติ ธนํ วา ตสฺส นสฺสติ, ทุกฺขํ วาโส ปุริโส นิคจฺฉติฯ นฺติ เอตํ อิธโลเก จ ปรโลเก จ อานนฺทาทิสุขํ มาตรํ ปริจริตฺวา วิชานโต ปณฺฑิตสฺส ลพฺภํ, สกฺกา ลทฺธุํ ตาทิเสนาติ อโตฺถฯ</p>


<p>ติ มาตาปิตูนํ ทานํ ทาตพฺพํ, ปิยวจนํ ภณิตพฺพํ, อุปฺปนฺนกิจฺจสาธนวเสน อโตฺถ จริตโพฺพฯ ติ เชฎฺฐาปจายนธเมฺมสุ ตตฺถ ตตฺถ ปริสมเชฺฌ วา รโหคตานํ วา อภิวาทนาทิวเสน สมานตฺตตา กาตพฺพา, น รโห อภิวาทนาทีนิ กตฺวา ปริสติ น กาตพฺพานิ, สพฺพตฺถ สมาเนเนว ภวิตพฺพํฯ ติ สเจ เอเต จตฺตาโร สงฺคหา น ภเวยฺยุํฯ ติ สมฺมา นเยน การเณน เปกฺขนฺติฯ นฺติ เสฎฺฐตฺตํฯ ติ ปุตฺตานํ พฺรหฺมสมา อุตฺตมา เสฎฺฐาฯ ติ ปฐมาจริยาฯ ติ อาหุนปฎิคฺคาหกา ยสฺส กสฺสจิ สกฺการสฺส อนุจฺฉวิกาฯ ติ อเนฺนน เจว อโตฺถ ปาเนน จฯ ติ กาลกิริยาย ปริโยสาเน อิโต คนฺตฺวา สเคฺค ปโมทตีติฯ</p>


<p>เอวํ มหสโตฺต สิเนรุํ ปวเฎฺฎโนฺต วิย ธมฺมเทสนํ นิฎฺฐาเปสิฯ ตํ สุตฺวา สเพฺพปิ เต ราชาโน พลกายา จ ปสีทิํสุฯ อถ เน ปญฺจสุ สีเลสุ ปติฎฺฐาเปตฺวา ‘‘ทานาทีสุ อปฺปมตฺตา โหถา’’ติ โอวทิตฺวา อุโยฺยเชสิฯ สเพฺพปิ ธเมฺมน รชฺชํ กาเรตฺวา อายุปริโยสาเน เทวนครํ ปูรยิํสุฯ โสณปณฺฑิตนนฺทปณฺฑิตาปิ ยาวตายุกํ มาตาปิตโร ปริจริตฺวา พฺรหฺมโลกปรายณา อเหสุํฯ</p>


<p>สตฺถา อิมํ ธมฺมเทสนํ อาหริตฺวา สจฺจานิ ปกาเสตฺวา ชาตกํ สโมธาเนสิ, สจฺจปริโยสาเน มาตุโปสกภิกฺขุ โสตาปตฺติผเล ปติฎฺฐหิฯ ตทา มาตาปิตโร มาหาราชกุลานิ  อเหสุํ, นนฺทปณฺฑิโต อานโนฺท , มโนชราชา สาริปุโตฺต, เอกสตราชาโน อสีติมหาเถรา เจว อญฺญตรเถรา จ, จตุวีสติ อโกฺขภณิโย พุทฺธปริสา, โสณปณฺฑิโต ปน อหเมว อโหสินฺติฯ</p>

</p>


<p>ชาตกุทฺทานํ –</p>


<p>
อถ สตฺตติมมฺหิ นิปาตวเร, สภาวนฺตุ กุสาวติราชวโร;  
  
อถ โสณสุนนฺทวโร จ ปุน, อภิวาสิตสตฺตติมมฺหิ สุเตติฯ  
</p>
  
สตฺตตินิปาตวณฺณนา นิฎฺฐิตาฯ  
</p>
  
  
  
  
  