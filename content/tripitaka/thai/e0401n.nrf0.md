<h2>อนุทีปนีปาฐ</h2>
<h1>๑. จิตฺตสงฺคหอนุทีปนา</h1>
<p>
อนนฺตญฺญาณํ  
นตฺวาน, โลกาโลกกรํ ชินํ;  
  
กริสฺสามิ ปรมตฺถ-ทีปนิยา นุทีปนิํฯ  
</p>
  
<p>[ตตฺถ, โลกาโลกกรนฺติ ทสสหสฺสิโลกธาตุยํ จตุสฺสจฺจธมฺมเทสนาโลกการกํฯ ปรมตฺถทีปนีติ เอตฺถ อโตฺถ ทุวิโธ ปธานโตฺถจ ปริยายโตฺถจฯ ตตฺถ ปธานโตฺถ ปรมโตฺถนาม, ปธานโตฺถติจ ปทวากฺยานํ มุขฺยโตฺถ อุชุกโตฺถฯ ปริยายโตฺถปิ โกจิ, ยุตฺตรูโป อโตฺถ ปรมโตฺถ เยวฯ ปรมตฺถํทีเปติปกาเสตีติปรมตฺถทีปนี]ฯ ตํปร มตฺถทีปนิํกโรโนฺตอาจริโย ปถมํตาว พุทฺธสฺสภควโต ปณามํกโรติ ‘‘อุทยายสฺสา’’ติอาทินาฯ</p>


<p>ตตฺถ ‘‘อุทยา’’ติ อุทยโตอุคฺคมนโตฯ ‘‘ยสฺสา’’ติ ยสฺส สพฺพญฺญุพุทฺธมหาสูรสฺสฯ ‘‘เอกสฺสา’’ติ อทุตียสฺส, อสทิ สสฺสวา ฯ ‘‘สทฺธมฺมรํสิชาลิโน’’ติ เอตฺถสทฺธโมฺมติสตฺถุสา สนธโมฺมวุจฺจติฯ ตตฺถจ จตุราสีติสหสฺสธมฺมกฺขนฺธสงฺขาโต เทสนาสทฺธโมฺมอิธาธิเปฺปโตฯ สทฺธมฺมสงฺขาตํรํสิชาลํอสฺส อตฺถีติ สทฺธมฺมรํสิชาลีฯ ตสฺสสทฺธมฺมรํสิชาลิโนฯ ‘‘ปพุชฺฌิํสู’’ติ วิกสิํสุ, จตุสฺสจฺจญฺญาณวิกาสํตญฺญาณสมฺผุลฺลํ ปาปุณิํสุฯ ‘‘ชนมฺพุชา’’ติ ชนสงฺขาตาอมฺพุชาฯ ตตฺถชนานาม อิธโพธเนยฺยสตฺตา อธิเปฺปตา, เยสพฺพญฺญุเทสนํ สุตฺวา จตุสฺสจฺจ ธมฺมํ พุชฺฌิสฺสนฺติฯ อมฺพุชาติปทุมาฯ ‘‘ชาติเกฺขเตฺตมหาสเรติ’’ ชาติเกฺขตฺต สงฺขาเต ชนมฺพุชมหาสเรฯ ตตฺถ ชาติเกฺขตฺตํ นามทสสหสฺส จกฺกวาฬํ, ยํ เอกํ พุทฺธเกฺขตฺตนฺติ วุจฺจติฯ ยตฺถ จ มหาโพธิสตฺตานํ พุทฺธภาวตฺถาย ปถมมหาภินีหารกาลาทีสุ เอกปฺปหาเรนปถวิกมฺปนาทีนิปวตฺตนฺติฯ ยตฺถจวสนฺตาเทวพฺรหฺมาโน พุทฺธปริสาโหนฺติฯ ชาติเกฺขเตฺตมหาสเรยสฺส เอกสฺส สทฺธมฺมรํสิชาลิโน มหาสูรสฺส อุทยา ตสฺมิํ ชาติเกฺขเตฺต มหาสเร ชนมฺพุชาปพุชฺฌิํสูติโยชนาฯ</p>


<p>‘‘ตํ มหาสูร’’นฺติ สพฺพญฺญุพุทฺธมหาสูริยมณฺฑลํฯ ชนมฺพุช สนฺตาเนสุปวตฺตํ มหนฺตํ โมหตมํนูทติ อปเนติ, สทฺธมฺมรํสิชาลํ วิสฺสชฺชโนฺต อนฺตรธาเปตีติ มหาโมหตโมนุโทฯ ตํ ‘‘มหาโมหตโมนุทํ’’ฯ</p>


<p>เอวํ พุทฺธสฺสปณามํ กตฺวา อตฺตนา อิจฺฉิตํ ปณามปฺปโยชนํ ปริณาเมโนฺต ‘‘สญฺชาต’’นฺติอาทิมาหฯ ‘‘โสมหาสูโรมยฺหํ หทเย สญฺชาตํ ตโมขนฺธํ ปนูทต’’นฺติโยชนาฯ ตตฺถ ‘‘สญฺชาต’’นฺติ สุฎฺฐุชาตํ, อนมตเคฺคสํสาเร ทฬฺหํ ปวตฺตนฺติ อโตฺถฯ ‘‘ตโมขนฺธ’’นฺติ มหาโมหตโมขนฺธํฯ สพฺพกิเลสตโมขนฺธํ วาฯ อนฺตรายกรานิ อุปวีฬโกปฆาตกกมฺมานิปิ ตโมขเนฺธ สงฺคหิตานิ เอวฯ ตถา โรคาทโย อนฺตราย ธมฺมาปิ ตโมชาติกาเอวตโมตมปรายโนติอาทีสุฯ ‘‘ปนูทต’’นฺติ ปนูทตุ, อปเนตุ, อนฺตรธาเปตุฯ</p>


<p>เอวํ สปฺปโยชนํ ปณามํ กตฺวา อิทานิ สนิทานํ คนฺถปฺปฎิญฺญํ กโรโนฺต ‘‘โปราณเกหี’’ติอาทิมาหฯ ตตฺถ นิทานํ นาม คนฺถปฺปฎิญฺญาย  อาสนฺนการณํฯ กตธํปนตนฺติ, สารตฺถาภิมานีนํ ยาจนญฺจสงฺคหสฺสวิปุลตฺถตา จฯ</p>


<p>ตตฺถ ทฺวีหิ คาถาหิ สการณํ ยาจนํ ทเสฺสติฯ ปุน ทฺวีหิ คาถาหิ สอุปมํวิปุลตฺถตํทเสฺสติฯ ‘‘ตสฺมา’’ติอาทินา คนฺถปฺปการ คนฺถคุเณหิ สหคนฺถปฺปฎิญฺญํ ทเสฺสติฯ ตตฺถ อาทิคาถายํ ‘‘อภิธมฺมตฺถสงฺคเห โปราณเกหิ วิญฺญูหิ วณฺณิตา พหูวณฺณนา อิธโลกมฺหิทิสฺสนฺตี’’ติ โยชนาฯ ‘‘วณฺณนา’’ติ โปราณฎีกาโย วุจฺจนฺติฯ เอวญฺจสติ กสฺมา อภินวํ วณฺณนํ ยาจนฺตีติฯ ‘‘เย สารตฺถาภิมานิโน, เต ตาหิพหูหิ โปราณวณฺณนาหิตุฎฺฐิํ นวินฺทนฺติฯ ตสฺมา ตํ ยาจนฺตี’’ติโยชนาฯ เอเตน อปฺปสารตฺถา เอว ตาโปราณวณฺณนาโยติปิ ทีเปติเยวฯ ตตฺถ ‘‘ตุฎฺฐิ’’นฺติ สนฺตุฎฺฐิํฯ นวินฺทนฺตินปฎิลภนฺติฯ ‘‘เย’’ติเยชนาฯ</p>


<p>สารตฺถเมว อภิมาเนนฺติ, วิเสเสน นนฺทนฺติสีเลนาติ สารตฺถาภิมานิโนฯ เตนวินฺทนฺตีติปุริเมนสมฺพโนฺธฯ ปุน ‘‘เต’’ติ ตาหิ ตุฎฺฐิํ อวินฺทนฺตา เตชนาฯ ‘‘ม’’นฺติ อตฺตานํ นิทฺทิสติฯ ‘‘สงฺคมฺมา’’ติ สมาคนฺตฺวาฯ ยสฺมา ปรมตฺถสฺสทีปนํ ยาจนฺติ, ตสฺมา อิมิสฺสาฎีกาย ‘‘ปรมตฺถทีปนี’’ติ นามํปิ สิทฺธํโหติฯ ‘‘มหณฺณเว’’ติ มหาสมุเทฺทฯ ‘‘รตนานี’’ติ สุวณฺณรชตาทีนิ รตนานิฯ ‘‘อุทฺธริตฺวา’’ติ อุทฺธํ อาหริตฺวาฯ ‘‘ยถิจฺฉกํวี’’ติยถิจฺฉิตํปิฯ ยตฺตกํ อิจฺฉนฺติ, ตตฺตกํวีติ อธิปฺปาโยฯ ‘‘ทเชฺชยฺยุํ’’ติ ทเทยฺยุํฯ กามํ ททนฺตูติ อโตฺถฯ เอยฺยาทิวจนานํ อนุมติ อเตฺถปวตฺตนโตฯ ‘‘นวตฺตพฺพาวอูนตา’’ติ มหณฺณเวรตนานํ อูนตาหานิตา นวตฺตพฺพาวฯ กสฺมา, อปริมาณ รตนาธิฎฺฐานตฺตา มหาสมุทฺทสฺสฯ ยโต โส สาคโรติ วุจฺจติ, สานํธนรตนานํ เคหคพฺภสทิสตฺตาสาคโรติ หิสฺส อโตฺถฯ</p>


<p>‘‘ตเถเวตฺถา’’ติ เอตสฺมิํ อภิธมฺมตฺถ สงฺคเหตเถวฯ ‘‘วิปุลตฺถา’’ติ มหนฺตา อตฺถาฯ ‘‘รตนูปมา’’ติ มหณฺณเว รตนสทิสาฯ ‘‘สตกฺขตฺตุํปี’’ติ อเนกสตวารํปิฯ ‘‘วเณฺณยฺยุํ’’ติ กามํวเณฺณนฺตุฯ ‘‘ปริยาทินฺนา’’ติ ปริโต อนวเสสโต อาทินฺนา คหิตาฯ ปริกฺขีณาติ วุตฺตํ โหติฯ ‘‘นเหสฺสเร’’ติ นเหสฺสนฺติ  นภวิสฺสนฺติฯ ‘‘ตสฺมา’’ติ ยสฺมาจ ยาจนฺติ, ยสฺมาจ ปริยาทินฺนานเหสฺสนฺติ, ตสฺมาฯ ‘‘ตาสุวณฺณนาสู’’ติ ตาสุ โปราณฎีกาสุฯ ‘‘วณฺณน’’นฺติ อภินววณฺณนํ, อภินวฎีกํกริสฺสนฺติ สมฺพโนฺธฯ กีทิสํวณฺณนํ กริสฺสตีติ อาห ‘‘นานาสารตฺถ สมฺปุณฺณ’’นฺติอาทิฯ ตตฺถ ‘‘อุตฺตานปทพฺยญฺชน’’นฺติ อุตฺตานปทญฺจ อุตฺตานวากฺยญฺจฯ ‘‘นาติสเงฺขปวิตฺถาร’’นฺติ นาติสเงฺขปํนาติวิตฺถารญฺจฯ มนฺทา พุทฺธิ เยสํ เต มนฺทพุทฺธิโนฯ ‘‘มนฺทา’’ติ มุทุกาฯ ‘‘พุทฺธี’’ติ ญาณํฯ มนฺทพุทฺธิโน โสตุชเน ปโพเธติ วิกาเสติ, ญาณ วิกาสํปาเปตีติ มนฺทพุทฺธิปฺปโพธนาฯ ‘‘กริสฺส’’นฺติ กริสฺสามิฯ ‘‘ต’’นฺติ ตํวณฺณนํฯ ‘‘ปรมเตฺถสุปาฎวตฺถิโนสุณนฺตู’’ติ โยชนาฯ ปฎุโนภาโวปาฎวํฯ ปฎุโนติ พฺยตฺตสฺสปณฺฑิตสฺสฯ ปาฎเวน อโตฺถ เยสํ เต ปาฎวตฺถิโนฯ อิติสโทฺท ปริสมาปนโชตโกฯ โส หิ คนฺถารพฺภวิธานสฺส อิธปริสมาปนํ ปรินิฎฺฐานํ ญาเปตุํ คนฺถารพฺภวากฺยสฺสปริยเนฺต โยชิโตฯ อวยว วากฺยานํ ปิโยชียติเยวฯ เอสนโยสพฺพตฺถฯ</p>

</p>


<p> เอวํ คนฺถารพฺภวิธานํ กตฺวา อิทานิ อาทิคาถาย สมฺพนฺธํ ทเสฺสโนฺต ‘‘อภิธมฺมตฺถสงฺคห’’นฺติอาทิมาหฯ สมฺพนฺธนฺติ การณปฺผลสํโยคํฯ ตตฺถ คาถาปวตฺตนํ การณํ นามฯ ปญฺจปิณฺฑตฺถ ทสฺสนํ ผลํ นามฯ การณปฺผลสํโยโค สมฺพโนฺธนามฯ ‘‘สปฺปโยชเน’’ติ ผลปฺปโยชนสหิเตฯ คเนฺถน อภิธาตโพฺพ กเถตโพฺพติ คนฺถาภิเธโยฺยฯ นิปตสฺส กมฺมํ นิปจฺจํฯ นิปจฺจ กิริยา, นิปจฺจากาโร, นิปจฺจการสฺสกรณนฺติ สมาโสฯ ‘‘สา’’ติ รตนตฺตยวนฺทนาฯ ทสฺสิตาติสมฺพโนฺธฯ ‘‘อภิหิตา’’ติ กถิตาฯ ปกาสิตาติ วุตฺตํ โหติฯ ‘‘ปธานตฺถภูตา’’ติ อธิเปฺปตตฺถภูตาติ อธิปฺปาโยฯ ทุวิโธหิ อโตฺถวจนโตฺถ จ อภิธานโตฺถจฯ ตตฺถ คจฺฉตีติ คโต, ปุริโสติ วุเตฺตคจฺฉติ ปเทน วุโตฺต โยโกจิ คจฺฉโนฺต วจนโตฺถนามฯ ปุริโสติ ปเทนทสฺสิโต  ปธานโตฺถ อธิเปฺปตโตฺถ อภิเธยฺยโตฺถ นามาติฯ ‘‘อภิธมฺมตฺถา’’ติฯ</p>


<p>
ตตฺถ วุตฺตาภิธมฺมตฺถา, จตุธา ปรมตฺถโต;  
  
จิตฺตํ เจตสิกํ รูปํ, นิพฺพานมิติ สพฺพถาฯ ติ  
</p>
  
<p>เอวํ วุตฺตา อภิธมฺมตฺถาฯ เอวํ วุตฺตตฺตาเยวจ เตจตฺตาโร อภิธมฺมตฺถา เอว อิธปธานตฺถภูตาติ จ, - ปธานตฺถาเอว อิธคนฺถาภิเธยฺย ภาเวน อธิเปฺปตาติ จวิญฺญายตีติ อธิปฺปาโยฯ</p>


<p>เกจิปนวเทยฺยุํ, เตอภิธมฺมตฺถา สงฺคหปฺปกรณํ ปตฺตา วิสุํ สงฺคหตฺถานามภเวยฺยุํ, นอภิธมฺมตฺถา นามฯ อิธ จ สงฺคหตฺถา เอว อภิเธยฺยภาเวน อธิเปฺปตาติ วุตฺตํ อภิเธโยฺย อภิธมฺมตฺถ สงฺคหปฺปเทนาติฯ วุจฺจเตฯ เตอภิธมฺมตฺถา สงฺคหปฺปกรณํ ปตฺตาปิ อภิธมฺมตฺถา เอวนาม โหนฺติ, น วิสุํ สงฺคหตฺถานามฯ ตตฺถ วุตฺตาภิธมฺมตฺถาติหิ วุตฺตํ, นตุวุตฺตํ ตตฺถ วุตฺตาสงฺคหตฺถาติฯ เอวญฺจสติ สงฺคหิตภาวมตฺตํ วิสิฎฺฐํ โหติฯ ตเทว อิธ อภิเธโยฺย นาม สิยาติ วุตฺตํ ‘‘สงฺคหิตภาโวปิ อภิเธโยฺย เยวา’’ติอาทิฯ ตตฺถ ‘‘สงฺคหิตภาโว’’ติจิตฺตสงฺคโห, เจตสิกสงฺคโหติอาทินา สงฺคหณกิริยาฯ สา สงฺคหิเตหิ ธเมฺมหิ อญฺญา นโหติฯ เตเสฺววธเมฺมสุสงฺคยฺหตีติ วุตฺตํ ‘‘สงฺคหิตภาโวปิ อภิเธโยฺย เยวา’’ติฯ กิญฺจาปิเตหิ อญฺญานโหติ, เต เสฺวว สงฺคยฺหติฯ สาปน คนฺถสฺสปธานโตฺถ นโหติฯ อิธ จ ปธานโตฺถว อธิเปฺปโตติ วุตฺตํ ‘‘ตํนสุนฺทร’’นฺติฯ กสฺมา นสุนฺทรนฺติ อาห ‘‘นหิโส’’ติอาทิํฯ เอตฺถจหิสโทฺท อิมสฺส วากฺยสฺสเหตุวากฺยภาวํ โชเตติฯ เอสนโยปรตฺถปิฯ ‘‘อิโตปฎฺฐาย จา’’ติอาทิ คนฺถ ครุโทสวิวชฺชนํฯ ตตฺถ ‘‘อิมสฺสสงฺคหสฺสา’’ติ อิมสฺสอภิธมฺมตฺถสงฺคหสฺสฯ ‘‘ทุตียา’’ติทุตียาฎีกาฯ ‘‘เทฺวปี’’ติ เทฺวปิฎีกาโยฯ ‘‘วิสุทฺธิมเคฺคมหาฎีกา’’ติ อาจริยธมฺมปาลเตฺถเรน กตาปรมตฺถมญฺชูสานามฎีกาฯ สา พฺรมฺมรเฎฺฐ ติริยปพฺพตวาสินา เถเรนกตํ จูฬฎีกํ อุปาทาย มหาฎีกาติ ปากฎาฯ ตํสนฺธาเยตํ วุตฺตํฯ</p>


<p>คนฺถปฺปกาโรจ  ปการวเนฺตหิ ธเมฺมหิ สเหวสิชฺฌติ, วินา นสิชฺฌตีติ อธิปฺปาเยน ‘‘โสอภิธมฺมตฺถปเทนา’’ติ วุตฺตํฯ กามญฺจ โส เตหิ สเหวสิชฺฌติ, วินานสิชฺฌติฯ อภิธมฺมตฺถปทํ ปน สงฺคหณกิริยาปการํน วทตีติ วุตฺตํ ‘‘ตํ นสุนฺทร’’นฺติฯ ทุวิธํ นามํ อนฺวตฺถนามํ รุฬินามนฺติฯ ตตฺถ, อตฺถานุคตํ นามํ อนฺวตฺถนามํ, ยถา สุขิตสฺสชนสฺส สุโขตินามํฯ อตฺถรหิตํ อาโรปิตํ นามํ รุฬินามํ, ยถา ทุกฺขิตสฺสชนสฺส สุโขติ นามํฯ อิธ ปน อนฺวตฺถนา มนฺติทเสฺสตุํ ‘‘อตฺถานุคตา’’ติอาทิ วุตฺตํฯ ตตฺถ ‘‘อตฺถานุคตา’’ติ สกตฺถานุคตาฯ สทฺทปฺปวตฺตินิมิตฺตานุคตาติ วุตฺตํ โหติฯ ‘‘คนฺถสมญฺญา’’ติ คนฺถสมฺมุติฯ คนฺถสฺสนามนฺติ วุตฺตํ โหติฯ สงฺคหคโนฺถนาม ปาฬิยํตตฺถ ตตฺถ วิปฺปกิเณฺณธเมฺม เอกตฺถ สภาคราสิกรณวเสน ปวโตฺต คโนฺถฯ ตํ อุคฺคณฺหโนฺต อปฺปเกน คเนฺถนพหุเกธเมฺมสุเขนชานาติฯ ‘‘ตทุคฺคหปริปุจฺฉาทิวเสนา’’ติ ตสฺสอุคฺคโหจ ปริปุจฺฉาจาติ ทฺวโนฺทฯ อาทิสเทฺทน ธารณาทีนิ สงฺคณฺหาติฯ ตตฺถ ปาฐสฺสวาจุคฺคตกรณํ อุคฺคโหนามฯ อุคฺคหิ ตสฺสปาฐสฺส อตฺถคฺคหณํ ปริปุจฺฉานามฯ ‘‘อนายาสโต’’ติ นิทฺทุเกฺขนฯ ‘‘ลทฺธพฺพํผลานุผล’’นฺติ สมฺพโนฺธฯ สรูปโต อวพุชฺฌนํ สรูปาวโพโธฯ อาทิสเทฺทน ลกฺขณาวโพโธ รสาว โพโธติอาทิํ สงฺคณฺหาติฯ อนุปาทาปรินิพฺพานํ อโนฺต ปริโยสานํ ยสฺสาติ อนุปาทาปรินิพฺพานนฺตํฯ ตตฺถ ‘‘อนุปาทาปรินิพฺพาน’’นฺติ ตณฺหาทิฎฺฐีหิ ขเนฺธสุ อนุปาทายปรินิพฺพานํฯ อนุปาทิเสส ปรินิพฺพานนฺติ วุตฺตํ โหติฯ ‘‘ผลานุผล’’นฺติ ผลเญฺจว อนุผลญฺจฯ ตตฺถ ‘‘ผล’’นฺติ มูลปฺผลํฯ ‘‘อนุผล’’นฺติ ปรมฺปรปฺผลํฯ ปโยเชตีติ ‘‘ปโยชนํ’’ฯ ปโยเชตีติ นิโยเชติฯ กิํ นิโยเชติฯ ผลตฺถิกํชนํฯ กตฺถ นิโยเชติฯ ผลนิพฺพตฺตเกกเมฺมฯ กิมตฺถาย นิโยเชติฯ ตสฺสกมฺมสฺส กรณตฺถายาติฯ ผลานุภวนตฺถาย ตตฺถตตฺถ ผลานุภวนกิเจฺจสุ ปยุชฺชียตีติ ปโยชนนฺติ ปิวทนฺติฯ ‘‘สามตฺถิยโต’’ติ วจนสามตฺถิยโตฯ กิํ วจนสามตฺถิยนฺติฯ การณวจนํ ผลํปิทีเปติฯ ผลวจนํ การณํปิทีเปติฯ ยถาตํ อสุกสฺมิํ รเฎฺฐ สมฺมาเทโว วุโฎฺฐติ วุเตฺต ตํ รฎฺฐํสุ  ภิกฺขนฺติ วิญฺญายติฯ อสุกรฎฺฐํ สุภิกฺขนฺติวุเตฺต ตสฺมิํ รเฎฺฐ สมฺมาเทโว วุโฎฺฐติ วิญฺญายตีติฯ ปโยชนํ ปน อภิธมฺมตฺถ สเทฺทน ทเสฺสตพฺพํ นตฺถิ, สงฺคหวจนสามตฺถิเยเนว สิทฺธํ โหตีติ อธิปฺปาเยน ‘‘สงฺคหสเทฺทนา’’ติ วุตฺตํฯ สามตฺถิยทสฺสเน ปน สุฎฺฐุ ปริปุณฺณวจนํ อิจฺฉิตพฺพํ โหติฯ อิตรถา อนิฎฺฐตฺถปฺปสโงฺคปิ สิยาติ อิมมตฺถํ ทเสฺสตุํ ‘‘ตํ น สุนฺทร’’นฺติ วตฺวา ‘‘นหี’’ติอาทินา เหตุวาเกฺยน ตทตฺถํ สาเธติฯ</p>


<p> เอวํ สปฺปโยชเน ปญฺจปิณฺฑเตฺถติ เอตฺถ ปญฺจปิณฺฑเตฺถ ทเสฺสตฺวา อิทานิ เตสํปญฺจนฺนํ ปิณฺฑตฺถานํ วิสุํวิสุํ ปญฺจปฺปโยชนานิ ทเสฺสโนฺต ‘‘ตตฺถา’’ติอาทิมาหฯ ‘‘ตตฺถา’’ติ เตสุปญฺจสุ ปิณฺฑเตฺถสุฯ นสงฺขฺยาตพฺพนฺติ อสเงฺขฺยยฺยํฯ สงฺขาตุํอสกฺกุเณยฺยนฺติ อโตฺถฯ นปเมตพฺพนฺติ อปฺปเมยฺยํฯ ปเมตุํ อสกฺกุเณยฺยนฺติ อโตฺถฯ เอวํ กิจฺจปจฺจยานํ กตฺถจิ สกฺกตฺถ ทีปนํ โหติฯ สกวจนํ ปาฬิวจเนน สาเธตุํ ‘‘ยถาหา’’ติ ปุจฺฉิตฺวา ปาฬิคาถํ อาหริฯ ตตฺถ ‘‘ยถาหา’’ติ กถํ อาห อิเจฺจวโตฺถฯ อนนฺตเร วุตฺตสฺส อตฺถสฺส สาธกํ วจนํ กถํ ปาฬิยํ อาห, กถํ อฎฺฐกถายํ อาห, กถํ ฎีกายํ อาหาติ เอวํ ยถารหํ อโตฺถ เวทิตโพฺพฯ ‘‘เตตาทิเสนิพฺพุเต อกุโตภเย ปูชยโต’’ติ โยชนาฯ ตตฺถ ‘‘เต’’ติ พุทฺธ พุทฺธ สาวเกฯ ‘‘ตาทิเส’’ติ ตถา รูเปสี ลกฺขนฺธาทิคุณ สมฺปเนฺนฯ ‘‘นิพฺพุเต’’ติ กิเลส นิพฺพาเนน นิพฺพุเตฯ นตฺถิ กุโตจิ เหตุโต ภยํ เยสํ เต อกุโต ภยาฯ อนาคามิ ขีณาสวาฯ ‘‘ภย’’นฺติ จิตฺตุตฺราสภยํฯ ‘‘ปูชยโต’’ติ ปูเชนฺตสฺสฯ ‘‘ตํ ปโยชน’’นฺติตสฺสารตนตฺตย วนฺทนาย ปโยชนํฯ ‘‘สงฺคหการา’’ติ พุทฺธโฆสเตฺถราทโย ปจฺฉิม อฎฺฐกถาการา วุจฺจนฺติฯ เตหิ โปราณฎฺฐกถาสุ ตตฺถ ตตฺถ วิปฺปกิเณฺณปกิณฺณกวินิจฺฉเยยุตฺตฎฺฐาเนสุ สงฺคเหตฺวา อภินว อฎฺฐกถาโย กโรนฺติฯ ตสฺมา สพฺพาอภินวอฎฺฐกถาโย สงฺคหา นาม โหนฺติฯ เต จ อาจริยา สงฺคหการา นามฯ เตน วุตฺตํ ‘‘สงฺคหการาติ พุทฺธโฆสฯ เป.… วุจฺจนฺตี’’ติฯ เต อนฺตราย นีวารณเมว อิจฺฉนฺตีติ กถํ วิญฺญายตีติ เจฯ เตสํ วจเนน  วิญฺญายตีติ ทเสฺสตุํ สงฺคหการ คาถํ อาหริฯ ‘‘รตนตฺตเยกตสฺส เอตสฺสนิปจฺจการสฺส อานุภาเวน อนฺตราเย อเสสโตโสเสตฺวาติ โยชนาฯ ‘‘หี’’ติ ญาปกเหตุ โชตโกฯ ‘‘วุตฺต’’นฺติ อฎฺฐสาลินิยํ วุตฺตํฯ</p>


<p> ‘‘กถญฺจโหตี’’ติ สมฺพโนฺธฯ อิติ อยํ ปุจฺฉาฯ ‘‘วุจฺจเต’’ติ วิสชฺชนา กถียเตฯ ‘‘หี’’ติวิตฺถารโชตโกฯ ‘‘วนฺทนา กิริยาภินิปฺผาทโก ปุญฺญปฺปวาโห’’ติ สมฺพโนฺธฯ ‘‘อเนก…เป.… วาเร’’ติ อจฺจนฺต สํโยคเตฺถ อุปโยค วจนํฯ ‘‘ปุญฺญาภิสโนฺท’’ติ ปุญฺญาภิโสโต, ปุญฺญปฺปวาโหติ ตเสฺสว เววจนํฯ ‘‘โส จ ปุญฺญาติสฺสโย โหตี’’ติ สมฺพโนฺธฯ กสฺมา โส ปุญฺญา ติสฺสโย โหตีติฯ เขตฺต สมฺปตฺติยา จ อชฺฌาสย สมฺปตฺติยา จ โหตีติ ทเสฺสตุํ ‘‘อนุตฺตเรสู’’ติอาทิมาหฯ สํวฑฺฒิตฺถาติ สํวฑฺฒิโตฯ ปุญฺญาภิสโนฺทฯ สํวฑฺฒิตสฺสภาโว สํวฑฺฒิตตฺตํฯ สุคเนฺธหิวิย สุปริสุทฺธํวตฺถํ ปริภาวียิตฺถาติ ปริภาวิโตฯ ปุญฺญาภิสโนฺทเยวฯ ปริภาวิตสฺส ภาโว ปริภาวิตตฺตํฯ อุภยตฺถาปิ เหตุ อเตฺถ นิสฺสกฺกวจนํฯ ‘‘มหาชุติโก’’ติ มหาเตโชฯ ‘‘มหปฺผโล’’ติ มูลปฺผเลน มหปฺผโลฯ ‘‘มหานิสํโส’’ติ อานิสํสปฺผเลน มหานิสํโสฯ อานิสํสปฺผลนฺติ จ ปรมฺปรา ผลํ วุจฺจติฯ อญฺญํ ปุญฺญํ อติกฺกมโนฺต สยติ ปวตฺตตีติ อติสฺสโยฯ ปุญฺญญฺจ ตํ อติสฺสโยจาติ ปุญฺญาติสฺสโยฯ อติสฺสยปุญฺญํ, อธิก ปุญฺญนฺติ อโตฺถฯ ‘‘โส อนุพลํ เทติ, โอกาสลาภํ กโรตี’’ติ สมฺพโนฺธฯ กถญฺจ อนุพลํ เทติ, กถญฺจ โอกาสลาภํ กโรตีติ อาห ‘‘สยํ ปโยค สมฺปตฺติภาเวฐตฺวา’’ติอาทิํฯ ตตฺถ ปโยคสมฺปตฺตินาม อตีต ปุญฺญกมฺมานํ พลวตรํ อุปตฺถมฺภกกมฺมํ โหติฯ ‘‘พหิทฺธา’’ติ พหิทฺธสนฺตานโตฯ ‘‘วิปตฺติปจฺจเย สมฺปตฺติปจฺจเย’’ติ โยเชตพฺพํฯ ตตฺถ, วิปตฺติปจฺจยานาม-ราชโตวา โจรโตวา-ติอาทินา อาคตา ทุกฺขุปฺปตฺติปจฺจยาฯ สมฺปตฺติปจฺจยานาม กายจิตฺตานํ สปฺปาย ปจฺจยาฯ จตฺตาโร ปจฺจยา จ อุปฎฺฐากกุลานิ จ อารกฺข เทวตาทโย จ สุขุปฺปตฺติ ปจฺจยาฯ เตหิ ปจฺจเยหิ ปาโมชฺช พหุ ลสฺส  เถรสฺส สนฺตาเน รตฺติทิวํ ปีติปสฺสทฺธิสุขสมาธีนํ ปวตฺติยา อชฺฌตฺตภูตา อุตุจิตฺตาหารา จ อติ ปณีตา โหนฺติฯ เตหิ สมุฎฺฐิตา สรีรฎฺฐกธาตุโย จ อติปณีตา เอว หุตฺวา อุปพฺรูหนฺติฯ ตตฺถ สรีรฎฺฐกธาตุโย นาม ปถวิ อาทโย วาตปิตฺตเสมฺหาทโยจฯ ‘‘อนุพลํเทตี’’ติอภินวํถามพลํ ปวเตฺตติฯ ‘‘ปุญฺญนฺตรสฺสา’’ติ ปวตฺติวิปากชนกสฺส พหุวิธสฺส ปุญฺญ กมฺมสฺสฯ ‘‘อถา’’ติ ตสฺมิํ กาเลติ อโตฺถฯ ‘‘พลวพลวนฺติโย หุตฺวา’’ติ ปกติ พลโต อติพลวนฺติโย หุตฺวาฯ ‘‘ตสฺมิํ เถรสนฺตาเน’’ติ สมฺพโนฺธฯ ‘‘อิฎฺฐปฺผลฆนปูริเต’’ติ อิฎฺฐปฺผลภูตานํ รูปสนฺตตีนํ ฆเนน ปูริเตฯ ‘‘โอกาโส นาม นตฺถี’’ติ ปติฎฺฐาโนกาโส นาม นตฺถิฯ ‘‘อิตี’’ติ ตสฺมาฯ ‘‘ทูรโต อปนีตาเนว โหนฺตี’’ติ สมฺพโนฺธฯ อิฎฺฐปฺผลสนฺตานํ วิพาธนฺติ นีวาเรนฺตีติ อิฎฺฐปฺผลสนฺตานวิพาธกานิ อุปปีฬกูปฆาตกกมฺมานิฯ อนิฎฺฐปฺผล สนฺตาน ชนกานิ, อกุสล ชนก กมฺมานิ, อปุญฺญ กมฺมานีติ ตานิติวิธานิ อกุสลกมฺมานิ ทูรโต อปนีตาเนว โหนฺติ, เตสํ วิปากสฺส อโนกาสกรเณนาติ อธิปฺปาโยฯ เตนาห ‘‘นหี’’ติอาทิํฯ ‘‘ตโต’’ติ ตสฺมา อปุญฺญ กมฺมานํ ทูรโต อปนีตตฺตาฯ อภิวาเทตพฺพานํ มาตาปิตุ สมณพฺราหฺมณาทีนํ อภิวาทนกเมฺมครุํกรณํ อภิวาทน สีลํ นามฯ ตํ อสฺส อตฺถีติ อภิวาทนสีลีฯ คุณวุทฺธวยวุเทฺธ อปเจติ อตฺตานํ นีจวุตฺติ กรเณน ปูเชติสีเลนาติ วุทฺธาปจายีฯ อุภยตฺถาปิสมฺปทาน วจนํฯ เอวนฺติอาทินิ คมน วจนํฯ นิคมนฺติ จ นิฎฺฐงฺคมนํฯ ตสฺมาติอาทิ ลทฺธคุณ วจนํฯ ลทฺธคุโณติ จ ตํตํปสงฺค วิโสธนํ ปริปุณฺณํ กตฺวา ลโทฺธวิสุโทฺธ อโตฺถ วุจฺจติฯ ตถา วจน สามตฺถิเยน ลโทฺธ อตฺถนฺตโรปิ อยมิธ อธิเปฺปโตฯ ‘‘นเกวลญฺจ เถรเสฺสว อนนฺตราเยน ปริสมาปนตฺถํ โหตี’’ติ โยชนาฯ ‘‘โสตูนญฺจคหณ กิจฺจ สมฺปชฺชนตฺถ’’นฺติสมฺพโนฺธฯ สุณนฺตีติ โสตาโรฯ เตสํฯ ‘‘คณฺหนฺตาน’’นฺติ อุคฺคณฺหนฺตานํฯ ‘‘วนฺทนาสิทฺธิยา’’ติร ตนตฺตเยวนฺทนา ปุญฺญสฺสสิทฺธิโตฯ ชวนวินิจฺฉเย ยสฺมา อนฺตราย นีวารณํนาม ทิฎฺฐธเมฺม อิจฺฉิตพฺพํ ผลํ โหติฯ ทิฎฺฐ  ธโมฺม จ ปถม ชวนสฺส วิปากเกฺขตฺตํฯ ตสฺมา อุปตฺถมฺภน กิจฺจํ ปตฺวาปิ ปถม ชวน เจตนา เอว อิธปริยตฺตาติ อธิปฺปาเยน ‘‘ทิฎฺฐธมฺมเวทนียภูตา’’ติ วุตฺตํฯ สา ปน ปถม ชวน เจตนา อุปตฺถมฺภน กิจฺจํ ปตฺวาปิ สพฺพทุพฺพลา เอวสิยาฯ กสฺมา, อลทฺธาเสวนตฺตาฯ เสส เจตนาโย เอว พลวติโย สิยุํฯ กสฺมา, ลทฺธา เสวนตฺตาติ ทฎฺฐพฺพํฯ ‘‘สตฺตชวนปเกฺข อธิเปฺปตตฺตา อุปลทฺธพฺพตฺตา ตํ นสุนฺทร’’นฺติ สมฺพโนฺธฯ ‘‘อิตี’’ติ วากฺยปริสมาปนํฯ ‘‘ยถา อปฺปมตฺตกํ โหติฯ เอวเมวํ อปฺปมตฺตกํ โหตี’’ติ โยเชตพฺพํฯ ‘‘ตถาหี’’ติ ตโต เอวาติ อโตฺถฯ ปฎฺฐาเนปิ=กพฬีกาโรอาหาโร อิมสฺสกายสฺส อาหาร ปจฺจเยนปจฺจโย=ติวิภโตฺตฯ อิตรถา ‘กพฬีกาโร อาหาโร อาหารสมุฎฺฐานานํ รูปานํ อาหารปจฺจเยน ปจฺจโย’ติ วิภโตฺต สิยาติฯ ‘‘อธุนาวา’’ติ อิมสฺมิํ ภเว เอวฯ เอวํ วนฺทนายปโยชนํ ทีเปตฺวา อิทานิ เสสานํ ปิณฺฑตฺถานํ ปโยชนํ ทีเปตุํ ‘‘ยสฺมาปนา’’ติอาทิ วุตฺตํฯ ตตฺถ, ‘‘อาทิโตวิทิเตสตี’’ติอาทิมฺหิ-ภาสิสฺสํ อภิธมฺมตฺถ สงฺคห-นฺติ ปทํ สุตฺวา วิญฺญาเตสติ, ‘‘อุสฺสาโหชายติ’’ฯ อิมํ อุคฺคเหตฺวา สุทุลฺลเภ อภิธมฺมเตฺถ จ อนายาเสน ชานิสฺสาม, ตมฺมูลกสฺส จ อนุปาทา ปรินิพฺพานนฺตสฺส ปโยชนสฺสภาคิโน ภวิสฺสามาติ จิตฺตุปฺปาท สมฺภวโตติ อธิปฺปาโยฯ</p>

</p>


<p> ปทเตฺถฯ ‘‘พุชฺฌี’’ติ อญฺญาสิฯ ‘‘เอตฺถา’’ติ เอตสฺมิํ ปเทฯ จ สโทฺท วากฺยารมฺภ โชตโกฯ วากฺยา รโมฺภติ จ มูลวาเกฺย ยํ ยํ วตฺตพฺพํ อวุตฺตํ, ตสฺส ตสฺส กถนตฺถาย อนุวากฺยสฺส อารโมฺภฯ พุชฺฌนกิริยาวุจฺจติญาณํฯ กถํปนอวิปรีตเตฺถ ปวโตฺต สมฺมาสโทฺท อเสส พฺยาปนํ ทีเปตีติ ปุจฺฉาย ปุริมตฺถเม วพฺยติเรกโต จ อนฺวยโต จ ปุน วิตฺถาเรโนฺต ‘‘ตถาหี’’ติอาทิมาหฯ ตตฺถ, ‘‘ตถาหี’’ติ ตสฺส วจนสฺส อยํ วิตฺถาโรติ โชเตติฯ ‘‘อวิปรีต’’นฺติ กิริยาวิเสสน ปทเมตํฯ ‘‘อตฺตโน  วิสเย เอวา’’ติ อตฺตโน ญาณวิสเย เอว เตสํ วิสโยจาติ สมฺพโนฺธฯ ยสฺมา เอโกปิ ธโมฺม กาลเทสสนฺตานาทิเภเทน อนนฺต เภโท โหติฯ ตสฺมา ปเทสญาณิกา ปเจฺจกพุทฺธาทโย เอกธมฺมํปิ สพฺพาการโต ชานิตุํ น สโกฺกนฺติฯ เตนาห ‘‘เตหี’’ติอาทิํฯ ตตฺถ ‘‘สพฺพาการโต’’ติ สภาวโต, เหตุโต, ปจฺจยโต, ผลโต, นิสฺสนฺทโต, กาลโต, เทสโตติอาทินา อากาเรนฯ ‘‘ยตฺถา’’ติ ยสฺมิํ อวิสเยธเมฺมฯ ‘‘เต วิปรีตํ พุเชฺฌยฺยุํ, โส อวิสโย นามธโมฺมนตฺถี’’ติโยชนาฯ ตํ วิตฺถาเรโนฺต ‘‘เตหี’’ติอาทิมาหฯ ตตฺถ, ‘‘ติยทฺธคเต’’ติ ตีสุกาเลสุ คเต ปวเตฺตฯ ‘‘อทฺธามุตฺตเก’’ติ กาลตฺตยวิมุตฺตเกฯ ‘‘หตฺถมณิเกวิยา’’ติ หตฺถ ตเล ฐปิตมณิรตนานิวิยฯ ‘‘สเพฺพ ธมฺมา’’ติอาทิ ปาฬิสาธกํฯ ตตฺถ, ‘‘อาปาต’’นฺติ อภิมุขํ ปตนํฯ อาพาธนฺติปิ ปาโฐ, โอตฺถริตฺวา อุปฎฺฐานนฺติ อโตฺถฯ ‘‘สพฺพญฺญุมหาภวงฺค’’นฺติ สเพฺพสํสพฺพญฺญุพุทฺธานํ ปจฺฉิมภเว ปฎิสนฺธิโต ปฎฺฐาย ปวตฺตํ อฎฺฐสุ มหาวิปาเกสุ ปถมมหาวิปากํ ภวงฺค จิตฺตํฯ ‘‘ตตฺถา’’ติ ตสฺมิํ มหาภวเงฺคฯ ‘‘นิจฺจกาลํ อุปฎฺฐหนฺตี’’ติ สพฺพกาลํ อุปฎฺฐานาการ ปตฺตา หุตฺวา ติฎฺฐนฺติฯ กสฺมา, กสฺสจิ อาวรณสฺส อภาวโตฯ อิทํปิหิ เอกํ อุปฎฺฐานํ นามาติฯ ‘‘อาวชฺชนายา’’ติ มโนทฺวาราวชฺชน จิเตฺตนฯ ธมฺมา มหนฺตาฯ ภวงฺคํ ปริตฺตกํฯ ตสฺมา ปริตฺตกํ ภวงฺคํ เอกกฺขเณ มหนฺตานํ ธมฺมานํ นปโหตีติ โจทกสฺส อธิปฺปาโยฯ ‘‘นโจเทตพฺพเมต’’นฺติ เอตํ ฐานํ นโจเทตพฺพํฯ ‘‘ปรมุกฺกํสปตฺตาน’’นฺติ เอตฺถ ‘‘อุกฺกํโส’’ติ อจฺจุคฺคโม อจฺจุตฺตโรฯ ปรโม อุกฺกํโส ปรมุกฺกํโสติวิคฺคโหฯ</p>


<p>เอวํ สมฺมาสทฺทสฺส อตฺถํ วิจาเรตฺวา อิทานิ สํสทฺทสฺส อตฺถํ วิจาเรโนฺต ‘‘สํสโทฺทปนา’’ติอาทิมาหฯ ตตฺถ, ‘‘อุปสโคฺค’’ติ อุปสคฺคปทํฯ ‘‘ปฎิเวธธเมฺมสู’’ติ ปฎิจฺจสมุปฺปาทาทีนํ ปฎิวิชฺฌนญฺญาเณสุฯ นตฺถิ อาจริโย เอตสฺสาติ อนาจริโยฯ สมาสเนฺต กกาเรน สห อนาจริยโกฯ อนาจริยกสฺส ภาโว อนาจริยกตาฯ ตํ อนาจริยกตํฯ ตตียา รุปฺปสมาปตฺติ นาม  อากิญฺจญฺญายตนชฺฌานํฯ ตํ ภควา อาฬารสฺส สนฺติเก อุคฺคณฺหาติฯ จตุตฺถารุปฺปสมาปตฺติ นาม เนวสญฺญา นาสญฺญายตนชฺฌานํฯ ตํ อุทกสฺสสนฺติเก อุคฺคณฺหาตีติ วุตฺตํ ‘‘อาฬารุทกมูลิกา’’ติฯ ‘‘อนลงฺกริตฺวา’’ติ อาวชฺชนสมาปชฺชนาทิวเสน อนลงฺกริตฺวาฯ อนาเสวิตฺวาติ วุตฺตํ โหติฯ ‘‘ฉฑฺฑิตตฺตา’’ติ เอตาสมาปตฺติโยนาลํ โพธาย, อถ โข ยาวเทว ตตีย จตุตฺถารุปฺปภวปฺปฎิลาภาย สํวตฺตนฺตีติ เอวํ อาทีนวํ ทิสฺวา ฉฑฺฑิตตฺตาฯ ‘‘พุชฺฌนกิริยายา’’ติ ปฎิเวธญฺญาณสฺสฯ ‘‘กุโต ปฎิเวธธมฺมา’’ติ ตา กุโต ปฎิเวธธมฺมา โหนฺติฯ ปฎิเวธธมฺมา เอว จ พุทฺธภาวายปทฎฺฐานาโหนฺตีติ อธิปฺปาโยฯ</p>


<p>ปาฬิยํฯ ‘‘ปุเพฺพ อนนุสฺสุเตสุธเมฺมสู’’ติ อิมสฺมิํ ภเว อิโต ปุเพฺพ กสฺสจิสนฺติเก อนนุสฺสุเต สุจตุสฺสจฺจ ธเมฺมสุฯ ‘‘อภิสมฺพุชฺฌี’’ติปเท อภิสโมฺพธิสงฺขาตํ อรหตฺตมคฺคญฺญาณํ วุตฺตํฯ ตเทว ญาณํ สพฺพญฺญุตญฺญาณสฺส ปทฎฺฐานํ โหติฯ ตปฺปจฺจยา ตทนนฺตรา เอวสพฺพญฺญุตญฺญาณํ ปาตุพฺภวตีติ วุตฺตํ ‘‘ตตฺถ จ สพฺพญฺญุตํ ปาปุณาตี’’ติฯ ‘‘ตทนนฺตรา’’ติ จ อรหตฺต มคฺควีถิยาจ จตุนฺนํ ปจฺจเวกฺขน วารานญฺจ อนนฺตเร กาเลติ อโตฺถฯ ‘‘นิมิตฺตเตฺถ’’ติ นิมิตฺต เหตฺวเตฺถฯ ‘‘ภุมฺม’’นฺติ อฎฺฐกถาสุอาคตํ สตฺตมีวิภตฺติยานามํฯ ตาสุ หิ ปจฺจตฺตวจนํ, อุปโยควจนํ, กรณ วจนํ, สมฺปทาน วจนํ, นิสฺสกฺกวจนํ, สามิวจนํ, สุมฺมวจนนฺติ เอวํ อนุกฺกเมน สตฺตนฺนํ วิภตฺตีนํ นามานิ อาคตานีติฯ</p>


<p>‘‘ทสพลญฺญาเณสู’’ติ ฐานาฐาน โกสลฺลญฺญาณาทีสุ ทส ญาณพเลสุฯ ‘‘วสิภาว’’นฺติ เอตฺถ อตฺตโน วสํ วเตฺตตุํ สมตฺถตา สงฺขาโตสตฺติ วิเสโส วโสนามฯ วโส เอตสฺส อตฺถีติ วสี-วสิคเณหีติอาทีสุวิยฯ วสิโน ภาโว วสิภาโวฯ ตํ วสิภาวนฺติ อโตฺถฯ เตนาห ‘‘วสิภาว’’นฺติ อิสฺสรภาวนฺติฯ กตฺถจิ ปน ‘‘วสี’’ติ อิตฺถิลิงฺคปทํปิ ทิสฺสติ=ตตฺริมา ปญฺจวสิโย อาวชฺชนวสีสมาปชฺชนวสี=ติอาทีสุฯ</p>

</p>


<p> อตุลปเท ฯ อเนเกหิคุณปเทหิ ปวตฺติตาวนฺทนา ‘‘อเนกคุณปทวิสยานาม’’ฯ ‘‘อิติกิํทุตีเยนา’’ติ อิติ ตสฺมา ทุตีเยน อตุลปเทน กิํ ปโยชนํ อตฺถีติ อโตฺถฯ ‘‘นน สมตฺถา’’ติ นสมตฺถา น โหตีติ โยชนาฯ สมตฺถา เอวาติ อธิปฺปาโยฯ ‘‘มตฺตการิโน’’ติ ปมาณการิโนฯ ‘‘เถโร จ เตสํ อญฺญตโร’’, ตสฺมา มตฺตํ น กโรติ, ทุตียํ อตุล ปทํ อาหรีติ อธิปฺปาโยฯ ‘‘อปิจา’’ติ กิญฺจิ วตฺตพฺพํ อตฺถีติ อโตฺถฯ ‘‘นเกวลํ วนฺทนาย อนฺตรายนีวารณเมว อิจฺฉิ ตพฺพํ โหตี’’ติ โยชนาฯ ‘‘วนฺทนายา’’ติ วนฺทนาเหตุฯ โสปิ ปญฺญาปาฎวาทิ อโตฺถฯ ‘‘คนฺถปาริสุทฺธิยา’’ติ คนฺถโทสานาม ปทโทส วากฺยโทส อตฺถโทสาทโย อตฺถิฯ เตหิ โทเสหิ อิมสฺส คนฺถสฺส ปาริสุทฺธิยาฯ กถํ ปน วนฺทนาย ปญฺญาปาฎวาทิ อโตฺถสมฺภวตีติ วุตฺตํ ‘‘อนุสฺสติฎฺฐาเนสู’’ติอาทิฯ อนุสฺสติฎฺฐานานิ นาม พุทฺธ ธมฺม สงฺฆสีลาทีนิฯ จิตฺตสมาธานํ อาวหตีติ จิตฺตสมาธานาวโหฯ ‘‘ติกฺขาสูราหุตฺวาวหตี’’ติ คมฺภีเรสุ อตฺถ พฺยญฺชน ปเทสุ อมนฺทา วิสฺสฎฺฐา หุตฺวา วหติฯ ‘‘ตทตฺถายปี’’ติ ปญฺญาปาฎวาทิ อตฺถายปิฯ คุณนามปทานํ คุณโตฺถนามวิคฺคห วาเกฺยสุ ปากโฎ, สิทฺธปเทสุ อปากโฎฯ ตสฺมา ตานิ วิคฺคหตฺถํ อชานนฺตานํ สนฺติเก นาม มตฺตานิ สมฺปชฺชนฺตีติ วุตฺตํ ‘‘ยถาวุตฺต วจนตฺถโยเคปิ…เป.… ปวตฺตตฺตา’’ติฯ ‘‘สภาวนิรุตฺติํ ชานนฺตาน’’นฺติ มาคธ ภาสํ ชานนฺตานํฯ มาคธภาสาหิ มูลภาสาติ จ อริยภาสาติ จ มาคธภาสาติ จ ปาฬิภาสาติ จ ธมฺมนิรุตฺตีติ จ สภาวนิรุตฺตีติ จ วุจฺจติฯ ‘‘ภาวตฺถสุญฺญ’’นฺติ เอตฺถ คุณนามานํ คุณโตฺถ ภาวโตฺถ นามฯ โส เอวสกโตฺถติ จ วจนโตฺถติ จ วิคฺคหโตฺถติ จ วุจฺจติฯ กิริยนามาทีสูปิ เอเสวนโยฯ ‘‘สตฺถู’’ติ สตฺถุโนฯ ‘‘สมญฺญามตฺต’’นฺติ นามสญฺญามตฺตํ ภวิตุํ นารหติฯ ตถาหิ อนาถปิณฺฑิโกเสฎฺฐิ ราชคหํ อนุปโตฺต พุโทฺธ โลเก อุปฺปโนฺนติ สุตฺวา อุทานํ อุทาเนสิ=โฆโสปิ โข เอโสทุลฺลโภ โลกสฺมิํ ยทิทํ พุโทฺธ=ติฯ ตสฺมา พุโทฺธติ นามํปิ โลเก มหนฺตํ สุทุลฺลภํคุณปทํ โหติฯ สมฺมาสมฺพุทฺธ นาเมวตฺตพฺพเมวนตฺถีติฯ ‘‘สภาวนิรุตฺติํ  อชานนฺตานํ ปน ปทสหสฺสํ วุจฺจมานํปี’’ติ ติฎฺฐตุ เอกํ อตุลปทํ, ปทสหสฺสํปิ วุจฺจมานํ สตฺถุสมญฺญามตฺตเมว สมฺปชฺชติฯ ตาทิสาหิ ชนา อิทํ โลเก มหนฺตํ คุณปทนฺติปิ นชานนฺติฯ ภาวตฺถํ กิํชานิสฺสนฺติฯ</p>


<p>‘‘อตุโล’’ติ อเญฺญน โส อสทิโสติ วา, อโญฺญ วาเตน สทิโสตสฺสนตฺถีติวา, - ทฺวิธาปิอโตฺถลพฺภติฯ สาธกคาถายํ ‘‘ปฎิปุคฺคโล’’ติ ยุคคฺคาหีปุคฺคโลฯ กิญฺจาปิ มกฺขลิ ปูรณาทโย วิสุํวิสุํ - อหํ สพฺพญฺญู สพฺพทสฺสาวี - ติจ, อหํ สมฺมาสมฺพุโทฺธ-ติจ ปฎิชานนฺตา ยุคคฺคาหิโน หุตฺวา วิจรนฺติฯ ธมฺมโต ปน สิเนรุ ปพฺพต ราชสฺส สนฺติเก สกฺขร กถลานิวิยสมฺปชฺชนฺตีติฯ ‘‘อนจฺฉริย’’นฺติ นตาว อจฺฉริตพฺพํ โหตีติ อโตฺถฯ ‘‘พุทฺธภูตสฺสา’’ติ พุทฺธภาวํ ภูตสฺสปตฺตสฺสฯ ‘‘ยํ พุทฺธ ภูตสฺส อตุลตฺตํ, เอตํ อนจฺฉริย’’นฺติ โยชนาฯ ยทิ เจตํ อนจฺฉริยํ โหติ, กตมํ ปน ตาว อจฺฉริยํ ภวตีติ อาห ‘‘สมฺปติชาตสฺสา’’ติอาทิํฯ ตตฺถ ‘‘สมฺปติชาตสฺสา’’ติ อเชฺชวชาตสฺสปิ อสฺส ภควโตฯ กถํ อตุลตา ปญฺญายตีติ อาห ‘‘ตทาหี’’ติอาทิํฯ ‘‘เอกงฺคณานี’’ติ เอกตลานิฯ ตทาหิ โพธิสตฺตสฺสปุญฺญานุภาเวน อติมหโนฺต โอภาโส ปาตุพฺภวติฯ = อุฬาโร โอภาโส ปาตุรโหสิ อติกฺกมฺมเทวานํ เทวานุภาว=นฺติหิ วุตฺตํฯ เตน โอภาเสน ผริตา สเพฺพ ปถวิ ปพฺพตาทโย ชาติผลิกกฺขนฺธาวิย สุปฺปสนฺนา โหนฺติฯ ทสสหสฺส จกฺกวาฬานิ เอกตลํ หุตฺวา ปญฺญายนฺติฯ เตน วุตฺตํ ‘‘อเนกานิ จกฺกวาฬสหสฺสานิ เอกงฺคณานิ อเหสุ’’นฺติฯ ‘‘ปรมาย ปูชายาติ ถุติมงฺคลวจนปูชายฯ ‘‘โลกสฺสา’’ติ สพฺพ สตฺตโลกโตฯ เอวํ อจฺฉมฺภิ วาจํ นิจฺฉาเรสิ ธมฺมตาย สโญฺจทิตตฺตาติ อธิปฺปาโยฯ ตตฺถ ‘‘อจฺฉมฺภิวาจ’’นฺติ วิสารทวาจํฯ อาสภิํ วาจนฺติปิ ปาโฐฯ อุตฺตมวาจนฺติ อโตฺถฯ ‘‘นิจฺฉาเรสี’’ติ อุทาหรติฯ อิทมฺปิ อนจฺฉริยํ, อญฺญํ ปิตโต อจฺฉริยตรํ อตฺถีติ ทเสฺสตุํ ‘‘ยทาปนา’’ติอาทิ อารทฺธํฯ ปารมิตา คุเณหิ เตน สทิโส โกจินเตฺถว ถเปตฺวา อเญฺญ จ มหาโพธิ สเตฺตติ อธิปฺปาโย ฯ ‘‘อสฺสา’’ติ เตน สทิสสฺสฯ ‘‘นตฺถิภาโว ทีเปตโพฺพ’’ติ สมฺพโนฺธฯ ‘‘ทีเปตโพฺพ’’ติ พุทฺธวํสปาฬิโต อาหริตฺวา ทีเปตโพฺพฯ ‘‘กุโตสาวกโพธิสตฺตานํ สตสหสฺสํ สกฺขิสฺสตี’’ติ โยชนาฯ ปารมิโย ปกาเรนวิจินนฺติ เอเตนาติ ปารมิปวิจโยฯ ญาณํฯ ตํปนญาณํ มหาโพธิสตฺตานํ เอว อุปฺปนฺนํ นโหติฯ ปเจฺจกโพธิสตฺต สาวกโพธิสตฺตานํปิ อุปฺปนฺนเมวฯ ตเทว จ สเพฺพสํปิ โพธิสตฺตานํ นิยตพฺยากรณปฺปฎิลาเภ ปธานการณนฺติ ทเสฺสตุํ ‘‘สาวกโพธิสตฺตาปี’’ติอาทิ วุตฺตํฯ ตตฺถ โพธิวุจฺจติวิโมกฺขญฺญาณํฯ อริยมคฺคเสฺสตํ นามํฯ โพธิมฺหิสชนฺติ ลคฺคนฺตีติ โพธิสตฺตาฯ ‘‘ลคฺคนฺตี’’ติ ตปฺปฎิลาภตฺถาย นิยต จิตฺตา โหนฺตีติ อโตฺถฯ โพธิ อตฺถาย ปฎิปนฺนา สตฺตา โพธิสตฺตาติปิ ยุชฺชติฯ พุทฺธ สุเญฺญปิโลเก กมฺมสฺสกตาญาเณ ฐตฺวา วฎฺฎทุกฺขโต โมกฺขธมฺมปริเยสิโน สตฺตาติ วุตฺตํ โหติฯ ‘‘สมฺภาร ธเมฺม’’ติ ทสวิเธ ปารมิ ธเมฺมฯ วฎฺฎํ อนุสรนฺติ อนุคจฺฉนฺตีติ วฎฺฎานุสาริโนฯ ปถวิยํ ปํสุจุณฺณานิ วิย ปกติยา วปุถุภูตาชนาติ ปุถุชฺชนาฯ มหนฺตาปุถุชฺชนาติ มหาปุถุชฺชนาฯ วฎฺฎานุสาริโน จ เต มหาปุถุชฺชนาจาติ สมาโสฯ เตสํ ภาโวติ วิคฺคโหฯ อยํ ภาโวเยว เตสํ ภูมีติ จ วุจฺจติฯ อตฺถโต ปน โมกฺขธมฺมนิรเปกฺขตา เอวฯ อจฺฉนฺทิกตาติปิ วุจฺจติฯ ‘‘โอกฺกนฺตา’’ติ ปวิฎฺฐาฯ ตโยนิยตา, โพธิสตฺตนิยโต จ จูฬโสตาปนฺนนิยโต จ อริย โสตาปนฺนนิยโต จฯ ตตฺถ โพธิสตฺตนิยโต โพธิสมฺภารพเลน สิโทฺธฯ จูฬโสตาปนฺน นิยโต ปจฺจยาการานุโพธญฺญาณพเลนฯ อริยโสตาปนฺน นิยโต โสตาปตฺติ มคฺคญฺญาณ พเลนฯ เตสุ โพธิสตฺตนิยโต อิธ อธิเปฺปโตติ วุตฺตํ ‘‘เอเกน ปริยาเยนา’’ติอาทิฯ วตฺตพฺพเมวนตฺถิเตสํ ทฺวินฺนํ โพธิสตฺตานํ ปารมิ ปวิจยญฺญาณ สมฺปตฺติยา วินา นิยตพฺยากรณ ลาภา สงฺกาย เอว อภาวโตติ อธิปฺปาโยฯ</p>


<p>ปทสิทฺธิวิจาเรยํ วุตฺตํ วิภาวนิยํ=ตุลายสมิโตตุโลฺยฯ ตุโลฺย เอว ตุโลยการ โลปวเสนา=ติฯ ตํสนฺธาย ‘‘ย การสฺสวาวเสนา’’ติ  วุตฺตํฯ ยญฺจวุตฺตํ ตเตฺถว=อถวาสมีตเตฺถ อการปจฺจยวเสน ตุลายสมีโตตุโล=ติฯ ตํ สนฺธาย ‘‘อการสฺสวาวเสนา’’ติ วุตฺตํฯ ตตฺถ ‘‘ตุลายา’’ติ โลเก ธารณตุลาสทิสาย ปญฺญายาติ อโตฺถฯ ‘‘สมีโต’’ติ สมํ กโตฯ นหิ ตุลสโทฺท ภวิตุํ นยุโตฺตฯ ยุโตฺต เอวาติ อธิปฺปาโยฯ กถํ วิญฺญายตีติ อาห ‘‘ตุลยิตุ’’นฺติอาทิํฯ ตตฺถหิ ‘‘ตุลยิตุํ อสกฺกุเณโยฺย’’ติวจเนน ตสฺสกมฺมสาธนตฺตํทเสฺสติฯ ‘‘กมฺมสาธเนเนวา’’ติ ปุเพฺพ-ตุลยิตโพฺพ อเญฺญน สห ปมิตโพฺพติ ตุโลติ เอวํ อิธวุเตฺตน กมฺม สาธน วจนเตฺถเนวฯ ‘‘ตทตฺถสิทฺธิโต’’ติ ตสฺส วิภาวนิยํ วุตฺตสฺส ทุวิธสฺส อตฺถสฺส สิทฺธิโตฯ ‘‘ตโต’’ติ ตุลสทฺทโตฯ จินฺตาย กิํ ปโยชนํ อตฺถิฯ นตฺถิเยวาติ อธิปฺปาโยฯ วทติ สีเลนาติ วตฺตาฯ วาที ปุคฺคโลฯ วตฺตุโน อิจฺฉาวตฺติจฺฉาฯ วตฺตุํ อิจฺฉาวตฺติจฺฉาติปิวทนฺติฯ วตฺติจฺฉํ อนุคโต สมฺมุติ สเงฺกตโวหาร สิทฺธตฺตาติ สมาโสฯ ‘‘เอต’’นฺติ เอตํ ทฺวิธาสิทฺธวจนํฯ ‘‘เจ’’ติ เจวเทยฺยฯ ‘‘นา’’ติ นยุตฺตํฯ ‘‘ยถาสุต’’นฺติ ตุล อิติ สุตํฯ ‘‘ยุตฺต’’นฺติ ยถาสุต นิยาเมเนว ยุตฺตํ วเชฺชตฺวาฯ ‘‘อสฺสุตสฺสา’’ติ ธารณตุลาปริยายสฺส อิตฺถิลิงฺคตุลาสทฺทสฺสฯ ตโตเยวยการ ยุตฺตสฺสตุลฺยสทฺทสฺส จ อสฺสุตสฺสฯ อิตฺถิลิเงฺคสติ, ตโตปิ เอโก อกาโรติ กตฺวา สมีตเตฺถ ทุตีโย ตทฺธิต อกาโรปิ อสฺสุโตเยวนามโหติฯ ‘‘ปริกปฺปนายา’’ติ ปริกเปฺปตฺวา กถนายฯ ปโยชนาภาวโต น ยุตฺตนฺติสมฺพโนฺธฯ อตุลปทํฯ</p>


<p> เอวํ ทฺวินฺนํ ปทานํ ปทตฺถ สํวณฺณนํ กตฺวา อิทานิ เตสํเยว อตฺถุทฺธารสํวณฺณนํ กโรโนฺต ‘‘อิเมหิ ปนา’’ติอาทิมาหฯ ตตฺถ ‘‘สมฺปทา’’ติ สมฺปตฺติโยฯ ‘‘โพธิสมฺภารสมฺภรณํ นาม’’ สมติํ สปารมีนํ ปริปูรณํฯ ‘‘มหาวชิรญฺญาณ’’นฺติ ภควโต อาสวกฺขยญฺญาณมฺปิ วุจฺจติฯ ตสฺส ปุพฺพภาเค พุทฺธภาวตฺถาย อนุปทธมฺมวิปสฺสนาวเสน ฉตฺติํส โกฎิ สตสหสฺส สงฺขานํ เทวสิกํ วฬญฺชนกปฺผลสมาปตฺตีนํ ปุพฺพภาค วิปสฺสนาญาณมฺปิ มหาวชิรญฺญาณนฺติ  วุจฺจติฯ สพฺพเมฺปตํ มหาฎีกายํ วุตฺตํฯ ‘‘มหาโพธิยา’’ติ สพฺพญฺญุ พุทฺธานํ อภิสโมฺพธิ สงฺขาตสฺส อคฺคมคฺคญฺญาณสฺสฯ ปหิยฺยนฺติ ปหาตพฺพา ธมฺมา เอเตนาติ ปหานํฯ ปชหนฺติ ปหาตเพฺพธเมฺมเอเตนาติวา ปหานนฺติ กตฺวา ตํ อคฺคมคฺคญฺญาณมฺปิตํ วิปสฺสนาญาณมฺปิ ปหานนฺติ วุจฺจตีติ อิมินา อธิปฺปาเยน ‘‘ปหานสมฺปทายํ วา สา สงฺคหิตา’’ติ วุตฺตํฯ ปญฺจสีลานิฯ ปาณาติปาตสฺส ปหานํสีลํ, เวรมณิสีลํ, เจตสิกํสีลํ, สํวโรสีลํ, อวีติกฺกโมสิลนฺติอาทีสุวิย เอตฺถหิ ปหานสีลํ นาม ยถา วุเตฺตน อเตฺถน เวรมณิสีลเมวาติ ยุชฺชติฯ ปหานํ นาม โกจิธโมฺม นโหตีติ อธิปฺปาเย ปน สติปหาน สีเสน ปหานสาธกํ ตเทวญาณทฺวยํ อุปจาเรนปหานนฺติ คเหตพฺพํฯ อิตรถา ปหานสมฺปทา นาม อสารา อผลาติ อาปเชฺชยฺยาติฯ ปเจฺจกพุทฺธ พุทฺธสาวกา กิเลเส ปชหนฺตาปิ วาสนาย สห อปฺปชหนโต จิตฺต สนฺตาเน โมหวาสนาย วิชฺชมานตฺตา สพฺพญฺญุ ภาวํ นคจฺฉนฺติฯ ตสฺมา ยถาเตสํ กิเลสปฺปหานํ ปหานสมฺปทา นาม นโหติฯ นตถาสพฺพญฺญุพุทฺธานนฺติ อาห ‘‘สหวาสนายา’’ติอาทิํฯ วิภาวนิยํญาณสมฺปทา ปถมํ วุตฺตาฯ ตโต ปหาน สมฺปทาฯ ฎีกายํ ปน ปหานสมฺปทา ปถมํ วุตฺตาฯ ตโต อธิคม สมฺปทานาม วุตฺตาฯ ตโต ญาณสมฺปทาฯ ปหานสมฺปทายญฺจ อคฺคมคฺคญฺญาณํ ทสฺสิตํฯ อธิคม สมฺปทาติ จ สพฺพญฺญุตญฺญาณปฺปฎิลาโภ วุโตฺตฯ ญาณสมฺปทายมฺปน เตหิ ทฺวีหิ ญาเณหิ อวเสสานิทสพลญฺญาณาทีนิสพฺพญฺญาณานิทสฺสิตานิฯ อิธปิ ฎีกานยเมว สมฺภาเวโนฺต ‘‘ปหานสมฺปทาเยวปนา’’ติอาทิมาหฯ ‘‘สพฺพญฺญุตญฺญาณปฺปทฎฺฐาน’’นฺติ สพฺพญฺญุตญฺญาณสฺสปทฎฺฐานํ, อาสนฺน การณํฯ ‘‘น หิ มคฺคญฺญาณโต อญฺญา ปหานสมฺปทานาม อตฺถิ’’ฯ ปรมตฺถโต นตฺถีติ อธิปฺปาโยฯ อิทญฺจ วิสุทฺธิมเคฺค=ปหานนฺติ โกจิ ธโมฺมนาม นตฺถิ อญฺญตฺร วุตฺตปฺปการานํ ปาณาติปาตาทีนํ อนุปฺปาทมตฺตโต=ติ อาคตตฺตา วุตฺตํฯ ปหายกธมฺมสมาทาเนน ปน ปหาตพฺพ ธมฺมานํ อนุปฺปาโท นาม เอโกปณีต ธโมฺมโหติฯ เอกํ สนฺติ ปทํ โหติฯ ตถาหิ วุตฺตํ ปฎิสมฺภิทา มเคฺค=อุปฺปาโท ภยํ , อนุปฺปาโท เขมนฺติ สนฺติปเท ญาณํฯ ปวตฺติ ภยํ, อปฺปวตฺติ เขมนฺติ สนฺติปเทญาณ=นฺติฯ ตทงฺคปฺปหานํ ปนตทงฺคอนุปฺปาโท นามฯ วิกฺขมฺภนปฺปหานํ วิกฺขมฺภน อนุปฺปาโท นามฯ สมุเจฺฉทปฺปหานํ สมุเจฺฉท อนุปฺปาโท นามาติ วตฺตพฺพํฯ อิธ ปน อนุปฺปาท สมฺปาปกํ วิปสฺสนา ญาณญฺจ มคฺคญฺญาณญฺจ อุปจาเรน ปหานนฺติ อธิเปฺปตํฯ กสฺมา, อุปริญาณ สมฺปทาทีนํ ปจฺจยตฺตาติ ทฎฺฐพฺพํฯ ‘‘สมฺปทาสงฺกโร’’ติ สมฺปทาสเมฺภโท, สมฺปทาสมฺมิโสฺสฯ ‘‘ญายาคต’’นฺติ ยุตฺติโต อาคตํฯ ‘‘สีลาทิคุเณหี’’ติ สีล สมาธิ ปญฺญา วิมุตฺติ วิมุตฺติญฺญาณทสฺสน คุเณหิฯ ‘‘อิทฺธิธเมฺมหี’’ติ อิทฺธิวิธาภิญฺญาทีหิ อิทฺธิคุเณหิฯ ‘‘ลกฺขณานุพฺยญฺชนปฺปฎิมณฺฑิตสฺสา’’ติ ทฺวตฺติํส มหาปุริสลกฺขเณหิ จ อสีติ ขุทฺทกลกฺขเณหิ จ ปฎิมณฺฑิตสฺสฯ ‘‘อาสโย’’ติ จิตฺต สนฺตาเน อธิสยิโต อิจฺฉาวิเสโสฯ ‘‘อชฺฌาสยสฺสา’’ติ อโลภชฺฌาสยาทิกสฺสอชฺฌาสยสฺสฯ ‘‘อุฬารตา’’ติ ปณีตตาฯ ‘‘หิตชฺฌาสยตา’’ติหิตกามตาฯ อปริปาก คตินฺทฺริยานํ สตฺตานํ อินฺทฺริยปริปากกาลาคมนญฺจ เอตฺถ วตฺตพฺพํฯ ‘‘อภิญฺญาตาน’’นฺติ อติปากฎานํฯ ‘‘เทฺวปหานสมฺปทา’’ติ เทฺวปหาน สมฺปทา ญาณสมฺปทาฯ สมฺมาสมฺพุทฺธปเทฯ ‘‘สามํ สจฺจานิ อภิสมฺพุชฺฌี’’ติ เอตฺถ อภิสโมฺพธิสงฺขาตํ อคฺคมคฺคญฺญาณํ คหิตํฯ ตญฺจ ปหานกิจฺจปฺปธานํ โหติฯ ‘‘ตตฺถ จ สพฺพญฺญุตํ ปโตฺต’’ติ เอตฺถ สพฺพญฺญุตญฺญาณํฯ ‘‘พเลสุ จ วสิภาว’’นฺติ เอตฺถ ทสพลญฺญาณานิ คหิตานิฯ เตน วุตฺตํ ‘‘เทฺว…เป.… สมฺมาสมฺพุทฺธปเทนวิภาวิตา’’ติฯ</p>

</p>


<p> สสทฺธมฺมคณุตฺตมปเทฯ ยถา=สสงฺฆํโลกนายกํ นมสฺสิสฺสํ=ติ เอตฺถสหสทฺทสฺส สมวายตฺถตฺตา อหํโลกนายกญฺจ สงฺฆญฺจ นมสฺสิสฺสนฺติ เอวํ สมวายโตฺถ วิญฺญายติฯ ตถา อิธปิ สมฺมาสมฺพุทฺธญฺจสทฺธมฺมญฺจ คณุตฺตมญฺจ อภิวาทิยามีติ เอวํ กิริยาสมวายโตฺถ สหสเทฺทน ทีปิโตติ ทเสฺสตุํ ‘‘ทูรโตหํ…เป.… เอวมิทํ ทฎฺฐพฺพ’’นฺติ วุตฺตํฯ ‘‘อิท’’นฺติ สสทฺธมฺมคณุตฺตมปทํฯ เอตฺถ  จ‘‘สมวาโย’’ติ ทฺวินฺนํ ติณฺณํ พหูนํ วา อตฺถานํ เอกสฺมิํ ทเพฺพวา คุเณวากิริยายวาสมํ อเวจฺจ อยนํปวตฺตนํ สมวาโยฯ ปจฺจานุตาป ปจฺจานุโมทนาทิฐาเนสุ=อหํ ปุเพฺพทานํ นททิสฺสํ, สีลํ นรกฺขิสฺสํฯ - อเนกชาติ สํสารํ สนฺธาวิสฺส=นฺติอาทินา อตีเตปิกาเล อนาคตวจนํ ปยุชฺชตีติ อาห ‘‘นมสฺสิสฺส’’นฺติ นมสฺสิํติฯ ‘‘คุณีภูตาน’’นฺติ สมาสปเท วิเสสนภูตานํ, อปฺปธานภูตานนฺติ อโตฺถฯ อพฺภูต ตพฺภาเวจายํ อีกาโรฯ ยถา, กาโก เสตี ภวติ, พโก กณฺหีภวตีติฯ เอตฺถ จ ‘‘เสตี ภวตี’’ติ อเสตปุโพฺพ เสโตภวติฯ ‘‘กณฺหีภวตี’’ติ อกณฺหปุโพฺพ กโณฺหภวตีติ อโตฺถฯ ตถา อิธปิฯ พุทฺธํ ธมฺมญฺจ สงฺฆญฺจวนฺทิตฺวา-ติอาทีสุ วิสุํวิสุํ ปธานตฺตา อคุณภูตาปิ ธมฺมสงฺฆา อิธสมาสปเท อญฺญปทตฺถสฺสคุณภูตาโหนฺติฯ อยํ อพฺภูตตพฺภาวโตฺถ นามฯ ‘‘อภิวาทิตภาโว’’ติ วุเตฺต ตปจฺจยสฺส พหุลํ อตีตกาลวิสยตฺตา ปุเพฺพคนฺถารมฺภกาเล ธมฺม สงฺฆานํปิ เถรสฺส วนฺทนาสิทฺธิ ทสฺสิตา โหติฯ ‘‘อภิวาเทตพฺพ ภาโว’’ติ วุเตฺตปน ตพฺพปจฺจยสฺสกาลสามญฺญวิสยตฺตาน ตถา ทสฺสิตา โหติฯ ทานํ ทาตพฺพํ, สีลํ รกฺขิตพฺพนฺติอาทีสุ วิย ธมฺมสงฺฆานามสพฺพกาลํปิ อภิวาเทตพฺพาติฯ เอวํ ธมฺมสงฺฆานํ สพฺพกาลํปิ อภิวาทนารหคุโณ เอว ทสฺสิโตติ อิมมตฺถํ ทเสฺสตุํ ‘‘ตตฺถา’’ติอาทิ วุตฺตํฯ ตตฺถ, ‘‘อภิวาทน’’นฺติ อิทํ กิริยาสมวายทสฺสนโต วุตฺตํฯ กาลวิเสสํ ปน นทีเปติเยวฯ ‘‘อตฺตโน นิทสฺสเนนา’’ติ สปุตฺตทาโร อาคโตติ อตฺตนา นีหริตฺวา ทสฺสิเตน ปโยเคนฯ โสหิ ปโยโค กิริยา สมวายเสฺสวฯ นคุณสมวายสฺสาติฯ เอตฺถ จ เถรสฺส วนฺทนาวจเน เถโร อิเมหิ เยวปเทหิ รตนตฺตยํตีหิทฺวาเร หิวนฺทตีติ คเหตฺวา ‘‘อภิวาทิยา’’ติ เอตฺถ อภิวาทิยาธีติ จ อตฺถํ นีหรนฺติฯ อปฺปธาน กิริยาปเท ปน ตทตฺถ นีหรณํ อสมฺภาเวโนฺต ‘‘อปิจา’’ติอาทิมาหฯ ตตฺถ ‘‘อปิจา’’ติ กิญฺจิ วตฺตพฺพํ อตฺถีติ อตฺถโชตเน อยํ นิปาตสมุทโยฯ ‘‘คนฺถปฺปฎิญฺญายา’’ติ คนฺถปฺปฎิญฺญาวจเนนฯ ‘‘สหฆเฎตฺวา’’ติ เอกโต สมฺพนฺธิตฺวาฯ</p>


<p>วจนเตฺถ ฯ สธโน ปุริโส, ธนวาปุริโส-ติ อาทโย สมาสตทฺธิตสทฺทา เยภูเยฺยน อติสฺสยตฺถ ทีปกา โหนฺติฯ นหิ อปฺปเกน ธเนน ตถา โวหรนฺติฯ ตสฺมา อิธาปิ ตถา รูปํ อติสฺสยตฺถํ ทเสฺสตุํ ‘‘อตฺตนานิมฺมิเตน…เป.… สรณภูเตนา’’ติ วุตฺตํฯ ตตฺถ, ‘‘อตฺตนานิมฺมิเตนา’’ติ อตฺตนา อุปฺปาทิเตนฯ ‘‘นหี’’ติอาทินา ตทตฺถเมว พฺยติเรกโต วิวรติฯ ตตฺถ, ‘‘ปรนิมฺมิเตนา’’ติ พุทฺธนิมฺมิเตนาติ อธิปฺปาโยฯ ‘‘ตถา โถมน’’นฺติ สสทฺธมฺม คณุตฺตมนฺติ โถมนํฯ ‘‘อิทํปี’’ติ ทุตียตฺถ สมฺปิณฺฑเน อยํปิกาโรฯ นเกวลํ ปุริมปททฺวยเมว สตฺถุ อสาธารณคุณปทํ โหติฯ อถ โข อิทํปิ ปทํ สตฺถุ ปเจฺจกพุทฺธาทีหิ อสาธารณ ปทเมวโหตีติ โยชนาฯ</p>


<p>ธมฺมวจนเตฺถฯ ‘‘ธาเรตี’’ติ วหติฯ คาถายํ ‘‘รกฺขตี’’ติ อปายาทิทุกฺขโตรกฺขติฯ ‘‘เยส’’นฺติ กิเลสานํฯ ‘‘อิมสฺมิํ อเตฺถ’’ติ กิเลสสมุจฺฉินฺทนสงฺขาเต ธารณเตฺถฯ ‘‘นิพฺพานญฺจนิปฺปริยายโต ธโมฺม นามา’’ติ กสฺมา วุตฺตํ, นนุ นิสฺสรณปฺปหานเมว นิพฺพานสฺส กิจฺจํ, อิทญฺจ สมุเจฺฉทปฺปหานนฺติ โจทนํ ปริหรโนฺต ‘‘อริยมคฺคาหี’’ติอาทิมาหฯ ‘‘นิพฺพาเนน สเหว หุตฺวา’’ติ อารมฺมณาธิปติภูตํ อารมฺมณู ปนิสฺสยภูตญฺจ นิพฺพานํ อตฺตโน ปติฎฺฐํ กตฺวาติ อธิปฺปาโยฯ อปิจ, สมุเจฺฉโทติ จ นิสฺสรณนฺติ จ อตฺถโต สมานคติกํ โหติฯ ตสฺมา นิสฺสรณํปิ มุขฺยธารณ เมวาติ ทฎฺฐพฺพํฯ นิสฺสรณเมววา ปธานธารณนฺติ ปิยุชฺชติเยวฯ ‘‘ธารณูปาโยเยวโหติ’’ฯ นมุขฺยธารณํฯ กสฺมา, สมุเจฺฉท กิจฺจาภาวโตฯ ‘‘เอเตปญฺจ ปริยายธมฺมาเยว’’ฯ กสฺมา, นิพฺพานสฺสวิยมคฺคานํ สมุเจฺฉท กิเจฺจ อสหายตฺตาติฯ เอตฺถ จ ‘‘สามญฺญปฺผลานี’’ติ สมณสฺส ภาโว สามญฺญํฯ อริยมคฺคเสฺสตํ นามํฯ สามญฺญสฺสผลํ สามญฺญปฺผลํฯ ทุตียวิกเปฺป อกิจฺจ ปจฺจยภูตาปิ เกจิกิตกปจฺจยา กมฺมเตฺถคตา กิจฺจปจฺจยานํปิ อตฺถํ ทีเปติฯ ยถา, ทิฎฺฐํ, สุตํ, มุตํ, วิญฺญาตนฺติ วุตฺตํ ‘‘ธารณารโห’’ติฯ ‘‘ยถา วุตฺต ธมฺมา เยวา’’ติ ปญฺจมุขฺยธมฺมา, ปญฺจปริยายธมฺมาเยวฯ ‘‘เกจี’’ติ จตฺตาโร มคฺคาฯ ปุน ‘‘เกจี’’ติ นิพฺพานเมวฯ พหุวจน โสเตปติตตฺตา  เอตฺถ พหุวจนํ รุฬํฯ ปุน ‘‘เกจี’’ติ จตฺตาโร สามญฺญปฺผล ธมฺมาฯ ‘‘เกจี’’ติ ปริยตฺติ ธโมฺมฯ เอตฺถาปิ พหุวจนํ โสตปติตเมวฯ ‘‘ธาเรนฺต’’นฺติ ธาเรนฺตํ ปุคฺคลํฯ ตตีย วิกเปฺป ‘‘อปตมานํ วหนฺตี’’ติ อปตมานํ กตฺวา วหนฺติฯ จตุตฺถ วิกเปฺป ‘‘เอตฺถา’’ติ เอตสฺมิํ ธเมฺมฯ ธโมฺมวทีปํ เอเตสนฺติ ธมฺมทีปาฯ ธโมฺมว ปฎิสรณํ เอเตสนฺติ ธมฺมปฺปฎิสรณาฯ ธมฺมทีปา ภิกฺขเว ภวถ ธมฺมปฺปฎิสรณา, อนญฺญปฺปฎิสรณา ติหิ วุตฺตํฯ ลทฺธา ปติฎฺฐา เอเตสนฺติ ลทฺธปฺปติฎฺฐาฯ ยุชฺชติเยวฯ ธมฺมทีปปาฐานุโลมตฺตาติ อธิปฺปาโยฯ ธมฺมวิจารณายํ, โจทโกปฎิปตฺติ ธมฺมํ ทสวิธ ธมฺมโต อญฺญํมญฺญมาโน ‘‘กสฺมา’’ติอาทินา โจเทติฯ โส ปน ปฎิปตฺติ ธโมฺม ตโต อโญฺญน โหติ, ตเตฺถว อโนฺตคโธติ ทเสฺสโนฺต ‘‘โสปนา’’ติอาทิมาหฯ ‘‘มคฺคสฺส ปุพฺพภาคปฺปฎิปทา โหตี’’ติ ยถา อมฺพรุโกฺข อมฺพปุปฺผอมฺพปฺผลสฺส ปติฎฺฐา ภาเวน ปุพฺพภาค นิสฺสโย โหติฯ กสฺมา, อิโตเยวตสฺส ปุปฺผปฺผลสฺส ชาตตฺตา เอเตฺถวสํ วฑฺฒิตตฺตา จฯ ตถา ปฎิปตฺติ ธโมฺมปิ อริยมคฺคปฺผลสฺสปติฎฺฐาภาเวน ปุพฺพภาคูปนิสฺสยปฺปฎิปทาโหติฯ กสฺมา, อิโตเยว ตสฺสชาตตฺตา เอเตฺถวสํ วฑฺฒิตตฺตา จฯ วุตฺตเญฺหตํ มหาวคฺค สํยุเตฺตฯ เสยฺยถาปิ ภิกฺขเว เยเกจิ เมพีชคามภูตคามาวุฑฺฒิํ วิรุฬิํ เวปุลฺลํ อาปชฺชนฺติฯ สเพฺพเต ปถวิํ นิสฺสาย ปถวิํ ปติฎฺฐายฯ เอวเมว โข ภิกฺขเว ภิกฺขุสีลํ นิสฺสาย สีเลปติฎฺฐาย อริยํ อฎฺฐงฺคีกํ มคฺคํ ภาเวโนฺต วุฑฺฒิํ วิรุฬฺหิํ เวปุลฺลํ ปาปุณาติ ธเมฺมสูติฯ ‘‘ปุพฺพเจตนาวิยทาเน’’ติ ยถา ติวิธํ ปุญฺญํ, ทานมยํ ปุญฺญํ สีลมยํ ปุญฺญํ ภาวนามยํ ปุญฺญนฺติ วุเตฺต ทานวตฺถุ ปริเยสนโต ปฎฺฐาย ทานํ อารพฺภปวตฺตา สพฺพา ปุพฺพภาค เจตนา ทานวจเน สงฺคหิตา ทานเนฺตฺวว สงฺขฺยํคตาฯ เอวํ โส ปฎิปตฺติ ธโมฺม อริย มคฺควจเน เอวสงฺคหิโต, อริยมโคฺค เตฺวว สงฺขฺยํ คโตติ วุตฺตํ โหติฯ</p>


<p>อิมสฺมิํ ธมฺมสํสนฺทเน อปรมฺปิ วตฺตพฺพํ วทโนฺต ‘‘อปิจา’’ติอาทิมาหฯ ตตฺถ ‘‘ยทเคฺคนา’’ติ เยนการณโกฎฺฐาเสน ธารณูปาโยติอาทินา การณภาเคนาติ อโตฺถฯ วนฺทนํ อรห ตีติ  วนฺทเนโยฺยฯ ตสฺมิํ วนฺทเนเยฺยฯ ‘‘ปุถุชฺชนกลฺยาณโก’’ติ เอตฺถ ติวิโธ กลฺยาณโก วินยกลฺยาณโก สุตฺตนฺตกลฺยาณโก อภิธมฺมกลฺยาณโกติฯ ตตฺถ วินเย ปญฺญตฺตาย กลฺยาณปฺปฎิปตฺติยา สมนฺนาคโต ภิกฺขุ วินยกลฺยาณโก นามฯ โส อิธ ภิกฺขุ ปาติโมกฺข สํวรสํวุโต วิหรติ อาจาร โคจร สมฺปโนฺน, อณุมเตฺตสุ วเชฺชสุ ภยทสฺสาวี สมาทาย สิกฺขติ สิกฺขาปเทสูติ เอตฺถ เวทิตโพฺพฯ ตตฺถ วินเย ปญฺญตฺตากลฺยาณปฺปฎิปตฺติทุวิธา, อาทิ พฺรหฺมจริยกสีลํ อภิสมจาริกสีลนฺติฯ ตตฺถ, อุภโตวิภงฺคปริยาปนฺนํ สีลํ อาทิพฺรหฺมจริยกํ นามฯ ขนฺธกปริยาปนฺนํ สีลํ อภิสมจาริกํ นามฯ</p>


<p>สุตฺตเนฺตสุ วุตฺตาย กลฺยาณปฺปฎิปตฺติยา สมนฺนาคโต คหโฎฺฐ วา ปพฺพชิโต วา สุตฺตนฺต กลฺยาณโก นามฯ โส จตูหิ ภิกฺขเว ธเมฺมหิ สมนฺนาคโต อริยสาวโก สพฺพํ ทุคฺคติภยํ สมติกฺกโนฺต โหติฯ กตเมหิ จตูหิฯ อิธ ภิกฺขเว อริยสาวโก พุเทฺธ อเวจฺจปฺปสาเทน สมนฺนาคโต โหติ อิติ ปิโส ภควา…เป.… สตฺถาเทวมนุสฺสานํ, พุโทฺธ, ภควาติฯ ธเมฺม อเวจฺจปฺปสาเทน สมนฺนาคโต โหติ สฺวากฺขาโต ภควตา ธโมฺม…เป.… ปจฺจตฺตํ เวทิตโพฺพ วิญฺญูหีติฯ สเงฺฆ อเวจฺจปฺปสาเทน สมนฺนาคโต โหติ สุปฺปฎิปโนฺน ภควโต สาวกสโงฺฆ…เป.… อนุตฺตรํ ปุญฺญเกฺขตฺตํ โลกสฺสาติฯ อริยกเนฺตหิ สีเลหิ สมนฺนาคโต โหตีติ เอตฺถ เวทิตโพฺพฯ ตตฺถ พุเทฺธ อเวจฺจปฺปสาโท นาม อรหํ, สมฺมาสมฺพุโทฺธ, ติอาทิกานํ คุณปทานํ อตฺถ ชานนญฺญาเณน ยุโตฺต ปสาโทฯ อริเยหิกามียนฺติ อิจฺฉียนฺตีติ อริยกนฺตานิฯ สุปริสุทฺธสฺส อาชีวฎฺฐมกสีลเสฺสตํ นามํฯ จตฺตาริมานิ ภิกฺขเว โสตาปตฺติยงฺคานิฯ กตมานิ จตฺตาริฯ สปฺปุริสสํเสโว, สทฺธมฺมสฺสวนํ, โยนิโส มนสิกาโร, ธมฺมานุ ธมฺมปฺปฎิปตฺตีติอาทีนิ พหูนิ สุตฺตนฺตานิ อิธ วตฺตพฺพานิฯ</p>


<p>อภิธเมฺม วา สุตฺตเนฺตสุ วา วุตฺตาย กลฺยาณปฺปฎิปตฺติยา สมนฺนาคโตคหโฎฺฐ วา ปพฺพชิโต วา อภิธมฺมกลฺยาณโก นามฯ โส อิธ สุตวา อริยสาวโก อริยานํ ทสฺสาวี อริย ธมฺมสฺสโกวิโท  อริยธเมฺมสุ วินีโตฯ โส รูปํ อตฺตโต น สมนุปสฺสตีติ เอตฺถ เวทิตโพฺพฯ ตตฺถ, ‘‘สุตวา’’ติ เอตฺถ ขนฺธา, ยตน, ธาตุ, ปฎิจฺจสมุปฺปาท, สติปฎฺฐานา, ทีสุ อุคฺคห ปริปุจฺฉา วินิจฺฉยญฺญาณ สมนฺนาคโต คหโฎฺฐ วา ปพฺพชิโต วา สุต วา นามาติ อฎฺฐกถาสุ วุโตฺตฯ โส เอว ปุถุชฺชน กลฺยาณโกติ จ วุจฺจติฯ</p>


<p>
ทุเว ปุถุชฺชนา วุตฺตา, พุเทฺธนาทิจฺจพนฺธุนา;  
  
อโนฺธ ปุถุชฺชโน เอโก, กลฺยาเณโก ปุถุชฺชโนฯ ติ  
</p>
  
<p>จ วุตฺตํฯ องฺคุตฺตเร ปน จตุกฺกนิปาเต กตโม ปุคฺคโล อปฺปสฺสุโต สุเตน อุปปโนฺน โหติฯ อิเธกโจฺจ ธมฺมํ สุณาติ เอกายปิ จาตุปฺปทิกาย คาถาย อตฺถ มญฺญาย ธมฺม มญฺญาย ธมฺมา นุ ธมฺมปฺปฎิปโนฺน โหติฯ อยํ อปฺปสฺสุโตสุเตน อุปปโนฺนติ วุตฺตํฯ สุตวาติ จ สุเตน อุปปโนฺนติ จ อตฺถโต เอกนฺติฯ ปุถุชฺชน กลฺยาณโก สเงฺฆ เสเกฺขสุสงฺคหิโตฯ วุตฺตํเหตํ ปริวาเร เก สิกฺขนฺตีติฯ ปุถุชฺชน กลฺยาณเกน สทฺธิํ สตฺต อริยปุคฺคลา สิกฺขนฺติฯ อรหา ขีณาสโว สิกฺขิตสิโกฺขติฯ ทกฺขิณ วิภงฺคสุตฺต อฎฺฐกถายํ ปนฯ ติ สรณ สรณํ คโต อุปาสโกปิ โสตาปตฺติผลสจฺฉิกิริยาย ปฎิปเนฺน สงฺคหิโตติ วุตฺตํฯ ตตฺถ, โสตาปตฺติผลสจฺฉิกิริยาย ปฎิปโนฺนนาม โสตาปตฺติ มคฺคโฎฺฐ อริยปุคฺคโลฯ ‘‘โสหิสงฺคหิโต’’ติ สมฺพโนฺธฯ ‘‘เอตฺตาวตา ปฎิกฺขิตฺตํ โหตี’’ติ สมฺพโนฺธฯ ‘‘สเงฺฆ อสงฺคหิโต’’ติ สงฺฆํสรณํ คจฺฉามีติ จ, สุปฺปฎิปโนฺน ภควโต สาวกสโงฺฆติ จ, เอวรูเปสุ ฐาเนสุ อาคเต สงฺฆ วจเน อสงฺคหิโตฯ ‘‘น หิตํ สรณํ คจฺฉนฺตสฺสสรณคมนํ สมฺปชฺชตี’’ติ อิทํ สงฺฆํสรณํ คจฺฉามีติ เอตฺถ สงฺฆ วจเนตสฺสปุคฺคลสฺส อสงฺคหิต ภาวสาธนตฺถํ วุตฺตํฯ เตนาห ‘‘ตํ ปฎิกฺขิตฺตํ โหตี’’ติฯ สเจ ปน สพฺพํ ภควโต สาวกสงฺฆํ อนุทฺธิสฺสตเมว ปุคฺคลํ สงฺฆํสรณํ คเจฺฉยฺย อายสฺมนฺตํ สรณํ คจฺฉามีติฯ สรณ คมนํ น สมฺปชฺชติเยวฯ อถ สพฺพํ ภควโต สาวกสงฺฆํ อุทฺทิสฺส ตสฺส สนฺติเก สรณํ คเจฺฉยฺย สงฺฆํ สรณํ คจฺฉามีติฯ สมฺปชฺชติเยว ฯ อิทญฺจ ทหรกาเล สพฺพปฺปถมํ สรณคมนํ สนฺธาย วุตฺตํฯ อิทญฺหิ สรณ คมนํ นาม สกิํ คเหตฺวา รตนตฺตเย สทฺธํ อชหนฺตสฺส ยาวชีวํปิ น ภิชฺชติฯ ปุนปฺปุนํ คหณ กิจฺจํ นตฺถิฯ ปุนปฺปุนํ คณฺหเนฺตปิ โทโสนตฺถิฯ ปุนปฺปุนํ ปุญฺญํ วฑฺฒติฯ สพฺพปฺปถมํ คหณกาเล จ อเญฺญน ทินฺนตฺตา ลทฺธํ นโหติฯ อตฺตโนวจี เภเทน ลทฺธํ โหติฯ ตสฺมา อญฺญสฺส สนฺติเก อคฺคเหตฺวา สยเมว วจีเภทํ คณฺหนฺตสฺส คหฎฺฐสฺส สรณ คมนํ สมฺปชฺชติเยวฯ ตถา สพฺพานิ คหฎฺฐสีลานีติฯ สามเณร สรณ คมนมฺปน ภิกฺขุนาทินฺนเมว ลพฺภติฯ ตญฺจ โข อุภินฺนํปิฐานกรณ สมฺปตฺติยา สติ เอวาติ ทฎฺฐพฺพํฯ ‘‘โว’’ติ ตุมฺหากํฯ โยธโมฺม จ เทสิโต โยวินโยจปญฺญโตฺตฯ ‘‘มมจฺจเยนา’’ติ มมาติกฺกเมนฯ มยิ ปรินิพฺพุเตติ วุตฺตํ โหติฯ สตฺถา ภวิสฺสตีติ ปาฐเสโสฯ ‘‘สํวณฺณิโต’’ติ สุฎฺฐุตรํวณฺณิโต โถมิโตฯ ‘‘กลฺยาณปฺปฎิปตฺติยํ ฐิโตปี’’ติ ตีสุกลฺยาณปฺปฎิปตฺตีสุ อญฺญตรปฺปฎิปตฺติยํ ฐิโตปิฯ ‘‘อฎฺฐิโตปี’’ติ สพฺพปฺปฎิปตฺติพาหิโร ทุสฺสีโลปาปธโมฺมติ อธิปฺปาโยฯ วิเสสโต ปน วินยปฺปฎิปตฺติ เอว อิธ ปริยตฺตาติ ทฎฺฐพฺพาฯ ‘‘โส’’ติ โสทุสฺสีโล ปาปธโมฺมฯ อตฺตโนปิ สรณํ นโหติฯ อวสฺสํ อปายคามีเยว โส โหตีติ อธิปฺปาโยฯ ‘‘กุโต สรณํ ภวิสฺสตี’’ติ โยชนาฯ ‘‘อเนเกสุ สุตฺตสหเสฺสสู’’ติ วินเยปิ พหูนิ ครหสุตฺตปทานิ ทิสฺสนฺติ สุตฺตเนฺตสุปิฯ วิเสสโต ปน อคฺคิกฺขโนฺธปมสุตฺตาทีสุฯ</p>


<p>สทฺธมฺมวจนเตฺถฯ กิเลเสสเมนฺติ วูปสเมนฺตีติ สโนฺตติ วจนตฺถํ สนฺธาย ‘‘สมิตกิเลสาน’’นฺติ วุตฺตํฯ สนฺต สโทฺท ปน ปสเตฺถจ, ปูชิเตจ, สปฺปุริเสจ, ปณฺฑิเตจ, ทิสฺสตีติ อิมํ อภิธานตฺถํ สนฺธาย ‘‘ปสตฺถาน’’นฺติอาทิวุตฺตํฯ ‘‘สโจฺจวา ธโมฺม สทฺธโมฺม’’ติ โยชนาฯ เอเตน สภาวโต อตฺถิสํวิชฺชตีติ สโนฺตติ ทเสฺสติฯ ‘‘โส’’ติ อญฺญติตฺถิย ธโมฺมฯ ‘‘ธาเรนฺตสฺสา’’ติ สวนุคฺคหธารณปฺปฎิปชฺชนาทิวเสน ธาเรนฺตสฺสฯ อหิโตเยว สมฺปชฺชติ, เยภุเยฺยน ทุคฺคติ วิปากตฺตาติ อธิปฺปาโยฯ ‘‘อยํ ปนา’’ติ สตฺถุ สทฺธโมฺม ปนฯ ‘‘ตถา ธาเรนฺตสฺสา’’ติ  อยํ เม หิโตติ ธาเรนฺตสฺส หิโตเยวสมฺปชฺชติ, สุคติ นิพฺพาน สมฺปาปกตฺตาติ อธิปฺปาโยฯ</p>


<p>‘‘สมานทิฎฺฐิสีลาน’’นฺติ สมานทิฎฺฐิกานํ สมานสีลานญฺจฯ เอเตน สมานทิฎฺฐิสีลา ชนา คณียนฺติ เอตฺถาติ คโณฯ สํหนียนฺติ เอกโตกรียนฺติ เอตฺถาติ สโงฺฆติ อิมมตฺถํ ทีเปติฯ สห เอกโต ธมฺมํ จรนฺตีติ สหธมฺมิกาฯ เอกสฺส สตฺถุโน ธมฺม วินเย ปพฺพชิตาฯ เตสํ สหธมฺมิกานํฯ ภควโต สาวกสโงฺฆ อุตฺตมคโณ นามฯ เย เกจิ โลเก สงฺฆาวา คณาวาฯ ตถาคตสฺส สาวกสโงฺฆ เตสํ อคฺคมกฺขายตีติ หิ วุตฺตํฯ โสเยว อิธ คณุตฺตโมติ วุจฺจติ วิเสสน ปร นิปาต วเสนาติ อธิปฺปาโยฯ อุตฺตมสทฺทสฺส คุณนามตฺตา ‘‘คุณมฺหิเยว ปวตฺตตี’’ติ วุตฺตํฯ ‘‘เตนา’’ติ อุตฺตม สเทฺทนฯ ‘‘คโณติ สโงฺฆเยว วุจฺจติ’’ สงฺฆสทฺทสฺสปิ สมูหเฎฺฐ นิรุฬฺหตฺตา, ‘‘โส วินยกเมฺมสุ ปสิโทฺธ’’ติ ปญฺจสงฺฆา จตุวคฺคสโงฺฆ, ปญฺจวคฺคสโงฺฆ, ทสวคฺคสโงฺฆ, วีสติวคฺคสโงฺฆ, อติเรกวีสติวคฺคสโงฺฆ, จตุวคฺคกรณียํ กมฺมํ, ปญฺจวคฺคกรณียํ กมฺมนฺติอาทินา ปสิโทฺธ ปากโฎฯ ทกฺขิณา วุจฺจติ กมฺมญฺจ กมฺมผลญฺจ สทฺทหิตฺวา อายติํ วิปากปฺผลปฺปฎิ ลาภตฺถาย ทินฺนํ ทานกมฺมํ ทกฺขนฺติ วฑฺฒนฺติ สตฺตา เอตายาติ กตฺวาฯ ตํทกฺขิณํ ปฎิคฺคณฺหิตุํ อรหตีติ ทกฺขิเณโยฺยฯ ‘‘อรหตี’’ติ จ อนุตฺตร ปุญฺญเกฺขตฺต วิเสสตฺตาทายเกน อิจฺฉิต ปตฺถิตสฺส อายติํ ผลสฺส สุฎฺฐุสมฺปาทนวเสน ทายกสฺส จ อวิราธนโต อสเงฺขฺยยฺยาปฺปเมยฺยวฑฺฒิ อาวหนโต จ ปฎิคฺคณฺหิตุํ อรหติฯ เอวรูปํหิทานํ นาม อุฬารทานํ โหติฯ ตํ เยสุทุสฺสีเลสุทิยฺยติฯ เตสํ เขตฺต ทุฎฺฐตฺตา ทายเกน อิจฺฉิตปตฺถิตํ ผลํ น สมฺปาเทติฯ นิปฺผลํ วา โหติฯ อปฺปปฺผลํ วาฯ เอวํสติ, เต ทายกญฺจ วิราเธนฺติ นามฯ ปุญฺญปฺผลานิ จ วินาเสนฺติ นามฯ สยญฺจ ตํทานํ ปฎิคฺคหณโต วา ปริโภคโต วา สทฺธาเทยฺยํ วินิปาตนโต วา ทุคฺคติ ภาคิโน โหนฺติฯ ตสฺมาเต เอวรูปํ ทานํ ปฎิคฺคณฺหิตุํ นารหนฺตีติฯ ‘‘อุปสมฺปทากมฺมํ สมฺมุติ นามา’’ติ เอเกน ปริยาเยน สมฺมุติ กมฺมํ นามฯ ตญฺหิ กามํเตร สสุสมฺมุติ กเมฺมสุนาคตํฯ ญตฺติ จตุตฺถ กมฺมวาจา สงฺขาตาย  ปน สงฺฆสมฺมุติยา สิทฺธตฺตา เตน ปริยาเยน สมฺมุติ กมฺมนฺติ วุจฺจตีติฯ ‘‘อุปสมฺปนฺนภูมิํ ปตฺวา’’ติ อุปสมฺปนฺนภูมิ สงฺขาตํ อุปริฐานนฺตรํ ปตฺวาฯ ตถา หิ วุตฺตํ วินเย ภิกฺขุ วิภเงฺคฯ ญตฺติ จตุเตฺถน กเมฺมน อกุเปฺปน ฐานารเหนาติฯ ตตฺถ, ‘‘ฐานารเหนา’’ติ อุปสมฺปนฺน ภูมิสงฺขาตํ ฐานนฺตรํ ปาเปตุํ อรเหนาติ อโตฺถฯ ‘‘อุปสมฺปนฺนภูมี’’ติ จ อุปสมฺปนฺน สีลํ วุจฺจติฯ ‘‘วินยกเมฺมสุ ปสิโทฺธ’’ติฯ สุณาตุเมภเนฺต สโงฺฆ ติอาทีสุ ปากโฎฯ อปิจ ‘‘สมฺมุติ สโงฺฆ’’ติ, เทวสงฺฆาสมาคตาติอาทีสุ วิย พหูนํ สมูหนเฎฺฐน โลกสมฺมุติยา สิโทฺธสโงฺฆ สมฺมุติ สโงฺฆติปิ ยุชฺชติฯ ‘‘อริยปุคฺคลสมูโห’’ติ ปุถุชฺชนกลฺยาณโก ภิกฺขุ ปุเพฺพ วุตฺตนเยน โสตาปตฺติ มคฺคเฎฺฐ สงฺคหิโตติ, เตน สห อฎฺฐวิโธ อริย ปุคฺคลสมูโหฯ ‘‘สมฺมุติ สเงฺฆ อโนฺตคโธเยวา’’ติ เอเตน ทกฺขิเณยฺยสโงฺฆ นาม วิสุํ นวตฺตโพฺพฯ ตสฺมิญฺจ นวตฺตเพฺพ สติ, สมฺมุติ สโงฺฆติปิ วตฺตพฺพ กิจฺจํ นตฺถิฯ ภควโต สาวกสโงฺฆ เตฺวว วตฺตพฺพํ โหตีติ ทเสฺสติฯ สจฺจเมตํฯ อิธ ปน สงฺฆวจเนน อาคตฎฺฐานสฺส ทุวิธตฺตา สงฺฆสฺส ทุวิธตา วุตฺตาฯ ตตฺถ สมฺมุติ สงฺฆสฺส อาคตฎฺฐานํ วินยกเมฺมสูติ วุตฺตเมวฯ อิทานิ อริยสงฺฆสฺส อาคตฎฺฐานํ ทเสฺสโนฺต ‘‘ตถาปี’’ติอาทิมาหฯ ตตฺถ สรณ คมน…เป.… อนุสฺสติฎฺฐาเนสุ อุปสมฺปนฺนภูโต ภิกฺขุสโงฺฆว คเหตโพฺพฯ ทกฺขิณาวิสุทฺธิฎฺฐาเน ปน ปุคฺคลิกทาเนสุ จตูหิ โสตาปตฺติยเงฺคหิ สมนฺนาคโต อุปาสโกปิ สามเณโรปิ ยุชฺชติฯ สงฺฆิก ทาเนสุ ปน ภิกฺขุสโงฺฆวฯ ‘‘ตถา ตถา สํวเณฺณตฺวา’’ติ อาหุเนโยฺย, ปาหุเนโยฺย, ทกฺขิเณโยฺย, อญฺชลีกรณีโยฺย, อนุตฺตรํ ปุญฺญเกฺขตฺตํ โลกสฺสา, ติอาทินาสุฎฺฐุ โถเมตฺวาฯ โส ทกฺขิเณยฺย สโงฺฆฯ ‘‘ปุถุชฺชน สโงฺฆ’’ติ อิทํ อริย สเงฺฆน วินาเกวลํ ปุถุชฺชนสงฺฆํ สนฺธาย วุตฺตํฯ เอตฺถ จ สงฺฆ วจเนน สงฺฆ ปริยาปโนฺน เอโกปิ ภิกฺขุ คเหตโพฺพฯ โส สเจ ปุถุชฺชโน โหติ, อนุตฺตรํ ปุญฺญเกฺขตฺตํ นโหติฯ ยทิ อริย ปุคฺคโล โหติ, อนุตฺตรํ ปุญฺญเกฺขตฺตํ โหติฯ</p>


<p>ทกฺขิณวิภงฺคสุเตฺต  สงฺฆิกทาเน ภวิสฺสนฺติ โข ปนานนฺท โคตฺรภุโน กาสาวกณฺฐา ทุสฺสีลา ปาปธมฺมาฯ เตสํปิ สงฺฆํ อุทฺทิสฺส ทานํ ทสฺสนฺติฯ ตทาปานนฺท สงฺฆคตํ ทกฺขิณํ อสเงฺขฺยยฺยํ อปฺปเมยฺยนฺติ วทามีติ วุตฺตตฺตา สงฺฆิกฎฺฐานํ ปตฺวา โกจิ ภิกฺขุ ทกฺขิเณยฺย สเงฺฆ อสงฺคหิโตติ นตฺถีติ ทฎฺฐโพฺพฯ</p>


<p>เขตฺตํ ทูเสนฺตีติ เขตฺตทุฎฺฐานิฯ ติณานิฯ เขตฺตทุฎฺฐา กิเลสาฯ วุตฺตญฺหิธมฺมปเทฯ</p>


<p>
ติณโทสานิ เขตฺตานิ, ราคโทสา อยํปชา;  
  
ตสฺมาหิ วีตราเคสุ, ทินฺนํ โหติ มหปฺผลํฯ  
</p>
  
ติณโทสานิ เขตฺตานิ, โทสโทสา อยํปชา;  
  
ตสฺมาหิ วีตโทเสสุ, ทินฺนํ โหติ มหปฺผลํฯ  
  
ติณโทสานิ เขตฺตานิ, โมหโทสา อยํปชา;  
  
ตสฺมาหิ วีตโมเหสุ, ทินฺนํ โหติ มหปฺผลนฺติฯ  
</p>
  
<p>อิธ ปน สาติสฺสยโต เขตฺตทุเฎฺฐ กิเลเส ทเสฺสตุํ ‘‘สกฺกายทิฎฺฐิวิจิกิจฺฉานุสยาน’’นฺติ วุตฺตํฯ ‘‘สพฺภาวา’’ติ สนฺตสฺส วิชฺชมานสฺสภาโว สพฺภาโวติวิคฺคโหฯ ‘‘อสฺสา’’ติ ปุถุชฺชน สงฺฆสฺสฯ ‘‘สทฺธมฺมปเท วุตฺตนเยนา’’ติ อปิจยทเคฺคนาติ วุตฺตนเยนฯ</p>

</p>


<p> ‘‘อภิวาทิยา’’ติ สุขีโหหิสปฺปุริสาติ เอวํ อภิวทาเปตฺวาฯ อภิวาทนญฺจ นาม วนฺทนาเมวาติ วุตฺตํ ‘‘วนฺทิตฺวา’’ติฯ วนฺทโนฺตหิ วนฺทเนเยฺย วุเทฺธ ตถา วทาเปติ นามฯ ตถา วทนญฺจ วนฺทเนยฺยานํวุทฺธานํ วตฺตํฯ ‘‘ปจฺจุปฎฺฐาเปตฺวา’’ติ ปฎิมุขํ อุปฎฺฐาเปตฺวาฯ ‘‘ติวิธา’’ติ ทฺวาร เภเทน ติวิธาฯ ‘‘วนฺทเนยฺยาน’’นฺติ พุทฺธาทีนํฯ ‘‘นิปชฺชโนฺต’’ติ นิปตโนฺตฯ ‘‘อวนฺทิเยสู’’ติ ภิกฺขูหิ อวนฺทิตเพฺพ สุนวกตราทีสุฯ ‘‘คุณปทานี’’ติ คุณทีปกานิ อรหํ สมฺมาสมฺพุโทฺธติอาทิปทานิฯ เอตฺถจกาเยนวนฺทตีติอาทิ อุปจาร วจนํ โหติฯ ยถา จกฺขุนา รูปํ ปสฺสตีติฯ ตถาหิ วุตฺตํ อฎฺฐกถาสุ  จกฺขุนา รูปํ ทิสฺวาติ กรณวเสน จกฺขูติ ลทฺธโวหาเรน รูปทสฺสน สมเตฺถน จกฺขุ วิญฺญาเณน รูปํ ทิสฺวาฯ โปราณา ปนาหุ จกฺขุ รูปํ น ปสฺสติ, อจิตฺตตฺตาฯ จิตฺตํ น ปสฺสติ, อจกฺขุตฺตาฯ ทฺวารารมฺมณ สงฺฆฎฺฎเน ปน สติ จกฺขุ ปสาทวตฺถุ เกนจิเตฺตน ปสฺสติฯ อีทิสี ปเนสา กถา ธนุนา วิชฺฌตีติอาทีสุ วิย สสมฺภาร กถานาม โหติฯ ตสฺมา จกฺขุนา รูปํ ทิสฺวาติ จกฺขุ วิญฺญาเณน รูปํ ทิสฺวาติ อยเมเวตฺถ อโตฺถติฯ เอตฺถหิ ‘‘กาเยนา’’ติ กาย วิญฺญตฺติสงฺขาตํ ทฺวาร รูปํ กรณํ โหติฯ ตสฺมา จกฺขุนาติ วจเน อุปจาร วจเน สติ กาเยนาติ วจนํปิ อุปจาร วจนนฺติ วิญฺญายติฯ ตถา จกฺขุนาติ ปเท จกฺขุวิญฺญาเณนาติ อเตฺถ สติ กาเยนาติ ปเทปิ กายกเมฺมนาติ อโตฺถ วิญฺญายติฯ วาจาย วนฺทติ, มนสาวนฺทตี,ติ ปเทสุปิ เอสนโยฯ เอวญฺจ สติ, กาย กเมฺมนวนฺทามิ, วจีกเมฺมน วนฺทามิ, มโนกเมฺมน วนฺทามิ, ตีหิ กเมฺมหิ วนฺทามีติ อิทเมว มุขฺยวจนนฺติ สิทฺธํ โหติฯ สพฺพมิทํ อินฺทฺริย สํวรสีลฎฺฐาเน อฎฺฐกถาสุ อาคตตฺตา วุตฺตํฯ จกฺขุนาติ อิทํ ปน มุขฺย กรณ วจนเมว สมฺภวติฯ กสฺมา, จกฺขุสฺส ทสฺสนสงฺขาตสฺส จกฺขุวิญฺญาณสฺส วตฺถุ ปุเรชาตินฺทฺริยปจฺจยวิเสสตฺตาฯ โสเตน สทฺทํสุตฺวาติอาทีสุปิ เอสนโยฯ</p>


<p>กาเยนวนฺทติ, วาจายวนฺทตี,ติ เอตฺถ ตํกายวจีวิญฺญตฺติ รูป ทฺวยํ กิญฺจาปิ สหชาต เจตนา กเมฺมน ชาตํ โหติฯ น ตํ เจตนากมฺมํ วิญฺญตฺติ ทฺวเยนชาตํฯ เอวํ สเนฺตปิ ตํ รูป ทฺวยํ ตสฺสาเจตนาย กายวนฺทนากมฺม, วจีวนฺทนากมฺม สิทฺธิยา อุปนิสฺสย ปจฺจยวิเสโส โหติฯ ยถาตํ มาติโต ชาโต ปุโตฺต วุทฺธิ ปโตฺต ตํ ตํ กเมฺมสุ มาตุยา พล วูปนิสฺสโย โหติฯ เอวญฺจ กตฺวา ตํ รูปทฺวยํ อภิธเมฺม ทฺวารรูปนฺติ วุตฺตํฯ ตสฺมา ‘กาเยน, วาจายา,ติ อิทํปิ มุขฺย กรณ วจนเมวาติ ทฎฺฐพฺพํฯ กาเยนาติ ปน กายกเมฺมนาติ อเตฺถ สติ, ตสฺสกมฺมสฺส วนฺทนากิริยาย สห อเภโท อาปชฺชตีติ เจฯ นาปชฺชติฯ กสฺมา เจตนาหํ ภิกฺขเว กมฺมํ วทามิ, เจตยิตฺวา กมฺมํ กโรติ ‘กาเยน, วาจาย, มนสาติ อิมสฺมิํ สุเตฺต ยถาหิ ‘‘เจตยิตฺวา’’ติ ปุริมเจตนาหิ เจต ยิตฺวา ฯ ‘‘กมฺมํ กโรตี’’ติ ปจฺฉิมํ สนฺนิฎฺฐาปน เจตนา กมฺมํ กโรตีติ อโตฺถฯ ตถา อิธปิ ปุริมปจฺฉิมเจตนา สมฺภวโตติฯ เอตฺถ หิ ‘‘กายกเมฺมนา’’ติ ปุริมเจตนา กมฺมํ คยฺหติฯ ‘‘วนฺทตี’’ติ ปจฺฉิม สนฺนิฎฺฐาปนเจตนากมฺมนฺติฯ</p>


<p> ‘‘รจยโนฺต’’ติ วิทหโนฺตฯ ‘‘รจยิสฺสตี’’ติ อปจฺจเกฺข อตีเต อนาคตวจนํฯ ‘‘โปตฺถการุฬฺห’’นฺติ โปตฺถก ปเตฺตสุลิขนวเสน อารุฬฺหํฯ</p>


<p> อภิธมฺมตฺถปเทฯ ‘‘อภิธเมฺม’’ติ อภิธมฺมปฺปกรเณฯ ‘‘เอตฺถ, เอเตนา’’ติ วจเนหิ สงฺคหสทฺทสฺส เอกเสสวิธานํปิ วิญฺญายติฯ ‘‘อญฺญํปาฬิทฺวยํ วุจฺจติ’’ฯ กสฺมาตํ ปาฬิทฺวยํ อภิธโมฺม นามาติ วุตฺตํ ‘‘ตญฺจา’’ติอาทิฯ ‘‘ยถาปวเตฺต’’ติ อตฺตโน ปจฺจยานุรูปํ ปวเตฺตฯ ‘‘ปรมตฺถธเมฺม เอวา’’ติ เทฺว เม ภิกฺขเว ปุคฺคลา, ตโยเมภิกฺขเว ปุคฺคลาติอาทินา ปญฺญตฺติโวหาเรน ปวตฺตาปิ เทสนา ปรมตฺถ ธเมฺมหิ วินา นปวตฺตติฯ ปรมตฺถ ธมฺมานํ นานตฺตวเสเนว ปุคฺคลานํ นานตฺตสมฺภวโตฯ ตสฺมา ปรมตฺถธเมฺม เอว ทีเปติฯ น อาณาวิธานํ ทีเปติฯ ‘‘ทฺวีสุธเมฺมสู’’ติ นิทฺธารเณ ภุมฺมวจนํฯ ‘‘โยอิตรโต’’ติ นิทฺธารณียํฯ ‘‘โย’’ติ โย ธโมฺมฯ ‘‘อิตรโต’’ติ อิตร ธมฺมโต สุตฺตนฺต ธมฺมโตฯ ‘‘เอวญฺจ กตฺวา’’ติ อิมินาการเณนาติ อโตฺถฯ อฎฺฐกถาสุ วุตฺตนฺติ สมฺพโนฺธฯ เทเสตพฺพปฺปการานํ อนวเสสวิภตฺติวเสน อติเรกตา, สุทฺธ ธมฺมาธิฎฺฐาน เทสนา ปวตฺติวเสน วิเสสตา โยเชตพฺพาฯ ‘‘ยโต’’ติ ยสฺมา อนวเสสวิภตฺติโต, อติวิตฺถารเทสนาภาวโตติ วุตฺตํ โหติฯ กสฺมา เทเวสุ เอว เทเสนฺตีติ อาห ‘‘น หิ มนุสฺสา’’ติอาทิํฯ ตตฺถ ‘‘น หิ มนุสฺสา ปฎิคฺคเหตุํ สโกฺกนฺตี’’ติ สมฺพโนฺธฯ ‘‘ปวตฺตนโยคฺย’’นฺติ ปวตฺตนตฺถาย ปโหนฺตํฯ ‘‘กถามคฺค’’นฺติ เทสนากถาปพนฺธํฯ ‘‘เอกมาติกานุ พนฺธา’’ติ กุสลา ธมฺมา อกุสลา ธมฺมาติอาทิกํ เอกํ อภิธมฺม มาติกํ อนุคตาฯ ‘‘ตสฺสา’’ติ อภิธมฺมสฺสฯ อติเรก วิเสสตนฺติ สมฺพโนฺธฯ ‘‘ตตฺถา’’ติ ติสฺสํ อฎฺฐสาลินิยํฯ อาทิมฺหิเยวตตฺถ เกนเฎฺฐน อภิธโมฺม, ธมฺมาติเรก ธมฺมวิเสสเฎฺฐ นา-ติ  วตฺวา ตทตฺถํ วิตฺถาเรโนฺต สุตฺตญฺหิ ปตฺวา ปญฺจกฺขนฺธา เอกเทเสเนว วิภตฺตา, นนิปฺปเทเสนฯ อภิธมฺมํ ปตฺวา ปน นิปฺปเทสโตว วิภตฺตา-ติ วุตฺตํฯ เตนาห ‘‘ธมฺมนามิกาน’’นฺติอาทิํฯ ‘‘ธโมฺม ปนา’’ติ ปาฬิทฺวยมาหฯ‘‘เอวํ สเนฺตปี’’ติ อฎฺฐสาลินิยํ เอวํ วิจาริเตปิสติฯ ‘‘สพฺพเชฎฺฐโก’’ติ ติณฺณํ ปิฎกานํ มเชฺฌสพฺพเชฎฺฐโกฯ กสฺมา สพฺพเชฎฺฐโก สิยาติ อาห ‘‘วินยํ วิวเณฺณนฺตสฺสหี’’ติอาทิํฯ ตตฺถ ‘‘วิวเณฺณนฺตสฺสา’’ติ ครหนฺตสฺสฯ จรติ ปวตฺตตีติ จกฺกํฯ โลกสฺมิํ เกนจิ สมเณน วา พฺราหฺมเณน วา เทเวน วา มาเรน วา พฺรหฺมุนา วา ปฎินิวตฺติตุํ อสกฺกุเณยฺยํ อาณาวิธานํ อาณาจกฺกํ นามฯ ตถา อสกฺกุเณยฺยํ เทสนา วิธานํ ธมฺมจกฺกํ นามฯ ตตฺถ, โย ปน ภิกฺขุ เมถุนํ ธมฺมํ ปฎิเสวติ, ปาราชิโก โหติ อสํวาโส-ติอาทินา นเยน ปวตฺตํ อาณาวิธานํ อาณาจกฺกํ นามฯ จตฺตาริมานิ ภิกฺขเว อริยสจฺจานี-ติอาทิกํ เทสนาวิธานํ ธมฺมจกฺกํ นามฯ ตทุภยํปิ โกจิ ภินฺทิตุํ ปาราชิกํ วา ภิกฺขุํ อปาราชิกํ กาตุํ จตุสฺสจฺจํ วา ธมฺมํ อสจฺจํ กาตุํ นสโกฺกติฯ อถ โข กโรโนฺตเยว เทวทโตฺตวิย อาปายิโก โหติฯ ปาราชิโกจ ภิกฺขุ อตฺตานํ สุทฺธํ อกโรโนฺต อปายคามีเยว โหติฯ เอวํ สเพฺพสุ วินย สิกฺขาปเทสุฯ เอวํ เกนจิ ปฎินิวตฺติตุํ อสกฺกุเณยฺยตฺตา ตทุภยํปิ อปฺปฎิวตฺติยํ จกฺกํ นาม โหติฯ ‘‘วินโย นาม สาสนสฺส มูล’’นฺติ วินเย ฐิเต ภิกฺขุสโงฺฆ ปญฺญายติฯ ภิกฺขุ สเงฺฆ ปญฺญายเนฺต ติวิโธปิสทฺธโมฺมปญฺญายติ, ติวิธํปิ สตฺถุสาสนํ ติฎฺฐติฯ เอวํ วินโย ติวิธสฺสสาสนสฺส มูลํ โหตีติฯ กถญฺจปริยตฺติสทฺธเมฺม ปญฺญายเนฺต ติวิธํปิ สาสนํ ติฎฺฐตีติฯ วุจฺจเตฯ ตตฺถ สาสนํ ติฎฺฐตีติ กิตฺตกํกาลํ ติฎฺฐตีติฯ ปญฺจวสฺสสหสฺสานิ ติฎฺฐตีติ โปราณฎฺฐกถาสุกถยิํสุฯ มิจฺฉาวาทิโนปนวทนฺติ วินเย จูฬวเคฺคภิกฺขุนิกฺขนฺธเก สเจ อานนฺท มมสาสเนมาตุคาโม ปพฺพชฺชํ นลเภยฺยฯ วสฺสสหสฺสํ สทฺธโมฺม ติเฎฺฐยฺยฯ อิทานิ มาตุคามสฺส ปพฺพชฺชา อนุญฺญาตา โคตมิยา ปุนปฺปุนํ อายาจนํ อุปาทายฯ ปเญฺจวทานิ อานนฺท วสฺสสตานิ สทฺธโมฺมฐสฺสตีติ วุตฺตํฯ ตสฺมา พุทฺธสาสนํ  ปญฺจวสฺสสตานิ เอว ติฎฺฐติฯ ตโตปรํ เอกทิวสํปิ น ติฎฺฐติฯ อิทานิ สาสนปฺปฎิ รูปกมตฺตํ โหตีติฯ ตํ เตสํ มิจฺฉา วจนมตฺตํฯ ‘‘ปเญฺจววสฺสสตานี’’ติ อิทํ ปน สนฺนิฎฺฐาน วจนํ นโหติฯ มาตุคามานํ อาทีนว ทีปนมตฺตวจนํฯ โส จ อาทีนโว อฎฺฐครุธเมฺม สณฺฐเปตฺวา สตฺถารา เอว ปฎิพาหิโตฯ ปุน ‘‘วสฺสสหสฺส’’นฺติ อิทเมวสนฺนิฎฺฐาน วจนํ ชาตนฺติฯ เอตฺถปิเกจิวทนฺติ วสฺสสหสฺสเมว สาสนํ ติฎฺฐติ, ตโตปรํ เอกทิวส มตฺตํปิ น ติฎฺฐติ, อนฺตรธายติฯ ตทา สีมาโยปิ อสีมา โหนฺติฯ ปจฺฉาตาสุ อุปสมฺปาทิตาปิ อนุปสมฺปนฺนา โหนฺติฯ อิทานิ สาสนปฺปฎิ รูปกมตฺตํ โหตีติฯ อิทํปิ เตสํ อตฺถญฺจการณญฺจ อทิสฺวา อชานิตฺวา วุตฺตตฺตา มิจฺฉา วจนมตฺตํ โหติฯ อยํ ปเนตฺถ อโตฺถฯ ‘‘วสฺสสหสฺสํ สทฺธโมฺม ติเฎฺฐยฺยา’’ติ วสฺสสหสฺสเมว สทฺธโมฺม อปริหายมาโน ติเฎฺฐยฺยฯ ตโตปรํ ปน น ติเฎฺฐยฺย, อนุกฺกเมน ปริหายมาโน คเจฺฉยฺยาติฯ กถํ ปน อปริหายมาโน ติฎฺฐติ, กถญฺจ ปริหายมาโน คจฺฉตีติฯ วุจฺจเตฯ ปญฺจสงฺฆา เวทิตพฺพาฯ เยสุ สเงฺฆ สุสทฺธโมฺม ติฎฺฐติฯ กตเม ปญฺจฯ ขีณาสวสโงฺฆ, อนาคามิสโงฺฆ, สกทาคามิสโงฺฆ, โสตาปนฺนสโงฺฆ, ปุถุชฺชนกลฺยาณกสโงฺฆ,ติฯ ตตฺถ, วสฺสสหสฺสพฺภนฺตเร สเพฺพปญฺจสงฺฆา ปญฺญายนฺติฯ เอวํ วสฺสสหสฺสํ สทฺธโมฺม อปริหายมาโน ติฎฺฐติฯ ตโตปรํ ขีณาสวสโงฺฆ น ปญฺญายติฯ เสสานิ จตฺตาริวสฺสสหสฺสานิ อนุกฺกเมน เสสานํ จตุนฺนํ สงฺฆานํ เขตฺตานิ ชาตานิฯ เอวํ ตโตปรํ ปริหายมาโน คจฺฉตีติ อยเมตฺถ อโตฺถฯ การณํ วุจฺจเตฯ ‘‘สทฺธโมฺม ติเฎฺฐยฺยา’’ติ เอตฺถ ติวิโธ สทฺธโมฺม ‘ปริยตฺติสทฺธโมฺม, ปฎิปตฺติสทฺธโมฺม, ปฎิเวธสทฺธโมฺม,ติฯ โส เอว ติวิธํ สาสนนฺติ จ วุจฺจติฯ ตตฺถ, ปริยตฺติ สทฺธโมฺม นาม สาฎฺฐกถานิตีณิปิฎกานิฯ โสจ เอตรหิ ปริปุโณฺณ ติฎฺฐติฯ กถํ ปริยตฺติ สาสนํ ปฎิรูปกมตฺตํ ภเวยฺยฯ ภิกฺขู จ ปริยตฺติกมฺมิกา อเนก สตสหสฺสมตฺตา ปญฺญายนฺติฯ กถญฺจิทํ สาสนํ ตโตปรํ เอกทิวสํปิ น ติเฎฺฐยฺยฯ เต จ ภิกฺขู สีลปฺปฎิปตฺติยํ ฐิตา อเนก สตสหสฺสมตฺตา เอตรหิ สนฺธิสฺสนฺติฯ กถญฺจ ปฎิปตฺติ สาสนํ ตโตปรํ  น ติเฎฺฐยฺยฯ ปริยตฺติยาจ ปฎิปตฺติยาจ ติฎฺฐมานายปฎิเวธสทฺธโมฺมปิ น ติฎฺฐตีติ น วตฺตโพฺพฯ ยถาหิ-เอโก ธนเสฎฺฐิ นาม อตฺถิฯ โส ปุตฺตธีตุ ปรมฺปรานํ อตฺถาย มหนฺตารตนนิธโย ภูมิยํ พหูสุฎฺฐาเนสุ นิทหิตฺวา ฐปิตา โหนฺติฯ โปตฺถเกสุ จ เตสํ ปวตฺติํ ปริปุณฺณํ ลิขิตฺวา ฐเปติฯ ตตฺถ นิมีสุ จ โปตฺถเกสุ จ อกฺขเรสุ จ ธรเนฺตสุ เตนิธโย นสฺสนฺติ อนฺตรธายนฺตีติ น วตฺตพฺพาเยวฯ เอวมิทํ สาสนํ ทฎฺฐพฺพํฯ ตตฺถหิ นิธีนํนิธานภูมิสทิสํ เตปิฎกํ พุทฺธวจนํ, ธนรตนสทิสานิ ธมฺมรตนานิฯ ยถา จ เสฎฺฐิวํเสชาโต พลสมฺปโนฺน ปุริโส โปตฺถกํ ปสฺสิตฺวา สุฎฺฐุ ขณโนฺต ตานิรตนานิ ลภิสฺสติเยวฯ เอวมิธปิ พลสมฺปโนฺน ภิกฺขุ เทสนาธมฺมํ สุตฺวา สุฎฺฐุ ปฎิปชฺชโนฺต ตานิธมฺมรตนานิ ลภิสฺสติเยวฯ ลภมาเน จ สติ, กถํ ตานิธมฺมรตนานิ อนฺตรหิตานิฯ สีมานญฺจ ปวตฺติวานิวตฺติ วา อาณาจกฺกเสฺสว วิสโย โหติฯ น ธมฺมจกฺกสฺสฯ ยญฺจ วุตฺตํ-ปเญฺจววสฺสสตานิสทฺธโมฺม ฐสฺสตีติ จ, - วสฺสสหสฺสํ สทฺธโมฺม ติเฎฺฐยฺยาติ จฯ อิทญฺจ วจนํ ธมฺมจกฺกเมว โหติ, น อาณาจกฺกํฯ พทฺธสีมาโย จ นิวตฺตมานา ทฺวีหิ การเณหิ นิวตฺตนฺติ อนฺตรธายนฺติฯ อาณาจกฺกภูตาย กมฺมวาจาย สมูหนเนน วา, สาสนสฺส วา อนฺตรธาเนนฯ ตตฺถ วสฺสสหสฺสปริยเนฺต กมฺมวาจาย สมูหนนญฺจ นตฺถิฯ สาสนนฺตรธานญฺจ นาม อนาคเต ธาตุปรินิพฺพาเนน ปริจฺฉินฺนํ โหติฯ ธาตุปรินิพฺพาเนหิ ชาเต สพฺพํ อาณาจกฺกํ วิคตํ โหติ, อนฺตรธายติฯ ธมฺมจกฺกํ ปน เทวโลเกสุ ยาวานาคตพุทฺธกาลาปิ ปวตฺติสฺสติเยว อาฬวกปุจฺฉาคาถาโย วิยฯ อปิจโย โว อานนฺท มยา ธโมฺม จ วินโย จ เทสิโต ปญฺญโตฺตฯ โส โว มมจฺจเยน สตฺถา-ติ วุตฺตํฯ โสจติ ปิฎกภูโต ธมฺมวินโย สตฺถา เอตรหิ ติวิธํปิ สาสนํ โลกสฺส ทีเปโนฺต ปกาเสโนฺต ติฎฺฐติฯ ยโตพุทฺธภาสิกานํ เทวมนุสฺสานํ นานา พาหิรเกหิ ชเนหิ อสาธารโณ มหโนฺต ญาณาโลโก เอตรหิ วิโชฺชตมาโน ปวตฺตติฯ เตหิ สพฺพญฺญุตญฺญาเณน เทสิตานิ เอตรหิธรมานานิ จตุราสีติ ธมฺมกฺขนฺธ สหสฺสานิ สุตฺวา อนมตเคฺคสํสาเร  อนนฺตาสุ โลกธาตูสุ สพฺพํโลกตฺตยปฺปวตฺติญฺจ, สพฺพํธมฺมปฺปวตฺติญฺจ, สพฺพญฺญุตญฺญาณานุคติเกน สุตมยญฺญาเณน ชานนฺติฯ อายติญฺจ สคฺคตฺถาย จ มคฺคผลนิพฺพานตฺถาย จ นานาปุญฺญกิริยวตฺถูนิ อารภนฺติ, ปพฺพชนฺติฯ ปริยตฺติํ ปริยาปุณนฺติฯ ปฎิปตฺติํ ปูเรนฺติฯ ภาวนํภาเวนฺติฯ อิทํ สพฺพํ สาสนปฺปฎิรูปกมตฺตํน โหติฯ เอกนฺต สาสนํ โหติฯ กสฺมา, ยถา ธมฺมํ ยถา วินยํ ปฎิปชฺชนโตฯ อิมาย จ ปฎิปตฺติยา อายติํ สคฺคมคฺคผล นิพฺพานปฺปฎิลาภาย สํวตฺตนิกตฺตาติฯ เอตฺตาวตา สพฺพํ มิจฺฉาวาทีนํ มิจฺฉาวจนํ วิธมิตํวิทฺธํสิตํ โหตีติฯ</p>


<p>ปณามคาถาวณฺณนาฯ</p>


<p> ทุตียคาถาวณฺณนายํฯ ‘‘อาทิคาถายา’’ติ ปถมคาถาวาเกฺยนฯ ‘‘ตํ ตํ ปโยชนสหิเต’’ติ เตนเตนปโยชเนน สหิเตฯ ‘‘ปญฺจ อเตฺถ’’ติ ปญฺจปิณฺฑเตฺถฯ ‘‘เตอภิธมฺมเตฺถ’’ติ อภิธมฺมตฺถปเท ทีปิเต เตอภิธมฺมเตฺถฯ ‘‘ตตฺถา’’ติ ติสฺสํ ทุตียคาถายํฯ ‘‘นตุ วุตฺต’’นฺติ นปนปกรณํปิ ปุเพฺพวุตฺตํ โหติฯ อภิธมฺมตฺถา กุโตปุเพฺพวุตฺตา โหนฺตีติ โยชนาฯ เอวํตีสุ อตฺถวิกเปฺปสุ ปถมสฺส กาลวิโรธํ ทเสฺสตฺวา อิทานิ ทุตีย ตตียานํ สทฺทโตวิโรธํ วตฺตุํ ‘‘นจา’’ติอาทิมาหฯ ตตฺถ ‘‘อาทิมฺหิ เยวา’’ติ เอเตน ยทากทาจิ ปจฺจามสนํ อปฺปธานนฺติ ทเสฺสติฯ ‘‘อปฺปธานปทานี’’ติ อภิธมฺมตฺถสงฺคหนฺติ อิมสฺมิํ เอกสฺมิํ สมาสปเท ปุริมานิ วิเสสน ปทานิฯ ตตฺถ สพฺพถาปิ วุตฺตาติ โยชิเต สติ, ตสฺมิํ อภิธมฺมตฺถสงฺคหปฺปกรเณ ตสฺมิํ อภิธมฺมตฺถ ปเทวา สพฺพถา มยา วุตฺตาติ อโตฺถ โหติฯ โส น ยุชฺชติฯ ตสฺมิํ อภิธเมฺม พุเทฺธน ภควตา สพฺพถา วุตฺตาติ อโตฺถ ยุชฺชติฯ อปฺปธานปทํ ปจฺจามสตีติ โทโสปน อาปชฺชเตวฯ เตนาห ‘‘เอวญฺหิสตี’’ติอาทิํฯ ตตฺถ, ‘‘เอวญฺหิสตี’’ติ อฎฺฐสาลินิยํ วิย อิธ อภิธมฺมตฺถสงฺคหปทํ ปจฺจามสเนฺต สติฯ หิสโทฺท ผล วากฺยโชตโกฯ ลทฺธคุณโชตโกติปิ ยุชฺชติฯ ‘‘ปฎิกฺขิตฺตา โหติ’’  ตสฺมิํ อภิธมฺมตฺถสงฺคหปเท มยา สพฺพถา วุตฺตาติ อตฺถสฺส สมฺภวโตฯ น เกวลํ โส เอว โทโส อาปชฺชติฯ อปโรปิโทโส อตฺถีติ ทเสฺสตุํ ‘‘สาหี’’ติอาทิมาหฯ ธาตุกถายํ วุเตฺตนสงฺคหาสงฺคหาทิปฺปกาเรนาติโยชนาฯ</p>


<p> ปรมตฺถปทวณฺณนายํฯ วิเสสนปทํ นาม กตฺถจิ ภูตกถนตฺถายวา ปยุชฺชติ กโณฺหกาโก, เสโตพโก,ติฯ กตฺถจิ อญฺญนิวตฺตนตฺถาย วา ปยุชฺชติ นีโลปโฎ, นีลํปุปฺผ, นฺติฯ อิธ ปน อญฺญ นิวตฺตนตฺถายาติ ทเสฺสตุํ ‘‘ทุวิธานิหิสจฺจานี’’ติอาทิมาหฯ ปญฺญาปียตีติปญฺญตฺติฯ ปญฺญาปนญฺจ นาม สมคฺคานํ ชนานํ โวหาเรน จ สมฺปฎิจฺฉเนน จาติ ทฺวีหิ อเงฺคหิ สิชฺฌตีติ อาห ‘‘เตจมหาชนา’’ติอาทิํฯ ‘‘ตสฺมาเต สมฺมุติ สจฺจนฺติ วุจฺจนฺตี’’ติ สมฺพโนฺธฯ ‘‘สมฺมตตฺตา’’ติ โวหริตตฺตาเจว สมฺปฎิจฺฉิตตฺตา จฯ ‘‘วจีสจฺจวิรติสจฺจาน’’นฺติ เอตฺถ วจีสจฺจํ นาม มุสาวาทรหิตํ สจฺจวจนํฯ วิรติสจฺจํ นาม สมฺมาวาจาวิรติฯ สาหิ มุสาวาทาทีหิ วจีทุจฺจริเตหิ วิรมณมเตฺตน วจีสจฺจนฺติ วุจฺจติฯ ‘‘วตฺถุภูตตฺตา’’ติ อธิฎฺฐานภูตตฺตาฯ สมฺมุติสจฺจนฺติ วุจฺจนฺติ, สมฺมตตฺตา สมฺมุติ จ, สา สจฺจานํ วตฺถุภูตตฺตา สจฺจญฺจาติ กตฺวาฯ สมฺมุติยา สิทฺธํ สจฺจํ สมฺมุติสจฺจนฺติปิ ยุชฺชติฯ ‘‘สมฺมาปฎิปชฺชนฺตา’’ติ ปาโณ นหนฺตโพฺพ, สเพฺพสตฺตา อเวรา โหนฺตูติอาทินา สมฺมาปฎิปชฺชนฺตาฯ ‘‘สพฺพโลกิยสมฺปตฺติโย’’ติ ทานสีลาทีนํ ปุญฺญกิริยวตฺถูนํ ผลวิปากภูตา สพฺพโลกิยสมฺปตฺติโยฯ สเพฺพ ‘‘โพธิสมฺภารธเมฺม’’ติ ทานปารมิสีลปารมิอาทิเกปารมิธเมฺมฯ ‘‘อาราเธนฺตี’’ติ สมฺปาเทนฺติฯ ‘‘มิจฺฉาปฎิปชฺชนฺตา’’ติ ทุจฺจริต ทุราชีวมิจฺฉาชีวาทีนํ วเสน มิจฺฉาปฎิปชฺชนฺตาฯ ‘‘เอวํ มหนฺตํ สมฺมุติ สจฺจ’’นฺติ เอเตน อหํ ปรมตฺถ สจฺจเมวคณฺหามีติ สมฺมุติ สจฺจํ นภินฺทิตพฺพํฯ ภินฺทโนฺตหิ สพฺพสมฺปตฺตีหิ ปริพาหิโร อสฺสาติ ทเสฺสติฯ กถญฺจ ตํ ภินฺทตีติฯ สโตฺต นาม นตฺถิฯ สตฺตสฺส ภวโตสงฺกนฺติ นาม นตฺถิฯ ภวนิพฺพตฺตกํ กุสลากุสลกมฺมํ นาม นตฺถีติ คณฺหโนฺต อุเจฺฉททิฎฺฐิยํ ติฎฺฐติฯ สพฺพสมฺปตฺตีหิ ปริพาหิโร โหติฯ อปาย ปูรโก ภวตีติฯ ‘‘วิชฺชมานเนฺตฺวว คณฺหาเปตี’’ติ สญฺญา จิตฺตทิฎฺฐิ  วิปลฺลาสานํ วตฺถุภาเวน คณฺหาเปติฯ เตนาห ‘‘สกฺกายทิฎฺฐี’’ติอาทิํฯ ‘‘เอวํ วิปรีตญฺหิ สมฺมุติสจฺจ’’นฺติ เอเตนสมฺมุติ สจฺจเมวทฬฺหํ คเหตฺวา ปรมตฺถ สจฺจํ นภินฺทิตพฺพํฯ ภินฺทโนฺตหิ ตาหิ ทิฎฺฐีหิ นมุจฺจติฯ กถญฺจ ตํ ภินฺทติฯ ขเนฺธ วา ขนฺธมุตฺตเกวา อตฺตชีเว คเหตฺวา เตจ อตฺตชีวา ปรมฺมรณา อุจฺฉิชฺชนฺตีติ คณฺหโนฺต อุเจฺฉททิฎฺฐิยํ ติฎฺฐติฯ เต จ อตฺตชีวา ภวาภเวสุสสฺสตา หุตฺวา ภวโตภวํ สํสรนฺติ สนฺธาวนฺตีติ คณฺหโนฺตสสฺสตทิฎฺฐิยํ ติฎฺฐติฯ ‘‘นวิสํวาเทนฺตี’’ติ วิปรีตํ นาปาเทนฺติฯ ‘‘ตํ ปนา’’ติ สภาวสจฺจํ ปนฯ อนุภวนเภทมตฺตํ อุปาทาเยว เวทนา สุขาติ วุตฺตาฯ สพฺพาการโต สุขภูตตฺตา เวทนา สุขาติ วุตฺตา นโหติฯ ‘‘สพฺพาปิเวทนา ทุกฺขา เอวา’’ติ ปธานโตฺถฯ ตตฺถ อนุภวนเภโท ติวิโธฯ สาตโต วา อนุภวนํ, อสฺสาตโต วา, มชฺฌตฺตโต วาฯ ‘‘ทุกฺขา เอวา’’ติ ภยเฎฺฐน ทุกฺขา เอวฯ ภยเฎฺฐนาติ จ สํสาร ภยทสฺสีหิภายิตพฺพเฎฺฐนฯ สุโข วิปาโก เยสํ เต สุขวิปากาฯ เตภูมกกุสลาฯ ‘‘กุสลสมฺมตา’’ติ เอเตน สภาวสเจฺจปิ เอเตโวหารา โลกสมฺมุติ นิสฺสิตาติ ทีเปติฯ ‘‘สาสวตา’’ติ อาสเวหิ สหิตภาโวฯ ‘‘สํกิเลสิ กตา’’ติ สํกิเลส ธเมฺมหิ สํยุตฺตภาโวฯ โอเฆหิ จ โยเคหิ จ อุปาทาเนหิ จ ปตฺตพฺพภาโว ‘‘โอฆนียโยคนีย อุปาทานียตา’’ฯ อธิกา อตฺตา อชฺฌตฺตาฯ พหิทฺธารุเกฺขรูปธมฺมารุกฺขสฺส อตฺตานาม สารเฎฺฐนฯ สาขายํ รูปธมฺมา สาขาย อตฺตานาม สารเฎฺฐนฯ สตฺตสนฺตานปริยาปนฺนา ปน รูปารูปธมฺมา ตณฺหาปริคฺคห ทฬฺหเฎฺฐน ตโต พหิทฺธา อตฺตโต อธิกา อตฺตาติ อเตฺถน อชฺฌตฺตาติ โลกสมฺมุติ โหติฯ เตนาห ‘‘อชฺฌตฺตติกญฺจา’’ติอาทิํฯ ทุกฺขนิโรธ มคฺคภาโว จ, อิติ อิทํ จตุกฺกํ อริยสจฺจํ นามาติ โยชนาฯ ‘‘อิทเมวา’’ติ อิทํ จตุกฺกเมวฯ ‘‘อจลมาน’’นฺติ เอเตน อริยสทฺทสฺส อตฺถํ ทีเปติฯ เตภูมก ธมฺมานํ สุขตา นาม จลา โหติฯ กสฺมา, อนิจฺจ ธมฺมตฺตาฯ เต ธเมฺมสุขาติ คเหตฺวา อตฺตโน อชฺฌตฺตงฺคํ กโรนฺตา อจิเรเนว ทุกฺขํ ปาปุณนฺติฯ เต ธเมฺม ทุกฺขาติ ญตฺวา เตหิวิมุตฺตา ปุน ทุกฺขํ ปาปุณนฺตีติ นตฺถิฯ เอสนโย เสสอริยสเจฺจสุ ฯ ‘‘เตสู’’ติอาทิมฺหิ ทุวิธานิหิ สจฺจานีติ วุเตฺตสุ ทฺวีสุ สเจฺจสุฯ ‘‘เตน วุตฺต’’นฺติอาทิ ลทฺธคุณวจนํฯ ‘‘โย วินา อญฺญาปเทเสนา’’ติ เอตฺถ อญฺญาปเทโส นาม อฎฺฐธมฺม สโมธานํ นิสฺสาย ฆฎสณฺฐานํ ปญฺญายติ, ปฎสณฺฐานํ ปญฺญายติ, ตํ สณฺฐานํ อตฺตโน สภาเวน วินา อญฺญาปเทเสน สิทฺธํ โหติฯ ยาปนจินฺตน กิริยา นาม อตฺถิฯ ยํ จิตฺตนฺติ วุจฺจติฯ สา อญฺญาปเทเสน สิทฺธา น โหติฯ อตฺตโน สภาเวเนวสิทฺธาฯ เอสนโย ผุสนกิริยา, เวทยิตกิริยา, ทีสูติฯ อิมมตฺถํ ทเสฺสตุํ ‘‘โยวินา อญฺญาปเทเสนา’’ติอาทิมาหฯ ‘‘จิเตฺตนปริกเปฺปตฺวา’’ติ มโนวิญฺญาณ จิเตฺตน อวิชฺชมานํ สณฺฐานํ วิชฺชมานํ กตฺวาฯ ‘‘สวิคฺคหํ กตฺวา’’ติ สรีรํ กตฺวาฯ วตฺถุ ทพฺพสหิตํ กตฺวาติ วุตฺตํ โหติฯ ‘‘จิตฺตมโยจิตฺตนิมฺมิโต’’ติ สุปินเนฺต ทิฎฺฐรูปานิ วิย จิเตฺตนปกโต จิเตฺตน นิมฺมิโตฯ กสฺมา สภาวสิโทฺธ ปรมโตฺถ นามาติ อาห ‘‘โสหี’’ติอาทิํฯ ‘‘สนฺตี’’ติ เอเตน อสธาตุ วเสน อโตฺถติ สิทฺธํ วุตฺตํฯ สทฺทาพุทฺธีหิ อรณียโต อุปคนฺตพฺพโต อโตฺถติปิวทนฺติฯ ‘‘อิตรโต’’ติ ปริกปฺปสิทฺธโตฯ ‘‘ปรโม’’ติ อธิโกฯ เตนาห ‘‘อุกฺกํสคโต’’ติฯ เอเตน ปรมสทฺทสฺส อธิกตฺถํ วทติฯ อิทานิ ตสฺส อุตฺตมตฺถํ ทเสฺสตุํ ‘‘อปิจา’’ติอาทิวุตฺตํฯ ตตฺถ, อิมสฺมิํ พุทฺธสาสเน ปญฺจสาสน กิจฺจานิ มหนฺตานิ อภิเญฺญยฺยานํ ธมฺมานํ อภิชานนํฯ ปริเญฺญยฺยานํ ปริชานนํฯ ปหาตพฺพานํ ปหานํฯ สจฺฉิ กาตพฺพานํ สจฺฉิกรณํฯ ภาเวตพฺพานํ ภาวนาติฯ ตตฺถ สเพฺพปิ ปรมตฺถ ธมฺมา อภิเญฺญยฺยา นามฯ ทุกฺข สจฺจธมฺมา ปริเญฺญยฺยา นามฯ สมุทย สจฺจธมฺมา ปหาตพฺพา นามฯ สามญฺญปฺผลานิ จ นิพฺพานญฺจ สจฺฉิกาตพฺพา นามฯ มคฺคสจฺจธมฺมา ภาเวตพฺพา นามฯ เตสุ ธเมฺมสุ เตสํ กิจฺจานํ สิทฺธิยา อิมสฺมิํ สาสเน สาสนกิจฺจํ สิทฺธํ โหติฯ นิฎฺฐานํ คจฺฉติฯ เต จ ธมฺมา เอว รูปานํ สาสน กิจฺจานํ อวิราธกตฺตา อวิสํวาทกตฺตา อุตฺตมเฎฺฐน ปรมตฺถา นาม โหนฺตีติ อิมมตฺถํ ทเสฺสตุํ ‘‘อปิจา’’ติอาทิมาหฯ ตตฺถ ‘‘เย’’ติเยชนาฯ ‘‘อย’’นฺติ อยํ ธโมฺมฯ ‘‘ตสฺสา’’ติ ตสฺสอภิเญฺญยฺยสฺส, ตสฺสปริเญฺญยฺยสฺส, ตสฺสปหาตพฺพสฺส, ตสฺสสจฺฉิกา ตพฺพสฺส  ตสฺสภาเวตพฺพสฺสาติ สมฺพโนฺธฯ ปรมตฺถวณฺณนา นิฎฺฐิตาฯ</p>


<p>‘‘ตํ นสุนฺทร’’นฺติ พฺยญฺชนโต นสุนฺทรํฯ นเกวลํ พฺยญฺชนโตเยว นสุนฺทรํ, อตฺถโตปิ นสุนฺทรเมวฯ จตุสจฺจ ธมฺมาหิ ปเจฺจกพุทฺธญฺญาณสฺสปิ โคจรา โหนฺติฯ ปญฺจเญยฺย ธมฺมา ปน สพฺพญฺญุตญฺญาณเสฺสวฯ ตตฺถ จตุสจฺจ ธมฺมา นาม ปรมตฺถ ธมฺมา เอวฯ ปญฺจเญยฺยธมฺมา ปน สพฺพ ปญฺญตฺติยา สห สพฺพปรมตฺถ ธมฺมาฯ สพฺพญฺญุพุทฺธานํ จตุสจฺจาภิ สโมฺพโธ ธมฺม ปญฺญตฺติยา สห สิชฺฌติฯ ปเจฺจกพุทฺธานํ จตุสจฺจ สโมฺพโธ ธมฺมปญฺญตฺติยา สห นสิชฺฌติฯ ตสฺมา เต สยํ ปฎิวิทฺธํ จตุสจฺจ ธมฺมํ นาม ปญฺญตฺติํ นีหริตฺวา ปเรสํ เทเสตุํ น สโกฺกนฺติฯ เตสํ จตุสจฺจสโมฺพโธ มูคสฺส สุปินทสฺสนํ วิย โหตีติ อฎฺฐกถาสุ วุตฺตํฯ ตสฺมา ปญฺญตฺติยา สห ปญฺจ เญยฺย ธมฺมา เอว สพฺพญฺญุตญฺญาณสฺส โคจราติ สกฺกาวตฺตุนฺติฯ</p>

</p>


<p> จิตฺตวจนเตฺถฯ นหิ สา อารมฺมเณนวินา ลพฺภติฯ จิเนฺตตีติ วุเตฺต กิํ จิเนฺตติ, อารมฺมณํ จิเนฺตตีติ เอวํ อารมฺมณภูเตน กมฺมปเทน วินา อสมฺภวโตฯ ตสฺมา อิธ จินฺตนาติ ทฎฺฐพฺพา, ตสฺมา อสฺส นามํ สิทฺธนฺติ ทฎฺฐพฺพนฺติ สมฺพโนฺธฯ สุตมยญฺญาณํ, จินฺตามยญฺญาณ, นฺติ เอตฺถ อารมฺมณสฺส ภูตสภาว จินฺตาปิ อตฺถิ, สาปญฺญาเอวาติ ตํ นิวเตฺตตุํ ‘‘อารมฺมณ…เป.… ณูปลทฺธิเยวา’’ติ วุตฺตํฯ จิตฺตํ, มโน, มานสํ, วิญฺญาณ, นฺติ สพฺพํ จิตฺตสฺส นามํฯ อารมฺมณ ปจฺจยปฺปฎิพทฺธํ โหติฯ น อญฺญปจฺจยปฺปฎิพทฺธํฯ น จ อญฺญปจฺจเยน ลทฺธํ นามํฯ เอวรูปสฺส อารมฺมณ วิชานน สงฺขาตสฺส อตฺถนฺตรสฺสโพธกํ นโหตีติ ทเสฺสตุํ ‘‘สเนฺตสุ จา’’ติอาทิวุตฺตํฯ ‘‘เอเตนา’’ติ อิทํ กตฺตุโน กิริยาสาธเน อติสฺสยูปการกํ กรณ สาธนํ วทตีติ ทเสฺสตุํ ‘‘ตญฺหี’’ติอาทิวุตฺตํฯ ‘‘จินฺตนมตฺต’’นฺติ เอตฺถ มตฺตสโทฺท วิเสสนิวตฺติ อโตฺถติ, เตน นิวตฺติตํ อตฺถํ ทเสฺสติ ‘‘สเพฺพปิหี’’ติอาทินาฯ ‘‘วิคฺคโห วา’’ติ สรีรํ วาฯ ปจฺจเยน  อายตฺตา ปจฺจยายตฺตาฯ ‘‘อายตฺตา’’ติ สมฺพนฺธาฯ วตฺตนํ วุตฺติฯ อุปฺปชฺชนํ วา ฐิติ วาฯ ปจฺจยายตฺตา วุตฺติ เอเตสนฺติ ‘‘ปจฺจยายตฺต วุตฺติโน’’ฯ ‘‘ถาเมนา’’ติอาทิ อญฺญมญฺญเววจนานิฯ ‘‘เอกํ ภาวสาธนเมว ปธานโต ลพฺภตี’’ติ อิทํ ธมฺมานํ ตํ ตํ กิริยา มตฺตภาวํ สนฺธาย วุตฺตํฯ กิริยามตฺตภูตาปิ ปน เต ธมฺมาสยํ นานาปจฺจยา วตฺถายํ ฐิตา วา โหนฺติ นานาปจฺจยุปฺปนฺนาวตฺถายํ ฐิตา วาฯ ตสฺมา ปรมตฺถ ปเทสุปิ ยถารหํ ตทญฺญสาธนานํ ปฎิลาโภ อวาริโต โหติฯ อิตรถา เหตุ ปจฺจโย, อารมฺมณ ปจฺจโย, สหชาตปจฺจโย, นิสฺสยปจฺจโยติอาทีสุ กถํ ภาวสาธนํ ยุตฺตํ สิยาติฯ ‘‘ปธานโต’’ติ มุขฺยโตฯ ‘‘อเภทสฺส จินฺตนสฺสเภทกรณ’’นฺติ อิทํ จิเนฺตตีติ จิตฺตนฺติกตํ กตฺตุสาธนํ สนฺธาย วุตฺตํฯ ‘‘สิลาปุตฺตกสฺสา’’ติ เภสชฺชมูลานํ ปิสนสิลาโปตกสฺสฯ ตสฺส สรีรํ นาม วิสุํ องฺคํ นตฺถิฯ อภินฺนํปิ ภินฺนํ กตฺวา วุจฺจติ ‘‘สิลาปุตฺตกสรีร’’นฺติฯ อิทํ อเภทสฺสเภทกรณํ นาม อภูตรูปํ โหติฯ ปโยชเน สติ วตฺตพฺพํ, อสติ น วตฺตพฺพนฺติ อาห ‘‘ตถากรณญฺจา’’ติอาทิํฯ ตตฺถ ‘‘ปรปริกปฺปิตสฺสา’’ติ ปเรหิ อญฺญติตฺถา จริเยหิ ปริจินฺติตสฺสฯ ‘‘สติหิ…เป.… กปฺปนายา’’ติ สเจ อตฺตา อตฺถิ, อตฺตา จิเนฺตติ, ตสฺมา อตฺตา จิโตฺตนามาติอาทิ วตฺตพฺพํฯ น วตฺตพฺพํ จิเนฺตตีติ จิตฺตนฺติ, จิตฺตสฺส กิริยามตฺตตฺตาฯ น ปน อตฺตาทิโก กตฺตา นาม อตฺถิฯ ตสฺมา กิริยา มตฺตเมว กตฺตารํ กตฺวา ‘‘จิเนฺตตีติ จิตฺต’’นฺติ วุตฺตํฯ เตน วิญฺญายติโลเก อตฺตาทิโกกตฺตา นาม นตฺถีติฯ อิทํ อเภทสฺสเภท ปริกปฺปนาย ปโยชนนฺติ วุตฺตํ โหติฯ ‘‘อตฺตปฺปธาโน’’ติ กิริยาสาธเน พหูนํการกานํ มเชฺฌ สยํปธาโน สยํเชฎฺฐโก หุตฺวาฯ ‘‘ตํกตฺตุภาว’’นฺติ โลเกสิทฺธํ กตฺตุภาวํฯ ‘‘ปุน กรณภาว’’นฺติ ปุน โลเก สิทฺธํ กรณภาวํฯ เอวํ จิตฺตสฺส วจนตฺถํ ทเสฺสตฺวา อิทานิ ตสฺส อภิธานตฺถํ ทเสฺสโนฺต ‘‘อปิเจตฺถา’’ติอาทิมาหฯ ยถยิทํ เย อิเม ติรจฺฉานคตา ปาณา จิตฺตาวิจิตฺตาฯ เอวํ จิตฺตํ วิจิตฺตํ ยํ อญฺญํ อตฺถิ, ตํ อญฺญํ เอกนิกายํปิ นสมนุปสฺสามี-ติ โยชนาฯ ‘‘นิกาย’’นฺติ สตฺตชาติสมู หํ ฯ‘‘นิสฺสเกฺก กรณวจน’’นฺติ วิภตฺตาปาทานเตฺถ กรณวจนํฯ เอเตน ตโต จรณโต จิตฺตโตติ อตฺถํ วทติฯ คาถายํฯ ‘‘ตํ ตํ สภาโว’’ติ วิชานนผุสนาทิโก สภาโว, อคฺคิสฺสอุโณฺหวิยฯ ‘‘กิจฺจสมฺปตฺติโยรโส’’ติ เตน เตน ธเมฺมน กรณกิจฺจญฺจ, ตํ กิจฺจํ กตฺวา ลโทฺธ สมฺปตฺติคุโณ จฯ อคฺคิสฺส วตฺถุมฺหิ ปริปาจนกิจฺจํ วิย, โอภาสนคุโณวิย จฯ ‘‘คยฺหากาโร’’ติ ญาเณน คเหตโพฺพ ตสฺส ตสฺส ธมฺมสฺส ธชภูโต อากาโรฯ สมฺปตฺติ รโสเยว วุจฺจติฯ ‘‘ผลํวาปี’’ติ การิยปฺผลํ วาปิ, อคฺคิสฺส ธูโมวิยฯ ‘‘อาสนฺนการณ’’นฺติ อตฺตโน อนนฺตเร ผลนิพฺพตฺตกํ การณํ, อคฺคิสฺส อคฺคิการก ปุริโส วิยฯ ‘‘อล’’นฺติ สมตฺถาฯ ‘‘วิพุทฺธิโน’’ติ วิเสสพุทฺธิ สมฺปนฺนสฺส ปณฺฑิตสฺสฯ ‘‘ปุพฺพงฺคมรส’’นฺติ อารมฺมณคฺคหเณ ปธานรส กิจฺจํฯ ‘‘สนฺธาน ปจฺจุปฎฺฐาน’’นฺติ นิรนฺตรปฺปวตฺตาการปจฺจุปฎฺฐานํฯ ‘‘นาม รูปปทฎฺฐาน’’นฺติ ผสฺสาทินามญฺจ วตฺถุ รูปญฺจจิตฺตสฺสปทฎฺฐานํฯ</p>

</p>


<p> ‘‘เจตสิ ภว’’นฺติ จิตฺตสฺมิํ ปาตุภูตํฯ ‘‘เอเตน สิทฺธา โหนฺตี’’ติ สมฺพโนฺธฯ ‘‘สา เอว ผสฺสาทีนํ ชาติฯ ยาจิตฺตสฺสชรา, สา เอว ผสฺสาทีนํชรา’’ติอาทินา โยเชตพฺพํฯ ‘‘เอกวณฺฎูปนิ พนฺธานี’’ติ เอเกน วณฺฎทณฺฑเกน อุปนิพนฺธานิฯ ‘‘เอกชาติยาทิ อุปนิพนฺธา’’ติ เอกชาติกถา ทิวเสน อุปนิพนฺธาฯ ‘‘เจ’’ติ เจวเทยฺยฯ ‘‘นา’’ติ น วตฺตพฺพํฯ คาถายํฯ ‘‘ธมฺมา’’ติ นามกฺขนฺธ ธมฺมาฯ ‘‘มนสา เอวา’’ติ กตฺตุภูเตน มเนน เอวฯ ‘‘ปกตา’’ติ ปวตฺติตาฯ ‘‘นิมฺมิตา’’ติ นิปฺผาทิตาฯ ‘‘จิตฺตกิริยา ภูตา เอวา’’ติ อารมฺมณํ วิชานนฺตํ จิตฺตํ ผุสนาการํ ชเนตฺวาว วิชานาติฯ โส ผุสนากาโร ผโสฺสติ วุจฺจติฯ อวเสสา ปน สเพฺพปิ เจตสิกธมฺมา ผสฺสํ ปฎิจฺจ อุปฺปชฺชนฺติฯ ผโสฺส เหตุ ผโสฺส ปจฺจโย เวทนากฺขนฺธสฺส อุปาทายฯ สญฺญากฺขนฺธสฺสฯ สงฺขารกฺขนฺธสฺส อุปาทายาติ หิ วุตฺตํฯ เอวํ สเนฺตปิ จิตฺตมูลกตฺตา จิตฺตนิสฺสิตตฺตา จ เตปิธมฺมา จิตฺตกิริ ยาภูตา  เอว โหนฺตีติฯ ‘‘เอเตนา’’ติ เอเตนคาถาปเทนฯ วิภาวนิยํ ปน เอกาลมฺพณตา มเตฺตน วิภาเวติฯ ปริปุณฺณานิ เจ ตสิกงฺคานิ อุปริ เถเรน สยเมว วกฺขมานตฺตาติ อธิปฺปาโยฯ อิธ ปน ปทตฺถวิภาวนฎฺฐานตฺตา ปริปุเณฺณหิ อเงฺคหิ วิภาเวตุํ วฎฺฎตีติ อาห ‘‘ตํ นสุนฺทร’’นฺติฯ ‘‘วตฺถุมฺหี’’ติ ปฎโกฎฺฐกาทิมฺหิฯ ‘‘นานาจิตฺตกมฺมานี’’ติ หตฺถิ อสฺสรูปาทีนิฯ วิชานนมตฺตํ จิตฺตํ, กุสลนฺติ วา อกุสลนฺติ วา วตฺตพฺพํ นตฺถิฯ นานาเจตสิเก หิ ยุตฺตตฺตา เอว ตถา วตฺตพฺพํ โหติฯ วุตฺตํเหตํ ภควตาฯ ปภสฺสรมิทํ ภิกฺขเว จิตฺตํฯ ตญฺจ โข อาคนฺตุเกหิ อุปกฺกิเลเสหิ อุปกฺกิลิฎฺฐนฺติฯ เตนาห ‘‘อุทกํ วิยจิตฺต’’นฺติอาทิํฯ</p>

</p>


<p> รุปฺปตีติ ปทํ กตฺตริวาเหตุกมฺมนิวาสิทฺธํฯ รุปฺปนญฺจวิการาปตฺติ เอวาติ ทเสฺสตุํ ‘‘สีตุณฺหาทีหี’’ติอาทิ วุตฺตํฯ ตตฺถ ‘‘วิสมปฺปวตฺติวเสนา’’ติ ธาตูนํ วิสมปฺปวตฺติวเสนฯ ธาตุโกฺข ภวเสนาติ วุตฺตํ โหติ, ‘‘เกนรุปฺปตี’’ติ เอตฺถ ‘‘เกนา’’ติ เหตุ อเตฺถวา เหตุ กตฺตริวา กรณวจนํ ทฎฺฐพฺพํฯ ตถา สีเตนาติอาทีสุปิฯ ฑํสมกสา นาม สูจิมุขา ขุทฺทกมกฺขิกาเจว มหนฺต มกฺขิกา จฯ วาตา นาม ปุรตฺถิมวาตาทโยฯ อาตโป นาม สูริยาตโปฯ สริํสปานาม อหิ วิจฺฉิก สตปทิกาทโยฯ เตสํ สมฺผเสฺสหิปิ รุปฺปติฯ มรณํ วา คจฺฉติ, มรณ มตฺตํ วา ทุกฺขํฯ ‘‘เย ธมฺมา’’ติ ทฺวาทสวิธา สปฺปฎิฆรูปธมฺมาฯ ‘‘อเญฺญส’’นฺติ โสฬสนฺนํ อปฺปฎิฆรูปานญฺจ อรูปธมฺมานญฺจฯ ‘‘เตสู’’ติ นิทฺธารเณภุมฺมํฯ อิทานิ ปาฬิยา สทฺธิํ มุขฺยรุปฺปนํ สํสเนฺทโนฺต ‘‘สมาคโม จา’’ติอาทิมาหฯ สมาคโม จ นาม อญฺญมญฺญาภิฆฎฺฎนํ วุจฺจตีติ สมฺพโนฺธฯ อาปาตาคมนญฺจ อารมฺมณกรณญฺจ ฐเปตฺวาติ โยชนาฯ ‘‘มหาภูตานเมว วา’’ติ อาโปธาตุ วชฺชิตานํ ติณฺณํ มหาภูตานเมว วาฯ ‘‘วิการํ อาปชฺชตี’’ติ วตฺวา ตเมวตฺถํ วิวรโนฺต ‘‘ยสฺมิํ ขเณ’’ติอาทิมาหฯ ‘‘สยํปิ วิการปตฺตา โหนฺตี’’ติ  เตมหาภูตาสยํปิ ปกติํ วิชหิตฺวา โอมตฺตาธิมตฺตภาวํ ปาปุณนฺตีติ อโตฺถฯ ‘‘โอมตฺตาธิมตฺตรูปสนฺตตีนญฺจา’’ติ ปรมฺปรโต อุปฺปชฺชมานา รูปสนฺตติโย สนฺธาย วุตฺตํฯ เอวํ ปาฬินเยน วิปตฺติวเสน รุปฺปนํ วตฺวา อิทานิ วิปตฺติ วา โหตุ, สมฺปตฺติ วาฯ ปุริมปจฺฉิ มสนฺตตีนํ วิสทิสปฺปวตฺติภูโต วิกาโรปิ เอเกน ปริยาเยน รุปฺปนํนามาติ กตฺวา ปุน ตํ รุปฺปนํ ทเสฺสโนฺต ‘‘อปิเจตฺถา’’ติอาทิมาหฯ ‘‘ฆฎฺฎนวเสน รุปฺปน ธมฺมาน เมวา’’ติ อาปาตาคมนาทิวเสน รุปฺปนธเมฺมหิวินา อภิฆฎฺฎนวเสนรุปฺปน สภาวานํ รูปธมฺมานเมว สิทฺธนฺติ ปุจฺฉาฯ ‘‘สวิคฺคหา โหนฺตี’’ติ ทพฺพ สณฺฐานาการสหิตา โหนฺติฯ กสฺมา, โอฬาริกสภาวตฺตาฯ พหูนญฺจรูปกลาปานํ เอกกฺขเณ เอกาพทฺธภาเวนปวตฺตตฺตาฯ อรูปธมฺมาหิ สณฺหสุขุมสภาวา จ โหนฺติฯ สเจ อเนกสตสหสฺสานิปิ เอกโต ปวเตฺตยฺยุํฯ ทพฺพสณฺฐานภาวํ นคมิสฺสนฺติเยวฯ เอกสฺมิญฺจ สตฺตสนฺตาเน เอกกฺขเณ เอก กลาโปว ปวตฺตติฯ กสฺมา, อนนฺตร ปจฺจยูปนิพเนฺธน ปวตฺตตฺตาฯ ตสฺมาเต สวิคฺคหาน โหนฺติฯ รูปธมฺมา ปน โอฬาริก สภาวา จ โหนฺติฯ พหูนํ สนฺนิจเยสติ ทพฺพสณฺฐานตฺถาย สํวตฺตนฺติฯ เอกกฺขเณ จ พหุกลาปาปิ เอกาพทฺธาหุตฺวา ปวตฺตนฺติฯ ตสฺมา เตสวิคฺคหาโหนฺตีติฯ</p>


<p>‘‘สีตาทิคฺคหณสามตฺถิเยนา’’ติ สีเตนปิ รุปฺปติ, อุเณฺหนปิ รุปฺปตีติอาทินา โลกสฺส ปจฺจกฺขโต ปากฎสฺส สีตาทิวจนสฺสสามตฺถิเยนฯ ตญฺหิ วจนํ โลกสฺส อปากฎํ อรูปธมฺมานํ รุปฺปนํ อิธนาธิเปฺปตนฺติ ทีเปตีติ อธิปฺปาโยฯ ‘‘โวหาโร นามา’’ติ นามสญฺญา นามาติ วุตฺตํ โหติฯ ‘‘โลโกปจาเรนา’’ติ พหุชนสฺส อุปจาเรน โวหาเรน กถเนนฯ ‘‘ปากฎ นิมิตฺตวเสเนวา’’ติ ปากฎสฺส สทฺทปฺปวตฺตินิมิตฺตสฺส วเสเนวฯ ‘‘สีตาทิคฺคหเณน วินาปี’’ติ ปิสเทฺทน สีตาทิคฺคหณสามตฺถิเยนปีติ ทีเปติฯ เอวํ สเนฺตปิ ปาฬิสาธกํ นาม น สกฺกาสพฺพตฺถ ลทฺธุํฯ ปากฎนิมิตฺต วจนเมว สพฺพตฺถ สาธารณนฺติ ทฎฺฐพฺพํฯ ‘‘ตปฺปสงฺคนิวตฺตี’’ติ ตสฺส อรูปธมฺมานํ รูปตาปสงฺคสฺส นิวตฺติฯ ‘‘อิทฺธิวิกุพฺพนาวสปฺปวตฺตา’’ติ เอตฺถ อิทฺธิวิกุพฺพนานามอิทฺธิยานานปฺปการมาปนํฯ ‘‘รูปตา สิทฺธี’’ติ  รูปนฺติ นาม สญฺญาสิทฺธิฯ ‘‘อิทํ ปนา’’ติ อิทํ รูปํ ปนฯ ‘‘อนุคฺคหานํ สีตาทีนํ วเสนา’’ติ กิญฺจาปิปาฬิยํ สีตาทิวจนํ อุปฆาตกานํ สีตาทีนํ วเสน วุตฺตํฯ เตจ พฺรหฺมโลเก นตฺถิฯ อนุคฺคาหกา เอว อตฺถิฯ เตสํวเสนาติ อธิปฺปาโยฯ ‘‘ปาฬิยํ นิทฺทิฎฺฐานี’’ติ สญฺชานาตีติ โข ภิกฺขเว ตสฺมา สญฺญาติ วุจฺจติฯ กิญฺจ สญฺชานาติฯ นีลํปิ สญฺชานาติ, ปีตมฺปิ สญฺชานาตี-ติอาทินา จ, วิชานาตีติ โข ภิกฺขเว ตสฺมา วิญฺญาณนฺติ วุจฺจติฯ กิญฺจ วิชานาติฯ มธุรํปิ วิชานาติ, อมฺพิลํปิ วิชานาตี-ติอาทินา จ-ปาฬิยํ นิทฺทิฎฺฐานิฯ</p>

</p>


<p> นิพฺพานปเทฯ ‘‘ขนฺธาวา’’ติ ภวนฺตเร อปายาทีสุ ภวิสฺสมานา ขนฺธาวาฯ น หิ อตีต ธมฺมา, นิพฺพายนฺติ นาม, สเตฺต ปีเฬตฺวา นิรุทฺธตฺตาติ อธิปฺปาโยฯ ปจฺจุปฺปนฺนา จ ธมฺมา เอตรหิ ปีเฬนฺติ, อวสฺสํ อุปฺปชฺชมานา อนาคตธมฺมา จ อนาคเต ปีเฬสฺสนฺติ, กถํ เต นิพฺพายนฺติ นามาติ อาห ‘‘ปจฺจุปฺปเนฺนสุ…เป.… วตฺตพฺพเมว นตฺถี’’ติฯ ‘‘วิสเยภุมฺม’’นฺติ วิสยาธาเรภุมฺมํฯ วิสยาธาโร นามมนุสฺสาภูมิยํ คจฺฉนฺตีติอาทีสุ วิย มุขฺยาธาโร นโหติฯ เตน ปน วินา อญฺญตฺถ ตํ กิริยํ กาตุํ นสโกฺกติฯ ตสฺมา อาธารภาเวน ปริกปฺปิโต อาธาโรติ ทเสฺสตุํ ‘‘ยถาอากาเส’’ติอาทิวุตฺตํฯ ยถา สกุณานํ ปกฺขน กิริยา นาม อากาเสน วินา อญฺญตฺถ นสิชฺฌติฯ ตถา วฎฺฎทุกฺขธมฺมานํ นิพฺพุติ กิริยาปิ นิพฺพาเนน วินา อญฺญตฺถ นสิชฺฌตีติ ทเสฺสตุํ ‘‘เยหิเต’’ติอาทิมาหฯ ตตฺถ ‘‘เย’’ติ เยติวิธวฎฺฎทุกฺขสนฺตาปธมฺมาฯ หิสโทฺทนิปาโตฯ เตสโทฺท วจนาลงฺกาโรฯ ‘‘ตพฺพินิมุตฺต’’นฺติ นิพฺพานวินิมุตฺตํฯ นิพฺพุติฐานํ นาม นตฺถิฯ ตสฺมา นิพฺพานํ เตสํ นิพฺพุติ กิริยาย วิสยา ธาโรโหตีติ อธิปฺปาโยฯ ยถา อยํ ปทีโป นิพฺพายติฯ ตถาธีรา นิพฺพนฺตีติ โยชนาฯ ‘‘ตํ ตํ กิเลสานํ วา’’ติ เต สํเตสํกิเลสานํ วาฯ ‘‘ขนฺธานํ วา’’ติ อนาคตภเวสุ ขนฺธานํ วาฯ ‘‘ปุนอปฺปฎิสนฺธิกภาว’’นฺติ สนฺตานสฺส ปุน ปฎิสนฺธานาภาวํ ปาปุณนฺติ  อริยา ชนาฯ ยถา มเคฺค กรณวจนํ ทิสฺสติ อทฺธา อิมายปฎิปตฺติยา ชรามรณมฺหา ปริมุจฺจิสฺสามีติอาทีสุฯ น ตถา นิพฺพาเนติ อาห ‘‘มเคฺควิยา’’ติอาทิํฯ นิพฺพาเนปนภุมฺมวจนเมว ทิสฺสติ ยตฺถนามญฺจรูปญฺจฯ อเสสํ อุปรุชฺฌตีติอาทีสุฯ ตสฺมา นิพฺพาเน กรณ วจนํ น ทิสฺสติ, กรณ ลกฺขณเสฺสว อภาวโตติ ทเสฺสตุํ ‘‘น จ นิพฺพาน’’นฺติอาทิ วุตฺตํฯ กรณ ลกฺขณํ นามกตฺตุโน สหการี ปจฺจยภาโวฯ นนุ อนุปาทิเสสาย นิพฺพานธาตุยา นิพฺพายนฺตีติ ทิสฺสตีติฯ สจฺจํ, ตตฺถ ปน วิเสสเน กรณ วจนํฯ น กรณการเกฯ ตญฺหิ สอุปาทิเสสนิพฺพานธาตุยานิวตฺตนตฺถํ วุตฺตนฺติฯ</p>

</p>

</p>


<p> กามาวจรปเทฯ ‘‘กามียตี’’ติ อิจฺฉียติฯ นิมิตฺตสฺสาทวตฺถุ มชฺฌิมฎฺฐกถายํ อาคตํฯ ‘‘เตกามียนฺตี’’ติ เต อวีจินิรยาทโย อิจฺฉียนฺติฯ ‘‘ตตฺถ อุปฺปนฺนานมฺปี’’ติ อวีจินิรยาทีสุ อุปฺปนฺนานํปิ สตฺตานํฯ ‘‘ภวนิกนฺติ นาม โหตี’’ติ ภวสงฺขาตํ อตฺตโน ขนฺธํ เอตํ มม, เอโสหมสฺมิ, เอโสเม อตฺตาติ คณฺหนฺตี ตณฺหา ภวนิกนฺติ นามฯ สา เนรยิกสตฺตานํปิ อตฺถิเยวฯ ‘‘กาเม อวจรตี’’ติ กาเมปริยาปนฺนํ โหติฯ กาเม อโนฺตคธํ โหติฯ รูปารูปภูมีสุ อุปฺปนฺนํปิ รูปารูปสงฺขฺยํ นคจฺฉติฯ กามสงฺขฺยเมว คจฺฉติฯ กามคณนเมวคจฺฉตีติ อโตฺถฯ ‘‘ตีสุภเวสุ อุปฺปนฺนานิปี’’ติ กามรูปารูปสตฺตสนฺตาเนสุ อุปฺปนฺนานิปิ น ตตฺรปริยา ปนฺนาเนว โหนฺติฯ ตตฺร อปริยาปนฺนาเนว โหนฺตีติ อธิปฺปาโยฯ ‘‘กามาวจรตาปตฺติโทโส’’ติ กามาวจร ธมฺมาติ วตฺตพฺพตา ปตฺติโทโสฯ ‘‘รูปาวจรตาทิมุตฺติโทโส’’ติ อิเม รูปาวจร ธมฺมา น โหนฺติ, อรูปาวจร ธมฺมา น โหนฺติ, โลกุตฺตร ธมฺมา น โหนฺตีติ เอวํ วตฺตพฺพตาปตฺติ โทโสติ วุตฺตํ โหติฯ เอสนโย ‘‘รูปารูปาวจรตาปตฺติ โทโส กามาวจรตามุตฺติ โทโส’’ ติปเทสุ ฯ อวจรสทฺทสฺส อุปฺปนฺนเตฺถ คหิเตปิ เอเตโทสา นาปชฺชนฺติฯ กสฺมา, โลเก เยภูยฺยนยตพฺพหุลนยานํปิ สพฺภาวาติ อิมมตฺถํ วทโนฺต ‘‘นนุเยภูยฺย วุตฺติวเสนปี’’ติอาทิมาหฯ ตตฺถ ‘‘เกสญฺจี’’ติ เกสญฺจิ ปุคฺคลานํ วา ธมฺมานํ วาฯ ยถามิคลุทฺทโก คาเม จรโนฺตปิ วเน จรณพหุลตฺตา วนจรโกติ นามํ ลภติฯ ราชหตฺถี อญฺญตฺถ จรโนฺตปิ สงฺคาเม จรณพหุลตฺตา สงฺคามาวจโรติ นามํ ลภติฯ อยํ เยภูยฺยนโย นามฯ ยสฺมิํ วเน อมฺพรุกฺขาปิ อตฺถิ, อญฺญรุกฺขาปิ อตฺถิฯ อมฺพรุกฺขพหุลตฺตา ปน ตํ วนํ อมฺพวนนฺติ นามํ ลภติฯ เอวํ สิมฺพลิวนาทีสุฯ อยํ ตพฺพหุลนโยฯ อิธ ปน ภูมิโย ตพฺพหุลนเยน กามรูปารูป นามํ ลภนฺติ, ธมฺมา เยภูยฺยนเยน กามาวจราทิ นามํ ลภนฺตีติฯ เอวํ คหิเต สติ, เต โทสานา ปชฺชนฺตีติ อิมมตฺถํ ทเสฺสตุํ ‘‘ตสฺมา อิธปิ…เป.… โทโสตี’’ติอาหฯ ‘‘นา’’ติ น โกจิโทโส นตฺถิฯ อตฺถิ เอวาติ อธิปฺปาโยฯ ‘‘ตสฺมาสฺสา’’ติ เอตฺถ ‘‘อสฺสา’’ติ อวจรสทฺทสฺสฯ ‘‘ตถา อตฺถํ อคฺคเหตฺวา’’ติ อุปฺปชฺชนตฺถํ อคฺคเหตฺวาฯ ‘‘ปริคฺคาหินิยา กามตณฺหาย กโต’’ติ ตถา ปริคฺคาหินิยา กามตณฺหาย โคจรวิสยตฺตาตายตณฺหาย กโตนาม โหติฯ เอเตน กาเมตีติ กาโม, กามตณฺหาฯ อวจรติ เอตฺถาติ อวจรํฯ กามสฺส อวจรนฺติ กามาวจรํฯ กาม ตณฺหาย โคจรวิสยตฺตา กามาวจรนฺติ อยมโตฺถปิ สิชฺฌติฯ</p>


<p>รูเปอวจรตีติ รูปาวจรํฯ ‘‘รูเป’’ติ โสฬสวิธายรูปภูมิยาฯ ‘‘อวจรตี’’ติ ตตฺถ ปริยาปนฺนภาเวน ปวตฺตติฯ อรูเป อวจรตีติ อรูปาวจรํฯ ‘‘อรูเป’’ติ จตุพฺพิธาย อรูปภูมิยาฯ ‘‘อวจรตี’’ติ ตตฺถ ปริยาปนฺนภาเวน ปวตฺตตีติ อิมมตฺถํ วทติ ‘‘รูปารูปาวจเรสุปิ อยํนโย เนตโพฺพ’’ติฯ รูเป ภโว รูปํฯ รูปตณฺหาฯ อรูเป ภโว อรูปํ, อรูปตณฺหาฯ รูปสฺส อวจรํ รูปาวจรํฯ อรูปสฺส อวจรํ อรูปาวจรนฺติ อิมมตฺถํ ทีเปติ ‘‘เตสุ ปนา’’ติอาทินาฯ ‘‘อตฺรา’’ติ อิมสฺมิํ ฐาเนฯ ยทิปิ โลโภ, ราโค, กาโม, ตณฺหา, ติสพฺพเมฺปตํ โลภสฺสเววจนํ โหติฯ รูปราโค อรูปราโคติ ปน วิสุํ วิภตฺตตฺตา อิธ กามสเทฺทน ตํ ทโญฺญโลโภ  คยฺหติฯ ‘‘สโพฺพปิ โลโภ’’ติ เอเตนสสฺสตุเจฺฉท ทิฎฺฐิสหคโตปิ สงฺคหิโตติ ทฎฺฐพฺพํฯ</p>


<p> ‘‘รูปารูปสทฺทา ตาสุ ภูมีสุ นิรุฬฺหา’’ติ อนิมิตฺตา หุตฺวา นิรุฬฺหาติ อธิปฺปาโยฯ อิทานิ สนิมิตฺตํ นยํ วทติ ‘‘อปิจา’’ติอาทินาฯ ‘‘นิสฺสโยปจาโร’’ติ ฐานูปจาโร, ยถา สโพฺพคาโม อาคโตติฯ ‘‘นิสฺสิโต ปจาโร’’ติ ฐานฺยูปจาโรฯ ยถา ธชา อาคจฺฉนฺตีติฯ ‘‘ยํ เอตสฺมิํ อนฺตเร’’ติ เย เอตสฺมิํ อนฺตเร ขนฺธธาตุ อายตนาฯ ยํ รูปํ, ยา เวทนา, ยาสญฺญา, เย สงฺขารา, ยํวิญฺญาณนฺติ โยชนาฯ ‘‘สุวิสท’’นฺติ เยภูยฺยาทิ นเยหิ อนากุลตฺตาสุวิสุทฺธํฯ ‘‘กิํ วิเกฺขเปนา’’ติ จิตฺตวิเกฺขเปน กิํ ปโยชนนฺติ อโตฺถฯ</p>


<p> ‘‘ลุชฺชนปฺปลุชฺชนเฎฺฐนา’’ติ ภิชฺชนปฺปภิชฺชนเฎฺฐนฯ ‘‘ยตฺถา’’ติ ยสฺมิํ เตภูมเก ธมฺมสมูเหฯ ‘‘นิวิสตี’’ติ นิจฺจํ วิสติ, อุปคจฺฉติฯ ‘‘ตสฺสา’’ติ มิจฺฉาคฺคาหสฺสฯ ‘‘เตส’’นฺติ โลกุตฺตร ธมฺมานํฯ ‘‘เยส’’นฺติ โลกิย ธมฺมานํฯ ‘‘ลุชฺชน’’นฺติ ขณิกภเงฺคน ภิชฺชนํฯ ‘‘ปลุชฺชน’’นฺติ สณฺฐานเภเทน สนฺตติเจฺฉเทน นานปฺปการโต ภิชฺชนํฯ นิพฺพานํ ปน อิธ น ลพฺภติ จิตฺตสงฺคหาธิการตฺตาติ อธิปฺปาโยฯ โส จ อปริยาปนฺนภาโว, วิสุํ เอกาจตุตฺถี อวตฺถา ภูมินามาติ โยชนาฯ</p>

</p>


<p> ‘‘หีน’’นฺติ สทฺธาสติอาทีหิ โสภณธเมฺมหิ อยุตฺตตฺตาหีนํฯ ‘‘สพฺพหีน’’นฺติ โลภาทีหิ ปาปธเมฺมหิ ยุตฺตตฺตา สพฺพ จิเตฺตหิ หีนตรํฯ ‘‘ตทโตฺถ’’ติ อุปริมานํ จิตฺตานํ โสภณสญฺญากรณสุขโตฺถฯ ‘‘อาทิโต’’ติอาทิมฺหิฯ ‘‘วีถิจิตฺตวเสนาติ เอตํ มม, เอโสหมสฺมิ, เอโสเม อตฺตาติ เอวํ ปวตฺตสฺส ภวนิกนฺติ ชวนวีถิจิตฺตสฺส วเสนฯ เอวญฺจสติ, กิํ การณํ โลภมูลจิตฺตสฺสปถมํ วจเนติ อาห ‘‘อกุสเลสุ ปนา’’ติอาทิํ ฯ‘‘ทฺวีหิวฎฺฎมูเลหี’’ติ โลภโมหสงฺขาเตหิ ทฺวีหิ วฎฺฎมูเลหิฯ</p>


<p> ‘‘สินิทฺธจิตฺต’’นฺติ สาตเวทนายุตฺตตฺตาลูขจิตฺตํ น โหตีติ อธิปฺปาโยฯ สุมนสฺสภาโวติ วุเตฺต กายิกสุขเวทนายปิ ปสโงฺค สิยาติ วุตฺตํ ‘‘มานสิก…เป.… นาม’’นฺติฯ ‘‘สุมนาภิธานสฺสา’’ติ สุมนนามสฺสฯ ‘‘ปวตฺตินิมิตฺต’’นฺติ ปวตฺติยา อาสนฺน การณํฯ กถํ ปน ภาโว ปวตฺตินิมิตฺตํ นามโหตีติ อาห ‘‘ภวนฺติ…เป.… กตฺวา’’ติฯ นิมิเตฺต ภุมฺมํฯ ตถาหิ ภาโว นาม สทฺทปฺปวตฺตินิมิตฺตนฺติ วุตฺตํฯ อิทานิ นิมิตฺต ลกฺขณํ ทเสฺสโนฺต ‘‘ยถาหี’’ติอาทิมาหฯ ‘‘ตตฺถา’’ติ ตสฺมิํ ปโยเคฯ ‘‘ทนฺต นิมิตฺต’’นฺติ ทนฺตการณาฯ ‘‘ตํ เวทนา นิมิตฺต’’นฺติ ตํ เวทนาการณาฯ เอตฺถ สิยา, ‘‘เอตสฺมินฺติ นิมิเตฺต ภุมฺม’’นฺติ วุตฺตํ, นิมิตฺตญฺจนาม อการกํ อสาธนํ, ตํ กถํ สาธนวิคฺคเห ยุชฺชตีติฯ อธิกรณ สาธนานุรูปตฺตา สทฺทปฺปวตฺตินิมิตฺตสฺสาติ ทฎฺฐพฺพํฯ เอเตนาติ จ เอตสฺมาติ จ เหตุ อเตฺถ อุภยวจนนฺติ วทนฺติฯ อาสนฺนเหตุ นามสาธนรูโป ภวตีติ เตสํ อธิปฺปาโยฯ สุฎฺฐุ กโรติ, ปกติปจฺจเยน อนิปฺผนฺนํ กมฺมํ อตฺตโน พเลน นิปฺผาเทตีติ สงฺขาโรฯ ‘‘ปุพฺพาภิสงฺขาโร’’ติ ปุพฺพภาเค อภิสงฺขาโรฯ ปโยเชติ นิโยเชตีติ ปโยโคฯ อุเปติ ผลสงฺขาโต อโตฺถ เอเตนาติ อุปาโยฯ ‘‘อาณตฺติยาวา’’ติ เปสนายวาฯ ‘‘อเชฺฌสเนน วา’’ติ อายาจเนน วาฯ ‘‘ตเชฺชตฺวา วา’’ติ ภยํ ทเสฺสตฺวา วาฯ ‘‘ตํ ตํ อุปายํ ปเร อาจิกฺข’’นฺติฯ กถํ อาจิกฺขนฺตีติ อาห ‘‘อกรเณ’’ติอาทิํฯ ‘‘ตสฺมิํ ตสฺมิํ กเมฺม ปโยเชตีติกตฺวา อิธ สงฺขาโร นามา’’ติ โยชนาฯ ‘‘ปจฺจย คโณ’’ติ ปกติปจฺจยคโณฯ ‘‘เตนา’’ติ สงฺขาเรนฯ ‘‘สาธารโณ’’ติ กุสลากุสลาพฺยากตานํ สาธารโณฯ ‘‘ทุวิเธน สงฺขาเรนา’’ติ ปโยเคน วา อุปาเยน วาฯ ‘‘โย ปน เตนสหิโต’’ติอาทินา ปุเพฺพวุตฺตเมวตฺถํ ปการนฺตเรนปากฎํ กาตุํ ‘‘โสปน ยทา’’ติอาทิ วุตฺตํฯ ‘‘อิตี’’ติอาทิ ลทฺธคุณ วจนํฯ ‘‘ปจฺจยคณเสฺสวนาม’’นฺติ ปจฺจยคณเสฺสว วิเสส นามนฺติ  วุตฺตํ โหติฯ อุปฺปนฺนเตฺถ อิกปจฺจโยติ กถํ วิญฺญายตีติ อาห ‘‘ยสฺมิํ สมเย’’ติอาทิํฯ ‘‘ปาฬิย’’นฺติ ธมฺมสงฺคณิปาฬิยํฯ ‘‘อสลฺลเกฺขตฺวา’’ติ อจิเนฺตตฺวา อิเจฺจวโตฺถฯ สพฺพเมตํ นยุชฺชติเยวฯ กสฺมา, ปาฬิอฎฺฐกถาหิ อสํสนฺทนตฺตา, อตฺถยุตฺติพฺยญฺชนยุตฺตีนญฺจ อวิสทตฺตาติ อธิปฺปาโยฯ ‘‘ต’’นฺติ จิตฺตํฯ ‘‘เอเตนา’’ติ ปุพฺพปฺปโยเคนฯ ‘‘ยถาวุตฺตนเยนา’’ติ ติกฺขภาวสงฺขาตมณฺฑนวิเสเสนฯ ‘‘โส ปนา’’ติ ปุพฺพปฺปโยโค ปนฯ ‘‘อิตี’’ติ ตสฺมาฯ ‘‘ตํ นิพฺพตฺติโต’’ติ เตน ปุพฺพปฺปโยเคน นิพฺพตฺติโตฯ ‘‘วิรชฺฌิตฺวา’’ติ อยุตฺตปเกฺขปติตฺวาฯ เอเตนปฎิกฺขิตฺตา โหตีติ สมฺพโนฺธฯ คาถายํฯ ‘‘จิตฺตสมฺภวี’’ติ จิตฺตสฺมิํ สมฺภูโตฯ วิเสโส สงฺขาโร นามาติ โยชนาฯ สโลมโก, สปกฺขโกตฺยาทีสุวิยาติ วุตฺตํฯ สาสวา ธมฺมา, สารมฺมณา ธมฺมาตฺยาทีสุวิยาติ ปน วุเตฺต ยุตฺตตรํฯ ‘‘ปาฬิอฎฺฐกถา สิทฺธ’’นฺติ ปาฬิอฎฺฐกถาโต สิทฺธํฯ อปิจยตฺถวิสุทฺธิมคฺคาทีสุ อสงฺขารํ จิตฺตํ, สสงฺขารํ จิตฺตนฺติ อาคตํฯ ตตฺถ อยํ ปจฺฉิมนโย ยุโตฺตฯ อุปายสมุฎฺฐิตสฺส อเนกสตสมฺภวโต ‘‘อิทญฺจ นยทสฺสนเมวา’’ติ วุตฺตํฯ ‘‘อุทาสินภาเวนา’’ติ มชฺฌตฺตภาเวนฯ ‘‘ยโต’’ติ ยสฺมาฯ วิการปโตฺต โหติฯ ตโต อธิมตฺตปสฺสนํ วิญฺญายตีติ โยชนาฯ</p>


<p> อิทานิ สหคตวจน สมฺปยุตฺตวจนานิ วิจาเรโนฺต ‘‘เอตฺถจา’’ติอาทิมารภิฯ ‘‘น ปน เต เภทวนฺตา โหนฺตี’’ติ กสฺมา วุตฺตํฯ น นุ เตปิจกฺขุ สมฺผโสฺส, โสตสมฺผโสฺส, ติอาทินา จ, กามวิตโกฺก, พฺยาปาทวิตโกฺก, ติอาทินา จ, ทุเกฺข อญฺญาณํ, ทุกฺขสมุทเย อญฺญาณ, นฺติอาทินาจ เภทวนฺตา โหนฺตีติฯ สจฺจํฯ เต ปน เภทา อิมํ จิตฺตํ ภินฺนํ น กโรนฺติฯ ตสฺมา เต เภทวนฺตาน โหนฺตีติ วุตฺตาฯ น จ เตสํ อยํ วิกโปฺป อตฺถีติ สมฺพโนฺธฯ ‘‘อิมสฺมิํ จิเตฺต’’ติ โลภมูลจิเตฺตฯ ‘‘กตฺถจี’’ติ กิสฺมิญฺจิ จิเตฺตฯ เยวาปนาติ วุเตฺต สุธเมฺมสุ อาคตานิเยวาปนกานิฯ ‘‘อเญฺญหี’’ติ โทสมูลโมหมูเลหิฯ นนุตานิปิ อิธ คเหตพฺพานีติ สมฺพโนฺธฯ ‘‘นา’’ติ น คเหตพฺพานิฯ กสฺมาติ อาห ‘‘เตสุหี’’ติอาทิํ ฯ เตปิ อิธ นคเหตพฺพา สิยุํฯ น ปน น คเหตพฺพาฯ กสฺมา, เวทนาย จ สยํ เภทวนฺตตฺตา, ทิฎฺฐิสงฺขารานญฺจ วิกปฺปสพฺภาวาติ อธิปฺปาโยฯ</p>


<p> ‘‘โสมนสฺสสฺสการณ’’นฺติ โสมนสฺสุปฺปตฺติยา การณํฯ โสมนสฺสุปฺปตฺติยา การเณ วุเตฺต ตํ สหคต จิตฺตุปฺปตฺติยาปิการณํ สิทฺธํ โหตีติ กตฺวา ตเมว วุตฺตนฺติ ทฎฺฐพฺพํฯ เตนาห ‘‘โสมนสฺสปฺปฎิสนฺธิโกหี’’ติอาทิํฯ หีเนน วา…เป.… อารมฺมเณน สมาโยโค, เตน สมายุตฺตสฺสาปิ จิตฺตํ อุปฺปชฺชมานนฺติอาทินา วตฺตพฺพํฯ ตถา พฺยสนมุตฺติยํปิฯ อุเปกฺขาการเณ ‘‘พฺยสนมุตฺตี’’ติ อิทํ โทมนสฺสปฺปสงฺคปริหารวจนํฯ อชฺฌาสโยวุจฺจติ อชฺฌาวุตฺตํ เคหํฯ ทิฎฺฐิสงฺขาโต อชฺฌาสโยยสฺสาติ ทิฎฺฐชฺฌาสโยฯ ตสฺส ภาโว ทิฎฺฐชฺฌาสยตาฯ ‘‘อโยนิโส อุมฺมุชฺชน’’นฺติ อนุปายโต อาภุชนํ, มนสิกรณํฯ ‘‘จินฺตา ปสุตวเสนา’’ติ คมฺภีเรสุ ธเมฺมสุ จินฺตาปสวนวเสน, วีมํสา วฑฺฒนวเสนฯ ‘‘ทิฎฺฐการณเมวา’’ติ ทิฎฺฐํ การณปฺปฎิรูปกเมวฯ เตนาห ‘‘สารโตสจฺจโต อุมฺมุชฺชน’’นฺติฯ ‘‘ตพฺพิปรีเตนา’’ติ ตโต วิปรีเตนฯ อทิฎฺฐชฺฌาสยตา, ทิฎฺฐิวิปนฺนปุคฺคลปริวชฺชนตา, สทฺธมฺมสวนตา, สมฺมาวิตกฺกพหุลตา, โยนิโส อุมฺมุชฺชนญฺจ ทิฎฺฐิวิปฺปโยคการณนฺติ วตฺตพฺพํฯ</p>


<p>‘‘อิเมสํ ปน จิตฺตานํ อุปฺปตฺติวิธานํ วิสุทฺธิมเคฺคคเหตพฺพ’’นฺติ วิสุทฺธิ มเคฺคขนฺธ นิเทฺทสโต คเหตพฺพํฯ วุตฺตญฺหิตตฺถฯ ยทา หินตฺถิกาเมสุ อาทีนโวติอาทินานเยน มิจฺฉาทิฎฺฐิํ ปุเรกฺขิตฺวา หฎฺฐตุโฎฺฐ กาเมวา ปริภุญฺชติ, ทิฎฺฐมงฺคลาทีนิ วา สารโตปเจฺจติ สภาว ติเกฺขน อนุสฺสาหิเตนจิเตฺตนฯ ตทา ปถมํ อกุสล จิตฺตํ อุปฺปชฺชติฯ ยทา มเนฺทน สมุสฺสาหิเตน จิเตฺตน, ตทาทุตียํฯ ยทา มิจฺฉา ทิฎฺฐิํ อปุเรกฺขิตฺวา เกวลํ หฎฺฐตุโฎฺฐ เมถุนํ วา เสวติ, ปร สมฺปตฺติํ วา อภิชฺฌายติ, ปรภณฺฑํ วา หรติ สภาวติเกฺขเนว อนุสฺสาหิเตน จิเตฺตนฯ ตทา ตตียํฯ ยทา มเนฺทน สมุสฺสาหิเตนจิเตฺตน, ตทา จตุตฺถํฯ ยทา ปน กามานํ วา อสมฺปตฺติํ อาคมฺม อเญฺญสํ วา โสมนสฺสเหตูนํ อภาเวน จตูสุปิ วิกเปฺปสุ โสมนสฺสรหิตาโหนฺติ , ตทาเสสานิ จตฺตาริ อุเปกฺขาสหคตานิ อุปฺปชฺชนฺตีติฯ</p>

</p>


<p> โทสมูลจิเตฺตฯ ‘‘วิรูป’’นฺติ ทุฎฺฐํ, ลุทฺทํฯ ทุมฺมนสฺส ภาโวติ วุเตฺต กายิกทุกฺขเวทนายปิ ปสโงฺค สิยาติ วุตฺตํ ‘‘มานสิก…เป.… นาม’’นฺติฯ ปฎิหญฺญติ พาธติฯ ‘‘สนฺตเตฺต’’ติ สนฺตาปิเตฯ</p>


<p> ‘‘เภทกโร’’ติ อญฺญมญฺญวิเสสกโรฯ ‘‘เภทกราน โหนฺตี’’ติ อิมสฺส จิตฺตสฺส อญฺญมญฺญวิเสสกราน โหนฺติฯ โทมนสฺสคฺคหณํ ปสงฺคนิวตฺตนตฺถํ คหิตนฺติ โยชนาฯ ปสโงฺคติ จนานปฺปการโต สชฺชนํ ลคฺคนํฯ กถํ ปสโงฺคติ อาห ‘‘ยทาหี’’ติอาทิํฯ ‘‘ตุฎฺฐิํ ปเวเทนฺตี’’ติ ตุฎฺฐามยํ อิเมสํ มรเณนาติอาทิ จิกฺขนฺติฯ เอวํ สหคตปฺปสงฺคํ นิวเตฺตตฺวา สมฺปยุตฺตปฺปสงฺคํ นิวเตฺตตุํ ‘‘ปฎิฆคฺคหณํปี’’ติอาทิ วุตฺตํฯ ติรจฺฉานคตปาณวเธ อปุญฺญํ นาม นตฺถิฯ อาทิกปฺปโต ปฎฺฐาย มนุสฺสานํ ยถากาม ปริโภคตฺถาย โลกิสฺสริเยนถาวรฎฺฐายินา นิมฺมิตตฺตาติ อธิปฺปาโยฯ ‘‘วิสฺสฎฺฐา’’ติ อนาสงฺกาฯ ‘‘อเญฺญวา’’ติ อเญฺญ วา ชเนฯ วิมติ เอว เวมติกํฯ เวมติกํ ชาตํ เยสํ เต เวมติกชาตาฯ ปุริมจิตฺตสฺสโลภสหคตภาโว อิมานิอฎฺฐปิ โลภสหคตจิตฺตานินามาติ อิมินา จูฬนิคมเน เนว สิโทฺธวิยาติ โยชนาฯ จูฬนิคมเนน ปฎิฆสมฺปยุตฺต ภาเวสิเทฺธ โทมนสฺสสหคตภาโวปิ เตนสิโทฺธ เยวาติ กตฺวา ‘‘เตสํ คหณํ’’ติ วุตฺตํฯ ‘‘เตส’’นฺติ โทนสฺสปฎิฆานํฯ อิมสฺมิํ จิเตฺต อิสฺสามจฺฉริยกุกฺกุจฺจานิจถินมิทฺธานิ จ อนิยตโยคีนิ จ โหนฺติ เยวาปนกานิ จฯ เตนาห ‘‘ปุริมจิเตฺต’’ติอาทิํฯ โทมนสฺสํ อิมสฺมิํ จิเตฺต อตฺถิ, อญฺญจิเตฺตสุ นตฺถิ, ตสฺมา อสาธารณ ธโมฺม นามฯ อนญฺญสาธารณ ธโมฺมติปิ วุจฺจติฯ ‘‘ยถาตํ’’ติ ตํ นิทสฺสนํ ตทุทาหรณํ ยถา กตมนฺติ อโตฺถฯ ‘‘อุปลเกฺขตี’’ติ  สญฺญาเปติฯ อาตปํตายติรกฺขตีติ อาตปตฺตํฯ เสตจฺฉตฺตํฯ ลทฺธํ อาตปตฺตํ เยนาติ ลทฺธาตปโตฺตฯ ราชกุมาโรฯ โส อาตปตฺตํ ลโทฺธติ วุเตฺต สพฺพํ ราชสมฺปตฺติํ ลโทฺธติ วิญฺญายติฯ ตสฺมา อิทํ อุปลกฺขณ วจนํ ชาตนฺติ ทฎฺฐพฺพํฯ ‘‘อุภินฺน’’นฺติ ทฺวินฺนํ โทมนสฺส ปฎิฆานํฯ ปุเพฺพ โทมนสฺสสหคตนฺติ วตฺวา นิคมเน ปฎิฆสมฺปยุตฺตจิตฺตานีติ วุตฺตตฺตา ‘‘อิมสฺส…เป.… สิทฺธิโต’’ติ วุตฺตํฯ</p>


<p> ‘‘อนิฎฺฐโลกธเมฺมหี’’ติ อลาโภ จ, อยโสจ, นินฺทาจ, ทุกฺขญฺจาติ จตูหิ อนิฎฺฐโลกธเมฺมหิฯ ‘‘ตํ กุเตตฺถ ลพฺภา’’ติ อหํ อลาภาทีหิ มาสมาคจฺฉีติ ปเตฺถนฺตสฺสปิ กุโตเมเอตฺถโลเกตํ ปตฺถนา ปูรณํ สพฺพกาลํ ลพฺภาติ อโตฺถฯ ‘‘ลพฺภา’’ติ จ กมฺมตฺถทีปกํ ปาฎิปทิกปทํฯ อิเมสํ อุปฺปตฺติวิธานํ วิสุทฺธิมเคฺค สเงฺขปโตว วุตฺตํ ตสฺส ปาณาติ ปาตาทีสุ ติกฺขมนฺทปฺปวตฺติกาเล ปวตฺติเวทิตพฺพาติฯ</p>

</p>


<p> โมหมูลจิเตฺตฯ ‘‘มูลนฺตรวิรเหนา’’ติ อญฺญมูลวิรเหนฯ สํสปฺปตีติ สํสปฺปมานาฯ เอวํ นุ โข, อญฺญถานุ โขติ เอวํ ทฺวิธา เอรยติ กมฺปตีติ อโตฺถฯ วิกฺขิปตีติ วิกฺขิปมานํฯ ‘‘นิยมนตฺถ’’นฺติ อิทํ วิจิกิจฺฉาสมฺปยุตฺตํ นามาติ นิยมนตฺถํฯ อิทญฺหิ ปฎิฆสมฺปยุตฺตํ วิย นิคมเนน สิทฺธํ น โหติฯ ‘‘อิธ ลโทฺธกาสํ หุตฺวา’’ติ มูลนฺตร วิรหตฺตา เอว อิธลโทฺธกาสํ หุตฺวาฯ ปกติ สภาวภูตํ, อิติ ตสฺมา นตฺถีติ โยชนาฯ ‘‘อโนสกฺกมาน’’นฺติ ปจฺฉโต อนิวตฺตมานํฯ ‘‘อสํสีทมาน’’นฺติ เหฎฺฐโต อปตมานํฯ อุภเยน อโพฺพจฺฉินฺนนฺติ วุตฺตํ โหติฯ ‘‘อติสมฺมุฬฺหตายา’’ติ มูลนฺตร วิรเหน โมเหน อติสมฺมุฬฺหตายฯ ‘‘อติจญฺจลตายา’’ติ สํสปฺปมานวิกฺขิปมาเนหิวิจิกิจฺฉุทฺธเจฺจหิ อติจญฺจลตายฯ ‘‘สพฺพตฺถปี’’ติ สเพฺพสุปิ อารมฺมเณสุฯ อฎฺฐกถายํ สงฺขาร เภเทน อวิชฺชาย ทุวิธภาโวว วุโตฺตฯ กถํ วุโตฺตฯ อวิชฺชา อปฺปฎิปตฺติ มิจฺฉา ปฎิปตฺติโต ทุวิธา ตถา สสงฺขา ราสงฺขารโตติ  วุโตฺตฯ ‘‘ติวิธภาโววา’’ติ อิมสฺมิํ จิเตฺตสงฺขารวิมุตฺตาย อวิชฺชาย สทฺธิํ ติวิธภาโววฯ อิเมสํ ทฺวินฺนํ จิตฺตานํ อุปฺปตฺติวิธานํ วิสุทฺธิมเคฺคสเงฺขปโตววุตฺตํ ตสฺสอสนฺนิฎฺฐานวิเกฺขปกาเลปวตฺติ เวทิตพฺพาติฯ</p>


<p> ‘‘สพฺพถาปี’’ติ นิปาตสมุทาโย วา โหตุ อญฺญมญฺญเววจโน วา, วิสุํ นิปาโตวาติ เอวํ สพฺพปฺปการโตปิฯ อกุสลปเท อกาโร วิรุทฺธโตฺถฯ ยถา อมิโตฺต, อสุโร, ติทเสฺสตุํ ‘‘อกุสลานี’’ติอาทิมาหฯ ‘‘ปฎิวิรุทฺธภาโว’’ติ โมหาทีหิ อกุสเลหิ วิรุทฺธภาโวฯ ภาวนํนารหนฺตีติ ‘‘อภาวนารหา’’ฯ กถํ ปน ภาวนํนารหนฺตีติ อาห ‘‘ปุนปฺปุน’’นฺติอาทิํฯ ‘‘นิยามํ โอกฺกมนฺตาปี’’ติ ปญฺจานนฺตริย กมฺมภาเวน นิยตมิจฺฉาทิฎฺฐิภาเวน จ นิยามํ โอกฺกมนฺตาปิฯ อปายํ ภชนฺตีติ อปายภาคิโนฯ กมฺมการกาฯ เตสํ ภาโวฯ ตายฯ ‘‘วฎฺฎโสตนิยเต’’ติ สํสารวฎฺฎ โสตสฺมิํ นิยเตฯ ‘‘ถิรตรปตฺตา’’ติ สมาธิวเสน ถิรตรภาวํ ปตฺตาฯ อิทานิ ตเมวตฺถํ ปการนฺตเรน วิภาเวตุํ ‘‘อปิจา’’ติอาทิมาหฯ ‘‘สิยุ’’นฺติ ปทํ ธาตุปจฺจเยหิ สิทฺธํ นิปฺผนฺนปทํ นาม นโหติฯ กสฺมา, อิธปริกปฺปตฺถสฺส อสมฺภวโตฯ นิปาตปทํ โหติฯ กสฺมา, อเนกตฺถตา สมฺภวโตฯ อิธ ปน ภวนฺติ สเทฺทน สมานโตฺถฯ เตนาห ‘‘นิปาตปทํ อิธ ทฎฺฐพฺพ’’นฺติฯ</p>

</p>


<p> อเหตุกจิเตฺตฯ ‘‘สพฺพนิหีน’’นฺติ สพฺพจิเตฺตหิ หีนํฯ ปุน ‘‘สพฺพนิหีน’’นฺติ สพฺพาเหตุเกหิ หีนํฯ ‘‘ต’’นฺติ อกุสล วิปากํฯ</p>


<p> สุตฺตปาฬิยํ, ‘‘กฎฺฐ’’นฺติ สุกฺขทารุํฯ ‘‘สกลิก’’นฺติ ฉินฺทิตผาลิตํ กฎฺฐกฺขณฺฑกํฯ ‘‘ถุส’’นฺติ วีหิสุงฺกํฯ ‘‘สงฺการ’’นฺติ กจวรํฯ จกฺขุญฺจรูเป จ ปฎิจฺจ ยํวิญฺญาณํ อุปฺปชฺชติฯ ตํ จกฺขุวิญฺญาณเนฺตฺวว วุจฺจตีติอาทินา โยเชตพฺพํฯ ตตฺถ ‘‘รูเป’’ติ รูปารมฺมณาน ฯ ‘‘สเทฺท’’ติอาทีสุปิ เอสนโยฯ เอตฺถ จ วิญฺญาณานิ เอกวตฺถุ นิสฺสิตานิ โหนฺติฯ ตสฺมา วตฺถุ ทฺวาเรสุ เอกวจนํ วุตฺตํฯ อารมฺมณานิ ปน เอกวิญฺญาเณนาปิ พหูนิ คหิตานิฯ ตสฺมา อารมฺมเณสุ พหุวจนํฯ ‘‘ทุกฺขยตี’’ติ ทุกฺขํ กโรติฯ นามธาตุ ปทเญฺหตํฯ ยถา อตฺตานํ สุเขติ วีเณตีติ สทฺทวิทูฯ ธาตุปาเฐสุ ปน สุขทุกฺขตกฺกิริยายํติ วุตฺตํฯ ตกฺกิริยาติ จ สุขกิริยา ทุกฺข กิริยาติ อโตฺถฯ สาตกิริยา อสฺสาตกิริยาติ วุตฺตํ โหติฯ จ สโทฺท โอกาสโตฺถติ กตฺวา ‘‘ทุกฺกรํ โอกาสทาน’’นฺติ วุตฺตํฯ</p>


<p> ‘‘จกฺขุสฺส อสมฺภินฺนตา’’ติ จกฺขุปสาทรูปสฺส อภินฺนตาฯ ตสฺมิญฺหิ ภิเนฺนสติ อนฺธสฺส จกฺขุสฺส รูปานินุปฎฺฐหนฺตีติฯ ‘‘โสตสฺสอสมฺภินฺนตา’’ติอาทีสุปิ เอสนโยฯ ‘‘อาโลกสนฺนิสฺสยปฺปฎิลาโภ’’ติ จกฺขุ จ อาโลเกสติ กิจฺจการี โหติฯ อสติ นโหติฯ ตถา รูปญฺจฯ ตสฺมา อาโลโก เตสํ วิสยวิสยีภาวูปคมเน สนฺนิสฺสโย โหติฯ ตสฺส อาโลกสนฺนิสฺสยสฺส ปฎิลาโภฯ เอสนโย อากาสสนฺนิสฺสยาทีสุฯ อิเมสํ องฺคานํ ยุตฺติ ทีปนา อุปริรูปสงฺคเห อาคมิสฺสติฯ ‘‘อฎฺฐกถาย’’นฺติ อฎฺฐสาลินิยํฯ ตตฺถ ‘‘ตสฺมิํ ปน อาปาตํ อาคจฺฉเนฺตปิ อาโลกสนฺนิสฺสเย อสติ จกฺขุวิญฺญาณํ นุปฺปชฺชตี’’ติ วจนํ อสมฺภาเวโนฺต ‘‘ตํ วินา อาโลเกนา’’ติอาทิมาหฯ ‘‘อภาวทสฺสน ปร’’นฺติ อภาวทสฺสนปฺปธานํฯ</p>


<p> วิปากวจนเตฺถฯ วิปจฺจตีติ วิปากํฯ วิปจฺจตีติ จ วิปกฺกภาวํ อาปชฺชติฯ ปุเพฺพ กตกมฺมํ อิทานิ นิพฺพตฺติํ ปาปุณาตีติ วุตฺตํ โหติฯ อิทานิ ตทตฺถํ ปากฎํ กโรโนฺต ‘‘อยญฺจ อโตฺถ’’ติอาทิมาหฯ อฎฺฐกถายํ อายูหน สมงฺคิตาปิ อาคตาฯ อิธ ปนสา เจตนา สมงฺคิตาย สงฺคหิตาติ กตฺวา ‘‘จตโสฺส สมงฺคิถา’’ติ วุตฺตํฯ สมงฺคิตาติ จ สมฺปนฺนตาฯ ‘‘ตํ ตํ กมฺมายูหน กาเล’’ติ ปาณาติ ปาตาทิกสฺส ตพฺพิรมณาทิกสฺส จ ตสฺส ตสฺส ทุจฺจริตสุจริตกมฺมสฺส อายูหนกาเลฯ สมุจฺจินนกาเลติ อโตฺถฯ ‘‘สพฺพโส อภาวํ ปตฺวาน นิรุชฺฌตี’’ติ ยถา อพฺยากต  ธมฺมานิรุชฺฌมานา สพฺพโส อภาวํ ปตฺวา นิรุชฺฌนฺติฯ ตถา นนิรุชฺฌนฺตีติ อธิปฺปาโยฯ ‘‘สพฺพาการ ปริปูร’’นฺติ ปาณาติปาตํ กโรนฺตสฺส กมฺมานุ รูปาพหูกาย วจีมโน วิการา สนฺทิสฺสนฺติฯ เอสนโย อทินฺนาทานาทีสุฯ เอวรูเปหิ สเพฺพหิ อาการ วิกาเรหิ ปริปูรํฯ ‘‘นิทหิตฺวา วา’’ติ สณฺฐเปตฺวา เอวฯ ‘‘ยํสนฺธายา’’ติ ยํกิริยาวิเสสนิธานํ สนฺธายฯ</p>


<p>คาถายํฯ ‘‘สชฺชู’’ติ อิมสฺมิํ ทิวเสฯ ‘‘ขีรํ วมุจฺจตี’’ติ ยถา ขีรํ นาม อิมสฺมิํ ทิวเส มุจฺจติฯ ปกติํ ชหติฯ วิปริณามํ คจฺฉติฯ น ตถา ปาปํ กตํ กมฺมนฺติ โยชนาฯ กถํ ปน โหตีติ อาห ‘‘ทหนฺตํ พาลมเนฺวตี’’ติฯ ‘‘ภสฺมาฉโนฺนวปาวโก’’ติ ฉาริกา ฉโนฺนวิย อคฺคิฯ ‘‘โส ปนา’’ติ กิริยา วิเสโส ปนฯ ‘‘วิสุํ เอโก ปรมตฺถ ธโมฺมติปิ สงฺขฺยํ น คจฺฉตี’’ติ วิสุํ สมฺปยุตฺต ธมฺม ภาเวน สงฺขฺยํ น คจฺฉตีติ อธิปฺปาโยฯ โส หิ กมฺมปจฺจยธมฺมตฺตา ปรมตฺถ ธโมฺม น โหตีติ น วตฺตโพฺพฯ เตนาห ‘‘อนุสยธาตุโย วิยา’’ติฯ ‘‘โส’’ติ กิริยาวิเสโสฯ ‘‘ต’’นฺติ กมฺมํ วา, กมฺมนิมิตฺตํ วา, คตินิมิตฺตํ วาฯ ‘‘ตทา โอกาสํ ลภตี’’ติ วิปจฺจนตฺถาย โอกาสํ ลภติฯ โอกาสํ ลภิตฺวา ปจฺจุปฎฺฐาตีติ อธิปฺปาโยฯ ‘‘ตตฺถา’’ติ ตาสุ จ ตูสุสมงฺคิตาสุฯ ‘‘อิตี’’ติ ลทฺธคุณวจนํฯ ‘‘เอวญฺจ กตฺวา’’ติอาทิ ปุน ลทฺธคุณวจนํฯ ‘‘ปาฬิย’’นฺติ ธมฺมสงฺคณิ ปาฬิยํฯ ‘‘กมฺมสนฺตานโต’’ติ อรูปสนฺตานํ เอว วุจฺจติฯ ‘‘เย ปนา’’ติ คนฺถการา ปนฯ ‘‘เตส’’นฺติ คนฺถการานํฯ อาปชฺชตีติ สมฺพโนฺธฯ เตสํ วาเทติ วา โยเชตพฺพํฯ ยญฺจอุปมํ ทเสฺสนฺตีติ โยชนาฯ ‘‘ตตฺถา’’ติ ตสฺมิํ วจเนฯ น จ น ลภนฺตีติ โยชนาฯ ‘‘ตทา’’ติ ตสฺมิํ ปริณตกาเลฯ ‘‘นาฬ’’นฺติ ปุปฺผผลานํ ทณฺฑกํฯ</p>


<p> ‘‘สมฺภโว’’ติ ปสงฺคการณํฯ อภิวิเสเสน จรณํ ปวตฺตนํ อภิจาโรฯ วิเสส วุตฺติฯ น อภิจาโร พฺยภิจาโรฯ สามญฺญ วุตฺติฯ ปกฺขนฺตเรน สาธารณตาติ วุตฺตํ โหติฯ ปกฺขนฺตเรน สาธารณตา นามปกฺขนฺตรสฺส นานปฺปการโต สชฺชนเมว ลคฺคนเมวาติ วุตฺตํ พฺยภิจารสฺสาติ ปสงฺคสฺส อิเจฺจวโตฺถติฯ เอตฺถจาติอาทินา  สมฺภวพฺยภิจารานํ อภาวเมว วทติฯ อกุสลเหตูหิ จ สเหตุกตา สมฺภโว นตฺถีติ สมฺพโนฺธฯ ‘‘เตส’’นฺติ อกุสลวิปากานํฯ ‘‘อพฺยภิจาโรเยวา’’ติ พฺยภิจารรหิโตเยวฯ</p>


<p> ‘‘ปญฺจทฺวาเร อุปฺปนฺน’’นฺติ ปญฺจทฺวารวิการํ ปฎิจฺจ อุปฺปนฺนตฺตา วุตฺตํฯ เตนาห ‘‘ตญฺหี’’ติอาทิํฯ เอสนโย มโนทฺวาราวชฺชเนปิฯ</p>


<p>ยทิ หิ อยมโตฺถสิยา, เอวญฺจสติ, อยมโตฺถ อาปชฺชตีติ สมฺพโนฺธฯ ‘‘เตส’’นฺติ วีถิจิตฺตานํฯ อุปฺปาทสโทฺทนิยตปุลฺลิโงฺคติ กตฺวา ‘‘ฎีกาสุ ปน…เป.… นิทฺทิฎฺฐํ’’ สิยาติ วุตฺตํฯ ‘‘วุตฺตนเยนา’’ติ สมฺปยุตฺตเหตุวิรหโตติ วุตฺตนเยนฯ วิปจฺจน กิจฺจํ นาม วิปากานํ กิจฺจํฯ วิปากุปฺปาทนกิจฺจํ นาม กุสลากุสลานํ กิจฺจํฯ ‘‘ตํ ตํ กิริยามตฺตภูตานี’’ติ อาวชฺชน กิริยา หสนกิริยามตฺตภูตานิฯ ปฎิสนฺธิภวงฺคจุติจิตฺตานิ นาม เกวลํ กมฺมเวคุกฺขิตฺตภาเวนสนฺตาเนปติตมตฺตตฺตา ทุพฺพล กิจฺจานิ โหนฺติฯ ปญฺจ วิญฺญาณานิ จ อสารานํ อพลานํ ปสาทวตฺถูนํ นิสฺสาย อุปฺปนฺนตฺตา ทุพฺพลวตฺถุกานิ โหนฺติฯ สมฺปฎิจฺฉนาทีนิ จ ปญฺจวิญฺญาณานุพนฺธ มตฺตตฺตา ทุพฺพล กิจฺจฎฺฐานานิ โหนฺติฯ ตสฺมา ตานิ สพฺพานิ อตฺตโน อุสฺสาเหนวินา เกวลํ วิปจฺจนมเตฺตน ปวตฺตนฺติฯ ‘‘วิปากสนฺตานโต’’ติ ปญฺจทฺวาราวชฺชนญฺจ มโนทฺวาราวชฺชนญฺจ ภวงฺควิปากสนฺตานโต ลทฺธปจฺจยํ โหติฯ โวฎฺฐพฺพนํ ปญฺจวิญฺญาณาทิ วิปากสนฺตานโต ลทฺธปจฺจยํฯ ‘‘อิตรานิ ปนา’’ติ หสิตุปฺปาทจิตฺต มหากิริยจิตฺตาทีนิฯ ‘‘นิรนุสยสนฺตาเน’’ติ อนุสยรหิเต ขีณาสวสนฺตาเนฯ ‘‘อุสฺสาหรหิตานิ เอวา’’ติ ยถา รุกฺขานํ วาตปุปฺผานิ นาม อตฺถิฯ ตานิ ผลุปฺปาทกสิเนหรหิตตฺตา ผลานิ น อุปฺปาเทนฺติฯ ตถา ตานิ จ วิปากุปฺปาทกตณฺหาสิเนหรหิตตฺตา อุสฺสาหพฺยาปาร รหิตานิ เอวฯ</p>


<p> เวทนาวิจารณายํฯ ‘‘ปิจุปิณฺฑกานํ วิยา’’ติ ทฺวินฺนํ กปฺปาสปิจุปิณฺฑกานํ อญฺญมญฺญสงฺฆฎฺฎนํ วิย อุปาทารูปานญฺจ อญฺญมญฺญสงฺฆฎฺฎนํ ทุพฺพลเมวาติ โยชนาฯ ‘‘เตสํ อารมฺมณภูตาน’’นฺติ ติณฺณํ มหาภูตานํฯ ‘‘กายนิสฺสยภูเตสู’’ติ กายนิสฺสยมหาภูเตสุ ฯ‘‘เตหี’’ติ ปญฺจวิญฺญาเณหิฯ ‘‘ปุริมจิเตฺตนา’’ติ สมฺปฎิจฺฉนจิตฺตโตฯ ‘‘ต’’นฺติ อกุสลวิปากสนฺตีรณํฯ ปฎิเฆน วินา นปฺปวตฺตติฯ กสฺมา นปฺปวตฺตตีติ อาห ‘‘เอกนฺตากุสลภูเตนา’’ติอาทิํฯ ‘‘อพฺยากเตสุ อสมฺภวโต’’ติ อพฺยากต จิเตฺตสุ ยุชฺชิตุํ อสมฺภวโตฯ กมฺมานุภาวโต จ มุญฺจิตฺวา ยถาปุริมํ วิปากสนฺตานํ กมฺมานุภาเวน ปวตฺตํ โหติฯ ตถา อปฺปวตฺติตฺวาติ อธิปฺปาโยฯ ‘‘เกนจี’’ติ เกนจิ จิเตฺตนฯ ‘‘วิสทิสจิตฺตสนฺตาน ปราวฎฺฎนวเสนา’’ติ ปุริเมนวิปาก จิตฺต สนฺตาเนน วิสทิสํ กุสลาทิ ชวน จิตฺตสนฺตานํ ปรโต อาวฎฺฎา ปน วเสนฯ ตถาหิทํ จิตฺตทฺวยํ ปาฬิยํ อาวฎฺฎนา, อนฺวาวฎฺฎนา, อาโภโค, สมนฺนาหาโรติ นิทฺทิฎฺฐํฯ ‘‘สพฺพตฺถาปี’’ติ อิฎฺฐารมฺมเณปิ อนิฎฺฐารมฺมเณปิฯ ‘‘อตฺตโน ปจฺฉา ปวตฺตสฺส จิตฺตสฺส วเสนา’’ติ อตฺตโน ปจฺฉา ปวตฺตํ จิตฺตํ ปฎิจฺจ น วตฺตโพฺพติ อธิปฺปาโยฯ ‘‘อตฺตโน ปจฺจเยหิ เอว โส สกฺกา วตฺตุ’’นฺติ อตฺตโน ปจฺจเยสุ พลวเนฺตสุ สติ, พลวา โหติฯ ทุพฺพเลสุ สติ, ทุพฺพโล โหตีติ สกฺกาวตฺตุนฺติ อธิปฺปาโยฯ ‘‘วิสทิส จิตฺตสนฺตาน’’นฺติ โวฎฺฐพฺพนกิริยจิตฺตสนฺตานํฯ</p>


<p> สงฺขาร วิจารณายํ ‘‘วิปากุทฺธาเร’’ติ อฎฺฐสาลินิยํ วิปากุทฺธาร กถายํฯ ‘‘อุภยกเมฺมนปี’’ติ สสงฺขาริก กเมฺมนปิ, อสงฺขาริก กเมฺมนปิฯ ‘‘เถเรนา’’ติ มหาทตฺตเตฺถเรนฯ ‘‘ตทุภยภาวาภาโว’’ติ สสงฺขาริก อสงฺขาริกภาวานํ อภาโวฯ ‘‘ตานิปิ หิ อปริพฺยตฺตกิจฺจานิเยวา’’ติ เอตฺถ อาวชฺชน ทฺวยํ ชวนานํ ปุเรจาริก กิจฺจตฺตา อปริพฺยตฺตกิจฺจํ โหตุฯ หสิตุปฺปาทจิตฺตํ ปน ชวนกิจฺจตฺตา กถํ อปริพฺยตฺตกิจฺจํ ภเวยฺยาติฯ ตมฺปิ สพฺพญฺญุตญฺญาณาทีนํ อนุจาริกมตฺตตฺตา อปริพฺยตฺตกิจฺจํ นาม โหตีติฯ ‘‘อฎฺฐมหาวิปาเกสุ วิย วตฺตโพฺพ’’ติ มหาวิปากานํ สสงฺขาริกา สงฺขาริกภาโว ปุริมภเว มรณาสนฺนกาเล อารมฺมณานํ ปโยเคน สห วา วินา วา อุปฎฺฐานํ ปฎิจฺจ วุโตฺต, ตถา วตฺตโพฺพติ อธิปฺปาโยฯ</p>


<p> ‘‘ทุพฺพล กมฺมนิพฺพเตฺตสู’’ติ ปฎิสนฺธิ ภวงฺค จุติกิจฺจานิ สนฺธาย  วุตฺตํฯ ‘‘ทุพฺพลวตฺถุ กิจฺจฎฺฐาเนสู’’ติ จกฺขาทิวตฺถุเกสุ อาวชฺชนาทิ ทุพฺพลกิจฺจ ทุพฺพลฎฺฐานิเกสุฯ ‘‘ตตฺถา’’ติอาทินา ตทตฺถํ วิวรติฯ ตตฺถ ‘‘วิเกฺขปยุตฺต’’นฺติ วิเกฺขปกิเจฺจน อุทฺธเจฺจนยุตฺตํ หุตฺวาฯ ‘‘กปฺปฎฺฐิติกํ’’ นาม สงฺฆเภทกมฺมํฯ ฉสุวตฺถุ รูเปสุ หทยวตฺถุเมว สุวณฺณรชตํ วิย สารวตฺถุ โหติฯ อิตรานิ ผลิกานิวิย ปสาทมตฺตตฺตา อสารานิ โหนฺตีติ วุตฺตํ ‘‘จกฺขาทีสุ ทุพฺพลวตฺถูสู’’ติฯ ทสฺสนาทีนิ จ กิจฺจานิ ชวน กิจฺจสฺส ปุเรจรตฺตา ขุทฺทกิจฺจานิ โหนฺติฯ เตนาห ‘‘ทสฺสนาทีสู’’ติอาทิํฯ</p>


<p> อิธ ทีปนิยํ อิเจฺจวนฺติ ปทํ อฎฺฐารสาติปทสฺสวิเสสนนฺติ กตฺวา ‘‘สพฺพถาปีติ ปทสฺส…เป.… เวทิตโพฺพ’’ติ วุตฺตํฯ วิภาวนิยํ ปน ตํ สพฺพถาปีติ ปทสฺส วิเสสนนฺติ กตฺวา ‘‘สพฺพถา ปีติกุสลากุสลวิปากกิริยาเภเทนา’’ติ วุตฺตํฯ</p>

</p>


<p> โสภณจิเตฺตสุฯ อวุตฺตาปิ สิทฺธา โหติฯ ยถา อฎฺฐจิตฺตานิ โลกุตฺตรานีติ จ วุเตฺต อวุเตฺตปิสิชฺฌนฺติ เสสจิตฺตานิ โลกิยานีติ จ สอุตฺตรานีติ จาติ อธิปฺปาโยฯ ‘‘อตฺตสมงฺคีโน’’ติ อตฺตนา ปาปกเมฺมน สมนฺนาคเตฯ ‘‘อนิจฺฉเนฺต เยวา’’ติ สเจปิ อวีจินิมิตฺตสฺสาทวตฺถุ วิย เกจิ อิจฺฉนฺตุฯ อชานนฺตานํ ปน อิจฺฉา อปฺปมาณนฺติ อธิปฺปาโยฯ ‘‘โสภคฺค ปตฺติยา’’ติ เอตฺถ สุภคสฺส ภาโว โสภคฺคนฺติ วิคฺคโหฯ สุภคสฺสาติ จ สุสิริกสฺสฯ</p>


<p> ‘‘ยาถาวโต’’ติ ยถา สภาวโตฯ เอตฺถ สิยา ชานาตีติ ญาณนฺติ วุตฺตํ, กิํ สพฺพํ ญาณํ ยาถาวโต ชานาตีติฯ กิเญฺจตฺถฯ ยทิ สพฺพํ ญาณํ ยาถาวโต ชานาติฯ เอวํ สติ, ญาเณน จิเนฺตนฺตานํ อชานนํ นาม นตฺถิ, วิรชฺฌนํ นาม นตฺถีติ อาปชฺชติฯ อถ สพฺพํ ญาณํ ยาถาวโต น ชานาติ, กตฺถจิ ชานาติ, กตฺถจิ น ชานาติฯ เอวญฺจสติ, ยตฺถ ชานาติ, ตเตฺถว ตํ ญาณํ โหติฯ ยตฺถ น ชานาติ, ตตฺถ ตํ ญาณเมว น โหตีติ อาปชฺชตีติฯ วุจฺจเต ฯ ญาเณน จิเนฺตสฺสามีติ จิเนฺตนฺตานํปิ ยตฺถ ยตฺถ ยาถาวโต ชานนํ น โหติ, ตตฺถ ตตฺถ ญาณ วิปฺปยุตฺต จิตฺตํ โหติฯ ญาณปฺปฎิ รูปกา จ ธมฺมา อตฺถิ จิตฺตญฺจ วิตโกฺก จ, วิจาโร จ, ทิฎฺฐิ จฯ เอเตหิ จิเนฺตนฺตาปิ อหํ ญาเณน จิเนฺตมีติ มญฺญนฺติฯ ‘‘เทยฺย ธมฺมปฎิคฺคาหก สมฺปตฺตี’’ติ เทยฺยธมฺม วตฺถุ สมฺปตฺติ, ปฎิคฺคาหก ปุคฺคล สมฺปตฺติฯ ‘‘อพฺยาปชฺชโลกูปปตฺติตา’’ติ เอตฺถ อพฺยาปชฺชโลโก นาม กายิกทุกฺข เจตสิก ทุกฺข รหิโต อุปริเทวโลโก วา พฺรหฺมโลโก วาฯ อุปปชฺชนํ อุปปตฺติฯ ปฎิสนฺธิวเสน อุปคมนนฺติ อโตฺถฯ อพฺยาปชฺชโลกํ อุปปตฺติ ยสฺส โส อพฺยาปชฺช โลกูปปตฺติฯ ตสฺส ภาโวติ วิคฺคโหฯ ‘‘กิเลส ทูรตา’’ติ สมาปตฺติ พเลน วา, อญฺญตรปฺปฎิปตฺติยา วา, วิกฺขมฺภิต กิเลสตา วา, อริยมเคฺคน สมุจฺฉินฺน กิเลสตา วาฯ</p>


<p>เตสํ อุปฺปตฺติ วิธานํ วิสุทฺธิ มเคฺค ขนฺธนิเทฺทเส เอวํ วุตฺตํฯ ยทาหิ เทยฺยธมฺม ปฎิคฺคาหกาทิ สมฺปตฺติํ อญฺญํ วา โสมนสฺสเหตุํ อาคมฺม หฎฺฐตุโฎฺฐ อตฺถิทินฺนนฺติอาทินยปฺปวตฺตํ สมฺมาทิฎฺฐิํ ปุเรกฺขิตฺวา อสํสีทโนฺต อนุสฺสาหิโตปเรหิ ทานาทีนิ ปุญฺญานิ กโรติ, ตทาสฺส โสมนสฺสสหคตํ ญาณ สมฺปยุตฺตํ จิตฺตํ อสงฺขารํ โหติฯ ยทา ปน วุตฺตนเยน หฎฺฐตุโฎฺฐ สมฺมาทิฎฺฐิํ ปุเรกฺขิตฺวา อมุตฺต จา คตาทิวเสน สํสีทมาโน วา ปเรหิ วา อุสฺสาหิโต กโรติ, ตทาสฺส ตเทว จิตฺตํ สสงฺขารํ โหติฯ อิมสฺมิญฺหิ อเตฺถ สงฺขาโรติ เอตํ อตฺตโน วา ปเรสํ วา วเสน ปวตฺตสฺส ปุพฺพปฺปโยคสฺสาธิวจนํฯ ยทา ปน ญาติ ชนสฺส ปฎิปตฺติ ทสฺสเนน ชาตปริจยาพาลทารกา ภิกฺขู ทิสฺวา โสมนสฺส ชาตาสหสา กิญฺจิ เทว หตฺถคตํ ททนฺติ วา วนฺทนฺติ วา, ตทา ตตียํ จิตฺตํ อุปฺปชฺชติฯ ยทา ปน เทถวนฺทถาติ ญาตีหิ อุสฺสาหิตา เอวํ ปฎิปชฺชนฺติ, ตทา จตุตฺถํ จิตฺตํ อุปฺปชฺชติฯ ยทา ปน เทยฺยธมฺม ปฎิคฺคาหกาทีนํ อสมฺปตฺติํ อเญฺญสํ วา โสมนสฺสเหตูนํ อภาวํ อาคมฺม จตูสุปิ วิกเปฺปสุ โสมนสฺสรหิตา โหนฺติฯ ตทา เสสานิ จตฺตาริ อุเปกฺขาสหคตานิ อุปฺปชฺชนฺตีติฯ</p>


<p> อฎฺฐปีติ เอตฺถ ปิสเทฺทน อิมานิ จิตฺตานิ น เกวลํ อเฎฺฐว โหนฺติ ฯ อถ โข ตโต พหูนิปิ พหุตรานิปิ โหนฺตีติ อิมํ สมฺปิณฺฑนตฺถํ ทีเปตีติ ทเสฺสตุํ ‘‘เตนา’’ติอาทิวุตฺตํฯ ทสสุ ปุญฺญกิริยาวตฺถูสุ ทิฎฺฐุชุ กมฺมํ นาม ญาณ กิจฺจํฯ ตํ กถํ ญาณ วิปฺปยุตฺต จิเตฺตหิ กโรนฺตีติฯ วุจฺจเตฯ ญาณ สมฺปยุตฺต จิเตฺตหิ ทิฎฺฐิํ อุชุํกโรนฺตา เตสํ อนฺตรนฺตรา ญาณโสเต ปติตวเสน ญาณวิปฺปยุตฺต จิเตฺตหิปิ กโรนฺติเยวฯ สเพฺพสตฺตา กมฺมสฺสกาติอาทินา, พุโทฺธ โสภควา, สฺวากฺขาโต โส ธโมฺม, สุปฺปฎิปโนฺน โส สโงฺฆ, ติอาทินา จาติ ทฎฺฐพฺพํฯ เตนาห ‘‘อิมานิ อฎฺฐ จิตฺตานี’’ติอาทิํฯ ตตฺถ ทสปุญฺญกิริยวตฺถูนิ นาม ‘ทานํ, สีลํ, ภาวนา, อปจายนํ, เวยฺยาวจฺจํ, ปตฺติทานํ, ปตฺตานุโมทนํ, ธมฺมสฺสวนา, ธมฺมเทสนา, ทิฎฺฐุชุ กมฺมํ,ฯ เตหิ คุณิตานิ วฑฺฒิตานิฯ ตานิ จ อฎฺฐฉสุ อารมฺมเณสุ อุปฺปชฺชนฺติฯ ตีณิ จ กมฺมานิ กโรนฺตา เต เหว อฎฺฐหิ กโรนฺติฯ ตานิเยว จ สพฺพานิ อตฺถิ หีนานิ, อตฺถิ มชฺฌิมานิ, อตฺถิ ปณีตานิฯ ตสฺมา ปุน อนุกฺกเมน อารมฺมณาทีหิ วฑฺฒนํ กโรติฯ ตตฺถ ‘‘ตานิ ฐเปตพฺพานี’’ติ สมฺพโนฺธฯ ‘‘สุทฺธิกานี’’ติ อธิปตีหิ อมิสฺสิตานิฯ ‘‘อิติ กตฺวา’’ติ อิติ มนสิ กริตฺวาฯ ตถา ญาณวิปฺปยุตฺตานิ เทฺวสหสฺสานิ สตํ สฎฺฐิ จ โหนฺตีติ โยชนาฯ ‘‘วีมํสาวชฺชิเตหี’’ติ วีมํสาธิปติ วชฺชิเตหิฯ ‘‘ตถาคุณิตานี’’ติ สพฺพานิ ปุญฺญกิริยาทีหิ สมํ คุณิตานิฯ ‘‘โกสเลฺลนา’’ติ โกสลฺลสงฺขาเตนฯ ‘‘นานาวชฺชนวีถิย’’นฺติ ญาณวิปฺปยุตฺต วีถีหิ วิสุํ ภูตาย อาวชฺชนาย ยุตฺต วีถิยํฯ ‘‘เตเนวา’’ติ วีมํสาธิปติภูเตน เตเนว อุปนิสฺสยญฺญาเณนฯ เอวํ สเนฺตปิ น สกฺกาภวิตุนฺติ สมฺพโนฺธฯ</p>


<p> วจนเตฺถ ‘‘รุชฺชนเฎฺฐนา’’ติ ตุทนเฎฺฐนฯ ‘‘อหิตเฎฺฐนา’’ติ หิตวิรุทฺธเฎฺฐนฯ ‘‘อนิปุณเฎฺฐนา’’ติ อสณฺหา สุขุมเฎฺฐนฯ ‘‘อนิฎฺฐวิปากเฎฺฐนา’’ติ อนิฎฺฐํ วิปากํ เอเตสนฺติ อนิฎฺฐ วิปากานิฯ เตสํ ภาโว อนิฎฺฐ วิปากโฎฺฐฯ เตน อนิฎฺฐ วิปากเฎฺฐนฯ ‘‘ตปฺปฎิ ปกฺขตฺตา’’ติ ราคาทีหิ ปฎิปกฺขตฺตาฯ เอวํ ปริยายตฺถ สงฺขาตํ อภิธานตฺถํ ทเสฺสตฺวา อิทานิ อฎฺฐกถาสุ อาคตํ วจนตฺถํ ทเสฺสติ กุจฺฉิเตติอาทินาฯ ตตฺถ ‘‘กุจฺฉิเต’’ติ เชคุจฺฉิตเพฺพ, นินฺทิ ตเพฺพ  วาฯ จาเลนฺติ ตทงฺคปฺปหานวเสน, กเมฺปนฺติ วิกฺขมฺภนปฺปหานวเสน, วิทฺธํเสนฺติ สมุเจฺฉทปฺปหานวเสนฯ ‘‘ตนุกรณเฎฺฐนา’’ติ สลฺลิขนเฎฺฐนฯ ‘‘อนฺตกรณเฎฺฐนา’’ติ ปริโยสานกรณเฎฺฐนฯ ‘‘อปิ จา’’ติอาทิ ทีปนีนยทสฺสนํฯ ‘‘โกสลฺล สมฺภูตเฎฺฐนา’’ติ มหาอฎฺฐกถานโยฯ ตตฺถ, กุสลสฺส ปณฺฑิตสฺส ภาโว เอกาสลฺลํฯ ญาณํฯ เตน สมฺภูตํ สญฺชาตํ โกสลฺล สมฺภูตํ ติวิคฺคโหฯ</p>


<p> ‘‘พลวกเมฺมนา’’ติ ติเหตุ กุกฺกฎฺฐ กเมฺมนฯ ‘‘ทุพฺพล กเมฺมนา’’ติ ติเหตุโกมเกน วา ทฺวิเหตุก กุสล กเมฺมน วาฯ ‘‘เกหิจิ อาจริเยหี’’ติ โมรวาปิ วาสี มหาทตฺตเตฺถรํ สนฺธาย วุตฺตํฯ ‘‘สงฺคหกาเรนา’’ติ ภทฺทนฺต พุทฺธโฆสเตฺถเรนฯ ‘‘สนฺนิหิต ปจฺจยวเสนา’’ติ อาสเนฺน สณฺฐิตปจฺจย วเสนฯ ปจฺจุปฺปนฺน ปจฺจยวเสเนวาติ วุตฺตํ โหติฯ อุปฎฺฐิตานิ กมฺมาทีนิ อารมฺมณานิฯ ปวตฺตานิ มหาวิปากานิฯ ‘‘อวิปาก สภาวโต’’ติ อวิปจฺจนสภาวโตฯ อวิปากุปฺปาทนสภาวโตติ วุตฺตํ โหติฯ ‘‘อฎฺฐกถาย’’นฺติ ธมฺมสงฺคณิฎฺฐกถายํฯ ‘‘อิธา’’ติ มหาวิปากจิเตฺตฯ ‘‘ตถา อปฺปวตฺติยา จา’’ติ ทานาทิวเสน อปฺปวตฺติโต จฯ</p>


<p> มหากิริยจิเตฺตฯ ‘‘อุปรี’’ติ วีถิสงฺคเห ตทา รมฺมณ นิยเมฯ ‘‘สยเมวา’’ติ อนุรุทฺธเตฺถเรเนวฯ ‘‘วกฺขตี’’ติ วุจฺจิสฺสติฯ ‘‘ยถารห’’นฺติ ขีณาสวสนฺตาเน อุปฺปนฺนานํ มหากิริยานํ อรหานุรูปํฯ ภูตกถน วิเสสนํ เตน นิวเตฺตตพฺพสฺส อตฺถสฺส อภาวาติ อธิปฺปาโยฯ ‘‘ตํ’’ติ สเหตุกคฺคหณํฯ ‘‘พฺยวเจฺฉทกวิเสสน’’นฺติ อเหตุก วิปากกิริย จิตฺตานญฺจ สพฺภาวาตปฺปสงฺคสฺส อวเจฺฉทกํ วิเสสนํฯ ‘‘ยถา สกฺขร กถลิกํปิ มจฺฉคุมฺพํปิ ติฎฺฐนฺตํปิ จรนฺตํปิ ปสฺสตี’’ติ วจเน สกฺขร กถลิกํ ติฎฺฐนฺตํ, มจฺฉคุมฺพํ ติฎฺฐนฺตํปิ จรนฺตํปิ ปสฺสตีติ เอวํ ยถา ลาภ โยชนา โหติฯ ตถา อิธ ปีติฯ</p>


<p> ‘‘ยทิท’’นฺติ ยา อยํ ทีปน สมตฺถตา, ‘‘อิทํ สามตฺถิย’’นฺติ โยชนาฯ อยํ สมตฺถ ภาโวติ อโตฺถฯ เภทวจเน โจทนายาติ  สมฺพโนฺธฯ รจนาคาถายํฯ ‘‘เอตานี’’ติ โสภณ กามาวจร จิตฺตานิฯ ‘‘ปุญฺญ ปาป กฺริยาเภทา’’ติ ปุญฺญ ปาป กฺริยเภเทนฯ</p>


<p> กตเม ธมฺมา กามาวจราฯ เหฎฺฐโต อวีจินิรยํ ปริยนฺตํ กริตฺวา อุปริโต ปรนิมฺมิต วสวตฺติเทเว อโนฺต กริตฺวาติ เอวํ ปาฬิยํ นิทฺทิฎฺฐตฺตา อิธกามสเทฺทน สโหกาสากามภูมิ วุจฺจตีติ อาห ‘‘กาเม กามภูมิย’’นฺติฯ ปริยาปนฺนาติ ปาฐเสโสฯ ‘‘กฺริยา จา’’ติ เอตฺถ จ สโทฺท ปน สทฺทโตฺถฯ อิติ สโทฺท อิเจฺจวํ สทฺทโตฺถฯ เอเตน ปฎิสิทฺธาติ สมฺพโนฺธฯ ‘‘อิธา’’ติ อิมสฺมิํ จิตฺตสงฺคเหฯ ‘‘ตสฺสา’’ติ สพฺพถาสทฺทสฺสฯ ภโว นาม อินฺทฺริย พทฺธสนฺตานคโต ธมฺม สมูโห วุจฺจติฯ อิธ ปน กามาวจรา ธมฺมาติ ปเท กามสโทฺทฯ โส จ ปถวิ ปพฺพตาทีหิ สทฺธิํ สพฺพํ กามภูมิํ วทตีติ วุตฺตํ ‘‘ภูมิปริยาโย จา’’ติอาทิฯ ‘‘อินฺทฺริยานินฺทฺริยพทฺธ ธมฺม สมูโห’’ติ อินฺทฺริยพทฺธ ธมฺม สมูโห สตฺตสนฺตานาคโต, อนินฺทฺริยพทฺธ ธมฺม สมูโห ปถวิ ปพฺพตาทิ คโตฯ ตตฺถ ชีวิตินฺทฺริเยน อนาพโทฺธ อนายโตฺต อนินฺทฺริยพโทฺธติฯ</p>

</p>


<p> รูปาวจรจิเตฺตฯ ‘‘สมุทิเตนา’’ติ ปญฺจงฺค สมุทิเตนฯ ปญฺจนฺนํ องฺคานํ เอกโต สามคฺคิภูเตนาติ อโตฺถฯ ปญฺจนฺนญฺหิ เอกโต สามคฺคิยํ สติเยว อปฺปนา โหติ, โน อสติฯ สามคฺคิยนฺติ จ สุฎฺฐุ พลวตาย สมคฺคภาเวติ อโตฺถฯ ‘‘ปฎิปชฺชิตพฺพตฺตา’’ติ ปตฺตพฺพตฺตาฯ ฌานํ ทุวิธํ อารมฺมณูปนิชฺฌานญฺจ ลกฺขณู ปนิชฺฌานญฺจาติ อาห ‘‘กสิณาทิกสฺสา’’ติอาทิํฯ อิธ ปน อารมฺมณูปนิชฺฌานํ อธิเปฺปตํฯ อุปนิชฺฌานนฺติ จ กสิณ นิมิตฺตาทิกํ อารมฺมณํ เจตสา อุปคนฺตฺวานิชฺฌานํ โอโลกนํฯ ฌานสทฺทสฺสฌาปนโตฺถปิ สมฺภวตีติ วุตฺตํ ‘‘ปจฺจนีก ธมฺมานญฺจ ฌาปนโต’’ติฯ อคฺคินา วิย กฎฺฐานํ กิเลสานํ ทยฺหนโตติ อโตฺถฯ เอกคฺคตา เอว สาติสฺสย ยุตฺตา อปฺปนาปตฺตกาเลติ อธิปฺปาโยฯ ปุพฺพภาเค ปน ปถมชฺฌาเน  วิตกฺกสฺส พลวภาโว อิจฺฉิตโพฺพฯ ‘‘สาหี’’ติอาทินา ตทตฺถํ วิวรติฯ สาหิ เอกคฺคตาติ จ วุจฺจตีติ สมฺพโนฺธฯ เอโก อตฺตาสภาโว อสฺสาติ เอกตฺตํฯ เอกตฺตํ อารมฺมณมสฺสาติ เอกตฺตา รมฺมณาฯ เอกคฺคตาฯ ตสฺส ภาโวติ วิคฺคโหฯ</p>


<p>อคฺคสโทฺท โกฎิ อโตฺถฯ โกฎฺฐาสโฎฺฐวาฯ ‘‘ตถา ปวตฺตเน’’ติ จิตฺตสฺส เอกคฺคภาเวน ปวตฺติยํฯ ‘‘อาธิปฺปจฺจคุณโยเคนา’’ติ อธิปติภาวคุณโยเคนฯ อินฺทฺริยปจฺจยตาคุณโยเคนาติ วุตฺตํ โหติฯ สาเยว เอกคฺคตา เอกคฺคตา, สมาธี,ติ จ วุจฺจตีติ สมฺพโนฺธฯ ‘‘สมาธี’’ติ ปทสฺส-สํ-อาธี-ติ-วา, สมอาธีติ-วา, ทฺวิธา ปทเจฺฉโทฯ ตตฺถ สํอุปสโคฺค สมฺมาสทฺทโตฺถฯ สมสโทฺท ปน ธเมฺมน สเมน รชฺชํ กาเรตีติอาทีสุ วิย นามิกสโทฺทติ ทฺวิธา วิกปฺปํ ทเสฺสโนฺต ‘‘สาเยว จิตฺต’’นฺติอาทิมาหฯ สาเยว จิตฺตํ-สมฺมา จ อาธิยตีติ สมาธิ, สาเยว จิตฺตํ-สมญฺจ อาธิยตีติ สมาธีติ ทฺวิธา วิกโปฺปฯ ตตฺถ สมฺมา จาติ สุนฺทเรนฯ อาธิยตีติ อาทหติฯ อาทหนญฺจ ฐปนเมวาติ วุตฺตํ ‘‘ฐเปตี’’ติฯ สมญฺจาติ อวิสมญฺจฯ ‘‘ตเตฺถวา’’ติ ตสฺมิํ อารมฺมเณ เอวฯ ‘‘ลีนุทฺธจฺจาภาวา ปาทเนนา’’ติ ลีนสฺส จ อุทฺธจฺจสฺส จ อภาโว ลีนุทฺธจฺจาภาโวฯ ตสฺส อาปาทนํ อาปชฺชาปนนฺติ วิคฺคโหฯ วิวิเธน จิตฺตสฺส สํหรณํ วิสาหาโรฯ น วิสาหาโร อวิสาหาโรฯ สาเยว จ นิทฺทิฎฺฐาฯ อิติ เอวํ อิเมสุ ทฺวีสุ อเตฺถสุ เอกคฺคตา เอว สาติสฺสยยุตฺตาติ โยเชตพฺพํฯ เอวํ ปน สติ, เอกคฺคตา เอว ฌานนฺติ วตฺตพฺพา, น วิตกฺกาทโยติ โจทนํ ปริหรโนฺต ‘‘วิตกฺกาทโยปนา’’ติอาทิมาหฯ อปิสโทฺท สมฺปิณฺฑนโตฺถฯ ปนสโทฺท ปกฺขนฺตรโตฺถฯ ตสฺสา เอกคฺคตายฯ ‘‘สา ติสฺสย’’นฺติ อติสฺสเยน สหฯ ‘‘โอสกฺกิตุ’’นฺติ สํสีทิตุํฯ ‘‘นํ’’ติ จิตฺตํฯ ‘‘สํสปฺปิตุ’’นฺติ เอวํ นุ โข อญฺญถานุ โขติ ทฺวิธา จญฺจลิตุํฯ ‘‘อุกฺกณฺฐิตุ’’นฺติ อญฺญาภิมุขี ภวิตุํฯ อารมิตุนฺติ วุตฺตํ โหติฯ ลทฺธํ สาตํ เยนาติ ลทฺธสฺสาตํฯ ‘‘สาตํ’’ติ สารตฺตํฯ ‘‘อุปพฺรูหิตํ’’ติ ภุสํวฑฺฒิตํฯ ‘‘สนฺต สภาวตฺตา’’ติ อุปสนฺต สภาวตฺตาฯ ‘‘ตถา อนุคฺคหิตา’’ติ อารมฺมณาภิมุขกรณาทิวเสน อนุคฺค หิตา ฯ สมาธิสฺส กามจฺฉนฺทนีวรณปฺปฎิปกฺขตฺตา ‘‘สยํ…เป.… นีวาเรตฺวา’’ติ วุตฺตํฯ ‘‘นิจฺจลํฐตฺวา’’ติ อปฺปนากิจฺจมาหฯ</p>


<p>เอวํ อุปนิชฺฌานตฺถํ ทเสฺสตฺวา ฌาปนตฺถํ ทเสฺสโนฺต ‘‘เตสุ จา’’ติอาทิมาหฯ ‘‘ตปฺปจฺจนีกา’’ติ เตสํ ฌานงฺค ธมฺมานํ ปจฺจนีกา ปฎิปกฺขาฯ ‘‘มนสฺมิํ ปี’’ติ มโนทฺวาเรปิฯ ปเคว กายวจีทฺวาเรสูติ เอวํ สมฺภาวนโตฺถ เจตฺถ ปิสโทฺทฯ อปิสโทฺทปิ ยุชฺชติฯ ‘‘ฌาปิตา นาม โหนฺตี’’ติ ฌานงฺค ธมฺมคฺคีหิ ทฑฺฒานาม โหนฺติฯ ‘‘เอวํ สเนฺตปิ เตสํ สมุทาเย เอว ฌาน โวหาโร สิโทฺธ’’ติ โยชนาฯ ‘‘ธมฺม สามคฺคิปธาน’’นฺติ ฌานฎฺฐาเน ฌานงฺค ธมฺมานํ มคฺคฎฺฐาเน มคฺคงฺค ธมฺมานํ โพธิฎฺฐาเน โพชฺฌงฺค ธมฺมานํ สมคฺคภาวปฺปธานํฯ</p>


<p>เอวํ สงฺคหการานํ มติยา ฌานํ วตฺวา อิทานิ อปเรสานํ มติยา ตํ ทเสฺสตุํ ‘‘อปเร’’ติอาทิมาหฯ อปเร ปน วทนฺตีติ สมฺพโนฺธฯ ตตฺถ ‘‘ยถา สกํกิจฺจานี’’ติ สสฺส อิทํ สกํฯ สสฺสาติ อตฺตโนฯ อิทนฺติ สนฺตกํฯ ยานิยานิ อตฺตโน สนฺตกานีติ อโตฺถฯ ‘‘อิตี’’ติ ตสฺมาฯ ‘‘ปฎฺฐาเน ฌานปจฺจยํ ปตฺวา…เป.… สาเธนฺติเยว’’ฯ วุตฺตญฺหิ ตตฺถฯ ฌานปจฺจโยติ ฌานงฺคานิฌานสมฺปยุตฺตกานํ ธมฺมานํ ตํ สมุฎฺฐานานญฺจ รูปานํ ฌานปจฺจเยน ปจฺจโยฯ มคฺคปจฺจโยติ มคฺคงฺคานิ มคฺคสมฺปยุตฺตกานํ ธมฺมานํ ตํ สมุฎฺฐานานญฺจ รูปานํ มคฺคปจฺจเยน ปจฺจโยติฯ ‘‘ปญฺจสมุทิตาทีนี’’ติ ปญฺจสมูห ทสสมูหานิฯ ‘‘ปถมชฺฌานาทิภาวเสฺสวจา’’ติ ปถมชฺฌานาทิ นามลาภเสฺสวจาติ อธิปฺปาโยฯ ‘‘ฌานภาวสฺสา’’ติ ฌานนามลาภสฺสฯ ‘‘ตถาวิธกิจฺจวิเสสาภาวา’’ติ ตถาวิธานํ อารมฺมณาภินิโรปนาทีนํ กิจฺจ วิเสสานํ อภาวโตฯ</p>


<p> ‘‘เอตฺถ สิยา’’ติ เอตสฺมิํ ฐาเน ปุจฺฉาสิยาฯ ‘‘องฺค เภโท’’ติ ปถมชฺฌาเน ปญฺจ องฺคานิ, ทุตียชฺฌาเน จตฺตาริ องฺคานี ติอาทิโก องฺคเภโทฯ ‘‘ปุคฺคลชฺฌาสเยนา’’ติ ปุคฺคลสฺส อิจฺฉาวิเสเสนฯ อิติ อยํ วิสชฺชนาฯ ‘‘โส’’ติ โส ปุคฺคโลฯ ‘‘หี’’ติ วิตฺถาร โชตโกฯ วิตโกฺก สหาโย ยสฺสาติ วิตกฺกสหาโยฯ ‘‘วิตเกฺก นิพฺพินฺทตี’’ติ โอฬาริโกวตายํ วิตโกฺก, นีวรณานํ อาสเนฺน ฐิโตติ เอวํ วิตเกฺก อาทีนวํ ทิสฺวา  นิพฺพินฺทติฯ ตสฺส อชฺฌาสโยติ สมฺพโนฺธฯ วิตกฺกํ วิราเชติ วิคเมติ อติกฺกมาเปตีติ วิตกฺกวิราโคฯ วิตกฺกวิราโค จ โส ภาวนา จาติ สมาโสฯ ‘‘อุตฺตรุตฺตรชฺฌานาธิคมเน’’ติ อุตฺตริ อุตฺตริฌานปฺปฎิลาเภฯ อชฺฌาสย พเลน ปาทกชฺฌานสทิสํ น โหตีติ สมฺพโนฺธฯ เจโตปณิธิ อิชฺฌตีติ สมฺพโนฺธฯ ‘‘วิสุทฺธตฺตา’’ติ สีลวิสุทฺธตฺตาฯ</p>


<p> สงฺขาร เภทวิจารณายํฯ ‘‘สงฺขาร เภโท น วุโตฺต’’ติ ปถมชฺฌาน กุสล จิตฺตํ อสงฺขาริกเมกํ, สสงฺขาริกเมกนฺติอาทินา น วุโตฺตติ อธิปฺปาโยฯ ‘‘โส’’ติ สงฺขาร เภโทฯ ‘‘สิทฺธตฺตา’’ติ สงฺขาร เภทสฺส สิทฺธตฺตาฯ กถํ สิโทฺธติ อาห ‘‘ตถาหี’’ติอาทิํฯ สุขา ปฎิปทา เยสํ ตานิ สุขปฺปฎิปทานิฯ เตสํ ภาโวติ วิคฺคโหฯ ‘‘โย’’ติ โยคีปุคฺคโลฯ ‘‘อาทิโต’’ติอาทิมฺหิฯ ‘‘วิกฺขเมฺภโนฺต’’ติ วิโมเจโนฺต วิโยคํ กโรโนฺตฯ ทุเกฺขน วิกฺขเมฺภตีติ สมฺพโนฺธฯ ‘‘กามาทีนวทสฺสนาทินา’’ติ องฺคารกาสู ปมากามาพหุทุกฺขาพหุปายาสา, อาทีนโว เอตฺถภิโยฺยติอาทินา กาเมสุอาทีนวํ ทิสฺวาฯ อาทิสเทฺทน วิตกฺกาทีสุ อาทีนวทสฺสนํ สงฺคยฺหติฯ ‘‘เตเนวา’’ติ กามาทีนวทสฺสนาทินา เอวฯ เอตฺถ อภิญฺญาเภเทน สงฺขาร เภโท น วตฺตโพฺพ, ปฎิปทา เภเทเนว วตฺตโพฺพติ ทเสฺสตุํ ‘‘ขิปฺปาภิญฺญชฺฌานานํปี’’ติอาทิ วุตฺตํฯ ตตฺถ, อภิชานนํ อภิญฺญาฯ ขิปฺปาสีฆา อภิญฺญา เยสํ ตานิ ขิปฺปาภิญฺญานิฯ ทนฺธา อสีฆา อภิญฺญา เยสํ ตานิ ทนฺธาภิญฺญานิฯ ฌานานิฯ ‘‘ยทิ เอว’’นฺติ เอวํ ปฎิปทา เภเทน สงฺขาร เภโท ยทิ สิยาติ อโตฺถฯ ‘‘วฬญฺชนกาเล’’ติ สมาปตฺติ สมาปชฺชนกาเลฯ ปฎิพนฺธกา นาม อนฺตรายิกาฯ ‘‘สนฺนิหิตาสนฺนิหิตวเสนา’’ติ อาสเนฺน สณฺฐิตาสณฺฐิตวเสนฯ สุทฺธํ วิปสฺสนายานํ เยสํ เต สุทฺธวิปสฺสนายานิกาฯ ‘‘สุทฺธํ’’ติ สมถชฺฌาเนน อสมฺมิสฺสํฯ ‘‘สเตฺถน หนิตฺวา’’ติ ปเร น สเตฺถน หนนโต ฉินฺทนโตฯ ‘‘สหสา’’ติ สีฆตเรนฯ ‘‘มรนฺตานํ อุปฺปนฺนํ’’ติ มรณาสนฺนกาเล อุปฺปนฺนํติ อธิปฺปาโยฯ อนาคามิโน หิ สุทฺธ วิปสฺสนายานิกาปิ สมานา  สมาธิสฺมิํ ปริปูรการิโน นาม โหนฺติฯ อิจฺฉเนฺต สุสติ กิญฺจิ นิมิตฺตํ อารพฺภมนสิการ มเตฺตนปิ ฌานํ อิชฺฌติฯ เตนาห ‘‘ตํปิ มคฺคสิทฺธคติก’’นฺติฯ ‘‘รูปีพฺรหฺมโลเก’’ติ อิทํ อฎฺฐนฺนํ สมาปตฺตีนํปิ ตตฺถ ปากติกภาวํ สนฺธาย วุตฺตํฯ อรูปี พฺรหฺมโลเก ปน เอกา เอว สมาปตฺติ ปากติกาสมฺภวติฯ อุปปตฺติสิทฺธชฺฌานานํ ภวนฺตเร สนฺนิหิต ปจฺจยเภเทน สงฺขาร เภโท วุโตฺต, โส กถํ ปเจฺจตโพฺพติ อาห ‘‘เอกสฺมิํ ภเวปิ…เป.… ยุตฺตานิ โหนฺตี’’ติฯ เอกสฺมิํ ภเวสพฺพปฺปถมํ ลทฺธกาเล สงฺขาร เภทสฺส อาสนฺนตฺตา วฬญฺชนกาเลปิ โส เอว สงฺขาร เภโท สิยาติ อาสงฺกาสมฺภวโต อิทํ วุตฺตํฯ เตน ภวนฺตเร อุปปตฺติ สิทฺธชฺฌานานํ สนฺนิหิต ปจฺจยเภเทน สงฺขารเภเท วตฺตพฺพเมว นตฺถีติ ทเสฺสติฯ อิทานิ ตานิ มคฺค สิทฺธชฺฌาน อุปปตฺติ สิทฺธชฺฌานานิ สนฺนิหิตปจฺจยํ อนเปกฺขิตฺวา มคฺคกฺขณ อุปปตฺติกฺขเณสุ สิทฺธกาเล ฌานุปฺปตฺติ ปฎิปทาย เอว สพฺพโส อภาวํ คเหตฺวา อปรํ วิกปฺปํ ทเสฺสตุํ ‘‘ฌานุปฺปตฺติ ปฎิปทา รหิตตฺตา วา’’ติอาทิ วุตฺตํฯ เอวํ มหคฺคตฌานานํ อฎฺฐกถาวเสน สิทฺธํ สงฺขาร เภทํ วตฺวา อิทานิ ปาฬิวเสนาปิ โส สิโทฺธ เยวาติ ทเสฺสตุํ ‘‘อปิจา’’ติอาทิ อารทฺธํฯ ทุกฺขปฺปฎิปทาปุพฺพกานํ ทฺวินฺนํ ทนฺธาภิญฺญขิปฺปาภิญฺญสมาธีนํฯ ‘‘เอตฺตาวตา’’ติ เอตํ ปริมาณํ อสฺสาติ เอตฺตาวํฯ เอตฺตาวเนฺตนฯ เอตฺถ สิยา, กสฺมา อิธ สงฺขารเภโท น วุโตฺตติอาทินา วจนกฺกเมน สิโทฺธ โหตีติ สมฺพโนฺธฯ เสสํ สุวิเญฺญยฺยํฯ</p>


<p> วิภาวนิปาเฐฯ ปริกมฺมํ นาม ปถวี, ปถวี, อาโป, อาโป-ติอาทิกํ, รูปํ อนิจฺจํ, รูปํ ทุกฺขํ, รูปํ อนตฺตา-ติอาทิกญฺจภาวนาปริกมฺมํ อธิกาโร นาม ปุพฺพภเวกตภาวนากมฺมํฯ ปุพฺพภเวฌานมคฺคผลานิปเตฺถตฺวา กตํ ทานสีลาทิ ปุญฺญกมฺมญฺจฯ ‘‘อิทํ ตาวนยุชฺชตี’’ติ เอตฺถ ตาวสโทฺท วตฺตพฺพนฺตราเปกฺขเน นิปาโตฯ เตน อปรํปิ วตฺตพฺพํ อตฺถีติ ทีเปติฯ ปุพฺพาภิสงฺขาโร ทุวิโธ ปกติ ปุพฺพาภิสงฺขาโร, ปโยคปุพฺพาภิสงฺขาโรติฯ ตตฺถ ปริกมฺม ปุพฺพาภิสงฺขาโร ปกติ ปุพฺพาภิสงฺขาโร นาม, อยํ ปกติ ปจฺจยคโณ เอวฯ ปุเพฺพ วุโตฺต ปุพฺพปฺปโยโค ปโยคปุพฺพาภิสงฺขาโร นาม ฯ โส เอว อิธาธิเปฺปโตติ ทเสฺสตุํ ‘‘นหี’’ติอาทิมาหฯ ‘‘อนฺตมโส’’ติ อนฺติม ปริเจฺฉเทนฯ ‘‘อาโลปภิกฺขา’’ นาม เอกา โลปภิกฺขาฯ โส ปริกมฺมสงฺขาตปุพฺพาภิสงฺขาโรฯ ฌานานิ จ สพฺพานิ อุปฺปนฺนานิ นาม นตฺถีติ สมฺพโนฺธฯ ‘‘อิตี’’ติ ตสฺมาฯ ‘‘โส’’ติ ภาวนาภิสงฺขาโรฯ ‘‘เตสํ’’ติ สเพฺพสํปิ ฌานานํฯ น หิ โลกิยชฺฌานานิ นาม…เป.… อตฺถิ, อิเมสํ สตฺตานํ สพฺพกเปฺปสุปิ กปฺปวินาสกาเล ฌานานิ ภาเวตฺวา พฺรหฺมโลก ปรายนตา สพฺภาวาติ อธิปฺปาโยฯ ‘‘ปุเพฺพ สมถกเมฺมสุ กตาธิการสฺสา’’ติ อาสนฺนภเวกตาธิการํ สนฺธาย วุตฺตํฯ ทูรภเว ปน สมถกเมฺมสุ อกตาธิกาโร นาม โกจิ นตฺถีติฯ ‘‘เอวเมวา’’ติ เอวํ เอวฯ วิปากชฺฌาเนสุ สงฺขาร เภทสฺส ปุพฺพ กมฺมวเสน วตฺตพฺพตฺตา ‘‘กุสล กฺริยชฺฌาเนสู’’ติ วุตฺตํฯ ‘‘อถวาติอาทิโก ปจฺฉิม วิกโปฺป นาม’’ อถวา ปุพฺพาภิสงฺขาเรเนว อุปฺปชฺชมานสฺส นกทาจิ อสงฺขาริกภาโว สมฺภวตีติ อสงฺขาริกนฺติ จ, พฺยภิจาราภาวโต สสงฺขาริกนฺติ จ น วุตฺตนฺติ อยํ วิกโปฺปฯ ตตฺถ อสงฺขาริกนฺติ จ น วุตฺตนฺติ สมฺพโนฺธฯ ‘‘พฺยภิจารา ภาวโต’’ติ อสงฺขาริกภาเวน ปสงฺคาภาวโตฯ สสงฺขาริกนฺติ จ น วุตฺตํฯ ยทิ วุเจฺจยฺยฯ นิรตฺถ กเมวตํภเวยฺยฯ กสฺมา, สมฺภว พฺยภิจารานํ อภาวโตฯ สมฺภเว พฺยภิจาเร จฯ วิเสสนํ สาตฺถกํ สิยาติ หิ วุตฺตํฯ น จ นิรตฺถกวจนํ ปณฺฑิตา วทนฺติฯ กสฺมา, อปณฺฑิตลกฺขณตฺตาฯ สติ ปน สมฺภเว จ พฺยภิจาเร จ, ตถา สกฺกา วตฺตุํฯ กสฺมา, สาตฺถกตฺตาฯ สาตฺถกเมว ปณฺฑิตา วทนฺติฯ กสฺมา, ปณฺฑิต ลกฺขณตฺตาติ อธิปฺปาโยฯ</p>


<p> ปฎิปทา อภิญฺญาววตฺถาเนฯ ‘‘นิมิตฺตุปฺปาทโต’’ติ ปฎิภาคนิมิตฺตสฺส อุปฺปาทโตฯ สุขาปน ปฎิปทา, ปจฺฉาทนฺธํ วา ขิปฺปํ วา อุปฺปนฺนํ ฌานํ สุขปฺปฎิปทํ นาม กโรตีติ โยชนาฯ ‘‘ปุพฺพภเว’’ติ อาสเนฺน ปุพฺพภเวฯ อนฺตรายิกธมฺมา นาม ‘กิเลสนฺตรายิโก จ, กมฺมนฺตรายิโก จ, วิปากนฺตรายิโก จ, ปญฺญตฺติ วีติกฺกมนฺตรายิโก จ, อริยูปวาทนฺตรายิโก จฯ ตตฺถ ติโสฺส นิยตมิจฺฉาทิฎฺฐิโยกิเลสนฺตรายิโก นามฯ ปญฺจานนฺตริย กมฺมานิ  กมฺมนฺตรายิโก นามฯ อเหตุก ทฺวิเหตุกปฺปฎิสนฺธิวิปากา วิปากนฺตรายิโก นามฯ ภิกฺขุ ภาเวฐิตานํ วินย ปญฺญตฺติํ วีติกฺกมิตฺวา อกตปฺปฎิกโมฺม วีติกฺกโม ปญฺญตฺติวีติกฺกมนฺตรายิโก นามฯ ปฎิกเมฺมปนกเต อนฺตรายิโก น โหติฯ อริยปุคฺคลานํ ชาติอาทีหิ อุปวทิตฺวา อโกฺกสิตฺวา อกตปฺปฎิกมฺมํ อโกฺกสนํ อริยูปวาทนฺตรายิโก นามฯ อิธปิ ปฎิกเมฺม กเต อนฺตรายิโก น โหติฯ เสเสสุ ตีสุ ปฎิกมฺมํ นาม นตฺถิฯ อิเม ธมฺมา อิมสฺมิํ ภเว ฌานมคฺคานํ อนฺตรายํ กโรนฺตีติ อนฺตรายิกา นามฯ เตหิ วิมุโตฺต อนฺตรายิก ธมฺม วิมุโตฺต นามฯ ‘‘กลฺยาณปฺปฎิปตฺติยํ ฐิโต’’ติ สีลวิสุทฺธิ อาทิกาย กลฺยาณปฺปฎิปตฺติยํ ปริปูรณ วเสน ฐิโตฯ ‘‘ฉินฺนปลิโพโธ’’ติ อาวาสปลิโพธาทีนิ ทสวิธานิ ปลิโพธกมฺมานิ ฉินฺทิตฺวา ฐิโตฯ ‘‘ปหิตโตฺต’’ติ, ยนฺตํ ปุริสถาเมน ปุริสปรกฺกเมน ปตฺตพฺพํ, น ตํ อปตฺวา วีริยสฺส สณฺฐานํ ภวิสฺสตีติ เอวํ ปวเตฺตน สมฺมปฺปธาน วีริเยน สมนฺนาคโตฯ โส หิ ปหิโต เปสิโต อนเปกฺขิโต อตฺตภาโว อเนนาติ ปหิตโตฺตติ วุจฺจติฯ ‘‘นสมฺปชฺชตีติ นตฺถิ’’ฯ สเจ ปญฺจปธานิยงฺคสมนฺนาคโต โหตีติ อธิปฺปาโยฯ ปญฺจปธานิยงฺคานิ นาม สทฺธาสมฺปนฺนตา, อสาเฐยฺยํ, อาโรคฺยํ, อลีนวีริยตา, ปญฺญวนฺตตา,ติฯ</p>


<p> วิปากชฺฌาเนฯ ‘‘มุทุภูตํ’’ติ ภาวนา พลปริตฺตตฺตามนฺทภูตํฯ มนฺทภูตตฺตา จ ทุพฺพลํฯ ‘‘นานา กิจฺจฎฺฐาเนสุ จา’’ติ ทสฺสนสวนาทีสุฯ ‘‘หีเนสุปิ อตฺตภาเวสู’’ติ อเหตุก ทฺวิเหตุกปุคฺคเลสุปิฯ ‘‘อสทิสํปี’’ติ ติเหตุกุกฺกฎฺฐํปิ กมฺมํ อเหตุกวิปากํปิ ชเนตีติอาทินา อสทิสํปิ วิปากํ ชเนติฯ ‘‘ภวงฺคฎฺฐาเนสุ เยวา’’ติ เอตฺถ ภวงฺค สเทฺทน ปฎิสนฺธิฎฺฐาน จุติฎฺฐานานิปิ สงฺคยฺหนฺติฯ ‘‘กุสลสทิสเมวา’’ติ ปถมชฺฌานกุสลํ ปถมชฺฌาน วิปากเมว ชเนติ, ทุตียชฺฌาน กุสลํ ทุตียชฺฌาน วิปากเมว ชเนตีติอาทินา กุสล สทิสเมว วิปากํ ชเนติฯ ‘‘กุสลเมว…เป.… กฺริยชฺฌานํ นาม โหติ’’ อเภทู ปจาเรนาติ อธิปฺปาโยฯ เภทมฺปิ อเภทํ กตฺวา อุปจาโร โวหาโร อเภทู ปจาโรฯ</p>


<p> สงฺคหคาถา  วณฺณนายํฯ ฌานานํ เภโท ฌานเภโทฯ อตฺถโต ปน ฌาเนหิ สมฺปโยคเภโท ฌานเภโทติ วุโตฺต โหตีติ อาห ‘‘ฌาเนหิ สมฺปโยคเภเทนา’’ติฯ ปถมชฺฌานิกํ จิตฺตนฺติอาทินา โยเชตพฺพํฯ ‘‘ตเมวา’’ติ รูปาวจร มานสเมวฯ วิภาวนิยํ ปน อุปริสงฺคหคาถายํ ฌานงฺค โยคเภเทน, กเตฺวเกกนฺตุ ปญฺจธาติ วจนํ ทิสฺวา อิธ ฌาน เภเทนาติ ฌานเงฺคหิ สมฺปโยคเภเทนาติ วุตฺตํฯ เอวํ สเนฺตปิ อิธ ฌานเภทสฺส วิสุํ อธิเปฺปตตฺตา ‘‘อโญฺญหิ ฌานเภโท’’ติอาทิ วุตฺตํฯ</p>

</p>


<p> อรูปจิตฺตทีปนิยํฯ ‘‘ภุโส’’ติ อติเรกตรํฯ ‘‘สรูปโต’’ติ ปรมตฺถ สภาวโตฯ นตฺถิ ชฎา เอตฺถาติ อชโฎฯ อชโฎ อากาโสติ อชฎากาโสฯ ‘‘ปริจฺฉินฺนากาโส’’ติ ทฺวารจฺฉิทฺทวาตปานจฺฉิทฺทาทิโก อากาโส, ยตฺถ อากาส กสิณ นิมิตฺตํ อุคฺคณฺหนฺติฯ กสิณ นิมิตฺตํ อุคฺฆาเฎตฺวา ลโทฺธ อากาโส กสิณุคฺฆาฎิมากาโส, กสิณํ อุคฺฆาเฎน นิพฺพโตฺต กสิณุคฺฆาฎิโมติ กตฺวาฯ รูปกลาปานํ ปริเจฺฉทมตฺตภูโต อากาโส รูปปริเจฺฉทากาโสฯ ‘‘อนนฺตภาเวน ผรียตี’’ติ จตุรงฺคุลมโตฺตปิโส อนนฺต นามํ กตฺวา ภาวนามนสิกาเรน ผรียติฯ ‘‘เทวานํ อธิฎฺฐานวตฺถู’’ติ มหิทฺธิกานํ คามนคร เทวานํ พลิปฺปฎิคฺคหณฎฺฐานํ วุจฺจติ, ยตฺถ มนุสฺสา สมเย กุล เทวตานํ พลิํ อภิหรนฺติฯ ‘‘พลิํ’’ติ ปูชนีย วตฺถุ วุจฺจติฯ ‘‘ตสฺมิํ’’ติ กสิณุคฺฆาฎิมากาเสฯ ‘‘ตเทวา’’ติ ตํ อารมฺมณเมวฯ กุสลชฺฌานํ สมาปนฺนสฺสวา, วิปากชฺฌาเนน อุปปนฺนสฺสวา, กฺริยชฺฌาเนน ทิฎฺฐธมฺม สุข วิหาริสฺสวา, ติโยเชตพฺพํฯ อนนฺตนฺติ วุจฺจติ, ยถาปถวีกสิเณ ปวตฺตนโต ฌานํ ปถวีกสิณนฺติ วุจฺจตีติฯ ‘‘เอกเทเส’’ติ อุปฺปาเทวา ฐิติยํ วา ภเงฺควาฯ อนฺตรหิตตฺตา อนนฺตนฺติ วุจฺจติฯ ‘‘อนนฺต สญฺญิเต’’ติ อนนฺต นามเกฯ ‘‘อนนฺตนฺติ ภาวนาย  ปวตฺตตฺตา’’ติ อิทํ ปถมา รุปฺปวิญฺญาณํ อนนฺตนฺติ เอวํ ปุพฺพภาค ภาวนาย ปวตฺตตฺตาฯ ‘‘อตฺตโน ผรณาการ วเสนา’’ติ ปุพฺพภาคภาวนํ อนเปกฺขิตฺวาติ อธิปฺปาโยฯ ‘‘นิรุตฺติ นเยนา’’ติ สกเตฺถ ยปจฺจยํ กตฺวา นการสฺสโลเปนฯ ‘‘ปาฬิยา นสเมตี’’ติ วิภงฺค ปาฬิยานสเมติฯ ‘‘อนนฺตํ ผรตี’’ติ อนนฺตํ อนนฺตนฺติ ผรติฯ ‘‘ปถมา รุปฺปวิญฺญาณาภาโว’’ติ ตสฺส อภาว ปญฺญตฺติมตฺตํฯ ‘‘เนวตฺถี’’ติ นตฺถิฯ ‘‘อสฺสา’’ติ จตุตฺถา รุปฺปชฺฌานสฺสฯ อถวาติอาทีสุ ‘‘ปฎุสญฺญา กิจฺจสฺสา’’ติ พฺยตฺตสญฺญา กิจฺจสฺสฯ ‘‘สงฺขาราวเสส สุขุมภาเวน วิชฺชมานตฺตา’’ติ อิมสฺส อตฺถํ วิภาเวโนฺต ‘‘เอตฺถจา’’ติอาทิมาหฯ ‘‘มุทฺธภูตํ’’ติ มตฺถกปตฺตํฯ ‘‘เทสนาสีสมตฺตํ’’ติ ราชา อาคจฺฉตีติอาทีสุ วิย ปธาน กถามตฺตนฺติ วุตฺตํ โหติฯ ‘‘ตเสฺสวา’’ติ ปถมา รุปฺปวิญฺญาณเสฺสวฯ กุสลภูตํ ปถมา รุปฺปวิญฺญาณํ ปุถุชฺชนานญฺจ เสกฺขานญฺจ กุสลภูตสฺส ทุตียารุปฺปวิญฺญาณสฺส อารมฺมณํ โหติฯ อรหา ปน ติวิโธฯ ตตฺถ, เอโกปถมา รุเปฺปฐตฺวา อรหตฺตํ ปตฺวา ปถมารุปฺปํ อสมาปชฺชิตฺวาว ทุตียา รุปฺปํ อุปฺปาเทติฯ ตสฺส กุสลภูตํ ปถมา รุปฺปํ กฺริยภูตสฺส ทุตียา รุปฺปสฺส อารมฺมณํฯ เอโกปถมา รุเปฺปฐตฺวา อรหตฺตํ ปตฺวา ปุน ตเมว ปถมา รุปฺปํ สมาปชฺชิตฺวา ทุตียา รุปฺปํ อุปฺปาเทติฯ เอโก ทุตียา รุเปฺปฐตฺวา อรหตฺตํ คจฺฉติฯ เตสํ ทฺวินฺนํ กฺริยภูตํ ปถมา รุปฺปวิญฺญาณํ กฺริยภูตเสฺสว ทุตียารุปฺปสฺส อารมฺมณํฯ เตนาห ‘‘วิญฺญาณํ นามา’’ติอาทิํฯ</p>

</p>


<p> โลกุตฺตรจิเตฺตฯ ‘‘ชลปฺปวาโห’’ติ อุทกธาราสงฺฆาโฎฯ ‘‘ปภวโต’’ติอาทิปวตฺติฎฺฐานโตฯ ‘‘ยถาหา’’ติ กถํ ปาฬิยํ อาหฯ ‘‘เสยฺยถิท’’นฺติ โส กตโมฯ ‘‘อยํ ปี’’ติ อยํ อริยมโคฺคปิฯ เอกจิตฺตกฺขณิโก อริยมโคฺค, กถํ ยาว อนุปาทิเสส นิพฺพานธาตุยาสวติ สนฺทตีติ อาห  ‘‘อานุภาวปฺผรณวเสนา’’ติฯ ปาฬิยํ คงฺคาทีนิ ปญฺจนฺนํ มหานทีนํ นามานิฯ ‘‘สมุทฺท นินฺนา’’ติ มหาสมุทฺทาภิมุขํ นินฺนา นมิตาฯ ‘‘โปณา’’ติ อนุปติตาฯ ‘‘ปพฺภารา’’ติ อโธวาหิตาฯ ‘‘กิเลสานํ’’ติ อนุปคมเน กมฺมปทํฯ ปาฬิยํ ‘‘ฆโฎ’’ติ อุทก ปุณฺณฆโฎฯ ‘‘นิกุโชฺช’’ติ อโธมุขํ ฐปิโตฯ ‘‘โนปจฺจาว มตี’’ติ ปุน โนคิลติฯ ‘‘น ปุเนตี’’ติ น ปุน เอติ นุปคจฺฉติ อริยสาวโกฯ ‘‘น ปเจฺจตี’’ติ น ปฎิ เอติฯ ตทตฺถํ วทติ ‘‘น ปจฺจาคจฺฉตี’’ติฯ เอวํ ตํ อนิวตฺตคมนํ ปาฬิสาธเกหิ ทีเปตฺวา อิทานิ ยุตฺติสาธเกหิ ปกาเสตุํ ‘‘ยถา จา’’ติอาทิมาหฯ ‘‘ยโต’’ติ ยํ การณาฯ ‘‘เต’’ติ ปุถุชฺชนาฯ ‘‘ทุสฺสีลา’’ติ นิสฺสีลาฯ ‘‘อุมฺมตฺตกา’’ติ ปิตฺตุมฺมตฺตกาฯ ‘‘ขิตฺต จิตฺตา’’ติ ฉฎฺฎิตปกติ จิตฺตายกฺขุมฺมตฺตกาฯ ‘‘ทุปฺปญฺญา’’ติ นิปฺปญฺญาฯ ‘‘เอฬมูคา’’ติ ทุปฺปญฺญตาย เอว ปคฺฆริตลาล มุข มูคาฯ ‘‘ตสฺมิํ มเคฺค เอวา’’ติ อฎฺฐงฺคีเก อริยมเคฺค เอวฯ โส ปน มโคฺค ปถม มโคฺค, ทุตีย มโคฺค, ตตีย มโคฺค, จตุตฺถ มโคฺค,ติ จตุพฺพิโธ โหติฯ ‘‘อาทิโต ปชฺชนํ’’ติ จตูสุ มเคฺคสุ อาทิมฺหิ ปถม มคฺคโสตสฺส ปชฺชนํ คมนํฯ ปฎิลาโภติ วุตฺตํ โหติฯ ‘‘โสตาปตฺติยา’’ติ โสตสฺส อาปชฺชเนนฯ ‘‘อธิคมฺมมาโน’’ติ ปฎิลพฺภมาโนฯ สเพฺพ โพธิปกฺขิย ธมฺมา อนิวตฺต คติยา ปวตฺตมานา โสโตติ วุจฺจนฺตีติ สมฺพโนฺธฯ สโมฺพธิ วุจฺจติ จตูสุ มเคฺคสุ ญาณํฯ อุปริสโมฺพธิ เอว ปรายนํ เยสํ เต อุปริสโมฺพธิ ปรายนาฯ ปรายนนฺติ จ ปฎิสรณํฯ กถํ โสตาปตฺติ วจนํ มเคฺคน สมานาธิกรณํ โหตีติ วุตฺตํ ‘‘ปถม มคฺค สงฺขาตาย โสตาปตฺติยา’’ติอาทิฯ ‘‘มเคฺคตี’’ติ คเวสติฯ มาเรนฺต คมโนนิรุตฺตินเยน มโคฺคติ สิชฺฌตีติ วุตฺตํ ‘‘กิเลเส มาเรโนฺต คจฺฉตีติ มโคฺค’’ติฯ</p>


<p> สกทาคามิ มเคฺคฯ ‘‘สกิํ อาคจฺฉตี’’ติ อิโตคนฺตฺวา ปุน อิธ อาคจฺฉตีติ อโตฺถฯ ‘‘สีเลนา’’ติ ปกติสภาเวนฯ กามโลกํ อาคจฺฉนฺติ เอเตหีติ กามโลกาคมนาฯ กิเลสาฯ เตสํ สพฺภาเวน วิชฺชมานภาเวนฯ ปาฬิยํ ‘‘เอกจฺจสฺส ปุคฺคลสฺสา’’ติ กตฺตุ อเตฺถสามิวจนํฯ เอกเจฺจน ปุคฺคเลน อปฺปหีนา นีติ สมฺพโนฺธ ฯ ‘‘สหพฺยตํ’’ติ สหายภาวํฯ ‘‘อาคามีโหตี’’ติ วตฺวา ตเมวตฺถํ วทติ ‘‘อาคนฺตฺวา อิตฺถตฺต’’นฺติฯ อาคจฺฉติ สีเลนาติ อาคนฺตฺวาฯ อิตฺถํ ภาโว อิตฺถตฺตํฯ อิมํ กามตฺตภาวํ อาคนฺตฺวา, ตสฺมา อาคามี นาม โหตีติ โยชนาฯ ‘‘อยญฺจ อโตฺถ’’ติ ปฎิสนฺธิวเสน สกิํ อิมํ โลกํ อาคจฺฉตีติอาทิโก อโตฺถฯ ‘‘กิเลส คติวเสนา’’ติ กามโลกา คมน กิเลส คติวเสนฯ มคฺคสหาเยน ฌาเนน วิกฺขมฺภิตา กิเลสา มเคฺคน สมุจฺฉินฺน คติกา โหนฺติฯ อยํ มคฺคสหาโยฌานานุภาโว นามฯ เตนาห ‘‘น หี’’ติอาทิํฯ ‘‘เทวโลกโต’’ติ เอตฺถ พฺรหฺมโลโกปิ สงฺคหิโตฯ ปจฺฉิมสฺมิํ ปน อเตฺถ สตีติ โยชนาฯ อาคมนสีโล อาคนฺตฺวาฯ น อาคนฺตฺวา อนาคนฺตฺวาฯ ‘‘เตนา’’ติ อนาคมเนนฯ ‘‘นานตฺถา สมฺภวโต’’ติ ทฺวีสุ อิตฺถตฺตสเทฺทสุ เอกสฺมิํ อิมํ กามาวจร โลกนฺติ เอกสฺมิํ อิมํ มนุสฺส โลกนฺติ เอวํ นานตฺถานํ อสมฺภวโตฯ ปาฬิยํ ‘‘สพฺยา พโชฺฌ’’ติ เจโตทุกฺข สงฺขาเตน เจตสิกโรคา พาเธน สหิโตฯ เตนาห ‘‘เตหิ ปฎิฆานุสยสฺสา’’ติอาทิํฯ ตตฺถ ‘‘เต’’ติ ปุถุชฺชน โสตาปนฺน สกทาคามิโนฯ สพฺยา พชฺฌานามาติ สมฺพโนฺธฯ ‘‘ปจฺฉิมสฺส วากฺยสฺสา’’ติ อาคนฺตฺวา อิตฺถตฺตํ โสตาปนฺน สกทาคามิโน เตน ทฎฺฐพฺพาติ วากฺยสฺสฯ ‘‘ทฺวีสุ สกทาคามีสู’’ติ อาคนฺตฺวา อิตฺถตฺตนฺติ วุตฺตตฺตา เตน อเตฺถน สกทาคามินามเกสุ ทฺวีสุ โสตาปนฺน สกทาคามีสุฯ ‘‘ปุริมสฺสา’’ติ โสตาปนฺนสฺสฯ ‘‘อนญฺญ สาธารเณ เนวา’’ติ ทุตีย ผลฎฺฐาทีหิ อสามเญฺญเนวฯ พฺรหฺมโลเกฐิตานํ โสตาปนฺนานํ สตฺตกฺขตฺตุ ปรม ตาทิภาโว นตฺถิ วิย ทุตีย ผลฎฺฐานํ สกทาคามิ ภาโวปิ นตฺถิฯ เตนาห ‘‘ปถม ทุตีย ผลฎฺฐาปี’’ติอาทิํฯ ‘‘ตสฺมา’’ติอาทิ ลทฺธคุณวจนํฯ ‘‘อิติ กตฺวา’’ติ อิมินา การเณนฯ ‘‘เหฎฺฐู ปรูปปตฺติวเสนา’’ติ อุปริโต อาคนฺตฺวา เหฎฺฐูปปตฺติ จ, เหฎฺฐโต อาคนฺตฺวา อุปรูปปตฺติ จาติ เอวํ เหฎฺฐูปรูปปตฺติวเสนฯ ‘‘เอวญฺจ กตฺวา’’ติอาทิ ทุตีย ลทฺธ คุณวจนํฯ ‘‘ปญฺจนฺนํ อิธ นิฎฺฐา’’ติ ปญฺจนฺนํ ปุคฺคลานํ อิธ กามโลเก นิฎฺฐา อนุปาทิเสส นิพฺพานปตฺตีติ วุตฺตํ  โหติฯ ‘‘โส ปนา’’ติ สกทาคามิ ปุคฺคโล ปนฯ เยสํ ปน อฎฺฐกถา จริยานํ อโตฺถ, เตสํ อเตฺถโส สกทาคามิ ปุคฺคโล ปญฺจวิโธว วุโตฺต, น ฉโฎฺฐ ปุคฺคโลติ โยชนาฯ เยสํ ปน อิมํ โลกนฺติ อโตฺถ, เตสํ อเตฺถ ฉโฎฺฐปิ ลพฺภตีติ ทเสฺสตุํ ‘‘มหาปรินิพฺพาน…เป.… อาคโต เยวา’’ติ วุตฺตํฯ ตตฺถ ‘‘สกิํ อาคมนเฎฺฐน อาคโต เยวา’’ติ สกิํ อาคมนเฎฺฐน สกทาคามีสุ อาคโตเยวฯ สพฺพญฺญุ พุทฺธาปิ ปถม ผลฎฺฐ ภูตา สตฺตกฺขตฺตุ ปรมตายํ สณฺฐิตา วิยาติ โยชนาฯ เอตฺถ จ ‘‘สตฺตกฺขตฺตุปรมตายํ’’ติ สตฺตกฺขตฺตุ ปรมภาเวฯ อิทญฺจ นิทสฺสน วจนมตฺตํฯ สพฺพญฺญุ พุทฺธาปิ ทุตีย ผลฎฺฐภูตา สกิํ อาคมนปฺปกติยํ สณฺฐิตาเยว โหนฺติฯ กสฺมา, ตสฺมิํ ขเณ ตํ สภาวานติ วตฺตนโตติ อธิปฺปาโยฯ สโพฺพปิ โส ฉพฺพีโธ ปุคฺคโล อิธ…เป.… ทฎฺฐโพฺพฯ เอเตน ยํ วุตฺตํ วิภาวนิยํ ปญฺจสุ สกทาคามีสุ ปญฺจมโกว อิธาธิเปฺปโตติฯ ตํ ปฎิกฺขิตฺตํ โหติฯ กสฺมา, ปญฺจมโก เอว อิธ สกทาคามิปเท อธิเปฺปเตสติ อิตเร จตฺตาโร กตฺถ อธิเปฺปตา สิยุนฺติ วตฺตพฺพตฺตาฯ ชนกภูโต สมาโนฯ ‘‘ญายาคตา เอวา’’ติ ยุตฺติโต ปรมฺปราคตา เอวฯ เตนาห ‘‘ยถา’’ติอาทิํฯ ‘‘อวิรุโทฺธ’’ติ ญาเยน อวิรุโทฺธฯ</p>


<p> โอรมฺภาโค นาม เหฎฺฐาภาโค กามโลโกฯ โอรมฺภาคาย สํวตฺตนฺตีติ โอรมฺภาคิยานิ กามราค พฺยาปาท สํโยชนาทีนิฯ ‘‘โส’’ติ อนาคามิ ปุคฺคโลฯ</p>


<p> มหปฺผลํ กโรนฺติ สีเลนาติ มหปฺผล การิโนฯ เตสํ ภาโว ‘‘มหปฺผล การิตา’’ฯ สีลาทิ คุโณฯ ‘‘อรหตี’’ติ ปฎิคฺคหิตุํ อรหติฯ ‘‘อรหโต’’ติ อรหนฺตสฺสฯ ‘‘นิพฺพจนํ’’ติ นิรุตฺติฯ วิคฺคห วากฺยนฺติ วุตฺตํ โหติฯ สุทฺธิกสุญฺญตาย ตถา น วจิตฺตานิ, สุญฺญตปฺปฎิปทาย ตถา น วจิตฺตานีติอาทินา โยเชตพฺพํฯ ตตฺถ ‘‘สุทฺธิก สุญฺญตายา’’ติ สุทฺธิกสุญฺญตวาเรฯ ‘‘สุญฺญตปฺปฎิปทายา’’ติ สุญฺญตปฺปฎิปทาวาเรฯ ‘‘สจฺจ สติปฎฺฐาน วิภเงฺคสุ ปนา’’ติ สจฺจ วิภงฺค สติปฎฺฐาน วิภเงฺคสุ ปน, สพฺพํ จิตฺต วฑฺฒนํ ปาฬิ อฎฺฐกถาสุ เทสนาวาเร วิจาเรตฺวา เวทิตพฺพํฯ</p>


<p> ผลจิเตฺต ฯ โสตาปตฺติยา อธิคตํ ผลํ โสตาปตฺติ ผลํฯ ตตฺถ ‘‘อธิคตํ’’ติ ปฎิลทฺธํฯ อฎฺฐงฺคีก ผลํ สนฺธาย ‘‘เตน สมฺปยุตฺต’’นฺติ วุตฺตํฯ ‘‘นิรุตฺตี’’ติ วิคฺคโหฯ</p>


<p> ตนุภูเตปิ กาตุํ น สโกฺกติ, กุโต สมุจฺฉินฺทิตุํฯ ‘‘ตานี’’ติ อินฺทฺริยานิฯ ‘‘ปฎู นี’’ติติกฺขานิฯ ‘‘โส’’ติ จตุตฺถ มโคฺคฯ ‘‘ตา จา’’ติ รูปราค, อรูปราค, มาน, อุทฺธจฺจ, อวิชฺชาทโย จฯ ‘‘อเญฺญ จา’’ติ เตหิ ทสหิ สํโยชเนหิ อเญฺญ อหิริกาโนตฺตปฺปาทิเก, สเพฺพปิ ปาป ธเมฺม จฯ</p>


<p> กิริย จิตฺต วิจารณายํฯ น คหิตํ อิติ อยํ ปุจฺฉาฯ อภาวา อิติ อยํ วิสชฺชนาติอาทินา โยเชตพฺพํฯ ‘‘อสฺสา’’ติ กิริยานุตฺตรสฺสฯ ‘‘นิรนุสยสนฺตาเนปี’’ติ อนุสย รหิเต อรหนฺต สนฺตาเนปิฯ ‘‘อิตี’’ติ วากฺย ปริสมาปนมตฺตํฯ ‘‘วุจฺจเต’’ติ วิสชฺชนา กถียเตฯ ปุน อนุปฺปชฺชนํ อนุปฺปาโทฯ อนุปฺปาโท ธโมฺม สภาโว เยสํ เต อนุปฺปาท ธมฺมาฯ เตสํ ภาโวติ วิคฺคโหฯ วิปากญฺจ ชเนตีติ สมฺพโนฺธฯ กถํ ชเนตีติ อาห ‘‘กุสล…เป.… กตฺวา’’ติฯ ตตฺถ, ‘‘กตฺวา’’ติ สาเธตฺวาฯ สเจปิ กเรยฺยาติ โยชนาฯ ‘‘โกจี’’ติ อพฺยโตฺต โกจิ อริยสาวโกฯ ตทา ผล จิตฺตเมว ปวเตฺตยฺยาติ สมฺพโนฺธฯ ‘‘ปฎิพาหิตุํ อสกฺกุเณโยฺย’’ติ อปฺปฎิพาหิโย อานุภาโว อสฺสาติ สมาโสฯ</p>


<p> ‘‘อาทิ อนฺต ปเทเสฺว วา’’ติอาทิมฺหิ ทฺวาทสา กุสลานีติ จ, อเนฺต กฺริย จิตฺตานิ วีสตีติ จ ปเทสุฯ รูเป ปริยา ปนฺนานิ จิตฺตานิฯ อรูเป ปริยา ปนฺนานิ จิตฺตานิฯ ‘‘ปถมาย ภูมิยา ปตฺติยา’’ติ ปถมภูมิํ ปาปุณิตุํฯ ‘‘สามญฺญ ผลํ อธิเปฺปตนฺติ วุตฺตํ’’ อฎฺฐสาลินิยํฯ อตฺถโต ปน ธมฺม วิเสโสติ สมฺพโนฺธฯ มคฺค ผล นิพฺพาน สงฺขาโต ธมฺม วิเสโส โลกุตฺตรภูมิ นามาติ โยชนาฯ อวตฺถา ภูมิ เอว นิปฺปริยายภูมิฯ กสฺมา, อวตฺถา วนฺตานํ ธมฺมานํ สรูปโต ลทฺธตฺตาฯ อิตรา โอกาสภูมิ นิปฺปริยาย ภูมิ น โหติฯ กสฺมา, ปญฺญตฺติยา มิสฺสกตฺตาฯ ‘‘ธมฺมานํ ตํ ตํ อวตฺถา วิเสสวเสเนว สิทฺธา’’ติ เอเตน อวตฺถา ภูมิ เอว ปธาน ภูมีติ  ทเสฺสติฯ กามตณฺหาย วิสยภูโต โอฬาริกากาโร กามาวจรตา นามฯ ภวตณฺหาย วิสยภูโต มชฺฌิมากาโร รูปารูปาวจรตา นามฯ ตาสํ ตณฺหานํ อวิสยภูโต สณฺห สุขุมากาโร โลกุตฺตรตา นามฯ หีนานํ อกุสล กมฺมานํ วเสน หีนา อปายภูมิโยฯ ปณีตานํ กุสล กมฺมานํ วเสน ปณีตา สุคติ ภูมิโยฯ ตตฺถ จ นานา อกุสล กมฺมานํ วา นานา กุสล กมฺมานํ วา โอฬาริก สุขุมตา วเสน นานา ทุคฺคติ ภูมิโย นานา สุคติ ภูมิโย จ สิทฺธา โหนฺตีติ อิมมตฺถํ ทเสฺสตุํ ‘‘อปิ จา’’ติอาทิมาหฯ</p>


<p> คาถาย ปุพฺพทฺธํ นาม-อิตฺถ เมกูน นวุติ, ปฺปเภทํ ปน มานสนฺติ ปาททฺวยํฯ อปรทฺธํ นาม เอกวีสสตํวาถ, วิภชนฺติ วิจกฺขณาติ ปาททฺวยํฯ ตํ อิมินา น สเมติฯ กถํ น สเมติฯ อิมินา วจเนน สกลมฺปิ คาถํ เอกูน นวุติปฺปเภทํ มานสํ เอกวีส สตํ กตฺวา วิภชนฺตี-ติ เอวํ เอกวากฺยํ กตฺวา โยชนํ ญาเปติฯ ‘‘ปถมชฺฌาน สทิสเฎฺฐนา’’ติ โลกิย ปถมชฺฌาน สทิสเฎฺฐนฯ ยํ จตุรงฺคีกํ, ตํ สยเมว ทุตียชฺฌานนฺติ สิทฺธํฯ ยํ ติยงฺคีกํ, ตํ สยเมว ตตียชฺฌานนฺติ สิทฺธํฯ ยํ ทุวงฺคีกํ, ตํ สยเมว จตุตฺถชฺฌานนฺติ สิทฺธํฯ ยํ ปุน ทุวงฺคีกํ, ตํ สยเมว ปญฺจมชฺฌานนฺติ สิทฺธํฯ ‘‘เอวํ วุตฺต’’นฺติ วิภาวนิยํ ฌานงฺควเสน ปถมชฺฌาน สทิสตฺตา ปถมชฺฌานญฺจาติ เอวํ วุตฺตํฯ วิตกฺกาทิ องฺคปาตุภาเวน ปญฺจธา วิภชนฺตีติ สมฺพโนฺธฯ น อิตรานิ โลกิยชฺฌานานิ สาติสฺสยโต ฌานานิ นาม สิยุํฯ กสฺมาติ อาห ‘‘ตานิ หี’’ติอาทิํฯ ตตฺถ ‘‘ตานี’’ติ โลกิยชฺฌานานิฯ ‘‘อุเปจฺจา’’ติ อุปคนฺตฺวาฯ ‘‘ฌาเปนฺตี’’ติ ทหนฺติฯ ปกติยา เอว สิโทฺธ โหติ, น ปาทกชฺฌานาทิวเสน สิโทฺธฯ ‘‘กิจฺจ’’นฺติ ปญฺจงฺคีก ภาวตฺถาย กตฺตพฺพ กิจฺจํฯ ‘‘เตน ปจฺจย วิเสเสนา’’ติ ปาทกชฺฌานาทินา ปจฺจย วิเสเสนฯ ‘‘ตสฺมิํ’’ติ ปจฺจย วิเสเสฯ ยถาโลกิยชฺฌาเนสุ อุปจารภูตา ภาวนา กาจิ วิตกฺก วิราค ภาวนา นาม โหติ…เป.… กาจิ รูป วิราค ภาวนา นามฯ อสญฺญิ คามีนํ ปน สญฺญา วิราค ภาวนา นาม โหติฯ เอวเมวนฺติ โยชนาฯ ‘‘สา’’ติ อุปจาร ภาวนา ฯ‘‘อุเปกฺขา สหคตํ วา’’ติ เอตฺถ วา สเทฺทน รูปสมติกฺกมํ วา สญฺญา สมติกฺกมํ วาติ อวุตฺตํ วิกเปฺปติฯ อาทิกมฺมิกกาเล เอวํ โหตุ, วสิภูตกาเล ปน กถนฺติ อาห ‘‘ฌาเนสู’’ติอาทิํฯ นานาสตฺติยุตฺตา โหตีติ วตฺวา นานาสตฺติโย ทเสฺสติ ‘‘กาจี’’ติอาทินาฯ ยา อุปจาร ภาวนาฯ ‘‘วิตกฺกํ วิราเชตุํ’’ติ วิตกฺกํ วิคเมตุํฯ อตฺตโน ฌานํ อวิตกฺกํ กาตุนฺติ วุตฺตํ โหติฯ เตนาห ‘‘อติกฺกาเมตุํ’’ติฯ สา อุปจาร ภาวนาฯ เสสาสุปิ อุปจาร ภาวนาสุฯ</p>


<p> (ก) ‘‘สา วิปสฺสนา’’ติ วุฎฺฐานคามินิ วิปสฺสนาฯ ‘‘วิปสฺสนา ปากติกา เอวา’’ติกาจิ วิราค ภาวนา นาม น โหตีติ อธิปฺปาโยฯ ‘‘นิยาเมตุํ’’ติ อวิตกฺกเมว โหตูติ วทมานา วิย ววตฺถเปตุํฯ ‘‘อธิปฺปาโย’’ติ ปาทกวาทิเตฺถรสฺส อธิปฺปาโยฯ ‘‘สมฺมสียตี’’ติ อิทํ ฌานํ อนิจฺจํ ขยเฎฺฐน, ทุกฺขํ ภยเฎฺฐน, อนตฺตา อสารกเฎฺฐนาติ สมฺมสียติ สมนุปสฺสียติฯ ตํ อฎฺฐกถาย น สเมติฯ วุตฺตญฺหิ ตตฺถฯ ยโต ยโต สมาปตฺติโต วุฎฺฐาย เย เย สมาปตฺติ ธเมฺม สมฺมสิตฺวา มโคฺค นิพฺพตฺติโต โหติฯ ตํ ตํ สมาปตฺติ สทิโสว โหติฯ สมฺมสิตสมาปตฺติ สทิโสติ อโตฺถติฯ เอตฺถ หิ ‘‘ยโต ยโต สมาปตฺติโต วุฎฺฐายา’’ติ เอเตน ปาทกชฺฌานํ กถิตํ โหติฯ ‘‘ปาทกชฺฌาเน สตี’’ติ เอเตน อยํ วาโทปิ ปาทกชฺฌาเนน วินา นสิชฺฌตีติ ทเสฺสติฯ ‘‘วิปสฺสนาปิ…เป.… ปตฺตา โหตี’’ติ เอเตน อิมสฺมิํ วาเทปิ วิปสฺสนา นิยาโม อิจฺฉิตโพฺพติ ทเสฺสติฯ เตนาห ‘‘ยถาโลกิยชฺฌาเนสู’’ติอาทิํฯ กามเญฺจตฺถ…เป.… อวิโรโธ วุโตฺต วิย ทิสฺสติฯ กถํฯ ปญฺจมชฺฌานโต วุฎฺฐาย หิ ปถมชฺฌานาทีนิ สมฺมสโต อุปฺปนฺนมโคฺค ปถมเตฺถรวาเทน ปญฺจมชฺฌานิโก, ทุตีย วาเทน ปถมาทิชฺฌานิโก อาปชฺชตีติ เทฺวปิ วาทา วิรุชฺฌนฺติฯ ตตีย วาเทน ปเนตฺถ ยํ อิจฺฉติ, ตํ ฌานิโก โหตีติ เต จ วาทา น วิรุชฺฌนฺติ, อชฺฌาสโย จ สาตฺถโก โหตีติ เอวํ อวิรุโทฺธ วุโตฺต โหตีติฯ เอตฺถ ปน ยํ อิจฺฉติ, ตํ ฌานิโก โหติฯ อิจฺฉาย ปน อสติ, วิโรโธเยวฯ เตนาห ‘‘อิเม ปน วาทาฯ …เป.… ฯ วิโรโธ ปริหริตุํ’’ติฯ ปาฬิยํ ‘‘อชฺฌตฺตํ สุญฺญตํ มนสิ กโรตี’’ติ อชฺฌตฺตสนฺตาเนตํ ตํ ฌานญฺจ ฌานสหคตญฺจ ขนฺธ ปญฺจกํ นิจฺจ สุข อตฺต ชีวโต สุญฺญตํ มนสิ กโรติฯ ‘‘น ปกฺขนฺทตี’’ติ น ปวิสติฯ ‘‘สนฺนิสาเทตพฺพํ’’ติ สนฺนิสินฺนํ กาตพฺพํฯ ‘‘เอโกทิกาตพฺพํ’’ติ เอกมุขํ กาตพฺพํฯ ‘‘สมาทหาตพฺพํ’’ติ สุฎฺฐุ ฐเปตพฺพํฯ ‘‘นิสฺสายา’’ติ ปาทกํ กตฺวาติ อธิปฺปาโยฯ</p>


<p> (ก) วาทวิจารณายํฯ อุปจาร ภาวนา เอว อุปริชฺฌาเน ฌานงฺคํ นิยาเมตีติ วุตฺตํฯ เหฎฺฐา ปน อชฺฌาสโย เอว อุปริชฺฌาเน ฌานงฺคํ นิยาเมตีติ วุตฺตํฯ ตตฺถ ‘‘อชฺฌาสโย เอวา’’ติ เอว สเทฺทน ปาทกชฺฌานํ นิวเตฺตติฯ ‘‘อิธ อุปจาร ภาวนา เอวา’’ติ เอว สเทฺทน อชฺฌาสยํ นิวเตฺตติฯ เอเตสุ หิ ทฺวีสุ สห ภาวีสุ อุปจาร ภาวนา เอว ปธานํ โหติฯ อชฺฌาสโย ปน ตสฺส นานา สตฺติโยคํ สาเธติฯ ‘‘อชฺฌาสย สามญฺญํ สณฺฐาตี’’ติ มเคฺค ยํ ลทฺธพฺพํ โหติ, ตํ ลพฺภตุ, มยฺหํ วิเสโส นตฺถีติ เอวํ อชฺฌาสย สามญฺญํ สณฺฐาติฯ ‘‘ตสฺมิ’’นฺติ อชฺฌาสย วิเสเสฯ ‘‘โส’’ติ อชฺฌาสย วิเสโสฯ กสฺมา ยุตฺตนฺติ อาห ‘‘อิจฺฉิ ติจฺฉิต…เป.… นิพฺพตฺตนํ’’ติฯ ‘‘สพฺพชฺฌาเนสุ จิณฺณวสิภูตานํ’’ติ อิทํ สมาปชฺชนนฺติ จ นิพฺพตฺตนนฺติ จ ปท ทฺวเย สมฺพนฺธ วจนํฯ ‘‘วิปสฺสนา วิเสสตฺถาย เอวา’’ติ วุฎฺฐาน คามินิ วิปสฺสนา วิเสสตฺถาย เอวฯ ยสฺมา ปน อฎฺฐสุ สมาปตฺตีสุ เอเกกาย สมาปตฺติยา วุฎฺฐาย วุฎฺฐิต สมาปตฺติ ธมฺม สมฺมสนํ อาคตํ, น ปน อญฺญชฺฌาน สมฺมสนํฯ ตสฺมา ปาทกชฺฌานเมว ปมาณนฺติ โยชนาฯ ปาฬิปเทสุ ‘‘คหปตี’’ติ อาลปน วจนํฯ ‘‘วิวิเจฺจวา’’ติ วิวิจฺจิตฺวา เอวฯ วิวิโตฺต วิคโต หุตฺวา เอวฯ ‘‘อุปสมฺปชฺชา’’ติ สุฎฺฐุ สมฺปาปุณิตฺวาฯ ‘‘อิติ ปฎิสญฺจิกฺขตี’’ติ เอวํ ปจฺจเวกฺขติฯ ‘‘อภิสเญฺจตยิต’’นฺติ สุสํ สมฺปิณฺฑิตํ, สํวิทหิตํฯ ‘‘ตตฺถ ฐิโต’’ติ ตสฺมิํ ปถมชฺฌาเน อปริหีโน หุตฺวา ฐิโตฯ ‘‘เมตฺตาเจโต วิมุตฺตี’’ติ เมตฺตาฌานสงฺขาตา เจโตวิมุตฺติ, อญฺญตฺถ อลคฺคนวเสน จิตฺตสฺส ปวตฺติฯ ตถา กรุณา เจโตวิมุตฺติฯ มุทิตา เจโตวิมุตฺติฯ ‘‘วิเวกช’’นฺติ กายวิเวก จิตฺตวิเวกานํ วเสน ชาตํฯ ‘‘ปีติ สุขํ’’ติ ปีติยา จ สุเขน จ สมฺปนฺนํฯ อถวา, วิเวเกหิ ชาตานิ  ปีติ สุขานิ อสฺสาติ วิเวกชํ ปีติ สุขํฯ มเชฺฌ นิคฺคหิตาคโมฯ รูปเมว รูปคตํ, เวทนา เอว เวทนา คตนฺติอาทินา สมาโสฯ คตสโทฺท จ ปทปูรณมเตฺต ทฎฺฐโพฺพฯ ‘‘เตเนว ธมฺม ราเคน ตายธมฺมนนฺทิยา’’ติ วิปสฺสนานิ กนฺติมาหฯ สหเตฺถ จ กรณ วจนํฯ โอปปาติโก โหตีติ สมฺพโนฺธฯ ‘‘ตตฺถ ปรินิพฺพายี’’ติ พฺรหฺมโลเก อวสฺสํ ปรินิพฺพาย น ธโมฺมฯ เตนาห ‘‘อนาวตฺติ ธโมฺม ตสฺมา โลกา’’ติฯ ‘‘ปาทกชฺฌานเมว ปมาณ’’นฺติ ปาทกชฺฌานเมว มเคฺคฌานงฺคํ นิยาเมสฺสติ, น สมฺมสิตชฺฌานนฺติ อธิปฺปาโยฯ ‘‘ปาทกํ อกตฺวา’’ติ อาสเนฺน อสมาปชฺชิตฺวาติ วุตฺตํ โหติฯ ‘‘ยํ ยํ ฌานํ อิจฺฉนฺตี’’ติ มเคฺค อิจฺฉนฺติฯ</p>


<p> (ข) ‘‘ตถา วิโธ’’ติ ตถา ปกาโรฯ อาสเนฺน วุฎฺฐิตเสฺสว ฌานสฺสฯ ‘‘จิตฺตสนฺตานํ วิเสเสตุํ’’ติ สเจ ปาทกชฺฌานํ ปถมชฺฌานํ โหติ, ตโต ปรํ ปวตฺตํ จิตฺตสนฺตานํ วิตเกฺก นินฺนํ โหติ, วิตเกฺก ปกฺขนฺทติฯ อถ ปาทกชฺฌานํ ทุตียชฺฌานํ โหติฯ ตโต ปรํ ปวตฺตํ จิตฺตสนฺตานํ วิจาเร นินฺนํ โหติ, วิจาเร ปกฺขนฺทตีติอาทินา นเยน จิตฺตสนฺตานํ วิเสเสตุํฯ ‘‘ยํ ตตฺถ วุตฺตํ’’ ติยํ วิภาวนิยํ วุตฺตํฯ</p>


<p>เวทนา วิจารณายํฯ ‘‘น สิโทฺธ’’ติ สิโทฺธ น โหติฯ ‘‘อญฺญถา’’ติ อเญฺญน ปกาเรนฯ คหิเต สตีติ โยชนาฯ ปาทกชฺฌานาทีนํ วเสน สิโทฺธติ คหิเต สตีติ วุตฺตํ โหติฯ ‘‘ยาย กาย จิ เวทนาย ยุตฺตา หุตฺวา’’ติ โสมนสฺส เวทนาย วายุตฺตา หุตฺวา อุเปกฺขา เวทนาย วา ยุตฺตา หุตฺวาฯ ‘‘เตหิ นิยมิตาย เอเกกาย มคฺค เวทนายา’’ติ ปาทกชฺฌานาทีหิ นิยมิตาย มเคฺค โสมนสฺส เวทนาย เอว วาสทฺธิํ ฆฎิเยยฺย มเคฺค อุเปกฺขา เวทนาย เอว วาติ อโตฺถฯ เวทนา นาม เอกํ ฌานงฺคํ โหติฯ ตสฺมา มเคฺคฌานงฺค นิยเม สิเทฺธ มเคฺค เวทนา นิยโมปิ สิโทฺธฯ ตานิ ปน ปาทกชฺฌานาทีนิ มเชฺฌ วุฎฺฐาน คามินิ วิปสฺสนายํ นกิญฺจินิยาเมนฺติฯ เอวญฺจ สติ, ปาทกชฺฌานาทีหิ นิยมิตาย มเคฺค เอเกกาย เวทนาย สทฺธิํ เทฺว เทฺว วิปสฺสนา เวทนาโย ฆฎิเยยฺยุํฯ มเคฺค โสมนสฺส เวทนาย วา สทฺธิํ เทฺว วิปสฺสนา เวทนาโย ฆฎิเยยฺยุํฯ มเคฺค อุเปกฺขา  เวทนาย วา สทฺธิํ เทฺว วิปสฺสนา เวทนาโย ฆฎิเยยฺยุํติ วุตฺตํ โหติฯ เอวญฺจสติ เอกวีถิยํ ชวนานิ ภินฺน เวทนานิ สิยุํฯ ตญฺจ น ยุชฺชติฯ ตสฺมา มเคฺค เวทนา นิยโม ปาทกชฺฌานาทิ นิยเมน สิโทฺธ น โหติ, วิปสฺสนา นิยเมเนว สิโทฺธติ อธิปฺปาโยฯ ตานิ ปน ปาทกชฺฌานาทีนิ มเชฺฌ วุฎฺฐาน คามินิ วิปสฺสนายํ น กิญฺจิ น นิยาเมนฺติฯ เวทนํ นิยาเมนฺติ เยวาติ ทเสฺสตุํ ‘‘ตํปิ น ยุชฺชตี’’ติ วตฺวา ‘‘ปาทกชฺฌานาทีนํ วเสเนวา’’ติอาทิมาหฯ ‘‘ฉ เนกฺขมฺมสฺสิตา อุเปกฺขา’’ติ เอกาว จตุตฺถชฺฌานุ เปกฺขา ฉสุ อารมฺมเณสุ โสมนสฺสานิ ปชหิตฺวา ปวตฺตตฺตา ฉ เนกฺขมฺมสฺสิตา อุเปกฺขา นาม โหติฯ ‘‘ฉ เนกฺขมฺมสฺสิตานิ โสมนสฺสานี’’ติ เอกํ วปถมชฺฌาน โสมนสฺสํ ฉสุ อารมฺมเณสุ ฉ เคหสฺสิตานิ ปชหิตฺวา ปวตฺตตฺตา ฉ เนกฺขมฺมสฺสิตานิ โสมนสฺสานิ นาม โหนฺติฯ อฎฺฐกถายญฺจ วุตฺตนฺติ สมฺพโนฺธฯ ‘‘ปถมาทีนิ จ ตีณิ ฌานานี’’ติ จตุกฺกนเย ตีณิ โสมนสฺส ฌานานิ ปาทกานิ กตฺวาฯ ‘‘สุทฺธสงฺขาเร จ ปาทเกกตฺวา’’ติ อารมฺมณ ภาเวน ปาทเกกตฺวาติ อธิปฺปาโยฯ อยญฺจ ปาทกชฺฌานาทีนํ วเสน วุฎฺฐาน คามินิ วิปสฺสนายญฺจ มเคฺค จ เวทนา ปริณาโม อฎฺฐสาลินิยํปิ วิตฺถารโต วุโตฺตฯ ‘‘อมานุสี รตี โหตี’’ติ มนุสฺสานํ เคหสฺสิตรติํ อติกฺกมฺม ฐิตตฺตา อมานุสี นาม รติ โหติฯ ‘‘สมฺมธมฺมํ วิปสฺสโต’’ติ สมฺมา อนิจฺจ ลกฺขณ ธมฺมํ ปสฺสนฺตสฺส ภิกฺขุโนติ สมฺพโนฺธฯ</p>


<p> (ข) ‘‘ฌานงฺคโยคเภเทนา’’ติ วุตฺตํ, ฌานโยคเภโท ปน อธิเปฺปโตฯ ‘‘ปญฺจ วิเธฌาน โกฎฺฐาเส’’ติ ปญฺจก นยวเสน วุตฺตํฯ อิธ จิตฺต เภทสฺส อธิเปฺปตตฺตา ฌานเภเทติ จ ฌานนฺติ จ วุเตฺตปิ จิตฺตเมว อธิเปฺปตนฺติ ทฎฺฐพฺพํฯ</p>


<p>คาถาโยชนาสุฯ ‘‘อปราปิ โยชนา วุตฺตา’’ติ อถวา รูปาวจรํ จิตฺตํ อนุตฺตรญฺจ ปถมาทิชฺฌาน เภเทน ยถา คยฺหติ, ตถา อารุปฺปญฺจาปิ ปญฺจเมฌาเน คยฺหตีติ เอวํ อปราปิ โยชนา วุตฺตาฯ ‘‘ปฐิตตฺตา’’ติ อุจฺจาริตตฺตาฯ อนฺติมคาถา วณฺณนายํฯ ‘‘ยถา’’ติ เยน ปกาเรนฯ ‘‘ตํ สงฺคหํ’’ติ เอก วีสสตสงฺคหํ ฯ พุชฺฌนฺตีติ พุธาฯ ‘‘อาหา’’ติ จ ‘‘อาหู’’ติ จ วตฺตมานกาเลปิ อิจฺฉนฺติ สทฺทวิทูติ วุตฺตํ ‘‘กเถนฺติ วา’’ติฯ อิทญฺจ วจนํ ปุเพฺพ ‘‘อิตฺถเมกูน นวุติ…เป.… วิภชนฺติ วิจกฺขณา’’ติ คาถาย นิคมนนฺติ ญาปนตฺถํ ‘‘วิภชนฺติ วิจกฺขณา’’ติ วุตฺตํ โหตี’’ติ วุตฺตํฯ</p>

</p>

</p>





