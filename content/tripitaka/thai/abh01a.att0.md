<h2>อภิธมฺมปิฎเก</h2>
<h2>อฎฺฐสาลินี นาม</h2>
<h2>ธมฺมสงฺคณี-อฎฺฐกถา</h2>
<h3>คนฺถารมฺภกถา</h3>
<p>
กรุณา  
  
  
วิย สเตฺตสุ, ปญฺญา ยสฺส มเหสิโน;  
  
เญยฺยธเมฺมสุ สเพฺพสุ, ปวตฺติตฺถ ยถารุจิฯ  
</p>
  
<p>
ทยาย  
ตาย สเตฺตสุ, สมุสฺสาหิตมานโส;  
  
ปาฎิหีราวสานมฺหิ, วสโนฺต ติทสาลเยฯ  
</p>
  
<p>
ปาริจฺฉตฺตกมูลมฺหิ, ปณฺฑุกมฺพลนามเก;  
  
สิลาสเน สนฺนิสิโนฺน, อาทิโจฺจว ยุคนฺธเรฯ  
</p>
  
<p>
จกฺกวาฬสหเสฺสหิ, ทสหาคมฺม สพฺพโส;  
  
สนฺนิสิเนฺนน เทวานํ, คเณน ปริวาริโตฯ  
</p>
  
<p>
มาตรํ ปมุขํ กตฺวา, ตสฺสา ปญฺญาย เตชสา;  
  
อภิธมฺมกถามคฺคํ, เทวานํ สมฺปวตฺตยิฯ  
</p>
  
<p>
ตสฺส ปาเท นมสฺสิตฺวา, สมฺพุทฺธสฺส สิรีมโต;  
  
สทฺธมฺมญฺจสฺส ปูเชตฺวา, กตฺวา สงฺฆสฺส จญฺชลิํฯ  
</p>
  
<p>
นิปจฺจการเสฺสตสฺส, กตสฺส รตนตฺตเย;  
  
อานุภาเวน โสเสตฺวา, อนฺตราเย อเสสโตฯ  
</p>
  
<p>
วิสุทฺธาจารสีเลน, นิปุณามลพุทฺธินา;  
  
ภิกฺขุนา พุทฺธโฆเสน, สกฺกจฺจํ อภิยาจิโตฯ  
</p>
  
<p>
ยํ  
เทวเทโว เทวานํ, เทเสตฺวา นยโต ปุน;  
  
เถรสฺส สาริปุตฺตสฺส, สมาจิกฺขิ วินายโกฯ  
</p>
  
<p>
อโนตตฺตทเห กตฺวา, อุปฎฺฐานํ มเหสิโน;  
  
ยญฺจ สุตฺวาน โส เถโร, อาหริตฺวา มหีตลํฯ  
</p>
  
<p>
ภิกฺขูนํ  
ปยิรุทาหาสิ, อิติ ภิกฺขูหิ ธาริโต;  
  
สงฺคีติกาเล สงฺคีโต, เวเทหมุนินา ปุนฯ  
</p>
  
<p>
ตสฺส คมฺภีรญาเณหิ, โอคาฬฺหสฺส อภิณฺหโส;  
  
นานานยวิจิตฺตสฺส, อภิธมฺมสฺส อาทิโตฯ  
</p>
  
<p>
ยา มหากสฺสปาทีหิ, วสีหิฎฺฐกถา ปุรา;  
  
สงฺคีตา อนุสงฺคีตา, ปจฺฉาปิ จ อิสีหิ ยาฯ  
</p>
  
<p>
อาภตา ปน เถเรน, มหิเนฺทเนตมุตฺตมํ;  
  
ยา ทีปํ ทีปวาสีนํ, ภาสาย อภิสงฺขตาฯ  
</p>
  
<p>
อปเนตฺวา  
ตโต ภาสํ, ตมฺพปณฺณินิวาสินํ;  
  
อาโรปยิตฺวา นิโทฺทสํ, ภาสํ ตนฺตินยานุคํฯ  
</p>
  
<p>
นิกายนฺตรลทฺธีหิ, อสมฺมิสฺสํ อนากุลํ;  
  
มหาวิหารวาสีนํ, ทีปยโนฺต วินิจฺฉยํฯ  
</p>
  
<p>
อตฺถํ ปกาสยิสฺสามิ, อาคมฎฺฐกถาสุปิ;  
  
คเหตพฺพํ คเหตฺวาน, โตสยโนฺต วิจกฺขเณฯ  
</p>
  
<p>
กมฺมฎฺฐานานิ สพฺพานิ, จริยาภิญฺญา วิปสฺสนา;  
  
วิสุทฺธิมเคฺค ปนิทํ, ยสฺมา สพฺพํ ปกาสิตํฯ  
</p>
  
<p>
ตสฺมา ตํ อคฺคเหตฺวาน, สกลายปิ ตนฺติยา;  
  
ปทานุกฺกมโต เอว, กริสฺสามตฺถวณฺณนํฯ  
</p>
  
<p>
อิติ  
เม ภาสมานสฺส, อภิธมฺมกถํ อิมํ;  
  
อวิกฺขิตฺตา นิสาเมถ, ทุลฺลภา หิ อยํ กถาติฯ  
</p>
  
<h3>นิทานกถา</h3>
<p>ตตฺถ  เกนเฎฺฐน  ธมฺมาติเรกธมฺมวิเสสเฎฺฐนฯ อติเรกวิเสสตฺถทีปโก เหตฺถ ‘อภิ’-สโทฺทฯ ‘‘พาฬฺหา เม ทุกฺขา เวทนา อภิกฺกมนฺติ โน ปฎิกฺกมนฺติ’’ (ม. นิ. ๓.๓๘๔; สํ. นิ. ๕.๑๙๕) ‘‘อภิกฺกนฺตวณฺณา’’ติอาทีสุ (สํ. นิ. ๑.๑-๒) วิยฯ ตสฺมา ยถา สมุสฺสิเตสุ พหูสุ ฉเตฺตสุ เจว ธเชสุ จ ยํ อติเรกปฺปมาณํ วิเสสวณฺณสณฺฐานญฺจ ฉตฺตํ, ตํ ‘อติจฺฉตฺต’นฺติ วุจฺจติ, โย อติเรกปฺปมาโณ นานาวิราควณฺณวิเสสสมฺปโนฺน จ ธโช โส ‘อติธโช’ติ วุจฺจติ, ยถา จ เอกโต สนฺนิปติเตสุ พหูสุ ราชกุมาเรสุ เจว เทเวสุ จ โย ชาติโภคยสอิสฺสริยาทิสมฺปตฺตีหิ อติเรกตโร เจว วิเสสวนฺตตโร จ ราชกุมาโร โส ‘อติราชกุมาโร’ติ วุจฺจติ, โย อายุวณฺณอิสฺสริยยสสมฺปตฺติอาทีหิ อติเรกตโร เจว วิเสสวนฺตตโร จ เทโว โส ‘อติเทโว’ติ วุจฺจติ, ตถารูโป พฺรหฺมาปิ ‘อติพฺรหฺมา’ติ วุจฺจติ, เอวเมว อยมฺปิ ธโมฺม ธมฺมาติเรกธมฺมวิเสสเฎฺฐน ติ วุจฺจติฯ</p>


<p>สุตฺตนฺตญฺหิ ปตฺวา ปญฺจกฺขนฺธา เอกเทเสเนว วิภตฺตา, น นิปฺปเทเสน; อภิธมฺมํ ปตฺวา ปน สุตฺตนฺตภาชนียอภิธมฺมภาชนียปญฺหปุจฺฉกนยานํ วเสน นิปฺปเทสโต วิภตฺตาฯ ตถา ทฺวาทสายตนานิ, อฎฺฐารส ธาตุโย, จตฺตาริ สจฺจานิ, พาวีสตินฺทฺริยานิ, ทฺวาทสปทิโก ปจฺจยากาโรฯ เกวลญฺหิ  อินฺทฺริยวิภเงฺค สุตฺตนฺตภาชนียํ นตฺถิ, ปจฺจยากาเร จ ปญฺหปุจฺฉกํ นตฺถิฯ สุตฺตนฺตญฺจ ปตฺวา จตฺตาโร สติปฎฺฐานา เอกเทเสเนว วิภตฺตา, น นิปฺปเทเสน; อภิธมฺมํ ปตฺวา ปน ติณฺณมฺปิ นยานํ วเสน นิปฺปเทสโตว วิภตฺตาฯ ตถา จตฺตาริ สมฺมปฺปธานานิ, จตฺตาโร อิทฺธิปาทา, สตฺต โพชฺฌงฺคา, อริโย อฎฺฐงฺคิโก มโคฺค, จตฺตาริ ฌานานิ, จตโสฺส อปฺปมญฺญาโย, ปญฺจ สิกฺขาปทานิ, จตโสฺส ปฎิสมฺภิทาฯ เกวลเญฺหตฺถ สิกฺขาปทวิภเงฺค สุตฺตนฺตภาชนียํ นตฺถิฯ สุตฺตนฺตํ ปตฺวา จ ญาณํ เอกเทเสเนว วิภตฺตํ น นิปฺปเทเสน; ตถา กิเลสาฯ อภิธมฺมํ ปตฺวา ปน ‘‘เอกวิเธน ญาณวตฺถู’’ติอาทินา (วิภ. ๗๕๑) นเยน มาติกํ ฐเปตฺวา นิปฺปเทสโตว  วิภตฺตํฯ ตถา เอกกโต ปฎฺฐาย อเนเกหิ นเยหิ กิเลสาฯ สุตฺตนฺตํ  ปตฺวา จ ภูมนฺตรปริเจฺฉโท เอกเทเสเนว วิภโตฺต, น นิปฺปเทเสน; อภิธมฺมํ ปน ปตฺวา ติณฺณมฺปิ นยานํ วเสน ภูมนฺตรปริเจฺฉโท นิปฺปเทสโตว วิภโตฺตฯ เอวํ ธมฺมาติเรกธมฺมวิเสสเฎฺฐน อภิธโมฺมติ เวทิตโพฺพฯ</p>


<p> ปเนส ธมฺมสงฺคณีวิภงฺคธาตุกถาปุคฺคลปญฺญตฺติกถาวตฺถุยมกปฎฺฐานานํ สตฺตนฺนํ ปกรณานํ วเสน ฐิโตฯ อยเมตฺถ อาจริยานํ สมานกถาฯ วิตณฺฑวาที ปนาห – ‘กถาวตฺถุ กสฺมา คหิตํ? นนุ สมฺมาสมฺพุทฺธสฺส ปรินิพฺพานโต อฎฺฐารสวสฺสาธิกานิ เทฺว วสฺสสตานิ อติกฺกมิตฺวา  ฐปิตํ? ตสฺมา สาวกภาสิตตฺตา ฉเฑฺฑถ น’นฺติฯ ‘กิํ ปน ฉปฺปกรณานิ อภิธโมฺม’ติ? ‘เอวํ น วทามี’ติฯ ‘อถ กิํ วเทสี’ติฯ ‘สตฺตปฺปกรณานี’ติฯ ‘กตรํ คเหตฺวา สตฺต กโรสี’ติ? ‘มหาธมฺมหทยํ นาม อตฺถิ, เอเตน สห สตฺตา’ติฯ ‘มหาธมฺมหทเย อปุพฺพํ นตฺถิ, กติปยาว ปญฺหาวารา อวเสสา, กถาวตฺถุนาว สทฺธิํ สตฺตา’ติฯ ‘โน กถาวตฺถุนา, มหาธาตุกถา  นาม อตฺถิ, ตาย สทฺธิํ สตฺตา’ติฯ ‘มหาธาตุกถายํ อปุพฺพํ นตฺถิ, อปฺปมตฺติกาว ตนฺติ อวเสสาฯ กถาวตฺถุนาว สทฺธิํ สตฺตา’ติฯ</p>


<p>สมฺมาสมฺพุโทฺธ หิ สตฺตปฺปกรณานิ เทเสโนฺต กถาวตฺถุํ ปตฺวา ยา เอสา ปุคฺคลวาเร ตาว จตูสุ ปเญฺหสุ ทฺวินฺนํ ปญฺจกานํ วเสน อฎฺฐมุขา วาทยุตฺติ ตํ อาทิํ กตฺวา สพฺพกถามเคฺคสุ อสมฺปุณฺณภาณวารมตฺตาย ปาฬิยา มาติกํ ฐเปสิฯ สา ปเนสา ‘‘ปุคฺคโล อุปลพฺภติ สจฺจิกฎฺฐปรมเตฺถนาติฯ อามนฺตาฯ โย สจฺจิกโฎฺฐ ปรมโตฺถ ตโต โส ปุคฺคโล อุปลพฺภติ สจฺจิกฎฺฐปรมเตฺถนาติฯ นเหวํ วตฺตเพฺพฯ อาชานาหิ นิคฺคหํ…เป.… ปุคฺคโล นุปลพฺภติ สจฺจิกฎฺฐปรมเตฺถนาติฯ อามนฺตาฯ โย สจฺจิกโฎฺฐ ปรมโตฺถ ตโต โส ปุคฺคโล นุปลพฺภติ สจฺจิกฎฺฐปรมเตฺถนาติฯ นเหวํ วตฺตเพฺพฯ อาชานาหิ นิคฺคหํ…เป.…ฯ สพฺพตฺถ ปุคฺคโล อุปลพฺภติ สพฺพตฺถ ปุคฺคโล นุปลพฺภติ, สพฺพทา ปุคฺคโล อุปลพฺภติ สพฺพทา ปุคฺคโล นุปลพฺภติ, สเพฺพสุ ปุคฺคโล อุปลพฺภติ สเพฺพสุ ปุคฺคโล นุปลพฺภติ สจฺจิกฎฺฐปรมเตฺถนา’’ติ (กถา. ๑๕-๑๖) เอวํ ปฐมํ วาทํ นิสฺสาย  ปฐมํ นิคฺคหํ, ทุติยํ นิสฺสาย ทุติยํ …เป.… อฎฺฐมํ นิสฺสาย อฎฺฐมํ นิคฺคหํ ทเสฺสเนฺตน สตฺถารา ฐปิตาฯ อิมินา นเยน สพฺพตฺถ มาติกาฐปนํ เวทิตพฺพํฯ ตํ ปเนตํ มาติกํ ฐเปโนฺต อิมํ ทิสฺวา ฐเปสิ – มม ปรินิพฺพานโต อฎฺฐารสวสฺสาธิกานํ ทฺวินฺนํ วสฺสสตานํ มตฺถเก  นาม ภิกฺขุ  ภิกฺขุสหสฺสมเชฺฌ นิสิโนฺน สกวาเท ปญฺจ สุตฺตสตานิ ปรวาเท ปญฺจาติ สุตฺตสหสฺสํ สโมธาเนตฺวา ทีฆนิกายปฺปมาณํ กถาวตฺถุปฺปกรณํ ภาเชสฺสตีติฯ</p>


<p> อิทํ ปกรณํ เทเสโนฺต น อตฺตโน ญาเณน เทเสสิ, สตฺถารา ปน ทินฺนนเยน ฐปิตมาติกาย เทเสสิฯ อิติ สตฺถารา ทินฺนนเยน ฐปิตมาติกาย เทสิตตฺตา สกลเมฺปตํ ปกรณํ พุทฺธภาสิตเมว นาม ชาตํฯ ยถา กิํ? ยถา มธุปิณฺฑิกสุตฺตนฺตาทีนิ ฯ มธุปิณฺฑิกสุตฺตนฺตสฺมิญฺหิ ภควา ‘‘ยโตนิทานํ ภิกฺขุ ปุริสํ ปปญฺจสญฺญาสงฺขา สมุทาจรนฺติ, เอตฺถ เจ นตฺถิ อภินนฺทิตพฺพํ อภิวทิตพฺพํ อโชฺฌสิตพฺพํ, เอเสวโนฺต ราคานุสยาน’’นฺติ (ม. นิ. ๑.๒๐๒) มาติกํ ฐเปตฺวา อุฎฺฐายาสนา วิหารํ ปาวิสิฯ</p>


<p>ธมฺมปฺปฎิคฺคาหกา ภิกฺขู  อุปสงฺกมิตฺวา ทสพเลน ฐปิตมาติกาย อตฺถํ ปุจฺฉิํสุฯ เถโร ปุจฺฉิตมตฺตเกเนว อกเถตฺวา ทสพลสฺส อปจิติทสฺสนตฺถํ ‘‘เสยฺยถาปิ อาวุโส ปุริโส สารตฺถิโก สารคเวสี’’ติ (ม. นิ. ๑.๒๐๓) สาโรปมํ อาหริตฺวา สารรุโกฺข วิย ภควา สาขาปลาสสทิสา สาวกา, ‘‘โส หาวุโส ภควา ชานํ ชานาติ, ปสฺสํ ปสฺสติ จกฺขุภูโต ญาณภูโต ธมฺมภูโต พฺรหฺมภูโต วตฺตา ปวตฺตา อตฺถสฺส นิเนฺนตา อมตสฺส ทาตา ธมฺมสฺสามี ตถาคโต’’ติ สตฺถารํ โถเมตฺวา ปุนปฺปุนํ เถเรหิ ยาจิโต สตฺถารา ฐปิตมาติกาย อตฺถํ วิภชิตฺวา ‘‘อากงฺขมานา จ ปน ตุเมฺห อายสฺมโนฺต ภควนฺตํเยว อุปสงฺกมิตฺวา เอตมตฺถํ ปฎิปุเจฺฉยฺยาถ สเจ สพฺพญฺญุตญฺญาเณน สทฺธิํ สํสนฺทิยมานํ สเมติ คเณฺหยฺยาถ, โน เจ มา คณฺหิตฺถา’’ติ อิมินา อธิปฺปาเยน ‘‘ยถา โว ภควา พฺยากโรติ ตถา นํ ธาเรยฺยาถา’’ติ วตฺวา อุโยฺยเชสิฯ</p>


<p>เต  สตฺถารํ อุปสงฺกมิตฺวา ปุจฺฉิํสุฯ สตฺถา ทุกฺกถิตํ กจฺจาเนนาติ อวตฺวา สุวณฺณาลิงฺคํ อุสฺสาเปโนฺต วิย คีวํ อุนฺนาเมตฺวา สุปุปฺผิตสตปตฺตสสฺสิริกํ มหามุขํ ปูเรโนฺต พฺรหฺมสฺสรํ นิจฺฉาเรตฺวา สาธุ สาธูติ เถรสฺส สาธุการํ ทตฺวา ‘‘ปณฺฑิโต, ภิกฺขเว, มหากจฺจาโน, มหาปโญฺญ ภิกฺขเว มหากจฺจาโน, มํ เจปิ ตุเมฺห, ภิกฺขเว, เอตมตฺถํ ปฎิปุเจฺฉยฺยาถ, อหมฺปิ ตํ เอวเมวํ พฺยากเรยฺยํ ยถา ตํ มหากจฺจาเนน พฺยากต’’นฺติ (ม. นิ. ๑.๒๐๕) อาหฯ</p>


<p>เอวํ สตฺถารา อนุโมทิตกาลโต ปฎฺฐาย จ ปน สกลํ สุตฺตํ พุทฺธภาสิตํ นาม ชาตํฯ   วิตฺถาริตสุเตฺตสุปิ เอเสว นโยฯ เอวเมว สมฺมาสมฺพุโทฺธ สตฺตปฺปกรณานิ เทเสโนฺต กถาวตฺถุํ ปตฺวา วุตฺตนเยน มาติกํ ฐเปสิฯ ฐเปโนฺต  จ ปน อิมํ อทฺทส –</p>

 นาม ภิกฺขุ ภิกฺขุสหสฺสมเชฺฌ นิสิโนฺน สกวาเท ปญฺจ สุตฺตสตานิ ปรวาเท ปญฺจาติ สุตฺตสหสฺสํ สโมธาเนตฺวา ทีฆนิกายปฺปมาณํ กถาวตฺถุปฺปกรณํ ภาเชสฺสตีติฯ</p>


<p>โมคฺคลิปุตฺตติสฺสเตฺถโรปิ อิมํ ปกรณํ เทเสโนฺต น อตฺตโน ญาเณน เทเสสิ, สตฺถารา ปน ทินฺนนเยน ฐปิตมาติกาย เทเสสิฯ อิติ สตฺถารา ทินฺนนเยน ฐปิตมาติกาย เทสิตตฺตา สกลเมฺปตํ ปกรณํ พุทฺธภาสิตเมว ชาตํฯ เอวํ กถาวตฺถุนาว สทฺธิํ สตฺต ปกรณานิ อภิธโมฺม นามฯ</p>


<p>ตตฺถ  จตโสฺส วิภตฺติโย – จิตฺตวิภตฺติ รูปวิภตฺติ นิเกฺขปราสิ อตฺถุทฺธาโรติฯ ตตฺถ กามาวจรกุสลโต อฎฺฐ, อกุสลโต ทฺวาทส, กุสลวิปากโต โสฬส, อกุสลวิปากโต สตฺต, กิริยโต เอกาทส; รูปาวจรกุสลโต ปญฺจ, วิปากโต ปญฺจ, กิริยโต ปญฺจ; อรูปาวจรกุสลโต จตฺตาริ, วิปากโต จตฺตาริ, กิริยโต จตฺตาริ; โลกุตฺตรกุสลโต จตฺตาริ, วิปากโต จตฺตารีติ เอกูนนวุติ จิตฺตานิ จิตฺตวิภตฺติ นามฯ นฺติปิ เอตเสฺสว นามํฯ ตํ วาจนามคฺคโต อติเรกฉภาณวารํ, วิตฺถาริยมานํ ปน อนนฺตมปริมาณํ โหติฯ</p>


<p>ตทนนฺตรํ  เอกวิเธน ทุวิเธนาติอาทินา นเยน มาติกํ ฐเปตฺวา วิตฺถาเรน วิภชิตฺวา ทสฺสิตา รูปวิภตฺติ นามฯ นฺติปิ เอตเสฺสว นามํฯ ตํ วาจนามคฺคโต อติเรกทฺวิภาณวารํฯ วิตฺถาริยมานํ ปน อนนฺตมปริมาณํ โหติฯ</p>


<p>ตทนนฺตรํ มูลโต ขนฺธโต ทฺวารโต ภูมิโต อตฺถโต ธมฺมโต นามโต ลิงฺคโตติ เอวํ มูลาทีหิ นิกฺขิปิตฺวา เทสิโต นิเกฺขปราสิ นามฯ โส –</p>


<p>
มูลโต  
ขนฺธโต จาปิ, ทฺวารโต จาปิ ภูมิโต;  
  
อตฺถโต ธมฺมโต จาปิ, นามโต จาปิ ลิงฺคโต;  
  
นิกฺขิปิตฺวา เทสิตตฺตา, นิเกฺขโปติ ปวุจฺจติฯ  
</p>
  
<p>นฺติปิ ตเสฺสว นามํฯ ตํ วาจนามคฺคโต ติมตฺตภาณวารํฯ วิตฺถาริยมานํ ปน อนนฺตมปริมาณํ โหติฯ</p>


<p>ตทนนฺตรํ ปน เตปิฎกสฺส พุทฺธวจนสฺส อตฺถุทฺธารภูตํ ยาว สรณทุกา นิกฺขิตฺตํ  นามฯ ยโต  มหาปกรณิยา ภิกฺขู มหาปกรเณ คณนจารํ อสลฺลเกฺขนฺตา คณนจารํ สมาเนนฺติฯ ตํ วาจนามคฺคโต ทฺวิมตฺตภาณวารํฯ วิตฺถาริยมานํ ปน อนนฺตมปริมาณํ โหติฯ</p>


<p>อิติ สกลมฺปิ ธมฺมสงฺคณีปกรณํ วาจนามคฺคโต อติเรกเตรสมตฺตภาณวารํฯ วิตฺถาริยมานํ ปน อนนฺตมปริมาณํ โหติฯ เอวเมตํ –</p>


<p>
จิตฺตวิภตฺติ รูปญฺจ, นิเกฺขโป อตฺถโชตนา;  
  
คมฺภีรํ นิปุณํ ฐานํ, ตมฺปิ พุเทฺธน เทสิตํฯ  
</p>
  
<p>ตทนนฺตรํ  นามฯ ตํ ขนฺธวิภโงฺค อายตนวิภโงฺค ธาตุวิภโงฺค สจฺจวิภโงฺค อิทฺริยวิภโงฺค ปจฺจยาการวิภโงฺค สติปฎฺฐานวิภโงฺค สมฺมปฺปธานวิภโงฺค อิทฺธิปาทวิภโงฺค โพชฺฌงฺควิภโงฺค มคฺคงฺควิภโงฺค ฌานวิภโงฺค อปฺปมญฺญาวิภโงฺค สิกฺขาปทวิภโงฺค ปฎิสมฺภิทาวิภโงฺค ญาณวิภโงฺค ขุทฺทกวตฺถุวิภโงฺค ธมฺมหทยวิภโงฺคติ อฎฺฐารสวิเธน วิภตฺตํฯ</p>


<p>ตตฺถ  ขนฺธวิภโงฺค สุตฺตนฺตภาชนียอภิธมฺมภาชนียปญฺหปุจฺฉกานํ วเสน ติธา วิภโตฺตฯ โส วาจนามคฺคโต ปญฺจมตฺตภาณวาโร, วิตฺถาริยมาโน ปน อนโนฺต อปริมาโณ โหติฯ ตโต ปรํ อายตนวิภงฺคาทโยปิ เอเตเหว ตีหิ นเยหิ วิภตฺตาฯ เตสุ อายตนวิภโงฺค วาจนามคฺคโต อติเรกภาณวาโร, ธาตุวิภโงฺค ทฺวิมตฺตภาณวาโรฯ ตถา สจฺจวิภโงฺคฯ อินฺทฺริยวิภเงฺค  สุตฺตนฺตภาชนียํ นตฺถิ; วาจนามคฺคโต ปเนส อติเรกภาณวารมโตฺตฯ ปจฺจยาการวิภโงฺค ฉมตฺตภาณวาโร, ปญฺหปุจฺฉกํ ปเนตฺถ นตฺถิฯ สติปฎฺฐานวิภโงฺค อติเรกภาณวารมโตฺต; ตถา สมฺมปฺปธาน อิทฺธิปาทโพชฺฌงฺคมคฺคงฺควิภงฺคาฯ ฌานวิภโงฺค ทฺวิภาณวารมโตฺต, อปฺปมญฺญาวิภโงฺค อติเรกภาณวารมโตฺตฯ สิกฺขาปทวิภเงฺคปิ สุตฺตนฺตภาชนียํ นตฺถิ; วาจนามคฺคโต ปเนส อติเรกภาณวารมโตฺต; ตถา  ปฎิสมฺภิทาวิภโงฺคฯ ญาณวิภโงฺค ทสวิเธน วิภโตฺต; วาจนามคฺคโต ปเนส ติมตฺตภาณวาโรฯ ขุทฺทกวตฺถุวิภโงฺคปิ ทสวิเธน วิภโตฺต; วาจนามคฺคโต ปเนส ติมตฺตภาณวาโรฯ ธมฺมหทยวิภโงฺค ติวิเธน วิภโตฺต; วาจนามคฺคโต ปเนส อติเรกทฺวิภาณวารมโตฺตฯ สเพฺพปิ วิตฺถาริยมานา อนนฺตา อปริมาณา โหนฺติฯ เอวเมตํ วิภงฺคปฺปกรณํ วาจนามคฺคโต ปญฺจติํสมตฺตภาณวารํ; วิตฺถารโต ปน อนนฺตมปริมาณํ โหติฯ</p>


<p>ตทนนฺตรํ  นามฯ ตํ สงฺคโห อสงฺคโห, สงฺคหิเตน อสงฺคหิตํ, อสงฺคหิเตน สงฺคหิตํ, สงฺคหิเตน สงฺคหิตํ, อสงฺคหิเตน อสงฺคหิตํ; สมฺปโยโค วิปฺปโยโค, สมฺปยุเตฺตน วิปฺปยุตฺตํ, วิปฺปยุเตฺตน สมฺปยุตฺตํ, สมฺปยุเตฺตน สมฺปยุตฺตํ, วิปฺปยุเตฺตน วิปฺปยุตฺตํ; สงฺคหิเตน สมฺปยุตฺตํ วิปฺปยุตฺตํ; สมฺปยุเตฺตน สงฺคหิตํ อสงฺคหิตํ, อสงฺคหิเตน สมฺปยุตฺตํ วิปฺปยุตฺตํ, วิปฺปยุเตฺตน สงฺคหิตํ อสงฺคหิตนฺติ จุทฺทสวิเธน วิภตฺตํฯ ตํ วาจนามคฺคโต อติเรกฉภาณวารมตฺตํ, วิตฺถาริยมานํ ปน อนนฺตมปริมาณํ โหติฯ</p>


<p>ตทนนฺตรํ  นามฯ สา ‘‘ขนฺธปญฺญตฺติ อายตนปญฺญตฺติ ธาตุปญฺญตฺติ สจฺจปญฺญตฺติ อินฺทฺริยปญฺญตฺติ ปุคฺคลปญฺญตฺตี’’ติ ฉพฺพิเธน วิภตฺตาฯ สา วาจนามคฺคโต อติเรกปญฺจภาณวารา; วิตฺถาริยมานา ปน อนนฺตา อปริมาณาว โหติฯ</p>


<p>ตทนนฺตรํ   นามฯ ตํ สกวาเท ปญฺจ สุตฺตสตานิ ปรวาเท ปญฺจาติ สุตฺตสหสฺสํ สโมธาเนตฺวา วิภตฺตํฯ ตํ วาจนามคฺคโต อิทานิ โปตฺถเก ลิขิตํ อคฺคเหตฺวา สงฺคีติอาโรปิตนเยน ทีฆนิกายปฺปมาณํ, วิตฺถาริยมานํ ปน อนนฺตมปริมาณํ โหติฯ</p>


<p>ตทนนฺตรํ  นามฯ ตํ มูลยมกํ ขนฺธยมกํ อายตนยมกํ ธาตุยมกํ สจฺจยมกํ สงฺขารยมกํ  อนุสยยมกํ จิตฺตยมกํ ธมฺมยมกํ อินฺทฺริยยมกนฺติ ทสวิเธน วิภตฺตํฯ ตํ  วาจนามคฺคโต วีสภาณวารสตํ, วิตฺถารโต ปน อนนฺตมปริมาณํ โหติฯ</p>


<p>ตทนนฺตรํ  นามฯ นฺติปิ ตเสฺสว นามํฯ ตํ เหตุปจฺจโย อารมฺมณปจฺจโย อธิปติปจฺจโย อนนฺตรปจฺจโย สมนนฺตรปจฺจโย สหชาตปจฺจโย อญฺญมญฺญปจฺจโย นิสฺสยปจฺจโย อุปนิสฺสยปจฺจโย ปุเรชาตปจฺจโย ปจฺฉาชาตปจฺจโย อาเสวนปจฺจโย กมฺมปจฺจโย วิปากปจฺจโย อาหารปจฺจโย อินฺทฺริยปจฺจโย ฌานปจฺจโย มคฺคปจฺจโย สมฺปยุตฺตปจฺจโย วิปฺปยุตฺตปจฺจโย อตฺถิปจฺจโย นตฺถิปจฺจโย วิคตปจฺจโย อวิคตปจฺจโยติฯ ปจฺจยวเสน ตาว จตุวีสติวิเธน วิภตฺตํฯ</p>


<p>อิมสฺมิํ ปน ฐาเน ปฎฺฐานํ สมาเนตพฺพํฯ กุสลตฺติกาทโย หิ ทฺวาวีสติ ติกา, นาม เหตู ธมฺมา นเหตู ธมฺมา…เป.… สรณา ธมฺมา อรณา ธมฺมาติ อิเม สตํ ทุกาฯ อปเรปิ วิชฺชาภาคิโน ธมฺมา อวิชฺชาภาคิโน ธมฺมา…เป.… ขเย ญาณํ, อนุปฺปาเท ญาณนฺติ ทฺวาจตฺตาลีส สุตฺตนฺติกทุกา นามฯ เตสุ ทฺวาวีสติ ติกา สตํ ทุกาติ อยํ อาหจฺจภาสิตา ชินวจนภูตา สพฺพญฺญุพุเทฺธน เทสิตา สตฺตนฺนํ ปกรณานํ มาติกา นามฯ</p>


<p>อถาปเร ทฺวาจตฺตาลีส สุตฺตนฺติกทุกา กุโตปภวา เกน ฐปิตา เกน เทสิตาติ?  เตน ฐปิตา, เตน เทสิตาติฯ อิเม ฐเปโนฺต ปน เถโร น สามุกฺกํสิเกน อตฺตโน ญาเณน ฐเปสิฯ เอกุตฺตริยํ ปน เอกนิปาตทุกนิปาตสงฺคีติ ทสุตฺตรสุตฺตเนฺตหิ สโมธาเนตฺวา อาภิธมฺมิกเตฺถรานํ สุตฺตนฺตํ ปตฺวา อกิลมตฺถํ ฐปิตาฯ เต ปเนเต เอกสฺมิํ นิเกฺขปกเณฺฑเยว มตฺถกํ  ปาเปตฺวา วิภตฺตาฯ เสสฎฺฐาเนสุ ยาว สรณทุกา อภิธโมฺม วิภโตฺตฯ</p>


<p>สมฺมาสมฺพุเทฺธน หิ อนุโลมปฎฺฐาเน ทฺวาวีสติ ติเก นิสฺสาย  นาม นิทฺทิฎฺฐํฯ สตํ ทุเก นิสฺสาย  นาม นิทฺทิฎฺฐํฯ ตโต ปรํ ทฺวาวีสติ ติเก คเหตฺวา ทุกสเต ปกฺขิปิตฺวา  นาม ทสฺสิตํฯ ตโต ปรํ ทุกสตํ คเหตฺวา ทฺวาวีสติยา ติเกสุ ปกฺขิปิตฺวา  นาม ทสฺสิตํฯ ติเก  ปน ติเกสุเยว ปกฺขิปิตฺวา   นาม ทสฺสิตํฯ ทุเก จ ทุเกสุเยว ปกฺขิปิตฺวา  นาม ทสฺสิตํฯ เอวํ –</p>


<p>
ติกญฺจ ปฎฺฐานวรํ ทุกุตฺตมํ,  
  
ทุกติกเญฺจว ติกทุกญฺจ;  
  
ติกติกเญฺจว ทุกทุกญฺจ,  
  
ฉ  
อนุโลมมฺหิ  
นยา สุคมฺภีราติฯ (ปฎฺฐา. ๑.๑.๓๙);  
</p>
  
<p>ปจฺจนียปฎฺฐาเนปิ ทฺวาวีสติติเก นิสฺสาย  นามฯ ทุกสตํ นิสฺสาย  นามฯ ทฺวาวีสติติเก ทุกสเต ปกฺขิปิตฺวา  นามฯ ทุกสตํ ทฺวาวีสติยา ติเกสุ ปกฺขิปิตฺวา  นามฯ ติเก ติเกสุเยว ปกฺขิปิตฺวา  นามฯ ทุเก ทุเกสุเยว ปกฺขิปิตฺวา  นามาติ ปจฺจนีเยปิ ฉหิ นเยหิ ปฎฺฐานํ นิทฺทิฎฺฐํฯ เตน วุตฺตํ –</p>


<p>
ติกญฺจ ปฎฺฐานวรํ ทุกุตฺตมํ,  
  
ทุกติกเญฺจว ติกทุกญฺจ;  
  
ติกติกเญฺจว ทุกทุกญฺจ,  
  
ฉ  
ปจฺจนียมฺหิ  
นยา สุคมฺภีราติฯ (ปฎฺฐา. ๑.๑.๔๔);  
</p>
  
<p>ตโต ปรํ อนุโลมปจฺจนีเยปิ เอเตเนว อุปาเยน ฉ นยา ทสฺสิตาฯ เตนาห –</p>


<p>
ติกญฺจ ปฎฺฐานวรํ ทุกุตฺตมํ,  
  
ทุกติกเญฺจว ติกทุกญฺจ;  
  
ติกติกเญฺจว ทุกทุกญฺจ,  
  
ฉ  
อนุโลมปจฺจนียมฺหิ  
นยา สุคมฺภีราติฯ (ปฎฺฐา. ๑.๑.๔๘);  
</p>
  
<p>ตทนนฺตรํ  ปจฺจนียานุโลเมปิ เอเตเหว ฉหิ นเยหิ นิทฺทิฎฺฐํฯ เตนาห –</p>


<p>
ติกญฺจ  
ปฎฺฐานวรํ ทุกุตฺตมํ,  
  
ทุกติกเญฺจว ติกทุกญฺจ;  
  
ติกติกเญฺจว ทุกทุกญฺจ,  
  
ฉ  
ปจฺจนียานุโลมมฺหิ  
นยา สุคมฺภีราติฯ (ปฎฺฐา. ๑.๑.๕๒);  
</p>
  
<p>เอวํ อนุโลเม ฉ ปฎฺฐานานิ, ปฎิโลเม ฉ, อนุโลมปจฺจนีเย ฉ, ปจฺจนียานุโลเม ฉ ปฎฺฐานานีติ อิทํ จตุวีสติสมนฺตปฎฺฐานสโมธานํ ปฎฺฐานํ มหาปกรณํ นามฯ</p>


<p>อิทานิ อิมสฺส อภิธมฺมสฺส คมฺภีรภาววิชานนตฺถํ  เวทิตพฺพา – สํสารสาคโร, ชลสาคโร, นยสาคโร, ญาณสาคโรติฯ ตตฺถ  นาม –</p>


<p>
ขนฺธานญฺจ ปฎิปาฎิ, ธาตุอายตนาน จ;  
  
อโพฺพจฺฉินฺนํ วตฺตมานา, สํสาโรติ ปวุจฺจตีติฯ  
</p>
  
<p>เอวํ วุตฺตํ สํสารวฎฺฎํฯ สฺวายํ ยสฺมา อิเมสํ สตฺตานํ อุปฺปตฺติยา ปุริมา โกฎิ น ปญฺญายติ เอตฺตกานญฺหิ วสฺสสตานํ วา วสฺสสหสฺสานํ  วา วสฺสสตสหสฺสานํ วา, กปฺปสตานํ วา กปฺปสหสฺสานํ วา กปฺปสตสหสฺสานํ วา มตฺถเก สตฺตา อุปฺปนฺนา, ตโต ปุเพฺพ นาเหสุนฺติ วา, อสุกสฺส นาม รโญฺญ กาเล อุปฺปนฺนา, อสุกสฺส พุทฺธสฺส กาเล อุปฺปนฺนา ตโต ปุเพฺพ นาเหสุนฺติ วา, อยํ ปริเจฺฉโท นตฺถิ; ‘‘ปุริมา, ภิกฺขเว, โกฎิ น ปญฺญายติ อวิชฺชาย, อิโต ปุเพฺพ อวิชฺชา นาโหสิ อถ ปจฺฉา สมภวี’’ติ (อ. นิ. ๑๐.๖๑) อิมินา ปน นเยน สํสารสาคโร อนมตโคฺควฯ</p>


<p>มหาสมุโทฺท ปน  นามาติ เวทิตโพฺพฯ โส จตุราสีติโยชนสหสฺสคมฺภีโรฯ ตตฺถ อุทกสฺส อาฬฺหกสเตหิ วา อาฬฺหกสหเสฺสหิ วา อาฬฺหกสตสหเสฺสหิ วา ปมาณํ นาม นตฺถิ ฯ อถ โข อสเงฺขฺยโยฺย อปฺปเมโยฺย มหาอุทกกฺขโนฺธเตฺวว สงฺขฺยํ คจฺฉติฯ อยํ ชลสาคโร นามฯ</p>


<p>กตโม ? เตปิฎกํ พุทฺธวจนํฯ เทฺวปิ หิ ตนฺติโย ปจฺจเวกฺขนฺตานํ สทฺธาสมฺปนฺนานํ  ปสาทพหุลานํ ญาณุตฺตรานํ กุลปุตฺตานํ อนนฺตํ ปีติโสมนสฺสํ อุปฺปชฺชติฯ กตมา เทฺว? วินยญฺจ อภิธมฺมญฺจฯ วินยธรภิกฺขูนญฺหิ วินยตนฺติํ ปจฺจเวกฺขนฺตานํ โทสานุรูปํ สิกฺขาปทปญฺญาปนํ นาม – อิมสฺมิํ โทเส อิมสฺมิํ วีติกฺกเม อิทํ นาม โหตีติ สิกฺขาปทปญฺญาปนํ – อเญฺญสํ อวิสโย, พุทฺธานเมว วิสโยติฯ อุตฺตริมนุสฺสธมฺมเปยฺยาลํ ปจฺจเวกฺขนฺตานํ นีลเปยฺยาลํ ปจฺจเวกฺขนฺตานํ สญฺจริตฺตเปยฺยาลํ ปจฺจเวกฺขนฺตานํ อนนฺตํ ปีติโสมนสฺสํ อุปฺปชฺชติฯ อาภิธมฺมิกภิกฺขูนมฺปิ ขนฺธนฺตรํ อายตนนฺตรํ ธาตฺวนฺตรํ อินฺทฺริยนฺตรํ พลโพชฺฌงฺคกมฺมวิปากนฺตรํ รูปารูปปริเจฺฉทํ สณฺหสุขุมธมฺมํ คคนตเล ตารกรูปานิ คณฺหโนฺต วิย รูปารูปธเมฺม ปพฺพํ ปพฺพํ โกฎฺฐาสํ โกฎฺฐาสํ กตฺวา วิภชโนฺต ทเสฺสสิ วต โน สตฺถาติ อภิธมฺมตนฺติํ ปจฺจเวกฺขนฺตานํ อนนฺตํ ปีติโสมนสฺสํ อุปฺปชฺชติฯ</p>


<p>เอวํ อุปฺปตฺติยา ปนสฺส อิทํ วตฺถุปิ เวทิตพฺพํ –  กิร  นาม มหาโพธิํ วนฺทิสฺสามีติ ปรตีรํ คจฺฉโนฺต นาวาย อุปริตเล นิสิโนฺน มหาสมุทฺทํ โอโลเกสิฯ อถสฺส ตสฺมิํ สมเย เนว ปรตีรํ ปญฺญายิตฺถ, น โอริมตีรํ, อูมิเวคปฺปเภทสมุคฺคตชลจุณฺณปริกิโณฺณ ปน ปสาริตรชตปฎฺฎสุมนปุปฺผสนฺถรสทิโส มหาสมุโทฺทว ปญฺญายิตฺถฯ โส กิํ นุ โข มหาสมุทฺทสฺส อูมิเวโค พลวา อุทาหุ จตุวีสติปฺปเภเท สมนฺตปฎฺฐาเน นยมุขํ พลวนฺติ จิเนฺตสิฯ อถสฺส มหาสมุเทฺท ปริเจฺฉโท ปญฺญายติ – อยญฺหิ เหฎฺฐา มหาปถวิยา ปริจฺฉิโนฺน, อุปริ อากาเสน, เอกโต จกฺกวาฬปพฺพเตน, เอกโต เวลเนฺตน ปริจฺฉิโนฺน; สมนฺตปฎฺฐานสฺส ปน ปริเจฺฉโท น ปญฺญายตีติ สณฺหสุขุมธมฺมํ ปจฺจเวกฺขนฺตสฺส พลวปีติ อุปฺปนฺนาฯ โส ปีติํ วิกฺขเมฺภตฺวา วิปสฺสนํ วเฑฺฒตฺวา ยถานิสิโนฺนว สพฺพกิเลเส เขเปตฺวา อคฺคผเล อรหเตฺต ปติฎฺฐาย อุทานํ อุทาเนสิ –</p>


<p>
อเตฺถว  
คมฺภีรคตํ สุทุพฺพุธํ,  
  
สยํ อภิญฺญาย สเหตุสมฺภวํ;  
  
ยถานุปุพฺพํ นิขิเลน เทสิตํ,  
  
มเหสินา รูปคตํว ปสฺสตีติฯ  
</p>
  
<p>อยํ นยสาคโร นามฯ</p>


<p>กตโม  ? สพฺพญฺญุตญฺญาณํ ญาณสาคโร นามฯ อยํ สํสารสาคโร นาม, อยํ ชลสาคโร นาม, อยํ นยสาคโร นามาติ หิ อเญฺญน น สกฺกา ชานิตุํ, สพฺพญฺญุตญฺญาเณเนว สกฺกา ชานิตุนฺติ สพฺพญฺญุตญฺญาณํ ญาณสาคโร นามฯ อิเมสุ จตูสุ สาคเรสุ อิมสฺมิํ ฐาเน นยสาคโร อธิเปฺปโตฯ อิมญฺหิ สพฺพญฺญุพุทฺธาว ปฎิวิชฺฌนฺติฯ</p>


<p>อยมฺปิ ภควา โพธิมูเล นิสิโนฺน ‘อิมํ ปฎิวิชฺฌิตฺวา อิมํ วต เม ธมฺมํ เอสนฺตสฺส คเวสนฺตสฺส กปฺปสตสหสฺสาธิกานิ จตฺตาริ อสเงฺขฺยยฺยานิ วีติวตฺตานิ, อถ เม อิมสฺมิํ ปลฺลเงฺก นิสิเนฺนน ทิยฑฺฒกิเลสสหสฺสํ เขเปตฺวา อยํ ธโมฺม ปฎิวิโทฺธ’ติ ปฎิวิทฺธธมฺมํ ปจฺจเวกฺขโนฺต สตฺตาหํ เอกปลฺลเงฺกน นิสีทิฯ ตโต ตมฺหา ปลฺลงฺกา วุฎฺฐาย ‘อิมสฺมิํ วต เม ปลฺลเงฺก สพฺพญฺญุตญฺญาณํ ปฎิวิทฺธ’นฺติ อนิมิเสหิ จกฺขูหิ สตฺตาหํ ปลฺลงฺกํ โอโลเกโนฺต อฎฺฐาสิฯ ตโต เทวตานํ ‘อชฺชาปิ นูน สิทฺธตฺถสฺส  กตฺตพฺพกิจฺจํ อตฺถิ, ปลฺลงฺกสฺมิญฺหิ อาลยํ น วิชหตี’ติ ปริวิตโกฺก อุทปาทิฯ</p>


<p>สตฺถา เทวตานํ วิตกฺกํ ญตฺวา ตาวเทว ตาสํ วิตกฺกวูปสมนตฺถํ เวหาสํ อพฺภุคฺคนฺตฺวา ยมกปาฎิหาริยํ ทเสฺสสิฯ มหาโพธิปลฺลงฺกสฺมิญฺหิ กตปาฎิหาริยญฺจ, ญาติสมาคเม กตปาฎิหาริยญฺจ, ปาฎิยปุตฺตสมาคเม กตปาฎิหาริยญฺจ, สพฺพํ กณฺฑมฺพรุกฺขมูเล กตยมกปาฎิหาริยสทิสเมว อโหสิฯ เอวํ ยมกปาฎิหาริยํ กตฺวา ปลฺลงฺกสฺส ฐิตฎฺฐานสฺส จ อนฺตเร อากาสโต โอรุยฺห สตฺตาหํ จงฺกมิฯ อิเมสุ จ เอกวีสติยา ทิวเสสุ เอกทิวเสปิ สตฺถุ สรีรโต รสฺมิโย น นิกฺขนฺตาฯ</p>


<p>จตุเตฺถ ปน สตฺตาเห ปจฺฉิมุตฺตราย ทิสาย รตนฆเร นิสีทิ – รตนฆรํ นาม เนว สตฺตรตนมยํ เคหํฯ สตฺตนฺนํ ปน ปกรณานํ สมฺมสิตฎฺฐานํ  รตนฆรนฺติ เวทิตพฺพํ – ตตฺถ ธมฺมสงฺคณิํ สมฺมสนฺตสฺสาปิ สรีรโต รสฺมิโย น นิกฺขนฺตาฯ วิภงฺคปฺปกรณํ ธาตุกถํ ปุคฺคลปญฺญตฺติํ กถาวตฺถุปฺปกรณํ ยมกปฺปกรณํ สมฺมสนฺตสฺสาปิ สรีรโต รสฺมิโย น นิกฺขนฺตาฯ ยทา ปน มหาปกรณํ โอรุยฺห ‘‘เหตุปจฺจโย อารมฺมณปจฺจโย…เป.… อวิคตปจฺจโย’’ติ สมฺมสนํ อารภิ, อถสฺส จตุวีสติสมนฺตปฎฺฐานํ สมฺมสนฺตสฺส เอกนฺตโต สพฺพญฺญุตญฺญาณํ มหาปกรเณเยว โอกาสํ ลภิฯ ยถา หิ ติมิรปิงฺคลมหามโจฺฉ จตุราสีติโยชนสหสฺสคมฺภีเร  มหาสมุเทฺทเยว โอกาสํ ลภติ, เอวเมว สพฺพญฺญุตญฺญาณํ เอกนฺตโต มหาปกรเณเยว โอกาสํ ลภิฯ</p>


<p>สตฺถุ เอวํ ลโทฺธกาเสน สพฺพญฺญุตญฺญาเณน ยถาสุขํ สณฺหสุขุมธมฺมํ สมฺมสนฺตสฺส สรีรโต นีลปีตโลหิโตทาตมญฺชิฎฺฐปภสฺสรวเสน ฉพฺพณฺณรสฺมิโย นิกฺขมิํสุฯ เกสมสฺสูหิ เจว อกฺขีนญฺจ นีลฎฺฐาเนหิ  นิกฺขมิํสุ, ยาสํ วเสน คคนตลํ อญฺชนจุณฺณสโมกิณฺณํ วิย อุมาปุปฺผนีลุปฺปลทลสญฺฉนฺนํ วิย วีติปตนฺตมณิตาลวณฺฎํ วิย สมฺปสาริตเมจกปฎํ วิย จ อโหสิฯ</p>


<p>ฉวิโต เจว อกฺขีนญฺจ ปีตฎฺฐาเนหิ   นิกฺขมิํสุ; ยาสํ วเสน ทิสาภาคา สุวณฺณรสธาราภิสิญฺจมานา วิย สุวณฺณปฎปสาริตา วิย กุงฺกุมจุณฺณกณิการปุปฺผสมฺปริกิณฺณา วิย จ วิโรจิํสุฯ</p>


<p>มํสโลหิเตหิ เจว อกฺขีนญฺจ รตฺตฎฺฐาเนหิ  นิกฺขมิํสุ ยาสํ วเสน ทิสาภาคา จีนปิฎฺฐจุณฺณรญฺชิตา วิย สุปกฺกลาขารสสิญฺจมานา วิย รตฺตกมฺพลปริกฺขิตฺตา วิย ชยสุมนปาริภทฺทกพนฺธุชีวกกุสุมสมฺปริกิณฺณา วิย จ วิโรจิํสุฯ</p>


<p>อฎฺฐีหิ เจว ทเนฺตหิ จ อกฺขีนญฺจ เสตฎฺฐาเนหิ  นิกฺขมิํสุ; ยาสํ วเสน ทิสาภาคา รชตฆเฎหิ อาสิญฺจมานขีรธาราสมฺปริกิณฺณา วิย สมฺปสาริตรชตปฎฺฎวิตานา วิย, วีติปตนฺตรชตตาลวณฺฎา วิย, กุนฺทกุมุทสินฺทุวารสุมนมลฺลิกาทิกุสุมสญฺฉนฺนา วิย จ วิโรจิํสุฯ</p>


<p>  ปน ตมฺหา ตมฺหา สรีรปฺปเทสา นิกฺขมิํสุฯ อิติ ตา ฉพฺพณฺณรสฺมิโย นิกฺขมิตฺวา ฆนมหาปถวิํ คณฺหิํสุฯ</p>


<p>จตุนหุตาธิกทฺวิโยชนสตสหสฺสพหลา มหาปถวี นิทฺธนฺตสุวณฺณปิณฺฑิ วิย อโหสิฯ อถ มหาปถวิํ ภินฺทิตฺวา เหฎฺฐา อุทกํ คณฺหิํสุฯ ปถวิสนฺธารกํ อฎฺฐนหุตาธิกจตุโยชนสตสหสฺสพหลํ อุทกํ สุวณฺณกลเสหิ อาสิญฺจมานวิลีนสุวณฺณํ วิย อโหสิฯ อุทกํ วินิวิชฺฌิตฺวา  วาตํ อคฺคเหสุํฯ ฉนหุตาธิกนวโยชนสตสหสฺสพหโล วาโต สมุสฺสิตสุวณฺณกฺขโนฺธ วิย อโหสิฯ วาตํ วินิวิชฺฌิตฺวา เหฎฺฐา อชฎากาสํ ปกฺขนฺทิํสุฯ</p>


<p>อุปริภาเคน อุคฺคนฺตฺวาปิ จาตุมหาราชิเก คณฺหิํสุฯ เต วินิวิชฺฌิตฺวา ตาวติํเส ตโต ยาเม ตโต ตุสิเต ตโต นิมฺมานรตี ตโต ปรนิมฺมิตวสวตฺตี ตโต นว พฺรหฺมโลเก ตโต เวหปฺผเล ตโต ปญฺจ สุทฺธาวาเส วินิวิชฺฌิตฺวา จตฺตาโร อารุเปฺป คณฺหิํสุฯ จตฺตาโร จ อารุเปฺป วินิวิชฺฌิตฺวา อชฎากาสํ ปกฺขนฺทิํสุฯ</p>


<p>ติริยภาเคหิ อนนฺตา โลกธาตุโย ปกฺขนฺทิํสุฯ เอตฺตเกสุ ฐาเนสุ จนฺทมฺหิ จนฺทปฺปภา นตฺถิ, สูริเย สูริยปฺปภา นตฺถิ, ตารกรูเปสุ ตารกรูปปฺปภา นตฺถิ, เทวตานํ อุยฺยานวิมานกปฺปรุเกฺขสุ เจว สรีเรสุ จ อาภรเณสุ จาติ สพฺพตฺถ ปภา นตฺถิฯ ติสหสฺสิมหาสหสฺสิโลกธาตุยา อาโลกผรณสมโตฺถ มหาพฺรหฺมาปิ สูริยุคฺคมเน  ขโชฺชปนโก วิย อโหสิฯ จนฺทสูริยตารกรูปเทวตุยฺยานวิมานกปฺปรุกฺขานํ ปริเจฺฉทมตฺตกเมว ปญฺญายิตฺถฯ เอตฺตกํ ฐานํ พุทฺธรสฺมีหิเยว อโชฺฌตฺถฎํ อโหสิฯ อยญฺจ เนว พุทฺธานํ อธิฎฺฐานิทฺธิ, น ภาวนามยิทฺธิฯ สณฺหสุขุมธมฺมํ ปน สมฺมสโต โลกนาถสฺส โลหิตํ ปสีทิ, วตฺถุรูปํ ปสีทิ, ฉวิวโณฺณ ปสีทิฯ จิตฺตสมุฎฺฐานา วณฺณธาตุ สมนฺตา อสีติหตฺถมเตฺต ปเทเส นิจฺจลาว อฎฺฐาสิฯ อิมินา นีหาเรน สตฺตาหํ สมฺมสิฯ</p>


<p>สตฺต รตฺตินฺทิวานิ สมฺมสิตธโมฺม กิตฺตโก อโหสีติ? อนโนฺต อปริมาโณ อโหสิฯ อยํ ตาว มนสาเทสนา นามฯ สตฺถา ปน เอวํ สตฺตาหํ มนสา จินฺติตธมฺมํ วจีเภทํ กตฺวา เทเสโนฺต วสฺสสเตนปิ  วสฺสสหเสฺสนปิ วสฺสสตสหเสฺสนปิ มตฺถกํ ปาเปตฺวา เทเสตุํ น สโกฺกตีติ น วตฺตพฺพํฯ อปรภาเคปิ หิ ตถาคโต ตาวติํสภวเน ปาริจฺฉตฺตกมูเล ปณฺฑุกมฺพลสิลายํ ทสสหสฺสจกฺกวาฬเทวตานํ มเชฺฌ นิสิโนฺน มาตรํ กายสกฺขิํ กตฺวา กุสลา ธมฺมา, อกุสลา ธมฺมา, อพฺยากตา ธมฺมาติ ธมฺมํ เทเสโนฺต สตภาเคน สหสฺสภาเคน สตสหสฺสภาเคน ธมฺมนฺตรา ธมฺมนฺตรํ สงฺกมิตฺวา สงฺกมิตฺวาว เทเสสิฯ ตโย มาเส นิรนฺตรํ ปวตฺติตเทสนา เวเคน ปวตฺตา อากาสคงฺคา วิย อโธมุขฐปิตอุทกฆฎา นิกฺขนฺตอุทกธารา วิย จ หุตฺวา อนนฺตา อปริมาณา อโหสิฯ</p>


<p>พุทฺธานญฺหิ  ภตฺตานุโมทนกาเลปิ โถกํ วเฑฺฒตฺวา อนุโมเทนฺตานํ เทสนา ทีฆมชฺฌิมนิกายปฺปมาณา โหติฯ ปจฺฉาภตฺตํ ปน สมฺปตฺตปริสาย ธมฺมํ เทเสนฺตานํ เทสนา สํยุตฺตองฺคุตฺตริกเทฺวมหานิกายปฺปมาณาว โหติฯ กสฺมา? พุทฺธานญฺหิ ภวงฺคปริวาโส ลหุโก ทนฺตาวรณํ สุผุสิตํ มุขาทานํ สิลิฎฺฐํ ชิวฺหา มุทุกา สโร มธุโร วจนํ ลหุปริวตฺตํฯ ตสฺมา ตํ มุหุตฺตํ เทสิตธโมฺมปิ เอตฺตโก โหติฯ เตมาสํ เทสิตธโมฺม ปน อนโนฺต อปริมาโณเยวฯ</p>


<p> หิ พหุสฺสุโต ติปิฎกธโร ปญฺจทส คาถาสหสฺสานิ สฎฺฐิ ปทสหสฺสานิ ลตาปุปฺผานิ อากฑฺฒโนฺต วิย ฐิตปเทเนว ฐตฺวา คณฺหาติ วา วาเจติ วา เทเสติ วาฯ เอตฺตโก เถรสฺส เอโก อุเทฺทสมโคฺค นาม โหติฯ เถรสฺส หิ อนุปทํ อุเทฺทสํ ททมาโน อโญฺญ ทาตุํ น สโกฺกติ, น สมฺปาปุณาติฯ สมฺมาสมฺพุโทฺธว สมฺปาปุเณยฺยฯ เอวํ อธิมตฺตสติมา อธิมตฺตคติมา อธิมตฺตธิติมา  สาวโก สตฺถารา เตมาสํ อิมินา นีหาเรน เทสิตเทสนํ วสฺสสตํ วสฺสสหสฺสํ อุคฺคณฺหโนฺตปิ มตฺถกํ ปาเปตุํ น สโกฺกติฯ</p>


<p>เอวํ เตมาสํ นิรนฺตรํ เทเสนฺตสฺส ปน ตถาคตสฺส กพฬีการาหารปฺปฎิพทฺธํ อุปาทินฺนกสรีรํ กถํ ยาเปสีติ? ปฎิชคฺคเนเนวฯ พุทฺธานญฺหิ โส โส กาโล สุววตฺถิโต สุปริจฺฉิโนฺน สุปจฺจโกฺขฯ ตสฺมา ภควา ธมฺมํ เทเสโนฺตว มนุสฺสโลเก กาลํ โอโลเกติฯ โส ภิกฺขาจารเวลํ  สลฺลเกฺขตฺวา นิมฺมิตพุทฺธํ มาเปตฺวา ‘อิมสฺส จีวรคฺคหณํ ปตฺตคฺคหณํ สรกุตฺติ อากโปฺป จ เอวรูโป นาม โหตุ, เอตฺตกํ นาม ธมฺมํ เทเสตู’ติ อธิฎฺฐาย ปตฺตจีวรมาทาย อโนตตฺตทหํ คจฺฉติฯ เทวตา นาคลตาทนฺตกฎฺฐํ เทนฺติฯ ตํ ขาทิตฺวา อโนตตฺตทเห สรีรํ ปฎิชคฺคิตฺวา มโนสิลาตเล ฐิโต สุรตฺตทุปฎฺฎํ นิวาเสตฺวา จีวรํ ปารุปิตฺวา จาตุมหาราชทตฺติยํ เสลมยํ ปตฺตํ อาทาย อุตฺตรกุรุํ คจฺฉติฯ ตโต ปิณฺฑปาตํ อาหริตฺวา อโนตตฺตทหตีเร นิสิโนฺน ตํ ปริภุญฺชิตฺวา ทิวาวิหาราย จนฺทนวนํ คจฺฉติฯ</p>


<p> ตตฺถ คนฺตฺวา สมฺมาสมฺพุทฺธสฺส วตฺตํ กตฺวา เอกมนฺตํ นิสีทติฯ อถสฺส สตฺถา นยํ เทติฯ ‘สาริปุตฺต, เอตฺตโก ธโมฺม มยา เทสิโต’ติ อาจิกฺขติฯ เอวํ สมฺมาสมฺพุเทฺธ นยํ เทเนฺต ปฎิสมฺภิทาปฺปตฺตสฺส อคฺคสาวกสฺส เวลเนฺต ฐตฺวา หตฺถํ ปสาเรตฺวา ทสฺสิตสมุทฺทสทิสํ นยทานํ โหติฯ เถรสฺสาปิ นยสเตน นยสหเสฺสน นยสตสหเสฺสน ภควตา เทสิตธโมฺม อุปฎฺฐาติเยวฯ</p>


<p>สตฺถา  ทิวาวิหารํ นิสีทิตฺวา ธมฺมํ เทเสตุํ กาย เวลาย คจฺฉตีติ? สาวตฺถิวาสีนํ กุลปุตฺตานํ สมฺปตฺตานํ ธมฺมเทสนเวลา นาม อตฺถิ, ตาย เวลาย คจฺฉติฯ ธมฺมํ เทเสตฺวา คจฺฉนฺตํ วา อาคจฺฉนฺตํ วา เก ชานนฺติ เก น ชานนฺตีติ? มเหสกฺขา เทวตา ชานนฺติ, อเปฺปสกฺขา เทวตา น ชานนฺติฯ กสฺมา น ชานนฺตีติ? สมฺมาสมฺพุทฺธสฺส วา นิมฺมิตพุทฺธสฺส วา รสฺมิอาทีสุ นานตฺตาภาวาฯ อุภินฺนมฺปิ หิ เตสํ รสฺมีสุ วา สเรสุ วา วจเนสุ วา นานตฺตํ นตฺถิฯ</p>


<p> สตฺถารา เทสิตํ เทสิตํ ธมฺมํ อาหริตฺวา อตฺตโน สทฺธิวิหาริกานํ ปญฺจนฺนํ ภิกฺขุสตานํ เทเสสิฯ เตสํ อยํ ปุพฺพโยโค – เต  กิร กสฺสปทสพลสฺส กาเล ขุทฺทกวคฺคุลิโยนิยํ นิพฺพตฺตา ปพฺภาเร โอลมฺพนฺตา ทฺวินฺนํ อาภิธมฺมิกภิกฺขูนํ อภิธมฺมํ สชฺฌายนฺตานํ สเร นิมิตฺตํ คเหตฺวา กณฺหปกฺขสุกฺกปเกฺข อชานิตฺวาปิ สเร นิมิตฺตคฺคาหมตฺตเกเนว กาลํ กตฺวา เทวโลเก นิพฺพตฺติํสุฯ เอกํ พุทฺธนฺตรํ เทวโลเก วสิตฺวา ตสฺมิํ กาเล มนุสฺสโลเก นิพฺพตฺตา ยมกปาฎิหาริเย ปสีทิตฺวา เถรสฺส สนฺติเก ปพฺพชิํสุฯ เถโร สตฺถารา เทสิตํ เทสิตํ ธมฺมํ อาหริตฺวา เตสํ เทเสสิฯ สมฺมาสมฺพุทฺธสฺส อภิธมฺมเทสนาปริโยสานญฺจ  เตสํ ภิกฺขูนํ สตฺตปฺปกรณอุคฺคหณญฺจ เอกปฺปหาเรเนว อโหสิฯ</p>


<p>อภิธเมฺม วาจนามโคฺค นาม ฯ มหาปกรเณ คณนจาโรปิ เถเรเนว ฐปิโตฯ เถโร หิ อิมินา นีหาเรน ธมฺมนฺตรํ อมเกฺขตฺวาว สุขํ คเหตุํ ธาเรตุํ ปริยาปุณิตุํ วาเจตุญฺจ ปโหตีติ คณนจารํ ฐเปสิฯ เอวํ สเนฺต เถโรว ปฐมตรํ อาภิธมฺมิโก โหตีติ? น โหติฯ สมฺมาสมฺพุโทฺธว ปฐมตรํ อาภิธมฺมิโกฯ โส หิ นํ มหาโพธิปลฺลเงฺก นิสีทิตฺวา ปฎิวิชฺฌิฯ พุโทฺธ หุตฺวา จ ปน สตฺตาหํ เอกปลฺลเงฺกน นิสิโนฺน อุทานํ อุทาเนสิ –</p>


<p>
‘‘ยทา หเว ปาตุภวนฺติ ธมฺมา,  
  
อาตาปิโน ฌายโต พฺราหฺมณสฺส;  
  
อถสฺส กงฺขา วปยนฺติ สพฺพา,  
  
ยโต  
ปชานาติ สเหตุธมฺมํฯ  
</p>
  
<p>
‘‘ยทา หเว ปาตุภวนฺติ ธมฺมา,  
  
อาตาปิโน ฌายโต พฺราหฺมณสฺส;  
  
อถสฺส กงฺขา วปยนฺติ สพฺพา,  
  
ยโต ขยํ ปจฺจยานํ อเวทิฯ  
</p>
  
<p>
‘‘ยทา หเว ปาตุภวนฺติ ธมฺมา,  
  
อาตาปิโน ฌายโต พฺราหฺมณสฺส;  
  
วิธูปยํ ติฎฺฐติ มารเสนํ,  
  
สูริโยว โอภาสยมนฺตลิกฺข’’นฺติฯ (มหาว. ๑-๓; อุทา. ๑-๓);  
</p>
  
<p>อิทํ  นามฯ ธมฺมปทภาณกา  ปน –</p>


<p>
‘‘อเนกชาติสํสารํ, สนฺธาวิสฺสํ อนิพฺพิสํ;  
  
คหการํ คเวสโนฺต, ทุกฺขา ชาติ ปุนปฺปุนํฯ  
</p>
  
<p>
‘‘คหการก ทิโฎฺฐสิ, ปุน เคหํ น กาหสิ;  
  
สพฺพา เต ผาสุกา ภคฺคา, คหกูฎํ วิสงฺขตํ;  
  
วิสงฺขารคตํ จิตฺตํ, ตณฺหานํ ขยมชฺฌคา’’ติฯ (ธ. ป. ๑๕๓-๑๕๔);  
</p>
  
<p>อิทํ  นามาติ วทนฺติฯ</p>


<p>ยมกสาลานมนฺตเร  นิปเนฺนน ปรินิพฺพานสมเย ‘‘หนฺท ทานิ, ภิกฺขเว, อามนฺตยามิ โว, วยธมฺมา สงฺขารา, อปฺปมาเทน สมฺปาเทถา’’ติ (ที. นิ. ๒.๒๑๘) วุตฺตวจนํ  นามฯ</p>


<p>อุภินฺนมนฺตเร ปญฺจจตฺตาลีส วสฺสานิ ปุปฺผทามํ คเนฺถเนฺตน วิย, รตนาวลิํ อาวุนเนฺตน วิย, จ กถิโต อมตปฺปกาสโน สทฺธโมฺม  นามฯ</p>


<p>ตํ  สพฺพมฺปิ สงฺคยฺหมานํ ปิฎกโต  โหนฺติ, นิกายโต  องฺคโต  ธมฺมกฺขนฺธโต ฯ กถํ? สพฺพมฺปิ เหตํ ปิฎกโต วินยปิฎกํ สุตฺตนฺตปิฎกํ อภิธมฺมปิฎกนฺติ ติปฺปเภทเมว โหติฯ ตตฺถ อุภยานิ ปาติโมกฺขานิ เทฺว วิภงฺคา ทฺวาวีสติ ขนฺธกา โสฬส ปริวาราติ อิทํ  นามฯ พฺรหฺมชาลาทิจตุตฺติํสสุตฺตสงฺคโห ทีฆนิกาโยฯ มูลปริยายสุตฺตาทิทิยฑฺฒสตเทฺวสุตฺตสงฺคโห มชฺฌิมนิกาโยฯ โอฆตรณสุตฺตาทิสตฺตสุตฺตสหสฺสสตฺตสตทฺวาสฎฺฐิสุตฺตสงฺคโห สํยุตฺตนิกาโยฯ จิตฺตปริยาทานสุตฺตาทินวสุตฺตสหสฺสปญฺจสตสตฺตปญฺญาสสุตฺตสงฺคโห องฺคุตฺตรนิกาโยฯ ขุทฺทกปาฐธมฺมปทอุทานอิติวุตฺตกสุตฺตนิปาตวิมานวตฺถุเปตวตฺถุเถรคาถาเถรีคาถาชาตกนิเทฺทสปฎิสมฺภิทาอปทานพุทฺธวํสจริยาปิฎกวเสน ปนฺนรสปฺปเภโท ขุทฺทกนิกาโยติ อิทํ  นามฯ ธมฺมสงฺคณีอาทีนิ สตฺต ปกรณานิ  นามฯ ตตฺถ  –</p>


<p>
วิวิธวิเสสนยตฺตา, วินยนโต เจว กายวาจานํ;  
  
วินยตฺถวิทูหิ อยํ, วินโย วินโยติ อกฺขาโตฯ  
</p>
  
<p>วิวิธา หิ เอตฺถ ปญฺจวิธปาติโมกฺขุเทฺทสปาราชิกาทิสตฺตอาปตฺติกฺขนฺธมาติกาวิภงฺคาทิปฺปเภทา นยา วิเสสภูตา จ ทฬฺหีกมฺมสิถิลกรณปฺปโยชนา อนุปญฺญตฺตินยาฯ กายิกวาจสิกอชฺฌาจารนิเสธนโต เจส กายํ วาจญฺจ วิเนติฯ ตสฺมา วิวิธนยตฺตา วิเสสนยตฺตา กายวาจานญฺจ วินยนโต อยํ วินโย วินโยติ อกฺขาโตฯ เตเนตเมตสฺส วจนตฺถโกสลฺลตฺถํ วุตฺตํ –</p>


<p>
‘‘วิวิธวิเสสนยตฺตา  
, วินยนโต เจว กายวาจานํ;  
  
วินยตฺถวิทูหิ อยํ, วินโย วินโยติ อกฺขาโต’’ติฯ  
</p>
  
<p>อิตรํ ปน –</p>


<p>
อตฺถานํ สูจนโต, สุวุตฺตโต สวนโตถ สูทนโต;  
  
สุตฺตาณา สุตฺตสภาคโต จ ‘สุตฺต’นฺติ อกฺขาตํฯ  
</p>
  
<p>ตญฺหิ  อตฺตตฺถปรตฺถาทิเภเท อเตฺถ สูเจติฯ สุวุตฺตา เจตฺถ อตฺถา เวเนยฺยชฺฌาสยานุโลเมน วุตฺตตฺตาฯ สวติ เจตํ อเตฺถ, สสฺสมิว ผลํ, ปสวตีติ วุตฺตํ โหติฯ สูทติ เจตํ, เธนุ วิย ขีรํ, ปคฺฆรตีติ วุตฺตํ โหติฯ สุฎฺฐุ จ เน ตายติ รกฺขตีติ วุตฺตํ โหติฯ สุตฺตสภาคเญฺจตํฯ ยถา หิ ตจฺฉกานํ สุตฺตํ ปมาณํ โหติ เอวเมตมฺปิ วิญฺญูนํฯ ยถา จ สุเตฺตน สงฺคหิตานิ ปุปฺผานิ น วิกิริยนฺติ น วิทฺธํสิยนฺติ เอวเมเตน สงฺคหิตา อตฺถาฯ เตเนตเมตสฺส วจนตฺถโกสลฺลตฺถํ วุตฺตํ –</p>


<p>
‘‘อตฺถานํ สูจนโต, สุวุตฺตโต สวนโตถ สูทนโต;  
  
สุตฺตาณา สุตฺตสภาคโต จ สุตฺตนฺติ อกฺขาต’’นฺติฯ  
</p>
  
<p>อภิธมฺมสฺส วจนโตฺถ วุโตฺตเยวฯ อปโร นโย –</p>


<p>
ยํ เอตฺถ วุฑฺฒิมโนฺต, สลกฺขณา ปูชิตา ปริจฺฉินฺนา;  
  
วุตฺตาธิกา จ ธมฺมา, อภิธโมฺม เตน อกฺขาโตฯ  
</p>
  
<p>อยญฺหิ  อภิสโทฺท วุฑฺฒิลกฺขณปูชิตปริจฺฉินฺนาธิเกสุ ทิสฺสติฯ ตถา เหส ‘‘พาฬฺหา เม ทุกฺขา เวทนา อภิกฺกมนฺติ, โน ปฎิกฺกมนฺตี’’ติอาทีสุ (ม. นิ. ๓.๓๘๔; สํ. นิ. ๕.๑๙๕) วุฑฺฒิยํ อาคโตฯ ‘‘ยา ตา รตฺติโย อภิญฺญาตา อภิลกฺขิตา’’ติอาทีสุ (ม. นิ. ๑.๔๙) ลกฺขเณฯ ‘‘ราชาภิราชา มนุชิโนฺท’’ติอาทีสุ (ม. นิ. ๒.๓๙๙; สุ. นิ. ๕๕๘) ปูชิเตฯ ‘‘ปฎิพโล วิเนตุํ อภิธเมฺม อภิวินเย’’ติอาทีสุ (มหาว. ๘๕) ปริจฺฉิเนฺน; อญฺญมญฺญสงฺกรวิรหิเต ธเมฺม จ วินเย จาติ วุตฺตํ โหติฯ ‘‘อภิกฺกเนฺตน วเณฺณนา’’ติอาทีสุ (วิ. ว. ๗๕) อธิเกฯ</p>


<p>เอตฺถ  จ ‘‘รูปูปปตฺติยา มคฺคํ ภาเวติ เมตฺตาสหคเตน เจตสา เอกํ ทิสํ ผริตฺวา วิหรตี’’ติอาทินา (ธ. ส. ๑๖๓ อาทโย) นเยน วุฑฺฒิมโนฺตปิ ธมฺมา วุตฺตาฯ ‘‘รูปารมฺมณํ วา สทฺทารมฺมณํ วา’’ติอาทินา (ธ. ส. ๑) นเยน อารมฺมณาทีหิ ลกฺขณียตฺตา สลกฺขณาปิฯ ‘‘เสกฺขา ธมฺมา, อเสกฺขา ธมฺมา, โลกุตฺตรา ธมฺมา’’ติอาทินา (ธ. ส. ติกมาติกา ๑๑; ทุกมาติกา ๑๒) นเยน ปูชิตาปิ; ปูชารหาติ อธิปฺปาโยฯ ‘‘ผโสฺส  โหติ, เวทนา โหตี’’ติอาทินา (ธ. ส. ๑) นเยน สภาวปริจฺฉินฺนตฺตา ปริจฺฉินฺนาปิฯ ‘‘มหคฺคตา ธมฺมา, อปฺปมาณา ธมฺมา, อนุตฺตรา ธมฺมา’’ติอาทินา (ธ. ส. ติกมาติกา ๑๒; ทุกมาติกา ๙๙) นเยน อธิกาปิ ธมฺมา วุตฺตาฯ เตเนตเมตสฺส วจนตฺถโกสลฺลตฺถํ วุตฺตํ –</p>


<p>
‘‘ยํ เอตฺถ วุฑฺฒิมโนฺต, สลกฺขณา ปูชิตา ปริจฺฉินฺนา;  
  
วุตฺตาธิกา จ ธมฺมา, อภิธโมฺม เตน อกฺขาโต’’ติฯ  
</p>
  
<p>ยํ ปเนตฺถ อวิสิฎฺฐํ, ตํ –</p>


<p>
ปิฎกํ ปิฎกตฺถวิทู, ปริยตฺติพฺภาชนตฺถโต อาหุ;  
  
เตน สโมธาเนตฺวา, ตโยปิ วินยาทโย เญยฺยาฯ  
</p>
  
<p>ปริยตฺติปิ หิ ‘‘มา ปิฎกสมฺปทาเนนา’’ติอาทีสุ (อ. นิ. ๓.๖๖) ปิฎกนฺติ วุจฺจติฯ ‘‘อถ ปุริโส อาคเจฺฉยฺย กุทาลปิฎกํอาทายา’’ติอาทีสุ (ม. นิ. ๑.๒๒๘; อ. นิ. ๓.๗๐) ยํกิญฺจิ ภาชนมฺปิฯ ตสฺมา ปิฎกํ ปิฎกตฺถวิทู ปริยตฺติภาชนตฺถโต อาหุฯ</p>


<p>อิทานิ ติฯ เตน เอวํ ทุวิธเตฺถน ปิฎกสเทฺทน สห สมาสํ กตฺวา วินโย จ โส ปิฎกญฺจ ปริยตฺติภาวโต, ตสฺส ตสฺส อตฺถสฺส ภาชนโต จาติ วินยปิฎกํฯ ยถาวุเตฺตเนว นเยน สุตฺตนฺตญฺจ ตํ ปิฎกญฺจาติ สุตฺตนฺตปิฎกํฯ อภิธโมฺม  จ โส ปิฎกญฺจาติ อภิธมฺมปิฎกนฺติ เอวเมเต ตโยปิ วินยาทโย เญยฺยาฯ</p>


<p>เอวํ ญตฺวา จ ปุนปิ เตเสฺวว ปิฎเกสุ นานปฺปการโกสลฺลตฺถํ –</p>


<p>
เทสนาสาสนกถาเภทํ เตสุ ยถารหํ;  
  
สิกฺขาปหานคมฺภีรภาวญฺจ ปริทีปเยฯ  
  
ปริยตฺติเภทํ  
สมฺปตฺติํ, วิปตฺติญฺจาปิ ยํ ยหิํ;  
  
ปาปุณาติ ยถา ภิกฺขุ, ตมฺปิ สพฺพํ วิภาวเยฯ  
</p>
  
<p>ตตฺรายํ  ปริทีปนา วิภาวนา จ – เอตานิ หิ ตีณิ ปิฎกานิ ยถากฺกมํ อาณาโวหารปรมตฺถเทสนา, ยถาปราธยถานุโลมยถาธมฺมสาสนานิ, สํวราสํวรทิฎฺฐิวินิเวฐนนามรูปปริเจฺฉทกถาติ จ วุจฺจนฺติฯ</p>


<p>เอตฺถ หิ วินยปิฎกํ อาณารเหน ภควตา อาณาพาหุลฺลโต เทสิตตฺตา  สุตฺตนฺตปิฎกํ โวหารกุสเลน ภควตา โวหารพาหุลฺลโต เทสิตตฺตา  อภิธมฺมปิฎกํ ปรมตฺถกุสเลน ภควตา ปรมตฺถพาหุลฺลโต เทสิตตฺตา ติ วุจฺจติฯ</p>


<p>ตถา ปฐมํ เย เต ปจุราปราธา สตฺตา เต ยถาปราธํ เอตฺถ สาสิตาติ  ทุติยํ อเนกชฺฌาสยานุสยจริยาธิมุตฺติกา สตฺตา ยถานุโลมํ เอตฺถ สาสิตาติ  ตติยํ ธมฺมปุญฺชมเตฺต ‘อหํ มมา’ติ สญฺญิโน สตฺตา ยถาธมฺมํ เอตฺถ สาสิตาติ นฺติ วุจฺจติฯ</p>


<p>ตถา ปฐมํ อชฺฌาจารปฎิปกฺขภูโต สํวราสํวโร เอตฺถ กถิโตติ  สํวราสํวโรติ ขุทฺทโก เจว มหโนฺต จ สํวราสํวโร, กมฺมากมฺมํ วิย จ ผลาผลํ วิย จ; ทุติยํ ทฺวาสฎฺฐิทิฎฺฐิปฎิปกฺขภูตา ทิฎฺฐิวินิเวฐนา เอตฺถ กถิตาติ  ตติยํ ราคาทิปฎิปกฺขภูโต นามรูปปริเจฺฉโท เอตฺถ กถิโตติ ติ วุจฺจติฯ</p>


<p>ตีสุปิ เจเตสุ ติโสฺส สิกฺขา ตีณิ ปหานานิ จตุพฺพิโธ จ คมฺภีรภาโว เวทิตโพฺพฯ ตถา หิ วินยปิฎเก วิเสเสน  วุตฺตา, สุตฺตนฺตปิฎเก  อภิธมฺมปิฎเก ฯ</p>


<p>วินยปิฎเก จ  , กิเลสานํ วีติกฺกมปฎิปกฺขตฺตา สีลสฺส; สุตฺตนฺตปิฎเก  ปริยุฎฺฐานปฎิปกฺขตฺตา สมาธิสฺส; อภิธมฺมปิฎเก  อนุสยปฎิปกฺขตฺตา ปญฺญายฯ</p>


<p>ปฐเม   จ  กิเลสานํ, อิตเรสุ ฯ ปฐเม จ  ปหานํ, อิตเรสุ  ปหานํฯ</p>


<p>เอกเมกสฺมิเญฺจตฺถ จตุพฺพิโธปิ ธมฺมตฺถเทสนาปฎิเวธคมฺภีรภาโว เวทิตโพฺพ – ตตฺถ ติ ตนฺติฯ ติ ตสฺสาเยวโตฺถฯ ติ ตสฺสา มนสา ววตฺถาปิตาย ตนฺติยา เทสนาฯ ติ ตนฺติยา ตนฺติอตฺถสฺส จ ยถาภูตาวโพโธฯ ตีสุปิ เจเตสุ เอเต ธมฺมตฺถเทสนาปฎิเวธาฯ ยสฺมา สสาทีหิ วิย มหาสมุโทฺท มนฺทพุทฺธีหิ ทุโกฺขคาหา อลพฺภเนยฺยปติฎฺฐา จ ตสฺมา คมฺภีราฯ เอวํ เอกเมกสฺมิํ เอตฺถ จตุพฺพิโธปิ คมฺภีรภาโว เวทิตโพฺพฯ</p>


<p>อปโร นโย – ติ เหตุฯ วุตฺตเญฺหตํ – ‘‘เหตุมฺหิ ญาณํ ธมฺมปฎิสมฺภิทา’’ติ (วิภ. ๗๒๐)ฯ ติ เหตุผลํฯ วุตฺตเญฺหตํ – ‘‘เหตุผเล ญาณํ อตฺถปฎิสมฺภิทา’’ติ (วิภ. ๗๒๐)ฯ ติ ปญฺญตฺติ, ยถาธมฺมํ ธมฺมาภิลาโปติ อธิปฺปาโย; อนุโลมปฎิโลมสเงฺขปวิตฺถาราทิวเสน วา กถนํฯ ติ อภิสมโยฯ โส จ โลกิยโลกุตฺตโรฯ วิสยโต จ อสโมฺมหโต จ; อตฺถานุรูปํ ธเมฺมสุ, ธมฺมานุรูปํ อเตฺถสุ, ปญฺญตฺติปถานุรูปํ ปญฺญตฺตีสุ อวโพโธฯ เตสํ เตสํ วา ตตฺถ ตตฺถ วุตฺตธมฺมานํ ปฎิวิชฺฌิตโพฺพ สลกฺขณสงฺขาโต อวิปรีตสภาโวฯ</p>


<p>อิทานิ ยสฺมา เอเตสุ ปิฎเกสุ ยํ ยํ ธมฺมชาตํ วา อตฺถชาตํ วา ยา จายํ ยถา ยถา ญาเปตโพฺพ อโตฺถ โสตูนํ ญาณสฺส อภิมุโข โหติ ตถา ตถา ตทตฺถโชติกา เทสนา, โย เจตฺถ อวิปรีตาวโพธสงฺขาโต ปฎิเวโธ เตสํ เตสํ วา ธมฺมานํ ปฎิวิชฺฌิตโพฺพ สลกฺขณสงฺขาโต อวิปรีตสภาโว – สพฺพเมฺปตํ อนุปจิตกุสลสมฺภาเรหิ ทุปฺปเญฺญหิ, สสาทีหิ วิย มหาสมุโทฺท, ทุโกฺขคาหํ อลพฺภเนยฺยปติฎฺฐญฺจ, ตสฺมา คมฺภีรํฯ เอวมฺปิ เอกเมกสฺมิํ เอตฺถ จตุพฺพิโธปิ คมฺภีรภาโว เวทิตโพฺพฯ เอตฺตาวตา จ –</p>


<p>
เทสนาสาสนกถาเภทํ  
เตสุ ยถารหํ;  
  
สิกฺขาปหานคมฺภีรภาวญฺจ ปริทีปเยติ –  
</p>
  
<p>อยํ คาถา วุตฺตตฺถา โหติฯ</p>


<p>
ปริยตฺติเภทํ  
  
สมฺปตฺติํ, วิปตฺติญฺจาปิ ยํ ยหิํ;  
  
ปาปุณาติ ยถา ภิกฺขุ, ตมฺปิ สพฺพํ วิภาวเยติฯ  
</p>
  
<p>เอตฺถ ปน ตีสุ ปิฎเกสุ ติวิโธ ปริยตฺติเภโท ทฎฺฐโพฺพฯ ติโสฺส หิ ปริยตฺติโย – อลคทฺทูปมา นิสฺสรณตฺถา ภณฺฑาคาริกปริยตฺตีติฯ</p>


<p>ตตฺถ ยา ทุคฺคหิตา อุปารมฺภาทิเหตุ ปริยาปุฎา อยํ ฯ ยํ สนฺธาย วุตฺตํ – ‘‘เสยฺยถาปิ, ภิกฺขเว, ปุริโส อลคทฺทตฺถิโก อลคทฺทคเวสี อลคทฺทปริเยสนํ จรมาโน, โส ปเสฺสยฺย มหนฺตํ อลคทฺทํ, ตเมนํ โภเค วา นงฺคุเฎฺฐ วา คเณฺหยฺย, ตสฺส โส อลคโทฺท ปฎิปริวตฺติตฺวา หเตฺถ วา พาหาย วา อญฺญตรสฺมิํ วา องฺคปจฺจเงฺค ฑํเสยฺย, โส ตโต นิทานํ มรณํ วา นิคเจฺฉยฺย มรณมตฺตํ วา ทุกฺขํฯ ตํ กิสฺส เหตุ? ทุคฺคหิตตฺตา, ภิกฺขเว, อลคทฺทสฺสฯ เอวเมว โข, ภิกฺขเว, อิเธกเจฺจ โมฆปุริสา ธมฺมํ ปริยาปุณนฺติ สุตฺตํ…เป.… เวทลฺลํ, เต ตํ ธมฺมํ ปริยาปุณิตฺวา เตสํ ธมฺมานํ ปญฺญาย อตฺถํ น อุปปริกฺขนฺติ, เตสํ เต ธมฺมา ปญฺญาย อตฺถํ อนุปปริกฺขตํ น นิชฺฌานํ ขมนฺติ, เต อุปารมฺภานิสํสา เจว ธมฺมํ ปริยาปุณนฺติ อิติวาทปฺปโมกฺขานิสํสา จฯ ยสฺส จตฺถาย ธมฺมํ ปริยาปุณนฺติ ตญฺจสฺส อตฺถํ นานุโภนฺติฯ เตสํ เต ธมฺมา ทุคฺคหิตา ทีฆรตฺตํ อหิตาย ทุกฺขาย สํวตฺตนฺติฯ ตํ กิสฺส เหตุ? ทุคฺคหิตตฺตา, ภิกฺขเว, ธมฺมาน’’นฺติ (ม. นิ. ๑.๒๓๘)ฯ</p>


<p>ยา ปน สุคฺคหิตา สีลกฺขนฺธาทิปาริปูริํเยว อากงฺขมาเนน ปริยาปุฎา น อุปารมฺภาทิเหตุ, อยํ นิสฺสรณตฺถาฯ ยํ สนฺธาย วุตฺตํ – ‘‘เตสํ เต ธมฺมา สุคฺคหิตา ทีฆรตฺตํ หิตาย สุขาย สํวตฺตนฺติฯ ตํ กิสฺส เหตุ? สุคฺคหิตตฺตา, ภิกฺขเว, ธมฺมาน’’นฺติ (ม. นิ. ๑.๒๓๙)ฯ</p>


<p>ยํ ปน ปริญฺญาตกฺขโนฺธ ปหีนกิเลโส ภาวิตมโคฺค ปฎิวิทฺธากุโปฺป  สจฺฉิกตนิโรโธ ขีณาสโว เกวลํ ปเวณิปาลนตฺถาย วํสานุรกฺขณตฺถาย ปริยาปุณาติ, อยํ ติฯ</p>


<p>วินเย ปน สุปฺปฎิปโนฺน ภิกฺขุ สีลสมฺปทํ นิสฺสาย ติโสฺส วิชฺชา ปาปุณาติ, ตาสํเยว  จ ตตฺถ ปเภทวจนโตฯ สุเตฺต สุปฺปฎิปโนฺน สมาธิสมฺปทํ นิสฺสาย ฉฬภิญฺญา ปาปุณาติ, ตาสํเยว จ ตตฺถ ปเภทวจนโตฯ อภิธเมฺม สุปฺปฎิปโนฺน ปญฺญาสมฺปทํ นิสฺสาย จตโสฺส ปฎิสมฺภิทา  ปาปุณาติ ตาสญฺจ ตเตฺถว ปเภทวจนโตฯ เอวเมเตสุ สุปฺปฎิปโนฺน ยถากฺกเมน อิมํ วิชฺชาตฺตยฉฬภิญฺญาจตุปฎิสมฺภิทาปฺปเภทํ สมฺปตฺติํ ปาปุณาติฯ</p>


<p>วินเย ปน ทุปฺปฎิปโนฺน อนุญฺญาตสุขสมฺผสฺสอตฺถรณปาวุรณาทิผสฺสสามญฺญโต ปฎิกฺขิเตฺตสุ อุปาทินฺนกผสฺสาทีสุ อนวชฺชสญฺญี โหติฯ วุตฺตเญฺหตํ – ‘‘ตถาหํ ภควตา ธมฺมํ เทสิตํ อาชานามิ, ยถา เยเม อนฺตรายิกา ธมฺมา วุตฺตา ภควตา เต ปฎิเสวโต นาลํ อนฺตรายายา’’ติ (ปาจิ. ๔๑๗; ม. นิ. ๑.๒๓๔)ฯ ตโต ทุสฺสีลภาวํ ปาปุณาติฯ สุเตฺต ทุปฺปฎิปโนฺน ‘‘จตฺตาโรเม, ภิกฺขเว, ปุคฺคลา สโนฺต สํวิชฺชมานา โลกสฺมิ’’นฺติอาทีสุ (อ. นิ. ๔.๕) อธิปฺปายํ อชานโนฺต ทุคฺคหิตํ คณฺหาติฯ ยํ สนฺธาย วุตฺตํ – ‘‘อตฺตนา ทุคฺคหิเตน อเมฺห เจว อพฺภาจิกฺขติ อตฺตานญฺจ ขนติ พหุญฺจ อปุญฺญํ ปสวตี’’ติ (ปาจิ. ๔๑๗; ม. นิ. ๑.๒๓๖)ฯ ตโต มิจฺฉาทิฎฺฐิตํ ปาปุณาติฯ อภิธเมฺม ทุปฺปฎิปโนฺน ธมฺมจินฺตํ อติธาวโนฺต อจิเนฺตยฺยานิปิ จิเนฺตติ, ตโต จิตฺตเกฺขปํ ปาปุณาติฯ วุตฺตเญฺหตํ – ‘‘จตฺตาริมานิ, ภิกฺขเว, อจิเนฺตยฺยานิ, น จิเนฺตตพฺพานิ, ยานิ จิเนฺตโนฺต อุมฺมาทสฺส วิฆาตสฺส ภาคี อสฺสา’’ติ (อ. นิ. ๔.๗๗)ฯ เอวเมเตสุ ทุปฺปฎิปโนฺน ยถากฺกเมน อิมํ ทุสฺสีลภาวมิจฺฉาทิฎฺฐิตาจิตฺตเกฺขปปฺปเภทํ วิปตฺติํ ปาปุณาตีติฯ เอตฺตาวตา จ –</p>


<p>
ปริยตฺติเภทํ สมฺปตฺติํ, วิปตฺติญฺจาปิ ยํ ยหิํ;  
  
ปาปุณาติ ยถา ภิกฺขุ, ตมฺปิ สพฺพํ วิภาวเยติฯ  
</p>
  
<p>อยมฺปิ คาถา วุตฺตตฺถา โหติฯ เอวํ นานปฺปการโต ปิฎกานิ ญตฺวา เตสํ วเสน สพฺพเมฺปตํ สงฺคยฺหมานํ ตีณิ ปิฎกานิ โหนฺติฯ</p>


<p>กถํ  นิกายโต ปญฺจ นิกายาติ? สพฺพเมว เหตํ ทีฆนิกาโย มชฺฌิมนิกาโย สํยุตฺตนิกาโย องฺคุตฺตรนิกาโย ขุทฺทกนิกาโยติ ปญฺจปฺปเภทํ โหติฯ ตตฺถ กตโม  ติวคฺคสงฺคหานิ พฺรหฺมชาลาทีนิ จตุตฺติํส สุตฺตานิฯ</p>


<p>
จตุตฺติํเสว  
สุตฺตนฺตา, ติวโคฺค ยสฺส สงฺคโห;  
  
เอส ทีฆนิกาโยติ, ปฐโม อนุโลมิโกฯ  
</p>
  
<p>กสฺมา  ปเนส ทีฆนิกาโยติ วุจฺจติ? ทีฆปฺปมาณานํ สุตฺตานํ สมูหโต นิวาสโต จฯ สมูหนิวาสา หิ นิกาโยติ วุจฺจนฺติฯ ‘‘นาหํ, ภิกฺขเว, อญฺญํ เอกนิกายมฺปิ สมนุปสฺสามิ เอวํ จิตฺตํ ยถยิทํ, ภิกฺขเว, ติรจฺฉานคตา ปาณา (สํ. นิ. ๓.๑๐๐), โปณิกนิกาโย, จิกฺขลฺลิกนิกาโย’’ติฯ เอวมาทีนิ เจตฺถ สาธกานิ สาสนโต โลกโต จฯ เอวํ เสสานมฺปิ นิกายภาเว วจนโตฺถ เวทิตโพฺพฯ</p>


<p>กตโม ? มชฺฌิมปฺปมาณานิ ปญฺจทสวคฺคสงฺคหานิ มูลปริยายสุตฺตาทีนิ ทิยฑฺฒสตํ เทฺว จ สุตฺตานิฯ</p>


<p>
ทิยฑฺฒสตสุตฺตนฺตา, เทฺว จ สุตฺตานิ ยตฺถ โส;  
  
นิกาโย มชฺฌิโม ปญฺจ, ทสวคฺคปริคฺคโหฯ  
</p>
  
<p>กตโม ? เทวตาสํยุตฺตาทิวเสน ฐิตานิ โอฆตรณาทีนิ สตฺต สุตฺตสหสฺสานิ สตฺต สุตฺตสตานิ จ ทฺวาสฎฺฐิ จ สุตฺตานิฯ</p>


<p>
สตฺต สุตฺตสหสฺสานิ, สตฺต สุตฺตสตานิ จ;  
  
ทฺวาสฎฺฐิ เจว สุตฺตนฺตา, เอโส สํยุตฺตสงฺคโหฯ  
</p>
  
<p>กตโม ? เอเกกองฺคาติเรกวเสน ฐิตานิ จิตฺตปริยาทานาทีนิ นว สุตฺตสหสฺสานิ ปญฺจ สุตฺตสตานิ สตฺตปญฺญาสญฺจ สุตฺตานิฯ</p>


<p>
นว สุตฺตสหสฺสานิ, ปญฺจ สุตฺตสตานิ จ;  
  
สตฺตปญฺญาสสุตฺตานิ, สงฺขฺยา องฺคุตฺตเร อยํฯ  
</p>
  
<p>กตโม  ? สกลํ วินยปิฎกํ, อภิธมฺมปิฎกํ, ขุทฺทกปาฐ, ธมฺมปทาทโย  จ ปุเพฺพ ทสฺสิตา ปญฺจทสปฺปเภทา; ฐเปตฺวา จตฺตาโร นิกาเย อวเสสํ พุทฺธวจนนฺติฯ</p>


<p>
ฐเปตฺวา จตุโรเปเต, นิกาเย ทีฆอาทิเก;  
  
ตทญฺญํ พุทฺธวจนํ, นิกาโย ขุทฺทโก มโตติฯ  
</p>
  
<p>เอวํ นิกายโต ปญฺจ นิกายา โหนฺติฯ</p>


<p>กถํ   องฺควเสน นวงฺคานีติ? สพฺพเมว หิทํ ‘สุตฺตํ เคยฺยํ เวยฺยากรณํ คาถา อุทานํ อิติวุตฺตกํ ชาตกํ อพฺภุตธมฺมํ เวทลฺล’นฺติ นวปฺปเภทํ โหติฯ ตตฺถ อุภโตวิภงฺคนิเทฺทสขนฺธกปริวารา สุตฺตนิปาเต มงฺคลสุตฺตรตนสุตฺตนาลกสุตฺตตุวฎฺฎกสุตฺตานิ อญฺญมฺปิ จ สุตฺตนามกํ ตถาคตวจนํ นฺติ เวทิตพฺพํฯ สพฺพมฺปิ สคาถกํ สุตฺตํ นฺติ เวทิตพฺพํฯ วิเสเสน สํยุตฺตนิกาเย สกโลปิ สคาถาวโคฺคฯ สกลมฺปิ อภิธมฺมปิฎกํ, นิคฺคาถกํ สุตฺตํ, ยญฺจ อญฺญมฺปิ อฎฺฐหิ อเงฺคหิ อสงฺคหิตํ พุทฺธวจนํ, ตํ นฺติ เวทิตพฺพํฯ ธมฺมปทํ เถรคาถา เถรีคาถา สุตฺตนิปาเต โนสุตฺตนามิกา สุทฺธิกคาถา จ ติ เวทิตพฺพาฯ โสมนสฺสญาณมยิกคาถาปฺปฎิสํยุตฺตา ทฺวาสีติ สุตฺตนฺตา นฺติ เวทิตพฺพํฯ ‘วุตฺตเญฺหตํ ภควตา’ติอาทินยปฺปวตฺตา (อิติวุ. ๑) ทสุตฺตรสตสุตฺตนฺตา นฺติ เวทิตพฺพํฯ อปณฺณกชาตกาทีนิ ปญฺญาสาธิกานิ ปญฺจ ชาตกสตานิ นฺติ เวทิตพฺพํฯ ‘‘จตฺตาโรเม, ภิกฺขเว, อจฺฉริยา อพฺภุตา ธมฺมา อานเนฺท’’ติอาทินยปวตฺตา (ที. นิ. ๒.๒๐๙; อ. นิ. ๔.๑๒๙) สเพฺพปิ อจฺฉริยอพฺภุตธมฺมปฺปฎิสํยุตฺตา สุตฺตนฺตา นฺติ เวทิตพฺพํฯ</p>


<p>จูฬเวทลฺลมหาเวทลฺลสมฺมาทิฎฺฐิสกฺกปญฺหสงฺขารภาชนียมหาปุณฺณมสุตฺตาทโย สเพฺพปิ เวทญฺจ ตุฎฺฐิญฺจ ลทฺธา ลทฺธา ปุจฺฉิตสุตฺตนฺตา นฺติ เวทิตพฺพํฯ เอวเมตํ องฺคโต นวงฺคานิฯ</p>


<p>กถํ ธมฺมกฺขนฺธโต จตุราสีติ ธมฺมกฺขนฺธสหสฺสานีติ? สพฺพเมว หิทํ พุทฺธวจนํฯ</p>


<p>
‘‘ทฺวาสีติ  
พุทฺธโต คณฺหิํ, เทฺว สหสฺสานิ ภิกฺขุโต;  
  
จตุราสีติ สหสฺสานิ, เย เม ธมฺมา ปวตฺติโน’’ติฯ (เถรคา. ๑๐๒๗);  
</p>
  
<p>เอวํ ปริทีปิตธมฺมกฺขนฺธวเสน จตุราสีติสหสฺสปฺปเภทํ โหติฯ ตตฺถ เอกานุสนฺธิกํ สุตฺตํ เอโก ธมฺมกฺขโนฺธฯ ยํ อเนกานุสนฺธิกํ ตตฺถ อนุสนฺธิวเสน ธมฺมกฺขนฺธคณนาฯ คาถาพเนฺธสุ ปญฺหาปุจฺฉนํ เอโก ธมฺมกฺขโนฺธ, วิสฺสชฺชนํ เอโกฯ อภิธเมฺม เอกเมกํ ติกทุกภาชนํ เอกเมกญฺจ จิตฺตวารภาชนํ เอโก ธมฺมกฺขโนฺธฯ วินเย อตฺถิ วตฺถุ, อตฺถิ มาติกา, อตฺถิ ปทภาชนียํ, อตฺถิ อาปตฺติ, อตฺถิ อนาปตฺติ, อตฺถิ  อนฺตราปตฺติ, อตฺถิ ติกเจฺฉโทฯ ตตฺถ เอกเมโก โกฎฺฐาโส เอกเมโก ธมฺมกฺขโนฺธติ เวทิตโพฺพฯ เอวํ ธมฺมกฺขนฺธโต จตุราสีติ ธมฺมกฺขนฺธสหสฺสานิฯ</p>


<p>เอวเมตํ สพฺพมฺปิ พุทฺธวจนํ ปญฺจสติกสงฺคีติกาเล สงฺคายเนฺตน มหากสฺสปปฺปมุเขน วสีคเณน อยํ ธโมฺม อยํ วินโย, อิทํ ปฐมพุทฺธวจนํ, อิทํ มชฺฌิมพุทฺธวจนํ, อิทํ ปจฺฉิมพุทฺธวจนํ, อิทํ วินยปิฎกํ, อิทํ สุตฺตนฺตปิฎกํ, อิทํ อภิธมฺมปิฎกํ, อยํ ทีฆนิกาโย…เป.… อยํ ขุทฺทกนิกาโย, อิมานิ สุตฺตาทีนิ นวงฺคานิ, อิมานิ จตุราสีติ ธมฺมกฺขนฺธสหสฺสานีติ อิมํ ปเภทํ ววตฺถเปตฺวาว สงฺคีตํฯ น เกวลญฺจ อิมเมว อญฺญมฺปิ อุทฺทานสงฺคหวคฺคสงฺคหเปยฺยาลสงฺคหเอกนิปาตทุกนิปาตาทินิปาตสงฺคหสํยุตฺตสงฺคห ปณฺณาสสงฺคหาทิอเนกวิธํ, ตีสุ ปิฎเกสุ สนฺทิสฺสมานํ สงฺคหปฺปเภทํ ววตฺถเปตฺวาว สตฺตหิ มาเสหิ สงฺคีตํฯ</p>


<p>สงฺคีติปริโยสาเน จสฺส อิทํ มหากสฺสปเตฺถเรน ทสพลสฺส สาสนํ ปญฺจวสฺสสหสฺสปริมาณกาลํ ปวตฺตนสมตฺถํ กตนฺติ สญฺชาตปฺปโมทา สาธุการํ วิย ททมานา อยํ มหาปถวี อุทกปริยนฺตํ กตฺวา อเนกปฺปการํ กมฺปิ สงฺกมฺปิ สมฺปกมฺปิ สมฺปเวธิฯ อเนกานิ จ อจฺฉริยานิ ปาตุรเหสุํฯ</p>


<p>เอวํ สงฺคีเต ปเนตฺถ อยํ อภิธโมฺม ปิฎกโต อภิธมฺมปิฎกํ, นิกายโต ขุทฺทกนิกาโย, องฺคโต  เวยฺยากรณํ, ธมฺมกฺขนฺธโต กติปยานิ ธมฺมกฺขนฺธสหสฺสานิ โหนฺติฯ</p>


<p>ตํ  ธารยเนฺตสุ ภิกฺขูสุ ปุเพฺพ เอโก ภิกฺขุ สพฺพสามยิกปริสาย นิสีทิตฺวา อภิธมฺมโต สุตฺตํ อาหริตฺวา ธมฺมํ กเถโนฺต ‘‘รูปกฺขโนฺธ อพฺยากโต, จตฺตาโร ขนฺธา สิยา กุสลา สิยา อกุสลา สิยา อพฺยากตา; ทสายตนา อพฺยากตา, เทฺว อายตนา สิยา กุสลา สิยา อกุสลา สิยา อพฺยากตา; โสฬส ธาตุโย อพฺยากตา, เทฺว ธาตุโย สิยา กุสลา สิยา อกุสลา สิยา อพฺยากตา; สมุทยสจฺจํ อกุสลํ, มคฺคสจฺจํ กุสลํ, นิโรธสจฺจํ อพฺยากตํ, ทุกฺขสจฺจํ สิยา กุสลํ สิยา อกุสลํ สิยา อพฺยากตํ; ทสินฺทฺริยา อพฺยากตา, โทมนสฺสินฺทฺริยํ อกุสลํ, อนญฺญาตญฺญสฺสามีตินฺทฺริยํ กุสลํ, จตฺตาริ อินฺทฺริยานิ สิยา กุสลา สิยา อพฺยากตา, ฉ  อินฺทฺริยานิ สิยา กุสลา สิยา อกุสลา สิยา อพฺยากตา’’ติ ธมฺมกถํ กเถสิฯ</p>


<p>ตสฺมิํ ฐาเน เอโก ภิกฺขุ นิสิโนฺน ‘ธมฺมกถิก ตฺวํ สิเนรุํ ปริกฺขิปโนฺต วิย ทีฆสุตฺตํ อาหรสิ, กิํ สุตฺตํ นาเมต’นฺติ อาหฯ ‘อภิธมฺมสุตฺตํ นาม, อาวุโส’ติฯ ‘อภิธมฺมสุตฺตํ กสฺมา อาหรสิ? กิํ อญฺญํ พุทฺธภาสิตํ สุตฺตํ อาหริตุํ น วฎฺฎตี’ติ? ‘อภิธโมฺม เกน ภาสิโต’ติ? ‘น เอโส พุทฺธภาสิโต’ติฯ ‘กิํ ปน เต, อาวุโส, วินยปิฎกํ อุคฺคหิต’นฺติ? ‘น อุคฺคหิตํ, อาวุโส’ติฯ ‘อวินยธาริตาย มเญฺญ ตฺวํ อชานโนฺต เอวํ วเทสี’ติฯ ‘วินยมตฺตเมว, อาวุโส, อุคฺคหิต’นฺติฯ ‘ตมฺปิ เต ทุคฺคหิตํ, ปริสปริยเนฺต นิสีทิตฺวา นิทฺทายเนฺตน อุคฺคหิตํ ภวิสฺสติ; ตุมฺหาทิเส หิ ปพฺพาเชโนฺต วา อุปสมฺปาเทโนฺต วา สาติสาโร โหติ’ฯ ‘กิํ การณา’? วินยมตฺตสฺสปิ ทุคฺคหิตตฺตา; วุตฺตเญฺหตํ – ‘‘ตตฺถ อนาปตฺติ, น วิวเณฺณตุกาโม อิงฺฆ ตาว, อาวุโส, สุตฺตนฺตํ วา คาถาโย วา อภิธมฺมํ วา ปริยาปุณสฺสุ, ปจฺฉาปิ วินยํ ปริยาปุณิสฺสสี’’ติ (ปาจิ. ๔๔๒) ภณติฯ ‘‘สุตฺตเนฺต โอกาสํ การาเปตฺวา อภิธมฺมํ วา วินยํ วา ปุจฺฉติ, อภิธเมฺม โอกาสํ การาเปตฺวา สุตฺตนฺตํ วา วินยํ วา ปุจฺฉติ, วินเย โอกาสํ การาเปตฺวา สุตฺตนฺตํ วา อภิธมฺมํ วา ปุจฺฉตี’’ติ (ปาจิ. ๑๒๒๑)ฯ ‘ตฺวํ ปน เอตฺตกมฺปิ น ชานาสี’ติ เอตฺตเกนปิ ปรวาที นิคฺคหิโต โหติฯ</p>


<p>มหาโคสิงฺคสุตฺตํ ปน อิโตปิ พลวตรํฯ ตตฺร หิ ธมฺมเสนาปติ  อญฺญมญฺญํ ปุจฺฉิตปญฺหญฺจ วิสฺสชฺชนญฺจ อาโรเจตุํ สตฺถุ สนฺติกํ คนฺตฺวา มหาโมคฺคลฺลานเตฺถรสฺส วิสฺสชฺชนํ อาโรเจโนฺต ‘‘อิธาวุโส  สาริปุตฺต, เทฺว ภิกฺขู อภิธมฺมกถํ กเถนฺติ , เต อญฺญมญฺญํ ปญฺหํ ปุจฺฉนฺติ, อญฺญมญฺญสฺส ปญฺหํ ปุฎฺฐา วิสฺสเชฺชนฺติ, โน จ สํสาเทนฺติ, ธมฺมี จ เนสํ กถาปวตฺตินี โหติ, เอวรูเปน โข, อาวุโส, สาริปุตฺต, ภิกฺขุนา โคสิงฺคสาลวนํ โสเภยฺยา’’ติ (ม. นิ. ๑.๓๔๓) อาหฯ สตฺถา อาภิธมฺมิกา นาม มม สาสเน ปริพาหิราติ อวตฺวา สุวณฺณาลิงฺคสทิสํ คีวํ อุนฺนาเมตฺวา ปุณฺณจนฺทสสฺสิรีกํ มหามุขํ ปูเรตฺวา พฺรหฺมโฆสํ นิจฺฉาเรโนฺต ‘‘สาธุ สาธุ  สาริปุตฺตา’’ติ มหาโมคฺคลฺลานเตฺถรสฺส สาธุการํ ทตฺวา ‘‘ยถา ตํ โมคฺคลฺลาโน จ สมฺมา พฺยากรมาโน พฺยากเรยฺย, โมคฺคลฺลาโน หิ สาริปุตฺต ธมฺมกถิโก’’ติ (ม. นิ. ๑.๓๔๓) อาหฯ อาภิธมฺมิกภิกฺขูเยว กิร ธมฺมกถิกา นาม, อวเสสา ธมฺมกถํ กเถนฺตาปิ น ธมฺมกถิกาฯ กสฺมา? เต หิ ธมฺมกถํ กเถนฺตา กมฺมนฺตรํ วิปากนฺตรํ รูปารูปปริเจฺฉทํ ธมฺมนฺตรํ อาโลเฬตฺวา กเถนฺติฯ อาภิธมฺมิกา ปน ธมฺมนฺตรํ น อาโลเฬนฺติฯ ตสฺมา อาภิธมฺมิโก ภิกฺขุ ธมฺมํ กเถตุ วา มา วา, ปุจฺฉิตกาเล ปน ปญฺหํ กเถสฺสตีติฯ อยเมว เอกนฺตธมฺมกถิโก นาม โหติฯ อิทํ สนฺธาย สตฺถา สาธุการํ ทตฺวา ‘สุกถิตํ โมคฺคลฺลาเนนา’ติ อาหฯ</p>


<p>อภิธมฺมํ ปฎิพาเหโนฺต อิมสฺมิํ ชินจเกฺก ปหารํ เทติ, สพฺพญฺญุตญฺญาณํ ปฎิพาหติ, สตฺถุ เวสารชฺชญฺญาณํ ปฎินิวเตฺตติ, โสตุกามํ ปริสํ วิสํวาเทติ, อริยมเคฺค อาวรณํ พนฺธติ, อฎฺฐารสสุ เภทกรวตฺถูสุ เอกสฺมิํ สนฺทิสฺสติ อุเกฺขปนียกมฺมตชฺชนียกมฺมารโห โหติฯ ตํ ตํ กมฺมํ กตฺวา อุโยฺยเชตโพฺพ ‘คจฺฉ วิฆาสาโท หุตฺวา ชีวิสฺสสี’ติฯ</p>


<p>อถาปิ เอวํ วเทยฺย – ‘‘สเจ อภิธโมฺม พุทฺธภาสิโต, ยถา อเนเกสุ สุตฺตสหเสฺสสุ ‘เอกํ สมยํ ภควา ราชคเห วิหรตี’ติอาทินา นเยน นิทานํ สชฺชิตํ, เอวมสฺสาปิ นิทานํ สชฺชิตํ ภเวยฺยา’’ติฯ โส ‘ชาตกสุตฺตนิปาตธมฺมปทาทีนํ เอวรูปํ นิทานํ นตฺถิ, น เจตานิ น พุทฺธภาสิตานี’ติ ปฎิกฺขิปิตฺวา อุตฺตริปิ เอวํ วตฺตโพฺพ – ‘ปณฺฑิต, อภิธโมฺม นาเมส สพฺพญฺญุพุทฺธานํเยว วิสโย, น อเญฺญสํ วิสโยฯ พุทฺธานญฺหิ โอกฺกนฺติ ปากฎา, อภิชาติ ปากฎา, อภิสโมฺพธิ ปากฎา, ธมฺมจกฺกปฺปวตฺตนํ ปากฎํฯ ยมกปาฎิหาริยํ  ปากฎํ, ติทิวกฺกโม ปากโฎ, เทวโลเก เทสิตภาโว ปากโฎ, เทโวโรหนํ ปากฎํฯ ยถา นาม จกฺกวตฺติรโญฺญ หตฺถิรตนํ วา อสฺสรตนํ วา เถเนตฺวา ยานเก โยเชตฺวา วิจรณํ นาม อฎฺฐานํ อการณํ; จกฺกรตนํ วา ปน เถเนตฺวา ปลาลสกเฎ โอลมฺพิตฺวา วิจรณํ นาม อฎฺฐานํ อการณํ; โยชนปฺปมาณํ โอภาสนสมตฺถํ มณิรตนํ วา ปน กปฺปาสปจฺฉิยํ ปกฺขิปิตฺวา วฬญฺชนํ   นาม อฎฺฐานํ อการณํฯ กสฺมา? ราชารหภณฺฑตาย; เอวเมว อภิธโมฺม นาม น อเญฺญสํ วิสโย, สพฺพญฺญุพุทฺธานํเยว วิสโยฯ เตสํ วเสน เทเสตพฺพเทสนาฯ พุทฺธานญฺหิ โอกฺกนฺติ ปากฎา…เป.… เทโวโรหนํ ปากฎํฯ อภิธมฺมสฺส นิทานกิจฺจํ นาม นตฺถิ ปณฺฑิตา’ติฯ น หิ สกฺกา เอวํ วุเตฺต ปรวาทินา สหธมฺมิกํ อุทาหรณํ อุทาหริตุํฯ</p>


<p>มณฺฑลารามวาสี  ปน มหาโพธินิทาโน เอส อภิธโมฺม นามาติ ทเสฺสตุํ ‘‘เยน สฺวาหํ, ภิกฺขเว, วิหาเรน ปฐมาภิสมฺพุโทฺธ วิหรามิ ตสฺส ปเทเสน วิหาสิ’’นฺติ (สํ. นิ. ๕.๑๑) อิมํ ปเทสวิหารสุตฺตนฺตํ อาหริตฺวา กเถสิฯ ทสวิโธ หิ ปเทโส นาม – ขนฺธปเทโส, อายตนปเทโส, ธาตุปเทโส, สจฺจปเทโส, อินฺทฺริยปเทโส, ปจฺจยาการปเทโส, สติปฎฺฐานปเทโส, ฌานปเทโส, นามปเทโส, ธมฺมปเทโสติฯ เตสุ สตฺถา มหาโพธิมเณฺฑ ปญฺจกฺขเนฺธ นิปฺปเทเสน ปฎิวิชฺฌิ, อิมํ เตมาสํ เวทนากฺขนฺธวเสเนว วิหาสิฯ ทฺวาทสายตนานิ อฎฺฐารส ธาตุโย นิปฺปเทเสน ปฎิวิชฺฌิฯ อิมํ เตมาสํ ธมฺมายตเน เวทนาวเสน ธมฺมธาตุยญฺจ เวทนาวเสเนว วิหาสิฯ จตฺตาริ สจฺจานิ นิปฺปเทเสน ปฎิวิชฺฌิ, อิมํ เตมาสํ ทุกฺขสเจฺจ เวทนาวเสเนว วิหาสิฯ พาวีสตินฺทฺริยานิ นิปฺปเทเสน ปฎิวิชฺฌิ, อิมํ เตมาสํ เวทนาปญฺจกอินฺทฺริยวเสน วิหาสิฯ ทฺวาทสปทิกํ ปจฺจยาการวฎฺฎํ นิปฺปเทเสน ปฎิวิชฺฌิ, อิมํ เตมาสํ ผสฺสปจฺจยา เวทนาวเสเนว วิหาสิฯ จตฺตาโร สติปฎฺฐาเน นิปฺปเทเสน ปฎิวิชฺฌิ, อิมํ เตมาสํ เวทนาสติปฎฺฐานวเสเนว วิหาสิฯ จตฺตาริ  ฌานานิ นิปฺปเทเสน ปฎิวิชฺฌิ, อิมํ เตมาสํ ฌานเงฺคสุ เวทนาวเสเนว วิหาสิฯ นามํ นิปฺปเทเสน ปฎิวิชฺฌิ, อิมํ เตมาสํ ตตฺถ เวทนาวเสเนว วิหาสิฯ ธเมฺม นิปฺปเทเสน ปฎิวิชฺฌิ, อิมํ เตมาสํ เวทนาตฺติกวเสเนว วิหาสีติฯ เอวํ เถโร ปเทสวิหารสุตฺตนฺตวเสน อภิธมฺมสฺส นิทานํ กเถสิฯ</p>


<p>คามวาสี  ปน เหฎฺฐาโลหปาสาเท ธมฺมํ ปริวเตฺตโนฺต ‘อยํ ปรวาที พาหา ปคฺคยฺห อรเญฺญ กนฺทโนฺต วิย, อสกฺขิกํ อฑฺฑํ กโรโนฺต วิย จ, อภิธเมฺม นิทานสฺส อตฺถิภาวมฺปิ น ชานาตี’ติ วตฺวา นิทานํ กเถโนฺต เอวมาห – เอกํ สมยํ ภควา เทเวสุ วิหรติ ตาวติํเสสุ ปาริจฺฉตฺตกมูเล ปณฺฑุกมฺพลสิลายํฯ ตตฺร โข ภควา เทวานํ  ตาวติํสานํ อภิธมฺมกถํ กเถสิ – ‘‘กุสลา ธมฺมา, อกุสลา ธมฺมา, อพฺยากตา ธมฺมา’’ติฯ</p>


<p>อเญฺญสุ ปน สุเตฺตสุ เอกเมว นิทานํฯ อภิธเมฺม  – อธิคมนิทานญฺจ เทสนานิทานญฺจ ฯ ตตฺถ  ทีปงฺกรทสพลโต ปฎฺฐาย ยาว มหาโพธิปลฺลงฺกา เวทิตพฺพํฯ  ยาว ธมฺมจกฺกปฺปวตฺตนาฯ เอวํ อุภยนิทานสมฺปนฺนสฺส ปนสฺส อภิธมฺมสฺส นิทานโกสลฺลตฺถํ อิทํ ตาว  เวทิตพฺพํ – อยํ อภิธโมฺม นาม เกน ปภาวิโต? กตฺถ ปริปาจิโต? กตฺถ อธิคโต? กทา อธิคโต? เกน อธิคโต? กตฺถ วิจิโต? กทา วิจิโต? เกน วิจิโต? กตฺถ เทสิโต? กสฺสตฺถาย เทสิโต? กิมตฺถํ เทสิโต? เกหิ ปฎิคฺคหิโต? เก สิกฺขนฺติ? เก สิกฺขิตสิกฺขา? เก ธาเรนฺติ? กสฺส วจนํ? เกนาภโตติ?</p>


<p>ตตฺริทํ ติ โพธิอภินีหารสทฺธาย ปภาวิโตฯ ติ อฑฺฒฉเกฺกสุ ชาตกสเตสุฯ ติ โพธิมูเลฯ ติ วิสาขาปุณฺณมาสิยํฯ ติ สพฺพญฺญุพุเทฺธนฯ ติ โพธิมเณฺฑฯ   ติ รตนฆรสตฺตาเหฯ ติ สพฺพญฺญุพุเทฺธนฯ ติ เทเวสุ ตาวติํเสสุฯ ติ เทวตานํฯ ติ จตุโรฆนิทฺธรณตฺถํฯ ติ เทเวหิฯ ติ เสกฺขา จ ปุถุชฺชนกลฺยาณา จฯ ติ อรหโนฺต ขีณาสวาฯ ติ เยสํ วตฺตติ เต ธาเรนฺติฯ นฺติ ภควโต วจนํ, อรหโต สมฺมาสมฺพุทฺธสฺสฯ ติ อาจริยปรมฺปรายฯ</p>


<p>อยญฺหิ สาริปุตฺตเตฺถโร ภทฺทชิ โสภิโต ปิยชาลี ปิยปาโล ปิยทสฺสี โกสิยปุโตฺต สิคฺคโว สเนฺทโห โมคฺคลิปุโตฺต สุทโตฺต ธมฺมิโย ทาสโก โสณโก เรวโตติ เอวมาทีหิ ยาว ตติยสงฺคีติกาลา อาภโตฯ ตโต อุทฺธํ เตสํเยว สิสฺสานุสิเสฺสหีติ เอวํ ตาว ชมฺพุทีปตเล อาจริยปรมฺปราย อาภโตฯ อิมํ ปน ทีปํ –</p>


<p>
ตโต  
มหิโนฺท อิฎฺฎิโย, อุตฺติโย สมฺพโล ตถา;  
  
ปณฺฑิโต ภทฺทนาโม จ, เอเต นาคา มหาปญฺญาฯ  
</p>
  
ชมฺพุทีปา อิธาคตาติ (ปริ. ๓, ๘)ฯ  
</p>
  
<p>อิเมหิ  มหานาเคหิ อาภโตฯ ตโต อุทฺธํ เตสํเยว สิสฺสานุสิสฺสสงฺขาตาย อาจริยปรมฺปราย ยาวชฺชตนกาลา อาภโตฯ</p>


<h2>สุเมธกถา</h2>
<p>เอวํ อาภตสฺส ปนสฺส ยํ ตํ  ปฎฺฐาย ยาว มหาโพธิปลฺลงฺกา อธิคมนิทานํ, ยาว ธมฺมจกฺกปฺปวตฺตนา เทสนานิทานญฺจ วุตฺตํ, ตสฺส อาวิภาวตฺถํ อยํ อนุปุพฺพิกถา เวทิตพฺพา –</p>


<p>อิโต กิร กปฺปสตสหสฺสาธิกานํ จตุนฺนํ อสเงฺขฺยยฺยานํ มตฺถเก อมรวตี นาม นครํ อโหสิฯ ตตฺถ  นาม พฺราหฺมโณ ปฎิวสติ อุภโต สุชาโต, มาติโต จ ปิติโต จ, สํสุทฺธคหณิโก, ยาว สตฺตมา กุลปริวฎฺฎา อกฺขิโตฺต อนุปกุโฎฺฐ ชาติวาเทน, อภิรูโป ทสฺสนีโย ปาสาทิโก ปรมาย วณฺณโปกฺขรตาย สมนฺนาคโตฯ โส อญฺญํ กมฺมํ อกตฺวา พฺราหฺมณสิปฺปเมว อุคฺคณฺหิฯ ตสฺส ทหรกาเลเยว มาตาปิตโร กาลมกํสุฯ อถสฺส ราสิวฑฺฒโก อมโจฺจ อายโปตฺถกํ อาหริตฺวา สุวณฺณรชตมณิมุตฺตาทิปูริเต คเพฺภ วิวริตฺวา ‘เอตฺตกํ เต กุมาร มาตุ สนฺตกํ, เอตฺตกํ ปิตุ สนฺตกํ, เอตฺตกา อยฺยกปยฺยกานํ สนฺตกาติ ยาว สตฺตมา กุลปริวฎฺฎา ธนํ อาจิกฺขิตฺวา เอตํ ปฎิปชฺชาหี’ติ อาหฯ  จิเนฺตสิ – ‘อิมํ ธนํ สํหริตฺวา มยฺหํ ปิตุปิตามหาทโย ปรโลกํ คจฺฉนฺตา เอกกหาปณมฺปิ คเหตฺวา น คตา, มยา ปน คเหตฺวา คมนการณํ กาตุํ วฎฺฎตี’ติ โส รโญฺญ อาโรเจตฺวา นคเร เภริํ จราเปตฺวา มหาชนสฺส ทานํ ทตฺวา ตาปสปพฺพชฺชํ ปพฺพชิฯ อิมสฺมิํ ปน ฐาเน  กเถตพฺพาฯ วุตฺตเญฺหตํ  (พุ. วํ. ๒.๑-๓๓) –</p>


<p>
กเปฺป จ สตสหเสฺส, จตุโร จ อสงฺขิเย;  
  
อมรํ นาม นครํ, ทสฺสเนยฺยํ มโนรมํฯ  
</p>
  
<p>
ทสหิ  
สเทฺทหิ อวิวิตฺตํ, อนฺนปานสมายุตํ;  
  
หตฺถิสทฺทํ อสฺสสทฺทํ, เภริสงฺขรถานิ จ;  
  
ขาทถ ปิวถ เจว, อนฺนปาเนน โฆสิตํฯ  
</p>
  
<p>
นครํ  
สพฺพงฺคสมฺปนฺนํ, สพฺพกมฺมมุปาคตํ;  
  
สตฺตรตนสมฺปนฺนํ, นานาชนสมากุลํ;  
  
สมิทฺธํ เทวนครํว, อาวาสํ ปุญฺญกมฺมินํฯ  
</p>
  
<p>
นคเร อมรวติยา, สุเมโธ นาม พฺราหฺมโณ;  
  
อเนกโกฎิสนฺนิจโย, ปหูตธนธญฺญวาฯ  
</p>
  
<p>
อชฺฌายโก มนฺตธโร, ติณฺณํ เวทาน ปารคู;  
  
ลกฺขเณ อิติหาเส จ, สธเมฺม ปารมิํ คโตฯ  
</p>
  
<p>
รโหคโต นิสีทิตฺวา, เอวํ จิเนฺตสหํ ตทา;  
  
ทุโกฺข ปุนพฺภโว นาม, สรีรสฺส จ เภทนํฯ  
</p>
  
<p>
ชาติธโมฺม ชราธโมฺม, พฺยาธิธโมฺม สหํ ตทา;  
  
อชรํ อมตํ เขมํ, ปริเยสิสฺสามิ นิพฺพุติํฯ  
</p>
  
<p>
ยํนูนิมํ ปูติกายํ, นานากุณปปูริตํ;  
  
ฉฑฺฑยิตฺวาน คเจฺฉยฺยํ, อนเปโกฺข อนตฺถิโกฯ  
</p>
  
<p>
อตฺถิ เหหิติ โส มโคฺค, น โส สกฺกา น เหตุเย;  
  
ปริเยสิสฺสามิ ตํ มคฺคํ, ภวโต ปริมุตฺติยาฯ  
</p>
  
<p>
ยถาปิ ทุเกฺข วิชฺชเนฺต, สุขํ นามปิ วิชฺชติ;  
  
เอวํ ภเว วิชฺชมาเน, วิภโวปิ อิจฺฉิตพฺพโกฯ  
</p>
  
<p>
ยถาปิ อุเณฺห วิชฺชเนฺต, อปรํ วิชฺชติ สีตลํ;  
  
เอวํ ติวิธคฺคิ วิชฺชเนฺต, นิพฺพานํ อิจฺฉิตพฺพกํฯ  
</p>
  
<p>
ยถาปิ ปาเป วิชฺชเนฺต, กลฺยาณมปิ วิชฺชติ;  
  
เอวเมว ชาติ วิชฺชเนฺต, อชาติปิจฺฉิตพฺพกํฯ  
</p>
  
<p>
ยถา  
  
คูถคโต ปุริโส, ตฬากํ ทิสฺวาน ปูริตํ;  
  
น คเวสติ ตํ ตฬากํ, น โทโส ตฬากสฺส โสฯ  
</p>
  
<p>
เอวํ กิเลสมลโธเว, วิชฺชเนฺต อมตนฺตเฬ;  
  
น คเวสติ ตํ ตฬากํ, น โทโส อมตนฺตเฬฯ  
</p>
  
<p>
ยถา อรีหิ ปริรุโทฺธ, วิชฺชเนฺต คมนมฺปเถ;  
  
น ปลายติ โส ปุริโส, น โทโส อญฺชสสฺส โสฯ  
</p>
  
<p>
เอวํ กิเลสปริรุโทฺธ, วิชฺชมาเน สิเว ปเถ;  
  
น คเวสติ ตํ มคฺคํ, น โทโส สิวมญฺชเสฯ  
</p>
  
<p>
ยถาปิ พฺยาธิโต ปุริโส, วิชฺชมาเน ติกิจฺฉเก;  
  
น ติกิจฺฉาเปติ ตํ พฺยาธิํ, น โทโส โส ติกิจฺฉเกฯ  
</p>
  
<p>
เอวํ กิเลสพฺยาธีหิ, ทุกฺขิโต ปริปีฬิโต;  
  
น คเวสติ ตํ อาจริยํ, น โทโส โส วินายเกฯ  
</p>
  
<p>
ยถาปิ กุณปํ ปุริโส, กเณฺฐ พทฺธํ ชิคุจฺฉิย;  
  
โมจยิตฺวาน คเจฺฉยฺย, สุขี เสรี สยํวสีฯ  
</p>
  
<p>
ตเถวิมํ ปูติกายํ, นานากุณปสญฺจยํ;  
  
ฉฑฺฑยิตฺวาน คเจฺฉยฺยํ, อนเปโกฺข อนตฺถิโกฯ  
</p>
  
<p>
ยถา อุจฺจารฎฺฐานมฺหิ, กรีสํ นรนาริโย;  
  
ฉฑฺฑยิตฺวาน คจฺฉนฺติ, อนเปกฺขา อนตฺถิกาฯ  
</p>
  
<p>
เอวเมวาหํ  
อิมํ กายํ, นานากุณปปูริตํ;  
  
ฉฑฺฑยิตฺวาน คจฺฉิสฺสํ, วจฺจํ กตฺวา ยถา กุฎิํฯ  
</p>
  
<p>
ยถาปิ ชชฺชรํ นาวํ, ปลุคฺคํ อุทคาหินิํ;  
  
สามี ฉเฑฺฑตฺวา คจฺฉนฺติ, อนเปกฺขา อนตฺถิกาฯ  
</p>
  
<p>
เอวเมวาหํ อิมํ กายํ, นวจฺฉิทฺทํ ธุวสฺสวํ;  
  
ฉฑฺฑยิตฺวาน คจฺฉิสฺสํ, ชิณฺณนาวํว สามิกาฯ  
</p>
  
<p>
ยถาปิ ปุริโส โจเรหิ, คจฺฉโนฺต ภณฺฑมาทิย;  
  
ภณฺฑเจฺฉทภยํ ทิสฺวา, ฉฑฺฑยิตฺวาน คจฺฉติฯ  
</p>
  
<p>
เอวเมว  
อยํ กาโย, มหาโจรสโม วิย;  
  
ปหายิมํ คมิสฺสามิ, กุสลเจฺฉทนาภยาฯ  
</p>
  
<p>
เอวาหํ จินฺตยิตฺวาน, เนกโกฎิสตํ ธนํ;  
  
นาถานาถานํ ทตฺวาน, หิมวนฺตมุปาคมิํฯ  
</p>
  
<p>
หิมวนฺตสฺสาวิทูเร, ธมฺมิโก นาม ปพฺพโต;  
  
อสฺสโม สุกโต มยฺหํ, ปณฺณสาลา สุมาปิตาฯ  
</p>
  
<p>
จงฺกมํ ตตฺถ มาเปสิํ, ปญฺจโทสวิวชฺชิตํ;  
  
อฎฺฐคุณสมุเปตํ, อภิญฺญาพลมาหริํฯ  
</p>
  
<p>
สาฎกํ ปชหิํ ตตฺถ, นวโทสมุปาคตํ;  
  
วากจีรํ นิวาเสสิํ, ทฺวาทสคุณมุปาคตํฯ  
</p>
  
<p>
อฎฺฐโทสสมากิณฺณํ  
, ปชหิํ ปณฺณสาลกํ;  
  
อุปาคมิํ รุกฺขมูลํ, คุเณ ทสหุปาคตํฯ  
</p>
  
<p>
วาปิตํ โรปิตํ ธญฺญํ, ปชหิํ นิรวเสสโต;  
  
อเนกคุณสมฺปนฺนํ, ปวตฺตผลมาทิยิํฯ  
</p>
  
<p>
ตตฺถปฺปธานํ ปทหิํ, นิสชฺชฎฺฐานจงฺกเม;  
  
อพฺภนฺตรมฺหิ สตฺตาเห, อภิญฺญาพล ปาปุณินฺติฯ (พุ. วํ. ๒.๑-๓๓);  
</p>
  
<p>ตตฺถ ติ อิมิสฺสา ปาฬิยา สุเมธปณฺฑิเตน อสฺสมปณฺณสาลาจงฺกมา สหตฺถา มาปิตา วิย วุตฺตาฯ อยํ ปเนตฺถ อโตฺถ – มหาสตฺตญฺหิ ‘‘หิมวนฺตํ อโชฺฌคาเหตฺวา อชฺช ธมฺมิกปพฺพตํ ปวิสิสฺสามี’’ติ นิกฺขนฺตํ ทิสฺวา สโกฺก เทวานมิโนฺท วิสฺสกมฺมเทวปุตฺตํ อามเนฺตสิ – ‘‘คจฺฉ, ตาต, อยํ สุเมธปณฺฑิโต ‘ปพฺพชิสฺสามี’ติ นิกฺขโนฺต เอตสฺส วสนฎฺฐานํ มาเปหี’’ติฯ โส ตสฺส วจนํ สมฺปฎิจฺฉิตฺวา รมณียํ อสฺสมํ สุคุตฺตํ ปณฺณสาลํ, มโนรมํ จงฺกมญฺจ มาเปสิฯ ภควา ปน ตทา อตฺตโน ปุญฺญานุภาเวน นิปฺผนฺนํ ตํ อสฺสมปทํ สนฺธาย ‘‘สาริปุตฺต ตสฺมิํ ธมฺมิกปพฺพเต –</p>


<p>
อสฺสโม  
สุกโต มยฺหํ, ปณฺณสาลา สุมาปิตา;  
  
จงฺกมํ ตตฺถ มาเปสิํ, ปญฺจโทสวิวชฺชิต’’นฺติฯ –  
</p>
  
<p>อาหฯ ตตฺถ นฺติ สุกโต มยาฯ ติ ปณฺณจฺฉนฺนา สาลาปิ เม สุมาปิตา อโหสิฯ</p>


<p>นฺติ ปญฺจิเม จงฺกมโทสา นาม ถทฺธวิสมตา, อโนฺตรุกฺขตา, คหนจฺฉนฺนตา, อติสมฺพาธตา, อติวิสาลตาติฯ ถทฺธวิสมภูมิภาคสฺมิญฺหิ จงฺกเม จงฺกมนฺตสฺส ปาทา รุชฺชนฺติ, โผฎา อุฎฺฐหนฺติ, จิตฺตํ เอกคฺคตํ น ลภติ, กมฺมฎฺฐานํ วิปชฺชติฯ มุทุสมตเล ปน ผาสุวิหารํ อาคมฺม กมฺมฎฺฐานํ สมฺปชฺชติฯ ตสฺมา ถทฺธวิสมภูมิภาคตา เอโก โทโสติ เวทิตโพฺพฯ จงฺกมนสฺส อโนฺต วา มเชฺฌ วา โกฎิยํ วา  รุเกฺข สติ ปมาทมาคมฺม จงฺกมนฺตสฺส นลาฎํ วา สีสํ วา ปฎิหญฺญตีติ อโนฺตรุกฺขตา ทุติโย โทโสฯ ติณลตาทิคหนจฺฉเนฺน จงฺกเม จงฺกมโนฺต อนฺธการเวลายํ อุรคาทิเก ปาเณ อกฺกมิตฺวา วา มาเรติ, เตหิ วา ทโฎฺฐ ทุกฺขํ อาปชฺชตีติ คหนจฺฉนฺนตา ตติโย โทโสฯ อติสมฺพาเธ จงฺกเม วิตฺถารโต รตนิเก วา อฑฺฒรตนิเก วา จงฺกมนฺตสฺส ปริเจฺฉเท ปกฺขลิตฺวา นขาปิ องฺคุลิโยปิ ภิชฺชนฺตีติ อติสมฺพาธตา จตุโตฺถ โทโสฯ อติวิสาเล จงฺกเม จงฺกมนฺตสฺส จิตฺตํ วิธาวติ, เอกคฺคตํ น ลภตีติ อติวิสาลตา ปญฺจโม โทโสฯ ปุถุลโต ปน ทิยฑฺฒรตนํ ทฺวีสุ ปเสฺสสุ รตนมตฺตอนุจงฺกมํ ทีฆโต สฎฺฐิหตฺถํ มุทุตลํ สมวิปฺปกิณฺณวาลุกํ จงฺกมํ วฎฺฎติ, เจติยคิริมฺหิ ทีปปฺปสาทกมหามหินฺทเตฺถรสฺส จงฺกมนํ วิย, ตาทิสํ ตํ อโหสิฯ เตนาห ‘‘จงฺกมํ ตตฺถ มาเปสิํ, ปญฺจโทสวิวชฺชิต’’นฺติฯ</p>


<p>นฺติ อฎฺฐหิ สมณสุเขหิ อุเปตํฯ อฎฺฐิมานิ สมณสุขานิ นาม ธนธญฺญปริคฺคหาภาโว อนวชฺชปิณฺฑปริเยสนภาโว, นิพฺพุตปิณฺฑภุญฺชนภาโว, รฎฺฐํ ปีเฬตฺวา ธนสารํ วา สีสกหาปณาทีนิ วา คณฺหเนฺตสุ ราชกุเลสุ รฎฺฐปีฬนกิเลสาภาโว, อุปกรเณสุ นิจฺฉนฺทราคภาโว, โจรวิโลเป นิพฺภยภาโว, ราชราชมหามเจฺจหิ อสํสฎฺฐภาโว จตูสุ ทิสาสุ อปฺปฎิหตภาโวติฯ อิทํ วุตฺตํ โหติ  ‘‘ยถา ตสฺมิํ อสฺสเม วสเนฺตน สกฺกา โหนฺติ อิมานิ อฎฺฐ สมณสุขานิ วินฺทิตุํ, เอวํ อฎฺฐคุณสมุเปตํ ตํ อสฺสมํ มาเปสิ’’ นฺติฯ</p>


<p>นฺติ ปจฺฉา ตสฺมิํ อสฺสเม วสโนฺต กสิณปริกมฺมํ กตฺวา อภิญฺญานญฺจ สมาปตฺตีนญฺจ อุปฺปาทนตฺถาย อนิจฺจโต ทุกฺขโต วิปสฺสนํ อารภิตฺวา ถามปฺปตฺตํ วิปสฺสนาพลํ อาหริํฯ ยถา ตสฺมิํ วสโนฺต ตํ พลํ อาหริตุํ สโกฺกมิ, เอวํ ตํ อสฺสมํ ตสฺส อภิญฺญตฺถาย วิปสฺสนาพลสฺส อนุจฺฉวิกํ กตฺวา มาเปสินฺติ อโตฺถฯ</p>


<p>นฺติ เอตฺถายํ อนุปุพฺพิกถา, ตทา กิร กุฎิเลณจงฺกมาทิปฎิมณฺฑิตํ ปุปฺผูปคผลูปครุกฺขสญฺฉนฺนํ รมณียํ มธุรสลิลาสยํ อปคตวาฬมิคภิํสนกสกุณํ ปวิเวกกฺขมํ อสฺสมํ มาเปตฺวา อลงฺกตจงฺกมสฺส อุโภสุ อเนฺตสุ อาลมฺพนผลกํ สํวิธาย นิสีทนตฺถาย จงฺกมเวมเชฺฌ สมตลํ มุคฺควณฺณสิลํ มาเปตฺวา อโนฺตปณฺณสาลายํ ชฎามณฺฑลวากจีรติทณฺฑกุณฺฑิกาทิเก ตาปสปริกฺขาเร มณฺฑเป ปานียฆฎปานียสงฺขปานียสราวานิ อคฺคิสาลายํ องฺคารกปลฺลทารุอาทีนีติ เอวํ ยํ ยํ ปพฺพชิตานํ  อุปการาย สํวตฺตติ, ตํ ตํ สพฺพํ มาเปตฺวา ปณฺณสาลาย ภิตฺติยํ ‘‘เย เกจิ ปพฺพชิตุกามา อิเม ปริกฺขาเร คเหตฺวา ปพฺพชนฺตู’’ติ อกฺขรานิ ฉินฺทิตฺวา เทวโลกเมว คเต วิสฺสกมฺมเทวปุเตฺต สุเมธปณฺฑิโต หิมวนฺตปาเท คิริกนฺทรานุสาเรน อตฺตโน นิวาสนานุรูปํ ผาสุกฎฺฐานํ โอโลเกโนฺต นทีนิวตฺตเน วิสฺสกมฺมนิมฺมิตํ สกฺกทตฺติยํ รมณียํ อสฺสมํ ทิสฺวา จงฺกมโกฎิํ คนฺตฺวา ปทวลญฺชํ อปสฺสโนฺต ‘‘ธุวํ ปพฺพชิตา ธุรคาเม ภิกฺขํ ปริเยสิตฺวา กิลนฺตรูปา อาคนฺตฺวา ปณฺณสาลํ ปวิสิตฺวา นิสินฺนา ภวิสฺสนฺตี’’ติ จิเนฺตตฺวา โถกํ อาคเมตฺวา ‘‘อติวิย จิรายนฺติ, ชานิสฺสามี’’ติ ปณฺณสาลกุฎิทฺวารํ วิวริตฺวา อโนฺต ปวิสิตฺวา อิโต จิโต จ โอโลเกโนฺต มหาภิตฺติยํ อกฺขรานิ วาเจตฺวา ‘‘มยฺหํ กปฺปิยปริกฺขารา เอเต, อิเม คเหตฺวา ปพฺพชิสฺสามี’’ติ อตฺตนา นิวตฺถปารุตํ สาฎกยุคํ ปชหิฯ เตนาห ‘‘สาฎกํ ปชหิํ ตตฺถา’’ติฯ เอวํ ปวิโฎฺฐ อหํ สาริปุตฺต ตสฺสํ ปณฺณสาลายํ สาฎกํ ปชหิํฯ</p>


<p>นฺติ  สาฎกํ ปชหโนฺต นว โทเส ทิสฺวา ปชหินฺติ ทีเปติฯ ตาปสปพฺพชฺชํ ปพฺพชิตานญฺหิ สาฎกสฺมิํ นว โทสา อุปฎฺฐหนฺติฯ เตสุ ตสฺส มหคฺฆภาโว เอโก โทโส, ปรปฎิพทฺธตาย อุปฺปชฺชนภาโว เอโก, ปริโภเคน ลหุํ กิลิสฺสนภาโว เอโก, กิลิโฎฺฐ หิ โธวิตโพฺพ จ รชิตโพฺพ จ โหติ, ปริโภเคน ลหุกํ ชีรณภาโว เอโก ชิณฺณสฺส หิ ตุนฺนํ วา อคฺคฬทานํ วา กาตพฺพํ โหติฯ ปุนปริเยสนาย ทุรภิสมฺภวภาโว เอโก, ตาปสปพฺพชฺชาย อสารุปฺปภาโว เอโก, ปจฺจตฺถิกานํ สาธารณภาโว เอโก, ยถา หิ นํ ปจฺจตฺถิกา น คณฺหนฺติ, เอวํ โคเปตโพฺพ โหติฯ ปริภุญฺชนฺตสฺส วิภูสนฎฺฐานภาโว เอโก, คเหตฺวา จรนฺตสฺส ขนฺธภารมหิจฺฉภาโว เอโกติฯ</p>


<p>นฺติ ตทา อหํ สาริปุตฺต อิเม นว โทเส ทิสฺวา สาฎกํ ปหาย วากจีรํ นิวาเสสิํ มุญฺชติณํ หีรํ หีรํ กตฺวา คเนฺถตฺวา กตํ วากจีรํ นิวาสนปารุปนตฺถาย อาทิยินฺติ อโตฺถฯ</p>


<p>นฺติ ทฺวาทสหิ อานิสํเสหิ สมนฺนาคตํ, วากจีรสฺมิญฺหิ ทฺวาทสานิสํสา – อปฺปคฺฆํ สุนฺทรํ กปฺปิยนฺติ อยํ ตาว เอโก อานิสํโส, สหตฺถา กาตุํ สกฺกาติ อยํ ทุติโย, ปริโภเคน สณิกํ กิลิสฺสติ โธวิยมาเนปิ ปปโญฺจ นตฺถีติ อยํ ตติโย, ปริโภเคน ชิเณฺณปิ สิพฺพิตพฺพาภาโว จตุโตฺถ, ปุน ปริเยสนฺตสฺส สุเขน กรณภาโว  ปญฺจโม, ตาปสปพฺพชฺชาย สารุปฺปภาโว ฉโฎฺฐ, ปจฺจตฺถิกานํ นิรุปโภคภาโว สตฺตโม, ปริภุญฺชนฺตสฺส วิภูสนฎฺฐานาภาโว อฎฺฐโม, ธารเณ สลฺลหุกภาโว นวโม, จีวรปจฺจเย อปฺปิจฺฉภาโว ทสโม, วากุปฺปตฺติยา ธมฺมิกอนวชฺชภาโว เอกาทสโม วากจีเร นเฎฺฐปิ อนเปกฺขภาโว ทฺวาทสโมติฯ</p>


<p>นฺติ กถํ ปชหิํ? โส กิร วรสาฎกยุคํ โอมุญฺจโนฺต จีวรวํเส ลคฺคิตํ อโนชปุปฺผทามสทิสํ รตฺตวากจีรํ คเหตฺวา นิวาเสตฺวา ตสฺสุปริ อปรํ สุวณฺณวณฺณํ วากจีรํ ปริทหิตฺวา ปุนฺนาคปุปฺผสนฺถรสทิสํ สขุรํ อชินจมฺมํ เอกํสํ กตฺวา ชฎามณฺฑลํ  ปฎิมุญฺจิตฺวา จูฬาย สทฺธิํ นิจฺจลภาวกรณตฺถํ สารสูจิํ ปเวเสตฺวา มุตฺตาชาลสทิสาย สิกฺกาย ปวาฬวณฺณํ กุณฺฑิกํ โอทหิตฺวา ตีสุ ฐาเนสุ วงฺกกาชํ อาทาย เอกิสฺสา กาชโกฎิยา กุณฺฑิกํ, เอกิสฺสา องฺกุสกปจฺฉิติทณฺฑกาทีนิ โอลเคฺคตฺวา ขาริกาชํ อํเส กตฺวา ทกฺขิเณน หเตฺถน กตฺตรทณฺฑํ คเหตฺวา ปณฺณสาลโต นิกฺขมิตฺวา สฎฺฐิหเตฺถ มหาจงฺกเม อปราปรํ จงฺกมโนฺต อตฺตโน เวสํ โอโลเกตฺวา ‘‘มยฺหํ มโนรโถ มตฺถกํ ปโตฺต, โสภติ วต เม ปพฺพชฺชา, พุทฺธปเจฺจกพุทฺธาทีหิ สเพฺพหิปิ ธีรปุริเสหิ วณฺณิตา โถมิตา อยํ ปพฺพชฺชา นาม, ปหีนํ เม คิหิพนฺธนํ, นิกฺขโนฺตสฺมิ เนกฺขมฺมํ, ลทฺธา เม อุตฺตมปพฺพชฺชา, กริสฺสามิ สมณธมฺมํ, ลภิสฺสามิ อคฺคผลสุข’’นฺติ อุสฺสาหชาโต ขาริกาชํ โอตาเรตฺวา จงฺกมเวมเชฺฌ มุคฺควณฺณสิลาปเฎฺฎ สุวณฺณปฎิมา วิย นิสิโนฺน ทิวสภาคํ วีตินาเมตฺวา สายนฺหสมยํ ปณฺณสาลํ ปวิสิตฺวา พิทลมญฺจกปเสฺส กฎฺฐตฺถริกาย นิปโนฺน สรีรํ อุตุํ คาหาเปตฺวา พลวปจฺจูเส ปพุชฺฌิตฺวา อตฺตโน อาคมนํ อาวเชฺชสิ ‘‘อหํ ฆราวาเส อาทีนวํ ทิสฺวา อมิตโภคํ อนนฺตยสํ ปหาย อรญฺญํ ปวิสิตฺวา เนกฺขมคเวสโก หุตฺวา ปพฺพชิโต, อิโต ทานิ ปฎฺฐาย ปมาทจารํ จริตุํ น วฎฺฎติ, ปวิเวกญฺหิ ปหาย วิจรนฺตํ มิจฺฉาวิตกฺกมกฺขิกา ขาทนฺติ, อิทานิ มยา ปวิเวกมนุพฺรูเหตุํ วฎฺฎติ, อหญฺหิ ฆราวาสํ ปลิโพธโต ทิสฺวา นิกฺขโนฺต, อยญฺจ มนาปา ปณฺณสาลา, เพลุวปกฺกวณฺณา ปริภณฺฑกตา ภูมิ, รชตวณฺณา เสตภิตฺติโย, กโปตปาทวณฺณํ ปณฺณจฺฉทนํ, วิจิตฺตตฺถรณวโณฺณ พิทลมญฺจโก, นิวาสผาสุกํ วสนฎฺฐานํ, น เอโตฺต อติเรกตรา วิย เม เคหสมฺปทา ปญฺญายตี’’ติ ปณฺณสาลาย โทเส วิจินโนฺต อฎฺฐ โทเส ปสฺสิฯ</p>


<p>ปณฺณสาลาปริโภคสฺมิญฺหิ อฎฺฐ อาทีนวา – มหาสมารเมฺภน? ทพฺพสมฺภาเร สโมธาเนตฺวา กรณปริเยสนภาโว  เอโก อาทีนโวฯ ติณปณฺณมตฺติกาสุ ปติตาสุ ตาสํ ปุนปฺปุนํ ฐเปตพฺพตาย นิพทฺธชคฺคนภาโว  ทุติโย, เสนาสนํ นาม มหลฺลกสฺส ปาปุณาติ, อเวลาย วุฎฺฐาปิยมานสฺส จิเตฺตกคฺคตา น โหตีติ อุฎฺฐาปนียภาโว ตติโย, สีตุณฺหปฎิฆาเตน กายสฺส สุขุมาลกรณภาโว จตุโตฺถ, เคหํ ปวิเฎฺฐน ยํกิญฺจิ ปาปํ สกฺกา กาตุนฺติ ครหปฎิจฺฉาทนภาโว ปญฺจโม, ‘‘มยฺห’’นฺติ ปริคฺคหกรณภาโว ฉโฎฺฐ, เคหสฺส อตฺถิภาโว นาเมส ทุติยกวาโส วิยาติ สตฺตโม อูกามงฺคุลฆรโคฬิกาทีนํ สาธารณตาย พหุสาธารณภาโว อฎฺฐโมติ อิเม อฎฺฐ อาทีนเว ทิสฺวา มหาสโตฺต ปณฺณสาลํ ปชหิฯ เตนาห ‘‘อฎฺฐโทสสมากิณฺณํ, ปชหิํ ปณฺณสาลก’’นฺติฯ</p>


<p>นฺติ ฉนฺนํ ปฎิกฺขิปิตฺวา ทสหิ คุเณหิ อุเปตํ รุกฺขมูลํ อุปาคโตสฺมีติ วทติฯ</p>


<p>ตตฺริเม ทส คุณา – อปฺปสมารมฺภตา เอโก คุโณ อุปคมนมตฺตเมว หิ ตตฺถ โหตีติฯ อปฺปฎิชคฺคนตา ทุติโย ตญฺหิ สมฺมฎฺฐมฺปิ อสมฺมฎฺฐมฺปิ ปริโภคผาสุกํ โหติเยวฯ อนุฎฺฐาปนียภาโว ตติโย, ครหํ นปฺปฎิจฺฉาเทติ, ตตฺถ หิ ปาปํ กโรโนฺต ลชฺชตีติ ครหาย อปฺปฎิจฺฉาทนภาโว จตุโตฺถ, อโพฺภกาสาวาโส วิย กายํ น สนฺถเมฺภตีติ กายสฺส อสนฺถมฺภนภาโว ปญฺจโมฯ ปริคฺคหกรณาภาโว ฉโฎฺฐ, เคหาลยปฎิเกฺขโป สตฺตโม, พหุสาธารณเคเห วิย ‘‘ปฎิชคฺคิสฺสามิ นํ, นิกฺขมถา’’ติ นีหรณาภาโว อฎฺฐโม, วสนฺตสฺส สปฺปีติกภาโว นวโม, รุกฺขมูลเสนาสนสฺส คตคตฎฺฐาเน สุลภตาย อนเปกฺขภาโว ทสโมติ, อิเม ทส คุเณ ทิสฺวา รุกฺขมูลํ อุปาคโตสฺมีติ วทติฯ</p>


<p>อิมานิ เอตฺตกานิ การณานิ สลฺลเกฺขตฺวา มหาสโตฺต ปุนทิวเส ภิกฺขาย คามํ ปาวิสิฯ อถสฺส สมฺปตฺตคาเม มนุสฺสา มหเนฺตน อุสฺสาเหน ภิกฺขํ อทํสุฯ โส ภตฺตกิจฺจํ นิฎฺฐาเปตฺวา อสฺสมํ อาคมฺม นิสีทิตฺวา จิเนฺตสิ ‘‘นาหํ ‘อาหารํ น ลภามี’ติ ปพฺพชิโต สินิทฺธาหาโร นาเมส มานมทปุริสมเท วเฑฺฒติฯ อาหารมูลกสฺส ทุกฺขสฺส อโนฺต นตฺถิ ยํนูนาหํ วาปิตํ โรปิตํ ธญฺญนิพฺพตฺตกํ อาหารํ ปชหิตฺวา ปวตฺตผลโภชโน ภเวยฺย’’นฺติฯ โส ตโต ปฎฺฐาย ตถา  กตฺวา ฆเฎโนฺต วายมโนฺต สตฺตาหพฺภนฺตเรเยว อฎฺฐ สมาปตฺติโย ปญฺจ จ อภิญฺญาโย นิพฺพเตฺตสิฯ เตน วุตฺตํ –</p>


<p>
‘‘วาปิตํ  
โรปิตํ ธญฺญํ, ปชหิํ นิรวเสสโต;  
  
อเนกคุณสมฺปนฺนํ, ปวตฺตผลมาทิยิํฯ  
</p>
  
<p>
‘‘ตตฺถปฺปธานํ ปทหิํ, นิสชฺชฎฺฐานจงฺกเม;  
  
อพฺภนฺตรมฺหิ สตฺตาเห, อภิญฺญาพล ปาปุณิ’’นฺติฯ  
</p>
  
<p>
เอวํ เม สิทฺธิปฺปตฺตสฺส, วสีภูตสฺส สาสเน;  
  
ทีปงฺกโร นาม ชิโน, อุปฺปชฺชิ โลกนายโกฯ  
</p>
  
<p>
อุปฺปชฺชเนฺต จ ชายเนฺต, พุชฺฌเนฺต ธมฺมเทสเน;  
  
จตุโร นิมิเตฺต นาทฺทสํ, ฌานรติสมปฺปิโตฯ  
</p>
  
<p>
ปจฺจนฺตเทสวิสเย, นิมเนฺตตฺวา ตถาคตํ;  
  
ตสฺส อาคมนํ มคฺคํ, โสเธนฺติ ตุฎฺฐมานสาฯ  
</p>
  
<p>
อหํ เตน สมเยน, นิกฺขมิตฺวา สกสฺสมา;  
  
ธุนโนฺต วากจีรานิ, คจฺฉามิ อมฺพเร ตทาฯ  
</p>
  
<p>
เวทชาตํ ชนํ ทิสฺวา, ตุฎฺฐหฎฺฐํ ปโมทิตํ;  
  
โอโรหิตฺวาน คคนา, มนุเสฺส ปุจฺฉิ ตาวเทฯ  
</p>
  
<p>
‘‘ตุฎฺฐหโฎฺฐ ปมุทิโต, เวทชาโต มหาชโน;  
  
กสฺส โสธียติ มโคฺค, อญฺชสํ วฎุมายนํ’’ฯ  
</p>
  
<p>
เต เม ปุฎฺฐา วิยากํสุ ‘‘พุโทฺธ โลเก อนุตฺตโร;  
  
ทีปงฺกโร นาม ชิโน, อุปฺปชฺชิ โลกนายโก;  
  
ตสฺส โสธียติ มโคฺค, อญฺชสํ วฎุมายนํ’’ฯ  
</p>
  
<p>
‘‘พุโทฺธ’’ติ วจนํ สุตฺวาน, ปีติ อุปฺปชฺชิ ตาวเท;  
  
‘‘พุโทฺธ พุโทฺธ’’ติ กถยโนฺต, โสมนสฺสํ ปเวทยิํฯ  
</p>
  
<p>
ตตฺถ  
ฐตฺวา วิจิเนฺตสิํ, ตุโฎฺฐ สํวิคฺคมานโส;  
  
‘‘อิธ พีชานิ โรปิสฺสํ, ขโณ เว มา อุปจฺจคา’’ฯ  
</p>
  
<p>
ยทิ พุทฺธสฺส โสเธถ, เอโกกาสํ ททาถ เม;  
  
อหมฺปิ โสธยิสฺสามิ, อญฺชสํ วฎุมายนํฯ  
</p>
  
<p>
อทํสุ  
เต มโมกาสํ, โสเธตุํ อญฺชสํ ตทา;  
  
‘‘พุโทฺธ พุโทฺธ’’ติ จิเนฺตโนฺต, มคฺคํ โสเธมหํ ตทาฯ  
</p>
  
<p>
อนิฎฺฐิเต ปโมกาเส, ทีปงฺกโร มหามุนิ;  
  
จตูหิ สตสหเสฺสหิ, ฉฬภิเญฺญหิ ตาทิหิ;  
  
ขีณาสเวหิ วิมเลหิ, ปฎิปชฺชิ อญฺชสํ ชิโนฯ  
</p>
  
<p>
ปจฺจุคฺคมนา วตฺตนฺติ, วชฺชนฺติ เภริโย พหู;  
  
อาโมทิตา นรมรู, สาธุการํ ปวตฺตยุํฯ  
</p>
  
<p>
เทวา มนุเสฺส ปสฺสนฺติ, มนุสฺสาปิ จ เทวตา;  
  
อุโภปิ เต ปญฺชลิกา, อนุยนฺติ ตถาคตํฯ  
</p>
  
<p>
เทวา ทิเพฺพหิ ตุริเยหิ, มนุสฺสา มานุเสหิ จ;  
  
อุโภปิ เต วชฺชยนฺตา, อนุยนฺติ ตถาคตํฯ  
</p>
  
<p>
ทิพฺพํ มนฺทารวํ ปุปฺผํ, ปทุมํ ปาริฉตฺตกํ;  
  
ทิโสทิสํ โอกิรนฺติ, อากาสนภคตา มรูฯ  
</p>
  
<p>
ทิพฺพํ จนฺทนจุณฺณญฺจ, วรคนฺธญฺจ เกวลํ;  
  
ทิโสทิสํ โอกิรนฺติ, อากาสนภคตา มรูฯ  
</p>
  
<p>
จมฺปกํ  
สลลํ นีปํ, นาคปุนฺนาคเกตกํ;  
  
ทิโสทิสํ อุกฺขิปนฺติ, ภูมิตลคตา นราฯ  
</p>
  
<p>
เกเส มุญฺจิตฺวาหํ ตตฺถ, วากจีรญฺจ จมฺมกํ;  
  
กลเล ปตฺถริตฺวาน, อวกุโชฺช นิปชฺชหํฯ  
</p>
  
<p>
อกฺกมิตฺวาน มํ พุโทฺธ, สห สิเสฺสหิ คจฺฉตุ;  
  
มา นํ กลเล อกฺกมิตฺถ, หิตาย เม ภวิสฺสติฯ  
</p>
  
<p>
ปถวิยํ นิปนฺนสฺส, เอวํ เม อาสิ เจตโส;  
  
‘‘อิจฺฉมาโน อหํ อชฺช, กิเลเส ฌาปเย มมฯ  
</p>
  
<p>
‘‘กิํ เม อญฺญาตเวเสน, ธมฺมํ สจฺฉิกเตนิธ;  
  
สพฺพญฺญุตํ ปาปุณิตฺวา, พุโทฺธ เหสฺสํ สเทวเกฯ  
</p>
  
<p>
‘‘กิํ  
เม เอเกน ติเณฺณน, ปุริเสน ถามทสฺสินา;  
  
สพฺพญฺญุตํ ปาปุณิตฺวา, สนฺตาเรสฺสํ สเทวกํฯ  
</p>
  
<p>
‘‘อิมินา เม อธิกาเรน, กเตน ปุริสุตฺตเม;  
  
สพฺพญฺญุตํ ปาปุณิตฺวา, ตาเรมิ ชนตํ พหุํฯ  
</p>
  
<p>
‘‘สํสารโสตํ ฉินฺทิตฺวา, วิทฺธํเสตฺวา ตโย ภเว;  
  
ธมฺมนาวํ สมารุยฺห, สนฺตาเรสฺสํ สเทวกํ’’ฯ  
</p>
  
<p>
ทีปงฺกโร โลกวิทู, อาหุตีนํ ปฎิคฺคโห;  
  
อุสฺสีสเก มํ ฐตฺวาน, อิทํ วจนมพฺรฺวิฯ  
</p>
  
<p>
‘‘ปสฺสถ  
อิมํ ตาปสํ, ชฎิลํ อุคฺคตาปนํ;  
  
อปริเมเยฺย อิโต กเปฺป, พุโทฺธ โลเก ภวิสฺสติฯ  
</p>
  
<p>
‘‘อหุ กปิลวฺหยา รมฺมา, นิกฺขมิตฺวา ตถาคโต;  
  
ปธานํ ปทหิตฺวาน, กตฺวา ทุกฺกรการิกํฯ  
</p>
  
<p>
‘‘อชปาลรุกฺขมูเล, นิสีทิตฺวา ตถาคโต;  
  
ตตฺถ ปายาสํ ปคฺคยฺห, เนรญฺชรมุเปหิติฯ  
</p>
  
<p>
‘‘เนรญฺชราย ตีรมฺหิ, ปายาสํ อท โส ชิโน;  
  
ปฎิยตฺตวรมเคฺคน, โพธิมูลมุเปหิติฯ  
</p>
  
<p>
‘‘ตโต ปทกฺขิณํ กตฺวา, โพธิมณฺฑํ อนุตฺตโร;  
  
อสฺสตฺถรุกฺขมูลมฺหิ, พุชฺฌิสฺสติ มหายโสฯ  
</p>
  
<p>
‘‘อิมสฺส ชนิกา มาตา, มายา นาม ภวิสฺสติ;  
  
ปิตา สุโทฺธทโน นาม, อยํ เหสฺสติ โคตโมฯ  
</p>
  
<p>
‘‘อนาสวา วีตราคา, สนฺตจิตฺตา สมาหิตา;  
  
<p>
โกลิโต อุปติโสฺส จ, อคฺคา เหสฺสนฺติ สาวกา;  
  
อานโนฺท นามุปฎฺฐาโก, อุปฎฺฐิสฺสติมํ ชินํฯ  
</p>
  
<p>
‘‘เขมา อุปฺปลวณฺณา จ, อคฺคา เหสฺสนฺติ สาวิกา;  
  
อนาสวา วีตราคา, สนฺตจิตฺตา สมาหิตาฯ  
</p>
  
<p>
‘‘โพธิ  
ตสฺส ภควโต, อสฺสโตฺถติ ปวุจฺจติ;  
  
<p>
จิโตฺต จ หตฺถาฬวโก, อคฺคา เหสฺสนฺตุปฎฺฐกา;  
  
อุตฺตรา นนฺทมาตา จ, อคฺคา เหสฺสนฺตุปฎฺฐิกา’’ฯ  
</p>
  
<p>
อิทํ  
สุตฺวาน วจนํ, อสมสฺส มเหสิโน;  
  
อาโมทิตา นรมรู, พุทฺธพีชํ กิร อยํฯ  
</p>
  
<p>
อุกฺกุฎฺฐิสทฺทา วตฺตนฺติ, อโปฺผเฎนฺติ หสนฺติ จ;  
  
กตญฺชลี นมสฺสนฺติ, ทสสหสฺสี สเทวกาฯ  
</p>
  
<p>
ยทิมสฺส โลกนาถสฺส, วิรชฺฌิสฺสาม สาสนํ;  
  
อนาคตมฺหิ อทฺธาเน, เหสฺสาม สมฺมุขา อิมํฯ  
</p>
  
<p>
ยถา มนุสฺสา นทิํ ตรนฺตา, ปฎิติตฺถํ วิรชฺฌิย;  
  
เหฎฺฐา ติเตฺถ คเหตฺวาน, อุตฺตรนฺติ มหานทิํฯ  
</p>
  
<p>
เอวเมว มยํ สเพฺพ, ยทิ มุญฺจามิมํ ชินํ;  
  
อนาคตมฺหิ อทฺธาเน, เหสฺสาม สมฺมุขา อิมํฯ  
</p>
  
<p>
ทีปงฺกโร โลกวิทู, อาหุตีนํ ปฎิคฺคโห;  
  
มม กมฺมํ ปกิเตฺตตฺวา, ทกฺขิณํ ปาทมุทฺธริฯ  
</p>
  
<p>
เย ตตฺถาสุํ ชินปุตฺตา, สเพฺพ ปทกฺขิณมกํสุ มํ;  
  
นรา นาคา จ คนฺธพฺพา, อภิวาเทตฺวาน ปกฺกมุํฯ  
</p>
  
<p>
ทสฺสนํ เม อติกฺกเนฺต, สสเงฺฆ โลกนายเก;  
  
หฎฺฐตุเฎฺฐน จิเตฺตน, อาสนา วุฎฺฐหิํ ตทาฯ  
</p>
  
<p>
สุเขน สุขิโต โหมิ, ปาโมเชฺชน ปโมทิโต;  
  
ปีติยา จ อภิสฺสโนฺน, ปลฺลงฺกํ อาภุชิํ ตทาฯ  
</p>
  
<p>
ปลฺลเงฺกน  
นิสีทิตฺวา, เอวํ จิเนฺตสหํ ตทา;  
  
‘‘วสีภูโต อหํ ฌาเน, อภิญฺญาปารมิํ คโตฯ  
</p>
  
<p>
‘‘ทสสหสฺสิโลกมฺหิ  
, อิสโย นตฺถิ เม สมา;  
  
อสโม อิทฺธิธเมฺมสุ, อลภิํ อีทิสํ สุขํ’’ฯ  
</p>
  
<p>
ปลฺลงฺกาภุชเน มยฺหํ, ทสสหสฺสาธิวาสิโน;  
  
มหานาทํ ปวเตฺตสุํ, ธุวํ พุโทฺธ ภวิสฺสสิฯ  
</p>
  
<p>
ยา ปุเพฺพ โพธิสตฺตานํ, ปลฺลงฺกวรมาภุเช;  
  
นิมิตฺตานิ ปทิสฺสนฺติ, ตานิ อชฺช ปทิสฺสเรฯ  
</p>
  
<p>
สีตํ พฺยปคตํ โหติ, อุณฺหญฺจ อุปสมฺมติ;  
  
ตานิ อชฺช ปทิสฺสนฺติ, ธุวํ พุโทฺธ ภวิสฺสสิฯ  
</p>
  
<p>
ทสสหสฺสี โลกธาตู, นิสฺสทฺทา โหนฺติ นิรากุลา;  
  
ตานิ อชฺช ปทิสฺสนฺติ, ธุวํ พุโทฺธ ภวิสฺสสิฯ  
</p>
  
<p>
มหาวาตา น วายนฺติ, น สนฺทนฺติ สวนฺติโย;  
  
ตานิ อชฺช ปทิสฺสนฺติ, ธุวํ พุโทฺธ ภวิสฺสสิฯ  
</p>
  
<p>
ถลชา ทกชา ปุปฺผา, สเพฺพ ปุปฺผนฺติ ตาวเท;  
  
เตปชฺช ปุปฺผิตา สเพฺพ, ธุวํ พุโทฺธ ภวิสฺสสิฯ  
</p>
  
<p>
ลตา วา ยทิ วา รุกฺขา, ผลภารา โหนฺติ ตาวเท;  
  
เตปชฺช ผลิตา สเพฺพ, ธุวํ พุโทฺธ ภวิสฺสสิฯ  
</p>
  
<p>
อากาสฎฺฐา  
จ ภูมฎฺฐา, รตนา โชตนฺติ ตาวเท;  
  
เตปชฺช รตนา โชตนฺติ, ธุวํ พุโทฺธ ภวิสฺสสิฯ  
</p>
  
<p>
มานุสฺสกา จ ทิพฺพา จ, ตุริยา วชฺชนฺติ ตาวเท;  
  
เตปชฺชุโภ อภิรวนฺติ, ธุวํ พุโทฺธ ภวิสฺสสิฯ  
</p>
  
<p>
วิจิตฺตปุปฺผา คคนา, อภิวสฺสนฺติ ตาวเท;  
  
เตปิ อชฺช ปวสฺสนฺติ, ธุวํ พุโทฺธ ภวิสฺสสิฯ  
</p>
  
<p>
มหาสมุโทฺท อาภุชติ, ทสสหสฺสี ปกมฺปติ;  
  
เตปชฺชุโภ อภิรวนฺติ, ธุวํ พุโทฺธ ภวิสฺสสิฯ  
</p>
  
<p>
นิรเยปิ  
ทสสหเสฺส, อคฺคี นิพฺพนฺติ ตาวเท;  
  
เตปชฺช นิพฺพุตา อคฺคี, ธุวํ พุโทฺธ ภวิสฺสสิฯ  
</p>
  
<p>
วิมโล โหติ สูริโย, สพฺพา ทิสฺสนฺติ ตารกา;  
  
เตปิ อชฺช ปทิสฺสนฺติ, ธุวํ พุโทฺธ ภวิสฺสสิฯ  
</p>
  
<p>
อโนวเฎฺฐน อุทกํ, มหิยา อุพฺภิชฺชิ ตาวเท;  
  
ตมฺปชฺชุพฺภิชฺชเต มหิยา, ธุวํ พุโทฺธ ภวิสฺสสิฯ  
</p>
  
<p>
ตาราคณา วิโรจนฺติ, นกฺขตฺตา คคนมณฺฑเล;  
  
วิสาขา จนฺทิมายุตฺตา, ธุวํ พุโทฺธ ภวิสฺสสิฯ  
</p>
  
<p>
พิลาสยา ทรีสยา, นิกฺขมนฺติ สกาสยา;  
  
เตปชฺช อาสยา ฉุทฺธา, ธุวํ พุโทฺธ ภวิสฺสสิฯ  
</p>
  
<p>
น  
โหติ อรติ สตฺตานํ, สนฺตุฎฺฐา โหนฺติ ตาวเท;  
  
เตปชฺช สเพฺพ สนฺตุฎฺฐา, ธุวํ พุโทฺธ ภวิสฺสสิฯ  
</p>
  
<p>
โรคา ตทุปสมฺมนฺติ, ชิฆจฺฉา จ วินสฺสติ;  
  
ตานิปชฺช ปทิสฺสนฺติ, ธุวํ พุโทฺธ ภวิสฺสสิฯ  
</p>
  
<p>
โรโค ตทา ตนุ โหติ, โทโส โมโห วินสฺสติ;  
  
เตปชฺช วิคตา สเพฺพ, ธุวํ พุโทฺธ ภวิสฺสสิฯ  
</p>
  
<p>
ภยํ ตทา น ภวติ, อชฺชเปตํ ปทิสฺสติ;  
  
เตน ลิเงฺคน ชานาม, ธุวํ พุโทฺธ ภวิสฺสสิฯ  
</p>
  
<p>
รโช นุทฺธํสติ อุทฺธํ, อชฺชเปตํ ปทิสฺสติ;  
  
เตน ลิเงฺคน ชานาม, ธุวํ พุโทฺธ ภวิสฺสสิฯ  
</p>
  
<p>
อนิฎฺฐคโนฺธ ปกฺกมติ, ทิพฺพคโนฺธ ปวายติ;  
  
โสปชฺช วายติ คโนฺธ, ธุวํ พุโทฺธ ภวิสฺสสิฯ  
</p>
  
<p>
สเพฺพ เทวา ปทิสฺสนฺติ, ฐปยิตฺวา อรูปิโน;  
  
เตปชฺช สเพฺพ ทิสฺสนฺติ, ธุวํ พุโทฺธ ภวิสฺสสิฯ  
</p>
  
<p>
ยาวตา นิรยา นาม, สเพฺพ ทิสฺสนฺติ ตาวเท;  
  
เตปชฺช สเพฺพ ทิสฺสนฺติ, ธุวํ พุโทฺธ ภวิสฺสสิฯ  
</p>
  
<p>
กุฎฺฎา  
กวาฎา เสลา จ, น โหนฺตาวรณา ตทา;  
  
อกาสภูตา เตปชฺช, ธุวํ พุโทฺธ ภวิสฺสสิฯ  
</p>
  
<p>
จุตี  
จ อุปปตฺติ จ, ขเณ ตสฺมิํ น วิชฺชติ;  
  
ตานิปชฺช ปทิสฺสนฺติ, ธุวํ พุโทฺธ ภวิสฺสสิฯ  
</p>
  
<p>
ทฬฺหํ ปคฺคณฺห วีริยํ, มา นิวตฺต อภิกฺกม;  
  
มยเมฺปตํ วิชานาม, ธุวํ พุโทฺธ ภวิสฺสสิฯ  
</p>
  
<p>
พุทฺธสฺส วจนํ สุตฺวา, ทสสหสฺสีนจูภยํ;  
  
ตุฎฺฐหโฎฺฐ ปโมทิโต, เอวํ จิเนฺตสหํ ตทาฯ  
</p>
  
<p>
อเทฺวชฺฌวจนา พุทฺธา, อโมฆวจนา ชินา;  
  
วิตถํ นตฺถิ พุทฺธานํ, ธุวํ พุโทฺธ ภวามหํฯ  
</p>
  
<p>
ยถา ขิตฺตํ นเภ เลฑฺฑุ, ธุวํ ปตติ ภูมิยํ;  
  
ตเถว พุทฺธเสฎฺฐานํ, วจนํ ธุวสสฺสตํฯ  
</p>
  
<p>
ยถาปิ สพฺพสตฺตานํ, มรณํ ธุวสสฺสตํ;  
  
ตเถว พุทฺธเสฎฺฐานํ, วจนํ ธุวสสฺสตํฯ  
</p>
  
<p>
ยถา รตฺติกฺขเย ปเตฺต, สูริยุคฺคมนํ ธุวํ;  
  
ตเถว พุทฺธเสฎฺฐานํ, วจนํ ธุวสสฺสตํฯ  
</p>
  
<p>
ยถา นิกฺขนฺตสยนสฺส, สีหสฺส นทนํ ธุวํ;  
  
ตเถว พุทฺธเสฎฺฐานํ, วจนํ ธุวสสฺสตํฯ  
</p>
  
<p>
ยถา อาปนฺนสตฺตานํ, ภารโมโรปนํ ธุวํ;  
  
ตเถว พุทฺธเสฎฺฐานํ, วจนํ ธุวสสฺสตํฯ  
</p>
  
<p>
หนฺท พุทฺธกเร ธเมฺม, วิจินามิ อิโต จิโต;  
  
อุทฺธํ อโธ ทส ทิสา, ยาวตา ธมฺมธาตุยาฯ  
</p>
  
<p>
วิจินโนฺต ตทาทกฺขิํ, ปฐมํ  
ทานปารมิํ  
;  
  
ปุพฺพเกหิ มเหสีหิ, อนุจิณฺณํ มหาปถํฯ  
</p>
  
<p>
อิมํ  
ตฺวํ ปฐมํ ตาว, ทฬฺหํ กตฺวา สมาทิย;  
  
ทานปารมิตํ คจฺฉ, ยทิ โพธิํ ปตฺตุมิจฺฉสิฯ  
</p>
  
<p>
ยถาปิ  
กุโมฺภ สมฺปุโณฺณ, ยสฺส กสฺสจิ อโธกโต;  
  
วมเต วุทกํ นิเสฺสสํ, น ตตฺถ ปริรกฺขติฯ  
</p>
  
<p>
ตเถว ยาจเก ทิสฺวา, หีนมุกฺกฎฺฐมชฺฌิเม;  
  
ททาหิ ทานํ นิเสฺสสํ, กุโมฺภ วิย อโธกโตฯ  
</p>
  
<p>
น เหเต เอตฺตกาเยว, พุทฺธธมฺมา ภวิสฺสเร;  
  
อเญฺญปิ วิจินิสฺสามิ, เย ธมฺมา โพธิปาจนาฯ  
</p>
  
<p>
วิจินโนฺต ตทาทกฺขิํ, ทุติยํ  
สีลปารมิํ  
;  
  
ปุพฺพเกหิ มเหสีหิ, อาเสวิตนิเสวิตํฯ  
</p>
  
<p>
อิมํ ตฺวํ ทุติยํ ตาว, ทฬฺหํ กตฺวา สมาทิย;  
  
สีลปารมิตํ คจฺฉ, ยทิ โพธิํ ปตฺตุมิจฺฉสิฯ  
</p>
  
<p>
ยถาปิ จมรี วาลํ, กิสฺมิญฺจิ ปฎิลคฺคิตํ;  
  
อุเปติ มรณํ ตตฺถ, น วิโกเปติ วาลธิํฯ  
</p>
  
<p>
ตเถว จตูสุ ภูมีสุ, สีลานิ ปริปูรย;  
  
ปริรกฺข สทา สีลํ, จมรี วิย วาลธิํฯ  
</p>
  
<p>
น เหเต เอตฺตกาเยว, พุทฺธธมฺมา ภวิสฺสเร;  
  
อเญฺญปิ วิจินิสฺสามิ, เย ธมฺมา โพธิปาจนาฯ  
</p>
  
<p>
วิจินโนฺต  
ตทาทกฺขิํ, ตติยํ  
เนกฺขมฺมปารมิํ  
;  
  
ปุพฺพเกหิ มเหสีหิ, อาเสวิตนิเสวิตํฯ  
</p>
  
<p>
อิมํ ตฺวํ ตติยํ ตาว, ทฬฺหํ กตฺวา สมาทิย;  
  
เนกฺขมฺมปารมิตํ คจฺฉ, ยทิ โพธิํ ปตฺตุมิจฺฉสิฯ  
</p>
  
<p>
ยถา อนฺทุฆเร ปุริโส, จิรวุโตฺถ ทุขฎฺฎิโต;  
  
น ตตฺถ ราคํ ชเนติ, มุตฺติเมว คเวสติฯ  
</p>
  
<p>
ตเถว ตฺวํ สพฺพภเว, ปสฺส อนฺทุฆรํ วิย;  
  
เนกฺขมฺมาภิมุโข โหติ, ภวโต ปริมุตฺติยาฯ  
</p>
  
<p>
น เหเต เอตฺตกาเยว, พุทฺธธมฺมา ภวิสฺสเร;  
  
อเญฺญปิ วิจินิสฺสามิ, เย ธมฺมา โพธิปาจนาฯ  
</p>
  
<p>
วิจินโนฺต  
ตทาทกฺขิํ, จตุตฺถํ  
ปญฺญาปารมิํ  
;  
  
ปุพฺพเกหิ มเหสีหิ, อาเสวิตนิเสวิตํฯ  
</p>
  
<p>
อิมํ ตฺวํ จตุตฺถํ ตาว, ทฬฺหํ กตฺวา สมาทิย;  
  
ปญฺญาปารมิตํ คจฺฉ, ยทิ โพธิํ ปตฺตุมิจฺฉสิฯ  
</p>
  
<p>
ยถาปิ ภิกฺขุ ภิกฺขโนฺต, หีนมุกฺกฎฺฐมชฺฌิเม;  
  
กุลานิ น วิวเชฺชโนฺต, เอวํ ลภติ ยาปนํฯ  
</p>
  
<p>
ตเถว ตฺวํ สพฺพกาลํ, ปริปุจฺฉํ พุธํ ชนํ;  
  
ปญฺญาปารมิตํ คนฺตฺวา, สโมฺพธิํ ปาปุณิสฺสสิฯ  
</p>
  
<p>
น  
เหเต เอตฺตกาเยว, พุทฺธธมฺมา ภวิสฺสเร;  
  
อเญฺญปิ วิจินิสฺสามิ, เย ธมฺมา โพธิปาจนาฯ  
</p>
  
<p>
วิจินโนฺต ตทาทกฺขิํ, ปญฺจมํ  
วีริยปารมิํ  
;  
  
ปุพฺพเกหิ มเหสีหิ, อาเสวิตนิเสวิตํฯ  
</p>
  
<p>
อิมํ ตฺวํ ปญฺจมํ ตาว, ทฬฺหํ กตฺวา สมาทิย;  
  
วีริยปารมิตํ คจฺฉ, ยทิ โพธิํ ปตฺตุมิจฺฉสิฯ  
</p>
  
<p>
ยถาปิ สีโห มิคราชา, นิสชฺชฎฺฐานจงฺกเม;  
  
อลีนวีริโย โหติ, ปคฺคหิตมโน สทาฯ  
</p>
  
<p>
ตเถว ตฺวํ สพฺพภเว, ปคฺคณฺห วีริยํ ทฬฺหํ;  
  
วีริยปารมิตํ คนฺตฺวา, สโมฺพธิํ ปาปุณิสฺสสิฯ  
</p>
  
<p>
น เหเต เอตฺตกาเยว, พุทฺธธมฺมา ภวิสฺสเร;  
  
อเญฺญปิ วิจินิสฺสามิ, เย ธมฺมา โพธิปาจนาฯ  
</p>
  
<p>
วิจินโนฺต ตทาทกฺขิํ, ฉฎฺฐมํ  
ขนฺติปารมิํ  
;  
  
ปุพฺพเกหิ มเหสีหิ, อาเสวิตนิเสวิตํฯ  
</p>
  
<p>
อิมํ ตฺวํ ฉฎฺฐมํ ตาว, ทฬฺหํ กตฺวา สมาทิย;  
  
ตตฺถ อเทฺวชฺฌมานโส, สโมฺพธิํ ปาปุณิสฺสสิฯ  
</p>
  
<p>
ยถาปิ ปถวี นาม, สุจิมฺปิ อสุจิมฺปิ จ;  
  
สพฺพํ สหติ นิเกฺขปํ, น กโรติ ปฎิฆํ ตยาฯ  
</p>
  
<p>
ตเถว  
  
ตฺวมฺปิ สเพฺพสํ, สมฺมานาวมานกฺขโม;  
  
ขนฺติปารมิตํ คนฺตฺวา, สโมฺพธิํ ปาปุณิสฺสสิฯ  
</p>
  
<p>
น เหเต เอตฺตกาเยว, พุทฺธธมฺมา ภวิสฺสเร;  
  
อเญฺญปิ วิจินิสฺสามิ, เย ธมฺมา โพธิปาจนาฯ  
</p>
  
<p>
วิจินโนฺต ตทาทกฺขิํ, สตฺตมํ  
สจฺจปารมิํ  
;  
  
ปุพฺพเกหิ มเหสีหิ, อาเสวิตนิเสวิตํฯ  
</p>
  
<p>
อิมํ ตฺวํ สตฺตมํ ตาว, ทฬฺหํ กตฺวา สมาทิย;  
  
ตตฺถ อเทฺวชฺฌวจโน, สโมฺพธิํ ปาปุณิสฺสสิฯ  
</p>
  
<p>
ยถาปิ โอสมี นาม, ตุลาภูตา สเทวเก;  
  
สมเย อุตุวเสฺส วา, น โวกฺกมติ, วีถิโตฯ  
</p>
  
<p>
ตเถว ตฺวมฺปิ สเจฺจสุ, มา โวกฺกมสิ วีถิโต;  
  
สจฺจปารมิตํ คนฺตฺวา, สโมฺพธิํ ปาปุณิสฺสสิฯ  
</p>
  
<p>
น เหเต เอตฺตกาเยว, พุทฺธธมฺมา ภวิสฺสเร;  
  
อเญฺญปิ วิจินิสฺสามิ, เย ธมฺมา โพธิปาจนาฯ  
</p>
  
<p>
วิจินโนฺต ตทาทกฺขิํ, อฎฺฐมํ อธิฎฺฐานปารมิํ;  
  
ปุพฺพเกหิ มเหสีหิ, อาเสวิตนิเสวิตํฯ  
</p>
  
<p>
อิมํ ตฺวํ อฎฺฐมํ ตาว, ทฬฺหํ กตฺวา สมาทิย;  
  
ตตฺถ ตฺวํ อจโล หุตฺวา, สโมฺพธิํ ปาปุณิสฺสสิฯ  
</p>
  
<p>
ยถาปิ  
ปพฺพโต เสโล, อจโล สุปฺปติฎฺฐิโต;  
  
น กมฺปติ ภุสวาเตหิ, สกฎฺฐาเนว ติฎฺฐติฯ  
</p>
  
<p>
ตเถว ตฺวมฺปิ อธิฎฺฐาเน, สพฺพทา อจโล ภว;  
  
อธิฎฺฐานปารมิตํ คนฺตฺวา, สโมฺพธิํ ปาปุณิสฺสสิฯ  
</p>
  
<p>
น เหเต เอตฺตกาเยว, พุทฺธธมฺมา ภวิสฺสเร;  
  
อเญฺญปิ วิจินิสฺสามิ, เย ธมฺมา โพธิปาจนาฯ  
</p>
  
<p>
วิจินโนฺต ตทาทกฺขิํ, นวมํ  
เมตฺตาปารมิํ  
;  
  
ปุพฺพเกหิ มเหสีหิ, อาเสวิตนิเสวิตํฯ  
</p>
  
<p>
อิมํ  
ตฺวํ นวมํ ตาว, ทฬฺหํ กตฺวา สมาทิย;  
  
เมตฺตาย อสโม โหหิ, ยทิ โพธิํ ปตฺตุมิจฺฉสิฯ  
</p>
  
<p>
ยถาปิ อุทกํ นาม, กลฺยาเณ ปาปเก ชเน;  
  
สมํ ผรติ สีเตน, ปวาเหติ รโชมลํฯ  
</p>
  
<p>
ตเถว ตฺวมฺปิ หิตาหิเต, สมํ เมตฺตาย ภาวย;  
  
เมตฺตาปารมิตํ คนฺตฺวา, สโมฺพธิํ ปาปุณิสฺสสิฯ  
</p>
  
<p>
น เหเต เอตฺตกาเยว, พุทฺธธมฺมา ภวิสฺสเร;  
  
อเญฺญปิ วิจินิสฺสามิ, เย ธมฺมา โพธิปาจนาฯ  
</p>
  
<p>
วิจินโนฺต ตทาทกฺขิํ, ทสมํ อุเปกฺขาปารมิํ;  
  
ปุพฺพเกหิ มเหสีหิ, อาเสวิตนิเสวิตํฯ  
</p>
  
<p>
อิมํ  
ตฺวํ ทสมํ ตาว, ทฬฺหํ กตฺวา สมาทิย;  
  
ตุลาภูโต ทโฬฺห หุตฺวา, สโมฺพธิํ ปาปุณิสฺสสิฯ  
</p>
  
<p>
ยถาปิ ปถวี นาม, นิกฺขิตฺตํ อสุจิํ สุจิํ;  
  
อุเปกฺขติ อุโภเปเต, โกปานุนยวชฺชิตาฯ  
</p>
  
<p>
ตเถว ตฺวมฺปิ สุขทุเกฺข, ตุลาภูโต สทา ภว;  
  
อุเปกฺขาปารมิตํ คนฺตฺวา, สโมฺพธิํ ปาปุณิสฺสสิฯ  
</p>
  
<p>
เอตฺตกาเยว เต โลเก, เย ธมฺมา โพธิปาจนา;  
  
ตตุทฺธํ นตฺถิ อญฺญตฺร, ทฬฺหํ ตตฺถ ปติฎฺฐหฯ  
</p>
  
<p>
อิเม ธเมฺม สมฺมสโต, สภาวรสลกฺขเณ;  
  
ธมฺมเตเชน วสุธา, ทสสหสฺสี ปกมฺปถฯ  
</p>
  
<p>
จลตา รวติ ปถวี, อุจฺฉุยนฺตํว ปีฬิตํ;  
  
เตลยเนฺต ยถา จกฺกํ, เอวํ กมฺปติ เมทินีฯ  
</p>
  
<p>
ยาวตา ปริสา อาสิ, พุทฺธสฺส ปริเวสเน;  
  
ปเวธมานา สา ตตฺถ, มุจฺฉิตา เสสิ ภูมิยาฯ  
</p>
  
<p>
ฆฎาเนกสหสฺสานิ  
, กุมฺภีนญฺจ สตา พหู;  
  
สญฺจุณฺณมถิตา ตตฺถ, อญฺญมญฺญํ ปฆฎฺฎิตาฯ  
</p>
  
<p>
อุพฺพิคฺคา ตสิตา ภีตา, ภนฺตา พฺยาถิตมานสา;  
  
มหาชนา สมาคมฺม, ทีปงฺกรมุปาคมุํฯ  
</p>
  
<p>
กิํ  
ภวิสฺสติ โลกสฺส, กลฺยาณมถ ปาปกํ;  
  
สโพฺพ อุปทฺทุโต โลโก, ตํ วิโนเทหิ จกฺขุมฯ  
</p>
  
<p>
เตสํ ตทา สญฺญาเปสิ, ทีปงฺกโร มหามุนิ;  
  
วิสฺสตฺถา โหถ มา ภาถ, อิมสฺมิํ ปถวิกมฺปเนฯ  
</p>
  
<p>
ยมหํ อชฺช พฺยากาสิํ, พุโทฺธ โลเก ภวิสฺสติ;  
  
เอโส สมฺมสติ ธมฺมํ, ปุพฺพกํ ชินเสวิตํฯ  
</p>
  
<p>
ตสฺส สมฺมสโต ธมฺมํ, พุทฺธภูมิํ อเสสโต;  
  
เตนายํ กมฺปิตา ปถวี, ทสสหสฺสี สเทวเกฯ  
</p>
  
<p>
พุทฺธสฺส วจนํ สุตฺวา, มโน นิพฺพายิ ตาวเท;  
  
สเพฺพ มํ อุปสงฺกมฺม, ปุนาปิ อภิวนฺทิสุํฯ  
</p>
  
<p>
สมาทยิตฺวา พุทฺธคุณํ, ทฬฺหํ กตฺวาน มานสํ;  
  
ทีปงฺกรํ นมสฺสิตฺวา, อาสนา วุฎฺฐหิํ ตทาฯ  
</p>
  
<p>
ทิพฺพํ มานุสกํ ปุปฺผํ, เทวา มานุสกา อุโภ;  
  
สโมกิรนฺติ ปุเปฺผหิ, วุฎฺฐหนฺตสฺส อาสนาฯ  
</p>
  
<p>
เวทยนฺติ จ เต โสตฺถิํ, เทวา มานุสกา อุโภ;  
  
มหนฺตํ ปตฺถิตํ ตุยฺหํ, ตํ ลภสฺสุ ยถิจฺฉิตํฯ  
</p>
  
<p>
สพฺพีติโย วิวชฺชนฺตุ, โสโก โรโค วินสฺสตุ;  
  
มา เต ภวนฺตฺวนฺตรายา, ผุส ขิปฺปํ โพธิมุตฺตมํฯ  
</p>
  
<p>
ยถาปิ  
สมเย ปเตฺต, ปุปฺผนฺติ ปุปฺผิโน ทุมา;  
  
ตเถว ตฺวํ มหาวีร, พุทฺธญาเณน ปุปฺผสุฯ  
</p>
  
<p>
ยถา  
เย เกจิ สมฺพุทฺธา, ปูรยุํ ทสปารมี;  
  
ตเถว ตฺวํ มหาวีร, ปูเรหิ ทสปารมีฯ  
</p>
  
<p>
ยถา เย เกจิ สมฺพุทฺธา, โพธิมณฺฑมฺหิ พุชฺฌเร;  
  
ตเถว ตฺวํ มหาวีร, พุชฺฌสฺสุ ชินโพธิยํฯ  
</p>
  
<p>
ยถา เย เกจิ สมฺพุทฺธา, ธมฺมจกฺกํ ปวตฺตยุํ;  
  
ตเถว ตฺวํ มหาวีร, ธมฺมจกฺกํ ปวตฺตยฯ  
</p>
  
<p>
ปุณฺณมาเย ยถา จโนฺท, ปริสุโทฺธ วิโรจติ;  
  
ตเถว ตฺวํ ปุณฺณมโน, วิโรจ ทสสหสฺสิยํฯ  
</p>
  
<p>
ราหุมุโตฺต ยถา สูริโย, ตาเปน อติโรจติ;  
  
ตเถว โลกา มุญฺจิตฺวา, วิโรจ สิริยา ตุวํฯ  
</p>
  
<p>
ยถา ยา กาจิ นทิโย, โอสรนฺติ มโหทธิํ;  
  
เอวํ สเทวกา โลกา, โอสรนฺตุ ตวนฺติเกฯ  
</p>
  
<p>
เตหิ ถุตปฺปสโตฺถ โส, ทส ธเมฺม สมาทิย;  
  
เต ธเมฺม ปริปูเรโนฺต, ปวนํ ปาวิสี ตทาฯ  
</p>
  
สุเมธกถา นิฎฺฐิตาฯ  
</p>
  
<p>
ตทา เต โภชยิตฺวาน, สสงฺฆํ โลกนายกํ;  
  
อุปคจฺฉุํ สรณํ ตสฺส, ทีปงฺกรสฺส สตฺถุโนฯ  
</p>
  
<p>
สรณาคมเน  
กญฺจิ, นิเวเสสิ ตถาคโต;  
  
กญฺจิ ปญฺจสุ สีเลสุ, สีเล ทสวิเธ ปรํฯ  
</p>
  
<p>
กสฺสจิ เทติ สามญฺญํ, จตุโร ผลมุตฺตเม;  
  
กสฺสจิ อสเม ธเมฺม, เทติ โส ปฎิสมฺภิทาฯ  
</p>
  
<p>
กสฺสจิ วรสมาปตฺติโย, อฎฺฐ เทติ นราสโภ;  
  
ติโสฺส กสฺสจิ วิชฺชาโย, ฉฬภิญฺญา ปเวจฺฉติฯ  
</p>
  
<p>
เตน  
โยเคน ชนกายํ, โอวทติ มหามุนิ;  
  
เตน วิตฺถาริกํ อาสิ, โลกนาถสฺส สาสนํฯ  
</p>
  
<p>
มหาหนุสภกฺขโนฺธ, ทีปงฺกรสนามโก;  
  
พหู ชเน ตารยติ, ปริโมเจติ ทุคฺคติํฯ  
</p>
  
<p>
โพธเนยฺยํ ชนํ ทิสฺวา, สตสหเสฺสปิ โยชเน;  
  
ขเณน อุปคนฺตฺวาน, โพเธติ ตํ มหามุนิฯ  
</p>
  
<p>
ปฐมาภิสมเย พุโทฺธ, โกฎิสตมโพธยิ;  
  
ทุติยาภิสมเย นาโถ, นวุติโกฎิมโพธยิฯ  
</p>
  
<p>
ยทา จ เทวภวนมฺหิ, พุโทฺธ ธมฺมเทสยิ;  
  
นวุติโกฎิสหสฺสานํ, ตติยาภิสมโย อหุฯ  
</p>
  
<p>
สนฺนิปาตา ตโย อาสุํ, ทีปงฺกรสฺส สตฺถุโน;  
  
โกฎิสตสหสฺสานํ, ปฐโม อาสิ สมาคโมฯ  
</p>
  
<p>
ปุน  
นารทกูฎมฺหิ, ปวิเวกคเต ชิเน;  
  
ขีณาสวา วีตมลา, สมิํสุ สตโกฎิโยฯ  
</p>
  
<p>
ยมฺหิ กาเล มหาวีโร, สุทสฺสนสิลุจฺจเย;  
  
นวุติโกฎิสหเสฺสหิ, ปวาเรสิ มหามุนิฯ  
</p>
  
<p>
อหํ เตน สมเยน, ชฎิโล อุคฺคตาปโน;  
  
อนฺตลิกฺขมฺหิ จรโณ, ปญฺจาภิญฺญาสุ ปารคูฯ  
</p>
  
<p>
ทสวีสสหสฺสานํ, ธมฺมาภิสมโย อหุ;  
  
เอกทฺวินฺนํ อภิสมยา, คณนาโต อสงฺขิยาฯ  
</p>
  
<p>
วิตฺถาริกํ พาหุชญฺญํ, อิทฺธํ ผีตํ อหุ ตทา;  
  
ทีปงฺกรสฺส ภควโต, สาสนํ สุวิโสธิตํฯ  
</p>
  
<p>
จตฺตาริ สตสหสฺสานิ, ฉฬภิญฺญา มหิทฺธิกา;  
  
ทีปงฺกรํ โลกวิทุํ, ปริวาเรนฺติ สพฺพทาฯ  
</p>
  
<p>
เย  
เกจิ เตน สมเยน, ชหนฺติ มานุสํ ภวํ;  
  
อปฺปตฺตมานสา เสขา, ครหิตา ภวนฺติ เตฯ  
</p>
  
<p>
สุปุปฺผิตํ ปาวจนํ, อรหเนฺตหิ ตาทิหิ;  
  
ขีณาสเวหิ วิมเลหิ, อุปโสภติ สเทวเกฯ  
</p>
  
<p>
นครํ รมฺมวตี นาม, สุเทโว นาม ขตฺติโย;  
  
สุเมธา นาม ชนิกา, ทีปงฺกรสฺส สตฺถุโนฯ  
</p>
  
<p>
สุมงฺคโล  
จ ติโสฺส จ, อเหสุํ อคฺคสาวกา;  
  
สาคโต นามุปฎฺฐาโก, ทีปงฺกรสฺส สตฺถุโนฯ  
</p>
  
<p>
นนฺทา เจว สุนนฺทา จ, อเหสุํ อคฺคสาวิกา;  
  
โพธิ ตสฺส ภควโต, ปิปฺผลีติ ปวุจฺจติฯ  
</p>
  
<p>
อสีติหตฺถมุเพฺพโธ, ทีปงฺกโร มหามุนิ;  
  
<p>
โสภติ ทีปรุโกฺขว, สาลราชาว ปุปฺผิโต;  
  
ปภา วิธาวติ ตสฺส, สมนฺตา ทฺวาทสโยชเนฯ  
</p>
  
<p>
สตสหสฺสวสฺสานิ, อายุ ตสฺส มเหสิโน;  
  
ตาวตา ติฎฺฐมาโน โส, ตาเรสิ ชนตํ พหุํฯ  
</p>
  
<p>
โชตยิตฺวาน สทฺธมฺมํ, สนฺตาเรตฺวา มหาชนํ;  
  
ชลิตฺวา อคฺคิกฺขโนฺธว, นิพฺพุโต โส สสาวโกฯ  
</p>
  
<p>
สา จ อิทฺธิ โส จ ยโส, ตานิ จ ปาเทสุ จกฺกรตนานิ;  
  
สพฺพํ ตมนฺตรหิตํ, นนุ ริตฺตา สพฺพสงฺขาราติฯ  
</p>
  
<p> ภควโต อปรภาเค เอกํ อสเงฺขฺยยฺยํ อติกฺกมิตฺวา  นาม สตฺถา อุทปาทิฯ ตสฺสาปิ ตโย สาวกสนฺนิปาตา อเหสุํฯ ปฐมสนฺนิปาเต โกฎิสตสหสฺสํฯ ทุติเย โกฎิสหสฺสํ, ตติเย นวุติโกฎิโยฯ</p>


<p>ตทา โพธิสโตฺต  นาม จกฺกวตฺตี หุตฺวา โกฎิสตสหสฺสสงฺขสฺส พุทฺธปฺปมุขสฺส ภิกฺขุสงฺฆสฺส มหาทานํ อทาสิฯ สตฺถา โพธิสตฺตํ ‘‘พุโทฺธ ภวิสฺสตี’’ติ พฺยากริตฺวา ธมฺมํ เทเสสิฯ โส สตฺถุ  ธมฺมกถํ สุตฺวา รชฺชํ นิยฺยาเตตฺวา ปพฺพชิฯ โส ตีณิ ปิฎกานิ อุคฺคเหตฺวา อฎฺฐ สมาปตฺติโย, ปญฺจ จ อภิญฺญาโย อุปฺปาเทตฺวา อปริหีนชฺฌาโน พฺรหฺมโลเก นิพฺพตฺติฯ โกณฺฑญฺญพุทฺธสฺส ปน รมฺมวตี นาม นครํ, สุนโนฺท นาม ขตฺติโย ปิตา, สุชาตา  นาม มาตา, ภโทฺท จ สุภโทฺท จ เทฺว อคฺคสาวกา, อนุรุโทฺธ นาม อุปฎฺฐาโก, ติสฺสา จ อุปติสฺสา จ เทฺว อคฺคสาวิกา, สาลกลฺยาณี โพธิ, อฎฺฐาสีติหตฺถุเพฺพธํ สรีรํ, วสฺสสตสหสฺสํ อายุปฺปมาณํ อโหสิฯ</p>


<p>ตสฺส อปรภาเค เอกํ อสเงฺขฺยยฺยํ อติกฺกมิตฺวา เอกสฺมิํเยว กเปฺป จตฺตาโร พุทฺธา นิพฺพตฺติํสุ ติฯ  ปน ภควโต ตีสุ สาวกสนฺนิปาเตสุ ปฐมสนฺนิปาเต โกฎิสตสหสฺสภิกฺขู อเหสุํฯ ทุติเย โกฎิสหสฺสํฯ ตติเย นวุติโกฎิโยฯ เวมาติกภาตา ปนสฺส อานนฺทกุมาโร นาม นวุติโกฎิสงฺขฺยาย ปริสาย สทฺธิํ ธมฺมสวนตฺถาย สตฺถุ สนฺติกํ อคมาสิ, สตฺถา ตสฺส อนุปุพฺพิกถํ กเถสิฯ โส สทฺธิํ ปริสาย สห ปฎิสมฺภิทาหิ อรหตฺตํ ปาปุณิฯ สตฺถา เตสํ กุลปุตฺตานํ ปุพฺพจริยกํ โอโลเกโนฺต อิทฺธิมยปตฺตจีวรสฺส อุปนิสฺสยํ ทิสฺวา ทกฺขิณหตฺถํ ปสาเรตฺวา ‘‘เอถ ภิกฺขโว’’ติ อาหฯ สเพฺพ ตงฺขณเญฺญว อิทฺธิมยปตฺตจีวรธรา สฎฺฐิวสฺสิกเตฺถรา วิย อากปฺปสมฺปนฺนา หุตฺวา สตฺถารํ วนฺทิตฺวา ปริวารยิํสุ อยมสฺส ตติโย สาวกสนฺนิปาโต อโหสิฯ</p>


<p>ยถา ปน อเญฺญสํ พุทฺธานํ สมนฺตา อสีติหตฺถปฺปมาณาเยว สรีรปฺปภา โหติ, น, เอวํ ตสฺสฯ ตสฺส ปน ภควโต สรีรปฺปภา นิจฺจกาลํ ทสสหสฺสิโลกธาตุํ ผริตฺวา อฎฺฐาสิฯ รุกฺขปถวีปพฺพตสมุทฺทาทโย อนฺตมโส อุกฺขลิยาทีนิ อุปาทาย สุวณฺณปฎ ปริโยนทฺธา วิย อเหสุํฯ อายุปฺปมาณํ ปนสฺส นวุติวสฺสสหสฺสานิ อโหสิฯ เอตฺตกํ กาลํ จนฺทิมสูริยาทโย อตฺตโน ปภาย วิโรจิตุํ นาสกฺขิํสุ, รตฺตินฺทิวปริเจฺฉโท น ปญฺญายิตฺถฯ ทิวา สูริยาโลเกน วิย สตฺตา นิจฺจํ พุทฺธาโลเกเนว วิจริํสุฯ สายํ ปุปฺผิตานํ กุสุมานํ, ปาโต รวนกสกุณานญฺจ วเสน โลโก รตฺตินฺทิวปริเจฺฉทํ สลฺลเกฺขสิ ฯ กิํ ปน อเญฺญสํ พุทฺธานํ อยมานุภาโว นตฺถีติ? โน นตฺถิ, เตปิ หิ อากงฺขมานา ทสสหสฺสิํ วา โลกธาตุํ, ตโต วา ภิโยฺย อาภาย ผเรยฺยุํฯ มงฺคลสฺส ปน ภควโต ปุพฺพปตฺถนาวเสน อเญฺญสํ พฺยามปฺปภา วิย สรีรปฺปภา นิจฺจเมว ทสสหสฺสิโลกธาตุํ ผริตฺวา อฎฺฐาสิฯ</p>


<p>โส กิร โพธิสตฺตจริยกาเล เวสฺสนฺตรสทิเส อตฺตภาเว ฐิโต สปุตฺตทาโร วงฺกปพฺพตสทิเส ปพฺพเต วสิฯ อเถโก ขรทาฐิโก นาม ยโกฺข มหาปุริสสฺส ทานชฺฌาสยตํ สุตฺวา พฺราหฺมณวเณฺณน อุปสงฺกมิตฺวา มหาสตฺตํ เทฺว ทารเก ยาจิฯ มหาสโตฺต ‘‘ททามิ  พฺราหฺมณสฺส ปุตฺตเก’’ติ หฎฺฐปหโฎฺฐ อุทกปริยนฺตํ ปถวิํ กเมฺปโนฺต เทฺวปิ ทารเก อทาสิฯ ยโกฺข จงฺกมนโกฎิยํ อาลมฺพนผลกํ นิสฺสาย ฐตฺวา ปสฺสนฺตเสฺสว มหาสตฺตสฺส มุฬาลกลาปํ วิย เทฺว ทารเก ขาทิฯ มหาปุริสสฺส ยกฺขํ โอโลเกตฺวา วิวฎมเตฺต อคฺคิชาลํ วิย โลหิตธารํ อุคฺคิรมานํ ตสฺส มุขํ ทิสฺวาปิ เกสคฺคมตฺตมฺปิ โทมนสฺสํ นุปฺปชฺชิ, ‘‘สุทินฺนํ วต เม ทาน’’นฺติ จินฺตยโต ปนสฺส สรีเร มหนฺตํ ปีติโสมนสฺสํ อุทปาทิฯ โส ‘‘อิมสฺส เม นิสฺสเนฺทน อนาคเต อิมินาว นีหาเรน สรีรโต รสฺมิโย นิกฺขมนฺตู’’ติ ปตฺถนํ อกาสิฯ ตสฺส ตํ ปตฺถนํ นิสฺสาย พุทฺธภูตสฺส สรีรโต รสฺมิโย นิกฺขมิตฺวา เอตฺตกํ ฐานํ ผริํสุฯ</p>


<p>อปรมฺปิสฺส ปุพฺพจริตํ อตฺถิฯ โส กิร โพธิสตฺตกาเล เอกสฺส พุทฺธสฺส เจติยํ ทิสฺวา ‘‘อิมสฺส พุทฺธสฺส มยา ชีวิตํ ปริจฺจชิตุํ วฎฺฎตี’’ติ ทณฺฑกทีปิกาเวฐนนิยาเมน สกลสรีรํ เวฐาเปตฺวา รตนมตฺตมกุลํ สตสหสฺสคฺฆนิกํ สุวณฺณปาติํ สปฺปิสฺส ปูราเปตฺวา ตตฺถ สหสฺสวฎฺฎิโย ชาลาเปตฺวา ตํ สีเสนาทาย สกลสรีรํ ชาลาเปตฺวา เจติยํ ปทกฺขิณํ กโรโนฺต สกลรตฺติํ วีตินาเมสิฯ เอวํ ยาว อรุณุคฺคมนา วายมนฺตสฺสาปิสฺส โลมกูปมตฺตมฺปิ อุสุมํ น คณฺหิ, ปทุมคพฺภํ ปวิฎฺฐกาโล วิย อโหสิฯ ธโมฺม หิ นาเมส อตฺตานํ รกฺขนฺตํ รกฺขติฯ เตนาห ภควา –</p>


<p>
‘‘ธโมฺม  
หเว รกฺขติ ธมฺมจาริํ,  
  
ธโมฺม สุจิโณฺณ สุขมาวหาติ;  
  
เอสานิสํโส ธเมฺม สุจิเณฺณ,  
  
น ทุคฺคติํ คจฺฉติ ธมฺมจารี’’ติฯ (เถรคา. ๓๐๓; ชา. ๑.๑๐.๑๐๒; ๑.๑๕.๓๘๕);  
</p>
  
<p>อิมสฺสาปิ กมฺมสฺส นิสฺสเนฺทน ตสฺส ภควโต สรีโรภาโส ทสสหสฺสิโลกธาตุํ ผริตฺวา อฎฺฐาสิฯ</p>


<p>ตทา อมฺหากํ โพธิสโตฺต  นาม พฺราหฺมโณ หุตฺวา ‘‘สตฺถารํ นิมเนฺตสฺสามี’’ติ อุปสงฺกมิตฺวา มธุรธมฺมกถํ สุตฺวา ‘‘เสฺว มยฺหํ ภิกฺขํ คณฺหถ ภเนฺต’’ติ อาหฯ พฺราหฺมณ กิตฺตเกหิ  เต ภิกฺขูหิ อโตฺถติ, กิตฺตกา ปน โว ภเนฺต ปริวารา ภิกฺขูติฯ ตทา สตฺถุ ปฐมสนฺนิปาโตเยว โหติฯ ตสฺมา ‘‘โกฎิสตสหสฺส’’นฺติ อาหฯ ‘‘ภเนฺต, สเพฺพหิปิ สทฺธิํ มยฺหํ ภิกฺขํ คณฺหถา’’ติ อาหฯ สตฺถา อธิวาเสสิฯ พฺราหฺมโณ สฺวาตนาย นิมเนฺตตฺวา เคหํ คจฺฉโนฺต จิเนฺตสิ ‘‘อหํ เอตฺตกานํ ภิกฺขูนํ ยาคุภตฺตวตฺถาทีนิ ทาตุํ โน น สโกฺกมิ, นิสีทนฎฺฐานํ ปน กถํ ภวิสฺสตี’’ติฯ ตสฺส สา จินฺตา จตุราสีติโยชนสหสฺสมตฺถเก ฐิตสฺส เทวรโญฺญ ปณฺฑุกมฺพลสิลาสนสฺส อุณฺหภาวํ ชเนสิฯ สโกฺก ‘‘โก นุ โข มํ อิมสฺมา ฐานา จาเวตุกาโม’’ติ ทิพฺพจกฺขุนา โอโลเกโนฺต มหาปุริสํ ทิสฺวา ‘‘อยํ สุรุจิ พฺราหฺมโณ พุทฺธปฺปมุขํ ภิกฺขุสงฺฆํ นิมเนฺตตฺวา นิสีทนฎฺฐานตฺถาย จิเนฺตสิ, มยาปิ ตตฺถ คนฺตฺวา ปุญฺญโกฎฺฐาสํ คเหตุํ วฎฺฎตี’’ติ วฑฺฒกิวณฺณํ นิมฺมินิตฺวา วาสิผรสุหโตฺถ มหาปุริสสฺส ปุรโต ปาตุรโหสิฯ ‘‘อตฺถิ นุ โข กสฺสจิ ภติยา กตฺตพฺพกิจฺจ’’นฺติ อาหฯ มหาปุริโส ตํ ทิสฺวา ‘‘กิํ กมฺมํ กริสฺสสี’’ติ อาหฯ มม อชานนสิปฺปํ นาม นตฺถิ, เคหํ วา มณฺฑปํ วา โย ยํ กาเรติ, ตสฺส ตํ กาตุํ ชานามีติฯ เตน หิ มยฺหํ กมฺมํ อตฺถีติฯ กิํ, อยฺยาติ? สฺวาตนาย เม โกฎิสตสหสฺสภิกฺขู นิมนฺติตา, เตสํ นิสีทนมณฺฑปํ กริสฺสสีติฯ อหํ นาม กเรยฺยํ, สเจ เม ภติํ ทาตุํ สกฺขิสฺสถาติฯ สกฺขิสฺสามิ, ตาตาติฯ ‘‘สาธุ กริสฺสามี’’ติ คนฺตฺวา เอกํ ปเทสํ โอโลเกสิฯ</p>


<p>ทฺวาทสเตรสโยชนปฺปมาโณ  ปเทโส กสิณมณฺฑลํ วิย สมตโล อโหสิฯ โส ‘‘เอตฺตเก ฐาเน สตฺตรตนมโย มณฺฑโป อุฎฺฐหตู’’ติ จิเนฺตตฺวา โอโลเกสิฯ ตาวเทว ปถวิํ ภินฺทิตฺวา มณฺฑโป อุฎฺฐหิฯ ตสฺส สุวณฺณมเยสุ ถเมฺภสุ รชตมยา ฆฎกา อเหสุํ, รชตมเยสุ ถเมฺภสุ สุวณฺณมยา, มณิตฺถเมฺภสุ ปวาฬมยา, ปวาฬตฺถเมฺภสุ มณิมยา, สตฺตรตนมเยสุ ถเมฺภสุ สตฺตรตนมยาว ฆฎกา อเหสุํฯ ตโต ‘‘มณฺฑปสฺส อนฺตรเนฺตน กิงฺกิณิกชาลํ โอลมฺพตู’’ติ โอโลเกสิฯ สห โอโลกเนเนว กิงฺกิณิกชาลํ โอลมฺพิ, ยสฺส มนฺทวาเตริตสฺส ปญฺจงฺคิกเสฺสว ตูริยสฺส มธุรสโทฺท นิคฺคจฺฉติฯ ทิพฺพสงฺคีติวตฺตนกาโล วิย อโหสิฯ ‘‘อนฺตรนฺตรา คนฺธทามมาลาทามานิ โอลมฺพนฺตู’’ติ จิเนฺตสิฯ ตาวเทว ทามานิ โอลมฺพิํสุฯ ‘‘โกฎิสตสหสฺสสงฺขฺยานํ ภิกฺขูนํ อาสนานิ จ อาธารกานิ จ ปถวิํ ภินฺทิตฺวา อุฎฺฐหนฺตู’’ติ จิเนฺตสิฯ ตาวเทว อุฎฺฐหิํสุฯ ‘‘โกเณ โกเณ เอเกกา อุทกจาฎิโย อุฎฺฐหนฺตู’’ติ จิเนฺตสิ, ตาวเทว อุทกจาฎิโย อุฎฺฐหิํสุ เอตฺตกํ มาเปตฺวา พฺราหฺมณสฺส สนฺติกํ คนฺตฺวา ‘‘เอหิ อยฺย ตว มณฺฑปํ โอโลเกตฺวา มยฺหํ ภติํ เทหี’’ติ อาหฯ มหาปุริโส คนฺตฺวา มณฺฑปํ โอโลเกสิ ฯ โอโลเกนฺตเสฺสวสฺส สกลสรีรํ ปญฺจวณฺณาย ปีติยา นิรนฺตรํ ผุฎํ อโหสิฯ อถสฺส มณฺฑปํ โอโลเกตฺวา เอตทโหสิ ‘‘นายํ มณฺฑโป มนุสฺสภูเตน กโต, มยฺหํ ปน อชฺฌาสยํ มยฺหํ คุณํ อาคมฺม อทฺธา สกฺกสฺส ภวนํ อุณฺหํ อโหสิฯ ตโต สเกฺกน เทวรญฺญา อยํ มณฺฑโป การิโต ภวิสฺสตี’’ติฯ ‘‘น โข ปน เม ยุตฺตํ เอวรูเป มณฺฑเป เอกทิวสํเยว ทานํ ทาตุํ, สตฺตาหํ ทสฺสามี’’ติ จิเนฺตสิฯ</p>


<p>พาหิรกทานญฺหิ ตตฺตกมฺปิ สมานํ โพธิสตฺตานํ ตุฎฺฐิํ กาตุํ น สโกฺกติฯ อลงฺกตสีสํ ปน ฉินฺทิตฺวา อญฺชิตอกฺขีนิ อุปฺปาเฎตฺวา, หทยมํสํ วา อุปฺปาเฎตฺวา ทินฺนกาเล โพธิสตฺตานํ จาคํ นิสฺสาย ตุฎฺฐิ นาม โหติฯ อมฺหากมฺปิ หิ โพธิสตฺตสฺส สิวิชาตเก เทวสิกํ ปญฺจสตสหสฺสกหาปณานิ วิสฺสเชฺชตฺวา จตูสุ นครทฺวาเรสุ, มเชฺฌ นคเร จ ทานํ ททนฺตสฺส ตํ ทานํ ตุฎฺฐิํ อุปฺปาเทตุํ นาสกฺขิฯ ยทา ปนสฺส พฺราหฺมณวเณฺณน อาคนฺตฺวา สโกฺก เทวราชา อกฺขีนิ ยาจิ, ตทา ตานิ อุปฺปาเฎตฺวา  ททมานเสฺสว หาโส อุปฺปชฺชิ, เกสคฺคมตฺตมฺปิ จิตฺตสฺส อญฺญถตฺตํ นาโหสิฯ เอวํ ทานํ นิสฺสาย โพธิสตฺตานํ ติตฺติ นาม นตฺถิฯ ตสฺมา โสปิ มหาปุริโส ‘‘สตฺตาหํ มยา โกฎิสตสหสฺสสงฺขฺยานํ ภิกฺขูนํ ทานํ ทาตุํ วฎฺฎตี’’ติ จิเนฺตตฺวา ตสฺมิํ มณฺฑเป พุทฺธปฺปมุขํ ภิกฺขุสงฺฆํ นิสีทาเปตฺวา สตฺตาหํ ควปานํ นาม อทาสิฯ ควปานนฺติ มหเนฺต มหเนฺต โกลเมฺพ ขีรสฺส ปูเรตฺวา อุทฺธเนสุ อาโรเปตฺวา ฆนปากปเกฺก ขีเร โถเก ตณฺฑุเล ปกฺขิปิตฺวา ปกฺกมธุสกฺกรจุณฺณสปฺปีหิ อภิสงฺขตํ โภชนํ วุจฺจติฯ มนุสฺสาเยว ปน ปริวิสิตุํ นาสกฺขิํสุ, เทวาปิ เอกนฺตริกา หุตฺวา ปริวิสิํสุฯ ทฺวาทสเตรสโยชนปฺปมาณํ ฐานมฺปิ ภิกฺขู คณฺหิตุํ นปฺปโหติเยวฯ เต ปน ภิกฺขู อตฺตโน อานุภาเวน นิสีทิํสุฯ ปริโยสานทิวเส สพฺพภิกฺขูนํ ปตฺตานิ โธวาเปตฺวา เภสชฺชตฺถาย สปฺปินวนีตเตลมธุผาณิตานํ ปูเรตฺวา ติจีวเรหิ สทฺธิํ อทาสิฯ สงฺฆนวกภิกฺขุนา ลทฺธติจีวรสาฎกา สตสหสฺสคฺฆนิกา อเหสุํฯ สตฺถา อนุโมทนํ กโรโนฺต ‘‘อยํ ปุริโส เอวรูปํ มหาทานํ อทาสิ, โก นุ โข ภวิสฺสตี’’ติ อุปธาเรโนฺต ‘‘อนาคเต กปฺปสตสหสฺสาธิกานํ ทฺวินฺนํ อสเงฺขฺยยฺยานํ มตฺถเก โคตโม นาม พุโทฺธ ภวิสฺสตี’’ติ ทิสฺวา มหาปุริสํ อามเนฺตตฺวา ‘‘ตฺวํ เอตฺตกํ นาม กาลํ อติกฺกมิตฺวา โคตโม นาม พุโทฺธ ภวิสฺสสี’’ติ พฺยากาสิฯ</p>


<p>มหาปุริโส พฺยากรณํ สุตฺวา ‘‘อหํ กิร พุโทฺธ ภวิสฺสามิ, โก เม ฆราวาเสน อโตฺถ , ปพฺพชิสฺสามี’’ติ จิเนฺตตฺวา ตถารูปํ สมฺปตฺติํ เขฬปิณฺฑํ วิย ปหาย สตฺถุ สนฺติเก ปพฺพชิฯ ปพฺพชิตฺวา จ พุทฺธวจนํ อุคฺคณฺหิตฺวา อภิญฺญา, สมาปตฺติโย จ นิพฺพเตฺตตฺวา อายุปริโยสเน พฺรหฺมโลเก นิพฺพตฺติฯ</p>


<p> ปน ภควโต อุตฺตรํ นาม นครํ อโหสิฯ ปิตาปิ อุตฺตโร นาม ขตฺติโย, มาตาปิ อุตฺตรา นาม, สุเทโว จ ธมฺมเสโน จ เทฺว อคฺคสาวกา, ปาลิโต นาม อุปฎฺฐาโก, สีวลี จ อโสกา จ เทฺว อคฺคสาวิกา, นาครุโกฺข โพธิ, อฎฺฐาสีติหตฺถุเพฺพธํ สรีรํ อโหสิฯ นวุติวสฺสสหสฺสานิ ฐตฺวา ปรินิพฺพุเต ปน ตสฺมิํ เอกปฺปหาเรเนว  ทสจกฺกวาฬสหสฺสานิ เอกนฺธการานิ อเหสุํฯ สพฺพจกฺกวาเฬสุ มนุสฺสานํ มหนฺตํ อาโรทนปริเทวนํ อโหสิฯ</p>


<p>เอวํ ทสสหสฺสิโลกธาตุํ อนฺธการํ กตฺวา ปรินิพฺพุตสฺส ตสฺส ภควโต อปรภาเค  นาม สตฺถา อุทปาทิฯ ตสฺสาปิ ตโย สาวกสนฺนิปาตาฯ ปฐมสนฺนิปาเต โกฎิสตสหสฺสภิกฺขู อเหสุํฯ ทุติเย กญฺจนปพฺพตมฺหิ นวุติโกฎิสหสฺสานิ, ตติเย อสีติโกฎิสหสฺสานิฯ ตทา มหาสโตฺต  นาม นาคราชา อโหสิ มหิทฺธิโก มหานุภาโว, โส ‘‘พุโทฺธ อุปฺปโนฺน’’ติ สุตฺวา ญาติสงฺฆปริวุโต นาคภวนา นิกฺขมิตฺวา โกฎิสตสหสฺสภิกฺขุปริวารสฺส ตสฺส ภควโต ทิพฺพตูริเยหิ อุปหารํ การาเปตฺวา มหาทานํ ปวเตฺตตฺวา ปเจฺจกํ ทุสฺสยุคานิ ทตฺวา สรเณสุ ปติฎฺฐาสิฯ โสปิ นํ สตฺถา ‘‘อนาคเต พุโทฺธ ภวิสฺสสี’’ติ พฺยากาสิฯ</p>


<p>ตสฺส ภควโต นครํ เมขลํ นาม อโหสิ, สุทโตฺต นาม ราชา ปิตา, สิริมา นาม มาตา, สรโณ จ ภาวิตโตฺต จ เทฺว อคฺคสาวกา, อุเทโน นาม อุปฎฺฐาโก, โสณา จ อุปโสณา จ เทฺว อคฺคสาวิกา, นาครุโกฺขว โพธิ, นวุติหตฺถุเพฺพธํ สรีรํ, นวุติเยว วสฺสสหสฺสานิ อายุปฺปมาณํ อโหสีติฯ</p>


<p>ตสฺส อปรภาเค  นาม สตฺถา อุทปาทิฯ ตสฺสาปิ ตโย สาวกสนฺนิปาตา อเหสุํ, ปฐมสนฺนิปาเต คณนา นาม นตฺถิ, ทุติเย โกฎิสตสหสฺสภิกฺขู อเหสุํ, ตถา ตติเยฯ ตทา โพธิสโตฺต  นาม พฺราหฺมโณ หุตฺวา สตฺถุ ธมฺมเทสนํ สุตฺวา สรเณสุ ปติฎฺฐาย สิรสฺมิํ อญฺชลิํ  ฐเปตฺวา ตสฺส สตฺถุโน กิเลสปฺปหาเน วณฺณํ วตฺวา อุตฺตราสเงฺคน ปูชมกาสิฯ โสปิ นํ ‘‘พุโทฺธ ภวิสฺสสี’’ติ พฺยากาสิฯ</p>


<p>ตสฺส ปน ภควโต นครํ สุธญฺญวตี นาม อโหสิ, ปิตา วิปุโล นาม ขตฺติโย, มาตาปิ วิปุลา นาม, วรุโณ จ พฺรหฺมเทโว จ เทฺว อคฺคสาวกา, สมฺภโว นาม อุปฎฺฐาโก, ภทฺทา จ สุภทฺทา จ เทฺว อคฺคสาวิกา, นาครุโกฺขว โพธิ, สรีรํ อสีติหตฺถุเพฺพธํ อโหสิ, อายุ สฎฺฐิวสฺสสหสฺสานีติฯ</p>


<p>ตสฺส  อปรภาเค  นาม สตฺถา อุทปาทิฯ ตสฺสาปิ ตโย สาวกสนฺนิปาตา, ปฐมสนฺนิปาเต โกฎิสตภิกฺขู อเหสุํ, ทุติเย นวุติโกฎิโย, ตติเย อสีติโกฎิโยฯ ตทา โพธิสโตฺต  นาม พฺราหฺมโณ หุตฺวา สตฺถุ ธมฺมเทสนํ สุตฺวา สรเณสุ ปติฎฺฐาย พุทฺธปฺปมุขสฺส ภิกฺขุสงฺฆสฺส มหาทานํ อทาสิฯ โสปิ นํ ‘‘พุโทฺธ ภวิสฺสสี’’ติ พฺยากาสิฯ</p>


<p>ตสฺส ปน ภควโต นครํ สุธมฺมํ นาม อโหสิ, ปิตา สุธโมฺม นาม ราชา, มาตาปิ สุธมฺมา นาม, อสโม จ สุเนโตฺต จ เทฺว อคฺคสาวกา, อโนโม นาม อุปฎฺฐาโก, นกุลา จ สุชาตา จ เทฺว อคฺคสาวิกา, นาครุโกฺขว โพธิ, อฎฺฐปณฺณาสหตฺถุเพฺพธํ สรีรํ อโหสิ, นวุติ วสฺสสหสฺสานิ อายุปฺปมาณนฺติฯ</p>


<p>ตสฺส อปรภาเค เอกํ อสเงฺขฺยยฺยํ อติกฺกมิตฺวา เอกสฺมิํเยว กเปฺป ตโย พุทฺธา นิพฺพตฺติํสุ ติฯ  ภควโต ตโย สาวกสนฺนิปาตา, ปฐเม อฎฺฐ ภิกฺขุสตสหสฺสานิ อเหสุํ, ทุติเย สตฺต, ตติเย ฉ ตทา โพธิสโตฺต เอโก  อโหสิ มหิทฺธิโก มหานุภาโว อเนกโกฎิสตสหสฺสานํ ยกฺขานํ อธิปติฯ โส ‘‘พุโทฺธ อุปฺปโนฺน’’ติ สุตฺวา อาคนฺตฺวา พุทฺธปฺปมุขสฺส ภิกฺขุสงฺฆสฺส มหาทานํ อทาสิฯ สตฺถาปิ นํ ‘‘อนาคเต พุโทฺธ ภวิสฺสสี’’ติ พฺยากาสิฯ</p>


<p>อโนมทสฺสิสฺส ปน ภควโต จนฺทวตี นาม นครํ อโหสิ, ยสวา นาม ราชา ปิตา, ยโสธรา นาม มาตา, นิสโภ จ อโนโม จ เทฺว อคฺคสาวกา, วรุโณ นาม อุปฎฺฐาโก , สุนฺทรี จ สุมนา จ เทฺว อคฺคสาวิกา, อชฺชุนรุโกฺข โพธิ, สรีรํ อฎฺฐปณฺณาสหตฺถุเพฺพธํ อโหสิ, วสฺสสตสหสฺสํ อายูติฯ</p>


<p>ตสฺส อปรภาเค  นาม สตฺถา อุทปาทิฯ ตสฺสาปิ ตโย สาวกสนฺนิปาตา, ปฐมสนฺนิปาเต โกฎิสตสหสฺสภิกฺขู อเหสุํ, ทุติเย ตีณิสตสหสฺสานิ, ตติเย อคามเก อรเญฺญ มหาวนสณฺฑวาสีนํ ภิกฺขูนํ เทฺว สตสหสฺสานิฯ ตทา ตถาคเต ตสฺมิํเยว วนสเณฺฑ วสเนฺต โพธิสโตฺต  หุตฺวา สตฺถารํ นิโรธสมาปตฺติสมาปนฺนํ ทิสฺวา ปสนฺนจิโตฺต วนฺทิตฺวา ปทกฺขิณํ กตฺวา  ปีติโสมนสฺสชาโต ติกฺขตฺตุํ สีหนาทํ นทิตฺวา สตฺตาหํ พุทฺธารมฺมณํ ปีติํอวิชหิตฺวา ปีติสุเขเนว โคจราย อปกฺกมิตฺวา ชีวิตปริจฺจาคํ กตฺวา ปยิรุปาสมาโน อฎฺฐาสิฯ สตฺถา สตฺตาหจฺจเยน นิโรธา วุฎฺฐิโต สีหํ โอโลเกตฺวา ‘‘ภิกฺขุสเงฺฆปิ จิตฺตํ ปสาเทตฺวา สงฺฆํ วนฺทิสฺสตี’’ติ ‘‘ภิกฺขุสโงฺฆ อาคจฺฉตู’’ติ จิเนฺตสิฯ ภิกฺขู ตาวเทว อาคมิํสุฯ สีโห สเงฺฆ จิตฺตํ ปสาเทติฯ สตฺถา ตสฺส มานสํ โอโลเกตฺวา ‘‘อนาคเต พุโทฺธ ภวิสฺสสี’’ติ พฺยากาสิฯ</p>


<p>ปทุมสฺส ปน ภควโต จมฺปกํ นครํ อโหสิ อสโม นาม ราชา ปิตา, มาตา อสมา นาม, สาโล จ อุปสาโล จ เทฺว อคฺคสาวกา, วรุโณ นาม อุปฎฺฐาโก, รามา จ สุรามา จ เทฺว อคฺคสาวิกา, โสณรุโกฺข นาม โพธิ อฎฺฐปณฺณาสหตฺถุเพฺพธํ สรีรํ อโหสิ, อายุ วสฺสสตสหสฺสนฺติฯ</p>


<p>ตสฺส อปรภาเค  นาม สตฺถา อุทปาทิฯ ตสฺสาปิ ตโย สาวกสนฺนิปาตา, ปฐมสนฺนิปาเต โกฎิสตสหสฺสภิกฺขู อเหสุํ, ทุติเย นวุติโกฎิสหสฺสานิ, ตติเย อสีติโกฎิสหสฺสานิฯ ตทา โพธิสโตฺต  ปพฺพชิตฺวา ปญฺจสุ อภิญฺญาสุ, อฎฺฐสุ จ สมาปตฺตีสุ จิณฺณวสี หุตฺวา พุทฺธปฺปมุขสฺส ภิกฺขุสงฺฆสฺส มหาทานํ ทตฺวา โลหิตจนฺทเนน ปูชมกาสิ, โสปิ นํ ‘‘อนาคเต พุโทฺธ ภวิสฺสสี’’ติ พฺยากาสิฯ</p>


<p>ตสฺส ปน ภควโต ธญฺญวตี นาม นครํ อโหสิ, สุเทโว นาม ขตฺติโย ปิตา, อโนมา นาม มาตา, ภทฺทสาโล จ ชิตมิโตฺต จ เทฺว อคฺคสาวกา, วาสิโฎฺฐ นาม อุปฎฺฐาโก, อุตฺตรา  จ ผคฺคุนี จ เทฺว อคฺคสาวิกา, มหาโสณรุโกฺข โพธิ, สรีรํ อฎฺฐาสีติหตฺถุเพฺพธํ อโหสิ, นวุติ วสฺสสหสฺสานิ อายูติฯ</p>


<p>นารทพุทฺธสฺส ปน อปรภาเค เอกํ อสเงฺขฺยยฺยํ อติกฺกมิตฺวา อิโต สตสหสฺสกปฺปมตฺถเก เอกสฺมิํ กเปฺป เอโกว  นาม พุโทฺธ อุทปาทิฯ ตสฺสาปิ ตโย สาวกสนฺนิปาตา, ปฐมสนฺนิปาเต โกฎิสตสหสฺสภิกฺขู อเหสุํ, ทุติเย เวภารปพฺพเต นวุติโกฎิสหสฺสานิ, ตติเย อสีติโกฎิสหสฺสานิฯ ตทา โพธิสโตฺต  นาม มหารฎฺฐิโย หุตฺวา พุทฺธปฺปมุขสฺส ภิกฺขุสงฺฆสฺส สจีวรํ ทานํ  อทาสิฯ โสปิ นํ ‘‘อนาคเต พุโทฺธ ภวิสฺสสี’’ติ พฺยากาสิฯ ปทุมุตฺตรสฺส ปน ภควโต กาเล ติตฺถิยา นาม นาเหสุํ สเพฺพ เทวมนุสฺสา พุทฺธเมว สรณมกํสุฯ</p>


<p>ตสฺส นครํ หํสวตี นาม อโหสิ, ปิตา อานโนฺท นาม ขตฺติโย, มาตา สุชาตา นาม, เทวโล จ สุชาโต จ เทฺว อคฺคสาวกา สุมโน นาม อุปฎฺฐาโก, อมิตา จ อสมา จ เทฺว อคฺคสาวิกา, สลลรุโกฺข โพธิ, สรีรํ อฎฺฐาสีติหตฺถุเพฺพธํ อโหสิ, สรีรปฺปภา สมนฺตโต ทฺวาทส โยชนานิ คณฺหิ วสฺสสตสหสฺสํ อายูติฯ</p>


<p>ตสฺส อปรภาเค สตฺตติกปฺปสหสฺสานิ อติกฺกมิตฺวา อิโต ติํสกปฺปสหสฺสมตฺถเก  จ  จาติ เอกสฺมิํ กเปฺป เทฺว พุทฺธา นิพฺพตฺติํสุฯ สุเมธสฺสาปิ ตโย สาวกสนฺนิปาตา, ปฐมสนฺนิปาเต สุทสฺสนนคเร โกฎิสตขีณาสวา อเหสุํ, ทุติเย นวุติโกฎิโย, ตติเย อสีติโกฎิโยฯ ตทา โพธิสโตฺต  นาม พฺราหฺมณมาณโว หุตฺวา นิทหิตฺวา ฐปิตํเยว อสีติโกฎิธนํ วิสฺสเชฺชตฺวา พุทฺธปฺปมุขสฺส ภิกฺขุสงฺฆสฺส มหาทานํ ทตฺวา ธมฺมํ สุตฺวา สรเณสุ ปติฎฺฐาย นิกฺขมิตฺวา ปพฺพชิฯ โสปิ นํ ‘‘อนาคเต พุโทฺธ ภวิสฺสสี’’ติ พฺยากาสิฯ</p>


<p>สุเมธสฺส ภควโต สุทสฺสนํ นาม นครํ อโหสิ, สุทโตฺต นาม ราชา ปิตา, มาตาปิ สุทตฺตา นาม, สรโณ จ สพฺพกาโม จ เทฺว อคฺคสาวกา, สาคโร นาม อุปฎฺฐาโก, รามา จ สุรามา จ เทฺว อคฺคสาวิกา, มหานีปรุโกฺข โพธิ, สรีรํ อฎฺฐาสีติหตฺถุเพฺพธํ อโหสิ, อายุ นวุติ วสฺสสหสฺสานีติฯ</p>


<p>ตสฺส  อปรภาเค  นาม สตฺถา อุทปาทิฯ ตสฺสาปิ ตโย สาวกสนฺนิปาตา, ปฐมสนฺนิปาเต สฎฺฐิภิกฺขุสตสหสฺสานิ อเหสุํ , ทุติเย ปญฺญาสํ, ตติเย จตฺตาลีสํฯ ตทา โพธิสโตฺต  หุตฺวา ‘‘พุโทฺธ อุปฺปโนฺน’’ติ สุตฺวา อุปสงฺกมิตฺวา ธมฺมํ สุตฺวา พุทฺธปฺปมุขสฺส ภิกฺขุสงฺฆสฺส สทฺธิํ สตฺตหิ รตเนหิ จตุมหาทีปรชฺชํ ทตฺวา สตฺถุ สนฺติเก ปพฺพชิฯ สกลรฎฺฐวาสิโน รฎฺฐุปฺปาทํ คเหตฺวา อารามิกกิจฺจํ สาเธนฺตา พุทฺธปฺปมุขสฺส ภิกฺขุสงฺฆสฺส นิจฺจํ มหาทานํ อทํสุฯ โสปิ นํ สตฺถา พฺยากาสิฯ</p>


<p>ตสฺส ภควโต นครํ สุมงฺคลํ นาม อโหสิ, อุคฺคโต นาม ราชา ปิตา, ปภาวตี นาม มาตา, สุทสฺสโน จ สุเทโว จ เทฺว อคฺคสาวกา, นารโท นาม อุปฎฺฐาโก, นาคา จ นาคสมาลา จ เทฺว อคฺคสาวิกา, มหาเวฬุรุโกฺข โพธิ, โส กิร มนฺทจฺฉิโทฺท ฆนกฺขโนฺธ อุปรินิคฺคตาหิ มหาสาขาหิ โมรปิญฺฉกลาโป วิย วิโรจิตฺถฯ ตสฺส ภควโต สรีรํ ปณฺณาสหตฺถุเพฺพธํ อโหสิ, อายุ นวุติวสฺสสหสฺสานีติฯ</p>


<p>ตสฺส อปรภาเค อิโต อฎฺฐารสกปฺปสตมตฺถเก เอกสฺมิํ กเปฺป ติ ตโย พุทฺธา นิพฺพตฺติํสุฯ  ตโย สาวกสนฺนิปาตาฯ ปฐเม โกฎิสตสหสฺสภิกฺขู อเหสุํ, ทุติเย นวุติโกฎิโย, ตติเย อสีติโกฎิโยฯ ตทา โพธิสโตฺต  นาม มาณโว ติณฺณํ เวทานํ ปารงฺคโต หุตฺวา สตฺถุ ธมฺมเทสนํ สุตฺวา โกฎิสตสหสฺสธนปริจฺจาเคน สงฺฆารามํ กาเรตฺวา สรเณสุ จ สีเลสุ จ ปติฎฺฐาสิฯ อถ นํ สตฺถา ‘‘อฎฺฐารสกปฺปสตจฺจเยน พุโทฺธ ภวิสฺสสี’’ติ พฺยากาสิฯ</p>


<p>ตสฺส ภควโต อโนมํ นาม นครํ อโหสิ, ปิตา สุทิโนฺน นาม ราชา, มาตา จนฺทา นาม, ปาลิโต จ สพฺพทสฺสี จ เทฺว อคฺคสาวกา, โสภิโต นาม อุปฎฺฐาโก, สุชาตา จ ธมฺมทินฺนา จ เทฺว อคฺคสาวิกา, ปิยงฺคุรุโกฺข โพธิ, สรีรํ อสีติหตฺถุเพฺพธํ อโหสิ, นวุติวสฺสสหสฺสานิ อายูติฯ</p>


<p>ตสฺส อปรภาเค  นาม ภควา อุทปาทิฯ ตสฺสาปิ ตโย สาวกสนฺนิปาตาฯ ปฐเม อฎฺฐนวุติภิกฺขุสตสหสฺสานิ อเหสุํ, ทุติเย อฎฺฐาสีติสหสฺสานิ, ตถา ตติเยฯ ตทา โพธิสโตฺต    นาม มหิทฺธิโก ตาปโส หุตฺวา เทวโลกโต มนฺทารวปุปฺผจฺฉตฺตํ อาหริตฺวา สตฺถารํ ปูเชสิฯ โสปิ นํ สตฺถา พฺยากาสิฯ</p>


<p>ตสฺส ภควโต โสภณํ นาม นครํ อโหสิ, สาคโร นาม ราชา ปิตา, สุทสฺสนา นาม มาตา, สโนฺต จ อุปสโนฺต จ เทฺว อคฺคสาวกา, อภโย นาม อุปฎฺฐาโก, ธมฺมา จ สุธมฺมา จ เทฺว อคฺคสาวิกา, จมฺปกรุโกฺข โพธิ, สรีรํ อสีติหตฺถุเพฺพธํ อโหสิ, สรีรปฺปภา สมนฺตโต สพฺพกาลํ โยชนมตฺตํ ผริตฺวา อฎฺฐาสิ, อายุ วสฺสสตสหสฺสนฺติฯ</p>


<p>ตสฺส อปรภาเค  นาม สตฺถา อุทปาทิฯ ตสฺสาปิ ตโย สาวกสนฺนิปาตาฯ ปฐมสนฺนิปาเต โกฎิสตภิกฺขู อเหสุํ, ทุติเย นวุติโกฎิโย, ตติเย อสีติโกฎิโยฯ ตทา โพธิสโตฺต  หุตฺวา ทิพฺพคนฺธปุเปฺผหิ จ ทิพฺพตูริเยหิ จ ปูชมกาสิฯ โสปิ นํ สตฺถา พฺยากาสิฯ</p>


<p>ตสฺส ภควโต สรณํ นาม นครํ อโหสิ, ปิตา สรโณ นาม ราชา, มาตา สุนนฺทา นาม, ปทุโม จ ผุสฺสเทโว จ เทฺว อคฺคสาวกา, สุเนโตฺต นาม อุปฎฺฐาโก, เขมา จ สพฺพนามา จ เทฺว อคฺคสาวิกา, รตฺตงฺกุรรุโกฺข โพธิ, ‘‘กกุธรุโกฺข’’ติปิ ‘‘พิมฺพิชาโล’’ติปิ วุจฺจติ สรีรํ ปนสฺส อสีติหตฺถุเพฺพธํ อโหสิ, วสฺสสตสหสฺสํ อายูติฯ</p>


<p>ตสฺส อปรภาเค อิโต จตุนวุติกปฺปมตฺถเก เอกสฺมิํ กเปฺป เอโกว  นาม พุโทฺธ อุทปาทิฯ ตสฺสาปิ ตโย สาวกสนฺนิปาตาฯ ปฐมสนฺนิปาเต โกฎิสตสหสฺสภิกฺขู อเหสุํ, ทุติเย นวุติโกฎิโย ตติเย อสีติโกฎิโยฯ ตทา โพธิสโตฺต อุคฺคเตโช อภิญฺญาพลสมฺปโนฺน  นาม ตาปโส หุตฺวา มหาชมฺพุผลํ อาหริตฺวา ตถาคตสฺส อทาสิฯ สตฺถา ตํ ผลํ ปริภุญฺชิตฺวา ‘‘จตุนวุติกปฺปมตฺถเก พุโทฺธ ภวิสฺสสี’’ติ โพธิสตฺตํ พฺยากาสิฯ</p>


<p>ตสฺส  ภควโต นครํ เวภารํ นาม อโหสิ, ปิตา ชยเสโน นาม ราชา, มาตา สุผสฺสา นาม, สมฺพโล จ สุมิโตฺต จ เทฺว อคฺคสาวกา, เรวโต นาม อุปฎฺฐาโก, สีวลา จ  สุรามา จ เทฺว อคฺคสาวิกา, กณิการรุโกฺข โพธิ, สรีรํ สฎฺฐิหตฺถุเพฺพธํ อโหสิ, วสฺสสตสหสฺสํ อายูติฯ</p>


<p>ตสฺส อปรภาเค อิโต เทฺวนวุติกปฺปมตฺถเก ติ เอกสฺมิํ กเปฺป เทฺว พุทฺธา นิพฺพตฺติํสุฯ  ปน ภควโต ตโย สาวกสนฺนิปาตาฯ ปฐมสนฺนิปาเต ภิกฺขูนํ โกฎิสตํ อโหสิ, ทุติเย นวุติโกฎิโย, ตติเย อสีติโกฎิโยฯ ตทา โพธิสโตฺต มหาโภโค มหายโส  นาม ขตฺติโย หุตฺวา อิสิปพฺพชฺชํ ปพฺพชิตฺวา มหิทฺธิกภาวํ ปตฺวา ‘‘พุโทฺธ อุปฺปโนฺน’’ติ สุตฺวา ทิพฺพมนฺทารวปทุมปาริจฺฉตฺตกปุปฺผานิ อาทาย จตุปริสมเชฺฌ คจฺฉนฺตํ ตถาคตํ ปูเชสิ, อากาเส ปุปฺผวิตานํ หุตฺวา อฎฺฐาสิฯ โสปิ นํ สตฺถา ‘‘อิโต เทฺวนวุติกปฺปมตฺถเก พุโทฺธ ภวิสฺสสี’’ติ พฺยากาสิฯ</p>


<p>ตสฺส ภควโต เขมํ นาม นครํ อโหสิ, ปิตา ชนสโนฺธ นาม ขตฺติโย, มาตา ปทุมา นาม, พฺรหฺมเทโว จ อุทโย จ เทฺว อคฺคสาวกา สมโงฺค นาม อุปฎฺฐาโก, ผุสฺสา จ สุทตฺตา จ เทฺว อคฺคสาวิกา อสนรุโกฺข โพธิ, สรีรํ สฎฺฐิหตฺถุเพฺพธํ อโหสิ, วสฺสสตสหสฺสํ อายูติฯ</p>


<p>ตสฺส อปรภาเค  นาม สตฺถา อุทปาทิฯ ตสฺสาปิ ตโย สาวกสนฺนิปาตา, ปฐมสนฺนิปาเต สฎฺฐิ ภิกฺขุสตสหสฺสานิ อเหสุํ, ทุติเย ปณฺณาส, ตติเย ทฺวตฺติํสฯ ตทา โพธิสโตฺต  นาม ขตฺติโย หุตฺวา มหารชฺชํ ปหาย สตฺถุ สนฺติเก ปพฺพชิตฺวา ตีณิ ปิฎกานิ อุคฺคเหตฺวา มหาชนสฺส ธมฺมกถํ กเถสิฯ สีลปารมิญฺจ ปูเรสิฯ โสปิ นํ ‘‘พุโทฺธ ภวิสฺสสี’’ติ พฺยากาสิฯ</p>


<p>ตสฺส ภควโต กาสิ นาม นครํ อโหสิ, ชยเสโน นาม ราชา ปิตา, สิริมา นาม มาตา, สุรกฺขิโต จ ธมฺมเสโน จ เทฺว อคฺคสาวกา, สภิโย นาม อุปฎฺฐาโก, จาลา จ อุปจาลา จ เทฺว อคฺคสาวิกา , อามลกรุโกฺข โพธิ, สรีรํ อฎฺฐปณฺณาสหตฺถุเพฺพธํ อโหสิ, นวุติ วสฺสสหสฺสานิ อายูติฯ</p>


<p>ตสฺส อปรภาเค อิโต เอกนวุติกเปฺป  นาม ภควา อุทปาทิฯ ตสฺสาปิ ตโย สาวกสนฺนิปาตา , ปฐมสนฺนิปาเต อฎฺฐสฎฺฐิภิกฺขุสตสหสฺสานิ อเหสุํ, ทุติเย เอกสตสหสฺสํ, ตติเย อสีติสหสฺสานิฯ ตทา โพธิสโตฺต มหิทฺธิโก มหานุภาโว  นาม นาคราชา หุตฺวา สตฺตรตนขจิตํ โสวณฺณมยํ มหาปีฐํ ภควโต อทาสิฯ โสปิ นํ สตฺถา ‘‘อิโต เอกนวุติกเปฺป พุโทฺธ ภวิสฺสสี’’ติ พฺยากาสิฯ</p>


<p>ตสฺส ภควโต พนฺธุมตี นาม นครํ อโหสิ, พนฺธุมา นาม ราชา ปิตาฯ พนฺธุมตี นาม มาตา, ขโณฺฑ จ ติโสฺส จ เทฺว อคฺคสาวกา, อโสโก นาม อุปฎฺฐาโก, จนฺทา จ จนฺทมิตฺตา จ เทฺว อคฺคสาวิกา ปาฎลิรุโกฺข โพธิ, สรีรํ อสีติหตฺถุเพฺพธํ อโหสิ, สรีรปฺปภา สทา สตฺต โยชนานิ ผริตฺวา อฎฺฐาสิ, อสีติวสฺสสหสฺสานิ อายูติฯ</p>


<p>ตสฺส อปรภาเค อิโต เอกติํสกเปฺป  จาติ เทฺว พุทฺธา อเหสุํฯ  ภควโต ตโย สาวกสนฺนิปาตา, ปฐมสนฺนิปาเต ภิกฺขุสตสหสฺสํ อโหสิ, ทุติเย อสีติสหสฺสานิ, ตติเย สตฺตติฯ ตทา โพธิสโตฺต  นาม ราชา หุตฺวา พุทฺธปฺปมุขสฺส ภิกฺขุสงฺฆสฺส สจีวรํ มหาทานํ ปวเตฺตตฺวา สตฺตรตนปฎิมณฺฑิตํ หตฺถิรตนํ ทตฺวา หตฺถิปฺปมาณํ กตฺวา กปฺปิยภณฺฑํ อทาสิฯ โสปิ นํ ‘‘อิโต เอกติํสกเปฺป พุโทฺธ ภวิสฺสสี’’ติ พฺยากาสิฯ</p>


<p>ตสฺส ปน ภควโต อรุณวตี นาม นครํ อโหสิ, อรุณวา นาม ขตฺติโย ปิตา, ปภาวตี นาม มาตา, อภิภู จ สมฺภโว จ เทฺว อคฺคสาวกา เขมงฺกโร นาม อุปฎฺฐาโก, สขิลา จ ปทุมา จ เทฺว อคฺคสาวิกา, ปุณฺฑรีกรุโกฺข โพธิ, สรีรํ สตฺตติหตฺถุเพฺพธํ อโหสิ, สรีรปฺปภา โยชนตฺตยํ ผริตฺวา อฎฺฐาสิ, สตฺตหิวสฺสสหสฺสานิ อายูติฯ</p>


<p>ตสฺส อปรภาเค  นาม สตฺถา อุทปาทิฯ ตสฺสาปิ ตโย สาวกสนฺนิปาตา ปฐมสนฺนิปาเต อสีติภิกฺขุสหสฺสานิ อเหสุํ ทุติเย  สตฺตติ, ตติเย สฎฺฐิฯ ตทา โพธิสโตฺต  นาม ราชา หุตฺวา พุทฺธปฺปมุขสฺส ภิกฺขุสงฺฆสฺส สจีวรํ มหาทานํ ทตฺวา สตฺถุ สนฺติเก ปพฺพชิตฺวา อาจารคุณสมฺปโนฺน พุทฺธรตเน จิตฺตีการปีติพหุโล อโหสิฯ โสปิ นํ ‘‘อิโต เอกติํเส กเปฺป พุโทฺธ ภวิสฺสสี’’ติ พฺยากาสิฯ</p>


<p>ตสฺส  ปน ภควโต อโนมํ นาม นครํ อโหสิ, สุปฺปตีโต นาม ราชา ปิตา, ยสวตี นาม มาตา, โสโณ จ อุตฺตโร จ เทฺว อคฺคสาวกา อุปสโนฺต นาม อุปฎฺฐาโก ทามา จ สมาลา จ เทฺว อคฺคสาวิกา, สาลรุโกฺข โพธิ, สรีรํ สฎฺฐิหตฺถุเพฺพธํ อโหสิ, สฎฺฐิวสฺสสหสฺสานิ อายูติฯ</p>


<p>ตสฺส อปรภาเค อิมสฺมิํ กเปฺป จตฺตาโร พุทฺธา นิพฺพตฺตา ติฯ  ภควโต เอโก สาวกสนฺนิปาโต, ตตฺถ จตฺตาลีสภิกฺขุสหสฺสานิ อเหสุํฯ ตทา โพธิสโตฺต  นาม ราชา หุตฺวา พุทฺธปฺปมุขสฺส ภิกฺขุสงฺฆสฺส สปตฺตจีวรํ มหาทานญฺจ อญฺชนาทิเภสชฺชานิ จ ทตฺวา สตฺถุ ธมฺมเทสนํ สุตฺวา ปพฺพชิฯ โสปิ นํ สตฺถา พฺยากาสิฯ</p>


<p>กกุสนฺธสฺส ปน ภควโต เขมํ นาม นครํ อโหสิ, อคฺคิทโตฺต นาม พฺราหฺมโณ ปิตา, วิสาขา นาม พฺราหฺมณี มาตา, วิธุโร จ สญฺชีโว จ เทฺว อคฺคสาวกา, พุทฺธิโช นาม อุปฎฺฐาโก สามา จ จมฺปา จ เทฺว อคฺคสาวิกา มหาสิรีสรุโกฺข โพธิ สรีรํ จตฺตาลีสหตฺถุเพฺพธํ อโหสิ, จตฺตาลีสวสฺสสหสฺสานิ อายูติฯ</p>


<p>ตสฺส อปรภาเค  นาม สตฺถา อุทปาทิฯ ตสฺสาปิ เอโก สาวกสนฺนิปาโต, ตตฺถ ติํสภิกฺขุสหสฺสานิ อเหสุํฯ ตทา โพธิสโตฺต  นาม ราชา หุตฺวา อมจฺจคณปริวุโต สตฺถุ สนฺติกํ คนฺตฺวา ธมฺมเทสนํ สุตฺวา พุทฺธปฺปมุขํ ภิกฺขุสงฺฆํ นิมเนฺตตฺวา มหาทานํ ปวเตฺตตฺวา ปตฺตุณฺณจีนปฎโกเสยฺยกมฺพลทุกุลานิ เจว สุวณฺณปาทุกญฺจ ทตฺวา สตฺถุ สนฺติเก ปพฺพชิฯ โสปิ นํ สตฺถา พฺยากาสิฯ</p>


<p>ตสฺส ภควโต โสภวตี นาม นครํ อโหสิ, ยญฺญทโตฺต นาม พฺราหฺมโณ ปิตา, อุตฺตรา นาม พฺราหฺมณี มาตา, ภิโยฺยโส จ อุตฺตโร  จ เทฺว อคฺคสาวกา, โสตฺถิโช นาม อุปฎฺฐาโก, สมุทฺทา จ อุตฺตรา จ เทฺว อคฺคสาวิกา, อุทุมฺพรรุโกฺข โพธิ, สรีรํ ติํสหตฺถุเพฺพธํ อโหสิ, ติํสวสฺสสหสฺสานิ อายูติฯ</p>


<p>ตสฺส อปรภาเค  นาม สตฺถา อุทปาทิฯ ตสฺสาปิ เอโกว สาวกสนฺนิปาโต, ตตฺถ  วีสติภิกฺขุสหสฺสานิ อเหสุํฯ ตทา โพธิสโตฺต  นาม มาณโว ติณฺณํ เวทานํ ปารคู ภูมิยเญฺจว อนฺตลิเกฺข จ ปากโฎ ฆฎิการสฺส กุมฺภการสฺส มิโตฺต อโหสิ, โส เตน สทฺธิํ สตฺถารํ อุปสงฺกมิตฺวา ธมฺมกถํ สุตฺวา ปพฺพชิตฺวา อารทฺธวีริโย ตีณิ ปิฎกานิ อุคฺคเหตฺวา วตฺตสมฺปตฺติยา พุทฺธสาสนํ โสเภสิฯ โสปิ นํ สตฺถา พฺยากาสิฯ</p>


<p>ตสฺส ภควโต ชาตนครํ พาราณสี นาม อโหสิฯ พฺรหฺมทโตฺต นาม พฺราหฺมโณ ปิตา, ธนวตี นาม พฺราหฺมณี มาตา, ติโสฺส จ ภารทฺวาโช จ เทฺว อคฺคสาวกา, สพฺพมิโตฺต นาม อุปฎฺฐาโก อนุฬา จ อุรุเวฬา จ เทฺว อคฺคสาวิกา, นิโคฺรธรุโกฺข โพธิ สรีรํ วีสติหตฺถุเพฺพธํ อโหสิ, วีสติวสฺสสหสฺสานิ อายูติฯ</p>


<p>ตสฺส ปน ภควโต โอรภาเค ฐเปตฺวา อิมํ สมฺมาสมฺพุทฺธํ อโญฺญ พุโทฺธ นาม นตฺถิฯ อิติ  สนฺติเก ลทฺธพฺยากรโณ ปน โพธิสโตฺต เยเนน –</p>


<p>
‘‘มนุสฺสตฺตํ ลิงฺคสมฺปตฺติ, เหตุ สตฺถารทสฺสนํ;  
  
ปพฺพชฺชา คุณสมฺปตฺติ, อธิกาโร จ ฉนฺทตา;  
  
อฎฺฐธมฺมสโมธานา, อภินีหาโร สมิชฺฌตี’’ติฯ (พุ. วํ. ๒.๕๙);  
</p>
  
<p>อิเม อฎฺฐ ธเมฺม สโมธาเนตฺวา ทีปงฺกรปาทมูเล กตาภินีหาเรน ‘‘หนฺท พุทฺธกเร ธเมฺม วิจินามิ อิโต จิโต’’ติ อุสฺสาหํ กตฺวา ‘‘วิจินโนฺต ตทาทกฺขิํ, ปฐมํ ทานปารมิ’’นฺติ ทานปารมิตาทโย พุทฺธกรา ธมฺมา ทิฎฺฐา, เต ปูเรโนฺต ยาว เวสฺสนฺตรตฺตภาวา อาคมิฯ อาคจฺฉโนฺต จ เย เต กตาภินีหารานํ โพธิสตฺตานํ อานิสํสา สํวณฺณิตา –</p>


<p>
‘‘เอวํ  
สพฺพงฺคสมฺปนฺนา, โพธิยา นิยตา นรา;  
  
สํสรํ ทีฆมทฺธานํ, กปฺปโกฎิสเตหิปิฯ  
</p>
  
<p>
‘‘อวีจิมฺหิ นุปฺปชฺชนฺติ, ตถา โลกนฺตเรสุ จ;  
  
นิชฺฌามตณฺหา ขุปฺปิปาสา, น โหนฺติ กาลกญฺชิกาฯ  
</p>
  
<p>
‘‘น  
โหนฺติ ขุทฺทกา ปาณา, อุปฺปชฺชนฺตาปิ ทุคฺคติํ;  
  
ชายมานา มนุเสฺสสุ, ชจฺจนฺธา น ภวนฺติ เตฯ  
</p>
  
<p>
‘‘โสตเวกลฺลตา นตฺถิ, น ภวนฺติ มูคปกฺขิกา;  
  
อิตฺถิภาวํ น คจฺฉนฺติ, อุภโตพฺยญฺชนปณฺฑกาฯ  
</p>
  
<p>
‘‘น ภวนฺติ ปริยาปนฺนา, โพธิยา นิยตา นรา;  
  
มุตฺตา อานนฺตริเกหิ, สพฺพตฺถ สุทฺธโคจราฯ  
</p>
  
<p>
‘‘มิจฺฉาทิฎฺฐิํ น เสวนฺติ, กมฺมกิริยทสฺสนา;  
  
วสมานาปิ สเคฺคสุ, อสญฺญํ นุปปชฺชเรฯ  
</p>
  
<p>
‘‘สุทฺธาวาเสสุ เทเวสุ, เหตุ นาม น วิชฺชติ;  
  
เนกฺขมฺมนินฺนา สปฺปุริสา, วิสํยุตฺตา ภวาภเว;  
  
จรนฺติ โลกตฺถจริยาโย, ปูเรนฺติ สพฺพปารมี’’ติฯ  
</p>
  
<p>เต อานิสํเส อธิคนฺตฺวาว อาคโตฯ ปารมิโย ปูเรนฺตสฺส จ ตสฺส อกิตฺติพฺราหฺมณกาเล สงฺขพฺราหฺมณกาเล ธนญฺจยราชกาเล มหาสุทสฺสนราชกาเล มหาโควินฺทกาเล นิมิมหาราชกาเล จนฺทกุมารกาเล วิสยฺหเสฎฺฐิกาเล สิวิราชกาเล เวสฺสนฺตรราชกาเลติ ทานปารมิตาย ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส สสปณฺฑิตชาตกาเล –</p>


<p>
‘‘ภิกฺขาย อุปคตํ ทิสฺวา, สกตฺตานํ ปริจฺจชิํ;  
  
ทาเนน เม สโม นตฺถิ, เอสา เม ทานปารมี’’ติฯ (จริยา. ๑.๑๔๓ ตสฺสุทฺทาน –  
</p>
  
<p>เอวํ อตฺตปริจฺจาคํ กโรนฺตสฺส  ปรมตฺถปารมี นาม ชาตาฯ</p>


<p>ตถา  สีลวนาคราชกาเล จเมฺปยฺยนาคราชกาเล ภูริทตฺตนาคราชกาเล ฉทฺทนฺตนาคราชกาเล  ชยทฺทิสราชปุตฺตกาเล อลีนสตฺตุกุมารกาเลติ สีลปารมิตาย ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส สงฺขปาลชาตกาเล –</p>


<p>
‘‘สูเลหิปิ วิชฺฌิยโนฺต, โกฎฺฎิยโนฺตปิ สตฺติหิ;  
  
โภชปุเตฺต น กุปฺปามิ, เอสา เม สีลปารมี’’ติฯ (จริยา. ๒.๙๑) –  
</p>
  
<p>เอวํ อตฺตปริจฺจาคํ กโรนฺตสฺส  ปรมตฺถปารมี นาม ชาตาฯ</p>


<p>ตถา โสมนสฺสกุมารกาเล หตฺถิปาลกุมารกาเล อโยฆรปณฺฑิตกาเลติ มหารชฺชํ ปหาย เนกฺขมฺมปารมิตาย ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส จูฬสุตโสมชาตกาเล –</p>


<p>
‘‘มหารชฺชํ หตฺถคตํ, เขฬปิณฺฑํว ฉฑฺฑยิํ;  
  
จชโต น โหติ ลคนํ, เอสา เม เนกฺขมฺมปารมี’’ติฯ –  
</p>
  
<p>เอวํ นิสฺสงฺคตาย รชฺชํ ฉเฑฺฑตฺวา นิกฺขมนฺตสฺส  ปรมตฺถปารมี นาม ชาตาฯ</p>


<p>ตถา วิธุรปณฺฑิตกาเล มหาโควินฺทปณฺฑิตกาเล กุทาลปณฺฑิตกาเล อรกปณฺฑิตกาเล โพธิปริพฺพาชกกาเล มโหสธปณฺฑิตกาเลติ ปญฺญาปารมิตาย ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส สตฺตุภสฺตชาตเก เสนกปณฺฑิตกาเล –</p>


<p>
‘‘ปญฺญาย วิจินโนฺตหํ, พฺราหฺมณํ โมจยิํ ทุขา;  
  
ปญฺญาย เม สโม นตฺถิ, เอสา เม ปญฺญาปารมี’’ติฯ –  
</p>
  
<p>อโนฺตภสฺตคตํ สปฺปํ ทเสฺสนฺตสฺส  ปรมตฺถปารมี นาม ชาตาฯ</p>


<p>ตถา วีริยปารมิตาทีนมฺปิ ปูริตตฺตภาวานํ ปริมาณํ นาม นตฺถิฯ เอกเนฺตน ปนสฺส มหาชนกชาตเก –</p>


<p>
‘‘อตีรทสฺสี ชลมเชฺฌ, หตา สเพฺพว มานุสา;  
  
จิตฺตสฺส อญฺญถา นตฺถิ, เอสา เม วีริยปารมี’’ติฯ –  
</p>
  
<p>เอวํ   มหาสมุทฺทํ ตรนฺตสฺส  ปรมตฺถปารมี นาม ชาตาฯ</p>


<p>ขนฺติวาทีชาตเก –</p>


<p>
‘‘อเจตนํว โกเฎฺฎเนฺต, ติเณฺหน ผรสุนา มมํ;  
  
กาสิราเช น กุปฺปามิ, เอสา เม ขนฺติปารมี’’ติฯ –  
</p>
  
<p>เอวํ อเจตนภาเวน วิย มหาทุกฺขํ อธิวาเสนฺตสฺส  ปรมตฺถปารมี นาม ชาตาฯ</p>


<p>มหาสุตโสมชาตเก –</p>


<p>
‘‘สจฺจวาจํ อนุรกฺขโนฺต, จชิตฺวา มม ชีวิตํ;  
  
โมเจสิํ เอกสตํ ขตฺติเย, เอสา เม สจฺจปารมี’’ติฯ –  
</p>
  
<p>เอวํ ชีวิตํ จวิตฺวา สจฺจมนุรกฺขนฺตสฺส  ปรมตฺถปารมี นาม ชาตาฯ</p>


<p>มูคปกฺขชาตเก –</p>


<p>
‘‘มาตา ปิตา น เม เทสฺสา, นปิ เทสฺสํ มหายสํ;  
  
สพฺพญฺญุตํ ปิยํ มยฺหํ, ตสฺมา วตมธิฎฺฐหิ’’นฺติฯ –  
</p>
  
<p>เอวํ ชีวิตํ จชิตฺวา วตํ อธิฎฺฐหนฺตสฺส  ปรมตฺถปารมี นาม ชาตาฯ</p>


<p>เอกราชชาตเก –</p>


<p>
‘‘น มํ โกจิ อุตฺตสติ, นปิหํ ภายามิ กสฺสจิ;  
  
เมตฺตาพเลนุปตฺถโทฺธ, รมามิ ปวเน ตทา’’ติฯ (จริยา. ๓.๑๑๓) –  
</p>
  
<p>เอวํ  ชีวิตํ อนปโลเกตฺวา เมตฺตายนฺตสฺส  ปรมตฺถปารมี นาม ชาตาฯ</p>


<p>โลมหํสชาตเก  –</p>


<p>
‘‘สุสาเน เสยฺยํ กเปฺปมิ, ฉวฎฺฐิกํ อุปนิธายหํ;  
  
คามณฺฑลา อุปาคนฺตฺวา, รูปํ ทเสฺสนฺติ นปฺปก’’นฺติฯ –  
</p>
  
<p>เอวํ คามทารเกสุ นิฎฺฐุภนาทีหิ เจว มาลาคนฺธูปหาราทีหิ จ สุขทุกฺขํ อุปฺปาเทเนฺตสุปิ อุเปกฺขนํ อนติวเตฺตนฺตสฺส  ปรมตฺถปารมี นาม ชาตาฯ อยเมตฺถ สเงฺขโป, วิตฺถารโต ปเนส อโตฺถ จริยาปิฎกโต คเหตโพฺพฯ</p>


<p>เอวํ ปารมิโย ปูเรตฺวา เวสฺสนฺตรตฺตภาเว ฐิโต –</p>


<p>
‘‘อเจตนายํ ปถวี, อวิญฺญาย สุขํ ทุขํ;  
  
สาปิ ทานพลา มยฺหํ, สตฺตกฺขตฺตุํ ปกมฺปถา’’ติฯ (จริยา. ๑.๑๒๔);  
</p>
  
<p>เอวํ มหาปถวีกมฺปนานิ มหาปุญฺญานิ กตฺวา อายุปริโยสาเน ตโต จุโต ตุสิตภวเน นิพฺพตฺติ, ตตฺถ อเญฺญ เทเว ทสหิ ฐาเนหิ อธิคณฺหิตฺวา ‘‘ยาวตายุกํ ทิพฺพสมฺปตฺติํ อนุภวโนฺต มนุสฺสคณนาย  อิทานิ สตฺตหิ ทิวเสหิ อายุกฺขยํ ปาปุณิสฺสตี’’ติ วตฺถานิ กิลิสฺสนฺติ, มาลา มิลายนฺติ, กเจฺฉหิ เสทา มุจฺจนฺติ, กาเย เววณฺณิยํ โอกฺกมติ, เทโว เทวาสเน น สณฺฐหตีติ อิเมสุ ปญฺจสุ ปุพฺพนิมิเตฺตสุ อุปฺปเนฺนสุ ตานิ ทิสฺวา ‘‘สุญฺญา วต โภ สคฺคา ภวิสฺสนฺตี’’ติ สํเวคชาตาหิ เทวตาหิ มหาสตฺตสฺส ปูริตปารมิภาวํ ญตฺวา ‘‘อิมสฺมิํ อิทานิ อญฺญํ เทวโลกํ อนุปคนฺตฺวา มนุสฺสโลเก อุปฺปชฺชิตฺวา พุทฺธภาวํ ปเตฺต ปุญฺญานิ กตฺวา จุตา จุตา มนุสฺสา เทวโลกํ ปริปูเรสฺสนฺตี’’ติ จิเนฺตตฺวา –</p>


<p>
‘‘ยโตหํ ตุสิเต กาเย, สนฺตุสิโต นามหํ ตทา;  
  
ทสสหสฺสี สมาคนฺตฺวา, ยาจนฺติ ปญฺชลี มมํฯ  
</p>
  
<p>
‘‘กาโล  
เทว มหาวีร, อุปฺปชฺช มาตุกุจฺฉิยํ;  
  
สเทวกํ ตารยโนฺต, พุชฺฌสฺสุ อมตํ ปท’’นฺติฯ (พุ. วํ. ๑.๖๖-๖๗);  
</p>
  
<p>เอวํ  พุทฺธภาวตฺถาย อายาจิโต กาลํ, ทีปํ, เทสํ, กุลํ, ชเนตฺติยา อายุปฺปมาณนฺติ อิมานิ  วิโลเกตฺวา กตสนฺนิฎฺฐาโน ตโต จุโต สกฺยราชกุเล ปฎิสนฺธิํ คเหตฺวา ตตฺถ มหาสมฺปตฺติยา ปริหริยมาโน อนุกฺกเมน ภทฺรโยพฺพนํ อนุปาปุณิฯ อิมสฺมิํ อนฺตเร ‘‘สโต สมฺปชาโน อานนฺท โพธิสโตฺต ตุสิตา กายา จวิตฺวา มาตุกุจฺฉิํ โอกฺกมี’’ติอาทีนํ (ม. นิ. ๓.๒๐๐) สุตฺตปทานเญฺจว เตสํ อฎฺฐกถาย จ วเสน วิตฺถาโร เวทิตโพฺพฯ</p>


<p>โส ติณฺณํ อุตูนํ อนุจฺฉวิเกสุ ตีสุ ปาสาเทสุ เทวโลกสิริํ วิย รชฺชสิริํ อนุภวมาโน อุยฺยานกีฬาย คมนสมเย อนุกฺกเมน ชิณฺณพฺยาธิมตสงฺขาเต ตโย เทวทูเต ทิสฺวา สญฺชาตสํเวโค นิวตฺติตฺวา จตุตฺถวาเร ปพฺพชิตํ ทิสฺวา ‘สาธุ ปพฺพชฺชา’ติ ปพฺพชฺชาย รุจิํ อุปฺปาเทตฺวา อุยฺยานํ คนฺตฺวา ตตฺถ ทิวสภาคํ เขเปตฺวา มงฺคลโปกฺขรณีตีเร นิสิโนฺน กปฺปกเวสํ คเหตฺวา อาคเตน วิสฺสกเมฺมน เทวปุเตฺตน อลงฺกตปฎิยโตฺต ราหุลภทฺทสฺส  ชาตสาสนํ สุตฺวา ปุตฺตสิเนหสฺส พลวภาวํ ญตฺวา ‘ยาว อิทํ พนฺธนํ น วฑฺฒติ ตาวเทว นํ ฉินฺทิสฺสามี’ติ จิเนฺตตฺวา สายํ นครํ ปวิสโนฺต –</p>


<p>
‘‘นิพฺพุตา นูน สา มาตา, นิพฺพุโต นูน โส ปิตา;  
  
นิพฺพุตา นูน สา นารี, ยสฺสายํ อีทิโส ปตี’’ติฯ (พุ. วํ. อฎฺฐ. ๒๗ อวิทูเรนิทานกถา; ธ. ป. อฎฺฐ. ๑.๑๐ สาริปุตฺตเตฺถรวตฺถุ; อป. อฎฺฐ. ๑.อวิทูเรนิทานกถา; ชา. อฎฺฐ. ๑.อวิทูเรนิทานกถา);  
</p>
  
<p>กิสาโคตมิยา นาม ปิตุจฺฉาธีตาย ภาสิตํ อิมํ คาถํ สุตฺวา, ‘อหํ อิมาย นิพฺพุตปทํ สาวิโต’ติ คีวโต สตสหสฺสคฺฆนิกํ มุตฺตาหารํ มุญฺจิตฺวา, ตสฺสา เปเสตฺวา, อตฺตโน ภวนํ ปวิสิตฺวา, สิริสยเน นิสิโนฺน นิทฺทาวเสน นาฎกานํ วิปฺปการํ ทิสฺวา, นิพฺพินฺนหทโย ฉนฺนํ อุฎฺฐาเปตฺวา, กณฺฑกํ อาหราเปตฺวา, กณฺฑกํ อารุยฺห, ฉนฺนสหาโยว ทสสหสฺสิโลกธาตุเทวตาหิ กตปริวาโร มหาภินิกฺขมนํ นิกฺขมิตฺวา, เตเนว รตฺตาวเสเสน ตีณิ  มหารชฺชานิ อติกฺกมฺม อโนมานทีตีเร ปพฺพชิตฺวา, อนุกฺกเมน ราชคหํ คนฺตฺวา, ตตฺถ ปิณฺฑาย จริตฺวา, ปณฺฑวปพฺพตปพฺภาเร นิสิโนฺน มคธราเชน รเชฺชน นิมนฺติยมาโน ตํ ปฎิกฺขิปิตฺวา, สพฺพญฺญุตํ ปตฺวา ตสฺส วิชิตํ อาคมนตฺถาย เตน คหิตปฎิโญฺญ , อาฬารญฺจ อุทกญฺจ อุปสงฺกมิตฺวา, เตสํ สนฺติเก อธิคตวิเสเสน อปริตุโฎฺฐ ฉพฺพสฺสานิ มหาปธานํ ปทหิตฺวา, วิสาขาปุณฺณมทิวเส ปาโตว เสนานิคเม สุชาตาย ทินฺนํ ปายาสํ ปริภุญฺชิตฺวา, เนรญฺชราย นทิยา สุวณฺณปาติํ ปวาเหตฺวา, เนรญฺชราย ตีเร มหาวนสเณฺฑ นานาสมาปตฺตีหิ ทิวสภาคํ วีตินาเมตฺวา, สายนฺหสมเย โสตฺถิเยน ทินฺนํ อฎฺฐติณมุฎฺฐิํ คเหตฺวา, กาเฬน นาคราเชน อภิตฺถุตคุโณ โพธิมณฺฑํ อารุยฺห ติณานิ สนฺถริตฺวา, ‘น ตาวิมํ ปลฺลงฺกํ ภินฺทิสฺสามิ ยาว เม น อนุปาทาย อาสเวหิ จิตฺตํ วิมุจฺจิสฺสตี’ติ ปฎิญฺญํ กตฺวา, ปาจีนทิสาภิมุโข นิสีทิตฺวา, สูริเย อนตฺถงฺคมิเตเยว มารพลํ วิธมิตฺวา, ปฐมยาเม ปุเพฺพนิวาสญาณํ, มชฺฌิมยาเม จุตูปปาตญาณํ ปตฺวา, ปจฺฉิมยามาวสาเน ทสพลจตุเวสารชฺชาทิสพฺพพุทฺธคุณปฎิมณฺฑิตํ  สพฺพญฺญุตญฺญาณํ ปฎิวิชฺฌโนฺตเยว อิมํ อภิธมฺมนยสมุทฺทํ อธิคญฺฉิฯ เอวมสฺส  เวทิตพฺพํฯ</p>


<p>เอวํ อธิคตาภิธโมฺม เอกปลฺลเงฺกน นิสินฺนสตฺตาหํ อนิมิสสตฺตาหํ จงฺกมนสตฺตาหญฺจ อติกฺกมิตฺวา, จตุเตฺถ สตฺตาเห สยมฺภูญาณาธิคเมน อธิคตํ อภิธมฺมํ วิจินิตฺวา อปรานิปิ อชปาลมุจลินฺทราชายตเนสุ ตีณิ สตฺตาหานิ วีตินาเมตฺวา, อฎฺฐเม สตฺตาเห อชปาลนิโคฺรธรุกฺขมูเล นิสิโนฺน ธมฺมคมฺภีรตาปจฺจเวกฺขเณน อโปฺปสฺสุกฺกตํ อาปชฺชมาโน ทสสหสฺสิมหาพฺรหฺมปริวาเรน สหมฺปติพฺรหฺมุนา อายาจิตธมฺมเทสโน พุทฺธจกฺขุนา โลกํ โอโลเกตฺวา, พฺรหฺมุโน อเชฺฌสนํ อาทาย ‘‘กสฺส นุ โข อหํ ปฐมํ ธมฺมํ เทเสยฺย’นฺติ โอโลเกโนฺต อาฬารุทกานํ กาลงฺกตภาวํ ญตฺวา, ปญฺจวคฺคิยานํ ภิกฺขูนํ พหูปการตํ อนุสฺสริตฺวา, อุฎฺฐายาสนา กาสิปุรํ คจฺฉโนฺต อนฺตรามเคฺค อุปเกน สทฺธิํ มเนฺตตฺวา, อาสาฬฺหีปุณฺณมทิวเส อิสิปตเน มิคทาเย ปญฺจวคฺคิยานํ ภิกฺขูนํ วสนฎฺฐานํ ปตฺวา,เต อนนุจฺฉวิเกน สมุทาจาเรน สมุทาจรเนฺต สญฺญาเปตฺวา, ธมฺมจกฺกํ ปวเตฺตโนฺต อญฺญาสิโกณฺฑญฺญเตฺถรปฺปมุขา อฎฺฐารส พฺรหฺมโกฎิโย อมตปานํ ปาเยสิฯ เอวํ ยาว ธมฺมจกฺกปฺปวตฺตนา   เวทิตพฺพํฯ อยเมตฺถ สเงฺขโปฯ วิตฺถาโร ปน สาฎฺฐกถานํ (ม. นิ. ๑.๒๗๔)  (สุ. นิ. ๔๐๗ อาทโย) วเสน เวทิตโพฺพฯ</p>


<p>เอวํ  อธิคมนิทานเทสนานิทานสมฺปนฺนสฺส ปนสฺส อภิธมฺมสฺส อปรานิปิ ทูเรนิทานํ, อวิทูเรนิทานํ, สนฺติเกนิทานนฺติ ตีณิ นิทานานิฯ ตตฺถ ทีปงฺกรปาทมูลโต ปฎฺฐาย ยาว ตุสิตปุรา  เวทิตพฺพํฯ ตุสิตปุรโต ปฎฺฐาย ยาว โพธิมณฺฑา ฯ ‘เอกํ สมยํ ภควา เทเวสุ วิหรติ ตาวติํเสสุ ปาริจฺฉตฺตกมูเล ปณฺฑุกมฺพลสิลายํ, ตตฺถ โข ภควา เทวานํ ตาวติํสานํ อภิธมฺมกถํ กเถสี’ติ อิทมสฺส ฯ อยํ ตาว นิทานกถาฯ</p>

</p>





