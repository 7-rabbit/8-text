<h1>๓. ทฺวตฺติํสาการวณฺณนา</h1>
<h3>ปทสมฺพนฺธวณฺณนา</h3>
<p>อิทานิ  ยทิทํ เอวํ ทสหิ สิกฺขาปเทหิ ปริสุทฺธปโยคสฺส สีเล ปติฎฺฐิตสฺส กุลปุตฺตสฺส อาสยปริสุทฺธตฺถํ  จิตฺตภาวนตฺถญฺจ อญฺญตฺร พุทฺธุปฺปาทา อปฺปวตฺตปุพฺพํ สพฺพติตฺถิยานํ อวิสยภูตํ เตสุ เตสุ สุตฺตเนฺตสุ –</p>

 เอกธโมฺม? กายคตา สติฯ อมตํ เต, ภิกฺขเว, น ปริภุญฺชนฺติ, เย กายคตาสติํ น ปริภุญฺชนฺติฯ อมตํ เต, ภิกฺขเว, ปริภุญฺชนฺติ, เย กายคตาสติํ ปริภุญฺชนฺติฯ อมตํ เตสํ, ภิกฺขเว, อปริภุตฺตํ ปริภุตฺตํ, ปริหีนํ อปริหีนํ, วิรทฺธํ อารทฺธํ, เยสํ กายคตา สติ อารทฺธา’’ติฯ (อ. นิ. ๑.๕๖๔-๕๗๐) –</p>


<p>เอวํ ภควตา อเนกากาเรน ปสํสิตฺวา –</p>

</p>


<p>อาทินา นเยน อานาปานปพฺพํ อิริยาปถปพฺพํ จตุสมฺปชญฺญปพฺพํ ปฎิกูลมนสิการปพฺพํ ธาตุมนสิการปพฺพํ นว สิวถิกปพฺพานีติ อิเมสํ จุทฺทสนฺนํ ปพฺพานํ วเสน กายคตาสติกมฺมฎฺฐานํ นิทฺทิฎฺฐํฯ ตสฺส ภาวนานิเทฺทโส อนุปฺปโตฺตฯ ตตฺถ ยสฺมา อิริยาปถปพฺพํ จตุสมฺปชญฺญปพฺพํ ธาตุมนสิการปพฺพนฺติ อิมานิ ตีณิ วิปสฺสนาวเสน วุตฺตานิฯ นว สิวถิกปพฺพานิ วิปสฺสนาญาเณสุเยว อาทีนวานุปสฺสนาวเสน วุตฺตานิฯ ยาปิ เจตฺถ อุทฺธุมาตกาทีสุ สมาธิภาวนา  อิเจฺฉยฺย, สา วิสุทฺธิมเคฺค วิตฺถารโต อสุภภาวนานิเทฺทเส ปกาสิตา เอวฯ อานาปานปพฺพํ ปน ปฎิกูลมนสิการปพฺพเญฺจติ อิมาเนตฺถ เทฺว สมาธิวเสน วุตฺตานิฯ เตสุ อานาปานปพฺพํ อานาปานสฺสติวเสน วิสุํ กมฺมฎฺฐานํเยวฯ ยํ ปเนตํ –</p>

</p>


<p>เอวํ ตตฺถ ตตฺถ มตฺถลุงฺคํ อฎฺฐิมิเญฺชน สงฺคเหตฺวา เทสิตํ กายคตาสติโกฎฺฐาสภาวนาปริยายํ ทฺวตฺติํสาการกมฺมฎฺฐานํ อารทฺธํ, ตสฺสายํ อตฺถวณฺณนา –</p>


<p>ตตฺถ ติ สํวิชฺชนฺติฯ นฺติ ยฺวายํ อุทฺธํ ปาทตลา อโธ เกสมตฺถกา ตจปริยโนฺต ปูโร นานปฺปการสฺส อสุจิโนติ วุจฺจติ, ตสฺมิํ ฯ ติ สรีเรฯ สรีรญฺหิ อสุจิสญฺจยโต, กุจฺฉิตานํ วา เกสาทีนเญฺจว จกฺขุโรคาทีนญฺจ โรคสตานํ อายภูตโต กาโยติ วุจฺจติฯ นฺติ เอเต เกสาทโย ทฺวตฺติํสาการา, ตตฺถ ‘‘อตฺถิ อิมสฺมิํ กาเย เกสา อตฺถิ โลมา’’ติ เอวํ สมฺพโนฺธ เวทิตโพฺพ ฯ เตน กิํ กถิตํ โหติ? อิมสฺมิํ ปาทตลา ปฎฺฐาย อุปริ, เกสมตฺถกา ปฎฺฐาย เหฎฺฐา, ตจโต ปฎฺฐาย ปริโตติ เอตฺตเก พฺยามมเตฺต กเฬวเร สพฺพากาเรนาปิ วิจินโนฺต น โกจิ กิญฺจิ มุตฺตํ วา มณิํ วา เวฬุริยํ วา อครุํ วา จนฺทนํ วา กุงฺกุมํ วา กปฺปูรํ วา วาสจุณฺณาทิํ วา อณุมตฺตมฺปิ สุจิภาวํ ปสฺสติ, อถ โข ปรมทุคฺคนฺธเชคุจฺฉํ อสฺสิริกทสฺสนํ นานปฺปการํ เกสโลมาทิเภทํ อสุจิเมว ปสฺสตีติฯ</p>


<p>อยํ ตาเวตฺถ ปทสมฺพนฺธโต วณฺณนาฯ</p>


<h3>อสุภภาวนา</h3>
<p>อสุภภาวนาวเสน ปนสฺส เอวํ วณฺณนา เวทิตพฺพา – เอวเมตสฺมิํ ปาณาติปาตาเวรมณิสิกฺขาปทาทิเภเท สีเล ปติฎฺฐิเตน ปโยคสุเทฺธน อาทิกมฺมิเกน กุลปุเตฺตน อาสยสุทฺธิยา อธิคมนตฺถํ ทฺวตฺติํสาการกมฺมฎฺฐานภาวนานุโยคมนุยุญฺชิตุกาเมน ปฐมํ ตาวสฺส อาวาสกุลลาภคณกมฺมทฺธานญาติคนฺถโรคอิทฺธิปลิโพเธน กิตฺติปลิโพเธน วา สห ทส ปลิโพธา  โหนฺติฯ อถาเนน อาวาสกุลลาภคณญาติกิตฺตีสุ สงฺคปฺปหาเนน, กมฺมทฺธานคเนฺถสุ อพฺยาปาเรน, โรคสฺส ติกิจฺฉายาติ เอวํ เต ทส ปลิโพธา อุปจฺฉินฺทิตพฺพา, อถาเนน อุปจฺฉินฺนปลิโพเธน อนุปจฺฉินฺนเนกฺขมฺมาภิลาเสน โกฎิปฺปตฺตสเลฺลขวุตฺติตํ ปริคฺคเหตฺวา ขุทฺทานุขุทฺทกมฺปิ วินยาจารํ อปฺปชหเนฺตน อาคมาธิคมสมนฺนาคโต ตโต อญฺญตรงฺคสมนฺนาคโต วา กมฺมฎฺฐานทายโก อาจริโย วินยานุรูเปน วิธินา อุปคนฺตโพฺพ, วตฺตสมฺปทาย จ อาราธิตจิตฺตสฺส ตสฺส อตฺตโน อธิปฺปาโย นิเวเทตโพฺพฯ เตน ตสฺส นิมิตฺตชฺฌาสยจริยาธิมุตฺติเภทํ ญตฺวา ยทิ เอตํ กมฺมฎฺฐานมนุรูปํ, อถ  ยสฺมิํ วิหาเร อตฺตนา วสติ, ยทิ ตสฺมิํเยว โสปิ วสิตุกาโม โหติ, ตโต สเงฺขปโต กมฺมฎฺฐานํ ทาตพฺพํฯ อถ อญฺญตฺร  วสิตุกาโม โหติ, ตโต ปหาตพฺพปริคฺคเหตพฺพาทิกถนวเสน สปุเรกฺขารํ ราคจริตานุกุลาทิกถนวเสน สปฺปเภทํ วิตฺถาเรน กเถตพฺพํฯ เตน ตํ สปุเรกฺขารํ สปฺปเภทํ กมฺมฎฺฐานํ อุคฺคเหตฺวา อาจริยํ อาปุจฺฉิตฺวา ยานิ ตานิ –</p>


<p>
‘‘มหาวาสํ นวาวาสํ, ชราวาสญฺจ ปนฺถนิํ;  
  
โสณฺฑิํ ปณฺณญฺจ ปุปฺผญฺจ, ผลํ ปตฺถิตเมว จฯ  
</p>
  
<p>
‘‘นครํ ทารุนา เขตฺตํ, วิสภาเคน ปฎฺฎนํ;  
  
ปจฺจนฺตสีมาสปฺปายํ, ยตฺถ มิโตฺต น ลพฺภติฯ  
</p>
  
<p>
‘‘อฎฺฐารเสตานิ ฐานานิ, อิติ วิญฺญาย ปณฺฑิโต;  
  
อารกา ปริวเชฺชยฺย, มคฺคํ สปฺปฎิภยํ ยถา’’ติฯ (วิสุทฺธิ. ๑.๕๒) –  
</p>
  
<p>เอวํ อฎฺฐารส เสนาสนานิ ปริวเชฺชตพฺพานีติ วุจฺจนฺติฯ ตานิ วเชฺชตฺวา, ยํ ตํ –</p>

 อวิวฎเญฺจว วิวรนฺติ, อนุตฺตานีกตญฺจ อุตฺตานิํ กโรนฺติ, อเนกวิหิเตสุ จ กงฺขาฐานิเยสุ ธเมฺมสุ กงฺขํ ปฎิวิโนเทนฺติฯ เอวํ โข, ภิกฺขเว, เสนาสนํ ปญฺจงฺคสมนฺนาคตํ โหตี’’ติ (อ. นิ. ๑๐.๑๑)ฯ –</p>


<p>เอวํ ปญฺจงฺคสมนฺนาคตํ เสนาสนํ วุตฺตํฯ ตถารูปํ เสนาสนํ อุปคมฺม กตสพฺพกิเจฺจน กาเมสุ อาทีนวํ, เนกฺขเมฺม จ อานิสํสํ ปจฺจเวกฺขิตฺวา พุทฺธสุพุทฺธตาย  ธมฺมสุธมฺมตาย  สงฺฆสุปฺปฎิปนฺนตาย จ อนุสฺสรเณน จิตฺตํ ปสาเทตฺวา ยํ ตํ –</p>


<p>
‘‘วจสา มนสา เจว, วณฺณสณฺฐานโต ทิสา;  
  
โอกาสโต ปริเจฺฉทา, สตฺตธุคฺคหณํ วิทู’’ติฯ –  
</p>
  
<p>เอวํ สตฺตวิธํ อุคฺคหโกสลฺลํ; อนุปุพฺพโต, นาติสีฆโต, นาติสณิกโต, วิเกฺขปปฺปฎิพาหนโต, ปณฺณตฺติสมติกฺกมโต, อนุปุพฺพมุญฺจนโต, อปฺปนาโต, ตโย จ สุตฺตนฺตาติ เอวํ ทสวิธํ มนสิการโกสลฺลญฺจ วุตฺตํฯ ตํ อปริจฺจชเนฺตน ทฺวตฺติํสาการภาวนา อารภิตพฺพาฯ เอวญฺหิ อารภโต สพฺพากาเรน ทฺวตฺติํสาการภาวนา สมฺปชฺชติ โน อญฺญถาฯ</p>


<p>ตตฺถ อาทิโตว ตจปญฺจกํ ตาว คเหตฺวา อปิ เตปิฎเกน ‘‘เกสา โลมา’’ติอาทินา นเยน อนุโลมโต, ตสฺมิํ ปคุณีภูเต ‘‘ตโจ ทนฺตา’’ติ เอวมาทินา นเยน ปฎิโลมโต, ตสฺมิมฺปิ ปคุณีภูเต ตทุภยนเยเนว อนุโลมปฺปฎิโลมโต พหิ วิสฎวิตกฺกวิเจฺฉทนตฺถํ ปาฬิปคุณีภาวตฺถญฺจ วจสา โกฎฺฐาสสภาวปริคฺคหตฺถํ มนสา จ อทฺธมาสํ ภาเวตพฺพํฯ วจสา หิสฺส ภาวนา พหิ วิสฎวิตเกฺก วิจฺฉินฺทิตฺวา มนสา ภาวนาย ปาฬิปคุณตาย จ ปจฺจโย โหติ, มนสา ภาวนา อสุภวณฺณลกฺขณานํ อญฺญตรวเสน ปริคฺคหสฺส, อถ เตเนว นเยน วกฺกปญฺจกํ อทฺธมาสํ, ตโต ตทุภยมทฺธมาสํ, ตโต ปปฺผาสปญฺจกมทฺธมาสํ, ตโต ตํ ปญฺจกตฺตยมฺปิ อทฺธมาสํ, อถ อเนฺต อวุตฺตมฺปิ มตฺถลุงฺคํ ปถวีธาตุอากาเรหิ สทฺธิํ เอกโต ภาวนตฺถํ อิธ ปกฺขิปิตฺวา มตฺถลุงฺคปญฺจกํ อทฺธมาสํ, ตโต ปญฺจกจตุกฺกมฺปิ อทฺธมาสํ, อถ เมทฉกฺกมทฺธมาสํ, ตโต เมทฉเกฺกน สห ปญฺจกจตุกฺกมฺปิ อทฺธมาสํ, อถ มุตฺตฉกฺกมทฺธมาสํ, ตโต สพฺพเมว ทฺวตฺติํสาการมทฺธมาสนฺติ เอวํ ฉ มาเส วณฺณสณฺฐานทิโสกาสปริเจฺฉทโต ววตฺถเปเนฺตน ภาเวตพฺพํฯ เอตํ มชฺฌิมปญฺญํ ปุคฺคลํ สนฺธาย  วุตฺตํฯ มนฺทปเญฺญน ตุ ยาวชีวํ ภาเวตพฺพํ ติกฺขปญฺญสฺส น จิเรเนว ภาวนา สมฺปชฺชตีติฯ</p>


<p>เอตฺถาห   – ‘‘กถํ ปนายมิมํ ทฺวตฺติํสาการํ วณฺณาทิโต ววตฺถเปตี’’ติ? อยญฺหิ ‘‘อตฺถิ อิมสฺมิํ กาเย เกสา’’ติ เอวมาทินา นเยน ตจปญฺจกาทิวิภาคโต ทฺวตฺติํสาการํ ภาเวโนฺต  ตาว วณฺณโต กาฬกาติ ววตฺถเปติ, ยาทิสกา วาเนน ทิฎฺฐา โหนฺติฯ สณฺฐานโต ทีฆวฎฺฎลิกา ตุลาทณฺฑมิวาติ ววตฺถเปติฯ ทิสโต ปน ยสฺมา อิมสฺมิํ กาเย นาภิโต อุทฺธํ อุปริมา ทิสา อโธ เหฎฺฐิมาติ วุจฺจติ, ตสฺมา อิมสฺส กายสฺส อุปริมาย ทิสาย ชาตาติ ววตฺถเปติฯ โอกาสโต นลาฎนฺตกณฺณจูฬิกคลวาฎกปริจฺฉิเนฺน สีสจเมฺม ชาตาติฯ ตตฺถ ยถา วมฺมิกมตฺถเก ชาตานิ กุณฺฐติณานิ น ชานนฺติ ‘‘มยํ วมฺมิกมตฺถเก ชาตานี’’ติ; นปิ วมฺมิกมตฺถโก ชานาติ ‘‘มยิ กุณฺฐติณานิ ชาตานี’’ติ; เอวเมว น เกสา ชานนฺติ ‘‘มยํ สีสจเมฺม ชาตา’’ติ, นปิ สีสจมฺมํ ชานาติ ‘‘มยิ เกสา ชาตา’’ติฯ อาโภคปจฺจเวกฺขณวิรหิตา หิ เอเต ธมฺมา อเจตนา อพฺยากตา สุญฺญา ปรมทุคฺคนฺธเชคุจฺฉปฺปฎิกูลา, น สโตฺต น ปุคฺคโลติ ววตฺถเปติฯ ปริเจฺฉทโตติ ทุวิโธ ปริเจฺฉโท สภาควิสภาควเสนฯ ตตฺถ เกสา เหฎฺฐา ปติฎฺฐิตจมฺมตเลน ตตฺถ วีหคฺคมตฺตํ ปวิสิตฺวา ปติฎฺฐิเตน อตฺตโน มูลตเลน จ อุปริ อากาเสน ติริยํ อญฺญมเญฺญน ปริจฺฉินฺนาติ เอวํ สภาคปริเจฺฉทโต, เกสา น อวเสสเอกติํสาการาฯ อวเสสา เอกติํสา น เกสาติ เอวํ วิสภาคปริเจฺฉทโต จ ววตฺถเปติฯ เอวํ ตาว เกเส วณฺณาทิโต ววตฺถเปติฯ</p>


<p>อวเสเสสุ  วณฺณโต เยภุเยฺยน นีลวณฺณาติ ววตฺถเปติ, ยาทิสกา วาเนน ทิฎฺฐา โหนฺติฯ สณฺฐานโต โอณตจาปสณฺฐานา, อุปริ วงฺกตาลหีรสณฺฐานา วา, ทิสโต ทฺวีสุ ทิสาสุ ชาตา, โอกาสโต หตฺถตลปาทตเล ฐเปตฺวา เยภุเยฺยน อวเสสสรีรจเมฺม  ชาตาติฯ</p>


<p>ตตฺถ ยถา ปุราณคามฎฺฐาเน ชาตานิ ทพฺพติณานิ น ชานนฺติ ‘‘มยํ ปุราณคามฎฺฐาเน ชาตานี’’ติ, น จ ปุราณคามฎฺฐานํ ชานาติ ‘‘มยิ ทพฺพติณานิ ชาตานี’’ติ, เอวเมว น โลมา ชานนฺติ ‘‘มยํ สรีรจเมฺม ชาตา’’ติ, นปิ สรีรจมฺมํ ชานาติ ‘‘มยิ โลมา ชาตา’’ติฯ อาโภคปจฺจเวกฺขณวิรหิตา หิ เอเต ธมฺมา อเจตนา อพฺยากตา สุญฺญา  ปรมทุคฺคนฺธเชคุจฺฉปฎิกูลา, น สโตฺต น ปุคฺคโลติ ววตฺถเปติฯ ปริเจฺฉทโต เหฎฺฐา ปติฎฺฐิตจมฺมตเลน ตตฺถ ลิกฺขามตฺตํ ปวิสิตฺวา ปติฎฺฐิเตน อตฺตโน มูเลน จ อุปริ อากาเสน ติริยํ อญฺญมเญฺญน ปริจฺฉินฺนาติ ววตฺถเปติฯ อยเมเตสํ สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ โลเม วณฺณาทิโต ววตฺถเปติฯ</p>


<p>ตโต ปรํ  ยสฺส ปริปุณฺณา, ตสฺส วีสติฯ เต สเพฺพปิ วณฺณโต มํสวินิมุโตฺตกาเส  เสตา, มํสสมฺพเนฺธ ตมฺพวณฺณาติ ววตฺถเปติฯ สณฺฐานโต ยถาสกปติฎฺฐิโตกาสสณฺฐานา, เยภุเยฺยน มธุกผลฎฺฐิกสณฺฐานา, มจฺฉสกลิกสณฺฐานา วาติ ววตฺถเปติฯ ทิสโต ทฺวีสุ ทิสาสุ ชาตา, โอกาสโต องฺคุลีนํ อเคฺคสุ ปติฎฺฐิตาติฯ</p>


<p>ตตฺถ ยถา นาม คามทารเกหิ ทณฺฑกเคฺคสุ มธุกผลฎฺฐิกา ฐปิตา น ชานนฺติ ‘‘มยํ ทณฺฑกเคฺคสุ ฐปิตา’’ติ, นปิ ทณฺฑกา ชานนฺติ ‘‘อเมฺหสุ มธุกผลฎฺฐิกา ฐปิตา’’ติ; เอวเมว นขา น ชานนฺติ ‘‘มยํ องฺคุลีนํ อเคฺคสุ ปติฎฺฐิตา’’ติ, นปิ องฺคุลิโย ชานนฺติ ‘‘อมฺหากํ อเคฺคสุ นขา ปติฎฺฐิตา’’ติฯ อาโภคปจฺจเวกฺขณวิรหิตา หิ เอเต ธมฺมา อเจตนา…เป.… น ปุคฺคโลติ ววตฺถเปติฯ ปริเจฺฉทโต เหฎฺฐา มูเล จ องฺคุลิมํเสน, ตตฺถ ปติฎฺฐิตตเลน วา อุปริ อเคฺค จ อากาเสน, อุภโตปเสฺสสุ องฺคุลีนํ อุภโตโกฎิจเมฺมน ปริจฺฉินฺนาติ ววตฺถเปติฯ อยเมเตสํ สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ นเข วณฺณาทิโต ววตฺถเปติฯ</p>


<p>ตโต ปรํ  ยสฺส ปริปุณฺณา, ตสฺส ทฺวตฺติํสฯ เต สเพฺพปิ วณฺณโต เสตวณฺณาติ ววตฺถเปติฯ ยสฺส สมสณฺฐิตา โหนฺติ, ตสฺส ขรปตฺตจฺฉินฺนสงฺขปฎลมิว สมคนฺถิตเสตกุสุมมกุฬมาลา  วิย จ ขายนฺติฯ ยสฺส วิสมสณฺฐิตา, ตสฺส ชิณฺณอาสนสาลาปีฐกปฎิปาฎิ วิย นานาสณฺฐานาติ สณฺฐานโต ววตฺถเปติฯ เตสญฺหิ อุภยทนฺตปนฺติปริโยสาเนสุ เหฎฺฐโต อุปริโต จ เทฺว เทฺว กตฺวา อฎฺฐ ทนฺตา จตุโกฎิกา จตุมูลิกา อาสนฺทิกสณฺฐานา, เตสํ โอรโต เตเนว  กเมน สนฺนิวิฎฺฐา อฎฺฐ ทนฺตา ติโกฎิกา ติมูลิกา สิงฺฆาฎกสณฺฐานาฯ เตสมฺปิ โอรโต เตเนว กเมน เหฎฺฐโต อุปริโต จ เอกเมกํ กตฺวา จตฺตาโร ทนฺตา ทฺวิโกฎิกา ทฺวิมูลิกา ยานกูปตฺถมฺภินีสณฺฐานาฯ เตสมฺปิ โอรโต เตเนว กเมน สนฺนิวิฎฺฐา จตฺตาโร ทาฐาทนฺตา เอกโกฎิกา เอกมูลิกา มลฺลิกามกุฬสณฺฐานาฯ ตโต อุภยทนฺตปนฺติเวมเชฺฌ เหฎฺฐา จตฺตาโร อุปริ จตฺตาโร กตฺวา อฎฺฐ ทนฺตา เอกโกฎิกา เอกมูลิกา ตุมฺพพีชสณฺฐานาฯ ทิสโต อุปริมาย ทิสาย ชาตาฯ โอกาสโต อุปริมา อุปริมหนุกฎฺฐิเก อโธโกฎิกา, เหฎฺฐิมา เหฎฺฐิมหนุกฎฺฐิเก อุทฺธํโกฎิกา หุตฺวา ปติฎฺฐิตาติฯ</p>


<p>ตตฺถ ยถา นวกมฺมิกปุริเสน เหฎฺฐา สิลาตเล ปติฎฺฐาปิตา อุปริมตเล ปเวสิตา ถมฺภา น ชานนฺติ ‘‘มยํ เหฎฺฐาสิลาตเล ปติฎฺฐาปิตา, อุปริมตเล ปเวสิตา’’ติ, น เหฎฺฐาสิลาตลํ ชานาติ ‘‘มยิ ถมฺภา ปติฎฺฐาปิตา’’ติ, น อุปริมตลํ ชานาติ ‘‘มยิ ถมฺภา ปวิฎฺฐา’’ติ; เอวเมว ทนฺตา น ชานนฺติ ‘‘มยํ เหฎฺฐาหนุกฎฺฐิเก ปติฎฺฐิตา, อุปริมหนุกฎฺฐิเก ปวิฎฺฐา’’ติ, นาปิ  เหฎฺฐาหนุกฎฺฐิกํ ชานาติ ‘‘มยิ ทนฺตา ปติฎฺฐิตา’’ติ, น อุปริมหนุกฎฺฐิกํ ชานาติ ‘‘มยิ ทนฺตา ปวิฎฺฐา’’ติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต เหฎฺฐา หนุกฎฺฐิกูเปน หนุกฎฺฐิกํ ปวิสิตฺวา ปติฎฺฐิเตน อตฺตโน มูลตเลน จ อุปริ อากาเสน ติริยํ อญฺญมเญฺญน ปริจฺฉินฺนาติ ววตฺถเปติฯ อยเมเตสํ สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ ทเนฺต วณฺณาทิโต ววตฺถเปติ ฯ</p>


<p>ตโต ปรํ อโนฺตสรีเร นานากุณปสญฺจยปฺปฎิจฺฉาทกํ  วณฺณโต เสโตติ ววตฺถเปติฯ โส หิ ยทิปิ ฉวิราครญฺชิตตฺตา กาฬโกทาตาทิวณฺณวเสน นานาวโณฺณ วิย ทิสฺสติ, ตถาปิ สภาควเณฺณน เสโต เอวฯ โส ปนสฺส เสตภาโว อคฺคิชาลาภิฆาตปหรณปหาราทีหิ วิทฺธํสิตาย ฉวิยา ปากโฎ โหติฯ สณฺฐานโต สเงฺขเปน กญฺจุกสณฺฐาโน, วิตฺถาเรน นานาสณฺฐาโนติฯ ตถา หิ ปาทงฺคุลิตฺตโจ โกสการกโกสสณฺฐาโน, ปิฎฺฐิปาทตฺตโจ ปุฎพทฺธูปาหนสณฺฐาโน, ชงฺฆตฺตโจ ภตฺตปุฎกตาลปณฺณสณฺฐาโน , อูรุตฺตโจ ตณฺฑุลภริตทีฆตฺถวิกสณฺฐาโน, อานิสทตฺตโจ อุทกปูริตปฎปริสฺสาวนสณฺฐาโน, ปิฎฺฐิตฺตโจ ผลโกนทฺธจมฺมสณฺฐาโน, กุจฺฉิตฺตโจ วีณาโทณิโกนทฺธจมฺมสณฺฐาโน, อุรตฺตโจ เยภุเยฺยน จตุรสฺสสณฺฐาโน, ทฺวิพาหุตฺตโจ ตูณีโรนทฺธจมฺมสณฺฐาโน, ปิฎฺฐิหตฺถตฺตโจ ขุรโกสสณฺฐาโน ผณกตฺถวิกสณฺฐาโน วา, หตฺถงฺคุลิตฺตโจ กุญฺจิกาโกสสณฺฐาโน, คีวตฺตโจ คลกญฺจุกสณฺฐาโน, มุขตฺตโจ ฉิทฺทาวฉิทฺทกิมิกุลาวกสณฺฐาโน, สีสตฺตโจ ปตฺตตฺถวิกสณฺฐาโนติฯ</p>


<p>ตจปริคฺคณฺหเกน จ โยคาวจเรน อุตฺตโรฎฺฐโต ปฎฺฐาย ตจสฺส มํสสฺส จ อนฺตเรน จิตฺตํ เปเสเนฺตน ปฐมํ ตาว มุขตฺตโจ ววตฺถเปตโพฺพ, ตโต สีสตฺตโจ, อถ พหิคีวตฺตโจ, ตโต อนุโลเมน ปฎิโลเมน จ ทกฺขิณหตฺถตฺตโจฯ อถ เตเนว กเมน วามหตฺถตฺตโจ, ตโต ปิฎฺฐิตฺตโจ, อถ อานิสทตฺตโจ, ตโต อนุโลเมน ปฎิโลเมน จ ทกฺขิณปาทตฺตโจ, อถ วามปาทตฺตโจ, ตโต วตฺถิอุทรหทยอพฺภนฺตรคีวตฺตโจ, ตโต เหฎฺฐิมหนุกตฺตโจ, อถ อธโรฎฺฐตฺตโจฯ เอวํ ยาว ปุน อุปริ โอฎฺฐตฺตโจติ ฯ ทิสโต ทฺวีสุ ทิสาสุ ชาโตฯ โอกาสโต สกลสรีรํ ปริโยนนฺธิตฺวา ฐิโตติฯ</p>


<p>ตตฺถ ยถา อลฺลจมฺมปริโยนทฺธาย เปฬาย น อลฺลจมฺมํ ชานาติ ‘‘มยา เปฬา ปริโยนทฺธา’’ติ, นปิ เปฬา ชานาติ ‘‘อหํ อลฺลจเมฺมน ปริโยนทฺธา’’ติ; เอวเมว น ตโจ ชานาติ ‘‘มยา อิทํ จาตุมหาภูติกํ สรีรํ โอนทฺธ’’นฺติ, นปิ อิทํ จาตุมหาภูติกํ สรีรํ ชานาติ  ‘‘อหํ ตเจน โอนทฺธ’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ เกวลํ ตุ –</p>


<p>
‘‘อลฺลจมฺมปฎิจฺฉโนฺน, นวทฺวาโร มหาวโณ;  
  
สมนฺตโต ปคฺฆรติ, อสุจิปูติคนฺธิโย’’ติฯ  
</p>
  
<p>ปริเจฺฉทโต เหฎฺฐา มํเสน ตตฺถ ปติฎฺฐิตตเลน วา อุปริ ฉวิยา ปริจฺฉิโนฺนติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ ตจํ วณฺณาทิโต ววตฺถเปติฯ</p>


<p>ตโต  ปรํ สรีเร นวเปสิสตปฺปเภทํ  วณฺณโต รตฺตํ ปาลิภทฺทกปุปฺผสนฺนิภนฺติ ววตฺถเปติฯ สณฺฐานโต นานาสณฺฐานนฺติฯ ตถา หิ ตตฺถ ชงฺฆมํสํ ตาลปตฺตปุฎภตฺตสณฺฐานํ, อวิกสิตเกตกีมกุฬสณฺฐานนฺติปิ เกจิฯ อูรุมํสํ สุธาปิสนนิสทโปตกสณฺฐานํ, อานิสทมํสํ อุทฺธนโกฎิสณฺฐานํ, ปิฎฺฐิมํสํ ตาลคุฬปฎลสณฺฐานํ, ผาสุกทฺวยมํสํ วํสมยโกฎฺฐกุจฺฉิปเทสมฺหิ ตนุมตฺติกาเลปสณฺฐานํ, ถนมํสํ วเฎฺฎตฺวา อวกฺขิตฺตทฺธมตฺติกาปิณฺฑสณฺฐานํ, เทฺวพาหุมํสํ นงฺคุฎฺฐสีสปาเท เฉตฺวา นิจฺจมฺมํ กตฺวา ฐปิตมหามูสิกสณฺฐานํ, มํสสูนกสณฺฐานนฺติปิ เอเกฯ คณฺฑมํสํ คณฺฑปฺปเทเส ฐปิตกรญฺชพีชสณฺฐานํ, มณฺฑูกสณฺฐานนฺติปิ เอเกฯ ชิวฺหามํสํ นุหีปตฺตสณฺฐานํ, นาสามํสํ โอมุขนิกฺขิตฺตปณฺณโกสสณฺฐานํ, ๐.อกฺขิกูปมํสํ อทฺธปกฺกอุทุมฺพรสณฺฐานํ, สีสมํสํ ปตฺตปจนกฎาหตนุเลปสณฺฐานนฺติ ฯ มํสปริคฺคณฺหเกน จ โยคาวจเรน เอตาเนว โอฬาริกมํสานิ สณฺฐานโต ววตฺถเปตพฺพานิฯ เอวญฺหิ ววตฺถาปยโต สุขุมานิ มํสานิ ญาณสฺส อาปาถํ อาคจฺฉนฺตีติฯ ทิสโต ทฺวีสุ ทิสาสุ ชาตํฯ โอกาสโต สาธิกานิ ตีณิ อฎฺฐิสตานิ อนุลิมฺปิตฺวา ฐิตนฺติฯ</p>


<p>ตตฺถ ยถา ถูลมตฺติกานุลิตฺตาย ภิตฺติยา น ถูลมตฺติกา ชานาติ ‘‘มยา ภิตฺติ อนุลิตฺตา’’ติ, นปิ ภิตฺติ ชานาติ ‘‘อหํ ถูลมตฺติกาย อนุลิตฺตา’’ติ, เอวเมวํ น นวเปสิสตปฺปเภทํ มํสํ ชานาติ ‘‘มยา อฎฺฐิสตตฺตยํ อนุลิตฺต’’นฺติ, นปิ อฎฺฐิสตตฺตยํ ชานาติ ‘‘อหํ นวเปสิสตปฺปเภเทน มํเสน อนุลิตฺต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ เกวลํ ตุ –</p>


<p>
‘‘นวเปสิสตา  
มํสา, อนุลิตฺตา กเฬวรํ;  
  
นานากิมิกุลากิณฺณํ, มีฬฺหฎฺฐานํว ปูติก’’นฺติฯ  
</p>
  
<p>ปริเจฺฉทโต เหฎฺฐา อฎฺฐิสงฺฆาเฎน ตตฺถ ปติฎฺฐิตตเลน วา อุปริ ตเจน ติริยํ อญฺญมเญฺญน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ มํสํ วณฺณาทิโต ววตฺถเปติฯ</p>


<p>ตโต ปรํ สรีเร นวสตปฺปเภทา  วณฺณโต เสตาติ ววตฺถเปติ, มธุวณฺณาติปิ เอเกฯ สณฺฐานโต นานาสณฺฐานาติฯ ตถา  หิ ตตฺถ มหนฺตา มหนฺตา นฺหารู กนฺทลมกุฬสณฺฐานา, ตโต สุขุมตรา สูกรวาคุรรชฺชุสณฺฐานา, ตโต อณุกตรา ปูติลตาสณฺฐานา, ตโต อณุกตรา สีหฬมหาวีณาตนฺติสณฺฐานา, ตโต อณุกตรา ถูลสุตฺตกสณฺฐานา, หตฺถปิฎฺฐิปาทปิฎฺฐีสุ นฺหารู สกุณปาทสณฺฐานา, สีเส นฺหารู คามทารกานํ สีเส  ฐปิตวิรฬตรทุกูลสณฺฐานา, ปิฎฺฐิยา นฺหารู เตเมตฺวา อาตเป ปสาริตมจฺฉชาลสณฺฐานา, อวเสสา อิมสฺมิํ สรีเร ตํตํองฺคปจฺจงฺคานุคตา นฺหารู สรีเร ปฎิมุกฺกชาลกญฺจุกสณฺฐานาติฯ ทิสโต ทฺวีสุ ทิสาสุ ชาตาฯ เตสุ จ ทกฺขิณกณฺณจูฬิกโต ปฎฺฐาย ปญฺจ กณฺฑรนามกา มหานฺหารู ปุรโต จ ปจฺฉโต จ วินนฺธมานา วามปสฺสํ คตา, วามกณฺณจูฬิกโต ปฎฺฐาย ปญฺจ ปุรโต จ ปจฺฉโต จ วินนฺธมานา ทกฺขิณปสฺสํ คตา, ทกฺขิณคลวาฎกโต ปฎฺฐาย ปญฺจ ปุรโต จ ปจฺฉโต จ วินนฺธมานา วามปสฺสํ คตา, วามคลวาฎกโต ปฎฺฐาย ปญฺจ ปุรโต จ ปจฺฉโต จ วินนฺธมานา ทกฺขิณปสฺสํ คตา, ทกฺขิณหตฺถํ วินนฺธมานา ปุรโต จ ปจฺฉโต จ ปญฺจ ปญฺจาติ ทส กณฺฑรนามกา เอว มหานฺหารู อารุฬฺหาฯ ตถา วามหตฺถํ, ทกฺขิณปาทํ, วามปาทญฺจาติ เอวเมเต สฎฺฐิ มหานฺหารู สรีรธารกา สรีรนิยามกาติปิ ววตฺถเปติฯ โอกาสโต สกลสรีเร อฎฺฐิจมฺมานํ อฎฺฐิมํสานญฺจ อนฺตเร อฎฺฐีนิ อาพนฺธมานา ฐิตาติฯ</p>


<p>ตตฺถ ยถา วลฺลิสนฺตานพเทฺธสุ กุฎฺฎทารูสุ น วลฺลิสนฺตานา ชานนฺติ ‘‘อเมฺหหิ กุฎฺฎทารูนิ อาพทฺธานี’’ติ, นปิ กุฎฺฎทารูนิ ชานนฺติ ‘‘มยํ วลฺลิสนฺตาเนหิ อาพทฺธานี’’ติ; เอวเมว น นฺหารู ชานนฺติ ‘‘อเมฺหหิ ตีณิ อฎฺฐิสตานิ อาพทฺธานี’’ติ, นปิ ตีณิ อฎฺฐิสตานิ ชานนฺติ ‘‘มยํ นฺหารูหิ อาพทฺธานี’’ติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ เกวลํ ตุ –</p>


<p>
‘‘นวนฺหารุสตา  
โหนฺติ, พฺยามมเตฺต กเฬวเร;  
  
พนฺธนฺติ อฎฺฐิสงฺฆาฎํ, อคารมิว วลฺลิโย’’ติฯ  
</p>
  
<p>ปริเจฺฉทโต เหฎฺฐา ตีหิ อฎฺฐิสเตหิ ตตฺถ ปติฎฺฐิตตเลหิ วา อุปริ ตจมํเสหิ ติริยํ อญฺญมเญฺญน ปริจฺฉินฺนาติ ววตฺถเปติฯ อยเมเตสํ สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ นฺหารู วณฺณาทิโต  ววตฺถเปติฯ</p>


<p>ตโต  ปรํ สรีเร ทฺวตฺติํสทนฺตฎฺฐิกานํ วิสุํ คหิตตฺตา เสสานิ จตุสฎฺฐิ หตฺถฎฺฐิกานิ จตุสฎฺฐิ ปาทฎฺฐิกานิ จตุสฎฺฐิ มุทุกฎฺฐิกานิ มํสนิสฺสิตานิ เทฺว ปณฺหิกฎฺฐีนิ เอเกกสฺมิํ ปาเท เทฺว เทฺว โคปฺผกฎฺฐิกานิ เทฺว ชงฺฆฎฺฐิกานิ เอกํ ชณฺณุกฎฺฐิ เอกํ อูรุฎฺฐิ เทฺว กฎิฎฺฐีนิ อฎฺฐารส ปิฎฺฐิกณฺฎกฎฺฐีนิ จตุวีสติ ผาสุกฎฺฐีนิ จุทฺทส อุรฎฺฐีนิ เอกํ หทยฎฺฐิ เทฺว อกฺขกฎฺฐีนิ เทฺว ปิฎฺฐิพาหฎฺฐีนิ เทฺว พาหฎฺฐีนิ เทฺว เทฺว อคฺคพาหฎฺฐีนิ สตฺต คีวฎฺฐีนิ เทฺว หนุกฎฺฐีนิ เอกํ นาสิกฎฺฐิ เทฺว อกฺขิฎฺฐีนิ เทฺว กณฺณฎฺฐีนิ เอกํ นลาฎฎฺฐิ เอกํ มุทฺธฎฺฐิ นว สีสกปาลฎฺฐีนีติ เอวมาทินา นเยน วุตฺตปฺปเภทานิ  สพฺพาเนว วณฺณโต เสตานีติ ววตฺถเปติฯ</p>


<p>สณฺฐานโต นานาสณฺฐานานิฯ ตถา หิ ตตฺถ อคฺคปาทงฺคุลิยฎฺฐีนิ กตกพีชสณฺฐานานิ, ตทนนฺตรานิ องฺคุลีนํ มชฺฌปพฺพฎฺฐีนิ อปริปุณฺณปนสฎฺฐิสณฺฐานานิ, มูลปพฺพฎฺฐีนิ ปณวสณฺฐานานิ, โมรสกลิสณฺฐานานีติปิ เอเกฯ ปิฎฺฐิปาทฎฺฐีนิ โกฎฺฎิตกนฺทลกนฺทราสิสณฺฐานานิ ปณฺหิกฎฺฐีนิ เอกฎฺฐิตาลผลพีชสณฺฐานานิ, โคปฺผกฎฺฐีนิ เอกโตพทฺธกีฬาโคฬกสณฺฐานานิ, ชงฺฆฎฺฐิเกสุ ขุทฺทกํ ธนุทณฺฑสณฺฐานํ, มหนฺตํ ขุปฺปิปาสามิลาตธมนิปิฎฺฐิสณฺฐานํ, ชงฺฆฎฺฐิกสฺส โคปฺผกฎฺฐิเกสุ ปติฎฺฐิตฎฺฐานํ อปนีตตจขชฺชูรีกฬีรสณฺฐานํ, ชงฺฆฎฺฐิกสฺส ชณฺณุกฎฺฐิเก ปติฎฺฐิตฎฺฐานํ มุทิงฺคมตฺถกสณฺฐานํ ชณฺณุกฎฺฐิ เอกปสฺสโต ฆฎฺฎิตเผณสณฺฐานํ, อูรุฎฺฐีนิ ทุตฺตจฺฉิตวาสิผรสุทณฺฑสณฺฐานานิ, อูรุฎฺฐิกสฺส กฎฎฺฐิเก ปติฎฺฐิตฎฺฐานํ สุวณฺณการานํ อคฺคิชาลนกสลากาพุนฺทิสณฺฐานํ , ตปฺปติฎฺฐิโตกาโส อคฺคจฺฉินฺนปุนฺนาคผลสณฺฐาโน, กฎิฎฺฐีนิ เทฺวปิ เอกาพทฺธานิ หุตฺวา กุมฺภกาเรหิ กตจุลฺลิสณฺฐานานิ, ตาปสภิสิกาสณฺฐานานีติปิ เอเกฯ อานิสทฎฺฐีนิ เหฎฺฐามุขฐปิตสปฺปผณสณฺฐานานิ, สตฺตฎฺฐฎฺฐาเนสุ ฉิทฺทาวฉิทฺทานิ อฎฺฐารส ปิฎฺฐิกณฺฎกฎฺฐีนิ อพฺภนฺตรโต อุปรูปริ ฐปิตสีสกปฎฺฎเวฐกสณฺฐานานิ, พาหิรโต วฎฺฎนาวลิสณฺฐานานิ, เตสํ อนฺตรนฺตรา กกจทนฺตสทิสานิ เทฺว ตีณิ กณฺฎกานิ โหนฺติ, จตุวีสติยา  ผาสุกฎฺฐีสุ ปริปุณฺณานิ ปริปุณฺณสีหฬทาตฺตสณฺฐานานิ , อปริปุณฺณานิ อปริปุณฺณสีหฬทาตฺตสณฺฐานานิ, สพฺพาเนว โอทาตกุกฺกุฎสฺส ปสาริตปกฺขทฺวยสณฺฐานานีติปิ เอเกฯ จุทฺทส อุรฎฺฐีนิ ชิณฺณสนฺทมานิกผลกปนฺติสณฺฐานานิ, หทยฎฺฐิ ทพฺพิผณสณฺฐานํ, อกฺขกฎฺฐีนิ ขุทฺทกโลหวาสิทณฺฑสณฺฐานานิ, เตสํ เหฎฺฐา อฎฺฐิ อทฺธจนฺทสณฺฐานํ, ปิฎฺฐิพาหฎฺฐีนิ ผรสุผณสณฺฐานานิ, อุปฑฺฒจฺฉินฺนสีหฬกุทาลสณฺฐานานีติปิ เอเกฯ พาหฎฺฐีนิ อาทาสทณฺฑสณฺฐานานิ, มหาวาสิทณฺฑสณฺฐานานีติปิ เอเกฯ อคฺคพาหฎฺฐีนิ ยมกตาลกนฺทสณฺฐานานิ, มณิพนฺธฎฺฐีนิ เอกโต อลฺลิยาเปตฺวา ฐปิตสีสกปฎฺฎเวฐกสณฺฐานานิ, ปิฎฺฐิหตฺถฎฺฐีนิ โกฎฺฎิตกนฺทลกนฺทราสิสณฺฐานานิ, หตฺถงฺคุลิมูลปพฺพฎฺฐีนิ ปณวสณฺฐานานิ, มชฺฌปพฺพฎฺฐีนิ อปริปุณฺณปนสฎฺฐิสณฺฐานานิ, อคฺคปพฺพฎฺฐีนิ กตกพีชสณฺฐานานิ, สตฺต คีวฎฺฐีนิ ทเณฺฑ วิชฺฌิตฺวา ปฎิปาฎิยา ฐปิตวํสกฬีรขณฺฑสณฺฐานานิ, เหฎฺฐิมหนุกฎฺฐิ กมฺมารานํ อโยกูฎโยตฺตกสณฺฐานํ, อุปริมหนุกฎฺฐิ อวเลขนสตฺถกสณฺฐานํ, อกฺขินาสกูปฎฺฐีนิ อปนีตมิญฺชตรุณตาลฎฺฐิสณฺฐานานิ , นลาฎฎฺฐิ อโธมุขฐปิตภินฺนสงฺขกปาลสณฺฐานํ, กณฺณจูฬิกฎฺฐีนิ นฺหาปิตขุรโกสสณฺฐานานิ, นลาฎกณฺณจูฬิกานํ อุปริ ปฎฺฎพนฺธโนกาเส อฎฺฐิพหลฆฎปุณฺณปฎปิโลติกขณฺฑสณฺฐานํ, มุทฺธนฎฺฐิ มุขจฺฉินฺนวงฺกนาฬิเกรสณฺฐานํ, สีสฎฺฐีนิ สิเพฺพตฺวา ฐปิตชชฺชราลาพุกฎาหสณฺฐานานีติฯ ทิสโต ทฺวีสุ ทิสาสุ ชาตานิฯ</p>


<p>โอกาสโต อวิเสเสน สกลสรีเร ฐิตานิ, วิเสเสน ตุ สีสฎฺฐีนิ คีวฎฺฐิเกสุ ปติฎฺฐิตานิ, คีวฎฺฐีนิ ปิฎฺฐิกณฺฎกฎฺฐีสุ ปติฎฺฐิตานิ, ปิฎฺฐิกณฺฎกฎฺฐีนิ กฎิฎฺฐีสุ ปติฎฺฐิตานิ, กฎิฎฺฐีนิ อูรุฎฺฐิเกสุ ปติฎฺฐิตานิ, อุรุฎฺฐีนิ ชณฺณุกฎฺฐิเกสุ, ชณฺณุกฎฺฐีนิ ชงฺฆฎฺฐิเกสุ, ชงฺฆฎฺฐีนิ โคปฺผกฎฺฐิเกสุ, โคปฺผกฎฺฐีนิ ปิฎฺฐิปาทฎฺฐิเกสุ ปติฎฺฐิตานิ, ปิฎฺฐิปาทฎฺฐิกานิ จ โคปฺผกฎฺฐีนิ อุกฺขิปิตฺวา ฐิตานิ, โคปฺผกฎฺฐีนิ ชงฺฆฎฺฐีนิ…เป.… คีวฎฺฐีนิ สีสฎฺฐีนิ อุกฺขิปิตฺวา ฐิตานีติ เอเตนานุสาเรน อวเสสานิปิ อฎฺฐีนิ เวทิตพฺพานิฯ</p>


<p>ตตฺถ ยถา อิฎฺฐกโคปานสิจยาทีสุ น อุปริมา อิฎฺฐกาทโย ชานนฺติ ‘‘มยํ เหฎฺฐิเมสุ ปติฎฺฐิตา’’ติ, นปิ เหฎฺฐิมา ชานนฺติ ‘‘มยํ อุปริมานิ อุกฺขิปิตฺวา ฐิตา’’ติ; เอวเมว น สีสฎฺฐิกานิ ชานนฺติ ‘‘มยํ คีวฎฺฐิเกสุ  ปติฎฺฐิตานี’’ติ…เป.… น โคปฺผกฎฺฐิกานิ ชานนฺติ ‘‘มยํ ปิฎฺฐิปาทฎฺฐิเกสุ ปติฎฺฐิตานี’’ติ, นปิ ปิฎฺฐิปาทฎฺฐิกานิ ชานนฺติ ‘‘มยํ โคปฺผกฎฺฐีนิ อุกฺขิปิตฺวา ฐิตานี’’ติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ เกวลํ ตุ อิมานิ สาธิกานิ ตีณิ อฎฺฐิสตานิ นวหิ นฺหารุสเตหิ นวหิ จ  มํสเปสิสเตหิ อาพทฺธานุลิตฺตานิ, เอกฆนจมฺมปริโยนทฺธานิ, สตฺตรสหรณีสหสฺสานุคตสิเนหสิเนหิตานิ, นวนวุติโลมกูปสหสฺสปริสฺสวมานเสทชลฺลิกานิ อสีติกิมิกุลานิ, กาโยเตฺวว สงฺขฺยํ คตานิ, ยํ สภาวโต อุปปริกฺขโนฺต โยคาวจโร น กิญฺจิ คยฺหูปคํ ปสฺสติ, เกวลํ ตุ นฺหารุสมฺพนฺธํ นานากุณปสงฺกิณฺณํ  อฎฺฐิสงฺฆาฎเมว ปสฺสติฯ ยํ ทิสฺวา ทสพลสฺส ปุตฺตภาวํ อุเปติฯ ยถาห –</p>


<p>
‘‘ปฎิปาฎิยฎฺฐีนิ ฐิตานิ โกฎิยา,  
  
อเนกสนฺธิยมิโต น เกหิจิ;  
  
พโทฺธ นหารูหิ ชราย โจทิโต,  
  
อเจตโน กฎฺฐกลิงฺครูปโมฯ  
</p>
  
<p>
‘‘กุณปํ กุณเป ชาตํ, อสุจิมฺหิ จ ปูตินิ;  
  
ทุคฺคเนฺธ จาปิ ทุคฺคนฺธํ, เภทนมฺหิ จ วยธมฺมํฯ  
</p>
  
<p>
‘‘อฎฺฐิปุเฎ อฎฺฐิปุโฎ, นิพฺพโตฺต ปูตินิ ปูติกายมฺหิ;  
  
ตมฺหิ จ วิเนถ ฉนฺทํ, เหสฺสถ ปุตฺตา ทสพลสฺสา’’ติ จฯ  
</p>
  
<p>ปริเจฺฉทโต อโนฺต อฎฺฐิมิเญฺชน อุปริโต มํเสน อเคฺค มูเล จ อญฺญมเญฺญน ปริจฺฉินฺนานีติ ววตฺถเปติฯ อยเมเตสํ สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ อฎฺฐีนิ วณฺณาทิโต ววตฺถเปติฯ</p>


<p>ตโต ปรํ สรีเร ยถาวุตฺตปฺปเภทานํ อฎฺฐีนํ อพฺภนฺตรคตํ  วณฺณโต เสตนฺติ ววตฺถเปติฯ สณฺฐานโต อตฺตโน โอกาสสณฺฐานนฺติฯ เสยฺยถิทํ – มหนฺตมหนฺตานํ อฎฺฐีนํ อพฺภนฺตรคตํ เสเทตฺวา วเฎฺฎตฺวา มหเนฺตสุ วํสนฬกปเพฺพสุ ปกฺขิตฺตมหาเวตฺตงฺกุรสณฺฐานํ, ขุทฺทานุขุทฺทกานํ  อพฺภนฺตรคตํ เสเทตฺวา วเฎฺฎตฺวา ขุทฺทานุขุทฺทเกสุ วํสนฬกปเพฺพสุ ปกฺขิตฺตตนุเวตฺตงฺกุรสณฺฐานนฺติฯ ทิสโต ทฺวีสุ ทิสาสุ ชาตํฯ โอกาสโต อฎฺฐีนํ อพฺภนฺตเร ปติฎฺฐิตนฺติฯ</p>


<p>ตตฺถ ยถา เวฬุนฬกาทีนํ อโนฺตคตานิ ทธิผาณิตานิ น ชานนฺติ ‘‘มยํ เวฬุนฬกาทีนํ อโนฺตคตานี’’ติ, นปิ เวฬุนฬกาทโย ชานนฺติ ‘‘ทธิผาณิตานิ อมฺหากํ อโนฺตคตานี’’ติ; เอวเมว น อฎฺฐิมิญฺชํ ชานาติ ‘‘อหํ อฎฺฐีนํ อโนฺตคต’’นฺติ, นปิ อฎฺฐีนิ  ชานนฺติ ‘‘อฎฺฐิมิญฺชํ อมฺหากํ อโนฺตคต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต อฎฺฐีนํ อพฺภนฺตรตเลหิ  อฎฺฐิมิญฺชภาเคน จ ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ อฎฺฐิมิญฺชํ วณฺณาทิโต ววตฺถเปติฯ</p>


<p>ตโต ปรํ สรีรสฺส อพฺภนฺตเร ทฺวิโคฬกปฺปเภทํ  วณฺณโต มนฺทรตฺตํ ปาฬิภทฺทกฎฺฐิวณฺณนฺติ ววตฺถเปติฯ สณฺฐานโต คามทารกานํ สุตฺตาวุตกีฬาโคฬกสณฺฐานํ, เอกวณฺฎสหการทฺวยสณฺฐานนฺติปิ เอเกฯ ทิสโต อุปริมาย ทิสาย ชาตํฯ โอกาสโต คลวาฎกา วินิกฺขเนฺตน เอกมูเลน โถกํ คนฺตฺวา ทฺวิธา ภิเนฺนน ถูลนฺหารุนา วินิพทฺธํ หุตฺวา หทยมํสํ ปริกฺขิปิตฺวา ฐิตนฺติฯ</p>


<p>ตตฺถ ยถา วณฺฎูปนิพทฺธํ สหการทฺวยํ น ชานาติ ‘‘อหํ วเณฺฎน อุปนิพทฺธ’’นฺติ, นปิ วณฺฎํ ชานาติ ‘‘มยา สหการทฺวยํ อุปนิพทฺธ’’นฺติ; เอวเมว น วกฺกํ ชานาติ ‘‘อหํ ถูลนฺหารุนา อุปนิพทฺธ’’นฺติ, นปิ ถูลนฺหารุ ชานาติ ‘‘มยา วกฺกํ อุปนิพทฺธ’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต วกฺกํ วกฺกภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ วกฺกํ วณฺณาทิโต ววตฺถเปติฯ</p>


<p>ตโต ปรํ สรีรสฺส อพฺภนฺตเร  วณฺณโต รตฺตํ รตฺตปทุมปตฺตปิฎฺฐิวณฺณนฺติ ววตฺถเปติฯ สณฺฐานโต พาหิรปตฺตานิ อปเนตฺวา อโธมุขฐปิตปทุมมกุฬสณฺฐานํ, ตญฺจ อคฺคจฺฉินฺนปุนฺนาคผลมิว วิวเฎกปสฺสํ พหิ มฎฺฐํ อโนฺต โกสาตกีผลสฺส อพฺภนฺตรสทิสํฯ ปญฺญาพหุลานํ โถกํ  วิกสิตํ, มนฺทปญฺญานํ มกุฬิตเมวฯ ยํ รูปํ นิสฺสาย มโนธาตุ จ มโนวิญฺญาณธาตุ จ ปวตฺตนฺติ, ตํ อปเนตฺวา อวเสสมํสปิณฺฑสงฺขาตหทยพฺภนฺตเร อทฺธปสตมตฺตํ  โลหิตํ สณฺฐาติ, ตํ ราคจริตสฺส รตฺตํ, โทสจริตสฺส กาฬกํ, โมหจริตสฺส มํสโธวโนทกสทิสํ, วิตกฺกจริตสฺส กุลตฺถยูสวณฺณํ, สทฺธาจริตสฺส กณิการปุปฺผวณฺณํ, ปญฺญาจริตสฺส อจฺฉํ วิปฺปสนฺนมนาวิลํ, นิโทฺธตชาติมณิ วิย ชุติมนฺตํ ขายติฯ ทิสโต อุปริมาย ทิสาย ชาตํฯ โอกาสโต สรีรพฺภนฺตเร ทฺวินฺนํ ถนานํ มเชฺฌ ปติฎฺฐิตนฺติฯ</p>


<p>ตตฺถ ยถา ทฺวินฺนํ วาตปานกวาฎกานํ มเชฺฌ ฐิโต อคฺคฬตฺถมฺภโก น ชานาติ ‘‘อหํ ทฺวินฺนํ  วาตปานกวาฎกานํ มเชฺฌ ฐิโต’’ติ, นปิ วาตปานกวาฎกานิ ชานนฺติ ‘‘อมฺหากํ มเชฺฌ อคฺคฬตฺถมฺภโก ฐิโต’’ติ; เอวเมวํ น หทยํ ชานาติ ‘‘อหํ ทฺวินฺนํ ถนานํ มเชฺฌ ฐิต’’นฺติ, นปิ ถนานิ ชานนฺติ ‘‘หทยํ อมฺหากํ มเชฺฌ ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต หทยํ หทยภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ หทยํ วณฺณาทิโต ววตฺถเปติฯ</p>


<p>ตโต ปรํ สรีรสฺส อพฺภนฺตเร สญฺญิตํ ยมกมํสปิณฺฑํ วณฺณโต รตฺตํ รตฺตกุมุทพาหิรปตฺตปิฎฺฐิวณฺณนฺติ ววตฺถเปติฯ สณฺฐานโต เอกมูลํ หุตฺวา อเคฺค ยมกํ โกวิฬารปตฺตสณฺฐานํ, ตญฺจ ทนฺธานํ เอกํเยว โหติ มหนฺตํ, ปญฺญวนฺตานํ เทฺว วา ตีณิ วา ขุทฺทกานีติฯ ทิสโต อุปริมาย ทิสาย ชาตํฯ โอกาสโต ทฺวินฺนํ ถนานํ อพฺภนฺตเร ทกฺขิณปสฺสํ นิสฺสาย ฐิตนฺติฯ</p>


<p>ตตฺถ ยถา ปิฐรกปเสฺส ลคฺคา มํสเปสิ น ชานาติ ‘‘อหํ ปิฐรกปเสฺส ลคฺคา’’ติ, นปิ ปิฐรกปสฺสํ ชานาติ ‘‘มยิ มํสเปสิ ลคฺคา’’ติ; เอวเมว น ยกนํ ชานาติ ‘‘อหํ ทฺวินฺนํ ถนานํ อพฺภนฺตเร ทกฺขิณปสฺสํ นิสฺสาย ฐิต’’นฺติ, นปิ ถนานํ อพฺภนฺตเร ทกฺขิณปสฺสํ ชานาติ ‘‘มํ นิสฺสาย ยกนํ ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต ปน ยกนํ ยกนภาเคน  ปริจฺฉินฺนนฺติ ววตฺถเปติ ฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ ยกนํ วณฺณาทิโต ววตฺถเปติฯ</p>


<p>ตโต ปรํ สรีเร ปฎิจฺฉนฺนาปฎิจฺฉนฺนเภทโต ทุวิธํ  วณฺณโต เสตํ ทุกูลปิโลติกวณฺณนฺติ ววตฺถเปติฯ สณฺฐานโต อตฺตโน โอกาสสณฺฐานํฯ ทิสโต ทฺวีสุ ทิสาสุ ชาตํฯ โอกาสโต ปฎิจฺฉนฺนกิโลมกํ หทยญฺจ วกฺกญฺจ ปริวาเรตฺวา, อปฺปฎิจฺฉนฺนกิโลมกํ สกลสรีเร จมฺมสฺส เหฎฺฐโต มํสํ ปริโยนนฺธิตฺวา ฐิตนฺติฯ</p>


<p>ตตฺถ ยถา ปิโลติกาย ปลิเวฐิเต มํเส น ปิโลติกา ชานาติ ‘‘มยา มํสํ ปลิเวฐิต’’นฺติ, นปิ มํสํ ชานาติ ‘‘อหํ ปิโลติกาย ปลิเวฐิต’’นฺติ; เอวเมว น กิโลมกํ ชานาติ ‘‘มยา หทยวกฺกานิ สกลสรีเร จ จมฺมสฺส เหฎฺฐโต มํสํ ปลิเวฐิต’’นฺติฯ นปิ หทยวกฺกานิ สกลสรีเร จ มํสํ ชานาติ ‘‘อหํ กิโลมเกน ปลิเวฐิต’’นฺติ ฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต เหฎฺฐา มํเสน อุปริ จเมฺมน ติริยํ กิโลมกภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ กิโลมกํ วณฺณาทิโต ววตฺถเปติฯ</p>


<p>ตโต ปรํ สรีรสฺส อพฺภนฺตเร  วณฺณโต นีลํ มีลาตนิคฺคุณฺฑีปุปฺผวณฺณนฺติ ววตฺถเปติฯ สณฺฐานโต เยภุเยฺยน สตฺตงฺคุลปฺปมาณํ อพนฺธนํ กาฬวจฺฉกชิวฺหาสณฺฐานํฯ ทิสโต อุปริมาย ทิสาย ชาตํฯ โอกาสโต หทยสฺส วามปเสฺส อุทรปฎลสฺส มตฺถกปสฺสํ นิสฺสาย ฐิตํ, ยมฺหิ ปหรณปหาเรน พหิ นิกฺขเนฺต สตฺตานํ ชีวิตกฺขโย โหตีติฯ</p>


<p>ตตฺถ ยถา โกฎฺฐกมตฺถกปสฺสํ นิสฺสาย ฐิตา น โคมยปิณฺฑิ ชานาติ ‘‘อหํ โกฎฺฐกมตฺถกปสฺสํ นิสฺสาย ฐิตา’’ติ, นปิ โกฎฺฐกมตฺถกปสฺสํ ชานาติ ‘‘โคมยปิณฺฑิ มํ นิสฺสาย ฐิตา’’ติ; เอวเมว น ปิหกํ ชานาติ ‘‘อหํ อุทรปฎลสฺส มตฺถกปสฺสํ นิสฺสาย ฐิต’’นฺติ, นปิ อุทรปฎลสฺส มตฺถกปสฺสํ ชานาติ ‘‘ปิหกํ มํ นิสฺสาย ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต  ปิหกํ ปิหกภาเคน  ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ ปิหกํ วณฺณาทิโต ววตฺถเปติฯ</p>


<p>ตโต ปรํ สรีรสฺส อพฺภนฺตเร ทฺวตฺติํสมํสขณฺฑปฺปเภทํ  วณฺณโต รตฺตํ นาติปริปกฺกอุทุมฺพรวณฺณนฺติ ววตฺถเปติฯ สณฺฐานโต วิสมจฺฉินฺนปูวสณฺฐานํ, ฉทนิฎฺฐกขณฺฑปุญฺชสณฺฐานนฺติปิ เอเกฯ ตเทตํ อพฺภนฺตเร อสิตปีตาทีนํ อภาเว อุคฺคเตน กมฺมชเตชุสฺมนา อพฺภาหตตฺตา สงฺขาทิตปลาลปิณฺฑมิว นิรสํ นิโรชํ โหติฯ ทิสโต อุปริมาย ทิสาย ชาตํฯ โอกาสโต สรีรพฺภนฺตเร ทฺวินฺนํ ถนานํ อพฺภนฺตเร หทยญฺจ ยกนญฺจ อุปริ ฉาเทตฺวา โอลมฺพนฺตํ ฐิตนฺติฯ</p>


<p>ตตฺถ ยถา ชิณฺณโกฎฺฐพฺภนฺตเร ลมฺพมาโน สกุณกุลาวโก น ชานาติ ‘‘อหํ ชิณฺณโกฎฺฐพฺภนฺตเร ลมฺพมาโน ฐิโต’’ติ, นปิ ชิณฺณโกฎฺฐพฺภนฺตรํ ชานาติ ‘‘สกุณกุลาวโก มยิ ลมฺพมาโน ฐิโต’’ติ; เอวเมว น ปปฺผาสํ ชานาติ ‘‘อหํ สรีรพฺภนฺตเร ทฺวินฺนํ ถนานํ อนฺตเร ลมฺพมานํ ฐิต’’นฺติ, นปิ สรีรพฺภนฺตเร ทฺวินฺนํ ถนานํ อนฺตรํ ชานาติ ‘‘มยิ ปปฺผาสํ ลมฺพมานํ ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต  ปปฺผาสํ ปปฺผาสภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ ปปฺผาสํ วณฺณาทิโต ววตฺถเปติฯ</p>


<p>ตโต ปรํ อโนฺตสรีเร ปุริสสฺส ทฺวตฺติํสหตฺถํ, อิตฺถิยา อฎฺฐวีสติหตฺถํ, เอกวีสติยา ฐาเนสุ โอภคฺคํ  วณฺณโต เสตํ สกฺขรสุธาวณฺณนฺติ ววตฺถเปติฯ สณฺฐานโต สีสํ ฉินฺทิตฺวา โลหิตโทณิยํ สํเวเลฺลตฺวา ฐปิตธมฺมนิสณฺฐานํฯ ทิสโต ทฺวีสุ ทิสาสุ ชาตํฯ โอกาสโต อุปริ คลวาฎเก เหฎฺฐา จ กรีสมเคฺค วินิพนฺธตฺตา คลวาฎกกรีสมคฺคปริยเนฺต สรีรพฺภนฺตเร  ฐิตนฺติฯ</p>


<p>ตตฺถ ยถา โลหิตโทณิยํ ฐปิตํ ฉินฺนสีสํ ธมฺมนิกเฬวรํ น ชานาติ ‘‘อหํ โลหิตโทณิยํ ฐิต’’นฺติ, นปิ โลหิตโทณิ ชานาติ ‘‘มยิ ฉินฺนสีสํ ธมฺมนิกเฬวรํ ฐิต’’นฺติ; เอวเมว น อนฺตํ ชานาติ ‘‘อหํ สรีรพฺภนฺตเร ฐิต’’นฺติ, นปิ สรีรพฺภนฺตรํ ชานาติ ‘‘มยิ อนฺตํ ฐิต’’นฺติฯ อาโภคปจฺจเวกฺขณวิรหิตา  หิ เอเต ธมฺมา…เป.… น ปุคฺคโลติฯ ปริเจฺฉทโต อนฺตํ อนฺตภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ อนฺตํ วณฺณาทิโต ววตฺถเปติฯ</p>


<p>ตโต ปรํ อโนฺตสรีเร อนฺตนฺตเร  วณฺณโต เสตํ ทกสีตลิกมูลวณฺณนฺติ ววตฺถเปติฯ สณฺฐานโต ทกสีตลิกมูลสณฺฐานเมวาติ, โคมุตฺตสณฺฐานนฺติปิ เอเกฯ ทิสโต ทฺวีสุ ทิสาสุ ชาตํฯ โอกาสโต กุทาลผรสุกมฺมาทีนิ กโรนฺตานํ ยนฺตากฑฺฒนกาเล ยนฺตสุตฺตกมิว ยนฺตผลกานิ อนฺตโภเค เอกโต อคฺคฬเนฺต อาพนฺธิตฺวา ปาทปุญฺฉนรชฺชุมณฺฑลกสฺส อนฺตรา ตํ สิพฺพิตฺวา ฐิตรชฺชุกา วิย เอกวีสติยา อนฺตโภคานํ อนฺตรา ฐิตนฺติฯ</p>


<p>ตตฺถ ยถา ปาทปุญฺฉนรชฺชุมณฺฑลกํ สิพฺพิตฺวา ฐิตรชฺชุกา น ชานาติ ‘‘มยา ปาทปุญฺฉนรชฺชุมณฺฑลกํ สิพฺพิต’’นฺติ, นปิ ปาทปุญฺฉนรชฺชุมณฺฑลกํ ชานาติ ‘‘รชฺชุกา มํ สิพฺพิตฺวา ฐิตา’’ติ, เอวเมว อนฺตคุณํ น ชานาติ ‘‘อหํ อนฺตํ เอกวีสติโภคพฺภนฺตเร อาพนฺธิตฺวา ฐิต’’นฺติ, นปิ อนฺตํ ชานาติ ‘‘อนฺตคุณํ มํ อาพนฺธิตฺวา ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต อนฺตคุณํ อนฺตคุณภาเคน  ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ อนฺตคุณํ วณฺณาทิโต ววตฺถเปติฯ</p>


<p>ตโต ปรํ อโนฺตสรีเร  วณฺณโต อโชฺฌหฎาหารวณฺณนฺติ ววตฺถเปติฯ สณฺฐานโต ปริสฺสาวเน สิถิลพทฺธตณฺฑุลสณฺฐานํฯ ทิสโต อุปริมาย ทิสาย ชาตํฯ โอกาสโต อุทเร ฐิตนฺติ ฯ อุทรํ นาม อุภโต นิปฺปีฬิยมานสฺส อลฺลสาฎกสฺส มเชฺฌ สญฺชาตโผฎกสทิสํ อนฺตปฎลํ, พหิ มฎฺฐํ, อโนฺต มํสกสมฺพุปลิเวฐิตํ, กิลิฎฺฐปาวารปุปฺผสทิสํ, กุถิตปนสผลสฺส อพฺภนฺตรสทิสนฺติปิ เอเกฯ ตตฺถ ตโกฺกลกา คณฺฑุปฺปาทกาตาลหีรกาสูจิมุขกาปฎตนฺตุสุตฺตกาติ เอวมาทิทฺวตฺติํสกุลปฺปเภทา กิมโย อากุลพฺยากุลา สณฺฑสณฺฑจาริโน หุตฺวา นิวสนฺติ, เย ปานโภชนาทิมฺหิ อวิชฺชมาเน อุลฺลงฺฆิตฺวา วิรวนฺตา  หทยมํสํ อภิตุทนฺติ ปานโภชนาทีนิ อโชฺฌหรณเวลายญฺจ อุทฺธํมุขา หุตฺวา ปฐมโชฺฌหเฎ เทฺว ตโย อาโลเป ตุริตตุริตา วิลุมฺปนฺติฯ ยํ เอเตสํ กิมีนํ ปสูติฆรํ วจฺจกุฎิ คิลานสาลา สุสานญฺจ โหติ, ยตฺถ เสยฺยถาปิ นาม จณฺฑาลคามทฺวาเร จนฺทนิกาย สรทสมเย ถูลผุสิตเก เทเว วสฺสเนฺต อุทเกน อาวูฬฺหํ มุตฺตกรีสจมฺมฎฺฐินฺหารุขณฺฑเขฬสิงฺฆาณิกาโลหิตปฺปภุตินานากุณปชาตํ นิปติตฺวา กทฺทโมทกาลุฬิตํ สญฺชาตกิมิกุลากุลํ หุตฺวา ทฺวีหตีหจฺจเยน สูริยาตปสนฺตาปเวคกุถิตํ อุปริ เผณปุปฺผุฬเก มุญฺจนฺตํ อภินีลวณฺณํ ปรมทุคฺคนฺธเชคุจฺฉํ อุปคนฺตุํ วา ทฎฺฐุํ วา อนรหรูปตํ อาปชฺชิตฺวา ติฎฺฐติ, ปเคว ฆายิตุํ วา สายิตุํ วา; เอวเมว นานปฺปการปานโภชนาทิ ทนฺตมุสลสํจุณฺณิตํ ชิวฺหาหตฺถสมฺปริวตฺติตํ เขฬลาลาปลิพุทฺธํ ตงฺขณวิคตวณฺณคนฺธรสาทิสมฺปทํ โกลิยขลิสุวานวมถุสทิสํ นิปติตฺวา ปิตฺตเสมฺหวาตปลิเวฐิตํ หุตฺวา อุทรคฺคิสนฺตาปเวคกุถิตํ กิมิกุลากุลํ อุปรูปริ เผณปุปฺผุฬกานิ มุญฺจนฺตํ ปรมกสมฺพุทุคฺคนฺธเชคุจฺฉภาวมาปชฺชิตฺวา ติฎฺฐติฯ ยํ สุตฺวาปิ  ปานโภชนาทีสุ อมนุญฺญตา สณฺฐาติ, ปเคว ปญฺญาจกฺขุนา โอโลเกตฺวาฯ ยตฺถ จ ปติตํ ปานโภชนาทิ ปญฺจธา วิเวกํ คจฺฉติ, เอกํ ภาคํ ปาณกา ขาทนฺติ, เอกํ ภาคํ อุทรคฺคิ ฌาเปติ, เอโก ภาโค มุตฺตํ โหติ, เอโก ภาโค กรีสํ โหติ, เอโก ภาโค รสภาวํ อาปชฺชิตฺวา โสณิตมํสาทีนิ อุปพฺรูหยตีติฯ</p>


<p>ตตฺถ ยถา ปรมเชคุจฺฉาย สุวานโทณิยา ฐิโต สุวานวมถุ น ชานาติ ‘‘อหํ สุวานโทณิยา ฐิโต’’ติ; นปิ สุวานโทณิ ชานาติ ‘‘มยิ สุวานวมถุ ฐิโต’’ติฯ เอวเมว น อุทริยํ ชานาติ ‘‘อหํ อิมสฺมิํ ปรมทุคฺคนฺธเชคุเจฺฉ อุทเร ฐิต’’นฺติ; นปิ อุทรํ ชานาติ ‘‘มยิ อุทริยํ ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติ ฯ ปริเจฺฉทโต อุทริยํ อุทริยภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ อุทริยํ วณฺณาทิโต ววตฺถเปติฯ</p>


<p>ตโต  ปรํ อโนฺตสรีเร  วณฺณโต เยภุเยฺยน อโชฺฌหฎาหารวณฺณนฺติ ววตฺถเปติฯ สณฺฐานโต โอกาสสณฺฐานํ, ทิสโต เหฎฺฐิมาย ทิสาย ชาตํ, โอกาสโต ปกฺกาสเย ฐิตนฺติฯ ปกฺกาสโย นาม เหฎฺฐา นาภิปิฎฺฐิกณฺฎกมูลานํ อนฺตเร อนฺตาวสาเน อุเพฺพเธน อฎฺฐงฺคุลมโตฺต วํสนฬกพฺภนฺตรสทิโส ปเทโส, ยตฺถ เสยฺยถาปิ นาม อุปริภูมิภาเค ปติตํ วโสฺสทกํ โอคฬิตฺวา เหฎฺฐาภูมิภาคํ ปูเรตฺวา ติฎฺฐติ, เอวเมว ยํกิญฺจิ อามาสเย ปติตํ ปานโภชนาทิกํ อุทรคฺคินา เผณุเทฺทหกํ ปกฺกํ ปกฺกํ สณฺหกรณิยา ปิฎฺฐมิว สณฺหภาวํ อาปชฺชิตฺวา อนฺตพิเลน โอคฬิตฺวา โอมทฺทิตฺวา วํสนฬเก ปกฺขิตฺตปณฺฑุมตฺติกา วิย สนฺนิจิตํ หุตฺวา ติฎฺฐติฯ</p>


<p>ตตฺถ ยถา วํสนฬเก โอมทฺทิตฺวา ปกฺขิตฺตปณฺฑุมตฺติกา น ชานาติ ‘‘อหํ วํสนฬเก ฐิตา’’ติ, นปิ วํสนฬโก ชานาติ ‘‘มยิ ปณฺฑุมตฺติกา ฐิตา’’ติ; เอวเมว น กรีสํ ชานาติ  ‘‘อหํ ปกฺกาสเย ฐิต’’นฺติ, นปิ ปกฺกาสโย ชานาติ ‘‘มยิ กรีสํ ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต กรีสํ กรีสภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ กรีสํ วณฺณาทิโต ววตฺถเปติฯ</p>


<p>ตโต ปรํ สรีเร สีสกฎาหพฺภนฺตเร  วณฺณโต เสตํ อหิฉตฺตกปิณฺฑิวณฺณนฺติ ววตฺถเปติฯ ปกฺกุถิตทุทฺธวณฺณนฺติปิ เอเกฯ สณฺฐานโต โอกาสสณฺฐานํฯ ทิสโต อุปริมาย ทิสาย ชาตํฯ โอกาสโต สีสกฎาหสฺส อพฺภนฺตเร จตฺตาโร สิพฺพินิมเคฺค นิสฺสาย สโมธาย ฐปิตา จตฺตาโร ปิฎฺฐปิณฺฑิกา วิย สโมหิตํ จตุมตฺถลุงฺคปิณฺฑปฺปเภทํ หุตฺวา ฐิตนฺติฯ</p>


<p>ตตฺถ ยถา ปุราณลาพุกฎาเห ปกฺขิตฺตปิฎฺฐปิณฺฑิ ปกฺกุถิตทุทฺธํ วา น ชานาติ ‘‘อหํ ปุราณลาพุกฎาเห ฐิต’’นฺติ, นปิ ปุราณลาพุกฎาหํ ชานาติ ‘‘มยิ ปิฎฺฐปิณฺฑิ ปกฺกุถิตทุทฺธํ วา ฐิต’’นฺติ; เอวเมว น มตฺถลุงฺคํ ชานาติ ‘‘อหํ สีสกฎาหพฺภนฺตเร ฐิต’’นฺติ, นปิ สีสกฎาหพฺภนฺตรํ ชานาติ ‘‘มยิ มตฺถลุงฺคํ ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต มตฺถลุงฺคํ มตฺถลุงฺคภาเคน ปริจฺฉินฺนนฺติ ววตฺถเปติฯ อยเมตสฺส  สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ มตฺถลุงฺคํ วณฺณาทิโต ววตฺถเปติฯ</p>


<p>ตโต  ปรํ สรีเร พทฺธาพทฺธเภทโต ทุวิธมฺปิ  วณฺณโต พหลมธุกเตลวณฺณนฺติ ววตฺถเปติฯ อพทฺธปิตฺตํ มิลาตพกุลปุปฺผวณฺณนฺติปิ เอเกฯ สณฺฐานโต โอกาสสณฺฐานํฯ ทิสโต ทฺวีสุ ทิสาสุ ชาตํฯ โอกาสโต อพทฺธปิตฺตํ เกสโลมนขทนฺตานํ มํสวินิมุตฺตฎฺฐานํ ถทฺธสุกฺขจมฺมญฺจ วเชฺชตฺวา อุทกมิว เตลพินฺทุ อวเสสสรีรํ พฺยาเปตฺวา ฐิตํ, ยมฺหิ กุปิเต อกฺขีนิ ปีตกานิ โหนฺติ ภมนฺติ, คตฺตํ กมฺปติ กณฺฑูยติฯ พทฺธปิตฺตํ หทยปปฺผาสานมนฺตเร  ยกนมํสํ นิสฺสาย ปติฎฺฐิเต มหาโกสาตกิโกสกสทิเส ปิตฺตโกสเก ฐิตํ, ยมฺหิ กุปิเต สตฺตา อุมฺมตฺตกา โหนฺติ, วิปลฺลตฺถจิตฺตา หิโรตฺตปฺปํ ฉเฑฺฑตฺวา อกตฺตพฺพํ กโรนฺติ, อภาสิตพฺพํ ภาสนฺติ, อจินฺติตพฺพํ จิเนฺตนฺติฯ</p>


<p>ตตฺถ ยถา อุทกํ พฺยาเปตฺวา ฐิตํ เตลํ น ชานาติ ‘‘อหํ อุทกํ พฺยาเปตฺวา ฐิต’’นฺติ, นปิ อุทกํ ชานาติ ‘‘เตลํ มํ พฺยาเปตฺวา ฐิต’’นฺติ; เอวเมว น อพทฺธปิตฺตํ ชานาติ ‘‘อหํ สรีรํ พฺยาเปตฺวา ฐิต’’นฺติ, นปิ สรีรํ ชานาติ ‘‘อพทฺธปิตฺตํ มํ พฺยาเปตฺวา ฐิต’’นฺติฯ ยถา จ โกสาตกิโกสเก ฐิตํ วโสฺสทกํ น ชานาติ ‘‘อหํ โกสาตกิโกสเก ฐิต’’นฺติ, นปิ โกสาตกิโกสโก ชานาติ ‘‘มยิ วโสฺสทกํ ฐิต’’นฺติ; เอวเมว น พทฺธปิตฺตํ ชานาติ ‘‘อหํ ปิตฺตโกสเก ฐิต’’นฺติ, นปิ ปิตฺตโกสโก ชานาติ ‘‘มยิ พทฺธปิตฺตํ ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต ปิตฺตํ ปิตฺตภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ ปิตฺตํ วณฺณาทิโต ววตฺถเปติฯ</p>


<p>ตโต ปรํ สรีรพฺภนฺตเร เอกปตฺตปูรปฺปมาณํ  วณฺณโต เสตํ กจฺฉกปณฺณรสวณฺณนฺติ ววตฺถเปติฯ สณฺฐานโต โอกาสสณฺฐานํฯ ทิสโต อุปริมาย ทิสาย ชาตํฯ โอกาสโต อุทรปฎเล ฐิตนฺติฯ ยํ  ปานโภชนาทิอโชฺฌหรณกาเล เสยฺยถาปิ นาม อุทเก เสวาลปณกํ กเฎฺฐ วา กถเล วา ปตเนฺต ฉิชฺชิตฺวา ทฺวิธา หุตฺวา ปุน อโชฺฌตฺถริตฺวา ติฎฺฐติ, เอวเมว ปานโภชนาทิมฺหิ นิปตเนฺต ฉิชฺชิตฺวา ทฺวิธา หุตฺวา ปุน อโชฺฌตฺถริตฺวา ติฎฺฐติ, ยมฺหิ จ มนฺทีภูเต ปกฺกมิว คณฺฑํ ปูติกมิว กุกฺกุฎณฺฑํ อุทรปฎลํ ปรมเชคุจฺฉกุณปคนฺธํ โหติฯ ตโต อุคฺคเตน จ คเนฺธน อุคฺคาโรปิ มุขมฺปิ ทุคฺคนฺธํ ปูติกุณปสทิสํ โหติ, โส จ ปุริโส ‘‘อเปหิ  ทุคฺคนฺธํ วายสี’’ติ วตฺตพฺพตํ  อาปชฺชติ, ยญฺจ อภิวฑฺฒิตํ พหลตฺตมาปนฺนํ ปฎิกุชฺชนผลกมิว วจฺจกุฎิยา อุทรปฎลพฺภนฺตเร เอว กุณปคนฺธํ สนฺนิรุมฺภิตฺวา ติฎฺฐติฯ</p>


<p>ตตฺถ ยถา จนฺทนิกาย อุปริเผณปฎลํ น ชานาติ ‘‘อหํ จนฺทนิกาย ฐิต’’นฺติ, นปิ จนฺทนิกา ชานาติ ‘‘มยิ เผณปฎลํ ฐิต’’นฺติ; เอวเมว น เสมฺหํ ชานาติ ‘‘อหํ อุทรปฎเล ฐิต’’นฺติ, นปิ อุทรปฎลํ ชานาติ ‘‘มยิ เสมฺหํ ฐิตนฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต เสมฺหํ เสมฺหภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ เสมฺหํ วณฺณาทิโต ววตฺถเปติฯ</p>


<p>ตโต ปรํ สรีเร  วณฺณโต ปณฺฑุปลาสวโณฺณติ ววตฺถเปติฯ สณฺฐานโต โอกาสสณฺฐาโนฯ ทิสโต ทฺวีสุ ทิสาสุ ชาโตฯ โอกาสโต ปุพฺพสฺส โอกาโส นาม นิพโทฺธ นตฺถิฯ ยตฺถ ปุโพฺพ สนฺนิจิโต ติเฎฺฐยฺย, ยตฺร ยตฺร ขาณุกณฺฎกปฺปหรณคฺคิชาลาทีหิ อภิหเต สรีรปฺปเทเส โลหิตํ สณฺฐหิตฺวา ปจฺจติ, คณฺฑปิฬกาทโย วา อุปฺปชฺชนฺติ, ตตฺร ตตฺร ติฎฺฐติฯ</p>


<p>ตตฺถ ยถา รุกฺขสฺส ตตฺถ ตตฺถ ผรสุธาราทีหิ ปหตปฺปเทเส อวคฬิตฺวา ฐิโต นิยฺยาโส น ชานาติ ‘‘อหํ รุกฺขสฺส ปหตปฺปเทเส ฐิโต’’ติ, นปิ รุกฺขสฺส ปหตปฺปเทโส ชานาติ ‘‘มยิ นิยฺยาโส ฐิโต’’ติ; เอวเมว น ปุโพฺพ ชานาติ ‘‘อหํ สรีรสฺส ตตฺถ ตตฺถ ขาณุกณฺฎกาทีหิ อภิหตปฺปเทเส คณฺฑปิฬกาทีนํ อุฎฺฐิตปฺปเทเส วา ฐิโต’’ติ, นปิ สรีรปฺปเทโส ชานาติ ‘‘มยิ ปุโพฺพ ฐิโต’’ติฯ อาโภคปจฺจเวกฺขณวิรหิตา  หิ เอเต ธมฺมา…เป.… น ปุคฺคโลติฯ ปริเจฺฉทโต ปุโพฺพ ปุพฺพภาเคน ปริจฺฉิโนฺนติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ ปุพฺพํ วณฺณาทิโต ววตฺถเปติฯ</p>


<p>ตโต ปรํ สรีเร สนฺนิจิตโลหิตํ สํสรณโลหิตนฺติ เอวํ ทุวิเธ  สนฺนิจิตโลหิตํ ตาว วณฺณโต พหลกุถิตลาขารสวณฺณนฺติ  ววตฺถเปติ, สํสรณโลหิตํ อจฺฉลาขารสวณฺณนฺติฯ สณฺฐานโต สพฺพมฺปิ อตฺตโน โอกาสสณฺฐานํฯ ทิสโต สนฺนิจิตโลหิตํ อุปริมาย ทิสาย ชาตํ, สํสรณโลหิตํ ทฺวีสุปีติฯ โอกาสโต สํสรณโลหิตํ เกสโลมนขทนฺตานํ มํสวินิมุตฺตฎฺฐานเญฺจว ถทฺธสุกฺขจมฺมญฺจ วเชฺชตฺวา ธมนิชาลานุสาเรน  สพฺพํ อุปาทินฺนกสรีรํ ผริตฺวา ฐิตํฯ สนฺนิจิตโลหิตํ ยกนสฺส เหฎฺฐาภาคํ ปูเรตฺวา เอกปตฺตปูรณมตฺตํ วกฺกหทยปปฺผาสานํ อุปริ โถกํ โถกํ พินฺทุํ ปาเตนฺตํ วกฺกหทยยกนปปฺผาเส เตเมนฺตํ ฐิตํ, ยมฺหิ วกฺกหทยาทีนิ อเตเมเนฺต สตฺตา ปิปาสิตา โหนฺติฯ</p>


<p>ตตฺถ ยถา ชชฺชรกปาเล ฐิตํ อุทกํ เหฎฺฐา เลฑฺฑุขณฺฑาทีนิ เตเมนฺตํ น ชานาติ ‘‘อหํ ชชฺชรกปาเล ฐิตํ เหฎฺฐา เลฑฺฑุขณฺฑาทีนิ เตเมมี’’ติ, นปิ ชชฺชรกปาลํ เหฎฺฐา เลฑฺฑุขณฺฑาทีนิ วา ชานนฺติ ‘‘มยิ อุทกํ ฐิตํ, อเมฺห วา เตเมนฺตํ ฐิต’’นฺติ; เอวเมว น โลหิตํ ชานาติ ‘‘อหํ ยกนสฺส เหฎฺฐาภาเค วกฺกหทยาทีนิ เตเมนฺตํ ฐิต’’นฺติ, นปิ ยกนสฺส เหฎฺฐาภาคฎฺฐานํ วกฺกหทยาทีนิ วา ชานนฺติ ‘‘มยิ โลหิตํ ฐิตํ, อเมฺห วา เตเมนฺตํ ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต โลหิตํ โลหิตภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ โลหิตํ วณฺณาทิโต ววตฺถเปติฯ</p>


<p>ตโต ปรํ สรีเร  วณฺณโต ปสนฺนติลเตลวโณฺณติ ววตฺถเปติฯ สณฺฐานโต โอกาสสณฺฐาโนฯ ทิสโต ทฺวีสุ ทิสาสุ ชาโตฯ โอกาสโต เสทสฺส โอกาโส นาม นิพโทฺธ นตฺถิ, ยตฺถ เสโท โลหิตํ วิย สทา ติเฎฺฐยฺยฯ ยสฺมา วา ยทา อคฺคิสนฺตาปสูริยสนฺตาปอุตุวิการาทีหิ  สรีรํ สนฺตปติ, อถ อุทกโต อพฺพูฬฺหมตฺตวิสมจฺฉินฺนภิสมุฬาลกุมุทนาลกลาปอุทกมิว สพฺพเกสโลมกูปวิวเรหิ ปคฺฆรติฯ ตสฺมา เตสํ เกสโลมกูปวิวรานํ วเสน ตํ  สณฺฐานโต ววตฺถเปติฯ ‘‘เสทปริคฺคณฺหเกน จ โยคาวจเรน เกสโลมกูปวิวเร ปูเรตฺวา ฐิตวเสเนว เสโท มนสิกาตโพฺพ’’ติ วุตฺตํ ปุพฺพาจริเยหิฯ</p>


<p>ตตฺถ ยถา ภิสมุฬาลกุมุทนาลกลาปวิวเรหิ ปคฺฆรนฺตํ อุทกํ น ชานาติ ‘‘อหํ ภิสมุฬาลกุมุทนาลกลาปวิวเรหิ ปคฺฆรามี’’ติ, นปิ ภิสมุฬาลกุมุทนาลกลาปวิวรา ชานนฺติ ‘‘อเมฺหหิ อุทกํ ปคฺฆรตี’’ติ; เอวเมว น เสโท ชานาติ ‘‘อหํ เกสโลมกูปวิวเรหิ ปคฺฆรามี’’ติ, นปิ เกสโลมกูปวิวรา ชานนฺติ ‘‘อเมฺหหิ เสโท ปคฺฆรตี’’ติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต เสโท เสทภาเคน ปริจฺฉิโนฺนติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ เสทํ วณฺณาทิโต ววตฺถเปติฯ</p>


<p>ตโต  ปรํ สรีเร จมฺมมํสนฺตเร  วณฺณโต ผาลิตหลิทฺทิวโณฺณติ ววตฺถเปติฯ สณฺฐานโต โอกาสสณฺฐาโนฯ ตถา หิ สุขิโน ถูลสรีรสฺส จมฺมมํสนฺตเร ผริตฺวา ฐิโต หลิทฺทิรตฺตทุกูลปิโลติกสณฺฐาโน, กิสสรีรสฺส ชงฺฆมํสอูรุมํสปิฎฺฐิกณฺฎกนิสฺสิตปิฎฺฐิมํสอุทรปฎลมํสานิ นิสฺสาย สํเวลฺลิตฺวา ฐปิตหลิทฺทิรตฺตทุกูลปิโลติกขณฺฑสณฺฐาโนฯ ทิสโต ทฺวีสุ ทิสาสุ ชาโตฯ โอกาสโต ถูลสรีรสฺส สกลสรีรํ ผริตฺวา กิสสฺส ชงฺฆามํสาทีนิ นิสฺสาย ฐิโต, โย สิเนหสงฺขาโตปิ หุตฺวา ปรมเชคุจฺฉตฺตา น มตฺถกเตลตฺถํ น คณฺฑูสเตลตฺถํ น ทีปชาลนตฺถํ สงฺคยฺหติฯ</p>


<p>ตตฺถ ยถา มํสปุญฺชํ นิสฺสาย ฐิตา หลิทฺทิรตฺตทุกูลปิโลติกา น ชานาติ ‘‘อหํ มํสปุญฺชํ นิสฺสาย ฐิตา’’ติ, นปิ มํสปุโญฺช ชานาติ ‘‘หลิทฺทิรตฺตทุกูลปิโลติกา มํ นิสฺสาย ฐิตา’’ติ; เอวเมว น เมโท ชานาติ ‘‘อหํ สกลสรีรํ ชงฺฆาทีสุ วา มํสํ นิสฺสาย ฐิโต’’ติ, นปิ สกลสรีรํ ชานาติ ชงฺฆาทีสุ วา มํสํ ‘‘เมโท มํ นิสฺสาย ฐิโต’’ติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต เมโท เหฎฺฐา มํเสน, อุปริ จเมฺมน, สมนฺตโต เมทภาเคน  ปริจฺฉิโนฺนติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท  ปน เกสสทิโส เอวาติ เอวํ เมทํ วณฺณาทิโต ววตฺถเปติฯ</p>


<p>ตโต ปรํ สรีเร  วณฺณโต ปสนฺนติลเตลวณฺณนฺติ ววตฺถเปติฯ สณฺฐานโต โอกาสสณฺฐานํฯ ทิสโต อุปริมาย ทิสาย ชาตํฯ โอกาสโต อกฺขิกูปเกสุ ฐิตนฺติฯ น เจตํ ปิตฺตโกสเก ปิตฺตมิว อกฺขิกูปเกสุ สทา สนฺนิจิตํ หุตฺวา ติฎฺฐติ, กินฺตุ ยทา โสมนสฺสชาตา สตฺตา มหาหสิตํ หสนฺติ, โทมนสฺสชาตา โรทนฺติ ปริเทวนฺติ, ตถารูปํ วิสมาหารํ วา หรนฺติ, ยทา จ เตสํ อกฺขีนิ ธูมรชปํสุกาทีหิ อภิหญฺญนฺติ, ตทา เอเตหิ โสมนสฺสโทมนสฺสวิสมาหาราทีหิ สมุฎฺฐหิตฺวา อสฺสุ อกฺขิกูปเกสุ ปูเรตฺวา ติฎฺฐติ ปคฺฆรติ จฯ ‘‘อสฺสุปริคฺคณฺหเกน จ โยคาวจเรน อกฺขิกูปเก ปูเรตฺวา ฐิตวเสเนว ตํ มนสิกาตพฺพ’’นฺติ ปุพฺพาจริยา วณฺณยนฺติฯ</p>


<p>ตตฺถ ยถา มตฺถกจฺฉินฺนตรุณตาลฎฺฐิกูปเกสุ ฐิตํ อุทกํ น ชานาติ ‘‘อหํ มตฺถกจฺฉินฺนตรุณตาลฎฺฐิกูปเกสุ ฐิต’’นฺติ, นปิ มตฺถกจฺฉินฺนตรุณตาลฎฺฐิกูปกา ชานนฺติ ‘‘อเมฺหสุ อุทกํ ฐิต’’นฺติ; เอวเมว น อสฺสุ ชานาติ ‘‘อหํ อกฺขิกูปเกสุ ฐิต’’นฺติ, นปิ อกฺขิกูปกา ชานนฺติ ‘‘อเมฺหสุ อสฺสุ ฐิต’’นฺติฯ อาโภคปจฺจเวกฺขณวิรหิตา หิ เอเต  ธมฺมา…เป.… น ปุคฺคโลติฯ ปริเจฺฉทโต อสฺสุ อสฺสุภาเคน ปริจฺฉินฺนนฺติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ อสฺสุํ วณฺณาทิโต ววตฺถเปติฯ</p>


<p>ตโต ปรํ สรีเร วิลีนสิเนหสงฺขาตา  วณฺณโต อาจาเม อาสิตฺตเตลวณฺณาติ ววตฺถเปติฯ สณฺฐานโต โอกาสสณฺฐานาฯ ทิสโต ทฺวีสุ ทิสาสุ ชาตาฯ โอกาสโต หตฺถตลหตฺถปิฎฺฐิปาทตลปาทปิฎฺฐินาสาปุฎนลาฎอํสกูเฎสุ ฐิตาติฯ น เจสา เอเตสุ โอกาเสสุ สทา วิลีนา เอว หุตฺวา ติฎฺฐติ, กินฺตุ ยทา อคฺคิสนฺตาปสูริยสนฺตาปอุตุวิสภาคธาตุวิสภาเคหิ เต ปเทสา อุสฺมาชาตา โหนฺติ, ตทา ตตฺถ วิลีนาว หุตฺวา ปสนฺนสลิลาสุ อุทกโสณฺฑิกาสุ นีหาโร วิย สรติฯ</p>


<p>ตตฺถ  ยถา อุทกโสณฺฑิโย อโชฺฌตฺถริตฺวา  ฐิโต นีหาโร น ชานาติ ‘‘อหํ อุทกโสณฺฑิโย อโชฺฌตฺถริตฺวา ฐิโต’’ติ, นปิ อุทกโสณฺฑิโย ชานนฺติ ‘‘นีหาโร อเมฺห อโชฺฌตฺถริตฺวา ฐิโต’’ติ; เอวเมว น วสา ชานาติ ‘‘อหํ หตฺถตลาทีนิ อโชฺฌตฺถริตฺวา ฐิตา’’ติ, นปิ หตฺถตลาทีนิ ชานนฺติ ‘‘วสา อเมฺห อโชฺฌตฺถริตฺวา ฐิตา’’ติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต วสา วสาภาเคน ปริจฺฉินฺนาติ ววตฺถเปติฯ อยเมติสฺสา สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ วสํ วณฺณาทิโต ววตฺถเปติฯ</p>


<p>ตโต ปรํ สรีเร มุขสฺสพฺภนฺตเร  วณฺณโต เสโต เผณวโณฺณติ ววตฺถเปติฯ สณฺฐานโต โอกาสสณฺฐาโนติ, สมุทฺทเผณสณฺฐาโนติปิ เอเกฯ ทิสโต อุปริมาย ทิสาย ชาโตฯ โอกาสโต อุโภหิ กโปลปเสฺสหิ โอโรหิตฺวา ชิวฺหาย ฐิโตติฯ น เจโส เอตฺถ สทา สนฺนิจิโต หุตฺวา ติฎฺฐติ, กินฺตุ ยทา สตฺตา ตถารูปํ อาหารํ ปสฺสนฺติ วา สรนฺติ วา, อุณฺหติตฺตกฎุกโลณมฺพิลานํ วา กิญฺจิ มุเข ฐเปนฺติฯ ยทา จ เตสํ หทยํ อาคิลายติ, กิสฺมิญฺจิเทว วา ชิคุจฺฉา อุปฺปชฺชติ, ตทา เขโฬ อุปฺปชฺชิตฺวา อุโภหิ กโปลปเสฺสหิ โอโรหิตฺวา ชิวฺหาย สณฺฐาติฯ อคฺคชิวฺหาย เจส เขโฬ ตนุโก โหติ, มูลชิวฺหาย พหโล, มุเข ปกฺขิตฺตญฺจ ปุถุกํ วา ตณฺฑุลํ วา อญฺญํ วา กิญฺจิ ขาทนียํ นทิปุลิเน ขตกูปสลิลมิว ปริกฺขยมคจฺฉโนฺตว สทา เตมนสมโตฺถ โหติฯ</p>


<p>ตตฺถ ยถา นทิปุลิเน ขตกูปตเล สณฺฐิตํ อุทกํ น ชานาติ ‘‘อหํ กูปตเล สณฺฐิต’’นฺติ , นปิ กูปตลํ ชานาติ ‘‘มยิ อุทกํ ฐิต’’นฺติ; เอวเมว น เขโฬ ชานาติ ‘‘อหํ อุโภหิ กโปลปเสฺสหิ โอโรหิตฺวา ชิวฺหาตเล สณฺฐิโต’’ติ, นปิ ชิวฺหาตลํ ชานาติ ‘‘มยิ อุโภหิ กโปลปเสฺสหิ โอโรหิตฺวา เขโฬ สณฺฐิโต’’ติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต เขโฬ เขฬภาเคน ปริจฺฉิโนฺนติ ววตฺถเปติฯ อยเมตสฺส สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ เขฬํ วณฺณาทิโต ววตฺถเปติฯ</p>


<p>ตโต   ปรํ สรีเร  วณฺณโต เสตา ตรุณตาลมิญฺชวณฺณาติ ววตฺถเปติฯ สณฺฐานโต โอกาสสณฺฐานา, เสเทตฺวา เสเทตฺวา นาสาปุเฎ นิรนฺตรํ ปกฺขิตฺตเวตฺตงฺกุรสณฺฐานาติปิ เอเกฯ ทิสโต อุปริมาย ทิสาย ชาตาฯ โอกาสโต นาสาปุเฎ ปูเรตฺวา ฐิตาติฯ น เจสา เอตฺถ สทา สนฺนิจิตา หุตฺวา ติฎฺฐติ, กินฺตุ เสยฺยถาปิ นาม ปุริโส ปทุมินิปเตฺต ทธิํ พนฺธิตฺวา เหฎฺฐา ปทุมินิปตฺตํ กณฺฎเกน วิเชฺฌยฺย, อถ เตน ฉิเทฺทน ทธิปิณฺฑํ คฬิตฺวา พหิ ปปเตยฺย; เอวเมว ยทา สตฺตา โรทนฺติ, วิสภาคาหารอุตุวเสน วา สญฺชาตธาตุโกฺขภา โหนฺติ, ตทา อโนฺตสีสโต ปูติเสมฺหภาวํ อาปนฺนํ มตฺถลุงฺคํ คฬิตฺวา ตาลุมตฺถกวิวเรน โอตริตฺวา นาสาปุเฎ ปูเรตฺวา ติฎฺฐติฯ</p>


<p>ตตฺถ ยถา สิปฺปิกาย ปกฺขิตฺตํ ปูติทธิ น ชานาติ ‘‘อหํ สิปฺปิกาย ฐิต’’นฺติ, นปิ สิปฺปิกา ชานาติ ‘‘มยิ ปูติกํ ทธิ ฐิต’’นฺติ; เอวเมว น สิงฺฆาณิกา ชานาติ ‘‘อหํ นาสาปุเฎสุ ฐิตา’’ติ, นปิ นาสาปุฎา ชานนฺติ ‘‘อเมฺหสุ สิงฺฆาณิกา ฐิตา’’ติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต สิงฺฆาณิกา สิงฺฆาณิกภาเคน ปริจฺฉินฺนาติ ววตฺถเปติฯ อยเมติสฺสา สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ สิงฺฆาณิกํ วณฺณาทิโต ววตฺถเปติฯ</p>


<p>ตโต ปรํ อโนฺตสรีเร ติ สรีรสนฺธีนํ อพฺภนฺตเร ปิจฺฉิลกุณปํฯ สา วณฺณโต กณิการนิยฺยาสวณฺณาติ ววตฺถเปติฯ สณฺฐานโต โอกาสสณฺฐานาฯ ทิสโต ทฺวีสุ ทิสาสุ ชาตาฯ โอกาสโต อฎฺฐิสนฺธีนํ อพฺภญฺชนกิจฺจํ สาธยมานา อสีติสตสนฺธีนํ อพฺภนฺตเร ฐิตาติฯ ยสฺส เจสา มนฺทา โหติ, ตสฺส อุฎฺฐหนฺตสฺส นิสีทนฺตสฺส อภิกฺกมนฺตสฺส ปฎิกฺกมนฺตสฺส สมิญฺชนฺตสฺส ปสาเรนฺตสฺส อฎฺฐิกานิ กฎกฎายนฺติ, อจฺฉริกาสทฺทํ กโรโนฺต วิย วิจรติ , เอกโยชนทฺวิโยชนมตฺตมฺปิ อทฺธานํ คตสฺส วาโยธาตุ กุปฺปติ, คตฺตานิ ทุกฺขนฺติ  ยสฺส ปน เจสา พหุกา โหติ, ตสฺส อุฎฺฐานนิสชฺชาทีสุ น อฎฺฐีนิ กฎกฎายนฺติ, ทีฆมฺปิ อทฺธานํ คตสฺส น วาโยธาตุ กุปฺปติ, น คตฺตานิ ทุกฺขนฺติฯ</p>


<p>ตตฺถ  ยถา อพฺภญฺชนเตลํ น ชานาติ ‘‘อหํ อกฺขํ อพฺภญฺชิตฺวา ฐิต’’นฺติ, นปิ อโกฺข ชานาติ ‘‘มํ เตลํ อพฺภญฺชิตฺวา ฐิต’’นฺติ; เอวเมว น ลสิกา ชานาติ ‘‘อหํ อสีติสตสนฺธิโย อพฺภญฺชิตฺวา ฐิตา’’ติ, นปิ อสีติสตสนฺธิโย ชานนฺติ ‘‘ลสิกา อเมฺห อพฺภญฺชิตฺวา ฐิตา’’ติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต ลสิกา ลสิกภาเคน ปริจฺฉินฺนาติ ววตฺถเปติฯ อยเมติสฺสา สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ ลสิกํ วณฺณาทิโต ววตฺถเปติฯ</p>


<p>ตโต ปรํ อโนฺตสรีเร  วณฺณโต มาสขาโรทกวณฺณนฺติ ววตฺถเปติฯ สณฺฐานโต อุทกํ ปูเรตฺวา อโธมุขฐปิตอุทกกุมฺภอนฺตรคตอุทกสณฺฐานํฯ ทิสโต เหฎฺฐิมาย ทิสาย ชาตํฯ โอกาสโต วตฺถิสฺสพฺภนฺตเร ฐิตนฺติฯ วตฺถิ นาม วตฺถิปุโฎ วุจฺจติ, ยตฺถ เสยฺยถาปิ นาม จนฺทนิกาย ปกฺขิเตฺต อมุเข เปฬาฆเฎ จนฺทนิการโส ปวิสติ, น จสฺส ปวิสนมโคฺค ปญฺญายติ; เอวเมว สรีรโต มุตฺตํ ปวิสติ, น จสฺส ปวิสนมโคฺค ปญฺญายติ นิกฺขมนมโคฺค เอว ตุ ปากโฎ โหติ, ยมฺหิ จ มุตฺตสฺส ภริเต ‘‘ปสฺสาวํ กโรมา’’ติ สตฺตานํ อายูหนํ โหติฯ ตตฺถ ยถา จนฺทนิกาย ปกฺขิเตฺต อมุเข เปฬาฆเฎ ฐิโต จนฺทนิการโส น ชานาติ ‘‘อหํ อมุเข เปฬาฆเฎ ฐิโต’’ติ, นปิ เปฬาฆโฎ ชานาติ ‘‘มยิ จนฺทนิการโส ฐิโต’’ติ; เอวเมว มุตฺตํ น ชานาติ ‘‘อหํ วตฺถิมฺหิ ฐิต’’นฺติ, นปิ วตฺถิ ชานาติ ‘‘มยิ มุตฺตํ ฐิต’’นฺติฯ อาโภคปจฺจเวกฺขณวิรหิตา หิ เอเต ธมฺมา…เป.… น ปุคฺคโลติฯ ปริเจฺฉทโต วตฺถิอพฺภนฺตเรน เจว มุตฺตภาเคน จ ปริจฺฉินฺนนฺติ ววตฺถเปติฯ อยเมตสฺส  สภาคปริเจฺฉโท, วิสภาคปริเจฺฉโท ปน เกสสทิโส เอวาติ เอวํ มุตฺตํ วณฺณาทิโต ววตฺถเปติฯ เอวมยํ อิมํ ทฺวตฺติํสาการํ วณฺณาทิโต ววตฺถเปติฯ</p>


<p>ตเสฺสวํ อิมํ ทฺวตฺติํสาการํ วณฺณาทิวเสน ววตฺถเปนฺตสฺส ตํ ตํ ภาวนานุโยคํ อาคมฺม เกสาทโย ปคุณา โหนฺติ, โกฎฺฐาสภาเวน อุปฎฺฐหนฺติฯ ตโต ปภุติ เสยฺยถาปิ นาม จกฺขุมโต ปุริสสฺส ทฺวตฺติํสวณฺณานํ ปุปฺผานํ เอกสุตฺตคนฺถิตํ มาลํ โอโลเกนฺตสฺส สพฺพปุปฺผานิ อปุพฺพาปริยมิว ปากฎานิ โหนฺติ; เอวเมว ‘‘อตฺถิ อิมสฺมิํ กาเย  เกสา’’ติ อิมํ กายํ สติยา โอโลเกนฺตสฺส สเพฺพ เต ธมฺมา อปุพฺพาปริยมิว ปากฎา โหนฺติฯ เกเสสุ อาวชฺชิเตสุ  อสณฺฐหมานาว สติ ยาว มุตฺตํ, ตาว ปวตฺตติฯ ตโต ปภุติ ตสฺส อาหิณฺฑนฺตา มนุสฺสติรจฺฉานาทโย จ สตฺตาการํ วิชหิตฺวา โกฎฺฐาสราสิวเสเนว อุปฎฺฐหนฺติ, เตหิ จ อโชฺฌหริยมานํ ปานโภชนาทิ โกฎฺฐาสราสิมฺหิ ปกฺขิปฺปมานมิว อุปฎฺฐาตีติฯ</p>


<p>เอตฺถาห ‘‘อถาเนน ตโต ปรํ กิํ กาตพฺพ’’นฺติ? วุจฺจเต – ตเทว นิมิตฺตํ อาเสวิตพฺพํ ภาเวตพฺพํ พหุลีกาตพฺพํ สุววตฺถิตํ ววตฺถเปตพฺพํฯ กถํ ปนายํ ตํ นิมิตฺตํ อาเสวติ ภาเวติ พหุลีกโรติ สุววตฺถิตํ ววตฺถเปตีติ? อยญฺหิ ตํ เกสาทีนํ โกฎฺฐาสภาเวน อุปฎฺฐานนิมิตฺตํ อาเสวติ, สติยา อลฺลิยติ ภชติ อุปคจฺฉติ, สติคพฺภํ คณฺหาเปติฯ ตตฺถ ลทฺธํ วา สติํ วเฑฺฒโนฺต ตํ ภาเวตีติ วุจฺจติฯ พหุลีกโรตีติ ปุนปฺปุนํ สติสมฺปยุตฺตํ วิตกฺกวิจารพฺภาหตํ กโรติฯ สุววตฺถิตํ ววตฺถเปตีติ ยถา สุฎฺฐุ ววตฺถิตํ โหติ, น ปุน อนฺตรธานํ คจฺฉติ, ตถา ตํ สติยา ววตฺถเปติ, อุปธาเรติ อุปนิพนฺธติฯ</p>


<p>อถ วา ยํ  ปุเพฺพ อนุปุพฺพโต, นาติสีฆโต, นาติสณิกโต, วิเกฺขปปฺปหานโต, ปณฺณตฺติสมติกฺกมนโต, อนุปุพฺพมุญฺจนโต, ลกฺขณโต, ตโย จ สุตฺตนฺตาติ เอวํ ทสวิธํ มนสิการโกสลฺลํ วุตฺตํฯ ตตฺถ อนุปุพฺพโต มนสิกโรโนฺต อาเสวติ, นาติสีฆโต นาติสณิกโต จ มนสิกโรโนฺต ภาเวติ, วิเกฺขปปฺปหานโต มนสิกโรโนฺต พหุลี กโรติ, ปณฺณตฺติสมติกฺกมนาทิโต มนสิกโรโนฺต สุววตฺถิตํ ววตฺถเปตีติ เวทิตโพฺพฯ</p>


<p>เอตฺถาห ‘‘กถํ ปนายํ อนุปุพฺพาทิวเสน เอเต ธเมฺม มนสิ กโรตี’’ติ? วุจฺจเต – อยญฺหิ เกเส มนสิ กริตฺวา ตทนนฺตรํ โลเม มนสิ กโรติ, น นเขฯ ตถา โลเม มนสิ กริตฺวา ตทนนฺตรํ นเข มนสิ กโรติ, น ทเนฺตฯ เอส นโย สพฺพตฺถฯ กสฺมา? อุปฺปฎิปาฎิยา หิ มนสิกโรโนฺต เสยฺยถาปิ นาม อกุสโล ปุริโส ทฺวตฺติํสปทํ นิเสฺสณิํ อุปฺปฎิปาฎิยา อาโรหโนฺต กิลนฺตกาโย ตโต นิเสฺสณิโต  ปปตติ, น อาโรหนํ สมฺปาเทติ; เอวเมว ภาวนาสมฺปตฺติวเสน อธิคนฺตพฺพสฺส อสฺสาทสฺส อนธิคมนโต กิลนฺตจิโตฺต ทฺวตฺติํสาการภาวนาโต ปปตติ, น ภาวนํ สมฺปาเทตีติฯ</p>


<p>อนุปุพฺพโต มนสิกโรโนฺตปิ จ เกสา โลมาติ ปิ มนสิ กโรติฯ อติสีฆโต หิ มนสิกโรโนฺต เสยฺยถาปิ นาม อทฺธานํ คจฺฉโนฺต ปุริโส สมวิสมรุกฺขถลนินฺนเทฺวธาปถาทีนิ มคฺคนิมิตฺตานิ อุปลเกฺขตุํ น สโกฺกติ, ตโต น มคฺคกุสโล โหติ, อทฺธานญฺจ ปริกฺขยํ เนติ; เอวเมว วณฺณสณฺฐานาทีนิ ทฺวตฺติํสาการนิมิตฺตานิ  อุปลเกฺขตุํ น สโกฺกติ, ตโต น ทฺวตฺติํสากาเร กุสโล โหติ, กมฺมฎฺฐานญฺจ ปริกฺขยํ เนติฯ</p>


<p>ยถา จ นาติสีฆโต, เอวํ ปิ มนสิ กโรติฯ อติสณิกโต หิ มนสิกโรโนฺต เสยฺยถาปิ นาม ปุริโส อทฺธานมคฺคํ ปฎิปโนฺน อนฺตรามเคฺค รุกฺขปพฺพตตฬากาทีสุ วิลมฺพมาโน อิจฺฉิตปฺปเทสํ อปาปุณโนฺต อนฺตรามเคฺคเยว สีหพฺยคฺฆาทีหิ อนยพฺยสนํ ปาปุณาติ; เอวเมว ทฺวตฺติํสาการภาวนาสมฺปทํ อปาปุณโนฺต  ภาวนาวิเจฺฉเทน อนฺตราเยว กามวิตกฺกาทีหิ อนยพฺยสนํ ปาปุณาติฯ</p>


<p>นาติสณิกโต มนสิกโรโนฺตปิ จ ปิ มนสิ กโรติฯ วิเกฺขปปฺปหานโต นาม ยถา อเญฺญสุ นวกมฺมาทีสุ จิตฺตํ น วิกฺขิปติ, ตถา มนสิ กโรติฯ พหิทฺธา วิเกฺขปมานจิโตฺต หิ เกสาทีเสฺวว อสมาหิตเจโตวิตโกฺก ภาวนาสมฺปทํ อปาปุณิตฺวา อนฺตราว อนยพฺยสนํ อาปชฺชติ ตกฺกสิลาคมเน โพธิสตฺตสฺส สหายกา วิยฯ อวิกฺขิปมานจิโตฺต ปน เกสาทีเสฺวว สมาหิตเจโตวิตโกฺก ภาวนาสมฺปทํ ปาปุณาติ โพธิสโตฺต วิย ตกฺกสิลรชฺชสมฺปทนฺติฯ ตเสฺสวํ วิเกฺขปปฺปหานโต มนสิกโรโต อธิการจริยาธิมุตฺตีนํ วเสน เต ธมฺมา อสุภโต วา วณฺณโต วา สุญฺญโต วา อุปฎฺฐหนฺติฯ</p>


<p>อถ ปณฺณตฺติสมติกฺกมนโต เต ธเมฺม มนสิ กโรติฯ ติ เกสา โลมาติ เอวมาทิโวหารํ สมติกฺกมิตฺวา วิสฺสเชฺชตฺวา ยถูปฎฺฐิตานํ อสุภาทีนํเยว วเสน มนสิ กโรติฯ กถํ ? ยถา อรญฺญนิวาสูปคตา มนุสฺสา อปริจิตภูมิภาคตฺตา อุทกฎฺฐานสญฺชานนตฺถํ สาขาภงฺคาทินิมิตฺตํ กตฺวา ตทนุสาเรน คนฺตฺวา อุทกํ ปริภุญฺชนฺติ, ยทา ปน ปริจิตภูมิภาคา โหนฺติ, อถ ตํ นิมิตฺตํ วิสฺสเชฺชตฺวา อมนสิกตฺวาว อุทกฎฺฐานํ อุปสงฺกมิตฺวา อุทกํ ปริภุญฺชนฺติ, เอวเมวายํ เกสา โลมาติอาทินา ตํตํโวหารสฺส วเสน ปฐมํ เต ธเมฺม มนสากาสิ, เตสุ ธเมฺมสุ อสุภาทีนํ อญฺญตรวเสน อุปฎฺฐหเนฺตสุ ตํ โวหารํ สมติกฺกมิตฺวา วิสฺสเชฺชตฺวา อสุภาทิโตว มนสิ กโรติฯ</p>


<p>เอตฺถาห ‘‘กถํ ปนสฺส เอเต ธมฺมา อสุภาทิโต อุปฎฺฐหนฺติ, กถํ วณฺณโต, กถํ สุญฺญโต วา, กถญฺจายเมเต อสุภโต มนสิ กโรติ, กถํ วณฺณโต, กถํ สุญฺญโต วา’’ติ? เกสา ตาวสฺส วณฺณสณฺฐานคนฺธาสโยกาสวเสน ปญฺจธา อสุภโต อุปฎฺฐหนฺติ, ปญฺจธา เอว อยเมเต อสุภโต มนสิ กโรติฯ เสยฺยถิทํ – เกสา นาเมเต วณฺณโต อสุภา  ปรมปฺปฎิกูลเชคุจฺฉา ฯ ตถา หิ มนุสฺสา ทิวา ปานโภชเน ปติตํ เกสวณฺณํ วากํ วา สุตฺตํ วา ทิสฺวา เกสสญฺญาย มโนรมมฺปิ ปานโภชนํ ฉเฑฺฑนฺติ วา ชิคุจฺฉนฺติ วาฯ สณฺฐานโตปิ อสุภาฯ ตถา หิ รตฺติํ ปานโภชเน ปติตํ เกสสณฺฐานํ วากํ วา สุตฺตํ วา ผุสิตฺวา เกสสญฺญาย มโนรมมฺปิ ปานโภชนํ ฉเฑฺฑนฺติ วา ชิคุจฺฉนฺติ วาฯ คนฺธโตปิ อสุภาฯ ตถา หิ เตลมกฺขนปุปฺผธูมาทิสงฺขาเรหิ วิรหิตานํ เกสานํ คโนฺธ ปรมเชคุโจฺฉ โหติ, อคฺคีสุ ปกฺขิตฺตสฺส เกสสฺส คนฺธํ ฆายิตฺวา สตฺตา นาสิกํ ปิเธนฺติ, มุขมฺปิ วิกุเชฺชนฺติฯ อาสยโตปิ อสุภาฯ ตถา หิ นานาวิเธน มนุสฺสาสุจินิสฺสเนฺทน สงฺการฎฺฐาเน ตณฺฑุเลยฺยกาทีนิ วิย ปิตฺตเสมฺหปุพฺพโลหิตนิสฺสเนฺทน เต อาจิตา วุทฺธิํ วิรูฬฺหิํ เวปุลฺลํ คมิตาติฯ โอกาสโตปิ อสุภาฯ ตถา หิ สงฺการฎฺฐาเน วิย ตณฺฑุเลยฺยกาทีนิ ปรมเชคุเจฺฉ โลมาทิเอกติํสกุณปราสิมตฺถเก มนุสฺสานํ สีสปลิเวฐเก อลฺลจเมฺม ชาตาติฯ เอส นโย โลมาทีสุฯ เอวํ ตาว อยเมเต ธเมฺม อสุภโต อุปฎฺฐหเนฺต อสุภโต มนสิ กโรติฯ</p>


<p>ยทิ ปนสฺส วณฺณโต อุปฎฺฐหนฺติ, อถ เกสา นีลกสิณวเสน อุปฎฺฐหนฺติฯ ตถา โลมา ทนฺตา โอทาตกสิณวเสนาติฯ เอส นโย สพฺพตฺถ ฯ ตํตํกสิณวเสเนว อยเมเต มนสิ กโรติ, เอวํ วณฺณโต อุปฎฺฐหเนฺต วณฺณโต มนสิ กโรติฯ ยทิ ปนสฺส สุญฺญโต อุปฎฺฐหนฺติ, อถ เกสา ฆนวินิโพฺภคววตฺถาเนน โอชฎฺฐมกสมูหวเสน อุปฎฺฐหนฺติฯ ตถา โลมาทโย, ยถา อุปฎฺฐหนฺติฯ อยเมเต ตเถว มนสิ กโรติฯ เอวํ สุญฺญโต อุปฎฺฐหเนฺต สุญฺญโต มนสิ กโรติฯ</p>


<p>เอวํ มนสิกโรโนฺต อยเมเต ธเมฺม อนุปุพฺพมุญฺจนโต มนสิ กโรติฯ ติ อสุภาทีนํ อญฺญตรวเสน อุปฎฺฐิเต เกเส มุญฺจิตฺวา โลเม มนสิกโรโนฺต เสยฺยถาปิ นาม ชลูกา นงฺคุเฎฺฐน คหิตปฺปเทเส สาเปกฺขาว หุตฺวา ตุเณฺฑน อญฺญํ ปเทสํ คณฺหาติ, คหิเต จ ตสฺมิํ อิตรํ มุญฺจติ, เอวเมว เกเสสุ สาเปโกฺขว หุตฺวา โลเม มนสิ กโรติ, โลเมสุ จ ปติฎฺฐิเต มนสิกาเร  เกเส มุญฺจติฯ เอส นโย สพฺพตฺถฯ เอวํ หิสฺส อนุปุพฺพมุญฺจนโต มนสิกโรโต อสุภาทีสุ อญฺญตรวเสน เต ธมฺมา อุปฎฺฐหนฺตา อนวเสสโต อุปฎฺฐหนฺติ, ปากฎตรูปฎฺฐานา จ โหนฺติฯ</p>


<p>อถ ยสฺส เต ธมฺมา  อุปฎฺฐหนฺติ, ปากฎตรูปฎฺฐานา จ โหนฺติ, ตสฺส เสยฺยถาปิ นาม มกฺกโฎ ทฺวตฺติํสตาลเก ตาลวเน พฺยาเธน ปริปาติยมาโน เอกรุเกฺขปิ อสณฺฐหโนฺต ปริธาวิตฺวา ยทา นิวโตฺต โหติ กิลโนฺต, อถ เอกเมว ฆนตาลปณฺณปริเวฐิตํ ตาลสุจิํ  นิสฺสาย ติฎฺฐติ; เอวเมว จิตฺตมกฺกโฎ ทฺวตฺติํสโกฎฺฐาสเก อิมสฺมิํ กาเย เตเนว โยคินา ปริปาติยมาโน เอกโกฎฺฐาสเกปิ อสณฺฐหโนฺต ปริธาวิตฺวา ยทา อเนการมฺมณวิธาวเน อภิลาสาภาเวน นิวโตฺต โหติ กิลโนฺตฯ อถ ยฺวาสฺส เกสาทีสุ ธโมฺม ปคุณตโร จริตานุรูปตโร วา, ยตฺถ วา ปุเพฺพ กตาธิกาโร โหติ, ตํ นิสฺสาย อุปจารวเสน ติฎฺฐติฯ อถ ตเมว นิมิตฺตํ ปุนปฺปุนํ ตกฺกาหตํ วิตกฺกาหตํ กริตฺวา ยถากฺกมํ ปฐมํ ฌานํ อุปฺปาเทติ, ตตฺถ ปติฎฺฐาย วิปสฺสนมารภิตฺวา อริยภูมิํ ปาปุณาติฯ</p>


<p>ยสฺส ปน เต ธมฺมา  อุปฎฺฐหนฺติ, ตสฺสาปิ เสยฺยถาปิ นาม มกฺกโฎ…เป.… อถ ยฺวาสฺส เกสาทีสุ ธโมฺม ปคุณตโร จริตานุรูปตโร  วา, ยตฺถ วา ปุเพฺพ กตาธิกาโร โหติ, ตํ นิสฺสาย อุปจารวเสน ติฎฺฐติฯ อถ ตเมว นิมิตฺตํ ปุนปฺปุนํ ตกฺกาหตํ วิตกฺกาหตํ กริตฺวา ยถากฺกมํ นีลกสิณวเสน ปีตกสิณวเสน วา ปญฺจปิ รูปาวจรชฺฌานานิ อุปฺปาเทติ, เตสญฺจ ยตฺถ กตฺถจิ ปติฎฺฐาย วิปสฺสนํ อารภิตฺวา อริยภูมิํ ปาปุณาติฯ</p>


<p>ยสฺส ปน เต ธมฺมา  อุปฎฺฐหนฺติ, โส ลกฺขณโต มนสิ กโรติ, ลกฺขณโต มนสิกโรโนฺต ตตฺถ จตุธาตุววตฺถานวเสน อุปจารชฺฌานํ ปาปุณาติฯ อถ มนสิกโรโนฺต เต ธเมฺม อนิจฺจทุกฺขานตฺตสุตฺตตฺตยวเสน มนสิ กโรติ ฯ อยมสฺส วิปสฺสนานโยฯ โส อิมํ วิปสฺสนํ อารภิตฺวา ยถากฺกมญฺจ ปฎิปชฺชิตฺวา อริยภูมิํ ปาปุณาตีติฯ</p>


<p>เอตฺตาวตา จ ยํ วุตฺตํ – ‘‘กถํ ปนายํ อนุปุพฺพาทิวเสน เอเต ธเมฺม มนสิ กโรตี’’ติ, ตํ พฺยากตํ โหติฯ ยญฺจาปิ วุตฺตํ – ‘‘ภาวนาวเสน ปนสฺส เอวํ วณฺณนา เวทิตพฺพา’’ติ, ตสฺสโตฺถ ปกาสิโต โหตีติฯ</p>


<h3>ปกิณฺณกนโย</h3>
<p>อิทานิ อิมสฺมิํเยว ทฺวตฺติํสากาเร วณฺณนาปริจยปาฎวตฺถํ อยํ  เวทิตโพฺพ –</p>


<p>
‘‘นิมิตฺตโต ลกฺขณโต, ธาตุโต สุญฺญโตปิ จ;  
  
ขนฺธาทิโต จ วิเญฺญโยฺย, ทฺวตฺติํสาการนิจฺฉโย’’ติฯ  
</p>
  
<p>ตตฺถ  ติ เอวํ วุตฺตปฺปกาเร อิมสฺมิํ ทฺวตฺติํสากาเร สฎฺฐิสตํ นิมิตฺตานิ โหนฺติ, เยสํ วเสน โยคาวจโร ทฺวตฺติํสาการํ โกฎฺฐาสโต ปริคฺคณฺหาติฯ เสยฺยถิทํ – เกสสฺส วณฺณนิมิตฺตํ, สณฺฐานนิมิตฺตํ, ทิสานิมิตฺตํ, โอกาสนิมิตฺตํ, ปริเจฺฉทนิมิตฺตนฺติ ปญฺจ นิมิตฺตานิ โหนฺติฯ เอวํ โลมาทีสุฯ</p>


<p>ติ ทฺวตฺติํสากาเร อฎฺฐวีสติสตํ ลกฺขณานิ โหนฺติ, เยสํ วเสน โยคาวจโร ทฺวตฺติํสาการํ ลกฺขณโต มนสิ กโรติ ฯ เสยฺยถิทํ – เกสสฺส ถทฺธลกฺขณํ, อาพนฺธนลกฺขณํ, อุณฺหตฺตลกฺขณํ, สมุทีรณลกฺขณนฺติ จตฺตาริ ลกฺขณานิ โหนฺติฯ เอวํ โลมาทีสุฯ</p>


<p>ติ ทฺวตฺติํสากาเร ‘‘ฉธาตุโร, ภิกฺขเว, อยํ ปุริสปุคฺคโล’’ติ (ม. นิ. ๓.๓๔๓-๓๔๔) เอตฺถ วุตฺตาสุ ธาตูสุ อฎฺฐวีสติสตํ ธาตุโย โหนฺติ, ยาสํ วเสน โยคาวจโร ทฺวตฺติํสาการํ ธาตุโต ปริคฺคณฺหาติฯ เสยฺยถิทํ – ยา เกเส ถทฺธตา, สา ปถวีธาตุ; ยา อาพนฺธนตา, สา อาโปธาตุ; ยา ปริปาจนตา, สา เตโชธาตุ; ยา วิตฺถมฺภนตา, สา วาโยธาตูติ จตโสฺส ธาตุโย โหนฺติฯ เอวํ โลมาทีสุฯ</p>


<p>ติ ทฺวตฺติํสากาเร อฎฺฐวีสติสตํ สุญฺญตา โหนฺติ, ยาสํ วเสน โยคาวจโร ทฺวตฺติํสาการํ สุญฺญโต วิปสฺสติฯ เสยฺยถิทํ – เกเส ตาว ปถวีธาตุ  อาโปธาตฺวาทีหิ สุญฺญา, ตถา อาโปธาตฺวาทโย ปถวีธาตฺวาทีหีติ จตโสฺส สุญฺญตา โหนฺติฯ เอวํ โลมาทีสุฯ</p>


<p>ติ ทฺวตฺติํสากาเร เกสาทีสุ ขนฺธาทิวเสน สงฺคยฺหมาเนสุ ‘‘เกสา กติ ขนฺธา โหนฺติ, กติ อายตนานิ, กติ ธาตุโย, กติ สจฺจานิ, กติ สติปฎฺฐานานี’’ติ เอวมาทินา นเยน วินิจฺฉโย เวทิตโพฺพฯ เอวญฺจสฺส วิชานโต ติณกฎฺฐสมูโห วิย กาโย ขายติฯ ยถาห –</p>


<p>
‘‘นตฺถิ สโตฺต นโร โปโส, ปุคฺคโล นูปลพฺภติ;  
  
สุญฺญภูโต อยํ กาโย, ติณกฎฺฐสมูปโม’’ติฯ  
</p>
  
<p>อถสฺส ยา สา –</p>


<p>
‘‘สุญฺญาคารํ ปวิฎฺฐสฺส, สนฺตจิตฺตสฺส ตาทิโน;  
  
อมานุสี รติ โหติ, สมฺมา ธมฺมํ วิปสฺสโต’’ติฯ –  
</p>
  
<p>เอวํ  อมานุสี รติ วุตฺตา, สา อทูรตรา โหติฯ ตโต ยํ ตํ –</p>


<p>
‘‘ยโต ยโต สมฺมสติ, ขนฺธานํ อุทยพฺพยํ;  
  
ลภตี ปีติปาโมชฺชํ, อมตํ ตํ วิชานต’’นฺติฯ (ธ. ป. ๓๗๓-๓๗๔) –  
</p>
  
<p>เอวํ  วิปสฺสนามยํ ปีติปาโมชฺชามตํ วุตฺตํฯ ตํ อนุภวโนฺต น จิเรเนว อริยชนเสวิตํ อชรามรํ นิพฺพานามตํ สจฺฉิกโรตีติฯ</p>

</p>

</p>





