<h1>มหาเสนวโคฺค</h1>
<h2>๓๑. มหาเสนรโญฺญ วตฺถุมฺหิ อยมานุปุพฺพีกถา</h2>
<p>ภควติ  ปรินิพฺพุเต ปาฎลิปุตฺตนคเร มหาเสโน นาม ราชา รชฺชํ กาเรสิ ธมฺมิโก ธมฺมราชาฯ โส ปน ปิตุปิตามหาทีนํ ธนราสิํ โอโลเกตฺวา อิเม อิมํ สาปเตยฺยํ ปหาย มจฺจุโน มุขมุปคตาฯ อโห สํสาริกานํ อญฺญาณตาฯ ธนํ ฐเปตฺวา อตฺตโน วินาสญฺจ อตฺตานํ ฐเปตฺวา ธนวินาสญฺจ น ชานนฺตีติ สมฺปตฺติยา อธิคมญฺจ วินาสํ จาติ สพฺพํ จิเนฺตตฺวา ธมฺมญฺจ สุตฺวา ปฎิลทฺธสโทฺธ ทิวเส ทิวเส ทสสหสฺสานํ ภิกฺขูนํ มธุเรน อนฺนปาเนน สนฺตเปฺปโนฺต อเนกานิ ปุญฺญานิ อุปจินโนฺต เอกทิวสํ รโห ปฎิสลฺลิโน เอวํ จิเนฺตสิฯ เอวํ ราชนิโยเคน ชนสฺส ปีฬนํ กตฺวา ทินฺนทานโต สหเตฺถน กมฺมํ กตฺวา ลเทฺธน ทินฺนทานํ มหปฺผลํ มหานิสํสํ ภวิสฺสติ, เอวํ มยา กาตพฺพนฺติ โส สุหทา มจฺจสฺส รชฺชํ นียฺยาเตตฺวา อตฺตโน กณิฎฺฐิกํ อาทาย กิญฺจิ อชานาเปตฺวา อญฺญตรเวเสน นครา นิกฺขมฺม อุตฺตรมธุรํ นาม นครํ อคมาสิ, ตตฺถ มหาวิภโว เอโก เสฎฺฐิ ปฎิวสติ, เต เสฎฺฐิโน สมีป มุปคมฺม ฐิตาฯ เตน กิมตฺถายาคตาติ วุเตฺต ราชา ตว เคเห ภติยา กมฺมํ กริสฺสามีติ วตฺวา เตนานุญฺญาโต ตีณิ วสฺสานิ กมฺม มกาสิ, ตโต เอกทิวสํ เสฎฺฐิ เต ทิสฺวา ปโกฺกสิตฺวา อตีว ตุเมฺห สุขุมาลตราฯ ตถาปิ อิมสฺมิํ เคเห กมฺมกรเณน จิรํ วสิตฺถ, เอตฺตกํ กาลํ กิสฺมิญฺจิ กเมฺมปิ กุสีตตฺตํ น ปญฺญายติฯ ปเคว อนาจารมฺปิ, ยาคุภตฺตํ ฐเปตฺวา อญฺญํ อุปการมฺปิ มม สนฺติกา นตฺถิ, เกนเตฺถน กมฺมํ กโรถาติ ปุจฺฉิฯ ราชา ตสฺส วจนํ สุตฺวา อิมสฺมิํ ชนปเท สาลิโน มนาปภาโว พหุโส สูยติฯ ตสฺมา สาลีนมตฺถาย อิธา คตมฺหาติ อาห, ตํ สุตฺวา เตสํ ตุโฎฺฐ เสฎฺฐิ สาลีนํ สกฎสหสฺสํ อทาสิ, ราชา สาลิํลภิตฺวา เสฎฺฐิโน  เอวมาห, โภ อิมํ อมฺหากํ นครํ ปาเปถาติ, ตํ สุตฺวา เสฎฺฐิ สาธูติ วตฺวา สาลิปริปุณฺณสกฎสหสฺสํ รโญฺญ นครํ ปาเปสิ, ราชา นครํ คนฺตฺวา เสฎฺฐิสฺส นานาวณฺณวตฺถหิรญฺญสุวณฺณาทีหิ สกเฎ ปูเรตฺวา ปฎิเปเสตฺวา เมตฺติํ ถิรํ กตฺวา อาภตวีหโย ราชเคเห สนฺนิจยมกาสิ, อถ ราชา กติปาหจฺจเยน มุสลํ ปคฺคยฺห สหเตฺถเนว วีหิํ โกเฎฺฎติ, โกฎฺฎิตโกฎฺฎิตํ กณิฎฺฐิกา ปโปฺผเฎติฯ เอวํ อุโภปิ ตณฺฑุลานํ มหนฺตํ ราสิํ กตฺวา ทารูทกาทโย อาหริตฺวา อมฺพิลภตฺตํ ปจิตฺวา ราชเคเห ปญฺจสตอาสนานิ ปญฺญาเปตฺวา กาลํ อุโคฺฆเสสุํ, อาคจฺฉนฺตุ อยฺยา อนุกมฺปํ อุปาทาย มม เคเห ภุญฺชนฺตูติฯ ตํ สุตฺวา ปญฺจสตา ภิกฺขู อากาเสน อาคมิํสุ, ราชา เต ยาวทตฺถํ ปริวิสิ, ตโต เตสํ อนฺตเร ปิยํคุทีปวาสี เอโก มหาสิวเตฺถโร นาม ภตฺตํ คเหตฺวา เอเต มํ ปสฺสนฺตูติ อธิฎฺฐหิตฺวา อากาเสน ปิยํคุทีปํ คนฺตฺวา ภตฺตํ ปญฺจสตานํ ภิกฺขูนํ ทตฺวา ปริภุญฺจิฯ ตํ ตสฺสานุภาเวน สเพฺพสํ ยาวทตฺถํ อโหสิฯ เอวํ อปฺปเกนาปิ เทยฺยธเมฺมน สปฺปุริสา ทายกานํ มนํ ปสาเทตฺวา ปติฎฺฐํ กโรนฺตีติฯ วุตฺตญฺหิฯ</p>


<ol>
<li>
อปฺปเกนปิ เมธาวี, ทายกานํ มนํ ปติ;  
  
สทฺธํ วเฑฺฒนฺติ จโนฺทว, รํสินา ขีรสาครํฯ  
</li>
  
<li>
อฎฺฐาเน น นิโยเชนฺตา, กโรนฺตา เนว สนฺนิธิํ;  
  
ปริโภค มกตฺวาน, เนว นาเสนฺติ ปจฺจยํฯ  
</li>
  
<li>
น ปาเปนฺตาจ เถยฺยสฺส, น กโรนฺตา ตเถวิณํ;  
  
วิภชนฺติ สุสีเลสุ, สยํ ภุตฺวาน สีลวาติฯ  
</li>
  
<p>อถ ราชา กณิฎฺฐิกาย สทฺธิํ ถเตฺถว ฐิโต ปิยํคุทีเป ปริภุญฺชเนฺต ปญฺจสตภิกฺขู ทิสฺวา หโฎฺฐ อุทโคฺค อโหสิฯ อถ  เต อปรภาเค อตฺตนา กตํ ทานวรํ อนุสฺสรนฺตา น จิเรเนว อุโภปิ โสตาปนฺนา อเหสุํติฯ
</ol></p>


<ol>
<li>
น คเณนฺตาตฺตโน ทุกฺขํ, วิหาย มหติํ สิริํ;  
  
อายติํภวมิจฺฉนฺตา, สุชเนวํ สุเภ รตาฯ  
</li>
  
<li>
อายาเสน กตํ ปุญฺญํ, มหนฺตผลทายกํ;  
  
อิติ มนฺตฺวาน เมธาวี, สหเตฺถเนว ตํ กเรติฯ  
</li>
  
มหาเสนรโญฺญ วตฺถุํ ปถมํฯ  
</li>
  
<h2>๓๒. สุวณฺณติลกาย วตฺถุมฺหิ อยมานุปุพฺพีกถา</h2>
</ol>
<p>ลงฺกาทีเป กิร อนุราธปุรนคเร เอโก มาตุคาโม  สทฺธาสมฺปนฺนา นิจฺจํ อภยุตฺตรเจติเย ปุปฺผปูชํ กโรติ, อเถกทิวสํ สา อตฺตโน ธีตุยา สทฺธิํ ตสฺมิํ เจติเย ปุปฺผปูชนตฺถาย  คนฺตฺวา ปุปฺผาสนสาลาย อุทกํ อปสฺสนฺตี ธีตุ หเตฺถ ปุปฺผจโงฺคฎกํ ฐเปตฺวา ฆฎ มาทาย โปกฺขรณิํ อคมาสิ, ตโต สา ทาริกา มาตริ อนาคตายเยว  อโธตาสเน ปุปฺผมุฎฺฐิํคเหตฺวา มณฺฑลํ กตฺวา ปูเชตฺวา เอวํ ปตฺถนมกาสิฯ ตถา หิฯ</p>


<ol>
<li>
มหาวีรสฺส ธีรสฺส, สยมฺภุสฺส มเหสิโน;  
  
ติโลกคฺคสฺส นาถสฺส, ภควนฺตสฺส สตฺถุโนฯ  
</li>
  
<li>
ย มหํ ปูชยิํ ปุปฺผํ, ตสฺส กมฺมสฺส วาหสา;  
  
รูปีนํ ปวรา เหสฺสํ, อาโรหปริณาหวาฯ  
</li>
  
<li>
มํ  
ทิสฺวา ปุริสา สเพฺพ, มุจฺฉนฺตุ กามมุจฺฉิตา;  
  
นิจฺฉรนฺตุ สรีรา เม, รํสิมาลีว รํสิโยฯ  
</li>
  
<li>
หทยงฺคมา กณฺณสุขา, มญฺชุภาณี สุภา มม;  
  
กินฺนรานํ ยถา วาณี, เอวเมว ปวตฺตตูติฯ  
</li>
  
<p>อถสฺสา มาตา อาคมฺม อโธตาสเน ปูชิตานิ ปุปฺผานิ ทิสฺวา กสฺมา จณฺฑาลี อโธตาสเน ภควโต ปุปฺผานิ ปูเชสิ, อยุตฺตํ ตยา กตนฺติ อาห, ตํ สุตฺวา สา มาตุยา กุชฺฌิตฺวา ตฺวํ จณฺฑาลีติ อโกฺกสิ, สา เอตฺตกํ ปุญฺญาปุญฺญํ กตฺวา อปรภาเค ตโต จุตา ชมฺพุทีเป อุตฺตรมธุรายํ เอกสฺส จณฺฑาลคนฺธพฺพพฺราหฺมณสฺส ธีตา หุตฺวา นิพฺพตฺติ, อุตฺตมรูปธรา อโหสิ, ตสฺสา สรีรโต เมฆมุขโต วิชฺชุลฺลตาวิย รํสิโย นิจฺฉรนฺติฯ สมนฺตา จตุหตฺถฎฺฐาเน สรีรปฺปภาย อนฺธกาเร วิธมติฯ มุขโต อุปฺปลคโนฺธ วายติ, กายโต จนฺทนคโนฺธ, ตสฺสา ทฺวินฺนํ ถนาน มนฺตเร สุวณฺณวณฺณํ เอกํ ติลกํ อโหสิ, เตน พาลสุริยสฺส วิย ปภา นิจฺฉรติฯ ทิฎฺฐทิฎฺฐา เยภุเยฺยน อุมฺมตฺตา วิย กามมเทน วิสญฺญิโน โหนฺติ, อโห กุสลากุสลานํ อานุภาโวฯ ตถา หิฯ
</ol></p>


<ol>
<li>
เยน สา โกธสามาตุ, จณฺฑาลี อิติ ภาสิตา;  
  
เตน สา อาสิ จณฺฑาลี, เชคุจฺฉา หีนชาติกาฯ  
</li>
  
<li>
สลฺลเกฺขตฺวาน สมฺพุทฺธ, คุณํ ปูเชสิ ยํ ตทา;  
  
เตน ปุญฺญานุภาเวน, สา ภิรูปี มโนรมาฯ  
</li>
  
<li>
เยน เยน ปกาเรน, ปุญฺญปาปานิ โย กเร;  
  
ตสฺส ตสฺสานุรูเปน, โมโรว ลภเต ผลํฯ  
</li>
  
<li>
ปาเปน จ ติรจฺฉาเน, ชายนฺติ กุสเลน เต;  
  
วณฺณโปกฺขรตา โหติ, โมรานํ กมฺม มีทิสนฺติฯ  
</li>
  
<p>ตโต  ตสฺสา มาตาปิตโร สุวณฺณติลกาติ นาม มกํสุฯ ตสฺมิํกิร นคเร มนุสฺสา ตสฺสา รุปทสฺสเนนจ สวเณนจ สมฺปตฺตาปิ จณฺฑาลธีตา อยนฺติ ปริภวภเยน อาวาหํ น กโรนฺติฯ อถ ตสฺมิํ นคเร เชฎฺฐจณฺฑาลพฺราหฺมณสฺส ปุโตฺต เอตมตฺถาย ตสฺสา มาตาปิตุนฺนํ สนฺติกํ วตฺถาภรณคนฺธมาลาทโย เปเสสิ สุวณฺณติลกํ อมฺหากํ ททนฺตูติ, เต ตํ ปวตฺติํ ตสฺสา อาโรเจสุํฯ สาสฺส ชิคุจฺฉนฺตี ปริหาส มกาสิฯ ตโต พฺราหฺมณสฺส ปุโตฺต ลชฺชิโต รโญฺญ สนฺติกํ คนฺตฺวา วีณํ มุเญฺจตฺวา คายมาโน เอวมาหฯ
</ol></p>


<ol>
<li>
ลลนา นนานี จลโลจนานี,  
  
ตรุณา รุณานี จลิตาธราณี;  
  
มนุโช หิ โย เนตฺตปิยํ กโรติ,  
  
ส ตุ นีจชาติํ อปิ โน ชหาติฯ  
</li>
  
กิมิทนฺติ รญฺญา ปุโฎฺฐ อาหฯ  
</li>
  
<li>
สเมติ กิํ เทว ฉมาย มตฺติกา,  
  
กทาจิ จามีกรชาติกาย;  
  
สิคาลเธนุ อปิ นีจชาติกา,  
  
สเมติ กิํสีหวเรน เทวาติฯ  
</li>
  
<p>เอวญฺจ ปน วตฺวา เทว อิมสฺมิํนคเร สุวณฺณติลกา นาเมกา จณฺฑาลธีตา อตฺถิ, สา สมานชาติเกหิ เปสิตปณฺณาการํ น คณฺหาติ, กุลวเนฺตเยว ปเตฺถติ, กทา นาม กากี สุวณฺณหํเสน สมาคจฺฉติ เทวาติฯ ราชา ตํ สุตฺวา ตสฺสา ปิตรํ ปโกฺกสาเปตฺวา ตมตฺถํ วตฺวา สจฺจํ ภเณติ ปุจฺฉิ, โสปิ สจฺจํ เทว, สา ชาติสมฺปนฺนเมว กาเมตีติ อาหฯ ราชา เอวํ สติ ภเณ ปญฺจมธุรนคเร อุทฺทาฬพฺราหฺมโณ นาม อตฺถิ, โส ชาติสมฺปโนฺน มาติโตจ ปิติโตจ อนุปกฺกุโฎฺฐ , เชคุจฺฉา ปฎิกฺกูลา เอตาติ มาตุคาเมน สทฺธิํ น สํวสติฯ อตฺตโน เคหโต ราชเคหํ คจฺฉโนฺตจ อาคจฺฉโนฺต จ โสฬสขีโรทกฆเฎหิ มเคฺค สิญฺจาเปสิฯ มาตุคาเม ทิสฺวา กาลกณฺณี มยา ทิฎฺฐาติ ขีโรทเกน มุขํ โธวติฯ ตว ธีตา สโกฺกนฺตี เตน สทฺธิํ สํวสตุ, เอตมตฺถํ ตว ธีตรํ กเถหีติ อาห, โสปิ ตํ สุตฺวา เคหํ คนฺตฺวา ธีตรํ ปโกฺกสิตฺวา รญฺญา วุตฺตนิยาเมเนว ตสฺสา กเถสิฯ ตาย ตํ สุตฺวา สโกฺกนฺตี อหํ อุทฺทาฬพฺราหฺมเณน สทฺธิํ วสิสฺสามิ, มา ตุเมฺห จิเนฺตถ, ปปญฺจมฺปิ มา กโรถ, ปาโตว คมิสฺสามีติ วุเตฺต ปิตา ปนสฺสา สาธูติ สหสฺสคฺฆนกจิตฺตกมฺพลกญฺจุเกน ธีตุ สรีรํ ปารุปาเปตฺวา วีณาทิตุริยภณฺฑานิ คาหาเปตฺวา ธีตุยา สทฺธิํ อทฺธานมคฺคํ ปฎิปชฺชิฯ คจฺฉโนฺต อนฺตรามเคฺค อญฺญตรสฺมิํ นคเร รโญฺญ คนฺธพฺพํ กโรโนฺต ธีตรํ ปิฎฺฐิปเสฺส นิสีทาเปตฺวา คนฺธพฺพมกาสิฯ อถสฺส ปิฎฺฐิปสฺสนิสินฺนา สุวณฺณติลกา นยนโกฎิยา ทิฎฺฐิํ ปาเปนฺตี สรเสน ตํ โอโลเกตฺวา ปารุตกญฺจุกํ กิญฺจิ อปเนตฺวา สรีรปฺปภํ ปญฺญาเปสิ, ราชา ปนสฺสา สรีรปฺปภํจ รูปสมฺปทํจ ทิสฺวา กามาตุโร วิคตสโญฺญ สมฺมูโฬฺห หุตฺวา มุหุเตฺตน ปฎิลทฺธสฺสาโส ตสฺสา สสฺสามิกาสฺสามิกภาวํ ปุจฺฉิตฺวา จณฺฑาลธีตาติ สุตฺวา ปริภวภเยน ตํ อาเนตุ มสโกฺกโนฺต เอวรูปํ วณฺณโปกฺขรสมฺปนฺนํ อิตฺถิรตนํ อลภนฺตสฺส เม โก อโตฺถ ชีวิเตนาติ โสจโนฺต ปริเทวโนฺต กามมุจฺฉิโต กตฺตพฺพา กตฺตพฺพํ อชานโนฺต อสิํ คเหตฺวา อตฺตโน สีสํ สยเมว ฉินฺทิตฺวา กาล มกาสิฯ เอวเมว อนฺตรามเคฺค ปญฺจราชาโน ตสฺสา รูปสมฺปตฺติมทมตฺตา อสินา ฉินฺนสีสา ชีวิตกฺขยํ ปาปุณิํสุฯ ตถา หิ สตฺตา หิรญฺญสุวณฺณทาสิทาส ปุตฺตทาราทีสุ  ปิยํ นิสฺสาย กาเมน มุจฺฉิตา อนยพฺยสนํ ปาปุณนฺตีติฯ วุตฺตเญฺหตํ ภควตาฯ
</ol></p>


<ol>
<li>
ปิยโต  
ชายเต โสโก,  
  
ปิยโต ชายเต ภยํ;  
  
ปิยโต วิปฺปมุตฺตสฺส,  
  
นตฺถิ โสโก กุโต ภยํฯ  
</li>
  
<li>
เปมโต ชายเต โสโก,  
  
เปมโต ชายเต ภยํ;  
  
เปมโต วิปฺปมุตฺตสฺส,  
  
นตฺถิ โสโก กุโต ภยํฯ  
</li>
  
<li>
รติยา ชายเต โสโก,  
  
รติยา ชายเต ภยํ;  
  
รติยา วิปฺปมุตฺตสฺส,  
  
นตฺถิ โสโก กุโต ภยํฯ  
</li>
  
<li>
กามโต ชายเต โสโก,  
  
กามโต ชายเต ภยํ;  
  
กามโต วิปฺปมุตฺตสฺส,  
  
นตฺถิ โสโก กุโต ภยํฯ  
</li>
  
<li>
ตณฺหาย ชายเต โสโก,  
  
ตณฺหาย ชายเต ภยํ;  
  
ตณฺหาย วิปฺปมุตฺตสฺส,  
  
นตฺถิ โสโก กุโต ภยํฯ  
</li>
  
<p>ตโต โส อนุกฺกเมน ปญฺจมธุรนครํ คนฺตฺวา อตฺตโน อาคตภาวํ รญฺญา กถาเปตฺวา เตน อนุญฺญาโต คนฺตฺวา ราชานํ อทฺทสฯ ตทา อุทฺทาฬพฺราหฺมโณ รโญฺญ อวิทูเร กมฺพลภทฺทปีเฐ นิสิโนฺน โหติ, คนฺธพฺพพฺราหฺมโณปิ ธีตุยา สทฺธิํ คนฺธพฺพํ กุรุมาโน นิสีทิฯ ตสฺมิํขเณ ปิตุ ปิฎฺฐิปเสฺส นิสินฺนา สุวณฺณติลกา อุทฺทาฬพฺราหฺมโณ กตโมติ ปุจฺฉิตฺวา เอตสฺมิํ ภทฺทปีเฐ นิสิโนฺนํ เอโสติ สุตฺวา นิลามลโลจเนหิ ตํ โอโลกนฺติ ทสนรํสินา สมฺภินฺนสุรตฺตาธเรน มนฺทหสิตํ  กโรนฺตี ตํ โอโลเกตฺวา ปารุตกญฺจุกํ อปเนตฺวา สรีรปฺปภํ วิสฺสเชฺชสิฯ ตํ ทิสฺวา พฺราหฺมโณ อุมฺมโตฺต โสเกน ปริทฑฺฒคโตฺต อุณฺหวาเตน ปูริตมุขนาโส อสฺสุนา กิลินฺนเนโตฺต วิสญฺญี อโหสิฯ ตโต โส มุหุเตฺตน ลทฺธสฺสาโส โรคีวิย รโญฺญ สกาสา อปสรโนฺต อตฺตโน เคหํ คนฺตฺวา สุหเท ปโกฺกสิตฺวา เตสํ เอวมาหฯ ภวเนฺตตฺถฯ
</ol></p>


<ol>
<li>
โย อาปเท สมุปฺปเนฺน,  
  
อุปติฎฺฐติ สนฺติเก;  
  
สุขทุเกฺข สโม โหติ,  
  
โส มิโตฺต โสจ ญาตโกฯ  
</li>
  
<li>
โย คุณํ ภาสเต ยสฺส, อคุณญฺจ นิคูหติ;  
  
ปฎิเสเธตฺย  
ปฎิเสเธติกตฺตพฺพา อิติสพฺพตฺถ  
กตฺตพฺพา, โส มิโตฺต โสจ ญาตโกฯ  
</li>
  
<li>
สุวณฺณติลกานาม, ลลนา กามลาลยา;  
  
นีลกฺขิจณฺฑกเณฺฑหิ, วิขเณฺฑสิ มโน มมฯ  
</li>
  
<li>
ตสฺสา มุขมฺพุเช สตฺตา, มม เนตฺตมธุพฺพตา,  
  
อปฺปมฺปิน สรนฺตามํ, ตเตฺถวา ภิรมนฺติ เตฯ  
</li>
  
<li>
สเหว เตหิ เม จิตฺตํ, คตํ อุลฺลํฆิยุทฺธโต;  
  
ลชฺชาคมฺภีรปริขํ, ธิติปาการมุคฺคตํฯ  
</li>
  
<li>
สมฺมุยฺหามิ ปมุยฺหามิ, สพฺพา มุยฺหนฺติ เม ทิสา;  
  
ตสฺส เม สรณํ โหถ, กโรถ มม สงฺคหนฺติฯ  
</li>
  
ตํ สุตฺวา เต เอวมาหํสุฯ  
</li>
  
<li>
ยํ ตฺวมาจริย ปเตฺถสิ, จณฺฑาลี สา อสงฺคมา;  
  
กินฺนุ มีเฬฺหน สํโยโค, จนฺทนสฺส กทา สิยาฯ  
</li>
  
<li>
อคมฺมคมนา  
ยาติ, นรานํ ทูรโต สิรี;  
  
กิตฺติจายุ พลํ พุทฺธิ, อยสํจ ส คจฺฉตีติฯ  
</li>
  
อถ เตสํ พฺรหฺมโณ อาหฯ  
</li>
  
<li>
น ปริจฺจชติ โลโกยํ, อเมเชฺฌ มณิมุตฺตมํ;  
  
ถีรตนํ ยุวาณี จ, ทุกฺกุลา อปิ คาหิยาติฯ  
</li>
  
<p>เอวญฺจ ปน วตฺวา ตสฺสา สสฺสามิกาสฺสามิกภาวํ ญตฺวา อาเนถาติ อาห, เต ตถา อกํสุฯ ตโต พฺราหฺมโณ ตาย เคหํ อาคตกาลโต ปฎฺฐาย จตฺตาโร มาเส รโญฺญ อุปฎฺฐานํ เนว อคมาสิฯ ตสฺส ปน พฺรหฺมณสฺส สนฺติเก ปญฺจสตราชกุมารา นานาวิธานิ สิปฺปานิ อุคฺคณฺหนฺติฯ เต ตํ การณํ ญตฺวา สุวณฺณติลกาย วิชฺชมานาย อมฺหากํ สิปฺปุคฺคหณสฺส อนฺตราโย ภวิสฺสติ, เยน เกนจิ อุปาเยน เอตํ มาเรตุํ วฎฺฎตีติ, จิเนฺตตฺวา เต หตฺถา จริยํ ปโกฺกสิตฺวา ลญฺชํ ทตฺวา เอวมาหํสุ, หตฺถิํ สุราย มตฺตํ กตฺวา สุวณฺณติลกํ มาเรหีติฯ ตโต เต สเพฺพ ราชงฺคเณ สนฺนิปติตฺวา ทูตํ ปาเหสุํ, อาจริยํ ทฎฺฐุกามมฺหาติฯ ตโต พฺราหฺมเณน อาคนฺตฺวา นิสิเนฺนน ปฎิสนฺถารํ กตฺวา อาจริย อาจริยานิํ ปสฺสิตุกามมฺหาติ อาหํสุฯ อถ โส สุวณฺณติลกํ คเหตฺวา อาคจฺฉถาติ มนุเสฺส เปเสสิฯ เต ตถา กริํสุ, อถ ตสฺสา วีถิมชฺฌํ สมฺปตฺตกาเล หตฺถิํ วิสฺสชฺชาเปสุํฯ โส โสณฺฑาย ภูมิยํ ปหรโนฺต  คจฺฉโนฺต อุปธาวิตฺวา โสเณฺฑน ตํ อุกฺขิปิตฺวา กุเมฺภ นิสีทาเปสิฯ ตโต ราชาโน ตถา ตํ มาราเปตุ มสโกฺกนฺตา ปุน ทิวเส มนุเสฺส ปโยเชตฺวา รตฺติยํ มาราเปสุํฯ พฺราหฺมโณปิ เอวรูปํ อิตฺถิํ อลสิตฺวา ชีวนโต มตเมว  เสโยฺยติ โสจโนฺต ปริเทวโนฺต ราชงฺคเณ ทารุจิตกํ การาเปตฺวา อคฺคิํปวิสิตฺวา  มโตติฯ เอวํ มาตุคามวสงฺคตา มหนฺตํ อนยพฺยสนญฺจ มรณญฺจ ปาปุณนฺตีติฯ วุตฺตเญฺหตํ ภควตาฯ
</ol></p>


<ol>
<li>
มายาเวสา  
มายาเจสา อิติกตฺถจิ  
มรีจีว,  
  
โสโก โรโค จุปทฺทโว;  
  
ขราว พนฺธนา เจสา,  
  
มจฺจุปาโส คุหาสโย;  
  
ตาสุ โย วิสฺสเส โปโส,  
  
โส นเรสุ นราธโมติฯ  
</li>
  
<li>
อโยนิโส สา ปุริมาย ชาติยา,  
  
ปุญฺญํ กริตฺวา อลภีทิสํ คติํ;  
  
ธีสมฺปยุตฺตํ  
ธิติสมฺปยุตฺตํ อิติกตฺถจิ  
กุสลํ กโรนฺตา,  
  
นิพฺพาณเมวาภิมุขํ กโรถาติฯ  
</li>
  
สุวณฺณติลกาย วตฺถุํ ทุติยํฯ  
</li>
  
<h2>๓๓. กปณาย วตฺถุมฺหิ อยมานุปุพฺพีกถา</h2>
</ol>
<p>ภควติ ปรินิพฺพุเต ชมฺพุทีเป ตตฺถ ตตฺถ ภิกฺขุภิกฺขุณิโย จ อุปาสกอุปาสิกาโย จ ชยมหาโพธิํ วนฺทิสฺสามีติ เยภุเยฺยน คนฺตฺวา วนฺทนฺติฯ อถา ปรภาเค พหู ภิกฺขู สงฺคมฺม มหาโพธิํ วนฺทนตฺถาย คจฺฉนฺตา อญฺญตรสฺมิํ คามเก ภิกฺขาย จริตฺวา อาสนสาลํ คนฺตฺวา กตภตฺตกิจฺจา โถกํ วิสฺสมิํสุ, ตทา ตตฺถ เอกา กปณา ทุคฺคติตฺถี ตถา นิสินฺนภิกฺขู ทิสฺวา อุปสงฺกมิตฺวา ปญฺจปติฎฺฐิเตน วนฺทิตฺวา เอกมเนฺต ฐิตา อยฺยา กุหิํ คจฺฉนฺตีติ ปุจฺฉิฯ ภิกฺขู ตํ สุตฺวา ชยมหาโพธิสฺส อานุภาวญฺจ ตํ วนฺทนตฺถาย อตฺตานํ คมนญฺจ กเถนฺตา เอวมาหํสุฯ</p>


<ol>
<li>
ยตฺถาสีโน  
ชิโน เชสิ, สเสนํ มกรทฺธชํ;  
  
หนฺตฺวา กิเลสเสนญฺจ, พุโทฺธ อาสิ นิรุตฺตโรฯ  
</li>
  
<li>
ยํ ปูเชสิ มหาวีโร, ฐิโต ปท มโกปยํ;  
  
สตฺตรตฺตินฺทิวํ เนตฺต, นีลนีรชรํสินาฯ  
</li>
  
<li>
สุราสุรนราทีนํ, เนตฺตาลิ ปาฬิปาตนา;  
  
เมจกาการปเตฺตหิ, สิขณฺฑีวิย ภาติ โยฯ  
</li>
  
<li>
สุรปาทโปว สตฺตานํ, ยํ ติฎฺฐติ มหีตเล;  
  
อิห โลเก ปรเตฺต จ, ททโนฺต อิจฺฉิติจฺฉิตํฯ  
</li>
  
<li>
ยสฺส ปุราณปณฺณมฺปิ, ปติตํ โย นโร อิธ;  
  
ปูเชติ ตสฺส โส เทติ, ภวโภคํ มหีรุโหฯ  
</li>
  
<li>
คนฺธมาเลหิ สลิเลหิ, ยมุปาสติ สทา นโร;  
  
อชฺฌตฺตญฺจ พหิทฺธา จ, ทุริตํ โส นิหญฺญติฯ  
</li>
  
<li>
โย เทติ อิหโลกตฺถํ,  
  
โย เทติ ปารโลกิกํ,  
  
สมฺปทํ ชยโพธิํตํ,  
  
โภติ คจฺฉาม วนฺทิตุํฯ  
</li>
  
<p>ตํ สุตฺวา อุทคฺคา โสมนสฺสชาตา ภิกฺขูนํ เอวมาหฯ อหํ ภเนฺต ปรกุเล ภติยา กมฺมํ กโรนฺตี ทุเกฺขน กสิเรน ชีวิกํ กเปฺปมิฯ สฺวาตนาย เม ตณฺฑุลนาลิปิ  นตฺถิ, ปเคว อญฺญํ ธนํ, อิมํ วินา อญฺญํ สาฎกมฺปิ นตฺถิ, กสฺมา ปุเพฺพ อกตปุญฺญตฺตา, ตสฺมา อิมํ ภเนฺต สาฎกํ มมานุคฺคหาย โพธิมฺหิ ธชํ พนฺธถาติ ยาจิตฺวา สาฎกํ โธวิตฺวา เตสํ อทาสิฯ ภิกฺขูปิ ตสฺสานุคฺคหาย ตํ คเหตฺวา อคมํสุฯ สา สาฎกํ ทตฺวา ปีติปาโมชฺชมานสา เคหํ คนฺตฺวา ตทเหว รตฺติยา มชฺฌิมยาเม สตฺถกวาเตน อุปหตา กาลํ กตฺวา เตสํ  ภิกฺขูนํ คมนมเคฺค เอกสฺมิํ รมณีเย วนสเณฺฑ ภุมฺมเทวตา หุตฺวา นิพฺพตฺตี, อถสฺสา ปุญฺญานุภาเวน ติโยชนิเก ฐาเน ทิพฺพกปฺปรุกฺขา ปาตุรหํสุ, ตตฺต ตตฺต นานาวิราคธชปตากา โอลมฺพนฺติฯ เทวปุตฺตา จ เทวธีตโร จ สพฺพาภรณวิภูสิตา ตเถว ธชปตากาทโย คเหตฺวา กีฬนฺติฯ นจฺจคีตาทิเนกานิ อจฺฉริยานิ ปโยเชนฺติฯ อถ ทุติยทิวเส เตปิ ภิกฺขู โพธิมณฺฑลํ คจฺฉนฺตา สายเณฺห ตํ ฐานํ ปตฺวา อชฺช อิมสฺมิํ วนสเณฺฑ วสิตฺวา คมิสฺสามาติ ตตฺถ วาสํ อุปคมิํสุ, ตโต เต รตฺติภาเค นานาวณฺณธเช จ เทวตาหิ ปโยชิยมานา คีตวาทิตาทโย จ ติโยชนฎฺฐาเน กปฺปรุกฺขานิ จ อิทํ สพฺพํ เทวิสฺสริยํ ตสฺสานุภาเวน นิพฺพตฺตภาวํ ทิสฺวา วิมฺหิตมานสา เทวธีตรํ อามเนฺตตฺวา ตฺวํ เกน กเมฺมน อิธ นิพฺพตฺตาติ ปุจฺฉิํสุฯ สา ภิกฺขู วนฺทิตฺวา อญฺชลิํ ปคฺคยฺห ฐิตา ภเนฺต มํ น สญฺชานิตฺถาติ อาหฯ ภิกฺขูหิ น มยํ สญฺชานาม ภคินีติ วุเตฺต สา อตฺตโน สภาวํ กเถนฺตี เอวมาหฯ
</ol></p>


<ol>
<li>
หีโยฺย อาสนสาลาย, นิสีทิตฺถ สมาคตา;  
  
ตุมฺหกํ สนฺติกํ คมฺม, ยา วรากีภิวาทยิฯ  
</li>
  
<li>
ยา โพธิํ ปูชนตฺถาย, วตฺถกํ ปฎิปาทยิ;  
  
สาหํ หีโยฺย จุตา อาสิํ, รตฺติยํ พฺยาธิปีฬิตาฯ  
</li>
  
<li>
นานาสมฺปตฺติสํยุตฺตา, นานาภูสนภูสิตา;  
  
วิมาเน รตนา กิเณฺณ, ชาตาหํ เอตฺถ กานเนฯ  
</li>
  
<li>
หีโยฺย ปสฺสิตฺถ เม คตฺตํ, รโชชเลฺลหิ สํกุลํ;  
  
อชฺช ปสฺสถ เม คตฺตํ, วณฺณวนฺตํ ปภสฺสรํฯ  
</li>
  
<li>
หีโยฺย ปสฺสิตฺถ เม ภเนฺต, นิวตฺถํ มลินมฺพรํ;  
  
อชฺช ปสฺสถ เม ภเนฺต, ทิพฺพมมฺพรมุตฺตมํฯ  
</li>
  
<li>
วิกิณฺณผลิตเคฺคหิ  
, เกเสหิ วิรลา กุลํ;  
  
อูกาคูถปฎิกฺกูลํ, หีโยฺย อาสิสิรํ มมฯ  
</li>
  
<li>
อชฺช ตํ ปริวตฺติตฺวา, มม ปุญฺญานุภาวโต;  
  
สุนีลมุทุธมฺมิลฺลํ, กุสุมา ภรณภูสิตํฯ  
</li>
  
<li>
ปุรา เม สกสีเสน, วหิตํ ทารู ทกาทิกํ;  
  
ปุเญฺญนาหํ อชฺช มาลา, ภารํ สีเส สมุพฺพเหฯ  
</li>
  
<li>
ธชตฺถาย มยา หีโยฺย, ปทินฺนํ ถูลสาฎกํ;  
  
อชฺช นิพฺพตฺติ เม โภโนฺต, มหนฺตํ ทิพฺพสมฺปทํฯ  
</li>
  
<li>
ชานมาเนน กตฺตพฺพํ, ทานาทีสุ มหปฺผลํ;  
  
เทวโลเก มนุเสฺสสุ, สุขทํ ทาน มุตฺตมนฺติฯ  
</li>
  
<p>ตํ สุตฺวา สเพฺพ ภิกฺขู อจฺฉริยพฺภุตจิตฺตา อเหสุํฯ สา เทวตา ตสฺสา รตฺติยา อจฺจเยน ภิกฺขู นิมเนฺตตฺวา ทิเพฺพหิ ขชฺชโภเชฺชหิ สหตฺถา สนฺตเปฺปตฺวา เตหิ สทฺธิํ อาคจฺฉนฺตี อนฺตรามเคฺค ทานํ ททมานา มหาโพธิํ คนฺตฺวา สเพฺพหิ ธชปตากา ทีหิ จ นานาวิธวณฺณคนฺธสมฺปนฺนปุเปฺผหิ จ ทีปธูเปหิ จ โพธิํ ปูเชตฺวา ภิกฺขูนํ จีวรตฺถาย ทิพฺพวตฺถานิ ทตฺวา อาคมฺม ตสฺมิํเยว วนสเณฺฑ วสนฺตี นานาวิธานิ ปุญฺญานิ กตฺวา ตาวติํสภวเน นิพฺพตฺติฯ ภิกฺขูปิ ตํ อจฺฉริยํ ตตฺถ ตตฺถ ปกาเสนฺตา พหูชเน ปุญฺญกเมฺม นิโยเชสุํติฯ
</ol></p>


<ol>
<li>
เอวํ วิธาปิ กปณา ชินสาสนมฺหิ,  
  
กตฺวา ปสาท มถ ถูลกุเจลเกน;  
  
ปูเชตฺว ทิพฺพวิภวํ อลภีติ ญตฺวา,  
  
ปูชาปรา ภวถ วตฺถุสุ ตีสุ สมฺมาติฯ  
</li>
  
กปณาย วตฺถุํ ตติยํฯ  
</li>
  
<h2>๓๔. อินฺทคุตฺตเตฺถรสฺส วตฺถุมฺหิ อยมานุปุพฺพีกถา</h2>
</ol>
<p>อมฺหากํ ภควโต ปรินิพฺพาณโต โอรภาเค ชมฺพุทีเป กิร ปาฎลิปุตฺตํ นาม นครํ อโหสิฯ ตตฺถ ธมฺมาโสโก นาม มหิทฺธิโก มหานุภาโว อาณาจกฺกวตฺติ ราชา รชฺชํ กาเรติฯ อุทฺธํ อากาสโต เหฎฺฐา ปถวิยา โยชนปฺปมาเณ สกลชมฺพูทีเป ตสฺส อาณา ปวตฺตติ, ตทา สกลชมฺพุทีปวาสิโน จ จตุราสีติ นครสหเสฺส ราชาโน จ อตฺตโน อตฺตโน พลวาหเน คเหตฺวา อาคมฺม ธมฺมาโสกมหารโญฺญ อุปฎฺฐานํ กโรนฺติฯ ตสฺมิํ สมเย เทวปุตฺตนคเร เทวปุโตฺต นาม มหาราชา อตฺตโน พลวาหนํ คเหตฺวา รโญฺญ อุปฎฺฐานํ อคมาสิฯ ธมฺมาโสโก เทวปุตฺตมหาราชานํ ทิสฺวา มธุรปฎิสนฺถารํ กตฺวา ตุมฺหากํ รเฎฺฐ พหุสฺสุตา อาคตาคมา มหาคุณวนฺตา อยฺยา อตฺถีติ ปุจฺฉิฯ ตํ สุตฺวา เทวปุตฺตราชา อตฺถิ เทว ตสฺมิํ นคเร สีหกุมฺภกํ นาม มหาวิหารํฯ ตตฺถ อเนกสหสฺสภิกฺขู วิหรนฺติ สีลวนฺตา อปฺปิจฺฉา สนฺตุฎฺฐา วิเวกกามิโนฯ เตสุ สาฎฺฐกถาติปิฎกธโร อินฺทคุตฺตเตฺถโร นาม เตสํ ปาโมโกฺข อโหสิฯ โส อเนกปริยาเยน สนรามรานํ ภิกฺขูนํ ธมฺมํวเณฺณติฯ คุณวา อตฺตโน คุณํ นิสฺสาย โลเก ปากโฎติฯ ตํ สุตฺวา ราชา ตุฎฺฐมานโส เถรํ ปสฺสิตุกาโม หุตฺวา สมฺม ตฺวเมว คนฺตฺวา เถรํ ยาจิตฺวา อิธา เนหีติ อาหฯ ตํ สุตฺวา เทวปุตฺตราชา อตฺตโน หตฺถสฺสพลวาหนา ทิมหา เสนงฺคปริวุโต อินฺทคุตฺตเตฺถรสฺส สนฺติกํ คนฺตฺวา วนฺทิตฺวา อยฺย อยฺยํ ธมฺมาโสกมหาราชา ทฎฺฐุกาโมติ อาหฯ เถเรน สาธูติ สมฺปฎิจฺฉิเต ราชา เถเรน สมฺปฎิจฺฉิตภาวํ ธมฺมาโสกมหาราชิโน เปเสสิฯ ตโต ธมฺมาโสกมหาราชา โสมนสฺสปฺปโตฺต อตฺตโน อาณาปวตฺติตฎฺฐาเน ราชูนํ สาสนํ เปเสสิฯ สเพฺพว เถราคมนมคฺคํ  อลงฺกโรนฺตูติฯ อถ เต ราชาโน ตุฎฺฐปหฎฺฐา อตฺตโน อตฺตโน นคเร เภริํ จราเปตฺวา เทวปุตฺตนครโต ยาว ปาฎลิปุตฺตนครํ เอตฺถนฺตเร ปญฺจปณฺณาสโยชนิกํ มคฺคํ วิสมํ สมํ กโรโนฺต เทวตานํ ทิพฺพวีถิมิว อลงฺกริตฺวา ธมฺมาโสกมหานรินฺทสฺส เอวํ สาสนํ เปเสสุํฯ ภวเนฺตตฺถฯ</p>


<ol>
<li>
อินฺทคุตฺตมหาเถร, สามิโน คมนาย โน;  
  
มคฺคํ อลงฺกโรนฺตูติ, มหาราเชน เปสิตํฯ  
</li>
  
<li>
ตโต เต อปเนตฺวาน, ปาสาณกณฺฎกาทิกํ;  
  
วิสมํ สมํ กริตฺวาน, สมฺมชฺชิตฺวาน สาธุกํฯ  
</li>
  
<li>
โธตมุตฺตา สมาภาสา, โอกิริตฺวาน วาลุกา;  
  
อุสฺสาปิตา ตตฺถ ตตฺถ, ทุสฺสโตรณปนฺติโยฯ  
</li>
  
<li>
กลโธตเหมรมฺภาทิ, นานาโตรณปนฺติโย;  
  
ตถา ปุปฺผมยา เนก, โตรณูปริโตรณาฯ  
</li>
  
<li>
เตสุ เตสุจ ฐาเนสุ, สงฺขตา กุสุมคฺฆิกา;  
  
ตเถว คนฺธเตเลหิ, ทีปิตา ทีปปนฺติโยฯ  
</li>
  
<li>
ปทุมุปฺปลสนฺนีร, ปุปฺผปลฺลว ลงฺกตา;  
  
ฐปิตา ฆฎมาลาโย, ปุณฺณา โสคนฺธวาริหิฯ  
</li>
  
<li>
นิลปีตา ทิสมฺภินฺน, ปตากาหิ ธเชหิ จ;  
  
มคฺคสฺส อุภโต ปเสฺส, วนมาสิ สมากุลํฯ  
</li>
  
<li>
เกตโว อุคฺคตา ตตฺถ, มนฺทมนฺทสมีรณา;  
  
อวฺหยนฺตาว โสภนฺติ, พฺรโหฺมรคสุราทโยฯ  
</li>
  
<li>
นาคจมฺปปุนฺนาค, เกตกีวกุลาทิหิ;  
  
ปทุมุปฺปลา ทิชลเชหิ, มาลตี กุสุมา ทิหิฯ  
</li>
  
<li>
มาลาทาเมหิ  
เนเกหิ, มคฺคมาสิ วิจิตฺตกํ;  
  
ปตฺถริตฺวา ปาทปเฎ, สิตฺตสมฺมตฺตภูมิยํฯ  
</li>
  
<li>
ลาชาทิปญฺจปุปฺผานิ, วิกิริํสุ มโนรมํ;  
  
อลงฺกริตฺวา หตฺตสฺสา, กุสุมา ภรณาทิหิฯ  
</li>
  
<li>
มคฺคาลงฺกรณตฺถาย, ฐปิตาสุํ ตโต ตโต;  
  
เตสุ เตสุ จ ฐาเนสุ, เภริมณฺฑลมชฺฌคาฯ  
</li>
  
<li>
นจฺจนฺติ จาตุรา นารี, รสภาวนิรนฺตรา;  
  
กํสวํสาทิปคฺคยฺห, วเชฺชนฺตาเนกตนฺติโยฯ  
</li>
  
<li>
คายนฺติ มธุรํ คีตํ, คายเนฺตตฺถ ลยานฺวิตํ;  
  
มโคฺคโส สาธุวาเทหิ, เภริตนฺตินเทหิจฯ  
</li>
  
<li>
กรีนํ โกญฺจนาเทหิ, หยานํ เหสิเตหิ จ;  
  
เนกวิฎงฺกสเงฺฆหิ, โส กรีหิ สมากุโลฯ  
</li>
  
<li>
มคฺคสฺส อุภโต ปเสฺส, เทวกญฺญูปมา สุภา;  
  
มาลากลาเป ปคฺคยฺห, ติฎฺฐนฺติ ตุฎฺฐมานสาฯ  
</li>
  
<li>
ตถา ปุณฺณฆเฎ คยฺห, ปทุมุปฺปลสํกุเล,  
  
อฎฺฐมงฺคลมุคฺคยฺห, ติฎฺฐนฺติ ปมทา ตหิํฯ  
</li>
  
<li>
สีตลูทกสมฺปนฺน, ปปาหิ สมลงฺกตา;  
  
สินานตฺถํ ขตา อาสุํ, โปกฺขรโญฺญ ตหิํตหิํฯ  
</li>
  
<li>
ตหิํตหิํกตา อาสุํ, ทานสาลา มโนรมา;  
  
นิจิตาสุมเนกานิ, ทาโนปกรณา ตหิํฯ  
</li>
  
<li>
เอวํ เนกวิธา ปูชา, อเมฺหหิ ปฎิปาทิตา;  
  
ฐเปตฺวาน มหาคงฺคํ, ตํ ชานาตุ มหีปตีติฯ  
</li>
  
<p>ตํ สุตฺวา อโสกมหาราชา คงฺคํ อลงฺกโรถาติ โสฬสยเกฺข เปเสสิ, เต สปริวารา ตตฺถ คนฺตฺวา อตฺตโน  อานุภาเวน คงฺคาย อโนฺต ติคาวุตฎฺฐาเน อุทุกฺขลปาสาเณ ฐเปสุํฯ ฐเปตฺวา ถเมฺภ อุสฺสาเปตฺวา ตุลาสํฆาเฎ ทตฺวา หิมวนฺตโต รตฺตจนฺทนสาเร อาหริตฺวา ปทเร สนฺถริตฺวา อเนเกหิ ปูชาวิธาเนหิ อลงฺกริตฺวา รโญฺญ เอวํ สาสนํ เปเสสุํฯ ภวเนฺตตฺถฯ
</ol></p>


<ol>
<li>
ยมตฺถาย มยํ สเพฺพ, มหาราเชน เปสิตา;  
  
อเมฺหหิ ทานิ ตํ สพฺพํ, กตเมว สุโณถ ตํฯ  
</li>
  
<li>
คาวุตตฺตยคมฺภีรํ, คงฺคํ โยชนวิตฺถตํ;  
  
ถเมฺภ ปติฎฺฐเปตฺวาน, อนคฺฆํ รตฺตจนฺทนํฯ  
</li>
  
<li>
หิมวนฺตโต หริตฺวาน, เสตุํ ตตฺถ สุมาปิตํ;  
  
โตรณา จ อุโภ ปเสฺส, รตเนหิ สุนิมฺมิตาฯ  
</li>
  
<li>
ปุณฺณกุมฺภทฺธชา เจว, ปทีปาวลิโย ตถา;  
  
อุโภ ปเสฺสสุ รตนานิ, มาเปตฺวาลมฺพนานิจฯ  
</li>
  
<li>
สุวณฺณมณิมุตฺตาทิ, ทาเมหิ สมลงฺกตา;  
  
วาลุกตฺถาย โอกิณฺณา, โธตมุตฺตา ปภสฺสราฯ  
</li>
  
<li>
เตสุ เตสุ จ ฐาเนสุ, ฐปิตาสุํ มหามณี;  
  
นานาราควิตาเนหิ, โสภิตา เสตุโน ปริฯ  
</li>
  
<li>
โอลมฺพิตาสุํ ตเตฺถว, ทิพฺพาทิกุสุมาทโย;  
  
นิฎฺฐิตํ อิธ กาตพฺพ, ยุตฺตํ ปูชาวิธิํตุ โน;  
  
เทโวตํ ปฎิชานาตุ, อิติ วตฺวาน เปสยุํติฯ  
</li>
  
<p>ตมฺปิ สุตฺวา อโสโก มหาราชา ตุเมฺหว เถรํ อิธาเนถาติ เตสํเยว สาสนํ ปฎิเปเสสิ, เต สาธูติ อินฺทคุตฺตเตฺถรสฺส สนฺติกํ คนฺตฺวา วนฺทิตฺวา ภเนฺต ปาฎลิปุตฺตนครสฺส คมนาย กาโลติ อาหํสุ, ตโต เถโร สฎฺฐิสหสฺสมเตฺตหิ  ภิกฺขุสเงฺฆหิ ปริวุโต ปญฺจปณฺณาสโยชนมคฺคํ ปฎิปชฺชิฯ อถาปรํ เทวปุตฺตนครวาสิโน อเนกวิธมาลาคนฺธวาสจุณฺณทฺธชปตากาทีหิ อเนเกหิ ตาลาวจเรหิ นจฺจคีตวาทิเตหิ ปูเชตฺวา อคมํสุฯ อถ เถโร มหเนฺตน ปูชาวิธาเนน ชมฺพุทีปวาสีหิ ปูชิยมาโน อนุกฺกเมน จนฺทภาคาย คงฺคาย เสตุํ ปตฺวา ตตฺถ มหนฺตํ ปูชาวิธานํ โอโลเกโนฺต เอวํ จิเนฺตสิ, เอวํ อุฬารํ ปูชาวิธานํ อิทานิ ชมฺพุทีเป นาญฺญสฺส โหติ, มยฺหเมเวตํ กตํฯ อหเมเวตฺต อุตฺตโม อปฺปฎิโมติ เอวํ เสยฺยสฺส เสโยฺยหมสฺมีติ มานํ อุปฺปาเทตฺวา อฎฺฐาสิฯ ตสฺมิํ ขเณ เอโก ขีณาสวเตฺถโร ตํ มาเนนุปตฺถทฺธเจตสา ฐิตํ ทิพฺพจกฺขุนา ทิสฺวา อุปสงฺกมิตฺวา วนฺทิตฺวา เถรสฺส โอวทโนฺต เอวมาหฯ ตสฺมาฯ
</ol></p>


<ol>
<li>
มา มานสฺส วสี โหถ, มาโน ภเนฺต วสํคตํ  
มานํภเนฺตวสีกตํ อิติสพฺพตฺถ  
;  
  
อนตฺถโท สทา โหติ, ปาเตตฺวาน ภวา วเฎฯ  
</li>
  
<li>
มาโน ปลาลิโต สโตฺต, ตณฺหาปฎิฆสงฺคโต;  
  
มกฺกโฎรคโสณาทิ, หุตฺวา ชายติ ชาติสุฯ  
</li>
  
<li>
มา มานํ สามิ ปูเรหิ, อตฺตานํ ปริโสธย;  
  
อปริสุทฺธา สโย ภิกฺขุ, ทายกํ น ปริโตสติฯ  
</li>
  
<li>
ททนฺตานํ สรนฺตานํ, ปูเชนฺตานํ สเจ ตุวํ;  
  
มหปฺผลํ มหาภูติํ, กามตฺถ โหถ นิพฺพณาติ  
นิมฺมนา อิติกตฺตจิ  
ฯ  
</li>
  
<p>ตํ สุตฺวา เถโร สํสาเร นิพฺพิโนฺท ตเตฺถว ฐิโต ติลกฺขณํ ปฎฺฐเปตฺวา กรชกายํ สมฺมสโนฺต สหปฎิ สมฺภิทาหิ อรหตฺตํ ปตฺวาว นิกฺขมิฯ ตโต ธมฺมาโสกมหาราชา พลวาหนปริวุโต มหเนฺตน ปูชาวิธาเนน ปฎิมคฺคํ อาคมฺม วนฺทิตฺวา  ตโต ทิคุณํ ปูชาสกฺการํ กุรุมาโน มหาภิกฺขุสเงฺฆน สทฺธิํ เถรํ อตฺตโน นครํ เนตฺวา ตสฺส ธมฺมกถํ สุตฺวา ปสนฺนมานโส ปญฺจสีเล ปติฎฺฐาย มหนฺตํ วิหารํ กาเรตฺวา เถเรน สหาคตานํ สฎฺฐิสหสฺสานํ ภิกฺขูนํ จตุปจฺจเยหิ อุปฎฺฐาน มกาสิ, อถ เถโร สาฎฺฐกถํ ปิฎกตฺตยํ ปกาเสโนฺต ตสฺมิํ จิรํ วสิตฺวา ตเตฺถว ปรินิพฺพายิฯ ตโต ราชา สปริโส ตสฺส สรีรนิเกฺขปํ กาเรตฺวา ธาตุโย คเหตฺวา มหนฺตํ เจติยํ การาเปสีติฯ
</ol></p>


<ol>
<li>
ปุราตนานํ ภุวิ ปุญฺญกมฺมินํ,  
  
คุณานุภาเวน มเหนฺติ เอวํ;  
  
สเทวกา นํ มนสีกโรนฺตา,  
  
ปุญฺญํ กโรถา ยตเน สทา ทราติฯ  
</li>
  
อินฺทคุตฺตเตฺถรสฺส วตฺถุํ จตุตฺถํฯ  
</li>
  
<h2>๓๕. สาขมาลปูชิกาย วตฺถุมฺหิ อยมานุปุพฺพีกถา</h2>
</ol>
<p>อมฺหากํ ภควา ทสปารมิโย ปูเรตฺวา อนุกฺกเมน ตุสิตภวเน นิพฺพโตฺต เทเวหิ อาราธิโต สกฺกราชกุเล ปฎิสนฺธิํ คเหตฺวา มาตุกุจฺฉิโต นิกฺขโนฺต อนุกฺกเมน ปรมาภิสโมฺพธิํ ปตฺวา ตโต ปฎฺฐาย ปญฺจจตฺตาลีสสํวจฺฉรานิ ฐตฺวา จตุราสีติธมฺมกฺขนฺธสหสฺสานิ เทเสตฺวา คณนปถมตีเต สเตฺต ภวกนฺตารโต สนฺตาเรตฺวา สพฺพพุทฺธกิจฺจานิ นิฎฺฐาเปตฺวา กุสินารายํ อุปวตฺตเน มลฺลานํ สาลวเน ยมกสาลาน มนฺตเร อุตฺตรสีสกํ ปญฺญเตฺต มญฺจเก เวสาขปุณฺณทิวเส ทกฺขิเณน ปเสฺสน สโต สมฺปชาโน อนุฎฺฐานเสยฺยาย นิปโนฺน ปจฺฉิมยาเม ภิกฺขู โอวทิตฺวา พลวปจฺจู-ส  สมเย มหาปถวิํกเมฺปโนฺต อนุปาทิเสสาย นิพฺพาณธาตุยา ปรินิพฺพายิ, นิพฺพุเต ปน ภควติ โลกนาเถ อานนฺทเตฺถโร มลฺลราชูนํ เอตํ ปวตฺติํ อาโรเจสิฯ ตโต โกสินารกา จ เทวพฺรหฺมาทโย จ สนฺนิปติตฺวา นจฺจคีตวาทิเตหิ มาลาคนฺธาทีหิ จ สกฺกโรนฺตา ครุกโรนฺตา มาเนนฺตา ปูเชนฺตา เจลวิตานาทโย กโรนฺตา ภควโต สรีรํ นครมเชฺฌ ยตฺถ มกุฎพนฺธนํ นาม มลฺลานํ เจติยํ, ตตฺถ เนตฺวา จกฺกวตฺติสฺส สรีรํ วิย อหเตน วเตฺถน เวเฐตฺวา ตโต วิหเตน กปฺปาเสน เวเฐตฺวาติ เอวํ ปญฺจทุสฺสยุคสเตหิ เวเฐตฺวา อายสาย เตลโทณิยา ปกฺขิปิตฺวา อญฺญิสฺสาย อายสาย โทณิยา ปฎิกุชฺชิตฺวา สพฺพคนฺธานํ จิตกํ กริตฺวา ภควโต สรีรํ จิตกํ อาโรเปสุํฯ อถ มหากสฺสปเตฺถเรน ภควโต ปาเท สิรสา วนฺทิเต เทวตานุภาเวน จิตโก สมนฺตา เอกปฺปหาเรเนว ปชฺชลิฯ ภควโต ปน สรีเร ทเฑฺฒ สุมนมกุฬสทิสา ธาตุโย อวสิสฺสิํสุฯ ตสฺมิํ กิร สมเย โกสลรโญฺญ ชนปเท อญฺญตรา คามวาสิกา อิตฺถี ภควติ ปรินิพฺพุเต สาธุกีฬฺหํ อาคจฺฉมานา อนฺตรามเคฺค อตฺตโน สรีเร อุปฺปนฺนวาตโรเคน อุปทฺทุตา สาธุกีฬฺหํ สมฺปาปุณิตุํ อสโกฺกนฺตี สตฺถุ อาฬาหนํ คนฺตฺวา ภควโต ธาตุสรีเร ตีณิ สาขปุปฺผานิ ปูเชตฺวา ปสนฺนมานสา ปญฺจปติฎฺฐิเตน วนฺทิตฺวา คตา ตาย เอว รตฺติยา มชฺฌิมยาเม กาลํ กตฺวา ตาวติํสภวเน ติํสโยชนิเก กนกวิมาเน นิพฺพตฺติฯ ตสฺสา ปุพฺพกมฺมปกาสนตฺถํ จกฺกมตฺตานิ สาขปุปฺผานิ ตตฺต ตตฺถ โอลมฺพนฺติฯ เตเหว สพฺพํ วิมานํ เอโกภาสี  อโหสิฯ ตโต สุคนฺธกรณฺฑกํ วิย จ อโหสิ, สา ปน อตฺตโน โสภคฺคปฺปตฺตํ อตฺตภาวญฺจ วิมานสมฺปทญฺจ ปริวารสมฺปตฺติโย จ ทิสฺวา วิมฺหิตมานสา ปุเพฺพ กเตน   เกน เม ปุญฺญกเมฺมนา ยํ ลทฺธาติ โอโลกนฺตี ภควโต ธาตุสรีรสฺมิํ ปูชิตานิ ตีณิ สาขปุปฺผานิ ทิสฺวา ปสนฺนมานสา มหาจกฺกปฺปมาณํ สาขมาลํ หเตฺถน ธาเรนฺตี ธาตุปูชนตฺถาย อคมาสิฯ ตทา ตตฺถ สนฺนิปติตา มนุสฺสา ตสฺสา รูปสมฺปทญฺจ หเตฺต มหนฺตํ สาขมาลญฺจ ทิสฺวา วิมฺหิตมานสา อมฺม ตฺวํ กตฺถ วาสิกาฯ กตฺถ ปนิมํ ปุปฺผํ ปฎิลทฺธนฺติ ปุจฺฉิํสุ, ตํ สุตฺวา เทวธีตา อตฺตนา ภควโต ธาตุสรีรสฺส ปูชิตสาขมาลตฺตยานุภาเวน ปฎิลทฺธสมฺปตฺติโย จ ทิพฺพวิมานญฺจ ปุเพฺพ มตกเลวรํ จาติ สพฺพํ เตสํ ทเสฺสตฺวา ธมฺมเทสนาวสาเน อาหฯ</p>


<ol>
<li>
สมาคตา ภวนฺตา โภ, ปสฺสนฺตุ มม สมฺปทํ;  
  
กตมเปฺปน กาเรน, สมฺมาสมฺพุทฺธธาตุยาฯ  
</li>
  
<li>
สาขมาลานิ ตีเณว, หีโยฺยหํ มุนิธาตุยา;  
  
ปูชยิตฺวาน สนฺตุฎฺฐา, นิวตฺตา ตาย รตฺติยาฯ  
</li>
  
<li>
มรนฺตี ขรวาเตน, ตมหํ สุจริตํ สริํ;  
  
เตนาหํ ปุญฺญกเมฺมน, ตาวติํสูปคาอหุํฯ  
</li>
  
<li>
ตตฺถ เม อาสิ ปาสาโท, ติํสโยชนมุคฺคโต;  
  
กูฎาคารวรากิโณฺณ, สาขมาลาติ  
สาธมาโล อิติปิกตฺถจิ  
, วิสฺสุโตฯ  
</li>
  
<li>
ยถา สพฺพสุคเนฺธหิ, กรณฺฑํ ปริภาวิตํ;  
  
ตถา ทิพฺพสุคเนฺธหิ, คนฺธิตํ ภวนํ มมฯ  
</li>
  
<li>
จกฺกมตฺตา สาขปุปฺผา, ตตฺถ ตตฺถูปลมฺพเร  
ตตวตฺถุปลพฺพเร อิติปิกตฺถจิ  
;  
  
ทิพฺพคนฺธา ปวายนฺติ, มธุพฺพภนิเสวิตาฯ  
</li>
  
<li>
ภสฺสนฺติ เอกปุปฺผสฺมา, ตุมฺพมตฺตา หิ เรณโว;  
  
เตหิ ปิญฺชริตา เทวา, กีฬนฺติ จ ลลนฺติจฯ  
</li>
  
<li>
ปีฬนฺธิตฺวาน  
มาลาธยา, สุทิพฺพา ภรณานิจ;  
  
สหจฺฉรา เทวปุตฺตา, นจฺจคีตาทิพฺยาวฎาฯ  
</li>
  
<li>
ปสฺสเถมํ ภุชงฺคา โภ, สตฺตา โมเหน ปารุตา;  
  
หีโยฺย มตํ ปวิทฺธํ เม, ปูติภูตํ กเลวรํฯ  
</li>
  
<li>
ปุฬเวหิ สมากิณฺณํ, มกฺขิกาคณกีฬิตํ;  
  
กากโสณาทิสตฺตาน, มาหารํ กุณปาลยํฯ  
</li>
  
<li>
ปเตฺถนฺติ ปุริสา ปุเพฺพ, อเนโกปายเนน ตํ;  
  
ทฎฺฐุมฺปิทานิ นิจฺฉนฺติ, ตณฺหายญฺญาณตา อโหฯ  
</li>
  
<li>
โลกปโชฺชตกสฺสาหํ, วิมลสฺส ยสสฺสิโน;  
  
ธาตุํ หีโยฺย มหิํ สมฺมา, อชฺช สเคฺค ปติฎฺฐิตาฯ  
</li>
  
<li>
หิตฺวาเน ตาทิสํ กายํ, ลทฺธํทานิ มเมทิสํ;  
  
ทิพฺพตฺตภาวํ โสภาหิ, ภาสมาน มุทิกฺขถฯ  
</li>
  
<li>
ภาสมานาย เม วาจํ, สุโณเถตฺถ สมาคตา;  
  
นเตฺถวากตปุญฺญสฺส, อณุมตฺตํ ภเว สุขํฯ  
</li>
  
<li>
พินฺทุมตฺตมฺปิ โย ปุญฺญ, พีชํ โรเปติ สาสเน;  
  
น หา นตฺถผลํ  
นหปนนฺตผลํ อิติปิกตฺถจิ  
โหติ, ยาว นิพฺพาณปตฺติยาติฯ  
</li>
  
<p>เอวํ สา เทวตา อตฺตนา ปฎิลทฺธทิพฺพวิภวํ ทเสฺสตฺวา ชนกายํ โอวทิตฺวา ทิพฺพสาขปุเปฺผหิ ชินธาตุํ ปูเชตฺวา มนุสฺสานํ ปสฺสนฺตานํเยว สทฺธิํ วิมาเนน เทวโลกเมว อคมาสิฯ ตํ ทิสฺวา มหาชโน ทานาทีนิ ปุญฺญานิ กตฺวา เทวโลกํ ปูเรสีติฯ
</ol></p>


<ol>
<li>
เอวญฺหิ  
สา ปุปฺผมเตฺตน ธาตุํ,  
  
ปูเชตฺว เทเวสุ อลตฺถ ภูติํ;  
  
ตุเมฺหปิ โภโนฺต ติทิเวสุ สาตํ,  
  
กามตฺถ เจ กตฺถ ปุญฺญานิ สาธุํติฯ  
</li>
  
สาขมาลปูชิกาย วตฺถุํ ปญฺจมํฯ  
</li>
  
<h2>๓๖. โมริยพฺรหฺมณสฺส วตฺถุมฺหิ อยมานุปุพฺพีกถา</h2>
</ol>
<p>อมฺหากํ ภควติ ปรินิพฺพุเต มคธรเฎฺฐ มจลํ นาม มหาคามํ อโหสิฯ ตตฺถ โมริโยนาม พฺราหฺมโณ ปฎิวสติ สโทฺธ ปสโนฺน, ตสฺส เสนานาเม กา ภริยา อตฺถิฯ สาปิ สทฺธา ปสนฺนา รตนตฺตเยสุฯ เต อุโภปิ สมคฺคา สโมฺมทมานา ภิกฺขุสงฺฆํ นิมเนฺตตฺวา นิจฺจํ ทานํ ปวเตฺตนฺตา จีวราทิจตุปจฺจเยหิ อุปฎฺฐหนฺตา สีลํ รกฺขนฺตา อุโปสถกมฺมํ กโรนฺตา ทิวสํ วีตินาเมนฺติฯ อถสฺส เคเห วิภวํ เยภุเยฺยน ทานาทีสุ ปริกฺขยมคมาสิฯ ตโต พฺราหฺมณี สามิ โน เคเห ธนํ ปริกฺขีณํฯ กถํ ทานํ ปวเตฺตยฺยามาติ พฺราหฺมณสฺส อาโรเจสิ, ตโต พฺราหฺมโณ มา ภเทฺท จิเนฺตสิฯ เยนเกนจิ อุปาเยน ทานํ ปติฎฺฐเปสฺสามาติ วตฺวา ตสฺมิํเยว อตฺตโน สอุสฺสาหตํ ปกาโสโนฺต อาหฯ</p>


<ol>
<li>
ชานมาโน หิ โลกสฺมิํ, ทานเสฺสทํ ผลํ อิติ;  
  
น ทชฺชา โก สุสีเลสุ, อปฺปมฺปิ ทิวสมฺปติฯ  
</li>
  
<li>
สคฺคโลกนิทานานิ, ทานานิ มติมา อิธ;  
  
โกหินาม นโร โลเก, น ทเทยฺย หิเต รโตติฯ  
</li>
  
<p>เอวญฺจ ปน วตฺวา ภเทฺท วนํ ปวิสิตฺวา อเนกวิธานิ ปณฺณานิ จ ผลานิ จ ปจฺฉิปูรํ อาหริตฺวา วิกฺกิณิตฺวาปิ ทานํ น อุปจฺฉินฺทิสฺสามาติ  วตฺวา ตโต ปฎฺฐาย วนํ คนฺตฺวา ปณฺณานิ จ ผลานิ จ อาหริตฺวา วิกฺกิณิตฺวา ทานํ เทโนฺต ปฎิวสติฯ อเถกทิวสํ พฺราหฺมโณ วนํ ปวิโฎฺฐ ปเณฺณหิ จ ผเลหิ จ ปจฺฉิํ ปูเรตฺวา สีเสนา ทาย เคหํ อาคจฺฉโนฺต ปุปฺผผลปลฺลเวหิ วินตํ เนกตรุคณนิจิตํ สมฺมตฺตาเนกจาตกจตุปฺปทนิเสวิตํ วิปฺปกิณฺณานนฺตปุปฺผปตฺตกิญฺชกฺขจฺฉนฺนวาฬุกาตลํ สนฺทมานสีตลา มลชลปฺปวาหํ อกทฺทมานินฺนสุปติเตฺตหิ สุนฺทรํ กนฺทรํ ทิสฺวา ปจฺฉิํ ตีเร ฐเปตฺวา โอติโณฺณ นหายติ, ตสฺมิํ ขเณ ตตฺถ เอกสฺมิํ รุเกฺข อธิวโตฺถ เทวปุโตฺต ตํ ตตฺถ นหายนฺตํ ทิสฺวา กินฺนุ โข เอส กลฺยาณชฺฌาสโย วา อุทาหุ ปาปชฺฌาสโย สโตฺตติ ทิพฺพจกฺขุนา อุปธารโนฺต อจฺฉริยปุริโส เอโส ทุคฺคโตปิ หุตฺวา อตฺตโน ทานปฺปเวณิยา อุปจฺฉิชฺชนภเยน วนํ คนฺตฺวา ปณฺณานิ จ ผลานิ จ อาหริตฺวา ทุเกฺขน กสิเรน ชีวิกํ กเปฺปโนฺต ทานธมฺมํ น อุปจฺฉินฺทตีติ จิเนฺตตฺวา ตสฺส คุณาทโย ปฎิจฺจ ปจฺฉิยํ ฐปิตปณฺณานิ จ ผลานิ จ สพฺพานิ สุวณฺณานิ โหนฺตูติ อธิฎฺฐาสิฯ อถสฺสานุภาเวน สพฺพํ สุวณฺณํ อโหภิ, อถ โส สุวณฺณปุณฺณปจฺฉิยํ อุปริ สุวณฺณราสิมตฺถเก สพฺพกามททํ มหนฺตํ มณิรตนํ ฐเปตฺวา อนฺตรหิโต ปฎิกฺกมฺม อฎฺฐาสิ, ตโต พฺราหฺมโณ นหาตฺวา อุตฺติโณฺณ ปจฺฉิยํ สมฺปุณฺณสุวณฺณวณฺณรํสินา สมฺภินฺนวิโชฺชตมานมณิรตนํ ทิสฺวา กิเมตํติ อาสงฺกิตปริสงฺกิโต ปจฺฉิสมีปํ คนฺตฺวา หตฺถํ ปสาเรตุํ อวิสหโนฺต อฎฺฐาสิฯ ตํ ทิสฺวา เทวปุโตฺต ทิสฺสมานสรีเรน ฐตฺวา มา ตฺวํ ภายิ พฺราหฺมณฯ มยา เอตานิ นิมฺมิตานิ, คเหตฺวา คจฺฉาหีติ อาห, อถ พฺราหฺมโณ เทวปุตฺตสฺส กถํ สุตฺวา อยํ เทวปุโตฺต อิมํ มยา นิมฺมิตํ, คเหตฺวา คจฺฉาติ วทติฯ กินฺนุ โข โส อตฺตโน อานุภาเวน เทติ, อุทาหุ มยา กตปุเญฺญนาติ ปุจฺฉิสฺสามิ ตํติ ปญฺชลิโกว เทวปุตฺตํ ปุจฺฉโนฺต อาหฯ
</ol></p>


<ol>
<li>
ปุจฺฉามิ  
ปญฺชลี ทานิ, เทวปุตฺต มหิทฺธิก;  
  
ททาสิ เม สุวณฺณญฺจ, กามทํ มณิมุตฺตมํฯ  
</li>
  
<li>
นาปิ โก โน ตุวํ ญาติ,  
  
น มิโตฺต โนปการโก;  
  
กิํ ตฺวํ อตฺถวสํ ทิสฺวา,  
  
มม ทชฺชาสิมํ ธนํฯ  
</li>
  
<li>
เกน ตเปน สีเลน, เกนาจารคุเณน จ;  
  
เยน ทชฺชาสิ เม เทว, กิํ เม สุจริตํ จิตํฯ  
</li>
  
<li>
กินฺนุ ปุราตนํ กมฺมํ, เกน กเมฺมน ทสฺสสิ;  
  
อถวา ตวิทฺธิยา เทสิ, ตํ เม อกฺขาหิ ปุจฺฉิโตติฯ  
</li>
  
<p>ตโต เทวปุโตฺต น โข ปนาหํ พฺราหฺมณ เทโวติ ปเรสํ กิญฺจิ ทาตุํ สโกฺกมิ, ตยา ปุเพฺพ กตสุจริตานุภาเวน นิพฺพตฺตตีติ วตฺวา ทิพฺพจกฺขุนา ตสฺส ปุพฺพกมฺมํ ทิสฺวา ตสฺส ปกาเสโนฺต อาหฯ
</ol></p>


<ol>
<li>
กสฺสเป โลกปโชฺชเต, สมฺพุเทฺธ ปรินิพฺพุเต;  
  
สพฺพตฺถ ปตฺถฎํ อาสิ, ตสฺส พุทฺธสฺส สาสนํฯ  
</li>
  
<li>
ตทา ปจฺจนฺติเม คาเม, ตฺวมาสิ กุลทารโก;  
  
สโทฺธ อาสิ ปสโนฺน จ, ทายโก กุสเล รโตฯ  
</li>
  
<li>
ตทา ปพฺพชิโต เอโก, คจฺฉโนฺต อนฺตราปเถ;  
  
โจเรหิ อนุพโทฺธสิ, อจฺฉินฺนปตฺตจีวโรฯ  
</li>
  
<li>
สาขาภงฺคํ นิวาเสตฺวา, ปารุปิตฺวา ตเถว ตํ;  
  
อโนฺตคามํ ปวิโฎฺฐสิ, เอสมาโน ปิโลติเกฯ  
</li>
  
<li>
ตโต ตฺวํ จรมานํ ตํ, ทิสฺวา กมฺปิตมานโส;  
  
วตฺถยุคํ อทาสิ ตฺวํ, สทฺทหํ ทานโต ผลํฯ  
</li>
  
<li>
ปโตฺถทเนน  
ตํ ภิกฺขุํ, ปริวิสิตฺวา ยถาพลํ;  
  
เปเสสิ อภิวาเทตฺวา, สทฺธาย สุทฺธมานโสฯ  
</li>
  
<li>
อิมํ ตฺวํ อกรี ปุญฺญํ, ตุเยฺหตํ จริตํ อิมํ;  
  
ตสฺส เต ปุญฺญกมฺมสฺส, อมุขฺยผล มีทิสํติฯ  
</li>
  
<p>เอวญฺจ ปน วตฺวา อิทํ เต พฺราหฺมณ ธนํ ราชาทีหิ มยา อนาหรณียํ กตํ, ตฺวํ อปริสงฺกโนฺต คเหตฺวา ยถาธิปฺปายํ กโรหิ, อิมํ โข ปน มณิรตนํ อิจฺฉิติจฺฉิตํ ปสวติ, เตนาปิ อานุภาเวน ตว ทานํ อนุปจฺฉินฺทโนฺต ปุตฺตทาราทโย โปเสหีติ อนุสาสิ, ตํ สุตฺวา พฺราหฺมโณ เตน วุตฺตนิยาเมเนว ภิกฺขุสงฺฆสฺส มหาทานํ ททโนฺต สีลํ รกฺขโนฺต จิรํ วสิตฺวา อปรภาเค ตโต จุโต เทวโลเก นิพฺพตฺตีติฯ
</ol></p>


<ol>
<li>
เอวํ นิหีนาปี ธเนน สโนฺต,  
  
ทานนฺวยํ เนว ปริจฺจชนฺติ;  
  
ตสฺมา หิ โภโนฺต สติ เทยฺยธเมฺม,  
  
มา กตฺถ ทาเนสุ ปมาทภาวํติฯ  
</li>
  
โมริยพฺราหฺมณสฺส วตฺถุํ ฉฎฺฐมํฯ  
</li>
  
<h2>๓๗. ปุตฺตวตฺถุมฺหิ อยมานุปุพฺพีกถา</h2>
</ol>
<p>เอกสฺมิํ กิร สมเย ลงฺกาทีปวาสิโน สฎฺฐิมตฺตา ภิกฺขู ชยมหาโพธิํ วนฺทิตุกามา เอกโต มเนฺตตฺวา มหาติเตฺถน นาวํ อารุยฺห ชมฺพุทีปํ ปตฺวา ตามลิตฺติปเฎฺฐเน  โอตริตฺวา อนุกฺกเมน ปาฎลิปุตฺตนครํ ปาปุณิํสุฯ อถ ตสฺมิํ  นคเร ปิณฺฑาย จรเนฺต เต ภิกฺขู เอโก ทุคฺคตมนุโสฺส ทิสฺวา จิเรน  มยา ทิฎฺฐา พุทฺธปุตฺตาติ โสมนโสฺส ภริยํ ปโกฺกสิตฺวา ภเทฺท อิเมสํ อยฺยานํ ทานํ ทาตุกาโมมฺหิ, ปุเพฺพ โน อกตปุญฺญตฺตา อิทานิ ทุคฺคตา ชาตา, อิเมสุ ปุญฺญเกฺขเตฺตสุ พีชํ โน เจ โรเปสฺสาม, ปุนปิ เอวเมว ภวิสฺสามาติ วตฺวา กิํ เม เคเห เทยฺยธมฺมํ อตฺถีติ ปุจฺฉิฯ สา ตํ สุตฺวา ฆเร โน สามิ อยฺยานํ กิญฺจิ ทาตพฺพํ น ปสฺสามิฯ อปิ จ มม ปุตฺตํ มาเรตฺวา ทานํ ทาตุํ สกฺกาติฯ โส ตสฺสา กถํ สุตฺวา ภเทฺท ปุตฺตํ มาเรตฺวา กิํ ทานํ เทมาติ อาหฯ ตาย ตํ สุตฺวา สามิ กิํ น ชานาสิ, ปุเตฺต โน มเต สนฺทิฎฺฐสมฺภตฺตา ญาติมิตฺตสุหชฺชา จ อมฺหากํ สนฺติกํ อาคจฺฉานฺตา กิญฺจิ ปณฺณาการํ คเหตฺวา อาคจฺฉนฺติฯ มยํ เตน ปณฺณากาเรน ทานํ ทสฺสามาติ วุเตฺต อุปาสโก สาธุ ตถา กโรหีติ มาตุยา เอว ภารมกาสิ, สา ปุตฺตํ มาเรตุํ อวิสหนฺตี อาหฯ ตถา หิฯ</p>


<ol>
<li>
กิจฺฉา ลทฺธํ ปิยํ ปุตฺตํ, อมฺมมฺมาติ ปิยํ วทํ;  
  
สุนีลเนตฺตํ สุภมุํ, โก ปกฺกมิตุมิจฺฉติฯ  
</li>
  
<li>
มาตรา มาริยโนฺตปิ, มาตรเมว โรทติ;  
  
มาเรตุํ ตํ น สโกฺกมิ, หทยํ เม ปเวธตีติฯ  
</li>
  
<p>เอวญฺจ ปน วตฺวา อหํ สามิ น สโกฺกมิ ปุตฺตํ มาเรตุํฯ ตฺวํ มาเรหีติ ปุตฺตํ ปิตุสนฺติกํ เปเสสิฯ อถ โสปิ ตํ มาเรตุ มสโกฺกโนฺต เอวมาหฯ วุตฺตญฺหิฯ
</ol></p>


<ol>
<li>
ตายนฺติ ปิตุโน ทุกฺขํ, ปุตฺตา ปุตฺตาติ กิตฺติตา;  
  
ปิตุ ทุกฺขํ สุขํ ปุตฺตา, ทายาทา โหนฺติ สพฺพทาฯ  
</li>
  
<li>
ตสฺมา  
เม สทิสํ ปุตฺตํ, ปิลฺลกํ มญฺชุภาสนํ;  
  
น สโกฺกมิ อหํ ภเทฺท, ชีวิตา ตํ วิโยชิตุํฯ  
</li>
  
<li>
อยสญฺจ อกิตฺติญฺจ, ปโปฺปติ ปุตฺตฆาตโก;  
  
ปาณาติปาตกมฺมมฺปิ, กามํ โส ผุสเต นโรติฯ  
</li>
  
<p>เอวญฺจ ปน วตฺวา โส ตฺวเมว ตว ปุตฺตํ มาเรหีติ เปเสสิ, เอวํ เตน วุเตฺต ปุตฺถสฺส มารปาณูปายํ ปริเยสนฺตา เอวมาหํสุ, อเมฺห ปนิมํ มาเรตุํ น สโกฺกมิ, อมฺหากํ ปจฺฉาเคเห มหโนฺต วมฺมิโก อตฺถิ, ตสฺมิํ เอโก นาคราชา ปฎิวสติฯ กุมารํ ตตฺถ เปเสสฺสาม, โส ตํ ฑสิตฺวา มาเรสฺสตีติฯ อิเจฺจเต เอโส โข อุปาโย เอวาติ จิเนฺตตฺวา กุมารํ ปโกฺกสิตฺวา อญฺจนา วลิวลยาทีหิ มเณฺฑตฺวา ตสฺส หเตฺถ เคณฺฑุํ  ฐเปตฺวา ตาต ปจฺฉาเคเห วมฺมิกสมีปํ คนฺตฺวา กีฬาติ เปเสสุํฯ ตโต ทารโก คนฺตฺวา เคณฺฑุเกน กีฬโนฺต วมฺมิกพิเล เคณฺฑุกํ ปาเตสิฯ อถ โส เคณฺฑุกํ คณฺหิสฺสามีติ วมฺมิกสุสิเร หตฺถํ ปเวเสสิฯ ตโต สโปฺป กุชฺฌิตฺวา สุสูติสทฺทํ กโรโนฺต มหนฺตํ ผณํ กตฺวา พิลโต สีสํ อุกฺขิปิตฺวา โอโลเกโนฺต อฎฺฐาสิ กุมารสฺส หตฺถโต ปริคลิตปาสํวิยฯ อถสฺส กุมาโร กิญฺจิ อชานโนฺต สปฺปสฺส คีวํ ทฬฺหํ คณฺหิฯ อถสฺส มาตาปิตุนฺนํ สทฺธาพเลน นาคราชา กุมารสฺส กรตเล อฎฺฐํสํ อิจฺฉาทายกํ กณฺฐมณิรตนํ ปาเตสิฯ กุมารสฺส มาตาปิตโร ทฺวารํ นิสฺสาย ฐิตา ตสฺส กิริยํ โอโลเกโนฺต ตํ มณิรตนํ ทิสฺวา สีฆํ คนฺตฺวา ปุตฺตํ อุกฺขิปิตฺวา หตฺถโต มณิรตนํ คณฺหิํสุฯ ตโต เต ตํ มณิรตนํ ปริสุทฺธาสเน ฐเปตฺวา อุปจารํ กตฺวา อมฺหากํ อิทญฺจิทญฺจ เทถาติ อพฺภุกฺกิริํสุฯ อถ เต มณิรตนานุภาเวน เคหทฺวาเร มหนฺตํ มณฺฑปํ กาเรตฺวา วิตานาทินา มณฺฑปํ  อลงฺกริตฺวา ภิกฺขูนํ อาสนานิ ปญฺญาเปตฺวา เต สฎฺฐิมเตฺต ภิกฺขู นิสีทาเปตฺวา มหาทานํ อทํสุฯ ตโต นครวาสิโน มณิรตนานุภาวํ สุตฺวา สนฺนิปติํสุฯ อถ เต เตสํ มเชฺฌ อตฺตโน สทฺธาพเลน มณิรตนสฺส ลาภํ ปกาเสตฺวา อิมญฺหิ ทานตฺถาเยว ปริจฺจชฺชามาติ เอกสฺมิํ ฐาเน ปติฎฺฐาเปตฺวา เตนานุภาเวน ยาวชีวํ ทานํ ททนฺตา สีลํ รกฺขนฺตา อายุปริโยสาเน เทวโลเก นิพฺพตฺติํสูติฯ
</ol></p>


<ol>
<li>
เฉตฺวาน เปมํ อปิ อตฺรเชสุ,  
  
ททนฺติ ทานํ อิธ มานุเสวํ;  
  
น ททาติ โก นาม นโร สมิโทฺธ,  
  
ทานญฺหิ ทานสฺส ผลํ สรโนฺตติฯ  
</li>
  
ปุตฺตวตฺถุํ สตฺตมํฯ  
</li>
  
<h2>๓๘. เตภาติกมธุวาณิชกานํ วตฺถุมฺหิ อยมานุปุพฺพีกถา</h2>
</ol>
<p>อตีเต กิร พาราณสิยํ เต ภาติกา เอกโต หุตฺวา มธุํ วิกฺกิณนฺตา ปุตฺตทาเร โปเสนฺติฯ ตโต เตสุ เอโก ปจฺจนฺตํ คนฺตฺวา มลยวาสีนํ  หตฺถโต มธุํ กิณิตฺวา  คณฺหาติ, เอโก คหิตคหิตมธุํ นครํ อาหรติฯ เอโก เตน อาหฎาหฎมธูนิ พาราณสิยํ นิสีทิตฺวา วิกฺกิณาติฯ ตสฺมิํ สมเย คนฺธมาทนปพฺพเต เอโก ปเจฺจกพุโทฺธ วณโรเคนา ตุโร อโหสิฯ อถญฺญตโร ปเจฺจกพุโทฺธ ตสฺส มธุนา ผาสุ ภวิสฺสตีติ ญตฺวา คนฺธมาทนปพฺพเตเยว ฐิโต  จีวรํ ปารุปิตฺวา อากาเสนา คนฺตฺวา นครทฺวาเร โอตริตฺวา กตฺถ มธุํ ลภามีติ  โอโลเกโนฺต อฎฺฐาสี, ตทา ตสฺมิํปรกุเล ภติํ กตฺวา ชีวมานา เอกา เจฎิกา ฆฎมาทาย อุทกตฺถํ ติตฺถํ คจฺฉนฺตี มคฺคา โอกฺกมฺม ฆฎํ ฐเปตฺวา วนฺทิตฺวา เอกมนฺตํ อฎฺฐาสิ, ตทา ปเจฺจกพุโทฺธ ภคินี เอตฺถ ภิกฺขาย จรนฺตานํ กตรสฺมิํ ฐาเน มธุ ลพฺภตีติ ปุจฺฉิฯ สา ตสฺส กถํ สุตฺวา มธุอาปณสฺส ปญฺญายนฎฺฐาเน ฐตฺวา หตฺถํ ปสาเรตฺวา เอส ภเนฺต มธุอาปโณติ ทเสฺสตฺวา ยชฺชายํ ปเจฺจกพุโทฺธ อาปณโต มธุํ น ลภติฯ มม นิวตฺถวตฺถกํ ทตฺวาปิ มธุํ ทสฺสามีติ จิเนฺตตฺวา โอโลเกนฺตี ตเตฺถว อฎฺฐาสิ, อถ ปเจฺจกพุโทฺธ อนุปุเพฺพน วิจรโนฺต  มธุอาปณํ สมฺปาปุณิ, ตโต กุฎิมฺพิโก  ตํ ทิสฺวา หตฺถโต ปตฺตํ คเหตฺวา อาธารเก ฐเปตฺวา มธุฆฎํ อาทาย ปตฺตสฺส อุปนาเมโนฺต สหสา นิกฺกุชฺชิฯ ตโต มธุ ปตฺตํ ปูเรตฺวา อุตฺตรโนฺต ปุน ภูมิยํ ปคฺฆริฯ ตํ ทิสฺวา โสมนโสฺส วาณิโช เอวํ ปตฺถนมกาสิฯ</p>

</p>


<ol>
<li>
ตตฺถ ปตฺตสฺส พุทฺธสฺส, วาณิโช โส ปสาทวา;  
  
วิสฺสนฺทยโนฺต มุขโต, ปตฺตปูรํ มธุํ อทาฯ  
</li>
  
<li>
ปุณฺณญฺจ อุปฺปตีตญฺจ, ปติตญฺจ มหีตเล;  
  
ทิสฺวา มธุํ ปสโนฺน โส, เอวํ ปณิทหี ตทาฯ  
</li>
  
<li>
ชมฺพุทีเป เอกรชฺชํ, ทาเนนาเนน โหตุ เม;  
  
อากาเส โยชเน อาณา, ภูมิยํ โยชเนปิติฯ  
</li>
  
<p>เอวญฺจ ปน วตฺวา ปตฺตํ อทาสิ, ปเจฺจกพุโทฺธ ปตฺตํ ปฎิคฺคเหตฺวา ตเตฺถว ฐิโตฯ
</ol></p>


<ol>
<li>
อิจฺฉิตํ  
ปตฺถิตํ ตุยฺหํ, ขิปฺปเมว สมิชฺฌตุ;  
  
ปูเรนฺตุ จิตฺถสํกปฺปา, จโนฺท ปณฺณรโส ยถาฯ  
</li>
  
<li>
อิจฺฉิตํ ปตฺถิตํ ตุยฺหํ, สพฺพเมว สมิชฺฌตุ;  
  
ปูเรนฺตุ จิตฺตสํกปฺปา, มณิโชติรโส ยถาติฯ  
</li>
  
<p>วตฺวา มงฺคลํ วเฑฺฒตฺวา อคมาสิฯ อถนฺตรามเคฺค ฐิตา ฆฎเจฎิกา ปเจฺจกพุทฺธาภิมุขํ คนฺตฺวา มธุํ ลภิตฺถ ภเนฺตติ ปุจฺฉิฯ เตน ลทฺธํ ภคินีติ วุเตฺต กิํ วตฺวา โส อทาสีติ ปุจฺฉิฯ ปเจฺจกพุโทฺธ สพฺพํ กเถสิฯ สา ตํ สุตฺวา โถกํ ภเนฺต อิเธว โหถ ทาสิยา อนุคฺคหตฺถายาติ สีฆํ เคหํ คนฺตฺวา นิวตฺถปิโฬติกา อตฺตโน สาฎกํ โธวิตฺวา อาหริตฺวา จุมฺพฎกํ กตฺวา ปเจฺจกพุทฺธสฺส อทาสิ, ยทา โส ภเนฺต มธุทายโก สกลชมฺพุทีเป เอกรชฺชํ กาเรติฯ ตทาหํ ตสฺส อคฺคมเหสี ภเวยฺยํติ วตฺวา ปตฺถนํ กโรนฺตีเอวมาหฯ
</ol></p>


<ol>
<li>
ยทา เต มธุโท ภเนฺต, ภูภุโช โหติ ภูตเล;  
  
ตสฺส เหสฺสํ ตทา ภเนฺต, ปิยา อคฺคมเหสิกาฯ  
</li>
  
<li>
สุรูปาจ สุวาณีจ, สุยสา สุพฺพตา สุภา;  
  
อสฺสํ ตสฺส ปิยาจาถ, มนาปา อิจฺฉทา  
อิจฺฉิทา อิติปิกตฺถจิ  
สทาติฯ  
</li>
  
<p>ตสฺสาปิ ตทา ปเจฺจกพุโทฺธ ตเถว โหตูติ มงฺคลํ วตฺวา อากาเสน คนฺธมาทนเมว อคมาสิ, อถาปรภาเค เต ตโยปิ เอกโต หุตฺวา มธุโลกนํ กโรนฺตา ตํ มธุฆฎํ กุหิํติ ปุจฺฉิํสุ, โส เตนตฺตนา กตกมฺมํ วตฺวา สเจ ตุเมฺห ตสฺมิํ ปตฺติํ อนุโมเทยฺยาถ, ตํ สาธุฯ โน เจฯ มธุอคฺฆนกํ มม หตฺถโต คณฺหถาติ วตฺวา เตหิ ตโต น โน อโตฺถ  มธุนา, กีทิสเสฺสตํ อทาสีติ วุเตฺต ตํ สุตฺวา อิตโร ปเจฺจกพุทฺธา นาเม เต คนฺธมาทเน วสนฺติ กาสาวํ  ปารุปิตฺวา กุเล กุเล ภิกฺขํ จรนฺติ, สโนฺต เอเต สีลวนฺตาติ กเถสิ, อถ เตสุ เชโฎฺฐ พฺราหฺมณจณฺฑาลกาปิ กาสาวํ ปริทหิตฺวา จรนฺติฯ นูนายํ จณฺฑาลโกติ มญฺญามีติ อาห, มชฺฌิโม กุชฺฌิตฺวา ตว ปเจฺจกพุทฺธํ ปรสมุเทฺท ขิปาหีติ อโวจ, อถ เตสํ กถํ สุตฺวา มธุทายโก มา โภ ตุเมฺห อริยานํ มเหสกฺขานํ มหานุภาวานํ ปเจฺจกพุทฺธานํ ผรุสํ กเถถฯ นิรยทุกฺขา น ภายถาติอาทินา อเนกา กาเรน นิวาเรตฺวา เตสํ คุณํ ปกาเสสิ, ตํ สุตฺวา เต อุโภปิ สาธูติ ปสนฺนาจิตฺตา อนุโมทิํสุ, อปรภาเค เต กาลํ กตฺวา เทวมนุเสฺสสุ สํสรนฺตา ตตฺถ ตตฺถ มหาสมฺปตฺติโย อนุภวิตฺวา อมฺหากํ สตฺถุ ปรินิพฺพาณโต ทฺวินฺนํ วสฺสสตานํ อจฺจเยน อตฺตโน อตฺตโน สมฺปตฺตฎฺฐาเน นิพฺพตฺติํสุฯ เตน วุตฺตํฯ
</ol></p>


<ol>
<li>
อโสโก มธุโท สนฺธิ, มิตฺตาเทวี ตุ เจฎิกา;  
  
จณฺฑาลวาที นิโคฺรโธ, ติโสฺส โส ปารวาทิโกติฯ  
</li>
  
<p>เตสุ จณฺฑาลวาที เชฎฺฐวาณิโช พินฺทุสารรโญฺญ เชฎฺฐปุตฺตสฺส สุมนราชกุมารสฺส ปุโตฺต หุตฺวา นิพฺพตฺติฯ ตสฺสายมานุปุพฺพีกถาฯ พินฺทุสารรโญฺญ กิร ทุพฺพลกาเลเยว อโสกกุมาโร อตฺตนา ลทฺธํ อุเชฺชนิยา รชฺชํ ปหาย อาคนฺตฺวา สพฺพนครํ อตฺตโน หตฺถคตํ กตฺวา สุมนราชกุมารํ อคฺคเหสิฯ ตํ ทิวสเมว สุมนสฺส ราชกุมารสฺส สุมนา นาม เทวี ปริปุณฺณคพฺภา อโหสิฯ สา อญฺญาตกเวเสน นิกฺขมิตฺวา อวิทูเร อญฺญตรํ จณฺฑาลคามํ สนฺธาย คจฺฉนฺตี เชฎฺฐกจณฺฑาลสฺส เคหโต อวิทูเร นิโคฺรโธ อตฺถิ, ตสฺมิํ รุเกฺข อธิวตฺถาย เทวตาย อิโต เอหิ สุมเนติ วทนฺติยา สทฺทํ สุตฺวา ตสฺสา สมีปํ คตา, เทวตา อตฺตโน อานุภาเวน เอกํ สาลํ นิมฺมิณิตฺวา เอตฺถ วสาหีติ ปาทาสิฯ สา  ตํ สาลํ ปาวิสิ, คตทิวเสเยว สา ปุตฺตํ วิชายิฯ สา ตสฺส นิโคฺรธเทวตาย ปริคฺคหิตตฺตา นิโคฺรโธเตฺวว นามํ อกาสิฯ เชฎฺฐกจณฺฑาโล ทิฎฺฐทิวสโตปฺปภุติ ตํ อตฺตโน สามิธีตรํ วิย มญฺญมาโน นิพทฺธวตฺตํ ปฎฺฐเปสิฯ ราชธีตา ตตฺถ สตฺตวสฺสานิ วสิ, นิโคฺรธกุมาโรปิ สตฺตวสฺสิโก ชาโต, ตทา มหาวรุณเตฺถโร นาม เอโก อรหา ทารกสฺส เหตุสมฺปทํ ทิสฺวา วิหรมาโน สตฺตวสฺสิโก ทานิ ทารโกฯ กาโล นํ ปพฺพาเชตุํติ จิเนฺตตฺวา ราชธีตาย อาโรจาเปตฺวา นิโคฺรธกุมารํ ปพฺพาเชสิ, กุมาโร ขุรเคฺคเยว อรหตฺตํ ปาปุณิฯ เตน วุตฺตํ มหาวํเสฯ
</ol></p>


<ol>
<li>
ตํ มหาวรุโณ เถโร, ตทา ทิสฺวา กุมารกํ;  
  
อุปนิสฺสยสมฺปนฺนํ, อรหา ปุจฺฉิ มาตรํ;  
  
ปพฺพาเชสิ ขุรเคฺค โส, อรหตฺตมปาปุณีติฯ  
</li>
  
<p>โส กิร เอกทิวสํ ปาโตว สรีรํ ปฎิชคฺคิตฺวา อาจริยุปชฺฌายวตฺตํ กตฺวา ปตฺตจีวร มาทาย มาตุอุปาสิกาย เคหทฺวารํ คจฺฉามีติ นิกฺขมิฯ มาตุนิวาสฎฺฐานญฺจสฺส ทกฺขิณทฺวาเรน นครํ ปวิสิตฺวา นครมเชฺฌน คนฺตฺวา ปาจีนทฺวาเรน นิกฺขมิตฺวา คนฺตพฺพํ โหติฯ เตน จ สมเยน อโสโก ธมฺมราชา ปาจีนทิสาภิมุโข สีหปญฺชเร จงฺกมติฯ ตํ ขณํเยว นิโคฺรโธ ราชงฺคณํ สมฺปาปุณิ สนฺตินฺทฺริโย สนฺตมานโส ยุคมตฺตํ เปกฺขมาโน, เตน วุตฺตํ เอกทิวสํ สีหปญฺชเร ฐิโต อทฺทส นิโคฺรธํ สามเณรํ ราชงฺคเณน คจฺฉนฺตํ ทนฺตํ คุตฺตํ สนฺตินฺทฺริยํ อิริยาปถสมฺปนฺนนฺติฯ ทิสฺวา ปนสฺส เอตทโหสิฯ อยํ ชโน สโพฺพปิ วิกฺขิตฺตจิโตฺต ภนฺตมิคปฎิภาโคฯ อยํ ปน ทหรโก อวิกฺขิโตฺต อติวิยสฺส อาโลกิตวิโลกิตํ สมฺมิญฺชนปสารณญฺจ โสภติฯ อทฺธา เอตสฺสพฺภนฺตเร โลกุตฺตรธโมฺม ภวิสฺสตีติ รโญฺญ สห  ทสฺสเนเนว สามเณเร จิตฺตํ ปสีทิ, เปมํ สณฺฐหิ, กสฺมาฯ ปุเพฺพ กิร ปุญฺญกรณกาเล รโญฺญ เชฎฺฐกภาตา วาณิชโกยํฯ
</ol></p>


<ol>
<li>
ปุเพฺพว  
ปุเพฺพน อิติกตฺถจิ  
สนฺนิวาเสน, ปจฺจุปฺปนฺนหิเตน วา;  
  
เอวํ ตํ ชายเต เปมํ, อุปฺปลํว ยโถทเกติฯ  
</li>
  
<p>อถ ราชา สญฺชาตเปโม สพหุมาโน สามเณรํ ปโกฺกสถาติ อมเจฺจ เปเสสิ, เต อติจิรายนฺตีติ ปุน เทฺว ตโย เปเสสิ ตุริตํ อาคจฺฉตูติฯ สามเณโร อตฺตโน ปกติยา เอว อคมาสิฯ ราชา ปติรูปาสนํ ญตฺวา นิสีทถาติ อาหฯ โส อิโตจิโต จ วิโลเกตฺวา นตฺถิ ทานิ อโญฺญ ภิกฺขูติ สมุสฺสิตเสตจฺฉตฺตํ ราชปลฺลงฺกํ อุปสงฺกมิตฺวา ปตฺตํ คณฺหนตฺถาย รโญฺญ อาการํ ทเสฺสสิฯ ราชา ตํ ปลฺลงฺกสมีปํ คจฺฉนฺตํ เอว ทิสฺวา จิเนฺตสิ อเชฺชว ทานิ อยํ สามเณโร อิมสฺส เคหสฺส สามิโก ภวิสฺสตีติ, สามเณโร รโญฺญ หเตฺถ ปตฺตํ ทตฺวา ปลฺลงฺกํ อภิรุหิตฺวา นิสีทิฯ ราชา อตฺตโน อตฺถาย สมฺปาทิตํ สพฺพํ ยาคุขชฺชกภตฺตวิกติํ อุปนาเมสิฯ สามเณโร อตฺตโน ยาปนมตฺตเมว สมฺปฎิจฺฉิฯ ภตฺตกิจฺจาวสาเน ราชา อาห สตฺถารา ตุมฺหากํ ทินฺนโอวาทํ ชานาถาติฯ ชานามิ มหาราช เอกเทเสนาติฯ ตาต มยฺหมฺปี นํ กเถหีติฯ สาธุ มหาราชาติ รโญฺญ อนุรูปํ ธมฺมปเอท อปฺปมาทวคฺคํ อนุโมทนตฺถาย อภาสิฯ ราชา ปน อปฺปมาโท อมตปทํ, ปมาโท มจฺจุโน ปทํติ สุตฺวาว อญฺญาตํ ตาต, ปริโยสาเปหีติ อาหฯ สามเณโร อนุโมทนา วสาเน ทฺวตฺติํสธุวภตฺตานิ  ลภิตฺวา ปุน ทิวเส ทฺวตฺติํสภิกฺขู คเหตฺวา ราชโนฺตปุรํ ปวิสิตฺวา ภตฺตกิจฺจ มกาสิฯ ราชา อเญฺญปิ ทฺวตฺติํสภิกฺขู ตุเมฺหหิ สทฺธิํเสฺว ภิกฺขํ คณฺหนฺตูติ เอเตเนว อุปาเยน ทิวเส  ทิวเส วฑฺฒาเปโนฺต สฎฺฐิสหสฺสานํ พฺราหฺมณปริพฺพาชกานํ ภตฺตํ อุปจฺฉินฺทิตฺวา อโนฺตนิเวสเน สฎฺฐิสหสฺสานํ ภิกฺขูนํ นิจฺจภตฺตํ ปฎฺฐเปสิ นิโคฺรธเตฺถรคเตเนว ปสาเทนฯ นิโคฺรธเตฺถโรปิ ราชานํ สปริสํ ตีสุ สรเณสุ ปญฺจสุ สีเลสุ ปติฎฺฐาเปตฺวา พุทฺธสาสเน โปถุชฺชนิเกน ปสาเทน อจลปฺปสาทํ กตฺวา ปติฎฺฐาเปสิฯ ราชาปิ อโสการามํ นาม มหาวิหารํ การาเปตฺวา สฎฺฐิสหสฺสานํ ภิกฺขูนํ นิจฺจภตฺตํ ปฎฺฐเปสิฯ สกลชมฺพุทีเป จตุราสีติยา นครสหเสฺสสุ จตุราสีติวิหารสหสฺสานิ การาเปสิฯ เตน วุตฺตํฯ
</ol></p>


<ol>
<li>
จณฺฑาลวาทิโทเสน,  
  
ชาโต จณฺฑาลคามเก;  
  
ปตฺตานุโมทนา ปากา,  
  
อาเส โส  
อเสโส อิติปิกตฺถจิ  
หิ อนาสโวติฯ  
</li>
  
อยํ นิโคฺรธเตฺถรสฺส กถานโยฯ  
</li>
  
<p>มธุทายโก ปน วาณิโช เทวโลกโต จวิตฺวา ปุปฺผปุเร ราชกุเล อุปฺปชฺชิตฺวา ปิยทาโส นาม กุมาโร หุตฺวา ฉตฺตํ อุสฺสาเปตฺวา สกลชมฺพุทีเป เอกรชฺชํ อกาสิฯ กถํฯ
</ol></p>


<p>พินฺทุสารราชสฺส เอกสตปุตฺตา อเหสุํฯ เต สเพฺพ อโสโก อตฺตนา สทฺธิํ เอกมาติกํ ติสฺสกุมารํ ฐเปตฺวา ฆาเตสิฯ ฆาเตโนฺต จตฺตาริ วสฺสานิ อนภิสิโตฺตว รชฺชํ กาเรตฺวา จตุนฺนํ วสฺสานํ อจฺจเยน ตถาคตสฺส ปรินิพฺพาณโต ทฺวินฺนํ วสฺสสตนํ อุปริ อฎฺฐารสเม วเสฺส สกลชมฺพุทีเป เอกรชฺชาภิเสกํ ปาปุณิฯ อถ ตํ สกลชมฺพุทีเป จตุราสีตินครสหเสฺส ราชาโน อาคนฺตฺวา อุปฎฺฐหิสฺสนฺติฯ ติณฺณํ อุตูนํ อนุจฺฉวิกา ตโย ปาสาทา อเหสุํฯ เอโก มหาสปฺปิโก , เอโก โมรคีโว, เอโก มงฺคโล นาม, เตสุ เนกนาฎกสหสฺสปริวุโต ปฎิวสติฯ ยาสฺส มธุอาปณํ ทเสฺสสิ, สา อสนฺธิมิตฺตา นาม เทวจฺฉรปริภาคา ราชธีตา หุตฺวา สฎฺฐิสหสฺสานํ อิตฺถีนํ เชฎฺฐิกา ธมฺมาโสกรโญฺญ อคฺคมเหสี อโหสิฯ อภิเสกานนฺตรํ ตสฺส อิมา ราชิทฺธิโย อาคตา, ปถวิยา จ เหฎฺฐา โยชนปฺปมาเณ อาณา ปวตฺตติฯ ตถา อุปริ อากาเสฯ อโนตตฺตทหโต อฎฺฐหิ กาเชหิ โสฬสปานียฆเฎ ทิวเส ทิวเส เทวตา อาหรนฺติฯ ยโต สาสเน อุปฺปนฺนสโทฺธ หุตฺวา อฎฺฐฆเฎ ภิกฺขุสงฺฆสฺส อทาสิฯ เทฺว ฆเฎ สฎฺฐิมตฺตานํ เตปิฎกภิกฺขูนํ เทฺว ฆเฎ อคฺคมเหสิยา อสนฺธิมิตฺตายฯ จตฺตาโร ฆเฎ อตฺตนา ปริภุญฺจิ เทวตา , เอว หิมวนฺตโต นาคลตาทนฺตกฎฺฐํ สินิทฺธํ มุทุกํ รสวนฺตํ ทิวเส ทิวเส อาหรนฺติ, เตน รโญฺญ จ มเหสิยา จ โสฬสนฺนํ นาฎกสหสฺสานญฺจ สฎฺฐิมตฺตานญฺจ ภิกฺขุสหสฺสานํ เทวสิกํ ทนฺตโปณกิจฺจํ นิปฺผชฺชติฯ เทวสิกเมวสฺส เทวตา อคทามลกํ อคทหรีฎกํ สุวณฺณวณฺณญฺจ คนฺธรสสมฺปนฺนํ อมฺพปกฺกํ อาหรนฺติฯ ฉทฺทนฺตทหโต ปญฺจวณฺณํ นิวาสนปารุปนํ ปีตกวณฺณํ หตฺถปุญฺฉนกปฎํ  ทิพฺพญฺจ ปานํ อาหรนฺติฯ เทวสิกเมวสฺส อนุเลปนคนฺธํ ปารุปนตฺถาย อสุตฺตมยิกํ สุมนปุปฺผปฎํ มหารหญฺช อญฺชนํ นาคภวนโต นาคราชาโน อาหรนฺติฯ ฉทฺทนฺตทหโตเยว อุฎฺฐิตสฺส สาลิโน นววาหสหสฺสนิ ทิวเส ทิวเส สุวา อาหรนฺติฯ เต มูสิกา นิตฺถุสกานิ กโรนฺติฯ เอโกปิ ขณฺฑตณฺฑุโล นาโหสิฯ รโญฺญ สพฺพฎฺฐาเนสุ อยเมว ตณฺฑุโล ปริโภคํ คจฺฉติฯ มธุมกฺขิกา มธุํ กโรนฺติฯ กมฺมารสาลาสุ อจฺฉา กูฎํ ปหรนฺติฯ กรวีกสกุณา อาคนฺตฺวา มธุรสฺสรํ วิกูเชนฺตา รโญฺญ พลิกมฺมํ กโรนฺติฯ อิมาหิ อิทฺธีหิ สมนฺนาคโต ราชา เอกทิวสํ สุวณฺณสงฺขลิกพนฺธนํ  เปเสตฺวา จตุนฺนํ พุทฺธานํ อธิคตรูปทสฺสนํ กปฺปา ยุกํ มหากาลนาคราชานํ อานยิตฺวา เสตจฺฉตฺตสฺส เหฎฺฐา มหารเห ปลฺลเงฺก นิสีทาเปตฺวา อเนกสต วเณฺณหิ ชลชถลชปุเปฺผหิ สุวณฺณปุเปฺผหิ จ ปูชํ กตฺวา สพฺพา ลงฺการปติมณฺฑิเตหิ โสฬสหิ นาฎกสหเสฺสหิ สมนฺตโต ปริกฺขิปิตฺวา อนนฺตญาณสฺส ตาว เม สทฺธมฺมวรจกฺกวตฺติโน สมฺมาสมฺพุทฺธสฺส  รูปํ อิเมสํ อกฺขีนํ อาปาถํ กโรหีติ วตฺวา เตน นิมฺมิตํ สกลสรีเร วิปฺปกิณฺณปุญฺญปฺปภาวนิพฺพตฺตาสีติ อนุพฺยญฺชนปติมณฺฑิต ทฺวตฺติํส มหาปุริสลกฺขณ สสฺสิรีกตาย วิกจกมลุปฺปลปุณฺฑรีกปติมณฺฑิตมิว สลิลตลํ ตาราคณรํสิชาลวิสรวิปฺผุริตโสภาสมุชฺชลมิว คคนตลํ นีลปีตโลหิตา ทิเภทํ วิจิตฺตวณฺณรํสิวินทฺธพฺยามปฺปภาปริเกฺขปวิลาสิตาย สญฺจฺยาปฺปภานุราคอินฺทธนุวิชฺชุลฺลตาปริกฺขิตฺตมิว กณกคิริสิขรํ นานาวิราควิมลเกตุมาลาสมุชฺชลิตจารุมตฺถกโสภนํ นยนรสายนมิว จ พฺรหฺมเทวมนุชนาคยกฺขคณานํ พุทฺธรูปํ ปสฺสโนฺต สตฺตทิวสานิ อกฺขิปูชํ นาม อกาสิฯ ราชา กิร อภิเสกํ ปาปุณิตฺวา ตีณิเยว สํวจฺฉรานิ พาหิรกปาสณฺฑํ ปริคณฺหิ, จตุเตฺถ สํวจฺฉเร พุทฺธสาสเน ปสีทิ, ตสฺส ปน ปิตา พินฺทุสาโร พฺราหฺมณภโตฺต อโหสิฯ โส พฺราหฺมณานญฺจ พฺราหฺมณชาติปาสณฺฑานํ ปณฺฑรงฺคปริพฺพาชกานญฺจ สฎฺฐิสหสฺสมตฺตานํ นิจฺจภตฺตํ ปฎฺฐเปสิฯ อโสโกปิ ปิตรา ปวตฺติตํ ทานํ อตฺตโน อโนฺตปุเร  ตเถว ททมาโน เอกทิวสํ สีหปญฺชเร ฐิโต เต อุปสมปริพาหิเรน อาจาเรน ภุญฺชมาเน อสํยตินฺทฺริเย อวินีตอิริยาปเถ ทิสฺวา จิเนฺตสิ, อีทิสํ ทานํ อุปปริกฺขิตฺวา ยุตฺตฎฺฐาเน ทาตุํ วฎฺฎตีติฯ เอวํ จิเนฺตตฺวา อมเจฺจ อาห, คจฺฉถ ภเณ อตฺตโน อตฺตโน สาธุสมฺมเต สมณพฺราหฺมเณ อโนฺตปุรํ อภิหรถ ทานํ ทสฺสามีติ, อมจฺจา สาธุ เทวาติ รโญฺญ  ปฎิสฺสุตฺวา เต เต ปณฺฑรงฺคปริพฺพาชกา ชีวก นิคณฺฐาทโย อาเนตฺวา อิเม มหาราช อมฺหากํ อรหโนฺตติ อาหํสุ, อถ ราชา อโนฺตปุเร อุจฺจาวจานิ อาสนานิ ปญฺญาเปตฺวา อาคจฺฉนฺตูติ วตฺวา อาคตาคเต อาห อตฺตโน อนุรูเป อาสเน นิสีทถาติ, เอกเจฺจ ภทฺทปีฐเกสุ เอกเจฺจ ผลกปีฐเกสุ นิสีทิํสุ, ตํ ทิสฺวา ราชา นตฺถิ เอเตสํ อโนฺต สาโรติ ญตฺวา เตสํ อนุรูปํ ขาทนียโภชนียํ ทตฺวา อุโยฺยเชสิฯ เอวํ คจฺฉเนฺต กาเล เอกทิวสํ สีหปญฺชเร ฐิโต นิโคฺรธสามเณรํ ทิสฺวา ตสฺมิํ คเตน ปสาเทน พุทฺธสาสเน ปสโนฺน สฎฺฐิสหสฺสมเตฺต ปาสณฺฑิเย อปเนตฺวา สฎฺฐิสหสฺสมเตฺต ภิกฺขู โภเชโนฺต พุทฺธสาสเน ปสีทิตฺวา อโสการามํ กาเรตฺวา ตตฺถ เต วสาเปโนฺต เอกทิวสํ อโสการาเม สฎฺฐิสหสฺสภิกฺขูนํ ทานํ ทตฺวา เตสํ มเชฺฌ นิสชฺช สงฺฆํ จตูหิ ปจฺจเยหิ ปวาเรตฺวา อิมํ ปญฺหํ ปุจฺฉิ, ภเนฺต ภควตา เทสิตธโมฺม นาม กิตฺตโก โหตีติ, มหาราช นว องฺคานิ, ขนฺธโต จตุราสีติธมฺมกฺขนฺธสหสฺสานีติฯ ราชา ธเมฺม ปสีทิตฺวา เอเกกํ ธมฺมกฺขนฺธํ เอเกกวิหาเรน ปูเชสฺสามีติ เอกทิวสเมว ฉนฺนวุติโกฎิขนํ วิสฺสเชฺชตฺวา อมเจฺจ อาณาเปสิ, เอกเมกสฺมิํ นคเร เอกเมกํ วิหารํ กาเรนฺตา จตุราสีติยา นครสหเสฺสสุ จตุราสีติวิหารสหสฺสานิ การาเปถาติ, สยญฺจ อโสการาเม อโสกมหาวิหารตฺถาย  กมฺมํ ปฎฺฐเปสิ, สโงฺฆ อินฺทคุตฺตเตฺถรํ นาม มหิทฺธิกํ มหานุภาวํ ขีณาสวํ นวกมฺมาธิฎฺฐายกํ อทาสิ, เถโร ยํ ยํ น นิฎฺฐาติ, ตํ ตํ อตฺตโน อานุภาเวน นิฎฺฐาเปสิ, เอวํปิตีหิ สํวจฺฉเรหิ วิหารกมฺมํ นิฎฺฐาเปสิ, เอกทิวสเมว สพฺพนคเรหิ ปณฺณานิ อาคมิํสุ, อมจฺจา รโญฺญ อาโรเจสุํ นิฎฺฐิตานิ เทว จตุราสีติมหาวิหารสหสฺสานีติฯ อถ ราชา  ภิกฺขุสงฺฆํ อุปสงฺกมิตฺวา ภเนฺต มยา จตุราสีติวิหารสหสฺสานิ การิตานิ, ธาตุโย กุโต ลจฺฉามีติ ปุจฺฉิ, มหาราช ธาตุนิธานํ นาม อตฺถีติ สุโณม, น ปน ปญฺญายติ อสุกฎฺฐาเนติฯ ราชา ราชคเห เจติยํ ภินฺทาเปตฺวา ธาตุํ อปสฺสโนฺต ปฎิปากติกํ การาเปตฺวา ภิกฺขุภิกฺขุณิโย อุปาสกอุปาสิกาโยติ จตโสฺส ปริสา คเหตฺวา เวสาลิยํ คโตฯ ตตฺราปิ อลภิตฺวา กปิลวตฺถุํ คโต, ตตฺราปิ อลภิตฺวา รามคามํ คโต, รามคาเม นาคา เจติยํ ภินฺทิตุํ นาทํสุฯ เจติเย นิปติตกุทฺทาโล ขณฺฑาวณฺฑํ โหติ, เอวํ ตตฺราปิ อลภิตฺวา อลฺลกปฺปํ ปาวํ กุสินารํติ สพฺพเจติยานิ ภินฺทิตฺวา ธาตุํ อลภิตฺวา ปฎิปากติกานิ กตฺวา ราชคหํ คนฺตฺวา จตโสฺส ปริสา สนฺนิปาตาเปตฺวา อตฺถิ เกนจิ สุตปุพฺพํ อสุกฎฺฐาเน ธาตุนิธานํติ ปุจฺฉิฯ ตเตฺถโก วีสํวสฺส สติโก เถโร อสุกฎฺฐาเน ธาตุนิธานํติ น ชานามิ, มยฺหํ ปน ปิตามหเตฺถโร มยิ สตฺตวสฺสิกาเล มาลาจโงฺคฎกํ คาหาเปตฺวา เอหิ สามเณร อสุกคจฺฉนฺตเร ปาสาณถูโป อตฺถิฯ ตตฺถ คจฺฉามาติ คนฺตฺวา ปูเชตฺวา อิมํ ฐานํ อุปธาเรตุํ วฎฺฎติ สามเณราติ อาหฯ อหํ เอตเมว ชานามิ มหาราชาติ อาหฯ ราชา เอตเทว ฐานํติ วตฺวา คเจฺฉ หราเปตฺวา ปาสาณถูปํ ปํสุํจ อปเนตฺวา เหฎฺฐา สุธาภูมิํ อทฺทส, ตโต สุธา จ อิฎฺฐกาโย จ หราเปตฺวา อนุปุเพฺพน ปริเวณํ โอรุยฺห สตฺตรตนวาลิกํ อสิหตฺถานิ จ กฎฺฐรูปกานิ สมฺปริวตฺตนฺตานิ อทฺทส, โส ยกฺขทาสเก ปโกฺกสาเปตฺวา พลิกมฺมํ การาเปตฺวาปิ เนว อนฺตํ ปสฺสโนฺต เทวตา นมสฺสมาโน อหํ อิมา ธาตุโย คเหตฺวา จตุราสีติวิหารสหเสฺส นิทหิตฺวา สกฺการํ กโรมิฯ มา เม เทวตา อนฺตรายํ กโรนฺตูติ อาห, สโกฺก เทวราชา จาริกํ จรโนฺต ตํ ทิสฺวา วิสฺสกมฺมํ อามเนฺตตฺวา ตาต อโสกธมฺมราชา ธาตุโย  นีหริสฺสามีติ ปริเวณํ โอติโณฺณฯ คนฺตฺวา กฎฺฐรูปานิ นีหราเปหีติฯ โส ปญฺจจูลกคามทารกเวเสน คนฺตฺวา รโญฺญ ปุรโต ธนุกหโตฺถ ฐตฺวา หาเรมิ มหาราชาติ อาห, หร ตาตาติ สรํ คเหตฺวา สนฺธิมฺหิเยว วิชฺฌิ, สพฺพํ วิปฺปกิรียิตฺถ, อถ ราชา อาวิญฺชเน  พนฺธกุญฺจิกมุทฺทิกํ คณฺหิ, มณิกฺขนฺธํ ปสฺสิตฺวา อนาคเต ทฬิทฺทราชาโน อิมํ มณิํ คเหตฺวา ธาตูนํ สกฺการํ กโรนฺตูติ ปเณฺณ อกฺขรานิ ทิสฺวา กุชฺฌิตฺวา มาทิสานํ ปน ราชูนํ  ทฬิทฺทราชาติ วตฺตุํ อยุตฺตํติ ปุนปฺปุนํ ฆเฎตฺวา ทฺวารํ วิวริตฺวา อโนฺตเคหํ ปวิโฎฺฐ อฎฺฐารสวสฺสาธิกานํ ทฺวินฺนํ วสฺสสตานํ อุปริ อาโรปิตทีปา ตเถว ปชฺชลนฺติ, นีลุปฺปลปุปฺผานิ ตํขณํเยว อาหริตฺวา อาโรปิตานิ วิย ปุปฺผสนฺถาโร ตํ ขณํ สนฺถโต วิย คนฺธา ตํ มุหุตฺตํ ปิํสิตฺวา ฐปิตา วิย อเหสุํฯ ราชา สุวณฺณปฎฺฎํ คเหตฺวา อนาคเต ปิยทาโส นาม กุมาโร ฉตฺตํ อุสฺสาเปตฺวา อโสโก นาม ธมฺมราชา ภวิสฺสติ, โส อิมา ธาตุโย วิตฺถาริตา กริสฺสตีติ วาเจตฺวา ทิโฎฺฐหํ อเยฺยน มหากสฺสปเตฺถเรนาติ วตฺวา วามหตฺถํ อาภุชิตฺวา ทกฺขิณหเตฺถน อโปฺผเฎสิฯ โส ตสฺมิํ ฐาเน ปริจรณกธาตุมตฺตเมว ฐเปตฺวา เสสธาตุโย สพฺพา คเหตฺวา ธาตุฆรํ ปุเพฺพ ปิหิตนเยเนว ปิทหิตฺวา สพฺพา ยถา ปกติยาเยว กาเรตฺวา อุปริปาสาณเจติยํ ปติฎฺฐาเปตฺวา จตุราสีติยา วิหารสหเสฺสสุ ธาตุโย ปติฎฺฐาเปสิฯ อเถกทิวสํ ราชา วิหารํ คนฺตฺวา ภิกฺขุสํฆํ วนฺทิตฺวา เอกมเนฺต นิสิโนฺน ยทิ ภเนฺต ฉนฺนวุติโกฎิธนํ วิสฺสเชฺชตฺวา จตุราสีติวิหารสหสฺสานิสเจติยานิ การาเปตฺวาปิ อหํ น ทายาโทฯ อโญฺญ โก ทายาโทติ, ปจฺจยทายโก นาม ตฺวํ มหาราช, โย ปน อตฺตโน ปุตฺตญฺจ ธีตรญฺจ ปพฺพาเชติ, อยํ สาสเน ทายาโท นามาติ เอวํ วุเตฺต  อโสโก ราชา สาสเน ทายาทภาวํ ปตฺถยมาโน อวิทูเร ฐิตํ มหินฺทกุมารํ ทิสฺวา สกฺขิสฺสสิ ตาต ตฺวํ ปพฺพชิตุํติ อาหฯ กุมาโร ปกติยา ปพฺพชิตุกาโม รโญฺญ วจนํ สุตฺวา อติวิย ปาโมชฺชชาโต ปุพฺพชามิ  เทวฯ มํ ปพฺพาเชตฺวา สาสเน ทายาโท โหถาติ อาหฯ เตน จ สมเยน ราชธีตา สํฆมิตฺตาปิ ตสฺมิํ ฐาเน ฐิตา โหติฯ ตํ ทิสฺวา อาห ตฺวมฺปิ อมฺม ปพฺพชิตุํ สกฺขิสฺสสีติ, สาธุ ตาตาติ สมฺปฎิจฺฉิฯ ราชา ปุตฺตานํ มนํ ลภิตฺวา ปหฎฺฐจิโตฺต ภิกฺขุสํฆํ อุปสงฺกมิตฺวา ภเนฺต อิเม ทารเก ปพฺพาเชตฺวา มํ สาสเน ทายาทํ กโรถาติฯ สโงฺฆ รโญฺญ วจนํ สมฺปฎิจฺฉิตฺวา กุมารํ โมคฺคลิปุตฺตติสฺสเตฺถเรน อุปชฺฌาเยน มหาเทวเตฺถเรน อาจริเยน ปพฺพชาเปสิ ฯ มชฺฌนฺติกเตฺถเรน อาจริเยน อุปสมฺปาเทสิ, โส อุปสมฺปทามาลเกเยว สห ปฎิสมฺภิทาหิ อรหตฺตํ ปาปุณิฯ สงฺฆมิตฺตายปิ ราชธีตาย อาจริยาณี อายุปาลเตฺถรี นาม ฯ อุปชฺฌายา ธมฺมปาลเตฺถรี นาม อโหสิฯ ราชา ปน อเนกากาเรน พุทฺธสาสนํ โสเภตฺวา โมคฺคลิปุตฺตติสฺสเตฺถรสฺส สหาเยน  สฎฺฐิสหสฺสมเตฺต ทุสฺสีเล ติตฺถิเย พุทฺธสาสนา อุปฺปพฺพาเชตฺวา ตติยธมฺมสํคีติํ นิฎฺฐาเปสิฯ ตสฺมิํ กิร สมาคเม ภิกฺขุภิกฺขุณิโย กิตฺตกาติ , วุตฺตญฺหิฯ</p>


<ol>
<li>
ตสฺมิํ สมาคเม อาสุํ, อสีติภิกฺขุโกฎิโย;  
  
อเหสุํ สตสหสฺสานิ, เตสุ ขีณาสวา ยตีฯ  
</li>
  
<li>
นวุติสตสหสฺสานิ, อหู ภิกฺขุณิโย ตหิํ;  
  
ขีณาสวา สิกฺขุณิโย, สหสฺสํ อาสุ ตาสุ จาติฯ  
</li>
  
<p>เอวํ  โส อโสโก ธมฺมราชา สกลชมฺพุทีเป อคฺคราชา หุตฺวา พุทฺธสาสนํ โสเภโนฺต วิหาสิฯ อยํ ปเนตฺถ สเงฺขโป, วิตฺถาโร ปน มหาวํเส วุโตฺตติฯ วุตฺตญฺหิฯ
</ol></p>


<ol>
<li>
สมฺปุณฺณตฺตา อยํ ติโสฺส, เจตนาโย มธุปฺปโท;  
  
สพฺพตฺถ สพฺพทา สพฺพ, สมฺปตฺติมภิสมฺภุณีติฯ  
</li>
  
<p>มชฺฌิโม ปน วาณิโช อตฺตโน ปารวาทิโทเสน ปรสมุเทฺท ลงฺกายํ นิพฺพตฺติฯ ตเสฺสวํ กถาปฎิปาฎิ เวทิตพฺพาฯ ตมฺพปณฺณิทีเป กิร มุฎสีโว นาม ราชา สฎฺฐิวสฺสานิ รชฺชํ กาเรสิ, ตสฺส ปุญฺญปญฺญาคุโณเปตา อญฺญมญฺญํ หิเตสิโน ทส ปุตฺตา อเหสุํฯ เทฺว จ ธีตโรฯ สเพฺพ เต สมคฺคา สโมฺมทมานา วสนฺติฯ อถาปรสฺมิํ สมเย อมจฺจา มุฎสีวรเญฺญ กาลกเต เทวานํปิยติสฺสกุมารํ อภิสิญฺจิํสุ, อภิเสกสมกาลเมวสฺส อเนกานิ อจฺฉริยานิ อเหสุํฯ ตานิ ปกาเสนฺตา มหาวํสกถาจริยา อาหํสุฯ
</ol></p>


<ol>
<li>
เทวานํปิยติโสฺสติ, วิสฺสุโต ทุติโย สุโต;  
  
เตสุ  
อโหสิมุฎสีวสฺส, ทสปุเตฺตสุปุญฺญวา อิติกตฺถจิ  
ภาตุสุ สเพฺพสุ, ปุญฺญปญฺญาธิโก อหุฯ  
</li>
  
<li>
เทวานํปิยติโสฺส โส, ราชาสิ ปิตุอจฺจเย;  
  
ตสฺสาภิเสเกน สมํ, พหูนจฺฉริยานหูฯ  
</li>
  
<li>
ลงฺกาทีปมฺหิ สกเล, นิธโย รตนานิจ;  
  
อโนฺตฐิตานิ อุคฺคนฺตฺวา, ปถวีตลมารุหุํฯ  
</li>
  
<li>
ลงฺกาทีปสมีปมฺหิ, ภินฺนนาวา คตานิ จ;  
  
ตตฺร ชาตานิ จ ถลํ, รตนานิ สมารุหุํฯ  
</li>
  
<li>
ฉาตปพฺพตปาทมฺหิ, ติโสฺส จ เวฬุยฎฺฐิโย;  
  
ชาตา รถปโตเทน, สมานา ปริมาณโตฯ  
</li>
  
<li>
ตาสุ  
เอกา ลตายฎฺฐิ, รชตาภา ตหิํ ลตา;  
  
สุวณฺณวณฺณา รุจิรา; ทิสฺสเนฺตตา มโนรมาฯ  
</li>
  
<li>
เอกา กุสุมยฎฺฐีตุ; กุสุมานิ ตหิํปน;  
  
นานานิ นานาวณฺณานิ; ทิสฺสเนฺตติผุฎานิ จฯ  
</li>
  
<li>
เอกา สกุณยฎฺฐี ตุ, ตหิํปกฺขิมิคา พหู;  
  
นานา จ นานาวณฺณา จ, สชีวาวิย ทิสฺสเรฯ  
</li>
  
<li>
หยคชรถา มลกฺยา, วลยงฺคุลิเวฐกา เจว;  
  
กกุธผลา ปากติกา, อิเจฺจ ตา อฎฺฐ ชาติยาฯ  
</li>
  
<li>
มุตฺตา สมุทฺทา อุคฺคนฺตฺวา; ตีเร วฎฺฎิวิยฎฺฐิตา;  
  
เทวานํปิยติสฺสสฺส; สพฺพํ ปุญฺญวิชมฺภิตํฯ  
</li>
  
<li>
อินฺทนีลํ เวฬุริยํ, โลหิตงฺกมณี จิ เม;  
  
รตนานิ ปเน ตานิ, มุตฺตา ตา ตาจ ยฎฺฐิโย;  
  
สตฺตาหพฺภนฺตเรเยว, รโญฺญ สนฺติกมาหรุํติฯ  
</li>
  
<p>เตน จ สมเยน เทวานํปิยติสฺสมหาราชา จ อโสโก ธมฺมราชา จ อทฺทิฎฺฐสหายา โหนฺติฯ ตสฺมา โส เอตานิ รตนานิ จ อญฺญานิ พหูนิ อุปายนานิ มม สหายสฺส เทถาติ ธมฺมาโสกมหานรินฺทสฺส ปณฺณาการตฺถาย เปเสสิฯ โสปิ ตํ ทิสฺวา ปสีทิตฺวา ปญฺจราชกกุธภณฺฑานิ จ อญฺญญฺจ พหุปณฺณาการญฺจ อภิเสกตฺถาย เปเสสิฯ มยฺหํ สหายํ อภิเสกํ กโรนฺตูติฯ น เกวลเญฺจตํ อามิสปณฺณาการํฯ อิมํ กิร ธมฺมปณฺณาการมฺปิ เปเสสิฯ
</ol></p>


<ol>
<li>
อหํ พุทฺธํจ ธมฺมํจ; สํฆํจ สรณํ คโต;  
  
อุปสกตฺตํ เวเทสิํ; สกฺยปุตฺตสฺส สาสเนฯ  
</li>
  
<li>
อิเมสุ ตีสุ วตฺถูสุ; อุตฺตเมสุ นรุตฺตม;  
  
จิตฺตํ ปสาทยิตฺวาน, สทฺธาย สรณํ วชาติฯ  
</li>
  
<p>อมจฺจา  ปุน ลงฺกมาคมฺม ราชานํ อภิสิญฺจิํสุ, เตน โข ปน สมเยน โมคฺคลิปุตฺตติสฺสเตฺถโร กตฺถ นุโข อนาคเต สาสนํ สุปฺปติฎฺฐิตํ ภเวยฺยาติ อุปปริกฺขโนฺต ปจฺจนฺติเม สุปฺปติฎฺฐิตํ ภวิสฺสตีติ ญตฺวา เต เต เถเร ตตฺถ ตตฺถ เปเสตฺวา มหามหินฺทเตฺถรํ คนฺตฺวา ตมฺพปณฺณิทีปํ ปสาเทหีติ นิโยเชสิ, สโกฺก จ เทวานมิโนฺท มหามหินฺทเตฺถรํ อุปสํกมิตฺวา กาลกโต ภเนฺต มุฎสีโว ราชาฯ อิทานิ เทวานํปิยติสฺสมหาราชา รชฺชํ กาเรติฯ สมฺมาสมฺพุเทฺธน จ ตุเมฺห พฺยากตา อนาคเต มหิโนฺท นาม ภิกฺขุ ตมฺพปณฺณิทีปํ ปสาเทสฺสตีติฯ ตสฺมา ติห โข ภเนฺต กาโล ทีปวรํ คมนาย, อหมฺปิ สหาโย ภวิสฺสามีติ, เถโร ตสฺส วจนํ สมฺปฎิจฺฉิตฺวา อตฺตสตฺตโม เจติยปพฺพตวิหารโต เวหาสํ อุปฺปติตฺวา อนุราธปุรสฺส ปุรตฺถิมทิสาย มิสฺสกปพฺพเต ปติฎฺฐหิ, อิมํ เอตรหิ เจติยปพฺพโตติปิ สญฺชานนฺติฯ ตทา ตมฺพปณฺณิยํ อุสฺสวทิวโส โหติ, ราชา ฉณํ กโรถาติ อมเจฺจ อาณาเปตฺวา จตฺตาฬีสสหสฺสปุริเสหิ ปริวาริโต นครมฺหา นิกฺขมิตฺวา มิสฺสกปพฺพตํ ปายาสิ มิควํ กีฬิตุกาโมฯ อถ ตสฺมิํ ปพฺพเต อธิวตฺถา เอกา เทวตา รโญฺญ เถเร ทเสฺสสฺสามีติ โรหิตมีควเณฺณน อวิทูเร ติณปณฺณานิ ขาทมานา วิย จรติ, ราชา อยุตฺตํ ทานิ ปมตฺตํ วิชฺฌิตุํติ ชิยํ โปเฐสิ, มิโค อมฺพตฺถลมคฺคํ คเหตฺวา ปลายิตุํ อารภิ, ราชา ตํ อนุพนฺธโนฺต อมฺพตฺถลเมว อภิรุหิ, มิโคปิ เถรานํ อวิทูเร อนฺตรธายิ, มหินฺทเตฺถโร ราชานํ อวิทูเร อาคจฺฉนฺต มํเยว ราชา ปสฺสตุ, มา อิตเรติ อธิฎฺฐหิตฺวา ติสฺส ติสฺส อิโต เอหีติ อาห, ราชา ตํ สุตฺวา จิเนฺตสิฯ อิมสฺมิํ ตมฺพปณฺณิทีเป ชาโต มํ ติโสฺสติ นามํ คเหตฺวา อาลปิตุํ สมโตฺถ นาม นตฺถิฯ อยํ ปน ฉินฺนภินฺนปฎธโร ภณฺฑุกาสาว วสโน มํ นาเมนา ลปติ, โก นุโข ยํ ภวิสฺสติ มนุโสฺส อมนุโสฺส วาติฯ เถโร อาหฯ
</ol></p>


<ol>
<li>
สมณา  
มยํ มหาราช, ธมฺมราชสฺส สาวกา;  
  
ตเวว อนุกมฺปาย, ชมฺพุทีปา อิธาคตาติฯ  
</li>
  
<p>ราชา ธมฺมาโสกนริเนฺทน เปสิตสาสนานุสาเรน อนุสฺสรมาโน อยฺยา นุโข อาคตาติ ตาวเทว อายุธํ นิกฺขิปิตฺวา เอกมนฺตํ นิสีทิ สโมฺมทนียํ กถํ กถยมาโน สารณียํ  กถํ กุรุมาโนฯ ตสฺมิํ ตานิปิ จตฺตาฬีสปุริสสหสฺสานิ อาคนฺตฺวา ตํ ปริวาเรสุํ, ตทา เถโร อิตเรปิ ชเน ทเสฺสสิ, ราชา ทิสฺวา อิเม กทา อาคตาติ ปุจฺฉิ, มยา สทฺธิํเยว มหาราชาติฯ อิทานิ ปน ชมฺพุทีเป อเญฺญปิ เอวรูปา สมณา สนฺตีติฯ มหาราช เอตรหิ ชมฺพุทีโป กาสาวปโชฺชโต อิสิวาตปฎิวาโต, ตสฺมิํฯ
</ol></p>


<ol>
<li>
เตวิชฺชา อิทฺธิปฺปตฺตา จ, เจโตปริญฺญโกวิทา;  
  
ขีณาสวา อรหโนฺต, พหู พุทฺธสฺส สาวกาติฯ  
</li>
  
<p>ราชา ตํ สุตฺวา ปสโนฺน อโหสิ, อถ เถโร รุโกฺขปมาทินา ตสฺส ปญฺญาเวยฺยตฺติยํ ญตฺวา ธมฺมํ เทเสสิ สนรามเรหิ สาธุการํ การยมาโนฯ เตน วุตฺถํฯ
</ol></p>


<ol>
<li>
ปณฺฑิโตติ วิทิตฺวาน, จุลฺลหตฺถิปโทปมํ;  
  
สุตฺตนฺตํ เทสยี เถโร, มหีปสฺส มหามติ  
มหีมตี อิติปิกตฺถจิ  
ฯ  
</li>
  
<p>เทสนาปริโยสาเน โส สทฺธิํ เตหิ นเรหิ จตฺตาฬีสสหเสฺสหิ สรเณสุ ปติฎฺฐหีติฯ อถสฺส ราชา เสฺว ภเนฺต มม เคเห ภิกฺขํ คณฺหาถาติ ยาจิตฺวา คนฺตฺวา นครญฺจ ราชเคหญฺจ อลงฺกริตฺวา เถเร นิสีทาเปตฺวา ปณีเตนาหาเรน ปริวิสิตฺวา อนุฬาเทวิปฺปมุขาหิ ปญฺจสตอิตฺถีหิ สทฺธิํ เอกมนฺตํ นิสีทิฯ อถ เถโร ธมฺมรตน วสฺสํ วสฺสาเปสิฯ ตโต  ตา ปญฺจสตอิตฺถิโย โสตาปตฺติผลํ ปาปุณิํสุฯ ตโต หตฺถิสาลายํ สหสฺสํ, นนฺทนวเน สหสฺสํติ เอวํ ทุติยทิวเส อฑฺฒเตยฺยานิ ปาณสหสฺสานิ โสตาปตฺติผเล ปติฎฺฐาเปสิฯ ตติยทิวเส อฑฺฒนวปฺปมาณํ ปาณสหสฺสํติ เอวํ อเนกสตานํ อเนกสหสฺสานํ อเนกสต สหสฺสานํ ธมฺมา มตํ ปาเยสิฯ วุตฺตญฺหิฯ
</ol></p>


<ol>
<li>
มหามหินฺทสุริโย, ลงฺกาเวหาสมชฺฌโค;  
  
โพธเนยฺยมฺพุเช กาสิ, วิกาสํ ธมฺมรํสินาฯ  
</li>
  
<li>
มหามหินฺทจโนฺท โส, ลงฺกาเวหาสมชฺฌโค;  
  
โพเธสิ ธมฺมรํสีหิ, เวเนยฺยกุมุทากเรฯ  
</li>
  
<li>
มหามหินฺทเมโฆ โส, วสฺสํ ธมฺมมฺพุวุฎฺฐิยา;  
  
สาธูนํ จิตฺตพีเชสุ, ชเนสิ กุสลงฺกุเรติฯ  
</li>
  
<p>อถ ราชา สุมนสามเณเรน ธมฺมาโสกสฺส หตฺถโต สมฺมาสมฺพุทฺธปริภุตฺตปตฺตปูรธาตุโย จ สกฺกสฺส สนฺติกา ทกฺขิณกฺขกธาตุํจ อาหราเปตฺวา  เจติยปพฺพเต ถูปํ อาทิํกตฺวา สกลลงฺกาทีเป โยชเน โยชเน ถูปานิ กาเรตฺวา ทกฺขิณกธาตุํ นิทหิตฺวา ถูปารามถูปญฺจ ปติฎฺฐาเปสิฯ อถ สงฺฆมิตฺตาย เถริยา อานีตํ ชยมหาโพธิโน ทกฺขิณมหาสาขํ ปติฎฺฐาเปตฺวา ปูชํ กาเรสิฯ สโพฺพ ปเนตฺถ กถาวิตฺถโร มหาวํสโต เวทิตโพฺพฯ
</ol></p>


<ol>
<li>
ปารวาทิกโทเสน, ชาเตวํ ปรสาคเร;  
  
ปตฺตานุโมทนา เอวํ, ลงฺกายํ อาสิ อิสฺสโรฯ  
</li>
  
<li>
ปาปมฺปิ เอวํ ผลตีติ มนฺตฺวา,  
  
ญตฺวาน ปุญฺญสฺส ผลํ อิทนฺติ;  
  
โภ โยนิโส กุพฺพถ ปุญฺญกเมฺม,  
  
คนฺตฺวาน เย ยตฺถ น โสจยนฺตีติฯ  
</li>
  
เตภาติกมธุวาณิชกานํ วตฺถุํ อฎฺฐมํฯ  
</li>
  
<h2>๓๙. โพธิราชธีตุยา</h2>
<h2>วตฺถุมฺหิ อยมานุปุพฺพีกถา</h2>
</ol>
<p>ภควติ ปรินิพฺพุเต ลงฺกายํ สาสเน สุปฺปติฎฺฐิเต ตตฺถ หกุเรฬีติ เอโก คาโม อโหสิ, ตเตฺถกา ทาริกา คามาทาริกาหิ สทฺธิํ ตตฺถ ตตฺถ กีฬนฺตี วิหรติ, ตทา คามสมีเป มหาโสพฺภํ โหติฯ ตเตฺถโก มรุตฺถรุโกฺข สพฺพทา ปาฬิผุโลฺลว ติฎฺฐติฯ มนุสฺสา พุทฺธปูชนตฺถํ ปุปฺผานิ วิจิณนฺตา อุทกํ โอคเหตฺวา รุกฺขมภิรุยฺห ปุปฺผานิ โอจิณนฺติ, กุมาริกา เต ทิสฺวา มนุสฺสา สุเขน คนฺตฺวา ปุปฺผานิ โอจิณนฺตูติ เอกํ สุกฺขปาลิภทฺททณฺฑกํ อาหริตฺวา เสตุํ กตฺวา ฐเปสิ, ตโต ปฎฺฐาย มนุสฺสา เตนคนฺตฺวา ปุปฺผานิ โอจิณนฺติฯ อถ สา ตโต จุตา เตเนว กุสลกเมฺมน ชมฺพุทีเป ปาฎลิปุตฺตนคเร โสมทตฺตรโญฺญ ธีตา หุตฺวา นิพฺพตฺติ, อุตฺตมรูปธรา เทวจฺฉรปฎิภาคา อโหสิฯ มาตาปิตโร ปนสฺสา โพธิราชกุมาริกาติ โวหริํสุฯ ปุเพฺพ กตเสตุอานุภาเวน ตสฺสา สุวีรโก นาเมโก อากาสคามี สินฺธวโปตโก นิพฺพตฺติฯ ราชธีตุยา ปน ปิตา พุทฺธมามโก ธมฺมมามโก สงฺฆมามโก หุตฺวา มหนฺตํ ปุญฺญํ ปสวโนฺต สินฺธวโปตกํ ทิสฺวา ปุญฺญกรณสฺส เม สหาโย ลโทฺธติ ตุฎฺฐมานโส อสฺสํ อภิรุหิตฺวา ทิวสสฺส ติกฺขตฺตุํ คนฺตฺวา มหาโพธิํ  วนฺทติฯ ราชธีตา นํ ทิสฺวา ปิตุสนฺติกํ คนฺตฺวา อภิณฺหํ ตาต กุหิํ คจฺฉสีติ ปุจฺฉิฯ ราชา น กิญฺจิ กเถสิ, อถ สา ปุนปฺปุนํ ปิตรํ นิพนฺธนฺตี ปุจฺฉิฯ ตโต ราชา ตสฺสาวิ กโรโนฺต เอวมาหฯ</p>


<ol>
<li>
อมฺหากํ ภควา ปุเพฺพ, ปูเรโนฺต ทสปารมี;  
  
อทาสิ สีสรตฺตกฺขิ, มํสํ ชีวิตเมว จฯ  
</li>
  
<li>
ปุตฺตทาเร จ รเชฺช จ, ปตฺวา  
ทตฺวา อิติปิกตฺถจิ  
ปารมิมตฺถกํ;  
  
อนปฺปกปฺปโกฎีนํ, เขเปตฺวา กปิลวุเยฯ  
</li>
  
<li>
สกฺกราชกุเล ชาโต, โลเก อปฺปฎิปุคฺคโล;  
  
สมฺปตฺตจกฺกวตฺติตฺตํ, ปหนฺตฺวาน นราธิโปฯ  
</li>
  
<li>
ทิสฺวา นิมิเตฺต จตุโร, นิกฺขมฺม อภินิกฺขมํ;  
  
โพธิมูลมุปาคมฺม, นิสิโนฺน วชิราสเนฯ  
</li>
  
<li>
สหสฺสพาหุํ มาเปตฺวา, นานายุธสมากุลํ  
นานาวุธสมากุลํ-อิติสพฺพตฺถ  
;  
  
มหาภีติกรํ เวสํ, กาฬปพฺพตสาทิสํฯ  
</li>
  
<li>
มาเปตฺวาน สมารุยฺห, คิริเมขลวารณํ;  
  
มารเสนํ สมาเนตฺวา, อาคตํ มกรทฺธชํฯ  
</li>
  
<li>
ปารมิตาพเลน ตํ, มารเสนํ ปลาปิย;  
  
ยตฺถาสีโน กิเลสาริ, สหสฺสํ ฆาตยี ชิโนฯ  
</li>
  
<li>
นยนํ สุชลเสเกหิ, สตฺตาหํ ชินเสวิตํ;  
  
ปูชิตํ เทวพฺรเหฺมหิ, สิโทฺธรคนราทิหิ;  
  
วนฺทิตุํ ชยโพธิํตํ, คจฺฉามิ สตตํ อหํฯ  
</li>
  
<li>
อุปาสติ สทา คนฺตฺวา, โย นโร โพธิปาทปํ;  
  
คโนฺธททีปธูปาทิ, นานาปูชาหิ สาธุกํฯ  
</li>
  
<li>
ส นโร นิรามโย โหติ, ปจฺจเตฺต จ ปรตฺถ จ;  
  
ปูชิโต มานิโต โหติ, ทีฆายุ พลวา สุขีฯ  
</li>
  
<li>
ตทตฺถํ ปตฺถยเนฺตน, อตฺถกาเมน ชนฺตุนา;  
  
อุปาสนียํ สทฺธาย, นิจฺจํ ตํ โพธิปาทปํติฯ  
</li>
  
<p>ตํ สุตฺวา กุมาริกา ปีติยา ผุฎสรีรา ปิตรํ วนฺทิตฺวา อหมฺปิ ตาต คจฺฉามีติ อาหฯ ราชา ปนสฺสา อุปทฺทวภเยน คมนํ น อิจฺฉิฯ ตโต สา ยาวตติยํ ปิตรํ ยาจิตฺวา รญฺญา อนุญฺญาตาฯ ตโต ปฎฺฐาย ปิตรา สทฺธิํ สินฺธวมารุยฺห โพธิํ วนฺทิตุํ สตตํ คจฺฉติฯ อถาปรภาเค ราชา มรณมเญฺจ นิปโนฺน จิเนฺตสิฯ ธีตา เม นิรนฺตรํ โพธิอุปฎฺฐานํคจฺฉติ, เอติสฺสา อนาคเต ยํกิญฺจิ ภยํ อุปฺปชฺชมานํ ตโต อุปฺปชฺชติฯ ตตฺถ เม กิํ กาตพฺพนฺติฯ ตโต สินฺธวํ ปโกฺกสาเปตฺวา ตสฺส กณฺณมูเล มเนฺตโนฺต เอวมาห, ตาต มม ธีตา อภิณฺหํ ตว สหายํ กตฺวา โพธิํ วนฺทิตุํ คจฺฉติฯ ตตฺถสฺสา ยํกิญฺจิ ภยํ ภเวยฺยฯ ตํ นปฺปติรูปํฯ ตตฺถ คมนาคมเน มม ธีตรํ รเกฺขยฺยาสีติ ตสฺส ธีตรํ ปฎิปาเทตฺวา กาลมกาสิฯ ตโต ราชธีตา ปิตุสรีรกิจฺจํ กาเรตฺวา ทิวสสฺส ติกฺขตฺตุํ อสฺสมภิรุยฺห โพธิอุปฎฺฐานํ คจฺฉติฯ มนุสฺสา ปนสฺสา รูปสมฺปตฺติํ ทิสฺวา วิมฺหิตมานสา ราชารหํ วต โน อิทํ ปณฺณาการํ ทิฎฺฐํฯ คนฺตฺวา รโญฺญ อาจิกฺขิสฺสามฯ อเปฺปว นาม ราชา โส กิญฺจิ โน ทเทยฺยาติ จิเนฺตตฺวา รโญฺญ สนฺติกํ คนฺตฺวา วนฺทิตฺวา ฐิตา เอวมาหํสุฯ
</ol></p>


<ol>
<li>
โพธิมณฺฑํ สมาคมฺม, อภิณฺหํ ตุฎฺฐมานสา;  
  
วนฺทนฺตี ยาติ กเญฺญกา, วิชฺชูว สิริยา ชลํฯ  
</li>
  
<li>
นีลธมฺปิลฺลภารา สา, วิสาลายตโลจนา;  
  
โสณฺณโทลาภสวณา, สามา สุภปโยธราฯ  
</li>
  
<li>
สตรํสีหิ สมฺมิสฺส, สญฺจฺยามฺพุทสมาธรา;  
  
ตุงฺคนาสา นีลภมุ, หาสภาสา มโนรมาฯ  
</li>
  
<li>
อีทิสํ  
โน มหาราชา  
มหาราชทิฎฺฐปุพฺพ อิติปิกตฺถจิ  
, ทิฎฺฐปุพฺพํ กุทาจนํ;  
  
เอหิ ตสฺสา สิริํเทว, โพธิมณฺฑมฺหิ ทกฺขสีติฯ  
</li>
  
<p>ตํ สุตฺวา ราชา สวณสํสเคฺคเนว ตาย ปฎิพทฺธจิโตฺต จตุรงฺคินิํเสนํ คเหตฺวา ราชธีตรํ โพธิวนฺทนตฺถาย อาคตกาเล พหิปากาเร เสนํ ปริกฺขิปาเปตฺวา คณฺหเถตนฺติ มนุเสฺส นิโยเชสิฯ ตโต เสนาปิ ตํ คหณสชฺชา อฎฺฐาสิฯ ราชธีตา เต ทิสฺวา สีฆํ สินฺธวํ อุปสงฺกมิตฺวา ตสฺส ปิฎฺฐิยํ นิสินฺนา ปณฺหิยา สญฺญํ อทาสิฯ โส ตํ คเหตฺวา เวเคน อากาสํ ปกฺขนฺทิฯ สา ปน ทุนฺนิสินฺนภาเวน อสฺสสฺส เวคํ สนฺธาเรตุมสโกฺกนฺตี อสฺสปิฎฺฐิโต ปริคลิฯ สินฺธโว ราชธีตรํ ปตมานํ ทิสฺวา ราโชวาทํ สรมาโน เวเคนาคนฺตฺวา ตสฺสา เกเส ฑํสิตฺวา อุกฺขิปิตฺวา ปตมานาย ตสฺสา ปิฎฺฐิํทตฺวา นิสีทาเปตฺวา อากาเสน ตํ เนตฺวา ปาฎลิปุตฺตนคเรเยว ปติฎฺฐาเปสิ ฯ
</ol></p>


<ol>
<li>
ติรจฺฉานคตาเปวํ, สรนฺตา อุปการกํ;  
  
น ชหนฺตีติ มนฺตฺวาน, กตญฺญู โหนฺตุ  
โหนฺติปาณิโน-อิติปิกตฺถจิ  
ปาณิโนติฯ  
</li>
  
<p>ตโต ปฎฺฐาย สา ปุญฺญกมฺมํ กตฺวา สคฺคปรายนา อโหสีติฯ
</ol></p>


<ol>
<li>
โย ยํ ทุมินฺทํยตินนฺทเนน;  
  
สมฺปูชิตํ ปูชยเต ส ปโญฺญ;  
  
ส โภควา โหติ อนีติโก จ,  
  
สพฺพตฺถ โส โหติ ปสตฺถรูโปฯ  
</li>
  
โพธิราชธีตุยา วตฺถุํ นวมํฯ  
</li>
  
<h2>๔๐. กุณฺฑลิยา วตฺถุมฺหิ อยมานุปุพฺพีกถา</h2>
</ol>
<p>ลงฺกาทีเป  โรหณชปเท มหาคาโม นาม อโหสิ, ตตฺถ ติสฺสวิหารํ นาม อเนกสตภิกฺขูหิ สมากิณฺณํ อเนกปริเวณปติมณฺฑิตํ วิหารํ อโหสิฯ ตเตฺถโก ติโสฺส นาม สามเณโร ปฎิวสติฯ โส เอกสฺมิํสมเย ชนปทจาริกํ จรโนฺต ปาสาณวาปิคาเม ภิกฺขํ จริตฺวา ยาปนมตฺตํ ภตฺตํ สปฺปินา สทฺธิํ ลภิตฺวา นิกฺขมฺม คามทฺวารํ ปตฺวา มหาคามาภิมุโข คจฺฉโนฺต มนุเสฺส อุทกผาสุกฎฺฐานํ ปุจฺฉิฯ เตหิ ภเนฺต ตุมฺหากํ อภิมุเข อวิทูรฎฺฐาเน กกุพนฺทกนฺทรํ นาม สนฺทมานสีตโลทกํ ธวลวาลุกาตลํ ตตฺถ ตุเมฺห คนฺตฺวา นหาตฺวา สีตลจฺฉายาย วาลุกาตเล นิสิโนฺน ภตฺตกิจฺจํ กตฺวา คจฺฉถาติ วุเตฺต สามเณโร  สาธูติ วตฺวา ตตฺถ คนฺตฺวา ผาสุกฎฺฐาเน นิสิโนฺน ภตฺตํ ภุญฺชิตุมารภิฯ ตทา เอเกน วนกมฺมิเกน สทฺธิํอรญฺญํ คตา เอกา สุนขี ตสฺมิํ กนฺทเร เอกสฺมิํ ปพฺภารฎฺฐาเน ทารเก วิชายิตฺวา ฉาตชฺฌตฺตา ปเวธมานคตฺตา ทารกานํ สมีเปนิปนฺนา สามเณรสฺส ปเตฺต อาหารคนฺธํ ฆายิตฺวา นิปนฺนฎฺฐานโต วุฎฺฐาย ปเวธมานา ตสฺส สมีปํ อาคมฺม นงฺคุฎฺฐํ จาเลนฺตี อฎฺฐาสิ, สามเณโร ตํ ทิสฺวา กมฺปิตมานโส อตฺตโน โภชนตฺถาย วฎฺฎิตํ ปถมาโลปํ ตสฺสา ปุรโต ฐเปสิ, ตโต สา โสมนสฺสา ตํ ภุญฺชิฯ ตํ ทิสฺวา ตุโฎฺฐ ปุนปฺปุนํ อาโลปํ กโรโนฺต ตสฺสา ภตฺตํ ทตฺวา ปตฺตํ โธวิตฺวา ถวิกาย ปกฺขิปิตฺวา อคมาสิฯ ตโต สา สุนขี สามเณรคเตน ปสาเทน ตโต จุตา ชมฺพุทีเป เทวปุตฺตนคเร ราชานํ ปฎิจฺจ ตสฺส มเหสิยา กุจฺฉิมฺหิ ปฎิสนฺธิํ คณฺหิตฺวา ทสมาสจฺจเยน มาตุกุจฺฉิโต นิกฺขมิ, อถสฺสา สิขามงฺคลทิวเส สมฺปเตฺต มาตาปิตโร ปนสฺสา กุณฺฑลาวฎฺฎเกสตฺตา กุณฺฑลาติ นาม มกํสุฯ สา อนุกฺกเมน โสฬสวสฺสุเทฺทสิกา อโหสิ, ตสฺมิํ กิร สมเย ติโสฺส สามเณโร มหาโพธิํ วนฺทิสฺสามีติ นาวํ อภิรุยฺห ชมฺพุทีปํ คนฺตฺวา อนุปุเพฺพน เทวปุตฺตนครํ ปตฺวา สุนิวโตฺถ สุปารุโต ยุคมตฺตทโส ภิกฺขาย จรโนฺต มหาวีถิํ สมฺปาปุณิฯ ราชธีตา สีหปญฺชรํ อุคฺฆาเฎตฺวา อนฺตรวีถิํ โอโลเกนฺตี ภิกฺขนฺตํ สามเณรํ ทิสฺวา ปุพฺพสิเนหํ ปฎิลภิ, ตสฺมิํขเณ ตสฺสา ชาติสฺสรญาณํ อโหสิฯ สา กิร ปุเพฺพ ภิกฺขุณี หุตฺวา ปณฺณสูจิยา สทฺธิํ โปตฺถกญฺจ ปทีปิยเตลญฺจ ทตฺวา ชาติสฺสรา ภเวยฺยํติ ปตฺถนํ ฐเปสิ, ตโต สาชาติํ อนุสฺสรนฺตี สามเณเรน อตฺตโน กตูปการํ ทิตฺวา โสมนสฺสา นํ ปโกฺกสาเปตฺวา ราชเคเห อาสนํ ปญฺญาเปตฺวา ตตฺถ นิสินฺนํ นานคฺครส โภชเนน ปริวิสิตฺวา โอนีตปตฺตปาณิํ สามเณรํ อุปสงฺกมิตฺวา วนฺทิตฺวา เอกมนฺตํ นิสินฺนา เตน สทฺธิํ สลฺลปนฺตี เอวมาหฯ</p>


<ol>
<li>
น สญฺชานาสิ มํ ธีร, ปุเพฺพหํ ตว ทาสิกา;  
  
เตนาหํ สุขิตา อาสิํ, ตสฺมา ตฺวมสิ อิสฺสโรติฯ  
</li>
  
ตํ สุตฺวา สามเณโร อาหฯ  
</li>
  
<li>
นตฺถิ เม ตาทิสี ทาสี, น สญฺชานามิ ตํ อหํ;  
  
กาสิ ตฺวํ กสฺส วา ธีตา, ตํ เม อกฺขาหิ ปุจฺฉิตาติฯ  
</li>
  
ตโต สา ตํ สาราเปนฺตี อาหฯ  
</li>
  
<li>
สาราเปมิ ตุวํ อชฺช, ยถา ชานาสิมํ อิเส;  
  
พุชฺฌสฺสุ โพธิโต ทานิ, มยา ชาติํสรนฺติยาฯ  
</li>
  
<li>
ปาสาณวาปิคามมฺหิ, ตมฺพปณฺณิมฺหิ โรหเณ;  
  
ภิกฺขิตฺวาน ตุวํ ภเนฺต, ยทา กกุพนฺทกนฺทเรฯ  
</li>
  
<li>
นิสีทิตฺวาน ตฺวํ ภตฺตํ, ภุตฺตกาลํ สริสฺสสิ;  
  
ตทาหํ สุนขี อาสิํ, วิชาตา ลทฺธโคจราฯ  
</li>
  
<li>
ทารเก  
ขาทิตุํ มยฺห, มาสนฺนา ขุทปีฬิตา;  
  
ปเวธมานสพฺพงฺคา, อฎฺฐาสิํ ตว สนฺติเกฯ  
</li>
  
<li>
ทิสฺวา ตํ มํ ตทา ภเนฺต, เวธมานํ พุภุกฺขิตํ;  
  
ฉินฺนภโตฺต ตุวํ หุตฺวา, มมํ ภเตฺตน โตสยีฯ  
</li>
  
<li>
ตทาหํ มุทุจิเตฺตน, จิตฺตํ ตยิ ปสาทยิํ;  
  
เตนาหํ ปุญฺญกเมฺมน, ทุติเย อตฺตสมฺภเวฯ  
</li>
  
<li>
อิธ ราชกุเล ชาตา, สพฺพกามสมิทฺธินี;  
  
จิตฺตปฺปสาทมเตฺตน, โลกนาถสฺส สาสเนฯ  
</li>
  
<li>
ตทหุปพฺพชิตสฺสาปิ, อีทิสา โหนฺติ สมฺปทา;  
  
กีทิสํ โหติ สมฺพุเทฺธ, ปสาเทน ผลํ อโหฯ  
</li>
  
<li>
อญฺญานิ ปน กิจฺจานิ, ปหายาตฺตหิเต รโต;  
  
อตนฺทิโต ทิวารตฺติํ, สราตุ รตนตฺตยํติฯ  
</li>
  
<p>เอวํ สามเณเรน กตูปการํ สาราเปตฺวา ภเนฺต ตว ทาสิยา อนุคฺคหํ ปฎิจฺจ อิเธว วสถาติ นิมนฺติตฺวา เตน สมฺปฎิจฺฉิเต มหนฺตํ วิหารํ การาเปตฺวา สามเณรํ อาทิํ กตฺวา อเนกภิกฺขุสเต นิมเนฺตตฺวา วิหาเร วสาเปตฺวา สุลภํ กตฺวา จตุปจฺจเยหิ อุปฎฺฐาสิฯ สามเณโรปิ สุนขิยา ทินฺนทานํ อนุสฺสริตฺวา ตุโฎฺฐ พุทฺธานุสฺสติํ มนสิกโรโนฺต น จิเรนว อรหตฺตํ ปตฺวา ตสฺมิํเยว วิหาเร วสโนฺต อายุปริโยสาเน ตเตฺถว ปรินิพฺพายีติฯ
</ol></p>


<ol>
<li>
ติยเทฺธสุ ติโลกสฺมิํ, นตฺถิ วตฺถุตฺตยํ วินา;  
  
สตฺตาน มญฺญ มิจฺฉตฺถ, ทายกํ สุรปาทปํฯ  
</li>
  
กุณฺฑลิยา วตฺถุํ ทสมํฯ  
</li>
  
มหาเสนวโคฺค จตุโตฺถฯ  
</li>
  
เอตฺตาวตา ชมฺพุทีปุปฺปตฺติกถา สมตฺตาฯ  
</li>
  
  
  
  
  