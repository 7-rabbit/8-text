<h1>๑๑. สมาธินิเทฺทโส</h1>
<h3>อาหาเรปฎิกฺกูลภาวนา</h3>
<p> อิทานิ   อารุปฺปานนฺตรํ เอกา สญฺญาติ เอวํ อุทฺทิฎฺฐาย อาหาเร ปฎิกฺกูลสญฺญาย ภาวนานิเทฺทโส อนุปฺปโตฺตฯ ตตฺถ ติ อาหาโรฯ โส จตุพฺพิโธ กพฬีการาหาโร, ผสฺสาหาโร, มโนสเญฺจตนาหาโร, วิญฺญาณาหาโรติฯ</p>


<p>โก ปเนตฺถ กิมาหรตีติ? กพฬีการาหาโร โอชฎฺฐมกํ รูปํ อาหรติฯ ผสฺสาหาโร ติโสฺส เวทนา อาหรติฯ มโนสเญฺจตนาหาโร ตีสุ ภเวสุ ปฎิสนฺธิํ อาหรติฯ วิญฺญาณาหาโร ปฎิสนฺธิกฺขเณ นามรูปํ อาหรติฯ</p>


<p>เตสุ กพฬีการาหาเร นิกนฺติภยํฯ ผสฺสาหาเร อุปคมนภยํฯ มโนสเญฺจตนาหาเร อุปปตฺติภยํฯ วิญฺญาณาหาเร ปฎิสนฺธิภยํฯ เอวํ สปฺปฎิภเยสุ จ เตสุ กพฬีการาหาโร  (สํ. นิ. ๒.๖๓) ทีเปตโพฺพฯ ผสฺสาหาโร  (สํ. นิ. ๒.๖๓)ฯ มโนสเญฺจตนาหาโร  (สํ. นิ. ๒.๖๓)ฯ วิญฺญาณาหาโร ติ (สํ. นิ. ๒.๖๓)ฯ อิเมสุ ปน จตูสุ อาหาเรสุ อสิตปีตขายิตสายิตปฺปเภโท  อิมสฺมิํ อเตฺถ ติ อธิเปฺปโตฯ ตสฺมิํ อาหาเร ปฎิกฺกูลาการคฺคหณวเสน อุปฺปนฺนา สญฺญา อาหาเร ปฎิกฺกูลสญฺญาฯ</p>


<p>ตํ อาหาเร ปฎิกฺกูลสญฺญํ ภาเวตุกาเมน กมฺมฎฺฐานํ อุคฺคเหตฺวา อุคฺคหโต เอกปทมฺปิ อวิรชฺฌเนฺตน รโหคเตน ปฎิสลฺลีเนน อสิตปีตขายิตสายิตปฺปเภเท กพฬีการาหาเร ทสหากาเรหิ ปฎิกฺกูลตา ปจฺจเวกฺขิตพฺพาฯ เสยฺยถิทํ, คมนโต, ปริเยสนโต, ปริโภคโต, อาสยโต, นิธานโต, อปริปกฺกโต, ปริปกฺกโต, ผลโต, นิสฺสนฺทโต, สมฺมกฺขนโตติฯ</p>


<p> ตตฺถ  ติ เอวํ มหานุภาเว นาม สาสเน ปพฺพชิเตน สกลรตฺติํ พุทฺธวจนสชฺฌายํ วา สมณธมฺมํ วา กตฺวา กาลเสฺสว วุฎฺฐาย เจติยงฺคณโพธิยงฺคณวตฺตํ กตฺวา ปานียํ ปริโภชนียํ อุปฎฺฐเปตฺวา ปริเวณํ  สมฺมชฺชิตฺวา สรีรํ ปฎิชคฺคิตฺวา อาสนมารูยฺห วีสติํส วาเร กมฺมฎฺฐานํ มนสิกริตฺวา อุฎฺฐาย ปตฺตจีวรํ คเหตฺวา นิชนสมฺพาธานิ ปวิเวกสุขานิ ฉายูทกสมฺปนฺนานิ สุจีนิ สีตลานิ รมณียภูมิภาคานิ ตโปวนานิ ปหาย อริยํ วิเวกรติํ อนเปกฺขิตฺวา สุสานาภิมุเขน สิงฺคาเลน วิย อาหารตฺถาย คามาภิมุเขน คนฺตพฺพํฯ</p>


<p>เอวํ คจฺฉตา จ มญฺจมฺหา วา ปีฐมฺหา วา โอตรณโต ปฎฺฐาย ปาทรชฆรโคลิกวจฺจาทิสมฺปริกิณฺณํ ปจฺจตฺถรณํ อกฺกมิตพฺพํ โหติฯ ตโต อเปฺปกทา มูสิกชตุกวจฺจาทีหิ อุปหตตฺตา อโนฺตคพฺภโต ปฎิกฺกูลตรํ ปมุขํ ทฎฺฐพฺพํ โหติฯ ตโต อุลูกปาราวตาทิวจฺจสมฺมกฺขิตตฺตา อุปริมตลโต ปฎิกฺกูลตรํ เหฎฺฐิมตลํฯ ตโต กทาจิ กทาจิ วาเตริเตหิ ปุราณติณปเณฺณหิ คิลานสามเณรานํ มุตฺตกรีสเขฬสิงฺฆาณิกาหิ วสฺสกาเล อุทกจิกฺขลฺลาทีหิ จ สํกิลิฎฺฐตฺตา เหฎฺฐิมตลโต ปฎิกฺกูลตรํ ปริเวณํฯ ปริเวณโต ปฎิกฺกูลตรา วิหารรจฺฉา ทฎฺฐพฺพา โหติฯ</p>


<p>อนุปุเพฺพน ปน โพธิญฺจ เจติยญฺจ วนฺทิตฺวา วิตกฺกมาฬเก ฐิเตน มุตฺตราสิสทิสํ เจติยํ โมรปิญฺฉกลาปมโนหรํ โพธิํ เทววิมานสมฺปตฺติสสฺสิรีกํ เสนาสนญฺจ อนปโลเกตฺวา เอวรูปํ นาม รมณียํ ปเทสํ ปิฎฺฐิโต กตฺวา อาหารเหตุ คนฺตพฺพํ ภวิสฺสตีติ ปกฺกมิตฺวา คามมคฺคํ ปฎิปเนฺนน ขาณุกณฺฎกมโคฺคปิ อุทกเวคภินฺนวิสมมโคฺคปิ ทฎฺฐโพฺพ โหติฯ</p>


<p>ตโต คณฺฑํ ปฎิจฺฉาเทเนฺตน วิย นิวาสนํ นิวาเสตฺวา วณโจฬกํ พนฺธเนฺตน วิย กายพนฺธนํ พนฺธิตฺวา อฎฺฐิสงฺฆาตํ ปฎิจฺฉาเทเนฺตน วิย จีวรํ ปารุปิตฺวา เภสชฺชกปาลํ นีหรเนฺตน วิย ปตฺตํ นีหริตฺวา คามทฺวารสมีปํ ปาปุณเนฺตน หตฺถิกุณปอสฺสกุณปโคกุณปมหิํสกุณปมนุสฺสกุณปอหิกุณปกุกฺกุรกุณปานิปิ ทฎฺฐพฺพานิ ภวนฺติฯ น เกวลญฺจ ทฎฺฐพฺพานิ, คโนฺธปิ เนสํ ฆานํ ปฎิหนมาโน อธิวาเสตโพฺพ โหติฯ ตโต คามทฺวาเร ฐตฺวา จณฺฑหตฺถิอสฺสาทิปริสฺสยปริวชฺชนตฺถํ คามรจฺฉา โอโลเกตพฺพา โหนฺติฯ</p>


<p>อิเจฺจตํ   ปจฺจตฺถรณาทิอเนกกุณปปริโยสานํ ปฎิกฺกูลํ อาหารเหตุ อกฺกมิตพฺพญฺจ ทฎฺฐพฺพญฺจ ฆายิตพฺพญฺจ โหติฯ อโห วต โภ ปฎิกฺกูโล อาหาโรติ เอวํ คมนโต ปฎิกฺกูลตา ปจฺจเวกฺขิตพฺพาฯ</p>


<p> กถํ ? เอวํ คมนปฎิกฺกูลํ อธิวาเสตฺวาปิ คามํ ปวิเฎฺฐน สงฺฆาฎิปารุเตน กปณมนุเสฺสน วิย กปาลหเตฺถน ฆรปฎิปาฎิยา คามวีถีสุ จริตพฺพํ โหติฯ ยตฺถ วสฺสกาเล อกฺกนฺตอกฺกนฺตฎฺฐาเน ยาว ปิณฺฑิกมํสาปิ อุทกจิกฺขเลฺล ปาทา ปวิสนฺติ, เอเกน หเตฺถน ปตฺตํ คเหตพฺพํ โหติ, เอเกน จีวรํ อุกฺขิปิตพฺพํฯ คิมฺหกาเล วาตเวเคน สมุฎฺฐิเตหิ ปํสุติณรเชหิ โอกิณฺณสรีเรน จริตพฺพํฯ ตํ ตํ เคหทฺวารํ ปตฺวา มจฺฉโธวนมํสโธวนตณฺฑุลโธวนเขฬสิงฺฆาณิกสุนขสูกรวจฺจาทีหิ สมฺมิสฺสานิ กิมิกุลากุลานิ นีลมกฺขิกปริกิณฺณานิ โอฬิคลฺลานิ เจว จนฺทนิกฎฺฐานานิ จ ทฎฺฐพฺพานิ โหนฺติ อกฺกมิตพฺพานิปิฯ ยโต ตา มกฺขิกา อุฎฺฐหิตฺวา สงฺฆาฎิยมฺปิ ปเตฺตปิ สีเสปิ นิลียนฺติฯ</p>


<p>ฆรํ ปวิฎฺฐสฺสาปิ เกจิ เทนฺติ, เกจิ น เทนฺติฯ ททมานาปิ เอกเจฺจ หิโยฺย ปกฺกภตฺตมฺปิ ปุราณขชฺชกมฺปิ ปูติกุมฺมาสปูปาทีนิปิ ททนฺติฯ อททมานาปิ เกจิเทว ‘‘อติจฺฉถ, ภเนฺต’’ติ วทนฺติ, เกจิ ปน อปสฺสมานา วิย ตุณฺหี โหนฺติ, เกจิ อเญฺญน มุขํ กโรนฺติ, เกจิ ‘‘คจฺฉ, เร มุณฺฑกา’’ติอาทีหิ ผรุสวาจาหิ สมุทาจรนฺติฯ เอวํ กปณมนุเสฺสน วิย คาเม ปิณฺฑาย จริตฺวา นิกฺขมิตพฺพนฺติฯ</p>


<p>อิเจฺจตํ คามปฺปเวสนโต ปฎฺฐาย ยาว นิกฺขมนา อุทกจิกฺขลฺลาทิปฎิกฺกูลํ อาหารเหตุ อกฺกมิตพฺพเญฺจว ทฎฺฐพฺพญฺจ อธิวาเสตพฺพญฺจ โหติฯ อโห วต โภ ปฎิกฺกูโล อาหาโรติ เอวํ ปริเยสนโต ปฎิกฺกูลตา ปจฺจเวกฺขิตพฺพาฯ</p>


<p> กถํ ? เอวํ ปริยิฎฺฐาหาเรน ปน พหิคาเม ผาสุกฎฺฐาเน สุขนิสิเนฺนน ยาว ตตฺถ หตฺถํ น โอตาเรติ, ตาว ตถารูปํ ครุฎฺฐานิยํ ภิกฺขุํ วา ลชฺชิมนุสฺสํ วา ทิสฺวา นิมเนฺตตุมฺปิ สกฺกา โหติฯ ภุญฺชิตุกามตาย ปเนตฺถ หเตฺถ โอตาริตมเตฺต  ‘‘คณฺหถา’’ติ วทเนฺตน  ลชฺชิตพฺพํ โหติฯ หตฺถํ ปน โอตาเรตฺวา มทฺทนฺตสฺส ปญฺจงฺคุลิอนุสาเรน เสโท ปคฺฆรมาโน สุกฺขถทฺธภตฺตมฺปิ เตเมโนฺต มุทุํ กโรติฯ</p>


<p>อถ ตสฺมิํ ปริมทฺทนมเตฺตนาปิ สมฺภินฺนโสเภ อาโลปํ กตฺวา มุเข ฐปิเต เหฎฺฐิมทนฺตา อุทุกฺขลกิจฺจํ สาเธนฺติ, อุปริมา มุสลกิจฺจํ, ชิวฺหา หตฺถกิจฺจํฯ ตํ ตตฺถ สุวานโทณิยํ สุวานปิณฺฑมิว ทนฺตมุสเลหิ โกเฎฺฎตฺวา ชิวฺหาย สมฺปริวตฺติยมานํ ชิวฺหาเคฺค ตนุปสนฺนเขโฬ มเกฺขติ, เวมชฺฌโต ปฎฺฐาย พหลเขโฬ มเกฺขติ, ทนฺตกเฎฺฐน อสมฺปตฺตฎฺฐาเน ทนฺตคูถโก มเกฺขติฯ โส เอวํ วิจุณฺณิตมกฺขิโต ตงฺขณเญฺญว อนฺตรหิตวณฺณคนฺธสงฺขารวิเสโส สุวานโทณิยํ ฐิตสุวานวมถุ วิย ปรมเชคุจฺฉภาวํ อุปคจฺฉติฯ เอวรูโปปิ สมาโน จกฺขุสฺส อาปาถํ อตีตตฺตา อโชฺฌหริตโพฺพ โหตีติ เอวํ ปริโภคโต ปฎิกฺกูลตา ปจฺจเวกฺขิตพฺพาฯ</p>


<p> กถํ ? เอวํ ปริโภคํ อุปคโต จ ปเนส อโนฺต ปวิสมาโน ยสฺมา พุทฺธปเจฺจกพุทฺธานมฺปิ รโญฺญปิ จกฺกวตฺติสฺส ปิตฺตเสมฺหปุพฺพโลหิตาสเยสุ จตูสุ อญฺญตโร อาสโย โหติเยวฯ มนฺทปุญฺญานํ ปน จตฺตาโร อาสยา โหนฺติฯ ตสฺมา ยสฺส ปิตฺตาสโย อธิโก โหติ, ตสฺส พหลมธุกเตลมกฺขิโต วิย ปรมเชคุโจฺฉ โหติฯ ยสฺส เสมฺหาสโย อธิโก โหติ, ตสฺส นาคพลปณฺณรสมกฺขิโต วิยฯ ยสฺส ปุพฺพาสโย อธิโก โหติ, ตสฺส ปูติตกฺกมกฺขิโต วิยฯ ยสฺส โลหิตาสโย อธิโก โหติ, ตสฺส รชนมกฺขิโต วิย ปรมเชคุโจฺฉ โหตีติ เอวํ อาสยโต ปฎิกฺกูลตา ปจฺจเวกฺขิตพฺพาฯ</p>


<p> กถํ ? โส อิเมสุ จตูสุ อาสเยสุ อญฺญตเรน อาสเยน มกฺขิโต อโนฺตอุทรํ ปวิสิตฺวา เนว สุวณฺณภาชเน น มณิรชตาทิภาชเนสุ นิธานํ คจฺฉติฯ สเจ ปน ทสวสฺสิเกน อโชฺฌหริยติ ทส วสฺสานิ อโธตวจฺจกูปสทิเส โอกาเส ปติฎฺฐหติฯ สเจ วีส, ติํส, จตฺตาลีส, ปญฺญาส, สฎฺฐิ, สตฺตติ, อสีติ, นวุติวสฺสิเกน, สเจ วสฺสสติเกน อโชฺฌหริยติฯ วสฺสสตํ อโธตวจฺจกูปสทิเส  โอกาเส ปติฎฺฐหตีติ เอวํ นิธานโต ปฎิกฺกูลตา ปจฺจเวกฺขิตพฺพาฯ</p>


<p> กถํ ? โส ปนายมาหาโร เอวรูเป โอกาเส นิธานมุปคโต ยาว อปริปโกฺก โหติ, ตาว ตสฺมิเญฺญว ยถาวุตฺตปฺปกาเร ปรมนฺธการติมิเส นานากุณปคนฺธวาสิตปวนวิจริเต  อติทุคฺคนฺธเชคุเจฺฉ ปเทเส ยถา นาม นิทาเฆ อกาลเมเฆน อภิวุฎฺฐมฺหิ จณฺฑาลคามทฺวารอาวาเฎ ปติตานิ ติณปณฺณกิลญฺชขณฺฑอหิกุกฺกุรมนุสฺสกุณปาทีนิ สูริยาตเปน สนฺตตฺตานิ เผณปุปฺผุฬกาจิตานิ ติฎฺฐนฺติ, เอวเมว ตํทิวสมฺปิ หิโยฺยปิ ตโต ปุริเม ทิวเสปิ อโชฺฌหโต สโพฺพ เอกโต หุตฺวา เสมฺหปฎลปริโยนโทฺธ กายคฺคิสนฺตาปกุถิตกุถนสญฺชาตเผณปุปฺผุฬกาจิโต ปรมเชคุจฺฉภาวํ อุปคนฺตฺวา ติฎฺฐตีติ เอวํ อปริปกฺกโต ปฎิกฺกูลตา ปจฺจเวกฺขิตพฺพาฯ</p>


<p> กถํ ? โส ตตฺตกายคฺคินา ปริปโกฺก สมาโน น สุวณฺณรชตาทิธาตุโย วิย สุวณฺณรชตาทิภาวํ อุปคจฺฉติฯ เผณปุปฺผุฬเก ปน มุญฺจโนฺต สณฺหกรณิยํ ปิสิตฺวา นาฬิเก ปกฺขิตฺตปณฺฑุมตฺติกา วิย กรีสภาวํ อุปคนฺตฺวา ปกฺกาสยํ, มุตฺตภาวํ อุปคนฺตฺวา มุตฺตวตฺถิญฺจ ปูเรตีติ เอวํ ปริปกฺกโต ปฎิกฺกูลตา ปจฺจเวกฺขิตพฺพาฯ</p>


<p> กถํ ? สมฺมา ปริปจฺจมาโน จ ปนายํ เกสโลมนขทนฺตาทีนิ นานากุณปานิ นิปฺผาเทติ อสมฺมาปริปจฺจมาโน ททฺทุกณฺฑุกจฺฉุกุฎฺฐกิลาสโสสกาสาติสารปฺปภุตีนิ โรคสตานิ, อิทมสฺส ผลนฺติ เอวํ ผลโต ปฎิกฺกูลตา ปจฺจเวกฺขิตพฺพาฯ</p>


<p> กถํ ? อโชฺฌหริยมาโน เจส เอเกน ทฺวาเรน ปวิสิตฺวา นิสฺสนฺทมาโน อกฺขิมฺหา อกฺขิคูถโก กณฺณมฺหา กณฺณคูถโกติอาทินา ปกาเรน อเนเกหิ ทฺวาเรหิ นิสฺสนฺทติฯ อโชฺฌหรณสมเย เจส มหาปริวาเรนาปิ อโชฺฌหริยติฯ นิสฺสนฺทนสมเย ปน อุจฺจารปสฺสาวาทิภาวํ อุปคโต เอกเกเนว นีหริยติฯ ปฐมทิวเส จ  นํ ปริภุญฺชโนฺต หฎฺฐปหโฎฺฐปิ โหติ อุทคฺคุทโคฺค ปีติโสมนสฺสชาโตฯ ทุติยทิวเส นิสฺสเนฺทโนฺต ปิหิตนาสิโก โหติ วิกุณิตมุโข เชคุจฺฉี มงฺกุภูโตฯ ปฐมทิวเส จ นํ รโตฺต คิโทฺธ คธิโต มุจฺฉิโตปิ อโชฺฌหริตฺวา ทุติยทิวเส เอกรตฺติวาเสน วิรโตฺต อฎฺฎียมาโน หรายมาโน ชิคุจฺฉมาโน นีหรติฯ เตนาหุ โปราณา –</p>


<p>
‘‘อนฺนํ ปานํ ขาทนียํ, โภชนญฺจ มหารหํ;  
  
เอกทฺวาเรน ปวิสิตฺวา, นวทฺวาเรหิ สนฺทติฯ  
</p>
  
<p>
‘‘อนฺนํ  
ปานํ ขาทนียํ, โภชนญฺจ มหารหํ;  
  
ภุญฺชติ สปริวาโร, นิกฺขาเมโนฺต นิลียติฯ  
</p>
  
<p>
‘‘อนฺนํ ปานํ ขาทนียํ, โภชนญฺจ มหารหํ;  
  
ภุญฺชติ อภินนฺทโนฺต, นิกฺขาเมโนฺต ชิคุจฺฉติฯ  
</p>
  
<p>
‘‘อนฺนํ ปานํ ขาทนียํ, โภชนญฺจ มหารหํ;  
  
เอกรตฺติปริวาสา, สพฺพํ ภวติ ปูติก’’นฺติฯ  
</p>
  
<p>เอวํ นิสฺสนฺทโต ปฎิกฺกูลตา ปจฺจเวกฺขิตพฺพาฯ</p>


<p> กถํ ? ปริโภคกาเลปิ เจส หตฺถโอฎฺฐชิวฺหาตาลูนิ สมฺมเกฺขติฯ ตานิ เตน สมฺมกฺขิตตฺตา ปฎิกฺกูลานิ โหนฺติ, ยานิ โธตานิปิ คนฺธหรณตฺถํ ปุนปฺปุนํ โธวิตพฺพานิ โหนฺติฯ ปริภุโตฺต สมาโน ยถา นาม โอทเน ปจฺจมาเน ถุสกณกุณฺฑกาทีนิ อุตฺตริตฺวา อุกฺขลิมุขวฎฺฎิปิธานิโย มกฺขนฺติ, เอวเมว สกลสรีรานุคเตน กายคฺคินา เผณุเทฺทหกํ ปจฺจิตฺวา อุตฺตรมาโน ทเนฺต ทนฺตมลภาเวน สมฺมเกฺขติฯ ชิวฺหาตาลุปฺปภุตีนิ เขฬเสมฺหาทิภาเวน, อกฺขิกณฺณนาสอโธมคฺคาทิเก อกฺขิคูถกกณฺณคูถกสิงฺฆาณิกามุตฺตกรีสาทิภาเวน สมฺมเกฺขติฯ เยน สมฺมกฺขิตานิ อิมานิ ทฺวารานิ ทิวเส ทิวเส โธวิยมานานิปิ เนว สุจีนิ, น มโนรมานิ โหนฺติฯ เยสุ เอกจฺจํ โธวิตฺวา หโตฺถ ปุน อุทเกน โธวิตโพฺพ โหติฯ เอกจฺจํ โธวิตฺวา ทฺวตฺติกฺขตฺตุํ โคมเยนปิ มตฺติกายปิ คนฺธจุเณฺณนปิ โธวโต ปาฎิกุลฺยตา วิคจฺฉตีติ เอวํ สมฺมกฺขนโต ปฎิกฺกูลตา ปจฺจเวกฺขิตพฺพาฯ</p>


<p> ตเสฺสวํ  ทสหากาเรหิ ปฎิกฺกูลตํ ปจฺจเวกฺขโต ตกฺกาหตํ วิตกฺกาหตํ กโรนฺตสฺส ปฎิกฺกูลาการวเสน กพฬีการาหาโร ปากโฎ โหติฯ โส ตํ นิมิตฺตํ ปุนปฺปุนํ อาเสวติ ภาเวติ พหุลีกโรติฯ ตเสฺสวํ กโรโต นีวรณานิ วิกฺขมฺภนฺติฯ กพฬีการาหารสฺส สภาวธมฺมตาย คมฺภีรตฺตา อปฺปนํ อปฺปเตฺตน อุปจารสมาธินา จิตฺตํ สมาธิยติฯ ปฎิกฺกูลาการคฺคหณวเสน ปเนตฺถ สญฺญา ปากฎา โหติฯ ตสฺมา อิมํ กมฺมฎฺฐานํ อาหาเร ปฎิกฺกูลสญฺญา อิเจฺจว สงฺขํ คจฺฉติฯ</p>


<p>อิมญฺจ  ปน อาหาเร ปฎิกฺกูลสญฺญํ อนุยุตฺตสฺส ภิกฺขุโน รสตณฺหาย จิตฺตํ ปติลียติ ปติกุฎติ ปติวฎฺฎติฯ โส กนฺตารนิตฺถรณตฺถิโก วิย ปุตฺตมํสํ วิคตมโท อาหารํ อาหาเรติ ยาวเทว ทุกฺขสฺส นิตฺถรณตฺถายฯ อถสฺส อปฺปกสิเรเนว กพฬีการาหารปริญฺญามุเขน ปญฺจกามคุณิโก ราโค ปริญฺญํ คจฺฉติฯ โส ปญฺจกามคุณปริญฺญามุเขน รูปกฺขนฺธํ ปริชานาติฯ อปริปกฺกาทิปฎิกฺกูลภาววเสน จสฺส กายคตาสติภาวนาปิ ปาริปูริํ คจฺฉติ, อสุภสญฺญาย อนุโลมปฎิปทํ ปฎิปโนฺน โหติฯ อิมํ ปน ปฎิปตฺติํ นิสฺสาย ทิเฎฺฐว ธเมฺม อมตปริโยสานตํ อนภิสมฺภุณโนฺต สุคติปรายโน โหตีติฯ</p>


<p>อยํ อาหาเร ปฎิกฺกูลสญฺญาภาวนาย วิตฺถารกถาฯ</p>


<h3>จตุธาตุววตฺถานภาวนา</h3>
<p> อิทานิ อาหาเร ปฎิกฺกูลสญฺญานนฺตรํ นฺติ เอวํ อุทฺทิฎฺฐสฺส จตุธาตุววตฺถานสฺส ภาวนานิเทฺทโส อนุปฺปโตฺตฯ ตตฺถ นฺติ สภาวูปลกฺขณวเสน สนฺนิฎฺฐานํ, จตุนฺนํ ธาตูนํ ววตฺถานํ ฯ ธาตุมนสิกาโร, ธาตุกมฺมฎฺฐานํ, จตุธาตุววตฺถานนฺติ อตฺถโต เอกํฯ ตยิทํ ทฺวิธา อาคตํ สเงฺขปโต จ วิตฺถารโต จฯ สเงฺขปโต มหาสติปฎฺฐาเน อาคตํฯ วิตฺถารโต มหาหตฺถิปทูปเม ราหุโลวาเท ธาตุวิภเงฺค จฯ ตญฺหิ –</p>


<p>‘‘เสยฺยถาปิ, ภิกฺขเว, ทโกฺข โคฆาตโก วา โคฆาตกเนฺตวาสี วา คาวิํ วธิตฺวา จตุมหาปเถ พิลโส  วิภชิตฺวา นิสิโนฺน อสฺส, เอวเมว โข, ภิกฺขเว, ภิกฺขุ อิมเมว กายํ ยถาฐิตํ ยถาปณิหิตํ ธาตุโส ปจฺจเวกฺขติ, อตฺถิ อิมสฺมิํ กาเย ปถวีธาตุ อาโปธาตุ เตโชธาตุ วาโยธาตู’’ติ –</p>


<p>เอวํ ติกฺขปญฺญสฺส ธาตุกมฺมฎฺฐานิกสฺส วเสน  (ที. นิ. ๒.๓๗๘) สเงฺขปโต อาคตํฯ</p>


<p>ตสฺสโตฺถ – ยถา เฉโก โคฆาตโก วา ตเสฺสว วา ภตฺตเวตนภโต อเนฺตวาสิโก คาวิํ วธิตฺวา วินิวิชฺฌิตฺวา จตโสฺส ทิสา คตานํ มหาปถานํ เวมชฺฌฎฺฐานสงฺขาเต จตุมหาปเถ โกฎฺฐาสํ  กตฺวา นิสิโนฺน อสฺส, เอวเมว ภิกฺขุ จตุนฺนํ อิริยาปถานํ เยน เกนจิ อากาเรน ฐิตตฺตา ยถาฐิตํฯ ยถาฐิตตฺตาว ยถาปณิหิตํ กายํ อตฺถิ อิมสฺมิํ กาเย ปถวีธาตุ…เป.… วาโยธาตูติ เอวํ ธาตุโส ปจฺจเวกฺขติฯ</p>


<p>กิํ วุตฺตํ โหติ? ยถา โคฆาตกสฺส คาวิํ โปเสนฺตสฺสปิ อาฆาตนํ อาหรนฺตสฺสปิ อาหริตฺวา ตตฺถ พนฺธิตฺวา ฐเปนฺตสฺสปิ วธนฺตสฺสปิ วธิตํ มตํ ปสฺสนฺตสฺสปิ ตาวเทว คาวีติสญฺญา น อนฺตรธายติ, ยาว นํ ปทาเลตฺวา พิลโส น วิภชติฯ วิภชิตฺวา นิสินฺนสฺส ปน คาวีสญฺญา อนฺตรธายติ, มํสสญฺญา ปวตฺตติฯ นาสฺส เอวํ โหติ ‘‘อหํ คาวิํ วิกฺกิณามิ, อิเม คาวิํ หรนฺตี’’ติฯ อถ ขฺวสฺส ‘‘อหํ มํสํ วิกฺกิณามิ, อิเมปิ มํสํ หรนฺติ’’เจฺจว โหติ, เอวเมว อิมสฺสาปิ ภิกฺขุโน ปุเพฺพ พาลปุถุชฺชนกาเล คิหิภูตสฺสปิ ปพฺพชิตสฺสปิ ตาวเทว สโตฺตติ วา โปโสติ วา ปุคฺคโลติ วา สญฺญา น อนฺตรธายติ, ยาว อิมเมว กายํ ยถาฐิตํ ยถาปณิหิตํ ฆนวินิโพฺภคํ กตฺวา ธาตุโส น ปจฺจเวกฺขติฯ ธาตุโส ปจฺจเวกฺขโต ปน สตฺตสญฺญา อนฺตรธายติ, ธาตุวเสเนว จิตฺตํ สนฺติฎฺฐติฯ เตนาห ภควา ‘‘เสยฺยถาปิ, ภิกฺขเว, ทโกฺข โคฆาตโก วา…เป.… นิสิโนฺน อสฺส, เอวเมว โข, ภิกฺขเว, ภิกฺขุ…เป.… วาโยธาตู’’ติฯ</p>


<p>  (ม. นิ. ๑.๓๐๐ อาทโย) ปน – ‘‘กตมา จาวุโส, อชฺฌตฺติกา ปถวีธาตุ? ยํ อชฺฌตฺตํ ปจฺจตฺตํ กกฺขฬํ ขริคตํ อุปาทินฺนํฯ เสยฺยถิทํ , เกสา โลมา…เป.… อุทริยํ กรีสํ, ยํ วา ปนญฺญมฺปิ กิญฺจิ อชฺฌตฺตํ ปจฺจตฺตํ กกฺขฬํ ขริคตํ อุปาทินฺนํ, อยํ วุจฺจติ, อาวุโส, อชฺฌตฺติกา ปถวีธาตู’’ติ จ,</p>


<p>‘‘กตมา จาวุโส, อชฺฌตฺติกา อาโปธาตุ? ยํ อชฺฌตฺตํ ปจฺจตฺตํ อาโป อาโปคตํ อุปาทินฺนํฯ เสยฺยถิทํ, ปิตฺตํ…เป.… มุตฺตํ, ยํ วา ปนญฺญมฺปิ กิญฺจิ อชฺฌตฺตํ ปจฺจตฺตํ อาโป อาโปคตํ อุปาทินฺนํ, อยํ วุจฺจตาวุโส, อชฺฌตฺติกา อาโปธาตู’’ติ จ,</p>


<p>‘‘กตมา จาวุโส, อชฺฌตฺติกา เตโชธาตุ? ยํ อชฺฌตฺตํ ปจฺจตฺตํ เตโช เตโชคตํ อุปาทินฺนํฯ เสยฺยถิทํ, เยน จ สนฺตปฺปติ, เยน จ ชีรียติ, เยน จ ปริฑยฺหติ, เยน จ อสิตปีตขายิตสายิตํ  สมฺมา ปริณามํ คจฺฉติ, ยํ วา ปนญฺญมฺปิ กิญฺจิ อชฺฌตฺตํ ปจฺจตฺตํ เตโช เตโชคตํ อุปาทินฺนํ, อยํ วุจฺจตาวุโส, อชฺฌตฺติกา เตโชธาตู’’ติ จ,</p>


<p>‘‘กตมา จาวุโส, อชฺฌตฺติกา วาโยธาตุ? ยํ อชฺฌตฺตํ ปจฺจตฺตํ วาโย วาโยคตํ อุปาทินฺนํฯ เสยฺยถิทํ, อุทฺธงฺคมา วาตา, อโธคมา วาตา, กุจฺฉิสยา วาตา, โกฎฺฐาสยา วาตา, องฺคมงฺคานุสาริโน วาตา, อสฺสาโส ปสฺสาโส อิติ วา, ยํ วา ปนญฺญมฺปิ กิญฺจิ อชฺฌตฺตํ ปจฺจตฺตํ วาโย วาโยคตํ อุปาทินฺนํ, อยํ วุจฺจตาวุโส, อชฺฌตฺติกา วาโยธาตู’’ติ จ –</p>


<p>เอวํ นาติติกฺขปญฺญสฺส ธาตุกมฺมฎฺฐานิกสฺส วเสน วิตฺถารโต อาคตํฯ ยถา เจตฺถ, เอวํ ราหุโลวาทธาตุวิภเงฺคสุปิฯ</p>


<p>ตตฺรายํ อนุตฺตานปทวณฺณนา, นฺติ อิทํ ตาว อุภยมฺปิ นิยกสฺส อธิวจนํฯ  นาม อตฺตนิ ชาตํ สสนฺตานปริยาปนฺนนฺติ อโตฺถฯ ตยิทํ ยถา โลเก อิตฺถีสุ กถา อธิตฺถีติ วุจฺจติ, เอวํ อตฺตนิ ปวตฺตตฺตา  อตฺตานํ ปฎิจฺจ ปฎิจฺจ ปวตฺตตฺตา นฺติปิ วุจฺจติฯ นฺติ ถทฺธํฯ นฺติ ผรุสํฯ ตตฺถ ปฐมํ ลกฺขณวจนํ, ทุติยํ อาการวจนํ, กกฺขฬลกฺขณา หิ ปถวีธาตุ, สา ผรุสาการา โหติ, ตสฺมา ขริคตนฺติ  วุตฺตาฯ นฺติ ทฬฺหํ อาทินฺนํ, อหํ มมนฺติ เอวํ ทฬฺหํ อาทินฺนํ, คหิตํ ปรามฎฺฐนฺติ อโตฺถฯ นฺติ นิปาโตฯ ตสฺส ตํ กตมนฺติ เจติ อโตฺถฯ ตโต ตํ ทเสฺสโนฺต ‘‘เกสา โลมา’’ติอาทิมาหฯ เอตฺถ จ  วีสติยา อากาเรหิ ปถวีธาตุ นิทฺทิฎฺฐาติ เวทิตพฺพาฯ ยํ วา ปนญฺญมฺปิ กิญฺจีติ อวเสเสสุ ตีสุ โกฎฺฐาเสสุ ปถวีธาตุ สงฺคหิตาฯ</p>


<p>วิสฺสนฺทนภาเวน ตํ ตํ ฐานํ อโปฺปตีติ ฯ กมฺมสมุฎฺฐานาทิวเสน นานาวิเธสุ อาเปสุ คตนฺติ ฯ กิํ ตํ? อาโปธาตุยา อาพนฺธนลกฺขณํฯ</p>


<p>เตชนวเสน  วุตฺตนเยเนว เตเชสุ คตนฺติ ฯ กิํ ตํ? อุณฺหตฺตลกฺขณํฯ ติ เยน เตโชธาตุคเตน กุปิเตน อยํ กาโย สนฺตปฺปติ, เอกาหิกชราทิภาเวน อุสุมชาโต โหติฯ ติ เยน อยํ กาโย ชีรติ, อินฺทฺริยเวกลฺลตํ พลปริกฺขยํ  วลิปลิตาทิภาวญฺจ ปาปุณาติฯ ติ เยน กุปิเตน อยํ กาโย ฑยฺหติฯ โส จ ปุคฺคโล ‘‘ฑยฺหามิ ฑยฺหามี’’ติ กนฺทโนฺต สตโธตสปฺปิโคสีสจนฺทนาทิเลปเญฺจว ตาลวณฺฎวาตญฺจ ปจฺจาสีสติฯ ติ เยเนตํ อสิตํ วา โอทนาทิ ปีตํ วา ปานกาทิ ขายิตํ วา ปิฎฺฐขชฺชกาทิ สายิตํ วา อมฺพปกฺกมธุผาณิตาทิ สมฺมา ปริปากํ คจฺฉติ, รสาทิภาเวน วิเวกํ คจฺฉตีติ อโตฺถฯ เอตฺถ จ ปุริมา ตโย เตโชธาตุสมุฎฺฐานาฯ ปจฺฉิโม กมฺมสมุฎฺฐาโนวฯ</p>


<p>วายนวเสน  วุตฺตนเยเนว วาเยสุ คตนฺติ ฯ กิํ ตํ? วิตฺถมฺภนลกฺขณํฯ ติ อุคฺคารหิกฺกาทิปวตฺตกา อุทฺธํ อาโรหณวาตาฯ ติ อุจฺจารปสฺสาวาทินีหรณกา อโธ โอโรหณวาตาฯ ติ อนฺตานํ พหิวาตาฯ ติ อนฺตานํ อโนฺตวาตาฯ ติ ธมนิชาลานุสาเรน สกลสรีเร องฺคมงฺคานิ อนุสฎา สมิญฺชนปสารณาทินิพฺพตฺตกา วาตาฯ ติ อโนฺตปวิสนนาสิกวาโตฯ ติ พหินิกฺขมนนาสิกวาโตฯ เอตฺถ จ ปุริมา ปญฺจ จตุสมุฎฺฐานาฯ อสฺสาสปสฺสาสา  จิตฺตสมุฎฺฐานาวฯ สพฺพตฺถ ติ อิมินา ปเทน อวเสสโกฎฺฐาเสสุ อาโปธาตุอาทโย สงฺคหิตาฯ</p>


<p>อิติ วีสติยา อากาเรหิ ปถวีธาตุ, ทฺวาทสหิ อาโปธาตุ, จตูหิ เตโชธาตุ, ฉหิ วาโยธาตูติ ทฺวาจตฺตาลีสาย อากาเรหิ จตโสฺส ธาตุโย วิตฺถาริตา โหนฺตีติ อยํ ตาเวตฺถ ปาฬิวณฺณนาฯ</p>


<p> ภาวนานเย ปเนตฺถ ติกฺขปญฺญสฺส ภิกฺขุโน เกสา ปถวีธาตุ, โลมา ปถวีธาตูติ เอวํ วิตฺถารโต ธาตุปริคฺคโห ปปญฺจโต อุปฎฺฐาติฯ ยํ ถทฺธลกฺขณํ, อยํ ปถวีธาตุฯ ยํ อาพนฺธนลกฺขณํ, อยํ อาโปธาตุฯ ยํ ปริปาจนลกฺขณํ, อยํ เตโชธาตุฯ ยํ วิตฺถมฺภนลกฺขณํ, อยํ วาโยธาตูติ เอวํ มนสิกโรโต ปนสฺส กมฺมฎฺฐานํ ปากฎํ โหติฯ นาติติกฺขปญฺญสฺส ปน เอวํ มนสิกโรโต อนฺธการํ อวิภูตํ โหติฯ ปุริมนเยน วิตฺถารโต มนสิกโรนฺตสฺส ปากฎํ โหติฯ</p>


<p>กถํ ? ยถา ทฺวีสุ ภิกฺขูสุ พหุเปยฺยาลํ ตนฺติํ สชฺฌายเนฺตสุ ติกฺขปโญฺญ ภิกฺขุ สกิํ วา ทฺวิกฺขตฺตุํ วา เปยฺยาลมุขํ วิตฺถาเรตฺวา ตโต ปรํ อุภโตโกฎิวเสเนว สชฺฌายํ กโรโนฺต คจฺฉติฯ ตตฺร นาติติกฺขปโญฺญ เอวํ วตฺตา โหติ ‘‘กิํ สชฺฌาโย นาเมส โอฎฺฐปริยาหตมตฺตํ กาตุํ น เทติ, เอวํ สชฺฌาเย กริยมาเน กทา ตนฺติ ปคุณา ภวิสฺสตี’’ติฯ โส อาคตาคตํ เปยฺยาลมุขํ วิตฺถาเรตฺวาว สชฺฌายํ กโรติฯ ตเมนํ อิตโร เอวมาห – ‘‘กิํ สชฺฌาโย นาเมส ปริโยสานํ คนฺตุํ น เทติ, เอวํ สชฺฌาเย กริยมาเน กทา ตนฺติ ปริโยสานํ คมิสฺสตี’’ติฯ เอวเมว ติกฺขปญฺญสฺส เกสาทิวเสน วิตฺถารโต ธาตุปริคฺคโห ปปญฺจโต อุปฎฺฐาติฯ ยํ ถทฺธลกฺขณํ, อยํ ปถวีธาตูติอาทินา นเยน สเงฺขปโต มนสิกโรโต กมฺมฎฺฐานํ ปากฎํ โหติฯ อิตรสฺส ตถา มนสิกโรโต อนฺธการํ อวิภูตํ โหติฯ เกสาทิวเสน วิตฺถารโต มนสิกโรนฺตสฺส ปากฎํ โหติฯ</p>


<p>ตสฺมา อิมํ กมฺมฎฺฐานํ ภาเวตุกาเมน ติกฺขปเญฺญน ตาว รโหคเตน ปฎิสลฺลีเนน สกลมฺปิ อตฺตโน รูปกายํ อาวเชฺชตฺวา โย อิมสฺมิํ กาเย ถทฺธภาโว วา ขรภาโว วา, อยํ ปถวีธาตุฯ โย อาพนฺธนภาโว  วา ทฺรวภาโว วา, อยํ อาโปธาตุฯ โย ปริปาจนภาโว วา อุณฺหภาโว วา, อยํ เตโชธาตุฯ โย วิตฺถมฺภนภาโว วา สมุทีรณภาโว วา, อยํ วาโยธาตูติ เอวํ สํขิเตฺตน ธาตุโย ปริคฺคเหตฺวา ปุนปฺปุนํ ปถวีธาตุ อาโปธาตูติ ธาตุมตฺตโต นิสฺสตฺตโต นิชฺชีวโต อาวชฺชิตพฺพํ มนสิกาตพฺพํ ปจฺจเวกฺขิตพฺพํฯ ตเสฺสวํ วายมมานสฺส นจิเรเนว ธาตุปฺปเภทาวภาสนปญฺญาปริคฺคหิโต สภาวธมฺมารมฺมณตฺตา อปฺปนํ อปฺปโตฺต อุปจารมโตฺต สมาธิ อุปฺปชฺชติฯ</p>


<p>อถ วา ปน เย อิเม จตุนฺนํ มหาภูตานํ นิสฺสตฺตภาวทสฺสนตฺถํ ธมฺมเสนาปตินา ‘‘อฎฺฐิญฺจ ปฎิจฺจ นฺหารุญฺจ ปฎิจฺจ มํสญฺจ ปฎิจฺจ จมฺมญฺจ ปฎิจฺจ อากาโส ปริวาริโต รูปเนฺตฺวว สงฺขํ คจฺฉตี’’ติ (ม. นิ. ๑.๓๐๖) จตฺตาโร โกฎฺฐาสา วุตฺตาฯ เตสุ ตํ ตํ อนฺตรานุสารินา ญาณหเตฺถน วินิพฺภุชิตฺวา วินิพฺภุชิตฺวา โย เอเตสุ ถทฺธภาโว วา ขรภาโว วา, อยํ ปถวีธาตูติ ปุริมนเยเนว ธาตุโย ปริคฺคเหตฺวา ปุนปฺปุนํ ปถวีธาตุ อาโปธาตูติ ธาตุมตฺตโต นิสฺสตฺตโต นิชฺชีวโต อาวชฺชิตพฺพํ มนสิกาตพฺพํ ปจฺจเวกฺขิตพฺพํฯ ตเสฺสวํ วายมมานสฺส นจิเรเนว ธาตุปฺปเภทาวภาสนปญฺญาปริคฺคหิโต สภาวธมฺมารมฺมณตฺตา  อปฺปนํ อปฺปโตฺต อุปจารมโตฺต สมาธิ อุปฺปชฺชติฯ อยํ สเงฺขปโต อาคเต จตุธาตุววตฺถาเน ภาวนานโยฯ</p>


<p> วิตฺถารโต อาคเต ปน เอวํ เวทิตโพฺพฯ อิทํ กมฺมฎฺฐานํ ภาเวตุกาเมน หิ นาติติกฺขปเญฺญน โยคินา อาจริยสนฺติเก ทฺวาจตฺตาลีสาย อากาเรหิ วิตฺถารโต ธาตุโย อุคฺคณฺหิตฺวา วุตฺตปฺปกาเร เสนาสเน วิหรเนฺตน กตสพฺพกิเจฺจน รโหคเตน ปฎิสลฺลีเนน สสมฺภารสเงฺขปโต, สสมฺภารวิภตฺติโต, สลกฺขณสเงฺขปโต, สลกฺขณวิภตฺติโตติ เอวํ จตูหากาเรหิ กมฺมฎฺฐานํ ภาเวตพฺพํฯ</p>


<p>ตตฺถ กถํ ? อิธ ภิกฺขุ วีสติยา โกฎฺฐาเสสุ ถทฺธาการํ ปถวีธาตูติ ววตฺถเปติฯ ทฺวาทสสุ โกฎฺฐาเสสุ ยูสคตํ อุทกสงฺขาตํ อาพนฺธนาการํ อาโปธาตูติ ววตฺถเปติฯ จตูสุ โกฎฺฐาเสสุ ปริปาจนกํ เตชํ เตโชธาตูติ ววตฺถเปติ ฯ ฉสุ โกฎฺฐาเสสุ วิตฺถมฺภนาการํ วาโยธาตูติ ววตฺถเปติฯ ตเสฺสวํ ววตฺถาปยโตเยว ธาตุโย ปากฎา โหนฺติฯ ตา ปุนปฺปุนํ อาวชฺชโต มนสิกโรโต วุตฺตนเยเนว อุปจารสมาธิ อุปฺปชฺชติฯ</p>


<p> ยสฺส ปน เอวํ ภาวยโต กมฺมฎฺฐานํ น อิชฺฌติ, เตน  ภาเวตพฺพํฯ กถํ? เตน หิ ภิกฺขุนา ยํ ตํ กายคตาสติกมฺมฎฺฐานนิเทฺทเส สตฺตธา อุคฺคหโกสลฺลํ ทสธา มนสิการโกสลฺลญฺจ วุตฺตํฯ ทฺวตฺติํสากาเร ตาว ตํ สพฺพํ อปริหาเปตฺวา ตจปญฺจกาทีนํ อนุโลมปฎิโลมโต วจสา สชฺฌายํ อาทิํกตฺวา สพฺพํ ตตฺถ วุตฺตวิธานํ กาตพฺพํฯ อยเมว หิ วิเสโส, ตตฺถ วณฺณสณฺฐานทิโสกาสปริเจฺฉทวเสน เกสาทโย มนสิกริตฺวาปิ ปฎิกฺกูลวเสน จิตฺตํ ฐเปตพฺพํ, อิธ ธาตุวเสนฯ ตสฺมา วณฺณาทิวเสน ปญฺจธา ปญฺจธา เกสาทโย มนสิกริตฺวา อวสาเน เอวํ มนสิกาโร ปวเตฺตตโพฺพฯ</p>


<p> อิเม  นาม สีสกฎาหปลิเวฐนจเมฺม ชาตาฯ ตตฺถ ยถาวมฺมิกมตฺถเก ชาเตสุ กุณฺฐติเณสุ น วมฺมิกมตฺถโก ชานาติ มยิ กุณฺฐติณานิ ชาตานีติ, นปิ กุณฺฐติณานิ ชานนฺติ มยํ วมฺมิกมตฺถเก ชาตานีติ, เอวเมว น สีสกฎาหปลิเวฐนจมฺมํ ชานาติ มยิ เกสา ชาตาติ, นปิ เกสา ชานนฺติ มยํ สีสกฎาหเวฐนจเมฺม ชาตาติ, อญฺญมญฺญํ  อาโภคปจฺจเวกฺขณรหิตา เอเต ธมฺมาฯ อิติ เกสา นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  สรีรเวฐนจเมฺม ชาตาฯ ตตฺถ ยถา สุญฺญคามฎฺฐาเน ชาเตสุ ทพฺพติณเกสุ น สุญฺญคามฎฺฐานํ ชานาติ มยิ ทพฺพติณกานิ ชาตานีติ, นปิ ทพฺพติณกานิ ชานนฺติ มยํ สุญฺญคามฎฺฐาเน ชาตานีติ, เอวเมว น สรีรเวฐนจมฺมํ ชานาติ มยิ โลมา ชาตาติฯ นปิ โลมา ชานนฺติ มยํ สรีรเวฐนจเมฺม ชาตาติฯ อญฺญมญฺญํ อาโภคปจฺจเวกฺขณรหิตา  เอเต ธมฺมาฯ อิติ โลมา นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  องฺคุลีนํ อเคฺคสุ ชาตาฯ ตตฺถ ยถา กุมารเกสุ ทณฺฑเกหิ มธุกฎฺฐิเก วิชฺฌิตฺวา กีฬเนฺตสุ น ทณฺฑกา ชานนฺติ อเมฺหสุ มธุกฎฺฐิกา ฐปิตาติ, นปิ มธุกฎฺฐิกา ชานนฺติ มยํ ทณฺฑเกสุ ฐปิตาติ, เอวเมว น องฺคุลิโย ชานนฺติ อมฺหากํ อเคฺคสุ นขา ชาตาติฯ นปิ นขา ชานนฺติ มยํ องฺคุลีนํ อเคฺคสุ ชาตาติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ นขา นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  หนุกฎฺฐิเกสุ ชาตาฯ ตตฺถ ยถา วฑฺฒกีหิ ปาสาณอุทุกฺขลเกสุ เกนจิเทว สิเลสชาเตน พนฺธิตฺวา ฐปิตถเมฺภสุ น อุทุกฺขลา ชานนฺติ อเมฺหสุ ถมฺภา ฐิตาติฯ นปิ ถมฺภา ชานนฺติ มยํ อุทุกฺขเลสุ ฐิตาติ, เอวเมว น หนุกฎฺฐีนิ ชานนฺติ อเมฺหสุ ทนฺตา ชาตาติฯ นปิ ทนฺตา ชานนฺติ มยํ หนุกฎฺฐีสุ ชาตาติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ ทนฺตา นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  สกลสรีรํ ปริโยนนฺธิตฺวา ฐิโตฯ ตตฺถ ยถา อลฺลโคจมฺมปริโยนทฺธาย มหาวีณาย น มหาวีณา ชานาติ อหํ อลฺลโคจเมฺมน ปริโยนทฺธาติฯ นปิ อลฺลโคจมฺมํ ชานาติ มยา มหาวีณา ปริโยนทฺธาติ, เอวเมว น สรีรํ ชานาติ อหํ ตเจน ปริโยนทฺธนฺติฯ นปิ ตโจ ชานาติ มยา สรีรํ ปริโยนทฺธนฺติฯ อญฺญมญฺญํ อาโภคปจฺจเวกฺขณรหิตา  เอเต ธมฺมาฯ อิติ ตโจ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  อฎฺฐิสงฺฆาฎํ อนุลิมฺปิตฺวา ฐิตํฯ ตตฺถ ยถา มหามตฺติกลิตฺตาย ภิตฺติยา น ภิตฺติ ชานาติ อหํ มหามตฺติกาย ลิตฺตาติฯ นปิ  มหามตฺติกา ชานาติ มยา ภิตฺติ ลิตฺตาติ, เอวเมว น อฎฺฐิสงฺฆาโฎ ชานาติ อหํ นวเปสิสตปฺปเภเทน มํเสน ลิโตฺตติฯ นปิ มํสํ ชานาติ มยา อฎฺฐิสงฺฆาโฎ ลิโตฺตติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ มํสํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  สรีรพฺภนฺตเร อฎฺฐีนิ อาพนฺธมานา ฐิตาฯ ตตฺถ ยถา วลฺลีหิ วินเทฺธสุ กุฎฺฎทารูสุ น กุฎฺฎทารูนิ ชานนฺติ มยํ วลฺลีหิ วินทฺธานีติฯ นปิ วลฺลิโย ชานนฺติ อเมฺหหิ กุฎฺฎทารูนิ วินทฺธานีติ, เอวเมว น อฎฺฐีนิ ชานนฺติ มยํ นฺหารูหิ อาพทฺธานีติฯ นปิ นฺหารู ชานนฺติ อเมฺหหิ อฎฺฐีนิ อาพทฺธานีติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ นฺหารุ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  ปณฺหิกฎฺฐิ โคปฺผกฎฺฐิํ อุกฺขิปิตฺวา ฐิตํฯ โคปฺผกฎฺฐิ ชงฺฆฎฺฐิํ อุกฺขิปิตฺวา ฐิตํฯ ชงฺฆฎฺฐิ อูรุฎฺฐิํ อุกฺขิปิตฺวา ฐิตํฯ อูรุฎฺฐิ กฎิฎฺฐิํ อุกฺขิปิตฺวา ฐิตํฯ กฎิฎฺฐิ ปิฎฺฐิกณฺฎกํ อุกฺขิปิตฺวา ฐิตํ, ปิฎฺฐิกณฺฎโก คีวฎฺฐิํ อุกฺขิปิตฺวา ฐิโตฯ คีวฎฺฐิ สีสฎฺฐิํ อุกฺขิปิตฺวา ฐิตํฯ สีสฎฺฐิ คีวฎฺฐิเก ปติฎฺฐิตํฯ คีวฎฺฐิ ปิฎฺฐิกณฺฎเก ปติฎฺฐิตํฯ ปิฎฺฐิกณฺฎโก กฎิฎฺฐิมฺหิ ปติฎฺฐิโตฯ กฎิฎฺฐิ อูรุฎฺฐิเก ปติฎฺฐิตํฯ อูรุฎฺฐิ ชงฺฆฎฺฐิเก ปติฎฺฐิตํฯ ชงฺฆฎฺฐิ โคปฺผกฎฺฐิเก ปติฎฺฐิตํฯ โคปฺผกฎฺฐิ ปณฺหิกฎฺฐิเก ปติฎฺฐิตํฯ</p>


<p>ตตฺถ ยถา อิฎฺฐกทารุโคมยาทิสญฺจเยสุ น เหฎฺฐิมา เหฎฺฐิมา ชานนฺติ มยํ อุปริเม อุปริเม อุกฺขิปิตฺวา ฐิตาติฯ นปิ อุปริมา อุปริมา ชานนฺติ มยํ เหฎฺฐิเมสุ เหฎฺฐิเมสุ ปติฎฺฐิตาติ, เอวเมว น ปณฺหิกฎฺฐิ ชานาติ อหํ โคปฺผกฎฺฐิํ อุกฺขิปิตฺวา ฐิตนฺติฯ น โคปฺผกฎฺฐิ ชานาติ อหํ ชงฺฆฎฺฐิํ อุกฺขิปิตฺวา ฐิตนฺติฯ น ชงฺฆฎฺฐิ ชานาติ อหํ อูรุฎฺฐิํ อุกฺขิปิตฺวา  ฐิตนฺติฯ น อูรุฎฺฐิ ชานาติ อหํ กฎิฎฺฐิํ อุกฺขิปิตฺวา ฐิตนฺติฯ น กฎิฎฺฐิ ชานาติ อหํ ปิฎฺฐิกณฺฎกํ อุกฺขิปิตฺวา ฐิตนฺติฯ น ปิฎฺฐิกณฺฎโก ชานาติ อหํ คีวฎฺฐิํ อุกฺขิปิตฺวา ฐิตนฺติฯ น คีวฎฺฐิ ชานาติ อหํ สีสฎฺฐิํ อุกฺขิปิตฺวา ฐิตนฺติฯ น สีสฎฺฐิ ชานาติ อหํ คีวฎฺฐิมฺหิ ปติฎฺฐิตนฺติฯ น คีวฎฺฐิ ชานาติ อหํ ปิฎฺฐิกณฺฎเก  ปติฎฺฐิตนฺติฯ น ปิฎฺฐิกณฺฎโก ชานาติ อหํ กฎิฎฺฐิมฺหิ ปติฎฺฐิโตติฯ น กฎิฎฺฐิ ชานาติ อหํ อูรุฎฺฐิมฺหิ ปติฎฺฐิตนฺติฯ น อูรุฎฺฐิ ชานาติ อหํ ชงฺฆฎฺฐิมฺหิ ปติฎฺฐิตนฺติฯ น ชงฺฆฎฺฐิ ชานาติ อหํ โคปฺผกฎฺฐิมฺหิ ปติฎฺฐิตนฺติฯ น โคปฺผกฎฺฐิ ชานาติ อหํ ปณฺหิกฎฺฐิมฺหิ ปติฎฺฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ อฎฺฐิ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  เตสํ เตสํ อฎฺฐีนํ อพฺภนฺตเร ฐิตํฯ ตตฺถ ยถา เวฬุปพฺพาทีนํ อโนฺต ปกฺขิตฺตฉินฺนเวตฺตคฺคาทีสุ น เวฬุปพฺพาทีนิ ชานนฺติ อเมฺหสุ เวตฺตคฺคาทีนิ ปกฺขิตฺตานีติฯ นปิ เวตฺตคฺคาทีนิ ชานนฺติ มยํ เวฬุปพฺพาทีสุ ฐิตานีติ, เอวเมว น อฎฺฐีนิ ชานนฺติ อมฺหากํ อโนฺต มิญฺชํ ฐิตนฺติฯ นาปิ มิญฺชํ ชานาติ อหํ อฎฺฐีนํ อโนฺต ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ อฎฺฐิมิญฺชํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  คลวาฎกโต นิกฺขเนฺตน เอกมูเลน โถกํ คนฺตฺวา ทฺวิธา ภิเนฺนน ถูลนฺหารุนา วินิพทฺธํ หุตฺวา หทยมํสํ ปริกฺขิปิตฺวา ฐิตํฯ ตตฺถ ยถา วณฺฎุปนิพเทฺธ อมฺพผลทฺวเย น วณฺฎํ ชานาติ มยา อมฺพผลทฺวยํ อุปนิพทฺธนฺติฯ นปิ อมฺพผลทฺวยํ ชานาติ อหํ วเณฺฎน อุปนิพทฺธนฺติ, เอวเมว น ถูลนฺหารุ ชานาติ มยา วกฺกํ อุปนิพทฺธนฺติฯ นปิ วกฺกํ ชานาติ อหํ ถูลนฺหารุนา อุปนิพทฺธนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ วกฺกํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  สรีรพฺภนฺตเร อุรฎฺฐิปญฺชรมชฺฌํ นิสฺสาย ฐิตํฯ ตตฺถ ยถา ชิณฺณสนฺทมานิกปญฺชรํ นิสฺสาย ฐปิตาย มํสเปสิยา น สนฺทมานิกปญฺชรพฺภนฺตรํ ชานาติ มํ นิสฺสาย มํสเปสิ ฐิตาติฯ นปิ มํสเปสิ ชานาติ อหํ ชิณฺณสนฺทมานิกปญฺชรํ นิสฺสาย  ฐิตาติ, เอวเมว น อุรฎฺฐิปญฺชรพฺภนฺตรํ ชานาติ มํ นิสฺสาย หทยํ ฐิตนฺติฯ นปิ หทยํ ชานาติ อหํ อุรฎฺฐิปญฺชรํ นิสฺสาย ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต  ธมฺมาฯ อิติ หทยํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  อโนฺตสรีเร ทฺวินฺนํ ถนานมพฺภนฺตเร ทกฺขิณปสฺสํ นิสฺสาย ฐิตํฯ ตตฺถ ยถา อุกฺขลิกปาลปสฺสมฺหิ ลเคฺค ยมกมํสปิเณฺฑ น อุกฺขลิกปาลปสฺสํ ชานาติ มยิ ยมกมํสปิโณฺฑ ลโคฺคติฯ นปิ ยมกมํสปิโณฺฑ ชานาติ อหํ อุกฺขลิกปาลปเสฺส ลโคฺคติ, เอวเมว น ถนานมพฺภนฺตเร ทกฺขิณปสฺสํ ชานาติ มํ นิสฺสาย ยกนํ ฐิตนฺติฯ นปิ ยกนํ ชานาติ อหํ ถนานมพฺภนฺตเร ทกฺขิณปสฺสํ นิสฺสาย ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ ยกนํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  ปฎิจฺฉนฺนกิโลมกํ หทยญฺจ วกฺกญฺจ ปริวาเรตฺวา ฐิตํฯ อปฺปฎิจฺฉนฺนกิโลมกํ สกลสรีเร จมฺมสฺส เหฎฺฐโต มํสํ ปริโยนนฺธิตฺวา ฐิตํฯ ตตฺถ ยถา ปิโลติกปลิเวฐิเต มํเส น มํสํ ชานาติ อหํ ปิโลติกาย ปลิเวฐิตนฺติฯ นปิ ปิโลติกา ชานาติ มยา มํสํ ปลิเวฐิตนฺติ, เอวเมว น วกฺกหทยานิ สกลสรีเร จ มํสํ ชานาติ อหํ กิโลมเกน ปฎิจฺฉนฺนนฺติฯ นปิ กิโลมกํ ชานาติ มยา วกฺกหทยานิ สกลสรีเร จ มํสํ ปฎิจฺฉนฺนนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ กิโลมกํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  หทยสฺส วามปเสฺส อุทรปฎลสฺส มตฺถกปสฺสํ นิสฺสาย ฐิตํฯ ตตฺถ ยถา โกฎฺฐมตฺถกปสฺสํ นิสฺสาย ฐิตาย โคมยปิณฺฑิยา น โกฎฺฐมตฺถกปสฺสํ ชานาติ โคมยปิณฺฑิ มํ นิสฺสาย ฐิตาติฯ นปิ โคมยปิณฺฑิ ชานาติ อหํ โกฎฺฐมตฺถกปสฺสํ นิสฺสาย ฐิตาติ, เอวเมว น อุทรปฎลสฺส มตฺถกปสฺสํ ชานาติ ปิหกํ มํ นิสฺสาย ฐิตนฺติฯ นปิ ปิหกํ ชานาติ อหํ อุทรปฎลสฺส มตฺถกปสฺสํ นิสฺสาย ฐิตนฺติฯ อญฺญมญฺญํ อาโภคปจฺจเวกฺขณรหิตา  เอเต ธมฺมาฯ อิติ ปิหกํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>   สรีรพฺภนฺตเร ทฺวินฺนํ ถนานมนฺตเร หทยญฺจ ยกนญฺจ อุปริ ฉาเทตฺวา โอลมฺพนฺตํ ฐิตํฯ ตตฺถ ยถา ชิณฺณโกฎฺฐพฺภนฺตเร ลมฺพมาเน สกุณกุลาวเก น ชิณฺณโกฎฺฐพฺภนฺตรํ ชานาติ มยิ สกุณกุลาวโก ลมฺพมาโน ฐิโตติฯ นปิ สกุณกุลาวโก ชานาติ อหํ ชิณฺณโกฎฺฐพฺภนฺตเร ลมฺพมาโน ฐิโตติ, เอวเมว น ตํ สรีรพฺภนฺตรํ ชานาติ มยิ ปปฺผาสํ ลมฺพมานํ ฐิตนฺติฯ นปิ ปปฺผาสํ ชานาติ อหํ เอวรูเป สรีรพฺภนฺตเร ลมฺพมานํ ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ ปปฺผาสํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  คลวาฎกกรีสมคฺคปริยเนฺต สรีรพฺภนฺตเร ฐิตํฯ ตตฺถ ยถา โลหิตโทณิกาย โอภุชิตฺวา ฐปิเต ฉินฺนสีสธมฺมนิกเฬวเร น โลหิตโทณิ ชานาติ มยิ ธมฺมนิกเฬวรํ ฐิตนฺติฯ นปิ ธมฺมนิกเฬวรํ ชานาติ อหํ โลหิตโทณิยา ฐิตนฺติ, เอวเมว น สรีรพฺภนฺตรํ ชานาติ มยิ อนฺตํ ฐิตนฺติฯ นปิ อนฺตํ ชานาติ อหํ สรีรพฺภนฺตเร ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ อนฺตํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  อนฺตนฺตเร เอกวีสติอนฺตโภเค พนฺธิตฺวา ฐิตํฯ ตตฺถ ยถา ปาทปุญฺฉนรชฺชุมณฺฑลกํ สิเพฺพตฺวา ฐิเตสุ รชฺชุเกสุ น ปาทปุญฺฉนรชฺชุมณฺฑลกํ ชานาติ รชฺชุกา มํ สิพฺพิตฺวา ฐิตาติฯ นปิ รชฺชุกา ชานนฺติ มยํ ปาทปุญฺฉนรชฺชุมณฺฑลกํ สิพฺพิตฺวา ฐิตาติ, เอวเมว น อนฺตํ ชานาติ อนฺตคุณํ มํ อาพนฺธิตฺวา ฐิตนฺติฯ นปิ อนฺตคุณํ ชานาติ อหํ อนฺตํ อาพนฺธิตฺวา ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ อนฺตคุณํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  อุทเร ฐิตํ อสิตปีตขายิตสายิตํฯ ตตฺถ ยถา สุวานโทณิยํ ฐิเต สุวานวมถุมฺหิ น สุวานโทณิ ชานาติ มยิ สุวานวมถุ ฐิโตติฯ นปิ สุวานวมถุ ชานาติ  อหํ สุวานโทณิยํ ฐิโตติ, เอวเมว น อุทรํ ชานาติ มยิ อุทริยํ ฐิตนฺติ ฯ นปิ อุทริยํ ชานาติ อหํ อุทเร ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ อุทริยํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  ปกฺกาสยสงฺขาเต อฎฺฐงฺคุลเวฬุปพฺพสทิเส อนฺตปริโยสาเน ฐิตํฯ ตตฺถ ยถา เวฬุปเพฺพ โอมทฺทิตฺวา ปกฺขิตฺตาย สณฺหปณฺฑุมตฺติกาย น เวฬุปพฺพํ ชานาติ มยิ ปณฺฑุมตฺติกา ฐิตาติฯ นปิ ปณฺฑุมตฺติกา ชานาติ อหํ เวฬุปเพฺพ ฐิตาติ, เอวเมว น ปกฺกาสโย ชานาติ มยิ กรีสํ ฐิตนฺติฯ นปิ กรีสํ ชานาติ อหํ ปกฺกาสเย ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ กรีสํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  สีสกฎาหพฺภนฺตเร ฐิตํฯ ตตฺถ ยถา ปุราณลาพุกฎาเห ปกฺขิตฺตาย ปิฎฺฐปิณฺฑิยา น ลาพุกฎาหํ ชานาติ มยิ ปิฎฺฐปิณฺฑิ ฐิตาติฯ นปิ ปิฎฺฐปิณฺฑิ ชานาติ อหํ ลาพุกฎาเห ฐิตาติ, เอวเมว น สีสกฎาหพฺภนฺตรํ ชานาติ มยิ มตฺถลุงฺคํ ฐิตนฺติฯ นปิ มตฺถลุงฺคํ ชานาติ อหํ สีสกฎาหพฺภนฺตเร ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ มตฺถลุงฺคํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ถโทฺธ ปถวีธาตูติฯ</p>


<p>  อพทฺธปิตฺตํ ชีวิตินฺทฺริยปฎิพทฺธํ สกลสรีรํ พฺยาเปตฺวา ฐิตํฯ พทฺธปิตฺตํ ปิตฺตโกสเก ฐิตํฯ ตตฺถ ยถา ปูวํ พฺยาเปตฺวา ฐิเต เตเล น ปูวํ ชานาติ เตลํ มํ พฺยาเปตฺวา ฐิตนฺติฯ นปิ เตลํ ชานาติ อหํ ปูวํ พฺยาเปตฺวา ฐิตนฺติ, เอวเมว น สรีรํ ชานาติ อพทฺธปิตฺตํ มํ พฺยาเปตฺวา ฐิตนฺติฯ นปิ อพทฺธปิตฺตํ ชานาติ อหํ สรีรํ พฺยาเปตฺวา ฐิตนฺติฯ ยถา วโสฺสทเกน ปุเณฺณ โกสาตกิโกสเก น โกสาตกิโกสโก ชานาติ มยิ วโสฺสทกํ ฐิตนฺติฯ นปิ วโสฺสทกํ ชานาติ อหํ โกสาตกิโกสเก ฐิตนฺติ, เอวเมว น ปิตฺตโกสโก ชานาติ มยิ พทฺธปิตฺตํ ฐิตนฺติฯ นปิ พทฺธปิตฺตํ ชานาติ อหํ ปิตฺตโกสเก ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมา ฯ อิติ ปิตฺตํ นาม อิมสฺมิํ สรีเร ปาฎิเยโกฺก  โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>  เอกปตฺถปูรปฺปมาณํ อุทรปฎเล ฐิตํฯ ตตฺถ ยถา อุปริ สญฺชาตเผณปฎลาย จนฺทนิกาย น จนฺทนิกา ชานาติ มยิ เผณปฎลํ ฐิตนฺติฯ นปิ เผณปฎลํ ชานาติ อหํ จนฺทนิกาย ฐิตนฺติ, เอวเมว น อุทรปฎลํ ชานาติ มยิ เสมฺหํ ฐิตนฺติฯ นปิ เสมฺหํ ชานาติ อหํ อุทรปฎเล ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ เสมฺหํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>  อนิพโทฺธกาโส ยตฺถ ยเตฺถว ขาณุกณฺฎกปฺปหรณอคฺคิชาลาทีหิ อภิหเต สรีรปฺปเทเส โลหิตํ สณฺฐหิตฺวา ปจฺจติ, คณฺฑปีฬกาทโย วา อุปฺปชฺชนฺติ, ตตฺถ ตตฺถ ติฎฺฐติฯ ตตฺถ ยถา ผรสุปฺปหาราทิวเสน ปคฺฆริตนิยฺยาเส รุเกฺข น รุกฺขสฺส ปหาราทิปฺปเทสา ชานนฺติ อเมฺหสุ นิยฺยาโส ฐิโตติ, นปิ นิยฺยาโส ชานาติ อหํ รุกฺขสฺส ปหาราทิปฺปเทเสสุ ฐิโตติ, เอวเมว น สรีรสฺส ขาณุกณฺฎกาทีหิ อภิหตปฺปเทสา ชานนฺติ อเมฺหสุ ปุโพฺพ ฐิโตติฯ นปิ ปุโพฺพ ชานาติ อหํ เตสุ ปเทเสสุ ฐิโตติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ ปุโพฺพ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>  สํสรณโลหิตํ ปิตฺตํ วิย สกลสรีรํ พฺยาเปตฺวา ฐิตํฯ สนฺนิจิตโลหิตํ ยกนฎฺฐานสฺส เหฎฺฐาภาคํ ปูเรตฺวา เอกปตฺถปูรมตฺตํ วกฺกหทยยกนปปฺผาสานิ เตเมนฺตํ ฐิตํฯ ตตฺถ สํสรณโลหิเต อพทฺธปิตฺตสทิโสว วินิจฺฉโยฯ อิตรํ ปน ยถา ชชฺชรกปาเล โอวเฎฺฐ อุทเก เหฎฺฐา เลฑฺฑุขณฺฑาทีนิ เตมยมาเน น เลฑฺฑุขณฺฑาทีนิ ชานนฺติ มยํ อุทเกน เตมิยมานาติฯ นปิ อุทกํ ชานาติ อหํ  เลฑฺฑุขณฺฑาทีนิ เตเมมีติ, เอวเมว น ยกนสฺส เหฎฺฐาภาคฎฺฐานํ วกฺกาทีนิ วา ชานนฺติ มยิ โลหิตํ ฐิตํ อเมฺห วา เตมยมานํ ฐิตนฺติฯ นปิ โลหิตํ ชานาติ อหํ ยกนสฺส เหฎฺฐาภาคํ ปูเรตฺวา วกฺกาทีนิ เตมยมานํ ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ โลหิตํ นาม อิมสฺมิํ สรีเร  ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>  อคฺคิสนฺตาปาทิกาเลสุ เกสโลมกูปวิวรานิ ปูเรตฺวา ติฎฺฐติ เจว ปคฺฆรติ จฯ ตตฺถ ยถา อุทกา อพฺพูฬฺหมเตฺตสุ ภิสมุฬาลกุมุทนาฬกลาเปสุ น ภิสาทิกลาปวิวรานิ ชานนฺติ อเมฺหหิ อุทกํ ปคฺฆรตีติฯ นปิ ภิสาทิกลาปวิวเรหิ ปคฺฆรนฺตํ อุทกํ ชานาติ อหํ ภิสาทิกลาปวิวเรหิ ปคฺฆรามีติ, เอวเมว น เกสโลมกูปวิวรานิ ชานนฺติ อเมฺหหิ เสโท ปคฺฆรตีติฯ นปิ เสโท ชานาติ อหํ เกสโลมกูปวิวเรหิ ปคฺฆรามีติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ เสโท นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>  ถูลสฺส สกลสรีรํ ผริตฺวา กิสสฺส ชงฺฆมํสาทีนิ นิสฺสาย ฐิโต ปตฺถินฺนสิเนโหฯ ตตฺถ ยถา หลิทฺทิปิโลติกปฎิจฺฉเนฺน มํสปุเญฺช น มํสปุโญฺช ชานาติ มํ นิสฺสาย หลิทฺทิปิโลติกา ฐิตาติฯ นปิ หลิทฺทิปิโลติกา ชานาติ อหํ มํสปุญฺชํ นิสฺสาย ฐิตาติ, เอวเมว น สกลสรีเร ชงฺฆาทีสุ วา มํสํ ชานาติ มํ นิสฺสาย เมโท ฐิโตติฯ นปิ เมโท ชานาติ อหํ สกลสรีเร ชงฺฆาทีสุ วา มํสํ นิสฺสาย ฐิโตติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ เมโท นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ปตฺถินฺนยูโส อาพนฺธนากาโร อาโปธาตูติฯ</p>


<p>   ยทา สญฺชายติ ตทา อกฺขิกูปเก ปูเรตฺวา ติฎฺฐติ วา ปคฺฆรติ วาฯ ตตฺถ ยถา อุทกปุเณฺณสุ ตรุณตาลฎฺฐิกูปเกสุ น ตรุณตาลฎฺฐิกูปกา ชานนฺติ อเมฺหสุ อุทกํ ฐิตนฺติฯ นปิ ตรุณตาลฎฺฐิกูปเกสุ อุทกํ ชานาติ อหํ ตรุณตาลฎฺฐิกูปเกสุ ฐิตนฺติ, เอวเมว น อกฺขิกูปกา ชานนฺติ อเมฺหสุ อสฺสุ ฐิตนฺติฯ นปิ อสฺสุ ชานาติ อหํ อกฺขิกูปเกสุ ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ อสฺสุ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>   อคฺคิสนฺตาปาทิกาเล หตฺถตลหตฺถปิฎฺฐิปาทตลปาทปิฎฺฐิ นาสาปุฎนลาฎอํสกูเฎสุ ฐิตวิลีนเสฺนโหฯ ตตฺถ ยถา ปกฺขิตฺตเตเล อาจาเม น อาจาโม ชานาติ มํ เตลํ อโชฺฌตฺถริตฺวา ฐิตนฺติฯ นปิ เตลํ ชานาติ อหํ อาจามํ อโชฺฌตฺถริตฺวา ฐิตนฺติ, เอวเมว น หตฺถตลาทิปฺปเทโส ชานาติ มํ วสา อโชฺฌตฺถริตฺวา ฐิตาติฯ นปิ วสา ชานาติ อหํ หตฺถตลาทิปฺปเทสํ อโชฺฌตฺถริตฺวา ฐิตาติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ วสา นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>  ตถารูเป เขฬุปฺปตฺติปจฺจเย สติ อุโภหิ กโปลปเสฺสหิ โอโรหิตฺวา ชิวฺหาตเล ติฎฺฐติฯ ตตฺถ ยถา อโพฺพจฺฉินฺนอุทกนิสฺสเนฺท นทีตีรกูปเก น กูปตลํ ชานาติ มยิ อุทกํ สนฺติฎฺฐตีติฯ นปิ อุทกํ ชานาติ อหํ กูปตเล สนฺติฎฺฐามีติ, เอวเมว น ชิวฺหาตลํ ชานาติ มยิ อุโภหิ กโปลปเสฺสหิ โอโรหิตฺวา เขโฬ ฐิโตติฯ นปิ เขโฬ ชานาติ อหํ อุโภหิ กโปลปเสฺสหิ โอโรหิตฺวา ชิวฺหาตเล ฐิโตติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ เขโฬ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>   ยทา สญฺชายติ, ตทา นาสาปุเฎ ปูเรตฺวา ติฎฺฐติ วา ปคฺฆรติ วาฯ ตตฺถ ยถา ปูติทธิภริตาย สิปฺปิกาย น สิปฺปิกา ชานาติ มยิ ปูติทธิ ฐิตนฺติฯ นปิ ปูติทธิ ชานาติ อหํ สิปฺปิกาย ฐิตนฺติ, เอวเมว น นาสาปุฎา ชานนฺติ อเมฺหสุ สิงฺฆาณิกา ฐิตาติฯ นปิ สิงฺฆาณิกา ชานาติ อหํ นาสาปุเฎสุ ฐิตาติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ สิงฺฆาณิกา นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>  อฎฺฐิกสนฺธีนํ อพฺภญฺชนกิจฺจํ สาธยมานา อสีติสตสนฺธีสุ ฐิตาฯ ตตฺถ ยถา เตลพฺภญฺชิเต อเกฺข น อโกฺข ชานาติ มํ เตลํ อพฺภญฺชิตฺวา ฐิตนฺติฯ นปิ เตลํ ชานาติ อหํ อกฺขํ อพฺภญฺชิตฺวา ฐิตนฺติ, เอวเมว น อสีติสตสนฺธโย ชานนฺติ ลสิกา อเมฺห อพฺภญฺชิตฺวา ฐิตาติฯ นปิ ลสิกา ชานาติ อหํ อสีติสตสนฺธโย อพฺภญฺชิตฺวา ฐิตาติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ ลสิกา นาม  อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p>  วตฺถิสฺส อพฺภนฺตเร ฐิตํฯ ตตฺถ ยถา จนฺทนิกาย ปกฺขิเตฺต อมุเข รวณฆเฎ น รวณฆโฎ ชานาติ มยิ จนฺทนิการโส ฐิโตติฯ นปิ จนฺทนิการโส ชานาติ อหํ รวณฆเฎ ฐิโตติ, เอวเมว น วตฺถิ ชานาติ มยิ มุตฺตํ ฐิตนฺติฯ นปิ มุตฺตํ ชานาติ อหํ วตฺถิมฺหิ ฐิตนฺติฯ อญฺญมญฺญํ อาโภคปจฺจเวกฺขณรหิตา เอเต ธมฺมาฯ อิติ มุตฺตํ นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ยูสภูโต อาพนฺธนากาโร อาโปธาตูติฯ</p>


<p> เอวํ เกสาทีสุ มนสิการํ ปวเตฺตตฺวา เยน สนฺตปฺปติ, อยํ อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ปริปาจนากาโร เตโชธาตูติ, เยน ชีรียติ, เยน  ปริฑยฺหติ, เยน อสิตปีตขายิตสายิตํ สมฺมา ปริณามํ คจฺฉติ, อยํ อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต ปริปาจนากาโร เตโชธาตูติ เอวํ เตโชโกฎฺฐาเสสุ มนสิกาโร ปวเตฺตตโพฺพฯ</p>


<p> ตโต อุทฺธงฺคเม วาเต อุทฺธงฺคมวเสน ปริคฺคเหตฺวา อโธคเม อโธคมวเสน, กุจฺฉิสเย กุจฺฉิสยวเสน, โกฎฺฐาสเย โกฎฺฐาสยวเสน, องฺคมงฺคานุสาริมฺหิ องฺคมงฺคานุสาริวเสน, อสฺสาสปสฺสาเส อสฺสาสปสฺสาสวเสน ปริคฺคเหตฺวา อุทฺธงฺคมา วาตา นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต วิตฺถมฺภนากาโร วาโยธาตูติ, อโธคมา วาตา นาม, กุจฺฉิสยา วาตา นาม, โกฎฺฐาสยา วาตา นาม, องฺคมงฺคานุสาริโน วาตา นาม, อสฺสาสปสฺสาสา วาตา นาม อิมสฺมิํ สรีเร ปาฎิเยโกฺก โกฎฺฐาโส อเจตโน อพฺยากโต สุโญฺญ นิสฺสโตฺต วิตฺถมฺภนากาโร วาโยธาตูติ เอวํ วาโยโกฎฺฐาเสสุ มนสิกาโร ปวเตฺตตโพฺพฯ ตเสฺสวํ ปวตฺตมนสิการสฺส ธาตุโย ปากฎา โหนฺติฯ ตา ปุนปฺปุนํ อาวชฺชโต มนสิกโรโต วุตฺตนเยเนว อุปจารสมาธิ อุปฺปชฺชติฯ</p>


<p> ยสฺส ปน เอวํ ภาวยโต กมฺมฎฺฐานํ น อิชฺฌติ, เตน สลกฺขณสเงฺขปโต ภาเวตพฺพํฯ กถํ? วีสติยา โกฎฺฐาเสสุ ถทฺธลกฺขณํ ปถวีธาตูติ ววตฺถเปตพฺพํฯ ตเตฺถว อาพนฺธนลกฺขณํ  อาโปธาตูติฯ ปริปาจนลกฺขณํ เตโชธาตูติฯ วิตฺถมฺภนลกฺขณํ วาโยธาตูติฯ</p>


<p>ทฺวาทสสุ โกฎฺฐาเสสุ อาพนฺธนลกฺขณํ อาโปธาตูติ ววตฺถเปตพฺพํฯ ตเตฺถว ปริปาจนลกฺขณํ เตโชธาตูติฯ วิตฺถมฺภนลกฺขณํ วาโยธาตูติฯ ถทฺธลกฺขณํ ปถวีธาตูติฯ</p>


<p>จตูสุ โกฎฺฐาเสสุ ปริปาจนลกฺขณํ เตโชธาตูติ ววตฺถเปตพฺพํฯ เตน อวินิภุตฺตํ วิตฺถมฺภนลกฺขณํ วาโยธาตูติฯ ถทฺธลกฺขณํ ปถวีธาตูติฯ อาพนฺธนลกฺขณํ อาโปธาตูติฯ</p>


<p>ฉสุ  โกฎฺฐาเสสุ วิตฺถมฺภนลกฺขณํ วาโยธาตูติ ววตฺถเปตพฺพํฯ ตเตฺถว ถทฺธลกฺขณํ ปถวีธาตูติฯ อาพนฺธนลกฺขณํ อาโปธาตูติฯ ปริปาจนลกฺขณํ เตโชธาตูติฯ ตเสฺสวํ ววตฺถาปยโต ธาตุโย ปากฎา โหนฺติฯ ตา ปุนปฺปุนํ อาวชฺชโต มนสิกโรโต วุตฺตนเยเนว อุปจารสมาธิ อุปฺปชฺชติฯ</p>


<p> ยสฺส ปน เอวมฺปิ ภาวยโต กมฺมฎฺฐานํ น อิชฺฌติ, เตน สลกฺขณวิภตฺติโต ภาเวตพฺพํฯ กถํ? ปุเพฺพ วุตฺตนเยเนว เกสาทโย ปริคฺคเหตฺวา เกสมฺหิ ถทฺธลกฺขณํ ปถวีธาตูติ ววตฺถเปตพฺพํฯ ตเตฺถว อาพนฺธนลกฺขณํ อาโปธาตูติฯ ปริปาจนลกฺขณํ เตโชธาตูติฯ วิตฺถมฺภนลกฺขณํ วาโยธาตูติฯ เอวํ สพฺพโกฎฺฐาเสสุ เอเกกสฺมิํ โกฎฺฐาเส จตโสฺส จตโสฺส ธาตุโย ววตฺถเปตพฺพาฯ ตเสฺสวํ ววตฺถาปยโต ธาตุโย ปากฎา โหนฺติฯ ตา ปุนปฺปุนํ อาวชฺชโต มนสิกโรโต วุตฺตนเยเนว อุปจารสมาธิ อุปฺปชฺชติฯ</p>


<p>อปิจ โข ปน วจนตฺถโต, กลาปโต, จุณฺณโต, ลกฺขณาทิโต, สมุฎฺฐานโต, นานเตฺตกตฺตโต, วินิโพฺภคาวินิโพฺภคโต, สภาควิสภาคโต, อชฺฌตฺติกพาหิรวิเสสโต, สงฺคหโต, ปจฺจยโต, อสมนฺนาหารโต, ปจฺจยวิภาคโตติ อิเมหิปิ อากาเรหิ ธาตุโย มนสิกาตพฺพาฯ</p>


<p> ตตฺถ  มนสิกโรเนฺตน ปตฺถฎตฺตา ปถวีฯ อโปฺปติ อาปิยติ อปฺปายตีติ วา อาโปฯ เตชตีติ เตโชฯ วายตีติ วาโยฯ อวิเสเสน ปน สลกฺขณธารณโต  ทุกฺขาทานโต ทุกฺขาธานโต จ ธาตูติฯ เอวํ วิเสสสามญฺญวเสน วจนตฺถโต มนสิกาตพฺพาฯ</p>


<p> ติ ยา อยํ เกสา โลมาติอาทินา นเยน วีสติยา อากาเรหิ ปถวีธาตุ, ปิตฺตํ เสมฺหนฺติ จ อาทินา นเยน ทฺวาทสหากาเรหิ อาโปธาตุ นิทฺทิฎฺฐา, ตตฺถ ยสฺมา –</p>


<p>
วโณฺณ  
คโนฺธ รโส โอชา, จตโสฺส จาปิ ธาตุโย;  
  
อฎฺฐธมฺมสโมธานา, โหติ เกสาติ สมฺมุติ;  
  
เตสํเยว วินิโพฺภคา, นตฺถิ เกสาติ สมฺมุติฯ  
</p>
  
<p>ตสฺมา เกสาปิ อฎฺฐธมฺมกลาปมตฺตเมวฯ ตถา โลมาทโยติฯ โย ปเนตฺถ กมฺมสมุฎฺฐาโน โกฎฺฐาโส, โส ชีวิตินฺทฺริเยน จ ภาเวน จ สทฺธิํ ทสธมฺมกลาโปปิ โหติฯ อุสฺสทวเสน ปน ปถวีธาตุ อาโปธาตูติ สงฺขํ คโตฯ เอวํ กลาปโต มนสิกาตพฺพาฯ</p>


<p> ติ อิมสฺมิํ หิ สรีเร มชฺฌิเมน ปมาเณน ปริคฺคยฺหมานา ปรมาณุเภทสญฺจุณฺณา สุขุมรชภูตา  โทณมตฺตา สิยาฯ สา ตโต อุปฑฺฒปฺปมาณาย อาโปธาตุยา สงฺคหิตา, เตโชธาตุยา อนุปาลิตา วาโยธาตุยา วิตฺถมฺภิตา น วิกิริยติ น วิทฺธํสิยติ, อวิกิริยมานา อวิทฺธํสิยมานา อเนกวิธํ อิตฺถิปุริสลิงฺคาทิภาววิกปฺปํ อุปคจฺฉติ, อณุถูลทีฆรสฺสถิรกถินาทิภาวญฺจ ปกาเสติฯ</p>


<p>ยูสคตา อาพนฺธนาการภูตา ปเนตฺถ  ปถวีปติฎฺฐิตา เตชานุปาลิตา วาโยวิตฺถมฺภิตา น ปคฺฆรติ น ปริสฺสวติ, อปคฺฆรมานา อปริสฺสวมานา ปีณิตปีณิตภาวํ ทเสฺสติฯ</p>


<p>อสิตปีตาทิปาจกา เจตฺถ อุสุมาการภูตา อุณฺหตฺตลกฺขณา  ปถวีปติฎฺฐิตา อาโปสงฺคหิตา วาโยวิตฺถมฺภิตา อิมํ กายํ ปริปาเจติ, วณฺณสมฺปตฺติญฺจสฺส อาวหติฯ ตาย จ ปน ปริปาจิโต อยํ กาโย น ปูติภาวํ ทเสฺสติฯ</p>


<p>องฺคมงฺคานุสฎา  เจตฺถ สมุทีรณวิตฺถมฺภนลกฺขณา  ปถวีปติฎฺฐิตา อาโปสงฺคหิตา เตชานุปาลิตา อิมํ กายํ วิตฺถเมฺภติฯ ตาย จ ปน วิตฺถมฺภิโต อยํ กาโย น ปริปตติ, อุชุกํ สณฺฐาติฯ อปราย วาโยธาตุยา สมพฺภาหโต คมนฎฺฐานนิสชฺชาสยนอิริยาปเถสุ วิญฺญตฺติํ ทเสฺสติ, สมิเญฺชติ, สมฺปสาเรติ, หตฺถปาทํ ลาเฬติฯ เอวเมตํ อิตฺถิปุริสาทิภาเวน พาลชนวญฺจนํ มายารูปสทิสํ ธาตุยนฺตํ ปวตฺตตีติ เอวํ จุณฺณโต มนสิกาตพฺพาฯ</p>


<p> ติ  ปถวีธาตุ กิํ ลกฺขณา, กิํ รสา, กิํ ปจฺจุปฎฺฐานาติ เอวํ จตโสฺสปิ ธาตุโย อาวเชฺชตฺวา  กกฺขฬตฺตลกฺขณา, ปติฎฺฐานรสา, สมฺปฎิจฺฉนปจฺจุปฎฺฐานาฯ  ปคฺฆรณลกฺขณา, พฺรูหนรสา, สงฺคหปจฺจุปฎฺฐานาฯ  อุณฺหตฺตลกฺขณา, ปริปาจนรสา, มทฺทวานุปฺปทานปจฺจุปฎฺฐานาฯ  วิตฺถมฺภนลกฺขณา, สมุทีรณรสาฯ อภินีหารปจฺจุปฎฺฐานาติ เอวํ ลกฺขณาทิโต มนสิกาตพฺพาฯ</p>


<p> ติ เย อิเม ปถวีธาตุอาทีนํ วิตฺถารโต ทสฺสนวเสน เกสาทโย ทฺวาจตฺตาลีส โกฎฺฐาสา ทสฺสิตาฯ เตสุ อุทริยํ กรีสํ ปุโพฺพ มุตฺตนฺติ อิเม จตฺตาโร โกฎฺฐาสา ฯ อสฺสุ เสโท เขโฬ สิงฺฆาณิกาติ อิเม จตฺตาโร ฯ อสิตาทิปริปาจโก เตโช ฯ อสฺสาสปสฺสาสา จิตฺตสมุฎฺฐานาวฯ อวเสสา สเพฺพปิ ติ เอวํ สมุฎฺฐานโต มนสิกาตพฺพาฯ</p>


<p> ติ สพฺพาสมฺปิ ธาตูนํ สลกฺขณาทิโต นานตฺตํฯ อญฺญาเนว หิ ปถวีธาตุยา ลกฺขณรสปจฺจุปฎฺฐานานิฯ อญฺญานิ อาโปธาตุอาทีนํฯ เอวํ ลกฺขณาทิวเสน ปน กมฺมสมุฎฺฐานาทิวเสน จ นานตฺตภูตานมฺปิ เอตาสํ รูปมหาภูตธาตุธมฺมอนิจฺจาทิวเสน เอกตฺตํ โหติฯ สพฺพาปิ หิ ธาตุโย รุปฺปนลกฺขณํ อนตีตตฺตา ฯ มหนฺตปาตุภาวาทีหิ การเณหิ ฯ</p>


<p>ติ เอตา หิ ธาตุโย มหนฺตปาตุภาวโต, มหาภูตสามญฺญโต, มหาปริหารโต, มหาวิการโต, มหตฺตา ภูตตฺตา จาติ อิเมหิ การเณหิ มหาภูตานีติ วุจฺจนฺติฯ</p>


<p>ตตฺถ  ติ เอตานิ หิ อนุปาทินฺนสนฺตาเนปิ อุปาทินฺนสนฺตาเนปิ มหนฺตานิ ปาตุภูตานิฯ เตสํ อนุปาทินฺนสนฺตาเน –</p>


<p>
ทุเว สตสหสฺสานิ, จตฺตาริ นหุตานิ จ;  
  
เอตฺตกํ พหลเตฺตน, สงฺขาตายํ วสุนฺธราติฯ –  
</p>
  
<p>อาทินา นเยน มหนฺตปาตุภาวตา พุทฺธานุสฺสตินิเทฺทเส วุตฺตาวฯ</p>


<p>อุปาทินฺนสนฺตาเนปิ  มจฺฉกจฺฉปเทวทานวาทิสรีรวเสน มหนฺตาเนว ปาตุภูตานิฯ วุตฺตเญฺหตํ ‘‘สนฺติ, ภิกฺขเว, มหาสมุเทฺท โยชนสติกาปิ อตฺตภาวา’’ติอาทิฯ</p>


<p>ติ เอตานิ หิ ยถา มายากาโร อมณิํเยว อุทกํ มณิํ กตฺวา ทเสฺสติ, อสุวณฺณํเยว เลฑฺฑุํ สุวณฺณํ กตฺวา ทเสฺสติฯ</p>


<p>ยถา จ สยํ เนว ยโกฺข น ยกฺขี สมาโน ยกฺขภาวมฺปิ ยกฺขิภาวมฺปิ ทเสฺสติ, เอวเมว สยํ อนีลาเนว หุตฺวา นีลํ อุปาทารูปํ ทเสฺสนฺติ, อปีตานิ อโลหิตานิ อโนทาตาเนว หุตฺวา โอทาตํ อุปาทารูปํ ทเสฺสนฺตีติ มายาการมหาภูตสามญฺญโต มหาภูตานิฯ</p>


<p>ยถา จ ยกฺขาทีนิ มหาภูตานิ ยํ คณฺหนฺติ, เนว เนสํ ตสฺส อโนฺต น พหิ ฐานํ อุปลพฺภติ, น จ ตํ นิสฺสาย น ติฎฺฐนฺติ, เอวเมว ตานิปิ เนว อญฺญมญฺญสฺส อโนฺต น พหิ ฐิตานิ หุตฺวา อุปลพฺภนฺติ, น จ อญฺญมญฺญํ นิสฺสาย น ติฎฺฐนฺตีติ อจิเนฺตยฺยฎฺฐานตาย ยกฺขาทิมหาภูตสามญฺญโตปิ มหาภูตานิฯ ยถา จ ยกฺขินีสงฺขาตานิ มหาภูตานิ มนาเปหิ วณฺณสณฺฐานวิเกฺขเปหิ อตฺตโน ภยานกภาวํ ปฎิจฺฉาเทตฺวา สเตฺต วเญฺจนฺติ, เอวเมว เอตานิปิ อิตฺถิปุริสสรีราทีสุ มนาเปน ฉวิวเณฺณน มนาเปน อตฺตโน องฺคปจฺจงฺคสณฺฐาเนน มนาเปน จ หตฺถปาทงฺคุลิภมุกวิเกฺขเปน อตฺตโน กกฺขฬตฺตาทิเภทํ สรสลกฺขณํ ปฎิจฺฉาเทตฺวา พาลชนํ วเญฺจนฺติ, อตฺตโน สภาวํ ทฎฺฐุํ น เทนฺตีติ วญฺจกเตฺตน ยกฺขินีมหาภูตสามญฺญโตปิ มหาภูตานิฯ</p>


<p>ติ  มหเนฺตหิ ปจฺจเยหิ ปริหริตพฺพโตฯ เอตานิ หิ ทิวเส ทิวเส อุปเนตพฺพตฺตา มหเนฺตหิ ฆาสจฺฉาทนาทีหิ ภูตานิ ปวตฺตานีติ มหาภูตานิฯ มหาปริหารานิ วา ภูตานีติปิ มหาภูตานิฯ</p>


<p>ติ เอตานิ หิ อนุปาทินฺนานิปิ อุปาทินฺนานิปิ มหาวิการานิ โหนฺติฯ ตตฺถ อนุปาทินฺนานํ กปฺปวุฎฺฐาเน วิการมหตฺตํ ปากฎํ โหติฯ อุปาทินฺนานํ ธาตุโกฺขภกาเลฯ ตถา หิ –</p>


<p>
ภูมิโต  
วุฎฺฐิตา ยาว, พฺรหฺมโลกา วิธาวติ;  
  
อจฺจิ อจฺจิมโต โลเก, ฑยฺหมานมฺหิ เตชสาฯ  
</p>
  
<p>
โกฎิสตสหเสฺสกํ, จกฺกวาฬํ วิลียติ;  
  
กุปิเตน ยทา โลโก, สลิเลน วินสฺสติฯ  
</p>
  
<p>
โกฎิสตสหเสฺสกํ, จกฺกวาฬํ วิกีรติ;  
  
วาโยธาตุปฺปโกเปน, ยทา โลโก วินสฺสติฯ  
</p>
  
<p>
ปตฺถโทฺธ ภวติ กาโย, ทโฎฺฐ กฎฺฐมุเขน วา;  
  
ปถวีธาตุปฺปโกเปน, โหติ กฎฺฐมุเขว โสฯ  
</p>
  
<p>
ปูติโย ภวติ กาโย, ทโฎฺฐ ปูติมุเขน วา;  
  
อาโปธาตุปฺปโกเปน, โหติ ปูติมุเขว โสฯ  
</p>
  
<p>
สนฺตโตฺต ภวติ กาโย, ทโฎฺฐ อคฺคิมุเขน วา;  
  
เตโชธาตุปฺปโกเปน, โหติ อคฺคิมุเขว โสฯ  
</p>
  
<p>
สญฺฉิโนฺน ภวติ กาโย, ทโฎฺฐ สตฺถมุเขน วา;  
  
วาโยธาตุปฺปโกเปน, โหติ สตฺถมุเขว โสฯ  
</p>
  
<p>อิติ  มหาวิการานิ ภูตานีติ มหาภูตานิฯ</p>


<p>ติ เอตานิ หิ มหนฺตานิ มหตา วายาเมน ปริคฺคเหตพฺพตฺตา ภูตานิ วิชฺชมานตฺตาติ มหตฺตา ภูตตฺตา จ มหาภูตานิฯ</p>


<p>เอวํ สพฺพาเปตา ธาตุโย มหนฺตปาตุภาวาทีหิ การเณหิ มหาภูตานิฯ</p>


<p>สลกฺขณธารณโต ปน ทุกฺขาทานโต จ ทุกฺขาธานโต จ สพฺพาปิ ธาตุลกฺขณํ อนตีตตฺตา ฯ สลกฺขณธารเณน จ อตฺตโน ขณานุรูปธารเณน จ ฯ ขยเฎฺฐน ฯ ภยเฎฺฐน ฯ อสารกเฎฺฐน ฯ</p>


<p>อิติ สพฺพาสมฺปิ รูปมหาภูตธาตุธมฺมอนิจฺจาทิวเสน เอกตฺตนฺติ เอวํ นานเตฺตกตฺตโต มนสิกาตพฺพาฯ</p>


<p> ติ  สหุปฺปนฺนาว เอตา เอเกกสฺมิํ สพฺพปริยนฺติเม สุทฺธฎฺฐกาทิกลาเปปิ ปเทเสน อวินิพฺภุตฺตาฯ ลกฺขเณน ปน วินิพฺภุตฺตาติ เอวํ วินิโพฺภคาวินิโพฺภคโต มนสิกาตพฺพาฯ</p>


<p> ติ เอวํ อวินิพฺภุตฺตาสุ จาปิ เอตาสุ ปุริมา เทฺว ครุกตฺตา สภาคาฯ ตถา ปจฺฉิมา ลหุกตฺตาฯ ปุริมา ปน ปจฺฉิมาหิ ปจฺฉิมา จ ปุริมาหิ วิสภาคาติ เอวํ สภาควิสภาคโต มนสิกาตพฺพาฯ</p>


<p> ติ อชฺฌตฺติกา ธาตุโย วิญฺญาณวตฺถุวิญฺญตฺติอินฺทฺริยานํ นิสฺสยา โหนฺติ, สอิริยาปถา, จตุสมุฎฺฐานาฯ พาหิรา วุตฺตวิปรีตปฺปการาติ เอวํ อชฺฌตฺติกพาหิรวิเสสโต มนสิกาตพฺพาฯ</p>


<p> ติ กมฺมสมุฎฺฐานา ปถวีธาตุ กมฺมสมุฎฺฐานาหิ อิตราหิ เอกสงฺคหา โหติ สมุฎฺฐานนานตฺตาภาวโต ฯ ตถา จิตฺตาทิสมุฎฺฐานา จิตฺตาทิสมุฎฺฐานาหีติ เอวํ สงฺคหโต มนสิกาตพฺพาฯ</p>


<p> ติ ปถวีธาตุ อาโปสงฺคหิตา เตโชอนุปาลิตา วาโยวิตฺถมฺภิตา ติณฺณํ มหาภูตานํ ปติฎฺฐา หุตฺวา ปจฺจโย โหติฯ อาโปธาตุ ปถวีปติฎฺฐิตา เตโชอนุปาลิตา วาโยวิตฺถมฺภิตา ติณฺณํ มหาภูตานํ อาพนฺธนํ หุตฺวา ปจฺจโย โหติฯ เตโชธาตุ ปถวีปติฎฺฐิตา อาโปสงฺคหิตา วาโยวิตฺถมฺภิตา ติณฺณํ มหาภูตานํ ปริปาจนํ หุตฺวา ปจฺจโย โหติฯ วาโยธาตุ ปถวีปติฎฺฐิตา อาโปสงฺคหิตา เตโชปริปาจิตา ติณฺณํ มหาภูตานํ วิตฺถมฺภนํ หุตฺวา ปจฺจโย โหตีติ เอวํ ปจฺจยโต มนสิกาตพฺพาฯ</p>


<p> ติ ปถวีธาตุ เจตฺถ ‘‘อหํ ปถวีธาตู’’ติ วา, ‘‘ติณฺณํ มหาภูตานํ ปติฎฺฐา หุตฺวา ปจฺจโย โหมี’’ติ วา น ชานาติฯ อิตรานิปิ ตีณิ ‘‘อมฺหากํ ปถวีธาตุ ปติฎฺฐา หุตฺวา ปจฺจโย โหตี’’ติ น ชานนฺติฯ เอส นโย สพฺพตฺถาติ เอวํ อสมนฺนาหารโต มนสิกาตพฺพาฯ</p>


<p> ติ  ธาตูนํ หิ กมฺมํ, จิตฺตํ, อาหาโร, อุตูติ จตฺตาโร ปจฺจยาฯ ตตฺถ กมฺมสมุฎฺฐานานํ กมฺมเมว ปจฺจโย โหติ, น จิตฺตาทโยฯ จิตฺตาทิสมุฎฺฐานานมฺปิ จิตฺตาทโยว ปจฺจยา โหนฺติ, น อิตเรฯ กมฺมสมุฎฺฐานานญฺจ กมฺมํ ชนกปจฺจโย โหติ, เสสานํ ปริยายโต อุปนิสฺสยปจฺจโย โหติฯ จิตฺตสมุฎฺฐานานํ จิตฺตํ ชนกปจฺจโย โหติ, เสสานํ ปจฺฉาชาตปจฺจโย อตฺถิปจฺจโย อวิคตปจฺจโย จฯ อาหารสมุฎฺฐานานํ อาหาโร ชนกปจฺจโย โหติ, เสสานํ อาหารปจฺจโย อตฺถิปจฺจโย อวิคตปจฺจโย จฯ อุตุสมุฎฺฐานานํ อุตุ ชนกปจฺจโย โหติ, เสสานํ อตฺถิปจฺจโย อวิคตปจฺจโย จฯ กมฺมสมุฎฺฐานํ มหาภูตํ กมฺมสมุฎฺฐานานมฺปิ มหาภูตานํ ปจฺจโย โหติ จิตฺตาทิสมุฎฺฐานานมฺปิฯ ตถา จิตฺตสมุฎฺฐานํ, อาหารสมุฎฺฐานํฯ อุตุสมุฎฺฐานํ มหาภูตํ อุตุสมุฎฺฐานานมฺปิ มหาภูตานํ ปจฺจโย โหติ กมฺมาทิสมุฎฺฐานานมฺปิฯ</p>


<p>ตตฺถ กมฺมสมุฎฺฐานา ปถวีธาตุ กมฺมสมุฎฺฐานานํ อิตราสํ สหชาตอญฺญมญฺญนิสฺสยอตฺถิอวิคตวเสน เจว ปติฎฺฐาวเสน จ ปจฺจโย โหติ, น ชนกวเสนฯ อิตเรสํ ติสนฺตติมหาภูตานํ  นิสฺสยอตฺถิอวิคตวเสน ปจฺจโย โหติ, น ปติฎฺฐาวเสน น ชนกวเสนฯ อาโปธาตุ เจตฺถ อิตราสํ ติณฺณํ สหชาตาทิวเสน เจว อาพนฺธนวเสน จ ปจฺจโย โหติ, น ชนกวเสนฯ อิตเรสํ ติสนฺตติกานํ นิสฺสยอตฺถิอวิคตปจฺจยวเสเนว, น อาพนฺธนวเสน น ชนกวเสนฯ เตโชธาตุเปตฺถ อิตราสํ ติณฺณํ สหชาตาทิวเสน เจว ปริปาจนวเสน จ ปจฺจโย โหติ, น ชนกวเสนฯ อิตเรสํ ติสนฺตติกานํ นิสฺสยอตฺถิอวิคตปจฺจยวเสเนว, น ปริปาจนวเสน, น ชนกวเสนฯ วาโยธาตุเปตฺถ อิตราสํ ติณฺณํ สหชาตาทิวเสน เจว วิตฺถมฺภนวเสน จ ปจฺจโย โหติ, น ชนกวเสนฯ อิตเรสํ ติสนฺตติกานํ นิสฺสยอตฺถิอวิคตปจฺจยวเสเนว, น วิตฺถมฺภนวเสน, น ชนกวเสนฯ จิตฺตอาหารอุตุสมุฎฺฐานปถวีธาตุอาทีสุปิ เอเสว นโยฯ</p>


<p>เอวํ สหชาตาทิปจฺจยวสปฺปวตฺตาสุ จ ปเนตาสุ ธาตูสุ –</p>


<p>
เอกํ ปฎิจฺจ ติโสฺส, จตุธา ติโสฺส ปฎิจฺจ เอโก จ;  
  
เทฺว ธาตุโย ปฎิจฺจ, เทฺว ฉทฺธา สมฺปวตฺตนฺติฯ  
</p>
  
<p>ปถวีอาทีสุ  หิ เอเกกํ ปฎิจฺจ อิตรา ติโสฺส ติโสฺสติ เอวํ เอกํ ปฎิจฺจ ติโสฺส จตุธา สมฺปวตฺตนฺติฯ ตถา ปถวีธาตุอาทีสุ เอเกกา อิตรา ติโสฺส ติโสฺส ปฎิจฺจาติ เอวํ ติโสฺส ปฎิจฺจ เอกา จตุธา สมฺปวตฺตติฯ ปุริมา ปน เทฺว ปฎิจฺจ ปจฺฉิมา, ปจฺฉิมา จ เทฺว ปฎิจฺจ ปุริมา, ปฐมตติยา ปฎิจฺจ ทุติยจตุตฺถา, ทุติยจตุตฺถา ปฎิจฺจ ปฐมตติยา, ปฐมจตุตฺถา ปฎิจฺจ ทุติยตติยา, ทุติยตติยา ปฎิจฺจ ปฐมจตุตฺถาติ เอวํ เทฺว ธาตุโย ปฎิจฺจ เทฺว ฉธา สมฺปวตฺตนฺติฯ</p>


<p>ตาสุ ปถวีธาตุ อภิกฺกมปฎิกฺกมาทิกาเล อุปฺปีฬนสฺส ปจฺจโย โหติฯ สาว อาโปธาตุยา อนุคตา ปติฎฺฐาปนสฺสฯ ปถวีธาตุยา ปน อนุคตา อาโปธาตุ อวเกฺขปนสฺสฯ วาโยธาตุยา อนุคตา เตโชธาตุ อุทฺธรณสฺสฯ เตโชธาตุยา อนุคตา วาโยธาตุ อติหรณวีติหรณานํ ปจฺจโย โหตีติ เอวํ ปจฺจยวิภาคโต มนสิกาตพฺพาฯ</p>


<p>เอวํ วจนตฺถาทิวเสน มนสิ กโรนฺตสฺสาปิ หิ เอเกเกน มุเขน ธาตุโย ปากฎา โหนฺติฯ ตา  ปุนปฺปุนํ อาวชฺชโต มนสิกโรโต วุตฺตนเยเนว อุปจารสมาธิ อุปฺปชฺชติฯ สฺวายํ จตุนฺนํ ธาตูนํ ววตฺถาปกสฺส ญาณสฺสานุภาเวน อุปฺปชฺชนโต จตุธาตุววตฺถานเนฺตฺวว สงฺขํ คจฺฉติฯ</p>


<p> อิทญฺจ ปน จตุธาตุววตฺถานํ อนุยุโตฺต ภิกฺขุ สุญฺญตํ อวคาหติ, สตฺตสญฺญํ สมุคฺฆาเตติฯ โส สตฺตสญฺญาย สมูหตตฺตา วาฬมิคยกฺขรกฺขสาทิวิกปฺปํ อนาวชฺชมาโน ภยเภรวสโห โหติ, อรติรติสโห, น อิฎฺฐานิเฎฺฐสุ อุคฺฆาตนิคฺฆาตํ ปาปุณาติฯ มหาปโญฺญ จ ปน โหติ อมตปริโยสาโน วา สุคติปรายโน วาติฯ</p>


<p>
เอวํ มหานุภาวํ, โยคิวรสหสฺส กีฬิตํ เอตํ;  
  
จตุธาตุววตฺถานํ, นิจฺจํ เสเวถ เมธาวีติฯ  
</p>
  
<p>อยํ จตุธาตุววตฺถานสฺส ภาวนานิเทฺทโสฯ</p>


<p> เอตฺตาวตา จ ยํ สมาธิสฺส วิตฺถารํ ภาวนานยญฺจ ทเสฺสตุํ ‘‘โก สมาธิ, เกนเฎฺฐน สมาธี’’ติอาทินา นเยน ปญฺหากมฺมํ กตํ, ตตฺถ ‘‘กถํ  ภาเวตโพฺพ’’ติ อิมสฺส ปทสฺส สพฺพปฺปการโต อตฺถวณฺณนา สมตฺตา โหติฯ</p>


<p>ทุวิโธเยว หยํ อิธ อธิเปฺปโต อุปจารสมาธิ เจว อปฺปนาสมาธิ จฯ ตตฺถ ทสสุ กมฺมฎฺฐาเนสุ, อปฺปนาปุพฺพภาคจิเตฺตสุ จ เอกคฺคตา ฯ อวเสสกมฺมฎฺฐาเนสุ จิเตฺตกคฺคตา ฯ โส ทุวิโธปิ เตสํ กมฺมฎฺฐานานํ ภาวิตตฺตา ภาวิโต โหติฯ เตน วุตฺตํ ‘‘กถํ ภาเวตโพฺพติ อิมสฺส ปทสฺส สพฺพปฺปการโต อตฺถวณฺณนา สมตฺตา’’ติฯ</p>


<h3>สมาธิอานิสํสกถา</h3>
<p> ยํ ปน วุตฺตํ ‘‘สมาธิภาวนาย โก อานิสํโส’’ติ, ตตฺถ ทิฎฺฐธมฺมสุขวิหาราทิปญฺจวิโธ สมาธิภาวนาย อานิสํโสฯ ตถา หิ เย อรหโนฺต ขีณาสวา สมาปชฺชิตฺวา เอกคฺคจิตฺตา สุขํ ทิวสํ วิหริสฺสามาติ สมาธิํ ภาเวนฺติ, เตสํ อปฺปนาสมาธิภาวนา  โหติฯ เตนาห ภควา ‘‘น โข ปเนเต, จุนฺท, อริยสฺส  วินเย สเลฺลขา วุจฺจนฺติฯ ทิฎฺฐธมฺมสุขวิหารา เอเต อริยสฺส วินเย วุจฺจนฺตี’’ติ (ม. นิ. ๑.๘๒)ฯ</p>


<p>เสกฺขปุถุชฺชนานํ สมาปตฺติโต วุฎฺฐาย สมาหิเตน จิเตฺตน วิปสฺสิสฺสามาติ ภาวยตํ วิปสฺสนาย ปทฎฺฐานตฺตา อปฺปนาสมาธิภาวนาปิ สมฺพาเธ โอกาสาธิคมนเยน อุปจารสมาธิภาวนาปิ  โหติฯ เตนาห ภควา ‘‘สมาธิํ, ภิกฺขเว, ภาเวถฯ สมาหิโต, ภิกฺขเว, ภิกฺขุ ยถาภูตํ ปชานาตี’’ติ (สํ. นิ. ๓.๕)ฯ</p>


<p>เย ปน อฎฺฐ สมาปตฺติโย นิพฺพเตฺตตฺวา อภิญฺญาปาทกํ ฌานํ สมาปชฺชิตฺวา สมาปตฺติโต วุฎฺฐาย เอโกปิ หุตฺวา พหุธา โหตีติ วุตฺตนยา อภิญฺญาโย ปเตฺถโนฺต นิพฺพเตฺตนฺติ, เตสํ สติ สติ อายตเน อภิญฺญาปทฎฺฐานตฺตา อปฺปนาสมาธิภาวนา  โหติฯ เตนาห ภควา – ‘‘โส ยสฺส ยสฺส อภิญฺญาสจฺฉิกรณียสฺส ธมฺมสฺส  จิตฺตํ อภินินฺนาเมติ อภิญฺญาสจฺฉิกิริยาย, ตตฺร ตเตฺรว สกฺขิภพฺพตํ ปาปุณาติ สติ สติ อายตเน’’ติ (ม. นิ. ๓.๑๕๘; อ. นิ. ๓.๑๐๒)ฯ</p>


<p>เย อปริหีนชฺฌานา พฺรหฺมโลเก นิพฺพตฺติสฺสามาติ พฺรหฺมโลกูปปตฺติํ ปเตฺถนฺตา อปตฺถยมานา วาปิ ปุถุชฺชนา สมาธิโต น ปริหายนฺติ, เตสํ ภววิเสสาวหตฺตา อปฺปนาสมาธิภาวนา  โหติฯ เตนาห ภควา – ‘‘ปฐมํ ฌานํ ปริตฺตํ ภาเวตฺวา กตฺถ อุปปชฺชนฺติฯ พฺรหฺมปาริสชฺชานํ เทวานํ สหพฺยตํ อุปปชฺชนฺตี’’ติอาทิ (วิภ. ๑๐๒๔)ฯ</p>


<p>อุปจารสมาธิภาวนาปิ ปน กามาวจรสุคติภววิเสสํ อาวหติเยวฯ</p>


<p>เย ปน อริยา อฎฺฐ สมาปตฺติโย นิพฺพเตฺตตฺวา นิโรธสมาปตฺติํ สมาปชฺชิตฺวา สตฺต ทิวสานิ อจิตฺตา หุตฺวา ทิเฎฺฐว ธเมฺม นิโรธํ นิพฺพานํ ปตฺวา สุขํ วิหริสฺสามาติ สมาธิํ ภาเวนฺติ, เตสํ อปฺปนาสมาธิภาวนา  โหติฯ เตนาห – ‘‘โสฬสหิ ญาณจริยาหิ นวหิ สมาธิจริยาหิ วสีภาวตา ปญฺญา นิโรธสมาปตฺติยา ญาณ’’นฺติ (ปฎิ. ม. ๑.๓๔)ฯ</p>


<p>เอวมยํ  ทิฎฺฐธมฺมสุขวิหาราทิ ปญฺจวิโธ สมาธิภาวนาย อานิสํโส –</p>


<p>
‘‘ตสฺมา เนกานิสํสมฺหิ, กิเลสมลโสธเน;  
  
สมาธิภาวนาโยเค, นปฺปมเชฺชยฺย ปณฺฑิโต’’ติฯ  
</p>
  
<p> เอตฺตาวตา จ ‘‘สีเล ปติฎฺฐาย นโร สปโญฺญ’’ติ อิมิสฺสา คาถาย สีลสมาธิปญฺญามุเขน เทสิเต วิสุทฺธิมเคฺค  ปริทีปิโต โหติฯ</p>

</p>

</p>

</p>


<p> ปฐโม  สีลนิเทฺทโสฯ ทุติโย ธุตงฺคนิเทฺทโส;ฯ ตติโย กมฺมฎฺฐานคฺคหณนิเทฺทโสฯ จตุโตฺถ ปถวีกสิณนิเทฺทโสฯ ปญฺจโม เสสกสิณนิเทฺทโสฯ ฉโฎฺฐ อสุภนิเทฺทโสฯ สตฺตโม ฉอนุสฺสตินิเทฺทโสฯ อฎฺฐโม เสสานุสฺสตินิเทฺทโสฯ นวโม พฺรหฺมวิหารนิเทฺทโสฯ ทสโม อารุปฺปนิเทฺทโสฯ ปฎิกฺกูลสญฺญาธาตุววตฺถานทฺวยนิเทฺทโส เอกาทสโมติฯ</p>

</p>





