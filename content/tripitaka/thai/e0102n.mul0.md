<h2>วิสุทฺธิมโคฺค</h2>
<h3>(ทุติโย ภาโค)</h3>
<h1>๑๒. อิทฺธิวิธนิเทฺทโส</h1>
<h3>อภิญฺญากถา</h3>
<p> อิทานิ   ยาสํ โลกิกาภิญฺญานํ วเสน อยํ สมาธิภาวนา อภิญฺญานิสํสาติ วุตฺตา, ตา อภิญฺญา สมฺปาเทตุํ ยสฺมา ปถวีกสิณาทีสุ อธิคตจตุตฺถชฺฌาเนน โยคินา โยโค กาตโพฺพฯ เอวญฺหิสฺส สา สมาธิภาวนา อธิคตานิสํสา เจว ภวิสฺสติ ถิรตรา จ, โส อธิคตานิสํสาย ถิรตราย สมาธิภาวนาย สมนฺนาคโต สุเขเนว ปญฺญาภาวนํ สมฺปาเทสฺสติฯ ตสฺมา อภิญฺญากถํ ตาว อารภิสฺสามฯ</p>


<p>ภควตา หิ อธิคตจตุตฺถชฺฌานสมาธีนํ กุลปุตฺตานํ สมาธิภาวนานิสํสทสฺสนตฺถเญฺจว อุตฺตรุตฺตริ ปณีตปณีตธมฺมเทสนตฺถญฺจ  ‘‘โส เอวํ สมาหิเต จิเตฺต ปริสุเทฺธ ปริโยทาเต อนงฺคเณ วิคตูปกฺกิเลเส มุทุภูเต กมฺมนิเย ฐิเต อาเนญฺชปฺปเตฺต อิทฺธิวิธาย จิตฺตํ อภินีหรติ อภินินฺนาเมติฯ โส อเนกวิหิตํ อิทฺธิวิธํ ปจฺจนุโภติ เอโกปิ หุตฺวา พหุธา โหตี’’ติอาทินา (ที. นิ. ๑.๒๓๘) นเยน อิทฺธิวิธํ, ทิพฺพโสตธาตุญาณํ, เจโตปริยญาณํ, ปุเพฺพนิวาสานุสฺสติญาณํ, สตฺตานํ จุตูปปาเต ญาณนฺติ ปญฺจ โลกิกาภิญฺญา วุตฺตาฯ</p>


<p>ตตฺถ  เอโกปิ หุตฺวา พหุธา โหตีติอาทิกํ อิทฺธิวิกุพฺพนํ กาตุกาเมน อาทิกมฺมิเกน โยคินา โอทาตกสิณปริยเนฺตสุ อฎฺฐสุ กสิเณสุ อฎฺฐ อฎฺฐ สมาปตฺติโย นิพฺพเตฺตตฺวา –</p>


<p>กสิณานุโลมโต, กสิณปฎิโลมโต, กสิณานุโลมปฎิโลมโต, ฌานานุโลมโต, ฌานปฎิโลมโต, ฌานานุโลมปฎิโลมโต, ฌานุกฺกนฺติกโต, กสิณุกฺกนฺติกโต, ฌานกสิณุกฺกนฺติกโต, องฺคสงฺกนฺติโต, อารมฺมณสงฺกนฺติโต, องฺคารมฺมณสงฺกนฺติโต, องฺคววตฺถาปนโต, อารมฺมณววตฺถาปนโตติฯ</p>


<p>อิเมหิ จุทฺทสหิ อากาเรหิ จิตฺตํ ปริทเมตพฺพํฯ</p>


<p> กตมํ ปเนตฺถ กสิณานุโลมํ…เป.… กตมํ อารมฺมณววตฺถาปนนฺติฯ อิธ ภิกฺขุ ปถวีกสิเณ ฌานํ สมาปชฺชติ, ตโต อาโปกสิเณติ เอวํ ปฎิปาฎิยา อฎฺฐสุ กสิเณสุ สตกฺขตฺตุมฺปิ สหสฺสกฺขตฺตุมฺปิ สมาปชฺชติ, อิทํ  นามฯ</p>


<p>โอทาตกสิณโต ปน ปฎฺฐาย ตเถว ปฎิโลมกฺกเมน สมาปชฺชนํ  นามฯ</p>


<p>ปถวีกสิณโต ปฎฺฐาย ยาว โอทาตกสิณํ, โอทาตกสิณโตปิ ปฎฺฐาย ยาว ปถวีกสิณนฺติ เอวํ อนุโลมปฎิโลมวเสน ปุนปฺปุนํ สมาปชฺชนํ  นามฯ</p>


<p>ปฐมชฺฌานโต ปน ปฎฺฐาย ปฎิปาฎิยา ยาว เนวสญฺญานาสญฺญายตนํ, ตาว ปุนปฺปุนํ สมาปชฺชนํ  นามฯ</p>


<p>เนวสญฺญานาสญฺญายตนโต  ปฎฺฐาย ยาว ปฐมชฺฌานํ, ตาว ปุนปฺปุนํ สมาปชฺชนํ  นามฯ</p>


<p>ปฐมชฺฌานโต ปฎฺฐาย ยาว เนวสญฺญานาสญฺญายตนํ, เนวสญฺญานาสญฺญายตนโต ปฎฺฐาย ยาว ปฐมชฺฌานนฺติ เอวํ อนุโลมปฎิโลมวเสน ปุนปฺปุนํ สมาปชฺชนํ  นามฯ</p>


<p>ปถวีกสิเณ ปน ปฐมํ ฌานํ สมาปชฺชิตฺวา ตเตฺถว ตติยํ สมาปชฺชติ, ตโต ตเทว อุคฺฆาเฎตฺวา อากาสานญฺจายตนํ, ตโต อากิญฺจญฺญายตนนฺติ  เอวํ กสิณํ อนุกฺกมิตฺวา ฌานเสฺสว เอกนฺตริกภาเวน อุกฺกมนํ  นามฯ เอวํ อาโปกสิณาทิมูลิกาปิ โยชนา กาตพฺพาฯ</p>


<p>ปถวีกสิเณ ปฐมํ ฌานํ สมาปชฺชิตฺวา ปุน ตเทว เตโชกสิเณ, ตโต นีลกสิเณ, ตโต โลหิตกสิเณติ อิมินา นเยน ฌานํ อนุกฺกมิตฺวา กสิณเสฺสว เอกนฺตริกภาเวน อุกฺกมนํ  นามฯ</p>


<p>ปถวีกสิเณ ปฐมํ ฌานํ สมาปชฺชิตฺวา ตโต เตโชกสิเณ ตติยํ, นีลกสิณํ อุคฺฆาเฎตฺวา อากาสานญฺจายตนํ, โลหิตกสิณโต อากิญฺจญฺญายตนนฺติ อิมินา นเยน ฌานสฺส เจว กสิณสฺส จ อุกฺกมนํ  นามฯ</p>


<p>ปถวีกสิเณ ปน ปฐมํ ฌานํ สมาปชฺชิตฺวา ตเตฺถว อิตเรสมฺปิ สมาปชฺชนํ  นามฯ</p>


<p>ปถวีกสิเณ ปฐมํ ฌานํ สมาปชฺชิตฺวา ตเทว อาโปกสิเณ…เป.… ตเทว โอทาตกสิเณติ เอวํ สพฺพกสิเณสุ เอกเสฺสว ฌานสฺส สมาปชฺชนํ  นามฯ</p>


<p>ปถวีกสิเณ ปฐมํ ฌานํ สมาปชฺชิตฺวา อาโปกสิเณ ทุติยํ, เตโชกสิเณ ตติยํ, วาโยกสิเณ จตุตฺถํ, นีลกสิณํ อุคฺฆาเฎตฺวา อากาสานญฺจายตนํ, ปีตกสิณโต วิญฺญาณญฺจายตนํ , โลหิตกสิณโต อากิญฺจญฺญายตนํ, โอทาตกสิณโต เนวสญฺญานาสญฺญายตนนฺติ เอวํ เอกนฺตริกวเสน องฺคานญฺจ อารมฺมณานญฺจ สงฺกมนํ  นามฯ</p>


<p>ปฐมํ ฌานํ ปน ปญฺจงฺคิกนฺติ ววตฺถเปตฺวา ทุติยํ ติวงฺคิกํ, ตติยํ ทุวงฺคิกํ, ตถา จตุตฺถํ อากาสานญฺจายตนํ…เป.… เนวสญฺญานาสญฺญายตนนฺติ เอวํ ฌานงฺคมตฺตเสฺสว ววตฺถาปนํ  นามฯ</p>


<p>ตถา อิทํ ปถวีกสิณนฺติ ววตฺถเปตฺวา อิทํ อาโปกสิณํ…เป.… อิทํ โอทาตกสิณนฺติ เอวํ อารมฺมณมตฺตเสฺสว ววตฺถาปนํ  นาม ฯ องฺคารมฺมณววตฺถาปนมฺปิ เอเก อิจฺฉนฺติฯ อฎฺฐกถาสุ ปน อนาคตตฺตา อทฺธา ตํ ภาวนามุขํ น โหติฯ</p>


<p> อิเมหิ ปน จุทฺทสหิ อากาเรหิ จิตฺตํ อปริทเมตฺวา ปุเพฺพ อภาวิตภาวโน อาทิกมฺมิโก โยคาวจโร อิทฺธิวิกุพฺพนํ สมฺปาเทสฺสตีติ เนตํ ฐานํ วิชฺชติฯ อาทิกมฺมิกสฺส หิ กสิณปริกมฺมมฺปิ ภาโร, สเตสุ สหเสฺสสุ วา เอโกว สโกฺกติฯ กตกสิณปริกมฺมสฺส นิมิตฺตุปฺปาทนํ ภาโร, สเตสุ สหเสฺสสุ วา เอโกว สโกฺกติฯ อุปฺปเนฺน นิมิเตฺต ตํ วเฑฺฒตฺวา อปฺปนาธิคโม ภาโร, สเตสุ สหเสฺสสุ วา เอโกว สโกฺกติฯ อธิคตปฺปนสฺส จุทฺทสหากาเรหิ จิตฺตปริทมนํ ภาโร, สเตสุ สหเสฺสสุ วา เอโกว สโกฺกติฯ จุทฺทสหากาเรหิ ปริทมิตจิตฺตสฺสาปิ อิทฺธิวิกุพฺพนํ นาม ภาโร, สเตสุ สหเสฺสสุ วา เอโกว สโกฺกติฯ วิกุพฺพนปฺปตฺตสฺสาปิ ขิปฺปนิสนฺติภาโว นาม ภาโร, สเตสุ สหเสฺสสุ วา เอโกว ขิปฺปนิสนฺตี โหติฯ เถรมฺพตฺถเล มหาโรหณคุตฺตเตฺถรสฺส คิลานุปฎฺฐานํ อาคเตสุ ติํสมเตฺตสุ อิทฺธิมนฺตสหเสฺสสุ อุปสมฺปทาย อฎฺฐวสฺสิโก รกฺขิตเตฺถโร วิยฯ ตสฺสานุภาโว ปถวีกสิณนิเทฺทเส (วิสุทฺธิ. ๑.๗๘ อาทโย) วุโตฺตเยวฯ ตํ ปนสฺสานุภาวํ ทิสฺวา เถโร อาห ‘‘อาวุโส, สเจ รกฺขิโต นาภวิสฺส สเพฺพ ครหปฺปตฺตา อสฺสาม ‘นาคราชานํ รกฺขิตุํ นาสกฺขิํสู’ติฯ ตสฺมา อตฺตนา คเหตฺวา วิจริตพฺพํ อาวุธํ นาม มลํ โสเธตฺวาว คเหตฺวา วิจริตุํ วฎฺฎตี’’ติฯ เต เถรสฺส โอวาเท ฐตฺวา ติํสสหสฺสาปิ ภิกฺขู ขิปฺปนิสนฺติโน อเหสุํฯ</p>


<p>ขิปฺปนิสนฺติยาปิ  จ สติ ปรสฺส ปติฎฺฐาภาโว ภาโร, สเตสุ สหเสฺสสุ วา เอโกว โหติ, คิริภณฺฑวาหนปูชาย มาเรน องฺคารวเสฺส ปวตฺติเต อากาเส ปถวิํ มาเปตฺวา องฺคารวสฺสปริตฺตารโก เถโร วิยฯ</p>


<p>พลวปุพฺพโยคานํ ปน พุทฺธปเจฺจกพุทฺธอคฺคสาวกาทีนํ วินาปิ อิมินา วุตฺตปฺปกาเรน ภาวนานุกฺกเมน อรหตฺตปฎิลาเภเนว อิทญฺจ อิทฺธิวิกุพฺพนํ อเญฺญ  จ ปฎิสมฺภิทาทิเภทา คุณา อิชฺฌนฺติฯ ตสฺมา ยถา ปิฬนฺธนวิกติํ กตฺตุกาโม สุวณฺณกาโร อคฺคิธมนาทีหิ สุวณฺณํ มุทุํ กมฺมญฺญํ กตฺวาว กโรติ, ยถา จ ภาชนวิกติํ กตฺตุกาโม กุมฺภกาโร มตฺติกํ สุปริมทฺทิตํ มุทุํ กตฺวา กโรติ, เอวเมว อาทิกมฺมิเกน อิเมหิ จุทฺทสหากาเรหิ จิตฺตํ ปริทเมตฺวา ฉนฺทสีสจิตฺตสีสวีริยสีสวีมํสาสีสสมาปชฺชนวเสน เจว อาวชฺชนาทิวสีภาววเสน จ มุทุํ กมฺมญฺญํ กตฺวา อิทฺธิวิธาย โยโค กรณีโยฯ ปุพฺพเหตุสมฺปเนฺนน ปน กสิเณสุ จตุตฺถชฺฌานมเตฺต จิณฺณวสินาปิ กาตุํ วฎฺฎติฯ ยถา ปเนตฺถ โยโค กาตโพฺพ, ตํ วิธิํ ทเสฺสโนฺต ภควา ‘‘โส เอวํ สมาหิเต จิเตฺต’’ติอาทิมาหฯ</p>


<p> ตตฺรายํ ปาฬินยานุสาเรเนว วินิจฺฉยกถาฯ ตตฺถ ติ โส อธิคตจตุตฺถชฺฌาโน โยคีฯ นฺติ จตุตฺถชฺฌานกฺกมนิทสฺสนเมตํฯ อิมินา ปฐมชฺฌานาธิคมาทินา กเมน จตุตฺถชฺฌานํ ปฎิลภิตฺวาติ วุตฺตํ โหติฯ ติ อิมินา จตุตฺถชฺฌานสมาธินา สมาหิเตฯ ติ รูปาวจรจิเตฺตฯ ติอาทีสุ ปน อุเปกฺขาสติปาริสุทฺธิภาเวน ปริสุเทฺธฯ ปริสุทฺธตฺตาเยว  ปภสฺสเรติ วุตฺตํ โหติฯ สุขาทีนํ ปจฺจยานํ ฆาเตน วิหตราคาทิองฺคณตฺตา ฯ อนงฺคณตฺตาเยว ฯ องฺคเณน หิ ตํ จิตฺตํ อุปกฺกิลิสฺสติฯ สุภาวิตตฺตา  วสีภาวปฺปเตฺตติ วุตฺตํ โหติฯ วเส วตฺตมานํ หิ จิตฺตํ มุทุนฺติ วุจฺจติฯ มุทุตฺตาเยว จ  กมฺมกฺขเม กมฺมโยเคฺคติ วุตฺตํ โหติฯ มุทุํ หิ จิตฺตํ กมฺมนิยํ โหติ สุทนฺตมิว สุวณฺณํ, ตญฺจ อุภยมฺปิ สุภาวิตตฺตาเยวาติฯ ยถาห ‘‘นาหํ, ภิกฺขเว, อญฺญํ เอกธมฺมมฺปิ สมนุปสฺสามิ, ยํ เอวํ ภาวิตํ พหุลีกตํ มุทุญฺจ โหติ กมฺมนิยญฺจ, ยถยิทํ, ภิกฺขเว, จิตฺต’’นฺติ (อ. นิ. ๑.๒๒)ฯ</p>


<p>เอเตสุ ปริสุทฺธภาวาทีสุ ฐิตตฺตา ฯ ฐิตตฺตาเยว  อจเล นิริญฺชเนติ วุตฺตํ โหติฯ มุทุกมฺมญฺญภาเวน วา อตฺตโน วเส ฐิตตฺตา ฯ สทฺธาทีหิ ปริคฺคหิตตฺตา  ฯ สทฺธาปริคฺคหิตํ หิ จิตฺตํ อสฺสทฺธิเยน น อิญฺชติฯ วีริยปริคฺคหิตํ โกสเชฺชน น อิญฺชติฯ สติปริคฺคหิตํ ปมาเทน น อิญฺชติฯ สมาธิปริคฺคหิตํ อุทฺธเจฺจน น อิญฺชติ ฯ ปญฺญาปริคฺคหิตํ อวิชฺชาย น อิญฺชติฯ โอภาสคตํ กิเลสนฺธกาเรน น อิญฺชติฯ อิเมหิ ฉหิ ธเมฺมหิ ปริคฺคหิตํ อาเนญฺชปฺปตฺตํ โหติฯ เอวํ อฎฺฐงฺคสมนฺนาคตํ จิตฺตํ อภินีหารกฺขมํ โหติ อภิญฺญาสจฺฉิกรณียานํ ธมฺมานํ อภิญฺญาสจฺฉิกิริยายฯ</p>


<p>อปโร นโย, จตุตฺถชฺฌานสมาธินา ฯ นีวรณทูรภาเวน ฯ วิตกฺกาทิสมติกฺกเมน ฯ ฌานปฎิลาภปจฺจยานํ อิจฺฉาวจรานํ อภาเวน ฯ อภิชฺฌาทีนํ จิตฺตสฺส อุปกฺกิเลสานํ วิคเมน ฯ อุภยมฺปิ เจตํ อนงฺคณสุตฺตวตฺถสุตฺตานุสาเรน (ม. นิ. ๑.๕๗ อาทโย) เวทิตพฺพํฯ วสิปฺปตฺติยา ฯ อิทฺธิปาทภาวูปคเมน ฯ ภาวนาปาริปูริยา ปณีตภาวูปคเมน ฯ ยถา อาเนญฺชปฺปตฺตํ โหติ, เอวํ ฐิเตติ อโตฺถฯ เอวมฺปิ อฎฺฐงฺคสมนฺนาคตํ จิตฺตํ อภินีหารกฺขมํ โหติ อภิญฺญาสจฺฉิกรณียานํ ธมฺมานํ อภิญฺญาสจฺฉิกิริยาย ปาทกํ ปทฎฺฐานภูตนฺติฯ</p>


<h3>ทสอิทฺธิกถา</h3>
<p> ติ เอตฺถ อิชฺฌนเฎฺฐน  นิปฺผตฺติอเตฺถน ปฎิลาภเฎฺฐน จาติ วุตฺตํ โหติฯ ยญฺหิ นิปฺผชฺชติ ปฎิลพฺภติ จ, ตํ อิชฺฌตีติ วุจฺจติฯ ยถาห ‘‘กามํ กามยมานสฺส, ตสฺส เจตํ สมิชฺฌตี’’ติ (สุ. นิ. ๗๗๒)ฯ ตถา ‘‘เนกฺขมฺมํ อิชฺฌตีติ อิทฺธิ, ปฎิหรตีติ ปาฎิหาริยํฯ อรหตฺตมโคฺค อิชฺฌตีติ อิทฺธิ, ปฎิหรตีติ ปาฎิหาริย’’นฺติ (ปฎิ. ม. ๓.๓๒)ฯ</p>


<p>อปโร นโย, อิชฺฌนเฎฺฐน อิทฺธิฯ อุปายสมฺปทาเยตมธิวจนํฯ อุปายสมฺปทา หิ อิชฺฌติ อธิเปฺปตผลปฺปสวนโตฯ ยถาห – ‘‘อยํ โข จิโตฺต คหปติ สีลวา กลฺยาณธโมฺม, สเจ ปณิทหิสฺสติ ‘อนาคตมทฺธานํ ราชา อสฺสํ จกฺกวตฺตี’ติ, ตสฺส โข อยํ อิชฺฌิสฺสติ สีลวโต เจโตปณิธิ วิสุทฺธตฺตา’’ติ (สํ. นิ. ๔.๓๕๒)ฯ</p>


<p>อปโร นโย, เอตาย สตฺตา อิชฺฌนฺตีติ อิทฺธิฯ ติ อิทฺธา วุทฺธา อุกฺกํสคตา โหนฺตีติ  วุตฺตํ โหติฯ สา ทสวิธาฯ ยถาห ติ ทส อิทฺธิโย’’ฯ ปุน จปรํ อาห ‘‘กตมา ทส อิทฺธิโย ? อธิฎฺฐานา อิทฺธิ, วิกุพฺพนา อิทฺธิ, มโนมยา อิทฺธิ, ญาณวิปฺผารา อิทฺธิ, สมาธิวิปฺผารา อิทฺธิ, อริยา อิทฺธิ, กมฺมวิปากชา อิทฺธิ, ปุญฺญวโต อิทฺธิ, วิชฺชามยา อิทฺธิ, ตตฺถ ตตฺถ สมฺมาปโยคปจฺจยา อิชฺฌนเฎฺฐน อิทฺธี’’ติ (ปฎิ. ม. ๓.๙)ฯ</p>


<p> ตตฺถ ‘‘ปกติยา เอโก พหุกํ อาวชฺชติฯ สตํ วา สหสฺสํ วา สตสหสฺสํ วา อาวชฺชิตฺวา ญาเณน อธิฎฺฐาติ ‘พหุโก โหมี’’’ติ (ปฎิ. ม. ๓.๑๐) เอวํ วิภชิตฺวา ทสฺสิตา อิทฺธิ อธิฎฺฐานวเสน นิปฺผนฺนตฺตา  นามฯ</p>


<p> ‘‘โส ปกติวณฺณํ วิชหิตฺวา กุมารกวณฺณํ วา ทเสฺสติ นาควณฺณํ วา…เป.… วิวิธมฺปิ เสนาพฺยูหํ ทเสฺสตี’’ติ (ปฎิ. ม. ๓.๑๓) เอวํ อาคตา อิทฺธิ ปกติวณฺณวิชหนวิการวเสน ปวตฺตตฺตา  นามฯ</p>


<p> ‘‘อิธ ภิกฺขุ อิมมฺหา กายา อญฺญํ กายํ อภินิมฺมินาติ รูปิํ มโนมย’’นฺติ (ปฎิ. ม. ๓.๑๔) อิมินา นเยน อาคตา อิทฺธิ สรีรพฺภนฺตเร อญฺญเสฺสว มโนมยสฺส สรีรสฺส นิปฺผตฺติวเสน ปวตฺตตฺตา  นามฯ</p>


<p> ญาณุปฺปตฺติโต ปน ปุเพฺพ วา ปจฺฉา วา ตํขเณ วา ญาณานุภาวนิพฺพโตฺต วิเสโส  นามฯ วุตฺตเญฺหตํ – ‘‘อนิจฺจานุปสฺสนาย นิจฺจสญฺญาย ปหานโฎฺฐ อิชฺฌตีติ ญาณวิปฺผารา อิทฺธิ…เป.… อรหตฺตมเคฺคน สพฺพกิเลสานํ ปหานโฎฺฐ อิชฺฌตีติ ญาณวิปฺผารา อิทฺธิฯ อายสฺมโต พากฺกุลสฺส ญาณวิปฺผารา อิทฺธิฯ อายสฺมโต สํกิจฺจสฺส ญาณวิปฺผารา อิทฺธิฯ อายสฺมโต ภูตปาลสฺส ญาณวิปฺผารา อิทฺธี’’ติ (ปฎิ. ม. ๓.๑๕)ฯ</p>


<p>ตตฺถ  ทหโรว มงฺคลทิวเส นทิยา นฺหาปิยมาโน ธาติยา ปมาเทน โสเต ปติโตฯ ตเมนํ มโจฺฉ คิลิตฺวา พาราณสีติตฺถํ อคมาสิฯ ตตฺร ตํ มจฺฉพโนฺธ คเหตฺวา เสฎฺฐิภริยาย วิกฺกิณิฯ สา มเจฺฉ สิเนหํ อุปฺปาเทตฺวา อหเมว นํ ปจิสฺสามีติ ผาเลนฺตี มจฺฉกุจฺฉิยํ สุวณฺณพิมฺพํ วิย ทารกํ ทิสฺวา ปุโตฺต เม ลโทฺธติ โสมนสฺสชาตา อโหสิฯ อิติ มจฺฉกุจฺฉิยํ อโรคภาโว อายสฺมโต พากฺกุลสฺส  ปจฺฉิมภวิกสฺส เตน อตฺตภาเวน ปฎิลภิตพฺพอรหตฺตมคฺคญาณานุภาเวน  นิพฺพตฺตตฺตา ญาณวิปฺผารา อิทฺธิ นามฯ วตฺถุ ปน วิตฺถาเรน กเถตพฺพํฯ</p>


<p> ปน คพฺภคตเสฺสว มาตา กาลมกาสิฯ ตสฺสา จิตกํ อาโรเปตฺวา สูเลหิ วิชฺฌิตฺวา ฌาปิยมานาย ทารโก สูลโกฎิยา อกฺขิกูเฎ ปหารํ ลภิตฺวา สทฺทํ อกาสิฯ ตโต ทารโก ชีวตีติ โอตาเรตฺวา กุจฺฉิํ ผาเลตฺวา ทารกํ อยฺยิกาย อทํสุฯ โส ตาย ปฎิชคฺคิโต วุทฺธิมนฺวาย ปพฺพชิตฺวา สห ปฎิสมฺภิทาหิ อรหตฺตํ ปาปุณิฯ อิติ วุตฺตนเยเนว ทารุจิตกาย อโรคภาโว อายสฺมโต สํกิจฺจสฺส ญาณวิปฺผารา อิทฺธิ นามฯ</p>


<p> ปน ปิตา ราชคเห ทลิทฺทมนุโสฺสฯ โส ทารูนํ อตฺถาย สกเฎน อฎวิํ คนฺตฺวา ทารุภารํ กตฺวา สายํ นครทฺวารสมีปํ ปโตฺตฯ อถสฺส โคณา ยุคํ โอสฺสชฺชิตฺวา นครํ ปวิสิํสุฯ โส สกฎมูเล ปุตฺตกํ นิสีทาเปตฺวา โคณานํ อนุปทํ คจฺฉโนฺต นครเมว ปาวิสิฯ ตสฺส อนิกฺขนฺตเสฺสว ทฺวารํ ปิหิตํฯ ทารกสฺส วาฬยกฺขานุจริเตปิ พหินคเร ติยามรตฺติํ อโรคภาโว วุตฺตนเยเนว ญาณวิปฺผารา อิทฺธิ นามฯ วตฺถุ ปน วิตฺถาเรตพฺพํฯ</p>


<p> สมาธิโต ปุเพฺพ วา ปจฺฉา วา ตํขเณ วา สมถานุภาวนิพฺพโตฺต วิเสโส ฯ วุตฺตเญฺหตํ ‘‘ปฐมชฺฌาเนน นีวรณานํ ปหานโฎฺฐ อิชฺฌตีติ สมาธิวิปฺผารา อิทฺธิ…เป.… เนวสญฺญานาสญฺญายตนสมาปตฺติยา อากิญฺจญฺญายตนสญฺญาย ปหานโฎฺฐ อิชฺฌตีติ สมาธิวิปฺผารา อิทฺธิฯ อายสฺมโต สาริปุตฺตสฺส สมาธิวิปฺผารา อิทฺธิ, อายสฺมโต สญฺชีวสฺส, อายสฺมโต ขาณุโกณฺฑญฺญสฺส, อุตฺตราย อุปาสิกาย, สามาวติยา อุปาสิกาย สมาธิวิปฺผารา อิทฺธี’’ติ (ปฎิ. ม. ๓.๑๖)ฯ</p>


<p>ตตฺถ ยทา  มหาโมคฺคลฺลานเตฺถเรน สทฺธิํ กโปตกนฺทรายํ วิหรโต ชุณฺหาย รตฺติยา นโวโรปิเตหิ เกเสหิ อโชฺฌกาเส นิสินฺนสฺส เอโก ทุฎฺฐยโกฺข สหายเกน ยเกฺขน วาริยมาโนปิ สีเส ปหารมทาสิฯ ยสฺส เมฆสฺส วิย คชฺชโต  สโทฺท อโหสิฯ ตทา เถโร ตสฺส ปหรณสมเย สมาปตฺติํ อเปฺปสิฯ อถสฺส เตน ปหาเรน น โกจิ อาพาโธ อโหสิ ฯ อยํ ตสฺสายสฺมโต สมาธิวิปฺผารา อิทฺธิฯ วตฺถุ ปน อุทาเน (อุทา. ๓๔) อาคตเมวฯ</p>


<p> ปน นิโรธสมาปนฺนํ กาลกโตติ สลฺลเกฺขตฺวา โคปาลกาทโย ติณกฎฺฐโคมยานิ สงฺกเฑฺฒตฺวา อคฺคิํ อทํสุฯ เถรสฺส จีวเร อํสุมตฺตมฺปิ นชฺฌายิตฺถฯ อยมสฺส อนุปุพฺพสมาปตฺติวเสน ปวตฺตสมถานุภาวนิพฺพตฺตตฺตา สมาธิวิปฺผารา อิทฺธิฯ วตฺถุ ปน สุเตฺต (ม. นิ. ๑.๕๐๗) อาคตเมวฯ</p>


<p> ปน ปกติยาว สมาปตฺติพหุโลฯ โส อญฺญตรสฺมิํ อรเญฺญ รตฺติํ สมาปตฺติํ อเปฺปตฺวา นิสีทิฯ ปญฺจสตา โจรา ภณฺฑกํ เถเนตฺวา คจฺฉนฺตา ‘‘อิทานิ อมฺหากํ อนุปถํ อาคจฺฉนฺตา นตฺถี’’ติ วิสฺสมิตุกามา ภณฺฑกํ โอโรปยมานา ‘‘ขาณุโก อย’’นฺติ มญฺญมานา เถรเสฺสว อุปริ สพฺพภณฺฑกานิ ฐเปสุํฯ เตสํ วิสฺสมิตฺวา คจฺฉนฺตานํ ปฐมํ ฐปิตภณฺฑกสฺส คหณกาเล กาลปริเจฺฉทวเสน เถโร วุฎฺฐาสิฯ เต เถรสฺส จลนาการํ ทิสฺวา ภีตา วิรวิํสุฯ เถโร ‘‘มา ภายิตฺถ อุปาสกา, ภิกฺขุ อห’’นฺติ อาหฯ เต อาคนฺตฺวา วนฺทิตฺวา เถรคเตน ปสาเทน ปพฺพชิตฺวา สห ปฎิสมฺภิทาหิ อรหตฺตํ ปาปุณิํสุ (ธ. ป. อฎฺฐ. ๑.๑)ฯ อยเมตฺถ ปญฺจหิ ภณฺฑกสเตหิ อโชฺฌตฺถฎสฺส เถรสฺส อาพาธาภาโว สมาธิวิปฺผารา อิทฺธิฯ</p>


<p> ปน อุปาสิกา ปุณฺณเสฎฺฐิสฺส ธีตาฯ ตสฺสา สิริมา นาม คณิกา อิสฺสาปกตา ตตฺตเตลกฎาหํ สีเส อาสิญฺจิฯ อุตฺตรา ตํขณเญฺญว เมตฺตํ สมาปชฺชิฯ เตลํ โปกฺขรปตฺตโต อุทกพินฺทุ วิย วิวฎฺฎมานํ อคมาสิฯ อยมสฺสา สมาธิวิปฺผารา อิทฺธิฯ วตฺถุ ปน วิตฺถาเรตพฺพํฯ</p>


<p> นาม อุเทนสฺส รโญฺญ อคฺคมเหสีฯ มาคณฺฑิยพฺราหฺมโณ อตฺตโน ธีตาย อคฺคมเหสิฎฺฐานํ ปตฺถยมาโน ตสฺสา วีณาย อาสีวิสํ  ปกฺขิปาเปตฺวา ราชานํ อาห ‘‘มหาราช, สามาวตี ตํ มาเรตุกามา วีณาย อาสีวิสํ คเหตฺวา ปริหรตี’’ติฯ ราชา ตํ ทิสฺวา กุปิโต สามาวติํ วธิสฺสามีติ ธนุํ อาโรเปตฺวา วิสปีตํ ขุรปฺปํ สนฺนยฺหิฯ สามาวตี สปริวารา ราชานํ เมตฺตาย ผริฯ ราชา เนว สรํ ขิปิตุํ น โอโรเปตุํ สโกฺกโนฺต เวธมาโน อฎฺฐาสิฯ ตโต นํ เทวี อาห ‘‘กิํ, มหาราช, กิลมสี’’ติ? ‘‘อาม กิลมามี’’ติฯ ‘‘เตน  หิ ธนุํ โอโรเปหี’’ติฯ สโร รโญฺญ ปาทมูเลเยว ปติฯ ตโต นํ เทวี ‘‘มหาราช, อปฺปทุฎฺฐสฺส นปฺปทุสฺสิตพฺพ’’นฺติ โอวทิฯ อิติ รโญฺญ สรํ มุญฺจิตุํ อวิสหนภาโว สามาวติยา อุปาสิกาย สมาธิวิปฺผารา อิทฺธีติฯ</p>


<p> ปฎิกฺกูลาทีสุ อปฺปฎิกฺกูลสญฺญิวิหาราทิกา ปน  นามฯ ยถาห – ‘‘กตมา อริยา อิทฺธิ? อิธ – ภิกฺขุ สเจ อากงฺขติ ‘ปฎิกฺกูเล อปฺปฎิกฺกูลสญฺญี วิหเรยฺย’นฺติ, อปฺปฎิกฺกูลสญฺญี ตตฺถ วิหรติ…เป.… อุเปกฺขโก ตตฺถ วิหรติ สโต สมฺปชาโน’’ติ (ปฎิ. ม. ๓.๑๗)ฯ อยญฺหิ เจโตวสิปฺปตฺตานํ อริยานํเยว สมฺภวโต ติ วุจฺจติฯ</p>


<p>เอตาย หิ สมนฺนาคโต ขีณาสโว ภิกฺขุ ปฎิกฺกูเล อนิเฎฺฐ วตฺถุสฺมิํ เมตฺตาผรณํ วา ธาตุมนสิการํ วา กโรโนฺต อปฺปฎิกฺกูลสญฺญี วิหรติฯ อปฺปฎิกฺกูเล อิเฎฺฐ วตฺถุสฺมิํ อสุภผรณํ วา อนิจฺจนฺติ มนสิการํ วา กโรโนฺต ปฎิกฺกูลสญฺญี วิหรติฯ ตถา ปฎิกฺกูลาปฎิกฺกูเลสุ ตเทว เมตฺตาผรณํ วา ธาตุมนสิการํ วา กโรโนฺต อปฺปฎิกฺกูลสญฺญี วิหรติฯ อปฺปฎิกฺกูลปฎิกฺกูเลสุ จ ตเทว อสุภผรณํ วา อนิจฺจนฺติ มนสิการํ วา กโรโนฺต ปฎิกฺกูลสญฺญี วิหรติฯ จกฺขุนา รูปํ ทิสฺวา เนว สุมโน โหตีติอาทินา นเยน วุตฺตํ ปน ฉฬงฺคุเปกฺขํ ปวตฺตยมาโน ปฎิกฺกูเล จ อปฺปฎิกฺกูเล จ ตทุภยํ อภินิวชฺชิตฺวา อุเปกฺขโก วิหรติ สโต สมฺปชาโนฯ ปฎิสมฺภิทายญฺหิ ‘‘กถํ ปฎิกฺกูเล อปฺปฎิกฺกูลสญฺญี วิหรติ? อนิฎฺฐสฺมิํ วตฺถุสฺมิํ เมตฺตาย วา ผรติ ธาตุโส วา อุปสํหรตี’’ติอาทินา (ปฎิ. ม. ๓.๑๗) นเยน อยเมว อโตฺถ วิภโตฺตฯ อยํ เจโตวสิปฺปตฺตานํ อริยานํเยว สมฺภวโต อริยา อิทฺธีติ วุจฺจติฯ</p>


<p> ปกฺขีอาทีนํ ปน  เวหาสคมนาทิกา  นามฯ ยถาห – ‘‘กตมา กมฺมวิปากชา อิทฺธิ? สเพฺพสํ ปกฺขีนํ สเพฺพสํ เทวานํ เอกจฺจานํ มนุสฺสานํ เอกจฺจานญฺจ วินิปาติกานํ อยํ กมฺมวิปากชา อิทฺธี’’ติ (ปฎิ. ม. ๓.๑๘)ฯ เอตฺถ หิ สเพฺพสํ ปกฺขีนํ ฌานํ วา วิปสฺสนํ วา วินาเยว อากาเสน คมนํฯ ตถา สเพฺพสํ เทวานํ ปฐมกปฺปิกานญฺจ เอกจฺจานํ มนุสฺสานํฯ ตถา ปิยงฺกรมาตา (สํ. นิ. ๑.๒๔๐) ยกฺขินี  อุตฺตรมาตา ผุสฺสมิตฺตา ธมฺมคุตฺตาติ เอวมาทีนํ เอกจฺจานํ วินิปาติกานํ อากาเสน คมนํ กมฺมวิปากชา อิทฺธีติฯ</p>


<p> จกฺกวตฺติอาทีนํ เวหาสคมนาทิกา ปน  นามฯ ยถาห ‘‘กตมา ปุญฺญวโต อิทฺธิ? ราชา จกฺกวตฺตี เวหาสํ คจฺฉติ สทฺธิํ จตุรงฺคินิยา เสนาย อนฺตมโส อสฺสพนฺธโคพนฺธปุริเส อุปาทายฯ โชติกสฺส คหปติสฺส ปุญฺญวโต อิทฺธิฯ ชฎิลกสฺส คหปติสฺส ปุญฺญวโต อิทฺธิฯ โฆสิตสฺส คหปติสฺส ปุญฺญวโต อิทฺธิฯ เมณฺฑกสฺส คหปติสฺส ปุญฺญวโต อิทฺธิฯ ปญฺจนฺนํ มหาปุญฺญานํ ปุญฺญวโต อิทฺธี’’ติฯ สเงฺขปโต ปน ปริปากํ คเต ปุญฺญสมฺภาเร อิชฺฌนกวิเสโส ปุญฺญวโต อิทฺธิฯ</p>


<p>เอตฺถ จ  คหปติสฺส ปถวิํ ภินฺทิตฺวา มณิปาสาโท อุฎฺฐหิฯ จตุสฎฺฐิ จ กปฺปรุกฺขาติ อยมสฺส ปุญฺญวโต อิทฺธิฯ  อสีติหโตฺถ สุวณฺณปพฺพโต นิพฺพตฺติฯ  สตฺตสุ ฐาเนสุ มารณตฺถาย อุปกฺกเม กเตปิ อโรคภาโว ปุญฺญวโต อิทฺธิฯ  เอกกรีสมเตฺต ปเทเส สตฺตรตนมยานํ เมณฺฑกานํ ปาตุภาโว ปุญฺญวโต อิทฺธิฯ ปญฺจ มหาปุญฺญา นาม เมณฺฑกเสฎฺฐิ, ตสฺส ภริยา จนฺทปทุมสิรี, ปุโตฺต ธนญฺจยเสฎฺฐิ, สุณิสา สุมนเทวี, ทาโส ปุโณฺณ นามาติฯ เตสุ เสฎฺฐิสฺส สีสํ นฺหาตสฺส อากาสํ อุโลฺลกนกาเล อฑฺฒเตฬสโกฎฺฐสหสฺสานิ อากาสโต รตฺตสาลีนํ ปูเรนฺติฯ ภริยาย นาฬิโกทนมตฺตมฺปิ คเหตฺวา สกลชมฺพุทีปวาสิเก ปริวิสมานาย ภตฺตํ น ขียติฯ ปุตฺตสฺส สหสฺสตฺถวิกํ คเหตฺวา สกลชมฺพุทีปวาสิกานมฺปิ เทนฺตสฺส กหาปณา น ขียนฺติฯ สุณิสาย เอกํ  วีหิตุมฺพํ คเหตฺวา สกลชมฺพุทีปวาสิกานมฺปิ ภาชยมานาย ธญฺญํ น ขียติฯ ทาสสฺส เอเกน นงฺคเลน กสโต อิโต สตฺต อิโต สตฺตาติ จุทฺทส มคฺคา โหนฺติฯ อยํ เนสํ ปุญฺญวโต อิทฺธิฯ</p>


<p> วิชฺชาธราทีนํ เวหาสคมนาทิกา ปน ฯ ยถาห ‘‘กตมา วิชฺชามยา อิทฺธิ? วิชฺชาธรา วิชฺชํ ปริชปิตฺวา เวหาสํ คจฺฉนฺติฯ อากาเส อนฺตลิเกฺข หตฺถิมฺปิ ทเสฺสนฺติ…เป.… วิวิธมฺปิ เสนาพฺยูหํ ทเสฺสนฺตี’’ติ (ปฎิ. ม. ๓.๑๘)ฯ</p>


<p> เตน เตน ปน สมฺมาปโยเคน ตสฺส ตสฺส กมฺมสฺส อิชฺฌนํ ฯ ยถาห – ‘‘เนกฺขเมฺมน กามจฺฉนฺทสฺส ปหานโฎฺฐ อิชฺฌตีติ ตตฺถ  ตตฺถ สมฺมาปโยคปจฺจยา อิชฺฌนเฎฺฐน อิทฺธิ…เป.… อรหตฺตมเคฺคน สพฺพกิเลสานํ ปหานโฎฺฐ อิชฺฌตีติ ตตฺถ ตตฺถ สมฺมาปโยคปจฺจยา อิชฺฌนเฎฺฐน อิทฺธี’’ติ (ปฎิ. ม. ๓.๑๘)ฯ เอตฺถ จ ปฎิปตฺติสงฺขาตเสฺสว สมฺมาปโยคสฺส ทีปนวเสน ปุริมปาฬิสทิสาว ปาฬิ อาคตาฯ อฎฺฐกถายํ ปน สกฎพฺยูหาทิกรณวเสน ยํกิญฺจิ สิปฺปกมฺมํ ยํกิญฺจิ เวชฺชกมฺมํ ติณฺณํ เพทานํ อุคฺคหณํ ติณฺณํ ปิฎกานํ อุคฺคหณํ อนฺตมโส กสนวปนาทีนิ อุปาทาย ตํ ตํ กมฺมํ กตฺวา นิพฺพตฺตวิเสโส ตตฺถ ตตฺถ สมฺมาปโยคปจฺจยา อิชฺฌนเฎฺฐน อิทฺธีติ อาคตาฯ (๑๐)</p>


<p>อิติ อิมาสุ ทสสุ อิทฺธีสุ อิทฺธิวิธายาติ อิมสฺมิํ ปเท อธิฎฺฐานา อิทฺธิเยว อาคตาฯ อิมสฺมิํ ปนเตฺถ วิกุพฺพนามโนมยาอิทฺธิโยปิ อิจฺฉิตพฺพา เอวฯ</p>


<p> ติ อิทฺธิโกฎฺฐาสาย, อิทฺธิวิกปฺปาย วาฯ ติ โส ภิกฺขุ วุตฺตปฺปการวเสน ตสฺมิํ จิเตฺต อภิญฺญาปาทเก ชาเต อิทฺธิวิธาธิคมตฺถาย ปริกมฺมจิตฺตํ อภินีหรติ กสิณารมฺมณโต อปเนตฺวา อิทฺธิวิธาภิมุขํ เปเสติฯ ติ อธิคนฺตพฺพอิทฺธิโปณํ อิทฺธิปพฺภารํ กโรติฯ ติ โส เอวํ กตจิตฺตาภินีหาโร ภิกฺขุฯ นฺติ อเนกวิธํ นานปฺปการกํฯ นฺติ อิทฺธิโกฎฺฐาสํฯ ติ ปจฺจนุภวติ, ผุสติ  สจฺฉิกโรติ ปาปุณาตีติ อโตฺถฯ อิทานิสฺส อเนกวิหิตภาวํ ทเสฺสโนฺต ‘‘เอโกปิ หุตฺวา’’ติอาทิมาหฯ ตตฺถ ติ อิทฺธิกรณโต ปุเพฺพ ปกติยา เอโกปิ หุตฺวาฯ ติ พหูนํ สนฺติเก จงฺกมิตุกาโม วา สชฺฌายํ วา กตฺตุกาโม ปญฺหํ วา ปุจฺฉิตุกาโม หุตฺวา สตมฺปิ สหสฺสมฺปิ โหติฯ กถํ ปนายเมวํ โหติ? อิทฺธิยา จตโสฺส ภูมิโย จตฺตาโร ปาทา อฎฺฐ ปทานิ โสฬส จ มูลานิ สมฺปาเทตฺวา ญาเณน อธิฎฺฐหโนฺตฯ</p>


<p> ตตฺถ ติ จตฺตาริ ฌานานิ เวทิตพฺพานิฯ วุตฺตเญฺหตํ ธมฺมเสนาปตินา ‘‘อิทฺธิยา กตมา จตโสฺส ภูมิโย? วิเวกชภูมิ ปฐมํ ฌานํ, ปีติสุขภูมิ ทุติยํ ฌานํ, อุเปกฺขาสุขภูมิ ตติยํ ฌานํ, อทุกฺขมสุขภูมิ จตุตฺถํ ฌานํฯ อิทฺธิยา อิมา จตโสฺส ภูมิโย อิทฺธิลาภาย อิทฺธิปฎิลาภาย อิทฺธิวิกุพฺพนตาย อิทฺธิวิสวิตาย อิทฺธิวสิตาย อิทฺธิเวสารชฺชาย สํวตฺตนฺตี’’ติ (ปฎิ. ม. ๓.๙)ฯ เอตฺถ จ ปุริมานิ ตีณิ ฌานานิ ยสฺมา ปีติผรเณน จ สุขผรเณน จ สุขสญฺญญฺจ ลหุสญฺญญฺจ โอกฺกมิตฺวา  ลหุมุทุกมฺมญฺญกาโย อิทฺธิํ ปาปุณาติ, ตสฺมา อิมินา ปริยาเยน อิทฺธิลาภาย สํวตฺตนโต สมฺภารภูมิโยติ เวทิตพฺพานิฯ จตุตฺถชฺฌานํ ปน อิทฺธิลาภาย ปกติภูมิเยวฯ</p>


<p> ติ จตฺตาโร อิทฺธิปาทา เวทิตพฺพาฯ วุตฺตเญฺหตํ ‘‘อิทฺธิยา กตเม จตฺตาโร ปาทา? อิธ ภิกฺขุ ฉนฺทสมาธิปธานสงฺขารสมนฺนาคตํ อิทฺธิปาทํ ภาเวติฯ วีริย… จิตฺต… วีมํสาสมาธิปธานสงฺขารสมนฺนาคตํ อิทฺธิปาทํ ภาเวติฯ อิทฺธิยา อิเม จตฺตาโร ปาทา อิทฺธิลาภาย…เป.… อิทฺธิเวสารชฺชาย สํวตฺตนฺตี’’ติ (ปฎิ. ม. ๓.๙)ฯ เอตฺถ จ ฉนฺทเหตุโก ฉนฺทาธิโก วา สมาธิ ฯ กตฺตุกมฺยตาฉนฺทํ อธิปติํ กริตฺวา ปฎิลทฺธสมาธิเสฺสตํ อธิวจนํฯ ปธานภูตา สงฺขารา ฯ จตุกิจฺจสาธกสฺส สมฺมปฺปธานวีริยเสฺสตํ อธิวจนํฯ นฺติ ฉนฺทสมาธินา จ ปธานสงฺขาเรหิ จ อุเปตํฯ นฺติ นิปฺผตฺติปริยาเยน วา อิชฺฌนเฎฺฐน, อิชฺฌนฺติ เอตาย สตฺตา อิทฺธา วุทฺธา อุกฺกํสคตา โหนฺตีติ อิมินา วา ปริยาเยน อิทฺธีติ สงฺขํ คตานํ อภิญฺญาจิตฺตสมฺปยุตฺตานํ ฉนฺทสมาธิปธานสงฺขารานํ  อธิฎฺฐานเฎฺฐน ปาทภูตํ เสสจิตฺตเจตสิกราสินฺติ อโตฺถฯ วุตฺตเญฺหตํ ‘‘อิทฺธิปาโทติ ตถาภูตสฺส เวทนากฺขโนฺธ…เป.… วิญฺญาณกฺขโนฺธ’’ติ (วิภ. ๔๓๔)ฯ</p>


<p>อถ วา ปชฺชเต อเนนาติ ปาโทฯ ปาปุณียตีติ อโตฺถฯ อิทฺธิยา ปาโท อิทฺธิปาโทฯ ฉนฺทาทีนเมตํ อธิวจนํฯ ยถาห – ‘‘ฉนฺทเญฺจ, ภิกฺขเว, ภิกฺขุ นิสฺสาย ลภติ สมาธิํ, ลภติ จิตฺตเสฺสกคฺคตํ, อยํ วุจฺจติ ฉนฺทสมาธิฯ โส อนุปฺปนฺนานํ ปาปกานํ…เป.… ปทหติ, อิเม วุจฺจนฺติ ปธานสงฺขาราฯ อิติ อยญฺจ ฉโนฺท อยญฺจ ฉนฺทสมาธิ อิเม จ ปธานสงฺขารา, อยํ วุจฺจติ, ภิกฺขเว, ฉนฺทสมาธิปธานสงฺขารสมนฺนาคโต อิทฺธิปาโท’’ติ (สํ. นิ. ๕.๘๒๕)ฯ เอวํ เสสิทฺธิปาเทสุปิ อโตฺถ เวทิตโพฺพฯ</p>


<p> ติ ฉนฺทาทีนิ อฎฺฐ เวทิตพฺพานิฯ วุตฺตเญฺหตํ ‘‘อิทฺธิยา กตมานิ อฎฺฐ ปทานิ? ฉนฺทเญฺจ ภิกฺขุ นิสฺสาย ลภติ สมาธิํ, ลภติ จิตฺตเสฺสกคฺคตํฯ ฉโนฺท น สมาธิ, สมาธิ น ฉโนฺทฯ อโญฺญ ฉโนฺท, อโญฺญ สมาธิฯ วีริยเญฺจ ภิกฺขุ… จิตฺตเญฺจ ภิกฺขุ… วีมํสเญฺจ ภิกฺขุ นิสฺสาย ลภติ สมาธิํ, ลภติ จิตฺตเสฺสกคฺคตํฯ วีมํสา น สมาธิ, สมาธิ น วีมํสาฯ อญฺญา วีมํสา, อโญฺญ สมาธิฯ อิทฺธิยา อิมานิ อฎฺฐ ปทานิ อิทฺธิลาภาย…เป.… อิทฺธิเวสารชฺชาย สํวตฺตนฺตี’’ติ (ปฎิ. ม. ๓.๙)ฯ เอตฺถ หิ อิทฺธิมุปฺปาเทตุกามตาฉโนฺท  สมาธินา เอกโต นิยุโตฺตว อิทฺธิลาภาย สํวตฺตติ; ตถา วีริยาทโยฯ ตสฺมา อิมานิ อฎฺฐ ปทานิ วุตฺตานีติ เวทิตพฺพานิฯ</p>


<p> ติ โสฬสหิ อากาเรหิ อาเนญฺชตา จิตฺตสฺส เวทิตพฺพาฯ วุตฺตเญฺหตํ – ‘‘อิทฺธิยา กติ มูลานิ? โสฬส มูลานิ – อโนนตํ จิตฺตํ โกสเชฺช น อิญฺชตีติ อาเนญฺชํ, อนุนฺนตํ จิตฺตํ อุทฺธเจฺจ น อิญฺชตีติ อาเนญฺชํ, อนภินตํ จิตฺตํ ราเค น อิญฺชตีติ อาเนญฺชํ, อนปนตํ จิตฺตํ พฺยาปาเท น อิญฺชตีติ อาเนญฺชํ, อนิสฺสิตํ จิตฺตํ ทิฎฺฐิยา น อิญฺชตีติ อาเนญฺชํ, อปฺปฎิพทฺธํ จิตฺตํ ฉนฺทราเค น อิญฺชตีติ อาเนญฺชํ, วิปฺปมุตฺตํ จิตฺตํ กามราเค น อิญฺชตีติ อาเนญฺชํ, วิสํยุตฺตํ จิตฺตํ กิเลเส น อิญฺชตีติ อาเนญฺชํ, วิมริยาทิกตํ จิตฺตํ กิเลสมริยาเท น อิญฺชตีติ อาเนญฺชํ, เอกตฺตคตํ จิตฺตํ นานตฺตกิเลเส น อิญฺชตีติ อาเนญฺชํ, สทฺธาย ปริคฺคหิตํ  จิตฺตํ อสฺสทฺธิเย น อิญฺชตีติ อาเนญฺชํ, วีริเยน ปริคฺคหิตํ จิตฺตํ โกสเชฺช น อิญฺชตีติ อาเนญฺชํ, สติยา ปริคฺคหิตํ จิตฺตํ ปมาเท น อิญฺชตีติ อาเนญฺชํ, สมาธินา ปริคฺคหิตํ จิตฺตํ อุทฺธเจฺจ น อิญฺชตีติ อาเนญฺชํ, ปญฺญาย ปริคฺคหิตํ จิตฺตํ อวิชฺชาย น อิญฺชตีติ อาเนญฺชํ, โอภาสคตํ จิตฺตํ อวิชฺชนฺธกาเร น อิญฺชตีติ อาเนญฺชํฯ อิทฺธิยา อิมานิ โสฬส มูลานิ อิทฺธิลาภาย…เป.… อิทฺธิเวสารชฺชาย สํวตฺตนฺตี’’ติ (ปฎิ. ม. ๓.๙)ฯ</p>


<p>กามญฺจ เอส อโตฺถ เอวํ สมาหิเต จิเตฺตติอาทินาปิ สิโทฺธเยว, ปฐมชฺฌานาทีนํ ปน อิทฺธิยา ภูมิปาทปทมูลภาวทสฺสนตฺถํ ปุน วุโตฺตฯ ปุริโม จ สุเตฺตสุ อาคตนโยฯ อยํ ปฎิสมฺภิทายํฯ อิติ อุภยตฺถ อสโมฺมหตฺถมฺปิ ปุน วุโตฺตฯ</p>


<p> ติ สฺวายเมเต อิทฺธิยา ภูมิปาทปทภูเต ธเมฺม สมฺปาเทตฺวา อภิญฺญาปาทกํ ฌานํ สมาปชฺชิตฺวา วุฎฺฐาย สเจ สตํ อิจฺฉติ ‘‘สตํ โหมิ สตํ โหมี’’ติ ปริกมฺมํ กตฺวา ปุน อภิญฺญาปาทกํ ฌานํ สมาปชฺชิตฺวา วุฎฺฐาย อธิฎฺฐาติ, อธิฎฺฐานจิเตฺตน สเหว สตํ โหติฯ สหสฺสาทีสุปิ เอเสว นโยฯ สเจ เอวํ น อิชฺฌติ ปุน ปริกมฺมํ กตฺวา ทุติยมฺปิ สมาปชฺชิตฺวา วุฎฺฐาย อธิฎฺฐาตพฺพํฯ สํยุตฺตฎฺฐกถายํ หิ เอกวารํ เทฺววารํ สมาปชฺชิตุํ วฎฺฎตีติ วุตฺตํฯ ตตฺถ ปาทกชฺฌานจิตฺตํ นิมิตฺตารมฺมณํฯ ปริกมฺมจิตฺตานิ สตารมฺมณานิ วา สหสฺสารมฺมณานิ วา, ตานิ จ โข วณฺณวเสน, โน ปณฺณตฺติวเสนฯ อธิฎฺฐานจิตฺตมฺปิ ตเถว สตารมฺมณํ  วา สหสฺสารมฺมณํ วาฯ ตํ ปุเพฺพ วุตฺตํ อปฺปนาจิตฺตมิว โคตฺรภุอนนฺตรํ เอกเมว อุปฺปชฺชติ รูปาวจรจตุตฺถชฺฌานิกํฯ</p>


<p> ยมฺปิ ปฎิสมฺภิทายํ วุตฺตํ ‘‘ปกติยา เอโก พหุกํ อาวชฺชติ สตํ วา สหสฺสํ วา สตสหสฺสํ วา, อาวชฺชิตฺวา ญาเณน อธิฎฺฐาติ ‘พหุโก โหมี’ติ, พหุโก โหติ, ยถา ติ (ปฎิ. ม. ๓.๑๐)ฯ ตตฺราปิ ติ ปริกมฺมวเสเนว วุตฺตํฯ ติ อภิญฺญาญาณวเสน วุตฺตํฯ ตสฺมา พหุกํ อาวชฺชติ, ตโต เตสมฺปิ ปริกมฺมจิตฺตานํ อวสาเน สมาปชฺชติ, สมาปตฺติโต วุฎฺฐหิตฺวา ปุน พหุโก โหมีติ อาวชฺชิตฺวา ตโต ปรํ ปวตฺตานํ ติณฺณํ จตุนฺนํ วา ปุพฺพภาคจิตฺตานํ อนนฺตรา อุปฺปเนฺนน สนฺนิฎฺฐาปนวเสน อธิฎฺฐานนฺติ  ลทฺธนาเมน เอเกเนว อภิญฺญาญาเณน อธิฎฺฐาตีติ เอวเมตฺถ อโตฺถ ทฎฺฐโพฺพฯ</p>


<p>ยํ ปน วุตฺตํ ‘‘ยถา ติ, ตํ พหุธาภาวสฺส กายสกฺขิทสฺสนตฺถํ วุตฺตํฯ ตํ ปน วตฺถุนา ทีเปตพฺพํฯ เต กิร เทฺวภาตโร ปเนฺถ ชาตตฺตา ปนฺถกาติ นามํ ลภิํสุฯ เตสํ เชโฎฺฐ มหาปนฺถโก, โส ปพฺพชิตฺวา สห ปฎิสมฺภิทาหิ อรหตฺตํ ปาปุณิฯ อรหา หุตฺวา จูฬปนฺถกํ ปพฺพาเชตฺวา –</p>


<p>
ปทุมํ ยถา โกกนทํ สุคนฺธํ, ปาโต สิยา ผุลฺลมวีตคนฺธํ;  
  
องฺคีรสํ ปสฺส วิโรจมานํ, ตปนฺตมาทิจฺจมิวนฺตลิเกฺขติฯ (อ. นิ. ๕.๑๙๕) –  
</p>
  
<p>อิมํ คาถํ อทาสิฯ โส ตํ จตูหิ มาเสหิ ปคุณํ กาตุํ นาสกฺขิฯ อถ นํ เถโร อภโพฺพ ตฺวํ สาสเนติ วิหารโต นีหริฯ ตสฺมิญฺจ กาเล เถโร ภตฺตุเทฺทสโก โหติฯ ชีวโก เถรํ อุปสงฺกมิตฺวา ‘‘เสฺว, ภเนฺต, ภควตา สทฺธิํ ปญฺจภิกฺขุสตานิ คเหตฺวา อมฺหากํ เคเห ภิกฺขํ คณฺหถา’’ติ อาหฯ เถโรปิ ฐเปตฺวา จูฬปนฺถกํ เสสานํ อธิวาเสมีติ อธิวาเสสิฯ</p>


<p>จูฬปนฺถโก ทฺวารโกฎฺฐเก ฐตฺวา โรทติฯ ภควา ทิพฺพจกฺขุนา ทิสฺวา ตํ อุปสงฺกมิตฺวา กสฺมา โรทสีติ อาหฯ โส ตํ ปวตฺติมาจิกฺขิฯ ภควา น สชฺฌายํ กาตุํ อสโกฺกโนฺต มม  สาสเน อภโพฺพ นาม โหติ, มา โสจิ ภิกฺขูติ ตํ พาหายํ คเหตฺวา วิหารํ ปวิสิตฺวา อิทฺธิยา ปิโลติกขณฺฑํ อภินิมฺมินิตฺวา อทาสิ, หนฺท ภิกฺขุ อิมํ ปริมชฺชโนฺต รโชหรณํ รโชหรณนฺติ ปุนปฺปุนํ สชฺฌายํ กโรหีติฯ ตสฺส ตถา กโรโต ตํ กาฬวณฺณํ อโหสิฯ โส ปริสุทฺธํ วตฺถํ, นเตฺถตฺถ โทโส, อตฺตภาวสฺส ปนายํ โทโสติ สญฺญํ ปฎิลภิตฺวา ปญฺจสุ ขเนฺธสุ ญาณํ โอตาเรตฺวา วิปสฺสนํ วเฑฺฒตฺวา อนุโลมโต โคตฺรภุสมีปํ ปาเปสิฯ อถสฺส ภควา โอภาสคาถา อภาสิ –</p>


<p>
‘‘ราโค รโช น จ ปน เรณุ วุจฺจติ,  
  
ราคเสฺสตํ อธิวจนํ รโชติ;  
  
เอตํ รชํ วิปฺปชหิตฺวา ปณฺฑิตา,  
  
วิหรนฺติ เต วิคตรชสฺส สาสเนฯ  
</p>
  
‘‘โทโส  
…เป.…ฯ  
</p>
  
<p>
‘‘โมโห รโช น จ ปน เรณุ วุจฺจติ,  
  
โมหเสฺสตํ อธิวจนํ รโชติ;  
  
เอตํ รชํ วิปฺปชหิตฺวา ปณฺฑิตา,  
  
วิหรนฺติ เต วิคตรชสฺส สาสเน’’ติฯ (มหานิ. ๒๐๙);  
</p>
  
<p>ตสฺส คาถาปริโยสาเน จตุปฎิสมฺภิทาฉฬภิญฺญาปริวารา นว โลกุตฺตรธมฺมา หตฺถคตาว อเหสุํฯ</p>


<p>สตฺถา ทุติยทิวเส ชีวกสฺส เคหํ อคมาสิ สทฺธิํ ภิกฺขุสเงฺฆนฯ อถ ทกฺขิโณทกาวสาเน ยาคุยา ทิยฺยมานาย หเตฺถน ปตฺตํ ปิทหิฯ ชีวโก กิํ ภเนฺตติ ปุจฺฉิฯ วิหาเร เอโก ภิกฺขุ อตฺถีติฯ โส ปุริสํ เปเสสิ ‘‘คจฺฉ, อยฺยํ คเหตฺวา สีฆํ เอหี’’ติฯ วิหารโต นิกฺขเนฺต ปน ภควติ,</p>


<p>
สหสฺสกฺขตฺตุมตฺตานํ  
, นิมฺมินิตฺวาน ปนฺถโก;  
  
นิสีทมฺพวเน รเมฺม, ยาว กาลปฺปเวทนาติฯ (เถรคา. ๕๖๓);  
</p>
  
<p>อถ โส ปุริโส คนฺตฺวา กาสาเวหิ เอกปโชฺชตํ อารามํ ทิสฺวา อาคนฺตฺวา ภิกฺขูหิ ภริโต ภเนฺต อาราโม, นาหํ ชานามิ กตโม โส อโยฺยติ อาหฯ ตโต นํ ภควา อาห ‘‘คจฺฉ ยํ ปฐมํ ปสฺสสิ, ตํ จีวรกเณฺณ คเหตฺวา ‘สตฺถา ตํ อามเนฺตตี’ติ วตฺวา อาเนหี’’ติฯ โส ตํ คนฺตฺวา เถรเสฺสว จีวรกเณฺณ อคฺคเหสิฯ ตาวเทว สเพฺพปิ นิมฺมิตา อนฺตรธายิํสุฯ เถโร ‘‘คจฺฉ ตฺว’’นฺติ ตํ อุโยฺยเชตฺวา มุขโธวนาทิสรีรกิจฺจํ นิฎฺฐเปตฺวา ปฐมตรํ คนฺตฺวา ปตฺตาสเน นิสีทิฯ อิทํ สนฺธาย วุตฺตํ ‘‘ยถา อายสฺมา จูฬปนฺถโก’’ติฯ</p>


<p>ตตฺร เย เต พหู นิมฺมิตา เต อนิยเมตฺวา นิมฺมิตตฺตา อิทฺธิมตา สทิสาว โหนฺติฯ ฐานนิสชฺชาทีสุ วา ภาสิตตุณฺหีภาวาทีสุ วา ยํ ยํ อิทฺธิมา กโรติ, ตํ ตเทว กโรนฺติฯ สเจ ปน นานาวเณฺณ กาตุกาโม โหติ, เกจิ ปฐมวเย, เกจิ มชฺฌิมวเย, เกจิ ปจฺฉิมวเย, ตถา  ทีฆเกเส, อุปฑฺฒมุเณฺฑ, มุเณฺฑ, มิสฺสเกเส, อุปฑฺฒรตฺตจีวเร, ปณฺฑุกจีวเร, ปทภาณธมฺมกถาสรภญฺญปญฺหปุจฺฉนปญฺหวิสฺสชฺชนรชนปจนจีวรสิพฺพนโธวนาทีนิ กโรเนฺต อปเรปิ วา นานปฺปการเก กาตุกาโม โหติ, เตน ปาทกชฺฌานโต วุฎฺฐาย เอตฺตกา ภิกฺขู ปฐมวยา โหนฺตูติอาทินา นเยน ปริกมฺมํ กตฺวา ปุน สมาปชฺชิตฺวา วุฎฺฐาย อธิฎฺฐาตพฺพํฯ อธิฎฺฐานจิเตฺตน สทฺธิํ อิจฺฉิติจฺฉิตปฺปการาเยว โหนฺตีติฯ เอส นโย พหุธาปิ หุตฺวา เอโก โหตีติอาทีสุฯ</p>


<p>อยํ ปน วิเสโส, อิมินา ภิกฺขุนา เอวํ พหุภาวํ นิมฺมินิตฺวา ปุน ‘‘เอโกว หุตฺวา จงฺกมิสฺสามิ, สชฺฌายํ กริสฺสามิ, ปญฺหํ ปุจฺฉิสฺสามี’’ติ จิเนฺตตฺวา วา, ‘‘อยํ วิหาโร อปฺปภิกฺขุโก, สเจ เกจิ อาคมิสฺสนฺติ ‘กุโต อิเม เอตฺตกา เอกสทิสา ภิกฺขู, อทฺธา เถรสฺส เอส อานุภาโว’ติ มํ ชานิสฺสนฺตี’’ติ อปฺปิจฺฉตาย วา อนฺตราว ‘‘เอโก โหมี’’ติ อิจฺฉเนฺตน ปาทกชฺฌานํ สมาปชฺชิตฺวา วุฎฺฐาย ‘‘เอโก โหมี’’ติ ปริกมฺมํ กตฺวา ปุน สมาปชฺชิตฺวา วุฎฺฐาย ‘‘เอโก โหมี’’ติ อธิฎฺฐาตพฺพํฯ อธิฎฺฐานจิเตฺตน สทฺธิํเยว เอโก โหติฯ เอวํ อกโรโนฺต ปน ยถา ปริจฺฉินฺนกาลวเสน สยเมว เอโก โหติฯ</p>


<p> นฺติ เอตฺถ อาวิภาวํ กโรติ ติโรภาวํ กโรตีติ อยมโตฺถ ฯ อิทเมว หิ สนฺธาย ปฎิสมฺภิทายํ วุตฺตํ ‘‘อาวิภาวนฺติ เกนจิ อนาวฎํ โหติ อปฺปฎิจฺฉนฺนํ วิวฎํ ปากฎํฯ ติโรภาวนฺติ เกนจิ อาวฎํ โหติ ปฎิจฺฉนฺนํ ปิหิตํ ปฎิกุชฺชิต’’นฺติ (ปฎิ. ม. ๓.๑๑)ฯ ตตฺรายํ อิทฺธิมา อาวิภาวํ กาตุกาโม อนฺธการํ วา อาโลกํ กโรติ, ปฎิจฺฉนฺนํ วา วิวฎํ, อนาปาถํ วา อาปาถํ กโรติฯ กถํ? อยญฺหิ ยถา ปฎิจฺฉโนฺนปิ ทูเร ฐิโตปิ วา ทิสฺสติ, เอวํ อตฺตานํ วา ปรํ วา กาตุกาโม ปาทกชฺฌานโต วุฎฺฐาย อิทํ อนฺธการฎฺฐานํ อาโลกชาตํ โหตูติ วา, อิทํ ปฎิจฺฉนฺนํ วิวฎํ โหตูติ วา, อิทํ อนาปาถํ อาปาถํ โหตูติ วา อาวชฺชิตฺวา ปริกมฺมํ กตฺวา วุตฺตนเยเนว อธิฎฺฐาติ, สห อธิฎฺฐานจิเตฺตน ยถาธิฎฺฐิตเมว โหติฯ ปเร ทูเร ฐิตาปิ ปสฺสนฺติฯ สยมฺปิ ปสฺสิตุกาโม ปสฺสติฯ</p>


<p> เอตํ  ปน ปาฎิหาริยํ เกน กตปุพฺพนฺติ? ภควตาฯ ภควา หิ จูฬสุภทฺทาย นิมนฺติโต วิสฺสกมฺมุนา นิมฺมิเตหิ ปญฺจหิ กูฎาคารสเตหิ สาวตฺถิโต สตฺตโยชนพฺภนฺตรํ สาเกตํ คจฺฉโนฺต ยถา สาเกตนครวาสิโน สาวตฺถิวาสิเก, สาวตฺถิวาสิโน จ สาเกตวาสิเก ปสฺสนฺติ, เอวํ อธิฎฺฐาสิฯ นครมเชฺฌ จ โอตริตฺวา ปถวิํ ทฺวิธา ภินฺทิตฺวา ยาว อวีจิํ อากาสญฺจ ทฺวิธา วิยูหิตฺวา ยาว พฺรหฺมโลกํ ทเสฺสสิฯ</p>


<p>เทโวโรหเณนปิ จ อยมโตฺถ วิภาเวตโพฺพฯ ภควา กิร ยมกปาฎิหาริยํ กตฺวา จตุราสีติปาณสหสฺสานิ พนฺธนา ปโมเจตฺวา อตีตา พุทฺธา ยมกปาฎิหาริยาวสาเน กุหิํ คตาติ อาวชฺชิตฺวา ตาวติํสภวนํ คตาติ อทฺทสฯ อเถเกน ปาเทน ปถวีตลํ อกฺกมิตฺวา ทุติยํ ยุคนฺธรปพฺพเต ปติฎฺฐเปตฺวา ปุน ปุริมปาทํ อุทฺธริตฺวา สิเนรุมตฺถกํ อกฺกมิตฺวา ตตฺถ ปณฺฑุกมฺพลสิลาตเล วสฺสํ อุปคนฺตฺวา สนฺนิปติตานํ ทสสหสฺสจกฺกวาฬเทวตานํ อาทิโต ปฎฺฐาย อภิธมฺมกถํ อารภิฯ ภิกฺขาจารเวลาย นิมฺมิตพุทฺธํ มาเปสิฯ โส ธมฺมํ เทเสติฯ ภควา นาคลตาทนฺตกฎฺฐํ ขาทิตฺวา อโนตตฺตทเห มุขํ โธวิตฺวา อุตฺตรกุรูสุ ปิณฺฑปาตํ คเหตฺวา อโนตตฺตทหตีเร ปริภุญฺชติฯ สาริปุตฺตเตฺถโร ตตฺถ คนฺตฺวา ภควนฺตํ วนฺทติฯ ภควา อชฺช เอตฺตกํ ธมฺมํ เทเสสินฺติ เถรสฺส นยํ เทติฯ เอวํ ตโย มาเส อโพฺพจฺฉินฺนํ อภิธมฺมกถํ กเถสิฯ ตํ สุตฺวา อสีติโกฎิเทวตานํ ธมฺมาภิสมโย อโหสิฯ</p>


<p>ยมกปาฎิหาริเย สนฺนิปติตาปิ ทฺวาทสโยชนา ปริสา ภควนฺตํ ปสฺสิตฺวาว คมิสฺสามาติ  ขนฺธาวารํ พนฺธิตฺวา อฎฺฐาสิฯ ตํ จูฬอนาถปิณฺฑิกเสฎฺฐิเยว สพฺพปจฺจเยหิ อุปฎฺฐาสิฯ มนุสฺสา กุหิํ ภควาติ ชานนตฺถาย อนุรุทฺธเตฺถรํ ยาจิํสุฯ เถโร อาโลกํ วเฑฺฒตฺวา อทฺทส ทิเพฺพน จกฺขุนา ตตฺถ วสฺสูปคตํ ภควนฺตํ ทิสฺวา อาโรเจสิฯ</p>


<p>เต ภควโต วนฺทนตฺถาย มหาโมคฺคลฺลานเตฺถรํ ยาจิํสุฯ เถโร ปริสมเชฺฌเยว มหาปถวิยํ นิมุชฺชิตฺวา สิเนรุปพฺพตํ นิพฺพิชฺฌิตฺวา ตถาคตปาทมูเล  ภควโต ปาเท วนฺทมาโนว อุมฺมุชฺชิตฺวา ภควนฺตํ เอตทโวจ ‘‘ชมฺพุทีปวาสิโน, ภเนฺต, ภควโต ปาเท วนฺทิตฺวา ปสฺสิตฺวาว คมิสฺสามาติ วทนฺตี’’ติฯ ภควา อาห ‘‘กุหิํ ปน เต, โมคฺคลฺลาน, เอตรหิ เชฎฺฐภาตา ธมฺมเสนาปตี’’ติ? ‘‘สงฺกสฺสนคเร ภเนฺต’’ติฯ ‘‘โมคฺคลฺลาน, มํ ทฎฺฐุกามา เสฺว สงฺกสฺสนครํ อาคจฺฉนฺตุ, อหํ เสฺว มหาปวารณปุณฺณมาสีอุโปสถทิวเส สงฺกสฺสนคเร โอตริสฺสามี’’ติฯ ‘‘สาธุ, ภเนฺต’’ติ เถโร ทสพลํ วนฺทิตฺวา อาคตมเคฺคเนว โอรุยฺห มนุสฺสานํ สนฺติกํ สมฺปาปุณิฯ คมนาคมนกาเล จ ยถา นํ มนุสฺสา ปสฺสนฺติ, เอวํ อธิฎฺฐาสิฯ อิทํ ตาเวตฺถ มหาโมคฺคลฺลานเตฺถโร อาวิภาวปาฎิหาริยํ อกาสิฯ</p>


<p>โส เอวํ อาคโต ตํ ปวตฺติํ อาโรเจตฺวา ‘‘ทูรนฺติ สญฺญํ อกตฺวา กตปาตราสาว นิกฺขมถา’’ติ อาหฯ ภควา สกฺกสฺส เทวรโญฺญ อาโรเจสิ ‘‘มหาราช, เสฺว มนุสฺสโลกํ คจฺฉามี’’ติฯ เทวราชา วิสฺสกมฺมํ อาณาเปสิ ‘‘ตาต, เสฺว ภควา มนุสฺสโลกํ คนฺตุกาโม, ติโสฺส โสปานปนฺติโย มาเปหิ เอกํ กนกมยํ, เอกํ รชตมยํ, เอกํ มณิมย’’นฺติฯ โส ตถา อกาสิฯ ภควา ทุติยทิวเส สิเนรุมุทฺธนิ ฐตฺวา ปุรตฺถิมโลกธาตุํ โอโลเกสิ, อเนกานิ จกฺกวาฬสหสฺสานิ วิวฎานิ หุตฺวา เอกงฺคณํ วิย ปกาสิํสุฯ ยถา จ ปุรตฺถิเมน, เอวํ ปจฺฉิเมนปิ อุตฺตเรนปิ ทกฺขิเณนปิ สพฺพํ วิวฎมทฺทสฯ เหฎฺฐาปิ ยาว อวีจิ, อุปริ ยาว อกนิฎฺฐภวนํ, ตาว อทฺทสฯ</p>


<p>ตํ ทิวสํ กิร โลกวิวรณํ นาม อโหสิฯ มนุสฺสาปิ เทเว ปสฺสนฺติ, เทวาปิ มนุเสฺสฯ ตตฺถ เนว มนุสฺสา อุทฺธํ อุโลฺลเกนฺติ, น เทวา อโธ โอโลเกนฺติ, สเพฺพ สมฺมุขาว อญฺญมญฺญํ ปสฺสนฺติฯ ภควา มเชฺฌ มณิมเยน โสปาเนน โอตรติ, ฉกามาวจรเทวา วามปเสฺส กนกมเยน, สุทฺธาวาสา จ มหาพฺรหฺมา จ ทกฺขิณปเสฺส รชตมเยนฯ เทวราชา ปตฺตจีวรํ อคฺคเหสิ, มหาพฺรหฺมา ติโยชนิกํ เสตจฺฉตฺตํ, สุยาโม วาฬพีชนิํ, ปญฺจสิโข คนฺธพฺพปุโตฺต  ติคาวุตมตฺตํ เพฬุวปณฺฑุวีณํ คเหตฺวา ตถาคตสฺส ปูชํ กโรโนฺต โอตรติฯ ตํทิวสํ ภควนฺตํ ทิสฺวา พุทฺธภาวาย ปิหํ อนุปฺปาเทตฺวา ฐิตสโตฺต นาม นตฺถิฯ อิทเมตฺถ ภควา อาวิภาวปาฎิหาริยํ อกาสิฯ</p>


<p>อปิจ  ตมฺพปณฺณิทีเป ตลงฺครวาสี ธมฺมทินฺนเตฺถโรปิ ติสฺสมหาวิหาเร เจติยงฺคณสฺมิํ นิสีทิตฺวา ‘‘ตีหิ, ภิกฺขเว, ธเมฺมหิ สมนฺนาคโต ภิกฺขุ อปณฺณกปฎิปทํ ปฎิปโนฺน โหตี’’ติ อปณฺณกสุตฺตํ (อ. นิ. ๓.๑๖) กเถโนฺต เหฎฺฐามุขํ พีชนิํ อกาสิ, ยาว อวีจิโต เอกงฺคณํ อโหสิฯ ตโต อุปริมุขํ อกาสิ, ยาว พฺรหฺมโลกา เอกงฺคณํ อโหสิฯ เถโร นิรยภเยน ตเชฺชตฺวา สคฺคสุเขน จ ปโลเภตฺวา ธมฺมํ เทเสสิฯ เกจิ โสตาปนฺนา อเหสุํ, เกจิ สกทาคามี อนาคามี อรหโนฺตติฯ</p>


<p> ติโรภาวํ กาตุกาโม ปน อาโลกํ วา อนฺธการํ กโรติ, อปฺปฎิจฺฉนฺนํ วา ปฎิจฺฉนฺนํ, อาปาถํ วา อนาปาถํ กโรติฯ กถํ? อยญฺหิ ยถา อปฺปฎิจฺฉโนฺนปิ สมีเป ฐิโตปิ วา น ทิสฺสติ, เอวํ อตฺตานํ วา ปรํ วา กาตุกาโม ปาทกชฺฌานโต วุฎฺฐาย ‘‘อิทํ อาโลกฎฺฐานํ อนฺธการํ โหตู’’ติ วา, ‘‘อิทํ อปฺปฎิจฺฉนฺนํ ปฎิจฺฉนฺนํ โหตู’’ติ วา, ‘‘อิทํ อาปาถํ อนาปาถํ โหตู’’ติ วา อาวชฺชิตฺวา ปริกมฺมํ กตฺวา วุตฺตนเยเนว อธิฎฺฐาติฯ สห อธิฎฺฐานจิเตฺตน ยถาธิฎฺฐิตเมว โหติฯ ปเร สมีเป ฐิตาปิ น ปสฺสนฺติฯ สยมฺปิ อปสฺสิตุกาโม น ปสฺสติฯ</p>


<p> เอตํ ปน ปาฎิหาริยํ เกน กตปุพฺพนฺติ? ภควตาฯ ภควา หิ ยสํ กุลปุตฺตํ สมีเป นิสินฺนํเยว ยถา นํ ปิตา น ปสฺสติ, เอวมกาสิฯ ตถา วีสโยชนสตํ มหากปฺปินสฺส ปจฺจุคฺคมนํ กตฺวา ตํ อนาคามิผเล, อมจฺจสหสฺสญฺจสฺส โสตาปตฺติผเล ปติฎฺฐาเปตฺวา, ตสฺส อนุมคฺคํ อาคตา สหสฺสิตฺถิปริวารา อโนชาเทวี อาคนฺตฺวา สมีเป นิสินฺนาปิ ยถา สปริสํ ราชานํ น ปสฺสติ, ตถา กตฺวา ‘‘อปิ, ภเนฺต, ราชานํ ปสฺสถา’’ติ วุเตฺต ‘‘กิํ ปน เต ราชานํ คเวสิตุํ วรํ, อุทาหุ อตฺตาน’’นฺติ? ‘‘อตฺตานํ, ภเนฺต’’ติ วตฺวา นิสินฺนาย ตสฺสา ตถา ธมฺมํ เทเสสิ, ยถา สา สทฺธิํ อิตฺถิสหเสฺสน โสตาปตฺติผเล ปติฎฺฐาสิ, อมจฺจา อนาคามิผเล, ราชา อรหเตฺตติฯ อปิจ ตมฺพปณฺณิทีปํ   อาคตทิวเส ยถา อตฺตนา สทฺธิํ อาคเต อวเสเส ราชา น ปสฺสติ, เอวํ กโรเนฺตน มหินฺทเตฺถเรนาปิ อิทํ กตเมว (ปารา. อฎฺฐ. ๑.ตติยสงฺคีติกถา)ฯ</p>


<p> อปิจ สพฺพมฺปิ ปากฎํ ปาฎิหาริยํ อาวิภาวํ นามฯ อปากฎปาฎิหาริยํ ติโรภาวํ นามฯ ตตฺถ ปากฎปาฎิหาริเย อิทฺธิปิ ปญฺญายติ อิทฺธิมาปิฯ ตํ ยมกปาฎิหาริเยน ทีเปตพฺพํฯ ตตฺร หิ ‘‘อิธ ตถาคโต ยมกปาฎิหาริยํ กโรติ อสาธารณํ สาวเกหิฯ อุปริมกายโต อคฺคิกฺขโนฺธ ปวตฺตติ, เหฎฺฐิมกายโต อุทกธารา ปวตฺตตี’’ติ (ปฎิ. ม. ๑.๑๑๖) เอวํ อุภยํ ปญฺญายิตฺถฯ อปากฎปาฎิหาริเย อิทฺธิเยว ปญฺญายติ, น อิทฺธิมาฯ ตํ มหกสุเตฺตน (สํ. นิ. ๔.๓๔๖) จ พฺรหฺมนิมนฺตนิกสุเตฺตน (ม. นิ. ๑.๕๐๑ อาทโย) จ ทีเปตพฺพํฯ ตตฺร หิ อายสฺมโต จ มหกสฺส, ภควโต จ อิทฺธิเยว ปญฺญายิตฺถ, น อิทฺธิมาฯ</p>


<p>ยถาห –</p>

</p>


<p>ยถา จาห –</p>

</p>


<p>
‘ภเว  
  
วาหํ ภยํ ทิสฺวา, ภวญฺจ วิภเวสินํ;  
  
ภวํ นาภิวทิํ กิญฺจิ, นนฺทิญฺจ น อุปาทิยิ’’’นฺติฯ (ม. นิ. ๑.๕๐๔);  
</p>
  
<p> ติโรกุฎฺฎํ ติโรปาการํ ติโรปพฺพตํ อสชฺชมาโน คจฺฉติ เสยฺยถาปิ อากาเสติ เอตฺถ นฺติ ปรกุฎฺฎํ, กุฎฺฎสฺส ปรภาคนฺติ วุตฺตํ โหติฯ เอส นโย อิตเรสุฯ ติ จ เคหภิตฺติยา เอตมธิวจนํฯ ติ เคหวิหารคามาทีนํ ปริเกฺขปปากาโรฯ ติ ปํสุปพฺพโต วา ปาสาณปพฺพโต วาฯ ติ อลคฺคมาโนฯ ติ อากาเส วิยฯ เอวํ คนฺตุกาเมน ปน อากาสกสิณํ สมาปชฺชิตฺวา วุฎฺฐาย กุฎฺฎํ วา ปาการํ วา สิเนรุจกฺกวาเฬสุปิ อญฺญตรํ ปพฺพตํ วา อาวชฺชิตฺวา กตปริกเมฺมน อากาโส โหตูติ อธิฎฺฐาตโพฺพฯ อากาโสเยว โหติฯ อโธ โอตริตุกามสฺส, อุทฺธํ วา อาโรหิตุกามสฺส สุสิโร โหติ, วินิวิชฺฌิตฺวา คนฺตุกามสฺส ฉิโทฺทฯ โส ตตฺถ อสชฺชมาโน คจฺฉติฯ</p>


<p> ปเนตฺถาห – ‘‘อากาสกสิณสมาปชฺชนํ, อาวุโส, กิมตฺถิยํ, กิํ หตฺถิอสฺสาทีนิ อภินิมฺมินิตุกาโม หตฺถิอสฺสาทิ กสิณานิ สมาปชฺชติ, นนุ ยตฺถ กตฺถจิ กสิเณ ปริกมฺมํ กตฺวา อฎฺฐสมาปตฺติวสีภาโวเยว ปมาณํฯ ยํ ยํ อิจฺฉติ, ตํ ตเทว โหตี’’ติฯ ภิกฺขู อาหํสุ – ‘‘ปาฬิยา, ภเนฺต, อากาสกสิณํเยว อาคตํ, ตสฺมา อวสฺสเมตํ วตฺตพฺพ’’นฺติฯ ตตฺรายํ ปาฬิ –</p>

</p>


<p>สเจ  ปนสฺส ภิกฺขุโน อธิฎฺฐหิตฺวา คจฺฉนฺตสฺส อนฺตรา ปพฺพโต วา รุโกฺข วา อุเฎฺฐติ, กิํ ปุน สมาปชฺชิตฺวา อธิฎฺฐาตพฺพนฺติ? โทโส นตฺถิฯ ปุน สมาปชฺชิตฺวา อธิฎฺฐานํ หิ  อุปชฺฌายสฺส สนฺติเก นิสฺสยคฺคหณสทิสํ โหติฯ อิมินา จ ปน ภิกฺขุนา อากาโส โหตูติ อธิฎฺฐิตตฺตา อากาโส โหติเยวฯ ปุริมาธิฎฺฐานพเลเนว จสฺส อนฺตรา อโญฺญ ปพฺพโต วา รุโกฺข วา อุตุมโย อุฎฺฐหิสฺสตีติ อฎฺฐานเมเวตํฯ อเญฺญน อิทฺธิมตา นิมฺมิเต ปน ปฐมนิมฺมานํ พลวํ โหติฯ อิตเรน ตสฺส อุทฺธํ วา อโธ วา คนฺตพฺพํฯ</p>


<p> นฺติ เอตฺถ อุมฺมุชฺชนฺติ อุฎฺฐานํ วุจฺจติฯ นิมุชฺชนฺติ สํสีทนํฯ อุมฺมุชฺชญฺจ นิมุชฺชญฺจ อุมฺมุชฺชนิมุชฺชํฯ เอวํ กาตุกาเมน อาโปกสิณํ สมาปชฺชิตฺวา อุฎฺฐาย เอตฺตเก ฐาเน ปถวี อุทกํ โหตูติ ปริจฺฉินฺทิตฺวา ปริกมฺมํ กตฺวา วุตฺตนเยเนว อธิฎฺฐาตพฺพํฯ สห อธิฎฺฐาเนน ยถา ปริจฺฉิเนฺน ฐาเน ปถวี อุทกเมว โหติฯ โส ตตฺถ อุมฺมุชฺชนิมุชฺชํ กโรติฯ ตตฺรายํ ปาฬิ –</p>

</p>


<p>น เกวลญฺจ อุมฺมุชฺชนิมุชฺชเมว, นฺหานปานมุขโธวนภณฺฑกโธวนาทีสุ ยํ ยํ อิจฺฉติ, ตํ ตํ กโรติฯ น เกวลญฺจ อุทกเมว, สปฺปิเตลมธุผาณิตาทีสุปิ ยํ ยํ อิจฺฉติ, ตํ ตํ อิทญฺจิทญฺจ เอตฺตกํ โหตูติ อาวชฺชิตฺวา ปริกมฺมํ กตฺวา อธิฎฺฐหนฺตสฺส ยถาธิฎฺฐิตเมว โหติฯ อุทฺธริตฺวา ภาชนคตํ กโรนฺตสฺส สปฺปิ สปฺปิเมว โหติฯ เตลาทีนิ เตลาทีนิเยวฯ อุทกํ อุทกเมวฯ โส ตตฺถ เตมิตุกาโมว เตเมติ, น เตมิตุกาโม น เตเมติฯ ตเสฺสว จ สา ปถวี อุทกํ โหติ เสสชนสฺส ปถวีเยวฯ ตตฺถ มนุสฺสา ปตฺติกาปิ คจฺฉนฺติ, ยานาทีหิปิ คจฺฉนฺติ, กสิกมฺมาทีนิปิ กโรนฺติเยวฯ สเจ ปนายํ เตสมฺปิ อุทกํ โหตูติ  อิจฺฉติ, โหติเยวฯ ปริจฺฉินฺนกาลํ ปน อติกฺกมิตฺวา ยํ ปกติยา ฆฎตฬากาทีสุ อุทกํ, ตํ ฐเปตฺวา อวเสสํ ปริจฺฉินฺนฎฺฐานํ ปถวีเยว โหติฯ</p>


<p> ติ เอตฺถ ยํ อุทกํ อกฺกมิตฺวา สํสีทติ, ตํ ภิชฺชมานนฺติ  วุจฺจติฯ วิปรีตํ อภิชฺชมานํฯ เอวํ คนฺตุกาเมน ปน ปถวีกสิณํ สมาปชฺชิตฺวา วุฎฺฐาย เอตฺตเก ฐาเน อุทกํ ปถวี โหตูติ ปริจฺฉินฺทิตฺวา ปริกมฺมํ กตฺวา วุตฺตนเยเนว อธิฎฺฐาตพฺพํฯ สห อธิฎฺฐาเนน ยถา ปริจฺฉินฺนฎฺฐาเน อุทกํ ปถวีเยว โหติฯ โส ตตฺถ คจฺฉติ, ตตฺรายํ ปาฬิ –</p>

</p>


<p>น เกวลญฺจ คจฺฉติ, ยํ ยํ อิริยาปถํ อิจฺฉติ, ตํ ตํ กโรติฯ น เกวลญฺจ ปถวิเมว กโรติ, มณิสุวณฺณปพฺพตรุกฺขาทีสุปิ ยํ ยํ อิจฺฉติ, ตํ ตํ วุตฺตนเยเนว อาวชฺชิตฺวา อธิฎฺฐาติ, ยถาธิฎฺฐิตเมว โหติฯ ตเสฺสว จ ตํ อุทกํ ปถวี โหติ, เสสชนสฺส อุทกเมว, มจฺฉกจฺฉปา จ อุทกกากาทโย จ ยถารุจิ วิจรนฺติฯ สเจ ปนายํ อเญฺญสมฺปิ มนุสฺสานํ ตํ ปถวิํ กาตุํ อิจฺฉติ, กโรติเยวฯ ปริจฺฉินฺนกาลาติกฺกเมน ปน อุทกเมว โหติฯ</p>


<p> ติ ปลฺลเงฺกน คจฺฉติฯ ติ ปเกฺขหิ ยุตฺตสกุโณฯ เอวํ กาตุกาเมน ปน ปถวีกสิณํ สมาปชฺชิตฺวา วุฎฺฐาย สเจ นิสิโนฺน คนฺตุมิจฺฉติ, ปลฺลงฺกปฺปมาณํ ฐานํ ปริจฺฉินฺทิตฺวา ปริกมฺมํ กตฺวา วุตฺตนเยเนว อธิฎฺฐาตพฺพํฯ สเจ นิปโนฺน คนฺตุกาโม โหติ มญฺจปฺปมาณํ, สเจ ปทสา คนฺตุกาโม โหติ มคฺคปฺปมาณนฺติ เอวํ ยถานุรูปํ ฐานํ ปริจฺฉินฺทิตฺวา วุตฺตนเยเนว ปถวี โหตูติ อธิฎฺฐาตพฺพํ, สห อธิฎฺฐาเนน ปถวีเยว โหติฯ ตตฺรายํ ปาฬิ –</p>

 ปลฺลเงฺกน กมติ, เสยฺยถาปิ ปกฺขี สกุโณติฯ ปกติยา ปถวีกสิณสมาปตฺติยา ลาภี โหติ, อากาสํ อาวชฺชติฯ อาวชฺชิตฺวา ญาเณน อธิฎฺฐาติ – ‘ปถวี โหตู’ติฯ ปถวี โหติฯ โส อากาเส อนฺตลิเกฺข จงฺกมติปิ ติฎฺฐติปิ  นิสีทติปิ เสยฺยมฺปิ กเปฺปติฯ ยถา มนุสฺสา ปกติยา อนิทฺธิมโนฺต ปถวิยํ จงฺกมนฺติปิ…เป.… เสยฺยมฺปิ กเปฺปนฺติ, เอวเมว โส อิทฺธิมา เจโตวสิปฺปโตฺต อากาเส อนฺตลิเกฺข จงฺกมติปิ…เป.… เสยฺยมฺปิ กเปฺปตี’’ติ (ปฎิ. ม. ๓.๑๑)ฯ</p>


<p>อากาเส คนฺตุกาเมน จ ภิกฺขุนา ทิพฺพจกฺขุลาภินาปิ ภวิตพฺพํฯ กสฺมา? อนฺตเร อุตุสมุฎฺฐานา วา ปพฺพตรุกฺขาทโย โหนฺติ, นาคสุปณฺณาทโย วา อุสูยนฺตา มาเปนฺติ, เนสํ ทสฺสนตฺถํฯ เต ปน ทิสฺวา กิํ กาตพฺพนฺติ? ปาทกชฺฌานํ สมาปชฺชิตฺวา วุฎฺฐาย อากาโส โหตูติ ปริกมฺมํ กตฺวา อธิฎฺฐาตพฺพํฯ เถโร ปนาห ‘‘สมาปตฺติสมาปชฺชนํ, อาวุโส, กิมตฺถิยํ, นนุ สมาหิตเมวสฺส จิตฺตํ, เตน ยํ ยํ ฐานํ อากาโส โหตูติ อธิฎฺฐาติ, อากาโสเยว โหตี’’ติฯ กิญฺจาปิ เอวมาห, อถ โข ติโรกุฎฺฎปาริหาริเย วุตฺตนเยเนว ปฎิปชฺชิตพฺพํฯ</p>


<p>อปิจ โอกาเส โอโรหณตฺถมฺปิ อิมินา ทิพฺพจกฺขุลาภินา ภวิตพฺพํ, อยญฺหิ สเจ อโนกาเส นฺหานติเตฺถ วา คามทฺวาเร วา โอโรหติฯ มหาชนสฺส ปากโฎ โหติฯ ตสฺมา ทิพฺพจกฺขุนา ปสฺสิตฺวา อโนกาสํ วเชฺชตฺวา โอกาเส โอตรตีติฯ</p>


<p> อิเมปิ จนฺทิมสูริเย เอวํมหิทฺธิเก เอวํมหานุภาเว ปาณินา ปรามสติ ปริมชฺชตีติ เอตฺถ จนฺทิมสูริยานํ ทฺวาจตฺตาลีสโยชนสหสฺสสฺส อุปริ จรเณน มหิทฺธิกตา, ตีสุ ทีเปสุ เอกกฺขเณ อาโลกกรเณน มหานุภาวตา เวทิตพฺพาฯ เอวํ อุปริ จรณอาโลกกรเณหิ วา มหิทฺธิเก เตเนว มหานุภาเวฯ ติ ปริคฺคณฺหติ เอกเทเส วา ฉุปติฯ ติ สมนฺตโต อาทาสตลํ วิย ปริมชฺชติฯ อยํ ปนสฺส อิทฺธิ อภิญฺญาปาทกชฺฌานวเสเนว อิชฺฌติ, นเตฺถตฺถ กสิณสมาปตฺตินิยโมฯ วุตฺตเญฺหตํ ปฎิสมฺภิทายํ –</p>

 จนฺทิมสูริเย…เป.… ปริมชฺชตีติ อิธ โส อิทฺธิมา เจโตวสิปฺปโตฺต จนฺทิมสูริเย อาวชฺชติ, อาวชฺชิตฺวา ญาเณน อธิฎฺฐาติ – ‘หตฺถปาเส โหตู’ติฯ หตฺถปาเส โหติฯ โส นิสินฺนโก วา นิปนฺนโก วา จนฺทิมสูริเย ปาณินา อามสติ ปรามสติ ปริมชฺชติฯ ยถา มนุสฺสา ปกติยา อนิทฺธิมโนฺต กิญฺจิเทว รูปคตํ หตฺถปาเส  อามสนฺติ ปรามสนฺติ ปริมชฺชนฺติ, เอวเมว โส อิทฺธิมา…เป.… ปริมชฺชตี’’ติ (ปฎิ. ม. ๓.๑๒)ฯ</p>


<p>สฺวายํ ยทิ อิจฺฉติ คนฺตฺวา ปรามสิตุํ, คนฺตฺวา ปรามสติ, ยทิ ปน อิเธว นิสินฺนโก วา นิปนฺนโก วา ปรามสิตุกาโม โหติ, หตฺถปาเส โหตูติ อธิฎฺฐาติ, อธิฎฺฐานพเลน วณฺฎา มุตฺตตาลผลํ วิย อาคนฺตฺวา หตฺถปาเส ฐิเต วา ปรามสติ, หตฺถํ วา วเฑฺฒตฺวาฯ วเฑฺฒนฺตสฺส ปน กิํ อุปาทิณฺณกํ วฑฺฒติ, อนุปาทิณฺณกนฺติ? อุปาทิณฺณกํ นิสฺสาย อนุปาทิณฺณกํ วฑฺฒติฯ</p>


<p>ตตฺถ  อาห ‘‘กิํ ปนาวุโส, อุปาทิณฺณกํ ขุทฺทกมฺปิ มหนฺตมฺปิ น โหติ, นนุ ยทา ภิกฺขุ ตาลจฺฉิทฺทาทีหิ นิกฺขมติ, ตทา อุปาทิณฺณกํ ขุทฺทกํ โหติฯ ยทา มหนฺตํ อตฺตภาวํ กโรติ, ตทา มหนฺตํ โหติ มหาโมคฺคลฺลานเตฺถรสฺส วิยา’’ติฯ</p>


<h3>นโนฺทปนนฺทนาคทมนกถา</h3>
<p>เอกสฺมิํ กิร สมเย อนาถปิณฺฑิโก คหปติ ภควโต ธมฺมเทสนํ สุตฺวา ‘‘เสฺว, ภเนฺต, ปญฺจหิ ภิกฺขุสเตหิ สทฺธิํ อมฺหากํ เคเห ภิกฺขํ คณฺหถา’’ติ นิมเนฺตตฺวา ปกฺกมิฯ ภควา อธิวาเสตฺวา ตํทิวสาวเสสํ รตฺติภาคญฺจ วีตินาเมตฺวา ปจฺจูสสมเย ทสสหสฺสิโลกธาตุํ โอโลเกสิฯ อถสฺส  นาม นาคราชา ญาณมุเข อาปาถมาคจฺฉิฯ ภควา ‘‘อยํ นาคราชา มยฺหํ ญาณมุเข อาปาถมาคจฺฉิ, อตฺถิ นุ โข อสฺส อุปนิสฺสโย’’ติ อาวเชฺชโนฺต ‘‘อยํ มิจฺฉาทิฎฺฐิโก ตีสุ รตเนสุ อปฺปสโนฺนติ ทิสฺวา โก นุ โข อิมํ มิจฺฉาทิฎฺฐิโต วิเวเจยฺยา’’ติ อาวเชฺชโนฺต มหาโมคฺคลฺลานเตฺถรํ อทฺทสฯ</p>


<p>ตโต  ปภาตาย รตฺติยา สรีรปฎิชคฺคนํ กตฺวา อายสฺมนฺตํ อานนฺทํ อามเนฺตสิ – ‘‘อานนฺท, ปญฺจนฺนํ ภิกฺขุสตานํ อาโรเจหิ ตถาคโต เทวจาริกํ คจฺฉตี’’ติฯ ตํ ทิวสญฺจ นโนฺทปนนฺทสฺส อาปานภูมิํ สชฺชยิํสุฯ โส ทิพฺพรตนปลฺลเงฺก ทิเพฺพน เสตจฺฉเตฺตน ธาริยมาเนน ติวิธนาฎเกหิ เจว นาคปริสาย จ ปริวุโต ทิพฺพภาชเนสุ อุปฎฺฐาปิตํ อนฺนปานวิธิํ โอโลกยมาโน นิสิโนฺน โหติฯ อถ ภควา ยถา นาคราชา ปสฺสติ, ตถา กตฺวา ตสฺส วิตานมตฺถเกเนว ปญฺจหิ ภิกฺขุสเตหิ สทฺธิํ ตาวติํสเทวโลกาภิมุโข ปายาสิฯ</p>


<p>เตน  โข ปน สมเยน นโนฺทปนนฺทสฺส นาคราชสฺส เอวรูปํ ปาปกํ ทิฎฺฐิคตํ อุปฺปนฺนํ โหติ – ‘‘อิเม หิ นาม มุณฺฑกา สมณกา อมฺหากํ อุปรูปริภวเนน เทวานํ ตาวติํสานํ ภวนํ ปวิสนฺติปิ นิกฺขมนฺติปิ, น ทานิ อิโต ปฎฺฐาย อิเมสํ อมฺหากํ มตฺถเก ปาทปํสุํ โอกิรนฺตานํ คนฺตุํ ทสฺสามี’’ติ อุฎฺฐาย สิเนรุปาทํ คนฺตฺวา ตํ อตฺตภาวํ วิชหิตฺวา สิเนรุํ สตฺตกฺขตฺตุํ โภเคหิ ปริกฺขิปิตฺวา อุปริ ผณํ กตฺวา ตาวติํสภวนํ อวกุเชฺชน ผเณน คเหตฺวา อทสฺสนํ คเมสิฯ</p>


<p>อถ โข อายสฺมา รฎฺฐปาโล ภควนฺตํ เอตทโวจ ‘‘ปุเพฺพ, ภเนฺต, อิมสฺมิํ ปเทเส ฐิโต สิเนรุํ ปสฺสามิ, สิเนรุปริภณฺฑํ ปสฺสามิ, ตาวติํสํ ปสฺสามิ, เวชยนฺตํ ปสฺสามิ, เวชยนฺตสฺส ปาสาทสฺส อุปริ ธชํ ปสฺสามิฯ โก นุ โข, ภเนฺต, เหตุ โก ปจฺจโย, ยํ เอตรหิ เนว สิเนรุํ ปสฺสามิ…เป.… น เวชยนฺตสฺส ปาสาทสฺส อุปริ ธชํ ปสฺสามี’’ติฯ ‘‘อยํ, รฎฺฐปาล, นโนฺทปนโนฺท นาม นาคราชา ตุมฺหากํ กุปิโต สิเนรุํ สตฺตกฺขตฺตุํ โภเคหิ ปริกฺขิปิตฺวา อุปริ ผเณน ปฎิจฺฉาเทตฺวา อนฺธการํ กตฺวา ฐิโต’’ติฯ ‘‘ทเมมิ นํ, ภเนฺต’’ติฯ น ภควา อนุชานิฯ อถ โข อายสฺมา ภทฺทิโย อายสฺมา ราหุโลติ อนุกฺกเมน สเพฺพปิ ภิกฺขู อุฎฺฐหิํสุฯ น ภควา อนุชานิฯ</p>


<p>อวสาเน มหาโมคฺคลฺลานเตฺถโร ‘‘อหํ, ภเนฺต, ทเมมิ น’’นฺติ อาหฯ ‘‘ทเมหิ โมคฺคลฺลานา’’ติ ภควา อนุชานิฯ เถโร อตฺตภาวํ วิชหิตฺวา มหนฺตํ นาคราชวณฺณํ อภินิมฺมินิตฺวา นโนฺทปนนฺทํ จุทฺทสกฺขตฺตุํ โภเคหิ ปริกฺขิปิตฺวา ตสฺส ผณมตฺถเก อตฺตโน ผณํ ฐเปตฺวา สิเนรุนา  สทฺธิํ อภินิปฺปีเฬสิฯ นาคราชา ปธูมายิฯ เถโรปิ น ตุยฺหํเยว สรีเร ธูโม อตฺถิ, มยฺหมฺปิ อตฺถีติ ปธูมายิฯ นาคราชสฺส ธูโม เถรํ น พาธติฯ เถรสฺส ปน ธูโม นาคราชานํ พาธติฯ ตโต นาคราชา ปชฺชลิฯ เถโรปิ น ตุยฺหํเยว สรีเร อคฺคิ อตฺถิ, มยฺหมฺปิ อตฺถีติ ปชฺชลิฯ นาคราชสฺส เตโช เถรํ น พาธติฯ เถรสฺส ปน เตโช นาคราชานํ พาธติฯ นาคราชา อยํ มํ สิเนรุนา อภินิปฺปีเฬตฺวา ธูมายติ เจว ปชฺชลติ จาติ จิเนฺตตฺวา ‘‘โภ ตฺวํ โกสี’’ติ ปฎิปุจฺฉิฯ ‘‘อหํ โข, นนฺท, โมคฺคลฺลาโน’’ติฯ ‘‘ภเนฺต, อตฺตโน ภิกฺขุภาเวน ติฎฺฐาหี’’ติฯ</p>


<p>เถโร ตํ อตฺตภาวํ วิชหิตฺวา ตสฺส ทกฺขิณกณฺณโสเตน ปวิสิตฺวา วามกณฺณโสเตน นิกฺขมิ , วามกณฺณโสเตน ปวิสิตฺวา ทกฺขิณกณฺณโสเตน นิกฺขมิ, ตถา ทกฺขิณนาสโสเตน ปวิสิตฺวา วามนาสโสเตน นิกฺขมิ, วามนาสโสเตน ปวิสิตฺวา ทกฺขิณนาสโสเตน นิกฺขมิฯ ตโต นาคราชา มุขํ วิวริฯ เถโร มุเขน ปวิสิตฺวา อโนฺตกุจฺฉิยํ ปาจีเนน จ ปจฺฉิเมน จ จงฺกมติฯ ภควา ‘‘โมคฺคลฺลาน, มนสิกโรหิ มหิทฺธิโก เอส นาโค’’ติ อาหฯ เถโร ‘‘มยฺหํ โข, ภเนฺต, จตฺตาโร อิทฺธิปาทา ภาวิตา พหุลีกตา ยานีกตา วตฺถุกตา อนุฎฺฐิตา ปริจิตา สุสมารทฺธา, ติฎฺฐตุ, ภเนฺต, นโนฺทปนโนฺท, อหํ นโนฺทปนนฺทสทิสานํ นาคราชานํ สตมฺปิ สหสฺสมฺปิ สตสหสฺสมฺปิ ทเมยฺย’’นฺติ อาหฯ</p>


<p>นาคราชา จิเนฺตสิ ‘‘ปวิสโนฺต ตาว เม น ทิโฎฺฐ, นิกฺขมนกาเล ทานิ นํ ทาฐนฺตเร ปกฺขิปิตฺวา สงฺขาทิสฺสามี’’ติ จิเนฺตตฺวา นิกฺขม ภเนฺต, มา มํ อโนฺตกุจฺฉิยํ อปราปรํ จงฺกมโนฺต พาธยิตฺถาติ อาหฯ เถโร นิกฺขมิตฺวา พหิ อฎฺฐาสิฯ นาคราชา อยํ โสติ ทิสฺวา นาสวาตํ วิสฺสชฺชิฯ เถโร จตุตฺถํ ฌานํ สมาปชฺชิฯ โลมกูปมฺปิสฺส วาโต จาเลตุํ นาสกฺขิฯ อวเสสา ภิกฺขู กิร อาทิโต ปฎฺฐาย สพฺพปาฎิหาริยานิ กาตุํ สกฺกุเณยฺยุํ, อิมํ ปน ฐานํ ปตฺวา เอวํ ขิปฺปนิสนฺติโน หุตฺวา สมาปชฺชิตุํ น สกฺขิสฺสนฺตีติ เตสํ ภควา นาคราชทมนํ นานุชานิฯ</p>


<p>นาคราชา  ‘‘อหํ อิมสฺส สมณสฺส นาสวาเตน โลมกูปมฺปิ จาเลตุํ นาสกฺขิํ, มหิทฺธิโก สมโณ’’ติ จิเนฺตสิฯ เถโร อตฺตภาวํ วิชหิตฺวา สุปณฺณรูปํ อภินิมฺมินิตฺวา สุปณฺณวาตํ ทเสฺสโนฺต นาคราชานํ อนุพนฺธิฯ นาคราชา ตํ อตฺตภาวํ วิชหิตฺวา มาณวกวณฺณํ อภินิมฺมินิตฺวา ‘‘ภเนฺต, ตุมฺหากํ สรณํ คจฺฉามี’’ติ วทโนฺต เถรสฺส ปาเท วนฺทิฯ เถโร ‘‘สตฺถา, นนฺท, อาคโต, เอหิ คมิสฺสามา’’ติ นาคราชานํ ทมยิตฺวา นิพฺพิสํ กตฺวา คเหตฺวา ภควโต สนฺติกํ อคมาสิฯ นาคราชา ภควนฺตํ วนฺทิตฺวา ‘‘ภเนฺต, ตุมฺหากํ สรณํ คจฺฉามี’’ติ อาหฯ ภควา ‘‘สุขี โหหิ, นาคราชา’’ติ วตฺวา ภิกฺขุสงฺฆปริวุโต อนาถปิณฺฑิกสฺส นิเวสนํ อคมาสิฯ</p>


<p>อนาถปิณฺฑิโก ‘‘กิํ, ภเนฺต, อติทิวา อาคตตฺถา’’ติ อาหฯ โมคฺคลฺลานสฺส จ นโนฺทปนนฺทสฺส จ สงฺคาโม อโหสีติฯ กสฺส, ภเนฺต, ชโย, กสฺส ปราชโยติฯ โมคฺคลฺลานสฺส ชโย, นนฺทสฺส ปราชโยติฯ อนาถปิณฺฑิโก ‘‘อธิวาเสตุ เม, ภเนฺต, ภควา สตฺตาหํ  เอกปฎิปาฎิยา ภตฺตํ, สตฺตาหํ เถรสฺส สกฺการํ กริสฺสามี’’ติ วตฺวา สตฺตาหํ พุทฺธปมุขานํ ปญฺจนฺนํ ภิกฺขุสตานํ มหาสกฺการํ อกาสิฯ อิติ อิมํ อิมสฺมิํ นโนฺทปนนฺททมเน กตํ มหนฺตํ อตฺตภาวํ สนฺธาเยตํ วุตฺตํ ‘‘ยทา มหนฺตํ อตฺตภาวํ กโรติ, ตทา มหนฺตํ โหติ มหาโมคฺคลฺลานเตฺถรสฺส วิยา’’ติฯ เอวํ วุเตฺตปิ ภิกฺขู อุปาทิณฺณกํ นิสฺสาย อนุปาทิณฺณกเมว วฑฺฒตีติ อาหํสุฯ อยเมว เจตฺถ ยุตฺติฯ</p>


<p>โส เอวํ กตฺวา น เกวลํ จนฺทิมสูริเย ปรามสติฯ สเจ อิจฺฉติ ปาทกถลิกํ กตฺวา ปาเท ฐเปติ, ปีฐํ กตฺวา นิสีทติ, มญฺจํ กตฺวา นิปชฺชติ, อปเสฺสนผลกํ กตฺวา อปสฺสยติฯ ยถา จ เอโก, เอวํ อปโรปิฯ อเนเกสุปิ หิ ภิกฺขุสตสหเสฺสสุ เอวํ กโรเนฺตสุ เตสญฺจ เอกเมกสฺส ตเถว อิชฺฌติฯ จนฺทิมสูริยานญฺจ คมนมฺปิ อาโลกกรณมฺปิ ตเถว โหติฯ ยถา หิ ปาติสหเสฺสสุ อุทกปูเรสุ สพฺพปาตีสุ จ จนฺทมณฺฑลานิ ทิสฺสนฺติฯ ปากติกเมว จ จนฺทสฺส คมนํ อาโลกกรณญฺจ โหติฯ ตถูปมเมตํ ปาฎิหาริยํฯ</p>


<p> ติ พฺรหฺมโลกมฺปิ ปริเจฺฉทํ กตฺวาฯ ติ ตตฺถ พฺรหฺมโลเก กาเยน อตฺตโน วสํ วเตฺตติฯ ตสฺสโตฺถ ปาฬิํ อนุคนฺตฺวา เวทิตโพฺพฯ อยเญฺหตฺถ ปาฬิ –</p>

 พฺรหฺมโลกาปิ กาเยน วสํ วเตฺตตีติฯ สเจ โส อิทฺธิมา เจโตวสิปฺปโตฺต พฺรหฺมโลกํ คนฺตุกาโม โหติ, ทูเรปิ สนฺติเก อธิฎฺฐาติ สนฺติเก โหตูติ, สนฺติเก โหติฯ สนฺติเกปิ ทูเร อธิฎฺฐาติ ทูเร โหตูติ, ทูเร โหติฯ พหุกมฺปิ โถกนฺติ อธิฎฺฐาติ โถกํ โหตูติ, โถกํ โหติฯ โถกมฺปิ พหุกนฺติ อธิฎฺฐาติ พหุกํ โหตูติ, พหุกํ โหติฯ ทิเพฺพน จกฺขุนา ตสฺส พฺรหฺมุโน รูปํ ปสฺสติฯ ทิพฺพาย โสตธาตุยา ตสฺส พฺรหฺมุโน สทฺทํ สุณาติฯ เจโตปริยญาเณน ตสฺส พฺรหฺมุโน จิตฺตํ ปชานาติฯ สเจ โส อิทฺธิมา เจโตวสิปฺปโตฺต ทิสฺสมาเนน กาเยน พฺรหฺมโลกํ คนฺตุกาโม โหติ, กายวเสน จิตฺตํ ปริณาเมติ, กายวเสน จิตฺตํ อธิฎฺฐาติ, กายวเสน จิตฺตํ ปริณาเมตฺวา กายวเสน จิตฺตํ อธิฎฺฐหิตฺวา สุขสญฺญญฺจ ลหุสญฺญญฺจ โอกฺกมิตฺวา ทิสฺสมาเนน กาเยน พฺรหฺมโลกํ คจฺฉติฯ สเจ โส อิทฺธิมา เจโตวสิปฺปโตฺต อทิสฺสมาเนน กาเยน พฺรหฺมโลกํ คนฺตุกาโม โหติ, จิตฺตวเสน กายํ ปริณาเมติ, จิตฺตวเสน  กายํ อธิฎฺฐาติฯ จิตฺตวเสน กายํ ปริณาเมตฺวา จิตฺตวเสน กายํ อธิฎฺฐหิตฺวา สุขสญฺญญฺจ ลหุสญฺญญฺจ โอกฺกมิตฺวา อทิสฺสมาเนน กาเยน พฺรหฺมโลกํ คจฺฉติฯ โส ตสฺส พฺรหฺมุโน ปุรโต รูปํ อภินิมฺมินาติ มโนมยํ สพฺพงฺคปญฺจงฺคิํ อหีนินฺทฺริยํฯ สเจ โส อิทฺธิมา จงฺกมติ, นิมฺมิโตปิ ตตฺถ จงฺกมติฯ สเจ โส อิทฺธิมา ติฎฺฐติ, นิสีทติ, เสยฺยํ กเปฺปติ, นิมฺมิโตปิ ตตฺถ เสยฺยํ กเปฺปติฯ สเจ โส อิทฺธิมา ธูมายติ, ปชฺชลติ, ธมฺมํ ภาสติ, ปญฺหํ ปุจฺฉติ, ปญฺหํ ปุโฎฺฐ วิสฺสเชฺชติ, นิมฺมิโตปิ ตตฺถ ปญฺหํ ปุโฎฺฐ วิสฺสเชฺชติฯ สเจ โส อิทฺธิมา เตน พฺรหฺมุนา สทฺธิํ สนฺติฎฺฐติ, สลฺลปติ, สากจฺฉํ สมาปชฺชติ, นิมฺมิโตปิ ตตฺถ เตน พฺรหฺมุนา สทฺธิํ สนฺติฎฺฐติ, สลฺลปติ, สากจฺฉํ สมาปชฺชติฯ ยํ ยเทว หิ โส อิทฺธิมา กโรติ, ตํ ตเทว นิมฺมิโต กโรตี’’ติ (ปฎิ. ม. ๓.๑๒)ฯ</p>


<p>ตตฺถ  ติ ปาทกชฺฌานโต วุฎฺฐาย ทูเร เทวโลกํ วา พฺรหฺมโลกํ วา อาวชฺชติ สนฺติเก โหตูติฯ อาวชฺชิตฺวา ปริกมฺมํ กตฺวา ปุน สมาปชฺชิตฺวา ญาเณน อธิฎฺฐาติ สนฺติเก โหตูติ, สนฺติเก โหติฯ เอส นโย เสสปเทสุปิฯ</p>


<p>ตตฺถ โก ทูรํ คเหตฺวา สนฺติกํ อกาสีติ? ภควาฯ ภควา หิ ยมกปาฎิหาริยาวสาเน เทวโลกํ คจฺฉโนฺต ยุคนฺธรญฺจ สิเนรุญฺจ สนฺติเก กตฺวา ปถวีตลโต เอกปาทํ ยุคนฺธเร ปติฎฺฐเปตฺวา ทุติยํ สิเนรุมตฺถเก ฐเปสิฯ อโญฺญ โก อกาสิ? มหาโมคฺคลฺลานเตฺถโรฯ เถโร หิ สาวตฺถิโต ภตฺตกิจฺจํ กตฺวา นิกฺขนฺตํ ทฺวาทสโยชนิกํ ปริสํ ติํสโยชนํ สงฺกสฺสนครมคฺคํ สงฺขิปิตฺวา ตงฺขณเญฺญว สมฺปาเปสิฯ</p>


<p>อปิจ ตมฺพปณฺณิทีเป ปิ อกาสิฯ ทุพฺภิกฺขสมเย กิร เถรสฺส สนฺติกํ ปาโตว สตฺต ภิกฺขุสตานิ อาคมํสุฯ เถโร ‘‘มหา ภิกฺขุสโงฺฆ กุหิํ ภิกฺขาจาโร ภวิสฺสตี’’ติ จิเนฺตโนฺต สกลตมฺพปณฺณิทีเป อทิสฺวา ‘‘ปรตีเร ปาฎลิปุเตฺต ภวิสฺสตี’’ติ ทิสฺวา ภิกฺขู ปตฺตจีวรํ คาหาเปตฺวา ‘‘เอถาวุโส, ภิกฺขาจารํ คมิสฺสามา’’ติ ปถวิํ สงฺขิปิตฺวา ปาฎลิปุตฺตํ คโตฯ ภิกฺขู ‘‘กตรํ, ภเนฺต, อิมํ นคร’’นฺติ ปุจฺฉิํสุฯ ปาฎลิปุตฺตํ, อาวุโสติฯ ปาฎลิปุตฺตํ นาม ทูเร ภเนฺตติฯ อาวุโส, มหลฺลกเตฺถรา นาม ทูเรปิ คเหตฺวา สนฺติเก กโรนฺตีติฯ มหาสมุโทฺท กุหิํ, ภเนฺตติ? นนุ, อาวุโส, อนฺตรา เอกํ นีลมาติกํ อติกฺกมิตฺวา  อาคตตฺถาติ? อาม, ภเนฺตฯ มหาสมุโทฺท ปน มหโนฺตติฯ อาวุโส, มหลฺลกเตฺถรา นาม มหนฺตมฺปิ ขุทฺทกํ กโรนฺตีติฯ</p>


<p>ยถา จายํ, เอวํ ปิ สายนฺหสมเย นฺหายิตฺวา กตุตฺตราสโงฺค มหาโพธิํ วนฺทิสฺสามีติ จิเตฺต อุปฺปเนฺน สนฺติเก อกาสิฯ</p>


<p>สนฺติกํ ปน คเหตฺวา โก ทูรมกาสีติ? ภควาฯ ภควา หิ อตฺตโน จ องฺคุลิมาลสฺส (ม. นิ. ๒.๓๔๘) จ อนฺตรํ สนฺติกมฺปิ ทูรมกาสีติฯ</p>


<p>อถ โก พหุกํ โถกํ อกาสีติ? ฯ ราชคเห กิร นกฺขตฺตทิวเส ปญฺจสตา กุมาริโย จนฺทปูเว คเหตฺวา นกฺขตฺตกีฬนตฺถาย คจฺฉนฺติโย ภควนฺตํ ทิสฺวา กิญฺจิ นาทํสุฯ ปจฺฉโต อาคจฺฉนฺตํ ปน เถรํ ทิสฺวา อมฺหากํ เถโร เอติ ปูวํ ทสฺสามาติ สพฺพา ปูเว  คเหตฺวา เถรํ อุปสงฺกมิํสุฯ เถโร ปตฺตํ นีหริตฺวา สพฺพํ เอกปตฺตปูรมตฺตมกาสิฯ ภควา เถรํ อาคมยมาโน ปุรโต นิสีทิฯ เถโร อาหริตฺวา ภควโต อทาสิฯ</p>


<p> ปน  โถกํ พหุกมกาสิ,  ภควาฯ มหากสฺสปเตฺถโร กิร สตฺตาหํ สมาปตฺติยา วีตินาเมตฺวา ทลิทฺทสงฺคหํ กโรโนฺต กากวลิยสฺส นาม ทุคฺคตมนุสฺสสฺส ฆรทฺวาเร อฎฺฐาสิฯ ตสฺส ชายา เถรํ ทิสฺวา ปติโน ปกฺกํ อโลณมฺพิลยาคุํ ปเตฺต อากิริฯ เถโร ตํ คเหตฺวา ภควโต หเตฺถ ฐเปสิฯ ภควา มหาภิกฺขุสงฺฆสฺส ปโหนกํ กตฺวา อธิฎฺฐาสิฯ เอกปเตฺตน อาภตา สเพฺพสํ ปโหสิฯ กากวลิโยปิ สตฺตเม ทิวเส เสฎฺฐิฎฺฐานํ อลตฺถาติฯ</p>


<p>น เกวลญฺจ โถกสฺส พหุกรณํ, มธุรํ อมธุรํ, อมธุรํ มธุรนฺติอาทีสุปิ ยํ ยํ อิจฺฉติ, สพฺพํ อิทฺธิมโต อิชฺฌติฯ ตถา หิ  นาม สมฺพหุเล ภิกฺขู ปิณฺฑาย จริตฺวา สุกฺขภตฺตเมว ลภิตฺวา คงฺคาตีเร นิสีทิตฺวา ปริภุญฺชมาเน ทิสฺวา คงฺคาย อุทกํ สปฺปิมณฺฑนฺติ อธิฎฺฐหิตฺวา สามเณรานํ สญฺญํ อทาสิฯ เต ถาลเกหิ อาหริตฺวา ภิกฺขุสงฺฆสฺส อทํสุฯ สเพฺพ มธุเรน สปฺปิมเณฺฑน ภุญฺชิํสูติฯ</p>


<p>  ติ อิเธว ฐิโต อาโลกํ วเฑฺฒตฺวา ตสฺส พฺรหฺมุโน รูปํ ปสฺสติฯ อิเธว จ ฐิโต สพฺพํ ตสฺส ภาสโต สทฺทํ สุณาติฯ จิตฺตํ ปชานาติฯ ติ กรชกายสฺส วเสน จิตฺตํ ปริณาเมติฯ ปาทกชฺฌานจิตฺตํ คเหตฺวา กาเย อาโรเปติฯ กายานุคติกํ กโรติ ทนฺธคมนํฯ กายคมนํ หิ ทนฺธํ โหติฯ ติ ปาทกชฺฌานารมฺมเณน อิทฺธิจิเตฺตน สหชาตํ สุขสญฺญญฺจ ลหุสญฺญญฺจ โอกฺกมติ ปวิสติ ผเสฺสติ สมฺปาปุณาติฯ  นาม อุเปกฺขาสมฺปยุตฺตสญฺญาฯ อุเปกฺขา หิ สนฺตํ สุขนฺติ วุตฺตาฯ สาเยว จ สญฺญา นีวรเณหิ เจว วิตกฺกาทีหิ ปจฺจนีเกหิ จ วิมุตฺตตฺตา ติปิ เวทิตพฺพาฯ ตํ โอกฺกนฺตสฺส ปนสฺส กรชกาโยปิ ตูลปิจุ วิย สลฺลหุโก โหติฯ โส เอวํ วายุกฺขิตฺตตูลปิจุนา  วิย สลฺลหุเกน ทิสฺสมาเนน กาเยน พฺรหฺมโลกํ คจฺฉติฯ เอวํ คจฺฉโนฺต จ สเจ อิจฺฉติ ปถวีกสิณวเสน อากาเส มคฺคํ นิมฺมินิตฺวา ปทสา คจฺฉติฯ สเจ อิจฺฉติ วาโยกสิณวเสน วายุํ อธิฎฺฐหิตฺวา ตูลปิจุ วิย วายุนา คจฺฉติฯ อปิจ คนฺตุกามตา เอว เอตฺถ ปมาณํฯ ‘‘สติ หิ คนฺตุกามตาย’’ เอวํ กตจิตฺตาธิฎฺฐาโน อธิฎฺฐานเวคุกฺขิโตฺตว โส อิสฺสาสขิตฺตสโร วิย ทิสฺสมาโน คจฺฉติฯ</p>


<p>ติ กายํ คเหตฺวา จิเตฺต อาโรเปติฯ จิตฺตานุคติกํ กโรติ สีฆคมนํฯ จิตฺตคมนํ หิ สีฆํ โหติฯ ติ รูปกายารมฺมเณน อิทฺธิจิเตฺตน สหชาตํ สุขสญฺญญฺจ ลหุสญฺญญฺจ โอกฺกมตีติฯ เสสํ วุตฺตนเยเนว เวทิตพฺพํฯ อิทํ ปน จิตฺตคมนเมว โหติฯ เอวํ อทิสฺสมาเนน กาเยน คจฺฉโนฺต ปนายํ กิํ ตสฺส อธิฎฺฐานจิตฺตสฺส อุปฺปาทกฺขเณ คจฺฉติ, อุทาหุ ฐิติกฺขเณ ภงฺคกฺขเณ วาติ วุเตฺต ตีสุปิ ขเณสุ คจฺฉตีติ เถโร อาหฯ กิํ ปน โส สยํ คจฺฉติ นิมฺมิตํ เปเสตีติฯ ยถารุจิ กโรติฯ อิธ ปนสฺส สยํ คมนเมว อาคตํฯ</p>


<p>นฺติ อธิฎฺฐานมเนน นิมฺมิตตฺตา มโนมยํฯ นฺติ อิทํ จกฺขุโสตาทีนํ สณฺฐานวเสน วุตฺตํฯ นิมฺมิตรูเป ปน ปสาโท นาม นตฺถิฯ สเจ อิทฺธิมา จงฺกมติ นิมฺมิโตปิ ตตฺถ จงฺกมตีติอาทิ สพฺพํ สาวกนิมฺมิตํ สนฺธาย วุตฺตํฯ พุทฺธนิมฺมิโต ปน ยํ ยํ ภควา กโรติ, ตํ ตมฺปิ กโรติฯ ภควโต รุจิวเสน อญฺญมฺปิ กโรตีติฯ เอตฺถ จ ยํ โส อิทฺธิมา อิเธว ฐิโต ทิเพฺพน จกฺขุนา รูปํ ปสฺสติ, ทิพฺพาย โสตธาตุยา สทฺทํ สุณาติ, เจโตปริยญาเณน  จิตฺตํ ปชานาติ, น เอตฺตาวตา กาเยน วสํ วเตฺตติฯ ยมฺปิ โส อิเธว ฐิโต เตน พฺรหฺมุนา สทฺธิํ สนฺติฎฺฐติ สลฺลปติ สากจฺฉํ สมาปชฺชติ, เอตฺตาวตาปิ น กาเยน วสํ วเตฺตติฯ ยมฺปิสฺส ทูเรปิ สนฺติเก อธิฎฺฐาตีติอาทิกํ อธิฎฺฐานํ, เอตฺตาวตาปิ น กาเยน วสํ วเตฺตติฯ ยมฺปิ โส ทิสฺสมาเนน วา อทิสฺสมาเนน วา กาเยน พฺรหฺมโลกํ คจฺฉติ, เอตฺตาวตาปิ น กาเยน วสํ วเตฺตติฯ ยญฺจ โข โส ตสฺส พฺรหฺมุโน ปุรโต รูปํ อภินิมฺมินาตีติอาทินา นเยน  วุตฺตวิธานํ อาปชฺชติ, เอตฺตาวตา กาเยน วสํ วเตฺตติ นามํฯ เสสํ ปเนตฺถ กาเยน วสํ วตฺตนาย ปุพฺพภาคทสฺสนตฺถํ วุตฺตนฺติ อยํ ตาว อธิฎฺฐานา อิทฺธิฯ</p>


<p>  ปน มโนมยาย จ อิทํ นานากรณํฯ วิกุพฺพนํ ตาว กโรเนฺตน ‘‘โส ปกติวณฺณํ วิชหิตฺวา กุมารกวณฺณํ วา ทเสฺสติ, นาควณฺณํ วา ทเสฺสติ, สุปณฺณวณฺณํ วา ทเสฺสติ, อสุรวณฺณํ วา ทเสฺสติ, อินฺทวณฺณํ วา ทเสฺสติ, เทววณฺณํ วา ทเสฺสติ, พฺรหฺมวณฺณํ วา ทเสฺสติ, สมุทฺทวณฺณํ วา ทเสฺสติ, ปพฺพตวณฺณํ วา ทเสฺสติ, สีหวณฺณํ วา ทเสฺสติ, พฺยคฺฆวณฺณํ วา ทเสฺสติ, ทีปิวณฺณํ วา ทเสฺสติ, หตฺถิมฺปิ ทเสฺสติ, อสฺสมฺปิ ทเสฺสติ, รถมฺปิ ทเสฺสติ, ปตฺติมฺปิ ทเสฺสติ, วิวิธมฺปิ เสนาพฺยูหํ ทเสฺสตี’’ติ (ปฎิ. ม. ๓.๑๓) เอวํ วุเตฺตสุ กุมารกวณฺณาทีสุ ยํ ยํ อากงฺขติ, ตํ ตํ อธิฎฺฐาตพฺพํฯ อธิฎฺฐหเนฺตน จ ปถวีกสิณาทีสุ อญฺญตรารมฺมณโต อภิญฺญาปาทกชฺฌานโต วุฎฺฐาย อตฺตโน กุมารกวโณฺณ อาวชฺชิตโพฺพฯ อาวชฺชิตฺวา ปริกมฺมาวสาเน ปุน สมาปชฺชิตฺวา วุฎฺฐาย เอวรูโป นาม กุมารโก โหมีติ อธิฎฺฐาตพฺพํฯ สห อธิฎฺฐานจิเตฺตน กุมารโก โหติ เทวทโตฺต วิย (จูฬว. ๓๓๓)ฯ เอส นโย สพฺพตฺถฯ</p>


<p>ติอาทิ ปเนตฺถ พหิทฺธาปิ หตฺถิอาทิทสฺสนวเสน วุตฺตํฯ ตตฺถ หตฺถี โหมีติ อนธิฎฺฐหิตฺวา หตฺถี โหตูติ อธิฎฺฐาตพฺพํ, อสฺสาทีสุปิ เอเสว นโยติฯ อยํ วิกุพฺพนา อิทฺธิฯ</p>


<p>  กาตุกาโม ปน ปาทกชฺฌานโต วุฎฺฐาย กายํ ตาว อาวชฺชิตฺวา วุตฺตนเยเนว สุสิโร โหตูติ อธิฎฺฐาติ, สุสิโร โหติฯ อถสฺส อพฺภนฺตเร อญฺญํ กายํ อาวชฺชิตฺวา ปริกมฺมํ กตฺวา วุตฺตนเยเนว อธิฎฺฐาติ, ตสฺส อพฺภนฺตเร อโญฺญ กาโย โหตูติฯ โส ตํ มุญฺชมฺหา อีสิกํ วิย โกสิยา อสิํ วิย กรณฺฑาย อหิํ วิย จ อพฺพาหติ ฯ เตน วุตฺตํ ‘‘อิธ ภิกฺขุ อิมมฺหา กายา อญฺญํ กายํ อภินิมฺมินาติ รูปิํ มโนมยํ สพฺพงฺคปจฺจงฺคิํ อหีนินฺทฺริยํฯ เสยฺยถาปิ ปุริโส มุญฺชมฺหา อีสิกํ ปวาเหยฺย, ตสฺส เอวมสฺส อยํ มุโญฺช อยํ อีสิกา , อโญฺญ มุโญฺช อญฺญา อีสิกา, มุญฺชมฺหาเตฺวว อีสิกา ปวาฬฺหา’’ติอาทิ (ปฎิ. ม. ๓.๑๔)ฯ เอตฺถ จ ยถา อีสิกาทโย มุญฺชาทีหิ สทิสา โหนฺติ, เอวํ มโนมยรูปํ อิทฺธิมตาสทิสเมว โหตีติ ทสฺสนตฺถํ เอตา อุปมา วุตฺตาติฯ อยํ มโนมยา อิทฺธิฯ</p>

</p>

</p>

</p>





