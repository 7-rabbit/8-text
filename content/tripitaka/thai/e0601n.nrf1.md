<h1>นมกฺการฎีกา</h1>
<ol>
<li>
สุคตนฺตฺยาทิวเณฺณหิ  
, ปสตฺถญฺจ สุขทฺททํ;  
  
วนฺทนฺตานํ ชินํ นตฺวา, ธมฺมํ สุทฺธํ คณุตฺตมํฯ  
</li>
  
<li>
นมกฺการํ หิตตฺถีหิ, โปราณาจริเยหิ จ;  
  
ลิขิตฺวา ฐปิตํ ปุญฺญ, พุทฺธิยา เตน วนฺทินํฯ  
</li>
  
<li>
ตสฺสตฺถวณฺณนํ กสฺสํ, คมฺภีรตฺถสุโพธนํ;  
  
โมวิปุนาเมน สเนฺตน, สีลุเปเตน ยาจิโตฯ  
</li>
  
<li>
วณฺณโนฺตปิ จ ตสฺสตฺถํ, ตํ ตํ อฎฺฐกถาทิสุ;  
  
วุตฺตญาเยน กสฺสามิ, สทฺธา สุณาถ สาธโวฯ  
</li>
  
<li>
นมนํ นมตีตี วา, นมตี เตน วา นโม;  
  
ตสฺส กาโรนฺติ ตาหีติ, นมกฺกาโรติ วุจฺจติฯ  
</li>
  
<li>
ตญฺจ พุทฺธโฆสาจริ, เยน ปุพฺพสุตํ กตํ;  
  
พุทฺธโฆสุปฺปตฺติยญฺจ, ตํ ตํ ปน กถาทิสุฯ  
</li>
  
<li>
น ทิฎฺฐํ กตการณํ, ตสฺมา หิตตฺถิเกหิ จ;  
  
โปราณาจริเยหี จ, ฐปิตนฺติ มยา วุตฺตํ;  
  
ตํ การณํ วิญฺญูหี จ, วิจาเรตฺวา วิชานิตนฺติฯ  
</li>
  
<li>
สุคตํ สุคตํ เสฎฺฐํ, กุสลํกุสลํ ชหํ;  
  
อมตํ อมตํ สนฺตํ, อสมํ อสมํ ททํฯ  
</li>
  
สรณํ สรณํ โลกํ, อรณํ อรณํ กรํ;  
  
อภยํ อภยํ ฐานํ, นายกํ นายกํ นเมฯ  
</li>
  
<p> [ก] อิทานิ  ปฐมํ ตาว สุคตนฺตฺยาทีหิ อฎฺฐารสหิ คุเณหิ โถเมตฺวา พุทฺธสฺส วนฺทิตุกาเมน สุคตนฺติอาทิ คาถาทฺวยํ อารทฺธํฯ อยํ ปน สพฺพปาทาทิยมกปถฺยา วตฺตคาถาติ ทฎฺฐพฺพํฯ ตํ ปน ยมกํ  กิลิฎฺฐโทสนฺติ วุตฺตํฯ
</ol></p>


<p>วุตฺตญฺหิ ตตฺถ –</p>


<p>
‘‘ยํ กิลิฎฺฐปทํ มนฺทา, ภิเธยฺยํ ยมกาทิกํ;  
  
กิลิฎฺฐปทโทเสว, ตมฺปิ อโนฺต กรียตี’’ติฯ  
</p>
  
<p>อยํ ปเนตฺถ ปตีตสทฺทรจิตตฺตาเยว ปสาทคุณ สงฺขาเตน สทฺทาลงฺกาเรน สํยุตฺตา โหติฯ ตสฺมา ตํ ยมกํ สุวุตฺตนฺติ ทฎฺฐพฺพํฯ เอวํ ปราสุ ยมกคาถาสุฯ เตน วุตฺตํ ปุนา  –</p>


<p>
‘‘ปตีตสทฺทรจิตํ, สิลิฎฺฐปทสนฺธิกํ;  
  
ปสาทคุณสํยุตฺตํ, ยมกํ มตเมทิส’’นฺติฯ  
</p>
  
<p>ตตฺถ นฺติ โสภนคมนตฺตา สุนฺทรํ ฐานํ คตตฺตา สมฺมา คตตฺตา จ สุคโต, โส หิ โสภนํ อริยมเคฺคน คจฺฉตีติ สุคโตติ วุจฺจติ, สุปุโพฺพ คมุธาตุ ตฯ สุสโทฺท โสภนโตฺถฯ อริยมคฺคคมเนน ปริสุทฺธํ อนวชฺชํ เขมํ ทิสํ อสชฺชมาโน คโตติ อโตฺถฯ ตญฺจ คมนํ ทุวิธํ โหติ กายคมนํ, ญาณคมนญฺจาติฯ ตตฺถ ภควโต เวเนยฺยชนุปสงฺกมนํ เอกเนฺตน เตสํ หิตสุขสฺส นิปฺผาท นโต โสภนํ กาเยน คมนํ กายคมนํ นามฯ สยมฺภู ญาเณน ปน สกลมฺปิ โลกํ ปริญฺญาภิสมยวเสน ปริชานนโต ญาเณน คมนํ ญาณคมนํ นามฯ อิธ ปน ญาณคมนํ อธิเปฺปตํฯ  ปน ‘‘โสภนํ คตํ คมนํ เอตสฺสาติ สุคโต’’ติ วุตฺตํฯ สุนฺทรํ ฐานํ คจฺฉตีติ สุคโตติ จ วุจฺจติ, อารมฺมณกรณวเสน อมตํ นิพฺพานํ คโตติ  อโตฺถฯ สมฺมา อวิปรีตํ เจส คจฺฉตีติ สุคโตติ วุจฺจติฯ สุสโทฺท สมฺมาสทฺทโตฺถฯ เตน เตน มเคฺคน เย กิเลสา ปหีนา, เต กิเลเส น ปุเนติ น ปเจฺจติ น ปจฺจาคจฺฉตีติ อโตฺถฯ อถ วา สมฺมา อาคจฺฉตีติ สุคโตติ จ วุจฺจติ, ทีปงฺกรปาทมูลโต ปภุติ ยาว โพธิมณฺฑา ตาว สมติํสปารมิปูริกาย สมฺมาปฎิปตฺติยา สพฺพโลกสฺส หิตสุขเมว กโรโนฺต สสฺสตํ อุเจฺฉทํ กามสุขํ อตฺตกิลมถญฺจาติ อิเม จเนฺต อนุปคจฺฉโนฺต อาคโตติ อโตฺถฯ ตํ สุคตํ พุทฺธํ นเม นมามีติ สมฺพโนฺธฯ</p>


<p>ปุน นฺติ สมฺมา คทตฺตา สุคโตฯ โส หิ สมฺมา คทติ ภาสตีติ สุคโตติ วุจฺจติฯ สุปุพฺพคทธาตุ ภาสายํ วิยตฺติยํ วาจายํ วา, ต, ทสฺส โตฯ ฉสุ วาจาสุ ยุตฺตฎฺฐาเน ยุตฺตเมว ทฺวิวาจํ ภาสตีติ อโตฺถฯ วุตฺตญฺหิ มชฺฌิมปณฺณาสปาฬิยํ  –</p>


<p></p>


<p> ‘‘ราชกุมาร ยํ ตถาคโต ตํ วาจํ ชานาติ อภูตํ อตจฺฉํ อนตฺถสํหิตํ, สา จ ปเรสํ อปฺปิยา อมนาปา, น ตํ ตถาคโต วาจํ ภาสติฯ ๒. ยมฺปิ ตถาคโต วาจํ ชานาติ ภูตํ ตจฺฉํ อนตฺถสํหิตํ, สา จ ปเรสํ อปฺปิยา อมนาปาฯ ตมฺปิ ตถาคโต วาจํ น ภาสติฯ ๓. ยญฺจ โข ตถาคโต วาจํ ชานาติ ภูตํ ตจฺฉํ อตฺถสํหิตํ, สา จ ปเรสํ อปฺปิยา อมนาปา, ตตฺรกาลญฺญู ตถาคโต โหติ ตสฺสา วาจาย เวยฺยากรณายฯ ๔. ยํ ตถาคโต วาจํ ชานาติ อภูตํ อตจฺฉํ อนตฺถสํหิตํ, สา จ ปเรสํ ปิยา มนาปา, น ตํ ตถาคโต วาจํ ภาสติฯ ๕. ยมฺปิ ตถาคโต ชานาติ ภูตํ ตจฺฉํ อนตฺถสํหิตํ, สา จ ปเรสํ ปิยา มนาปา, ตมฺปิ ตถาคโต วาจํ น ภาสติฯ ๖. ยญฺจ โข ตถาคโต วาจํ ชานาติ ภูตํ ตจฺฉํ อตฺถสํหิตํ, สา จ ปเรสํ ปิยา มนาปา ฯ ตตฺร กาลญฺญู ตถาคโต โหติ ตสฺสา วาจาย เวยฺยากรณายา’’ติฯ</p>


<p>เอตฺถ ปาฬิยํ ปเนสา สุขคฺคหณตฺถํ สเงฺขเปน เวทิตพฺพาฯ กถํ เหสา อภูตา อนตฺถสํหิตา อปฺปิยา วาจา จ, ภูตา อนตฺถสํหิตา อปฺปิยา วาจา จ, ภูตา อตฺถ สํหิตา อปฺปิยา วาจา จ, อภูตา อนตฺถสํหิตา ปิยา วาจา จ, ภูตา อนตฺถสํหิตา ปิยา วาจา จ, ภูตา อตฺถสํหิตา ปิยา วาจา จาติ ฉพฺพิธา โหตีติฯ ตตฺถ อโจรํเยว โจโร อยนฺติอาทิวเสน วตฺตพฺพวาจา ปฐมวาจา นามฯ โจรํเยว โจโร อยนฺติอาทิวเสน วตฺตพฺพวาจา ทุติยวาจา นามฯ อกตปุญฺญตาย ทุคฺคโต ทุพฺพโณฺณ อเปฺปสโกฺข, อิธ ปน ฐตฺวาปิ ปุน ปุญฺญํ น กโรติ, ทุติยจิตฺตวาเร กถํ จตูหิ อปาเยหิ มุจฺจิสฺสตีติ เอวํ มหาชนสฺส อตฺถปุเรกฺขาเรน ธมฺมปุเรกฺขาเรน อนุสาสนีปุเรกฺขาเรน วตฺตพฺพวาจา ตติยวาจา นามฯ เอโก ธุโตฺต อาห-มยฺหํ โภ มาตุ มยิ กุจฺฉิคเต กปิฎฺฐผลโทหโฬ อโหสิฯ สา อญฺญํ กปิฎฺฐหารกํ อลภมานา มํเยว เปเสสิฯ อหํ คนฺตฺวา รุกฺขํ อภิรุหิตุํ อสโกฺกโนฺต อตฺตนาว อตฺตานํ ปาเท คเหตฺวา มุคฺครํ วิย รุกฺขสฺส อุปริ ขิปิํฯ อถ สาขโต สาขํ วิจรโนฺต ผลานิ คเหตฺวา โอตริตุํ อสโกฺกโนฺต ฆรํ คนฺตฺวา นิเสฺสณิํ อาหริตฺวา โอรุยฺห มาตุ สนฺติเก คนฺตฺวา ผลานิ มาตุยา อทาสิํฯ ตานิ ปน มหนฺตานิ โหนฺติ จาฎิปฺป มาณานิฯ ตโต เม มาตรา เอกาสเน นิสินฺนาย สมสฎฺฐิผลานิ ขาทิตานีติฯ เอวมาทิวเสน วตฺตพฺพวาจา จตุตฺถวาจา นามฯ อามิสเหตุ จาฎุกมฺยตาทิวเสน นานปฺปการกํ ปเรสํ โถมนา วาจา เจว ราชกถํ โจรกถนฺติอาทินยปฺปวตฺตา ติรจฺฉานกถา จ ปญฺจมวาจา นามฯ อริยสจฺจสนฺนิสฺสิตา ธมฺมกถา ฉฎฺฐมวาจา นามฯ ตํ ปน วสฺสสตมฺปิ สุณนฺตา ปณฺฑิตา เนว ติตฺติํ คจฺฉนฺติ ฯ ตาสุ ปน ภควา ตติยฉฎฺฐมา ทฺวิวาจาเอว ภาสติฯ ตสฺมา สปฺปุริเสหิ สาเยว ทฺวิวาจา วตฺตพฺพาติฯ อยํ ตทฎฺฐกถายํ อาคโต สเงฺขปนโยฯ วิสุทฺธิมคฺค มหาฎีกายํ ปน สารตฺถทีปนีฎีกายญฺจ ตทญฺญากาเรน วณฺณิโตฯ ตาสุ ปน ตํ โอโลเกตฺวา คเหตพฺพนฺติฯ อยํ ปเนตฺถ สงฺคหคาถา –</p>


<p>
‘‘โย ภูตมตฺถสํหีตํ, ปเรสมปฺปิยา วาจํ;  
  
ภูตมตฺถสหีตญฺจ, ปเรสํ ปิยวาจนฺติ;  
  
ทฺวิวาจํ ยุตฺตฎฺฐาเนว, วทตีติ สุคโตติ;  
  
วุจฺจตี จ ทการสฺส, กตฺวา ตการวิญฺญุนา’’ติฯ  
</p>
  
<p>นฺติ คุณมหนฺตตฺตา ปสตฺถตรํฯ โส หิ ปสตฺถานํ วิเสเสน ปสโตฺถติ เสโฎฺฐติ วุจฺจติฯ ปสตฺถปทํ, วิเสสตทฺธิเต อิฎฺฐปจฺจโยฯ ปสตฺถสทฺทสฺส โส, ปสตฺถานํ ปเจฺจกพุทฺธาริยสาวกาทีนํ สีลสมาธิปญฺญาทิ คุเณหิ วิเสเสน ปสโตฺถติ อโตฺถฯ อถ วา สุนฺทเร สติปฎฺฐานาทิเภเท ธเมฺม เอสติ คเวสติ เอสิํ คเวสินฺติ วา เสโฎฺฐ, พุโทฺธฯ สุปุโพฺพเอส คเวสเน ตฯ ตสฺส รโฎฺฐฯ สุสโทฺท สุนฺทรโตฺถฯ สเนฺตหิ สปฺปุริเสหิ เอสิตโพฺพ คเวสิตโพฺพติ วา เสโฎฺฐฯ สนฺตสทฺทูปปโท อิส คเวสเน ต, สนฺตสทฺทสฺส โส, อิการเสฺส, ตสฺส โฎฺฐฯ สเนฺตหิ สปฺปุริเสหิ อิจฺฉิยติ กนฺติย ตีติ วา เสโฎฺฐฯ สนฺตสทฺทูปปโท อิสุ อิจฺฉากนฺตีสุ ตฯ อถ วา สนฺตานํ สปฺปุริสานํ หิตสุขํ อิจฺฉตีติ เสโฎฺฐ, พุโทฺธฯ กตฺตุสาธโนยํฯ สุนฺทเร สติปฎฺฐานา ทิเภเท ธเมฺม เอเสติ พุเทฺธตีติ วา เสโฎฺฐฯ เหตุ กตฺตุสาธโนยํฯ สุปุพฺพเอสธาตุ พุทฺธิยํ ตฯ ตํ เสฎฺฐํฯ</p>


<p>นฺติ เอตฺถ กุสลํ อกุสลํ ชหนฺติ ปทวิภาโค กาตโพฺพฯ กุจฺฉิตํ ปาปธมฺมํ สลยติ จลยติ  กเมฺปติ วิทฺธํเสตีติ กุสลํ, จตุภูมิกกุสลํ ลพฺภติฯ กุปุโพฺพ สลธาตุ อฯ ตตฺถ กามาวจรกุสลํ ตทงฺคปฺปหาเนน ปาปธมฺมํ สลยติ จลยติ, มหคฺคต กฺสลํ วิกฺขมฺภนปฺปหาเนน สลยติ กเมฺปติ, โลกุตฺตร กุสลํ สมุเจฺฉทปฺปหาเนน สลยติ วิทฺธํเสตีติ อโตฺถฯ</p>


<p>อถ วา กุจฺฉิตํ อปายทฺวารํ สลนฺติ สํวรนฺติ ปิทหนฺติ สาธโว เอเตนาติ กุสลํ, กรณสาธโนยํฯ อิธ ปน ชหนฺติ วุตฺตตฺตา เตภูมกกุสลเมวาธิเปฺปตํฯ ตํ ปน อนวชฺชสุขวิปากลกฺขณํ, อกุสลวิทฺธํสนรสํ, โวทาน ปจฺจุปฎฺฐานํ, อิฎฺฐวิปากปจฺจุปฎฺฐานํ วา, โยนิโสมนสิการ ปทฎฺฐานํฯ น กุสลํ อกุสลํ, มิตฺตปฎิปโกฺข อมิโตฺต วิย ปหายกปหาตพฺพภาเวน กุสลปฎิปกฺขนฺติ อโตฺถฯ ตํ ปน สาวชฺชทุกฺขวิปากลกฺขณํ, สาวชฺชานิฎฺฐวิปาก ลกฺขณํ วา, อนตฺถชนนรสํ, อนิฎฺฐวิปากปจฺจุปฎฺฐานํ, อโยนิโสมนสิการปทฎฺฐานํฯ ปุญฺญาภิสงฺขารอาเนญฺชา ภิสงฺขารสงฺขาตํ กุสลํ อปุญฺญาภิสงฺขารสงฺขาตํ อกุสลญฺจ กุสลํกุสลํฯ ตํ ปน ปทํ ชหนฺติปเท กมฺมํฯ</p>


<p>ชหนฺติ มคฺคกฺขเณ สมุเจฺฉทปฺปหาเนน ผลกฺขเณ ปฎิปฺปสฺสมฺภนปฺปหาเนน ปชหนฺตํ วิทฺธํเสนฺตนฺติ อโตฺถฯ ตญฺหิ อรหตฺตมคฺคญาเณน ชหติ ปชหติ, ผลญาเณน ชหิํ ปชหิํ ปฎิปฺปสฺสมฺภินฺติ วา ชโห, พุโทฺธฯ หาธาตุ จาเค อฯ กิญฺจาปิ ปเนตฺถ กุสลํ มเคฺคน ปหาตพฺพธเมฺม น วุตฺตํ, วฎฺฎมูลภูเต อวิชฺชาตณฺหาทิกิเลเส ปน อรหตฺตมคฺค ญาเณน ชหิเต โลกิยกุสลุปฺปตฺติยา มูลภูตาย อวิชฺชาตณฺหาย อภาวา ปุญฺญาภิสงฺขาโร สํสาเร ปุน ปฎิสนฺธิยา นิพฺพเตฺตตุํ น สโกฺกติ, ตสฺมา วฎฺฎมูลภูเต กิเลเส ชหิเต ผลูปจาเรน กุสลมฺปิ ชหิตํ นาม โหติฯ รูปํ ภิกฺขเว น ตุมฺหากํ ตํ ปชหถาติอาทีสุ วิย ฯ อรหเนฺตน หิ อภิสมาจาริกวตฺตํ กตมฺปิ กุสลนฺติ น วุตฺตํ, กฺริยาติ ปน วุตฺตนฺติ เวทิตพฺพํฯ</p>


<p>วุตฺตญฺหิ  ‘‘ขีณาสเวน หิ กตํ กมฺมํ เนว กุสลํ โหติ นากุสลํ, อวิปากํ หุตฺวา กฺริยมเตฺต ติฎฺฐตี’’ติฯ</p>


<p> ‘‘อรหตฺตมโคฺค จ กุสลากุสล กมฺมกฺขยาย สํวตฺตตีติ เอวํ เตน ตํ ภิชฺชตี’’ติ วุตฺตํฯ</p>


<p>เตน วุตฺตํ  ‘‘อรหตฺตมคฺคญาเณน อภิสงฺขารวิญฺญาณสฺส นิโรเธน เย อุปฺปเชฺชยฺยุํ นามญฺจ รูปญฺจ, เอเตฺถเต นิรุชฺฌนฺติ วูปสมนฺติ อตฺถํ คจฺฉนฺติ ปฎิปฺปสฺสมฺภนฺตี’’ติฯ</p>


<p>นฺติ มรณวิรหิตํฯ โส ชิโน หิ น มโต อมโต, มรณธมฺมสฺส นิพฺพตฺตกานํ กิเลสานํ อรหตฺต มเคฺคน สมุจฺฉินฺทิตตฺตา ปุน มรณโต วิรหิโตติ วา อมโตฯ อถ วา นิพฺพาเน อารมฺมณกรณวเสน อธิคเต นตฺถิ มตํ มรณํ ยสฺส ชินสฺสาติ อมโตติ วุจฺจติฯ ชิเนน หิ ขนฺธมจฺจุมารํ อชิโตปิ กิเลสมารํ ชยิตฺวา เตสํ อวสฺสํ ชิยมานตฺตา ผลูปจาเรน อมโตติ วุจฺจตีติ เวทิตพฺพํฯ</p>


<p>ปุน นฺติ อมตนิพฺพานสมนฺนาคตํฯ นตฺถิ มตํ มรณํ เอตฺถาติ อมตํ, นิพฺพานํฯ ตํ ปน สนฺติลกฺขณํ, อจฺจุตรสํ, อนิมิตฺตปจฺจุปฎฺฐานํ, นิสฺสรณปจฺจุปฎฺฐานํ วา, นิพฺพานสฺส ปน ปทฎฺฐานํ น ลพฺภติฯ</p>


<p>วุตฺตญฺหิ  นาคเสนเตฺถเรน ‘‘น เกนจิ การเณน นิพฺพานํ อุปฺปชฺชตี’’ติฯ</p>


<p>ตํ อสฺส อตฺถีติ อมโต, ชิโนฯ สทฺธาทิโต ณาติ สุเตฺตน อสฺสถฺยเตฺถ ณปจฺจโยฯ สโทฺธ ปโญฺญติอาทีสุ วิย ฯ อสฺส ชินสฺส จตุมคฺคญาเณน สจฺฉิกตํ อมตํ นิพฺพานํ อตฺถีติ อโตฺถ, ตํ อมตํฯ</p>


<p>นฺติ สพฺพกิเลสทรเถหิ จ วฎฺฎทุเกฺขหิ จ สุวูปสนฺตํฯ โส หิ พุโทฺธ สพฺพกิเลสทรถวฎฺฎทุเกฺขหิ สมิตฺถ วูปสมิตฺถาติ สโนฺตติ วุจฺจติฯ สมุธาตุ อุปสเม ตฯ ธาตฺวนฺตสฺส โลปํ ตปจฺจยสฺสโนฺตอาเทสํ กตฺวา ปทสิทฺธิ เวทิตพฺพาฯ สํสารวเฎฺฎ ทรถการกานํ กิเลสานํ โพธิมเณฺฑ อรหตฺตมคฺคญาเณน สมุจฺฉินฺทิตตฺตา สีติภูโต สนฺตกายจิโตฺตติ วุตฺตํ โหติ, ตํ สนฺตํฯ</p>


<p>นฺติ สีลาทิคุเณหิ เกนจิ ปุคฺคเลน อสทิสํ, โส หิ พุโทฺธ นตฺถิ สีลาทิคุเณหิ สโม สทิโส เอตสฺสาติ อสโมติ วุจฺจติฯ อิมสฺมิํ สตฺตโลเก สีล สมาธิปญฺญาทิคุเณหิ พุเทฺธน สทิโส โกจิ มนุโสฺส วา เทโว วา พฺรหฺมา วา นตฺถีติ อโตฺถฯ ภควโต หิ อสีติ อนุพฺยญฺชนปฎิมณฺฑิต พาตฺติํส มหาปุริสลกฺขเณหิ วิจิตฺรรูปกาโย จ สพฺพากาเรหิ ปริสุทฺธสีลกฺขนฺธาทิคุณ รตนสมิโทฺธ ธมฺมกาโย จ ปุญฺญมหตฺตถามมหตฺต อิทฺธิมหตฺตยสมหตฺตปญฺญามหตฺตาทิคุเณหิ จ ปรมุกฺกํสคโต จ อตฺถิ, ตสฺมา ภควา สีลาทิคุเณหิ เกนจิ อสโม อสทิโสติ วุตฺตํ โหติฯ</p>


<p>นฺติ โลกิยธเมฺมน อสทิสํ มคฺคผลนิพฺพาน ธมฺมํ เวเนยฺยานํ สตฺตานํ เทสนาญาเณน ทายกํฯ เอตฺถ จ อสมนฺติ นตฺถิ เอตฺถ เอเตสํ วา สโม สทิโส โลกิยธโมฺมติ อสโม, มคฺคผลนิพฺพานํ ลพฺภติฯ อถ วา อสมนฺติ อเญฺญสํ ธมฺมานํ อคฺคภาวโต จตุพฺพิเธน อริย มเคฺคน สจฺฉิกาตพฺพํ นิพฺพานํ วุจฺจติฯ วุตฺตเญฺหตํ ภควตา ‘‘ยาวตา ภิกฺขเว ธมฺมา สงฺขตา วา อสงฺขตา วา, วิราโค เตสํ อคฺคมกฺขายตี’’ติฯ ตสฺส ปน ปทสฺส ททนฺติปเทน  กมฺมภาเวน สมฺพโนฺธฯ ททาตีติ ทโท, พุโทฺธฯ ทาธาตุ อ, โส เกนจิ โลกิยธเมฺมน อสมํ อสทิสํ มคฺคผลนิพฺพานสงฺขาตํ โลกุตฺตรธมฺมํ มหากรุณาปฺปธาเนน อมตาธิคมปฎิปตฺติทสฺสเนน เทสนาญาเณน เวเนยฺยานํ สตฺตานํ ทาตาติ อโตฺถฯ ตํ อสมํ ททํฯ</p>


<p>(ข) ทุติยคาถายํ ปน นฺติ สพฺพสตฺตโลกสฺส ปฎิสรณภูโต ปรายโณ เลโณ ตาโณติ วุตฺตํ โหติฯ โส หิ พุโทฺธ สรนฺติ ปฎิสรนฺติ เอตฺถ สตฺตโลกาติ สรโณติ วุจฺจติฯ สรธาตุ ยุฯ อถ วา สรนฺติ โอสรนฺติ สโมสรนฺติ เอตฺถ สตฺตโลกาติ สรโณติ วุจฺจติฯ สรนฺติ จิเนฺตนฺติ เอตฺถ สทฺธา ปสนฺนา เทวมนุสฺสา สรณมิทนฺติ สรโณติ จฯ สรนฺติ ปฎิวิชฺฌนฺติ เอตฺถุปคตา เทวมนุสฺสา สทฺธมฺมนฺติ สรโณติ จ วุจฺจติฯ สร จินฺตายํ ยุฯ สรณคมนฎฺฐาเน ปน สรติ หิํสติ ภยํ สนฺตาปํ ทุกฺขํ กิเลสญฺจาติ สรณํฯ รตนตฺต ยนฺติ อฎฺฐกถาสุ วุตฺตํฯ ตํ สรณํฯ</p>


<p>ปุน นฺติ สตฺตสงฺขาโรกาสสงฺขตํ โลกํ สรนฺตํ ชานนฺตํฯ เอตฺถ หิ โลกยติ ปติฎฺฐยติ เอตฺถ ปุญฺญาปุญฺญญฺจ ตพฺพิปาโก จาติ โลโก, สตฺต โลโก ลพฺภติฯ โลกธาตุ ปติฎฺฐายํ ณฯ ลุชฺชติ ปลุชฺชตีติ โลโก, สงฺขารโลโกฯ ลุชธาตุณฯ โลกิยติ วิจิตฺตากาเรน ทิสฺสตีติ โลโก, โลกิยนฺติ ปติฎฺฐิยนฺติ เอตฺถ วา ชงฺคมา จ ถาวรา จาติ โลโก, จกฺกวาฬสงฺขโต โอกาสโลโก ลพฺภติฯ โลกธาตุณฯ เอตฺถ จ สสฺสโต โลโกติ วา อสสฺสโต โลโกติ วาติ อาคตฎฺฐาเน อินฺทฺริยพทฺธานํ รูปาทีนํ ขนฺธานํ สมูโห สนฺตาโน จ สโตฺตเยว โลโก สตฺตโลโกติ วจนเตฺถน สตฺตโลโกติ เวทิตโพฺพฯ เอโก โลโก สเพฺพ สตฺตา อาหา รฎฺฐิติกาติ  อาคตฎฺฐาเน อินฺทฺริยพทฺธานํ วา อนินฺทฺริยพทฺธานํ วา ขนฺธานํ สมูโห สนฺตาโน จ ปจฺจเยหิ สงฺขริยนฺตีติ สงฺขารา, สงฺขาราเอว โลโก สงฺขารโลโกติ วจนเตฺถน สงฺขารโลโกติฯ</p>


<p>
‘‘ยาวตา จนฺทิมสูริยา ปริหรนฺติ,  
  
ทิสา ภนฺติ วิโรจมานา;  
  
ตาว สหสฺสธา โลโก,  
  
เอตฺถ เต วตฺตติ วโส’’ติฯ  
</p>
  
<p>อาคตฎฺฐาเน อนินฺทฺริยพทฺธานํ รูปาทีนํ สมูโห สนฺตาโน จ อวกสนฺติ ปติฎฺฐหนฺติ เอตฺถาติ โอกาโส, โสเยว โลโก โอกาสโลโกติ วจนเตฺถน โอกาส โลโกติ เวทิตโพฺพ, ตํ โลกํฯ สรติ ชานาติ อชานีติ วา สรโณ, พุโทฺธฯ สร จินฺตายํ ยุฯ โลกํ สรณนฺติ สมฺพโนฺธฯ พุโทฺธ ปน สตฺตโลกํ, สงฺขารโลกํ, โอกาสโลกํ, กิเลสโลกํ, ภวโลกํ, อินฺทฺริย โลกํ, ขนฺธโลกํ, อายตนโลกํ ธาตุโลกญฺจาติอาทิมเนกโลกํ อนาวรณญาเณน ปฎิวิชฺฌตีติ วุตฺตํ โหติฯ</p>


<p>นฺติ นิกฺกิเลสํ, กิเลสสงฺขาตรณวิรหิตํ วาฯ รณสโทฺท จ กิเลเสสุ จ ยุเทฺธ จุณฺณวิจุณฺณกรเณ จ ทิสฺสติฯ ตถา หิ สรณา ธมฺมา อรณา ธมฺมาติอาทีสุ กิเลเสสุ ทิสฺสติฯ เต หิ รณนฺติ กนฺทนฺติ สตฺตา เอเตหีติ รณาติ วุจฺจนฺติฯ</p>


<p>
‘‘ธนุคฺคโห อสทิโส, ราชปุโตฺต มหพฺพโล;  
  
สพฺพามิเตฺต รณํ กตฺวา, สํยมํ อชฺฌุปาคมี’’ติฯ  
</p>
  
<p>อสทิสชาตเก ยุเทฺธ ทิสฺสติฯ รณํ กตฺวาติ หิ ยุทฺธํ กตฺวา, สํยมนฺติ สํยตํ อิสิปพฺพชฺชํ อชฺฌุปาคมีติ อโตฺถฯ ติณญฺจ กฎฺฐญฺจ รณํ กโรโนฺต, ธาวิํสุ เต อฎฺฐทิสา  สมนฺตโตติ ฉทฺทนฺตชาตเก จุณฺณวิจุณฺณกรเณ ทิสฺสติฯ รณํ กโรโนฺตติ หิ จุณฺณํ วิจุณฺณํ กโรโนฺตฯ เตติ สเพฺพ อฎฺฐสหสฺสนาคาติ อโตฺถฯ อิธ ปน กิเลเส ทฎฺฐโพฺพฯ อยํ ปเนตฺถ วจนโตฺถฯ รณนฺติ สเตฺต ราคาทโย จุเณฺณนฺติ ปีเฬนฺตีติ รณา, รณนฺติ สตฺตา เอเตหิ กนฺทนฺติ ปริเทวนฺตีติ วา รณา, กิเลสาฯ รณธาตุ สเทฺท อฯ นตฺถิ รณา กิเลสา เอตสฺสาติ อรโณติ วุจฺจติฯ ชินสฺส กิเลสมารสฺส โพธิมูเล ชิยมานตฺตา รณา กิเลสา น สนฺตีติ อโตฺถฯ ตํ อรณํฯ</p>


<p>นฺติ เวเนยฺยสนฺตาเน รณสงฺขตกิเลสสฺส อภาวกรณํฯ เอตฺถ จ รณนฺติ เอตํ เยหิ อภิภูตา สตฺตา กนฺทนฺติ ปริทวนฺติ เอเตสํ ราคาทีนํ อธิวจนํฯ เตสํ อภาวํ เวเนยฺยสนฺตาเน เทสนาญาเณน กโรติ อโตฺถฯ อถ วา กโรตีติ กโร, พุโทฺธฯ ตํ กรํฯ</p>


<p>นฺติ ชาติภยาทีนํ อภาวโต นิพฺภยํฯ เอตฺถ หิ ภยํ จิตฺตุตฺราสภยํ, ญาณภยํ, อารมฺมณภยํ, โอตฺตปฺป ภยญฺจาติ จตุพฺพิธํ โหติฯ ตตฺถ ภายติ จิเตฺตนาติ ภยํ, จิตฺตุตฺราสภยํฯ ญาเณน ตีเรตฺวา ภายตีติ ภยํ, ญาณํฯ ภายติ เอตสฺมาติ ภยํ, อารมฺมณภยํฯ ภายติ เอเตน ปาปโตติ ภยํ, โอตฺตปฺปภยํฯ ภีธาตุ ภเย ณฯ</p>


<p> ปน อาคตานิ ชาติภยํ, ชราภยํ, พฺยาธิภยํ, มรณภยํ, ราชภยํ, โจรภยํ, อคฺคิภยํ, อุทกภยํ, อตฺตานุวาทภยํ, ปรานุวาทภยํ, ทณฺฑภยํ, ทุคฺคติภยํ, อูมิภยํ, กุมฺภีฬภยํ, อาวฎฺฎภยํ, สุสุกภยํ, อาชีวิกภยํ, อสิโลกภยํ, ปริสยสารชฺชภยํ, มทน ภยํ, ทุคฺคติภยนฺติอาทีนิ คหิตานิฯ นตฺถิ ภยานิ เอตสฺสาติ อภโย, พุโทฺธฯ ตสฺส ภยานํ การณ ภูตานํ  สพฺพกิเลสานํ อรหตฺตมเคฺคน สมุจฺฉินฺทิตตฺตา สพฺพภยํ นตฺถีติ อโตฺถฯ</p>


<p>ปุน นฺติ เอตฺถ อภยนฺติปทํ ฐานนฺติปเท วิเสสนํฯ ฐานนฺติปทํ นายกนฺติปเท กมฺมํฯ ภยสทฺทสฺส อโตฺถ เหฎฺฐา วุโตฺตเยวฯ นตฺถิ สพฺพภยํ เอตฺถ นิพฺพาเนติ อภยํ, นิพฺพานํฯ พุทฺธปเจฺจกพุทฺธ อรหนฺตา ฐนฺติ อุปฺปชฺชนฺติ เอตฺถาติ ฐานํ, นิพฺพานํฯ เวเนยฺยสเตฺต เนตีติ นายโก, พุโทฺธฯ นีธาตุ นยเน ณฺวุฯ โส พุโทฺธ ภเพฺพ กุลปุเตฺต มคฺคาธิ คมปฺปตฺติยา ธมฺมเทสนาย มคฺคผลญาณํ อธิคเมโนฺต นิพฺพานฎฺฐานํ เนตีติ อโตฺถ, ตํ นายกํฯ</p>


<p>ปุน ติ นายกํ พุทฺธํ อหํ นเม นมามีติ สมฺพโนฺธฯ ตตฺถ นายกนฺติ เวเนยฺยสเตฺต สํสารณฺณวโต นิพฺพานปารํ เนตีติ นายโก, พุโทฺธฯ โส หิ ยถา นาวิโก ชเน นาวาย โอริมตีรโต ปาริมตีรํ เนติ, เอวํ สเตฺต มคฺคงฺคนาวาย สํสารณฺณวโต นิพฺพาน ปารํ เนติ ปาปุเณตีติ อโตฺถฯ อถ วา นายกนฺติ ติณฺณํ โลกานํ เชฎฺฐภาวคมนตฺตา นายโก เชฎฺฐ เสฎฺฐวุฑฺฒตโรฯ โส หิ เชฎฺฐภาวํ เนติ คจฺฉติ ปาปุณาตีติ นายโกติ วุจฺจติฯ นีธาตุ คติมฺหิ ณฺวุฯ โส ปน อิธ โลเก อวิชฺชณฺฑคตานํ สพฺพปชานํ ปฐมตรํ อวิชฺชณฺฑโกสํ อรหตฺตมเคฺคน ปทาเลตฺวา อริยาย ชาติยา ชาตตฺตา สพฺพสตฺตานํ เสฎฺฐเชฎฺฐวุฑฺฒตรภาวํ คโตติ อโตฺถฯ ตํ นายกํฯ นเมติ อหํ ตีหิ ทฺวาเรหิ สกฺกจฺจํ นมามีติ อโตฺถฯ เอตฺถ หิ วตฺตมานมิวิภตฺติยา กฺวจิธาตุตฺยาทิสุเตฺตน เออาเทโส โหติฯ อยํ ปเนตฺถ วาจฺจตฺถาทินโยฯ นเมติปทสฺส อาขฺยาตปทตฺตา วจนโตฺถ น กาตโพฺพฯ วุตฺตญฺหิ  –</p>


<p>
‘‘รุฬฺหีขฺยาตํ นิปาตญฺจุ, ปสคฺคาลปนํ ตถา;  
  
สพฺพนามนฺติเมเตสุ, น กโต วิคฺคโห ฉสู’’ติฯ  
</p>
  
<p>ตํ  ปน ปทํ นมุธาตุวตฺตมานอมฺหโยคปรสฺสปทมิวิภตฺยนฺตํ อาขฺยาตปทํฯ นมุธาตุยา วาจฺจโตฺถ นมนกฺริยา สงฺขาโต กุสลจิตฺตุปฺปาโท ปธานวเสน ลพฺภติฯ มิวิภตฺติยา วาจฺจโตฺถ เตน จิตฺตุปฺปาเทน อุปลกฺขิโต อุปฺปาท วโนฺต ตทากาโร ปุคฺคโล อปฺปธานวเสน ลพฺภติฯ ปทสมุทายสฺส ปน วาจฺจโตฺถ กตฺตุกมฺมภาเวสุ กตฺตุภูโต อตีตาทิกาเลสุ ปจฺจุปฺปนฺนกาลภูโต ธาตฺวตฺถ กิริยาวิเสโสว ลพฺภติฯ อยเมตฺถ สเงฺขโปฯ</p>


<p>วิตฺถาโร ปเนวํ เวทิตโพฺพฯ นมุธาตุยา วจฺจํ สุคตาทิ พุทฺธคุณํ อารมฺมณํ กตฺวา วนฺทนาการปฺปวโตฺต กายวจี วิญฺญตฺติสมุฎฺฐาปโก สทฺธาเจตนาปญฺญาปธาโน กุสล จิตฺตุปฺปาโท จ เทฺว วิญฺญตฺติโย อสมุฎฺฐาเปตฺวา มโนทฺวาเร วนฺทนาการปฺปวโตฺต กุสลจิตฺตุปฺปาโท จ มุเขฺยน ลพฺภติฯ พุทฺธคุณานุสฺสรณวเสน ปวโตฺต โยนิโสมนสิกา ราทิปุเรจรานุจรกุสลจิตฺตุปฺปาโท ผลูปจาเรนฯ ทิฎฺฐธมฺมิ กสมฺปรายิกสงฺขาตํ ปจฺฉิมปจฺฉิมผลํ โรคาทิอนฺตรายานํ อภาวญฺจ วา สคฺคโมกฺขสมฺปตฺติสุขญฺจ การณูปจาเรน, ปุเร ปุเร วนฺทนา สทิสฺยูปจาเรน, วนฺทนสฺส นามปญฺญตฺติ ฐานูปจาเรน, วตฺถุทฺวารารมฺมณํ ฐานูปจาเรน, วนฺทน คุเณน ลกฺขิตํ ปุคฺคลทพฺพํ คุณูปจาเรนฯ อุกฺกฎฺฐมชฺฌ มุทุตฺตมตฺตภาโว คุณฺยูปจาเรน, อวยวภูตา วนฺทนา เอกเทสูปจาเรนฯ สมูหภูตา วนฺทนา เอกเทสฺยูปจาเรน, ปุพฺพปุพฺพกุสลจิตฺตุปฺปาโท สมีปูปจาเรน, ปจฺฉิมปจฺฉิม กุสลจิตฺตุปฺปาโท สมีปฺยูปจาเรน, ปณามกุสลจิตฺตุปฺปาทภูตานํ ปรมตฺถธมฺมานํ นิพฺยาปารภาโว ตทฺธมฺมูปจาเรนฯ เตสํ เอวํ ธมฺมตาภาโว อตทฺธมฺมูปจาเรน, วนฺทนากาโร อเภทเภทูปจาเรนฯ วนฺทนสตฺติ เภทอเภทูปจาเรน ลพฺภติฯ มิวิภตฺติยา วาจฺจํ ตํมุขฺยาทีหิ ลกฺขิโต กตฺตุ กฺริยาวิเสเสน จ วตฺตมานวิภตฺติสงฺขาเตน วิภตฺติวิเส เสน  จ ปรสฺสปทสงฺขาเตน ปทวิเสเสน จ อุตฺตมปุริส วิเสเสน จ อมฺหโยควิเสเสน จ สพฺพธาตุวิเสเสน จ เอกวจนวิเสเสน จ ปจฺจุปฺปนฺนกาลวิเสเสน จ ธาตฺวตฺถกฺริยาวิเสเสน จ อลิงฺค วิเสเสน จ ภูวาทิคณ วิเสเสน จ โนวิกรณวิเสเสน จ ภาวกมฺมกตฺตูสุกตฺตุวิเสเสน จ ลกฺขิโต อหํสงฺขาโต ขนฺธสงฺขโต สนฺตาโน อปฺปธาเนน ลพฺภติฯ กฺริยาปทสฺส กฺริยาย ปธาเนน วาจกตฺตา ธาตฺวโตฺถว ปธาเนน ลพฺภติฯ อปจฺจยสฺส วาจฺจํ ภูวาทิคณโชตกา รูปสิทฺธิมตฺตา ปท สิลิฎฺฐตา ลพฺภติฯ</p>


<p>อถ วา โย อหํ นมามีติ โส นเมฯ สามญฺญตฺถ วิคฺคโหยํฯ วาจฺจโตฺถ ปน วุตฺตนเยน เวทิตโพฺพฯ นมนเญฺจตฺถ พุทฺธสฺส สีลาทิอนนฺตคุเณสุ นินฺนปพฺภารตาวเสน ปณามกฺริยาภินิปฺผาทิกา กุสลเจตนาฯ สา จ วนฺทเนยฺย วนฺทนกานํ เขตฺตชฺฌาสยสมฺปทาหิ ทิฎฺฐธมฺมเวทนียภูตา ยถาลทฺธสมฺปตฺตินิมิตฺตกสฺส ปุริมกมฺมสฺส อนุพลปฺปทาน วเสน ตนฺนิพฺพตฺติตวิปากสนฺตติยา อนฺตรายกรานิ อุปปีฬกอุปเจฺฉทกกมฺมานิ ปฎิพาหิตฺวา ปวตฺติกาเล โรคาทิอนฺตรายานมปฺปวตฺติํ สาเธติฯ สมฺปราเย จ อุปปชฺชเวทนียภูตา สคฺคโมกฺขสมฺปตฺติสุขํ นิพฺพเตฺตตีติฯ</p>


<p>อยํ ปเนตฺถ ฯ นเมติอิมินา พุทฺธสฺส สุคตาทิคุณํ อารพฺภ ปวตฺตา ติวิธา ปณามกุสล เจตนา มุเขฺยน ทเสฺสติฯ ตํ ทสฺสเนน ตสฺสา การณภูตา โยนิโสมนสิการาทโย จ จตุจกฺกสมฺปตฺติญฺจ พุทฺธุปฺปาทนวมเขตฺตญฺจ ปุพฺพภาเค ปวตฺตํ สทฺธาปญฺญาปธานํ กุสลจิตฺตุปฺปาทญฺจ ผลูปจาเรน ทีเปติฯ ตทฺทีปเนน ตสฺสา ผลภูตํ ทิฎฺฐธมฺมโรคาทิอนฺตรายวิโสสนญฺจ สคฺคโมกฺข สุขญฺจ ปฐมการณูปจาเรน ปกาเสติฯ ตปฺปกาสเนน พุทฺธสฺส ปณามารหภาวํ ทุติยการณูปจาเรน วิภาเวติ ฯ ตํวิภาวเนน วนฺทกสฺส เม เขตฺตงฺคตภาวญฺจ ปณาเม ตพฺพภาวญฺจ ตติยการณูปจาเรน อนุภาเวติฯ</p>


<p>อยํ ปเนตฺถ ฯ นเมติวาจกปทสฺส วาจฺจภูตา ติวิธา พุทฺธปณามกุสลเจตนา สมฎฺฐายี ภาโว นามฯ กสฺมา, สรีรตฺตาฯ อถ วา ติวิธาย พุทฺธปณา มกุสลเจตนาย สมฺปยุโตฺต สมาธิปฺปธาโน มหา กุสลจิตฺตุปฺปาโท สมฎฺฐายีภาโว นามฯ กสฺมา, พุทฺธสฺส สุคตาทิคุณารมฺมเณ เอกคฺคตฺตา สมาหิตจิตฺตตฺตา วาฯ โสเยว ปน สนฺตรโส นามฯ กสฺมา, พุทฺธปณามเจตนา กุสลเงฺคน อกุสลงฺคสฺส ปหีนตฺตาฯ พุทฺธนฺติปาฐเสส ปทสฺส วาจฺจภูโต พุทฺธทโพฺพ อารมฺมณวิภาโว นามฯ กสฺมา, ตสฺส ปณามกุสลจิตฺตุปฺปาทสฺส อารมฺมณปจฺจเยน อุปการตฺตาฯ พุทฺธสฺส สุคตนฺตฺยาทิคุโณ อุทฺทีปนวิภาโว นามฯ กสฺมา, ปณามสฺส การณตฺตาฯ การณภูตํ ตํ สมฎฺฐายีภาวํ อุปาทาย ชานิตโพฺพ ทิฎฺฐธมฺมโรคา ทิอนฺตรายาภาโว จ สมฺปราเย สคฺคโมกฺขสุขสมฺปตฺติ จ อานุภาโว นามฯ กสฺมา, อานิสํสผลตฺตาฯ</p>


<p>ตตฺถ หิ กิญฺจาปิ อานุภาวทีปกํ ปทํ นตฺถิฯ การณสฺส ปน ผเลน วินาภาวโต การณสฺส ผลํ วิเญฺญยฺยนฺติฯ อถ วา นเมติปทสฺส สามตฺถิยโต อานุภาโว ทสฺสิโตเยวาติ ทฎฺฐโพฺพฯ อาวิภูโต อุสฺสุโก จ พุทฺธปณามสฺส อานิสํสปชานนา มติ จ อลสาภาโว จ จิตฺตปฺปสาโท จ สมาธิตฺยาทิ จ พฺยภิจารีภาโว นามฯ โลมหํสาทิภาโว สตฺวํกาภาโว นามาติ อลงฺการ นโย เวทิตโพฺพฯ เอวํ ปจฺฉิมปจฺฉิมคาถาสูติฯ</p>


<p>อยํ ปเนตฺถ ฯ สุคตํ โสภนคตํ สุนฺทรนิพฺพานฎฺฐานํ คตํ วา สมฺมา คตํ วา, สุคตํ สมฺมา วจนํ คทํ ภาสนํ, เสฎฺฐํ ปสตฺถตรํ สติปฎฺฐานาทิเภเท ธเมฺม  คเวสนฺตํ วา สเนฺตหิ คเวสิตพฺพํ วา สตฺตานํ หิตสุขํ อิจฺฉิตํ วา, กุสลํกุสลํ กุสลํอกุสลํ, ชหํ ชหิตํ, อมตํ มรณวิรหิตํ อมตํ อมตนิพฺพานสมนฺนา คตํ, สนฺตํ กิเลสทรถวูปสมํ, อสมํ โลกิยธเมฺมน อสทิสํ มคฺคผลนิพฺพานธมฺมํฯ ททํ ทาตํ ทายกํ วา, สรณํ สพฺพสตฺตโลกสฺส ปฎิสรณภูตํฯ โลกํ สตฺตสงฺข โรกาสสงฺขตํ ติโลกํ, สรณํ ชานนฺตํ, อรณํ นิกฺกิเลสํ, กิเลสสงฺขาตรณวิรหิตํ วาฯ อรณํ สเตฺตสุ กิเลสรชสฺสาภาวํ, กรํ เทสนาญาเณน กตํ, อภยํ นิพฺภยํ, อภยํ นิพฺภยฎฺฐานํ นิพฺพานทิสํ, นายกํ สเตฺต นิพฺพานปารํ เนนฺตํ, นายกํ ติโลกานํ เชฎฺฐํ ปาโมกฺขํ พุทฺธํ สกฺกจฺจํ ตีหิ ทฺวาเรหิ อหํ นเม นมามีติฯ</p>

</p>


<ol>
<li>
นยนสุภคกายงฺคํ,  
  
มธุรวรสโรเปตํ;  
  
อมิตคุณคณาธารํ,  
  
ทสพลมตุลํ วเนฺทฯ  
</li>
  
<p> เอวํ ปฐมํ คาถาทฺวเยน พุทฺธสฺส นมสฺสิตฺวา อิทานิ นยนสุภคกายงฺคนฺตฺยาทีหิ ปญฺจหิ คุเณหิ โถมิตฺวา พุทฺธํ วนฺทิตุํ นฺติอาทิคาถมาหฯ อยํ ปน น น มคณยุตฺตตฺตา นวกฺขเรหิ ลกฺขิตา ภุชคสุ สุคาถาติ ทฎฺฐพฺพาฯ วุตฺตญฺหิ  ‘‘ภุชคสุสุมตา นาโม’’ติฯ
</ol></p>


<p>อยํ ปเนตฺถ โยชนาฯ ยสฺสํ ปฎิปาทํ นา จ เทฺว นคณาโม จ มคโณ จ ยทิ สิยาฯ สา ภุชคสุสุ คาถาติ มตา ญาตพฺพาติฯ ตตฺถ ปน นฺติ สพฺพสตฺตานํ จกฺขุสฺส โสภนํ คเตน กายเงฺคนสมนฺนาคตํฯ เอตฺถ  หิ นยนนฺติ สมวิสมํ ทเสฺสนฺตํ อตฺตภาวํ เนตีติ นยนํ, จกฺขุ ลพฺภติฯ นีธาตุ ยุฯ สุภํ โสภนํ คจฺฉตีติ สุภคํ, กายงฺคํ ลพฺภติฯ สุภสทฺทูปปโท คมุธาตุ กฺวิฯ กายสฺส องฺคํ อวยวํ กายงฺคํฯ ภควโต กายงฺคํ ลพฺภติฯ ฉฎฺฐีตปฺปุริสสมาโสยํฯ นยนสฺส สุภคํ นยนสุภคํ, ตํ กายงฺคํ ยสฺส พุทฺธสฺสาติ นยนสุภค กายโงฺค, พุโทฺธฯ โส หิ รูปกายสฺส ทสฺสนา นุตฺตริยคุณโยคโต สพฺพสตฺตานํ ปสาทจกฺขุสฺส โสภนํ คเตน ทฺวตฺติํสมหาปุริสลกฺขเณหิ จ อสีตฺยา นุพฺยญฺชนลกฺขเณหิ จ ลกฺขิเตน กายเงฺคน สมนฺนาคโตติ อโตฺถฯ</p>


<p>นฺติ ปิยเปมนียอุตฺตมสเทฺทน สมนฺนาคตํ, โส หิ ภควา มธิยติ ปิยติ เปมิยติ วาติ มธุโรฯ มธธาตุ อุโรฯ วุตฺตญฺหิ  ‘‘มธุโรติ ปิโย เปมนีโย อปลิพุโทฺธ’’ติฯ อถ วา มธิยติ อสฺสาทิยตีติ มธุโร, มธติ สพฺพสตฺตานํ ปีติํ อุเนฺทติ วเฑฺฒตีติ มธุโร, มธธาตุ อุเนฺท อุโรฯ เตน วุตฺตํ  ‘‘มธ อุเนฺท’’ติฯ วริตโพฺพ อิจฺฉิตโพฺพ ปตฺถิตโพฺพ วาติ วโร, สโรฯ วรธาตุ อิจฺฉายํ อฯ สรติ คจฺฉติ โสตวิญฺญาณารมฺมณภาวนฺติ สโร, สโทฺทฯ สรธาตุ คติยํ อฯ สรติ คจฺฉติ สุยฺยมานตนฺติ วา สโร, สริยติ สุณิยตีติ วา สโร, ภควโต อฎฺฐงฺคสมนฺนาคโต สโทฺท ลพฺภติฯ อุปสมฺปชฺชตีติ อุเปโต, อุปปุพฺพอิธาตุ ตฯ มธุโร จ วโร จ โส สโร จาติ มธุรวรสโร, เตน อุเปโต สมฺปโนฺน สมนฺนาคโตติ มธุรวรสโรเปโตติ วุจฺจติฯ ภควโต ปน หทย วตฺถุโน สุวิสุทฺธตฺตา ปิตฺตเสมฺหาทีหิ อปลิพุทฺธตฺตา เทว มนุเสฺสหิ มธุเรน ปิเยน มนาปิเยน วเรน อิจฺฉิตปตฺถิ เตน อฎฺฐงฺคสมนฺนาคเตน สเรน สเทฺทน อุเปโต สมฺปโนฺน สมนฺนาคโตติ วุตฺตํ โหติฯ</p>


<p>เอตฺถ  จ กิญฺจาปิ สโรเปตนฺติ สามญฺญวเสน วุตฺตํ, ภควโต สโร ปน วิสโฎฺฐ จ, วิเญฺญโยฺย, มญฺชุ, สวนีโย, พินฺทุ, อวิสารี, คมฺภีโร, นินฺนาทิ จาติ วิเสเสน อฎฺฐงฺคสมนฺนาคโตติ อโตฺถ ทฎฺฐโพฺพฯ วุตฺตญฺหิ มชฺฌิม ปณฺณาเส  ‘‘อฎฺฐงฺคสมนฺนาคโต โข ปนสฺส โคตมสฺส มุขโต โฆโส นิจฺฉรติ วิสโฎฺฐ จ, วิเญฺญโยฺย จ, มญฺชุ จ, สวนีโย จ, พินฺทุ จ, อวิสารี จ, คมฺภีโร จ, นินฺนาทิ จฯ ยถาปริสํ โข ปน โส ภวํ โคตโม สเรน วิญฺญาเปติ, น จสฺส พหิทฺธา ปริสาย โฆโส น นิจฺฉรตี’’ติฯ</p>


<p>ตสฺสาฎฺฐกถายํ ปน วิสโฎฺฐติ สินิโทฺธ อปลิพุโทฺธฯ วิเญฺญโยฺยติ วิญฺญาปนีโย ปากโฎฯ วิสฎฺฐตฺตาเยว เจส วิเญฺญโยฺย โหติฯ มญฺชูติ มธุโรฯ สวนีโยติ โสตสุโข, มธุรตฺตาเยว เจส สวนีโย โหติฯ พินฺทูติ สมฺปิณฺฑิโตฯ อวิสารีติ อวิสโฎฯ พินฺทุตฺตาเยว เจส อวิสารี โหติฯ คมฺภีโรติ คมฺภีรสมุฎฺฐิโตฯ นินฺนาทีติ นินฺนทวาฯ คมฺภีรตฺตาเยว เจส นินฺนาทิ โหติฯ ยถาปริสนฺติ จกฺกวาฬปริยนฺตาปิ เอกพทฺธํ ปริสํ วิญฺญาเปติฯ พหิทฺธาติ องฺคุลิมตฺตมฺปิ ปริสโต พหิทฺธา น คจฺฉติฯ กสฺมาฯ โส เอวรูโป มธุรสโร อการณา มา นสฺสีติฯ อิติ ภควโต โฆโส ปริสาย มตฺตเกเนว จรตีติ วณฺณิโตติฯ  วุตฺตา สงฺคหคาถา –</p>


<p>
‘‘วิสฎฺฐมญฺชุวิเญฺญยฺยา, สวนียาวิสาริโน;  
  
พินฺทุคมฺภีรนินฺนาทิ, เตฺยวมฎฺฐงฺคิโก สโร’’ติฯ  
</p>
  
<p>ยถา หิ พฺรหฺมุโน สโร ปิตฺตเสเมฺหหิ อปลิพุทฺธตฺตา วิสุโทฺธ มธุโร โหติฯ ยถา จ สีหพฺยคฺฆาทีหิ วาฬมิเคหิ อนุพนฺธา ธาวนฺตา ขุทฺทกมิคา กรวีกสกุณสฺส วิกูชมานํ สทฺทํ สุตฺวา สรสฺส มธุรตฺตา มรณภยํ หิตฺวา อธาวิตฺวา อุกฺขิตฺตปาทํ  อนิกฺขิปิตฺวา ติฎฺฐนฺตา สุณนฺติ, เอวํ กรวีกสฺส สโทฺท ธมฺมตาภาเวน มธุโร ปิโย มนาโป โหติฯ เอวํ ภควตา กตํ กมฺมํ วตฺถุํ โสเธติ, วตฺถุสฺส สุทฺธตฺตา ปิตฺตเสเมฺหหิ จ อปลิพุทฺธตฺตา ภควโต นาภิโต สมุฎฺฐหโนฺต สโรปิ อฎฺฐงฺคสมนฺนาคโต สุวิสุโทฺธ อติมธุโร อติปิโย อติมนาโป โหติฯ สา ปเนสา หีนูปมา โหติ, ภควโต หิ สโร เตหิ สเทฺทหิ สตภาเคน สหสฺสภาเคน อติมธุโร อติปิโย อติมนาโป โหติ, ตถา หิ ธมฺมาโส กรโญฺญ อสนฺธิมิตฺตา เทวี กรวีกสกุณสฺส มธุรสทฺทํ สุตฺวา จิเนฺตสิ ‘‘อิมสฺส ติรจฺฉานสฺส มธุโร สโทฺท, โก นาม สพฺพญฺญุตญาณสิริํ ปตฺตสฺส ภควโต อติมธุโร สโทฺท’’ติ, ปีติํ อุปฺปาเทตฺวา ตํ ปีติํ อวิชหิตฺวา สตฺตหิ ชงฺฆสเตหิ สทฺธิํ โสตาปตฺติผเล ปติฎฺฐาติ, ตสฺมา ภควโต มธุรวรสโรเปตนฺติ โถเมตีติฯ</p>


<p>นฺติ อปริมิณิตพฺพสีลาทิคุณสมูหานํ ปติฎฺฐานภูตํฯ เอตฺถ จ สมิโตติ ปริมิณิตโพฺพติ มิโต, มาธาตุ ปริมาเณ ต, น มิโต อมิโตฯ คุโณติ สีลาทโย ธมฺมาฯ เต หิ คุเณนฺติ ตํสมงฺคีปุคฺคลํ ปกาเสนฺตีติ คุณาติ วุจฺจนฺติฯ คุณธาตุ ปกาสเน อฯ  ปน ‘‘คุณนฺติ อตฺตโน อาธารํ ปากฎํ กโรนฺตีติ คุณา’’ติ วุตฺตํฯ</p>


<p> ‘‘คุณ อามนฺตเน, คุโณติ สีลาทโย ธมฺมา, เกนเฎฺฐน เต คุณา, โคณาปิยติ อามนฺตาปิยติ อตฺตนิ ปติฎฺฐิโต ปุคฺคโล ทฎฺฐุํ โสตุํ ปูชิตุญฺจ อิจฺฉเนฺตหิ ชเนหีติ คุโณฯ เอตฺถ กิญฺจาปิ สีลาทิ ธมฺมานํ อามนฺตาปนํ นตฺถิ, ตถาปิ ตํเหตุ อามนฺตนํ นิมนฺตนญฺจ เตเยว กโรนฺติ นามาติ เอวํ วุตฺตํฯ อเญฺญ ปน คุญฺชเนฺต อพฺยยเนฺต อิติ คุณาติ อตฺถํ วทนฺติฯ ตทนุรูปํ ปน ธาตุสทฺทํน ปสฺสาม ฯ คุณ อามนฺตเน อิเจฺจว ปสฺสามฯ วิจาเรตฺวา คเหตพฺพ’’นฺติ วุตฺตํฯ อมิโต คุโณ อมิตคุโณ, เตสํ คโณ สมูโห อมิตคุณคโณ, เตสํฯ อาธารติ ติฎฺฐติ เอตฺถาติ อมิตคุณคณาธาโร, ชิโน ลพฺภติฯ โส ปน สมุโทฺททกํ นาฬิปเตฺตน อปริมิตํ วิย เกนจิ อปริมิตานํ สีลาทิคุณสมูหานํ อาธาโร ปติฎฺฐานภูโตติ อโตฺถฯ</p>


<p>นฺติ อเญฺญหิ อสาธารณํ ตถาคตทสพลสมฺปนฺนํฯ เอตฺถ หิ พลนฺติ เกหิจิ วิรุเทฺธหิ การเณ หิ พลนฺติ น กเมฺปนฺติ ถิรนฺตีติ พลํ, ทส พลานิ ยสฺส โสติ ทสพโล, พุโทฺธฯ ตํ ปน ทุวิธํ โหติ ตถา คตสฺส ทสพลํ กายทสพลญฺจ, ญาณทสพลญฺจาติฯ เตสุ หิ กายพลํ หตฺถิกุลานุสาเรน เวทิตพฺพํฯ วุตฺตเญฺหตํ  –</p>


<p>
‘‘กาฬา วกญฺจ คเงฺคยฺยํ, ปณฺฑรํ ตมฺพปิงฺคลํ;  
  
คนฺธ มงฺคลเหมญฺจ, อุโปสถํ ฉทฺทนฺติเม ทสา’’ติฯ  
</p>
  
<p>อิมานิ หิ ทส หตฺถิกุลานิฯ ตตฺถ กาฬาวกนฺติ ปกติหตฺถิกุลํ ทฎฺฐพฺพํฯ ยํ ทสนฺนํ ปุริสานํ กายพลํ, ตํ เอกสฺส กาฬาวกหตฺถิโนฯ ยํ ทสนฺนํ กาฬาวกานํ พลํ, ตํ เอกสฺส คเงฺคยฺยสฺสฯ ยํ ทสนฺนํ คเงฺคยฺยานํ, ตํ เอกสฺส ปณฺฑรสฺสฯ ยํ ทสนฺนํ ปณฺฑรานํ, ตํ เอกสฺส ตมฺพสฺสฯ ยํ ทสนฺนํ ตมฺพานํ, ตํ เอกสฺส ปิงฺคลสฺสฯ ยํ ทสนฺนํ ปิงฺคลานํ, ตํ เอกสฺส คนฺธหตฺถิโนฯ ยํ ทสนฺนํ คนฺธหตฺถีนํ, ตํ เอกสฺส มงฺคลสฺสฯ ยํ ทสนฺนํ มงฺคลานํ, ตํ เอกสฺส เหมวตสฺสฯ ยํ ทสนฺนํ เหมวตานํ, ตํ อุโปสถสฺสฯ ยํ ทสนฺนํ อุโปสถานํ, ตํ เอกสฺส ฉทฺทนฺตสฺสฯ ยํ ทสนฺนํ ฉทฺทนฺตานํ, ตํ เอกสฺส ตถาคตสฺส, นารายนสงฺฆาตพลนฺติปิ อิทเมว วุจฺจติฯ ตเทตํ ปกติหตฺถีนํ คณนาย หตฺถิโกฎิสหสฺสานํ ฯ ปุริสคณนาย ทสนฺนํ ปุริสโกฎิสหสฺสานํ พลํ โหติฯ อิทํ ตถาคตสฺส กายพลํ โหติฯ อิทํ ปน ตาสุ ตาสุ ปาฬีสุ น อาคตํฯ อฎฺฐกถาสุเยว อาคตํฯ เตน วุตฺตํ ทสก นิปาต  ‘‘ทส พลญาณํ ปน ปาฬิยํ อาคตเมวฯ น กายพลํ วิย อฎฺฐ กถารูฬฺหเมวาติ อธิปฺปาโย’’ติฯ เอตฺถ จ นารายน สงฺฆาต พลนฺติ เอตฺถ นารา วุจฺจนฺติ รสฺมิโย, ตา พหู นานาวิธา อิโต อุปฺปชฺชนฺตีติ นารายนํ, วชิรํฯ ตสฺมา นารายนสงฺฆาต พลนฺติ วชิรสงฺฆาตพลนฺติ อโตฺถติฯ</p>


<p>ญาณทสพลํ ปน วิภงฺคปาฬิยญฺจ มูลปณฺณาเส มหา สีหนาทสุเตฺต ทสกนิปาตองฺคุตฺตรปาฬิยญฺจ วิตฺถาเรน อาคตเมวฯ สุขคฺคหณตฺถํ ปน สเงฺขเปน ทสฺสยิสฺสามิฯ เสยฺยถิทํฯ ฐานาฎฺฐานญาณญฺจ, กมฺมสมาทานานํ วิปากญาณํ, สพฺพตฺถคามินิปฎิปทาญาณํ, อเนกธาตุ นานาธาตุ โลก ญาณํ, สตฺตานํ นานาธิมุตฺติกตํ ญาณํ, ปรสตฺตานํ ปรปุคฺคลานํ อินฺทฺริยปโรปริยตฺติญาณํ, ฌานวิโมกฺขสมาธิสมาปตฺตีนํ สํกิเลสํ โวทานํ วุฎฺฐานํ ญาณํ, ปุเพฺพนิวาสานุสฺสติญาณํ, สตฺตานํ จุตูปปาตํ ญาณํ, อาสวานํ ขยญาณญฺจาติฯ อยํ ปน กโม อภิธมฺมวิภงฺคปาฬิยํ อาคตกฺกโมฯ</p>


<p>จุตูปปาตญาณฎฺฐาเน ปน มูลปณฺณาสปาฬิยํ มหาสีหนาทสุเตฺต จ ทสกนิปาตองฺคุตฺตรปาฬิยํ ทิพฺพจกฺขุญาณํ อาคตํฯ อตฺถโต ปน ทิพฺพจกฺขุญาเณน จุตูปปาตสฺส ปสฺสิตตฺตา สทิสเมวาติฯ ตตฺถ หิ ฐานาฎฺฐานญาณนฺติ การณาการณํ ยถาภูตํ ชานนญาณํฯ การณญฺหิ ยสฺมา ตตฺถ ผลํ ติฎฺฐติ ตทายตฺตวุตฺติตาย อุปฺปชฺชติ เจว ปวตฺตติ จ, ตสฺมา ฐานนฺติ วุจฺจติฯ กมฺมสมาทานานํ วิปากญาณนฺติ สมาทิยิตฺวา กตานํ อตีตานาคต ปจฺจุปฺปนฺนานํ กุสลากุสลกมฺมานํ สุคติทุคฺคติปฎิสนฺธิสงฺขาตํ วิปากํ นิพฺพานผลญฺจ ยถาภูตํ ปชานนญาณํฯ สพฺพตฺถ คามินิปฎิปทํ  ญาณนฺติ สพฺพคติคามินิญฺจ ปฎิปทํ มคฺคํ ยถาภูตํ ปชานนญาณํฯ ตตฺถ จ ปฎิปทนฺติ ปฎิปชฺชติ ปาปุณาติ เอเตนาติ ปฎิปทํ, มคฺคํฯ คติคามินินฺติ นิรยาทิปญฺจคติคามินิํฯ อคติคามินินฺติ นิพฺพานคามินิํฯ วุตฺตญฺหิ ‘‘นิพฺพานญฺจาหํ สาริปุตฺต ปชานามิ นิพฺพานคามินิญฺจ ปฎิปท’’นฺติฯ</p>


<p>อเนกธาตุนานาธาตุโลกํ ญาณนฺติ เอตฺถ อเนก ธาตูติ จกฺขุธาตุอาทีหิ กามธาตูหิ วา พหุธาตุํฯ นานาธาตูติ ตาสํเยว ธาตูนํ วิลกฺขณตฺตา วิสทิส สภาวตฺตา นานาปฺปการธาตุํฯ โลกนฺติ ขนฺธายตน ธาตุโลกํฯ ญาณนฺติ ยถาภูตํ ปชานนญาณํฯ สตฺตานํ อธิมุตฺติกตํ ญาณนฺติ สตฺตานํ หีนาทีหิ อธิมุตฺตีหิ นานาธิมุตฺติกภาวํ ยถาภูตํ ปชานนญาณํฯ ปรสตฺตานํ ปรปุคฺคลานํ อินฺทฺริยปโรปริยตฺติญาณนฺติ เอตฺถ ปรสตฺตานนฺติ ปธานสตฺตานํฯ ปรปุคฺคลานนฺติ ตโต ปเรสํ หีนสตฺตานํฯ เอกตฺถเมว วา เอตํ ปททฺวยํ เวเนยฺยวเสน เทฺวธา วุตฺตํฯ อินฺทฺริยปโรปริยตฺติญาณนฺติ สทฺธาทีนํ อินฺทฺริยานํ ปรภาวํ วฑฺฒญฺจ อปรภาวํ หานิญฺจ ยถาภูตํ ปชานนญาณํฯ</p>


<p>ฌานวิโมกฺขสมาธิสมาปตฺตีนํ สํกิเลสํ โวทานํ วุฎฺฐานํ ญาณนฺติ เอตฺถ ฌานวิโมกฺขสมาธิสมาปตฺตีนนฺติ ปฐมาทีนํ จตุนฺนํ ฌานานํ, รูปี รูปานิ ปสฺสตีติอาทีนํ อฎฺฐนฺนํ วิโมกฺขานํ, สวิตกฺกสวิจาราทีนํ ติณฺณํ สมาธีนํ, ปฐมชฺฌาน สมาปตฺติอาทีนญฺจ นวนฺนํ อนุปุพฺพสมาปตฺตีนํฯ สํกิเลสนฺติ หานภาคิยธมฺมํฯ โวทานนฺติ วิเสสภาคิยธมฺมํฯ วุฎฺฐานนฺติ เยน การเณน ฌานาทีหิ วุฎฺฐหนฺติ, ตํ การณํฯ ญาณนฺติ ยถาภูตํ ปชานนญาณํฯ ปุเพฺพนิวาสานุสฺสติญาณนฺติ ปุเพฺพ นิวุตฺถกฺขนฺธานุสฺสรณสงฺขาตํ ปชานนญาณํฯ สตฺตานํ จุตูปปาตํ ญาณนฺติ สตฺตานํ จุติญฺจ อุปปาตญฺจ ปชานนํ ทิพฺพจกฺขุญาณํฯ อาสวานํ ขยญาณนฺติ กามาสวาทีนํ ขยสงฺขาตํ อาสวนิโรธํ นิพฺพานํ ยถาภูตํ ปชานน ญาณนฺติ ฯ อิมานิ ปน ญาณานิ อเญฺญหิ อสาธารณานิ ตถาคตสฺส ทสพลญาณานีติ ทฎฺฐพฺพานิฯ</p>


<p>โหนฺติ เจตฺถ –</p>


<p>
‘‘ฐานาฎฺฐานํ วิปากญฺจ, ญาณํ ปฎิปทํ ญาณํ;  
  
อเนกธาตุโลกญฺจ, สตฺตานํ อธิมุตฺติกํฯ [สา ปเนสา เสตววิปุลาคาถาติ ทฎฺฐพฺพา;]  
</p>
  
<p>
อินฺทฺริยปราปรญฺจ, ฌานาทินํ สํกิเลสํ;  
  
โวทานํ วุฎฺฐานํ ญาณํ, ปุเพฺพนิวาสานุสฺสติํ;  
  
สตฺตานํ จุตูปปาตํ, อาสวกฺขยํ ญาณนฺติ;  
  
ทสิมานิ พุทฺธสฺส จา, สาธารณานิ ญาณานี’’ติฯ [สา ปเนสา สามญฺญคาถาติ ทฎฺฐพฺพา;]  
</p>
  
<p>นนุ ทสพลญาณํ นาม ปาฎิเยกฺกํ นตฺถิ, สพฺพญฺญุตญาณเมว โหติ, อถ กสฺมา ตํ ญาณํ ทสเภเทน วุตฺตนฺติฯ วุจฺจเตฯ อญฺญเมว หิ ทสพลญาณํ, อญฺญํ สพฺพญฺญุตญาณํ, ทสพลญฺหิ สกสกกิจฺจเมว ชานาติฯ สพฺพญฺญุตญาณํ ปน ตมฺปิ ตโต อวเสสมฺปิ ปชานาติฯ ทสพลญาเณสุ หิ ปฐมํ การณาการณเมว ชานาติฯ ทุติยํ กมฺมนฺตร วิปากนฺตรเมวฯ ตติยํ กมฺมปริเจฺฉทเมวฯ จตุตฺถํ ธาตุ นานตฺตการณเมวฯ ปญฺจมํ สตฺตานํ อชฺฌาสยาธิมุตฺติเมวฯ ฉฎฺฐํ อินฺทฺริยานํ ติกฺขมุทุภาวเมวฯ สตฺตมํ ฌานาทีหิ สทฺธิํ เตสํ สํกิเลสาทิเมวฯ อฎฺฐมํ ปุเพฺพ นิวุตฺถขนฺธสนฺตติเมวฯ นวมํ สตฺตานํ จุติปฎิสนฺธิเมวฯ ทสมํ สจฺจปริเจฺฉทเมวฯ สพฺพญฺญุตญาณํ ปน เอเตหิ ชานิตพฺพญฺจ ตโต อุตฺตริญฺจ ปชานาติฯ เอเตสํ ปน กิจฺจํ น สพฺพํ กโรติฯ ตญฺหิ ฌานํ หุตฺวา อเปฺปตุํ น สโกฺกติฯ อิทฺธิ หุตฺวา วิกุพฺพิตุํ น สโกฺกติฯ มโคฺค หุตฺวา กิเลเส เขเปตุํ น สโกฺกติฯ เอวํ เตสํ ญาณทฺวยานํ วิเสโสติฯ ตํ ปน อิธ ญาณทฺวยํ อธิเปฺปตนฺติฯ</p>


<p>  สีลาทีหิ คุเณหิ เกนจิ ปุคฺคเลน อสทิสํฯ อยํ ปเนตฺถ วจนโตฺถฯ ตุลนํ อุมฺมานํ ตุลา, ตุล สทิสฺยํฯ ญฺหิ ‘‘ตุล อุมฺมาเน’’ติ วุตฺตํฯ อถ วา ตุลิยติ ปมิยติ เอตายาติ ตุลา, ปกติตุลาฯ ตุลา วิยาติ ตุลา, ญาณํฯ ตาย สมฺมิโต ตุโลฯ สมฺมิต ตทฺธิเต อปจฺจโยฯ ตุลสทิสญาเณน สมฺมิโต ปุคฺคโลฯ น ตุโล อตุโลฯ กมฺมธารยมิสฺสกตปฺปุริส สมาโสยํฯ สีลาทิคุเณหิ เกนจิ ปุคฺคเลน อสทิโส ภควา ลพฺภติฯ อถ วา นตฺถิ ตุโล สทิโส ปุคฺคโล เอตสฺสาติ อตุโล, ภควาฯ อตคฺคุณสํวิญฺญาโณยํ พหุพฺพีหิฯ สีลาทิคุเณหิ เกนจิ อสทิโส อคฺคปุคฺคโลติ อโตฺถฯ สเทวเก โลเก อคฺคปุคฺคลภาวโตฯ ยถาห ‘‘ยาวตา ภิกฺขเว สตฺตา อปทา วา ทฺวิปทา วา จตุปฺปทา วา, ตถาคโต เตสํ อคฺคมกฺขายติ, วิราโค เสโฎฺฐ ธมฺมานํ ทฺวิปทานญฺจ จกฺขุมา’’ติฯ ตํ อตุลํ พุทฺธนฺติ สมฺพโนฺธฯ ติ พุทฺธสฺส นยนสุภคกายงฺคาทิคุณํ อนุสฺสริตฺวา ตีหิ ทฺวาเรหิ สกฺกจฺจํ อหํ วนฺทามีติ อโตฺถฯ เอตฺถ จ มิวิภตฺติยา มหาวิสยสุเตฺตน เอการา เทโสติ ทฎฺฐโพฺพฯ วนฺทนา ปน ติวิธา โหติ กายวจีมโนวนฺทนาวเสนาติฯ ยถาห ‘‘ติโสฺส อิมา ภิกฺขเว วนฺทนาฯ กตมา ติโสฺสฯ กาเยน วนฺทติ, วาจาย วนฺทติ, มนสา วนฺทตี’’ติฯ</p>


<p>ตตฺถ โยนิโส มนสิการจิตฺตํ ปจฺจุปฎฺฐาเปตฺวา ชาณุทฺวยกปฺปรทฺวยนลาฎสงฺขาตานิ ปญฺจ องฺคานิ ภูมิยํ ปติฎฺฐาเปตฺวา วนฺทเนยฺยานํ อภิมุขํ นิปตโนฺต กาเยน วนฺทติ นามฯ ยํ สนฺธาย ‘‘ปญฺจปติฎฺฐิเตน วนฺทิตฺวา’’ติ อฎฺฐ กถาทีสุ วุตฺตํฯ พุทฺธคุณปทานิ วาจาย ปวเตฺตโนฺต วาจาย วนฺทติ นามฯ วิปสฺสิสฺส นมตฺถุ, สิขิสฺสาปิ นมตฺถุ, เวสฺส ภุสฺส นมตฺถุ, กกุสนฺธสฺส นมตฺถุ, โกณาคมนสฺส นมตฺถุ , กสฺสปสฺส นมตฺถุ, องฺคีรสฺสสฺส นมตฺถุ ตฺยาทีสุปิ วาจาวนฺทนาเยวฯ พุทฺธาทิ คุณานิ อนุสฺสรโนฺต มนสา วนฺทติ นามาติฯ</p>


<p>อยํ ปเนตฺถ ฯ นยนสุภคกายงฺคํ สพฺพสตฺตานํ จกฺขุสฺส โสภนํ คเตน กายเงฺคน สมนฺนาคตํ, มธุรวรสโรเปตํ ปิยเปมนีเยน อสฺสาทิ เยน อุตฺตมสเทฺทน สมนฺนาคตํ, อมิตคุณคณาธารํ อปริมิณิตพฺพสีลาทิคุณสมูหานํ ปติฎฺฐานภูตํ, ทสพลํ อนญฺญสาธารเณน ตถาคตสฺส กายญาณทส พเลน สมนฺนาคตํ, อตุลํ สีลาทิคุเณหิ เกนจิ อสทิสํ พุทฺธํ ตีหิ ทฺวาเรหิ สกฺกจฺจํ อหํ วเนฺท วนฺทามีติฯ</p>

</p>


<ol>
<li>
โย พุโทฺธ ธิติมาญฺญธารโก,  
  
สํสาเร อนุโภสิ กายิกํ;  
  
ทุกฺขํ เจตสิกญฺจ โลกโต,  
  
ตํ วเนฺท นรเทว มงฺคลํฯ  
</li>
  
<p> เอวํ ตติยคาถาย พุทฺธสฺส วนฺทิตฺวา อิทานิ สมาธิ อาทีหิ จตูหิ คุเณหิ โถมิตฺวา วนฺทิตุกาโม  ติอาทิคาถมาหฯ อยํ ปน มสชคณ ครุยุตฺตตฺตา ทสกฺขเรหิ ลกฺขิตา สุทฺธวิรา ชิตคาถาติ ทฎฺฐพฺพาฯ วุตฺตญฺหิ -มฺสาชฺคา สุทฺธวิรา ชิตํ มตนฺติฯ ตสฺสโตฺถฯ ยสฺสํ ปฎิปาทํ มฺสา มสคณา จ ชฺคา ชคณครุกา จ เจ สิยฺยุํ, ตํ วุตฺตํ สุทฺธวิราชิตนฺติ มตํ ญาตพฺพนฺติฯ ธิติมา อญฺญธารโก โย พุโทฺธ โลกโต สํสาเร กายิกํ ทุกฺขญฺจ เจตสิกํ ทุกฺขญฺจ อนุโภสิ นรเทวมงฺคลํ, ตํ พุทฺธํ อหํ วเนฺทติ สมฺพโนฺธฯ
</ol></p>


<p>ตตฺถ  หิ ติ อนิยมนิเทฺทโสฯ โย ยาทิโสติ อโตฺถฯ ตสฺส จ อนิยมวาจก สพฺพนามปทตฺตา วจนโตฺถ น กาตโพฺพฯ ตสฺส ปน ย โอติ ปทวิภาโค กาตโพฺพฯ เตสุ จ ยสทฺทสฺส วาจฺจํ อนิยโม พุทฺธทโพฺพ อปฺปธาเนน ลพฺภติ, ตสฺส ยาทิสยุตฺตชจฺจนามโคตฺตสีลวิหารี โคจรสงฺขาตํ อนิยมสามญฺญาการตฺตคุณเมว ปธาเนน ลพฺภติฯ ปฐมาสิวิภตฺติยา การิยภูตสฺส โอการสฺส วาจฺจํ ปกตูปนิสฺสยสงฺขาตํ กตฺตุการเกกวจนสงฺขฺยํ ลพฺภติฯ อถ วา สพฺพนามภาวํ ยาติ คจฺฉตีติ โย, อนิยมวาจกภาวํ ยาติ คจฺฉตีติ วา โย, สพฺพนาม ภาเวน ยาติ ปวตฺตตีติ วา โย, สพฺพนามภาเวน ยาตโพฺพ ญาตโพฺพติ วา โย, ยาตโพฺพ ญาตโพฺพ เอเตน วา อนิยมโตฺถติ โยฯ</p>


<p>เตนาหุ  –</p>


<p>
‘‘นานาการณํ ปฎิจฺจ, ธาตุปจฺจยวิคฺคหํ;  
  
จินฺตกานํ ปภาโวว, ปธานํ โหติ จินฺตเน’’ติฯ  
</p>
  
<p>ติ ปฎิวิทฺธจตุสจฺจธโมฺมฯ อยํ ปเนตฺถ วจนโตฺถฯ พุชฺฌติ จตฺตาริ สจฺจานีติ พุโทฺธ, ภควาฯ สุทฺธกตฺตุสาธโนยํฯ พุธธาตุ ตฯ โพเธตา ปชายาติ วา พุโทฺธ, เหตุ กตฺตุสาธโนยํฯ อเญฺญสํ จตฺตาริ สจฺจานิ โพเธตีติ อโตฺถฯ อถ วา อนญฺญโพธิโต หุตฺวา สวาสนาย สโมฺมหนิทฺทาย พุชฺฌติ ชาคโรตีติ พุโทฺธ, ทินกรกิรณ สมาคเมน ปรมรุจิรสิรีโสภคฺคปฺปตฺติยา วิกสิตมิว ปทุมํ อคฺคมคฺคญาณสมาคเมน อปริมิตคุณคณาลงฺกต สพฺพญฺญุตญาณปฺปตฺติยา พุชฺฌติ วิกสตีติ วา พุโทฺธ, นิพฺพาน สงฺขาตํ เอกายนมคฺคํ พุชฺฌติ คจฺฉตีติ วา พุโทฺธฯ พุธสโทฺท หิ ญาณาทีสุ จตูสฺวเตฺถสุ วตฺตติฯ</p>


<p>เตน  วุตฺตํ –</p>


<p>
‘‘ญาเณ วิกสเน เจว, คมเน จาปิ ชาคเร;  
  
จตูเสฺวเตสุ อเตฺถสุ, พุธสโทฺท ปวตฺตตี’’ติฯ  
</p>
  
<p>อถ วา สพฺพเญยฺยธเมฺม พุชฺฌติ ชานาตีติ พุโทฺธ, ปารมิ ภาวิตาย ปญฺญาย สเพฺพ สงฺขตาสงฺขตธเมฺม พุชฺฌติ อพุชฺฌิ พุชฺฌิสฺสตีติ วา พุโทฺธ, สมฺมาสมฺพุโทฺธ วต โส ภควาติ อธิคตญาณคุณวิเสเสหิ พุชฺฌิตโพฺพติ วา พุโทฺธ, ภควตา พุชฺฌิตพฺพํ ญาตพฺพนฺติ พุทฺธํฯ กิํ ตํ, สพฺพญฺญุต ญาณํ, ตทสฺสตฺถีติ พุโทฺธ, ภควาฯ อตฺถโต ปน ปารมิตา ภาวิโต สยมฺภูญาเณน สห วาสนาย วิหตวิทฺธสฺต นิรวเสสเกฺลโส มหากรุณาสพฺพญฺญุตญาณาทิอปริ เมยฺยคุณคณาธาโร ขนฺธสนฺตาโน พุโทฺธฯ ยถาห ‘‘พุโทฺธติ โย โส ภควา สยมฺภู อนาจริยโก ปุเพฺพ อนนุสฺสุเตสุ ธเมฺมสุ สามํ สจฺจานิ อภิสมฺพุชฺฌิ, ตตฺถ จ สพฺพญฺญุตํ ปโตฺต, พเลสุ จ วสีภาว’’นฺติฯ</p>


<p>เอตฺถ จ พุโทฺธ นาม สพฺพญฺญุพุทฺธ, ปเจฺจกพุทฺธ, จตุสจฺจพุทฺธ, สุต พุทฺธวเสน จตุพฺพิโธ โหติฯ ตตฺถ กปฺปสตสหสฺสาธิกานิ จตฺตาริ อสเงฺขฺยยฺยานิ สมติํสปารมิโย ปูเรตฺวา สโมฺพธิปฺปโตฺต สพฺพญฺญุพุโทฺธ นามฯ กปฺปสตสหสฺสาธิกานิ เทฺว อสเงฺขฺยยฺยานิ ปารมิโย ปูเรตฺวา สยมฺภูปโตฺต ปเจฺจกพุโทฺธ นามฯ อวเสสา ขีณาสวา จตุสจฺจพุโทฺธ นามฯ พหุสฺสุโต สุตพุโทฺธ นามฯ อิธ ปน สพฺพญฺญุพุโทฺธ อธิเปฺปโตฯ</p>


<p>ติ เอตฺถ ธิติมา อญฺญธารโกติ ปทเจฺฉโท กาตโพฺพฯ ธิติมาติ สมาธิวโนฺต, สมฺปยุตฺต ธเมฺม เอการมฺมเณ ธาเรตีติ ธิติ, สมาธิฯ ธาธาตุติฯ อาการสฺส อิการาเทโสฯ ธิยติ ฐเปติ เอการมฺมเณ สมฺปยุตฺตธเมฺมติ ธิติ, จิเตฺตน โยเคเนเวโส เอกา รมฺมเณ  ปติฎฺฐาปนวเสน จิตฺตสฺส อารมฺมเณ นิจฺจลภาเวน ปติฎฺฐาเปตีติ อโตฺถฯ ธิติ อสฺส อตฺถีติ ธิติมา, พุโทฺธฯ โส หิ ยถา มหาเมรุ จตูหิ ทิสาหิ ภุสํ อาคเตหิ วาเตหิ น สมิญฺชติ, เอวํ ปฎิปเกฺขหิ มิจฺฉาวาท วาเตหิ จ อิฎฺฐานิฎฺฐารมฺมเณหิ จ ลาภาลาภ ยสายส นินฺทา ปสํส สุขทุกฺขสงฺขาเตหิ โลกธเมฺมหิ จ น สมิญฺชติ, สมาธิวโนฺตเยว โหตีติ วุตฺตํ โหติฯ</p>


<p>ติ อรหตฺตผลหารโกฯ วิมุตฺติสงฺขาตํ อรหตฺตผลเสตจฺฉตฺตํ ธาเรโนฺต วาฯ ชานาติ ปฐม มเคฺคน ทิฎฺฐสจฺจสฺส อามริยาทํ อนติกฺกมิตฺวา วาติ อญฺญํ, อรหตฺตผลํฯ อาปุพฺพญาธาตุ กฺวิฯ อาสโทฺท มริยาทโตฺถฯ สํโยคปรตฺตา อาการสฺส รโสฺส, ตํ ธาเรตีติ อญฺญธารโกฯ อญฺญสทฺทูปปทธรธาตุ ณฺวุฯ ติ ขนฺธธาตุอายตนานํ อโพฺพจฺฉินฺนํ ปวตฺตมาเน สํสารวเฎฺฎฯ</p>


<p>วุตฺตญฺหิ  –</p>


<p>
‘‘ขนฺธานญฺจ ปฎิปาฎิ, ธาตุอายตนาน จ;  
  
อโพฺพจฺฉินฺนํ วตฺตมานา, สํสาโรติ ปวุจฺจตี’’ติฯ  
</p>
  
<p>ขนฺธธาตุอายตนานํ อญฺญมญฺญสมฺพเนฺธน สํปุนปฺปุนํ สรติ คจฺฉติ ปวตฺตตีติ สํสาโรฯ สํปุพฺพสรธาตุ คติมฺหิ ณฯ อถ วา ขนฺธายตนธาตุโย สํ อโพฺพจฺฉินฺนํ สรนฺติ คจฺฉนฺติ ปวตฺตนฺติ เอตฺถาติ สํสาโรติ วจนโตฺถ กาตโพฺพ, ตสฺมิํฯ ติ อนุปุนปฺปุนํ อภุญฺชิ, อเวทยีติ อโตฺถฯ นฺติ กาเย สรีเร ปวตฺตํ กายิกํฯ นฺติ เจตสิ ปวตฺตํ เจตสิกํฯ ตํ ปน ปททฺวยํ ทุกฺขนฺติปเท วิเสสนํฯ นฺติ วฎฺฎทุกฺขํฯ ทุกฺขนํ ทุกฺขํ, อถ วา ทุกฺขยตีติ ทุกฺขํ, ทุกฺขธาตุ อฯ อิทํ ปน นิพฺพจนํ การิตวเสน วุตฺตํฯ ยสฺส อุปฺปชฺชติ, ตํ ทุกฺขิตํ กโรตีติ วุตฺตํ โหติฯ ติ สตฺตโลกเหตุฯ โลกิยนฺติ  ปวตฺตนฺติ เอตฺถ ปุญฺญาปุญฺญานิ ตพฺพิปาโก จาติ โลโกฯ โลกธาตุ ณฯ อถ วา กุสลาทีนิ ลาติ คณฺหาตีติ โลโกฯ ลาธาตุ โอกปจฺจโยฯ สตฺต โลโกว ลพฺภติฯ ธิติมา อญฺญธารโก โย พุโทฺธ สํสารวเฎฺฎ นิมุคฺคานํ สตฺตานมนุทยาย สํสารวฎฺฎทุกฺขโต ปโมเจตุกาโม กปฺปสตสหสฺสาธิกานิ จตฺตาริ อสเงฺขฺยยฺยานิ อติทุกฺกรานิ สมติํสปารมิโย ปญฺจ มหา ปริจฺจาเค จ กโรโนฺต สตฺตโลกเหตุ กายิกํ เจตสิกํ สํสารวฎฺฎทุกฺขํ อนุภวสีติ วุตฺตํ โหติฯ นฺติ ตาทิสํ พุทฺธํฯ ติ วนฺทามิฯ</p>


<p>นฺติ นรเทวานํ มงฺคลภูตํฯ อยํ ปเนตฺถ วจนโตฺตฯ นิรยํ เนติ ปาปุณาตีติ นโร, มนุโสฺสฯ นิธาตุ ปาปุนเน อโรฯ อริยมนุโสฺส ปน ภูตปุพฺพคติก นเยน นโร นามาติฯ อถ วา เสฎฺฐภาวํ เนตีติ นโร, อุตฺตมํ ปพฺพชฺชํ เนตีติ อโตฺถฯ  ปน เชฎฺฐภาวํ เนตีติ นโรฯ ปุตฺตภาตุภูโตปิ หิ ปุคฺคโล มาตุเชฎฺฐภคินีนํ ปิตุฎฺฐาเน ติฎฺฐติ, ปเคว ภตฺตุภูโต อิตราสนฺติ วุตฺตํฯ  ปน นรตีติ นโร, ปุริโสฯ ยถา หิ ปฐมปกติภูโต สโตฺต อิตราย ปกติยา เสฎฺฐเฎฺฐน ปุริอุเจฺจ ฐาเน เสติ ปวตฺตตีติ ปุริโสติ วุจฺจติ, เอวํ นยนเฎฺฐน นโรติ วุจฺจติฯ ปุตฺตภาตุ ภูโตปิ หิ ปุคฺคโล มาตุเชฎฺฐภคินีนํ ปิตุฐาเน ติฎฺฐติฯ ปเคว อิตรา อิตราสนฺติ วุตฺตํฯ ตสฺมา อิธ ปน นรนฺติ สามเญฺญน วุตฺตมฺปิ วิเสเสน ปุริสนรนฺติ วิญฺญายติ ปธานนเยน คหณสฺส ยุตฺตตฺตาฯ ทิพฺพนฺติ กามคุณ ฌานาภิญฺญาจิตฺติสฺสริยาทีหิ กีฬนฺตีติ เทวาฯ ทิวุธาตุ ณฯ อถ วา สรีราลงฺการชุติยา ทิพฺพนฺตีติ เทวาฯ เทวา จ นาม ติวิธา โหนฺติ สมฺมุติเทวา, อุปปตฺติเทวา, วิสุทฺธิเทวา จาติฯ ตตฺถ มหาสมฺมตกาลโต ปฎฺฐาย โลเกน  เทวาติ สมฺมตตฺตา ราชาโน เทวิโย ราชกุมารา จ สมฺมุติเทวา นามฯ เทวโลเก อุปปนฺนา อุปปตฺติเทวา นามฯ พุทฺธปเจฺจกพุทฺธขีณาสวา วิสุทฺธิเทวา นามฯ อิธ ปน อุปปตฺติเทวา อธิเปฺปตาฯ</p>


<p>นฺติ มงฺคลภูตํฯ ตนฺติปเท วิเสสนํฯ มงฺคนฺติ วเฑฺฒนฺติ สพฺพสมฺปตฺตีหิ สตฺตานํ เอเตนาติ มงฺคโล, พุโทฺธฯ มงฺคล ธาตุ วฑฺฒเน อโลฯ อถ วา มงฺคํ วุจฺจติ ปาปํ, ตํ เวเนยฺยานํ เทสนาย ลุนาติ ฉินฺทตีติ มงฺคโล, พุโทฺธฯ มงฺคสทฺทูปปทลุธาตุ กฺวิฯ นรา จ เทวา จ นรเทวา, เตสํ มงฺคโล นรเทวมงฺคโล, พุโทฺธฯ โส ปน มนุสฺสเทวพฺรหฺมานํ ปูชนียตฺตา จ สเงฺข, จกฺกํ, ปุณฺณกุโมฺภ, ครา, สิรี, เสตจฺฉตฺตํ, องฺกุโส, ธชํ, โสวตฺติกญฺจาติ อฎฺฐหิ โลกิยมงฺคเลหิ เสฎฺฐตฺตา อุตฺตมตฺตา จ มงฺคโล นามาติ วุจฺจติ, ตสฺมา พุทฺธสฺส นรเทวมงฺคลนฺติ โถเมตีติ อธิปฺปาโยติฯ</p>


<p>อยํ ปเนตฺถ ฯ ธิติมา สมาธิวโนฺต อญฺญธารโก อรหตฺตผลธารโก อรหตฺตผลเส ตจฺฉตฺตํ ธาเรโนฺต วา, โย ยาทิโส พุโทฺธ, สํสาเร สํสารวเฎฺฎ, กายิกํ กาเย ปวตฺตํ ทุกฺขญฺจ วฎฺฎทุกฺขญฺจ เจตสิ ปวตฺตํ ทุกฺขญฺจ วฎฺฎทุกฺขญฺจ, โลกโต โลกเหตุ, อนุโภสิ ปุนปฺปุนํ อภวสิ อเวทยิ, นรเทวมงฺคลํ นรเทวานํ มงฺคลภูตํ, ตํ ตาทิสํ พุทฺธํ อหํ วเนฺท วนฺทามีติฯ</p>

</p>


<ol>
<li>
พาตฺติํสติลกฺขณจิตฺรเทหํ,  
  
เทหชฺชุตินิคฺคตปชฺชลนฺตํ;  
  
ปญฺญาธิติสีลคุโณฆวินฺทํ,  
  
<li>
</li>
  
<p> เอวํ  ตติยคาถาย พุทฺธสฺส นตฺวา อิทานิ พาตฺติํสติลกฺขณจิตฺรเทหนฺตฺยาทีหิ ฉหิ คุเณหิ โถมิตฺวา มุนิโน วนฺทิตุกาโม  นฺตฺยาทิคาถมาหฯ อยํ ปน ต ช ช คณ ครุทฺวย ยุตฺตตฺตา เอกาทสกฺขเรหิ ลกฺขิตา อุปฎฺฐิตา คาถาติ ทฎฺฐพฺพาฯ วุตฺตญฺหิ  ตฺชา ชฺคา ครุนายมุปฎฺฐิตา สา’’ติฯ ตสฺสโตฺถฯ ยสฺสํ ปฎิปาทํ ตฺชา ตชคณา จ ชฺคาชคณครู จ ครุนา ปาทนฺตครุนา เจ ยุตฺตา, สา อยํ คาถา อุปฎฺฐิตา นามาติฯ เอตฺถ จ เอก ครุเก สติปิ ทฺวิครุเกปิ ลกฺขณสมานตฺตา อุปฎฺฐิตา คาถา นามาติ ทฎฺฐพฺพาฯ ตตฺถ นฺติ ทฺวตฺติํสมหาปุริสลกฺขเณหิ วิจิตฺรํ สรีรวนฺตํฯ เอตฺถ จ ทฺวีหิ อธิกํ ติํสํ พาตฺติํสติฯ ทฺวิสทฺทสฺส พาเทโสฯ ลกฺขิยติ ลกฺขิตพฺพํ พุทฺธสรีรํ เอเตนาติ ลกฺขณํฯ ทิหติ อุปจยติ วฑฺฒติ วา เอตฺถ กุสลา กุสลนฺติ เทหํ, สรีรํฯ ทิหธาตุ อุปจเย วฑฺฒเน วา ณฯ พาตฺติํสติ มหาปุริสลกฺขเณหิ จิตฺรํ วิจิตฺรํ เทหํ สรีรํ ยสฺส โสติ พาตฺติํสติลกฺขณจิตฺรเทโห, มุนิ ลพฺภติฯ
</ol></p>


<p>อิทํ ปเนตฺถ ทฺวตฺติํสมหาปุริสลกฺขณสรูปสฺส  สุปฺปติฎฺฐิตปาโท จ, อายตปณฺหิ, ทีฆงฺคุลิ, มุทุต ลุณหตฺถปาโท, ชาลหตฺถปาโท, อุสฺสงฺขปาโท, เอณิชโงฺฆ, ฐิตโกว อโนนมโนฺต อุโภหิ ปาณิตเลหิ ชาณุ กานิ ปริมสติ ปริมชฺชติ, โกโสหิตวตฺถคุโยฺห, สุวณฺณ วโณฺณ กญฺจนสนฺนิภตฺตโจ, สุขุมจฺฉวี, เอเกกโลโม, อุทฺธคฺคโลโม, พฺรหฺมุชุคโตฺต, สตฺตุสฺสโท, สีหปุพฺพทฺธ กาโย, จิตนฺตรํโส, นิโคฺรธปริมณฺฑโล, สมวฎฺฎกฺขโนฺธ, รสคฺครสี, สีหหนุ, จตฺตาลีสทโนฺต, สมทโนฺต, อวิรฬทโนฺต, สุสุกฺกทาโฐ, ปหูตชิโวฺห, พฺรหฺมสฺสโร กรวีกภาณิ, อตินีลเนโตฺต, โคปขุโม, อุณฺณา ภมุ กนฺตเร  ชาโต, อุณฺหีสสีโส จาติ ทฺวตฺติํสวิธานิ โหนฺติ มหาปุริสลกฺขณานิฯ</p>


<p>เตน วุตฺตํ ปาเถยฺยวเคฺค  ‘‘กตมานิ ตานิ ภิกฺขเว ทฺวตฺติํสมหาปุริสสฺส มหาปุริสลกฺขณานิ, เยหิ สมนฺนาคตสฺส มหาปุริสสฺส เทฺว คติโย ภวนฺติ, อนญฺญาฯ สเจ อคารํ อชฺฌาวสติ ราชา โหติ จกฺกวตฺติ…เป.… สเจ โขปน อคารสฺมา อนคาริยํ ปพฺพชติ, อรหํ โหติ สมฺมา สมฺพุโทฺธ โลเก วิวฎจฺฉโท ๑. อิธ ภิกฺขเว มหา ปุริโส สุปฺปติฎฺฐิตปาโท โหติฯ ยมฺปิ ภิกฺขเว มหา ปุริโส สุปฺปติฎฺฐิตปาโท โหติฯ อิทมฺปิ ภิกฺขเว มหา ปุริสสฺส มหาปุริสลกฺขณํ ภวติ ๒. ปุน จปรํ ภิกฺขเว มหาปุริสสฺส เหฎฺฐาปาทตเลสุ จกฺกานิ ชาตานิ โหนฺติ สหสฺสารานิ สเนมิกานิ สนาภิกานิ สพฺพา การปริปูรานิฯ อิทมฺปิ ภิกฺขเว มหาปุริสสฺส มหาปุริส ลกฺขณํ ภวติ ๓. ปุน จปรํ ภิกฺขเว มหาปุริโส อายตปณฺหี โหติ ๔. ทีฆงฺคุลี โหติ ๕. มุทุตลุณ หตฺถปาโท โหติ ๖. ชาลหตฺถปาโท โหติ ๗. อุสฺสงฺขปาโท โหติ ๘. เอณิชโงฺฆ โหติ ๙. ฐิตโกว อโนนมโนฺต อุโภหิ ปาณิตเลหิ ชาณุกานิ ปริมสติ ปริมชฺชติ ๑๐. โกโสหิตวตฺถคุโยฺห โหติ ๑๑. สุวณฺณวโณฺณ กญฺจนสนฺนิภตฺตโจ ๑๒. สุขุมจฺฉวี โหติ สุขุมตฺตา ฉวิยา รโชชลฺลํ กาเย น อุปลิมฺปติ ๑๓. เอเกกโลโม โหติ, เอเกกานิ โลมานิ โลมกูเปสุ ชาตานิ ๑๔. อุทฺธคฺคโลโม โหติฯ อุทฺธคฺคานิ โลมานิ ชาตานิ นีลานิ อญฺชนวณฺณานิ กุณฺฑลา วตฺตานิ ปทกฺขิณาวตฺตกชาตานิ ๑๕. พฺรหฺมุชุคโตฺต โหติ ๑๖. สตฺตุสฺสโท โหติ ๑๗. สีหปุพฺพทฺธ กาโย โหติ ๑๘. จิตนฺตรํโส โหติ ๑๙. นิโคฺรธปริมณฺฑโล โหติ, ยาวตกฺวสฺส พฺยาโม, ตาว ตกฺวสฺส  กาโย ๒๐. สมวฎฺฎกฺขโนฺธ โหติ ๒๑. รสคฺค สคฺคี โหติ ๒๒. สีหหนุ โหติ ๒๓. จตฺตาลีสทโนฺต โหติ ๒๔. สมทโนฺต โหติ ๒๕. อวิรฬทโนฺต โหติ ๒๖. สุสุกฺกทาโฐ โหติ ๒๗. ปหูตชิโวฺห โหติ ๒๘. พฺรหฺมสฺสโร โหติ กรวีกภาณิ ๒๙. อตินีลเนโตฺต โหติ ๓๐. โคปขุโม โหติ ๓๑. อุณฺณา ภมุกนฺตเร ชาตา โหติ โอทาตา มุทุตูล สนฺนิภาฯ ยมฺปิ ภิกฺขเว มหาปุริสสฺส อุณฺณา ภมุกนฺตเร ชาตา โหติ โอทาตา มุทุตูลสนฺนิภาฯ อิทมฺปิ ภิกฺขเว มหาปุริสสฺส มหาปุริสลกฺขณํ ภวติ ๓๒. ปุน จปรํ ภิกฺขเว มหาปุริโส อุณฺหีสสีโส โหติฯ ยมฺปิ ภิกฺขเว มหาปุริโส อุณฺหีสสีโส โหติฯ อิทมฺปิ ภิกฺขเว มหาปุริสสฺส มหาปุริสลกฺขณํ ภวติฯ อิมานิ โข ตานิ ภิกฺขเว ทฺวตฺติํสมหาปุริสสฺส มหาปุริส ลกฺขณานี’’ติฯ เอเตสํ ปน ทฺวตฺติํสมหาปุริสลกฺขณานํ อโตฺถ ปจฺฉา อาวิภวิสฺสตีติฯ</p>


<p>นฺติ ภควโต รูปกายโต นิกฺขเนฺตหิ ฉพฺพณฺณรํสีสงฺขาเตหิ โอภาเสหิ ปริสมนฺตโต วิโชฺชตวนฺตํฯ ชวติ ทิพฺพตีติ ชุติฯ ชุธาตุติฯ นิคจฺฉติ นิจฺฉรตีติ นิคฺคตา, รสฺมิฯ นิปุพฺพคมุธาตุ ตฯ ปกาเรน ชลเต ทิพฺพเต ปชฺชลนฺตํฯ เอตฺถ จ เทหนิคฺคตชุตีติ วตฺตเพฺพ ฉนฺทานุรกฺขณตฺถํ ปทวิปริยาเยน เทหชฺชุตินิคฺคตนฺติ วุตฺตํฯ ตสฺมา เทหโต นิคฺคตา ชุตีติ สมาโส ทฎฺฐโพฺพฯ เทหโต รูปกายโต นิคฺคเตหิ นิจฺฉเรหิ ชุตีหิ รํสีหิ ปชฺชลนฺตํ ยสฺส โสติ เทหชฺชุติ นิคฺคตปชฺชลโนฺต, มุนิ ลพฺภติฯ มุนิโน หิ ปุรตฺถิมกายโต ฉพฺพณฺณรสฺมิโย อุฎฺฐหิตฺวา อสีติหตฺถฎฺฐานํ อคฺค เหสิฯ ปจฺฉิมกายโต ทกฺขิณหตฺถโต วามหตฺถโต ฉพฺพณฺณา รสฺมิโย อุฎฺฐหิตฺวา อสีติหตฺถฎฺฐานํ อคฺคเหสิฯ อุปริ เกสนฺตโต ปฎฺฐาย สพฺพเกสวเตฺตหิ โมรคีววณฺณา รสฺมิ  อุฎฺฐหิตฺวา คคนตเล อสีติหตฺถฎฺฐานํ อคฺคเหสิฯ เหฎฺฐาปาทตเลหิ ปวาฬวณฺณา รสฺมิ อุฎฺฐหิตฺวา ฆนปถวิยํ อสีติหตฺถฎฺฐานํ อคฺคเหสิ, เอวํ สมนฺตา อสีติหตฺถมตฺตํ ฐานํ ฉพฺพณฺณา พุทฺธรสฺมิโย วิโชฺชตมานา วิปฺผนฺทมานา กญฺจนทณฺฑทีปิกาหิ นิจฺฉริตฺวา อากาสํ ปกฺขนฺทชาลา วิย จตุทฺทีปิก มหาเมฆโต นิกฺขนฺตวิชฺชุลตา วิย วิธาวิํสูติ วุตฺตํ โหติฯ ตสฺมา เทหชฺชุตินิคฺคตปชฺชลนฺตนฺติ โถเมตีติฯ</p>


<p>นฺติ เอตฺถ ปญฺญาติ สพฺพญฺญุต ญาณํฯ ธิตีติ ฌานมคฺคผลสมฺปยุตฺตสมาธิฯ สีลนฺติ ปเจฺจก พุทฺธาริยสาวเกหิ อสาธารณํ สุวิสุทฺธํ จตุปาริสุทฺธิสีลํฯ โอฆนฺติ สมูหํฯ วินฺทนฺติ ลทฺธํฯ ปกาเรน ยถาสภาวํ สพฺพเญยฺยธมฺมํ วา ชานาติ ปฎิวิชฺฌตีติ ปญฺญาฯ สพฺพญฺญุต ญาณํฯ ปปุพฺพญาธาตุ อฯ สา ปเนสา ปชานนลกฺขณา ปฎิเวธลกฺขณา โอภาสนลกฺขณา จ, วิสโยภาส รสา, อสโมฺมหปจฺจุปฎฺฐานา, สมาธิปทฎฺฐานาฯ ธิติสทฺทสฺส วจนโตฺถ เหฎฺฐา วุโตฺตเยวฯ สีลตีติ สีลํฯ กายวจีกมฺมานิ สมฺมา ทหติ สมฺมา ฐเปตีติ อโตฺถฯ อถ วา สีลติ สมาธิยติ กายกมฺมาทีนํ สุสิลฺย ภาเวน น วิปฺปกิรตีติ สีลํ, สีลนฺติ สมาทหนฺติ จิตฺตํ เอเตนาติ วา สีลํ, จตุปาริสุทฺธิสีลํฯ สีลธาตุ อฯ อิทํ ปน ปติฎฺฐาปนลกฺขณํ, ทุสฺสิลฺยวิทฺธํสนรสํ อนวชฺชรสํ วา, โสเจยฺยปจฺจุปฎฺฐานํ, หิริโอตฺตปฺปปทฎฺฐานํฯ คุณสทฺทสฺส วจนโตฺถ เหฎฺฐา วุโตฺตเยวฯ อุหนติ สมูหํ กโรติ เอตฺถ อวยวนฺติ โอโฆ, สมูโหฯ อุปุพฺพหนธาตุ ณฯ อุสฺส โอฯ หนสฺส โฆฯ  ปน ‘‘อวยวํ พฺยปิยติ คจฺฉตีติ โอโฆ’’ติ วุตฺตํฯ วินฺทนํลภนํ วินฺทํ, วินฺทิยิตฺถ ลพฺภิตฺถาติ วา วินฺทํ, ปญฺญา จ ธิติ จ สีลญฺจ ตํ คุณญฺจาติ ปญฺญาธิติสีลคุณา, เตสํ โอโฆ สมูโหติ ตถา, ตํ วินฺทํ ลภนํ ยสฺสาติ ปญฺญาธิติสีลคุโณฆวิโนฺท, มุนิ ฯ อถ วา วินฺทํ ลภิตพฺพํ ปญฺญาธิติสีลคุโณฆํ เยนาติ ปญฺญาธิติสีลคุโณฆวิโนฺทฯ ตติยาพหุพฺพีหิ สมาโสยํฯ วินฺทานํ ลภิตพฺพานํ ปญฺญาธิติสีล สงฺขาตานํ คุณานํ สมูโห อตฺถีติ อโตฺถฯ ตํฯ</p>


<p>ติ อหํ วนฺทามิฯ นฺติ พุทฺธํฯ มุนาติ ชานาติ ปริจฺฉินฺทติ วา หิตาหิตนฺติ มุนิ, พุโทฺธฯ มุนธาตุ ญาเณ อิฯ อถ วา มุนาติ ชานาติ อุโภ อเตฺถติ มุนิ, ขนฺธาทิ โลเก ตุลํ อาโรเปตฺวา มินโนฺต วิย อิเม อชฺฌตฺติกา ขนฺธา อิเม พาหิราติอาทินา นเยน อิธโลกตฺถญฺจ ปรโลกตฺถญฺจ ภควา ชานาตีติ อโตฺถฯ โส ปเนส อคาริยมุนิ, อนาคาริยมุนิ, เสขมุนิ, อเสขมุนิ, ปเจฺจกมุนิ, มุนิมุนิ จาติ อเนกวิโธฯ ตตฺถ อคาริยมุนีติ คิหิปิ อาคตผโล วิญฺญาตสาสโนฯ อนาคาริยมุนีติ ตถารูโปว ปพฺพชิโตฯ เสขมุนีติ สตฺต เสกฺขาฯ อเสขมุนีติ ขีณาสโวฯ ปเจฺจกมุนีติ ปเจฺจกพุโทฺธฯ มุนิมุนีติ สมฺมาสมฺพุโทฺธฯ เตสุ ปน อิธ มุนิมุนิ อธิเปฺปโต, ตํ มุนิํฯ นฺติ อนฺติเมน จริมภเวน ยุตฺตํฯ อวสานํ อมติ คจฺฉตีติ อนฺตํฯ อมธาตุ ตฯ มสฺส โนฯ อเนฺต ภโว อนฺติโม, จริมภโวฯ ชานนํ นิพฺพตฺตนํ ชาติ, ขนฺธานํ ปวตฺติฯ กเมฺมน ชนิยติ นิพฺพตฺติยตีติ วา ชาติฯ อุปปตฺติภโว ลพฺภติฯ ชานิธาตุติฯ ธาตฺวนฺต โลโปฯ อนฺติมชาติยา ยุโตฺตติ อนฺติมชาติยุโตฺต, มุนิฯ อายติญฺหิ ตีสุ ภเวสุ ปฎิสนฺธิชนกานํ สพฺพ กิเลสานํ โพธิปลฺลเงฺกเยว อคฺคมเคฺคน สมุจฺฉินฺทิตตฺตา ภควโต อนาคเต ปุนพฺภโว นตฺถิ, ตสฺมา อยํ อริยชาติ ปจฺฉิมตฺตภาวยุโตฺตติ วุตฺตํ โหติฯ</p>


<p>เตน วุตฺตํ  –</p>


<p>‘‘ญาณญฺจ เมทสฺสนํ อุทปาทิ, อกุปฺปาเม วิมุตฺติ, อยมนฺติมา ชาติ, นตฺถิทานิ ปุนพฺภโว’’ติฯ</p>


<p>อยํ  ปเนตฺถ ฯ พาตฺติํสติลกฺขณจิตฺรํ เทหํ ทฺวตฺติํสมหาปุริสลกฺขเณหิ วิจิตฺรํ รูปกายวนฺตํ, เทหชฺชุตินิคฺคต ปชฺชลนฺตํ รูปกายโต นิคฺคเตหิ ฉพฺพณฺณรํ สีหิ ปริสมนฺตโต วิโชฺชตวนฺตํ, ปญฺญาธิติสีลคุโณ ฆวินฺทํ ปญฺญาธิติสีลสงฺขตานํ คุณานํ สมูหํ ลภนวนฺตํ, วินฺทิตพฺพานํ ปญฺญาธิติสีลสงฺขาตานํ คุณานํ สมูหวนฺตํ วา, อนฺติมชาติยุตฺตํ จริมภเวน จริมตฺตภาเวน วา ยุตฺตํ มุนิํ พุทฺธํ อหํ ตีหิ ทฺวาเรหิ สกฺกจฺจํ วเนฺท วนฺทามีติฯ</p>

</p>


<ol>
<li>
ปาโตทยํ พาลทิวากรํว,  
  
มเชฺฌ ยตีนํ ลลิตํ สิรีหิ;  
  
ปุณฺณินฺทุสงฺกาสมุขํ อเนชํ,  
  
วนฺทามิ สพฺพญฺญุมหํ มุนินฺทํฯ  
</li>
  
<p> เอวํ จตุตฺถคาถาย พุทฺธํ วนฺทิตฺวา อิทานิ สิรีหิ ลลิตนฺตฺยาทีหิ จตูหิ คุเณหิ โถมิตฺวา วนฺทิตุกาโม นฺตฺยาทิคาถมาหฯ อยํ ปน ต ต ช คณทฺวิครูหิ ยุตฺตตฺตา เอกาทสกฺขเรหิ ลกฺขิตา อินฺทวชิรา คาถาติ ทฎฺฐพฺพาฯ วุตฺตญฺหิ  ‘‘อินฺทาทิกา ตา วชิรา ชคาโค’’ติฯ ตสฺสโตฺถ, ยสฺสํ ปฎิปาทํ ตา เทฺวต คณา จ ชคา ชคณ ครุ จ โค ครุ จ เจ ภวนฺติ, สา อินฺทา ทิกา อินฺทสทฺทอาทิกา วชิรา วชิราคาถา นามาติฯ
</ol></p>


<p>ตตฺถ นฺติ เอตฺถ ปาโต อุทยนฺติ ปทเจฺฉโท กาตโพฺพฯ ปเค ปุพฺพณฺหสมเย ปาจีนโลกธาตุโต อุคฺคตนฺติ อโตฺถฯ ปาโต ปเค ปาจีนโลกธาตุโต อุเทติ อุคฺคจฺฉตีติ ปาโตทโย, สูริโยฯ ปาโตปุพฺพ อุทธาตุ อุคฺคมเน อโย, ตํ ปาโตทยํฯ   ติ พาลทิวากรํ อิวาติปทเจฺฉโทฯ พาลทิวากรํ วาติ นิคฺคตาภินวสูริยํ วิยฯ เอตฺถ จ พาโลติ สมฺปติ ชาโต ตรุณทารโก โปตโก วาฯ โส หิ พลติ อสฺสสิตปสฺสสิตมเตฺตน ชีวติ น เสเฎฺฐน ปญฺญาชีวิเตนาติ พาโล, ตรุณทารโกฯ พลธาตุ ปาณเน ชีวายํ วาฯ สูริยรํสินา ทิวติ ทิพฺพตีติ ทิวาฯ ทิวุธาตุ อฯ อถ วา ทียติ ขียติ อนฺธกาโร เอเตนาติ ทิวาฯ ทีธาตุ ขเย อ, วาคโมฯ ตํ กโรตีติ ทิวากโร, ทิวา ทิวเส วา กโร อาภา ยสฺสาติ ทิวากโร, สูริโยฯ พาลสทิโส ทิวากโร พาลทิวากโรฯ อถ วา พาโล อิว ทิวากโรติ พาลทิวากโร, นวุคฺคตสูริโยฯ โส ปน อากาเส นกฺขตฺตตารานํ มเชฺฌ สหสฺสรํสีหิ ลลติ วิลาสติ วิยาติ อโตฺถฯ</p>


<p>นฺติ ภิกฺขูนํฯ เต หิ ยตนฺติ อุฎฺฐหนฺติ ฆฎนฺติ วายมนฺติ กุสเล ธเมฺมติ ยตีติ วุจฺจนฺติฯ ยต ธาตุ ปติยตเน วายาเม วา อิฯ อถ วา ยมนฺติ อุปรมนฺติ อกุสเล ธเมฺมติ ยตีติ วุจฺจนฺติฯ ยมุธาตุ อุปรเม อิฯ ธาตฺวนฺตโลโปฯ เตสํ ยตีนํฯ นฺติ วิลาสิตํฯ ลลติ วิลาเสตีติ ลลิโต, มุนิฯ ลลธาตุ วิลาเส ตฯ ตํฯ ติ ภควโต กายงฺคโสภคฺคปเตฺตหิ สิรีหิ, พาตฺติํสลกฺขณาสีตฺยา นุพฺยญฺชนฉพฺพณฺณรํสีสงฺขเตหิ สมฺปตฺติสิรีหิ วาฯ กตปุเญฺญ นิสฺสยตีติ สิรีฯ สิธาตุ เสวายํ รปจฺจโย อิตฺถิ ลิงฺคโชตกอีปจฺจโย จฯ กตปุเญฺญหิ เสวิยตีติ วา สิรี, สมฺปตฺติฯ  ปน ‘‘สิรีติ ปญฺญาปุญฺญาน เมตํ อธิวจน’’นฺติ วุตฺตํฯ ยตีนํ ภิกฺขูนํ มเชฺฌ สิรีหิ ลลิตํ วิลาสิตนฺติ สมฺพโนฺธฯ เอตฺถ จ อิทํ วุตฺตํ โหติ, ยถา ปาโต อุทิโต อุคฺคโต สูริโย อากาเส นกฺขตฺตตารานํ  มเชฺฌ สหสฺสรํสีหิ ลลติ วิลาสติ, เอวํ มุนิ โลเก ยตีนํ ภิกฺขูนํ มเชฺฌ พาตฺติํสลกฺขณา สีตฺยานุพฺยญฺชนฉพฺพณฺณรํสีหิ อลงฺกเตหิ สรีรโสภคฺค ปตฺตีหิ สมฺปตฺติสิรีหิ ลลติ วิลาสตีติฯ</p>


<p>นฺติ ปุณฺณจเนฺทน สทิสํ อานนสมฺปนฺนํฯ ยถา หิ จโนฺท กาฬปเกฺข ปาฎิปททิวสโต ปฎฺฐาย ทิเน ทิเน อูโน โหติ, เอวํ น มุนิโน มุขํ อานนํ อูนํฯ ภควโต ปน มุขํ นิจฺจํ ปริปุณฺณจนฺทมณฺฑลํ วิย อนูนํ หุตฺวา โสภติ, ตสฺมา ปุณฺณสเทฺทน วิเสเสตฺวา ปุณฺณินฺทุสงฺกาสมุขนฺติ โถเมติฯ โสฬสกเลหิ ปูเรตีติ ปุณฺณํฯ ปูรธาตุ ต, ตสฺส โณฺณฯ อิทติ นกฺขตฺตตารานํ อิสฺสริยํ กโรตีติ อินฺทุ, อิทิธาตุ อิสฺสริยํ อุฯ ปุณฺณํ ปริปุณฺณํ อินฺทุ ปุณฺณินฺทุ, จโนฺทฯ สงฺกาสนฺติ สทิสํฯ สงฺกาสสโทฺท หิ อุปมาวาจโก นิปาโตฯ วุตฺตญฺหิ</p>


<p> –</p>


<p>
‘‘อิวาทิ อิว วา ตุลฺย, สมานนิภสนฺนิภา;  
  
ยถา สงฺกาส ตุลิต, ปฺปกาส ปติรูปกา’’ตฺยาทิฯ  
</p>
  
<p>ปุณฺณจนฺทํ วิย มุขติ โสภตีติ มุขํ, อานนํฯ มุขธาตุ อฯ ปุณฺณินฺทุนา สงฺกาสํ สทิสํ มุขํ อานนํ ยสฺส โสติ ปุณฺณินฺทุสงฺกาสมุโข, มุนิโนฺทฯ ตํฯ มุนินฺทสฺส ปน ปุณฺณ จนฺทสฺส สหสฺสรํสีหิ สสฺสิริโก วิย ภิกฺขูนํ มเชฺฌ พาตฺติํส มหาปุริส ลกฺขณาสีตฺยานุพฺยญฺชน ปฎิมณฺฑิเตหิ สิรีหิ จ พฺยามปฺปภาปริกฺขิเตฺตหิ อาเวฬาเวฬา ยมกายมกา คุมฺพาคุมฺพา หุตฺวา วินิจฺฉรนฺตีหิ ฆนพุทฺธรสฺมิสงฺขาเตหิ อลงฺกิโต สสฺสิริกมุโข โหตีติ วุตฺตํ โหติฯ ตสฺมา ปุณฺณินฺทุสงฺกาสมุขนฺติ โถเมติฯ</p>


<p>นฺติ นิตฺตณฺหํฯ ลาภาลาภาทิํ ปฎิจฺจ เอชติ กมฺปตีติ เอชา, ตณฺหาฯ เอชธาตุ กมฺปเน อ, นตฺถิ เอชา ยสฺสาติ  อเนโช, มุนิโนฺทฯ วุตฺตญฺหิ  ‘‘ลาภาลาภ ยสายส นินฺทานินฺท สุขทุเกฺขหิ น อิญฺชตีติ อเนโช, ภควา ลพฺภตี’’ติฯ</p>


<p>นฺติ ปฎิวิทฺธ สพฺพเญยฺยธมฺมํฯ สงฺขรวิการลกฺขณนิพฺพาน ปญฺญตฺติวเสน ปญฺจวิธํ สพฺพํ เญยฺยธมฺมํ ชานาติ ปฎิวิชฺฌติ สีเลนาติ สพฺพญฺญู, มุนิโนฺทฯ สพฺพสทฺทูปปท ญาธาตุ รูฯ เอตฺถ จ สเพฺพ สงฺขตธมฺมา สงฺขรา นาม สกสกปจฺจเยหิ สงฺขริยนฺตีติ กตฺวาฯ วิญฺญตฺติทฺวยํ ลหุตาทิตฺตยญฺจ วิกาโร นาม จตูหิ มหาภูเตหิ วิรูปํ กริยตีติ กตฺวาฯ วิญฺญตฺติทฺวยสฺส ยถากฺกมํ จิตฺตชวาโยธาตุ จิตฺตชปถวี ธาตูนํ วิเสสคุณตฺตา, ลหุตาทิตฺตยสฺส จ จิโตฺต ตฺวาหารชนิปฺผนฺนรูปานํ วิเสสคุณตฺตาฯ ผสฺสาทิธมฺมานํ ผุสนาทิลกฺขณญฺจ ปถวีธาตฺวาทีนํ กกฺขฬาทิลกฺขณญฺจ, จิตฺตสฺส อารมฺมณวิชานนลกฺขณญฺจ, นิพฺพานสฺส สนฺติลกฺขณญฺจ, รูปสฺส รุปฺปนลกฺขณญฺจ, นามสฺส นมนลกฺขณญฺจ, อนิจฺจตาทิตฺตยานิ จ อุปจยาทิจตฺตาริ ลกฺขณรูปานิ จ ลกฺขณานิ นาม ลกฺขิยนฺติ เอเตน ลกฺขิตพฺพา ธมฺมาติ กตฺวาฯ อสงฺขตธาตุนิพฺพานํ นาม วานํ วุจฺจติ ตณฺหา, ตโต นิกฺขนฺตนฺติ กตฺวาฯ ปริเจฺฉทรูปํ อิตฺถิปุริสาทิฆฎปฎาทโย สพฺพ โวหารตฺถา จ ปญฺญตฺติ นาม ปญฺญาปิยติ ปกาเรน ญาปิยตีติ กตฺวาฯ เอตฺถ จ สงฺขารนิพฺพานานิ ปรมตฺถธมฺมา โหนฺติฯ วิการาทีสุ ปน วิการลกฺขณานิ ปญฺญตฺติวิเสสตฺตา วิสุํ วุตฺตานิฯ อิเมหิ ทฺวีหิ วินิมุตฺตา ปน ปริเจฺฉทรูปา สพฺพโวหารตฺถา ปญฺญตฺตีติ วุตฺตาติ เวทิตพฺพาฯ  ปน ‘‘สพฺพํ อตีตาทิเภทํ หตฺถามลกํ วิย ชานาตีติ สพฺพญฺญู’’ติ วุตฺตํฯ</p>


<p>สพฺพญฺญูติ จ กมสพฺพญฺญู, สกิํ สพฺพญฺญู, สตตสพฺพญฺญู, สตฺติ สพฺพญฺญู, ญาตสพฺพญฺญู จาติ ปญฺจวิธา โหติ สพฺพญฺญูฯ ตตฺถ ยถากฺกมํ สพฺพํ ชานนธโมฺม กมสพฺพญฺญู นามฯ เอกาวชฺชเนน ชวนวาเรน  ชานิตพฺพํ จตุสจฺจธมฺมํ ชานนธโมฺม สกิํสพฺพญฺญู นามฯ จกฺขุวิญฺญาณาทีนํ นิยตารมฺมณตฺตํ ชานนธโมฺม สตตสพฺพญฺญู นามฯ เอกปฺปหาเรน สพฺพธมฺมํ ชานนสมโตฺถ ธโมฺม สตฺติสพฺพญฺญู นามฯ อาวชฺชนาเภเทน ชานิตพฺพํ สพฺพธมฺมํ ชานนธโมฺม ญาตสพฺพญฺญู นามฯ เตสุ จ สกิํ สพฺพญฺญู สตฺติสพฺพญฺญูวเสน เทฺว ธมฺมา มคฺคญาณานิเยวฯ ตทวเสสา สพฺพญฺญุตญาณานิ โหนฺติฯ ตํ สพฺพญฺญุํฯ</p>


<p>นฺติ เอตฺถ มุนิสทฺทสฺส อโตฺถ เหฎฺฐา วุโตฺตเยวฯ มุนีนํ อิโนฺท อิสฺสโร มุนิโนฺท, ตํ มุนินฺทํ อหํ วนฺทามีติ สมฺพโนฺธติฯ</p>


<p>อยํ ปเนตฺถ ฯ ปาโตทยํ ปเคว อุทยํ อุคฺคตํ, พาลทิวากรํว นวุคฺคตสูริยมาณโวอิว, ยตีนํ ภิกฺขูนํ มเชฺฌ สิรีหิ พาตฺติํสมหาปุริสลกฺขณา สีตฺยานุพฺยญฺชนสมฺปตฺติสงฺขาเตหิ สิรีหิ ลลิตํ วิลาสิตํ, ปุณฺณินฺทุสงฺกาสมุขํ ปุณฺณจเนฺทน สทิสํ อานนวนฺตํ, อเนชํ นิตฺตณฺหํ, โลกธเมฺมหิ อนิญฺชนํ วา, สพฺพญฺญุํ สพฺพธมฺม วิชานนฺตํ, มุนินฺทํ พุทฺธํ สกฺกจฺจํ ตีหิ ทฺวาเรหิ อหํ วนฺทามีติฯ</p>

</p>


<ol>
<li>
อุเปตปุโญฺญ วรโพธิมูเล,  
  
สเสนมารํ สุคโต ชินิตฺวา;  
  
อโพชฺฌิ โพธิํ อรุโณทยมฺหิ,  
  
นมามิ ตํ มารชินํ อภงฺคํฯ  
</li>
  
<p> เอวํ ปญฺจมคาถาย มุนินฺทํ วนฺทิตฺวา อิทานิ มารชินคุเณน โถมิตฺวา วนฺทิตุกาโม  ตฺยาทิคาถมาหฯ อยํ ปน ช ต ช คณ ทฺวิครุยุตฺตตฺตา เอกาทสกฺขเรหิ ลกฺขิตา อุเปนฺทวชิราคาถาติ ทฎฺฐพฺพาฯ วุตฺตญฺหิ  ‘‘อุปาทิกา  สาว ชตา ชคา โค’’ติฯ ตสฺสโตฺถ, ยสฺสํ ปฎิปาทํ ชตา ชคณ ตคณา จ ชคา ชคณครู จ โค ครุ จ เจ สิยา, สาว สาคาถาเอว อุปาทิกา อุปสทฺทาทิกา อินฺทวชิราคาถา นามาติฯ
</ol></p>


<p>อุเปตปุโญฺญ โย สุคโต วรโพธิมูเล สเสน มารํ ชินิตฺวา อรุโณทยมฺหิ โพธิํ อโพชฺฌิ มารชินํ อภงฺคํ, ตํ สุคตํ อหํ นมามีติ สมฺพโนฺธฯ ตตฺถ ติ สมฺปนฺนทานสีลาทิปารมีปุญฺญวาฯ ทานสีลาทิ ปารมีปุเญฺญน สมนฺนาคโต วาฯ ทานสีลาทิปารมีปุเญฺญน อุเปโต สมุเปโต อุปคโต สมุปคโต สมฺปโนฺน สมนฺนาคโตติ อโตฺถฯ อยํ ปเนตฺถ วจนโตฺถ, อุปโนฺน สมฺปโนฺน หุตฺวา เอติ คจฺฉติ ปวตฺตตีติ อุเปตํ, ปุญฺญํฯ อุปปุพฺพอิธาตุ คติยํ ตฯ ปุนาติ อตฺตโน การกนฺติ ปุญฺญํ, ปารมีปุญฺญํ ลพฺภติฯ ปุธาตุ ปีณเน โสธเน วา โณฺยฯ ตสฺส โญฯ ตตฺถ อตฺตโน การกนฺติ ปุนปฺปุนํ ปวตฺติยา สจิตฺตสนฺตติญฺจ สํชนิตปณีตรูปวิสเฎน สนิสฺสย รูปสนฺตติญฺจ ปุนาติ ปีเณติ โสเธติ วาติ อโตฺถฯ อยํ  วุโตฺตฯ ปูเรติ อชฺฌาสยนฺติ วา ปุญฺญํฯ ปูรธาตุ ณฺยฯ โย ปุคฺคโล ปุญฺญํ กโรติ ตสฺส อชฺฌาสยํ ปูเรตีติ อโตฺถฯ</p>


<p>อถ วา ปุชฺชญฺจ ภวํ นิพฺพเตฺตตีติ ปุญฺญํฯ นิพฺพตฺติตทฺธิตายํฯ ปูช ปทํ ณฺยปจฺจโยฯ โย ปุญฺญํ กโรติ, ตสฺส ปูชิตพฺพํ ภวํ ปวเตฺตตีติ อโตฺถฯ เตน วุตฺตํ  ‘‘ปุนาติ อตฺตโน การกํ ปูเรติ จสฺส อชฺฌาสยํ ปุชฺชญฺจ ภวํ นิพฺพเตฺตตีติ ปุโญฺญ’’ติฯ  ‘‘ปุนาตีติ โสเธติ อปุญฺญผลโต ทุกฺขสํกิเลสโต จ หิตชฺฌาสเยน ปุญฺญํ กโรตีติ ตํ นิปฺผาทเนน การกสฺสชฺฌาสยํ ปูเรตีติ ปุโญฺญฯ ปูรโก ปุชฺชนิพฺพตฺตโก จ นิรุตฺติลกฺขเณน ปุโญฺญติ เวทิตโพฺพ’’ติ วุตฺตํ ฯ - ‘‘ปุนาติ อตฺตโน สนฺตานํ อปุญฺญผลโต ทุกฺขสํกิเลสโต จ วิโสเธตีติ ปุญฺญํฯ หิตสุขชฺฌาสเยน ปุญฺญํ กโรตีติ ตํนิปฺผาทเนน การกสฺส อชฺฌาสยํ ปูเรติ, ปุชฺชภวํ นิพฺพเตฺตตีติ วา ปุญฺญํฯ อิติ ปูรโก ปุชฺชนิพฺพตฺตโก จ นิรุตฺตินเยน ปุญฺญนฺติ เวทิตโพฺพ’’ติ วุตฺตํฯ อุเปตํ สมฺปนฺนํ ปุญฺญํ ปารมีปุญฺญํ ยสฺส โสติ อุเปตปุโญฺญ, สุคโต ลพฺภติฯ</p>


<p>ติ อุตฺตมสฺส โพธิรุกฺขสฺส สมีเปฯ ตตฺถ ติ วริตโพฺพ ปตฺถิตโพฺพ อิจฺฉิตโพฺพติ วา วโรฯ ติ เอตฺถ โพธีติ วุจฺจติ รุโกฺขปิ, มโคฺคปิ, สพฺพญฺญุตญาณมฺปิ, นิพฺพานมฺปิฯ ตตฺถ หิ โพธิรุกฺขมูเล ปฐมาภิ สมฺพุโทฺธติ จ, อนฺตรา จ โพธิํ อนฺตรา จ คยนฺติ จ อาคตฎฺฐาเน รุโกฺขฯ โพธีติ วุจฺจติ จตูสุ มเคฺคสุ ญาณนฺติ อาคตฎฺฐาเน มโคฺคฯ ปโปฺปติ โพธิํ วรภูริ เมธโสติ อาคตฎฺฐาเน สพฺพญฺญุตญาณํฯ ปตฺวาน โพธิํ อมตํ อสงฺขตนฺติ อาคตฎฺฐาเน นิพฺพานํ โพธีติ วุจฺจติฯ อิธ ปน โพธิรุโกฺขติ อธิเปฺปโตฯ อยํ ปน เตสํ วจนโตฺถฯ พุชฺฌติ อพุชฺฌิ พุชฺฌิสฺสติ จตฺตาริ อริยสจฺจานิ สพฺพํ เญยฺยธมฺมมฺปิ เอตฺถาติ โพธิ, โพธิรุโกฺขฯ พุธธาตุ ณิฯ พุชฺฌติ จตฺตาริ สจฺจานีติ โพธิ, มโคฺคฯ พุชฺฌติ สพฺพเญยฺยธมฺมนฺติ โพธิ, สพฺพญฺญุตญาณํฯ อริเยน พุชฺฌิตพฺพนฺติ โพธิ, นิพฺพานํ ลพฺภติฯ วโร อุตฺตโม โพธิรุโกฺขติ วรโพธิ, ตสฺส มูลํ สมีปํ วรโพธิมูลํ, ตสฺมิํฯ</p>


<p>นฺติ สห เสนาย ปวตฺตํ มารราชํฯ ตตฺถ สิยติ พนฺธิยตีติ เสนาฯ สิธาตุ พนฺธเนยุฯ ตาย สห ปวตฺตตีติ สเสโน, มารราชาฯ อนเตฺถ นิโยเชโนฺต คุณมารเณน สเตฺต มาเรตีติ มาโรฯ มรธาตุ ณฯ สตฺตานํ กุสลํ มาเรติ วินาเสตีติ วา มาโรฯ สเสโน จ โส มาโร จาติ สเสนมาโร, มารราชาฯ ตํ ฯ ชินิตฺวาติ ปเท กมฺมํฯ อุเปตปุโญฺญ โย สุคโตติ สมฺพโนฺธฯ สุคตสทฺทสฺส อโตฺถ เหฎฺฐา วุโตฺตเยวฯ</p>


<p>ติ วิสาขปุณฺณมิยํ พุทฺธทิเน อนตฺถงฺคเตเยว สูริเย ปารมีปุญฺญเตเชน วิชยิตฺวาติ อโตฺถฯ ติ ปฎิวิชฺฌิ อธิคมิ วาฯ นฺติ อนุตฺตรํ สมฺมา สโมฺพธิํ, อรหตฺตมคฺคสพฺพญฺญุตญาณนฺติ อโตฺถฯ สพฺพญฺญุต ญาณปทฎฺฐานญฺหิ มคฺคญาณํ, มคฺคญาณปทฎฺฐานญฺจ สพฺพญฺญุตญาณํ โพธีติ วุจฺจติฯ ตํ โพธิํฯ</p>


<p>ติ อรุณอุทยมฺหีติ ปทเจฺฉโทฯ อรุณุคฺคมนเวลายนฺติ อโตฺถฯ ตตฺถ อาสมนฺตโต อาโลกํ กโรโนฺต อุนติ คจฺฉตีติ อรุโณฯ อาปุพฺพอุนธาตุ คติมฺหิ ณฯ อาการสฺส รโสฺสฯ รการาคโมฯ นสฺส โณฯ สูริยสฺส อุทยโต ปุเพฺพ อุคฺคตรํสิ อรุโณ นามาติ อโตฺถฯ วุตฺตญฺหิ ทสกนิปาต  ‘‘สูริยสฺส ภิกฺขเว อุทยโต เอตํ ปุพฺพงฺคมํ เอตํ ปุพฺพนิมิตฺตํ ยทิทํ อรุณุคฺคํ, เอวเมว โข ภิกฺขเว กุสลานํ ธมฺมานํ เอตํ ปุพฺพงฺคมํ เอตํ ปุพฺพนิมิตฺตํ ยทิทํ สมฺมาทิฎฺฐี’’ติฯ ยํ สนฺธาย วุตฺตํ  ‘‘สูรโสฺสทยโต ปุพฺพุ, ฎฺฐิตรํสิ สิยารุโณ’’ติฯ  ปน ‘‘อรุณวณฺณตาย อรติ คจฺฉตีติ อรุโณ’’ติ วุตฺตํฯ อุเทติ อุคฺคจฺฉตีติ อุทโย, สูริโยฯ อุทิธาตุ อฯ อุทยสฺส สูริยสฺส อรุโณ อุคฺคตรํสีติ อรุโณทโยฯ ตสฺสํ อรุณุคฺคมนเวลายํฯ โพธิํ อโพชฺฌีติ สมฺพโนฺธฯ</p>


<p>ภควา หิ วิสาขปุณฺณมิยํ อนตฺถงฺคเตเยว สูริเย มารพลํ วิธเมตฺวา จีวรูปริ ปตมาเนหิ โพธิรุกฺขงฺกเรหิ รตฺตปวาฬปลฺลเวหิ วิย ปูชยมาโน รตฺติยา ปฐมยาเม ปุเพฺพนิวาสํ อนุสฺสริตฺวา มชฺฌิมยาเม ทิพฺพจกฺขุํ วิโสเธตฺวา ปจฺฉิมยาเม ปฎิจฺจสมุปฺปาทํ อนุโลมปฎิโลมํ มนสิกริตฺวา อานาปานจตุตฺถชฺฌานํ นิพฺพเตฺตตฺวา ตเทว ปาทกํ กตฺวา มหาวชิรญาณสงฺขาตํ  วิปสฺสนํ วเฑฺฒตฺวา มคฺคปฎิปาฎิยา อธิคเตน จตุตฺถมคฺคญาเณน สพฺพกิเลเส เขเปตฺวา ยทา อรุโณ อุคฺคมิสฺสติ, ตทา สพฺพญฺญุตญาณาทิสพฺพ พุทฺธคุเณ ปฎิวิชฺฌิ อธิคมีติ วุตฺตํ โหติฯ</p>


<p>นฺติ ปญฺจมารานํ วิชิตาวิํฯ เทวปุตฺต กิเลสาภิ สงฺขารขนฺธมจฺจุสงฺขาเต ปญฺจมาเร ชินาติ อชินิ ชินิสฺสตีติ มารชิโน, สุคโตฯ เทวปุตฺตกิเลสาภิสงฺขรสงฺขตํ มารตฺตยํ ชินาติ อชินิ, ขนฺธมจฺจุสงฺขตํ มารทฺวยํ อวสฺสํ ชินิสฺสตีติ อโตฺถฯ ยทิ เอวํ กสฺมา วิชิตาวินฺติ วุตฺตนฺติฯ อวิรทฺธํ เอกเนฺตน ชิยมานตฺตาติฯ นฺติ สเสนมารสฺส ภญฺชิตุํ วิทฺธํสิตุํ อสมตฺถํฯ ยสฺส กสฺสจิ ภญฺชิตุํ วิทฺธํสิตุํ อสมตฺถํ วาฯ ตตฺรายํ วจนโตฺถฯ มาเรน เยน เกนจิ ภญฺชิตุํ น สโกฺกตีติ อภโงฺค, เตน วา น ภญฺชิยติ น วิทฺธํสิยตีติ อภโงฺค, สุคโตฯ นปุพฺพ ภนฺชธาตุ ตฯ ตสฺส ธาตฺวเนฺตน คการาเทโสฯ อถ วา ภนฺชติ วิทฺธํสตีติ ภโงฺค, มาโรฯ โย โกจิ วาฯ นตฺถิ ภโงฺค มาโร โย โกจิ วา ยสฺสาติ อภโงฺค, สุคโตฯ ตํ อภงฺคํฯ นฺติ สุคตํฯ มารชินํ อภงฺคํ ตํ สุคตํ อหํ นมามีติ สมฺพโนฺธฯ</p>


<p>อิมิสฺสํ ปน คาถายํ  อาคตนเยน พุทฺธสฺส มารวิชยาทิํ โสตุชนานํ พหุสฺสุตตฺถํ สเงฺขเปน เวทิตพฺพํฯ โพธิ สโตฺต หิ มหาสมฺปตฺติํ อนุภวิตฺวา หตฺถคตํ จกฺกวตฺติรชฺชํ เขฬปิณฺฑํ วิย อนเปโกฺข ฉเฎฺฎตฺวา เอกูนติํสวเสฺส อาสฬฺหิปุณฺณมาย อุตฺตรสฬฺหนกฺขเตฺตน ยุเตฺต มหาภินิกฺขมํ นิกฺขมิตฺวา อโนมนทีตีเร ฆฎีการพฺรหฺมุนา ทินฺนํ อรหตฺต ธชภูตํ อฎฺฐปริกฺขารํ ปฎิคฺคเหตฺวา นิวาเสตฺวา สมณปพฺพชฺชํ กตฺวา ฉพฺพสฺสานิ ทุกฺกรการิกํ จริตฺวา นิโคฺรธรุกฺขมูเล เสนนิคเม เสนกุฎุมฺพิกสฺส ธีตราย สุชาตาย สห สตสหสฺสคฺฆิยา  สุวณฺณปาติยา ทินฺนํ สพฺพํ อโปฺปทกํ มธุปายาสํ เอกฎฺฐิตาลปกฺกปฺปมาณํ เอกูนปญฺญาสาโลปํ ปริภุญฺชิตฺวา สายนฺหสมเย เทวตาหิ อลงฺกเตน มเคฺคน โพธิรุกฺขาภิมุโข คจฺฉเนฺต อนฺตรมเคฺค โสตฺถิเยน นาม ติณหารเกน ทินฺนํ อฎฺฐมุฎฺฐิกติณํ คเหตฺวา โพธิมณฺฑํ อารุยฺห อิทํ ฐานํ สพฺพพุทฺธานํ อวิชหิตํ อจลฎฺฐานํ กิเลสภญฺชนฎฺฐานนฺติ ญตฺวา ตานิ ติณานิ อเคฺค คเหตฺวา จาเลสิฯ ตาวเทว จุทฺทสหโตฺถ ปลฺลโงฺก อโหสิฯ ตานิปิ ติณานิ ตถารูเปน สณฺฐาเนน สนฺถริํสุ สณฺฐหิํสุ วาฯ ยถารูปํ สุกุสโลปิ วิจิตฺตกาโร วา โปตฺถตาโร วา อาลิขิตุมฺปิ สมโตฺถ นตฺถิฯ โพธิ สโตฺต โพธิขนฺธํ ปิฎฺฐิโต กตฺวา ปุรตฺถาภิมุโข ทฬฺหมานโส หุตฺวา –</p>


<p>
‘‘กามํ ตโจ จ นฺหารุ จ, อฎฺฐิ จ อวสุสฺสตุ;  
  
อุปสุสฺสตุ นิเสสํ, สรีเร มํสโลหิต’’นฺติฯ  
</p>
  
<p>น เตฺวว สมฺมาสโมฺพธิํ อปตฺวา อิมํ ปลฺลงฺกํ ภินฺทิสฺสามีติ อสนิสตสนฺนิปาเตนปิ อเภชฺชรูปํ ตํ ปลฺลงฺกํ อภญฺชิตฺวา นิสีทิฯ ตสฺมิํ สมเย มาโร เทวปุโตฺต สิทฺธตฺถกุมาโร ‘‘มยฺหํ วสํ อติกฺกมิตุกาโม, น ทานิ อสฺส อติกฺกมิตุํ ทสฺสามี’’ติ มารพลสฺส สนฺติกํ คนฺตฺวา เอตมตฺถํ อาโรเจตฺวา มารโฆสนํ นาม โฆสาเปตฺวา มารพลํ อาทาย นิกฺขมิฯ สา มารเสนา มารสฺส ปุรโต ทฺวาทส โยชนา โหนฺติฯ ทกฺขิณโต จ วามโต จ ทฺวาทส โยชนาฯ ปจฺฉโต จกฺกวาฬปริยนฺตํ กตฺวา ฐิตา, อุทฺธํ นวโยชนุเพฺพธาฯ ยสฺสา อุนฺนาทนฺติยา อุนฺนาทสโทฺท โยชนสหสฺสโต ปฎฺฐาย ปถวีอุนฺทฺริยสโทฺท วิย สุยฺยติฯ อถ มาโร เทวปุโตฺต ทิยฑฺฒโยชนสติกํ คิริเมขลํ นาม หตฺถิํ อภิรูหิตฺวา พาหุสหสฺสํ มาเปตฺวา นานาวุธานิ อคฺคเหสิฯ อวเสสายปิ มารปริสาย เทฺว ชนา เอกสทิสํ  อาวุธํ น คณฺหิํสุฯ นานปฺปการวณฺณา นานปฺปการ มุขา หุตฺวา มหาสตฺตํ อโชฺฌตฺถรมานา อาคมํสุฯ</p>


<p>ทสสหสฺสจกฺกวาฬเทวตา ปน มหาสตฺตสฺส ถุติ โย วทมานา อฎฺฐํสุฯ สโกฺก เทวราชา วิชยุตฺตรสงฺขํ ธมมาโน อฎฺฐาสิฯ โส กิร สโงฺข วีสหตฺถสติโก โหติฯ สกิํ วาตํ คาหาเปตฺวา ธมโนฺต จตฺตาโร มาเส สทฺทํ กริตฺวา นิสฺสโทฺท โหติฯ มหากาฬนาค ราชา อติเรกปทสเตน วณฺณํ วทโนฺต อฎฺฐาสิฯ มหาพฺรหฺมา เสตจฺฉตฺตํ ธารยมาโน อฎฺฐาสิฯ มาร พเล ปน โพธิมณฺฑลํ อุปสงฺกมเนฺต เตสํ เอโกปิ ฐาตุํ นาสกฺขิฯ สมฺมุข สมฺมุขฎฺฐาเนเนว ปลายิํสุฯ กาโฬ นาม นาคราชา ปถวิํ นิมุชฺชิตฺวา ปญฺจโยชนสติกํ มนฺติรกนาคภวนํ คนฺตฺวา อุโภหิ หเตฺถหิ มุขํ ปิทหิตฺวา นิปโนฺนฯ สโกฺก วิชยุตฺตรสงฺขํ ปิฎฺฐิยํ กตฺวา จกฺกวาฬมุข วฎฺฎิยํ อฎฺฐาสิฯ มหาพฺรหฺมา เสตจฺฉตฺตํ โกฎิยํ คเหตฺวา พฺรหฺมโลกเมว อคมาสิฯ เอกเทวตาปิ ฐาตุํ สมโตฺถ นาม นาโหสิฯ มหาปุริโส เอกโกว นิสีทิฯ มาโรปิ อตฺตโน ปริสํ อาห ‘‘ตาต สุโทฺธทนปุเตฺตน สิทฺธเตฺถน สทิโส อโญฺญ ปุริโส นาม นตฺถิ, มยํ สมฺมุขา ยุทฺธํ ทาตุํ น สกฺขิสฺสาม, ปจฺฉา ภาเคน ทสฺสามา’’ติฯ มหาปุริโสปิ ตีณิ ปสฺสานิ โอโลเกตฺวา สพฺพเทวตานํ ปลายิตตฺตา สุญฺญานิ อทฺทสฯ ปุน อุตฺตรปเสฺสน มารพลํ อโชฺฌตฺถรมานํ ทิสฺวา ‘‘อยํ เอตฺตโก ชโน มํ เอกกํ สนฺธาย มหนฺตํ วายามํ กโรติ, อิมสฺมิํ ฐาเน มยฺหํ มาตา วา ปิตา วา ภาตา วา อโญฺญ โกจิ ญาตโก วา นตฺถิ, อิมา ปน ทส ปารมิโยว มยฺหํ ทีฆรตฺตํ ปุตฺตปริชนสทิสา, ตสฺมา มยา ปารมิโยว ผลกํ กตฺวา ปารมิสเตฺถเนว ปหริตฺวา อยํ พลกาโย มยา วิทฺธํเสตุํ วฎฺฎตี’’ติ ทส ปารมิโย อาวชฺชมาโน นิสีทิฯ</p>


<p>อถ  มาโร เทวปุโตฺต เอเตเนว สิทฺธตฺถํ ปลาเปสฺสามีติ วาตมณฺฑลํ สมุฎฺฐาเปสิฯ ตงฺขณเญฺญเยว ปุรตฺถิมา ทิเภทา วาตา สมุฎฺฐหิตฺวา อฑฺฒโยชนเอกโยชน ทฺวิโยชนติโยชนปฺปมาณานิ ปพฺพตกูฎานิ ปทาเลตฺวา วนคจฺฉรุกฺขาทีนิ อุทฺธํ มูลานิ กตฺวา สามนฺตา คามนิคเม จุณฺณวิจุณฺณํ กาตุํ สมตฺถาปิ มหาปุริสสฺส ปุญฺญเตเชน มหานุภาเวน โพธิสตฺตํ ปตฺวา จีวรกณฺณมตฺตมฺปิ จาเลตุํ นาสกฺขิํสุฯ ตโต อุทเกน อโชฺฌตฺถริตฺวา มาเรสฺสามาติ มหาวสฺสํ สมุฎฺฐาเปสิฯ ตสฺสานุภาเวน อุปรูปริ สตปฎลสหสฺสปฎลาทิเภทา วฬาหกา อุฎฺฐหิตฺวา วสฺสิํสุฯ วุฎฺฐิธาราเวเคน ปถวี ภินฺนา อโหสิฯ วนรุกฺขาทีนํ อุปริภาเคน มหาเมโฆ อาคนฺตฺวา มหา สตฺตสฺส จีวเร อุสฺสาวพินฺทุคฺคหณมตฺตมฺปิ เตเมตุํ นาสกฺขิฯ ตโต ปาสาณวสฺสํ สมุฎฺฐาเปสิฯ มหนฺตานิ ปพฺพตกูฎานิ ธูมายนฺตานิ ปชฺชลนฺตานิ อากาเสนาคนฺตฺวา โพธิสตฺตสฺส ปาทมูเล ทิพฺพมาลาคุฬภาวํ อาปชฺชิํสุฯ ตโต ปหรวสฺสํ สมุฎฺฐาเปสิฯ เอกโตธารา อุภโตธารา อสิสตฺติขุรปฺปาทโย ธูมายนฺตา ปชฺชลนฺตา อากาเสนาคนฺตฺวา โพธิสตฺตํ ปตฺวา ทิพฺพปุปฺผานิ อเหสุํฯ ตโต องฺคารวสฺสํ สมุฎฺฐาเปสิฯ กิํสุกวณฺณา องฺคารา อากาเสนาคนฺตฺวา โพธิสตฺตสฺส ปาทมูเล ทิพฺพ ปุปฺผานิ หุตฺวา วิกิริํสุฯ ตโต กุกฺกุฬวสฺสํ สมุฎฺฐาเปสิฯ อจฺจุโณฺห อคฺคิวโณฺณ กุกฺกุโฬ อากาเสนาคนฺตฺวา โพธิสตฺตสฺส ปาทมูเล ทิพฺพจนฺทนจุณฺณํ หุตฺวา นิปตติฯ ตโต วาฬุกวสฺสํ สมุฎฺฐาเปสิฯ อติสุขุมวาฬิกา ธูมายนฺตา ปชฺชลนฺตา อากาเสนาคนฺตฺวา โพธิสตฺตสฺส ปาทมูเล ทิพฺพปุปฺผานิ หุตฺวา นิปติํสุฯ ตโต กลลวสฺสํ สมุฎฺฐาเปสิฯ ตํ กลลวสฺสํ ธูมายนฺตํ ปชฺชลนฺตํ อากาเส นาคนฺตฺวา โพธิสตฺตสฺส ปาทมูเล ทิพฺพวิเลปนํ หุตฺวา ปตติฯ ตโต อิมินา ภิํเสตฺวา สิทฺธตฺถํ ปลาเปสฺสามีติ อนฺธการํ  สมุฎฺฐาเปสิฯ ตํ จตุรงฺคสมนฺนาคตํ อนฺธการํ วิย มหาตมํ หุตฺวา โพธิสตฺตํ ปตฺวา สูริยปฺปภา วิหตํ วิย อนฺตรธายติฯ</p>


<p>เอวํ มาโร อิมาหิ นวหิ วาตวสฺสปาสาณปหรองฺคาร กุกฺกุฬวาฬุก กลลอนฺธการวุฎฺฐีหิ โพธิสตฺตํ ปลาเปตุํ อสโกฺกโนฺต ‘‘กิํ ภเณ ติฎฺฐถ อิมํ สิทฺธตฺถกุมารํ คณฺหถ หนถ ปลาเปถา’’ติ ปริสํ อาณาเปตฺวา สยมฺปิ คิริเมขลสฺส หตฺถิโน ขเนฺธ นิสิโนฺน จกฺกาวุธํ อาทาย โพธิสตฺตํ อุปสงฺกมิตฺวา ‘‘สิทฺธตฺถ อุฎฺฐาหิ เอตสฺมา ปลฺลงฺกา, นายํ ตุมฺหากํ ปาปุณาติ, มยฺหํเอว ปาปุณาตี’’ติ อาหฯ มหาสโตฺต ตสฺส วจนํ สุตฺวา อโวจ ‘‘มาร เนว ตยา ทสปารมิโย ปูริตา, น อุปปารมิโย น ปรมตฺถ ปารมิโย นาปิ ปญฺจมหาปริจฺจาคา ปริจฺจตฺตา น ญาตตฺถจริยา น โลกตฺถจริยา น พุทฺธตฺถจริยา ปูริตา, สพฺพา ตา มยาเยว ปูริตา, ตสฺมา นายํ ปลฺลโงฺก ตุยฺหํ ปาปุณาติ, มยฺหเมว ปาปุณาตี’’ติฯ มาโร กุโทฺธ โกธเวคํ อสหโนฺต มหาปุริสสฺส จกฺกาวุธํ วิสฺสเชฺชสิฯ ตํ ตสฺส ทสปารมิโย อาวชฺชนฺตสฺส อุปริภาเค มาลาวิตานํ หุตฺวา อฎฺฐาสิฯ ตํ กิร ขุรจกฺกาวุธํ อญฺญทา เตน กุเทฺธน วิสฺสฎฺฐํ เอกฆนปาสาณ ถเมฺภ วํสกฬีเร วิย ฉินฺทนฺตํ คจฺฉติฯ อิทานิ ปน ตสฺมิํ มาลาวิตานํ หุตฺวา ฐิเต อวเสสา มารปริสา อิทานิ ปลฺลงฺกโต วุฎฺฐาย ปลายิสฺสตีติ มหนฺตมหนฺตานิ เสลกูฎานิ วิสฺสเชฺชสุํฯ ตานิปิ มหาปุริสสฺส ปารมิโย อาวชฺชนฺตสฺส มาลาคุฬภาวํ อาปชฺชิตฺวา ภูมิยํ ปติํสุฯ</p>


<p>เทวตา จกฺกวาฬมุขวฎฺฎิยํ ฐิตา คีวํ ปสาเรตฺวา สีสํ อุกฺขิปิตฺวา ‘‘นโฎฺฐ วต โภ สิทฺธตฺถกุมารสฺส รูปคฺคปฺปโตฺต อตฺตภาโว, กิํ นุ โข กริสฺสตี’’ติ โอโลเกนฺติฯ ตโต  มหาปุริโส ปูริตปารมีนํ โพธิสตฺตานํ อภิ สมฺพุชฺฌนทิวเส ปตฺตปลฺลโงฺก มยฺหํว ปาปุณาตีติ วตฺวา ฐิตํ มารํ อาห ‘‘มาร ตุยฺหํ ทานสฺส ทินฺนภาเว โก สกฺขี’’ติฯ มาโร ‘‘เอตฺตกา ชนา สกฺขิโน’’ติ มาร พลาภิมุขํ หตฺถํ ปสาเรติฯ ตสฺมิํ ขเณ มารปริสาย ‘‘อหํ สกฺขี อหํ สกฺขี’’ติ ปวตฺตสโทฺท ปถวีอุนฺทฺริยสทฺทสทิโส อโหสิฯ อถ โข มาโร มหาปุริสํ อาห ‘‘สิทฺธตฺถ ตุยฺหํ ทานสฺส ทินฺนภาเว โก สกฺขี’’ติฯ มหาปุริโส ‘‘ตุยฺหํ ตาว ทานสฺส ทินฺนภาเว สเจตนา สกฺขิโนฯ มยฺหํ ปน อิมสฺมิํ ฐาเน สเจตโน โกจิ สกฺขี นาม นตฺถิฯ ติฎฺฐตุ ตาว เม อวเสสตฺตภาเวสุ ทินฺนทานํ, เวสฺสนฺตรตฺตภาเว ปน ฐตฺวา มยฺหํ สตฺตสตฺตก มหาทานสฺส ทินฺนภาเว อเจตนาปิ ฆนมหาปถวี สกฺขี’’ติ จีวรคพฺภนฺตรโต ทกฺขิณหตฺถํ นีหริตฺวา เวสฺสนฺตรตฺตภาเว มยฺหํ สตฺตสตฺตกมหาทานสฺส ทินฺนภาเว ตฺวํ สกฺขิ น สกฺขีติ มหาปถวิยาภิมุขํ หตฺถํ ปสาเรสิฯ มหา ปถวี ‘‘อหํ เต ทานสฺส สกฺขี’’ติ วิรวสหเสฺสน วิรวสตสหเสฺสน มารพลํ อวตฺถรมานา วิย อุนฺนทิฯ</p>


<p>ตโต มหาปุริเส ทินฺนํ เต สิทฺธตฺถ มหาทานํ อุตฺตม ทานนฺติ เวสฺสนฺตรทานํ สมฺมสเนฺต ทิยฑฺฒโยชนสติโก คิริเมขโล หตฺถี ชาณุเกหิ ปติฎฺฐาสิฯ มารปริสา ทิสาวิทิสา ปลายิํสุฯ เทฺว เอกมเคฺคน คตา นาม นตฺถิฯ สีสาภรณานิ เจว วตฺถาภรณานิ จ ปหาย สมฺมุข สมฺมุขฎฺฐาเน ทิสาวิทิสาหิเยว ปลายิํสุฯ ตโต เทวสโงฺฆ ปลายมานํ มารพลํ ทิสฺวา มารสฺส ปราชโย ชาโตฯ สิทฺธตฺถกุมารสฺส ชโยฯ ชยปูชํ กริสฺสามาติ นาคา นาคานํ, สุปณฺณา สุปณฺณานํ, เทวตา เทวตานํ, พฺรหฺมาโน พฺรหฺมานํ เปเสตฺวา คนฺธมาลาทิ หตฺถา มหาปุริสสฺส สนฺติกํ โพธิปลฺลงฺกํ อาคมํสุฯ เอวํ คเตสุ จ ปเนเตสุ –</p>


<p>
‘‘ชโย  
หิ พุทฺธสฺส สิรีมโต อยํ,  
  
มารสฺส จ ปาปิมโต ปราชโย;  
  
อุโคฺฆสิสุํ โพธิมเณฺฑ ปโมทิตา,  
  
ชยํ ตทา นาคคณา มเหสิโนฯ  
</p>
  
<p>
ชโย หิ พุทฺธสฺส สิรีมโต อยํ,  
  
มารสฺส จ ปาปิมโต ปราชโย;  
  
อุโคฺฆสิสุํ โพธิมเณฺฑ ปโมทิตา,  
  
ชยํ ตทา สุปณฺณสงฺฆา มเหสิโนฯ  
</p>
  
<p>
ชโย หิ พุทฺธสฺส สิรีมโต อยํ,  
  
มารสฺส จ ปาปิมโต ปราชโย;  
  
อุโคฺฆสิสุํ โพธิมเณฺฑ ปโมทิตา,  
  
ชยํ ตทา เทวคณา มเหสิโนฯ  
</p>
  
<p>
ชโย หิ พุทฺธสฺส สิรีมโต อยํ,  
  
มารสฺส จ ปาปิมโต ปราชโย;  
  
อุโคฺฆสิสุํ โพธิมเณฺฑ ปโมทิตา,  
  
ชยํ ตทา พฺรหฺมคณาปิ ตาทิโน’’ติฯ  
</p>
  
<p>อวเสเสสุ ทสสุ จกฺกวาฬสหเสฺสสุ เทวตา มาลาคนฺธวิเลปเนหิ จ ปูชยมานา นานปฺปการ ถุติโย จ วทมานา อฎฺฐํสุฯ เอวํ อนตฺถงฺคเตเยว สูริเย มหาปุริโส มารพลํ วิธเมตฺวา จีวรูปริ ปต มาเนหิ โพธิรุกฺขงฺกุเรหิ รตฺตปวาฬปลฺลเวหิ วิย ปูชยมาโน ปฐมยาเม ปุเพฺพนิวาสญาณํ อนุสฺสริตฺวา มชฺฌิมยาเม ทิพฺพจกฺขุํ วิโสเธตฺวา ปจฺฉิมยาเม ปฎิจฺจ สมุปฺปาเท ญาณํ โอตาเรสิฯ อถสฺส ทฺวาทสปทิกํ ปจฺจยา การํ วฎฺฎวิวฎฺฎวเสน อนุโลมโต ปฎิโลมโต สมฺมสนฺตสฺส ทสสหสฺสิโลกธาตุ อุทกปริยนฺตํ กตฺวา ทฺวาทสกฺขตฺตุํ สมฺปกมฺปิฯ มหาปุริเสน ปน ทสสหสฺสิ โลกธาตุํ อุนฺนาเทตฺวา อรุณุคฺคมนเวลายํ สพฺพญฺญุต ญาณํ  ปฎิวิชฺฌีติ วุตฺตํ โหติฯ อิธ ปน วุตฺตาวเสสํ ตาสุ จ โอโลเกตฺวา คเหตพฺพนฺติฯ</p>


<p>อยํ ปเนตฺถ ฯ อุเปตปุโญฺญ สมฺปนฺน ทานาทิปารมีปุญฺญวา ทานาทิปารมีปุเญฺญน สมฺปโนฺน วา, โย สุคโต วรโพธิมูเล อุตฺตมสฺส โพธิรุกฺขสฺส สมีเป, สเสนมารํ เสนาย สห ปวตฺตํ มารราชํ, ชินิตฺวา ปารมีปุญฺญเตเชน วิชยิตฺวา, อรุโณทยมฺหิ วิสาขปุณฺณมิยํ อรุณุคฺคมนเวลายํ, โพธิํ อรหตฺตมคฺคญาณ สพฺพญฺญุตญาณสงฺขาตํ โพธิํ, อโพชฺฌิ ปฎิวิชฺฌิ อธิคมิ วา, มารชินํ ปญฺจมารานํ วิชิตาวิํ, อภงฺคํ สเสนมาโร โย โกจิ วา ภินฺทิตุํ อสมตฺถํ ตํ สุคตํ อหํ นมามีติฯ</p>

</p>


<ol>
<li>
ราคาทิ เฉทามลญาณขคฺคํ,  
  
สตีสมญฺญาผลกาภิคาหํ;  
  
สีโลฆลงฺการวิภูสิตํ ตํ,  
  
นมามิภิญฺญาวรมิทฺธุเปตํฯ  
</li>
  
<p> เอวํ ฉฎฺฐมคาถาย สุคตํ วนฺทิตฺวา อิทานิ อรหตฺต มคฺคญาณาทีหิ จตูหิ คุเณหิ โถมิตฺวา วนฺทิตุกาโม ตฺยาทิคาถมาหฯ อยํ ปน อินฺทวชิร อุเปนฺทวชิร คาถาทฺวยสฺส ลกฺขณสฺส มิสฺสกตฺตา เอกาทสกฺขเรหิ ลกฺขิตา อุปชาติคาถาติ ทฎฺฐพฺพาฯ วุตฺตญฺหิ  ‘‘อนนฺตโรทีริตลกฺขณา เจ, ปาทาวิมิสฺสา อุปชาติโย ตา’’ติฯ ตสฺสโตฺถฯ ยสฺสา วุตฺติยา อนนฺตโร ทีริตลกฺขณา อนนฺตเร อุทีริตํ วุตฺตํ อินฺทวชิโรเปนฺท วชิรคาถานํ ลกฺขณวนฺตา ปาทา วิมิสฺสา สํสฎฺฐา เจ ภวนฺติ, ตา วุตฺติโย อุปชาติโย นามาติฯ
</ol></p>


<p>ตตฺถ  นฺติ เอตฺถ ราคอาทิเฉท อมลญาณขคฺคนฺติปทเจฺฉโทฯ ราคาทิกิเลสํ ฉินฺทนฺตํ มลวิร หิตํ อรหตฺตมคฺคญาณสงฺขาตํ อสิวนฺตนฺติ อโตฺถฯ ตตฺรายํ วจนโตฺถฯ รูปาทีสุ รญฺชตีติ ราโคฯ รนฺชธาตุ ราเค ณฯ ราโค อาทิ เยสเนฺตติ ราคาทโย, กิเลสาฯ เต ฉินฺทตีติ ราคาทิเฉทํ, อรหตฺตมคฺคญาณํฯ อปายํ มลติ ธาเรตีติ มลํ, ราคาทิฯ อถ วา มลติ สํกิลิสฺสติ เอเตนาติ มลํฯ มลธาตุ สํกิเลสเน อฯ มลโต วิรหิตํ อมลํ, ญาณํฯ จตฺตาริ สจฺจานิ ชานาติ ปฎิวิชฺฌตีติ ญาณํ, อรหตฺตมคฺคญาณํฯ ราคาทิเฉทญฺจ อมลญฺจ ตํ ญาณญฺจาติ ราคาทิเฉทามลญาณํฯ รุกฺขาทิํ ขคฺคติ ฉินฺทติ เอเตนาติ วา ขคฺคํ, ปกติอสิฯ ขคฺคํ วิยาติ ขคฺคํ, ญาณํฯ ราคาทิเฉทามลญาณสงฺขตํ ขคฺคํ ยสฺส โสติ ราคาทิเฉทามลญาณขโคฺค, พุโทฺธฯ ราคาทิกิเลสํ ฉินฺทเนฺตน มลวิร หิเตน อคฺคมคฺคญาณสงฺขเตน อสินา สมนฺนาคโตติ อโตฺถฯ ตํฯ</p>


<p>นฺติ เอตฺถ สติสมญฺญาผลก อภิคาหนฺติปทเจฺฉโทฯ สมฺมาสตินามิกํ ผลกํ ทฬฺหคาห กนฺติ อโตฺถฯ ตตฺรายํ วจนโตฺถฯ สรณํ สติ, สรติ สมฺปยุตฺตธมฺมา เอตายาติ, สรตีติ วา สติฯ สรธาตุติฯ อถ วา ปมาทํ สรติ หิํสตีติ สติ, สมฺมาสติฯ สรธาตุ หิํสายํติฯ สมฺมา อาชานาติ เอตายาติ สมญฺญา, สติอิติ สมญฺญา สติสมญฺญา, อสิอาทิสตฺถํ ผลติ นิวาเรตีติ ผลกํ, เขฎกํฯ ผลธาตุ นิวารเณ ณฺวุฯ สติสมญฺญํ ผลกํ อภิทฬฺหํ คณฺหตีติ สติสมญฺญาผล กาภิคาโห, พุโทฺธ ลพฺภติฯ ยถา หิ เสนาย ผลกํ อสิอาทิสตฺถํ รกฺขติ, เอวํ สติสํวโร จกฺขาทิ ทฺวาเรสุ รูปาทิอารมฺมณํ ปวิสิตุํ อทตฺวา รกฺขติฯ ตสฺมา ภควา สติธโมฺม สพฺพากุสลานํ รกฺขกตฺตา สพฺพกุสล ธมฺมานํ อุปการตฺตา สพฺพตฺถานํ สาธกตฺตา จ สติผลกํ ทฬฺหํ  คณฺหตีติ วุตฺตํ โหติฯ วุตฺตญฺหิ ‘‘เย เกจิ กุสลา ธมฺมา, สเพฺพ เต อปฺปมาทมูลกา อปฺปมาทสโมสรณา, อปฺปมาโท เตสํ ธมฺมานํ อคฺคมกฺขายตี’’ติ จฯ ‘‘สติํ ขฺวาหํ ภิกฺขเว สพฺพตฺถิกํ วทามี’’ติ จฯ</p>


<p>นฺติ สีลโอฆอลงฺการ วิภู สิตนฺติ ปทเจฺฉโทฯ วิสุทฺธสีลานํ สมูหสงฺขาเตน อลงฺกาเรน วิภูสิตนฺติ อโตฺถฯ ตตฺถ สีลนฺติ โลกุตฺตร สีลํฯ ตสฺส อโตฺถ เหฎฺฐา วุโตฺตเยวฯ ตํ ปน เจตนา สีลํ, เจตสิกํ สีลํ, สํวโร สีลํ, อวีติกฺกโม สีลญฺจาติ จตุพฺพิธํ โหติฯ ตตฺถ เจตนา สีลํ นาม ปาณาติปาตา ทีหิ วา วิรมนฺตสฺส วตฺตปฎิปตฺติํ วา ปูเรนฺตสฺส เจตนาฯ เจตสิกสีลํ นาม ปาณาติปาตาทีหิ วิรมนฺตสฺส วิรติฯ สํวโร สีลนฺติ เอตฺถ สํวโร ปาติโมกฺขสํวโร, สติ สํวโร, ญาณสํวโร, ขนฺติสํวโร, วีริยสํวโร จาติ ปญฺจวิโธ โหติ, สพฺพเมตํ สํวโร สีลํ นามฯ อวีติกฺกโม สีลํ นาม สมาทินฺนสีลสฺส กายิกวาจสิโก อนติกฺกโมติฯ วุตฺตเญฺหตํ  ‘‘กิํสีลนฺติเจตนา สีลํ, เจตสิกํ สีลํ, สํวโร สีลํ, อวีติกฺกโม สีล’’นฺติฯ อิธ ปน อวีติกฺกโม สีลํ นาธิเปฺปตํฯ กสฺมาฯ ภควโต สมาทินฺนสิกฺขาปทสฺส อภาวโตฯ พุทฺธานญฺหิ สิกฺขาปทํ นาม นตฺถีติฯ ติ สมูโหฯ โอฆสโทฺท หิ สมูหวาจโกฯ เตน วุตฺตํ  –</p>


<p>
‘‘สมูโห คณสงฺฆาตา, สมุทาโย จ สญฺจโย;  
  
สโนฺทโห นิวโห โอโฆ, วิสโร นิกโร จโย’’ตฺยาทิฯ  
</p>
  
<p>อวหนติ คจฺฉติ ปวตฺตติ อวยวํ เอตฺถาติ โอโฆ, สมูโหฯ อวปุพฺพหนธาตุ คติมฺหิ โณฯ อวสฺส โอ, หนสฺส โฆฯ  ปน ‘‘อวยวํ กตฺวา  พฺยาปิยติ คจฺฉตีติ โอโฆ’’ติ วุตฺตํฯ สีลานํ โอโฆ สมูโห สีโลโฆฯ ติ ปิฬนฺธโนฯ อลํ วิภุสํ ตํ สมงฺคีปุคฺคลํ กโรติ อเนนาติ อลงฺกาโร, สีลํฯ อลํสทฺทูปปทกรธาตุ โณฯ สีโลโฆ เอว อลงฺกาโร สีโลฆาลงฺกาโร, เตน วิภู สิยตีติ สีโลฆลงฺการวิภูสิโต, พุโทฺธฯ เตน ปน อเญฺญหิ อสาธารเณน โลกุตฺตรสีลาลงฺกาเรน วิภูสิโตฯ น จีวราทินาลงฺกาเรนาติ อโตฺถฯ สีลาลงฺกาเรน หิ สทิโส อลงฺกาโร นาม นตฺถิฯ ตํ สีโลฆลงฺการวิภูสิตํฯ</p>


<p>นฺติ เอตฺถ นมามิ อภิญฺญาวรํ อิทฺธิ อุเปตนฺติ ปทเจฺฉโทฯ ตตฺถ นมามีติ วนฺทามิฯ อภิญฺญาวรมิทฺธุเปตนฺติ อภิญฺญาสงฺขาตาย อุตฺตมาย อิทฺธิยา สมนฺนาคตนฺติ อโตฺถฯ อภิวิเสเสน ชานาตีติ อภิญฺญา, ฉพฺพิธํ ญาณํฯ ตญฺหิ อิทฺธิวิธทิพฺพโสต ปรจิตฺต วิชานน ปุเพฺพนิวาสานุสฺสติ จุตูปปาต อาสวกฺขย ญาณวเสน ฉพฺพิธํ โหติฯ ตตฺถ อิทฺธิวิธญาณนฺติ เอโกปิ หุตฺวา พหุธา โหตีติอาทินยปฺปวเตฺต อิทฺธิวิเธ ชานน ญาณํฯ ทิพฺพโสตญาณนฺติ ทูรสนฺติกาทิเภทสทฺทารมฺมณาย ทิพฺพโสตธาตุยา ชานนญาณํฯ ปรจิตฺตวิชานนญาณนฺติ ปรสตฺตานํ จิตฺตปริเจฺฉทสฺส วิชานนญาณํฯ ปุเพฺพนิวาสา นุสฺสติญาณนฺติ อตฺตสนฺตาเน วุตฺถวเสน เจว โคจร นิวาสวเสน จ ปุเพฺพ อตีตภเวสุ ขนฺธาทีนํ อนุสฺสรณ สติยา สมฺปยุตฺตํ ญาณํฯ จุตูปปาตญาณนฺติ สตฺตานํ จุติยญฺจ อุปปาเต จ ชานนญาณํฯ เอตฺถ จ อฎฺฐกถาสุ จุตูปปาตญาณฎฺฐาเน ตสฺส สาธกตฺตา ทิพฺพจกฺขุญาณนฺติ วุตฺตํฯ อาสวกฺขยญาณนฺติ สจฺจปริเจฺฉทสฺส ชานนํ อรหตฺต มคฺคญาณนฺติฯ วรนฺติ อุตฺตมํฯ อิทฺธีติ อิชฺฌนํ สมิชฺฌนํฯ อิชฺฌติ สมิชฺฌตีติ วา อิทฺธิฯ อิธธาตุติฯ อภิญฺญาสงฺขาตาย วราย  อิทฺธิยา อุเปโต สมุเปโต สมนฺนาคโตติ อภิญฺญาวรมิทฺธุเปโต, พุโทฺธฯ ตํ อภิญฺญาวรมิทฺธุเปตํฯ ตํ พุทฺธํ อหํ นมามีติ สมฺพโนฺธฯ</p>


<p>อยํ ปเนตฺถ ฯ ราคาทิเฉทามลญาณ ขคฺคํ ราคาทิกิเลสํ ฉินฺทนฺตํ มลวิรหิตํ อรหตฺตมคฺคญาณ สงฺขาตํ อสิวนฺตํ, สตีสมญฺญาผลกาภิคาหํ สมฺมา สตินามิกํ ผลกํ ทฬฺหคหณํ, สีโลฆลงฺการวิภูสิตํ สีลานํ สมูหสงฺขาเตน อลงฺกาเรน วิภูสิตํ, อภิญฺญา วรมิทฺธุเปตํ อภิญฺญาสงฺขาตาย วราย อุตฺตมาย อิทฺธิยา อุเปตํ สมุเปตํ สมนฺนาคตํ ตํ พุทฺธํ อหํ นมามีติฯ</p>

</p>


<ol>
<li>
ทยาลยํ สพฺพธิ ทุกฺกรํ กรํ,  
  
ภวณฺณวาติกฺกมมคฺคตํ คตํ;  
  
ติโลกนาถํ สุสมาหิตํ หิตํ,  
  
สมนฺตจกฺขุํ ปณมามิ ตํมิตํฯ  
</li>
  
<p> เอวํ สตฺตมคาถาย พุทฺธํ วนฺทิตฺวา อิทานิ มหากรุณา ทีหิ นวหิ คุเณหิ โถมิตฺวา วนฺทิตุกาโม นฺตฺยาทิคาถมาหฯ อยํ ปน ช ต ช รคเณหิ ยุตฺตตฺตา ทฺวาทสกฺขเรหิ ลกฺขิตา จตุปาทนฺตยมกา วํสฎฺฐคาถาติ ทฎฺฐพฺพาฯ วุตฺตญฺหิ  ‘‘วทนฺติ วํสฎฺฐมิทํ ชตา ชรา’’ติฯ ตสฺสโตฺถ, ยสฺสํ ปฎิปาทํ ชตา ชตคณา จ ชรา ชรคณา จ เจ ภวนฺติ, อิทํ วุตฺตํ วํสฎฺฐํ วํสฎฺฐคาถา นามาติ มุนโย อิสโย วทนฺตีติฯ
</ol></p>


<p>ตตฺถ นฺติ มหากรุณาย จ, เมตฺตาย จ อาธารํฯ ทยาสโทฺท หิ กรุณาย จ, เมตฺตาย จ วตฺตติฯ อทยาปโนฺนติ เอตฺถ หิ กรุณาย วตฺตติฯ นิกฺกรุณิกตํ  อาปโนฺนติ อโตฺถฯ ทยาปโนฺนติ เอตฺถ เมตฺตาย เมตฺตจิตฺตตํ อาปโนฺนติ อโตฺถฯ อิธ ปน ตทุภยมฺปิ วฎฺฎติฯ ตสฺมา ทยา จ ทยา จ ทยาติ สทฺทสรูเปกเสโส กาตโพฺพฯ วจนโตฺถ ปเนตฺถ เอวํ เวทิตโพฺพฯ ทยติ หิํสติ การุณิกนฺติ ทยา, มหากรุณาฯ ทยธาตุ หิํสายํ อฯ ยา กรุณา ยาว ยถาธิเปฺปตํ ปรสฺส หิตนิปฺผตฺติํ น ปาปุณาติ, ตาว การุณิกํ หิํสตีติ อโตฺถฯ ทยติ หิํสติ อปเนติ ปรทุกฺขนฺติ วา ทยาฯ อถ วา ทยติ อตฺตโน สุขมฺปิ ปหาย เขทํ คณฺหาติ สชฺชโน เอตายาติ ทยา, ทยติ อนุคฺคณฺหาติ ปาปชนมฺปิ เอตายาติ วา ทยา, ทยนฺติ คณฺหนฺติ โพธิสตฺตา สมฺมาสโมฺพธิํ เอตายาติ วา ทยา, โพธิสตฺตา พุทฺธภาวาย อภินีหารกรณ กาเล หตฺถคตมฺปิ อคฺคผลํ ฉเฎฺฎตฺวา มหากรุณาย สํสารสาครโต สเตฺต สมุทฺธริตุกามา อนสฺสาส กรํ มหนฺตํ สํสารทุกฺขญฺจ ปจฺฉิมภเว สห อมต ธาตุปฎิลาเภน อเนกคุณสมลงฺกตํ สพฺพญฺญุตญาณญฺจ คณฺหนฺตีติ อโตฺถฯ ทยติ ททาติ สตฺตานํ อภยํ เอตายาติ ทยา, เมตฺตาฯ ทยธาตุ ทาเน อฯ ทยติ คจฺฉติ วิภาคํ อกตฺวา สเตฺตสุ สมํ ปวตฺตตีติ ทยาฯ ยถา อุทกํ สพฺพสเตฺตสุ สีเตน สมํ ผรติ รโชมลญฺจ ปวาเหติ, เอวํ เมตฺตา ปาปกลฺยาณชเนสุ วิภาคํ อกตฺวา สมํ ปวตฺตตีติ อโตฺถฯ</p>


<p>อปโร นโยฯ ทยนฺติ อนุรกฺขนฺติ สเตฺต เอตาย, สยํ วา อนุทฺทยติ อนุทฺทยมตฺตเมว วา เอตนฺติ ทยา, กรุณาเมตฺตา ลพฺภนฺติฯ ตาย อาลยติ ปติฎฺฐติ เอตฺถาติ ทยาลโย, พุโทฺธฯ ภควา หิ เทวทตฺตาทีสุ วิโรธิ สเตฺตสุ จ อวิโรธิสเตฺตสุ โอรเส ราหุเล จ สมํ นิจฺจํ หิตชฺฌาสยตาย มหากรุณาย เมตฺตาย จ ฐิโต , ตสฺมา ทยาลยนฺติ โถเมตีติ วุตฺตํ โหติฯ วุตฺตเญฺหตํ  –</p>


<p>
‘‘วธเก เทวทเตฺต จ, โจเร องฺคุลิมาลเก;  
  
ธนปาเล ราหุเล จ, สมจิโตฺต มหามุนี’’ติฯ  
</p>
  
<p>ติ สพฺพสฺมิํ อตฺตภาเวฯ พุทฺธภาวาย อภินีหารโต ปฎฺฐาย สพฺพตฺตภาเวสูติ อโตฺถฯ นฺติ ทุเกฺขน กริตพฺพํ ปญฺจมหาปริจฺจาคาทิกมฺมํ ทุเกฺขน กริตพฺพนฺติ ทุกฺกรํ, ปญฺจมหาปริจฺจาคาทิกมฺมํ ลพฺภติฯ เอตฺถ จ ปญฺจมหา ปริจฺจาโคติ ธนปริจฺจาโค, องฺคปริจฺจาโค, ปุตฺตปริจฺจาโค, ภริยปริจฺจาโค, ชีวิตปริจฺจาโค จาติ ปญฺจวิโธ โหติฯ ตตฺถ หตฺถิอสฺส ทาสิทาสาทิ สวิญฺญาณกสฺส ธนสฺส วา มุตฺตามณิรชตาทิ อวิญฺญาณกสฺส ธนสฺส วา ปริจฺจาโค ธนปริจฺจาโค นามฯ หตฺถปาทจกฺขุกณฺณนาสาทิสรีราว ยวสฺส ปริจฺจาโค องฺคปริจฺจาโค นามฯ ปุตฺตสฺส จ ธีตุยา จ ปริจฺจาโค ปุตฺตปริจฺจาโค นามฯ ภริยาย ปริจฺจาโค ภริยปริจฺจาโค นามฯ ชีวิตินฺทฺริยปฎิพทฺธสฺส สรีรสฺส ปริจฺจาโค ชีวิตปริจฺจาโค นามฯ กิญฺจาปิ ปน ธนปริจฺจาคา ทโย ทานปารมิยํเยว อโนฺตคธา, ตถาปิ ปริจฺจาค วิเสสภาวทสฺสนตฺถเญฺจว สุทุกฺกรภาวทสฺสนตฺถญฺจ มหาปริจฺจาควเสน วิสุํ กตนฺติ อธิปฺปาโยฯ  ปน ‘‘องฺคปริจฺจาโค, นยนปริจฺจาโค, อตฺตปริจฺจาโค, รชฺชปริจฺจาโค, ปุตฺตทารปริจฺจาโคติ อิเม ปญฺจ มหาปริจฺจาคาฯ ตตฺถปิ กามํ องฺคปริจฺจาคาทโยปิ ทานปารมีเยวฯ ตถาปิ ปริจฺจาควิเสสภาวทสฺสนตฺถเญฺจว สุทุกฺกรภาวทสฺสนตฺถญฺจ มหาปริจฺจาคานํ วิสุํ คหณํฯ ตโตเยว จ องฺคปริจฺจาคโตปิ วิสุํ นยนปริจฺจาคคฺคหณํฯ ปริจฺจาคภาวสามเญฺญปิ รชฺชปริจฺจาค ปุตฺตทารปริจฺจาคคฺคหณํ กต’’นฺติ วุตฺตํฯ ตํ ทุกฺกรํฯ อิทํ ปน กรนฺติ เอตสฺส กมฺมปทํฯ นฺติ กโรนฺตํ, กโรตีติ กโร, พุโทฺธฯ ตํฯ</p>


<p>นฺติ  เอตฺถ ภวอณฺณวอติกฺกมํ อคฺคตนฺติ ปทเจฺฉโทฯ ภวณฺณวาติกฺกมนฺติ กามรูปอรูปภวสงฺขตา อณฺณวา สมุทฺทโต อติกฺกนฺตํฯ ภวนฺติ สตฺตา เอตฺถาติ ภโวฯ อโณฺณ วุจฺจติ อุทกํฯ ตํ เอตสฺมิํ อตฺถีติ อณฺณวา, สมุโทฺทฯ ภวสงฺขาโต อณฺณโวติ ภวณฺณวา, มหาสมุโทฺทฯ พหูหิ อูมิเวคาทีหิ ภเยหิ โอกิโณฺณ วิย ติวิโธปิ ภโว พหูหิ ชาติชรามรณาทีหิ ทุกฺขภเยหิ โอกิโณฺณ โหติ, ตสฺมา ภวณฺณวาติ วุจฺจติฯ ตํ อติกฺกมิตฺถ อุตฺตริตฺถาติ ภวณฺณวาติกฺกโม, พุโทฺธฯ ตสฺส หิ คมฺภีเร มหาอุทกกฺขเนฺธ มหาสมุเทฺท อุทกํ อโพฺพจฺฉินฺนํ ปวตฺตติ สนฺทติอิว ติภวสงฺขเต สํสาเร ปฎิสนฺธิจุติโย อโพฺพจฺฉินฺนํ นิพฺพตฺตกานํ ทิยฑฺฒสหสฺสกิเลสานํ โพธิมเณฺฑ อรหตฺตมคฺคญาเณน อเสสํ วิทฺธํสิตตฺตา ตีสุ ภเวสุ ปุนพฺภโว นตฺถิฯ ตสฺมา พุทฺธํ ภวณฺณวาติกฺกมนฺติ อภิตฺถวิตุํ อรหตีติ วุตฺตํ โหติฯ ตํ ภวณฺณวาติกฺกมํฯ</p>


<p>นฺติ สพฺพสตฺตานํ เสฎฺฐภาวํฯ อยํ ปเนตฺถ อคฺคสโทฺท อาทิโกฎิโกฎฺฐาสเสเฎฺฐสุ ทิสฺสติฯ ตถา เหส อชฺชตเคฺค ปาณุเปตํ สรณํ คตนฺติอาทีสุ อาทิมฺหิ ทิสฺสติฯ เตเนว องฺคุลเคฺคน ตํ องฺคุลคฺคํ ปรามเสยฺยาติอาทีสุ โกฎิยํฯ อนุชานามิ ภิกฺขเว วิหารเคฺคน วา ปริเวณเคฺคน วา ภาเชตุนฺติอาทีสุ โกฎฺฐาเสฯ อโคฺค หมสฺมิ โลกสฺสาติอาทีสุ เสเฎฺฐฯ สฺวายมิธปิ โสเยว ทฎฺฐโพฺพฯ เทวมนุสฺสานํ เสฎฺฐภาวํ อชติ คจฺฉตีติ อโคฺค, พุโทฺธฯ อสทิสเฎฺฐน คุณวิสิฎฺฐเฎฺฐน อสมสมเฎฺฐน จ อโคฺค เสโฎฺฐ นามาติ อโตฺถฯ อถ วา ทุลฺลภปาตุ ภาวโต อจฺฉริยมนุสฺสภาวโต พหุชนหิตสุขาวหโต อทุติยอสหายาทิภาวโต จ ภควา โลเก อโคฺค เสโฎฺฐ นามาติ อโตฺถฯ วุตฺตญฺหิ  ‘‘ยาวตา ภิกฺขเว สตฺตา อปทา วา ทฺวิปทา  วา จตุปฺปทา วา พหุปฺปทา วา, ตถาคโต เตสํ อคฺคมกฺขายตี’’ติฯ อคฺคสฺส ภาโว อคฺคตํฯ ตํ ปน คตนฺติเอตสฺส กมฺมปทํฯ นฺติ ปตฺตํ, ปาปุณนฺตนฺติ อโตฺถฯ</p>


<p>นฺติ กามรูปอรูปสงฺขตานํ ติณฺณํ โลกานํ ปฎิสรณํฯ เอตฺถ จ โลกสทฺทสฺส อโตฺถ เหฎฺฐา วุโตฺตเยวฯ ตโย โลกา ติโลกาฯ นาถสโทฺท ปน นิปฺผนฺนานิปฺผนฺนวเสน ทุวิโธ โหติฯ ตตฺถ อนิปฺผนฺนนาถสโทฺท ปฎิสรณโตฺถ โหติ สเงฺกตวเสนฯ ตถา หิ วุตฺตํ  ‘‘สเงฺกตวจนํ สจฺจํ, โลกสมฺมุติการณ’’นฺติฯ ติโลกานํ นาโถ ปฎิสรโณติ ติโลกนาโถ, พุโทฺธฯ สพฺพานตฺถปริหาร ปุพฺพงฺคมาย นิรวเสสหิตสุขวิธานตปฺปรายนิรติสยาย ปโยคสมฺปตฺติยา จ สเทวมนุสฺสาย ปชาย อจฺจนฺตุปการิตาย อปริมิตนิรุปมปฺปภาวคุณวิเสสสมงฺคิตาย จ สพฺพสตฺตุตฺตโม ภควา อปริมาณาสุ โลกธาตูสุ อปริมาณานํ สตฺตานํ เอกปฎิสรโณ นามาติ อโตฺถฯ</p>


<p>นิปฺผนฺนนาถสโทฺท ปน ยาจเน, อุปตาเป, อิสฺสริเย, อาสีเส จาติ จตูสฺวเตฺถสุ วตฺตติฯ ตตฺถ ยาจเน นาถติ ยาจตีติ นาโถ, พุโทฺธฯ นาถธาตุ อฯ โส ปน เวเนยฺยสเตฺต อตฺตโน หิตกรเณ ยาจิตฺวาปิ นิโยเชตีติ อโตฺถฯ อถ วา ภควา สาธุ ภิกฺขเว ภิกฺขุ กาเลน กาลํ อตฺตสมฺปตฺติํ ปจฺจเวเกฺขยฺยาติอาทินา สตฺตานํ ตํ ตํ หิตปฎิปตฺติํ ยาจิตฺวาปิ กรุณาย สมุสฺสาหิโต เต ตตฺถ นิโยเชติฯ ตสฺมา นาโถ นามาติ อโตฺถฯ อุปตาเป นาถติ เวเนยฺยคเต กิเลเส อุปตาเปตีติ นาโถ, พุโทฺธฯ ธมฺมเทสนาย เวเนยฺยสนฺตาเน กิเลเส วิทฺธํสาเปตีติ อโตฺถฯ อิสฺสริเย นาถติ อิสฺสริยติ สเตฺตติ นาโถฯ ปรเมน ปน  จิตฺติสฺสริเยน สมนฺนาคโต ภควา สพฺพสเตฺต ธเมฺมน อิสติ อภิภวตีติ อโตฺถฯ อาสีเส ปน นาถติ อาสีสตีติ นาโถฯ เวเนยฺยานํ หิตสุขํ เมตฺตาย นวเสน ปเตฺถตีติ อโตฺถฯ ติโลกานํ นาโถ ติโลกนาโถ, พุโทฺธฯ ตํ ติโลกนาถํฯ</p>


<p>นฺติ ลาภาลาภาทิโลกธเมฺมหิ อจล มานตฺตา สุนฺทรสมาธิวนฺตํฯ สํสมํ อาธิยติ เอการมฺมเณ สมฺปยุตฺตธเมฺม ฐเปติ เอเตนาติ สมาธิฯ สํปุพฺพ ธา ธาตุ อิฯ สุนฺทโร ปสโตฺถ วา สมาธิ สุสมาธิฯ ตํ อสฺส อตฺถีติ สุสมาหิโต, พุโทฺธฯ อสฺสถฺยเตฺถ โตฯ ปพฺพโตติอาทีสุ วิยฯ ธสฺส โหฯ จตูหิ ทิสาหิ อาคเตหิ วาเตหิ อจลมาโน มหาเมรุปพฺพโต วิย ภควา ลาภาลาภาทิโลกธเมฺมหิ จ มิจฺฉาวาท วาเตหิ จ อจลมาเนน สมาธินา สมนฺนาคโตติ อโตฺถฯ ตํ สุสมาหิตํฯ</p>


<p>นฺติ มนุสฺสเทวพฺรหฺมสงฺขาตานํ สพฺพสตฺตานํ ปโยชน ธาเรนฺตํฯ การณานุรูปํ หิโนติ ปวตฺตตีติ หิตํ, ปโยชนํฯ หิธาตุ คติยํ ตฯ ตํ ธาเรตีติ หิโต, พุโทฺธฯ กิตนฺต สมาโสยํฯ หิตธรนฺติ วตฺตเพฺพ ฉนฺทานุรกฺขณตฺถาย อุตฺตร ปทโลเปน หิตนฺติ วตฺตพฺพํฯ ยถา สมชฺชนี ปทีโปติฯ อถ วา ทุกฺขํ หิํสตีติ หิตํฯ หิํสธาตุ หิํสายํ ตปจฺจโยฯ ยถา จ พฺยาธิยา โอสมํ โรคีนํ หิตนฺติ วุจฺจติ, เอวํ ทุกฺขหนนโต หิตํ นาม โหติฯ สุขํ วิทธาตีติ วา หิตํฯ ธาธาตุ ธารเณ ตฯ ยถา จ รุธิรมํสาทิ ธาตุ วฑฺฒนํ รสายตนํ กิสฺสานํ หิตนฺติ วุจฺจติ, เอวํ สุขวหนโต หิตนฺติ วุจฺจติฯ ปโยชนํ ตํ ธาเรตีติ หิโต, พุโทฺธฯ โส ปน ธมฺมเทสนาย เวเนยฺยชนานํ ทุกฺขาปนยนมฺปิ ญาณปริปาจนมฺปิ กตฺวา โลกิยโลกุตฺตรหิตสุขํ ธาเรตีติ วุตฺตํ โหติฯ ตํ หิตํฯ</p>


<p>นฺติ  เอตฺถ จกฺขุ นาม พุทฺธจกฺขุ, ธมฺมจกฺขุ, ญาณ จกฺขุ, สมนฺตจกฺขุ, ทิพฺพจกฺขูติ ปญฺจวิธํ โหติฯ ตตฺถ อทฺทสํ โข อหํ ภิกฺขเว พุทฺธจกฺขุนา โลกํ โวโลเกโนฺตติ อิทํ พุทฺธจกฺขุ นามฯ วิรชํ วีตมลํ ธมฺมจกฺขุนฺติ อิทํ เหฎฺฐิมมคฺคตฺต ยสงฺขาตํ ธมฺมจกฺขุ นามฯ จกฺขุํ อุทปาทีติ อิทํ ญาณจกฺขุ นามฯ สมนฺตจกฺขุ วุจฺจติ สพฺพญฺญุตญาณนฺติ อิทํ สมนฺตจกฺขุ นามฯ อทฺทสํ โข อหํ ภิกฺขเว ทิเพฺพน จกฺขุนา วิสุเทฺธนาติ อิทํ ทิพฺพจกฺขุ นามฯ อิธ ปน สมนฺตจกฺขุ อธิเปฺปตํฯ ปริสมนฺตโต สพฺพเญยฺยธมฺมํ ปสฺสนฺตํ สพฺพญฺญุตญาณวนฺตนฺติ อโตฺถฯ อยํ ปเนตฺถ วจนโตฺถฯ สมนฺตโต สพฺพเญยฺยธมฺมํ จกฺขติ ปสฺสตีติ สมนฺตจกฺขุ, สพฺพญฺญุตญาณํฯ จกฺขธาตุ อุฯ เตน วุตฺตํ  ‘‘สมนฺตจกฺขุ วุจฺจติ สพฺพญฺญุตญาณ’’นฺติฯ สมนฺตจกฺขุ อสฺส อตฺถีติ สมนฺตจกฺขุ, พุโทฺธฯ วุตฺตเญฺหตํ  –</p>


<p>
‘‘น ตสฺส อทฺทิฎฺฐมิธตฺถิ กิญฺจิ,  
  
อโถ อวิญฺญาตมชานิตพฺพํ;  
  
สพฺพํ อภิญฺญาสิ ยทตฺถิ เนยฺยํ,  
  
ตถาคโต เตน สมนฺตจกฺขู’’ติฯ  
</p>
  
<p>ตสฺสโตฺถฯ ตสฺส ตถาคตสฺส อทฺทิฎฺฐํ อปสฺสนฺตํ กิญฺจิ ธมฺมชาตํ อิธโลเก น อตฺถิฯ อโถ อวิญฺญาตํ อวิทิตํ อปากฎํ วา อชานิตพฺพํ ธมฺมชาตํ น อตฺถิฯ เนยฺยํ ญาตพฺพํ ยํ ธมฺมชาตํ อตฺถิฯ สพฺพํ ตํ ธมฺมชาตํ ตถาคโต อภิญฺญาสิ ปฎิวิชฺฌิฯ เตน ตสฺมา ตถาคโต สมนฺตจกฺขุ นามาติฯ ตํ สมนฺตจกฺขุํฯ</p>


<p>นฺติ เอตฺถ ปณมามิ ตํ อมิตนฺติ ปทเจฺฉโทฯ อมิตํ ตํ พุทฺธํ อหํ ปณมามีติ สมฺพโนฺธฯ ตตฺถ อมิตนฺติ อปริเมยฺยํ ญาเณน อปริจฺฉินฺนํ วา, สีลสมาธิ ปญฺญาทิคุณวนฺตํฯ อมิตพฺพํ ญาเณน อปริจฺฉินฺทิตพฺพนฺติ วา อมิตํ, สีลาทิคุณํฯ นปุพฺพ มาธาตุ ปริมาเณ ตฯ ตํ อสฺส อตฺถีติ  อมิโต, พุโทฺธฯ ยถา หิ มหาสมุเทฺท น สุกรํ อุทกสฺส ปมาณํ คเณตุํ เอตฺตกานิ อุทกาฬฺหกานีติ วา, เอตฺตกานิ อุทกาฬฺหกสตานีติ วา, เอตฺตกานิ อุทกาฬฺหกสหสฺสานีติ วา, เอตฺตกานิ อุทกาฬฺหกสตสหสฺสานีติ วาติฯ อถ โข อสเงฺขฺยโยฺย อปฺปเมโยฺย มหาอุทกกฺขโนฺธเตฺวว สงฺขฺยํ คจฺฉติ, เอวเมว พุทฺธสฺส น สุกรํ สีลาทิคุณสฺส ปมาณํ คเณตุํ เอตฺตกํ สีลคุณํ, เอตฺตโก สมาธิคุโณ, เอตฺตกา ปญฺญาคุณาติอาทินาติฯ อถ โข อสเงฺขฺยโยฺย อปฺปเมโยฺย มหาคุณกฺขโนฺธเตฺวว สงฺขฺยํ คจฺฉติฯ เตนวุตฺตํ  –</p>


<p>
‘‘พุโทฺธปิ พุทฺธสฺส ภเณยฺย วณฺณํ,  
  
กปฺปมฺปิ เจ อญฺญมภาสมาโน;  
  
ขีเยถ กโปฺป จิรทีฆมนฺตเร,  
  
วโณฺณ น ขีเยถ ตถาคตาน’’นฺติ จฯ  
</p>
  
<p>
‘‘อสเงฺขฺยยฺยานิ นามานิ, สคุเณน มเหสิโน;  
  
คุเณน นามมุเทฺธยฺยํ, อปิ นามสหสฺสโต’’ติ จฯ  
</p>
  
<p>เตน พุทฺธํ อมิตนฺติ โถเมตีติฯ</p>


<p>อยํ ปเนตฺถ ฯ ทยาลยํ มหากรุณาย เมตฺตาย อาธารํฯ สพฺพธิ สพฺพสฺมิํ อตฺตภาเว, ทุกฺกรํ ทุเกฺขน กริตพฺพํ ปญฺจมหาปริจฺจาคาทิกมฺมํ กรํ กโรนฺตํ, ภวณฺณวาติกฺกมํ ติภวสงฺขาตสมุทฺทโต อติกฺกนฺตํ, อคฺคตํ สพฺพสตฺตานํ เสฎฺฐภาวํ, คตํ ปตฺตํ, ติโลกนาถํ กามรูป อรูปสงฺขาตสฺส ติโลกสฺส ปฎิสรณํ, สุสมาหิตํ สุนฺทร สมาธิวนฺตํ, หิตํ สพฺพสตฺตานํ โลกิยโลกุตฺตรสงฺขาตํ อตฺถธารณํ, สมนฺตจกฺขุํ ปริสมนฺตโต สพฺพเญยฺยธมฺมํ ปสฺสนฺตํ สพฺพญฺญุตญาณวนฺตํ, อมิตํ อปริเมยฺยํ สีลาทิคุณวนฺตํ, ตํ พุทฺธํ อหํ ปณมามิ วนฺทามีติฯ</p>

</p>


<ol>
<li>
ตหิํ  
ตหิํ ปารมิสญฺจยํ จยํ,  
  
คตํ คตํ สพฺภิ สุขปฺปทํ ปทํ;  
  
นรานรานํ สุขสมฺภวํ ภวํ,  
  
นมานมานํ ชินปุงฺควํ ควํฯ  
</li>
  
<p> เอวํ อฎฺฐมคาถาย พุทฺธํ วนฺทิตฺวา อิทานิ ปารมิสญฺจยํ จยนฺตฺยาทีหิ ปญฺจหิ คุเณหิ โถมิตฺวา วนฺทิตุกาโม นฺตฺยาทิคาถมาหฯ อยํ ปน ชตชร คเณหิ ยุตฺตตฺตา ทฺวาทสกฺขเรหิ ลกฺขิตา สพฺพปาทาทฺยนฺตยมกา วํสฎฺฐคาถาติ ทฎฺฐพฺพาฯ วุตฺตญฺหิ  ‘‘วทนฺติ วํสฎฺฐมิทํ ชตา ชรา’’ติฯ ตสฺสโตฺถ เหฎฺฐา วุโตฺตเยวฯ
</ol></p>


<p>ตตฺถ นฺติ ตสฺมิํ ตสฺมิํ ภเว อตฺตภาเว วา, พุทฺธวรํ ปณิธานโต ปฎฺฐาย เตสุ เตสุ ภเวสุ อตฺตภาเวสุ วาติ อโตฺถฯ นฺติ ทานาทิปา รมีนํ สมูหํฯ เอตฺถ จ ปารมี นาม ทานสีลเนกฺขมฺมปญฺญา วีริย ขนฺติสจฺจอธิฎฺฐานเมตฺตาอุเปกฺขาวเสน ทสวิธา โหติฯ วุตฺตญฺจ  –</p>


<p>
‘‘ทานํ สีลญฺจ เนกฺขมฺมํ, ปญฺญา วีริเยน ปญฺจมํ;  
  
ขนฺติสจฺจมธิฎฺฐานํ, เมตฺตุเปกฺขาติ เต ทสา’’ติฯ  
</p>
  
<p>อยํ ปน ปารมีสทฺทสฺส วจนโตฺถฯ ทานสีลาทิคุณ วิเสสโยเคน สตฺตุตฺตมตาย มหาโพธิสโตฺต ปรโมฯ ตสฺส อยํ ภาโว กมฺมนฺติ วา ปารมี, ทานาทิ กฺริยาว ลพฺภติฯ สนฺตกภาวกมฺมตทฺธิเต ณปจฺจโยฯ อิตฺถิลิงฺคโชตก อีปจฺจโย จฯ อถ วา ทานาทีนิ ปูเรตีติ ปรโมฯ ทานาทิคุณานํ ปูรโก ปาลโก จ โพธิสโตฺตฯ ปูรธาตุ อมปจฺจโยฯ ปเร สเตฺต มวติ อตฺตนิ พนฺธติ คุณวิเสสโยเคนาติ วา ปรโม, โพธิสโตฺตฯ ปรสทฺทูปปท มุธาตุ พนฺธเน กฺวิฯ ปรํ อติเรกํ มชฺชติ กิเลสมลโตติ วา ปรโมฯ ปรสทฺทูป ปท  มชฺชธาตุ สํสุทฺธิยํ กฺวิฯ ปรสโทฺท อติเรกโตฺถฯ ปรํ เสฎฺฐํ นิพฺพานํ วิเสเสน มยติ คจฺฉตีติ วา ปรโมฯ ปรสทฺทูปปท มยธาตุ คติยํ กฺวิฯ ธาตฺวนฺตโลโปฯ ปร สโทฺท เสฎฺฐโตฺถฯ ปรํ โลกํ ปมาณภูเตน ญาณ วิเสเสน อิธโลกมิว มุนาติ ปริจฺฉินฺทตีติ วา ปรโมฯ ปรสทฺทูป ปท มุนธาตุ ปริจฺฉินฺทเน กฺวิฯ ปรํ อติ วิย สีลาทิคุณคณํ อตฺตโน สนฺตาเน มิโนติ ปกฺขิปตีติ วา ปรโมฯ ปรสทฺทูปปท มิธาตุ ปกฺขิปเน กฺวิฯ ปรสโทฺท อติเรกวาจโกฯ ปรํ อตฺตภูตธมฺมกายโต อญฺญํ ปฎิปกฺขํ วา ตทนตฺถกรํ กิเลสโจรคณํ มินาติ หิํสตีติ วา ปรโม, มหาโพธิสโตฺตฯ ปรสทฺทูปปท มิธาตุ หิํสายํ กฺวิฯ ปรสโทฺท อญฺญวาจโก, ปฎิปกฺขวาจโก วาฯ ปรมสฺส อยนฺติอาทินา วุตฺตนเยน ปารมีติฯ อปิ จ ปาเร นิพฺพาเน มชฺชติ สุชฺฌตีติ ปารมี, มหาโพธิ สโตฺตฯ สุทฺธกตฺตุสาธโนยํฯ ปารสทฺทูปปท มชธาตุ สํสุทฺธิยํ กฺวิฯ อี จฯ ปาเร นิพฺพาเน สเตฺต มชฺชติ โสเธตีติ วา ปารมี, เหตุกตฺตุสาธโนยํฯ</p>


<p>ปาเรนิพฺพาเน สเตฺต มวติ พนฺธติ โยเชตีติ วา ปารมีฯ ปารํ นิพฺพานํ มยติ คจฺฉติ สเตฺต จ มาเยติ คเมติ วา ปารมีฯ ปารํ นิพฺพานํ ยาถาวโต มุนาติ ปริจฺฉินฺทตีติ วา ปารมีฯ ปาเร นิพฺพาเน สเตฺต มิโนติ ปกฺขิปตีติ วา ปารมีฯ มิธาตุ ปกฺขิปเน อีฯ ปาเร นิพฺพาเน สตฺตานํ มินาติ หิํสตีติ วา ปารมี, มหาโพธิสโตฺตฯ ตสฺส อยํ ภาโว กมฺมนฺติ ทานาทิกฺริยา ปารมีติฯ อิมินา วุตฺตนเยน ปารมีสทฺทสฺส วจนโตฺถ เวทิตโพฺพฯ กิญฺจาปิ ปน ปารมีสทฺทสฺส นิพฺพจนํ สเงฺขเปน วุตฺตํฯ โสตูนํ ปน นิรุตฺตินยโกสลฺลตฺถํ วิตฺถาเรน วุตฺตนฺติ ทฎฺฐพฺพํฯ</p>


<p>สา ปน ทสปารมี, ทสอุปปารมี, ทสปรมตฺถปารมี จาติ ติวิธา โหติฯ ตตฺถ สวิญฺญาณาวิญฺญาณกํ ธนํ ปริจฺจาคํ กตฺวา  ปูริตา โพธิสมฺภารา ทสปารมิโย นามฯ หตฺถ ปาท กณฺณ นาสาทิองฺคปจฺจงฺคปริจฺจาคํ กตฺวา ปูริตา โพธิสมฺภารา ทสอุปปารมิโย นามฯ ชีวิตินฺทฺริยปริจฺจาคํ กตฺวา ปูริตา โพธิสมฺภารา ทส ปรมตฺถปารมิโย นามาติฯ ทานาทิปารมีนํ ปน อโตฺถ จริยปิฎกอฎฺฐกถาทีสุ คเหตโพฺพฯ อวยวํ สงฺคหวเสน จยติ คจฺฉติ ปวตฺตตีติ สญฺจโย, สํปุพฺพ จิธาตุ คติยํ ณฯ สญฺจิโนติ อวยวนฺติ วา สญฺจโย, สมูโหฯ ปารมีนํ สญฺจโย สมูโหติ ปารมิสญฺจโย, ตํ ปารมิสญฺจยํฯ ตํ ปน จยนฺติ เอตสฺส กมฺมํฯ นฺติ อุปจิตํ, ปริสมฺภูตนฺติ อโตฺถฯ จยติ อุปจินาตีติ จโย, จิยิตฺถ อุปจิยิตฺถาติ วา จโย, พุโทฺธฯ จิธาตุ อุปจเย ณฯ ตํ จยํฯ สพฺภิคตนฺติ สมฺพโนฺธฯ</p>


<p>ตตฺถ ติ สเนฺตหิ สปฺปุริเสหิฯ ราคาทิกิเลเส สเมนฺติ อุปสเมนฺตีติ สนฺตา, สปฺปุริสาฯ สมุธาตุ อุปสเมต, อนฺตปจฺจโย วาฯ สเนฺตหีติ วตฺตเพฺพ สฺมาหิสฺมิํนํ มฺหา ภิมฺหิวาติ สุเตฺตน หิวิภตฺติยา ภิการํ สนฺตสทฺทสฺส โส เภ โพ จเนฺตติ สุเตฺตน ภกาเร ปเร สนฺตสทฺทสฺส สการํ กตฺวา อเนฺต จ พการาคมํ กตฺวา สพฺภีติ วุตฺตํฯ เตหิ สพฺภิฯ ตํ ปน คตนฺติ เอตสฺส อวุตฺตกตฺตาฯ นฺติ อุปคมิตพฺพํฯ ตญฺหิ เทวมนุเสฺสหิ คมิยติ อุปคมิยติ อุปสงฺกมิยตีติ คโตติ วุจฺจติฯ ตํ พุทฺธํ อตฺถกาเมหิ สปฺปุริเสหิ เทวมนุเสฺสหิ สีลาทิอนนฺตคุณิกตฺตา สรณนฺติ อภิมานา ปยิรุปาสิตโพฺพติ วุตฺตํ โหติฯ ตํ คตํฯ สุขปฺปทํ ปทํ คตนฺติ สมฺพโนฺธฯ ตตฺถ นฺติ อจฺจนฺตสุขสฺส ปติฎฺฐานภูตํฯ สุขนํ สุขํ, ตสฺส ปชฺชติ ติฎฺฐติ เอตฺถาติ สุขปฺปทํ, นิพฺพานํฯ นฺติ นิพฺพานํฯ ตญฺหิ พุทฺธาทีหิ อริเยหิ ปชฺชิยติ คมิยตีติ ปทนฺติ วุจฺจติฯ คตนฺติ อคมินฺติ คโต, พุโทฺธฯ ทุกฺขาทิอสมฺมิสฺสสฺส เอกนฺตสุขสฺส ปติฎฺฐานภูตํ นิพฺพานํ อารมฺมณกรณวเสน อปาปุณินฺติ วุตฺตํ โหติฯ ตํ คตํฯ</p>


<p>นฺติ  นรอนรานนฺติ ปทเจฺฉโทฯ มนุสฺสเทวานนฺติ อโตฺถฯ ปพฺพชฺชาทิเสฎฺฐภาวํ นรติ เนตีติ นโร, นรียติ สเกน กเมฺมน นิยตีติ วา นโร, มนุโสฺส, สโตฺต วาฯ นรธาตุ นยเน อฯ น นโร อนโร, เทโวฯ นโร จ อนโร จ นรานโร, เตสํ นรานรานํฯ ตํ ปน สุขสมฺภวนฺติ ปเท สมฺพโนฺธฯ</p>


<p>นฺติ โลกิยโลกุตฺตรสุขสฺส การณํฯ ติวิธสุขสฺส ลภนการณภูตํ ปุญฺญํ วาฯ สุขยตีติ สุขํฯ ติวิธสุขํฯ ยสฺส อุปฺปชฺชติ, ตํ สุขิตํ กโรตีติ อโตฺถฯ อถ วา สุฎฺฐุ ทุกฺขํ ขนตีติ สุขํฯ สุปุพฺพขนุธาตุ อวธารเณ อฯ สมฺภวติ สุขสงฺขาตํ ผลํ อเนน ปุเญฺญนาติ สมฺภวํ, ปุญฺญกรณํฯ สํปุพฺพภูธาตุ สตฺตายํณฯ สุขสฺส สมฺภวํ สุขสมฺภวํ, ตํ ปน ภวนฺติปเท กมฺมํฯ นฺติ นิพฺพเตฺตนฺตํฯ ตํ สุขสมฺภวํ ภาเวติ นิพฺพเตฺตตีติ ภโว, พุโทฺธฯ ตํ ภวํฯ โส หิ มหากรุณาปุพฺพงฺคมาย ธมฺมเทสนาย เทวมนุสฺสานํ โลกิยโลกุตฺตรสุขสฺส ลภนการณภูตํ ทานสีลภาวนาสงฺขาตํ ปุญฺญํ กาเรติ, ตสฺมา ภควโต นรานรานํ สุขสมฺภวํ ภวนฺติ โถเมตีติ ทฎฺฐพฺพํฯ</p>


<p>นฺติ ปทสฺส นเม อนมานนฺติ ปทเจฺฉโทฯ นเมติ อหํ นมามีติ อโตฺถฯ เอตฺถ จ มิวิภตฺติยา เอการาเทโสติ เวทิตโพฺพฯ อนมานนฺติ อนเมนฺตานํ อวนฺทนฺตานํ อนาทรานนฺติ อโตฺถฯ ตํ ปน ควนฺติเอตสฺส วิเสสนํฯ นฺติ โคณสทิสานํ พาลานํฯ ควนฺติ หิ ฉฎฺฐีพหุวจนนฺตนามปทํฯ ตโต นมํ ปติมฺหาลุเตฺต จ สมาเสติ สุเตฺต สมภินิวิเฎฺฐน จคฺคหเณน นํวจนสฺส อํ อาเทสญฺจ โคอิเจฺจตสฺส โอการสฺส อวาเทสํ กตฺวา รูปสิทฺธิ เวทิตพฺพาฯ คจฺฉนฺตีติ คาโว, โคณาฯ คาโว วิยาติ คาโว, เตสํ ควํ พาลานํฯ ตํ ปน ชินปุงฺควนฺติปเท ฉฎฺฐีกมฺมํฯ นฺติ ชยนฺตปุริสุตฺตมํ พุทฺธํ นเม นมามีติ สมฺพโนฺธฯ เอตฺถ จ ปุงฺคว สโทฺท  กมฺมธารยสมาเส เสฎฺฐตฺถวาจโกฯ มุนิปุงฺคโวติอาทีสุ วิยฯ วุตฺตญฺจ  –</p>


<p>
‘‘อุตฺตรสฺมิํ ปเท พฺยคฺฆ, ปุงฺคโวสภกุญฺชรา;  
  
สีหสทฺทูลนาคาทฺยา, ปุเม เสฎฺฐตฺถโคจรา’’ติฯ  
</p>
  
<p>ตสฺสโตฺถฯ กมฺมธารยสมาเส อุตฺตรปเท วตฺตมานา พฺยคฺฆปุงฺคโวสภกุญฺชรา พฺยคฺฆปุงฺควอุสภกุญฺชรสทฺทา จ สีห สทฺทูลนาคาทฺยา สีห สทฺทูล นาคาสทฺทา จ ปุเม เสฎฺฐตฺถ วาจกาติฯ อยํ ปเนตฺถ วจนโตฺถฯ โค วิย พุทฺธคุเณ อชานเนฺต อนมเนฺต อญฺญทิฎฺฐิเก พาเล ชินาติ อชินีติ วา ชิโนฯ ปกฎฺฐภาวํ ปธานภาวํ วา อุทฺธํ คจฺฉตีติ ปุงฺคโวฯ ปอุปุพฺพ คมุธาตุ คติยํ อวปจฺจโยฯ นิคฺคหิตา คโมฯ ตสฺส กวคฺคนฺตํ ธาตฺวนฺตโลปญฺจ ยทาทินา กตฺวา รูปสิทฺธิ เวทิตพฺพาฯ ชิโน จ โส ปุงฺคโว จาติ ชินปุงฺคโว, พุโทฺธฯ โส ปน คุนฺนํ วิย พุทฺธานํ สีลาทิเก อปฺปเมยฺยคุเณ อชานนฺตานํ อนมนฺตานํ อคารวนฺตานํ อวนฺทนฺตานํ อญฺญ ทิฎฺฐิคติกานํ พาลานํ อสเตฺถน ปารมีปุญฺญเตเชน อชินีติ วุตฺตํ โหติฯ ตํ ชินปุงฺควนฺติฯ</p>


<p>อยํ ปเนตฺถ ฯ ตหิํ ตหิํ ตสฺมิํ ตสฺมิํ ภเว, อตฺตภาเว วา, ปารมิสญฺจยํ ทานาทิปารมีนํ สมูหํ, จยํ อุปจิตํ ปริสมฺภูตํ, สพฺภิ สเนฺตหิ สปฺปุริเสหิ, คตํ อุปคมิตพฺพํ ปยิรุปาสิตพฺพํ, สุขปฺปทํ อจฺจนฺตสุขสฺส ปติฎฺฐาน ภูตํ, ปทํ นิพฺพานํ คตํ ปตฺตํ อคมิํ, นรานรานํ มนุสฺสเทวานํ, สุขสมฺภวํ โลกิยโลกุตฺตรสุขสฺส การณํ ติวิธ สุขสฺส ลภนการณภูตํ ปุญฺญํ วา ภวํ นิพฺพเตฺตนฺตํ, อนมานํ อนมนฺตานํ อนาทรานํ อวนฺทนฺตานํ วา, ควํ โคณสทิสานํ พาลานํ ชินปุงฺควํ ชยนฺตปุริสุตฺตมํ พุทฺธํ อหํ นเม นมามีติฯ</p>

</p>


<ol>
<li>
มคฺคงฺคนาวํ  
มุนิทกฺขนาวิโก,  
  
อีหาผิยํ ญาณกเรน คาหโก;  
  
อารุยฺห โย ตาย พหู ภวณฺณวา,  
  
ตาเรสิ ตํ พุทฺธมฆปฺปหํ นเมฯ  
</li>
  
<p> เอวํ นวมคาถาย พุทฺธํ นตฺวา อิทานิ พหู สเตฺต ติภวสงฺขาตา สํสารสมุทฺทโต ตาเรเนฺตน คุเณน จ สตฺตานํ ทุกฺขปฺปหาเนน คุเณน จ โถมิตฺวา พุทฺธํ วนฺทิตุ กาโม นฺตฺยาทิคาถมาหฯ อยํ ปน ตต ชร คเณหิ รจิตตฺตา ทฺวาทสกฺขเรหิ ยุตฺตา อินฺทวํส คาถาติ ทฎฺฐพฺพาฯ วุตฺตญฺหิ  ‘‘สายินฺทวํสา ขลุ ยตฺถ ตา ชรา’’ติฯ
</ol></p>


<p>ตสฺสโตฺถฯ ยตฺถ ยสฺสํ คาถายํ ตา ตคณทฺวยญฺจ ชรา ชคณ รคณา จ เจ สิยุํ, สา คาถา ขลุ เอกนฺตํ อินฺทวํสคาถา นามาติฯ</p>


<p>ตตฺถ โย มุนิทกฺขนาวิโกติ สมฺพโนฺธฯ โย พุทฺธ สงฺขาโต เฉโก นาวาเชฎฺฐโกติ อโตฺถฯ ตตฺถ ติ อุโภ โลเก มุนาติ ชานาตีติ มุนิ, ภควาฯ มุนธาตุ ญาเณ อิฯ อถ วา โมนํ วุจฺจติ สพฺพญฺญุตญาณํ, ตํ อสฺส อตฺถีติ มุนิ, ภควาฯ อสฺสถฺยเตฺถ อิปจฺจโยฯ วุตฺตญฺหิ เอกนิปาเต  ‘‘มุนีติ โมนํ วุจฺจติ ญาณํฯ กาย โมเนยฺยาทีสุ วา อญฺญตเรน สมนฺนาคตตฺตา ปุคฺคโล มุนีติ วุจฺจติฯ โส ปเนส อคาริยมุนิ, อนคาริยมุนิ, เสกฺขมุนิ, อเสกฺขมุนิ, ปเจฺจกมุนิ, มุนิมุนีติ อเนกวิโธฯ ตตฺถ อคาริยมุนีติ คิหิ อาคตผโล วิญฺญาตสาสโนฯ อนคาริยมุนีติ ตถารูโปว ปพฺพชิโตฯ เสกฺขมุนีติ สตฺตเสกฺขาฯ อเสกฺขมุนีติ ขีณาสโวฯ ปเจฺจกมุนีติ ปเจฺจกสมฺพุโทฺธฯ มุนิมุนีติ สมฺมาสมฺพุโทฺธ’’ติฯ อิธ ปน มุนิมุนิ อธิเปฺปโตฯ</p>


<p>ติ  เฉโกฯ สมุทฺทตรเณ ทกฺขติ กุสลตฺตํ คจฺฉตีติ ทโกฺข, นาวิโกฯ ทกฺขธาตุ คติยํ อฯ อถ วา ทกฺขติ กุสลกเมฺม อญฺญสฺมิญฺจ กิจฺจากิเจฺจ อทนฺธตาย สีฆํ คจฺฉตีติ ทโกฺข, โยโกจิ กุสโล ปุคฺคโลฯ ทกฺขธาตุ สีฆเตฺถ อฯ ทโกฺข วิยาติ ทโกฺข, พุโทฺธฯ นีตเตฺถน ปน พุโทฺธ สตฺตานํ สํสารสมุทฺทโต อุทฺธารณสฺส การณํ ทกฺขติ ปริจฺฉินฺทติ ญาเณนาติ ทโกฺขติ วุจฺจติฯ ติ สมุทฺทตีรํ นาวาย ตรตีติ นาวิโก, นาวาเชฎฺฐโกฯ ตรติตทฺธิเต ณิโกฯ นาวิโก วิยาติ นาวิโก, พุโทฺธฯ นีตเตฺถน ปน พุโทฺธ นิพฺพานํ ปารํ อฎฺฐมคฺคงฺคนาวาย ตรตีติ นาวิโกติ วุจฺจติฯ ทโกฺข นาวิโก ทกฺขนาวิโก, มุนิ จ โส ทกฺขนาวิโกจาติ มุนิทกฺขนาวิโก, กมฺมธารยสมาโสยํฯ อถ วา ทกฺขนาวิโก วิย ทโกฺข มุนีติ มุนิทกฺขนาวิโก, พุโทฺธฯ อุปมากมฺมธารยสมาโสยํฯ ยถา หิ สมุทฺทตรเณ เฉโก นาวิโก มนุเสฺส สมุทฺทปารํ เนติ, เอวํ พุโทฺธ เวเนยฺยสเตฺต นิพฺพานปารํ เนตีติ วุตฺตํ โหติฯ</p>


<p>มคฺคงฺคนาวํ อารุยฺหาติ สมฺพโนฺธฯ นฺติ อฎฺฐมคฺคงฺค สงฺขาตํ นาวํฯ ติ อาโรหิตฺวาติ อโตฺถฯ กิเลเส มาเรโนฺต อารมฺมณกรณวเสน นิพฺพานํ คจฺฉตีติ มโคฺคฯ มารสทฺทูปปท คมุธาตุ กฺวิฯ มาเรนฺต โคติ วตฺตเพฺพ นิรุตฺตินเยน มโคฺคติ วุตฺตํฯ อถ วา นิพฺพานํ มคฺคติ คเวสตีติ มโคฺคฯ มคฺคธาตุ คเวสเน อฯ นิพฺพานตฺถิเกหิ มคฺคิยติ คเวสิยตีติ วา มโคฺคฯ เอกนฺตโต ชาติ ชราพฺยาธิมรณทุกฺขาทีหิ ปีฬิเตหิ สเตฺตหิ ทุกฺขกฺขยํ นิพฺพานํ ปาปุณตฺถาย มคฺคิตโพฺพ คเวสิตโพฺพติ มโคฺค, จตุมโคฺคฯ วุตฺตญฺหิ ‘‘มโคฺคติ เกนเฎฺฐน นิพฺพานํ มคฺคนเฎฺฐน นิพฺพานตฺถิเกหิ มคฺคนียเฎฺฐน จา’’ติฯ องฺคติ คจฺฉติ ผลนิพฺพานํ เอเตนาติ องฺคํฯ อคิธาตุ คมเน อฯ มคฺคสฺส องฺคํ การณนฺติ มคฺคงฺคํ, สมฺมาทิฎฺฐิ สมฺมาสงฺกปฺป สมฺมาวาจา สมฺมากมฺมนฺต สมฺมาอาชีว สมฺมาวายาม  สมฺมาสติ สมฺมาสมาธิวเสน อฎฺฐมคฺคงฺคํ ลพฺภติฯ นุยติ ถวียตีติ นาวาฯ นุธาตุ ถวิยํ อโวฯ อถ วา โอรโต ปารํ เนตีติ นาวา, ภารํ นยนฺติ เอตายาติ วา นาวาฯ นิธาตุ นยเน อโวฯ มคฺคงฺคสงฺขาตา นาวา มคฺคงฺคนาวาฯ อถ วา นาวา วิย มคฺคงฺคนฺติ มคฺคงฺค นาวาฯ ยถา หิ นาวา อตฺตนิ อารุเฬฺห มนุเสฺส สมุทฺท นทีปารํ เนติ, เอวํ อฎฺฐมคฺคงฺคธมฺมา อตฺตานํ ปฎิปชฺชเนฺต นิพฺพาน ปารํ เนนฺตีติ วุตฺตํ โหติฯ ตํ มคฺคงฺคนาวํฯ</p>


<p>นฺติ วีริยสงฺขาตํ ทพฺพิสารกํฯ วุตฺตญฺหิ  ‘‘ผิเยนาติ ทพฺพิสารเกนา’’ติฯ อีหติ อารพฺภตีติ อีหาฯ อีหติ วายมติ เจตยติ เอเตนาติ วา อีหา, วีริยํฯ  ปน ‘‘อีห เจตาย’’นฺติ วุตฺตํฯ ผาติ วเฑฺฒติ อุทกํ เอเตนาติ ผิยํฯ ผาธาตุ วฑฺฒิยํ อิโยฯ ผาติ ฆเฎฺฎติ อุทกนฺติ วา ผิยํฯ อถ วา ผายติ คจฺฉติ นาวํ เอเตนาติ ผิยํฯ ทพฺพิสารกํฯ ผายิ ธาตุ คติยํ อฯ อาการสฺส อิฯ อีหาสงฺขาตํ ผิยนฺติ อีหาผิยํฯ ผิยํ วิย อีหาติ อีหาผิยํฯ ยถา หิ ผิเยน นาวา อิจฺฉิตฎฺฐานํ คจฺฉติ, เอวํ อีหาสงฺขาเตน วีริเยน ตํ ตํ กิจฺจํ สาเธติ, อิจฺฉิตํ นิพฺพานฎฺฐานํ คจฺฉตีติ อธิปฺปาโยฯ ตํ ปน คาหโกติ ปเท กมฺมํฯ ติ สพฺพญฺญุตญาณสงฺขาเตน หเตฺถนฯ สพฺพํ เญยฺยธมฺมํ ชานาตีติ ญาณํ, สพฺพญฺญุตญาณํฯ ตํ ตํ กมฺมํ กโรตีติ กโร, หโตฺถฯ ญาณสงฺขาโต กโร ญาณ กโร, กรํ วิย ญาณนฺติ วา ญาณกโร, เตน ญาณกเรนฯ ติ ทฬฺหคณฺหมาโน หุตฺวาฯ ติ อฎฺฐมคฺคงฺค สงฺขาตาย ตาย นาวาย, ติ อเนเก เวเนยฺยสเตฺตฯ ติ ติภวสงฺขาตา สํสารวฎฺฎสงฺขาตา วา มหาสมุทฺทโตฯ ตสฺส ปน วจนโตฺถ เหฎฺฐา วุโตฺตเยวฯ</p>


<p>ติ โอติเณฺณสิ, อติกฺกเมสีติ อโตฺถฯ นฺติ ปฎิวิทฺธจตุสจฺจธมฺมํฯ นฺติ สตฺตานํ ทุกฺขปฺปช หนฺตํ ฯ ทุกฺขวิทฺธํเสนฺตนฺติ อโตฺถฯ อถ วา อฆปฺปหนฺติ สตฺตานํ กิเลสปฺปชหนฺตํฯ กิเลสวิทฺธํเสนฺตนฺติ อโตฺถฯ เอตฺถ หิ อฆสโทฺท ทุเกฺข กิเลเส จ วตฺตติฯ ตตฺถ หิ ทุกฺขํ อฆยติ ทุกฺขยตีติ อฆนฺติ จ, อฆยติ ทุกฺขากาเรน ปวตฺตตีติ วา อฆนฺติ จ วุจฺจติฯ กิเลโส ปน อฆยนฺติ ปาปํ กโรนฺติ สตฺตา เอเตนาติ อโฆติ วุจฺจติฯ อฆธาตุ ปาปกรเณ อฯ อฆํ ปชหติ วิทฺธํเสตีติ อฆปฺปโห, พุโทฺธฯ อฆสทฺทูปปทปปุพฺพหาธาตุ จาเคฯ พุโทฺธ เวเนยฺยสตฺตานํ ทุกฺขญฺจ กิเลสญฺจ ธมฺมเทสนาย อปเนตีติ อโตฺถฯ เอตฺถ จ ปฐมวิกเปฺป ทุกฺขสฺส อปฺปหาตพฺพธมฺมตฺตา มเคฺคน อปฺปหาตพฺพมฺปิ ผลูปจาเรน ทุกฺขปฺปชหนฺตนฺติ วุตฺตํฯ นฺติ มุนิทกฺขนาวิกํ อหํ นเม นมามีติ สมฺพโนฺธติฯ</p>


<p>อยํ ปเนตฺถ ฯ โย มุนิทกฺขนาวิโก โย พุทฺธสงฺขาโต เฉโก นาวาเชฎฺฐโก, มคฺคงฺคนาวํ อฎฺฐมคฺคงฺคสงฺขาตํ นาวํ อารุยฺห อาโรหิตฺวา อีหาผิยํ วีริยสงฺขาตํ ทพฺพิสารกํ, ญาณกเรน สพฺพญฺญุตญาณสงฺขาเตน หเตฺถน, คาหโก ทฬฺหํ คณฺหมาโน หุตฺวา ตาย อฎฺฐมคฺคงฺคนาวาย, พหู อเนเก เวเนยฺยสเตฺต ภวณฺณวา ติภวสงฺขาตมหาสมุทฺทโต, ตาเรสิ โอตาเรสิ, พุทฺธํ ปฎิวิทฺธจตุสจฺจธมฺมํ อฆปฺปหํ สตฺตานํ ทุกฺขวิทฺธํเสนฺตํ กิเลส วิทฺธํเสนฺตํ วา ตํ มุนิทกฺขนาวิกํ อหํ นเม นมามีติฯ</p>

</p>


<ol>
<li>
สมติํสติปารมิสมฺภรณํ,  
  
วรโพธิทุเม จตุสจฺจทสํ;  
  
วรมิทฺธิคตํ นรเทวหิตํ,  
  
ติภวูปสมํ ปณมามิ ชินํฯ  
</li>
  
<p> เอวํ  ทสมคาถาย พุทฺธํ วนฺทิตฺวา อิทานิ สมติํ สติปารมิสมฺภรณาทีหิ ปญฺจหิ คุเณหิ โถมิตฺวา ชินํ วนฺทิตุกาโม นฺตฺยาทิคาถมาหฯ อยํ ปน จตูหิ สคเณหิ รจิตตฺตา ทฺวาทสกฺขเรหิ ยุตฺตา โตฎกคาถาติ ทฎฺฐพฺพาฯ วุตฺตญฺหิ  ‘‘อิห โตฎก มมฺพุธิเสหิ มิต’’นฺติฯ ตสฺสโตฺถฯ ยสฺสํ ปฎิปาทํ อมฺพุธิเสหิ จตูหิ สคเณหิ มิตํ ปมิตํ รจิตํ ลกฺขิตํ วา วุตฺตํ อิธ ชคติฉเนฺท โตฎกํ นามาติฯ
</ol></p>


<p>ตตฺถ ปน นฺติ ทสปารมิโย, ทส อุปปารมิโย, ทส ปรมตฺถปารมิโย จาติ สมติํสปารมิโย สมฺภูตํ, ปริปูริตนฺติ อโตฺถฯ ตาสํ ปน วิเสโส ปารมิสทฺทสฺส จ วจนโตฺถ เหฎฺฐา วุโตฺตเยวฯ สมฺภริตฺถ ปริปูรยิตฺถาติ สมฺภรโณ, ชิโนฯ สํปุพฺพภรธาตุ ปูรเณ ยุฯ สมติํสปารมิโย สมฺภรโณติ สมติํสติปารมิสมฺภรโณ, ชิโนฯ ทีปงฺกรพุทฺธสฺส ปาทมูเล ลทฺธพฺยากรณโต ปฎฺฐาย กปฺปสตสหสฺสาธิกานิ จตฺตาริ อสเงฺขฺยยฺยานิ สมติํสปารมิโย ปูรยิตฺถาติ อโตฺถฯ ตํ สมติํสติปารมิสมฺภรณํฯ ติ อุตฺตมโพธิรุกฺขมูเลฯ เอตฺถ จ วรโพธิสทฺทสฺส วจนโตฺถ เหฎฺฐา วุโตฺตเยวฯ ทวติ คจฺฉติ มูลขนฺธตจสาข วิฎป ปลฺลว ผเลหิ วุฑฺฒิํ วิรูฬิํ เวปุลฺลํ รชต สุวณฺณมณิ สนฺตา รุจีหิ อติโสภนํ วา ปาปุณาตีติ ทุโม, โพธิสตฺตสฺส วิชาตทิวเสเยว โพธิสเตฺตน สทฺธิํ สห ชาโต สตหตฺถุเพฺพโธ อสตฺถทุมราชา ลพฺภติฯ ทุธาตุ คติมฺหิ อโมฯ  ปน ‘‘ทุนาติ กมฺปตีติ ทุโมฯ ทุมติ ปูเรติ อากาสตลนฺติ วา ทุโม’’ติ วุตฺตํฯ วโร โพธิ วรโพธิ, วรโพธิ จ โส ทุโม จาติ วรโพธิทุโม, ตสฺมิํฯ</p>


<p>นฺติ จตฺตาริ อริยสจฺจานิ มคฺคญาเณน ปฎิวิชฺฌิตํฯ เอตฺถ จ สจฺจสโทฺท อเนเกสฺวเตฺถสุ ทิสฺสติฯ เสยฺยถิทํฯ สจฺจํ  ภเณ น กุเชฺฌยฺยาติอาทีสุ วาจาสเจฺจฯ สเจฺจ ฐิตา สมณพฺราหฺมณาติอาทีสุ วิรติสเจฺจฯ กสฺมา นุ สจฺจานิ วทนฺติ นานา ปวาทิยาเส กุสลาวทานาติอาทีสุ ทิฎฺฐิสเจฺจฯ เอกญฺหิ สจฺจํ น ทุติยมตฺถีติอาทีสุ ปรมตฺถสเจฺจ นิพฺพาเน เจว มเคฺค จ, จตุนฺนํ สจฺจานํ กติ กุสลาติอาทีสุ อริยสเจฺจฯ สฺวายมิธาปิ อริยสเจฺจ วตฺตตีติ เวทิตโพฺพฯ สถนํ สจฺจํ, อวิตถํฯ สถธาตุ อวิตเถ โณฺยฯ ยถา หิ อคฺคีนํ สภาโว เอกนฺตํ อุโณฺหเยว โหติ, น สีตโล, เอวํ ทุกฺขาทีนํ ปีฬนาทิ สภาวํ เอกนฺตํ สจฺจํ ตถํ อวิตถํ อนญฺญถํ โหติฯ ตํ ปน จตุพฺพิธํ โหติ ทุกฺขสจฺจํ, สมุทยสจฺจํ, นิโรธสจฺจํ, มคฺคสจฺจญฺจาติฯ ตตฺถ ทุกฺขสจฺจนฺติ ทุกฺขจฺฉิตํ ขํ ตุจฺฉนฺติ ทุกฺขํฯ กมฺมธารยสมาโสยํฯ วุตฺตเญฺหตํ  ‘‘ทุอิติ อยํสโทฺท กุจฺฉิเต ทิสฺสติฯ กุจฺฉิตญฺหิ ปุตฺตํ ทุปุโตฺตติ วทนฺติฯ ขํสโทฺท ปน ตุเจฺฉฯ ตุจฺฉญฺหิ อากาสํ ขนฺติ วุจฺจติฯ อิทญฺจ ปฐมสจฺจํ กุจฺฉิตํฯ อเนกอุปทฺทวาธิฎฺฐานโต, ตุจฺฉํพาลชนปริกปฺปิตธุวสุภสุขตฺตภาววิรหิตโตฯ ตสฺมา กุจฺฉิตตฺตา ตุจฺฉตฺตา จ ทุกฺขนฺติ วุจฺจตี’’ติฯ ทุกฺขญฺจ ตํ สจฺจญฺจาติ ทุกฺขสจฺจํฯ เตภูมิกวฎฺฎํ ลพฺภติฯ</p>


<p>สมุทยสจฺจนฺติ อยติ ปวตฺตติ ทุกฺขผลํ เอเตนาติ อโย, โลโภฯ อยธาตุ คติมฺหิ อฯ สํ อวเสส ปจฺจยสํโยเค สติ อุ ทุกฺขุปฺปตฺติยา อโย การโณติ สมุทโยฯ ฉฎฺฐีตปฺปุริสสมาโสยํฯ วุเตฺตเญฺหตํ  ‘‘สํอิติ จ อยํสโทฺท สมาคโม สเมตนฺติอาทีสุ สํโยคํ ทีเปติฯ อุอิติ อยํสโทฺท อุปฺปนฺนํ อุทิตนฺติอาทีสุ อุปฺปตฺติํฯ อยสโทฺท ปน การณํ ทีเปติฯ อิทญฺจาปิ ทุติยสจฺจํ อวเสสปจฺจยสมาโยเค สติ ทุกฺขสฺสุปฺปตฺติการณํฯ อิติ ทุกฺขสฺส สํโยเค อุปฺปตฺติการณตฺตา ทุกฺขสมุทยนฺติ วุจฺจตี’’ติฯ สมุทโย จ โส สจฺจญฺจาติ สมุทยสจฺจํ, โลภสงฺขาตา ตณฺหา ลพฺภติ ฯ นิโรธสจฺจนฺติ โรธติ จรติ ปวตฺตตีติ โรโธ, เตภูมิกวฎฺฎธโมฺมฯ โรธธาตุ จรเณ ณฯ นตฺถิ เตภูมิกวฎฺฎธมฺมสฺส โรโธ จรณํ เอตฺถาติ นิโรโธ, นิพฺพานํฯ อถ วา นิรุชฺฌติ สํสารทุกฺขํ เอตฺถาติ นิโรโธ, นิพฺพานํฯ รุธิธาตุ อาวรเณ ณฯ วุตฺตเญฺหตํ  ‘‘ตติยสจฺจํ ปน ยสฺมา นิสโทฺท อภาวํฯ โรธ สโทฺท จารกํ ทีเปติฯ ตสฺมา อภาโว เอตฺถ สํสาร จารกสงฺขาตสฺส ทุกฺขโรธสฺส สพฺพคติสุญฺญตฺตาฯ สมธิ คเต วา ตสฺมิํ สํสารจารกสงฺขาตสฺส ทุกฺขโรธสฺส อภาโว โหติ ตปฺปฎิปกฺขตฺตาติปิ ทุกฺขนิโรธนฺติ วุจฺจตี’’ติฯ ทุกฺขสฺส วา อนุปฺปาทนิโรธปจฺจยตฺตา ทุกฺขนิโรธนฺติฯ นิโรโธ จ โส สจฺจญฺจาติ นิโรธสจฺจํฯ นิพฺพานํฯ มคฺคสจฺจนฺติ ทุกฺขนิโรธํ นิพฺพานํ มคฺคติ คจฺฉติ เอเตนาติ มโคฺคฯ อฎฺฐงฺคิโก มโคฺคฯ มคฺคธาตุ คติยํ อฯ วุตฺตเญฺหตํ  ‘‘จตุตฺถสจฺจํ ปน ยสฺมา เอตํ ทุกฺขนิโรธํ คจฺฉติ อารมฺมณวเสน ตทภิมุขภูตตฺตา ปฎิปทา จ โหติ ทุกฺขนิโรธปฺปตฺติยาฯ ตสฺมา ทุกฺขนิโรธคามินิปฎิปทาติ วุจฺจตี’’ติฯ มโคฺค จ โส สจฺจญฺจาติ มคฺคสจฺจํฯ อฎฺฐงฺคิโก มโคฺค ลพฺภติฯ ยสฺมา ปเนตานิ พุทฺธาทโย อริยา ปฎิวิชฺฌนฺติ, ตสฺมา อริยสจฺจานีติปิ วุจฺจนฺติฯ อถ วา พุทฺธาทีหิ อริเยหิ ปฎิวิชฺฌิยนฺติ, ตสฺมา อริยสจฺจานีติปิ วุจฺจนฺติฯ</p>


<p>เตสํ ปน ลกฺขณาทีนิ เอวํ เวทิตพฺพานิฯ เอตฺถ หิ พาธนลกฺขณํ ทุกฺขสจฺจํ, สนฺตาปนรสํ, ปวตฺติปจฺจุปฎฺฐานํ, ปภวลกฺขณํ สมุทยสจฺจํ, อนุปเจฺฉทกรณรสํ, ปลิโพธปจฺจุปฎฺฐานํฯ สนฺติลกฺขณํ นิโรธสจฺจํ, อจฺจุติรสํ, อนิมิตฺตปจฺจุปฎฺฐานํฯ นิยฺยานลกฺขณํ มคฺคสจฺจํ, กิเลสปฺปหาน กรณรสํ, วุฎฺฐานปจฺจุปฎฺฐานนฺติฯ เอเตสุ ปน จตูสุ สเจฺจสุ ปฐมตติยสจฺจานิ ผลานิ โหนฺติฯ ทุติย จตุตฺถสจฺจานิ เหตูนิ โหนฺติฯ ปุริมานิ เทฺวสจฺจานิ ทุทฺท สตฺตา คมฺภีรานิฯ ปจฺฉิมานิ เทฺวสจฺจานิ คมฺภีรตฺตา ทุทฺทสานิฯ</p>


<p>อปิ  จ โข ปน ทุกฺขนิโรธํ อริยสจฺจํ คมฺภีรเญฺจว ทุทฺทสญฺจาติ เวทิตพฺพํฯ เอเกกสฺส ปน สจฺจสฺส จตุนฺนํ จตุนฺนํ อตฺถานํ วเสน โสฬส สจฺจฎฺฐา โหนฺติฯ เตน วุตฺตํ  ‘‘ทุกฺขสฺส ปีฬนโฎฺฐ สงฺขตโฎฺฐ สนฺตาปโฎฺฐ วิปริณามโฎฺฐ, อิเม จตฺตาโร ทุกฺขสฺส ทุกฺขฎฺฐา ตถา อวิตถา อนญฺญถาฯ เอวํ ทุกฺขํ ตถเฎฺฐน สจฺจํฯ สมุทยสฺส อายูหนโฎฺฐ นิทานโฎฺฐ สํโยคโฎฺฐ ปลิโพธโฎฺฐ, อิเม จตฺตาโร สมุทยสฺส สมุทยฎฺฐา ตถา อวิตถา อนญฺญถาฯ เอวํ สมุทโย ตถเฎฺฐน สจฺจํฯ นิโรธสฺส นิสฺสรณโฎฺฐ วิเวกโฎฺฐ อสงฺขตโฎฺฐ อมตโฎฺฐ, อิเม จตฺตาโร นิโรธสฺส นิโรธฎฺฐา ตถา อวิตถา อนญฺญถา, เอวํ นิโรโธ ตถเฎฺฐน สจฺจํฯ มคฺคสฺส นิยฺยานโฎฺฐ เหตฺวโฎฺฐ ทสฺสนโฎฺฐ อธิปเตยฺยโฎฺฐ, อิเม จตฺตาโร มคฺคสฺส มคฺคฎฺฐา ตถา อวิตถา อนญฺญถา, เอวํ มโคฺค ตถเฎฺฐน สจฺจ’’นฺติฯ</p>


<p>ทสฺสนํ ทสํ, ทิสติ ปสฺสตีติ วา ทสํ, จตุมคฺคญาณํฯ ทิสธาตุ อเปกฺขเน อฯ จตุนฺนํ สจฺจานํ ทสฺสนํ อสฺสาติ จตุสจฺจทโส, ชิโนฯ อถ วา จตฺตาริ สจฺจานิ อทสฺสิ อปสฺสีติ จตุสจฺจทโส, ชิโนฯ โส จตฺตาริ สจฺจานิ จตุมคฺคญาเณน อปฺปฎิวิชฺฌีติ อโตฺถฯ ตํ จตุสจฺจทสํฯ จตุสจฺจญาณํ ปน ทุวิธํ โหติ อนุโพธญาณญฺจ, ปฎิเวธ ญาณญฺจาติฯ ตตฺถ อนุโพธญาณํ โลกิยํ อนุสฺสวาทิวเสน นิโรเธ มเคฺค จ ปวตฺตติ, ปฎิเวธญาณํ โลกุตฺตรํ นิโรธมารมฺมณํ กตฺวา กิจฺจโต จตฺตาริปิ สจฺจานิ ปฎิวิชฺฌติฯ ยถาห โย ภิกฺขเว ทุกฺขํ ปสฺสติ, ทุกฺขสมุทยมฺปิ โส ปสฺสติฯ ทุกฺขนิโรธมฺปิ ปสฺสติ, ทุกฺขนิโรธคามินิปฎิ ปทมฺปิ ปสฺสตีติ สพฺพํ วตฺตพฺพํฯ จตุสจฺจปฎิเวธญาณํ ปน อนุโพธญาเณน วินา น ปวตฺตติ, ตสฺมา อนุโพธ ญาณตฺถาย ปุเพฺพ จตุสจฺจกมฺมฎฺฐานํ ปณฺฑิเตน สมารมฺภิ ตพฺพนฺติ ฯ นนุ จ อริยสาวกา จตฺตาริ สจฺจานิ ปฎิวิชฺฌนฺติฯ อถ กสฺมา ชิโนเยว จตุสจฺจทสนฺติ โถมิโตติฯ ภควา ปน อริยสาวเกหิ วิสิเฎฺฐน อนโญฺญปเทเสน อรหตฺตมคฺคญาเณน จตฺตาริ สจฺจานิ ปฎิวิชฺฌนฺติฯ ตสฺมา ภควาเยว จตุสจฺจทสนฺติ อภิตฺถวิโตติฯ ตตฺถ ปน ฐเปตฺวา ตณฺหญฺจ นิพฺพานญฺจ อวเสสธมฺมา ทุกฺขสจฺจํ นามฯ อฎฺฐสตตณฺหาวิจริตา สมุทยสจฺจํ นามฯ นิพฺพานํ นิโรธ สจฺจํ นามฯ อฎฺฐงฺคิโก มโคฺค มคฺคสจฺจํ นามฯ วุตฺตํ ปน  –</p>


<p>
‘‘ทุกฺขํ เตภูมกํ วฎฺฎํ, ตณฺหา สมุทโย ภเว;  
  
นิโรโธ นาม นิพฺพานํ, มโคฺค โลกุตฺตโร มโต’’ติฯ  
</p>
  
<p>นฺติ วรํ อิทฺธิคตํฯ อุตฺตมํ อตีตพุทฺธานํ อิทฺธิํ ปตฺตนฺติ อโตฺถฯ อถ วา อุตฺตมานํ อิทฺธีนํ ปติฎฺฐานภูตนฺติ อโตฺถฯ อิชฺฌนํ สมิชฺฌนํ อิทฺธิ, อิชฺฌติ สมิชฺฌติ นิปฺปชฺชตีติ วา อิทฺธิฯ อิทฺธิวิธญาณญฺจ อรหตฺตมโคฺค จ ลพฺภติฯ วุตฺตญฺหิ  ‘‘ตถา เนกฺขมฺมํ อิชฺฌตีติ อิทฺธีติ จ อรหตฺตมโคฺค อิชฺฌตีติ อิทฺธี’’ติ จฯ อถ วา อิชฺฌนฺติ สตฺตา เอตาย อิทฺธา วุทฺธา อุกฺกํสคตา โหนฺตีติ อิทฺธิ, อฎฺฐสมาปตฺติโย จ จตฺตาโร มคฺคา จ ลพฺภนฺติฯ อิธธาตุ วุฑฺฒิยนฺติ ปจฺจโยฯ อถ วา ตปจฺจโย อิตฺถิลิงฺคโชตโก อีปจฺจโย จฯ อิทฺธิํ อคมินฺติ อิทฺธิคโต, ชิโนฯ อถ วา คจฺฉติ ปติฎฺฐหติ เอตฺถาติ คโต, วรานํ อุตฺตมานํ อิทฺธีนํ คโต ปติฎฺฐานภูโตติ วรมิทฺธิคโต, ชิโนฯ ตํ วรมิทฺธิคตํฯ กิญฺจาปิ ปน อริยสาวกา อิทฺธิปฺปตฺตา โหนฺติ, พุทฺธา ปน วิเสสโต เอตาย อภิญฺญาย อิทฺธา สมิทฺธา วุทฺธา อติอุกฺกํสคตา โหนฺติ, ตสฺมา พุโทฺธเยว วรมิทฺธิคตนฺติ อภิตฺถวิตุํ อรหตีติ เวทิตโพฺพฯ</p>


<p>นฺติ มนุสฺสเทวานํ โลกิยโลกุตฺตร สงฺขาตํ หิตํ ปโยชนํ ธารณํฯ เตสํ ปน อโตฺถ เหฎฺฐา  วุโตฺตเยวฯ นฺติ ติภวอุปสมํฯ ปุนพฺภวาภินิพฺพตฺติยา อภาวโต กามรูปอรูปสงฺขาเตหิ ตีหิ ภเวหิ ตีสุ ภเวสุ ปุนพฺภวาภินิพฺพตฺติโต วา อุปสมิตํ นิพฺพุตํ นิรุทฺธนฺติ อโตฺถฯ ภวนฺติ สตฺตา เอตฺถาติ ภโว, ตโย ภวา ติภวา, เตหิ อุปสมิตฺถาติ ติภวูปสโม, ชิโนฯ ตํ ติภวูปสมํฯ ภควโต ปน โพธิปลฺลเงฺกว กามรูปารูปสงฺขาเตสุ ตีสุ ภเวสุ ปฎิสนฺธิชนกานํ อวิชฺชาตณฺหามูลกานํ ปุญฺญาทิสงฺขารานํ อรหตฺตมคฺคญาเณน นิรวเสสํ ปหีนตฺตา ปุนพฺภวาภินิพฺพตฺติ นตฺถิฯ ตสฺมา ภควนฺตํเยว วิเสเสน ติภวูปสมนฺติ โถเมตีติ วุตฺตํ โหติฯ นฺติ ปญฺจมารชยนฺตํ พุทฺธํฯ ติ อหํ ญาณสมฺปยุตฺตจิเตฺตน อาทรํ วนฺทามีติ โยชนาฯ</p>


<p>อยํ ปเนตฺถ ฯ สมติํสติ สมฺภรณํ สมติํสปารมิโย สมฺภูตํ ปริปูริตํ, วรโพธิทุเม อุตฺตมโพธิรุกฺขมูเล, จตุสจฺจทสํ จตฺตาริ อริยสจฺจานิ มคฺคญาเณน ปสฺสนฺตํ ปฎิวิชฺฌนฺตํ, วรมิทฺธิคตํ อุตฺตมํ อตีต พุทฺธานํ อิทฺธิปตฺตํ อุตฺตมานํ อิทฺธีนํ ปติฎฺฐานภูตํ วา, นรเทวหิตํ มนุสฺสเทวานํ โลกิยโลกุตฺตรสงฺขาตํ ปโยชนํ ธารณํ, ติภวูปสมํ กามรูปอรูปสงฺขาเตหิ ตีหิ ภเวหิ อุปสมิตํ, กามรูปารูปสงฺขาเตสุ ตีสุ ภเวสุ ปุนพฺภวา ภินิพฺพตฺติโต อุปสมิตํ นิพฺพุตํ วา, ชินํ ปญฺจมารชยนฺตํ พุทฺธํ ปณมามิ อหํ ญาณสมฺปยุตฺตจิเตฺตน อาทรํ วนฺทามีติฯ</p>

</p>


<ol>
<li>
สตปุญฺญชลกฺขณิกํ วิรชํ,  
  
คคนูปมธิํ ธิติเมรุสมํ;  
  
ชลชูปมสีตลสีลยุตํ,  
  
ปถวีสหนํ ปณมามิ ชินํฯ  
</li>
  
<p> เอวํ  เอกาทสมคาถาย ชินํ วนฺทิตฺวา อิทานิ สตปุญฺญชลกฺขณิกนฺตฺยาทีหิ ฉหิ คุเณหิ โถมิตฺวา ชินํ วนฺทิตุ กาโม นฺตฺยาทิคาถมาหฯ อยํ ปน จตูหิ ส คเณหิ รจิตตฺตา ทฺวาทสกฺขเรหิ ยุตฺตา โตฎกคาถาติ ทฎฺฐพฺพาฯ สาธกํ ปน อนนฺตรคาถาวณฺณนายํ วุตฺตเมวฯ
</ol></p>


<p>ตตฺถ นฺติ อเนกปารมีปุญฺญเตเชน ชาเตน ทฺวตฺติํสมหาปุริสลกฺขเณน สมฺปนฺนํฯ เอตฺถ จ สตสโทฺท อเนกสงฺขฺยาวาจโกฯ สตเตโช สหสฺสรํ สีติอาทีสุ วิยฯ สเตน อเนเกน ปารมีปุญฺญเตเชน ชาตนฺติ สตปุญฺญชํ, ลกฺขิยติ ลกฺขิตพฺพํ พุทฺธทพฺพํ เอเตหีติ ลกฺขณํ, ทฺวตฺติํสมหาปุริสลกฺขณาทิฯ ลกฺขธาตุ ทสฺสนเงฺกสุยุฯ สตปุญฺญชญฺจ ตํ ลกฺขณญฺจาติ สตปุญฺญช ลกฺขณํฯ ตํ อสฺส อตฺถีติ สตปุญฺญชลกฺขณิโก, ชิโนฯ ตํฯ ภควา หิ อนเนฺตสุ จกฺกวาเฬสุ สเพฺพ สตฺตา เอเกกํ ปุญฺญกมฺมํ สตกฺขตฺตุํ กเรยฺยุํฯ เอตฺตเกหิ ชเนหิ กตํ ปุญฺญกมฺมํ โพธิสโตฺต เอโกว เอเกกํ สตคุณํ กตฺวา นิพฺพเตฺตน ปารมีปุญฺญเตเชน ชาเตหิ ทฺวตฺติํส มหาปุริสลกฺขเณหิ จ อสีติอนุพฺยญฺชน ลกฺขเณ หิ จ สมฺปโนฺนติ สตปุญฺญชลกฺขณิกนฺติ โถเมตีติ อธิปฺปาโยฯ วุตฺตญฺหิ  –</p>


<p>‘‘สตปุญฺญ ลกฺขโณติ อนเนฺตสุ จกฺกวาเฬสุ สเพฺพ สตฺตา เอเกกํ ปุญฺญกมฺมํ สตกฺขตฺตุํ กเรยฺยุํ, เอตฺตเกหิ ชเนหิ กตกมฺมํ โพธิสโตฺต สยเมว เอโก สตคุณํ กตฺวา นิพฺพโตฺตฯ ตสฺมา สตปุญฺญลกฺขโณติ วุจฺจติฯ เกจิ ปน สเตน สเตน ปุญฺญกเมฺมน นิพฺพตฺตํ เอเกกลกฺขโณติ วทนฺติฯ เอวํ สเนฺต โย โกจิ พุโทฺธ ภเวยฺยาติฯ ตํ อฎฺฐกถาสุ ปฎิกฺขิตฺต’’นฺติฯ  ปน ‘‘สต ปุญฺญลกฺขณนฺติ สเตน สเตน ปุญฺญกเมฺมน นิพฺพตฺตํ เอเกกํ ลกฺขณํ ฯ เอวํ สเนฺต โย โกจิ พุโทฺธ ภเวยฺยาติ น โรจยิํสุฯ อนเนฺตสุ ปน จกฺกวาเฬสุ สเพฺพ สตฺตา เอเกกํ กมฺมํ สตกฺขตฺตุํ กเรยฺยุํฯ เอตฺตเกหิ ชเนหิ กตํ กมฺมํ โพธิสโตฺต เอโกว เอเกกํ สตคุณํ กตฺวา นิพฺพโตฺตฯ ตสฺมา สตปุญฺญลกฺขโณติ อิมมตฺถํ โรจยิํสู’’ติ วุตฺตํฯ ทฺวตฺติํสมหาปุริสลกฺขณํ ปน อุปริ อาวิภวิสฺสตีติฯ</p>


<p>นฺติ ราครชาทีนํ อภาวา วิคตรชํฯ รญฺชติ สญฺชติ รูปาทิอารมฺมเณสูติ รโช, ราคาทิรโชฯ รนฺชธาตุ ราเค อฯ วิคโต รโช อสฺสาติ วิรโช, ชิโนฯ ตํ วิรชํฯ ชิโน หิ โพธิปลฺลเงฺกเยว สพฺพกิเลสมาร รชสฺส ชยิตตฺตา วิคตรโชติ อโตฺถฯ นฺติ เอตฺถ ธี วุจฺจติ สพฺพญฺญุตญาณํฯ ตสฺมา อากาสูปมสพฺพญฺญุต ญาณวนฺตนฺติ อโตฺถฯ คจฺฉนฺติ เอตฺถ วิหงฺคมาทโยติ คคนํ, อากาโสฯ คมุธาตุ คติยํ ยุฯ มการสฺส โคฯ อุปมิยเต อุปมาฯ ภาวสาธโนยํฯ อุปปุพฺพมาธาตุ ปริมาเน อฯ สพฺพเญยฺยธมฺมํ ธรติ ชานาตีติ ธี, สพฺพญฺญุต ญาณํฯ ธรธาตุ ญาเณ กฺวิ, อิตฺถิลิงฺคโชตกอีปจฺจโย จฯ คคเนน อากาเสน ยุตฺตา อุปมา คคนูปมา, ตํ สทิสํ ธี สพฺพญฺญุตญาณํ ยสฺสาติ คคนูปมธิ, ชิโนฯ ตํ คคนูปมธิํฯ อยํ ปน อนนฺตาทิคุณหีนตฺตา ธมฺมหีโนปมา นามฯ วุตฺตญฺหิ  ‘‘ธมฺมหีนามุขโมฺภช, สทิสํ มุนิโน อิตี’’ติฯ ยถา หิ อากาโส อนโนฺตติ วุตฺตตฺตา อากาโส อนโนฺต หุตฺวา วิตฺถรติ, เอวํ ภควโต อนนฺตํ พุทฺธญาณนฺติ วุตฺตตฺตา สพฺพญฺญุตญาณสฺส อนนฺตารมฺมณตฺตา จ ญาณํ อนนฺตํ หุตฺวา วิตฺถรติฯ ตสฺมา คคนูปมธินฺติ โถเมตีติฯ</p>


<p>นฺติ เอตฺถ ธิติ วุจฺจติ สมาธิฯ สิเนรุปพฺพต สทิสํ อจลสมาธิวนฺตนฺติ อโตฺถฯ ธิยติ ฐปิยติ สมฺปยุตฺตธเมฺม  เอการมฺมเณ เอเตนาติ ธิติ, ภควโต โลกิยโลกุตฺตรฌานสมาธิฯ ธิธาตุ ธารเณติฯ รํสิยา อนฺธการํ มินาติ หิํสตีติ เมรุ, ปพฺพตราชาฯ มีธาตุ หิํสายํ รุปจฺจโยฯ อิมํ วจนตฺถญฺหิ สิเนรุสฺส ปาจีนปสฺสํ รชตมยํ, ทกฺขิณปสฺสํ มณิมยํ, ปจฺฉิมปสฺสํ ผลฺลิกมยํ, อุตฺตรปสฺสํ สุวณฺณมยํ โหตีติ วุตฺตวจนํ สนฺธาย วุตฺตํฯ อถ วา มินาติ หิํสติ สเพฺพ ปพฺพเต อตฺตโน อุจฺจตรเฎฺฐนาติ เมรุ, เมรุนา สโม ธิติ สมาธิ ยสฺสาติ ธิติเมรุสโม, ชิโนฯ ตํ ธิติเมรุ สมํฯ ยถา หิ เมรุราชา อฎฺฐหิ ทิสาหิ อาคเตหิ วาเตหิ น กมฺปติ น จลติ, เอวํ ชิโน กามจฺฉนฺทาทินีวรเณ ปชหิตฺวา โลกุตฺตรชฺฌานสมาธินา สมนฺนาคตตฺตา อฎฺฐหิ โลกธเมฺมหิ จ มิจฺฉาทิฎฺฐิวาเตหิ จ น กมฺปติ น จลตีติ ธิติเมรุสมนฺติ โถเมติฯ</p>


<p>นฺติ อุทกชาตปฺปทุมสทิเสน อติสีตเลน อสเงฺขฺยยฺยสีเลน สํยุตฺตํฯ วุตฺตญฺหิ  ‘‘สีลํ ตสฺส อสเงฺขฺยยฺย’’นฺติฯ  ‘‘ภควโต ปน สีลํ อสเงฺขฺยยฺยเมวา’’ติฯ ชลติ ทิพฺพตีติ ชลํ, อุทกํฯ ชลธาตุ ทิตฺติยํ อฯ ชเล อุทเก ชาตํ ชลชํ, ปทุมํฯ ชลเชน ปทุเมน อุปมํ สทิสนฺติ ชลชูปมํ, สีลํฯ สุขตฺถิเกหิ เสวิยตีติ สีตลํ, สีลํฯ สิธาตุ เสวายํ ตลปจฺจโยฯ อถ วา สีตคุณํ ลาติ คณฺหาตีติ สีตลํ, สีลํฯ สีตสทฺทูปปท ลาธาตุ คหเณ กฺวิฯ อุทเก ปน ชาตํ ปทุมํ อุทเกน อุณฺหสฺส สมิตตฺตา สีตลํ วิยฯ สีลํ ปน พุทฺธสฺส กิเลสตา ปนสฺส สเมตตฺตา อจฺจนฺตสีตลํ โหติฯ สุรกฺขิตญฺหิ วิสุทฺธํ สีลํ กิเลสปฺปหาเนน สตฺตานํ กิเลสปริฬาหํ อุปสเมติ น หริตจนฺทนํ มุตฺตาหาโร มณิ อุทกํ วาโต จนฺทกิรโณ จฯ ตสฺมา สีลเมว สีตลนฺติ อจฺจนฺตสีตลนฺติ วุจฺจติฯ เตน วุตฺตํ  –</p>


<p>
‘‘น  
ตํ สชลทา วาตา, น จาปิ หริจนฺทนํ;  
  
เนว หารา น มณโย, น จนฺทกิรณงฺกุรา;  
  
สมยนฺตีธ สตฺตานํ, ปริฬาหํ สุรกฺขิตํ;  
  
ยํ สเมติทํ อริยํ, สีลํ อจฺจนฺตสีตล’’นฺติฯ  
</p>
  
<p>อยํ ปน ตสฺส คาถาทฺวยสฺสโตฺถฯ สุรกฺขิตํ สุฎฺฐุรกฺขิตํ อริยํ วิสุทฺธํ อจฺจนฺตสีตลํ อิทํ สีลํ อิธโลเก สตฺตานํ ยํ ปริฬาหํ สเมติ, ตํ ปริฬาหํ สชลทา อุทกทเทน เมเฆน สห ปวตฺตา วาตา สีตวาตา น สมยนฺติ หริตจนฺทนญฺจาปิ น สมยติฯ หารา มุตฺตาหารา เนว สมยนฺติฯ มณโย เวฬุริยาทิมณิโย น สมยนฺติฯ จนฺทกิรณงฺกุรา จนฺทสฺส รํสิองฺกุรา น สมยนฺตีติฯ สีลติ สมาธิยติ กายกมฺมาทีนํ สุสีลฺยวเสน น วิปฺปกิรตีติ สีลํฯ สีลธาตุ สมาธิมฺหิ อฯ อถ วา สีลนฺติ สมาทหนฺติ จิตฺตํ เอเตนาติ สีลํ, สีเลนฺติ วา เอเตน กุสเล ธเมฺม อุปธาเรนฺติ อาภุโส ธาเรนฺติ สาธโวติ สีลํ, เจตนาธโมฺม, กุสลจิตฺตุปฺปาโท วา ลพฺภติฯ สีลธาตุ อุปธารเณ อฯ วุตฺตเญฺหตํ  ‘‘เกนเฎฺฐน สีลนฺติ สีลนเฎฺฐน สีลํฯ กิมิทํ สีลํ นาม, สมาธานํ วา, กายกมฺมาทีนํ สุสีลฺยวเสน อวิปฺปกิณฺณตาติ อโตฺถฯ อุปธารณํ วา, กุสลานํ ธมฺมานํ ปติฎฺฐานวเสน อาธารภาโวติ อโตฺถ’’ติฯ ชลชูปเมน ปทุมสทิเสน สีตเลน อจฺจนฺตสีตเลน สีเลน อสเงฺขฺยยฺยสีเลน ยุโตฺตติ ชลชูปมสีตลสีลยุโต, ชิโนฯ ตํ ชลชูปมสีตลสีลยุตํฯ ยถา หิ อุทเก ชาตํ ปทุมํ ชเลน สีตลํ โหติ, เอวํ ภควโต มคฺคสีเลน กิเลสุปตาปนสฺส ปหีนตฺตา ตํ สีตลํ อจฺจนฺตสีตลํฯ เตน สมฺปยุโตฺตติ ชลชูปมสีตลสีล ยุตนฺติ โถเมตีติ วุตฺตํ โหติฯ</p>


<p>นฺติ ปถวี วิย ขนฺติสมฺปนฺนํ ขนฺติวนฺตํ วาฯ ปถนฺติ ปติฎฺฐหนฺติ เอตฺถ ตรุปพฺพตาทโยติ ปถวี, ภูมิฯ ปถธาตุ ปติฎฺฐายํ  วีปจฺจโยฯ อถ วา ปุถุ หุตฺวา ชาตนฺติ ปถวีฯ ชาตตทฺธิตเตฺถ วีปจฺจโยฯ สหยเต ขมิยเต สหนํ, สหติ ขมตีติ วา สหนํ, อธิวาสนขนฺติฯ สหธาตุ ขนฺติยํ ยุฯ ปถวี วิย สหนํ ขมนํ ยสฺส โสติ ปถวีสหโน, ชิโนฯ ตํ ปถวีสหนํฯ ยถา หิ ปถวี อตฺตโน อุปริ ปกฺขิตฺตํ สุจิมฺปิ อสุจิมฺปิ สพฺพํ สหติ, น ปฎิฆานุนยํ กโรติ, เอวํ ชิโน อิฎฺฐารมฺมณมฺปิ อนิฎฺฐารมฺมณมฺปิ สพฺพํ สหติ, น ตตฺถ ปฎิฆานุนยํ กโรตีติ ปถวีสหนนฺติ โถเมตีติ อธิปฺปาโยฯ เตน วุตฺตํ  –</p>


<p>
‘‘ลาภาลาเภ น สชฺชนฺติ, สมฺมานนวิมานเน;  
  
ปถวีสทิสา พุทฺธา, ตสฺมา เต น วิราธิยา’’ติฯ  
</p>
  
<p>อหํ ชินํ ปณมามิ วนฺทามีติ สมฺพโนฺธฯ</p>


<p>อยํ ปเนตฺถ ฯ สตปุญฺญชลกฺขณิกํ อเนกปารมีปุญฺญเตเชน ชาเตน ทฺวตฺติํสมหาปุริสลกฺขเณน สมฺปนฺนํ, วิรชํ ราครชาทีนํ อภาวา วิคตรชํ, คคนูปมธิํ อากาสูปมสพฺพญฺญุตญาณวนฺตํ, ธิติเมรุสมํ สิเนรุปพฺพตสทิสํ อจลสมาธิวนฺตํ, ชลชูปมสีตล สีลยุตํฯ อุทกชาตปฺปทุมสทิเสน อจฺจนฺตอติสีตเลน อสเงฺขฺยยฺยสีเลน สมฺปยุตฺตํ, ปถวีสหนํ ปถวี วิย ขนฺติสมฺปนฺนํ, ขนฺติวนฺตํ วา, ชินํ ปญฺจมารวิชยํ พุทฺธํ อหํ สกฺกจฺจํ ปณมามิ วนฺทามีติฯ</p>

</p>


<ol>
<li>
โย พุโทฺธ สุมติ ทิเว ทิวากโรว,  
  
โสภโนฺต รติชนเน สิลาสนมฺหิ;  
  
อาสีโน สิวสุขทํ อเทสิ ธมฺมํ,  
  
เทวานํ ตมสทิสํ นมามิ นิจฺจํฯ  
</li>
  
<p> เอวํ  ทฺวาทสมคาถาย ชินํ วนฺทิตฺวา อิทานิ ตาวติํสปุเร มาตุเทวปุตฺตปฺปมุขานํ อุปปตฺติเทวานํ อภิธมฺมํ เทสก คุเณน อภิตฺถวิตฺวา วนฺทิตุกาโม ตฺยาทิคาถมาหฯ อยํ ปน ม น ช ร คเณหิ จ เอกครุนา จ ตีหิ ยตีหิ จ ทสหิ ยตีหิ จ รจิตตฺตา เตรสกฺขร สํยุตฺตา ปหสฺสิณีคาถาติ ทฎฺฐพฺพาฯ วุตฺตเญฺหตํ  ‘‘มฺนา ชรา โค ติทสยติปฺปหสฺสิณี สา’’ติฯ
</ol></p>


<p>ตสฺสโตฺถฯ ยสฺสํ ปฎิปาทํ มฺนา มคณ นคณา จ ชรา ช คณ รคณา จ โค ครุ จ ติทสยติ ติยติ จ ทสยติ จ เจ สิยา, สา คาถา ปหสฺสิณีคาถา นามาติฯ ตตฺถ สุมติ โย พุโทฺธ ธมฺมํ เทวานํ อเทสีติ สมฺพโนฺธฯ ติ อนิยมวาจกสพฺพนามปทํฯ ตสฺส วจนโตฺถ น กาตโพฺพฯ วุตฺตญฺหิ  –</p>


<p>
‘‘รุฬฺหีขฺยาตํ นิปาตญฺจุ, ปสคฺคาลปนํ ตถา;  
  
สพฺพนามนฺติ เอเตสุ, น กโต วิคฺคโห ฉสู’’ติฯ  
</p>
  
<p>อถ วา สพฺพนามภาวํ ยาตีติ โย, อนิยมวาจก ภาวํ ยาตีติ วา โยฯ สพฺพนามภาเวน ยาติ ปวตฺตตีติ วา โยฯ อนิยมวาจกภาเวน ยาติ ปวตฺตตีติ วา โยฯ สพฺพนามภาเวน ยาตโพฺพ ญาตโพฺพติ วา โย, ยาตโพฺพ ญาตโพฺพ เอเตน อนิยมโตฺถติ วา โยฯ สพฺพนามสงฺขาตํ ยอิติปทํ ลพฺภติฯ โย ยาทิ โสติ อโตฺถฯ ติ ปฎิวิทฺธจตุสจฺจธโมฺม, ปฎิวิทฺธสพฺพเญยฺยธโมฺม วาฯ ตสฺส ปน วจนโตฺถ เหฎฺฐา วุโตฺตเยวฯ ติ สุนฺทรสพฺพญฺญุตญาณวาโต, เทสนาญาณวาโต วาฯ อเทสิ ธมฺมํ เทวานนฺติ วุจฺจมานตฺตา หิ อิธ สพฺพญฺญุต ญาณํ สุมตีติ วุจฺจติฯ มนติ ชานาติ สพฺพเญยฺยธมฺมํ เทเสตพฺพธมฺมํ วาติ มติฯ มนธาตุ ญาเณติฯ สุนฺทรา มติ สุมติ, สพฺพเญยฺยธมฺมานํ ยถาสภาวชานนสมตฺถํ เตสํ เทเส ตพฺพปฺปการชานนสมตฺถํ  โพเธตพฺพปุคฺคลานํ อาสยาธิ มุตฺติยาทิวิภาวนสมตฺถญฺจาติ ติสมตฺถสมฺปนฺนํ สพฺพญฺญุตญาณํ ลพฺภติฯ สุมตีติ อิมินา หิ สพฺพญฺญุตญาณเมว อภิธมฺมกถาย สมุฎฺฐานภาเว สมตฺถํฯ นาญฺญนฺติ อิมมตฺถํ ทีเปโนฺต อภิธมฺมกถาย อนญฺญสาธารณภาวํ ทเสฺสติฯ สุนฺทรา มติ อสฺส อสฺมิํ วา อตฺถีติ สุมติ, พุโทฺธฯ สมาสนฺต ตทฺธิตายํฯ ตทสฺสตฺถีติวี จาติ สุเตฺต จสเทฺทน อปจฺจโยฯ ยถา ปีติสุขนฺติฯ วุตฺตญฺหิ  ‘‘อยญฺจ ปีติ อิทญฺจ สุขํ อสฺส ฌานสฺส อสฺมิํ วา ฌาเน อตฺถีติ อิทํ ฌานํ ปีติสุขนฺติ วุจฺจตี’’ติฯ</p>


<p>ติ ทิวเสฯ สูริโยภาเสน ทิพฺพติ เอตฺถาติ ทิโวฯ ทิวุธาตุ ชุติยํ อฯ ตสฺมิํ ทิเวฯ ติ สูริโย อิวฯ ทิวาทินํ กโรตีติ ทิวากโร, สูริโยฯ ทิวาสทฺทูป ปท กรธาตุ กรเณ อฯ อถ วา ทิวา ทิวเส กโร รํสิ อสฺสาติ ทิวากโรฯ กรสโทฺท หิ รํสิวาจโกฯ ติ วิโรจมาโน หุตฺวาฯ สุภติ วิโรจติ ฉพฺพณฺณรํสิอาทีหีติ โสภโนฺต, พุโทฺธฯ สุภธาตุ โสเภ, ทิตฺติยํ วา อนฺตปจฺจโยฯ ภควา หิ ฉพฺพณฺณรํสีหิ ทฺวตฺติํสมหาปุริสลกฺขเณหิ อสีตฺยานุพฺยญฺชนลกฺขเณหิ จ เทวานํ มเชฺฌ โสภติ วิโรจตีติ อโตฺถฯ ติ เทวานํ อตปฺปกปีติโสมนสฺสุปฺปาทเน, เปมุปฺปาทเน วาฯ รมนํ รติฯ รมุธาตุ กีฬายนฺติฯ ตํ ชเนติ อุปฺปาเทตีติ รติชนนํฯ สิลาสนํฯ รติสทฺทูปปท ชนธาตุ ชนเน ยุฯ ตสฺมิํ รติชนเนฯ</p>


<p>ติ ติทสาลเย, ปาริจฺฉตฺตกมูเล ชาเต นิกฺขิเตฺต วา ทีฆโต สฎฺฐิโยชเน วิตฺถารโต ปณฺณาส โยชเน ปุถุลโต ปนฺนรสโยชเน วณฺณโต ชยสุมนปุปฺผสทิเส รตฺตกมฺปลวเณฺณ วา สณฺหสุขุเม ปณฺฑุกมฺป ลนามเก สิลาสเนฯ สเกฺกน เสวิยตีติ สิลํฯ ปาสาโณ ฯ สิธาตุ เสวายํ อลปจฺจโยฯ อาสิยติ เอตฺถาติ อาสนํฯ อถ วา อาคนฺตฺวา เสวิยติ เอตฺถาติ อาสนํฯ อาปุพฺพสิธาตุ เสวายํ ยุฯ สิลํเอว อาสนํ สิลาสนํฯ ปณฺฑุกมฺปลสิลาสนํ ลพฺภติฯ ตสฺมิํ สิลาสนมฺหิฯ ติ ทสหิ จกฺกวาฬสหเสฺสหิ อาคมฺม สนฺนิสินฺนานํ เทวานํ คเณน ปริวาริโต หุตฺวา นิสีทโนฺตฯ อาสีทนํ นิสชฺชนํ อาสีโนฯ อาสมนฺตโต สีทติ วสตีติ วา อาสีโนฯ อภิธมฺมกถาภิมุขํ สีทติ นิสชฺชตีติ วา อาสีโน, พุโทฺธฯ อาปุพฺพสีทธาตุ นิสชฺชายํฯ วิสรณ คตฺยาวสาเนสุ วา ตปจฺจโยฯ ตสฺส อีณาเทโส, ณสฺสนตฺตํ, ธาตฺวนฺตโลโปฯ นฺติ นิพฺพานสุขทายกํฯ อริเยหิ เสวิยตีติ สิวํ, นิพฺพานํฯ สิธาตุ เสวายํ อโวฯ อถ วา ราคคฺคิอาทีหิ สมติ อุปสมติ เอตฺถาติ สิวํ, นิพฺพานํฯ สมุธาตุ อุปสเม ริโวฯ  ปน ‘‘สิวํ เขมภาวํ กโรตีติ สิวํ, สํสารภีรุเกหิ เสวิตพฺพตฺตา วา สิวํฯ ยทาทินา วปจฺจโย’’ติ วุตฺตํฯ สุขยตีติ สุขํฯ ยสฺสุปฺปชฺชติ, ตํ สุขิตํ กโรตีติ อโตฺถฯ อถ วา สุฎฺฐุ ทุกฺขํ ขนตีติ สุขํฯ สุปุพฺพ ขนุธาตุ อวทารเณ กฺวิฯ สิวสฺส นิพฺพานสฺส สุขํ สิวสุขํ, ตํ ททาตีติ สิวสุขทํ, อภิธมฺมธโมฺมฯ สิวสุขสทฺทูปปททาธาตุ อฯ โย หิ อภิธมฺมธมฺมํ สุณาติ, โส ตสฺส นิพฺพานสุขํ ททาตีติ อโตฺถฯ</p>


<p>นฺติ เทวานํ ธมฺมํ อเทสีติ สมฺพโนฺธฯ เอตฺถ จ นฺติ นานานยวิจิตฺตํ คมฺภีรํ สณฺหสุขุมํ ทุทฺทสํ อภิธมฺม ธมฺมํฯ อตฺตโน สภาวํ ธาเรตีติ ธโมฺม, ปณฺฑิเตหิ ธาริยติ น พาเลหีติ วา ธโมฺม, อภิธมฺมปิฎกํฯ ธรธาตุ ธารเณ รมฺมปจฺจโยฯ ตํ ธมฺมํฯ นฺติ ปุเพฺพ มนุสฺสโลเก มาตุภูตเทวปุตฺตปฺปมุขานํ อุปปตฺติเทวานํฯ วุตฺตเญฺหตํ  –</p>


<p>
‘‘มาตรํ  
ปมุขํ กตฺวา, ตสฺสา ปญฺญาย เตชสา;  
  
อภิธมฺมกถามคฺคํ, เทวานํ สมฺปวตฺตยี’’ติฯ  
</p>
  
<p>เอตฺถ จ มาตรนฺติปทสฺส ปุเพฺพ มนุสฺสโลเก มาตุภูตํ เทวปุตฺตนฺติ อโตฺถ ทฎฺฐโพฺพฯ วุตฺตเญฺหตํ  –</p>


<p>
‘‘ตโต ปุตฺตํ คเหตฺวาน, คตา มาตา สกํ ฆรํ;  
  
สตฺตมิยํ จุตา คนฺตฺวา, เทวปุตฺตตฺตมาคมี’’ติฯ  
</p>
  
<p> ‘‘โพธิสตฺตมาตา คพฺภวุฎฺฐานโต สตฺตเม ทิวเส กาลงฺกตฺวา ตุสิตปุเร เทวปุโตฺต หุตฺวา นิพฺพตฺตี’’ติ วุตฺตํฯ เอตฺถ จ เทวปุตฺตสเทฺทน วุตฺตเมวฯ  ‘‘ปริวาริตาติ จ อิตฺถิลิงฺคนิเทฺทโส ปุริมตฺตภาวสิทฺธํ อิตฺถิภาวํ เทวตาภาวํ วา สนฺธาย กโตฯ เทวูปปตฺติ ปน ปุริสภาเวน ชาตา’’ติ วุตฺตํฯ  ‘‘เทโวโรหเนติ มาตุเทวปุตฺตสฺส เตมาสํ อภิธมฺมปิฎกํ เทเสตฺวา เทโวโรหนกาเล’’ติ มาตุเทวปุตฺตสเทฺทน วุตฺตํฯ  ‘‘เทวานนฺติ ตทา ธมฺมปฎิคฺคาหกานํ ทสสหสฺสจกฺกวาฬาธิวาสีนํ มาตุเทวปุตฺตปฺปมุขานํ อุปปตฺติเทวาน’’นฺติ มาตุเทวปุตฺต สเทฺทน วุตฺตํฯ  จ ‘‘สิรีมหามายา เทวีปิ สตฺตทิวเสเยว วสิตฺวา กาลงฺกตฺวา อตฺตโน ปุญฺญานุภาเวน ตุสิตภวเน เทวปุโตฺต หุตฺวา นิพฺพตฺตี’’ติ เทวปุตฺตสเทฺทน วุตฺตํฯ  ‘‘มาตรนฺติ ปุเพฺพ มนุสฺสโลเก มาตุภูตํ เทวปุตฺตนฺติ อโตฺถฯ สิรีมหามายา หิ โพธิสตฺตํ วิชายิตฺวา สตฺตาหมตฺตํ ฐตฺวา อิโต จวิตฺวา ตุสิตภวเน ปุริสภาเวเนว นิพฺพโตฺต, น อิตฺถิภาเวนา’’ติ วุตฺตํฯ ตสฺมา มาตรนฺติปทสฺส มาตุภูตํ เทวปุตฺตนฺติ อโตฺถ มุเขฺยน ทฎฺฐโพฺพฯ</p>


<p>
มธุสารตฺถ ทีปนีฎีกายํ  
ปน –  
  
‘‘สุโทฺธทโน นาม ปิตา มเหสิโน,  
  
พุทฺธสฺส มาตา ปน มายา นามฯ  
</p>
  
<p>
โพธิสตฺตํ  
ปริหริย กุจฺฉินา,  
  
กายสฺส เภทา ติทิวสฺมิํ โมทติ;  
  
สา โคตมี กาลํกตา อิโต จุตา,  
  
ทิเพฺพหิ กาเมหิ สมงฺคิภูตา;  
  
อาโมทติ กามคุเณหิ ปญฺจหิ,  
  
ปริวาริตา เทวคเณหิ เตหี’’ติ;  
เถราปาฬิ  
;  
</p>
  
<p> ‘‘ปริวาริตาติ จ อิตฺถิลิงฺคนิเทฺทโส ปุริมตฺต ภาวสิทฺธํ อิตฺถิภาวํ เทวตาภาวํ วา สนฺธาย กโตฯ เทวูปปตฺติ ปน ปุริสภาเวน ชาตาติ วุตฺตตฺตา มาตรนฺติ มนุสฺสตฺตภาววเสน วุตฺต’’นฺติ วทนฺติฯ เถรฎฺฐกถา ปน นสงฺคหารุฬฺหาฯ อญฺญฎฺฐกถาฎีกาสุ จ ตาทิสํ วจนํ นตฺถิฯ ปตฺถนากาเล จ พุทฺธมาตา หุตฺวา ปจฺฉา ปุริโส โหมีติ ปตฺถนา นตฺถิฯ ติํสธมฺมตายญฺจ พุทฺธมาตุยา ปุริสภาโว นาม นตฺถิฯ ตสฺมา ตํ วีมํสิตพฺพนฺติปิ วิทู วทนฺตีติ วุตฺตํฯ ตํ ปน น คเหตพฺพํฯ กสฺมา, สํสยวจเนน วีมํสิตพฺพนฺติ วิทูวทนฺตีติ จ วุตฺตตฺตา จ ยถาวุตฺตฎฺฐกถาฎีกาวจเนหิ อุชุกํ วิรุทฺธตฺตา จฯ เทวตาสโทฺท หิ เทวปุเตฺต พฺรเหฺม เทวธีตาย จ วตฺตติฯ ตถาเหส ‘‘อถ โข อญฺญตรา เทวตา อภิกฺกนฺตาย รตฺติยา อภิกฺกนฺตวณฺณา’’ติอาทีสุ เทวปุเตฺตฯ วุตฺตญฺหิ  ‘‘อญฺญตราติ อนิยมิต นิเทฺทโสฯ สา หิ นามโคตฺตโต อปากฎาฯ ตสฺมา อญฺญตราติ วุตฺตาฯ เทโวเยว เทวตาฯ อิตฺถิปุริสสาธารณเมเวตํฯ อิธ ปน ปุริโสเอวฯ โส เทวปุโตฺตฯ กินฺตุสาธารณนามวเสน เทวตาติ วุโตฺต’’ติฯ  อาคตาสุ ‘‘ตถา ตา เทวตา สตฺตสตา อุฬารา พฺรหฺมา วิมานา อภินิกฺขมิตฺวา’’ติอาทีสุ พฺรเหฺมฯ  วุตฺตาสุ –</p>


<p>
‘‘อภิกฺกเนฺตน วเณฺณน, ยา ตฺวํ ติฎฺฐติ เทวเต;  
  
โอภาเสนฺตี ทิสา สพฺพา, โอสธี วิย ตารกา’’ติฯ  
</p>
  
<p>อาทีสุ  เทวธีตายฯ เอวํ ปน ปริวาริตาสโทฺทปิ เวทิตโพฺพฯ ตสฺมา อาจริยธมฺมปาลเตฺถเรน กตาย เถรฎฺฐกถาย วุตฺตวจนํ ชาตกฎีกาย วุตฺตวจนญฺจ อาจริยสุมงฺคลเตฺถเรน กตาย อภิธมฺมาวตารฎีกาย วุตฺตวจนํ ปมาณํ กตฺวา มาตุเทวปุโตฺตติ อโตฺถเยว ทฎฺฐโพฺพฯ เอตรหิ ปน เกจิ อาจริยา เถราปาฬิยํ อาคตํ ปริวาริตาสทฺทญฺจ มธุสารตฺถทีปนีฎีกาวจนญฺจ ปฎิจฺจ มาตุเทวธีตาติ วทนฺติฯ ตํ ปน เตสํ มติมตฺตนฺติ ทฎฺฐพฺพํฯ ติ มหากรุณาปุพฺพงฺคเมน สพฺพญฺญุตญาเณน กเถสิฯ อสทิสํ ตนฺติ สมฺพโนฺธฯ เอตฺถ จ นฺติ พุทฺธํฯ นฺติ อปฺปฎิปุคฺคลํฯ นตฺถิ เอตสฺส สทิโส ปฎิปุคฺคโลติ อสทิโส, พุโทฺธฯ สเทวเก โลเก สีลาทิคุเณน พุเทฺธน สทิโส โกจิ ปุคฺคโล นตฺถีติ อโตฺถฯ เตนาห  –</p>


<p>
‘‘น เม อาจริโย อตฺถิ, สทิโส เม น วิชฺชติ;  
  
สเทวกสฺมิํ โลกสฺมิํ, นตฺถิ เม ปฎิปุคฺคโล’’ติฯ  
</p>
  
<p>นฺติสตตํ สมิตํ, สพฺพกาลํ นิรนฺตรนฺติ อโตฺถฯ อสทิสํ ตํ พุทฺธํ นิจฺจํ นมามีติ สมฺพโนฺธติฯ</p>


<p>อยํ ปเนตฺถ ฯ สุมติ สุนฺทรสพฺพญฺญุต ญาณวาโต, เทสนาญาณวาโต วาฯ โย ยาทิโส พุโทฺธฯ ทิเว ทิวเส ทิวากโรว สูริโยอิว, โสภโนฺต วิโรจมาโน หุตฺวา, รติชนเน เทวานํ อตปฺปกปีติ โสมนสฺสุปฺปาทเน, เปมุปฺปาทเน วา, สิลาสนมฺหิ ปณฺฑุ กมฺปลนามเก สิลาสเน, อาสีโน นิสีทโนฺต หุตฺวา สิวสุขทํ นิพฺพานสุขทายกํ, ธมฺมํ อภิธมฺมธมฺมํ, เทวานํ มาตุ ปุพฺพเทวปุตฺตปฺปมุขานํ อุปปตฺติเทวานํ อเทสิ กเถสิฯ อสทิสํ อปฺปฎิปุคฺคลํ ตํ พุทฺธํ อหํ นิจฺจํ สตตํ นมามิ วนฺทามีติฯ</p>

</p>


<ol>
<li>
โย  
ปาทปงฺกชมุทุตฺตลราชิเกหิ,  
  
โลเกหิ ตีหิวิกเลหิ นิรากุเลหิ;  
  
สมฺปาปุเณ นิรุปเมยฺยตเมว นาโถ,  
  
ตํ สพฺพโลกมหิตํ อสมํ นมามิฯ  
</li>
  
<p> เอวํ เตรสมคาถาย พุทฺธํ วนฺทิตฺวา อิทานิ พุทฺธสฺส ปาทตเล วิจิตฺตปฺปวเตฺตหิ อฎฺฐสตจกฺกลกฺขเณหิ โถมิตฺวา วนฺทิตุกาโม ตฺยาทิคาถมาหฯ อยํ ปน ต ภ ช ช คเณหิ จ ครุทฺวเยน รจิตตฺตา จุทฺทสกฺขเรหิ ยุตฺตา วสนฺตติลกาคาถาติ ทฎฺฐพฺพาฯ วุตฺตเญฺหตํ  ‘‘วุตฺตา วสนฺตติลกา ต ภ ชา ชคา โค’’ติฯ ตสฺสายมโตฺถฯ ยสฺสํ ปฎิปาทํ ต ภ ชา ต ภ ช คณา จ ชคา ชคณครุกา จ โค ครุ จ เจ ภวนฺติ, สา คาถา วสนฺตติลกาคาถาติ ฉนฺทาจริเยหิ วุตฺตาติฯ
</ol></p>


<p>ตตฺถ ปน โย นาโถ อวิกเลหิ นิรากุเลหิ ปาทปงฺกชมุทุตฺตเลหิตีหิ โลเกหิ นิรุปเมยฺยตํ สมฺปาปุเณเอว สพฺพโลกมหิตํ อสมํ ตํ นาถํ อหํ นมามีติ สมฺพโนฺธฯ เอตฺถ ปน สทฺทกฺกเมน อทเสฺสตฺวา อตฺถกฺกเมน วณฺณนํ ทสฺสยิสฺสามฯ ติ โย ยาทิโส สพฺพสตฺตานํ ปฎิสรโณ พุโทฺธฯ ตํ ปน ปทํ สมฺปาปุเณเอวาติปเท กตฺตุภาเวน สมฺพนฺธิตพฺพํฯ นาถสฺส ปน วจนโตฺถ เหฎฺฐา วุโตฺตเยวฯ ติ เกนจิ อเวกเลฺลหิ สพฺพปาทจกฺกลกฺขเณหิ สมฺปุเณฺณหีติ อโตฺถฯ วิรูปํ กลติ คจฺฉตีติ วิกโลฯ วิปุพฺพกลธาตุ คติยํ อฯ นตฺถิ กิญฺจิ วิกลํ เอติสฺสา ราชิยาติ อวิกลา, ปาทราชิฯ ปาททฺวเย ปริพฺยตฺตํ สณฺฐานรูปํ กิญฺจิ วิกลํ นตฺถีติ อโตฺถฯ เตหิ อวิกเลหิฯ</p>


<p>ติ  อากุลวิรหิเตหิฯ ปาทจกฺกลกฺขณานํ อญฺญมญฺญํ อสํมิเสฺสหิ อสํสเฎฺฐหีติ อโตฺถฯ อาภุโส กุลติ พนฺธตีติ อากุลํ, อาปุพฺพ กุลธาตุ พนฺธเน อฯ อถ วา อาภุโส กุลติ อาวรติ โสภนนฺติ อากุลํ, นตฺถิ อากุลํ อญฺญมญฺญมิสฺสํ เอติสฺสา ปาทราชิ ยาติ นิรากุลา, ปาทราชิฯ เตหิ นิรากุเลหิฯ ตํ ปน ปททฺวยํ ปาทปงฺกชมุทุตฺตลราชิเกหีติปเท วิเสสนํฯ ติ ปาทสงฺขาตปทุมสฺส สณฺห ตเล ชาเตหิ อฎฺฐสตจกฺกลกฺขณราชิเกหิ ปทติ คจฺฉติ เอเตนาติ ปาโทฯ ปทธาตุ คติมฺหิณฯ ปเงฺก กทฺทเม ชาตนฺติ ปงฺกชํ, ปทุมํฯ ปาทสงฺขาตํ ปงฺกชํ ปาทปงฺกชํฯ ปงฺกชํอิว ปาโท วา ปาทปงฺกชํ, ปาโทฯ สณฺหภาเวน มุทติ ปวตฺตตีติ มุทุ, มุทธาตุ คติยํ อุฯ ตลติ ปติฎฺฐติ เอตฺถาติ ตลํฯ ตลธาตุ ปติฎฺฐายํ อฯ มุทุ จ ตํ ตลญฺจาติ มุทุตฺตลํ, ปาทปงฺกชสฺส มุทุตฺตลํ ปาทปงฺกชมุทุตฺตลํ, ราชติ ทิสฺสตีติ ราชิกา, ราชติ โสภติ เอเตนาติ ราชิกาฯ ราชธาตุ โสภเน ณิโกฯ ปาทปงฺกช มุทุตฺตเล ชาตํ อฎฺฐสตจกฺกลกฺขณสงฺขาตํ ราชิกนฺติ ปาทปงฺกชมุทุตฺตลราชิกํ, เตหิฯ</p>


<p>ตํ ปน อฎฺฐสตปาทจกฺกลกฺขณํ นาเมวํ เวทิตพฺพํฯ ภควโต ปาทปงฺกชมุทุตลสฺส มเชฺฌ นาภิ ทิสฺสติฯ นาภิปฎิจฺฉินฺนา วฎฺฎเลขา ทิสฺสติฯ นาภิมุขปริเกฺขปปโฎฺฎ ทิสฺสติฯ ปนาฬิมุขํ ทิสฺสติฯ อรา ทิสฺสนฺติฯ อเรสุ วฎฺฎเลขา ทิสฺสนฺติฯ เนมิ ทิสฺสติฯ เนมิมณิกา ทิสฺสนฺติฯ อิทํ ตาว ปาฬิอาคตเมวฯ สมฺปหุลวาโร ปน อนาคโต, โส เอวํ ทฎฺฐโพฺพฯ สตฺติ, สิรีวโจฺฉ, นนฺทิยาวฎฺฎํ, โสวตฺติโก, วฎํสโก, วฑฺฒมานกํ, มจฺฉยุคลํ, ภทฺทปีฐํ, องฺกุสํ, โตมโร, ปาสาโท, โตรณํ, เสตจฺฉตฺตํ, ขโคฺค, ตาลวณฺฑํ, โมรหตฺถโก, วาฬพีชนิ, อุณฺหีสํ, ปโตฺต , มณิกุสุมทามํ, นีลุปฺปลํ, รตฺตุปฺปลํ, เสตุปฺปลํ, ปทุมํ, ปุณฺฑริกํ, ปุณฺณฆโฎ, ปุณฺณปาติ, สมุโทฺท, จกฺกวาฬํ, หิมวา, สิเนรุ, จนฺทิมสูริยา, นกฺขตฺตานิ, จตฺตาโร มหาทีปา, เทฺวปริตฺตทีปสหสฺสานิ อนฺตมโส จกฺกวตฺติ รโญฺญ ปริสํ อุปาทาย สโพฺพ จกฺกลกฺขณเสฺสว ปริวาโรติ เอตฺตกเมว  วุตฺตนฺติ เวทิตพฺพํฯ</p>


<p> ปน ‘‘เหฎฺฐาปาทตเลสุ จกฺกานิ ชาตานีติ จกฺกลกฺขณํ นาม ทฺวีสุ ปาทตเลสุ เทฺว จกฺกานิ เอเกกสฺมิํ สหสฺสมตฺตา อรา ยุตฺตา โหนฺติฯ เนมิวลยํ สุวณฺณวณฺณํฯ นาภิ อินฺทนีลมณิวณฺณาฯ ตสฺมิํ มเชฺฌ จ นาภิปริยเนฺต จ นาภิมุเข จ วฎฺฎเลขา มเชฺฌ ฉิทฺทํ จกฺกปริยเนฺต เนมิโต พหิทฺธา วเฎฺฎฯ สตฺติ, สิรีวโจฺฉ, นนฺทิยาวฎฺฎํ, โสวตฺติโก, วฎํสกํ, วฑฺฒมานกํ, ภทฺทปีฐํ, องฺกุโส, ปาสาทํ, โตรณํ, เสตจฺฉตฺตํ, ขคฺคํ, ตาลวณฺฑํ, มยูรหตฺถํ, จามรํ, อุณฺหีสํ, ปตฺตํ, มณิ, สุมนทามํ, นีลุปฺปลํ, รตฺตุปฺปลํ, รตฺตปทุมํ, เสตปทุมํ, ปุณฺฑริกํ, ปุณฺณกลสํ, ปุณฺณปตฺตํ, สมุโทฺท, จกฺกวาฬปพฺพโต, หิมวนฺตปพฺพโต, เมรุปพฺพโต, สูริยมณฺฑลํ, จนฺทมณฺฑลํ, นกฺขตฺตํ, สปริวารา จตุมหาทีปา, สปริวาโร สตฺตรตนสมงฺคี จกฺกวตฺติ, ทกฺขิณาวฎฺฎ เสตสงฺขํ, สุวณฺณมจฺฉยุคฬํ, จกฺกาวุธํ, สตฺตมหาคงฺคา, สตฺตกุลปพฺพตา, สตฺตสีทนฺตสาครา, สุวณฺณ หํสราชา, สํสุมาโร, ธชปฎาโก, สุวณฺณสิวิกา, สุวณฺณวาฬพีชนิ, เกลาสปพฺพโต, สีหราชา, พฺยคฺฆราชา, วลาหกอสฺสราชา, อุโปสถฉทฺทนฺตหตฺถิราชา, วาสุกีนาคราชา, หํสราชา, อุสภราชา, เอราวณ หตฺถิราชา, สุวณฺณมกรํ, จตุมุขสุวณฺณนาวา, สวจฺฉกา เธนุ, กิํปุริโส, กินฺนรี, กรวีโก, มยูรราชา, โกญฺจราชา, จกฺกวากราชา, ชีวญฺชีวกราชา ฉ เทวโลกา, โสฬส  พฺรหฺมโลกาติ อิเม เอตฺตกา อคฺคมงฺคลลกฺขณา ปาทตเล ปญฺญายนฺตี’’ติ วุตฺตํฯ อิมินา จ วจเนน อฎฺฐสต ปาทจกฺกลกฺขณํ ปริปุณฺณํ เวทิตพฺพนฺติฯ</p>


<p>ตีหิ โลเกหีติ สมฺพโนฺธฯ ตีหิ กามรูปารูป โลเกหีติ อโตฺถฯ ตสฺส ปน วจนโตฺถ เหฎฺฐา วุโตฺตเยวฯ ตํ ปเนตํ กตฺวเตฺถ กรณวจนํฯ ตสฺส ปน ปทสฺส นิรุปเมยฺยาติ ปเทน กตฺตุภาเวน สมฺพโนฺธฯ นฺติ อปฺปเมยฺยภาวํฯ อุปมิตพฺพนฺติ อุปเมยฺยํฯ อุปปุพฺพ มาธาตุ ปมาเน โณฺยฯ อุปเมยฺยสฺส ภาโว อุปเมยฺยตํฯ นตฺถิ อุปเมยฺยตํ อสฺส ราชิกสฺสาติ นิรุปเมยฺยตํฯ อถ วา นตฺถิ อุปเมยฺยํ เอตสฺส ราชิกสฺสาติ นิรุปเมโยฺย, ปาทจกฺกลกฺขณราชิโก ลพฺภติฯ ตสฺส ภาโว นิรุปเมยฺยตํฯ ตํ ปน ปทํ สมฺปาปุเณ เอวาติปเท กมฺมํฯ สมฺปาปุเณเอวาติ สมฺพโนฺธฯ สมฺมา คจฺฉติเอวาติ อโตฺถฯ กสฺมา ปน ตีหิ โลเกหิ ปาทปงฺกชมุทุตเลหิ นิรุปเมยฺยตํ ปาปุณาตีติฯ พุทฺธโต อญฺญสฺส กสฺสจิ เทวมนุสฺสสฺส ปาทตลมเชฺฌ ปาทจกฺกลกฺขณสฺส อภาวโตฯ ภควโต หิ ปาทปงฺกชมุทุตเล ปารมิปุญฺญานุภาเวน นิพฺพตฺตานิ อฎฺฐสตปาทจกฺกลกฺขณานิ สมฺปาปุณนฺติ, น อเญฺญสํฯ ตสฺมา นิรุปเมยฺยตํ ปาปุณาตีติฯ</p>


<p>นฺติ สพฺพโลเกน ปูชิตํฯ สเพฺพน เทวมนุสฺสโลเกน มหิตโพฺพ ปูชิตโพฺพติ สพฺพโลก มหิโต, นาโถ ลพฺภติฯ ตํฯ อุปฺปเนฺน หิ ตถาคเต เย เกจิ มเหสกฺขา เทวมนุสฺสา พุทฺธสฺส ปูเชนฺติ, ปเคว อญฺญาฯ ตถา หิ พฺรหฺมา สหมฺปติ สิเนรุมเตฺตน รตน ทาเมน ตถาคตํ ปูเชติฯ ยถาพลญฺจ อเญฺญปิ เทวา มนุสฺสา จ พิมฺพิสารโกสลราชาทโย นิพฺพุตมฺปิ ภควนฺตํ อุทฺทิสฺส ฉนฺนวุติโกฎิธนํ วิสฺสเชฺชตฺวา อโสก มหาราชา  สกลชมฺพุทีเป จตุราสีติวิหารสหสฺสานิ ปติฎฺฐาเปติฯ กา กถา ปน อเญฺญสํ ปูชาติ วุตฺตํ โหติฯ</p>


<p>นฺติ สพฺพมนุสฺสเทวพฺรเหฺมหิ อสทิสํฯ อปฺปฎิปุคฺคลนฺติ อโตฺถฯ นตฺถิ สโม สทิโส ปุคฺคโล อสฺสาติ อสโม, นาโถฯ โส ปน อสีติอนุพฺยญฺชนปฎิมณฺฑิต ทฺวตฺติํส มหาปุริสลกฺขณ วิจิตฺรรูปกาโยฯ สพฺพาการ ปริสุทฺธ สีลกฺขนฺธาทิคุณรตนสมิทฺธธมฺมกาโยฯ ปุญฺญมหตฺต ถามมหตฺตอิทฺธิมหตฺต ยสมหตฺต ปญฺญามหตฺตานํ ปรมุกฺกํส คโต จ โหติ, ตสฺมา ตถาคเตน สโม สทิโส นาม นตฺถีติ อโตฺถฯ ตํ อสมํฯ นฺติ นาถํ อหํ นมามีติ สมฺพโนฺธฯ</p>


<p>อยํ ปเนตฺถ ฯ โย นาโถ โย ยาทิโส สพฺพสตฺตานํ ปฎิสรโณ พุโทฺธ, อวิกเลหิ เกหิจิ อเวกเลฺลหิ, นิรากุเลหิ อากุลวิรหิเตหิ, ปาทปงฺกช มุทุตฺตลราชิเกหิ ปาทสงฺขาตปทุมสฺส สณฺหตเล ชาเตหิ อฎฺฐสตจกฺกลกฺขณราชิเกหิ, ตีหิ โลเกหิ กตฺตุภูเตหิ, นิรุปเมยฺยตํ อปฺปเมยฺยภาวํ อปฺปมิตพฺพ ภาวํ วา, สมฺปาปุเณเอว สมฺมา คจฺฉติเอว, สพฺพโลกมหิตํ สพฺพโลเกน ปูชิตํ, อสมํ สพฺพมนุสฺสเทวพฺรเหฺมหิ อสทิสํ ตํ นาถํ อหํ นมามีติฯ</p>

</p>


<ol>
<li>
พุทฺธํ นรานรสโมสรณํ ธิตตฺตํ,  
  
ปญฺญาปทีปชุติยา วิหตนฺธการํ;  
  
อตฺถาภิกามนรเทวหิตาวหํ ตํ,  
  
วนฺทามิ การุณิกมคฺคมนนฺตญาณํฯ  
</li>
  
<p> เอวํ  จุทฺทสมคาถาย นาถํ นตฺวา อิทานิ นรานรส โมสรณนฺตฺยาทีหิ สตฺตหิ คุเณหิ โถมิตฺวา พุทฺธํ วนฺทิตุ กาโม นฺตฺยาทิคาถมาหฯ อยํ ปน ตภชชคเณหิ ครุทฺวเยน จ รจิตตฺตา จุทฺทสกฺขเรหิ ยุตฺตา วสนฺตติลกาคาถาติ ทฎฺฐพฺพาฯ สาธกํ ปเนตฺถ เหฎฺฐา วุตฺตเมวฯ
</ol></p>


<p>ตตฺถ ปน นฺติ เอตฺถ นรอนรสมํ โอสรณนฺติ ปทวิภาโคฯ มนุสฺสเทวานํ สมํ โอสรณํ สนฺนิปติตฎฺฐานนฺติ อโตฺถฯ นรานรสทฺทสฺส วจนโตฺถ เหฎฺฐา วุโตฺตเยวฯ สมํ อวสรนฺติ สนฺนิปตนฺติ เอตฺถาติ สโมสรโณ, พุโทฺธฯ สมอวปุพฺพ สรธาตุ คติยํ ยุฯ นรานรานํ มนุสฺสเทวานํ สโมสรโณ นรานรสโมสรโณ, พุโทฺธฯ ยถา หิ มหานิโคฺรโธ ผลกามานํ สกุณ สมูหานํ สโมสรณํ โหติ, เอวํ พุโทฺธ โลกิย โลกุตฺตรสมฺปตฺติกามานํ มนุสฺสเทวานํ สโมสรโณ สนฺนิปติโต ปฎิสรโณ วา โหติฯ ตสฺมา นรานรสโมสรณนฺติ โถเมติฯ</p>


<p>นฺติ สมาหิตจิตฺตํฯ เอตฺถ อตฺตสโทฺท อตฺตสมฺมา ปณิธิ จาติอาทีสุ อตฺตสโทฺท วิย จิตฺตวาจโก ทฎฺฐโพฺพฯ ธิยติ ฐปิยติ เอตฺถ เอเตน วา เอการมฺมเณ สมฺปยุตฺต ธมฺมาติ ธิโต, สมาธิฯ ธาธาตุ ปติฎฺฐายํ ตฯ อารมฺมณํ อทติ อาททาตีติ อตฺตํ, จิตฺตํฯ อทธาตุ อาทาเน ตฯ ธิตํ สมาหิตํ อตฺตํ จิตฺตํ ยสฺสาติ ธิตโตฺต, พุโทฺธฯ ตํ ธิตตฺตํฯ</p>


<p>ติ อรหตฺตมคฺคญาณสงฺขาตปทีโปภาเสน กรณภูเตนฯ ปชานาตีติ ปญฺญา, อรหตฺตมคฺค ญาณํฯ ยถาสภาวํ สพฺพปฺปกาเรหิ จตุสจฺจธมฺมํ ปฎิวิชฺฌตีติ อโตฺถฯ ปญฺญาว เญยฺยาวรณปฺปหานโต สพฺพปกาเรหิ  ธมฺมสภาวํ ทีเปตีติ ปญฺญาปทีโปฯ โชเตตีติ ชุติ, ปญฺญาปทีโปภาโสฯ ชุธาตุ ทิตฺติยนฺติฯ ปญฺญา ปทีโปเอว ชุติ ปญฺญาปทีปชุติฯ อถ วา ปญฺญาปทีปสฺส ชุติ ปญฺญาปทีปชุติ, อยํ ปน สมาโส อเภทเภทู ปจาเรน ทฎฺฐโพฺพฯ ตาย ปญฺญาปทีปชุติยาฯ</p>


<p>นฺติ หนิตพฺพอวิชฺชาสงฺขาตโมหตมํฯ สวาสนกิเลสปฺปหานโต วิเสเสน หนิตโพฺพติ วิหโตฯ วิปุพฺพหนธาตุ หิํสายํ ตฯ อนฺธํ ตมํ กโรตีติ อนฺธกาโร, อวิชฺชาสงฺขาตโมโหฯ วิสยสภาวปฎิจฺฉาทนโต อนฺธการสริกฺขกตาย โมโห อนฺธกาโรติ วุจฺจติฯ อถ วา อนฺธํ ปญฺญาจกฺขุอนฺธํ กโรตีติ อนฺธกาโร, โมโหฯ อนฺธสทฺทูปปท กรธาตุ ณฯ วิหโต อนฺธกาโร เยน โสติ วิหตนฺธกาโร, พุโทฺธฯ ตํ วิหตนฺธการํฯ ยถา หิ โลเก ปทีโป อตฺตโน ชุติยา อนฺธการํ หนติ, เอวํ พุทฺธสฺส อรหตฺตมคฺคปญฺญาปิ อวิชฺชนฺธการํ หนตีติ วุตฺตาฯ อยํ ปน หีนูปมาติ วุจฺจติฯ ปญฺญาวโต หิ เอกปลฺลเงฺกนปิ นิสินฺนสฺส ทสสหสฺสิ โลกธาตุ เอกปโชฺชตา โหติฯ วุตฺตเญฺหตํ ภควตา ‘‘จตฺตาโรเม ภิกฺขเว ปโชฺชตาฯ กตเม จตฺตาโรฯ จนฺทปโชฺชโต, สูริยปโชฺชโต, อคฺคิปโชฺชโต, ปญฺญา ปโชฺชโตฯ อิเม โข ภิกฺขเว จตฺตาโร ปโชฺชตาฯ เอตทคฺคํ ภิกฺขเว อิเมสํ จตุนฺนํ ปโชฺชตานํ ยทิทํ ปญฺญา ปโชฺชโต’’ติฯ</p>


<p>ปญฺญาปทีปชุติยา วิหตนฺธการนฺติ เอตฺถ ปน ปญฺญาปทีป ชุติยาติอิมินา พุทฺธสฺส อรหตฺตมคฺคญาณํ มุเขฺยน ทเสฺสติฯ ตํ ทสฺสเนน ปารมีญาณญฺจ วิปสฺสนาญาณญฺจ เหฎฺฐิมมคฺคผล ญาณญฺจ ผลูปจาเรน ทีเปติฯ ตทฺทีปเกน อวิชฺชนฺธการปฺปหานํ ปฐมการณูปจาเรน ปกาเสติฯ ตปฺปกาสเนน อรหตฺต ผลญาณลภนํ ทุติยการณูปจาเรน วิภาเวติฯ ตํ วิภาวเนน  สพฺพญฺญุตญาณาทิสพฺพพุทฺธคุณลภนํ ตติย การณูปจาเรน อานุภาเวติฯ</p>


<p>นนุ จ สเพฺพสมฺปิ ขีณาสวานํ ปญฺญาปทีปชุติยา วิหตนฺธการตา สมฺภวติ, อถ กสฺมา อญฺญสาธารณาวิเสส คุเณน พุทฺธสฺส โถมนา กตาติฯ สวาสนปฺปหาเนน อนญฺญสาธารณวิเสสตาย สมฺภวโตฯ สเพฺพสมฺปิ หิ ขีณาสวานํ สติปิ ปญฺญาปทีปชุติยา วิหตนฺธการเตฺต อริยสาวกปเจฺจกพุทฺธานํ สวาสนาย กิเลสปฺปหานํ น วิชฺชติฯ สมฺมาสมฺพุทฺธานํเยว สวาสนปฺปหาเนน กิเลสปฺปหานสฺส วิเสโส วิชฺชตีติ สาติสยวเสน อวิชฺชนฺธการปฺปหาเนน ภควนฺตํเยว ปญฺญาปทีปชุติยา วิหตนฺธการนฺติ โถเมตีติฯ</p>


<p>นฺติ สตฺตโลกสฺส โลกิยโลกุตฺตร สงฺขาตํ ปโยชนํ อติวิย อิจฺฉนฺตํฯ การณานุรูปํ อสติ ภวตีติ อตฺถํ, ผลํฯ อสธาตุ ภุวิมฺหิ ถฯ ตํ อภิอติเรกํ กาเมติ อิจฺฉตีติ อตฺถาภิกาโม, พุโทฺธฯ อตฺถสทฺทูปปท อภิปุพฺพกมุธาตุ อิจฺฉายํ ณฯ ตํ อตฺถาภิกามํฯ นฺติ มนุสฺสเทวานํ หิตํ ธารกํฯ หิตํ นรติ เนตีติ นโร, มนุโสฺสฯ อถ วา นริยติ สเกน กเมฺมน นิยฺยตีติ นโร, มนุโสฺสฯ นรธาตุ นยเน อฯ วุตฺตญฺหิ ‘‘กเมฺมน นิยฺยติ โลโก’’ติฯ กามคุณ ฌานาภิญฺญจิตฺติสฺสริยาทีหิ ทิพฺพนฺติ กีฬนฺตีติ เทวา, เตสุ วา วิหรนฺตีติ เทวา, ทิวุธาตุ กีฬาทีสุ ณฯ นรา จ เทวา จ นรเทวาฯ หิโนติ วฑฺฒตีติ หิตํ, ผลํฯ หิธาตุ วฑฺฒเน ตฯ นรเทวานํ หิตํ นรเทวหิตํ, ตํ อาวหตีติ นรเทวหิตาวโห, พุโทฺธฯ นรเทวหิตสทฺทูปปทอาปุพฺพ วหธาตุ หรเณ ณฯ พุโทฺธ หิ สพฺพเทวมนุสฺสานํ โลกิยโลกุตฺตรสมฺปตฺติอตฺถํ ธมฺมเทสนาย ธาเรตีติ วุตฺตํ โหติ, ตํ นรเทวหิตาวหํฯ นฺติ  เอตฺถ การุณิกํ อคฺคํ อนนฺตญาณนฺติปทเจฺฉโทฯ ตตฺถ การุณิกนฺติ สพฺพสเตฺตสุ มหากรุณาย ยุตฺตํ, มหากรุณวนฺตํ วาฯ กิรตีติ กรุณาฯ กิรธาตุ อปนยเน อุณปจฺจโยฯ ปรทุกฺขํ วิกฺขิปติ อปเนตีติ อโตฺถฯ</p>


<p>อถ วา กินาตีติ กรุณาฯ กิธาตุ หิํสายํ รุณปจฺจโยฯ ปรทุเกฺข สติ การุณิกํ หิํสติ วิพาธตีติ อโตฺถฯ ปรทุเกฺข สติ สาธูนํ หทยกมฺปนํ กโรตีติ วา กรุณาฯ กรธาตุ อุณปจฺจโยฯ อถ วา กํ วุจฺจติ สุขํ, ตํ รุนฺธตีติ กรุณาฯ กํสทฺทูปปท รุธิธาตุ อาวรเณ ยุปจฺจโยฯ เอสา หิ ปรทุกฺขาปนยนกามตา ลกฺขณาฯ อตฺตสุขนิรเปกฺขตาย การุณิกานํ สุขํ รุนฺธติ วิพาธตีติ อโตฺถฯ กรุณาย มหากรุณาย ยุโตฺต การุณิโกฯ กรุณา อสฺส อตฺถีติ วา การุณิโก, พุโทฺธฯ ตํ การุณิตํฯ นฺติ ชาติปุญฺญ คุณมหตฺตภาเวน สพฺพสตฺตุตฺตมํ เสฎฺฐภาวํ อชติ คจฺฉตีติ อโคฺค, พุโทฺธฯ อชธาตุ คติยํ อฯ ชสฺส โคฯ พุโทฺธ หิ อสมฺภินฺนขตฺติยวํเส ชาตตฺตา ชาติวเสน จ ปูริตปารมีปุญฺญตฺตา ปุญฺญวเสน จ อปริมิตนิรุปมสีลาทิ คุณวิเสเสน สมนฺนาคตตฺตา คุณวเสน จ อนนฺตโลกธาตูสุ สพฺพสตฺตุตฺตมภาวํ คจฺฉตีติ อโคฺคฯ นิพฺพานํ อชติ คจฺฉตีติ วา อโคฺคฯ อถ วา อเชติ เขเปติ กิเลเสติ อโคฺค, พุโทฺธฯ อชธาตุ เขปเน อฯ ตํ อคฺคํฯ นฺติ คณนวเสน จ สภาววเสน จ วิสยวเสน จ อนฺตวิรหิตญาณํฯ เกนจิ ปุคฺคเลน ญาเณน อนนฺตํ อปริจฺฉินฺนํ, สพฺพญฺญุตญาณวนฺตํ วาฯ นตฺถิ อนฺตํ ยสฺสาติ อนนฺตํ, ญาณํฯ สพฺพเญยฺยธมฺมํ ชานาตีติ ญาณํ, สพฺพญฺญุตญาณํฯ อนนฺตํ ญาณํ ยสฺส โสติ อนนฺตญาโณ, พุโทฺธฯ พุทฺธสฺส หิ ญาณํ โกจิ มนุโสฺส วา เทโว วา พฺรหฺมา วา เอตฺตกนฺติ ปริจฺฉินฺทิตุํ น สโกฺกติ, ตสฺมา อนนฺตํ อปริมาณํ โหตีติ วุตฺตํ โหติฯ</p>


<p>วุตฺตเญฺหตํ   –</p>


<p>
‘‘สกฺกา สมุเทฺท อุทกํ, ปเมตุํ อฬฺหเกน วา;  
  
นเตฺวว ตว สพฺพญฺญุ, ญาณํ สกฺกา ปเมตเว’’ติฯ  
</p>
  
<p>การุณิกมคฺคมนนฺตญาณนฺติ เอตฺถ จ กรุณคฺคหเณน สมฺมาสโมฺพธิยา มูลํ ทเสฺสติ, มหากรุณาสโญฺจทิตมานโส หิ ภควา สํสารปงฺกโต สตฺตานํ สมุทฺธรณตฺถํ ทีปงฺกรปาทมูเล กตาภินีหาโร กปฺปสตสหสฺสาธิกานิ จตฺตาริ อสเงฺขฺยยฺยานิ อนุปุเพฺพน ปารมิโย ปูเรตฺวา อนุตฺตรํ สมฺมาสโมฺพธิํ อธิคโตติ กรุณา สมฺมาสโมฺพธิยา มูลนฺติฯ อคฺคนฺติ เอเตน ภควโต อปริมิตนิรุปมสีลาทิคุณสมงฺคีตาย อปริมาณาสุ โลกธาตูสุ อปริมาณานํ สตฺตานํ อุตฺตมภาวํ ทเสฺสติฯ อนนฺตญาณนฺติเอเตน สมฺมาสโมฺพธิํ ทเสฺสติฯ สพฺพญฺญุตญาณปทฎฺฐานญฺหิ อคฺคมคฺคญาณํ, อคฺคมคฺคญาณปทฎฺฐานญฺจ สพฺพญฺญุตญาณํ สมฺมาสโมฺพธีติ วุจฺจติฯ ตสฺส จ สามตฺถิเยน จตุปฎิสมฺภิทาญาณํ จตุเวสารชฺชญาณํ ฉอสาธารณญาณานิ จ ฉอภิญฺญา อฎฺฐสุ ปริสาสุ อกมฺปน ญาณานิ ทสพลญาณานิ โสฬสญาณจริยา จ จตุจตฺตารีสญาณวตฺถูนิ สตฺตสตฺตติญาณวตฺถูนิ จาติ เอวมาทีนํ อเนเกสํ ปญฺญาปเภทานํ วเสน ญาณาจารํ ทเสฺสตีติฯ ตํ พุทฺธํ อหํ วิปฺปสเนฺนน เจตสา วนฺทามีติ สมฺพโนฺธติฯ</p>


<p>อยํ ปเนตฺถ ฯ นรานรสโมสรณํ มนุสฺสเทวานํ สมํ โอสรณํ สนฺนิปติตฎฺฐานํ, ธิตตฺตํ สมาหิตจิตฺตํ, ปญฺญาปทีปชุติยา อรหตฺตมคฺคญาณสงฺขาต ปทีโปภาเสน กรณภูเตน วิหตนฺธการํ หนิตพฺพ อวิชฺชาสงฺขาตโมหตมํ, อตฺถาภิกามํ สตฺตโลกสฺส โลกิยโลกุตฺตรสงฺขาตปโยชนํ อติวิย อิจฺฉนฺตํ, นรเทวหิตาวหํ มนุสฺสเทวานํ หิตํ ธารกํ, การุณิกํ สพฺพสเตฺตสุ  มหากรุณาย ยุตฺตํ มหากรุณวนฺตํ วา, อคฺคํ ชาติปุญฺญคุณมหตฺตภาเวน สพฺพสตฺตุตฺตมํ, อนนฺต ญาณํ คณวเสน จ สภาววเสน จ วิสยวเสน จ อนฺตวิรหิตญาณํ, อนนฺตํ สพฺพญฺญุตญาณวนฺตํ วา ตํ พุทฺธํ อหํ วิปฺปสเนฺนน เจตสา วนฺทามีติฯ</p>

</p>


<ol>
<li>
อขิลคุณนิธาโน โย มุนิโนฺทปคนฺตฺวา,  
  
วนมิสิปตนวฺหํ สญฺญตานํ นิเกตํ;  
  
ตหิมกุสลเฉทํ ธมฺมจกฺกํ ปวโตฺต,  
  
ตมตุลมภิกนฺตํ วนฺทเนยฺยํ นมามิฯ  
</li>
  
<p> เอวํ ปนฺนรสมคาถาย พุทฺธํ วนฺทิตฺวา อิทานิ อิสิปตน มิคทาเย ธมฺมจกฺกปวตฺตนาทิคุเณหิ โถมิตฺวา มุนินฺทํ วนฺทิตุ กาโม  ตฺยาทิคาถมาหฯ อยํ ปน นนมยยคเณหิ รจิตตฺตา ปนฺนรสกฺขเรหิ ยุตฺตา มาลินี คาถาติ ทฎฺฐพฺพาฯ วุตฺตญฺหิ  ‘‘นนมยยยุตายํ มาลินีโภคิสีหี’’ติฯ ตสฺสโตฺถฯ ยสฺสํ ปฎิปาทํ โภคิสีหิ อฎฺฐสตฺตยตีหิ ยุตฺตา จ นนมยยยุตา นนคณมคณ ยยคเณหิ ยุตฺตา จ เจ สิยุํ, อยํ คาถา มาลินีคาถา นามาติฯ เอตฺถ จ โภคิสีหีติ โภคอิสีหีติ ปทเจฺฉโทฯ โภคสโทฺท อฎฺฐสงฺขฺยา วาจโกฯ อิสิสโทฺท สตฺตสงฺขฺยาวาจโกติ ทฎฺฐโพฺพฯ
</ol></p>


<p>ตตฺถ ติ สพฺพโลกิยโลกุตฺตร สงฺขาตานํ สีลสมาธิปญฺญาทิคุณสมูหานํ ปติฎฺฐาโนฯ เอตฺถ จ อขิลสโทฺท อนวเสสวาจโกฯ สโพฺพติ อโตฺถฯ วุตฺตญฺหิ  ‘‘ขิลสโทฺท เหตฺถ อวเสสวาจโก’’ติฯ น ขิลํ อขิลํฯ อถ วา น ขียตีติ อขิลํ , สพฺพํฯ นปุพฺพขิธาตุ ขเย โลฯ คุณสทฺทสฺส วจนโตฺถ เหฎฺฐา วุโตฺตเยวฯ อขิลานิ สพฺพานิ คุณานิ อขิลคุณานิ, เตสํ นิธาติ ติฎฺฐติ เอตฺถาติ อขิลคุณนิธาโน, มุนิโนฺท ลพฺภติฯ ติ โย ยาทิโสฯ ติ เอตฺถ มุนิโนฺท อุปคนฺตฺวาติ ปทเจฺฉโทฯ ติ อคาริยมุนิ, อนคาริยมุนิ, เสกฺขมุนิ, อเสกฺขมุนิ, ปเจฺจก มุนิวเสน ปญฺจนฺนํ มุนีนํ อิโนฺท อิสฺสโรติ อโตฺถฯ ตสฺส ปน วจนโตฺถ เหฎฺฐา วุโตฺตเยวฯ อขิลคุณนิธาโน โย มุนิโนฺท สญฺญตานํ นิเกตํ อิสิปตนอวฺหํ วนํ อุปคนฺตฺวา ตหิํ อกุสลเฉทํ ธมฺมจกฺกํ ปวโตฺตติ สมฺพโนฺธฯ</p>


<p>นฺติ วนํ อิสิปตนอวฺหนฺติ ปทเจฺฉโทฯ เอตฺถ วนนฺติ มิคทายวนํฯ ตญฺหิ วิเวกกาเมหิ วนิตพฺพํ สมฺภชิตพฺพํ เอตฺถาติ วนนฺติ วุจฺจติฯ วนธาตุ สมฺภตฺติยํ กฺวิฯ อิสิปตนวฺหนฺติ อิสิปตนนามิกํ อิสีนํ ปตนฎฺฐานตฺตา อิสิปตนนฺติ โวหริตพฺพํ วา, สีลกฺขนฺธาทิเก เอสนฺติ คเวสนฺตีติ อิสิ, ปเจฺจกพุทฺธาทโยฯ อิสธาตุ คเวสเน อิปจฺจโยฯ เต ปตนฺติ สนฺนิปตนฺติ เอตฺถาติ อิสิปตนํ, วนํฯ อิสิสทฺทูปปทปตธาตุ คติยํ ยุฯ อถ วา อิสีนํ ปตนํ อิสิปตนํ, วนํฯ อเวฺหตพฺพํ โวหริตพฺพนฺติ อวฺหํฯ อาปุพฺพเวฺหธาตุ อวฺหยเน กฺวิฯ สํโยคปรตฺตา อาการสฺส รสฺสาเทโสฯ อิสิปตนนฺติ อเวฺหตพฺพนฺติ อิสิปตนวฺหํ, วนํฯ นฺติ กายวจีมโนสํยมนฺตานํ สาธูนํฯ สํยมนฺตีติ สญฺญตา, ปเจฺจกพุทฺธาทโย สาธูฯ สํปุพฺพยมุธาตุ อุปรเม ตฯ เตสํ สญฺญตานํฯ นฺติ วสนฎฺฐานํ, รมฺมณฎฺฐานํ วาฯ นิกิตติ นิวสติ รมฺมติ วา เอตฺถาติ นิเกตํ, วนํฯ นิปุพฺพ กิตธาตุ นิวาเส ณฯ ติ คมิตฺวาฯ นฺติ ตสฺมิํ อิสิปตนนามเก มิคทายวเนฯ นฺติ อกุสลสฺส สมุเจฺฉทํฯ อกุสลํ ฉินฺทติ สมุจฺฉินฺทติ  เอเตน สุเตฺตนาติ อกุสลเฉทํ, ธมฺมจกฺก ปวตฺตนสุตฺตํฯ อกุสลสทฺทูปปทฉิทิธาตุ ทฺวิธากรเณ ณฯ</p>


<p>นฺติ ธมฺมจกฺกปวตฺตนสุตฺตํฯ เอตฺถ หิ จกฺกสโทฺท สมฺปตฺติยํ, ลกฺขเณ, รถเงฺค, อิริยาปเถ, ทาเน, รตน ธมฺมขุรจกฺกาทีสุ จ ทิสฺสติฯ จตฺตาริมานิ ภิกฺขเว จกฺกานิ, เยหิ สมนฺนาคตานํ เทวมนุสฺสานนฺติอาทีสุ หิ สมฺปตฺติยํ ทิสฺสติฯ ปาทตเลสุ จกฺกานิ ชาตานีติ เอตฺถ ลกฺขเณฯ จกฺกํว วหโต ปทนฺติ เอตฺถ รถเงฺคฯ จตุจกฺกํ นวทฺวารนฺติ เอตฺถ อิริยาปเถฯ ททํ ภุญฺช มา จ ปมาโท จกฺกํ วตฺตย สพฺพปาณีนนฺติ เอตฺถ ทาเนฯ ทิพฺพจกฺกรตนํ ปาตุรโหสีติ เอตฺถ รตนจเกฺกฯ มยา ปวตฺติตํ จกฺกนฺติ เอตฺถ ธมฺมจเกฺกฯ อิจฺฉาหตสฺส โปสสฺส จกฺกํ ภมติ มตฺถเกติ เอตฺถ ขุรจเกฺกฯ ขุรปริยเนฺตน จเกฺกนาติ เอตฺถ ปหรณจเกฺกฯ อสนิวิจกฺกนฺติ เอตฺถ อสนิมณฺฑเลฯ อิธ ปนายํ ธมฺมจเกฺก ทฎฺฐโพฺพฯ ตญฺหิ สติปฎฺฐานาทิธมฺมํ จเกฺกติ ปวเตฺตตีติ ธมฺมจกฺกนฺติ วุจฺจติฯ อริยสจฺจาทิธมฺมํ วา จเกฺกติ ปวเตฺตตีติ จกฺกนฺติฯ อถ วา ธมฺมโต อนเปตตฺตา ธมฺมญฺจ ตํ อาณาจกฺกญฺจาติ ธมฺมจกฺกํฯ ธเมฺมน ญาเยน จกฺกนฺติ ธมฺมจกฺกํ, เตน วุตฺตํ  ‘‘ธมฺมจกฺกนฺติ เกนเฎฺฐน ธมฺมจกฺกํฯ ธมฺมญฺจ ปวเตฺตติ จกฺกญฺจาติ ธมฺมจกฺกํ, จกฺกญฺจ ปวเตฺตติ ธมฺมญฺจาติ ธมฺมจกฺกํ, ธเมฺมน ปวเตฺตตีติ ธมฺมจกฺกํ, ธมฺมจริยาย ปวเตฺตตีติ ธมฺมจกฺกํ, ธเมฺม ฐิโต ปวเตฺตตีติ ธมฺมจกฺก’’นฺติอาทิฯ อปิ จ ธมฺมจกฺกนฺติ ปฎิเวธญาณมฺปิ เทสนาญาณมฺปิฯ ตตฺถ ปฎิเวธญาณํ นาม เยน ญาเณน โพธิปลฺลเงฺก นิสิโนฺน จตฺตาริ สจฺจานิ โสฬสหากาเรหิ สฎฺฐินยสหเสฺสหิ ปฎิวิชฺฌิฯ เทสนาญาณํ นาม เยน ญาเณน ติปริวฎฺฎํ ทฺวาทสาการํ ธมฺมจกฺกํ ปวเตฺตสิฯ อุภยเมฺปตํ ทสพลสฺส อุเร ชาตญาณเมวฯ เตสุ ปน ธมฺมเทสนาญาณํ อธิเปฺปตํฯ สุตฺตํ ปน ฐานูปจาเรน ธมฺมจกฺกนฺติ วุจฺจติฯ ติ ปญฺจวคฺคิยานํ  ภิกฺขูนํ เทฺวเม ภิกฺขเว อนฺตา ปพฺพชิเตน น เสวิตพฺพาติอาทินา อเทสยิฯ</p>


<p>นฺติ ตํ อตุลํ อภิกนฺตนฺติ ปทเจฺฉโทฯ เอตฺถ ตนฺติ มุนินฺทํฯ อตุลนฺติ สีลาทีหิ คุเณหิ เกนจิ อสทิสํฯ นตฺถิ ตุโล สทิโส ปุคฺคโล เอตสฺสาติ อตุโล, มุนิโนฺทฯ ตสฺส หิ อปริมาณาสุ โลก ธาตูสุ สีลาทีหิ คุเณหิ สทิโส ปุคฺคโล นตฺถิฯ อสทิเสหิ พุเทฺธหิ สโมติ อโตฺถฯ นฺติ สพฺพเทวมนุเสฺสหิ อติวิย กนฺตํ กมนียํ สรีรวณฺณวนฺตํฯ อติเรกํ ตุสิตพฺพสรีรวณฺณสมฺปนฺนํ วาฯ อภิกฺกนฺตวณฺณนฺติ หิ วตฺตเพฺพ ฉนฺทานุรกฺขณตฺถํ กการโลปญฺจ วณฺณปทโลปํ กตฺวา วุตฺตสนฺธิวเสน อภิกนฺตนฺติ วุตฺตํฯ อุตฺตรปทโลป วเสน วาฯ มุนินฺทสฺส ปน สรีรวณฺณํ สพฺพเทวมนุเสฺสหิ อติวิย อติเรกํ วา กมิยติ โตสิยตีติ อภิกนฺตนฺติ วุจฺจติฯ อภิปุพฺพกมุธาตุ อิจฺฉากนฺตีสุ ตฯ อภิกนฺตํ วณฺณํ สรีรวณฺณํ ยสฺส โสติ อภิกโนฺต, มุนิโนฺทฯ ตสฺส หิ ทฺวตฺติํสมหาปุริสลกฺขเณหิ จ อสีตฺยานุพฺยญฺชน ลกฺขเณหิ จ ฉพฺพณฺณรํสีหิ จ สุวณฺณวเณฺณน จ สมนฺนา คตตฺตา สรีรโสภคฺคปฺปตฺติโต สพฺพเทวมนุเสฺสหิ อติวิย กมนีโย ตุโฎฺฐ สรีรวโณฺณ อตฺถีติ อภิกนฺตนฺติ โถเมติฯ ตํ อภิกนฺตํฯ นฺติ เทวมนุสฺสานํ วนฺทนารหํฯ เตหิ วนฺทิตพฺพํ วา, วนฺทิยเต โถมิยเต วา วนฺทนํฯ ภาวสาธโนยํฯ วนฺทธาตุ วทิธาตุ วา อภิวาทนถุตีสุ ยุฯ ตํ อรหตีติ วนฺทเนโยฺย, มุนิโนฺทฯ วนฺทปทํ อรหติตทฺธิเต เณโยฺยฯ</p>


<p>อถ วา เทวมนุเสฺสหิ วนฺทิตพฺพํ โถมิตพฺพนฺติ วา วนฺทเนโยฺย, มุนิโนฺทฯ โส หิ อาทิมชฺฌปริโยสาน คุเณหิ สมนฺนาคตตฺตา สพฺพเทวมนุสฺสานํ วนฺทนารโห เตหิ วา วนฺทิตโพฺพ โหติฯ ตตฺถ จ อาทิคุณํ นาม กรุณานิทานํ  สีลํ ปาณาติปาตาทิวิรติปฺปวตฺติโตฯ มชฺฌ คุณํ นาม สมาธิ ฌานตฺตยโยคโตฯ ปริโยสานคุณํ นาม ปญฺญา ตโต อุตฺตริ กรณียาภาวโตติ วิเสเสน ภควโต วนฺทเนยฺยนฺติ โถเมติฯ อหํ ตีหิ ทฺวาเรหิ นมามิ วนฺทามีติ สมฺพโนฺธฯ</p>


<p>อยํ ปเนตฺถ ฯ อขิลนิธาโน สพฺพ โลกิยโลกุตฺตรสงฺขาตานํ สีลสมาธิปญฺญาทิคุณ สมูหานํ ปติฎฺฐาโน โย ยาทิโส มุนิโนฺท ปญฺจนฺนํ มุนีนํ อิโนฺท อิสฺสโร ภควา, สญฺญตานํ กายวจีมโนสํย มนฺตานํ สาธูนํ, นิเกตํ วสนฎฺฐานํ รมฺมณฎฺฐานํ วา, อิสิปตนวฺหํ อิสิปตนนามิกํ อิสิปตนนฺติ โวหริตพฺพํ วา, วนํ มิคทายวนํ, อุปคนฺตฺวา คมิตฺวา ตหิํ ตสฺมิํ อิสิปตนนามเก มิคทาย วเน, อกุสลสฺส สมุเจฺฉทํ, ธมฺมจกฺกํ ธมฺมจกฺกปฺปวตฺตนสุตฺตํ, ปวโตฺต ปญฺจวคฺคิยานํ ภิกฺขูนํ อเทสยิ, อตุลํ สีลาทีหิ คุเณหิ เกนจิ อสทิสํ, อภิกนฺตํ สพฺพเทวมนุเสฺสหิ อติวิย กนฺตํ กมนียํ ตุฎฺฐิ สรีรวณฺณวนฺตํ, วนฺทเนยฺยํ เทว มนุสฺสานํ วนฺทนารหํ เตหิ วา วนฺทิตพฺพํ, ตํ มุนินฺทํ อหํ ตีหิ ทฺวาเรหิ นมามิ วนฺทามีติฯ</p>

</p>


<ol>
<li>
สุจิปริวาริตํ สุรุจิรปฺปภาหิ รตฺตํ,  
  
สิริวิสราลยํ คุปิตมินฺทฺริเยหุเปตํ;  
  
รวิสสิมณฺฑลปฺปภุติลกฺขโณปจิตฺตํ,  
  
สุรนรปูชิตํ สุคตมาทรํ นมามิฯ  
</li>
  
<p> เอวํ โสฬสมคาถาย มุนินฺทํ วนฺทิตฺวา อิทานิ สุจิปริวาริตนฺตฺยาทีหิ สตฺตหิ คุเณหิ โถมิตฺวา วนฺทิตุกาโม นฺตฺยาทิคาถมาหฯ อยํ ปน น ชภชรคเณหิ จ เอกครุนา จ รจิตตฺตา โสฬสกฺขเรหิ ยุตฺตาวาณินีคาถาติ  ทฎฺฐพฺพาฯ วุตฺตญฺหิ  ‘‘นชภชรา ยทา ภวติ วาณินี คยุตฺตา’’ติฯ ตสฺสโตฺถฯ ยสฺสํ ปฎิปาทํ นชภชรา นคณ ชคณ ภคณ ชคณ รคณา ยทา คยุตฺตา ปาทนฺตครุนา สํโยคา เจ สิยุํ, ตทา สา วุตฺตา วาณินี วาณินีคาถา นาม ภวตีติฯ
</ol></p>


<p>ตตฺถ นฺติ ราคาทิมลวิสุทฺธาหิ อริยสาวกาทิปริสาหิ ปริกฺขาริตํ กิเลสมลวิสุทฺธํ ปริกฺขารวนฺตํ วาฯ ราคาทิมเลหิ สุจติ สุชฺฌตีติ สุจิ, ปริสาฯ สุจธาตุ โสเจเยฺย อิฯ ปริสมนฺตโต อริยภิกฺขุอาทีหิ เทว มนุเสฺสหิ วาริยติ ปริกฺขริยตีติ ปริวาโร, สุคโตฯ ปริปุพฺพวรธาตุ อาวรเณ ปริกฺขาเร วา ณฯ สุจีหิ ปริสาหิ ปริวาริโต สุจิปริวาริโต, สุคโตฯ ตติย ตปฺปุริสสมาโสยํฯ ภควโต หิ สทา ราคาทิมล วิสุเทฺธหิ อริยภิกฺขุอาทีหิ จตูหิ ปริสาหิ อฎฺฐหิ ปริสาหิ วา ปริวาริโต โหตีติ อธิปฺปาโยฯ อถ วา สุจิปริสุทฺธํ ปริวาริตํ ยสฺส โสติ สุจิปริวาริโต, สุคโตฯ ติ สุฎฺฐุ กนฺติตสรีรนิกฺขนฺต พฺยามมตฺตรํสีหิ กรณภูเตหิ สุฎฺฐุ รุจิยติ กมิยติ ตุสิยตีติ สุรุจิรา, รํสิฯ สุปุพฺพ รุจธาตุ โรจเน อิโรฯ ปกาเรน ภาติ ทิพฺพตีติ ปภา, รํสิฯ ปปุพฺพ ภาธาตุ ทิพฺพเน กฺวิฯ สุรุจิรา จ สา ปภา จาติ สุรุจิรปฺปภา, ตาหิ สุรุจิรปฺปภาหิฯ นฺติ นิจฺจํ รญฺชิตพฺพกายํฯ รญฺชิยตีติ รโตฺต, กาโยฯ รนฺชธาตุ ราเค ตฯ รโตฺต กาโย ยสฺส โสติ รโตฺต, สุคโตฯ อุตฺตรปทโลปสมา โสยํฯ รูปสฺส ภโว รูปํ วิย, ตํ รตฺตํฯ ภควโต หิ สรีรโต นิจฺจํ นิกฺขเนฺตหิ พฺยามมตฺตรํสีหิ รญฺชิตโพฺพ รูปกาโย อตฺถีติ วุตฺตํ โหติฯ</p>


<p>นฺติ ปญฺญาปุญฺญสงฺขาตลกฺขิสมูหานํ ปติฎฺฐานํฯ เอตฺถ จ สิรีติ ปญฺญาปุญฺญานเมตํ อธิวจนํฯ อถ วา ปุญฺญนิพฺพตฺตา  สรีรโสภคฺคาทิสมฺปตฺติฯ สา หิ กตปุเญฺญ สิยติ นิสฺสยติ, กตปุเญฺญหิ วา สิยติ นิสฺสิยตีติ สิรีติ วุจฺจติ, ปญฺญาปุญฺญํ, อิสฺสริยํ วาฯ สรีรโสภคฺคาทิ สมฺปตฺติ วา ลพฺภติฯ วุตฺตญฺหิ  ‘‘สิรีติ พุทฺธิปุญฺญานํ อธิวจนนฺติ จฯ สิรีติ อิสฺสริยนฺติ จ สิรีติ รูปกายสมฺปตฺตี’’ติ จฯ สิธาตุ เสวายํ, รปจฺจโย จ, อิตฺถิลิงฺคโชตกอีปจฺจโย จฯ สิรีติ หิ ทีฆวเสน วตฺตเพฺพ คาถาพนฺธตฺตา ฉนฺทานุรกฺขณตฺถํ รสฺสวเสน วุตฺตํฯ วิสราลยนฺติ วิสรอาลยนฺติ ปทเจฺฉโทฯ วิสโรติ สมูโหฯ วิสนฺติ ปวิสนฺติ อวยวา ยสฺมิํ สมูเหติ วิสโร, สมูโหฯ วิสธาตุ ปเวสเน อรปจฺจโยฯ อถ วา วิสรนฺติ สโมสรนฺติ อวยวา ยสฺมินฺติ วิสโรฯ วิปุพฺพ สรธาตุ สโมสรเณ อฯ โปตฺถเกสุ ปน วิสยาล ยนฺติ ยกาเรน ปาโฐ ทิสฺสติฯ น โส ยุชฺชติฯ กสฺมา, วิสรสทฺทเสฺสว สมูหวาจกตฺตาฯ วุตฺตญฺหิ  –</p>


<p>
‘‘สมูโห คณสงฺฆาตา,  
  
สมุทาโย จ สญฺจโย;  
  
สโนฺทโห นิวโห โอโฆ,  
  
วิสโร นิกโร จโย’’ตฺยาทิฯ  
</p>
  
<p>อาลยนฺติ ปติฎฺฐานํฯ อาลยนฺติ ปติฎฺฐนฺติ เอตฺถาติ อาลโย, สุคโตฯ อาปุพฺพ ลิธาตุ อลฺลิยเน ณฯ สิรีนํ ปญฺญาสงฺขาตลกฺขีนํ วิสโร สมูโห สิรีวิสโร, เตสํ อาลโย สิรีวิสราลโย, สุคโตฯ ตํ สิริวิสราลยํฯ นฺติ โคปิตเพฺพหิ สํวริตเพฺพหิ จกฺขาทีหิ ฉหิ อินฺทฺริเยหิ อุเปตํ สมุเปตํ สมนฺนาคตํฯ คุปิยนฺติ รกฺขิยนฺตีติ คุปิตานิฯ คุปธาตุ รกฺขเน ตฯ อิทนฺติ สหชาตธเมฺม อิสฺสริยํ กโรนฺตีติ อินฺทฺริยานิฯ อิทิธาตุ ปรมิสฺสริเย อิโยฯ คุปิตานิ อินฺทฺริยานิ คุปิตมินฺทฺริยานิ , จกฺขาทิอินฺทฺริยานิ ลพฺภนฺติฯ เตหิฯ อุเปติ สมฺปชฺชตีติ อุเปโต, สุคโตฯ อุปปุพฺพ อิธาตุ คติยํ ต, ตํ อุเปตํฯ กิญฺจาปิ พุทฺธโต อเญฺญหิ อริยสาวกาทีหิ ปุคฺคเลหิ จกฺขาทิอินฺทฺริยานิ รกฺขิตานิฯ พุโทฺธเยว ปน โพธิปลฺลเงฺก สห วาสนาย สพฺพ กิเลสานํ อรหตฺตมเคฺคน วิทฺธํสิตตฺตา วิสิเฎฺฐน จกฺขาทิ อินฺทฺริยํ รกฺขิโต โหตีติ ตสฺส คุปิตมินฺทฺริเยหุเปตนฺติ โถเมติฯ</p>


<p>นฺติ สูริยมณฺฑล จนฺทมณฺฑลาทีหิ ปาทจกฺกลกฺขเณหิ อภิวิจิตฺรปาทํฯ อุปสโทฺท เจตฺถ ภุสฎฺฐวาจโกฯ อภิวิจิตฺรํ สูริยมณฺฑล จนฺทมณฺฑลาทิํ ปาทจกฺกลกฺขณวนฺตํ วาฯ เอตฺถ จ รวีติ สูริโย, โส หิ รวติ สีฆํ คจฺฉตีติ รวีติ วุจฺจติฯ รุธาตุ คติยํ ณิฯ วุตฺตญฺหิ  ‘‘จโนฺท อุชุกํ สณิกํ คจฺฉติ, สูริยสฺส ปน อุชุกํ คมนํ สีฆ’’นฺติฯ ณฺวาทิ  ปน ‘‘รุสเทฺท อิฯ โอ อวาเทโสฯ รวติ คชฺชตีติ รวิฯ อาทิโจฺจ’’ติ วุตฺตํฯ  ‘‘รวนฺติ เอเตน สตฺตา ปภาวิตตฺตาติ รวี’’ติ วุตฺตํฯ สสีติ จโนฺทฯ โส หิ สสติ ติเณน ปาณติ ชีวตีติ สโส, สสปณฺฑิโตฯ สสธาตุ ปาเณ อฯ สสรูปลกฺขณเมตฺถ อตฺถีติ สสีติ วุจฺจติฯ อตีเต หิ สสราชา พฺราหฺมณเวเสน อาคนฺตฺวา ยาจกสฺส สกฺกรโญฺญ องฺคารราสิมฺหิ ลงฺฆิตฺวา ชีวิตํ ปริจฺจชิตฺวา กายํ อทาสิฯ อถ ปน สโกฺก ราชา ตสฺส สสปณฺฑิตสฺส ชีวิตปริจฺจชิตสฺส ชีวิตทานคุโณ สกลกปฺปํ ปากโฎ โหตูติ ปพฺพตํ ปีเฬตฺวา ปพฺพตรสํ อาทาย จนฺทมณฺฑเล สสรูปลกฺขณํ ลิขิตฺวา ฐเปสิฯ ตสฺมา จโนฺท สสีติ โลเกหิ โวหริยติฯ ตสฺส ปน วิตฺถาโร สสปณฺฑิตชาตเก ปสฺสิตฺวา คเหตโพฺพฯ</p>


<p>อถ  วา สสติ หิํสติ อุณฺหคุณนฺติ สสีติ วุจฺจติฯ สสุธาตุ หิํสายํ อีปจฺจโยฯ มณฺฑิยติ วิภูสิยติ ปริเจฺฉทกรณวเสนาติ มณฺฑลํฯ มณฺฑธาตุ มฑิธาตุ วา วิภูสเน อโลฯ อถ วา มณฺฑํ วิภูสนํ ปริสมนฺตโต ลาติ คณฺหาตีติ มณฺฑลํฯ มณฺฑสทฺทูปปท ลาธาตุ คหเณ กฺวิฯ รวิโน มณฺฑลํ รวิมณฺฑลํ, สสิโน มณฺฑลํ สสิมณฺฑลํ, รวิมณฺฑลญฺจ สสิมณฺฑลญฺจ รวิสสิมณฺฑลํ, มณฺฑลสโทฺท รวิสเทฺทปิ โยเชตโพฺพฯ มณฺฑลสทฺทสฺส ทฺวนฺทปทโต สุยฺยมานตฺตาฯ ติอาทิฯ โส หิ อาทฺยตฺถวาจโก อพฺยยนิปาโตฯ รวิสสิมณฺฑลํ ปภุติอาทิ ยสฺสาติ รวิสสิมณฺฑลปฺปภุติ, ปาทจกฺกลกฺขณํ ลพฺภติฯ ลกฺขิยติ ลกฺขิตพฺพํ เอเตนาติ ลกฺขณํ, ปาทปฺป วตฺตจกฺกลกฺขณํ, รวิสสิมณฺฑลปฺปภุติ จ ตํ ลกฺขณญฺจาติ รวิสสิมณฺฑลปฺปภุติลกฺขณํ, เตน อุปจิตฺตํ อติวิจิตฺรํ ปาทํ ยสฺส โสติ รวิสสิมณฺฑลปฺปภุติลกฺขโณป จิโตฺต, สุคโตฯ อถ วา อุปจิตฺตํ อติวิจิตฺรํ รวิสสิ มณฺฑลปฺปภุติลกฺขณํ ปาทจกฺกลกฺขณํ อสฺสาติ ตถา, สุคโตฯ ตํฯ</p>


<p>นฺติ เทวมนุเสฺสหิ ปูชิตพฺพํฯ สุรนฺติ อิสฺสริย กีฬาทีหิ ทิพฺพนฺตีติ สุรา, เทวาฯ สุรธาตุ ทิพฺพเน อฯ อถ วา สุรติ อิสติ เทวิสฺสริยํ ปาปุณาติ วิโรจติ จาติ สุรา, เทวาฯ สุรธาตุ อิสฺสริยทิตฺตีสุ อฯ สุนฺทรา ราวาจา เอเตสนฺติ วา สุรา, เทวาฯ ขนฺธสนฺตานํ สกกมฺมํ วา นรนฺติ นิยนฺตีติ นรา, มนุสฺสาฯ นรธาตุ นยเน อฯ สุรา จ นรา จ สุรนรา, เตหิ ปูชิตโพฺพติ สุรนร ปูชิโต, สุคโตฯ ตํฯ นฺติ พุทฺธํฯ โส หิ โสภนํ คตํ คมนํ เอตสฺสาติ สุคโตติ วุจฺจติฯ ภควโต หิ เวเนยฺยชนูปสงฺกมนํ เอกเนฺตน เตสํ หิตสุขนิปฺผาทนโต โสภนํฯ ตถา ลกฺขณานุพฺยญฺชนปฺปฎิ มณฺฑิตรูปกายตาย  ทุตวิลมฺพิตขลิตานุกฑฺฒนนิปฺปิฬินุกฺกุฎิก กุฎิลากุฎิลตาทิ โทสรหิต มวหสิต ราชหํสอุสภ วารณ มิคราชคมนํ กายคมนํฯ ญาณคมนญฺจ วิปุล นิมฺมล กรุณา สติ วีริยาทิ คุณวิเสส สหิต อภินีหารโต ยาว มหาโพธิ อนวชฺชตาย โสภนเมวาติฯ</p>


<p>อถ วา สยมฺภูญาเณน สกลมฺปิ โลกํ ปริญฺญาภิ สมยวเสน ปริชานโนฺต ญาเณน สมฺมา คโต อวคโตติ สุคโต, ตถา โลกสมุทยํ ปหานาติสมยวเสน ปชหโนฺต อนุปฺปตฺติธมฺมตํ อาปาเทโนฺต สมฺมา คโต อวคโตติ สุคโต, โลกนิโรธํ นิพฺพานํ สจฺฉิกิริยาภิสมยวเสน สมฺมา คโต อวคโตติ สุคโต, โลกนิโรธคามินิปฺปฎิปทํ ภาวนาภิ สมยวเสน สมฺมา คโต ปฎิปโนฺนติ สุคโต, โสตาปตฺติมเคฺคน เย กิเลสา ปหีนา, เต กิเลเส น ปุเนติ น ปเจฺจติ น ปจฺจาคจฺฉตีติ สุคโตติอาทินา นเยน อยมโตฺถ วิภาเวตโพฺพฯ อถ วา สุนฺทรํ ฐานํ สมฺมาสโมฺพธิํ นิพฺพานเมว วา คโต อธิคโตติ สุคโตฯ ยสฺมา วา ภูตํ ตจฺฉํ อตฺถสํหิตํ เวเนยฺยานํ ยถารหํ ยุตฺตเมว จ ธมฺมํ ภาสติ, ตสฺมา สมฺมา คทตีติ สุคโต ทการสฺส ตการํ กตฺวาฯ อิติ โสภน คมนตาทีหิ สุคโต, ตํ สุคตํฯ นฺติ สกฺกจฺจํ, อาทรนํ อาทโรฯ อาปุพฺพ ทรธาตุ อาทเร ณฯ ตํ อาทรํฯ ติ อหํ วนฺทามีติ อโตฺถติฯ</p>


<p>อยํ ปเนตฺถ ฯ สุจิปริวาริตํ ราคาทิมล วิสุทฺธาหิ อริยสาวกาทิปริสาหิ ปริกฺขาริตํ กิเลสมลวิสุทฺธํ ปริกฺขารวนฺตํ วา, สุรุจิรปฺปภาหิ สุฎฺฐุ กนฺติต สรีรนิกฺขนฺตพฺยามมตฺตรํสีหิ กรณภูเตหิ, รตฺตํ นิจฺจํ รญฺชิตพฺพกายํ, สิริวิสราลยํ ปญฺญาปุญฺญสงฺขาตลกฺขิส มูหานํ  ปติฎฺฐานํ, คุปิตมินฺทฺริเยหิ คุปิตเพฺพหิ สํวริตเพฺพหิ ฉหิ จกฺขาทิอินฺทฺริเยหิ, อุเปตํ สมุเปตํ สมนฺนาคตํ, รวิสสิมณฺฑลปฺปภุติลกฺขโณปจิตฺตํ สูริยมณฺฑลจนฺทมณฺฑลาทีหิ ปาทจกฺกลกฺขเณหิ อภิวิจิตฺรปาทํ, อภิวิจิตฺรํ สูริย มณฺฑลจนฺทมณฺฑลาทิํ ปาทจกฺกลกฺขณวนฺตํ วา, สุรนรปูชิตํ เทวมนุเสฺสหิ ปูชิตพฺพํ, สุคตํ พุทฺธํ อาทรํ สกฺกจฺจํ อหํ นมามิ วนฺทามีติฯ</p>

</p>


<ol>
<li>
มโคฺคฬุเมฺปน มุหปฎิฆาสาทิอุโลฺลลวีจิํ,  
  
สํสาโรฆํ ตริ ตมภยํ ปารปตฺตํ ปชานํ;  
  
ตาณํ เลณํ อสมสรณํ เอกติตฺถํ ปติฎฺฐํ,  
  
ปุญฺญเกฺขตฺตํ ปรมสุขทํ ธมฺมราชํ นมามิฯ  
</li>
  
<p> เอวํ สตฺตรสมคาถาย สุคตํ วนฺทิตฺวา อิทานิ สํสาโรฆํ ตริตาทีหิ นวหิ คุเณหิ โถมิตฺวา วนฺทิตุกาโม ตฺยาทิคาถมาหฯ อยํ ปน ม ภ น ต ต คเณหิ จ ครุทฺวเยน จ รจิตตฺตา สตฺตรสกฺขเรหิ ยุตฺตา มนฺทกฺกนฺตาคาถาติ ทฎฺฐพฺพาฯ วุตฺตญฺหิ  ‘‘มนฺทกฺกนฺตา ม ภ น ตต คา โค ยุคุตฺวสฺส เกหี’’ติฯ ตสฺสา ปนายมโตฺถฯ ยสฺสํ ปฎิปาทํ ยุคุตฺวสฺสเกหิ จตุ ฉ สตฺตยตีหิ ม ภ น ต ต คา มคณ ภคณ นคณ ตคณ ตคณ ครู จ โค ครุ จ เจ ยุตฺตา, มนฺทกฺกนฺตาคาถานามาติฯ ยุคุตฺวสฺสเกหีติ เอตฺถ จ ยุคสทฺทสฺส มคฺคผลจตุพฺพิธปุริสยุคฬวาจกตฺตา ยุคสโทฺท จตุสงฺขฺยาวาจโก, อุตูนํ เหมนฺตสิสิร วสฺสนฺต คิมฺห วสฺสาน สรท อุตุวเสน ฉพฺพิธตฺตา อุตุสโทฺท ฉสงฺขฺยาวาจโกฯ อสฺสสโทฺท สตฺตสงฺขฺยาวาจโกติ เวทิตโพฺพ ฯ  หิ ‘‘อสฺสสทฺทสฺส สตฺตสงฺขฺยาวาจกภาโว วุโตฺต’’ติฯ
</ol></p>


<p>ตตฺถ ปน โย ธมฺมราชา มุหปฎิฆาสาทิอุโลฺลลวีจิํ สํสาโรฆํ มโคฺคฬุเมฺปน ตริ, อภยํ ปารปตฺตํ ปชานํ ตาณํ เลณํ อสมสรณํ เอกติตฺถํ ปติฎฺฐํ ปุญฺญเกฺขตฺตํ ปรมสุขทํ ตํ ธมฺมราชํ อหํ นมามีติ สมฺพโนฺธฯ เอติสฺสํ ปน อตฺถกฺกเมน วณฺณยิสฺสามิฯ นฺติ โมหโทสตณฺหาทิสงฺขาตํ มหาตรงฺค ขุทฺทอูมิกํฯ มุยฺหนฺติ เอเตน สมฺปยุตฺตธมฺมา, สยํ วา มุยฺหติ, มุยฺหนมตฺตเมเวตนฺติ มุโห, โมโหฯ มุหธาตุ เวขิเตฺต ณฯ ปฎิหญฺญนฺติ สมฺปยุตฺตธมฺมา, สยํ วา ปฎิหญฺญติ ปฎิหญฺญนมตฺตเมเวตนฺติ ปฎิโฆ, โทโสฯ ปฎิปุพฺพ หนธาตุ หิํสาคตีสุ อฯ หนสฺส โฆฯ อสนํ อิจฺฉนํ อาสา, อิสติ อิจฺฉตีติ วา อาสา, ตณฺหาฯ อิสุธาตุ อิจฺฉายํ อฯ อิสฺส อาฯ มุโห จ ปฎิโฆ จ อาสา จ มุหปฎิฆาสา, เต อาทิ เยสเนฺตติ มุหปฎิฆาสาทิ, โลภาทิกิเลสา ลพฺภนฺติฯ เอตฺถ จ อาทิสเทฺทน มาน ทิฎฺฐิ วิจิกิจฺฉา ถิน อุทฺธจฺจ อหิริก อโนตฺตปฺปกิเลเส จ อกุสลจิตฺตุปฺปาเท จ สงฺคณฺหาติฯ อุทฺธํ อุทกํ โลลติ อากุเลตีติ อุโลฺลโล, มหาตรโงฺคฯ อุปุพฺพโลล ธาตุ อุมฺมาทเน ณฯ ตีรํ อุลติ คจฺฉตีติ วา อุโลฺลโลฯ อุลธาตุ คติยํ โอลปจฺจโยฯ วิมฺหยํ วิจิตฺตํ จิโนตีติ วีจิ, ขุทฺทกอูมิฯ วิปุพฺพ จิธาตุ จเย กฺวิฯ อุโลฺลโล จ วีจิ จ อุโลฺลลวีจิฯ เกสุจิ โปตฺถเกสุ จ กุโลฺลลวีจินฺติปาโฐ ทิสฺสติฯ น โส ยุชฺชติ, กสฺมา, กุลฺลสทฺทสฺส อุฬุมฺปตฺถวาจกตฺตาฯ อุโลฺลลสโทฺทเยว หิ มหาตรงฺคตฺถ วาจโก โหตีติฯ วุตฺตญฺหิ  ‘‘อุโลฺลโล ตุ จ กโลฺลโล, มหาวีจิสุ กถฺยเต’’ติฯ</p>


<p> ‘‘กุโลฺล นาม ตรณตฺถาย กลาปํ กตฺวา พโนฺธฯ ปตฺถริตฺวา พทฺธา ปน ปทรจาฎิ อาทโย  อุฬุโมฺป’’ติ วุโตฺตฯ มุหปฎิฆาสาทิเอว อุโลฺลลวีจิฯ สา อสฺมิํ สํสาโรเฆ อตฺถีติ มุหปฎิฆาสาทิอุโลฺลลวีจิฯ สมาสนฺตตทฺธิตายํฯ ปีติสุขํ, มหาสนฺนํ, รตฺติทิวนฺตฺยาทีสุ วิยฯ เอวํ ปเนตฺถ วจนโตฺถ กาตโพฺพฯ ปีติ จ สุขญฺจ ปีติสุขํ, ตํ อสฺส ฌานสฺส อตฺถิ, ตสฺมิํ วา วิชฺชตีติ ปีติสุขํ, ฌานํฯ มหนฺตํ อาสนํ มหาสนํ, ตสฺส ภาโว มหาสนฺนํฯ รตฺติ จ ทิวา จ รตฺติทิวํฯ รตฺติทิวํ กตํ รตฺติทิวนฺติฯ อถ วา อุโลฺลลวีจิ วิย มุหปฎิฆาสาทิ อุโลฺลลวีจิ, สํสาโรฆํ ลพฺภติฯ อุปมา พหุพฺพีหิสมาโสยํฯ ยถา ปน มหาสมุเทฺท ภายิตพฺพา มหาตรงฺคอูมิเวคาทโย จ สํสุมาร ติมิ ติปิงฺคลาทิ มจฺฉมการาทโย จ โอกิณฺณา โหนฺติ, เอวํ โมหาทิกิเลสา จ อกุสลจิตฺตุปฺปาทา จ เตหิ นิพฺพตฺตา ภยานกา พหู ชาติชราพฺยาธิมรณทุกฺขาทโย จ ขนฺธาทโย จ โอกิณฺณา โหนฺตีติ วุตฺตํ โหติฯ นฺติ สํสารสงฺขาตํ โอฆํ สมุทฺทชลปฺปวาหํฯ สํปุนปฺปุนํ อโพฺพจฺฉินฺนํ วา สรติ คจฺฉติ ปวตฺตตีติ สํสาโรฯ สํปุพฺพสรธาตุ คติยํ ณฯ ขนฺธธาตุอายต นานํ อโพฺพจฺฉินฺนํ ปวตฺตตีติ อโตฺถฯ เตน วุตฺตํ  –</p>


<p>
‘‘ขนฺธานญฺจ ปฎิปาฎิ, ธาตุอายตนาน จ;  
  
อโพฺพจฺฉินฺนํ วตฺตมานา, สํสาโรติ ปวุจฺจตี’’ติฯ  
</p>
  
<p>สเตฺต โอตฺถริตฺวา อโชฺฌตฺถริตฺวา เหฎฺฐา หนติ หรตีติ โอโฆ, ชลปฺปวาโหฯ อวปุพฺพ หนธาตุ หรเณ ณฯ หนสฺส โฆฯ อวสโทฺท โอตฺถรณโตฺถฯ อตฺตนิ ปติเต สเตฺต เหฎฺฐา กตฺวา หเนติ โอสีทาเปตีติ วา โอโฆ, ชลปฺปวาโหฯ อวปุพฺพ หนธาตุ โอสีทาปเน ณฯ อวสโทฺท เหฎฺฐาภาคโตฺถฯ โอโฆ วิยาติ โอโฆ, สํสาโรฯ อถ  วา สตฺตสงฺขาเร โอตฺถริตฺวา อโชฺฌตฺถริตฺวา อภิภวิตฺวา วฎฺฎสฺมิํ หนติ หรตีติ โอโฆ, โอหเนติ โอสีทาเปติ วฎฺฎสฺมิํ สตฺตสงฺขาเรติ วา โอโฆ, ราคาทิ กิเลสา ลพฺภนฺติฯ สํสาโรเอว โอโฆ สํสาโรโฆ, ตํ สํสาโรฆํฯ</p>


<p>ติ เอตฺถ มคฺคโอฬุเมฺปนาติ ปทเจฺฉโทฯ อฎฺฐมคฺคงฺคสงฺขาเตน กุเลฺลนาติ อโตฺถฯ เอตฺถ จ มโคฺค วุจฺจติ อฎฺฐงฺคิกมโคฺคฯ มคฺคนฺติ คจฺฉนฺติ พุทฺธา จ อริยสาวกา จ อคตํ ทิสํ นิพฺพานนฺติ มโคฺคฯ อฎฺฐงฺคิโก มโคฺคฯ มคฺคธาตุ คติยํ อฯ วุตฺตญฺหิ  ‘‘เอเตน มเคฺคน พุทฺธา จ สาวกา จ อคตํ ทิสํ นิพฺพานํ คจฺฉนฺตีติ อฎฺฐงฺคิโก มโคฺค’’ติฯ อถ วา นิพฺพานํ มคฺคติ คเวสตีติ มโคฺค, นิพฺพานตฺถิเกหิ มคฺคิยติ คเวสิยตีติ วา มโคฺค, อฎฺฐงฺคิโก มโคฺคฯ ญาเณน ทสฺสิยตีติ อโตฺถฯ มคฺคธาตุ คเวสเน อฯ วุตฺตเญฺหตํ  ‘‘มโคฺคติ เกนเฎฺฐน มโคฺค, นิพฺพานํ มคฺคนเฎฺฐน นิพฺพานตฺถิเกหิ มคฺคนิยเฎฺฐน จา’’ติฯ อถ วา มคฺคิยติ ปฎิปชฺชิยตีติ มโคฺค, นิพฺพานตฺถิเกหิ อฎฺฐงฺคิโก มโคฺค ปฎิปชฺชิยตีติ อโตฺถฯ อุฬุ วุจฺจติ อุทกํ, ตโต ปาติ รกฺขตีติ อุฬุโป, โสเยว นิคฺคหิตาคมวเสน อุฬุโมฺป, กุโลฺลฯ อุฬุสทฺทูปปทปาธาตุ รกฺขเน กฺวิฯ มโคฺคเอว อุฬุโมฺป มโคฺคฬุโมฺป, มคฺคสงฺขาโต วา อุฬุโมฺป ตถา, มคฺคสทิโส วา อุฬุโมฺป ตถา, มโคฺค วิย วา อุฬุโมฺป ตถา, มโคฺค จ อุฬุโมฺป จ มโคฺคฬุโมฺปฯ อถ วา อุฬุโมฺปเอว มโคฺค มโคฺคฬุโมฺป, อุฬุมฺปสงฺขาโต วา มโคฺค ตถา, อุฬุมฺป สทิโส วา มโคฺค ตถา, อุฬุโมฺป วิย วา มโคฺค ตถา, อุฬุโมฺป จ มโคฺค จ มโคฺคฬุโมฺปติ เอวํ รูปกสทิสอุปมา สมุเปกฺขตฺถวเสน จ ปรปกฺข สกปกฺขตฺถวเสน จ วจนโตฺถ เวทิตโพฺพฯ เตน มโคฺคฬุเมฺปนฯ ติ อตริฯ ธมฺมราชา หิ  อฎฺฐมคฺคงฺคนาวาย สํสาโรฆํ ตริตฺวา นิพฺพานตีรํ ปาปุณาติฯ อตีตา พุทฺธา ปาปุณิํสุฯ อนาคตา พุทฺธา ปาปุณิสฺสนฺตีติ วุตฺตํ โหติฯ วุตฺตญฺหิ </p>


<p>
‘‘เอกายนํ ชาติขยนฺตทสฺสี,  
  
มคฺคํ ปชานาติ หิตานุกมฺปี;  
  
เอเตน มเคฺคน ตริํสุ ปุเพฺพ,  
  
ตริสฺสนฺติเยว ตรนฺติ โอฆ’’นฺติ;  
พุทฺธวํเส  
จ  
</p>
  
<p>
‘‘สํสารโสตํ ฉินฺทิตฺวา, วิทฺธํเสตฺวา ตโย ภเว;  
  
ธมฺมนาวํ สมารุยฺห, ตาเรมิ ชนตํ พหุ’’นฺติฯ  
</p>
  
<p>นฺติ ชาติชราพฺยาธิมรณภยาทีนํ อภาวโต นิพฺภยํฯ โส หิ ภควา นตฺถิ ภยํ เอตสฺสาติ อภโยติ วุจฺจติฯ อถ วา อภยนฺติ เขมํฯ ตญฺหิ นิพฺพานํ นตฺถิ ชาติอาทิภยํ เอตฺถาติ อภยนฺติ วุจฺจติฯ เอตสฺมิํ ปน ทุติยวิกเปฺป ตํ ปทํ ปารนฺติปเท วิเสสนํฯ นฺติ เอตฺถ ปารนฺติ สํสารวฎฺฎสฺส ปรตีรเฎฺฐน วุจฺจติ นิพฺพานํฯ ตญฺหิ อุทกํ ปาติ รกฺขตีติ ปารํ, สมุทฺทปารํฯ ปาธาตุ รกฺขเน อโรฯ อถ วา ปาเรติ สมเตฺถติ ตรงฺคาทโย วาเรตุนฺติ ปารํฯ ปารธาตุ สมตฺถิยํ อฯ ปารํ วิยาติ ปารนฺติ วุจฺจติฯ นีตเตฺถน ปน เอวํ วจนโตฺถ กาตโพฺพฯ ชาติ ภยาทิํ ปาติ รกฺขติ เอตฺถาติ ปารํ, ปาเรติ สมเตฺถติ เอตฺถ วา ชาติภยาทโย วาเรตุนฺติ ปารํ, นิพฺพานํฯ ตํ ปชฺชิตฺถ อธิคมิตฺถาติ ปารปโตฺต, ธมฺมราชาฯ ปารสทฺทูปปท ปทธาตุ คติยํ ตฯ อถ วา มุโตฺต โมเจยฺยนฺติอาทินา นเยน ปวตฺตสฺส มหาภินีหารสฺส สกลสฺส สํสารทุกฺขสฺส วา สพฺพญฺญุตญาณาทิคุณานํ วา ปารํ ปริยนฺตํ ปโตฺต คโตติ ปารปโตฺต, ธมฺมราชาฯ ปารสโทฺท หิ ปริยนฺต วาจโกฯ ตํ ปารปตฺตํฯ นฺติ สพฺพสตฺตานํฯ เตหิ กมฺมกิเลเสหิ ปกาเรน ชนิยติ นิพฺพตฺติยตีติ ปชาติ วุจฺจนฺติฯ เตสํ ปชานํฯ</p>


<p>นฺติ  ตายนเฎฺฐน ตาณํฯ สตฺตานํ สํสาร ภยโต ตายติ รกฺขตีติ ตาโณ, ธมฺมราชาฯ ตาธาตุ รกฺขเน ยุฯ อถ วา ตาณนฺติ สตฺตานํ สํสารวฎฺฎทุกฺขโต ปริปาลนเฎฺฐน ตาณํฯ โส หิ ธมฺมราชา สตฺตานํ สํสารวฎฺฎทุกฺขโต ธมฺมเทสนาย มคฺค ผลนิพฺพานสุขํ ททโนฺต ตายติ ปาเลตีติ ตาโณติ วุจฺจติฯ ตํ ตาณํฯ นฺติ นิลียนเฎฺฐน เลณํ, ชาติภยาทีหิ ปีฬิเตหิ สเตฺตหิ ลียนฺติ นิลียนฺติ เอตฺถาติ เลโณ, ธมฺมราชาฯ ลีธาตุ นิลียเน ยุฯ อถ วา เลณนฺติ สํสารภยํ ปสฺสเนฺตหิ นิลียนเฎฺฐน เลณํฯ โส หิ ธมฺมราชา สํสารนิสฺสรณตฺถิเกหิ ลียนฺติ นิลียนฺติ เอตฺถาติ เลโณติ วุจฺจติฯ ตํ เลณํฯ ธมฺมราชา หิ สํสารภเยหิ ปีฬิตานํ สพฺพสตฺตานํ ตาณํ เลณํ สรณํ ปรายนํ ฐานํ โหตีติ วุตฺตํ โหติฯ</p>


<p>นฺติ สพฺพสตฺตานํ อสทิสอวสฺสยนํ, นตฺถิ เอตสฺส สโม สทิโส สีลาทิคุเณนาติ อสโม, ธมฺมราชาฯ สรติ คจฺฉติ อวสฺสยติ เอตฺถาติ สรโณ, ธมฺมราชาฯ สรธาตุ คติมฺหิ ยุฯ อสโม อสทิโส หุตฺวา สรโณติ อสมสรโณ, ธมฺมราชาฯ สมฺภาว นากมฺมธารยสมาโสยํฯ ธมฺมราชา หิ สพฺพสมฺปตฺติสุขานํ ทายกตฺตา สพฺพสตฺตานํ อนญฺญสาธารณํ อสมํ สรณํ อวสฺสยนํ ปรายนํ โหตีติ อโตฺถฯ ตํ อสมสรณํฯ นฺติ นิพฺพานปารคมนานํ เอกติตฺถภูตํฯ ตรนฺติ อุตฺตรนฺติ เอตฺถ เอเตน วา นชฺชสมุทฺทาทินฺติ ติตฺถํฯ นชฺชสมุทฺทาทีนํ ปาริมตีรคมนตฺถํ โอตรณฎฺฐานํ ลพฺภติฯ ตรธาตุ โอตรเณ ถฯ รสฺส โต, อิการาคโมฯ มนุสฺสานํ เอกํ ติตฺถํ เอกติตฺถํ, ตํ วิยาติ เอกติโตฺถ, ธมฺมราชาฯ ยถา หิ ติเตฺถน นชฺชาทิํ ตรนฺตา มนุสฺสา ปาริมตีรํ สุขํ ปาปุณนฺติ, น อติเตฺถน, เอวํ เสฎฺฐภูเตน พุทฺธติเตฺถน สํสาโรฆํ  ตรนฺตา เวเนยฺยสตฺตา นิพฺพานปารํ สุขํ ปาปุณนฺติ, น อติเตฺถน อญฺญติตฺถิเยน, ตสฺมา ธมฺมราชํ เอกติโตฺถติ โถเมติฯ นีตเตฺถน ปน เอโก เสโฎฺฐ หุตฺวา นิพฺพานปารํ ตรนฺติ อุตฺตรนฺติ เอตฺถาติ เอก ติโตฺถ, ธมฺมราชาฯ เขมํ นิพฺพานปารํ ตริตุกามา เวเนยฺยสตฺตา เอตฺถ พุทฺธติเตฺถ เทสิตธมฺมํ สุตฺวา เทสิตธมฺมานุรูปํ ปฎิปชฺชิตฺวา สํสาโรฆํ อฎฺฐมคฺคงฺคนาวาย ฉินฺทิตฺวา เขมํ นิพฺพานปารํ สุขํ ตรนฺติ, อิติตสฺมา เอตฺถาติปเทน นิทฺทิโฎฺฐ โส พุโทฺธ สพฺพสตฺตานํ เอโก เสโฎฺฐ ติโตฺถ นามฯ น อญฺญติตฺถิยา เอกติตฺถา นาม โหนฺตีติ อโตฺถฯ ตํ เอกติตฺถํฯ</p>


<p>นฺติ สพฺพสตฺตานํ มหาทีปํ วิย ปติฎฺฐํ อาธารภูตํฯ ปฎิสรณํ เลณํ ปรายนนฺติ อโตฺถฯ ปติฎฺฐหนฺติ เอตฺถาติ ปติโฎฺฐ, ธมฺมราชาฯ ปติปุพฺพฎฺฐาธาตุ คตินิวตฺติมฺหิ อฯ ธมฺมราชา หิ สพฺพสุขตฺถิกานํ สตฺตานํ มหาทีโป วิย ปติโฎฺฐ ปฎิสรโณ เลโณ ปรายโน โหตีติ อโตฺถ, ตํ ปติฎฺฐํฯ นฺติ นิพฺพานสุขตฺถิกานํ ปุญฺญพีชสฺส เขตฺตภูตํฯ ปุญฺญตฺถิกานํ ปุญฺญพีชสฺส วปนฐานํ เขตฺตภูตํ วา, อตฺตโน การกํ ปวติ โสเธตีติ ปุญฺญํ, กุสลํฯ ปุธาตุ โสธเน โณฺยฯ อถ วา ปรํ ปุชฺชภาวํ ชเนตีติ ปุญฺญํ, สทา ปูชิตํ วา ชเนตีติ ปุญฺญํ, กุสลํฯ ปูชสทฺทูปปท ชนธาตุ โณฺยฯ นิรุตฺตินเยน สทฺทสิทฺธิ เวทิตพฺพาฯ อวเสสํ อปุญฺญํ ปุนาติ โสเธตีติ วา ปุญฺญํ, กุสลํฯ ปุธาตุ โสธเน โณฺยฯ ขิตฺตํ วุตฺตํ พีชํ ตายติ รกฺขตีติ เขตฺตํ, เกทาราทิฯ ขิปสทฺทูปปท ตาธาตุ รกฺขเน กฺวิฯ พีชานิ วปนฺตานํ มนุสฺสานํ มหปฺผลภาวกรเณน พีชํ รกฺขตีติ อโตฺถฯ อถ วา ขิปนฺติ วปนฺติ เอตฺถ พีชานีติ เขตฺตํฯ ขิปธาตุ เปรเณ เขเป วา ตฯ เขตฺตํ วิยาติ เขโตฺตฯ ธมฺมราชาฯ นีตเตฺถน ปน ปุญฺญพีชานิ วปนฺตานํ สตฺตานํ มหปฺผล ภาวกรเณน  ขิตฺตํ วุตฺตํ ปุญฺญพีชํ ตายติ รกฺขตีติ เขโตฺตฯ อถ วา นิพฺพานตฺถิเกหิ ปุญฺญพีชานิ ขิปิยนฺติ วปิยนฺติ เอตฺถาติ เขโตฺตฯ ธมฺมราชาติ กาตโพฺพฯ ปุญฺญานํ เขตฺตํ ปุญฺญเกฺขโตฺต, ธมฺมราชาฯ ยถา หิ รโญฺญ วา อมจฺจาทีนํ วา สาลีนํ วา ยวานํ วา วิรูหนฎฺฐานํ รโญฺญ วา อมจฺจาทีนํ วา สาลิเขตฺตํ ยวเขตฺตนฺติ วุจฺจติฯ เอวํ ธมฺมราชา สพฺพโลกสฺส ปุญฺญมหพฺพลภาวกรเณน ปุญฺญานํ วิรูห นฎฺฐานํ ธมฺมราชํ นิสฺสาย สตฺตโลกสฺส นานาปฺปการหิต สุขสํวตฺตนิกานิ ปุญฺญานิ วิรูหนฺติ, ตสฺมา ธมฺมราชา ปุญฺญเกฺขตฺตนฺติ อภิตฺถวิโตติ วุตฺตํ โหติฯ ตํ ปุญฺญเกฺขตฺตํฯ</p>


<p>นฺติ อุตฺตมํ นิพฺพานสุขํ ททมานํฯ วุตฺตญฺหิ ‘‘นิพฺพานํ ปรมํ สุข’’นฺติฯ เอตฺถ จ ปรมสโทฺท อุตฺตมตฺถวาจโก อนิปฺผนฺนปาฎิ ปทิโกฯ อถ วา ปรํ อติเรกํ อริเยหิ มานิตพฺพนฺติ ปรมํ, นิพฺพานํฯ ปรปุพฺพมาธาตุ มาเน อฯ ปกาเรน อริเยหิ รมิยติ เอตฺถาติ วา ปรมํ, นิพฺพานํฯ ปปุพฺพรมุธาตุ รมเน ณฯ  ปน ‘‘ปรํ ปจฺจนีกํ มาเรตีติ ปรมํฯ ปกฎฺฐภาเว รมตีติ ปรมํฯ โณ’’ติ วุตฺตํฯ ตสฺส สุขํ ปรมสุขํฯ ปรมํ อุตฺตมํ วา สุขํ ปรมสุขํฯ ตํ ททาตีติ ปรมสุขโท, ธมฺมราชาฯ ปรมสุขสทฺทูปปท ทาธาตุ ทาเน กฺวิฯ ธมฺมราชา ปน เวเนยฺยสตฺตานํ ธมฺมเทสนาย จ จตุปจฺจยปฺปฎิคฺคหเณน จ นิพฺพานสุขํ เทตีติ วุตฺตํ โหติฯ ตํ ปรมสุขทํฯ นฺติ พุทฺธํฯ โส หิ โลกิย โลกุตฺตรธเมฺมหิ เทวมนุสฺสานํ รเญฺชติ โตเสตีติ ธมฺมราชาติฯ อถ วา ปารมีธเมฺมเนว พุทฺธตฺตํ ปตฺวา ราชา ชาโตติ ธมฺมราชาติฯ ปารมีธเมฺมเนว ชาโต วา ราชาติ ธมฺมราชาติ จ วุจฺจติฯ ตํ ธมฺมราชํ อหํ นมามีติ สมฺพโนฺธฯ</p>


<p>อยํ ปเนตฺถ ฯ โย ธมฺมราชา มุห ปฎิฆาสาทิอุโลฺลลวีจิํ โมหโทสตณฺหาทิสงฺขาตํ มหาตรงฺค ขุทฺทกอูมิกํ, สํสาโรฆํ สํสารสงฺขาตํ โอฆํ สมุทฺทชลปฺปวาหํ ฯ มโคฺคฬุเมฺปน อฎฺฐมคฺคงฺคสงฺขาเตน กุเลฺลน ตริ อตริํ, อภยํ เขมํ, ชาติอาทีนํ อภาวโต นิพฺภยํ วา, ปารปตฺตํ นิพฺพานปารํ ปตฺตํ อธิคตํ, ปชานํ สพฺพ สตฺตานํ, ตาณํ ตายนเฎฺฐน ตาณํ รกฺขณํฯ เลณํ นิลียนเฎฺฐน เลณํ นิลียนํ, อสมสรณํ สพฺพสตฺตานํ อสทิสอวสฺสยนํ, เอกติตฺถํ นิพฺพานปารคมนานํ เอกติตฺถ ภูตํ, ปติฎฺฐํ สพฺพสตฺตานํ มหาทีปํ วิย ปติฎฺฐํ อาธารภูตํ, ปุญฺญเกฺขตฺตํ นิพฺพานสุขตฺถิกานํ ปุญฺญพีชสฺส เขตฺตภูตํ, ปุญฺญตฺถิกานํ ปุญฺญพีชสฺส วปนฎฺฐานํ เขตฺตภูตํ วา, ปรมสุขํ อุตฺตมํ นิพฺพานสุขํ ททมานํ, ธมฺมราชํ พุทฺธํ โลกิยโลกุตฺตร ธเมฺมหิ ปชานํ รญฺชาปนํ วา, ปารมีธเมฺมเนว พุทฺธภาวํ ชาตํ พุทฺธํ วา, อหํ ตีหิ ทฺวาเรหิ นมามีติฯ</p>

</p>


<ol>
<li>
กณฺฑมฺพํมูเล ปรหิตกโร โย มุนิโนฺท นิสิโนฺน;  
  
อเจฺฉรํ สีฆํ นยนสุภคํ อากุลณฺณคฺคิชาลํ;  
  
ทุชฺชาลทฺธํสํ มุนิภิชหิตํ ปาฎิเหรํ อกาสิ;  
  
วเนฺท ตํ เสฎฺฐํ ปรมรติชํ อิทฺธิธเมฺมหุเปตํฯ  
</li>
  
<p> เอวํ อฎฺฐารสมคาถาย ธมฺมราชํ วนฺทิตฺวา อิทานิ สาวตฺถิยํ กณฺฑมฺพมูเล อิทฺธิปาฎิเหราทีหิ คุเณหิ มุนินฺทสฺส โถเมตฺวา วนฺทิตุกาโม ตฺยาทิ คาถมาหฯ อยํ ปน มตนยยยคเณหิ จ ปญฺจ ยติ ฉยติ สตฺตย ตีหิ จ รจิตตฺตา อฎฺฐารสกฺขเรหิ ยุตฺตา กุสุมิตลตา เวลฺลิตาคาถาติ ทฎฺฐพฺพาฯ วุตฺตญฺหิ  ‘‘โม โต โน โย ยา กุสุมิตลตา เวลฺลิตากฺขุตฺวิสีหี’’ติฯ อยํ ปเนตฺถ โยชนาฯ ยสฺสํ ปฎิปาทํ อกฺขุตฺวิสีหิ ปญฺจยติ ฉยติ สตฺตยตีหิ โมคโณ จ โตคโณ จ โนคโณ จ โยคโณ จ ยา ยคณทฺวยญฺจ เจ ยุตฺตา , สา คาถา กุสุมิตลตา เวลฺลิตา กุสุมิตลตา เวลฺลิตา คาถา นามาติฯ เอตฺถ จ อกฺขสทฺทสฺส ปญฺจินฺทฺริยวาจกตฺตา อกฺขสโทฺท ปญฺจสงฺขฺยาวาจโกติ เวทิตโพฺพฯ อุตูนํ เหมนฺตสิสีรวสฺสนฺตคิมฺหวสฺสานสรทวเสน ฉพฺพิธตฺตา อุตุสโทฺท ฉสงฺขฺยาวาจโกติฯ อิสิสโทฺท วิปสฺสีอาทีนํ พุทฺธานํ สตฺตวิธตฺตา สตฺตสงฺขฺยาวาจโกติ เวทิตโพฺพติฯ
</ol></p>


<p>ตตฺถ ปน ปรหิตกโร โย มุนิโนฺท กณฺฑมฺพมูเล นิสิโนฺน ปาฎิเหรํ สีฆํ อกาสิ, ตํ มุนินฺทํ อหํ วเนฺท วนฺทามีติ สมฺพโนฺธฯ อตฺถกฺกเมน ปเนตฺถ วณฺณยิสฺสามิฯ ติ อตฺตนา ปเรสํ สพฺพสตฺตานํ หิตํ อตฺถํ กโรโนฺตฯ หิโนติ วฑฺฒติ สุขํ เอเตนาติ หิตํ, อตฺถํ ปโยชนํ วาฯ หิธาตุ วฑฺฒเน ตฯ ตํสมงฺคิโน โลกิยโลกุตฺตรสุขํ วฑฺฒตีติ อโตฺถฯ ปเรสํ หิตํ ปรหิตํ, ตํ กโรตีติ ปรหิตกโร, มุนิโนฺทฯ โส หิ ทีปงฺกรสฺส ภควโต ปาทมูเล ลทฺธพฺยากรณโต ปฎฺฐาย อตฺตโน สุขํ ปชหโนฺต สตฺตโลกสฺส หิตสุขตฺถาย กปฺปสต สหสฺสาธิกานิ จตฺตาริ อสเงฺขฺยยฺยานิ สมติํสปารมิโย ปญฺจมหาปริจฺจาเค จ กโรโนฺต สพฺพญฺญุพุทฺธภาวํ ปตฺตกาเล จ ปญฺจจตฺตาลีสวสฺสานิ ธมฺม เทสนาย สตฺตโลกสฺส โลกิยโลกุตฺตรหิต สุขํ กโรตีติ ปรหิตกโรติ โถเมติฯ ติ โย ยาทิโสฯ ติ พุโทฺธฯ โส หิ อคาริย มุนิ, อนคาริยมุนิ, เสกฺขมุนิ, อเสกฺขมุนิ, ปเจฺจกมุนิวเสน ปญฺจนฺนํ มุนีนํ อิโนฺทติ มุนิโนฺทติ วุจฺจติฯ ติ เอตฺถ กณฺฑอมฺพมูเลติ ปทเจฺฉโทฯ ฉนฺทานุรกฺขณตฺถํ พินฺทาคโมฯ กณฺฑนามิเกน ปเสนทีโกสลรโญฺญ อุยฺยานปาเลน โรปิตสฺส เสตมฺพรุกฺขสฺส สมีเปติ อโตฺถฯ เอตฺถ จ กณฺฑนฺติ ตเสฺสว นามํฯ อถ วา กํ วุจฺจติ สุขํ, ตํ เฑติ คจฺฉติ  ปาปุณาตีติ กโณฺฑ, อุยฺยานปาโลฯ กํสทฺทูปปทฑิ ธาตุ คติยํ ณฯ กํ วุจฺจติ วา อุทกํ, ตํ รุเกฺขสุ สิญฺจนํ ฎินาติ ชานาตีติ กโณฺฑ, อุยฺยานปาโล อุยฺยาน นายโก วาฯ ผลกาเมหิ ชเนหิ อมิยติ คมิยตีติ อโมฺพ, เสตมฺพรุโกฺขฯ อมธาตุ คติยํ โพฯ กณฺฑนามิเกน อุยฺยานปาเลน โรปิโต อโมฺพ กณฺฑโมฺพ, ตสฺส มูลํ สมีปนฺติ กณฺฑมฺพมูลํ, ตสฺมิํ กณฺฑมฺพมูเลฯ</p>


<p>ติ วสมาโนฯ วิมฺหาปนิยเฎฺฐน ฯ อยญฺหิ อเจฺฉรสโทฺท วิมฺหยตฺถวาจโก อนิปฺผนฺนปาฎิ ปทิโกฯ อถ วา อาภุโส วิมฺหโย จรติ ปวตฺตตีติ อเจฺฉรํ, ปาฎิเหรํฯ อาปุพฺพ จรธาตุ คติยํ อฯ จรธาตุสฺสเจฺฉราเทโสฯ อาการสฺส รโสฺสฯ อนฺธสฺส ปพฺพตาโรหนํ วิย นิจฺจํ น จรติ น ปวตฺตตีติ อเจฺฉรํ, ปาฎิเหรํฯ นปุพฺพ จรธาตุ คติยํ อฯ ยถา หิ อนฺธสฺส ปพฺพาตาโรหนํ นิจฺจํ น โหติ, กทาจิเยว โหติ, เอวเมว ภควโต ปาฎิหาริยํ นิจฺจํ น โหติ, กทาจิเยว โหติฯ ตสฺมา ตํ อเจฺฉรนฺติ วุจฺจติฯ เตน วุตฺตํ  ‘‘ยํ อภิณฺหํ น ปวตฺตติ, ตํ อจฺฉริย’’นฺติฯ อถ วา อจฺฉรํ ปหริตุํ โยคฺคนฺติ อจฺฉริยํฯ โยคฺคตทฺธิเต ณิยปจฺจโยฯ อจฺฉริยนฺติ หิ วตฺตเพฺพ ฉนฺทานุรกฺขณตฺถํ อิยสทฺทโลเปน อเจฺฉรนฺติ วุตฺตํฯ วุตฺตเญฺหตํ  ‘‘อนฺธสฺส ปพฺพตาโรหนํ วิย นิจฺจํ น โหตีติ อจฺฉริยํฯ อยํ ตาว สทฺทนโยฯ อยํ ปน อฎฺฐกถานโย, อจฺฉราโยคฺคนฺติ อจฺฉริยํ, อจฺฉรํ ปหริตุํ ยุตฺตนฺติ อโตฺถ’’ติฯ นฺติ เทวมนุสฺสานํ ปสาทจกฺขุสฺส โสภนปตฺตํฯ สมวิสมํ ทเสฺสนฺตํ อตฺตภาวํ เนตีติ นยนํ, ปสาทจกฺขุฯ นีธาตุ นเย ยุฯ ตสฺส สุภํ โสภนํ คจฺฉตีติ นยนสุภคํ, ปาฎิเหรํฯ นยนสุภ สทฺทูปปทคมุธาตุ คติยํ กฺวิฯ ตํ นยนสุภคํฯ</p>


<p>นฺติ  เอตฺถ อากุลอณฺณอคฺคิชาลนฺติ ปทเจฺฉโทฯ ปริกิณฺณ อุทกธาร อคฺคิสิขาวนฺตํฯ อถ วา ปริสมนฺตโต กุลํ ปกิณฺณํ อญฺญมญฺญมิสฺสกํ ยมกํ ยมกํ อุทกชาลอคฺคิชาลวนฺตนฺติ อโตฺถฯ อาภุโส กุลติ อุทกคฺคิชาลํ อญฺญมญฺญมิสฺสกํ กโรตีติ อากุลํ, อุทกคฺคิชาลํฯ อาปุพฺพกุลธาตุ กรเณ อฯ อาภุสํ กุลติ พนฺธติ อญฺญมญฺญนฺติ วา อากุลํฯ อถ วา อาสมนฺตโต กุลติ ยมกํ ยมกํ อุทกคฺคิชาลํ ปวตฺตตีติ อากุลํ, อุทกคฺคิชาลํฯ อุทกชาลํ อคฺคิชาเลน อคฺคิชาลญฺจ อุทกชาเลน สมฺมิโสฺส โหตีติ อโตฺถฯ อนนฺติ ชีวนฺติ เอเตน สตฺตาติ อณฺณํ, อุทกํฯ อนธาตุ ชีวายํ อฯ นสฺส โณฯ ตสฺส ทฺวิตฺตํฯ ทฺวิภาโว วาฯ อถ วา อรติ คจฺฉติ ตํ ตํ ฐานนฺติ อณฺณํฯ อรธาตุ คติมฺหิโตฯ ตสฺส อนฺนาเทโส, ธาตฺวนฺตโลโป, นฺนสฺส ณฺณตฺตํฯ อณฺณสฺส ธารํ อณฺณํฯ อุตฺตรปทโลเปนฯ กุฎิลภาเวน อชติ คจฺฉตีติ อคฺคิ, อชธาตุ คติยํ อิฯ ชสฺส โคฺคฯ ชลติ ทิพฺพตีติ ชาลํ, สิขํฯ ชลธาตุ ทิตฺติยํ ณฯ อคฺคิโน ชาลํ อคฺคิชาลํฯ อณฺณญฺจ อคฺคิชาลญฺจ อณฺณคฺคิชาลํ, อากุลํ ปริกิณฺณํ อณฺณคฺคิชาลํ อสฺสาติ อากุลณฺณคฺคิชาลํ, ยมก ปาฎิเหรํ ลพฺภติฯ ตํ อากุลณฺณคฺคิชาลํฯ</p>


<p>นฺติ ทุฎฺฐุ ทิฎฺฐิวาทสงฺขาตชาลํ วิทฺธํสิตํฯ ทุฎฺฐุ ชลติ พนฺธติ สํสารวเฎฺฎติ ทุชฺชาลํ, ทิฎฺฐิวาทชาลํฯ ติตฺถิย วาโท หิ นตฺถิ ทินฺนนฺติอาทินยปวโตฺต สํสารโต นิสฺสริตุมปฺปทานวเสน ชาลสทิสตฺตา ทุชฺชาลนฺติ อโตฺถฯ ทุปุพฺพ ชลธาตุ พนฺธเน โณฯ ตํ ธํสติ วิทฺธํสตีติ ทุชฺชาลทฺธํสํ, ยมกปาฎิหาริยํฯ นฺติ มุนิภิ อชหิตนฺติ ปทเจฺฉโทฯ ตตฺถ มุนิภีติ สพฺพสมฺมาสมฺพุเทฺธหิฯ เต หิ โมนํ วุจฺจติ สพฺพญฺญุตญาณํ, ตํ เอเตสํ อตฺถีติ มุนีติ วุจฺจนฺติฯ กายโมเนยฺย วจีโมเนยฺย มโนโมเนยฺยํ เอเตสํ อตฺถีติ วา  มุนิฯ อสฺสตฺถิตทฺธิเต ณีปจฺจโยฯ อถ วา อิธโลก ปรโลกํ อตฺตหิต ปรหิตํ หิตาหิตญฺจ มุนนฺติ ชานนฺตีติ มุนีติ วุจฺจนฺติฯ เตหิ มุนีภิฯ</p>


<p>นฺติ อวิชหิตํ อปริจฺจตฺตํ วา, หาตพฺพํ จชิตพฺพนฺติ ชหิตํฯ หาธาตุ จาเค ตฯ น ชหิตํ อชหิตํ, ปาฎิเหรํฯ ตํ อชหิตํฯ ภควโต หิ สาวตฺถินครสฺส ทกฺขิณทฺวาเร กณฺฑมฺพรุกฺขมูเล กตํ ปาฎิหาริยญฺจ ภควา ปน ตสฺมิํ ปาฎิหาริยาวสาเน ตาวติํสปุรํ คโต, ตสฺมิํ ปาริฉตฺตกมูลมฺหิ ปณฺฑุกมฺพลนามเก สิลาสเน สนฺนิสิโนฺน เทวานํ อภิธมฺมกถาย เทสนา จ สพฺพสมฺมาสมฺพุเทฺธหิ อวิชหิตา ธมฺมตาเยว โหตีติ วุตฺตํ โหติฯ ญฺหิ สมติํสธมฺมตาปกาสเน สาวตฺถิ นครทฺวาเร ยมกปาฎิหาริยกรณํฯ ตาวติํเส ภวเน อภิธมฺมเทสนาติ ธมฺมตาภาเวน วุตฺตํฯ ตสฺมา ปาฎิเหรํ มุนีภิชหิตนฺติ โถเมติฯ</p>


<p>นฺติ ปจฺจนีกปฎิหรณวเสน ปาฎิหาริยํ, ปฎิปเกฺข ติตฺถิเย มทฺทิตฺวา หิโนติ ปวตฺตตีติ ปาฎิเหรํฯ ปฎิปุพฺพหิธาตุ คติยํ โณฯ หิสฺส เหรณิเทโสฯ อถ วา ภควโต จ สาสนสฺส จ ปฎิปเกฺข ติตฺถิเย หรติ อปเนตีติ ปาฎิเหรํ, อิทฺธิวิธญาณํฯ ปฎิปุพฺพหรธาตุ อปนยเน โณฯ ปฎิหรติ อปเนติ สตฺตานํ ทิฎฺฐิมาโนปคตานิ จิตฺตานีติ วา ปาฎิเหรํฯ อปฺปสนฺนานํ ปสาทํ อาหรตีติ วา ปาฎิเหรํฯ สมาหิเต จิเตฺต วิคตูปกฺกิเลเส กตกิเจฺจน ปฎิปจฺฉา หริตพฺพํ ปวเตฺตตพฺพนฺติ วา ปาฎิเหรํฯ ปฎีติ หิ อยํสโทฺท ปจฺฉาติ เอตสฺส อตฺถํ โพเธติฯ ตสฺมิํ ปฎิปวิฎฺฐมฺหิ อโญฺญ อาคจฺฉิ พฺราหฺมโณติอาทีสุ วิยฯ อถ วา ปฎิปุนปฺปุนํ อุทกคฺคิชาลํ อโพฺพจฺฉินฺนํ ยมกํ ยมกํ หุตฺวา หรติ ปวตฺตตีติ ปาฎิเหรํ, ยมกปาฎิหาริยํฯ ตญฺจ ปน อิทฺธิปาฎิหาริย, อาเทสนาปาฎิหาริย, อนุสา สนี  ปาฎิหาริยวเสน ติวิธํ โหติฯ เตสุ ปน อิธ อิทฺธิปาฎิหาริยํ อธิเปฺปตนฺติฯ นฺติ ขิปฺปํ อาสุํ ลหุํ วาฯ ตํ ปน อกาสีติปเท กฺริยาวิเสสนํฯ เสติ ลหุ หุตฺวา ปวตฺตตีติ สีฆํฯ สิธาตุ คติมฺหิ ฆปจฺจโยฯ ทีโฆฯ ติ อกริฯ</p>


<p>เอตฺถ จ ปาฎิหาริยเมวํ เวทิตพฺพํฯ ภควา หิ อภิสโมฺพธิโต สตฺตเม สํวจฺฉเร สาวตฺถินครสฺส ทกฺขิณทฺวาเร กณฺฑมฺพรุกฺขมูเล เทวานมิเนฺทน สเกฺกน อาณาปิเตน วิสุกมฺมเทวปุเตฺตน นิมฺมิเต ทฺวาทสโยชเน รตน มณฺฑเป ภควตา นิมฺมิเต โยชนปฺปมาเณ รตนปลฺลเงฺก รตนจงฺกเม จ นิสีทิตฺวา ติโยชนิเก ทิพฺพเสตจฺฉเตฺต ธารยมาเน สมนฺตโต ทฺวาทสโยชนาย ปริสาย อตฺถาทานปริทีปนํ ติตฺถิยมทฺทนํ อุปริมกายโต อคฺคิกฺขโนฺธ ปวตฺตติ, เหฎฺฐิมกายโต อุทกธารา ปวตฺตติ, เหฎฺฐิมกายโต อคฺคิกฺขโนฺธ, อุปริมกายโต อุทกธาราฯ ปุรตฺถิมกายโต อคฺคิกฺขโนฺธ, ปจฺฉิมกายโต อุทกธาราฯ ปจฺฉิมกายโต อคฺคิกฺขโนฺธ, ปุรตฺถิมกายโต อุทกธารา, ทกฺขิณอกฺขิโต อคฺคิกฺขโนฺธ, วามอกฺขิโต อุทกธาราฯ วามอกฺขิโต อคฺคิกฺขโนฺธ, ทกฺขิณอกฺขิโต อุทกธาราฯ ทกฺขิณกณฺณโสตโต อคฺคิกฺขโนฺธ, วามกณฺณโสตโต อุทกธาราฯ วามกณฺณโสตโต อคฺคิกฺขโนฺธ, ทกฺขิณกณฺณโสตโต อุทกธาราฯ ทกฺขิณ นาสิกาโสตโต อคฺคิกฺขโนฺธ, วามนาสิกาโส ตโต อุทกธาราฯ วามนาสิกาโสตโต อคฺคิกฺขโนฺธ, ทกฺขิณนาสิกาโสตโต อุทกธาราฯ ทกฺขิณอํสกูฎโต อคฺคิกฺขโนฺธ, วามอํสกูฎโต อุทกธาราฯ วามอํสกูฎโต อคฺคิกฺขโนฺธ, ทกฺขิณอํสกูฎโต อุทกธาราฯ ทกฺขิณหตฺถโต อคฺคิกฺขโนฺธ, วามหตฺถโต อุทกธาราฯ วามหตฺถโต อคฺคิกฺขโนฺธ, ทกฺขิณหตฺถโต อุทกธาราฯ ทกฺขิณปสฺสโต  อคฺคิกฺขโนฺธ, วามปสฺสโต อุทกธาราฯ วามปสฺสโต อคฺคิกฺขโนฺธ, ทกฺขิณปสฺสโต อุทกธาราฯ ทกฺขิณปาทโต อคฺคิกฺขโนฺธ, วามปาทโต อุทกธาราฯ วามปาทโต อคฺคิกฺขโนฺธ, ทกฺขิณปาทโต อุทกธาราฯ องฺคุลงฺคุเลหิ อคฺคิกฺขโนฺธ, องฺคุลนฺตริกาหิ อุทกธาราฯ องฺคุลนฺตริกาหิ อคฺคิกฺขโนฺธ, องฺคุลงฺคุเลหิ อุทกธาราฯ เอเกกโลมโต อคฺคิกฺขโนฺธ, เอเกกโลมโต อุทกธาราฯ โลมกูปโต โลมกูปโต อคฺคิกฺขโนฺธ, โลมกูปโต โลมกูปโต อุทกธารา ปวตฺตติฯ ฉนฺนํ วณฺณานํ นีลานํ ปีตานํ โลหิตกานํ โอทาตานํ มญฺชฎฺฐานํ ปภสฺสรานํ อุพฺพหนภูตานํ ยมกา ยมกา วณฺณา ปวตฺตนฺติฯ ภควา จงฺกมติ, นิมฺมิโต ติฎฺฐติ วา นิสีทติ วา เสยฺยํ วา กเปฺปติฯ ภควา ติฎฺฐติ, นิมฺมิโต จงฺกมติ วา นิสีทติ วา เสยฺยํ วา กเปฺปติฯ ภควา นิสีทติ, นิมฺมิโต จงฺกมติ วา ติฎฺฐติ วา เสยฺยํ วา กเปฺปติฯ ภควา เสยฺยํ กเปฺปติ, นิมฺมิโต จงฺกมติ วา ติฎฺฐติ วา นิสีทติ วาฯ นิมฺมิโต จงฺกมติ, ภควา ติฎฺฐติ วา นิสีทติ วา เสยฺยํ วา กเปฺปติฯ นิมฺมิโต ติฎฺฐติ, ภควา จงฺกมติ วา นิสีทติ วา เสยฺยํ วา กเปฺปติฯ นิมฺมิโต นิสีทติ, ภควา จงฺกมติ วา ติฎฺฐติ วา เสยฺยํ วา กเปฺปติฯ นิมฺมิโต เสยฺยํ กเปฺปติ, ภควา จงฺกมติ วา ติฎฺฐติ วา นิสีทติ วาติ วิวิธํ ยมกปาฎิหาริยํ ติตฺถิยานํ มทฺทนตฺถาย อกาสีติฯ เอตฺถ จ ปน โย โกจิ เอวรูปํ ปาฎิหาริยํ กาตุํ สมโตฺถ เจฯ โส อาคจฺฉตูติ โจทนาสทิสตฺตา วุตฺตํ อตฺถาทานปริทีปนนฺติฯ อตฺถาทานญฺหิ อนุโยโค, ปฎิปกฺขสฺส อตฺถสฺส อาทานํ คหณนฺติ กตฺวา, ตสฺส ปริทีปนํ อตฺถาทานปริทีปนํฯ ติตฺถิยมทฺทนนฺติ ปาฎิหาริยํ กริสฺสามาติ กุหายนวเสน ปุเพฺพ อุฎฺฐิตานํ ติตฺถิยานํ มทฺทนํฯ ตญฺจ ตถา กาตุํ อสมตฺถตา สมฺปาทนเมวฯ ตเทตํ ปททฺวยํ ยมกปาฎิหาริยนฺติ เอเตน สมฺพนฺธิตพฺพนฺติฯ</p>


<p>นฺติ  ปสตฺถตรํฯ ตสฺส วจนโตฺถ เหฎฺฐา วุโตฺตเยวฯ นฺติ เทวมนุสฺสานํ อุตฺตมรติํ ชนกํฯ ปรมานํ อุตฺตมสาธูนํ จิตฺตรมนํ ชนาเปตํ วา, เอตฺถ จ ปฐมวิกเปฺป ปรมสโทฺท อุตฺตมวาจโก อนิปฺผนฺนปาฎิปทิโก นิปาโตฯ ทุติยวิกเปฺป สาธุวาจโก นิปฺผนฺนปาฎิปทิโกฯ เทวมนุสฺสานํ ปรมํ อุตฺตมํ รติํ ชเนตีติ ปรมรติโช, มุนิโนฺทฯ ปรมรติสทฺทูปปท ชนธาตุ ชนเน กฺวิฯ อถ วา ปกาเรน สทฺธเมฺม รมนฺตีติ ปรมา, สาธู ลพฺภนฺติฯ ปปุพฺพ รมุธาตุ กีฬายํ อฯ เตสํ จิตฺตสฺส รติํ รมนํ ชเนตีติ ปรมรติโช, มุนิโนฺทฯ ตํ ปรมรติชํฯ โส หิ ธมฺม เทสนาย จ ปาฎิหาริเยน อิทฺธิยา สรีรโสภคฺค สมฺปตฺติอาทีหิ จ เทวมนุสฺสานํ จิตฺตสฺส อภิรติํ อภิกฺกนฺตํ ชเนตีติ ปรมรติชนฺติ โถเมติฯ</p>


<p>นฺติ อิทฺธิธเมฺมหิ อุเปตนฺติ ปทเจฺฉโทฯ ติ อจิเนฺตยฺยอปฺปเมเยฺยหิ พุทฺธอิทฺธิสงฺขาตคุเณหิฯ ธมฺมสโทฺท หิ คุเณ วตฺตติ พุทฺธธมฺมาติอาทีสุ วิยฯ อิชฺฌนํ สมิชฺฌนํ อิทฺธิฯ อิชฺฌติ สมิชฺฌตีติ วา อิทฺธิฯ อิชฺฌติ สมิชฺฌติ ยถิจฺฉิตโตฺถ เอตายาติ อิทฺธิฯ อิธธาตุ วุทฺธิยํ อิ, ติปจฺจโย วาฯ ภควา เอตาย อิทฺธิยา ยถิจฺฉิตโตฺถ อิโทฺธ วุโทฺธ อุกฺกํสคโต โหตีติ อโตฺถฯ ธาเรติ ปกาเสติ ตํสมงฺคิโน ทพฺพนฺติ ธโมฺม, คุโณฯ อิทฺธิเอว ธโมฺม อิทฺธิธโมฺม, เตหิ ธเมฺมหิฯ นฺติ สมนฺนาคตํฯ อุปคจฺฉติ สมฺปชฺชตีติ อุเปโต, มุนิโนฺทฯ อุปปุพฺพอิธาตุ คติยํ ตฯ ตํ อุเปตํฯ</p>


<p>อิทฺธิ ปน อธิฎฺฐานา อิทฺธิ, วิกุปฺปนา อิทฺธิ, มโนมยา อิทฺธิ, ญาณวิปฺผารา อิทฺธิ, สมาธิวิปฺผารา อิทฺธิ, อริยา อิทฺธิ, กมฺมวิปากชา อิทฺธิ, ปุญฺญวโต อิทฺธิ, วิชฺชามยา อิทฺธิ, ตตฺถ ตตฺถ สมฺมาปโยคปจฺจยา อิชฺฌนเฎฺฐน อิทฺธิ จาติ ทสวิธา โหติฯ ตตฺถ ปกติยา เอโก พหุกํ อาปชฺชติฯ สตํ  วา สหสฺสํ วา อาวชฺชิตฺวา ญาเณน อธิฎฺฐาติ พหุโก โหมีติ เอวํ วิภชิตฺวา ทสฺสิตา อิทฺธิ อธิฎฺฐาน วเสน นิปฺผนฺนตฺตา อธิฎฺฐานา อิทฺธิ นามฯ ปกติวณฺณํ วิชหิตฺวา กุมารวณฺณํ วา ทเสฺสติ นาควณฺณํ วา สุปณฺณวณฺณํ วา ยกฺขวณฺณํ วา…เป.… วิวิธมฺปิ เสนาพฺยูหํ ทเสฺสตีติ เอวํ อาคตา อิทฺธิ ปกติวณฺณวิชหนวิการวเสน ปวตฺตตฺตา วิกุปฺปนา อิทฺธิ นามฯ อิธ ภิกฺขุ อิมมฺหา กายา อญฺญํ กายํ อภินิมฺมินาติ รูปํ มโนมยนฺติ อิมินา นเยน อาคตา อิทฺธิ สรีรพฺภนฺตเร อญฺญเสฺสว มโนมยสฺส สรีรสฺส นิปฺผตฺติวเสน ปวตฺตตฺตา มโนมยา อิทฺธิ นามฯ ญาณุปฺปตฺติโต ปุเพฺพ วา ปจฺฉา วา ตงฺขเณ วา ญาณานุภาวนิพฺพตฺตา วิเสสา ญาณวิปฺผารา อิทฺธิ นามฯ เอตฺถ จ อายสฺมโต พากุลเตฺถรสฺส จ อายสฺมโต สํกิจฺจเตฺถรสฺส จ อายสฺมโต ภูตปาลเตฺถรสฺส จ ญาณวิปฺผารา อิทฺธิ เวทิตพฺพาฯ สมาธิโต ปุเพฺพ วา ปจฺฉา วา ตงฺขเณ วา สมถานุภาเวน นิพฺพตฺตา วิเสสา สมาธิวิปฺผารา อิทฺธิ นามฯ เอตฺถ จ อายสฺมโต สาริปุตฺตเตฺถรสฺส จ อายสฺมโต สญฺชีวเตฺถรสฺส จ อายสฺมโต ขาณุโกณฺฑญฺญเตฺถรสฺส จ อุตฺตราย อุปาสิกาย จ สามาวติยา อุปาสิกาย จ สมาธิวิปฺผารา อิทฺธิ เวทิตพฺพาฯ</p>


<p>ปฎิกูลาทีสุ อปฺปฎิกูลสญฺญี วิหาราทิกา ปน อริยา อิทฺธิ นามฯ ปกฺขิเทวาทีนํ เวหาสคมนาทิกา กมฺม วิปากชา อิทฺธิ นามฯ ยถาห ‘‘กตมา วิปากชา อิทฺธิฯ สเพฺพสํ ปกฺขีนํ สเพฺพสํ เทวานํ เอกจฺจานํ มนุสฺสานํ เอกจฺจา นญฺจ วินิปาติกานํ อยํ กมฺมวิปากชา อิทฺธี’’ติอาทิฯ จกฺกวตฺติอาทีนํ เวหาสคมนาทิกา ปน ปุญฺญวโต อิทฺธิ นามฯ ยถาห ‘‘กตมา ปุญฺญวโต อิทฺธิฯ ราชา จกฺกวตฺติ เวหาสํ คจฺฉติ สทฺธิํ จตุรงฺคินิยา เสนาย อนฺตมโส อสฺสพนฺธโคพนฺธปุริเส  อุปาทายฯ โชติกสฺส คหปติสฺส ปุญฺญวโต อิทฺธิฯ ชฎิลสฺส คหปติสฺส ปุญฺญวโต อิทฺธิฯ โฆสกสฺส คหปติสฺส ปุญฺญวโต อิทฺธิฯ เมณฺฑกสฺส คหปติสฺส ปุญฺญวโต อิทฺธิฯ ปญฺจนฺนํ มหาปุญฺญานํ ปุญฺญวโต อิทฺธี’’ติฯ วิชฺชาธราทีนํ เวหาสคมนาทิกา ปน วิชฺชามยา อิทฺธิ นามฯ เอตฺถ จ อาทิสเทฺทน อากาเส อนฺตลิเกฺข หตฺถิมฺปิ ทเสฺสติฯ อสฺสมฺปิ…เป.… วิวิธมฺปิ เสนาพฺยูหํ ทเสฺสติ ตฺยาทิํ สงฺคณฺหาติฯ เตน เตน สมฺมาปโยเคน ตสฺส ตสฺส กมฺมสฺส อิชฺฌนํ ตตฺถ ตตฺถ สมฺมา ปโยคปจฺจยา อิชฺฌนเฎฺฐน อิทฺธิ นามฯ</p>


<p>อยํ ปเนตฺถ สเงฺขโปฯ วิตฺถาโร ปน  อิทฺธิกถาย จ  จ คเหตโพฺพฯ ตาสุ ปน อิทฺธีสุ ภควโต ฐเปตฺวา วิชฺชามยิทฺธิํ อวเสสา อตฺถีติ เวทิตพฺพาฯ อถ วา ภควโต ตีหิ วิชฺชาหิ จ อฎฺฐหิ วิชฺชาหิ จ สมนฺนาคตตฺตา สพฺพา พุทฺธอิทฺธิโย สนฺตีติ วิชฺชามยิทฺธิปิ ลพฺภตีติ ทฎฺฐพฺพาฯ ตํ มุนินฺทํ อหํ วเนฺท วนฺทามีติ สมฺพโนฺธฯ</p>


<p>อยํ ปเนตฺถ ฯ ปรหิตกโร อตฺตนา ปเรสํ สพฺพสตฺตานํ อตฺถํ ปโยชนํ กโรโนฺต, โย มุนิโนฺท โย ยาทิโส พุโทฺธ, กณฺฑมฺพํมูเล กณฺฑนามิเกน ปเสนทิโกสลรโญฺญ อุยฺยานปาเลน โรปิตสฺส เสตมฺพรุกฺขสฺส สมีเป สนฺนิสิโนฺน วสมาโน อเจฺฉรํ วิมฺหาปนียํ นยนสุภคํ เทวมนุสฺสานํ ปสาท จกฺขุสฺส โสภนปตฺตํ อากุลณฺณคฺคิชาลํ ปริกิณฺณอุทก ธารอคฺคิสิขวนฺตํ ปริสมนฺตโต กุลํ ปริกิณฺณํ อญฺญมญฺญ มิสฺสกํ ยมกํ ยมกํ อุทกชาลอคฺคิชาลวนฺตํ วา, ทุชฺชาลทฺธํสํ ทุฎฺฐุํ มิจฺฉาทิฎฺฐิวาทสงฺขาตํ ชาลํ วิทฺธํสิตํ, มุนิภิชหิตํ สพฺพสมฺมาสมฺพุเทฺธหิ อวิชหิตํ, ปาฎิเหรํ ปจฺจนีก ปฎิหารกํ ปาฎิหาริยํ อุทกคฺคิยมกํยมกํ ปาฎิหาริยํ วา , สีฆํ ขิปฺปํ อกาสิ อกริ, เสฎฺฐํ ปสตฺถตรํ, ปรมรติชํ เทวมนุสฺสานํ อุตฺตมรติํ ชนกํ อุตฺตมานํ สาธูนํ จิตฺตรมนํ ชนาเปตํ วา, อิทฺธิธเมฺมหิ อจิเนฺตยฺยอปฺปเมเยฺยหิ พุทฺธอิทฺธิ คุเณหิ อุเปตํ สมนฺนาคตํ, ตํ มุนินฺทํ อหํ สิรสา วเนฺท วนฺทามีติฯ</p>

</p>


<p> มุนินฺทโกฺก เยฺวโก ทยุทยรุโณ ญาณวิตฺถิณฺณพิโมฺพ, วิเนยฺยปฺปาโณฆํ กมลกถิตํ ธมฺมรํสีวเรหิฯ สุโพเธสี สุเทฺธ ติภวกุหเร พฺยาปิตกฺกิตฺตินญฺจ, ติโลเกกจฺจกฺขุํ ทุขมสหนํ ตํ มเหสิํ นมามิฯ</p>


<p> เอวํ เอกูนวีสติมาย คาถาย มุนินฺทํ วนฺทิตฺวา อิทานิ วิเนยฺยปฺปาโณฆํ ธมฺมเทสนาย จตุสจฺจธมฺมํ โพธเนยฺยาทีหิ นวหิ คุเณหิ โถมิตฺวา มุนินฺทกฺกํ วนฺทิตุกาโม ตฺยาทิคาถมาหฯ อยํ ปน ย ม น ส ร รคเณหิ จ เอกครุนา จ ฉยตีหิ จ สตฺตยตีหิ จ รจิตตฺตา เอกูนวีสตกฺขรา เมฆวิปฺผุชฺชิตาคาถาติ ทฎฺฐพฺพาฯ วุตฺตญฺหิ  ‘‘รสุตฺวเสฺสหิ ยฺมา น ส ร ร ครู เมฆวิปฺผุชฺชิตา สา’’ติฯ อยํ ปเนตฺถ โยชนาฯ ยสฺสํ ปฎิปาทํ รสุตฺวเสฺสหิ ฉ ฉ สตฺต ยตีหิ ยฺมา ยคณมคณา จ น ส รร ครู นคณ สคณ รคณ รคณ เอกครุ จ เจ ยุตฺตา, สา คาถา เมฆวิปฺผุชฺชิตา เมฆ วิปฺผุชฺชิตา คาถา นามาติฯ เอตฺถ จ รสานํ กสาว ติตฺต มธุรลวณ อมฺพิล กฎุกวเสน ฉพฺพิธตฺตา รสสโทฺท ฉสงฺขฺยาวาจโกติ ทฎฺฐโพฺพฯ อุตูนํ เหมนฺต สิสีร วสนฺต คิมฺหวสฺสานสรทวเสน ฉพฺพิธตฺตา อุตุสโทฺท ฉสงฺขฺยาวาจโกติฯ อสฺสสโทฺท สตฺตสงฺขฺยาวาจโกติ ทฎฺฐโพฺพฯ อสฺสสทฺทสฺส หิ สตฺตสงฺขฺยาวาจกภาโว  วุโตฺตติฯ</p>


<p>ตตฺถ  ปน ทยุทยรุโณ ญาณวิตฺถิณฺณพิโมฺพ เอโก โย มุนินฺทโกฺก สุเทฺธ ติภวกุหเร กมลกถิตํ วิเนยฺยปฺปาโณฆํ ธมฺมรํสีวเรหิ สุโพเธสิ พฺยาปิตกฺกิตฺติ นญฺจ ติโลเกกจฺจกฺขุํ ทุขมสหนํ มเหสิํ ตํ มุนินฺทกฺกํ นมามีติ โยชนาฯ</p>


<p>อิมิสฺสา คาถาย จ อตฺถกฺกเมเนว สุขชานนตฺถํ วณฺณยิสฺสาม, น สทฺทกฺกเมนฯ ติปทสฺส ทยาอุทยอรุโณติ ปทวิภาโค กาตโพฺพฯ มหากรุณาสงฺขาตอุทยปพฺพตุคฺคตสูริยารุโณฯ อถ วา อุทยปพฺพตโต อุคฺคตสูริยารุโณ วิย มหากรุณา วาติ อโตฺถฯ เอตฺถ จ ทยาสโทฺท กรุณาเมตฺตาสุ วตฺตติฯ อทยาติ วุจฺจติ นิกฺกรุณตนฺติ เอตฺถ หิ กรุณายํฯ ทยาปโนฺนติ เอตฺถ เมตฺตายํ วตฺตติฯ เมตฺตาจิตฺตตํ อาปโนฺนติ อโตฺถฯ อิธ ปน กรุณา อธิเปฺปตาฯ</p>


<p>อยํ ปน วจนโตฺถฯ ทยติ หิํสติ การุณิกํ ยาว ยถาธิเปฺปตํ ปรสฺส หิตนิพฺพตฺติํ น ปาปุณาติ ตาวาติ ทยา, มหากรุณาฯ ทยธาตุ หิํสายํ อฯ ทยติ อนุคฺคณฺหาติ ปาปชนมฺปิ เอตายาติ วา ทยาฯ ทยธาตุ อนุคฺคหเณฯ ทยติ อตฺตโน สุขมฺปิ ปหาย เขทํ คณฺหาตีติ วา ทยาฯ ทยธาตุ คหเณฯ อถ วา ทยนฺติ คณฺหนฺติ เอตาย โพธิสตฺตา สํสารทุกฺขญฺจ สพฺพญฺญุตญาณญฺจาติ ทยา, มหากรุณาฯ มหาโพธิสตฺตา หิ พุทฺธภาวาย อภินีหารกรณกาเล หตฺถคตมฺปิ อรหตฺต ผลํ ฉเฎฺฎตฺวา สํสารสาครโต สเตฺต สมุทฺธริตุกามา อนสฺสาสกรํ อติภยานกํ สํสารทุกฺขํ ปจฺฉิมภเว จ สห อมตธาตุปฎิลาเภน อเนกคุณสมลงฺกตํ สพฺพญฺญุตญาณญฺจ คณฺหนฺตีติ อโตฺถฯ กรุณามูลกา หิ สเพฺพ พุทฺธคุณาฯ เตน วุตฺตํ  ‘‘สเพฺพสญฺจ พุทฺธคุณานํ กรุณา อาทิ, ตนฺนิทานภาวโต’’ติฯ</p>


<p>อปิ  จ ทยนฺติ อนุรกฺขนฺติ สเตฺต เอตาย, สยํ วา อนุทฺทยติ อนุทยมตฺตเมว วา เอตนฺติ ทยาฯ ทยธาตุ อนุรกฺขเณ อปจฺจโยฯ อุเทติ วเฑฺฒตีติ อุทโย, ปพฺพโตฯ อุทิธาตุ ปสวเน ณฯ อาสมนฺตโต อาโลกํ กโรโนฺต อุณติ คจฺฉตีติ อรุโณ, สูริยรํสี วิเสโสฯ อาปุพฺพอุณธาตุ คติยํ ณฯ ทยาสงฺขาตโต อุทยปพฺพตโต อุคฺคตสูริยสฺส อรุโณ ยสฺสาติ ทยุทยรุโณฯ อถ วา อุทยปพฺพตโต อุคฺคตสูริยารุโณ วิย ทยา มหากรุณา ยสฺสาติ ทยุทยรุโณ, มุนินฺทโกฺกฯ ยถา หิ อุคฺคตสูริยสฺส อรุโณ อาโลกสฺส อาทิ โหติ, เอวํ โพธิสโตฺต ทีปงฺกรพุทฺธสฺส ปาทมูเล กโรปยาตํ นิพฺพานสุขโมสชฺช มหากรุณาย สํสารสมุทฺทโต สเตฺต สมุทฺธริตุกาโม พุทฺธภาวาย สุทุกฺกรา ทานาทโย ทส ปารมิโย จ ปญฺจ มหาปริจฺจาเค จ กปฺปสตสหสฺสาธิกานิ จตฺตาริ อสเงฺขฺยยฺยานิ อกาสีติ กรุณา พุทฺธภาวาย อาทิฯ ตสฺมา พุทฺธเสฺสว ทยุทยรุโณติ อภิตฺถวิตุํ อรหตีติ วุตฺตํ โหติฯ</p>


<p>ติ สพฺพญฺญุตญาณสงฺขาโต วิตฺถาร ปริมณฺฑโลฯ วิตฺถารจกฺกวาฬมณฺฑลํ วิย วิปุลารมฺมณ สพฺพญฺญุตญาณวาฯ สงฺขตาสงฺขตเภทํ สเพฺพเญยฺยธมฺมํ ชานาตีติ ญาณํ, สพฺพญฺญุตญาณํฯ ญาธาตุ อวโพธเนยุฯ วิเสเสน ตโนติ วิตฺถาเรตีติ วิตฺถิณฺณํ, ญาณํฯ วิปุพฺพตนุธาตุ วิตฺถาเร ตปจฺจโยฯ ตสฺส อิณฺณาเทโสฯ ธาตฺวนฺตสฺส โลโป, อสรูปทฺวิตฺตํฯ อถ วา วิตฺถรติ ปตฺถรตีติ วิตฺถิณฺณํฯ ถรธาตุเมเวตฺถ วิเสโสฯ วมติ ปริมณฺฑลากาเรน คจฺฉติ ปวตฺตตีติ พิมฺพํ, ญาณมณฺฑลํฯ วมธาตุ คติยํ โพฯ อสฺสิฯ วสฺส โพฯ</p>


<p> ปน ‘‘วม อุคฺคิรเณ พฯ วมิสฺส วสฺส พิตฺตํฯ วมติ อุคฺคิรตีติ พิมฺพํ, สรีร’’นฺติ วุตฺตํฯ ตํ ปน พิมฺพสทฺทสฺส สรีรวาจเก  ยุตฺตเมวฯ น ปริมณฺฑลวาจเกฯ อิธ ปน พิมฺพสทฺทสฺส ปริมณฺฑลวาจกตฺตาฯ อาจริยา ปน อิธ พิมฺพสทฺทสฺส อตฺถํ จกฺกมณฺฑลนฺติ วทนฺติฯ ตํ ปน วิจาเรตพฺพํฯ กสฺมา,  ‘‘พิมฺพํ ตุ ปฎิพิเมฺพ จ, มณฺฑเล พิมฺพิกาผเล’’ติ จฯ  ‘‘มณฺฑเล ปฎิมณฺฑเล’’ติ จ วุตฺตตฺตาฯ ญาณํ สพฺพญฺญุตญาณสงฺขาตํ วิตฺถิณฺณํ วิตฺถารํ พิมฺพํ ปริมณฺฑลํ อสฺสาติ ญาณวิตฺถิณฺณพิโมฺพฯ อถ วา วิตฺถิณฺณํ วิตฺถารํ พิมฺพํ จกฺกวาฬปริมณฺฑลํ วิย วิปุลารมฺมณํ ญาณํ สพฺพญฺญุตญาณํ อสฺสาติ ญาณวิตฺถิณฺณพิโมฺพ, มุนินฺทโกฺกฯ ยถา หิ จกฺกวาฬสฺส อนนฺตตฺตา จกฺกวาฬมณฺฑลํ วิปุลํ มหนฺตํ โหติ, เอว เมว พุทฺธสฺส สพฺพญฺญุตญาณํ อนนฺตารมฺมณตฺตา วิปุลํ มหนฺตํฯ ตสฺมา ตสฺส ญาณวิตฺถิณฺณพิโมฺพติ โถเมตีติฯ ติ โย เอโกติ ปทเจฺฉโทฯ เยโกติปิ กตฺถจิ ปาโฐฯ ตสฺส ปน โย เอโกติ ปทเจฺฉโท กาตโพฺพฯ ตํ ปน ปาฐทฺวยํ ยุตฺตเมวฯ เยฺวโกติ หิ ปาเฐ อาเทสสนฺธิ โหติฯ เยโกติ ปาเฐ ปน โลปสนฺธีติ อยเมเตสํ วิเสโสฯ โย มุนินฺทโกฺกติ สมฺพโนฺธฯ</p>


<p>ติ อสหาโย, อทุติยโก เอก พุทฺธภูโตติ อโตฺถฯ เอตฺถ จ เอกสโทฺท อญฺญเสฎฺฐาสหาย สงฺขฺยาทีสุ ทิสฺสติฯ ตถาเหส สสฺสโต อตฺตา จ โลโก จ, อิทเมว สจฺจํ โมฆมญฺญนฺติ อิเตฺถเก อภิวทนฺตีติอาทีสุ อญฺญเตฺถ ทิสฺสติฯ เจตโส เอโกทิภาวนฺติอาทีสุ เสเฎฺฐฯ เอโก วูปกโฎฺฐติอาทีสุ อสหาเยฯ เอโกว โข ภิกฺขเว ขโณ จ สมโย จ พฺรหฺมจริยายาติอาทีสุ สงฺขฺยายํฯ อิธ ปน อสหาเย อธิเปฺปโตฯ อยํ ปนสฺส วจนโตฺถฯ อสหาโย หุตฺวา เอติ คจฺฉติ ปวตฺตตีติ เอโก, อทุติยโก หุตฺวา อนุตฺตรํ สมฺมาสโมฺพธิํ เอติ ชานาติ ปฎิวิชฺฌตีติ วา เอโก, มุนินฺทโกฺกฯ เอธาตุ อิธาตุ วา ญาณคตีสุ ณฺวุฯ อถ วา เอโก ภควา ปพฺพชฺชสงฺขาเตน เอโกฯ อทุติยเฎฺฐน เอโก, ตณฺหาย ปหานเฎฺฐน เอโก , เอกนฺตวีตราโคติ เอโก, เอกนฺตวีตโทโสติ เอโก, เอกนฺตวีตโมโหติ เอโก, เอกนฺตนิกฺกิเลโสติ เอโก, เอกาย มคฺคํ คโตติ เอโก, อนุตฺตรํ สมฺมาสโมฺพธิํ อภิสมฺพุโทฺธติ เอโกติอาทินา อาคเตน มหานิเทฺทสนเยนเปตฺถ อโตฺถ เวทิตโพฺพฯ</p>


<p>อปิ จ อนนฺตจกฺกวาเฬสุเยว เอโกว พุโทฺธ เอติ อุปฺปชฺชติ วิกสติ วาติ เอโกฯ วุตฺตญฺหิ เอกนิปาต  ‘‘อฎฺฐานเมตํ ภิกฺขเว อนวกาโส, ยํ เอกิสฺสา โลกธาตุยา เทฺว อรหโนฺต สมฺมาสมฺพุทฺธา อปุพฺพํ อจริมํ อุปฺปเชฺชยฺยุํ, เนตํ ฐานํ วิชฺชติฯ ฐานญฺจ โข เอตํ ภิกฺขเว วิชฺชติ, ยํ เอกิสฺสา โลกธาตุยา เอโกว อรหํ สมฺมาสมฺพุโทฺธ อุปฺปเชฺชยฺย, ฐานเมตํ วิชฺชตี’’ติฯ  ‘‘เอกิสฺสา โลกธาตุยาติ ทสสหสฺสิโลกธาตุยาฯ ตีณิ หิ เขตฺตานิ ชาติเกฺขตฺตํ อาณเกฺขตฺตํ วิสยเกฺขตฺตนฺติฯ ตตฺถ ชาติเกฺขตฺตํ นาม ทสสหสฺสิโลกธาตุฯ สา หิ ตถาคตสฺส มาตุกุจฺฉิํ โอกฺกมนกาเล นิกฺขมนกาเล สโมฺพธิกาเล ธมฺมจกฺกปฺปวตฺตเน อายุ สงฺขารโวสฺสชฺชเน ปรินิพฺพาเน จ กมฺปติ, โกฎิสตสหสฺส จกฺกวาฬํ ปน อาณเกฺขตฺตํ นามฯ อาฎานาฎิยปริตฺต โมรปริตฺตธชคฺคปริตฺต รตนปริตฺตาทีนญฺหิ เอตฺถ อาณา ปวตฺตติฯ วิสยเกฺขตฺตสฺส ปน ปริมาณํ นตฺถิฯ พุทฺธานญฺหิ ยาวตกํ ญาณํ, ตาวตกํ เญยฺยํฯ ยาวตกํ เญยฺยํ, ตาวตกํ ญาณํฯ ญาณปริยนฺติกํ เญยฺยํ, เญยฺยปริยนฺติกํ ญาณนฺติ วจนโต อวิสโย นาม นตฺถิฯ อิเมสุ ปน ตีสุ เขเตฺตสุ ฐเปตฺวา อิมํ จกฺกวาฬํ อญฺญสฺมิํ จกฺกวาเฬ พุทฺธา อุปฺปชฺชนฺตีติ สุตฺตํ นตฺถิฯ น อุปฺปชฺชนฺตีติ ปน อตฺถิฯ ตีณิ หิ ปิฎกานิ วินยปิฎกํ, สุตฺตนฺตปิฎกํ, อภิธมฺมปิฎกํฯ ติโสฺส สํคีติโย มหากสฺสปเตฺถรสฺส สํคีติ, ยสเตฺถรสฺส สํคีติ, โมคฺคลิปุตฺตเตฺถรสฺส สํคีติ, อิมา ติโสฺส สํคีติโย  อารุเฬฺห เตปิฎเก พุทฺธวจเน อิมํ จกฺกวาฬํ มุญฺจิตฺวา อญฺญตฺถ พุทฺธา อุปฺปชฺชนฺตีติ สุตฺตํ นตฺถิฯ น อุปฺปชฺชนฺตีติ ปน อตฺถี’’ติฯ</p>


<p>เอตฺถ จ เอกิสฺสา โลกธาตุยาติ ทสสหสฺสิ โลกธาตุยาติ อิทํ ชาติเกฺขตฺตํ สนฺธาย วุตฺตํฯ ทสสหสฺสิโลกธาตุ หิ อิมํ โลกธาตุํ ปริวาเรตฺวา ฐิตา โหติฯ ตตฺตกานํเยว ชาติเกฺขตฺตภาโว ธมฺมตา วเสน เวทิตโพฺพฯ อิเมสุ ปน ตีสุ เขเตฺตสูติ อิมินา ทสสหสฺสิโลกธาตุสงฺขาเต ชาติเกฺขเตฺต โกฎิสตสหสฺสจกฺกวาฬสงฺขาเต อาณเกฺขเตฺต อนนฺตจกฺกวาฬ สงฺขาเต วิสยเกฺขเตฺต จาติ อิเมสุ ตีสุ พุทฺธเกฺขเตฺตสุ อิโต จกฺกวาฬโต อเญฺญสุ อนนฺตจกฺกวาเฬสุ พุทฺธา นุปฺปชฺชนฺตีติ ทเสฺสติฯ ติวิธญฺหิ พุทฺธเกฺขตฺตํ ทเสฺสตฺวา อิเมสุ ปน ตีสุ เขเตฺตสูติ อาธารภาเวน วุตฺตํ, น นิทฺธารณภาเวนฯ กสฺมา, อฎฺฐกถายํ นิทฺธารณียปทสฺส อภาวโตฯ สติ หิ อฎฺฐกถาจริโย ตสฺส ปทสฺส นิทฺธารณเตฺถ อธิเปฺปเต อิเมสุ ตีสุ เขเตฺตสุ อาณเกฺขเตฺต ฐเปตฺวา อิมํ จกฺกวาฬนฺติอาทิ วุเจฺจยฺยฯ นฯ ตสฺมา ตสฺส ปทสฺส อาธารโตฺถเยว คเหตโพฺพฯ ปุพฺพนิสฺสยา จริเยหิ จ ตสฺส ปทสฺส อาธารภาเวน อตฺถโยชนา กตาติฯ ตเถว ปน  ตทฎฺฐกถายญฺจ อุปริปณฺณาเส  ตทฎฺฐกถายญฺจ  ตทฎฺฐกถายญฺจ ตํ การณํ อาคตเมวาติฯ ตํ  ปน ‘‘น อุปฺปชฺชนฺตีติ ปน อตฺถีติ น เม อาจริโย อตฺถิ, สทิโส เม นวิชฺชตีติอาทิฯ อิมิสฺสา โลกธาตุยา ฐตฺวา วทเนฺตน ภควตา กิํปนาวุโส สาริปุตฺต อเตฺถตรหิ อโญฺญ สมโณ วา พฺราหฺมโณ วา ภควตา สมสโม สโมฺพธิยนฺติ เอวํ ปุโฎฺฐหํ ภเนฺต โนติ วเทยฺยนฺติ วตฺวา ตสฺส  การณํ ทเสฺสตุํ อฎฺฐานเมตํ อนวกาโส, ยํ เอกิสฺสา โลกธาตุยา เทฺว อรหโนฺต สมฺมาสมฺพุทฺธา อปุพฺพํ อจริมํ อุปฺปเชฺชยฺยุนฺติ อิมํ สุตฺตํ อาหรเนฺตน ธมฺม เสนาปตินา จ พุทฺธเกฺขตฺตภูตํ อิมํ โลกธาตุํ ฐเปตฺวา อญฺญตฺถ อนุปฺปตฺติ วุตฺตา โหตีติ อธิปฺปาโย’’ติ วุตฺตํฯ ตเถว ปน  วุตฺตํฯ เอตฺถ จ อิมํ โลกธาตุํ ฐเปตฺวา อญฺญตฺถ อนุปฺปตฺติ วุตฺตา โหตีติ อิมินา พุทฺธเกฺขตฺตภูตโต อิโต จกฺกวาฬโต อเญฺญสุ อนนฺตจกฺกวาเฬสุ พุทฺธานํ อนุปฺปตฺติ ทสฺสิตา โหติฯ อญฺญตฺถาติ หิ สามเญฺญน วุเตฺตปิ อฎฺฐกถายํ วุเตฺตน อิเมสุ ตีสุ เขเตฺตสูติ สทฺทนฺตรสนฺนิธาเนน อนนฺตจกฺกวาฬภูโต วิเสสโตฺถ คเหตโพฺพฯ สามญฺญวจโนปิ หิ สโทฺท สทฺทนฺตรสนฺนิธาเนน วิเสสวิสโยติฯ</p>


<p>อยํ ปเนตฺถ อปโร นโยฯ อฎฺฐกถายํ วุเตฺต พุทฺธา หิ อุปฺปชฺชมานา อิมสฺมิํเยว จกฺกวาเฬ อุปฺปชฺชนฺติฯ อุปฺปชฺชนฎฺฐาเน ปน วาริเต อิโต อเญฺญสุ จกฺกวาเฬสุ นุปฺปชฺชนฺตีติ วาริตเมว โหตีติเอตฺถ วาเกฺย อิมสฺมิํ เยวาติปเท สมภินิวิโฎฺฐ เอวสโทฺท นิวตฺตาปนาวธารณโตฺถฯ เอเตน อเญฺญสุ อนนฺตจกฺกวาเฬสุ อเญฺญสํ พุทฺธานํ อุปฺปตฺติํ นิวเตฺตติฯ ยทิปิ หิ อเญฺญสุ อนนฺตจกฺกวาเฬสุ อเญฺญ พุทฺธา อุปฺปเชฺชยฺยุํฯ เอวํ สเนฺตสุ สงฺขตาสงฺขตเภทํ สพฺพธมฺมํ ชานโนฺต ปสฺสโนฺต อมฺหากํ ภควา อญฺญจกฺกวาเฬสุ อเญฺญ พุทฺธา อุปฺปชฺชนฺตีติ เอวํ วุเจฺจยฺยฯ นฯ ตณฺหงฺกราทโย หิ อฎฺฐวีสติ สมฺพุทฺธา อิโต จกฺกวาฬโต อเญฺญสุ จกฺกวาเฬสุ อุปฺปชฺชนฺตีติวจนํ เตปิฎเก พุทฺธวจเน นตฺถิ, ตถา อฎฺฐกถา ฎีกาสุ จฯ ตสฺมา อิโต จกฺกวาฬโต อเญฺญสุ อนนฺต จกฺกวาเฬสุ อเญฺญ พุทฺธา นุปฺปชฺชนฺตีติ ทฎฺฐพฺพาฯ วุตฺตเญฺหตํ สุตฺตนฺตมหาวคฺคฎฺฐกถายํ  –</p>


<p>‘‘อถสฺส  เอตทโหสิ มาทิโส พุโทฺธเยว สกฺกุเณยฺยฯ อตฺถิ ปน กตฺถจิ อโญฺญ พุโทฺธติ อนนฺตาสุ โลกธาตูสุ อนนฺตญาณํ ปตฺถริตฺวา โอโลเกโนฺต อญฺญํ พุทฺธํ น อทฺทสฯ อนจฺฉริยเญฺจตํ, ยํ อิทานิ อตฺตนา สมํ น ปเสฺสยฺยฯ โย ชาตทิวเสปิ พฺรหฺมชาลสุตฺตวณฺณนายํ วุตฺตนเยน อตฺตนา สมํ อปสฺสโนฺต อโคฺคหมสฺมิ โลกสฺสาติ อปฺปฎิวตฺติยํ สีหนาทํ นทิฯ เอวํ อญฺญํ อตฺตนา สมํ อปสฺสิตฺวา จิเนฺตสี’’ติฯ ตเถเวตํฯ ปุราเภทสุตฺต  ตํ  เอกิสฺสา โลกธาตุยาติ สุเตฺต อาคตนเยน สพฺพเตฺถว ปน อปุพฺพํ อจริมํ เทฺว พุทฺธา นาม น โหเนฺตวฯ เตเนวาห ‘‘อนนฺตาสุ โลก ธาตูสุ…เป.… น อทฺทสา’’ติ สํวเณฺณติฯ</p>


<p> ‘‘สตฺถา อุปาสกา เหฎฺฐา อวีจิํ อุปริ ภวคฺคํ ปริเจฺฉทํ กตฺวา อปริมาณาสุ โลกธาตูสุ สีลาทีหิ คุเณหิ พุเทฺธน สทิโส นาม นตฺถิฯ กุโต อธิกตโร…เป.… อาหา’’ติ วุตฺตํฯ อิมาสุ ทฺวีสุ อฎฺฐกถาสุ จ อนนฺตาสุ โลกธาตูสูติ จ อปริมาณาสุ โลกธาตูสูติ จ อนนฺตอปริมาณ สเทฺทน วุตฺตํฯ เตหิ ทฺวีหิ สเทฺทหิ ฎีกาวจเนน จ อนนฺตาสุ โลกธาตูสุ อเญฺญสํ พุทฺธานํ อนุปฺปตฺติํ ทเสฺสติฯ</p>


<p>สโมฺมหวิโนทนีอฎฺฐกถาย โยชนายํ ปน อิเมสุ ปนาติอาทินา โกฎิสตสหสฺส จกฺกวาฬโต อญฺญสฺมิํ จกฺกวาเฬ พุทฺธา น อุปฺปชฺชนฺตีติ ญาเปติฯ มยํ ปน เอวํ วิตกฺกยามฯ อญฺญสฺมิํ จกฺกวาเฬติ อิโต จกฺกวาฬโต อเญฺญสุ สเพฺพสุปิ ตีสุ พุทฺธเกฺขเตฺตสูติ อเตฺถ คยฺหมาเน สติ โกฎิสตสหสฺสจกฺกวาฬโต อญฺญสฺมิํ จกฺกวาเฬ พุทฺธา น อุปฺปชฺชนฺตีติ วิญฺญายติฯ ยทิ ปน อญฺญสฺมิํ จกฺกวาเฬติ อิโต อญฺญสฺมิํ ชาติอาณาเขตฺตภูเต จกฺกวาเฬติ อเตฺถ  คหิเต โกฎิสตสหสฺสจกฺกวาฬโต อญฺญสฺมิํ จกฺกวาเฬ พุทฺธานํ อุปฺปตฺติ ภเวยฺยาติ วิญฺญายติฯ ‘‘อฎฺฐานเมตํ อนวกาโส, ยํ เอกิสฺสา โลกธาตุยา เทฺว อรหโนฺต สมฺมาสมฺพุทฺธา’’ติอาทิปาฬิยา จฯ ‘‘อฎฺฐานเมตํ อนวกาโส, ยํ เอกิสฺสา โลกธาตุยา เทฺว ราชาโน จกฺกวตฺตี’’ติอาทิปาฬิยา สทฺธิํ กถนโต โกฎิสตสหสฺสจกฺกวาฬโต พุทฺธานํ อนุปฺปตฺติ วิย อญฺญิสฺสา โลกธาตุยา จกฺกวตฺติรโญฺญ อนุปฺปตฺติ ภเวยฺยฯ  จ โกฎิสตสหสฺสจกฺกวาฬโต อญฺญสฺมิํ จกฺกวาเฬ พุทฺธานํ อุปฺปตฺติ น ปฎิเสธิตาฯ ตสฺมา อาณเกฺขตฺตภูตโต โกฎิสตสหสฺสจกฺกวาฬโต อญฺญสฺมิํ จกฺกวาเฬ พุทฺธสฺส ภเวยฺยาติ อยํ อมฺหากํ ขนฺติฯ วีมํเสตฺวา คเหตพฺพนฺติ วุตฺตํฯ</p>


<p>เอตฺถ จ ยํ กถาวตฺถุปฺปกรเณ จ…เป.… น ปฎิเสธิตาติ วุตฺตํฯ ตํ ปน กถาวตฺถุปาฬิยํ นเตฺถวฯ อิมิสฺสา ปน สพฺพทิสากถายํ ปรวาทีนํ ปริกปฺปวจนมตฺตเมว อตฺถิฯ เตน วุตฺตํ ตสฺสํ ปาฬิยํ ‘‘สพฺพทิสา พุทฺธา ติฎฺฐนฺตีติฯ อามนฺตาฯ ปุรตฺถิมาย ทิสาย พุโทฺธ ติฎฺฐตีติฯ นเหวํ วตฺตเพฺพ…เป.… ปุรตฺถิมาย ทิสาย พุโทฺธ ติฎฺฐตีติฯ อามนฺตาฯ กินฺนาโม โส ภควา กิํชโจฺจ กิํโคโตฺต, กินฺนามา ตสฺส ภควโต มาตาปิตโร, กินฺนามํ ตสฺส ภควโต สาวกยุคํ, โก นาโม ตสฺส ภควโต อุปฎฺฐโก, กิํทิสํ จีวรํ ธาเรติ, กิํทิสํ ปตฺตํ ธาเรติฯ กตรสฺมิํ คาเม วา นิคเม วา นคเร วา รเฎฺฐ วา ชนปเท วาติฯ นเหวํ วตฺตเพฺพ’’ตฺยาทิฯ</p>


<p> ปน ‘‘อิทานิ สพฺพทิสากถา นาม โหติฯ ตตฺถ จตูสุ ทิสาสุ เหฎฺฐา อุปรีติ สมนฺตโต โลกธาตุสนฺนิเวสํ สพฺพโลกธาตูสุ จ พุโทฺธ อตฺถีติ อตฺตโน วิกปฺปสิปฺปํ อุปฺปาเทตฺวา สพฺพทิสาสุ พุทฺธา ติฎฺฐนฺตีติ เยสํ…เป.…  เสยฺยถาปิ มหาสงฺฆิกานํ, เต สนฺธาย ปุจฺฉา สกวาทิสฺสฯ ปฎิญฺญา อิตรสฺสฯ ปุรตฺถิมายาติ ปุโฎฺฐ สกฺยมุนิํ สนฺธาย ปฎิกฺขิปติฯ ปุน ปุโฎฺฐ ลทฺธิวเสน อญฺญโลกธาตุยํ ฐิตํ สนฺธาย ปฎิชานาติฯ กินฺนาโม โส ภควาติอาทิ สเจ ตฺวํ ชานาสิฯ นามาทิวเสน นํ กเถหีติ โจทนตฺถํ วุตฺตํฯ อิมินา อุปาเยน สพฺพตฺถ อโตฺถ เวทิตโพฺพ’’ติ วุตฺตํฯ เอตฺถ จ จตูสุ ทิสาสุ…เป.… เสยฺยถาปิ มหาสงฺฆิกานนฺติ อิมินา ปรวาทีนํ ลทฺธิํ ทเสฺสติฯ ตตฺถ ปน จตูสุ ทิสาสุ จ เหฎฺฐา จ อุปริ จ อิติ เอวํ สมนฺตโต โลกธาตุสนฺนิเวสํ อตฺถีติ โยชนาฯ เยสํ…เป.… มหาสงฺฆิกานนฺติ เยสํ ปรวาทีนํ ลทฺธิ โหติฯ เกสํ ลทฺธิ วิยฯ มหาสงฺฆิกานํ ลทฺธิ เสยฺยถาปีติ อโตฺถฯ เต สนฺธายาติ เต ปรวาทีปุคฺคเล สนฺธาย ญาเณน ธาเรตฺวา สลฺลเกฺขตฺวาติ อโตฺถฯ ปุจฺฉา สกวาทิสฺสาติ สกวาทิสฺส สพฺพทิสาสุ พุทฺธา ติฎฺฐนฺตีติ ปุจฺฉา โหติฯ ปฎิญฺญา อิตรสฺสาติ ปรวาทิสฺส ปฎิชานนา โหติฯ ปุรตฺถิมายาติ ปุโฎฺฐติ สกวาทินา ปุรตฺถิ มายาติอาทินา ปุจฺฉิเต สติฯ สกฺยมุนินฺติ สกฺยวํส ขตฺติยชาติภูตํ อมฺหากํ โคตมพุทฺธํ สนฺธายฯ ปฎิกฺขิปตีติ ปรวาทีปุคฺคโล อปเนติฯ ปุน ปุโฎฺฐติ สกวาทินา ปุน ปุรตฺถิมาย พุโทฺธ ติฎฺฐตีติ ปุจฺฉิเต สติฯ ลทฺธิวเสนาติ อตฺตโน อญฺญโลกธาตุยํ พุโทฺธ อตฺถิ จ อุปฺปชฺชติ จาติ มิจฺฉาลทฺธิวเสน ปฎิชานาตีติ ปรวาที ปุคฺคโล ปฎิชานาติฯ ยทิ ปน อญฺญโลกธาตุยํ พุโทฺธ ติฎฺฐติฯ เอวํ สติ ตสฺส นามโคตฺตาทิํ ตฺวํ กเถหีติ สกวาทิสฺส โจทนาวจนํ ทเสฺสตุํ กินฺนาโม โส ภควาติอาทิมาหฯ อิมินา จ อิโต จกฺกวาฬโต อเญฺญสุ อนนฺตจกฺกวาเฬสุ อเญฺญสํ พุทฺธานํ อภาวํ ทเสฺสติฯ เตน วุตฺตํ  ‘‘กินฺนาโม โส ภควา กิํชโจฺจ…เป.… ชนปเทวาติฯ นเหวํ วตฺตเพฺพ’’ติฯ</p>


<p>เอตฺถ  จ ปน สกวาทินา กินฺนาโมตฺยาทินา ปุจฺฉิเต ปรวาทีปุคฺคโล อตฺตโน ลทฺธิยา สพฺพโลกธาตูสุ อุปฺปชฺชมานานํ พุทฺธานํ นามาทิํ อชานโนฺต อปสฺสโนฺต น เหวํ วตฺตเพฺพติ ปฎิกฺขิปติฯ ตสฺมา ปเนตฺถ สกวาที ปุคฺคลสฺส ลทฺธิยา อเญฺญสุ อนนฺตจกฺกวาเฬสุ อเญฺญสํ พุทฺธานํ อุปฺปชฺชนาภาโว วิญฺญายติฯ ยทิปิ หิ อญฺญานนฺตจกฺกวาเฬสุ อญฺญพุทฺธา อุปฺปเชฺชยฺยุํฯ เอวํ สเนฺตสุ พุทฺธสฺส มติํ ยถาภูตโต ชานโนฺต ปสฺสโนฺต มหาปโญฺญ อิทฺธิมา ทิพฺพจกฺขุอาทีหิ ฉฬภิเญฺญหิ สมฺปโนฺน ปฎิสมฺภิทา ปโตฺต สตฺถารา ทินฺนมาติกานเยน กถาวตฺถุปาฬิํ เทเสโนฺต อายสฺมา มหาโมคฺคลิปุตฺตเตฺถโร อญฺญานนฺตจกฺกวาเฬสุ อญฺญพุทฺธานํ อุปฺปตฺติํ กเถยฺย จฯ นาติฯ ตสฺมา อยํ กถาวตฺถุปาฬิ จ ตทฎฺฐกถาวจนญฺจ อญฺญานนฺตจกฺกวาเฬสุ อญฺญพุทฺธานํ อภาวทีปเน สพฺพฎฺฐกถาฎีกาสุ วุตฺตวจเนหิ ทฬฺหตรํ ปธานวจนเมว โหตีติ ทฎฺฐพฺพํฯ</p>


<p>น ปน พุทฺธาเอว อญฺญานนฺตจกฺกวาเฬสุ น อุปฺปเชฺชยฺยุํ, อถ โข ลทฺธพฺยากรณา มหาโพธิสตฺตา จ ปเจฺจกโพธิ สตฺตา อคฺคสาวกมหาสาวกโพธิสตฺตา ปริปากินฺทฺริยา สาวกโพธิสตฺตา จ พุทฺธเกฺขตฺตภูเต อิมสฺมิํเยว จกฺกวาเฬ อุปฺปชฺชนฺติ, น อญฺญตฺถฯ กสฺมา, เตสุ พุทฺธานํ อนุปฺปนฺนตฺตา, เตสํ ปน อภินีหาโร ปารมีสมฺภรณํ ญาณปริปาจนญฺจ ตสฺมิํเอว สมิชฺฌติ, น อญฺญตฺถฯ เตน วุตฺตํ  –</p>


<p>‘‘ปุริมพุทฺธานํ มหาโพธิสตฺตานํ ปเจฺจกพุทฺธานญฺจ นิพฺพตฺติยา สาวกโพธิสตฺตานํ สาวกโพธิยา อภินีหาโร สาวกปารมิยา สมฺภรณํ ปริปาจนญฺจ พุทฺธเกฺขตฺตภูเต อิมสฺมิํ จกฺกวาเฬ ชมฺพุทีเปเอว อิชฺฌติ, น อญฺญตฺถา’’ติฯ ตเถเวตํ ฯ</p>


<p>เอตรหิ  ปน อปเร อาจริยา ‘‘อาณเกฺขตฺตภูตโต โกฎิสตสหสฺสจกฺกวาฬโต อเญฺญสุ จกฺกวาเฬสุ พุทฺธา อุปฺปชฺชนฺตี’’ติ วทนฺติฯ เตสํ ปน วจนํ อยุตฺตเมวฯ กสฺมา, อฎฺฐกถายํ วุเตฺต อญฺญสฺมิํ จกฺกวาเฬติ เอตฺถ อญฺญสทฺทสฺส ฐเปตฺวา อิมํ จกฺกวาฬนฺติปทโต อญฺญสฺส อปาทานสฺส อสมฺภวโต จ อนนฺตจกฺกวาเฬสุ พหูสุ พุเทฺธสุ อุปฺปเนฺนสุ พุทฺธสฺส อนจฺฉริยตฺตา จฯ อจฺฉริยมนุโสฺส หิ สมฺมาสมฺพุโทฺธฯ วุตฺตญฺหิ เอกนิปาต </p>


<p>‘‘เอกปุคฺคโล ภิกฺขเว โลเก อุปฺปชฺชมาโน อุปฺปชฺชติ อจฺฉริยมนุโสฺสฯ กตโม เอกปุคฺคโล, ตถาคโต อรหํ สมฺมาสมฺพุโทฺธฯ อยํ โข ภิกฺขเว เอกปุคฺคโล โลเก อุปฺปชฺชติ อจฺฉริยมนุโสฺส’’ติฯ อญฺญํ ปน การณํ มยา เหฎฺฐา วุตฺตนเยนปิ วิญฺญูหิ วิญฺญาตพฺพนฺติฯ อเญฺญ ปน อาจริยา  –</p>


<p>
‘‘ทิสา ทสวิธา โลเก, ยายโต นตฺถิ อนฺตกํ;  
  
ตสฺมิญฺจ ทิสาภาคมฺหิ, พุทฺธเกฺขเตฺต อสงฺขยา;  
  
ปภา ปกิตฺติตา มยฺหํ, ยมกา รํสิวาหนา;  
  
เอตฺถนฺตเร รํสิชาลํ, อาโลโก วิปุโล ภเว’’ติฯ  
</p>
  
<p>วุตฺตาสุ ทฺวีสุ คาถาสุ ปฐมคาถาย อตฺถํ พุทฺธสฺส อนาธิปฺปาเยน คเหตฺวา มิจฺฉาญาเณน อญฺญานนฺตจกฺกวาเฬสุ อุปฺปชฺชมานา พุทฺธา อสงฺขยาติ วทนฺติฯ เตสํ ปเนตํ อยุตฺตเมว อสุนฺทรเมวฯ กสฺมา, ปาฬิยา จ อฎฺฐกถาฎีกาวจเนหิ จ วิรุทฺธตฺตา จ ตสฺสา คาถาย อตฺถคฺคหณสฺส มิจฺฉตฺตา จฯ อิมาย หิ ปาฬิยา คาถาย วา อญฺญานนฺตจกฺกวาเฬสุ อเญฺญ พุทฺธา อุปฺปชฺชนฺตีติ อเตฺถ คยฺหมาเน อฎฺฐกถาสุ อิเมสุ ปน ตีสุ เขเตฺตสุ ฐเปตฺวา อิมํ จกฺกวาฬํ อญฺญสฺมิํ จกฺกวาเฬ พุทฺธา อุปฺปชฺชนฺตีติ สุตฺตํ นตฺถิ, น อุปฺปชฺชนฺตีติ ปน อตฺถีติ วุตฺตวจเนน จ, ตีณิ หิ  ปิฎกานิ…เป.… อิมา ติโสฺส สํคีติโย อารุเฬฺห เตปิฎเก พุทฺธวจเน…เป.… สุตฺตํ นตฺถิฯ น อุปฺปชฺชนฺตีติ ปน อตฺถีติ วุตฺตวจเนน จ อุชุกํ วิรุชฺฌติ จฯ ภทฺทนฺตมหา พุทฺธโฆสาทโย อฎฺฐกถาจริยา ตํ ปาฬิํ น ปสฺสนฺตีติ อตฺตโน ทุคฺคหิเตน อฎฺฐกถาจริยานํ อพฺภกฺขานํ อาปชฺชติ จฯ กิํ ปเนเต ติปิฎกธรา ติกฺขวิสทชวน คมฺภีราทิญาณิกา อฎฺฐกถาจริยา น ปเสฺสยฺยุํฯ ปเสฺสยฺยุํ เอวฯ ตสฺมา อยุตฺตเมวฯ อฎฺฐกถาสุ ปน อาคตํ สุตฺตํ นตฺถีติอาทิวจนเมว ยุตฺตตรํ โหตีติ ทฎฺฐพฺพํฯ</p>


<p>เอตฺถ จ พุทฺธเกฺขเตฺตติปทํ ตสฺมิญฺจ ทิสาภาคมฺหีติปเท วิเสสนํ, อสงฺขยาติปทํ ทุติยคาถาย ปภาติปทสฺส วิเสสนนฺติ ทฎฺฐพฺพํฯ อยํ ปเนตฺถ โยชนาฯ โลเก จกฺกวาฬโลเก ทสวิธา ทส โกฎฺฐาสา ทิสา โหนฺติฯ ตตฺถ โกฎฺฐาเส ยายโต ยายนฺตสฺส คจฺฉนฺตสฺส เม อนฺตกํ ปริโยสานํ นตฺถิฯ พุทฺธเกฺขเตฺต พุทฺธสฺส ทสสหสฺสิสงฺขาตชาติเกฺขตฺตภูเต ตสฺมิญฺจ ทิสาภาคมฺหิ มยฺหํ อสงฺขยา สงฺขารหิตา ยมกา ยุคฬา ยุคฬา หุตฺวา รํสิวาหนา รํสิวหนฺตา รํสิมุญฺจมานา วา ปภา จกฺกรตนมณิรตนาทีนํ อาโลกา ปกิตฺติตา ปากฎา ปตฺถริตา วาฯ เอตฺถนฺตเร ทสสหสฺสจกฺกวาฬนฺตเร รํสิชาลํ รํสิสมูเหน วิปุโล พหุตโร อาโลโก ภเว อโหสินฺติฯ อยมโตฺถ จกฺกินฺทาภิสิรีสทฺธมฺม ธชมหาธมฺมราชาธิราชคุรูติลทฺธลญฺฉิเตน อาจริยพุเธน ลิขิโตติ ทฎฺฐโพฺพฯ</p>


<p>ภควา หิ อิมาหิ คาถาหิ จกฺกวตฺติราชกาเล มยฺหํจกฺกรตนมณีรตนาทีนํ อสงฺขยา ปภา พุทฺธเกฺขตฺตภูเต ทสสหสฺสิจกฺกวาเฬ ปากฎา ปตฺถริตาติ ทเสฺสติฯ น อนนฺตจกฺกวาเฬสุ อุปฺปชฺชนพุทฺธานํ อสงฺขยภาวนฺติฯ</p>


<p>วุตฺตเญฺหตํ   ‘‘ทิสา ทสวิธา โลเกติ จกฺกวาฬโลเก ทสวิธา ทสโกฎฺฐาสา ทิสา โหนฺติฯ ตตฺถ โกฎฺฐาเส ยายโต ยายนฺตสฺส คจฺฉนฺตสฺส อนฺตกํ นตฺถีติ อโตฺถฯ จกฺกวตฺติกาเล ตสฺมิํ มยา คตฎฺฐาเน ทิสาภาเค วา พุทฺธเกฺขเตฺต พุทฺธวิสยา อสงฺขยา สงฺขารหิตาฯ ปภา ปกิตฺติตาติ ตทา จกฺกวตฺติ ราชกาเล มยฺหํ ปภา จกฺกรตนมณิรตนาทีนํ ปภา อาโลกา ยมกา ยุคฬา ยุคฬา หุตฺวา รํสิวาหนา รํสิมุญฺจมานา ปกิตฺติตา ปากฎาฯ เอตฺถนฺตเร ทสสหสฺสจกฺกวาฬนฺตเร รํสิชาลํ รํสิสมูหํ อาโลโก วิปุโล พหุตโร ภเว อโหสินฺติ อโตฺถ’’ติฯ เอตฺถ จ ปฐมคาถาย ปุพฺพฑฺฒสฺส เอกวากฺยภาวโต ทิสา ทสวิธา โลเกติ จกฺกวาฬโลเก…เป.… อนฺตกํ นตฺถีติ อโตฺถติ วุตฺตํฯ อปรฑฺฒสฺส ทุติยคาถายํ อโนฺตคธตฺตา จกฺกวตฺติกาเล…เป.… อสงฺขยา สงฺขารหิตา ปภา ปกิตฺติตาติ ตทา จกฺกวตฺติกาเล…เป.… ภเว อโหสินฺติ อโตฺถติ วุตฺตํฯ ตสฺมา อสงฺขยาติปทํ ทุติยคาถาย ปภาติปทสฺส วิเสสนนฺติ ทฎฺฐพฺพํฯ</p>


<p> ปน เอวมสฺส สพฺพธเมฺมสุ อปฺปฎิหต ญาณาจารํ ทเสฺสตฺวา อิทานิ โลเก ตาทิสสฺส อญฺญสฺส อภาวํ ทเสฺสโนฺต อาหฯ</p>


<p>
‘‘อนนฺตสเตฺตสุ จ โลกธาตุสุ,  
  
เอโกว สเพฺพปิ สมา น เตนา’’ติฯ  
</p>
  
<p>ตตฺถ อนนฺตโลกธาตูสุ เอเกกิสฺสํ โลกธาตุยา อนนฺตสเตฺตสุ เตน ตถาคเตน สโม เอโกปิ นตฺถิฯ สเจ เอโก ปน สโม น ภเวยฺยฯ สเพฺพ สตฺตา เอกชฺฌํ หุตฺวา สมา ภเวยฺยุนฺติ เจฯ ตถาปิ นตฺถิ, สเพฺพ เอกชฺฌํ หุตฺวาปิ อิมินา เอกเกน สมา น โหนฺตีติ อธิปฺปาโยติ  วุตฺตํฯ เอตฺถ จ อนนฺตโลกธาตุสูติอาทินา อิโต จกฺกวาฬโต อเญฺญสุ อนนฺตจกฺกวาเฬสุ อเญฺญสํ พุทฺธานํ อภาวํ ทเสฺสติฯ เอวํ ปน มยา ปถโวชํ อุทฺธริตฺวา ทสฺสิโต วิย ทสฺสิเตหิ อติทฬฺหตเรหิ สาธกวจเนหิ อิโต จกฺกวาฬโต อญฺญจกฺกวาเฬสุ พุทฺธา อุปฺปชฺชนฺตีติ มิจฺฉาวาโท สูริโย อนฺธการํ ปฎิหนติ วิย ปฎิหนิยติ อปนิยตีติ สทฺธหกํ ทฎฺฐโพฺพติฯ</p>


<p>ติ มุนินฺท อโกฺกติ ปทเจฺฉโทฯ พุทฺธาทิโจฺจติ อโตฺถฯ สพฺพธเมฺม มนติ ชานาตีติ มุนิฯ มนธาตุ ญาเณ อิฯ มกาเร อสฺสุตฺตํฯ อถ วา มุนาติ สพฺพธเมฺม สก สามญฺญลกฺขณาทินา ปฎิวิชฺฌตีติ มุนิฯ มุนติ หิตาหิตํ ปริจฺฉินฺทตีติ วา มุนิ, ภควาฯ มุนธาตุ ปฎิวิชฺฌเน, จตุสจฺจธเมฺม มุนาติ ชานาตีติ วา โมนํฯ จตุมคฺคญาณํฯ วุตฺตญฺหิ  ‘‘โมนนฺติ จตุมคฺคญาณํฯ ตญฺหิ มุนาตีติ โมนํ, จตุสจฺจธเมฺม ชานาตีติ อโตฺถ’’ติฯ โมนํ อสฺส อตฺถีติ มุนิ, ภควาฯ มุนิ จ โส อินฺทติ เวเนยฺยสเตฺต ธเมฺมน อภิภวติ อิโนฺท จาติ มุนิโนฺท, ภควาฯ อถ วา มุนีนํ ปญฺจมุนีนํ อิโนฺทติ มุนิโนฺท, ภควาฯ น กมติ น คจฺฉติ ปาเทน อตฺตโน ปุญฺญชวิมาเนน คจฺฉตีติ อโกฺก, อาทิโจฺจฯ นปุพฺพ กมุธาตุ คติยํ กฺวิฯ ธาตฺวนฺตโลโปฯ กสฺส ทฺวิตฺตํฯ อถ วา ยุคนฺธรุเพฺพธปฺปมาเณ อากาเส อรติ คจฺฉตีติ อโกฺกฯ อรธาตุ คมเน กปจฺจโยฯ กสฺส ทฺวิตฺตํฯ ตํ ตํ ราสิโต ตํ ตํ ราสิํ อรติ ยาตีติ วา อโกฺกฯ อถ วา มหนฺตชุตตาย อกฺกิยติ อภิตฺถวิยติ ตปฺปสเนฺนหิ ชเนหีติ อโกฺก, อาทิโจฺจฯ อกฺกธาตุ ถวเน อฯ มุนิโนฺท จ โส อโกฺก จาติ มุนินฺทโกฺก, อโกฺก อาทิโจฺจ วิย วา มุนิโนฺทติ มุนินฺทโกฺก, พุโทฺธฯ ยถา หิ สูริโย อตฺตโน  สหสฺสรํสิยา เอกจกฺกวาเฬ ติมิรนฺธการํ วิธเมตฺวา ทิเน ทิเน นวโยชนสตสหสฺสปฺปเทสํ โกฎิสหสฺสปฺปเทสํ วา ทสทิสํ วา โอภาเสตฺวา วิโรจมาโน จรติ, เอวเมว ภควาปิ อตฺตโน สทฺธมฺมรํ สิยา พุทฺธเกฺขตฺตภูเตสุ ทสสหสฺสจกฺกวาเฬสุ วิเนยฺยานํ อวิชฺชนฺธการํ วิธเมตฺวา ทิเน ทิเน ตสฺมิํ ตสฺมิํ ทิสาภาเค เวเนยฺยสตฺตสมูหํ จตุสจฺจธโมฺมภาเสน โชตยมาโน วิโรจนํ จรตีติ ฐานานุรูปํ มุนินฺทโกฺกติ โถเมติฯ อยํ สมาโสปมา หีนูปมาติ ทฎฺฐพฺพาฯ</p>


<p>ติ ราคาทิมเลหิ วิสุเทฺธฯ สุชฺฌติ วิสุชฺฌตีติ สุโทฺธ, ติภโวฯ สุธธาตุ โสเจเยฺยติฯ ติ ติภวสงฺขาตกมลสเรฯ กมลสรํ วิย ติภวสฺมิํ วา ภวนฺติ สตฺตา เอตฺถาติ ภโวฯ ภูธาตุ สตฺตายํ ณฯ ตโย ภวา ติภวา, กามรูปารูปภูมิ ลพฺภติฯ กุํ วุจฺจติ อุทกํ, ตํ หรตีติ กุหโรฯ กุปุพฺพหรธาตุ หรเณ อฯ ตโย ภวา จ เต กุหโร จาติ ติภวกุหโร, กุหโร วิย ตโย ภวาติ วา ตถาฯ ตสฺมิํ ติภวกุหเรฯ นฺติ อุปฺปลนฺติ กเถตพฺพํ กํ ชลํ อลยติ วิภูสยตีติ กมลํ, อุปฺปลํฯ กํสทฺทูปปท อลธาตุ วิภูสเน อฯ อถ วา กมิยติ อิจฺฉิยตีติ กมลํฯ กมุธาตุ อิจฺฉายํ อลปจฺจโยฯ กมลนฺติ อุปฺปลนฺติ กถิยตีติ กมลกถิตํฯ นฺติ วิเนยฺยปาณโอฆนฺติ ปทวิภาโคฯ วิเนตพฺพสตฺตสมูหนฺติ อโตฺถฯ วิเนตโพฺพ ทเมตโพฺพ สตฺถาราติ วิเนโยฺย, สโตฺตฯ วิปุพฺพนิธาตุ ทมเน โณฺยฯ ปณนฺติ ชีวนฺติ สตฺตา อเนนาติ ปาณํ, ชีวิตินฺทฺริยํฯ ปณธาตุ ชีวายํ ณฯ ตํ อสฺส อตฺถิ ตสฺมิํ วา วิชฺชตีติ ปาโณ, สโตฺตฯ อสฺสตฺถิตทฺธิเต ณปจฺจโยฯ วิเนโยฺย จ โส ปาโณ จาติ วิเนยฺยปฺปาโณฯ อวยเวน  สห หนติ คจฺฉติ ปวตฺตตีติ โอโฆ, สมูโหฯ อวปุพฺพ หนธาตุ คติยํ โณฯ อวสฺส โอฯ หนสฺส โฆฯ วิเนยฺยปฺปาณานํ โอโฆ สมูโหติ วิเนยฺยปฺปาโณโฆ, ตํฯ</p>


<p>ติ อุตฺตมธมฺมสงฺขาตรํสีหิฯ เอตฺถ จ ธโมฺมติ ยถานุสิฎฺฐํ ปฎิปชฺชมาเน สเตฺต จตูสุ อปาเยสุ วฎฺฎทุเกฺขสุ จ อปตมาเน กตฺวา ธาเรตีติ ธโมฺมฯ ธรธาตุ ธารเณ รมฺมปจฺจโยฯ ธาเรติ จ อปายาทินิพฺพตฺตกกิเลสํ วิทฺธํเสตีติ อโตฺถฯ จตุริยมโคฺค จ นิพฺพานญฺจ นิปฺปริยายโต ลพฺภติฯ กสฺมา, อริยมคฺคสฺส กิเลสานํ สมุเจฺฉทปฺปหานวเสน สมุเจฺฉทกตฺตา, นิพฺพานสฺส จ นิสฺสรณปฺปหานวเสน ตสฺส อารมฺมณภาวํ ปตฺวา ตทตฺถสิทฺธิเหตุตฺตาฯ จตุริยผลญฺจ ปริยตฺติธโมฺม จ ปริยายโต ลพฺภติฯ กสฺมา, ผลสฺส มเคฺคน วิทฺธํสิ ตพฺพานํ กิเลสานํ ปฎิปฺปสฺสมฺภนปฺปหานวเสน มคฺคานุกูลปฺป วตฺตตฺตาฯ ปริยตฺติธมฺมสฺส จ ตทงฺคปฺปหานวเสน ตทธิคม เหตุตฺตาฯ อถ วา กิเลเส ธุนาติ กมฺปติ จลติ วิทฺธํเสตีติ ธโมฺม, จตุริยมโคฺคฯ ธุนธาตุ กมฺปเน รโมฺมฯ อริเยหิ ธาริยติ ปฎิวิชฺฌิยติ สจฺฉิกริยติ อารมฺมณ กรณวเสนาติ ธโมฺม, นิพฺพานํฯ ธรธาตุ ญาเณฯ ธํเสติ ปฎิปฺปสฺสเมฺภติ มคฺคปฺปหีนกิเลสวาสนนฺติ ธโมฺม, อริยผลํฯ ธํสธาตุ วิทฺธํสเนฯ อตฺตโน สภาวํ ธาเรติ จ ธาริยติ จ ปณฺฑิเตหิ น พาเลหีติ ธโมฺม, ปริยตฺติธโมฺมฯ ธโมฺม จ ธโมฺม จ ธโมฺม จ ธโมฺม จาติ ธโมฺม เอก เสสนเยน, ทสวิโธ ธโมฺม ลพฺภติฯ วุตฺตเญฺหตํ  –</p>


<p>
‘‘ราควิราคมเนชมโสกํ,  
  
ธมฺมมสงฺขตมปฺปฎิกูลํ;  
  
มธุรมิมํ ปคุณํ สุวิภตฺตํ,  
  
ธมฺมมิมํ สรณตฺตมุเปหี’’ติฯ  
</p>
  
<p>อยํ  ปเนตฺถ โยชนาฯ มาณว ราควิราคํ ราควิคตํ อิมํ ธมฺมํ มคฺคธมฺมญฺจ อเนชํ เอชาสงฺขาตตณฺหาวิรหิตํ อโสกํ โสกวิรหิตํ อิมํ ธมฺมํ ผลธมฺมญฺจ, อสงฺขตํ สงฺขตวิรหิตํ อิมํ ธมฺมํ นิพฺพานธมฺมญฺจฯ อปฺปฎิกูลํ อวิโรธนํ มธุรํ อตฺถพฺยญฺชน สมฺปนฺนตฺตา มธุรํ, ปคุณํ ปกฎฺฐคุณํ สุวิภตฺตํ สุฎฺฐุ วิภชิตพฺพํ, อิมํ ธมฺมํ ปริยตฺติธมฺมญฺจ สรณตฺตํ สรณภาวํ อุเปหิ อุปคจฺฉาหีติฯ</p>


<p>เอตฺถ หิ กามราคาทิเภโท สโพฺพปิ ราโค วิรชฺชติ ปหิยติ เอเตนาติ ราควิราโคติ มโคฺค กถิโตฯ เอชาสงฺขาตาย ตณฺหาย อโนฺตนิชฺฌานลกฺขณสฺส จ โสกสฺส ตทุปฺปตฺติยา สพฺพโส ปริกฺขีณตฺตา อเนชม โสกนฺติ ผลํ กถิตํฯ เกนจิ ปจฺจเยน อสงฺขตตฺตา ธมฺมมสงฺขตนฺติ นิพฺพานํ กถิตํฯ อวิโรธทีปนโต ปน อตฺถพฺยญฺชนสฺส สมฺปนฺนตาย ปกฎฺฐคุณวิภาวนโต สุฎฺฐุ วิภชิตตฺตา จ อปฺปฎิกูลนฺติอาทินา สโพฺพปิ ปริยตฺติ ธโมฺม กถิโตฯ วุตฺตญฺหิ  ‘‘เอตฺถ หิ ราควิราคนฺติ มโคฺค กถิโตฯ อเนชมโสกนฺติ ผลํฯ ธมฺมมสงฺขตนฺติ นิพฺพานํฯ อปฺปฎิกูลํ มธุรมิมํ ปคุณํ สุวิภตฺตนฺติ ปิฎกตฺตเยน วิภตฺตา สพฺพธมฺมกฺขนฺธา’’ติฯ อิธ ปน สามญฺญโต ทสวิโธ ธโมฺมฯ วิเสสโต ปน ปริยตฺติ ธโมฺม อธิเปฺปโตฯ กสฺมา, สุโพเธสีติ วุจฺจมานตฺตาฯ รํสีติ รสิยนฺติ อสฺสาทิยนฺตีติ รํสี, รสนฺติ อสฺสาเทนฺติ สตฺตา เอตายาติ วา รํสี, รสธาตุ อสฺสาทเน อ จ อี จฯ อถ วา รสิยติ สิเนหิยติ ตํ ชเนหีติ รํสีฯ รสธาตุ สิเนเหฯ นิคฺคหีตาคโมฯ</p>


<p>ติ อุตฺตโม, วริตโพฺพ ปตฺถิตโพฺพติ วโร, วรติ นิวาเรติ หีนนฺติ วา วโรฯ วรธาตุ ปตฺถเน นิวารเณ วา อฯ ธโมฺม จ โส รํสิ จาติ ธมฺมรํสิ, ธมฺมสฺส วา รํสิ ธมฺมรํสิฯ อยํ ปน สมาโส อเภทูปจาเรน วุโตฺต ฯ วโร จ โส ธมฺมรํสิ จาติ ธมฺมรํสิวโร, เตหิ ธมฺมรํสิวเรหิฯ ติ จตุสจฺจธมฺมํ ปฎิวิชฺฌยมาเนน สุฎฺฐุ ปโพเธสิ วิกาเสตีติ อโตฺถฯ ยถา หิ สูริโย อตฺตโน รํสิยา ผุสยิตฺวา กุหร สงฺขาเต สเร ชาตํ อุปฺปลํ วิกาเสติ, เอวเมว ภควาปิ อตฺตโน ธมฺมเทสนาสงฺขาตรํสิยา กมลสรสงฺขาเต ภวตฺตเย วสนฺตํ ปุญฺญูปนิสฺสยํ ปฎิวิชฺฌารหํ กมล สงฺขาตํ วิเนยฺยปฺปาโณฆํ จตุสจฺจธมฺมํ ปฎิวิชฺฌยมาโน ผลธเมฺมน ปโพเธสิ วิกาเสตีติ วุตฺตํ โหติฯ</p>


<p>ติ ติโลเก ปตฺถฎปริกิตฺตนํฯ สีลาทิคุเณหิ ปตฺถฎถุติโฆสิกนฺติ อโตฺถฯ จสโทฺท เจตฺถ ปทปูรณมโตฺตเยวฯ วิเสเสน วิวิธํ วา อาปติ วฑฺฒตีติ พฺยาปิโตฯ วิปุพฺพอาปธาตุ พฺยาปเน วฑฺฒเน วา ตฯ พฺยาปนํ วา พฺยาปิตํฯ กิตฺติยเต อภิตฺถวิยเต กิตฺตินํฯ ภาวสาธโนยํฯ ถุติกฺริยา ลพฺภติฯ กิตฺติยติ อภิตฺถวิยติ เทวมนุเสฺสหีติ กิตฺตินํ, ถุติโฆโสฯ กิตฺตธาตุ อภิตฺถวเน ยุฯ พฺยาปิโต ปตฺถโฎ กิตฺตโน ถุติโฆโส ยสฺส โสติ พฺยาปิตกฺกิตฺติโน, มุนินฺทโกฺกฯ ตํฯ ภควโต หิ ติโลเก เทวมนุเสฺสหิ สีลาทิคุเณหิ จ อรหํ สมฺมาสมฺพุโทฺธตฺยาทีหิ คุเณหิ จ โถมิโต กิตฺติสโทฺท ยาว ภวคฺคํ อพฺภุคฺคจฺฉตีติ พฺยาปิตกฺกิตฺตินนฺติ โถเมตีติ วุตฺตํ โหติฯ</p>


<p>นฺติ ติโลเก เอกจกฺขูติ ปทเจฺฉโทฯ กามรูป อรูปสงฺขาตานํ ติโลกานํ เอกํ ปญฺญาจกฺขุภูตนฺติ อโตฺถฯ ตโย โลกา ติโลกํฯ ตสฺส จกฺขุ วิย เอก ภูตํปญฺญาจกฺขุ ยสฺส โสติ ติโลเกกจฺจกฺขุ, มุนินฺทโกฺกฯ เอตฺถ จ เอกจกฺขุสทฺทสฺส โลโป โหติ พฺรหฺมสฺสโรติอาทีสุ วิยฯ อถ วา ติโลกสฺส เอกํ ปญฺญาจกฺขุํ ภูโต ปโตฺตติ ติโลเกกจฺจกฺขุ, มุนินฺทโกฺกฯ ติโลเกกจฺจกฺขุภูตนฺติ วตฺตเพฺพ ฉนฺทานุรกฺขณตฺถํ ภูตสทฺทโลปํ กตฺวา  ติโลเกกจฺจกฺขุนฺติ วุตฺตํฯ อถ วา ติโลกสฺส เอกภูโต ปญฺญาจกฺขุ หุตฺวา สพฺพธเมฺม จกฺขติ ปสฺสตีติ ติโลเกกจฺจกฺขุ, มุนินฺทโกฺกฯ ตํฯ ภควา หิ ปญฺญาจกฺขุ มยตฺตา สเตฺตสุ จ ตทุปฺปาทนโต ติโลกสฺส จกฺขุภูโต ญาณภูโต ธมฺมภูโต พฺรหฺมภูโต โหติฯ วุตฺตญฺหิ  ‘‘โส หาวุโส ภควา ชานํ ชานาติ, ปสฺสํ ปสฺสติ จกฺขุภูโต ญาณภูโต ธมฺมภูโต พฺรหฺมภูโต วตฺตา ปวตฺตา อตฺถสฺส นิเนฺนตา อมตสฺส ทาตา ธมฺมสฺสามี ตถาคโต’’ติฯ ตสฺมา ติโลเกกจฺจกฺขุนฺติ โถเมติฯ</p>


<p>นฺติ ปุถุชฺชเนหิ อติทุกฺขมิตฎฺฐานํ ขมนํฯ ปุถุชฺชเนหิ ทุเกฺขน กสิเรน ขมิตพฺพนฺติ ทุขมํ, อิฎฺฐานิฎฺฐาทิ อารมฺมณํฯ ทุกฺขมนฺติ วตฺตเพฺพ คชฺชพนฺธตฺตา ฉนฺทานุรกฺขณตฺถํ กการโลปํ กตฺวา ทุขมนฺติ วุตฺตํฯ ตํ สหติ ขมตีติ ทุขมสหโน, มุนินฺทโกฺกฯ สหธาตุ ปริสหเน ยุฯ ตํ ทุขมสหนํฯ ภควา หิ ปุถุชฺชเนหิ สุทุกฺขมิตํ อิฎฺฐา นิฎฺฐาทิอารมฺมณํ สีตุณฺหาทิํ ลาภาลาภยสายส นินฺทปสํสสุขทุกฺขสงฺขาตํ โลกธมฺมญฺจ อติวิย ขมติ อธิวาเสติ, ตสฺมา ทุขมสหนนฺติ โถเมติฯ</p>


<p>นฺติ มหนฺตํ สีลกฺขนฺธาทิํ ปริเยสมานํ มหนฺตํ นิพฺพานํ คเวสมานํ วา มหเนฺต สีลกฺขนฺธาทิเก เอสติ คเวสติ ปริเยสตีติ มเหสี, มุนินฺทโกฺกฯ มหนฺตสทฺทูป ปท เอสธาตุ คเวสเน อีฯ วุตฺตญฺหิ  ‘‘มเหสีติ มเหสีฯ ภควา มหนฺตํ สีลกฺขนฺธํ เอสิ คเวสิ ปริเยสีติ มเหสีฯ มหนฺตํ สมาธิกฺขนฺธํ มหนฺตํ ปญฺญากฺขนฺธํ มหนฺตํ วิมุตฺติกฺขนฺธํ มหนฺตํ วิมุตฺติญาณทสฺสนกฺขนฺธํ เอสี คเวสี ปริเยสีติ มเหสี’’ติฯ มหเนฺต สตฺตติํสโพธิปกฺขิย ธเมฺม เอสติ คเวสตีติ วา มเหสี, มหนฺตํ นิพฺพานํ เอสติ คเวสตีติ วา มเหสีฯ วุตฺตญฺหิ  ‘‘มหเนฺต สติปฎฺฐาเน มหเนฺต สมฺมปฺปธาเน มหเนฺต อิทฺธิปาเท มหนฺตานิ อินฺทฺริยานิ  มหนฺตานิ พลานิ มหเนฺต โพชฺฌเงฺค มหนฺตํ อริยํ อฎฺฐงฺคิกํ มคฺคํ มหนฺตํ ปรมตฺถํ อมตํ นิพฺพานํ เอสี คเวสี ปริเยสีติ มเหสี’’ติฯ อถ วา มเหสเกฺขหิ สเตฺตหิ เอสิยติ คเวสิยติ ปริเยสิยติ อมฺหากํ กหํ พุโทฺธติ มเหสีฯ วุตฺตญฺหิ  ‘‘มเหสเกฺขหิ วา สเตฺตหิ เอสิโต คเวสิโต กหํ พุโทฺธ’’ตฺยาทิฯ ตํ มเหสิํฯ นฺติ มุนินฺทกฺกํฯ อหํ สิรสา นมามีติ สมฺพโนฺธฯ</p>


<p>อยํ ปเนตฺถ ฯ ทยุทยรุโณ มหากรุณาสงฺขาตอุทยปพฺพตุคฺคตสูริยารุโณ, อุทยปพฺพ ตโต อุคฺคตสูริยารุโณ วิย มหากรุณา วา, ญาณ วิตฺถิณฺณพิโมฺพ สพฺพญฺญุตญาณสงฺขาโต วิตฺถารปริมณฺฑโล, วิตฺถารจกฺกวาฬมณฺฑลํ วิย วิปุลารมฺมณสพฺพญฺญุตญาณวา, เอโก อสหาโย เอกพุทฺธภูโต, โย ยาทิโส มุนินฺทโกฺก พุทฺธาทิโจฺจ สุเทฺธ ราคาทิมเลหิ วิสุเทฺธ ติภว กุหเร ติภวสงฺขาตกมลสเร, กมลกถิตํ อุปฺปลนฺติ กเถตพฺพํ, วิเนยฺยปฺปาโณฆํ วิเนตพฺพสตฺตสมูหํ, ธมฺมรํ สีวเรหิ อุตฺตมธมฺมสงฺขาตรํสีหิ, สุโพเธสิ จตุสจฺจธมฺมํ ปฎิเวธยมาเนน สุฎฺฐุ ปโพเธสิ วิกาเสสิ, พฺยาปิตกฺกิตฺตินํ ติโลเก ปตฺถฎปริกิตฺตนํ, สีลาทิคุเณหิ ปตฺถฎถุติโฆสิกํ วา, ติโลเกกจฺจกฺขุํ กามรูปอรูป สงฺขาตานํ ติโลกานํ เอกํ ปญฺญาจกฺขุภูตํ, ทุขมสหนํ ปุถุชฺชเนหิ อติทุกฺขมิตฎฺฐานํ ขมนํ, มเหสิํ มหนฺตํ สีลกฺขนฺธาทิํ ปริเยสมานํ มหนฺตํ นิพฺพานํ คเวสมานํ วา, ตํ มุนินฺทกฺกํ อหํ สิรสา นมามิ วนฺทามีติฯ</p>

</p>


<ol>
<li>
โย  
ชิโน อเนกชาติยํ สปุตฺตทารมงฺคชีวิตมฺปิ;  
  
โพธิเปมโต อลคฺคมานโส อทาสิเยว อตฺถิ กสฺส;  
  
ทานปารมิํ ตโต ปรํ อปูริ สีลปารมาทิกมฺปิ;  
  
ตาสมิทฺธิโยปยาตมคฺคตํ ตเมกทีปกํ นมามิฯ  
</li>
  
<p> เอวํ วีสติมาย คาถาย มุนินฺทกฺกํ วนฺทิตฺวา อิทานิ ปุเพฺพ อเนกชาติยํ โพธิสตฺตกาเล ชีวิตปริจฺจาคาทีหิ จ ทานาทิทสปารมิโย ปูเรเนฺตหิ คุเณหิ จ โถเมตฺวา ชินํ วนฺทิตุกาโม  ตฺยาทิมาหฯ อยํ ปน รช รช รช คเณหิ จ ครุลหูหิ จ รจิตตฺตา วีสตกฺขเรหิ ลกฺขิตา วุตฺตคาถาติ ทฎฺฐพฺพาฯ วุตฺตญฺหิ  ‘‘วุตฺต มีทิสนฺตุ นามโต รชา รชา รชา ครุลฺลหู จา’’ติฯ
</ol></p>


<p>อยํ ปเนตฺถ โยชนาฯ ยสฺสํ ปฎิปาทํ รชา รชคณา จ รชา รชคณา จ รชา รชคณา จ ครุลฺลหู จ เจ สิยฺยุํ, อีทิสนฺตุ อีทิสํ ปน คาถา นามโต นาเมน วุตฺตํ วุตฺต คาถา นามาติฯ</p>


<p>ตตฺถ ปน ติ โย พุโทฺธฯ โส หิ เทวปุตฺตกิเลสาภิสงฺขารขนฺธมจฺจุวเสน ปญฺจมาเร อชินิ ชินาติ ชินิสฺสตีติ ชิโนติ วุจฺจติฯ นนุ จ พุทฺธสาวกาปิ ปญฺจมาเร ชินตฺตา ชินา นามาติ เจฯ น ภควโต ปรูป นิสฺสยวิรหนิรติสยวเสน ปญฺจมารชินตฺตา ภควาเยว ชิโน นามาติฯ วุตฺตญฺหิ  –</p>


<p>‘‘ตตฺถ พลวิธมน วิสยาติกฺกมวเสน เทวปุตฺตมารสฺส, อปวตฺติกรณวเสน กิเลสาภิสงฺขารมารานํ, สมุทยปฺปหานปริญฺญาวเสน ขนฺธมารสฺส, มจฺจุมารสฺส, จ โพธิมูเล เอว ภญฺชิตตฺตา ปรูปนิสฺสยรหิตํ นิรติสยํ ตํ ภญฺชนํ อุปาทาย ภควาเอว มารภญฺชโนติ โถมิโต’’ติฯ</p>


<p>นฺติ  อเนกสํสารภเวฯ เอตฺถ หิ อยํ ชาติสโทฺท อเนกโตฺถฯ ตถา เหส เอกมฺปิ ชาติํ เทฺวปิ ชาติโยติ เอตฺถ ภเว อาคโตฯ อตฺถิ วิสาเข นิคณฺฐา นาม สมณชาตีติ เอตฺถ นิกาเยฯ ติริ นาม ติณชาติ นาภิยา อุคฺคนฺตฺวา นภํ อาหจฺจ ฐิตา อโหสีติ เอตฺถ ปญฺญตฺติยํฯ ชาติ ทฺวีหิ ขเนฺธหิ สงฺคหิตาติ เอตฺถ สงฺขตลกฺขเณฯ ยํ มาตุกุจฺฉิยํ ปฐมํ จิตฺตํ อุปฺปนฺนํ ปฐมํ วิญฺญาณํ ปาตุภูตํฯ ตทุปาทาย สาวสฺส ชาตีติ เอตฺถ ปฎิสนฺธิยํฯ สมฺปติชาโต อานนฺท โพธิสโตฺตติ เอตฺถ ปสูติยํฯ อนุปกุโฎฺฐ ชาติวาเทนาติ เอตฺถ กุเลฯ ยโตหํ ภคินิ อริยาย ชาติยา ชาโตติ เอตฺถ อริยสีเลฯ อิธ ปนายํ ภเว วตฺตติฯ ตสฺมา อเนกสํสารภเวติ อโตฺถ วิญฺญาตโพฺพฯ โส หิ ชายติ โยนิ คติอาทิ วิภาโคติ ชาตีติ วุจฺจติฯ อถ วา ชายนฺติ นิพฺพตฺตนฺติ เอตฺถ ขนฺธาทโยติ ชาติ, ภโวฯ ชนิธาตุ นิพฺพตฺตเนติฯ น เอกา อเนกา, อเนกา จ สา ชาติ จาติ อเนก ชาติฯ ตสฺสํ อเนกชาติยํฯ</p>


<p>นฺติ ปุเตฺตน จ ภริยาย จ สหิตํฯ อตฺตโน กุลํ ปุนาติ ปวติ โสเธตีติ วา ปุโตฺตฯ ปุธาตุ ปวเน ตฯ มาตาปิตูนํ มนํ ปูเรตีติ วา ปุโตฺตฯ ปูรธาตุ ปูรเณ ตฯ ปุโตฺต จ ธีตา จ ปุโตฺตฯ วิรูเปก เสโสยํฯ สามิเกน ธริยเตติ ทาโรฯ ธรธาตุ ธารเณ โณฯ ธสฺส โทฯ อถ วา ปุริเสน โภคํ ทียตีติ ทาโรฯ ทาธาตุ ทาเน รปจฺจโยฯ ทากุจฺฉิตา กาเรน ปุริเสน รมิยติ เอตฺถาติ วา ทาโร, ภริยาฯ ทาปุพฺพรมุธาตุ รมเน กฺวิฯ ทาสโทฺท กุจฺฉิตโตฺถฯ  ปน ‘‘ทารยเนฺต เยนาติ ทาโร, ทร วิทารเณฯ อกตฺตริ จ การเก สญฺญายํ โณ’’ติ วุตฺตํฯ ปุโตฺต จ ทาโร จ ปุตฺตทาโรฯ สมาหารทฺวเนฺทปิ หิ  ปุลฺลิงฺคํ อิจฺฉนฺติ อาจริยาฯ เตน สห วตฺตติ ยสฺสาติ สปุตฺตทาโร, ปุตฺตทารปริจฺจาโคฯ ตํ สปุตฺตทารํฯ ติ หตฺถปาทกณฺณนาสจกฺขาทิสรีราวยวญฺจ ชีวิตินฺทฺริย ปฎิพทฺธสกลสรีรญฺจ องฺคติ คจฺฉติ กาเยติ อโงฺค, จกฺขาทิสรีราวยโวฯ อคิธาตุ คติยํ อฯ ชีวนฺติ สตฺตา เอเตนาติ ชีวิตํ, ชีวิตินฺทฺริยํฯ ชีวธาตุ ปาณธารเณ ตฯ อโงฺค จ ชีวิตญฺจ องฺคชีวิตํฯ เอตฺถ จ ปิสโทฺท สมฺปิณฺฑนโตฺถฯ เตน ธนรฎฺฐปริจฺจาคํ สมฺปิเณฺฑติฯ วุตฺตญฺหิ  –</p>


<p>‘‘องฺคปริจฺจาคํ ชีวิตธนรชฺชปุตฺตทารปริจฺจาคนฺติ อิเม ปญฺจ มหาปริจฺจาเค ปริจฺจชิตฺวา’’ติฯ อถ วา สมฺภาวนโตฺถฯ เตน ภควา สพฺพญฺญุตญาณเหตุปิ ปุตฺตทารองฺคชีวิตมฺปิ อลคฺคมานโส ปริจฺจเชติ, ปเคว ธนาทิพาหิรวตฺถุ ปริจฺจาเคปีติ สมฺภาเวติฯ</p>


<p>ติ อรหตฺตมคฺคสพฺพญฺญุตญาณสงฺขาตาย โพธิยา ปิยมานตฺตา, เหตฺวเตฺถ หิ โตปจฺจโยฯ จตฺตาริ สจฺจานิ พุชฺฌตีติ โพธิ, อรหตฺตมคฺคญาณํฯ สพฺพ เญยฺยธเมฺม พุชฺฌตีติ โพธิ, สพฺพญฺญุตญาณํฯ พุธธาตุ ญาเณ ณฯ อิตฺถิลิงฺคโชตโก อีปจฺจโย จฯ วุตฺตญฺหิ  – ‘‘โพธิ สพฺพญฺญุตญาเณ, อริยมเคฺค จ นาริย’’นฺติฯ โพธิ จ โพธิ จ โพธิ สรูเปกเส สวเสนฯ ปิยนํ เปโม, ปิยายิตโพฺพติ วา เปโมฯ ปีธาตุ ตปฺปนกนฺตีสุ มนิปจฺจโยฯ โพธิยา เปโม โพธิเปโม, ตโต โพธิเปมโตฯ ภควตา หิ ปุตฺตทารองฺคชีวิเตหิปิ สตคุเณน สหสฺสคุเณน สต สหสฺสคุเณนปิ โพธิญาณเมว ปิยนฺติ วุตฺตํ โหติฯ วุตฺตญฺหิ  –</p>


<p>
‘‘น เม เทสฺสา อุโภ ปุตฺตา, มทฺที เทวี น เทสฺสิยา;  
  
สพฺพญฺญุตํ ปิยํ มยฺหํ, ตสฺมา ปิเย อทาสห’’นฺติฯ  
</p>
  
</p>
  
<p>ติ  ปุตฺตทารองฺคชีวิตาทีสุ อนลฺลียน จิโตฺต หุตฺวา ลคนํ สงฺคนํ ลโคฺค, ลคติ สงฺคติ อลฺลยติ วาติ ลโคฺคฯ ลคธาตุ สเงฺค อลฺลียเน วา คปจฺจโยฯ น ลโคฺค อลโคฺค, นตฺถิ ลโคฺค เอตฺถ ปุตฺตทาร องฺคชีวิตาทีสูติ วา อลโคฺคฯ มนติ ชานาติ อารมฺมณนฺติ มโนฯ โสเยว มานโสฯ อลโคฺค มานโส ยสฺส โสติ อลคฺคมานโส, ชิโนฯ ติ ปุตฺต ทาราทิํ กามิกสฺส, ยาจกสฺส ปฎิคฺคาหกสฺส วาติ อโตฺถฯ อโตฺถ กาโม อสฺส อตฺถีติ อตฺถิโก, ณิโกฯ ตสฺส อตฺถิกสฺสฯ ติ ปูชานุคฺคหกามตาย ญาณสมฺปยุตฺตปริจฺจาคเจตนาย อทาสิเอวาติ อโตฺถฯ โพธิสโตฺต หิ ปารมีปูรณ กาเล สราคสโทสสโมหเสฺสว สโต อาคตา คตานํ ยาจกานํ อลงฺกตปฎิยตฺตํ สีสํ กนฺติตฺวา คลโลหิตํ นีหริตฺวา สุอญฺชิตานิ อกฺขีนิ อุปฺปาเฎตฺวา กุลวํสปฺปทีปํ ปุตฺตํ มนาปจารินิํ ภริยญฺจ เขฬปิณฺฑมิว อนเปโกฺข ปริจฺจชิตฺวา ทียมาโนว สมฺมาสโมฺพธิญาณํ ลทฺธุํ สกฺกา, น ปุตฺตทารองฺคชีวิตมฺปิ อปริจฺจชิตฺวาฯ ปญฺจ หิ มหาปริจฺจาเค อปริจฺจชิตฺวา พุทฺธภูตปุพฺพา นาม นตฺถิฯ ปเจฺจกพุทฺธาริยสาวกา ปน ปุตฺตทารองฺคชีวิตํ อปริจฺจชนฺตาปิ ปเจฺจกพุทฺธาริยสาวกโพธิญาณํ ลทฺธุํ สมตฺถาวฯ ตสฺมาเยว ภควนฺตํเยว สปุตฺตทารมงฺคชีวิตมฺปิ โพธิเปมโต อลคฺคมานโส อทาสิเยว อตฺถิ กสฺสาติ โถเมติฯ วุตฺตเญฺหตํ  ‘‘สพฺพโพธิสตฺตา ธนปริจฺจาคํ, ปุตฺตปริจฺจาคํ, ภริยปริจฺจาคํ, องฺคปริจฺจาคํ, ชีวิตปริจฺจาคนฺติ อิเม ปญฺจ มหาปริจฺจาเค อปริจฺจชิตฺวา พุทฺธภูตปุพฺพา นาม นตฺถี’’ติฯ</p>


<p>เอวํ ปญฺจหิ มหาปริจฺจาคคุเณหิ ภควโต โถมนํ กตฺวา อิทานิ ทานาทิปารมีปูรณคุเณน โถมนํ กตฺตุ กาโม ทานปารมินฺติอาทิมาหฯ ตตฺถ นฺติ ติวิธํ โหติ  จาคเจตนา จ, วิรติ จ, เทยฺยธโมฺม จาติฯ สทฺธา หิริยํ กุสลญฺจ ทานนฺติ อาคตฎฺฐาเน หิ จาคเจตนา ทานํ นามฯ อภยํ เทตีติ อาคตฎฺฐาเน วิรตี ทานํ นามฯ ทานํ เทติ อนฺนํ ปานนฺติ อาคตฎฺฐาเน เทยฺยธโมฺม ทานํ นามฯ ตตฺถ จาคเจตนา เทติ วา เทยฺยธมฺมํ เทนฺติ วา เอตาย เทยฺยธมฺมนฺติ ทานํฯ วิรติ อวขณฺฑนเฎฺฐน ลวนเฎฺฐน วา ทานํฯ สา หิ อุปฺปชฺชมานา ภยเภรวสงฺขาตํ ทุสฺสิลฺยํ เจตนํ ทาติ ลุนาติ จาติ ทานํ, เทยฺยธโมฺม ทิยฺยตีติ ทานํฯ อิธ ปน ติวิธํ ทานํ อธิเปฺปตํฯ ปารมีสทฺทสฺส วจนโตฺถ เหฎฺฐา วุโตฺตเยวฯ อถ วา ปารํ นิพฺพานํ เอติ คจฺฉติ เอตายาติ ปารมิฯ ปารสทฺทูปปท อิธาตุ คติยํ กฺวิฯ ปารํ อิตีติ ปทเจฺฉโท กาตโพฺพฯ ทานเมว ปารมี ทานปารมี, ตํ ทานปารมิํฯ ติ ทานปารมิโตฯ นฺติ อญฺญํฯ ติ สีลตีติ สีลํฯ สีล ธาตุ สมาธิมฺหิ อฯ กายวจีกมฺมานิ สมาทหติ สมาธเปตีติ อโตฺถฯ สีลติ สมาธิยติ กายกมฺมาทีนํ สุสิลฺยวเสน น วิปฺปกิรตีติ วา สีลํ, สีลนฺติ สมาทหนฺติ จิตฺตํ เอเตนาติ วา สีลํฯ อถ วา สีลยติ อุปธาเรตีติ สีลํ, สีลธาตุ อุปธารเณ อฯ กุสล ธมฺมานํ ปติฎฺฐานภาเวน อาภุโส ธาเรตีติ อโตฺถฯ สีเลนฺติ วา เอเตน กุสเล ธเมฺม อุปธาเรนฺติ สาธโวติ สีลํ, สีลิยติ อุปธาริยติ สปฺปุริเสหิ หทยมํสนฺตรํ อุปเนตฺวาติ วา สีลํ, สีเลติ อุปธาเรติ ตํ สมงฺคี ปุคฺคลํ อปาเยสุ อุปฺปตฺตินีวารณวเสน สุคฺคติ นิพฺพานนฺติ วา สีลํ, สีลเมว ปารมี สีลปารมี, สา อาทิ ยาสเนฺตติ สีลปารมาทิกาฯ เอตฺถ จ อาทิสเทฺทน เนกฺขมฺมปญฺญา วีริยขนฺติสจฺจอธิฎฺฐานเมตฺตาอุเปกฺขาปารมิํ สงฺคณฺหาติฯ วุตฺตเญฺหตํ  –</p>


<p>
‘‘ทานํ สีลญฺจ เนกฺขมฺมํ, ปญฺญา วีริเยน ปญฺจมํ;  
  
ขนฺติสจฺจมธิฎฺฐานํ, เมตฺตุเปกฺขา อิมา ทสา’’ติฯ  
</p>
  
<p>ปิสโทฺท  เจตฺถ สมฺปิณฺฑนโตฺถฯ เตน ปญฺจ มหาปริจฺจาเค สมฺปิเณฺฑติฯ</p>


<p>ติ สมฺมาสโมฺพธตฺถาย ปูรณํ อกาสีติ อโตฺถฯ ภควโต หิ ทีปงฺกรปาทมูเล อฎฺฐ ธเมฺม สโมธาเนตฺวา พุทฺธตฺถาย อภินีหารโต ปฎฺฐาย อเนกชาตีสุ สมฺมาสโมฺพธิํ ปฎิวิชฺฌิตุํ วายมโนฺต อทินฺนทานํ นาม นตฺถิ, อรกฺขิตสีลํ นาม นตฺถิฯ อปูริตา ปารมี นาม นตฺถิฯ อติพหุมฺปิ ปูรณํ อกาสิเยวฯ ภควา หิ โพธิสตฺต ภูโต จตูสุ มหาสมุเทฺทสุ อุทกํ ปราเชตฺวา อธิกํ โลหิตทานมกาสิฯ สกลปถวิยา ปํสุํ ปราเชตฺวา อธิกํ มํสมทาสิฯ สิเนรุปพฺพตราชํ ปราเชตฺวา อธิกํ สีสทานมทาสิฯ อากาเส ตารกสมูหํ ปราเชตฺวา อธิกํ นยนมทาสิฯ</p>


<p>เตน วุตฺตํ  –</p>


<p>
‘‘โส สาคเร ชลธิกํ รุธิรํ อทาสิ,  
  
ภูมิํ ปราชิย สมํสมทาสิ ทานํ;  
  
เมรุปฺปมาณมธิกญฺจ สโมฬิสีสํ,  
  
เข ตารกาธิกตรํ นยนํ อทาสี’’ติฯ  
</p>
  
วสนฺตติลกคาถาฯ  
</p>
  
<p>ตตฺถ จ โสติ โส เอวํวิโธ โพธิสโตฺตฯ สาคเรติ จตูสุ มหาสมุเทฺทสุฯ ชลธิกนฺติ อุทกโต อธิกํ กตฺวาฯ รุธิรํ อทาสีติ โลหิตทานมทาสิฯ ภูมิํ ปราชิยาติ ปํสุปถวิยา ปํสุํ ปราเชตฺวา อตฺตโน สรีรมํสํ อธิกํ อทาสิฯ เมรุปฺปมาณมธิกนฺติ โยชน อฎฺฐสฎฺฐิสตสหสฺสุเพฺพธสฺส คิริราชสฺส ปมาณโตปิ อธิกํ กตฺวาฯ สโมฬิสีสนฺติ โมฬิยา สห อภิสิตฺตสีสํ อทาสิฯ เขติ จกฺกวาฬปพฺพตปริยเนฺต อากาเสฯ ตารกาธิกตรนฺติ นกฺขตฺตาทิตารกรูปโตปิ อธิกํ กตฺวา ฯ นยนํ อทาสีติ เนตฺตทานํ อทาสีติ เอวเมตฺถ อโตฺถ ทฎฺฐโพฺพฯ</p>


<p>นฺติ ตาสํ อิทฺธิยา อุปยาตํ อคฺคตนฺติ ปทเจฺฉโทฯ ตาสนฺติ ตาสํ ปารมีนํฯ อิทฺธิยาติ สมิทฺธิยา, เหตฺวเตฺถ เจตํ กรณวจนํฯ อุปยาตนฺติ อุปคตํฯ อคฺคตนฺติ สพฺพสตฺตานํ อุตฺตมภาวํ, เสฎฺฐภูตํ พุทฺธตฺตนฺติ อโตฺถฯ ตํ ปน ปทํ อุปยาตนฺติปเท กมฺมํฯ อคฺคสโทฺท เจตฺถ อุตฺตมวาจโก อนิปฺผนฺนปาฎิปทิโกฯ อถ วา อคฺคติ อุตฺตมภาวํ เสฎฺฐภูตํ วา พุทฺธภาวํ ปาปุณาตีติ อโคฺค, ชิโนฯ อคฺคธาตุ คติยํ อฯ อคฺคสฺส ภาโว อคฺคตํฯ ภควา หิ อนนฺตโลกธาตูสุ สพฺพ สตฺตานํ อโคฺค อุตฺตมตโร เสฎฺฐตโรติ อโตฺถฯ วุตฺตเญฺหตํ ทสนิปาต  –</p>


<p>‘‘ยาวตา ภิกฺขเว สตฺตา อปทา วา ทฺวิปทา วา จตุปฺปทา วา พหุปฺปทา วา รูปิโน วา อรูปิโน วา สญฺญิโน วา อสญฺญิโน วา เนวสญฺญีนาสญฺญิโน วา, ตถาคโต เตสํ อคฺคมกฺขายติ อรหํ สมฺมาสมฺพุโทฺธ’’ติฯ</p>


<p>นฺติ ตํ เอกทีปกนฺติ ปทเจฺฉโทฯ ตนฺติ ชินํฯ เอกทีปกนฺติ สพฺพสตฺตานํ เอกปฎิสรณภูตํ ปติฎฺฐภูตํ วาฯ ทีปกสโทฺท หิ ปฎิสรณปติฎฺฐวาจโก นิปฺผนฺนปาฎิปทิโกฯ วุตฺตญฺหิ  ‘‘ปติฎฺฐาปนเฎฺฐน ทีป’’นฺติฯ ทีปนฺติ ปติฎฺฐหนฺติ ปฎิสรณภาเวน สตฺตา เอตฺถาติ วา ทีปโก, ชิโนฯ ทีปธาตุ ปติฎฺฐายํ อโกฯ เอกสโทฺท สงฺขฺยาวาจโกฯ เอโก เอกภูโต ทีปโกติ เอกทีปโก, ชิโนฯ อถ วา เอกทีปกนฺติ มนุสฺสานํ ปฎิสรณภูตํ ปติฎฺฐานภูตํ สมุทฺททีปกมิว สพฺพสตฺตานํ ปฎิสรณภูตํ ปติฎฺฐานภูตํ เอกพุทฺธภูตํฯ</p>


<p>อยํ ปเนตฺถ วจนโตฺถฯ ชลมเชฺฌ ทิปฺปตีติ ทีโปฯ ทฺวิธา อาโปสนฺทติ เอตฺถาติ วา ทีโปฯ โสเยว ทีปโกฯ โสวิย  เอโก พุโทฺธ หุตฺวา เอติ คจฺฉติ ปวตฺตตีติ เอกทีปโก, ชิโนฯ ยถา หิ มหาสมุเทฺท ภินฺนนาวานํ มนุสฺสานํ สมุทฺททีโป ปฎิสรโณ ปติโฎฺฐ โหติ, เอวํ ชิโน สํสารสาคเร อลพฺภเนยฺยปติเฎฺฐ โอสีทนฺตานํ สพฺพสตฺตานํ เอกพุทฺธภูโต ปฎิสรโณ ปติโฎฺฐ โหตีติ เอกทีปกนฺติ โถเมติฯ ตํ ชินํ อหํ นมามีติ สมฺพโนฺธติฯ</p>


<p>อยํ ปเนตฺถ ฯ โย ชิโน อเนก ชาติยํ อเนกสํสารภเว, สปุตฺตทารํ ปุเตฺตน จ ภริยาย จ สหิตํ, องฺคชีวิตมฺปิ องฺคปจฺจงฺคชีวิตินฺทฺริยมฺปิฯ อถ วา หตฺถปาทกณฺณนาสจกฺขาทิสรีราวยวญฺจ ชีวิตินฺทฺริย ปฎิพทฺธสกลสรีรญฺจ, โพธิเปมโต อรหตฺตมคฺค สพฺพญฺญุตญาณสงฺขาตาย โพธิยา ปิยมานตฺตา, อลคฺค มานโสติ ปุตฺตทารองฺคชีวิตาทีสุ อนลฺลียนจิโตฺต หุตฺวา, อตฺถิกสฺส ปุตฺตทาราทิํ กามิกสฺส ยาจกสฺส อทาสิเยว ปริจฺจาคเจตนาย อทาสิเอวฯ ทานปารมิมฺปิ ตโต ทานปารมิโต ปรํ อญฺญํ สีลปารมาทิกมฺปิ สีลปารมีอาทิกมฺปิ, อปูริ สมฺมาสโมฺพธตฺถาย ปูรณํ อกาสิ, ตาสํ ปารมีนํ อิทฺธิยา สมิทฺธิยา อคฺคตํ อุตฺตม ภาวํ เสฎฺฐพุทฺธตฺตํ วา, อุปยาตํ อุปคตํ, เอกทีปกํ สพฺพสตฺตานํ เอกปฎิสรณภูตํ เอกปติฎฺฐานภูตํ วา, ทีปกมิว เอกปฎิสรณภูตํ ปติฎฺฐานภูตํ วา ตํ ชินํ ตีหิ ทฺวาเรหิ นมามีติฯ</p>

</p>


<ol>
<li>
เทวาเทวาติเทวํ นิธนวปุธรํ มารภงฺคํ อภงฺคํ,  
  
ทีปํ ทีปํ ปชานํ ชยวรสยเน โพธิปตฺตํธิปตฺตํ;  
  
พฺรหฺมาพฺรหฺมาคตานํ วรคิรกถิกํ ปาปหีนํ ปหีนํ,  
  
โลกาโลกาภิรามํ สตตมภินเม ตํ มุนินฺทํ มุนินฺทํฯ  
</li>
  
<p> เอวํ  เอกวีสติมาย คาถาย ชินํ วนฺทิตฺวา อิทานิ เทวาเทวาติเทวนฺตฺยาทีหิ ทสหิ คุเณหิ โถเมตฺวา มุนินฺทํ วนฺทิตุกาโม นฺติอาทิมาหฯ อยํ ปน ม ร ภ น ย ย คเณหิ จ ติมุนิยตีหิ จ รจิตตฺตา เอกวีสตกฺขเรหิ ยุตฺตา อาทฺยนฺตยมกา สทฺธรา คาถาติ ทฎฺฐพฺพาฯ วุตฺตญฺหิ  ‘‘มฺรา ภฺนา โย โยตฺร เยน ติมุนิยติยุตา สทฺธรา กิตฺติตาย’’นฺติฯ
</ol></p>


<p>อยํ ปเนตฺถ โยชนาฯ ยสฺสํ ปฎิปาทํ มฺรา มรคณา จ ภฺนา ภนคณา จ โยคโณ จ เยน ยคเณน สห โยคโณ จ ติมุนิยติยุตา สตฺตมกฺขรเนฺตตีหิ ยตีหิ ยุตฺตา จ เจ สิยุํฯ อตฺร อิมสฺมิํ ปกติ ฉเนฺท อยํ คาถา สทฺธราคาถาติ กิตฺติตาติฯ เอตฺถ จ มุนิสโทฺท สตฺตสงฺขฺยาวาจโกติ ทฎฺฐโพฺพฯ เอกสฺมิํ ปาเท สตฺตมกฺขรเนฺต สตฺตมกฺขรเนฺต ยตีนํ ติปริวตฺตตฺตา ติมุนิยติยุตาติ วุตฺตํฯ เอกวีสตกฺขรวโนฺตติ วุตฺตํ โหติฯ</p>


<p>ตตฺถ จ นฺติ ราชสงฺขาตสมฺมุติเทว จตุมหาราชาทิกอุปปตฺติเทวานํ อติอุตฺตมํ อติเสฎฺฐํ วิสุทฺธิเทวภูตํฯ เอตฺถ หิ เทวาติ สมฺมุติเทวาฯ เต หิ มานุสฺสอิสฺสริยสมฺปตฺตีหิ ทิพฺพนฺตีติ มนุสฺสราชเทวี กุมารา เทวาติ วุจฺจนฺติฯ ปุน เทวาติ อุปปตฺติเทวาฯ เต หิ ทิพฺพอิสฺสริยสมฺปตฺตีหิ ทิพฺพนฺตีติ จตุมหาราชิกา เทวา วุจฺจนฺติ, ทิพฺพนฺติ กามคุณาทีหิ กีฬนฺติ ลฬนฺติ, เตสุ วา วิหรนฺติ, วิชยสมตฺถตาโยเคน ปจฺจตฺถิเก วิเชตุํ อิจฺฉนฺติ, อิสฺสริยธนาทิสกฺการทานคฺคหณํ ตํ ตํ อตฺถานุสาสนญฺจ กโรนฺตา โวหรนฺติฯ ปุญฺญาติสยโยคานุภาวปฺปตฺตาย ชุติยา โชตนฺติฯ ยถาธิเปฺปตญฺจ วิสยํ อปฺปฎิฆาเตน คจฺฉนฺติฯ ยถิจฺฉิตนิปฺผาทเน จ สโกฺกนฺตีติ เทวาติ  อาคตนเยนปิ เวทิตโพฺพฯ อติเทวนฺติ  เตสํ เทวานํ อติอุตฺตมํ อติเสฎฺฐํ วา วิสุทฺธิ เทวภูตํ ภควนฺตนฺติ อโตฺถฯ โส หิ เตสํ สมฺมุติ อุปปตฺติเทวานํ สีลาทิคุเณหิ อติเรกตฺตา อติเรโก เทโวติ ภควา อติเทโวติ วุจฺจติฯ เทโว เทวานํ อติเรโก อติอุตฺตโม อติเสโฎฺฐ อติวิสิโฎฺฐ เทโว เทวาเทวาติเทโว, วิสุทฺธิเทวภูโต มุนิโนฺท ลพฺภติฯ ตํ เทวาเทวาติเทวํฯ</p>


<p>วุตฺตญฺหิ  ‘‘เทวาติ ตโย เทวา สมฺมุติ เทวา, อุปปตฺติเทวา, วิสุทฺธิเทวาฯ สมฺมุติเทวา นาม ราชาโน เทวิโย ราชกุมาราฯ อุปปตฺติเทวา นาม จตุมหาราชิเก เทเว อุปาทาย ตทุปริ เทวาฯ วิสุทฺธิเทวา นาม อรหโนฺต วุจฺจนฺตี’’ติฯ</p>


<p>ภควา ปน นิราติสยาย อภิญฺญากีฬาย อุตฺตเมหิ ทิพฺพพฺรหฺมอริยวิหาเรหิ สปรสนฺตานคตปญฺจวิธมารวิช ยิจฺฉานิปฺผตฺติยาจิตฺติสฺสริย สตฺตธนาทิ สมฺมาปฎิปตฺติ อเวจฺจปฺปสาทสกฺการทานคฺคหณสงฺขาเตน ธมฺมสภาวปุคฺคลชฺฌาสยานุรูปานุสาสนีสงฺขาเตน จ โวหาราติสเยน ปรมาย ปญฺญาสรีรปฺปภาสงฺขาตาย ชุติยา อนญฺญสาธารณาย ญาณสรีรคติยา มารวิชย สพฺพญฺญุคุณปรหิต นิปฺผาทเนสุ อปฺปฎิหตาย สตฺติยา จ สมนฺนาคตตฺตา สเทวเกน โลเกน สรณนฺติ คมนียโต อภิตฺถวนียโต ภตฺติวเสน กมนียโต จ สเพฺพ เต เทเว เตหิ คุเณหิ อภิภุยฺย ฐิตตฺตา เตสํ เทวานํ อติเสโฎฺฐ อติอุตฺตโม เทโวติ เทวาเทวาติเทโวติ  อาคตนเยนปิ เวทิตโพฺพฯ</p>


<p>นฺติ อนฺติมกายธารณํฯ เอตฺถ จ นิธนสโทฺท ปริโยสานวาจโก อนิปฺผนฺนปาฎิปทิโกฯ อถ วา นิเธติ ปริโยสานํ กโรติ เอเตนาติ นิธนํฯ นิเธติ วินาเสติ ภวนฺติ วา นิธนํ, อนฺติมกาโย ลพฺภติฯ นิปุพฺพ ธา ธาตุ  นาเส ยุฯ วปติ กุสลากุสลพีชเมตฺถาติ วปุ, กาโยฯ วปธาตุ พีชสนฺตาเน อุฯ นิธนญฺจ ตํ วปุ จาติ นิธนวปุ, ตํ ธาเรตีติ นิธนวปุธโร, มุนิโนฺทฯ ตํ นิธนวปุธรํฯ โส หิ อนมตคฺคสํสารภเวสุ นิพฺพเตฺตนฺตานํ สพฺพกิเลสานํ โพธิมเณฺฑ อคฺคมคฺคญาณสเตฺถน สมุจฺฉินฺทิ ตตฺตา ปุนพฺภวาภินิพฺพตฺติ นตฺถิฯ อยญฺหิ พุทฺธภาวชาติ อนฺติม ภโว โหติ, ตสฺมา วิเสเสน มุนินฺทเมว นิธนวปุธรนฺติ โถเมติฯ วุตฺตเญฺหตํ  ‘‘พุโทฺธ อนฺติม ธโร’’ติฯ</p>


<p>นฺติ เทวปุตฺตาทิปญฺจมาเร วิทฺธํสนํฯ มารสทฺทโตฺถ เหฎฺฐา วุโตฺตเยวฯ ปญฺจมาเร ภญฺชติ อภญฺชิ ภญฺชิสฺสตีติ มารภโงฺค, มุนิโนฺทฯ มารสทฺทูปปท ภนฺชธาตุ อวมทฺทเน ตปจฺจโยฯ ตสฺส สห ธาตฺวเนฺตน โคอาเทโสฯ นการสฺส นิคฺคหิตาเทโสฯ ตสฺส กวคฺคนฺตาเทโสฯ ตํ มารภงฺคํฯ นฺติ มารเสนาย ภญฺชิตุํ วิทฺธํสิตุํ อสมตฺถํ, ภญฺชิยเต ภโงฺคฯ นภโงฺค อภโงฺคฯ อถ วา มารเสนาย น ภญฺชิยตีติ อภโงฺคฯ มารเสนาย ภญฺชิตุํ น อรหตีติ อโตฺถฯ มารเสนา ภญฺชิตุํ น สมโตฺถติ วา อภโงฺค, มุนิโนฺทฯ ตํ อภงฺคํฯ</p>


<p>นฺติ เอตฺถ ปชานํ ทีปํ ทีปนฺติ สมฺพโนฺธฯ ตตฺถ ปชานนฺติ สตฺตานํฯ เตหิ กมฺมกิเลเสหิ ปชายนฺติ นิพฺพตฺติยนฺติ, ปกาเรน วา ชายนฺติ นิพฺพตฺตนฺติ ปฎิสนฺธิจุติวเสนาติ ปชาติ วุจฺจนฺติฯ ทีปนฺติ ปญฺญาปทีปํฯ ตญฺหิ กุสลากุสเล ธเมฺม วิภชิตฺวา ทีเปติ ปกาเสติ โชเตตีติ ทีปนฺติ วุจฺจติฯ อถ วา ทิปฺปติ โชเตตีติ ทีโปฯ อนฺธการํ วิธเมตฺวา อาโลกํ ปกาเสตีติ อโตฺถฯ ทีปธาตุ ทิตฺติยํ อฯ ทีปมิวาติ ทีปา, ปญฺญาฯ ยถา หิ ปทีโป อนฺธการํ วิธมิตฺวา อาโลกํ ปกาเสติ, เอวํ ปญฺญา อวิชฺชนฺธการํ หนฺตฺวา ธมฺมาโลกํ ปกาเสตีติ  วุตฺตํ โหติฯ ตํ ทีปํฯ ปุน ทีปนฺติ ทีปกํ ปกาเสนฺตนฺติ อโตฺถฯ โส หิ ทีเปติ ปกาเสตีติ ทีโปติ วุจฺจติฯ มุนิโนฺท หิ ปยิรุปาสนวเสน คตาคตานํ วิเนยฺยสตฺตานํ ธมฺมเทสนาย จตุมคฺคญาณาทิปญฺญาปทีปํ ปกาเสตีติ วุตฺตํ โหติฯ ตํ ทีปํฯ</p>


<p>ติ ปญฺจมารวิชยนฺตฎฺฐานภูเต อุตฺตม โพธิปลฺลงฺกาสเนฯ ปญฺจมาเร ชินาติ เอตฺถาติ ชโย, โพธิรุกฺขปลฺลโงฺกฯ ชิธาตุ ชเย ณฯ วริตโพฺพ ปตฺถิ ตโพฺพติ วโร, วรธาตุ ปตฺถเน อฯ วรติ นิวาเรติ หีนนฺติ วา วโรฯ วรธาตุ นิวารเณ อฯ พุเทฺธน เสวิยติ ภชิยติ เอตฺถาติ สยโนฯ สิธาตุ เสวายํยุฯ วโร อุตฺตโม สยโน วรสยโน, ชโยเอว วรสยโน ชยวรสยโน, โพธิรุกฺขปลฺลโงฺกฯ ตสฺมิํฯ</p>


<p>นฺติ โพธิปตฺตํ อธิปตฺตนฺติ ปทเจฺฉโทฯ โพธิปตฺตนฺติ อรหตฺตมคฺคสพฺพญฺญุตญาณํ คตํฯ เอตฺถ จ โพธิสโทฺท รุกฺขมคฺคญาณสพฺพญฺญุตญาณนิพฺพาเนสุปิ วตฺตติฯ ตถา เหส โพธิรุกฺขมูเล ปฐมาภิสมฺพุโทฺธติอาทีสุ รุเกฺข วตฺตติฯ โพธิ วุจฺจติ จตูสุ มเคฺคสุ ญาณนฺติอาทีสุ มเคฺคฯ ปโปฺปติ โพธิํ วรภูรี เมธโสติอาทีสุ สพฺพญฺญุตญาเณฯ ปตฺวาน โพธิํ อมตํ อสงฺขตนฺติอาทีสุ นิพฺพาเนฯ อิธ ปน ภควโต อรหตฺตมคฺคสพฺพญฺญุตญาณํ อธิเปฺปตํฯ จตฺตาริ สจฺจานิ พุชฺฌตีติ โพธิ, อรหตฺต มคฺคญาณํฯ สพฺพเญยฺยธเมฺม พุชฺฌตีติ โพธิ, สพฺพญฺญุตญาณํฯ พุธธาตุ ญาเณ ณ อี จฯ โพธิ จ โพธิ จ โพธิ สรูเปกเสสวเสนฯ ตํ อปชฺชิํ อคมินฺติ โพธิ ปโตฺต, มุนิโนฺทฯ ตํ โพธิปตฺตํฯ อธิปตฺตนฺติ สเทวเก โลเก สพฺพเทวมนุสฺสานํ เชฎฺฐภาวํ คตนฺติ อโตฺถฯ สพฺพเทวมนุสฺสานํ อธิกํ เชฎฺฐภาวํ วุฑฺฒตรภาวํ ปโตฺต คโตติ อธิปโตฺต, มุนิโนฺทฯ ตํ อธิปตฺตํฯ ยถา หิ กุกฺกุฎโปตกานํ  โย กุกฺกุฎโปตโก อณฺฑโกสํ ปทาเลตฺวา อภินิพฺภิโท, โส เตสํ เชฎฺฐภาวํ วุฑฺฒตรภาวํ คโต, เอวเมว ภควา สเทวเก โลเก อวิชฺชา คตาย ปชาย ตํ อวิชฺชณฺฑโกสํ ปทาเลตฺวา ปฐมตรํ อริยาย ชาติยา ชาตตฺตา จ สีลสมาธิปญฺญาทิ สพฺพคุเณหิ อธิกตฺตา จ อปฺปฎิสมตฺตา จ สพฺพเทวมนุสฺสานํ เชฎฺฐภาวํ วุฑฺฒตรภาวํ เสฎฺฐภาวํ อปฺปฎิสมภาวญฺจ ปโตฺต คโตติ วุตฺตํ โหติฯ ตสฺมา อธิปตฺตนฺติ โถเมติฯ</p>


<p>นฺติ พฺรหฺม อพฺรหฺม อาคตานนฺติ ปทเจฺฉโทฯ อาคตานํ ปยิรุปาสนวเสน อาคตานํ พฺรหฺม เทวมนุสฺสปริสานนฺติ อโตฺถฯ ตตฺถ พฺรหฺมาติ พฺรหฺมปาริสชฺชาทิ พฺรหฺมาฯ เต หิ ฌานาทิคุเณหิ พฺรูหนฺติ วฑฺฒนฺตีติ พฺรหฺมาติ วุจฺจนฺติ, อพฺรหฺมาติ เทวมนุสฺสาฯ เต หิ น พฺรหฺมา อพฺรหฺมาติ วุจฺจนฺติ, อาคจฺฉนฺติ ปยิรุปาสนวเสนาติ อาคตา, พฺรหฺมา พฺรหฺมาโน ลพฺภนฺติฯ อาปุพฺพคมุธาตุ คติยํ ตฯ อาคตา พฺรหฺมา จ อพฺรหฺมา จาติ พฺรหฺมาพฺรหฺมาคตา, เตสํฯ วิเสสน ปรนิปาตปทเมตํ อคฺยาหิโตติอาทีสุ วิยฯ ตํ ปน ปทํ วรคิรกถิกนฺติปเท สมฺปทานํฯ ปยิรุปาสนานํ พฺรหฺม เทวมนุสฺสปริสานนฺติ อโตฺถฯ</p>


<p>นฺติ อุตฺตมํ ธมฺมวาจํ เทเสนฺตํฯ เสฎฺฐวาจาย ธมฺมํ เทสมานํ วา, คายติ กถิยตีติ คิรา, วาจาฯ คาธาตุ สเทฺท อีโรฯ วรา เสฎฺฐา คิรา วาจา วรคิราฯ ตาย ธมฺมํ กเถตีติ วรคิรกถิโก, มุนิโนฺทฯ อุตฺตมาย มนาปภูตวาจาย ธมฺมํ เทเสตีติ อโตฺถฯ ตํฯ</p>


<p>นฺติ ลามกอกุสลกิเลสํฯ ตญฺหิ อปายาทิ ทุกฺขํ ปาเปตีติ ปาโปติ วุจฺจติฯ อกุสลกิเลโสฯ ปปุพฺพอปธาตุ ปาปุณเนฯ กุสลธเมฺมน หาตพฺพํ จชิ ตพฺพนฺติ หีนนฺติ วุจฺจติฯ ลามกธโมฺมฯ หาธาตุ จาเค ตปจฺจโย, ตสฺสิโนฯ ปาโปเอว หีนํ ปาปหีนํฯ นฺติ  อรหตฺตมคฺคญาเณน สุสมุจฺฉินฺนํฯ ปชหตีติ ปหีโน, มุนิโนฺทฯ ปปุพฺพหาธาตุ จาเค อิโนฯ สเพฺพ อกุสลธเมฺม อคฺคมคฺคญาเณน สมุจฺฉินฺทตีติ อโตฺถฯ</p>


<p>นฺติ โลกอโลกอภิรามนฺติ ปทเจฺฉโทฯ มนุสฺสโลกเทวพฺรหฺมโลกานํ อภิรามฎฺฐานภูตนฺติ อโตฺถฯ โลโกติ มนุสฺส โลโก, โส หิ โลกยติ ปติฎฺฐหติ ปวตฺตติ วา เอตฺถ ปุญฺญาปุญฺญํ ตพฺพิปาโก จาติ โลโก, มนุสฺส โลโกฯ โลกธาตุ ปติฎฺฐายํ อฯ น โลโก อโลโกฯ เทวพฺรหฺมโลโกฯ โลโก จ อโลโก จ โลกาโลกา, เตสํ สตฺตโลกานํ อภิอธิกํ รมนฺติ เอตฺถาติ โลกาโลกาภิราโมฯ มุนิโนฺท, ตํฯ โส หิ ติโลกานํ ปูชานุคฺคหาทิกรณวเสน อภิรามฎฺฐานํ โหตีติ โลกาโลกาภิรามนฺติ โถเมติฯ นฺติ นิจฺจํฯ รตฺติทิวํ อภิณฺหนฺติ อโตฺถฯ นฺติ ปญฺจมุนิสฺสรํ, ตํ มุนินฺทํฯ ติ อหํ อภิสกฺกจฺจํ นมามีติ สมฺพโนฺธติฯ</p>


<p>อยํ ปเนตฺถ ฯ เทวาเทวาติเทวํ สมฺมุติเทวอุปปตฺติเทวานํ อติอุตฺตมํ วิสุทฺธิเทวภูตํ นิธนวปุธรํ อนฺติมกายธารณํ, มารภงฺคํ เทวปุตฺตาทิปญฺจมาเร วิทฺธํสนํ อภงฺคํ มารเสนาย ภญฺชิตุํ อสมตฺถํ, มารเสนา ภญฺชนารหํ วา, ปชานํ สตฺตานํ ทีปํ ปญฺญาปทีปํ, กมฺมภูตํ ทีปํ ทีปกํ ปกาเสนฺตํ, ชยวรสยเน ปญฺจมารวิชยนฺตฎฺฐานภูเต อุตฺตมโพธิปลฺลงฺกาสเน อาธารภูเต, โพธิปตฺตํ อรหตฺตมคฺคสพฺพญฺญุตญาณํ คตํ อธิปตฺตํ สเทวเก โลเก สพฺพเทวมนุสฺสานํ เชฎฺฐภาวํ คตํ, พฺรหฺมา พฺรหฺมาคตานํ ปยิรุปาสนวเสน อาคตานํ พฺรหฺมเทว มนุสฺสปริสานํ วรคิรกถิกํ เสฎฺฐวาจาย ธมฺมํ เทสมานํ ปาปหีนํ ลามกอกุสลกิเลสํ ปหีนํ อรหตฺตมคฺค ญาเณน  สุสมุจฺฉินฺนํ โลกาโลกาภิรามํ มนุสฺส โลกเทวพฺรหฺมโลกานํ อภิรามภูตํ, มุนินฺทํ ปญฺจมุนิสฺสรํ ตํ มุนินฺทํ สตตํ นิจฺจํ อภิณฺหํ อหํ อภินเม อภิสกฺกจฺจํ นมามีติฯ</p>

</p>


<ol>
<li>
พุโทฺธ นิโคฺรธพิโมฺพ มุทุกรจรโณ พฺรหฺมโฆเสณิชโงฺฆ,  
  
โกสจฺฉาทงฺคชาโต ปุนรปิ สุคโต สุปฺปติฎฺฐิตปาโท;  
  
มูโททาตุณฺณโลโม อถมปิ สุคโต พฺรหฺมุชุคฺคตฺตภาโว,  
  
นีลกฺขี ทีฆปณฺหี สุขุมมลฉวี โถมฺยรสคฺคสคฺคีฯ  
</li>
  
<li>
จตฺตาลีสคฺคทโนฺต สมกลปนโช อนฺตรํสปฺปปีโน,  
  
จเกฺกนงฺกิตปาโท อวิรฬทสโน มารชุสฺสงฺขปาโท;  
  
ติฎฺฐโนฺต โนนมโนฺตภยกรมุทุนา ชณฺณุกานามสโนฺต,  
  
วฎฺฎกฺขโนฺธ ชิโน โคตรุณปขุมโก สีหปุพฺพฑฺฒกาโยฯ  
</li>
  
<li>
สตฺตปฺปีโน จ ทีฆงฺคุลิ มถ สุคโต โลมกูเปกโลโม,  
  
สมฺปโนฺนทาตทาโฐ กนกสมตโจ นีลมุทฺธคฺคโลโม;  
  
สมฺพุโทฺธ ถูลชิโวฺห อถ สีหหนุโก ชาลิกปฺปาทหโตฺถ,  
  
นาโถ อุณฺหีสสีโส อิติคุณสหิตํ ตํ มเหสิํ นมามิฯ  
</li>
  
<p> เอวํ  ทฺวาวีสติมาย คาถาย มุนินฺทสฺส ปณามํ กตฺวา อิทานิ พุโทฺธ นิโคฺรธพิโมฺพตฺยาทีหิ ตีหิ คาถาหิ พุทฺธสฺส ทฺวตฺติํสมหาปุริสลกฺขณสมฺปเนฺนหิ คุเณหิ โถมิตฺวา มเหสิํ วนฺทิตุกาโม ตฺยาทิคาถาตฺตยมาหฯ ตํ ปน คาถาตฺตยํ สทฺธราคาถาติ ทฎฺฐพฺพํฯ สาธกํ ปน เหฎฺฐา วุตฺตเมวฯ
</ol></p>


<p>ตตฺถ ปฐมคาถายํ ติ ปฎิวิทฺธจตุสจฺจธโมฺม ปฎิวิทฺธนิรวเสสสพฺพธโมฺม วาฯ ตํ ปน ปทํ นิโคฺรธพิโมฺพ ตฺยาทีสุ ปเทสุ ตุลฺยลิงฺคตฺตภาเวน สมฺพนฺธิตพฺพํฯ โส หิ จตฺตาริ สจฺจานิ พุชฺฌติ อพุชฺฌิ พุชฺฌิสฺสตีติ จ, นิรวเสสสพฺพธเมฺม พุชฺฌติ อพุชฺฌิ พุชฺฌิสฺสตีติ จ พุโทฺธติ วุจฺจติฯ เตสุ ปน ทฺวีสุ วิกเปฺปสุ ปฐมวิกเปฺป พุธธาตุสฺส วาจฺจํ จตุสจฺจธมฺมปฎิวิชฺฌนํ อรหตฺตมคฺคญาณํ มุเขฺยน ลพฺภติฯ เหฎฺฐา มคฺคผลญาณญฺจ วิปสฺสนาญาณญฺจ ปารมีญาณญฺจ ผลูปจาเรนฯ อรหตฺตผลญาณญฺจ สพฺพญฺญุตญาณาทิปจฺฉิมปจฺฉิมญาณานิ จ การณูปจาเรนฯ ตปจฺจยสฺส วาจฺจํ เตน มุโขฺยปจาเรน อุปลกฺขิโต อปริมิตคุณคณาลงฺการํ ขนฺธปญฺจกํ ปฎิจฺจ พุโทฺธพุโทฺธติ ปญฺญโตฺต สตฺตวิเสโส ลพฺภติฯ ทุติย วิกเปฺป พุธธาตุสฺส วาจฺจํ สพฺพเญยฺยธมฺมปฎิวิชฺฌนสมตฺถํ สพฺพญฺญุตญาณํ มุเขฺยน ลพฺภติฯ จตุมคฺคผลญาณญฺจ วิปสฺสนา ปารมีญาณญฺจ ผลูปจาเรนฯ อาสยานุสยญาณาทิปจฺฉิม ปจฺฉิมญาณานิ การณูปจาเรนฯ ตปจฺจยสฺส วาจฺจํ เตน มุโขฺยปจาเรน อุปลกฺขิโต อปริมาณคุโณฆาลงฺกตํ ขนฺธปญฺจกํ ปฎิจฺจ พุโทฺธพุโทฺธติ ปญฺญโตฺต สตฺตวิเสโส ลพฺภติฯ กิํปเนตฺถ พุธธาตุสฺส วาจฺจภูตํ ญาณเมว พุโทฺธ นาม โหติฯ อุทาหุ ตปจฺจยสฺส วาจฺจภูโต ขนฺธสนฺตาโน พุโทฺธ นามาติฯ ญาเณน ปน มลกร กิเลสานํ สวาสนานํ นิรวเสสํ ปหีนตฺตา จิตฺต สนฺตาโน สุโทฺธ โหติฯ ตสฺส ปน สุทฺธตฺตา ตสฺส นิสฺสยภูโต  รูปกาโยปิ สุโทฺธ โหติฯ ตสฺมา ตปจฺจยสฺส วาจฺจภูโต อรหตฺตมคฺคญาณาทีนํ อาธารภูโต ขนฺธสนฺตาโน นามปญฺญตฺติโวหาเรน พุโทฺธ นามาติฯ เตน วุตฺตํ  –</p>


<p>‘‘สเพฺพสุ ธเมฺมสุ อปฺปฎิหตญาณ นิมิตฺตานุตฺตรวิโมกฺขาธิคมปริภาวิตํ ขนฺธสนฺตานํ อุปาทาย ปณฺณตฺติโก สพฺพญฺญุตปทฎฺฐานํ วา สจฺจาภิสโมฺพธิมุปาทาย ปณฺณตฺติโก สตฺตวิเสโส พุโทฺธ’’ติฯ</p>


<p>ปรมตฺถภูเต หิ ขนฺธสนฺตาเน โวหารสุขตฺถํ สตฺต ปุคฺคลาทิโวหาโร อาโรปิโตฯ เอวํ โวหารปฺปโตฺต สโตฺต ยาว โพธิญาณตฺถาย น วายมติ, ปณิธานํ น กโรติฯ ตาว สโตฺตเตฺวว สงฺขํ คจฺฉติฯ ยโต ปน ปฎฺฐาย โพธิญาณตฺถาย วายมติ, ปณิธานํ กโรติ, ตทา โพธิสโตฺต นาม โวหาโร โหติฯ โส ปน ยทา โพธิญาณํ ลภติ, ตทา พุโทฺธ นาม โวหาโร โหติฯ ตสฺมา ปญฺญตฺติสงฺขาโต ขนฺธสนฺตาโน พุโทฺธ นามาติ ทฎฺฐโพฺพฯ วุตฺตญฺหิ  ‘‘พุโทฺธติ เนตํ นามํ มาตรา กตํ, น ปิตรา กตํ, น ภาตรา กตํ, น ภคินิยา กตํ, น มิตฺตามเจฺจหิ กตํ, น ญาติสา โลหิเตหิ กตํ, น สมณพฺราหฺมเณหิ กตํ, น เทวตาหิ กตํ, วิโมกฺขนฺติกเมตํ พุทฺธานํ ภควนฺตานํ โพธิยา มูเล สห สพฺพญฺญุตญาณสฺส ปฎิลาภา สจฺฉิกา ปญฺญตฺติ ยทิทํ พุโทฺธติ ตํ พุทฺธ’’นฺติฯ อถ วา ปฎฺฐานนเยน วา นานนฺตริกนเยน วา ญาณปฺปธาโน สุวิสุทฺธขนฺธสนฺตาโน พุโทฺธ นามาติ อโตฺถปิ ยุชฺชเตวาติฯ</p>


<p>ติ นิโคฺรธรุกฺขสฺส ปริมณฺฑโล วิย ปริมณฺฑลสรีโรฯ อโธภาคํ รุนฺธตีติ นิโคฺรโธ, วฎรุโกฺขฯ นิปุพฺพรุธธาตุ อาวรเณ ณ, อุโสฺส คาคโมฯ วมติ  อุคฺคิรตีติ พิโมฺพ, สรีโรฯ วมุธาตุ อุคฺคิรเณ โพฯ วมิสฺส วสฺส พิตฺตํฯ นิโคฺรธสฺส ปริมณฺฑโล วิย ปริมณฺฑโล พิโมฺพ สรีโร ยสฺสาติ นิโคฺรธพิโมฺพ, พุโทฺธฯ นิโคฺรธปริมณฺฑลพิโมฺพติ วตฺตเพฺพ ปริมณฺฑลสทฺทโลเป เนวํ วุตฺตํฯ ยถา หิ ปณฺณาสหตฺถตาย วา สตหตฺถตาย วา สมกฺขนฺธสาโข นิโคฺรโธ ทีฆโตปิ วิตฺถารโตปิ เอกปฺปมาโณว โหติ, เอวํ กายโตปิ พฺยามโตปิ เอกปฺปมาโณฯ ยถา อเญฺญสํ กาโย วา ทีโฆ โหติ, พฺยาโม วา น เอวํ วิสมปฺปมาโณติ อโตฺถฯ วุตฺตญฺหิ  ‘‘นิโคฺรธปริมณฺฑโล โข ปน ภวํ โคตโมฯ ยาวตกฺวาสฺส กาโย, ตาว ตกฺวาสฺส พฺยาโมฯ ยาวตกฺวาสฺส พฺยาโม, ตาว ตกฺวาสฺส กาโย’’ติฯ</p>


<p>ติ สณฺหหตฺถปาโทฯ เอตฺถ จ มุทุสโทฺท สณฺหสุขุมวาจโก อนิปฺผนฺนปาฎิปทิโกฯ อถ วา มุเทติ โมทยติ สเตฺตติ มุทุ, สณฺหหตฺถปาโทฯ มุทธาตุ โมทเน หาเส วา อุฯ ตํ ตํ กมฺมํ กโรติ เอเตนาติ กโร, หโตฺถ จรติ คจฺฉติ เอเตน ตํ ตํ ฐานนฺติ จรโณ, ปาโทฯ จรธาตุ คติยํ ยุฯ มุทุกโร จ จรโณ จ ยสฺสาติ มุทุกรจรโณ, พุโทฺธฯ สปฺปิ มเณฺฑ โอสาริตฺวา ฐปิตํ สตวารํ วิหตกปฺปาสปฎลํ วิย มุทุชาตมตฺตกุมารสฺส วิย จ นิจฺจกาลํ มุทุหตฺถ ปาโทติ อโตฺถฯ</p>


<p>ติ พฺรหฺมโฆโส เอณิชโงฺฆติ ปทเจฺฉโทฯ พฺรหฺมโฆโสติ พฺรหฺมุโน สโร วิย อฎฺฐงฺค สมฺปนฺนสรวโนฺตติ อโตฺถฯ ฌานาทิคุเณหิ พฺรูหติ วฑฺฒตีติพฺรหฺมาฯ พฺรูหธาตุ มนิปจฺจโยฯ ฆุสิยติ สทฺทิยติ กถิยตีติ โฆโส, สโรฯ ฆุสธาตุ สเทฺท ณฯ พฺรหฺมุโน โฆโส สโร พฺรหฺมโฆโส, โส วิย โฆโส  สโร ยสฺสาติ พฺรหฺมโฆโส, พุโทฺธฯ ยถา หิ มหาพฺรหฺมุโน ปิตฺตเสเมฺหหิ อปลิพุทฺธตฺตา สโร วิสุโทฺธ โหติ, เอวเมว ตถาคเตนปิ กตํ กมฺมํ วตฺถุํ โสเธติ, วตฺถุสฺส สุทฺธตฺตา นาภิโต ปฎฺฐาย สมุฎฺฐหโนฺต สโร วิสุโทฺธ อฎฺฐงฺคสมนฺนาคโตติ อโตฺถฯ ตสฺมา พฺรหฺมโฆโส วิย อฎฺฐงฺคสมนฺนาคตสรวโนฺตติ โถเมติฯ</p>


<p>ติ เอณิมิคสฺส ชงฺฆา วิย สุวฎฺฎชาณุโกฯ เอติ คจฺฉตีติ เอณิ, มิโคฯ อิธาตุ คติยํ ณิฯ ชายติ กมนเมตายาติ ชโงฺฆ, ชาณุฯ ชนธาตุ ชนเน โฆฯ นสฺส นิคฺคหิตาเทโสฯ เอณิมิคสฺส ชโงฺฆ วิย ชโงฺฆ ยสฺส โสติ เอณิชโงฺฆ, พุโทฺธฯ ยถา หิ เอณิมิคสฺส ชโงฺฆ สุวโฎฺฎ โหติ, เอวเมว พุทฺธสฺส มํสุสฺสเทน ปริปุณฺณชโงฺฆฯ น เอกโต พนฺธปิณฺฑิกมํโสฯ สมนฺตโต สมสณฺฐิเตน มํเสน ปริกฺขิตฺตาหิ สุวฎฺฎิตาหิ สาลิ คพฺภยวคพฺภสทิสาหิ ชงฺฆาหิ สมนฺนาคโตติ อโตฺถฯ ตสฺมา เอณิมิคชงฺฆสทิโส สุวฎฺฎชาณุโกติ โถเมติฯ</p>


<p>ติ โกสจฺฉาทองฺคชาโตติ ปทเจฺฉโทฯ อุสภวารณาทีนํ องฺคชาโต วิย สุวณฺณปทุม กณฺณิกสทิเสน วตฺถโกเสน ปฎิจฺฉเนฺนน คุยฺหงฺคชาเตน สมนฺนาคโตติ อโตฺถฯ กุสติ ติฎฺฐติ เอตฺถาติ โกโสฯ กุสธาตุ คติยํ ณฯ ฉาทิยตีติ ฉาโทฯ ฉทธาตุ ปฎิจฺฉเนฺน ณฯ โกเสน ฉาโท โกสจฺฉาโทฯ อเงฺค สรีราวยเว ชาตนฺติ องฺคชาตํฯ โกสจฺฉาทํ องฺคชาตํ พฺยญฺชนํ ยสฺสาติ โกสจฺฉาทงฺคชาโต, พุโทฺธฯ ภควโต หิ อุสภวารณาทีนํ องฺคชาโต วิย สุวณฺณปทุมกณฺณิ กสทิเสน โกโสหิตวตฺถคุเยฺหน พฺยญฺชเนน สมนฺนาคโตติ อโตฺถฯ ตสฺมา โกสจฺฉาทงฺคชาตสมฺปโนฺนติ โถเมติฯ ติ ปุน อปีติ ปทเจฺฉโทฯ รการา คโม ฯ ปุนาติ เอโส อตฺถนฺตรเตฺถ นิปาโตฯ อปิสโทฺท สมฺปิณฺฑนโตฺถฯ ติ พุโทฺธฯ โส หิ สุนฺทรํ นิพฺพานํ คจฺฉตีติ สุคโตติ วุจฺจติฯ</p>


<p>ติ สุวณฺณปาทุกตลมิว ภูมิยํ สมํ สุฎฺฐุ ปติฎฺฐิตปาโทฯ สมํ สุฎฺฐุ ภูมิยํ ปติฎฺฐตีติ สุปฺปติฎฺฐิโต, ปาโทฯ สุ ปติ ปุโพฺพ ฐา ธาตุ คตินิวตฺติยํ ตฯ ปชฺชติ คจฺฉติ เอเตนาติ ปาโทฯ ปทธาตุ คติมฺหิ ณฯ สุปฺปติฎฺฐิโต ปาโท ยสฺสาติ สุปฺปติฎฺฐิตปาโท, สุคโตฯ ยถา หิ อเญฺญสํ ภูมิยํ ปาทํ ฐเปนฺตานํ อคฺคตลํ วา ปณฺหิํ วา ปสฺสํ วา ปฐมํ ผุสติ เวมชฺฌํ วา ปน ฉิทฺทํ โหติ, อุกฺขิปนฺตานมฺปิ อคฺคตลาทีสุ เอกโกฎฺฐาโสว ปฐมํ อุฎฺฐหติ, น เอวํ ตสฺสฯ ตสฺส ปน สุวณฺณปาทุกตลํ วิย เอกปฺปหาเรเนว สกลปาทตลํ ภูมิํ ผุสติ, ภูมิโต อุฎฺฐหติฯ สเจปิ หิ ภควา อเนกสตโปริสํ นรกํ อกฺกมิสฺสามีติ ปาทํ นีหรติ, ตาวเทว นินฺนฎฺฐานํ วาตปูริตํ วิย กมฺมารภสฺตํ อุนฺนมิตฺวา ปถวีสมํ โหติ, อุนฺนตฎฺฐานมฺปิ อโนฺต ปวิสติ, ทูเร อกฺกมิสฺสามีติ อภินีหรนฺตสฺส สิเนรุปฺปมาโณปิ ปพฺพโต เสทิตเวตฺถงฺกุโร วิย นมิตฺวา ปาทสมีปํ อาคจฺฉติฯ ตถา หิสฺส ยมกปาฎิหาริยํ กตฺวา ยุคนฺธรปพฺพตํ อกฺกมิสฺสามีติ ปาเท อภินีหรโต ปพฺพโต นมิตฺวา ปาทสมีปํ อาคโตฯ โส ตํ อกฺกมิตฺวา ทุติยปาเทน ตาวติํสภวนํ อกฺกมิฯ น หิ จกฺกลกฺขเณน ปติฎฺฐาตพฺพฎฺฐานํ วิสมํ ภวิตุํ สโกฺกติฯ ขาณุ วา กณฺฑโก วา สกฺขรกถลา วา อุจฺจารปสฺสาโว วา เขฬสิงฺฆณิกาทีนิ วา ปุริมตราว อปคจฺฉนฺติฯ ตตฺถ ตเตฺถว ปถวิํ ปวิสนฺติฯ ตถาคตสฺส หิ สีลเตเชน ปญฺญาเตเชน ธมฺมเตเชน ทสนฺนํ ปารมีนํ อานุภาเวน อยํ มหาปถวี สมา มุทุ ปุปฺผากิณฺณา โหนฺติฯ ตตฺร ตถาคโต สมํ ปาทํ นิกฺขิปติฯ สมํ อุทฺธรติ, สพฺพาวเนฺตหิ ปาทตเลหิ  ภูมิํ ผุสติ, ตสฺมา สุปฺปติฎฺฐิตปาโทติ โถเมติฯ</p>


<p>ติ มุท โอทาต อุณฺณโลโมติ ปทเจฺฉโทฯ ภมุกนฺตเร ชาโต สณฺหสุขุโม เสโต สุโทฺธ อุณฺณโลมวโนฺตติ อโตฺถฯ เอตฺถ จ มุทสโทฺท สณฺหสุขุมวาจโก อนิปฺผนฺนปาฎิปทิโกฯ อถ วา มุเทติ มุทยติ สเตฺตติ มุโท, สุขุโมฯ มุทธาตุ โมทเน อฯ อวทายติ ขณฺฑิยตีติ โอทาโตฯ อวปุพฺพ ทาธาตุ อวขณฺฑเน ตฯ อถ วา อวทายติ สุชฺฌตีติ โอทาโต, ยถา โวทานนฺติฯ มุโท จ โอทาโต จ มุโททาโต, อุณติ อุทฺธํ คจฺฉตีติ อุณฺณา, โลโมฯ อุณฺณสโทฺท หิ โลเก โลมสทฺทปริยาโยติ วทนฺติ อาจริยาฯ มํสสฺส อุปริ ปวตฺตตีติ อโตฺถฯ อุณธาตุ คติยํ ณฯ มํสจมฺมานิ ลุนาติ ฉินฺทตีติ โลโมฯ ลุธาตุ ฉินฺทเน มนิปจฺจโยฯ ลุนิตโพฺพติ วา โลโม, อุณฺณา จ สา โลโม จาติ อุณฺณโลโม, โลมวิเสโสฯ มุโท ทาโต อุณฺณโลโม ยสฺส โสติ มุโททาตุณฺณ โลโม, สุคโตฯ อุณฺณาโลมํ ปน ภควโต ทฺวินฺนํ ภมุกานํ เวมเชฺฌ นาสิมตฺถเกเยว ชาตํฯ อุคฺคนฺตฺวา ปน นลาฎมเชฺฌ ชาตํฯ สปฺปิมเณฺฑ โอสาเรตฺวา ฐปิตสต วิตตกปฺปาสปฎลํ วิย มุทํฯ ปริสุทฺธโอสธิตารกวณฺณํ วิย จ สิปฺปลิตูลลตาตูลํ วิย จ วิคตมเลน โอทาตํ อุณฺณาโลมํ อตฺถิ, น อเญฺญสนฺติ อโตฺถฯ วุตฺตเญฺหตํ  –</p>


<p>‘‘อุณฺณา โข ปนสฺส โภโต โคตมสฺส ภมุกนฺตเร ชาตา โอทาตา มุทุ ตูลสนฺนิภา’’ติฯ</p>


<p>ตํ ปเนตํ โกฎิยํ คเหตฺวา อากฑฺฒิยมานํ อุปฑฺฒ พาหุปฺปมาณํ โหติฯ วิสฺสฎฺฐํ ทกฺขิณาวฎฺฎวเสน อาวฎฺฎิตฺวา อุทฺธคฺคา หุตฺวา สนฺติฎฺฐติฯ สุวณฺณผลกมเชฺฌ ฐปิตรชต ปุปฺผุฬกํ  วิย, สุวณฺณฆฎโต นิกฺขมฺมมานํ ขีรธารํ วิย อรุณปฺปภารญฺชิเต คคนตเล โอสธิตารกํ วิย จ อติมโนหราย สิริยา วิโรจติ, ตสฺมา มูโททาตุณฺณโลโมติ โถเมติฯ</p>


<p>ติ ตทญฺญํ อปิฯ ติ พุโทฺธฯ โส หิ สุนฺทรวาจํ คทติ วทตีติ สุคโตติ วุจฺจติฯ ติ พฺรหฺมอุชุอุคฺคตอตฺตภาโวติ ปทวิภาโคฯ พฺรหฺมุโน อุชุ อุคฺคตอตฺตภาโว วิย อุชุเมว อุคฺคตอตฺตภาโว ทีฆสรีโรติ อโตฺถฯ  ปน ‘‘พฺรหฺมุชุคโตฺต’’ติปาโฐฯ ตทฎฺฐกถายญฺจ พฺรหฺมุชุคโตฺตติ พฺรหฺมา วิย อุชุคโตฺต อุชุเมว อุคฺคตทีฆสรีโรติ วิวรติฯ ตํ ปน สนฺธาย พฺรหฺมุชุคฺคตฺตภาโวติ วุตฺตํฯ</p>


<p>อยํ ปเนตฺถ วจนโตฺถฯ ฌานาทิคุเณหิ อุปรูปริพฺรูหติ วฑฺฒตีติ พฺรหฺมาฯ พฺรูหธาตุ วฑฺฒเน ม, อรติ อวงฺกภาเวน ปวตฺตตีติ อุชุ, อวโงฺกฯ อรธาตุ คติยํ ชุปจฺจโยฯ อริสฺส อุอาเทโสฯ อุทฺธํ คจฺฉติ ปาปุณาตีติ อุคฺคโตฯ อุปุพฺพ คมุธาตุ คติยํ โตฯ อาหิโต อาโรปิโต อหํ มาโน เอตฺถาติ อตฺตา, สรีโรฯ อาปุพฺพ ธา ธาตุ โรปเน มนิปจฺจโย ตุปจฺจโย วาฯ ธสฺส โตฯ มสฺส โตฯ อถ วา สุขทุกฺขํ อทติ อนุภวตีติ อตฺตาฯ อทธาตุ อนุภวเน มนิปจฺจโยฯ  ปน ‘‘สุขทุกฺขํ อทติ ภกฺขตีติ อตฺตา, ชาติชรามรณาทีหิ อทิยเต ภกฺขิยเตติ วา อตฺตาฯ อาตุมา’’ติ วุตฺตํฯ ขฺยาทีหิ มนิมจ โตวาติ สุเตฺตน ปทสิทฺธิ เวทิตพฺพาฯ อตฺตาติ อภิธานํ พุทฺธิ จ ภวนฺติ เอตสฺมาติ อตฺตภาโว, รูปกาโยฯ  ปน ‘‘อาหิโต อหํ มาโน เอตฺถาติ อตฺตา, โสเอว ภวติ อุปฺปชฺชติ น ปรปริกปฺปิโต วิย นิโจฺจติ อตฺตภาโวฯ อตฺตาติ วา ทิฎฺฐิคติเกหิ คเหตพฺพากาเรน ภวติ ปวตฺตตีติ อตฺตภาโว’’ติ วุตฺตํ ฯ พฺรหฺมุโน อุชุเมว อุคฺคโต อตฺตภาโว วิย อุชุเมว อุคฺคโต อตฺตภาโว ยสฺส โสติ พฺรหฺมุชุคฺคตฺตภาโว, สุคโตฯ เยภุเยฺยน หิ สตฺตา ขเนฺธ กฎิยํ ชาณุสูติ ตีสุ ฐาเนสุ นมนฺติฯ โถกํ กฎิยํ นมนฺตา ปจฺฉโต นมนฺติฯ อิตเรสุ ทฺวีสุ ฐาเนสุ ปุรโตฯ ทีฆสรีรา ปเนเก ปสฺสา วงฺกา โหนฺติ, เอเก มุขํ อุนฺนเมตฺวา นกฺขตฺตานิ คณยนฺตา วิย จรนฺติ, เอเก อปฺปมํสโลหิตา สูลสทิสา โหนฺติ, ปเวธมานา คจฺฉนฺติ, ตถาคโต ปน อุชุเมว อุคฺคนฺตฺวา ทีฆปฺปมาโณ เทวนคเร อุสฺสิตสุวณฺณ โตรณํ วิย โหติฯ ตสฺมา พฺรหฺมุชุคฺคตฺตภาโวติ โถเมติฯ</p>


<p>ติ นีลอกฺขีติ ปทเจฺฉโทฯ อตินีลเนเตฺตน สมนฺนาคโตติ อโตฺถฯ อิกฺขติ ปสฺสติ อเนน รูปารมฺมณํ สมวิสมํ วาติ อกฺขิ, เนตฺตํฯ อิกฺขธาตุ ทสฺสเน อิฯ อิสฺส อตฺตํฯ นีลา อตินีลา อกฺขิ เนตฺตา ยสฺสาติ นีลกฺขิ, สุคโตฯ ภควโต หิ น สกลนีลกฺขิว โหติฯ นีลยุตฺตฎฺฐาเน ปนสฺส อุมฺมารปุปฺผสทิเสน อติวิสุเทฺธน นีลวเณฺณน สมนฺนาคตานิ อกฺขีนิ โหนฺติฯ ปีตยุตฺตฎฺฐาเน กณิการปุปฺผสทิเสน โลหิตวเณฺณนฯ โลหิตยุตฺตฎฺฐาเน พนฺธุชีวกปุปฺผสทิเสน โลหิตวเณฺณนฯ เสต ยุตฺตฎฺฐาเน โอสธิตารกสทิเสน เสตวเณฺณนฯ กาฬ ยุตฺตฎฺฐาเน อทฺทาริฎฺฐกสทิเสน กาฬวเณฺณน สมนฺนาคตานิ สุวณฺณวิมาเน อุคฺฆาฎิตมณิสีหปญฺชรสทิสานิ ขายนฺติฯ วุตฺตญฺหิ  ‘‘มํสจกฺขุมฺหิ ภควโต ปญฺจวณฺณา สํวิชฺชนฺติฯ นีโล จ วโณฺณ, ปีตโก จ วโณฺณ, โลหิตโก จ วโณฺณ, กโณฺห จ วโณฺณ, โอทาโต จ วโณฺณ อกฺขิโลมานิ จ ภควโต, ยตฺถ จ อกฺขิ โลมานิ ปติฎฺฐิตานิฯ ตํ นีลํ โหติ สุนีลํ ปาสาทิกํ ทสฺสเนยฺยํ อุมฺมารปุปฺผสมานํฯ ตสฺส ปรโต ปีตกํ โหติ  สุปีตกํ สุวณฺณวณฺณํ ปาสาทิกํ ทสฺสเนยฺยํ กณิการปุปฺผสมานํฯ อุภโต อกฺขิกุฎานิ ภควโต โลหิตกานิ โหนฺติ สุโลหิกานิ ปาสาทิกานิ ทสฺสเนยฺยานิ อินฺทโคปกสมานานิฯ มเชฺฌ กณฺหํ โหติ สุกณฺหํ อลูขํ สุทฺธํ ปาสาทิกํ ทสฺสเนยฺยํ อทฺทาริฎฺฐก สมานํฯ ตสฺส ปรโต โอทาตํ โหติ สุโอทาตํ เสตํ ปณฺฑรํ ปาสาทิกํ ทสฺสเนยฺยํ โอสธิตารกสมาน’’นฺติฯ ภควา ปน เตน มํสจกฺขุนา จตุรงฺคสมนฺนาคเต อนฺธกาเรปิ สมนฺตา โยชนํ ปสฺสติ ทิวา เจว รตฺติญฺจฯ</p>


<p>วุตฺตญฺหิ  –</p>


<p>‘‘เตน ภควา ปากติเกน มํสจกฺขุนา อตฺตภาว ปริยาปเนฺนน ปุริมสุจริตกมฺมาภินิพฺพเตฺตน สมนฺตา โยชนํ ปสฺสติ ทิวา เจว รตฺติญฺจฯ ยทาปิ จตุรงฺคสมนฺนาคโต อนฺธกาโร โหติ, สูริโย จ อตฺถงฺคมิโต โหติ, กาฬปโกฺข จ อุโปสโถ โหติ, ติโพฺพ จ วนสโณฺฑ โหติ, มหา จ กาฬเมโฆ อพฺภุฎฺฐิโต โหติ, เอวรูเปปิ จตุรงฺคสมนฺนาคเต อนฺธกาเร สมนฺตา โยชนํ ปสฺสติฯ นตฺถิ โส กุโฎฺฎ วา กวาฎํ วา ปากาโร วา ปพฺพโต วา คโจฺฉ วา ลตา วา อาวรณํ รูปานํ ทสฺสนายา’’ติฯ ตสฺมา อุปลกฺขณนเยน นีลกฺขีติ โถเมติฯ</p>


<p>ติ อายตปณฺหิฯ ปริปุณฺณปณฺหีติ อโตฺถฯ ปสติ พาธติ อเนน ปเรสนฺติ ปณฺหิ, ปาทสฺส ปจฺฉาภาโคฯ ปสธาตุ พาธเน ณิฯ สสฺส โหฯ  ปน ‘‘ปณ พฺยวหารถุตีสุ หิ ปณิยติ โวหาริยตีติ ปณฺหิ, ปาทสฺส ปจฺฉาภาโค’’ติ วุตฺตํฯ ทีฆา ปณฺหิ ยสฺส โสติ ทีฆปณฺหิ, สุคโตฯ ยถา หิ อเญฺญสํ อคฺค ปาโท ทีโฆ โหติฯ ปณฺหิมตฺถเก ชงฺฆา ปติฎฺฐาติ ปณฺหิํ  ตเจฺฉตฺวา ฐปิตา วิย โหติฯ น เอวํ ตถาคตสฺสฯ ตถาคตสฺส ปน จตูสุ โกฎฺฐาเสสุ เทฺว โกฎฺฐาสา อคฺคปาทา โหนฺติฯ ตติเย โกฎฺฐาเส ชงฺฆา ปติฎฺฐาติฯ จตุเตฺถ โกฎฺฐาเส อารเคฺคน วเฎฺฎตฺวา ฐปิตา วิย รตฺตกมฺพเล เคณฺฑุกสทิสา ปณฺหิ โหติฯ ตสฺมา ทีฆปณฺหีติ โถเมติฯ</p>


<p>ติ สุขุม อมล ฉวีติ ปทเจฺฉโทฯ สณฺหมลวิสุทฺธตโจ สณฺหมลวิรหิตตโจ วาติ อโตฺถฯ เอตฺถ จ สุขุมสโทฺท สณฺหวาจโก อนิปฺผนฺนปาฎิปทิโกฯ อถ วา สุขยติ สณฺหภาเวนาติ สุขุมํ, สณฺหํฯ สุขธาตุ ตกฺกริยํ อุมปจฺจโยฯ ตํสมงฺคีปุคฺคลํ กิลิฎฺฐํ มลติ ธาเรตีติ มลํ, รชาทิมลํฯ มลธาตุ ธารเณ อ, นตฺถิ มลเมติสฺสาติ อมลา, ฉวีฯ มํสํ ฉาเทตีติ ฉวีฯ ฉท ธาตุ สํวรเณ รวปจฺจโย อีปจฺจโย จฯ สุขุมา สณฺหา อมลา มลวิรหิตา ฉวี ยสฺสาติ สุขุมมลฉวี, สุคโตฯ ภควโต หิ สุวณฺณสินิทฺธสณฺหสรีรตฺตา กญฺจนสนฺนิภ ตจตฺตา จ รูปกาเย ปทุมปลาเส อุทกพินฺธุ วิย รโชชลฺลํ วา มลํ วา น ลิมฺปติฯ วุตฺตญฺหิ มชฺฌิมปณฺณาเส  –</p>


<p>‘‘สุขุมจฺฉวี โข ปน ภวํ โคตโม สุขุมตฺตา ฉวิยา รโชชลฺลํ กาเย น อุปลิมฺปตี’’ติฯ ตสฺมา สุขุม มลฉวีติ โถเมติฯ</p>


<p>ติ โถมฺยรส คส อคฺคีติ ปทเจฺฉโทฯ โถมิตพฺพ รสหรณสตฺตสหสฺสนฺหารู อุทฺธคฺคิกาติ อโตฺถฯ โถมิยตีติ โถโมฺย, นฺหารุฯ โถมธาตุ สีลาฆายํ โณฺยฯ มธุราทิเภทํ รสํ คเสนฺติ อโนฺต ปเวเสนฺตีติ รสคฺคสา, นฺหารุฯ รสสทฺทูปปทคสธาตุ อทเน อฯ อถ วา รสํ คสติ หรติ เอเตหีติ รสคฺคสา , นฺหารุฯ คสธาตุ หรเณ อฯ ธาตุสโทฺท หิ อเนกโตฺถฯ รสคฺคสานํ อคฺคาติ รสคฺคสคฺคา, เต เอตฺถ สนฺตีติ รสคฺคสคฺคี, นฺหารุฯ อสฺสถฺยเตฺถ อีปจฺจโยฯ โถโมฺย รสคฺคสคฺคี ยสฺส โสติ โถมฺยรสคฺคสคฺคี, สุคโตฯ ตถาคตสฺส หิ สตฺตรสหรณิสหสฺสานิ อุทฺธคฺคานิ หุตฺวา คีวายเมว ปฎิมุกฺกานิฯ ติลผลมโตฺตปิ อาหาโร ชิวฺหเคฺค ฐปิโต สพฺพํ กายํ อนุผรติฯ เตเนว มหาปธานํ ปทหนฺตสฺส เอกตณฺฑุลาทีหิปิ กฬายยูสปสเตนปิ กายสฺส ยาปนํ โหติฯ อเญฺญสํ ปน ตถา อภาวา น สกลกายํ โอชา ผรติฯ เตน เต พหฺวาพาธา โหนฺติฯ อิทํ ลกฺขณํ อปฺปาพาธตาสงฺขาตสฺส นิสฺสนฺทผลสฺสวเสน ปากฎํ โหติ, ตสฺมา โถมฺยรสคฺคสคฺคีติ โถเมติฯ</p>

</p>


<p> ทุติยคาถายํ ติ ปญฺจมารชิตวา พุโทฺธฯ ตสฺส ปน ปทสฺส สมจตฺตาลีสคฺคทโนฺตตฺยาทีหิ ปเทหิ ตุลฺยลิงฺคตฺตภาเวน สมฺพโนฺธฯ ติ จตฺตาลีสอคฺคทโนฺตติ ปทเจฺฉโทฯ สมจตฺตาลีส อุตฺตมทโนฺตติ อโตฺถฯ เอตฺถ จ อคฺคสโทฺท อุตฺตมวาจโก อนิปฺผนฺนปาฎิปทิโกฯ อถ วา อุตฺตมภาวํ อชติ คจฺฉตีติ อโคฺค, ทโนฺตฯ ทํสติ วิทํสติ โภชฺชมเนนาติ ทโนฺตฯ ทํสธาตุ ทํสเน ตฯ ตสฺส โนฺต ธาตฺวนฺตโลโปฯ สมจตฺตาลีสํ อโคฺค อุตฺตโม ทโนฺต ยสฺสาติ จตฺตาลีสคฺคทโนฺต, ชิโนฯ อุปริมหนุเก ปติฎฺฐิตา ทนฺตา วีสติ เหฎฺฐิเม วีสตีติ สมจตฺตาลีสทนฺตา โหนฺตีติ อโตฺถฯ อเญฺญสญฺหิ ปริปุณฺณทนฺตานมฺปิ ทฺวตฺติํสทนฺตา โหนฺติฯ ตถา คตสฺส ปน จตฺตาลีสํฯ ตสฺมา จตฺตาลีสคฺคทโนฺตติ โถเมติฯ</p>


<p>ติ  กกเจน ฉินฺทิตฺวา ฐปิโต วิย สมทโนฺตติ อโตฺถฯ ลปติ วทติ เอเตนาติ ลปนํ, มุขํฯ ลปธาตุ วทเน ยุฯ ตสฺมิํ ลปเน มุเข ชาโตติ ลปนโช, ทโนฺตฯ ตปฺปุริสสมาโสยํ, สมโก ลปนโช ทโนฺต ยสฺสาติ สมกลปนโช, ชิโนฯ  ปน ‘‘สมทโนฺต’’ติ ปาโฐ อตฺถิฯ อยเมวโตฺถฯ อเญฺญสญฺหิ เกจิ ทนฺตา อุจฺจา, เกจิ นีจาติ วิสมา โหนฺติฯ ตถาคตสฺส ปน อยปฎฺฎฉินฺนสงฺขปฎลํ วิย สมา โหนฺติฯ ตสฺมา สมกลปนโชติ โถเมติฯ</p>


<p>ติ อนฺตรอํสปีโนติ ปทวิภาโคฯ คาถาพนฺธวเสน ฉนฺทานุรกฺขณตฺถํ ปการาคมํ กตฺวา เอวํ วุตฺตํฯ ทฺวินฺนํ อํสานํ ขนฺธานํ อนฺตรํ เวมเชฺฌ ปริปุณฺณปิฎฺฐิตโลติ อโตฺถฯ เอตฺถ จ อํสสโทฺท ขนฺธเตฺถ วตฺตติฯ วุตฺตเญฺหตํ  ‘‘อํโส นิตฺถิ ภุชสิโร, ขโนฺธ ตสฺสนฺธิ ชตฺตุ ต’’นฺติฯ</p>


<p>อนติ ชีวติ เอเตนาติ อํโส, ขโนฺธฯ อนธาตุ ปาเณ โสปจฺจโยฯ นสฺส นิคฺคหิตาเทโสฯ สรีรสฺส อวยวภาเวน อนติ คจฺฉติ ปวตฺตตีติ วา อํโส, ทฺวินฺนํ อํสานํ ขนฺธานํ อนฺตรํ เวมชฺฌนฺติ อนฺตรํโส, ปิณติ ปูรตีติ ปีโน, ปิฎฺฐิตลํฯ ปิณธาตุ ปินเน ปูรเณ วา ณฯ ณสฺส โนฯ ทฺวินฺนํ อํสานํ ขนฺธานํ อนฺตรํ เวมเชฺฌ ปีนํ ปริปุณฺณํ ปิฎฺฐิตลํ ยสฺสาติ อนฺตรํสปฺปปีโน, ชิโนฯ อุตฺตรปทโลปพหุพฺพีหิสมาโสยํฯ อเญฺญสญฺหิ ตํ ฐานํ นินฺนํ โหติ, เทฺว ปิฎฺฐิโกฎฺฎา ปาฎิเอกฺกํ ปญฺญายนฺติฯ ตถาคตสฺส ปน กฎิโต ปฎฺฐาย มํสปฎลํ ยาว ขนฺธา อุคฺคมฺม สมุสฺสิตสุวณฺณผลกํ วิย ปิฎฺฐิํ ฉาเทตฺวา ปติฎฺฐิตํฯ ตสฺมา อนฺตรํสปฺปปีโนติ โถเมติฯ  ปน ‘‘จิตนฺตรํโส’’ติ ปาโฐฯ  ‘‘จิตนฺตรํ โสติ  อนฺตรํสํ วุจฺจติ ทฺวินฺนํ โกฎฺฎานมนฺตรํฯ ตํ ปริปุณฺณ มสฺสาติ อนฺตรํโส’’ติ วุตฺตํฯ</p>


<p>ติ จเกฺกน องฺกิตปาโทติ ปทเจฺฉโทฯ อฎฺฐสตปาทจกฺกลกฺขเณน ลกฺขิตปาทตโลติ อโตฺถฯ จเกฺกน อฎฺฐสตปาทจเกฺกน องฺกิโต ลกฺขิโต ปาโท เยน โสติ จเกฺกนงฺกิตปาโท, ชิโนฯ ตติยาพหุพฺพีหิ สมาโสยํฯ อเญฺญสญฺหิ ปาทตเล อฎฺฐสตปาทจกฺก ลกฺขณํ นตฺถิฯ ตถาคตสฺส ปาทตเลเอว วิจิตฺรํ อฎฺฐสต ปาทจกฺกลกฺขณํ อตฺถิฯ ตสฺมา จเกฺกนงฺกิตปาโทติ โถเมติฯ</p>


<p>วุตฺตญฺหิ  ‘‘เหฎฺฐา โข ปน ตสฺส โภโต โคตมสฺส ปาทตเลสุ จกฺกานิ ชาตานิ สหสฺสารานิ สเนมิกานิ สนาภิกานิ สพฺพาการปริปูรานี’’ติฯ อฎฺฐสตปาทจกฺกลกฺขณสรูปํ ปน โย ปาทปงฺกชมุทุตฺตลรา ชิเกหีติ คาถาวณฺณนายํ วุตฺตเมวาติฯ</p>


<p>ติ อวิวรทโนฺตฯ อวิวรทเนฺตน สมฺปโนฺนติ อโตฺถฯ วิวรติ ผุลฺลตีติ วิรโฬฯ วรธาตุ ผุลฺลเนโฬฯ อสฺสิฯ น วิรโฬ อวิรโฬ, นตฺถิ วิรโฬ เอตสฺสาติ อวิรโฬ, ทโนฺตฯ ทํสติ วิทํสติ ขาทนียํ วา โภชนียํ วา เอเตนาติ ทสโน, ทโนฺตฯ ทํสธาตุ ทํสเน ยุฯ นิคฺคหิตโลโปฯ อวิรโฬ ทสโน ทโนฺต ยสฺสาติ อวิรฬทสโน, ชิโนฯ อเญฺญสญฺหิ กุมฺภิลานํ วิย ทนฺตา วิรฬา โหนฺติฯ มจฺฉมํสาทีนิ ขาทนฺตานํ ทนฺตนฺตรํ ปูรติฯ ตถาคตสฺส ปน กนกลตาย สมุสฺสาปิตวชิร ปนฺติ วิย อวิรฬา ตุลิกาย ทสฺสิตปริเจฺฉทา วิย ทนฺตา โหนฺติ, ตสฺมา อวิรฬทสโนติ โถเมติฯ</p>


<p>ติ มารชิ อุสฺสงฺขปาโทติ ปทเจฺฉโทฯ เอตฺถ จ มารชีติ ปญฺจมารชิตวา พุโทฺธ กตฺตุภูโตฯ โส  หิ ปญฺจมาเร ชิตวาติ มารชีติ วุจฺจติฯ อุสฺสงฺขปาโทติ ปาทสฺส อุปริ ฐิเตน สงฺขสทิสตฺตา สงฺขนามิเกน โคปฺผเกน สมนฺนาคโตติ อโตฺถฯ สํสุฎฺฐุํ ปถวิํ ขนตีติ สเงฺขฯ สํปุพฺพขนุธาตุ อวทารเณ กฺวิฯ  ปน ‘‘สํสุฎฺฐุํ ขาทโนฺต ขณโนฺต คจฺฉตีติ สเงฺขฯ สมุทฺทชลปริยเนฺต จรมาโน คจฺฉติ จรตีติ อโตฺถ’’ติ วุตฺตํฯ สเงฺข วิยาติ สเงฺข, โคปฺผโกฯ ปาทสฺส อุทฺธํ อุปริ ฐิตํ สงฺขสทิสํ โคปฺผก มสฺสาติ อุสฺสงฺขปาโท, ชิโนฯ วุตฺตญฺหิ  ‘‘อุทฺธํ ปติฎฺฐิตโคปฺผกตฺตา อุสฺสงฺขา ปาทา อสฺสาติ อุสฺสงฺขปาโท’’ติฯ อเญฺญสญฺหิ ปิฎฺฐิปาเท โคปฺผกา โหนฺติฯ เตน เตสํ ปาทา อาณิพทฺธา วิย พทฺธา โหนฺติฯ น ยถาสุขํ ปริวตฺตนฺติฯ คจฺฉนฺตานํ ปาทตลานิ น ทิสฺสนฺติฯ ตถาคตสฺส ปน อภิรูหิตฺวา อุปริ โคปฺผกา ปติฎฺฐหนฺติฯ เตนสฺส นาภิโต ปฎฺฐาย อุปริมกาโย นาวาย ฐปิต สุวณฺณปฎิมา วิย นิจฺจโล โหติฯ อโธกาโยว อิญฺชติฯ สุเขน ปาทา ปริวตฺตนฺติฯ ปุรโตปิ ปจฺฉโต อุภยปเสฺสสุปิ ฐตฺวา ปสฺสนฺตานํ ปาทตลานิ ปญฺญายนฺติฯ น หตฺถีนํ วิย ปจฺฉโตเยวาติฯ ตสฺมา อุสฺสงฺขปาโทติ โถเมติฯ</p>


<p>ติ เอตฺถ ติฎฺฐโนฺต โน นมโนฺต อุภย กรมุทุนา ชณฺณุกานิ อามสโนฺตติ ปทวิภาโคฯ ติ ฐิตโกวฯ ติ อนมมาโน หุตฺวาฯ ติ สุขุเมน หตฺถทฺวเยนฯ ติ ชงฺฆานิฯ ชายติ คมนาคมนํ อเนนาติ ชณฺณุ, ชนธาตุ ชนเน ณุฯ โสเอว ชณฺณุกา, ชโงฺฆรูนํ สนฺธิ ลพฺภติฯ ตานิฯ ติ ปริมชฺชิตุํ สโกฺกโนฺตฯ เอตฺถ จ ติฎฺฐโนฺต โนนมโนฺตติ อิมินา ตถาคตสฺส อขุชฺชอวามนภาโว ทีปิโต ฯ อวเสสชนา หิ ขุชฺชา วา โหนฺติ วามนา วาฯ ขุชฺชานํ อุปริมกาโย อปริปุโณฺณ โหติ วามนานํ เหฎฺฐิมกาโยฯ เต อปริปุณฺณกายตฺตา น สโกฺกนฺติ โนนมโนฺต ชณฺณุกานิ ปริมชฺชิตุํฯ ตถาคโต ปน ปริปุณฺณอุภยกายตฺตา สโกฺกติ, ตสฺมา ติฎฺฐโนฺต…เป.… ชณฺณุกา นามสโนฺตติ โถเมติฯ</p>


<p>ติ สุวณฺณาลิโงฺค วิย สมวฎฺฎิตคลิโกฯ วุตฺตญฺหิ  ‘‘สมวฎฺฎกฺขโนฺธ’’ติฯ ปริมณฺฑลา กาเรน วฎฺฎติ ปวตฺตตีติ วโฎฺฎ, ปริมณฺฑโลฯ วฎฺฎธาตุ วฎฺฎเน อฯ โภชนํ ขาทติ เอเตน คเลนาติ ขโนฺธ, คโลฯ ขาทธาตุ ขาทเน ภกฺขเน วา กฺวิปจฺจโยฯ ขาทามคมานํ ขนฺธนฺธคนฺธาติ สุเตฺตน ปทสิทฺธิ เวทิตพฺพาฯ  ปน ‘‘กํ มตฺถกํ ทธาตีติ กโนฺธฯ โสเอว กการสฺส ขการกรณวเสนา’’ติ วุตฺตํฯ วโฎฺฎ สมปริมณฺฑโล ขโนฺธ คโล ยสฺสาติ วฎฺฎกฺขโนฺธ, ชิโนฯ ยถา หิ เอเก โกญฺจา วิย พกา วิย วราหา วิย จ ทีฆคลา วงฺกคลา ปุถุคลา จ โหนฺติฯ กถนกาเล สิราชลํ ปญฺญายติฯ มโนฺท สโร นิกฺขมติ, น เอวํ ตสฺสฯ ตถาคตสฺส ปน สุวฎฺฎิตสุวณฺณาลิงฺคสทิโส ขโนฺธ คโล โหติฯ กถนกาเล สิราชลํ น ปญฺญายติฯ เมฆสฺส วิย คชฺชโต สโร มหา โหติฯ ตสฺมา วฎฺฎกฺขโนฺธติ โถเมติฯ</p>


<p>ปุน ชิโนติ พุโทฺธ กตฺตุภูโตฯ ตสฺส ปน ปทสฺส โคตรุณปขุมโกตฺยาทีหิ ปเทหิ ตุลฺยลิงฺคตฺตภาเวน สมฺพโนฺธฯ ติ ตํมุหุตฺตชาตรตฺต วจฺฉสฺส จกฺขุภโณฺฑ วิย วิปฺปสนฺนจกฺขุภโณฺฑ, วิปฺปสนฺนจกฺขุภเณฺฑน สมนฺนาคโต วาฯ เอตฺถ จ ปขุมโกติ สกลํ จกฺขุภณฺฑํ อธิเปฺปตํฯ จกฺขุภณฺฑนฺติ จกฺขุปริวารํฯ จกฺขุภณฺฑนฺติ อกฺขิทลนฺติ เกจิฯ อกฺขิทลปตฺตนฺติ วทนฺติ อเญฺญฯ อกฺขิทเล หิ  ปน สทฺธิํ อกฺขิพิมฺพนฺติ เวทิตพฺพํฯ อยํ ปเนตฺถ วจนโตฺถฯ ปตติ จกฺขุํ ปริวาเรติ เอเตนาติ ปขุมํ, ปมฺหาทิปริวารํฯ ปตธาตุ ปริวาเร อุโมฯ ตการสฺส โขฯ อถ วา อกฺขิโน ปกฺขทฺวเย ชาตนฺติ ปขุมํ, ปมฺหํฯ ชาตตทฺธิเต อุโมฯ ปกฺขุมนฺติ วตฺตเพฺพ กการโลปวเสน ปขุมนฺติ วุจฺจติฯ ปขุมํเยว ปขุมโกฯ โคตรุณสฺส ตํมุหุตฺตชาตรตฺตวจฺฉสฺส ปขุมํ วิย ปขุมํ ยสฺส โสติ โคตรุณปขุมโก, ชิโนฯ โคตรุณสฺส ตํมุหุตฺตชาตรตฺตวจฺฉสฺส ปขุมสทิสํ วิปฺปสนฺนจกฺขุภณฺฑํ อตฺถีติ อโตฺถฯ อเญฺญสญฺหิ อกฺขิภโณฺฑ อปริปุโณฺณ โหติฯ หตฺถิมูสิกกากาทีนํ อกฺขิสทิเสหิ วินิคฺคเตหิ คมฺภีเรหิปิ อกฺขีหิ สมนฺนาคตาฯ ตถาคตสฺส ปน โธวิตฺวา มชฺชิตฺวา ฐปิตมณิคุฬิกา วิย มุทุสินิทฺธนีล สุขุมปขุมาจิตานิ อกฺขีนิ โหนฺติฯ ตสฺมา โคตรุณปขุมโกติ โถเมติฯ</p>


<p>ติ สีหสฺส ปุพฺพฑฺฒกาโย วิย ปริปุณฺณกาโยฯ วาตาตปาทิปริสฺสยํ สหติ ขมตีติ สีโห, สหธาตุ ขมเน อฯ อีการาคโมฯ อถ วา สูกรมหิํสาทโย สเตฺต หิํสตีติ สีโหฯ หิํสธาตุ หนเน ณฯ หิํโสติ วตฺตเพฺพ อกฺขรวิปริยาเยน สีโหติ วุจฺจติฯ อถ วา สพฺพิริยาปเถสุ ทฬฺหวีริยตฺตา สุฎฺฐุ อีหติ วายมตีติ สีโห, เกสรสีโหฯ สุปุพฺพ อีหธาตุ เจตายํ อฯ เตน วุตฺตํ  ‘‘สหหิํส อีหาวสา, สีหสทฺทคติํ วเท’’ติฯ สีหสฺส ปุพฺพเฑฺฒ ชาโต กาโย วิย ปริปุณฺณกาโย ยสฺสาติ สีหปุพฺพฑฺฒกาโย, ชิโนฯ ยถา หิ สีหสฺส ปุพฺพฑฺฒกาโยว ปริปุโณฺณ โหติ, น เอวํ ตสฺสฯ ตถาคตสฺส ปน กาโย สพฺพปริปุโณฺณติ อโตฺถฯ สีหสฺส ปน ปุริมกาโยว ปริปุโณฺณ โหติ, ปจฺฉิม กาโย  อปริปุโณฺณฯ ตถาคตสฺส ปน สีหสฺส ปุพฺพฑฺฒกาโยอิว สโพฺพ กาโย ปริปุโณฺณฯ โสปิ สีหเสฺสว น ตตฺถ ตตฺถ วินตุนฺนตาทิวเสน ทุสฺสณฺฐิต วิสณฺฐิโตฯ ทีฆยุตฺตฎฺฐาเน ปน ทีโฆฯ รสฺสกิสถูล อนุวฎฺฎิตยุตฺตฎฺฐาเนสุ ตถาวิโธว โหติฯ วุตฺตเญฺหตํ ‘‘มนาปิเย จ โข ภิกฺขเว กมฺมวิปาเก ปจฺจุปฎฺฐิเต เยหิ อเงฺคหิ ทีเฆหิ โสภติ, ตานิ องฺคานิ ถูลานิ สณฺฐหนฺติฯ เยหิ อเงฺคหิ กิเสหิ โสภติ, ตานิ องฺคานิ กิสานิ สณฺฐหนฺติฯ เยหิ อเงฺคหิ วเฎฺฎหิ โสภติ, ตานิ องฺคานิ วฎฺฎานิ สณฺฐหนฺตี’’ติฯ อิติ นานาจิเตฺตน ปุญฺญจิเตฺตน จิตฺติโต ทสหิ ปารมีหิ สชฺชิโต ตถาคตสฺส อตฺตภาโว ตสฺส โลเก สพฺพสิปฺปิโน วา อิทฺธิมโนฺต วา ปติรูปกมฺปิ กาตุํ น สโกฺกนฺติฯ ตสฺมา สีหปุพฺพฑฺฒกาโยติ โถเมติฯ</p>

</p>


<p> ตติย คาถายํ ติ พุโทฺธ กตฺตุภูโตฯ ตสฺส ปน ปทสฺส สตฺตปฺปีโนตฺยาทีหิ ปเทหิ ตุลฺยลิงฺคตฺตภาเวน สมฺพโนฺธฯ  ทฺวิหตฺถปาท อํสกูฎ เอกคลวเสน สตฺตสุ ฐาเนสุ ปริปุณฺณมํสิโกติ อโตฺถฯ อาจริยา ปน ปริปุณฺณทฺวิหตฺถปาท อํสกูฎ ขนฺธสงฺขาตสตฺตฎฺฐาโนติ อตฺถํ วทนฺติฯ มํเสน ปีณติ ปริปูรตีติ ปีโนฯ ปีณเต ปริปูรเต วา ปีโนฯ ปีณธาตุ ปีณเน, ปูรเณ วา ณฯ ณสฺส โนฯ เทฺว หตฺถปิฎฺฐิโย เทฺว ปาทปิฎฺฐิโย เทฺว อํสกูฎานิ เอกคโล จาติ สตฺตสุ ฐาเนสุ ปีโน ปริปุโณฺณ มํโส อสฺสาติ สตฺตปีโน, สุคโต ลพฺภติฯ อเญฺญสญฺหิ หตฺถปาทปิฎฺฐีสุ นฺหารุชาลา ปญฺญายนฺติ อํสกูฎคเลสุ อฎฺฐิโกฎิโยฯ เต มนุสฺสา เปตา วิย ขายนฺติฯ น ตถาคโตฯ ตถาคโต ปน สตฺตสุ ฐาเนสุ  ปริปุณฺณมํสุสฺสทตฺตา นิคุฬนฺหารุชาเลหิ หตฺถปิฎฺฐาทีหิ วเฎฺฎตฺวา ฐปิตสุวณฺณวณฺณาลิงฺคสทิเสน คเลน สีลารูปกํ วิย จิตฺตกมฺมรูปกํ วิย จ ขายติ, ตสฺมา สตฺตปฺปีโนติ โถเมติฯ</p>


<p> ปน ‘‘สตฺตุสฺสโท’’ติ ปาโฐฯ ตสฺส ปน สตฺตสุ ฐาเนสุ ปริปุณฺณมํสุสฺสโทติ อโตฺถ ทฎฺฐโพฺพฯ</p>


<p>ติ ทีฆองฺคุลีติ ปทเจฺฉโทฯ สมอายตหตฺถ ปาทงฺคุลีติ อโตฺถฯ องฺคติ อุทฺธํ คจฺฉตีติ องฺคุลิฯ องฺคติ ตํ ตํ กายงฺคํ ปรามสติ เอตายาติ วา องฺคุลิ, กรสาขาฯ อคิธาตุ คติยํ อุลิปจฺจโยฯ อถ วา องฺคํ กายงฺคํ อุลติ คจฺฉติ ปรามสติ เอตายาติ องฺคุลิ, กรสาขาฯ องฺค สทฺทูปปทอุลธาตุ คติยํ อิฯ สมทีฆา องฺคุลิ หตฺถ ปาทงฺคุลิ ยสฺส โสติ ทีฆงฺคุลิ, สุคโตฯ สมทีฆา หตฺถปาทงฺคุลิ อตฺถีติ อโตฺถฯ ยถา หิ อเญฺญสํ กาจิ องฺคุลิ ทีฆา โหติ กาจิ รสฺสา, น เอวํ ตถาคตสฺสฯ ตถาคตสฺส ปน มกฺกฎเสฺสว ทีฆหตฺถปาทงฺคุลิโย มูเล ถูลา อนุปุเพฺพน คนฺตฺวา อเคฺค ตนุกา นิยฺยาสเตเลน มทฺทิตฺวา วฎฺฎิตหริตาลวฎฺฎสทิสา โหนฺติฯ ตสฺมา ทีฆงฺคุลีติ โถเมติฯ ติ มอถาติ ปทเจฺฉโทฯ มกาโร หิ ปทสนฺธิกโรฯ อถาติ อตฺถนฺตเร นิปาโตฯ ตทญฺญนฺติ อโตฺถฯ</p>


<p>ติ โลมกูปเอกโลโมติ ปทเจฺฉโทฯ เอเกกโลมกูเป เอเกกชาตโลโมติ อโตฺถฯ จมฺมมํสํ ลุนาติ ฉินฺทตีติ โลโม, วฑฺฒมานํ ลุนิตพฺพนฺติ วา โลโม, ลูธาตุ เฉทเน มนิปจฺจโยฯ กุวุจฺจติ อุทกํ, ตํ ปาติ รกฺขตีติ กูโปฯ กุปุพฺพปาธาตุ รกฺขเน กฺวิฯ อุสฺส ทีโฆฯ กูโป วิยาติ กูโป, อถ วา  กุวุจฺจติ โลมํ, ตํ ปาติ รกฺขตีติ กูโปฯ  ปน ‘‘กุสเทฺท โปฯ ทีฆาทิฯ กูโปฯ เกน อุภตีติ วา กูโปฯ ภสฺส โป’’ติ วุตฺตํฯ โลมสฺส กูโป โลมกูโปฯ ตสฺมิํ ตสฺมิํ ชาโต เอเกก โลโม ยสฺสาติ โลมกูเปกโลโม, สุคโตฯ ยถา หิ อเญฺญสํ เอเกกสฺมิมฺปิ โลมกูเป อเนกานิ โลมานิ ชายนฺติ, น เอวํ ตถาคตสฺสฯ ตถาคตสฺส ปน เอเกกสฺมิํ โลมกูเป เอเกกโลโม ชายติฯ วุตฺตญฺหิ  ‘‘เอเกกโลโม โข ปน ภวํ โคตโมฯ เอเกกานิ โลมานิ โลมกูเปสุ ชาตา นี’’ติฯ ตสฺมา โลมกูเปกโลโมติ โถเมติฯ</p>


<p>ติ สมฺปโนฺนโอทาตทาโฐติ ปทเจฺฉโทฯ สมฺปนฺนสุกฺกทาโฐติ อโตฺถฯ สมฺปชฺชตีติ สมฺปโนฺนฯ สํปุพฺพปทธาตุ คติยํ ตฯ ตสฺส อโนฺนฯ อวทายติ อวขณฺฑิยติ อญฺญวโณฺณภาสนฺติ โอทาโตฯ อวปุพฺพ ทาธาตุ อวขณฺฑเน ตฯ ทํสติ โอทนาทิํ เอตายาติ ทาโฐ, ทนฺตวิเสโสฯ ทํสธาตุ ทํสเน โฐฯ ทํสิสฺส ทาฯ สมฺปโนฺน จ โอทาโต จ ทาโฐ ยสฺสาติ สมฺปโนฺน ทาตทาโฐ, สุคโตฯ อเญฺญสญฺหิ ปูติทนฺตา อุฎฺฐหนฺติฯ เตน กาจิ ทาฐา กาฬาปิ วิวณฺณาปิ โหนฺติฯ ตถาคโต ปน สุกฺกทาโฐ โอสธิตารกมฺปิ อติกฺกมฺม วิโรจมานาย ปภาย สมนฺนาคตทาโฐ โหติฯ  ปน ‘‘สุสุกฺกทาโฐ’’ติ ปาโฐฯ อยเมวโตฺถฯ ตสฺมา สมฺปโนฺนทาตทาโฐติ โถเมติฯ</p>


<p>ติ สุวเณฺณน สทิสจโมฺมฯ กนติ ทิพฺพติ โอภาเสนาติ กนกํฯ กนิยติ อิจฺฉิยติ มนุเสฺส หีติ วา กนกํ, สุวณฺณํฯ กนธาตุ ทิตฺติคติกนฺตีสุ อกปจฺจโย, สํสทิเสน อมติ คจฺฉติ ปวตฺตตีติ สมํฯ สํปุพฺพอมธาตุ คติยํ อฯ ตจติ มํสํ ฉาเทติ สํวรติ วาติ  ตโจ, ตจติ ทิพฺพติ สุวโณฺณภาเสนาติ วา ตโจ, จมฺมํฯ ตจธาตุ สํวรณทิตฺตีสุ อฯ กนเกน สุวเณฺณน สโม สทิโส ตโจ ยสฺสาติ กนก สมตโจ, สุคโตฯ ยถา หิ อเญฺญสํ ตโจ โกจิ นีลตโจ เสตตโจ ปีตตโจ โหติ, น เอวํ ตถาคตสฺสฯ ตถาคตสฺส ปน ชาติหิงฺคุลเกน มชฺชิตฺวา นิสทาย ฆํสิตฺวา เครุกปริกมฺมํ กตฺวา ฐปิต ฆนสุวณฺณรูปกํ วิย กญฺจนสทิสตโจ โหติฯ  ปน ‘‘สุวณฺณวโณฺณ กญฺจนสนฺนิภตฺตโจ’’ติ วุโตฺตฯ เอตฺถ จ สุวณฺณวโณฺณ วิย วโณฺณ ยสฺสาติ สุวณฺณวโณฺณ, กญฺจเนน สนฺนิภํ สทิสํ ตจมสฺสาติ กญฺจนสนฺนิภตฺตโจติ วจนโตฺถ กาตโพฺพฯ เอตฺถ จ สุวณฺณวณฺณนฺติ อิมินา ตถาคตสฺส ฆนสินิทฺธสณฺหสรีรตํ ทเสฺสติฯ กญฺจนสนฺนิภตฺตโจติ อิมินา ฉวิวณฺณํ ทเสฺสติฯ อถ วา เววจนเมตํ ปททฺวยํฯ ตสฺมา กนกสมตโจติ โถเมติฯ</p>


<p>ติ นีลํ อุทฺธํ อคฺคโลโมติ ปทเจฺฉโทฯ นีลํ อุทฺธํ อคฺคา โกฎิ หุตฺวา มุขโสภํ อุโลฺลกยมาโน วิย ฐิตโลโม, นีลานิ อุทฺธํ อคฺคานิ โกฎีนิ หุตฺวา ฐิตานิ โลมานิ ยสฺสาติ นีลมุทฺธคฺคโลโม, สุคโตฯ ยถา หิ อเญฺญสํ โลมานิ เหฎฺฐา อคฺคานิ หุตฺวา ติฎฺฐนฺติ, น เอวํ ตถาคตสฺสฯ ตถาคตสฺส ปน โลมานิ อาวฎฺฎปริโยสาเน อุทฺธํ อคฺคานิ หุตฺวา มุขโสภํ อุโลฺลกยมานานิ วิย ติฎฺฐนฺติฯ วุตฺตเญฺหตํ  ‘‘อุทฺธคฺคโลโม ภวํ โคตโมฯ อุทฺธคฺคานิ โลมานิ ชาตานิ นีลานิ อญฺชนวณฺณานิ กุณฺฑลาวฎฺฎานิ ปทกฺขิณาวฎฺฎกชาตานี’’ติฯ ตสฺมา นีลมุทฺธคฺคโลโมติ โถเมติฯ</p>


<p>ติ ตถาคโตฯ โส หิ อนญฺญพุโทฺธ หุตฺวา สามํเยว จตฺตาริ สจฺจานิ พุชฺฌตีติ สมฺพุโทฺธติ วุจฺจติฯ ตสฺส  ปน ปทสฺส ถูลชิโวฺหตฺยาทีหิ ตีหิ ปเทหิ ตุลฺยลิงฺคตฺตภาเวน สมฺพโนฺธฯ</p>


<p>ติ มุทุทีฆปุถุล ชิวฺหาย สมฺปโนฺนติ อโตฺถฯ คาถาพนฺธวเสน หิ มุทุทีฆสทฺทโลปํ กตฺวา เอวํ วุตฺตํฯ เตน วุตฺตํ  ‘‘มุทุชิวฺหา ทีฆา ถูลา วณฺณ สมฺปนฺนา’’ติฯ ถูลติ พฺรูหตีติ ถูลา, ชิวฺหาฯ ถูลธาตุ พุทฺธิยํ อฯ ชีวติ ปาณํ ธาเรตีติ ชิวฺหา, รสนาฯ ชีวธาตุ ปาณธารเณ หปจฺจโยฯ ชีวนฺติ สตฺตา เอเตน รเสนาติ ชีวิตํ, ฉพฺพิธรโสฯ ตํ อวฺหายตีติ ชิวฺหา, ชิวฺหาปสาทรูปํฯ สมฺภารชิวฺหา ฐานูปจาเรน ลพฺภติฯ ชีวิตสทฺทูปปท อวฺหธาตุ อวฺหายเน อฯ ชีวิตอวฺหาติ วตฺตเพฺพ นิรุตฺตินเยน วิตสทฺทโลปํ กตฺวา ชิวฺหาติ วุตฺตํฯ ถูลา มหนฺตา ทีฆา มุทุกา ชิวฺหา ยสฺสาติ ถูลชิโวฺห, สมฺพุโทฺธฯ อเญฺญสญฺหิ ชิวฺหา ถูลาปิ โหติ กิสาปิ รสฺสาปิ ถทฺธาปิ วิสมาปิฯ ตถาคตสฺส ปน มุทุชิวฺหา ทีฆา ปุถุลา วณฺณ สมฺปนฺนา โหติฯ โส ตํ ลกฺขณํ ปริเยสิตุํ อาคตานํ พฺรหฺมายุพฺราหฺมณาทีนํ กงฺขาวิโนทนตฺถํ ชิวฺหาย มุทุกตฺตา ตํ ชิวฺหํ กถินสูจิ วิย วเฎฺฎตฺวา อุโภปิ นาสิกาโสตานิ ปรามสติ, ทีฆตฺตา อุโภ กณฺณโสตานิ ปรามสติ, ปุถุลตฺตา เกสนฺตปริโยสานํ เกวลมฺปิ นลาฎํ ปฎิจฺฉาเทติ, เอวํ ตสฺสา มุทุทีฆปุถุลภาวํ ปกาเสโนฺต กงฺขาวิโนเทติ, เอวํ ติลกฺขณสมฺปนฺนํ ชิวฺหํ สนฺธาย ถูล ชิโวฺหติ โถเมติฯ  ปน ‘‘ปหูตชิโวฺห’’ติ ปาโฐฯ อยเมวโตฺถฯ</p>


<p>ติ อตฺถนฺตรเตฺถ นิปาโตฯ ตทญฺญนฺติ อโตฺถฯ ติ สีหสฺส เหฎฺฐา หนุ วิย ปริปุณฺณ หนุโกฯ สีหสทฺทโตฺถ เหฎฺฐา วุโตฺตเยวฯ หนติ โอทนาทีนํ วณฺณวิเสสํ นาเสตีติ หนุฯ หนธาตุ หิํสายํ อุฯ สีหสฺส เหฎฺฐา หนุ วิย หนุ ยสฺสาติ สีหหนุโก , สมฺพุโทฺธฯ สมาสเนฺต โกฯ สีหสฺส หิ เหฎฺฐิมหนุเมว ปริปุณฺณํ โหติ, น อุปริมํฯ ตถาคตสฺส ปน สีหสฺส เหฎฺฐิมํ วิย เทฺวปิ ปริปุณฺณานิ ทฺวาทสิยํ ปกฺขสฺส จนฺทสทิสานิ โหนฺติฯ ตสฺมา สีหหนุโกติ โถเมติฯ</p>


<p>ติ กุสเลน วฑฺฒกินา วาตปาเน สมฺมาโยชิตชาลํ วิย จเมฺมน อปฺปฎิพทฺธหตฺถปาทงฺคุลนฺตโรฯ ชลติ ทิพฺพตีติ ชาลํ, ชลธาตุ ทิตฺติยํ ณฯ ชาลํ อสฺส อตฺถิ ตสฺมิํ วา วิชฺชตีติ ชาลิกํ, วาตปานํฯ อสฺสถฺยเตฺถ ณิโกฯ อถ วา ชาลํ เอว ชาลิกํฯ ปชฺชติ คจฺฉติ เอเตนาติ ปาโท, จรโณฯ ปทธาตุ คมเน ณฯ ตํ ตํ ภารํ หรตีติ หโตฺถ, กโรฯ หรธาตุ หรเณ โถฯ ชาลิกํ วิย หตฺถปาทงฺคุลนฺตรํ ยสฺสาติ ชาลิกปฺปาทหโตฺถ, สมฺพุโทฺธฯ กุสเลน วฑฺฒกินา วาตปาเน สมฺมาโยชิตานิ ชาลสทิสานิ หตฺถปาทงฺคุลนฺตรานิ โหนฺติฯ น จ จเมฺมน ปฎิพทฺธองฺคุลนฺตรานีติ อโตฺถฯ เอตฺถ ชาลิกปฺปาทหตฺถงฺคุลนฺตรนฺติ วตฺตเพฺพ อุตฺตรปทโลเปน เอวํ วุตฺตํฯ จเมฺมน ปฎิพทฺธหตฺถปาทงฺคุลนฺตโร หิ ผณหตฺถโก ปุริสโทเสน อุปหโต ปพฺพชฺชมฺปิ น ลภติฯ ตถาคตสฺส ปน จตโสฺส หตฺถงฺคุลิโย ปญฺจปิ ปาทงฺคุลิโย เอกปฺปมาณา โหนฺติฯ ตาสํ เอกปฺปมาณ ตาย ยวลกฺขณํ อญฺญมญฺญํ ปฎิวิชฺฌิตฺวา ติฎฺฐติฯ อถสฺส หตฺถปาทา กุสเลน วฑฺฒกินา สมฺมาโยชิตชาลวาต ปานสทิสา โหนฺติ, ตสฺมา ชาลิกปฺปาทหโตฺถติ โถเมติฯ  ปน ‘‘ชาลหตฺถปาโท’’ติ ปาโฐฯ อยเมวโตฺถฯ</p>


<p>ติ พุโทฺธ กตฺตุวเสนฯ โส หิ นาถติ วิเนยฺยานํ หิตปฎิปตฺติํ ยาจติ, ปรสนฺตานคตํ วา กิเลสพฺยสํ อุปตาเปติ, ปรเมน จิตฺติสฺสริเยน สมนฺนา คโต ฯ สพฺพสเตฺต วา คุเณหิ อีสติ อภิภวติ, เวเนยฺยานํ หิตสุขํ วา อาสีสตีติ นาโถติ วุจฺจติฯ วุตฺตญฺหิ  ‘‘นาถธาตุ ยาจเน อุปตาเป อิสฺสริเย อาสิสเน จาติ จตูสฺวเตฺถสุ ปวตฺตตี’’ติฯ</p>


<p>ตสฺส ปน ปทสฺส อุณฺหีสสีโสติปเทน ตุลฺยลิงฺคตฺตภาเวน สมฺพโนฺธฯ ติ รโญฺญ พทฺธอุณฺหีส ปโฎฺฎ วิย วิโรจมาโน ปกติมํสปิณฺฑสงฺขาโต อุณฺหีสปฎฺฎสีโสฯ นลาเฎ นหิยติ พนฺธิยตีติ อุณฺหีโสฯ อุปุพฺพนหธาตุ พนฺธเน, อีโสฯ วณฺณวิกาโรฯ วุตฺตญฺหิ  –</p>


<p>
‘‘วณฺณาคโม วณฺณวิปริยาโย,  
  
เทฺว จาปเร วณฺณวิการนาสา;  
  
ธาตูนมตฺถาติสเยน โยโค,  
  
ตทุจฺจเต ปญฺจวิธํ นิรุตฺติ’’นฺติฯ  
</p>
  
<p>ตตฺถ จ อวิชฺชมานสฺส อาคมา วณฺณาคโม นามฯ วิชฺชมานอกฺขรานํ เหฎฺฐุปริยายวเสน วณฺณวิปริยาโย นามฯ อญฺญกฺขรสฺส อญฺญกฺขราปชฺชนตา วณฺณวิกาโร นามฯ วิชฺชมานกฺขรวินาโส วณฺณวินาโส นามฯ ตตฺถ ตตฺถ ยถาโยคํ วิเสสตฺถโยโค ธาตูนํ อตฺถาติสย โยโค นามาติ อธิปฺปาโยฯ เอตฺถ ปน นการสฺส ณการํ กตตฺตา วณฺณวิกาโรติ ทฎฺฐโพฺพฯ มาลาทิํ สิยติ พนฺธิยตีติ สีโส, อุตฺตมโงฺคฯ สิธาตุ พนฺธเน อีโสฯ ราชูนํ อุณฺหีสปเฎฺฎน เวฐิตสีโส วิย สีโส ยสฺสาติ อุณฺหีสสีโสฯ อถ วา ราชูนํ อุณฺหีสํ วิย สพฺพตฺถ ปริมณฺฑลสีโส ยสฺสาติ อุณฺหีสสีโส, นาโถฯ</p>


<p>วุตฺตญฺหิ  ‘‘อุณฺหีสสีโสติ อิทํ ปริปุณฺณนลาฎเญฺจว ปริปุณฺณสีสญฺจาติ เทฺว อตฺถวเส ปฎิจฺจ วุตฺตํฯ ตถาคตสฺส หิ ทกฺขิณกณฺณจูฬิกโต ปฎฺฐาย มํสปฎํ  อุฎฺฐหิตฺวา สกลํ นลาฎํ ฉาทยมานํ ปูรยมานํ คนฺตฺวา วามกณฺณจูฬิกาย ปติฎฺฐิตํฯ รโญฺญ พทฺธอุณฺหีสปโฎฺฎ วิย วิโรจติฯ ปจฺฉิมภวิกโพธิสตฺตานํ กิร อิมํ ลกฺขณํ วิทิตฺวา ราชูนํ อุณฺหีสปฎฺฎํ อกํสุฯ อยํ ตาว เอโก อโตฺถฯ อเญฺญ ปน ชนา อปริปุณฺณสีสา โหนฺติฯ เกจิ กปิสีสา, เกจิ ผลสีสา, เกจิ อฎฺฐิสีสา, เกจิ ตุมฺพ สีสา, เกจิ ปพฺภารสีสาฯ ตถาคตสฺส ปน อารเคฺคน วเฎฺฎตฺวา ฐปิตํ วิย สุปริปุณฺณํ อุทกปุปฺผุลสทิสํ สีสํ โหติฯ ตตฺถ ปุริมนเยน อุณฺหีสเวฐิตสีโส วิยาติ อุณฺหีสสีโสฯ ทุติยนเยน อุณฺหีสํ วิย สพฺพตฺถ ปริมณฺฑล สีโสติ อุณฺหีสสีโส’’ติฯ  ‘‘เทฺว อตฺถ วเส ปฎิจฺจ วุตฺตนฺติ, ยสฺมา พุทฺธา จกฺกวตฺติโน จ ปริปุณฺณ นลาฎตาย ปริปุณฺณสีสพิมฺพตาย อุณฺหีสสีสาติ วุจฺจนฺติฯ ตสฺมา เต เทฺว อตฺถวเส ปฎิจฺจ อุณฺหีสสีโสติ วุตฺต’’นฺติ วเณฺณติฯ ตสฺมา อุณฺหีสสีโสติ โถเมติฯ</p>


<p>นฺติ อิมินา วุตฺตปฺปกาเรน นิโคฺรธพิโมฺพตฺยาทินา ทฺวตฺติํสมหาปุริสลกฺขณคุเณน สมฺปนฺนํฯ อิติเอวํ วุตฺตปฺปการํ คุณํ อิติคุณํฯ เตน สห อิโต ปโตฺตติ อิติคุณสหิโต, มเหสีฯ อเญฺญ หิ ทฺวตฺติํส มหาปุริสลกฺขเณหิ สมฺปนฺนา น โหนฺติ, จกฺกวตฺติราชาโน มหาปุริสลกฺขเณหิ สมฺปนฺนาปิ ฐเปตฺวา โกโสหิตวตฺถ คุยฺหลกฺขณํ อวเสเสหิ สมฺปนฺนา โหนฺติฯ ตถาคโตเยว สพฺพมหาปุริสลกฺขเณหิ สมนฺนาคโตฯ ตสฺมา ภควนฺตํเยว อิติคุณสหิตนฺติ โถมนํ อรหตีติ วุตฺตํ โหติฯ นฺติ สีลกฺขนฺธาทิเก จ นิพฺพานญฺจ เอสติ คเวสตีติ มเหสีฯ ตํ มเหสิํ อหํ ตีหิ ทฺวาเรหิ นมามิ วนฺทามีติ สมฺพโนฺธฯ</p>

</p>


<p> อยํ  ปน อิมาสุ ตีสุ คาถาสุ ฯ พุโทฺธ กตฺตุภูโต นิโคฺรธพิโมฺพ นิโคฺรธสฺส ปริมณฺฑโล วิย ปริมณฺฑลสรีโร มุทุกรจรโณ สณฺหหตฺถปาโท, พฺรหฺมโฆโส พฺรหฺมุโน สโร วิย อฎฺฐงฺคสมฺปนฺนสรวโนฺต, เอณิชงฺฆา เอณิมิคสฺส ชงฺฆา วิย สุวฎฺฎชาณุโก, โกสจฺฉาทงฺคชาโต อุสภวารณา ทีนํ องฺคชาโต วิย สุวณฺณปทุมกณฺณิกสทิเสน วตฺถโกเสน ปฎิจฺฉเนฺนน คุยฺหงฺคชาเตน สมนฺนาคโต, ปุนรปิ ปุนอปิ, สุคโต พุโทฺธ สุปฺปติฎฺฐิตปาโท สุวณฺณ ปาทุกตลมิว ภูมิยํ สมํ สุฎฺฐุ ปติฎฺฐิตปาโท, มูโท ทาตุณฺณโลโม ภมุกนฺตเร ชาโต สณฺหสุขุโม เสโต สุโทฺธ อุณฺณโลมวโนฺต, อถมปิ ตทญฺญํอปิ, สุคโต พุโทฺธ, พฺรหฺมุชุคฺคตฺตภาโว พฺรหฺมุโน อุชุอุคฺคต อตฺตภาโว วิย อุชุเมว อตฺตภาโว, นีลกฺขี อตินีลเนเตฺตน สมนฺนาคโต, ทีฆปณฺหิ อายตปณฺหิ ปริปุณฺณปณฺหิ วา, สุขุมมลฉวี สณฺหมลวิสุทฺธตโจ สณฺหมล วิรหิตตโจ วา, โถมฺยรสคฺคสคฺคี โถมิตพฺพสตฺตร สหรณสหสฺสนฺหารุอุทฺธคฺคิกาฯ</p>


<p> ชิโน ปญฺจมารชิตวา พุโทฺธ, จตฺตาลีสคฺคทโนฺต สมจตฺตาลีสอุตฺตมทโนฺต, สมกลปนโช กกเจน ฉินฺทิตฺวา ฐปิโต วิย สมทโนฺต, อนฺตรํสปฺปปีโน ทฺวินฺนํ อํสานํ ขนฺธานํ อนฺตรํ เวมเชฺฌ ปริปุณฺณปิฎฺฐิตโล, จเกฺกนงฺกิตปาโท อฎฺฐสตปาทจกฺกลกฺขเณน ลกฺขิต ปาทตโล, อวิรฬทสโน อวิวรทเนฺตน สมฺปโนฺน, มารชิ ปญฺจมารชิตวา พุโทฺธ, อุสฺสงฺขปาโท ปาทสฺส อุปริ ฐิเตน สงฺขสทิสตฺตา สงฺขนามิเกน โคปฺผเกน สมนฺนาคโต, ติฎฺฐโนฺต ฐิตโกว โนนมโนฺต อนมมาโน หุตฺวา อุภยกรมุทุนา สุขุเมน หตฺถทฺวเยน ชณฺณุกานิ ชงฺฆานิ อามสโนฺต ปริมชฺชิตุํ สโกฺกโนฺต, วฎฺฎกฺขโนฺธ สุวณฺณาลิโงฺค  วิย สมวฎฺฎิตคลิโก, โคตรุณ ปขุมโก ตํมุหุตฺตชาตรตฺตวจฺฉสฺส จกฺขุภโณฺฑ วิย วิปฺปสนฺนจกฺขุภโณฺฑ, วิปฺปสนฺนจกฺขุภเณฺฑน สมนฺนาคโต วา, สีหปุพฺพฑฺฒกาโย สีหสฺส ปุพฺพฑฺฒกาโย วิย ปริปุณฺณกาโยฯ</p>


<p> สุคโต พุโทฺธ, สตฺตปีโน ทฺวิหตฺถปาทอํสกูฎเอกคลวเสน สตฺตสุ ฐาเนสุ ปริปุณฺณมํสิโก, ทีฆงฺคุลิ สมอายตหตฺถปาทงฺคุลิ, อถ ตทญฺญํ โลม กูเปกโลโม เอเกกโลมกูเป เอเกกชาตโลโม, สมฺปโนฺนทาตทาโฐ สมฺปนฺนสุกฺกทาโฐ, กนก สมตโจ สุวเณฺณน สทิสจโมฺม นีลมุทฺธคฺคโลโม นีลํ อุทฺธํ อคฺคา โกฎิ หุตฺวา มุขโสภํ อุโลฺลกยมาโน วิย ฐิตโลโม, สมฺพุโทฺธ ตถาคโต, ถูลชิโวฺห มุทุทีฆปุถุลชิวฺหาย สมฺปโนฺน, อถ ตทญฺญํ, สีหหนุโก สีหสฺส เหฎฺฐาหนุ วิย ปริปุณฺณหนุโก, ชาลิกปฺปาท หโตฺถ กุสเลน วฑฺฒกินา วาตปาเน สมฺมาโยชิต ชาลํ วิย จเมฺมน อปฺปฎิพทฺธหตฺถปาทงฺคุลนฺตโร, นาโถ พุโทฺธ, อุณฺหีสสีโส รโญฺญ อุณฺหีสปโฎฺฎ วิย วิโรจมาโน ปกติมํสปิณฺฑสงฺขาโต อุณฺหีสปฎฺฎสีโส, อิติ คุณสหิตํ เอวํ อิมินา วุตฺตปฺปกาเรน ทฺวตฺติํสมหาปุริสลกฺขณคุเณน สมนฺนาคตํ ตํ มเหสิํ พุทฺธํ ตีหิ ทฺวาเรหิ อหํ นมามิ วนฺทามีติฯ</p>


<p>ตีสุ คาถาสุ สเงฺขปตฺถโยชนา สมตฺตาฯ</p>


<p>อิมิสฺสํ ปน นมกฺการปาฬิยํ ทฺวตฺติํสมหาปุริสลกฺขณํ พุทฺธวจนปาฬิยํ อาคตนยานุกฺกเมน น วุตฺตํฯ คาถาพนฺธวเสน ฉนฺทานุรกฺขณตฺถเมว ปน นิโคฺรธพิโมฺพตฺยาทินา อกฺกเมน วุตฺตํฯ ตสฺมา ปาเถยฺยวเคฺค  วุตฺตํ ทฺวตฺติํสมหาปุริสลกฺขณกฺกมํ  สเงฺขเปน ทสฺสยิสฺสาม พหุสฺสุตปญฺญาวฑฺฒนตฺถํฯ</p>


<p></p>


<p> พุโทฺธ สุปฺปติฎฺฐิตปาโท ๒. เหฎฺฐาปาทตเลสุ จกฺกชาโต ๓. อายตปณฺหิ ๔. ทีฆงฺคุลิ ๕. มุทุตลุน หตฺถปาโท ๖. ชาลหตฺถปาโท ๗. อุสฺสงฺขปาโท ๘. เอณิชโงฺฆ ๙. ฐิตโกว อโนนมโนฺต อุโภหิ ปาณิตเลหิ ชาณุกานิ ปริมสติ ๑๐. โกโสหิต วตฺถคุโยฺห ๑๑. สุวณฺณวโณฺณ กญฺจนสนฺนิภตฺตโจ ๑๒. สุขุมจฺฉวี ๑๓. เอเกกโลมกูเปสุ เอเกกโลโม ๑๔. นีลมุทฺธคฺคโลโม ๑๕. พฺรหฺมุชุคโตฺต ๑๖. สตฺตุสฺสโท ๑๗. สีหปุพฺพฑฺฒกาโย ๑๘. จิตนฺตรํโส ๑๙. นิโคฺรธปริมณฺฑโล ๒๐. สมวฎฺฎกฺขโนฺธ ๒๑. รสคฺคสคฺคี ๒๒. สีหหนุโก ๒๓. จตฺตาลีสทโนฺต ๒๔. สมทโนฺต ๒๕. อวิรฬทโนฺต ๒๖. สุสุกฺกทาโฐ ๒๗. ปหุต ชิโวฺห ๒๘. พฺรหฺมสโร ๒๙. อภินีลเนโตฺต ๓๐. โคป ขุโม ๓๑. อุณฺณา ภมุกนฺตเร ชาตา โอทาตา มุทุตูล สนฺนิภา ๓๒. อุณฺหีสสีโสติ ทฺวตฺติํสมหาปุริสลกฺขณสฺส กโม เวทิตโพฺพฯ อิมานิ ปน ภควโต ทฺวตฺติํสมหาปุริสลกฺขณานิ ปารมีปุญฺญกเมฺมน ยถารหํ กมฺมสริกฺขกํ ลพฺภนฺตีติ เวทิตพฺพานิฯ ตานิ ปน กมฺมานิ ปาเถยฺยวเคฺค ลกฺขณสุเตฺต วุตฺตานิ, ตานิ ปเนตฺถ โอโลเกตฺวา คเหตพฺพานีติฯ</p>

</p>


<ol>
<li>
พุโทฺธพุโทฺธติโฆโส อติทุลภตโร กา กถา พุทฺธภาโว,  
  
โลเก ตสฺมา วิภาวี วิวิธหิตสุขํ สาธโว ปตฺถยนฺตา;  
  
อิฎฺฐํ อตฺถํ วหนฺตํ สุรนรมหิตํ นิพฺภยํ ทกฺขิเณยฺยํ,  
  
โลกานํ นนฺทิวฑฺฒํ ทสพลมสมํ ตํ นมสฺสนฺตุ นิจฺจํฯ  
  
<p> เอวํ  สุคตนฺติอาทีหิ ปญฺจวีสติวนฺทนคาถาหิ พุทฺธสฺส ปณามํ กตฺวา อิทานิ ตสฺส วนฺทเน อุโยฺยชนํ กโรโนฺต อาห  ตฺยาทิคาถํฯ อยํ ปน สทฺธราคาถาติ ทฎฺฐโพฺพฯ
</ol></p>


<p>ตตฺถ ปน โลเก พุโทฺธ พุโทฺธติ โฆโส อติทุลภตโร พุทฺธภาโว กา กถาติ สมฺพโนฺธฯ เอตฺถ จ ติ มนุสฺสโลเก ติโลเก วา อนนฺตจกฺกวาฬ โลเก วาฯ ติ พุโทฺธ พุโทฺธ อิติ กิตฺติสโทฺท ถุติสโทฺท วาฯ ฆุสนํ โฆโสฯ ฆุสิยติ กถิยตีติ วา โฆโส, กิตฺติสโทฺทฯ ฆุสธาตุ สเทฺท ณฯ อถ วา ฆุสิยติ ถวิยตีติ โฆโส, ถุติสโทฺทฯ เตน วุตฺตํ  ‘‘กิตฺติสโทฺทติ กิตฺติเอวฯ ถุติโฆโส วา’’ติฯ พุโทฺธ พุโทฺธ อิติ ปวโตฺต โฆโส ถุติโฆโสติ พุโทฺธพุโทฺธติโฆโสฯ ติ อติวิย ทุลฺลภตโมฯ ทุลฺลภตโรติ หิ วตฺตเพฺพ ฉนฺทานุรกฺขณตฺถํ ลการโลเปน ทุลภตโรติ วุตฺตํฯ ทุเกฺขน ลภิยตีติ ทุลฺลโภฯ ทุปุพฺพลภธาตุ ลภเน อฯ อถ วา ลภสฺส อสมิทฺธนฺติ ทุลฺลโภ, ทุพฺภิชาเนยฺย อพฺยยีภาวสมาโสยํฯ ทุสโทฺท อสมิทฺธโตฺถ, ยถา ทุพฺภิโกฺขติฯ อติ วิย ทุลฺลโภติ อติทุลโภฯ เตสํ วิเสเสน อติทุลฺลโภติ อติทุลภตโรฯ พุทฺธา หิ โลเก กทาจิ กรหจิ อุปฺปชฺชนฺติฯ ตสฺมา พุโทฺธ พุโทฺธติ โฆโส อติทุลภตโรติ วุตฺตํฯ วุตฺตเญฺหตํ  ‘‘โฆโสปิ โข เอโส คหปติ ทุลฺลโภ โลกสฺมิํ, ยทิทํ พุโทฺธ พุโทฺธ’’ติฯ ยถา จ หิ โลเก อุทุมฺพริกปุปฺผํ ทุลฺลภํฯ จนฺทมฺหิ สสกํ หเตฺถน คณฺหิตุํฯ วายสานํ ขีรํ, เอวํ พุทฺธภาโว อติทุลฺลภตโรติ วุตฺตํ โหติฯ อยํ ปน หีนูปมาติ ทฎฺฐพฺพาฯ วุตฺตเญฺหตํ  –</p>


<p>
‘‘อุทุมฺพริกปุปฺผํว  
, จนฺทมฺหิ สสกํ ยถา;  
  
วายสานํ ยถา ขีรํ, ทุลฺลภํ โลกนายก’’นฺติ จ;  
  
ทุลฺลโภ พุทฺธุปฺปาโท โลกสฺมิ’’นฺติ จ;  
</p>
  
<p>กิญฺจาปิ หิ โลเก จกฺกวตฺติราชูนํ อุปฺปชฺชมาโน ทุลฺลโภฯ เอกสฺมิมฺปิ ปน กเปฺป จกฺกวตฺติราชาโน อเนกา อุปฺปชฺชนฺติฯ ตถาคตา ปน โลเก อุปฺปชฺชมานาปิ เอกสฺมิํ กเปฺป เอก ทฺวิติ จตุ ปญฺจ พุทฺธาเยว อุปฺปชฺชนฺติ, น ตทุตฺตริฯ ยสฺมา หิ อสเงฺขฺยเยฺยปิ กเปฺป ตถาคตสุโญฺญ โหติฯ ตสฺมา ตถาคตเสฺสว กทาจิ กรหจิ อุปฺปชฺชนโต พุโทฺธพุโทฺธติโฆโส อติทุลภตโร กา กถา พุทฺธภาโวติ วุโตฺตฯ วุตฺตมฺปิ เจตํ ภควตา มหาปรินิพฺพานสมเย ‘‘เทวตา อานนฺท อุชฺฌายนฺติฯ ทุราวตมฺหา อาคตา ตถาคตํ ทสฺสนาย กทาจิ กรหจิ ตถาคตา โลเก อุปฺปชฺชนฺติ อรหโนฺต สมฺมาสมฺพุทฺธาฯ อชฺช รตฺติยา ปจฺจูสสมเย ตถาคตสฺส ปรินิพฺพานํ ภวิสฺสติฯ อยญฺจ มเหสโกฺข ภิกฺขุ ภควโต ปุรโต ฐิโต โอวาเรโนฺต โอตเรโนฺต วา น มยํ ลภาม ปจฺฉิเม กาเล ตถาคตํ ทสฺสนายา’’ติฯ</p>


<p>ติ พุทฺธสฺส ภาโวฯ ติ กิํ วตฺตโพฺพเอวาติ อโตฺถฯ กสฺมา ปน พุโทฺธ อติทุลฺลภตโรติ จ, พุโทฺธ กทาจิ กรหจิ อุปฺปชฺชนฺตีติ จ วุตฺตํฯ นนุ พุทฺธา โลเก อเนกา อุปฺปชฺชนฺตีติฯ สจฺจเมตํฯ พุโทฺธ นาม ปน อเนกาสเงฺขฺยยฺยวาเรน วา อเนกาสเงฺขฺยยฺยทิวสมาสสํวจฺฉรํ วา อเนกาสเงฺขฺยยฺยกปฺปํ วา ทสปารมิโย จ ปญฺจมหาปริจฺจาเค จ ปูเรตฺวาว ภวิตุํ สโกฺกติ, น เอเกกวาราทินาฯ อถ โข ปน อนฺตมโส กปฺปสตสหสฺสาธิกานิ จตฺตาริ อสเงฺขฺยยฺยานิ ทสปารมิโย จ ปญฺจ มหาปริจฺจาเค จ ปูเรตฺวาว พุโทฺธ  ภวิตุํ สโกฺกติฯ ตสฺมา พุโทฺธ อติทุลฺลภตโรติ จ, พุทฺธา กทาจิ กรหจิ อุปฺปชฺชนฺตีติ จ วุตฺตนฺติฯ</p>


<p>เอวํ พุทฺธสฺส อติทุลฺลภตรตฺตา จ กทาจิ กรหจิ อุปฺปนฺนตฺตา จเอว พุโทฺธพุโทฺธติ กิตฺตยนฺตสฺส มหปฺผลํ โหติฯ วุตฺตเญฺหตํ  –</p>


<p>
‘‘พุโทฺธติ กิตฺตยนฺตสฺส, กาเย ภวติ ยา ปีติ;  
  
วรเมว หิ สา ปีติ, กสิเณนปิ ชมฺพุทีปสฺสา’’ติฯ  
</p>
  
<p>ติ ยสฺมา พุโทฺธ พุโทฺธติ โฆโส อติทุลฺลภตโร, พุทฺธภาโว กา กถาฯ ตสฺมาฯ ติ เมธาวีฯ เต หิ หิตาหิตํ การณาการณํ วา วิเสเสน ภาเวติ ปกาเสตีติ วิภาวา, ปญฺญาฯ วิปุพฺพ ภูธาตุ สตฺตายํ ณฯ สา เอเตสํ อตฺถีติ วิภาวีติ วุจฺจนฺติ, สาธโว ลพฺภติฯ ตํ ปน สาธโวติ ปเท วิเสสนํฯ</p>


<p>นฺติ นานปฺปการํ โลกิยโลกุตฺตร สงฺขาตํ หิตสุขํฯ ตสฺส ปน อโตฺถ เหฎฺฐา วุโตฺตเยวฯ ตํ ปน ปตฺถยนฺตาติปเท กมฺมํฯ ติ สปฺปุริสาฯ เต หิ สปรหิตํ สาเธติ นิพฺพเตฺตตีติ สาธโวติ วุจฺจติฯ สาธธาตุ สํสิทฺธิยํ อโวฯ ตสฺส ปน ปทสฺส นมสฺสนฺตูติ ปเทน กตฺตุภาเวน สมฺพโนฺธฯ ติ ยาจนฺตาฯ วิวิธหิตสุขํ ปตฺถยนฺติ ยาจนฺตีติ ปตฺถยนฺตา, สาธโวฯ ปตฺถธาตุ ยาจเน อโนฺตฯ ยการาคโมฯ ตํ ปน สาธโวติปเท วิเสสนํฯ นฺติ กามยมานํฯ อิจฺฉิตพฺพํ กมิตพฺพนฺติ อิฎฺฐํฯ อิสุธาตุ อิจฺฉา กนฺตีสุ ตปจฺจโยฯ ตสฺส รโฎฺฐ, ธาตฺวนฺตโลโปฯ นฺติ ทิฎฺฐธมฺมิกสมฺปรายิกาทิอตฺถํฯ อตฺถิยติ ปตฺถิยตีติ อโตฺถ, วิปากานิสํสผลํฯ อตฺถธาตุ ยาจนายํ อ ฯ อถ วา อสติ ภวติ ผลภาเวนาติ อโตฺถฯ อสธาตุ ภุวิมฺหิ ถฯ ตํ ปน ปททฺวยํ วหนฺตนฺติปเท กมฺมํฯ นฺติ ธารกํฯ วหติ หรตีติ วหโนฺต, พุโทฺธฯ วหธาตุ วหเน ปาปุณเน วา อโนฺตฯ พุโทฺธ หิ สตฺตานํ โลกิยโลกุตฺตรหิตสุขํ ธมฺมเทสนาย ธาเรตีติ อโตฺถฯ</p>


<p>นฺติ เทเวหิ จ มนุเสฺสหิ จ จตุปจฺจยาทีหิ ปูชิตํฯ อิทํ ปเนตฺถ นิพฺพจนํฯ อิสฺสริยกีฬาทีหิ สุรนฺติ ทิพฺพนฺตีติ สุรา, เทวาฯ สุรธาตุ ทิตฺติยํฯ อถ วา สุรนฺติ อีสนฺติ เทวิสฺสริยํ ปาปุณนฺติ วิโรจนฺติ จาติ สุรา, เทวาฯ สุนฺทรา รา วาจา เอเตสนฺติ วา สุรา, เทวาฯ ขนฺธสนฺตานํ นรนฺติ เนนฺตีติ นรา, มนุสฺสาฯ นรธาตุ นยเน อฯ สุรา จ นรา จ สุรนราฯ เตหิ มหิตพฺพา ปูชิตพฺพาติ สุรนรมหิโต, พุโทฺธฯ มหธาตุ ปูชายํ ตฯ ตํ สุรนรมหิตํฯ นฺติ อภยํฯ ภิยเต ภยํฯ นตฺถิ ภยํ เอตสฺสาติ นิพฺภโย, พุโทฺธฯ ตํ นิพฺภยํฯ ตถาคตสฺส อฎฺฐสุ ปริสาสุ เกนจิ การเณน ภยํ หทยจลนํ กมฺปนํ นตฺถีติ อโตฺถฯ</p>


<p>นฺติ ปรโลกํ สทฺทหิตฺวา ทาตพฺพอุตฺตมทานารหํฯ ทาตพฺพาติ ทกฺขิณา, เทยฺยธมฺมวตฺถุฯ ทาธาตุ ทาเนกฺขิณปจฺจโยฯ อถ วา ทกฺขนฺติ วฑฺฒนฺติ เอตาย สตฺตา ยถาธิเปฺปตาหิ สมฺปตฺตีหีติ ทกฺขิณา, ปรโลกํ สทฺทหิตฺวา ทาตพฺพทานํฯ ทกฺขธาตุ วฑฺฒเนยุ, ตํ อรหตีติ ทกฺขิเณโยฺย, พุโทฺธฯ อรหติตทฺธิเต เณโยฺยฯ อถ วา ทกฺขิณาย หิตํ อนุรูปํ มหปฺผลกรณตาย วิโสเธตีติ ทกฺขิเณโยฺย, พุโทฺธฯ วิโสเธติตทฺธิตายํฯ พุโทฺธเยว หิ ทกฺขิณาย มหปฺผลกรณวเสน จ, วิโสธนวเสน จ, เทวสกฺกพฺรเหฺมหิ จ, โกสลราชาทีหิ จ, อนาถปิณฺฑิกเสฎฺฐาทีหิ จ ปรโลกํ สทฺทหิตฺวา ทาตพฺพํ อุตฺตมทานํ วิเสเสน อรหติ, ตสฺมา ทกฺขิเณยฺยนฺติ โถเมติฯ</p>


<p>นฺติ  สตฺตโลกานํฯ ตสฺส ปน อโตฺถ เหฎฺฐา วุโตฺตเยวฯ นฺติ ปีติยา วฑฺฒาเปนฺตํฯ นนฺทิยเต นนฺทิฯ ภาวสาธโนยํฯ นนฺทธาตุ สมิทฺธิยํ นนฺทเน วา อิฯ ปีติยา อธิวจนเมตํฯ สา วเฑฺฒติ พุเทฺธตีติ นนฺทิวโฑฺฒ, พุโทฺธฯ นนฺทิสทฺทูปปทวฑฺฒธาตุ วฑฺฒเน อฯ พุโทฺธ หิ ทฺวตฺติํสมหาปุริสลกฺขณาสีตานุพฺยญฺชนลกฺขณสมฺปเนฺนน จ สพฺพญฺญุตญาณาทิคุณสมฺปเนฺนน ธมฺมเทสนาย จ โลเก สพฺพสตฺตานํ ปีติํ วเฑฺฒตีติ อโตฺถฯ สพฺพสตฺตานญฺหิ พุทฺธทสฺสเน ธมฺมสวเน จ ติโตฺต นตฺถิ, ตสฺมา โลกานํ นนฺทิวฑฺฒนฺติ โถเมติฯ วุตฺตเญฺหตํ  ‘‘ปกติยาเอว หิ พุทฺธทสฺสเน ปุณฺณจนฺทสมุทฺทราชทสฺสเน อติโตฺต โลโกติฯ กถํ ปน สพฺพสตฺตานํ พุทฺธทสฺสเน อติโตฺต โหตี’’ติฯ พุทฺธสฺส ปน พาตฺติํสมหาปุริสลกฺขณาทีหิ สีลาทิอสาธารณคุเณหิ จ อธิก สมฺปโนฺน หุตฺวา สพฺพเทวมนุเสฺสหิ อติวิโรจมานตฺตาฯ วุตฺตเญฺหตํ ภควตา ตาวติํเส –</p>


<p>
‘‘น โกจิ เทโว วเณฺณน, สมฺพุทฺธํ อติโรจติ;  
  
สเพฺพ เทเว อธิคฺคยฺห, สมฺพุโทฺธว วิโรจตี’’ติฯ  
</p>
  
<p>นฺติ อเญฺญหิ ปเจฺจกพุทฺธาริยสาวเกหิ อสาธารเณน ทสกายพเลน จ ทสญาณพเลน สมฺปนฺนํฯ ตญฺหิ เกหิจิ วิรุเทฺธหิ การเณหิ พลนฺติ น กเมฺปนฺตีติ พลนฺติ วุจฺจติฯ อถ วา พลนฺติ ชีวิตํ กเปฺปนฺติ เอเตนาติ พลํ, กายพลํฯ พลธาตุ ปาเณ อฯ พลนฺติ ภารํ วหิตุํ สกฺกุณนฺตีติ วา พลํ, พลนฺติ ชานนฺติ สพฺพธมฺมนฺติ พลํ, ญาณ พลํฯ ทสพลญฺจ ทสพลญฺจ ทสพลานิ เอกเสสนเยนฯ ตานิ ยสฺส โสติ ทสพโล, พุโทฺธฯ อิธ ปน สามญฺญวเสน วุโตฺตปิ วิเสสฎฺฐานิยตฺตา ภควโต ทสกายพลานิ จ, ทสญาณพลานิ จ อธิเปฺปตานิฯ เตสํ ปน สรู ปตฺถํ นยนสุภคกายงฺคนฺตฺยาทิ คาถาวณฺณนายํ วุตฺตเมวฯ</p>


<p>นฺติ  สีลาทิคุเณหิ เกนจิ อสทิสํฯ นตฺถิ สโม สทิโส ปุคฺคโล เอตสฺสาติ อสโม, พุโทฺธฯ ตํ อสมํฯ นฺติ ตาทิสํ คุณสมฺปนฺนํ พุทฺธํฯ นฺติ สตตํ สมิตํ สพฺพกาลํ นิรนฺตรนฺติ อโตฺถฯ ติ อภิวนฺทนฺตูติฯ</p>


<p>อยํ ปเนตฺถ ฯ โลเก ติโลเก มนุสฺสโลเก วา, พุโทฺธพุโทฺธติโฆโส พุโทฺธ พุโทฺธอิติ กิตฺติสโทฺท ถุติสโทฺท วา, อติทุลภตโร อติวิย ทุลฺลภตโม, พุทฺธภาโว พุทฺธสฺส ภาโว, กา กถา กิํวตฺตโพฺพ เอว, ตสฺมา พุโทฺธพุโทฺธติ โฆสสฺส อติทุลฺลภตรตฺตา, วิภาวี เมธาวี วิวิธหิตสุขํ นานปฺปการํ โลกิยโลกุตฺตรสงฺขาตํ หิตสุขํ ปตฺถยนฺตา ยาจนฺตา, สาธโว สปฺปุริสา อิฎฺฐํ กามยมานํ, อตฺถํ ทิฎฺฐธมฺมิกสมฺปรายิกาทิอตฺถํ, วหนฺตํ ธารกํ, สุรนรมหิตํ เทวมนุเสฺสหิ ปูชิตํ, นิพฺภยํ อภยํ อสนฺตาสํ วา, ทกฺขิเณยฺยํ ปรโลกํ สทฺทหิตฺวา ทาตพฺพอุตฺตมทานารหํ, โลกานํ สตฺตโลกานํ นนฺทิวฑฺฒํ ปีติยา วฑฺฒาปเนนฺตํฯ ทสพลํ อสาธารเณน ทสกายญาณพเลน สมฺปนฺนํ, อสมํ สีลาทิคุเณหิ เกนจิ อสทิสํ ตํ ตาทิสํ คุณสมฺปนฺนํ พุทฺธํ นิจฺจํ สตตํ สมิตํ สพฺพกาลํ นิรนฺตรํ, นมสฺสนฺตุ อภิวนฺทนฺตูติฯ</p>

</p>


<ol>
<li>
ปุเญฺญเนเตน โสหํ นิปุณมติ สโต สมฺปราเย จ ติโตฺต,  
  
ทโกฺข ทิฎฺฐุชฺชุปโญฺญ อวิกลวีริโย โภควา สํวิภาคี;  
  
ติโกฺข  
สูโร ธิตโตฺต สปรหิตธโร ทีฆชีวี อโรโค,  
  
ธโญฺญ วโณฺณ ยสสฺสี อติพลวธโร กิตฺติมา ขนฺตุเปโตฯ  
</li>
  
<li>
สโทฺธ ทาตงฺคุเปโต ปรมสิริธโร ทิฎฺฐธเมฺม วิรโตฺต,  
  
ลชฺชี กลฺยาณมิโตฺต อภิรตกุสโล ปญฺจสีลาทิรโกฺข;  
  
อปฺปิโจฺฉ อปฺปโกโธ อติวุชุหทโย อิทฺธิมา อปฺปเมโยฺย,  
  
ปาสํโส เปมวาโจ สุชนคุณวิทู มามโก โส ภเวยฺยํฯ  
</li>
  
<p> เอวํ พุโทฺธ พุโทฺธติ โฆโสตฺยาทิคาถาย พุทฺธวนฺทเน อุโยฺยชนํ กตฺวา อิทานิ สุคตนฺตฺยาทีหิ คาถาหิ พุทฺธํ วนฺทิตฺวา ปณิธิํ กโรโนฺต อาห นฺตฺยาทิ คาถาทฺวยํฯ อยํ ปน คาถาทฺวยมฺปิ สทฺธราคาถาติ ทฎฺฐพฺพาฯ ตตฺถ ปฐมคาถายํ โสอหํ เอเตน ปุเญฺญน สมฺปราเย นิปุณมติ จ สโต จ…เป.… ขนฺตุเปโต จ ภเวยฺยนฺติ สมฺพโนฺธฯ นฺติ โส อหํฯ พุทฺธสฺส นมกฺกาโร โสอหนฺติ อโตฺถฯ ติ อิมินา พุทฺธวนฺทนปุญฺญกเมฺมน อตฺตโน การกํ ปวติ โสเธตีติ ปุญฺญํฯ ปุธาตุ โสธเน ณฺยฯ ปุญฺญนฺติ จ อิธ ปน พุทฺธปณามกฺริยาภินิปฺผาทิกา กุสลเจตนา อธิเปฺปตาฯ สา จ วนฺทเนยฺยวนฺทกานํ เขตฺตชฺฌาสยสมฺปทาหิ ทิฎฺฐธมฺม เวทนียภูตา ยถาลทฺธสมฺปตฺตินิมิตฺตกสฺส กมฺมสฺส อนุพลปฺปทานวเสน ตนฺนิพฺพตฺติตวิปากสนฺตติยา อนฺตรายกรานิ อุปปีฬกอุปเจฺฉทกกมฺมานิ ปฎิพาหิตฺวา ตนฺนิทานานํ ยถาธิเปฺปตสิทฺธิวิพนฺธกานํ โรคาทิอนฺตรายานมปฺปวตฺติํสาเธติ จาติ อโตฺถ จ เวทิตโพฺพฯ ติ เอตฺถ  จสโทฺท อฎฺฐานโยโคฯ โส จ นิปุณมติตฺยาทีสุ ปเทสุ โยเชตโพฺพฯ ติ ปรโลเกฯ โส หิ สมฺปรายิตพฺพา อุปคมิตพฺพา เอตฺถ สเตฺตหีติ จ, กมฺมกิเลสวเสน สเตฺตหิ สมฺปรายิตพฺพา ปาปุณิตพฺพาติ วา เอตฺถาติ จ สมฺปราโยติ วุจฺจติฯ สํปริปุพฺพ อยธาตุ หิ คติยํ ณฯ อถ วา กมฺมวเสน อภิมุโข สมฺปเรติ คจฺฉติ ปวตฺตตีติ สมฺปราโยติ วุจฺจติฯ สํปุพฺพปรธาตุ คติยํ ณฺยฯ อิติ โข อานนฺท กุสลานิ สีลานิ อนุปุเพฺพน อคฺคาย ปเรนฺตีติอาทีสุ วิย หิ จุราทิ คณวเสน ปรสทฺทํ คติยมิจฺฉนฺติ สทฺทวิทูฯ ตสฺมิํ สมฺปราเยฯ
</ol></p>


<p>ติ สณฺหสุขุมปญฺญวา จฯ สณฺหสุขุมํ อตฺถนฺตรํ ปฎิวิชฺฌนสมตฺถาย ปญฺญาย สมฺปโนฺน จ วาฯ เอตฺถ จ นิปุณสโทฺท สณฺหสุขุมวาจโก อนิปฺผนฺนปาฎิปทิโกฯ หิตาหิตํ มนติ ชานาตีติ มติ, ปญฺญาฯ มนธาตุ ญาเณติฯ นิปุณา สณฺหา มติ ปญฺญา ยสฺส เมติ นิปุณมติฯ ติ สติมา จฯ สรตีติ สติ, สรธาตุ จินฺตายนฺติฯ สา อสฺส เม อตฺถีติ สโตฯ ติ ตปฺปโน จฯ ยถาลทฺธวตฺถุนา สนฺตุโฎฺฐ จาติ อโตฺถฯ ติสนํ ตปฺปนํ ติโตฺตฯ ติสธาตุ ตปฺปเน ตปจฺจโยฯ สการสฺส โตอาเทโสฯ ยถาลาภ สโนฺตโส, ยถาพลสโนฺตโส, ยถาสารุปฺปสโนฺต โส จาติ ติวิเธน สโนฺตเสน สนฺตุโฎฺฐติ วุตฺตํ โหติฯ</p>


<p>ติ ตํ ตํ กิเจฺจ เฉโก จ กุสโล จ วาฯ โส หิ กุสลกเมฺม อญฺญสฺมิญฺจ กิจฺจากิเจฺจ อทนฺธตาย สีฆํ คจฺฉตีติ ทโกฺขฯ ทกฺขธาตุ สีฆเตฺถ อฯ ติ ทิฎฺฐิอุชุปโญฺญติ ปทเจฺฉโทฯ อุชุ ทิฎฺฐิปญฺญาย สมนฺนาคโตติ อโตฺถฯ เกสุจิ โปตฺถเกสุ ทิฎฺฐิชฺชุ ปโญฺญติ ปาโฐฯ ทิฎฺฐิอุชุปโญฺญติ ปทเจฺฉโท, โสเย วโตฺถ ฯ อุชูติ อกุฎิลภาเวน ภวตีติ อุชุ, อชฺชโวฯ อุชุธาตุ อชฺชเว กฺวิฯ อถ วา อรติ อกุฎิลภาเวน ปวตฺตตีติ อุชุ, อวโงฺกฯ อรธาตุ คติยํ ชุปจฺจโยฯ อริสฺส อุอาเทโสฯ สมฺมา ปสฺสตีติ ทิฎฺฐิ, มติฯ ทิสธาตุ ปสฺสเน ตปจฺจโยฯ ตสฺส รฎฺฐาเทโสฯ ธาตฺวนฺตโลโป จ อี จฯ อุชุ อชฺชวา ทิฎฺฐิ มติ ทิฎฺฐุชุ วิเสสนปรนิปาตวเสนฯ ปกาเรน ชานาติ อนิจฺจาทิวเสน อวพุชฺฌตีติ ปญฺญาฯ ปปุพฺพญาธาตุ อวโพธเน อฯ อุชุทิฎฺฐิ จ อุชุปญฺญา จ ยสฺส เมติ ทิฎฺฐุชฺชุปโญฺญ, ปุคฺคโลฯ ติ อนูนวีริโย จ ปริปุณฺณวีริโย จาติ อโตฺถฯ วิหีนํ กโรตีติ วิกโลฯ วิปุพฺพกรธาตุ กรเณ อฯ รสฺสโลฯ วีรานํ กมฺมํ วีริยํฯ อวิกลํ อนูนํ วีริยํ อสฺสเมติ อวิกลวีริโยฯ น สกฺกา กุสีเตเนว นวโลกุตฺตรธมฺมา ลทฺธุํ, อารทฺธวีริเยเนว สกฺกาฯ ตสฺมา อวิกลวีริโยติ ปเตฺถตีติ วุตฺตํ โหติฯ</p>


<p>ติ ภุญฺชิตพฺพสมฺปตฺติสุเขน สมฺปโนฺน จฯ ภุญฺชิตโพฺพติ โภโค, สมฺปตฺติฯ ภุชธาตุ ปาลนพฺยวหรเณสุ ณฯ โภโค อสฺส เม อตฺถีติ โภควาฯ ติ สํวิภชนสีโล จ สํวิภชนสมฺปโนฺน จ วา, สํวิภชติ สีเลนาติ สํวิภาคีฯ สํวิภชนสีโลติ วา สํวิภาคี, สํวิภชิตุํ สีลมสฺสาติ วา สํวิภาคีฯ สํวิภาเค สีลมสฺสาติ สํวิภาคีฯ อยํ ตสฺสีลโตฺถฯ สํวิภชติ ธเมฺมนาติ สํวิภชนธโมฺมติ วาฯ สํวิภชิตุํ ธโมฺม อสฺสาติ วา, สํวิภชเน ธโมฺม อสฺสาติ วา สํวิภาคีฯ อยํ ตทฺธมฺมโตฺถฯ สํวิภชนํ สาธุกาโร อสฺส อตฺถิฯ สาธุการินา สํวิภชตีติ วา, สํวิภชิตุํ สาธุการีติ วา, สํวิภชเน สาธุการีติ วา สํวิภาคีฯ อยํ ตสฺสา ธุการโตฺถฯ สํวิปุพฺพ ภชธาตุ วิภาเค ณฯ ชสฺส โคฯ อถ วา สํวิภชนํ สํวิภาโคฯ โส เม อสฺส อตฺถีติ สํวิภาคี ฯ อสฺสถฺยเตฺถ อีฯ ปเรสํ ยาจกานํ อนฺนาทิทานวตฺถุํ นิจฺจํ ปริจฺจชนการีติ วุตฺตํ โหติฯ</p>


<p>ติ ติกฺขปฺปญฺญวา จ นิสานปญฺญวา วาฯ ติชนํ นิสนํ ติกฺขา, ปญฺญาฯ ติชธาตุ นิสาเน ขฯ ชสฺส โกฯ ติกฺขา ปญฺญา เม อสฺส อตฺถีติ ติโกฺขฯ อสฺสถฺยเตฺถ โณฯ ติกฺข ปญฺญาย สมฺปโนฺน จาติ อโตฺถฯ ปญฺญาย จ สพฺพ กุสลานํ ธมฺมานํ เสฎฺฐตฺตา มูลการณตฺตา จ ติโกฺขติ ปตฺถนํ กโรติฯ วุตฺตญฺหิ  –</p>


<p>
‘‘ปญฺญา ปสฎฺฐา โลกสฺมิํ, กตา สทฺธมฺมฎฺฐิติยา;  
  
ปญฺญาย วิมติํ หนฺตฺวา, สนฺติํ ปโปฺปติ ปณฺฑิโต’’ติฯ  
</p>
  
<p>ติ จตูสุ ปริสาสุ อฎฺฐสุ ปริสาสุ จ วีโร จฯ สตฺติวโนฺต นิพฺภโยติ อโตฺถฯ สูรยเต วิรยเต สูโรฯ ภาวสาธโนยํฯ สูรธาตุ วิกฺกนฺติยํ วีเร วา อฯ อถ วา อภิรุอฉมฺภิอนุตฺราสภาเวน สูรติ คจฺฉติ ปวตฺตตีติ สูโรฯ สูรธาตุ คติยํ อฯ สีโห วิย ปริสมเชฺฌ สูรวีรสมฺปโนฺน จาติ อโตฺถฯ สาสนิ เกหิ ปน สทฺธมฺมวิทูหิ สูรสทฺทสฺส นิพฺพจนํ น ทสฺสิตํฯ เกวลํ ปน สูโรติ วิสิฎฺฐสูโรติ อตฺถวิวรณมตฺตเมว ทสฺสิตํฯ ติ เอตฺถ ธิต อโตฺตติ ปทเจฺฉโทฯ ธิโตติ สมาธิฯ อตฺตนฺติ จิตฺตํฯ เอกคฺคจิตฺตสมฺปโนฺน จาติ อโตฺถฯ ธาติ ติฎฺฐติ เอการมฺมเณหิ ธิโต, เอการมฺมเณ สมฺปยุตฺตธเมฺม ธาเรตีติ วา ธิโต, สมาธิฯ ธาธาตุ ธารเณ ตฯ อารมฺมณํ อรติ ชานาตีติ อตฺตํ, จิตฺตํฯ อรธาตุ คติยํ ตฯ รสฺส โตฯ ธิโต สมาธิ อตฺตํ จิตฺตํ อสฺส เมติ ธิตโตฺตฯ</p>


<p>ติ อตฺตหิตปรหิตจโร, อตฺตโน จ ปรสฺส จ อตฺถํ ปฎิปนฺนโก จาติ อโตฺถฯ อตฺตโน จ ปรสฺส จ หิตํ อตฺถํ ปโยชนํ จรติ ปฎิปชฺชตีติ สปรหิตจโร ฯ สปรหิตสทฺทูปปท จรธาตุ จรเณ อฯ ติ ทีฆายุโก จฯ ทีเฆน ชีวิตินฺทฺริเยน สมฺปโนฺน วาฯ ทีโฆ ชีโว ชีวิตํ อสฺส เมติ ทีฆชีวิฯ อายุกปฺปมฺปิ ทีฆชีวิตสมฺปโนฺน จาติ อโตฺถฯ ติ โรควิรโห จ อาโรคฺยํ วาฯ รุชฺชติ ภญฺชติ องฺคปจฺจงฺคานีติ โรโค, พฺยาธิฯ รุชธาตุ ภเงฺค ณฯ อถ วา รุชฺชติ หิํสตีติ โรโคฯ รุชธาตุ หิํสายํ ณฯ นตฺถิ โรโค ตสฺส เมติ อโรโค, ฉนฺนวุติโรคานํ อภาโว ภเวยฺยนฺติ อโตฺถฯ ติ สิรีปุญฺญปญฺญาลกฺขณสมฺปโนฺน จฯ ธญฺญสโทฺท หิ สิรีปุญฺญปญฺญาลกฺขณวาจโกติ ทฎฺฐโพฺพฯ วุตฺตญฺหิ  ‘‘ธญฺญํ มงฺคล สมฺมต’’นฺติ จฯ  ‘‘ธญฺญปุญฺญลกฺขณสมฺปนฺนํ ปุตฺตํ วิชายี’’ติ จฯ อิทํ ปน นิพฺพจนํฯ ธนนํ สมฺปชฺชนํ ธญฺญํ, สิรีปญฺญาปุญฺญลกฺขณานํ สมฺปนฺนนฺติ อโตฺถฯ ธนธาตุ สมฺปเนฺนฯ ธาตูนํ อเนกตฺถตฺตา ณฺยปจฺจโยฯ ณการานุพเนฺธ โลเป กเต ยปจฺจเยน สทฺธิํ นการสฺส ญการํ กตฺวา ธญฺญนฺติ รูปสิทฺธิ เวทิตพฺพาฯ อถ วา ธนํ สิรีปญฺญา ปุญฺญลกฺขณสมฺปทํ อสฺส เม อตฺถีติ ธโญฺญฯ อสฺสถฺยเตฺถ โณฺยฯ</p>


<p>ติ วณฺณสมฺปโนฺน จฯ เอตฺถ จ วโณฺณ ทุวิโธ โหติ สรีรวณฺณคุณวณฺณวเสนฯ ตตฺถ สรีร วโณฺณ นาม รูปกายสฺส ปาสาทิกรูปสมฺปนฺนตาฯ คุณ วโณฺณ นาม สีลสมาธิปญฺญาทิคุเณน จ ธุตงฺคาทิปฎิปทาคุเณน จ สมฺปนฺนตาฯ อิทํ ปน นิพฺพจนํฯ วเณฺณติ วิการมาปนฺนานํ หทยงฺคตภาวํ ปกาเสตีติ วโณฺณ, สรีรรูปํฯ วเณฺณติ อตฺตโน ทพฺพํ ปกาเสตีติ วโณฺณ, คุโณฯ วณฺณธาตุ ปกาสเน อฯ อิธ ปน ตทุภยมฺปิ ยุชฺชติฯ วณฺณํ อสฺส เม อตฺถีติ วโณฺณฯ อสฺสถฺยเตฺถ อฯ ติ ปริวารสมฺปโนฺน กิตฺติวโนฺต วาฯ เอตฺถ จ  ทุวิโธ โหติ ยโส ปริวารกิตฺติยสวเสนฯ ตตฺถ ยชิยติ ปูชิยติ เอเตน ปริวาเรนาติ ยโส, ปริวาโรฯ ยชธาตุ ปูชายํ อฯ ชสฺส โสฯ อถ วา ยาติ คจฺฉติ ปาปุณาติ สามิกสฺส ปริวารนฺติ ยโส, ปริวาโรฯ ยาธาตุ คติยํ โสปจฺจโยฯ ยชิยติ ปูชิยติ เอเตนาติ ยโส, กิตฺติสโทฺทฯ ยชธาตุ เทวปูชาสงฺคหกรณทานธเมฺมสุ อฯ ชสฺส โสฯ อถ วา ยาติ คจฺฉติ ปาปุณาติ สพฺพตฺถ พฺยาปนนฺติ ยโส, กิตฺติโฆโส ถุติสโทฺท วาฯ ยาธาตุ คติยํ โสปจฺจโยฯ ยโส จ ยโส จ ยโส เอกเสสนเยนฯ โส อสฺส เม อตฺถีติ ยสสฺสี, อสฺสถฺยเตฺถ สีปจฺจโยฯ</p>


<p>ติ อติพลวนฺตธารโก จ อติวิย กายพลญาณพลวนฺตํ ธาเรตีติ อติพลวธโรฯ อชาตสตฺตุราชาทโย วิย ปญฺจหตฺถิ ทสหตฺถิพลสฺส ธารณสมโตฺถ จ, สาริปุตฺตเตฺถราทโย วิย ญาณพลสฺส ธารณสมโตฺถ จ ภเวยฺยนฺติ อโตฺถฯ ติ กิตฺติโฆสวโนฺต จฯ กิตฺติยเต กถิยเต คุณนฺติ กิตฺติ, ถุติโฆโสฯ กิตฺตธาตุ สเทฺท อิฯ กิตฺติโฆโส อสฺส เม อตฺถีติ กิตฺติมาฯ อสฺสถฺยเตฺถ มนฺตุปจฺจโยฯ ติ ขนฺติยา อุเปโต สมุเปโต สมนฺนาคโต จฯ ขมนํ สหนํ ขนฺติฯ ขมุธาตุ สหเน ตปจฺจโยฯ ตสฺสนฺติ ตาย อุเปโต สมุเปโต สมนฺนาคโตติ ขนฺตุเปโตฯ ขนฺติวาทตาปโส วิย ขนฺตุเปโต จ ภเวยฺยนฺติ อโตฺถฯ ขนฺติยา หิ ทุกฺกรตฺตา สพฺพกุสล ธมฺมานํ ปธานตฺตา เสฎฺฐตปตฺตา จ ขนฺตุเปโตติ ปตฺถนํ กโรติฯ วุตฺตเญฺหตํ ภควตา ‘‘ขนฺตี ปรมํ ตโป ติติกฺขา’’ติ จฯ ‘‘ขนฺตฺยา ภิโยฺย น วิชฺชตี’’ติ จฯ ‘‘ขนฺตีพลํ พลานีก’’นฺติ จฯ</p>


<p>
‘‘สีลสมาธิปญฺญานํ  
, ขนฺติปฺปธานการณํ;  
  
สเพฺพปิ กุสลา ธมฺมา, ขนฺตฺยายตฺตาว วฑฺฒเร’’ติ จฯ  
</p>
  
<p>อยํ ปเนตฺถ ฯ โสหํ โส อหํ, เอเตน ปุเญฺญน อิมินา พุทฺธวนฺทนปุญฺญกเมฺมน สมฺปราเย ปรโลเก, นิปุณมติ จ สณฺหสุขุมปญฺญวา จ, สโต สติมา จ ติโตฺต ตปฺปโน ยถาลทฺธวตฺถุนา สนฺตุโฎฺฐ จ, ทโกฺข ตํตํกิเจฺจ เฉโก จ, ทิฎฺฐุชฺชุปโญฺญ อุชุทิฎฺฐิ ปญฺญาย สมฺปโนฺน จ อวีกลวีริโย อนูนวีริโย จ ปริปุณฺณวีริโย วา, โภควาภุญฺชิตพฺพสมฺปตฺติสุเขน สมฺปโนฺน จ สํวิภาคี สํวิภชนสีโล จ ติโกฺข ติกฺขปญฺญวา จ, สูโรติ สตฺติวโนฺต นิพฺภโย จ, ธิตโตฺต สมาหิต จิโตฺต จ เอกคฺคจิโตฺต วา, สปรหิตจโร อตฺตหิต ปรหิตปฎิปนฺนโก จ ทีฆชีวี ทีฆายุโก จ อโรโค โรควิรโห จ ธโญฺญ สิรีปุญฺญปญฺญาลกฺขณสมฺปโนฺน จ วโณฺณ วณฺณสมฺปโนฺน จ ยสสฺสี ปริวารสมฺปโนฺน จ อติพลวธโร อติพลวนฺตธารโก จ กิตฺติมา กิตฺติ โฆสวโนฺต จ ขนฺตุเปโต ขนฺติยา อุเปโต สมุเปโต สมนฺนาคโต จ ภเวยฺยนฺติฯ</p>

</p>


<p> เอวํ ปุเญฺญเนเตนตฺยาทิคาถาย สมฺปราเย ปณิธิํ กตฺวา อิทานิ ทิฎฺฐธเมฺม ปตฺถนํ กตฺตุกาโม  ตฺยาทิคาถมาหฯ ตตฺถ ติ กมฺมาทิ สทฺทหนลกฺขณาย สทฺธาย สมฺปโนฺน จฯ สทฺทหนํ สทฺธา, สทฺทหตีติ วา สทฺธาฯ สทฺทหนฺติ สมฺปยุตฺตธมฺมา เอตายาติ สทฺธาฯ สํปุพฺพธาธาตุ ธารเณ ตฯ สา ปน กมฺมาทีสุ สทฺทหนลกฺขณาฯ โอกปฺปนลกฺขณา วาฯ ปสาทรสาฯ อุทกปฺปสาทกมณิ วิยฯ ปกฺขนฺทนรสา วาฯ โอฆุตฺตรโณ วิย ฯ อกาลุสฺสิยปจฺจุปฎฺฐานา อธิมุตฺติปจฺจุปฎฺฐานา วา, สเทฺธยฺยวตฺถุปทฎฺฐานา โสตาปตฺติยงฺคปทฎฺฐานา วาฯ สา หตฺถวิตฺตพีชานิ วิย ทฎฺฐพฺพาฯ ภควตา หิ สา สทฺธา ‘‘สทฺธาหโตฺถ มหานาโค’’ติ จฯ ‘‘สทฺธีธ วิตฺตํ ปุริสสฺส เสฎฺฐ’’นฺติ จฯ ‘‘สทฺธาพีชํ ตโป วุฎฺฐี’’ติ จ ‘‘สทฺธาย ตรติ โอฆ’’นฺติ จ ‘‘สทฺธา พนฺธติ ปาเถยฺยํ, สทฺธา ทุติยา ปุริสสฺส โหตี’’ติ จ, ‘‘สเทฺธสิโก ภิกฺขเว อริยสาวโก’’ติ จ, ‘‘สทฺธาธน’’นฺติ จฯ</p>


<p>
‘‘เยสํ อตฺถิ สทฺธา พุเทฺธ, ธเมฺม จ สงฺฆรตเน;  
  
เต มํ อติวิโรจนฺติ, อายุนา ยสสา สิริยา’’ติฯ  
</p>
  
<p>จฯ ‘‘สทฺธํ อุปนิสฺสาย ทานํ เทติ, สีลํ สมาทิยติ, อุโปสถกมฺมํ กโรติ, ฌานํ อุปฺปาเทติ, วิปสฺสนํ อุปฺปาเทติ, มคฺคํ อุปฺปาเทติ, อภิญฺญํ อุปฺปาเทติ, สมาปตฺติํ อุปฺปาเทตี’’ติ จฯ ‘‘ทุลฺลภา สทฺธาสมฺปตฺตี’’ติ จ วุตฺตาฯ ตสฺมา สโทฺธ จ ภเวยฺยนฺติ ปตฺถนํ กโรติฯ</p>


<p>สา จ ปน จตุพฺพิธา โหติ อาคมสทฺธา, อธิคมสทฺธา, โอกปฺปนสทฺธา, ปสาทสทฺธา จาติฯ ตตฺถ สพฺพญฺญุโพธิสตฺตานํ อภินีหารโต อาคตตฺตา อาคมสทฺธา นามฯ อริยสาวกานํ สจฺจปฎิเวเธน อธิคตตฺตา อธิคมสทฺธา นามฯ พุโทฺธ ธโมฺม สโงฺฆติ วุเตฺต อจลภาเวน โอกปฺปนํ โอกปฺปนสทฺธา นามฯ พุทฺธาทีสุ ปสาทุปฺปตฺติมตฺตา ปสาทสทฺธา นามฯ อิธ ปน ปณิธานฎฺฐานตฺตา สพฺพสทฺธา อธิเปฺปตาฯ สทฺธา อสฺส เม อตฺถีติ สโทฺธฯ อสฺสถฺยเตฺถ ณฯ</p>


<p>ติ ทาตสฺส องฺคาย การณภูตาย ธนสมฺปตฺติยา อุเปโต สมุเปโต สมนฺนาคโต จฯ ทาตพฺพวตฺถุ จ, ตปฺปฎิคฺคาหกปุคฺคโล จ, สทฺธา จาติ ตีหิ อเงฺคหิ อุเปโต สมุเปโต สมนฺนาคโต จ วาฯ ทิยเต ทาตํฯ ภาวสาธโนยํฯ ทาธาตุ ทาเน อฯ องฺคียติ  ญายติ เอเตนาติ อโงฺค, ธนสมฺปตฺติฯ ทาตสฺส อโงฺค ทาตโงฺค, เตน อุเปโต สมุเปโต สมนฺนาคโตติ ทาตงฺคุเปโต, อถ วา ทิยตีติ ทาตํ, ทานวตฺถุฯ ทาตสฺส อโงฺค ทาตโงฺค, เตน อุเปโต สมุเปโต สมนฺนาคโตติ ทาตงฺคุเปโต, ทาตพฺพวตฺถุ จ, ตปฺปฎิคฺคาหก ปุคฺคโล จ, สทฺธา จาติ ตีหิ อเงฺคหิ สมฺปชฺชามีติ ปตฺถนํ กโรตีติ วุตฺตํ โหติฯ วุตฺตญฺหิ  ‘‘สทฺธา เทยฺยธโมฺม ปฎิคฺคาหโก จาติ อิเมสํ ติณฺณํ สมุขีภูตกาเลเยว หิ ทานํ สมฺภวตี’’ติฯ</p>


<p>ติ อุตฺตมสิรีธารโก จฯ อุตฺตมสิริํ ธารณสมโตฺถ จ วาฯ เอตฺถ จ สิรีติ ปญฺญาปุญฺญสรีรโสภคฺคสมฺปตฺตีนเมตํ อธิวจนํฯ กตปุเญฺญหิ เสวิยตีติ สิรี, กตปุเญฺญ ปุคฺคเล เสวติ นิสฺสยตีติ วา สิรี, ปญฺญาปุญฺญสรีรโสภคฺคสมฺปตฺติ ลพฺภติฯ สิธาตุ เสวายํ อิโร อี จฯ ปรมา อุตฺตมา สิรี ปรมสิรี, ตํ ธาเรตีติ ปรมสิรีธโร, ปรมสิริยา ธารณสมโตฺถติ อโตฺถฯ</p>


<p>ติ ปจฺจกฺขภูเต อตฺตภาเวฯ เอตฺถ จ ทิฎฺฐธโมฺม วุจฺจติ ปจฺจกฺขภูโต อตฺตภาโวฯ โส หิ ปสฺสิตโพฺพติ ทิโฎฺฐ, อตฺตภาโวฯ ทิโฎฺฐ ปสฺสิตโพฺพ ธโมฺม สภาโว อสฺสาติ ทิฎฺฐธโมฺมติ วุจฺจติฯ ตสฺมิํ ทิฎฺฐธเมฺมฯ ติ กามคุเณสุ วิคตรโตฺต จ, รชฺชนํ รโตฺตฯ รนฺชธาตุ ราเคฯ วิคโต รโตฺต อสฺส เมติ วิรโตฺตฯ ติ ปาปหิริวโนฺต จ, ปาปชิคุจฺฉนลกฺขณาย ลชฺชาย สมฺปโนฺน จ วาฯ อถ วา ลชฺชีติ หิโรตฺตปฺปสมฺปโนฺน จฯ ลชฺชีสเทฺทน หิ ลกฺขณาหารนเยน โอตฺตปฺปมฺปิ คเหตพฺพํฯ กสฺมา, กุสล ลกฺขณสภาเวน สมานตฺตาฯ วุตฺตเญฺหตํ  –</p>


<p>
‘‘วุตฺตมฺหิ เอกธเมฺม, เย ธมฺมา เอกลกฺขณา เกจิ;  
  
วุตฺตา ภวนฺติ สโพฺพ, โสหาโร ลกฺขโณ นามา’’ติฯ  
</p>
  
<p>ลชฺชตีติ  ลชฺชา, หิริฯ ลชฺชธาตุ หิริยํฯ ลชฺชา อสฺส เม อตฺถีติ ลชฺชา, กายทุจฺจริตาทิโต หิโรตฺตปฺปสมนฺนาคโต จาติ อโตฺถฯ ติ สุนฺทรมิตฺต สมฺปโนฺน จฯ กลฺยาณสโทฺท หิ สุนฺทรวาจโก อนิปฺผนฺน ปาฎิปทิโกฯ อถ วา กลฺยํ หิตํ อณยติ ปาปยตีติ กลฺยาโณ, สุมิโตฺตฯ กลฺยสทฺทูปปทอณธาตุ คติยํ ณฯ มิชฺชติ สิเนหตีติ มิโตฺต, มิชฺชิยติ สิเนหิยตีติ วา มิโตฺต, มิทธาตุ สิเนเห ตฯ กลฺยาโณ มิโตฺต อสฺส เมติ กลฺยาณมิโตฺตฯ หิตธรสุมิตฺตสมฺปโนฺน จ ภเวยฺยนฺติ อโตฺถฯ อิธ ปน สทฺธาสีลสุตจาควีริยสติ สมาธิปญฺญาคุเณหิ สมนฺนาคโต กลฺยาณมิโตฺต อธิเปฺปโตฯ ตํ ปน สนฺธาย ภควตา  –</p>


<p>
‘‘อุปกาโร จ โย มิโตฺต, สุขทุเกฺข จ โย สขา;  
  
อตฺถกฺขายี จ โย มิโตฺต, โย จ มิตฺตานุกมฺปโก;  
  
เอเตปิ มิเตฺต จตฺตาโร, อิติ วิญฺญาย ปณฺฑิโต; สกฺกจฺจํ  
  
ปยิรุปาเสยฺย, มาตา ปุตฺตํว โอรส’’นฺติ วุโตฺตฯ  
</p>
  
<p> –</p>


<p>‘‘ปิโย ครุ ภาวนีโย, วตฺตา จ วจนกฺขโมฯ คมฺภีรญฺจ กถํ กตฺตา, โน จาฎฺฐาเน นิโยชเย’’ติ วุโตฺตฯ อิติ เอวรูปสฺส จ กลฺยาณมิตฺตสฺส ทุลฺลภตฺตา กลฺยาณมิเตฺตน สมฺปชฺชามีติ ปตฺถนํ กโรตีติ วุตฺตํ โหติฯ</p>


<p>ติ ทานาทิปุญฺญกุสลธเมฺมสุ อภิรมโณ จฯ กุจฺฉิตํ อปายทฺวารํ สลนฺติ สํวรนฺติ ปิทหนฺติ สาธโว เอเตนาติ กุสลํ, ทานาทิปุญฺญธมฺมาฯ กุปุพฺพ สลธาตุ สํวรเณ อฯ เตสุ อภิอติเรกํ รมตีติ อภิรตกุสโล , กิตนฺตสมาโสยํฯ กุสลาภิรโตติ วตฺตเพฺพ ฉนฺทานุรกฺขณตฺถํ ปทวิปริยาเยน เอวํ วุตฺตนฺติฯ อถ วา อภิอติเรกํ รมนํ อภิรโต, กุสเลสุ อภิรโต ยสฺส เมติ อภิรตกุสโล, นิจฺจํ กุสลปุญฺญสฺส กรเณ อภิรตจิตฺตสมฺปโนฺน จาติ อโตฺถฯ</p>


<p>ติ ปญฺจสีลาทีนํ รกฺขิตุํ สมโตฺถ จฯ เอตฺถ จ อาทิสเทฺทน คิหีนํ อฎฺฐงฺคุโปสถสีลํ, สามเณรานํ ทสงฺคสีลญฺจ, ภิกฺขูนํ จตุปาริสุทฺธิสีลญฺจ สงฺคณฺหาติฯ ปญฺจสีลํ อาทิ เยสํ เตติ ปญฺจสีลาทิ, ตํ รกฺขติ รกฺขิตุํ สมเตฺถตีติ ปญฺจสีลาทิรโกฺขฯ คหฎฺฐานํ นิจฺจสีลวเสน ปญฺจสีลํ สติ อุสฺสาหสมเตฺถ อุโปสถงฺควเสน อฎฺฐงฺคสีลํ ทสงฺคสีลญฺจ อขณฺฑํ อจฺฉิทฺทํ อสพลํ อกมฺมาสํ กตฺวา รกฺขิตุํ สามเณรสีลวเสน ทสสีลญฺจ, ภิกฺขุสีลวเสน จตุปาริสุทฺธิสีลญฺจ รกฺขิตุํ สมโตฺถ จาติ อโตฺถฯ ภควตา หิ ‘‘สีลวิปตฺติเหตุ วา ภิกฺขเว สตฺตา กายสฺส เภทา ปรํ มรณา อปายํ ทุคฺคติํ วินิปาตํ นิรยํ อุปปชฺชนฺตี’’ติ จฯ ‘‘สีลสมฺปทาเหตุ วา ภิกฺขเว สตฺตา กายสฺส เภทา ปรํ มรณา สุคติํ สคฺคํ โลกํ อุปปชฺชนฺตี’’ติ จฯ ‘‘สีลสมฺปโนฺน มหนฺตํ โภคกฺขนฺธํ อธิคจฺฉติ กลฺยาโณ กิตฺติสโทฺท อพฺภุคฺคจฺฉติฯ จตุปริสํ วิสารโท อุปสงฺกมติ อมงฺกุภูโตฯ อสมฺมูโฬฺห กาลํ กโรติ, กายสฺส เภทา ปรํ มรณา สุคติํ สคฺคํ โลกํ อุปปชฺชตี’’ติ จ วุตฺตตฺตา จฯ  ‘‘สีลาลงฺการสทิโส อลงฺกาโร นตฺถิ, สีลสทิสํ ปุปฺผํ นตฺถิ, สีลคนฺธสทิโส คโนฺธ นตฺถี’’ติ จฯ ‘‘สีล สมฺปตฺติญฺหิ นิสฺสาย ติโสฺส วิชฺชา ปาปุณาตี’’ติ จฯ ‘‘อาทิมฺหิ สีลํ วิโสเธยฺยา’’ติ จฯ ‘‘สตฺตา สีเลน วิสุชฺฌนฺตี’’ติ จฯ ‘‘สีลํ สาสนสฺส อาที’’ติ จฯ ‘‘สตฺตสุ วิสุทฺธีสุ  สีลวิสุทฺธิ สรีรํ นามา’’ติ จฯ ‘‘สีลํ นาเมตํ อวสฺสโย ปติฎฺฐา อารมฺมณํ ตาณํ เลณํ คติ ปรายน’’นฺติ จ วุตฺตตฺตา ปญฺจสีลาทิรโกฺขติ ปตฺถนํ กโรตีติ วุตฺตํ โหติฯ</p>


<p>ติ อนิโจฺฉ จ, รูปาทิกามคุเณสุ อนิจฺฉโนฺตติ อโตฺถฯ อภาวโตฺถเหตฺถ อปฺปสโทฺทฯ อปฺปฑํสมกสวา ตาตปาติอาทีสุ วิย อิจฺฉนํ อิจฺฉา, รูปาทิกามคุณํ อิจฺฉตีติ วา อิจฺฉา, กามตณฺหาฯ อิสุธาตุ อิจฺฉากนฺตีสุ อฯ ธาตฺวนฺตสฺสโจฺฉฯ นตฺถิ อิจฺฉา ยสฺส เมติ อปฺปิโจฺฉ, รูปาทีสุ กาเมสุ อนิจฺฉโนฺต จาติ อโตฺถฯ อปฺปิโจฺฉ ปน จตุพฺพิโธ โหติ ปจฺจยอปฺปิโจฺฉ, ปริยตฺติอปฺปิโจฺฉ, ธุตงฺคอปฺปิโจฺฉ, ปฎิเวธอปฺปิโจฺฉ จาติฯ ตตฺถ จตูสุ ปจฺจเยสุ อปฺปิโจฺฉ ปจฺจยอปฺปิโจฺฉฯ โย ปน ปจฺจเย พหุํ เทเนฺต อปฺปํ คณฺหติ, อปฺปํ เทเนฺต อปฺปตรํ วา คณฺหติ น วา คณฺหติฯ น อนวเสสคาหี โหติฯ อยํ ปจฺจยอปฺปิโจฺฉ นามฯ โย ปน เตปิฎโกปิ สมาโน น พหุสฺสุตภาวํ ชานาเปตุกาโม โหติ, อยํ ปริยตฺติอปฺปิโจฺฉ นามฯ ธุตงฺคสมาทานสฺส ปน ธุตงฺคปริหรณภาวํ อเญฺญสํ ชานิตุํ น เทติ, อยํ ธุตงฺคอปฺปิโจฺฉ นามฯ โย ปน โสตาปนฺนาทีสุ อญฺญตโร หุตฺวา โสตาปนฺนาทิภาวํ ชานาเปตุํ น อิจฺฉติ, อยํ อธิคมอปฺปิโจฺฉ นามฯ อิเมหิ อปฺปิจฺฉคุเณหิ สมฺปโนฺน จ อหํ ภเวยฺยนฺติ วุตฺตํ โหติฯ</p>


<p>ติ ทุสฺสนลกฺขณโทสโต วิรหิโต จฯ โส หิ กุชฺฌตีติ โกโธติ วุจฺจติฯ โทสเสฺสตํ อธิวจนํฯ นตฺถิ โกโธ อสฺส เมติ อปฺปโกโธฯ</p>


<p>
กุโทฺธ อตฺถํ น ชานาติ, กุโทฺธ ธมฺมํ น ปสฺสติ;  
  
อนฺธตมํ ตทา โหติ, ยํ โกโธ สหเต นรนฺติฯ  
</p>
  
<p>วุตฺตเทสนํ มนสิกริตฺวา อปฺปโกโธติ ปตฺถนํ กโรตีติ วุตฺตํ โหติฯ</p>


<p>ติ  อติเอว อุชุจิตฺตสมนฺนาคโต จฯ อรติ คจฺฉติ ปวตฺตติ อกุฎิลภาเวนาติ อุชุ, อชฺชวํฯ อรธาตุ คติยํ ชุฯ อริสฺส อุฯ อารมฺมณํ หรตีติ หทยํ, จิตฺตํฯ หรธาตุ หรเณ อยฯ รสฺส โทฯ อถ วา อารมฺมณํ หรนฺตํ อยติ คจฺฉติ ปวตฺตตีติ หทยํ, จิตฺตํฯ หรสทฺทูปปท อยธาตุ คติยํ อฯ อุชุ จ ตํ หทยญฺจาติ อุชุหทยํฯ อติเอว อุชุ หทยํ อสฺส เมติ อติวุชุหทโยฯ โคมุตฺตวโงฺก จ จนฺทเลขาวโงฺก จ นงฺคลโกฎิ วโงฺก จาติ ตีหิ วเงฺกหิ วิคโต หุตฺวา อติวิย อุชุจิตฺตสมนฺนาคโต จ ภเวยฺยนฺติ อโตฺถฯ ตตฺถ จ โย ปาปํ กตฺวาว น กโรมีติ ภาสติฯ โส คนฺตฺวา ปโจฺจสกฺกนตาย โคมุตฺตวโงฺก นามฯ โย ปาปํ กโรโนฺตว ภายามหํ ปาปสฺสาติ ภาสติฯ โส เยภุเยฺยน กุฎิลตาย จนฺทเลขา วโงฺก นามฯ โย ปาปํ กโรโนฺตว โก ปาปสฺส น ภาเยยฺยาติ ภาสติ, โส นาติกุฎิลตาย นงฺคลโกฎิวโงฺก นาม โหติฯ ยสฺส วา ตีณิ กมฺมทฺวารานิ อสุทฺธานิฯ โส โคมุตฺตวโงฺก นาม โหติฯ ยสฺส ยานิ กานิจิ เทฺวฯ โส จนฺทเลขา วโงฺก นามฯ ยสฺส ยํกิญฺจิ เอกํฯ โส นงฺคลโกฎิวโงฺก นามาติ เวทิตโพฺพฯ</p>


<p>ติ อิทฺธิยา สมนฺนาคโต จ, อิทฺธิสทฺทสฺส วจนโตฺถ เหฎฺฐา วุโตฺตเยวฯ อิทฺธิ อสฺส เม อตฺถีติ อิทฺธิมาฯ อสฺสถฺยเตฺถ มนฺตุปจฺจโยฯ มานุสฺสิกาเล มนุสฺสิทฺธิยา เทวุปฺปตฺติกาเล เทวิทฺธิยา สมณุปฺปตฺติกาเล สมณิทฺธิยา จ สมฺปุเณฺณยฺยนฺติ อโตฺถฯ</p>


<p>ติ อปฺปเมตเพฺพหิ สีลาทิคุเณหิ สมฺปโนฺน จฯ ปเมตโพฺพติ ปเมโยฺยฯ ปปุพฺพมาธาตุ ปมาเณ ณฺยฯ น ปเมโยฺย อปฺปเมโยฺย, อปฺปเมโยฺย สีลาทิคุโณ เม อสฺส อตฺถีติ อปฺปเมโยฺยฯ อสฺสถฺยเตฺถ ณฯ อปฺปเมเยฺยหิ  สีลาทิคุเณหิ จ โภคสมฺปตฺตีหิ จ สมฺปชฺชามีติ ปตฺถนํ กโรตีติ วุตฺตํ โหติฯ</p>


<p>ติ สีลาทิคุเณหิ พุทฺธาทิสปฺปุริสานํ ปสํสารโห จ, ปสํสิยเต ถวิยเต ปสํโสฯ ภาว สาธโนยํฯ ปปุพฺพสํสธาตุ ถุติยํ, ตํ อรหตีติ ปาสํโสฯ อรหติตทฺธิเต ณฯ พุทฺธาทิสปฺปุริเสหิ ปสํสิ ตเพฺพหิ ทานสีลาทิคุเณหิ สมฺปโนฺน จ ภเวยฺยนฺติ วุตฺตํ โหติฯ</p>


<p>ติ อตฺถพฺยญฺชนมธุรตาย พุทฺธาทิสปฺปุริเสหิ เปมิตพฺพวาจาย สมฺปโนฺน จฯ ปิยเตติ เปมา, วาจาฯ ปีธาตุ ตปฺปนกนฺตีสุ อิโมฯ วจิตพฺพาติ วาจาฯ วจธาตุ วิยตฺติยํ วาจายํ ณฯ เปมา วาจา อสฺส เมติ เปม วาโจฯ พุทฺธาทิสปฺปุริเสหิ เปมิยา จตุรงฺคสมนฺนาคต วาจาย สมฺปโนฺน จาติ อโตฺถฯ สปฺปุริสานํ ปน วาจา จตุรงฺคสมนฺนาคตา โหติฯ สุภาสิตวาจา จ ธมฺมวาจา ปิยวาจา สจฺจวาจาติฯ ตถาเหตํ วุตฺตํ  –</p>


<p>
สุภาสิตํ อุตฺตมมาหุ สโนฺต,  
  
ธมฺมํ ภเณ นาธมฺมํ ตํ ทุติยํ;  
  
ปิยํ ภเณ นาปฺปิยํ ตํ ตติยํ,  
  
สจฺจํ ภเณ นาลิกํ ตํ จตุตฺถนฺติฯ  
</p>
  
<p>อยํ ปเนตฺถ โยชนาฯ สโนฺต สปฺปุริสา อุตฺตมํ สุภาสิตํ สุฎฺฐุ ภาสิตํ วาจํ อาหุ, ธมฺมํ ภเณ ภเณยฺย อธมฺมํ น ภเณ น ภเณยฺย, ทุติยํ ตํ วาจํ อาหุ, ปิยํ ภเณ ภเณยฺย, อปฺปิยํ น ภเณ น ภเณยฺย, ตติยํ ตํ วาจํ อาหุ, สจฺจํ ภเณ ภเณยฺย อลิกํ น ภเณ น ภเณยฺย, จตุตฺถํ ตํ วาจํ อาหูติฯ</p>


<p>ติ  พุทฺธาทิสปฺปุริสานํ สีลาทิคุณํ วิชานโก จฯ สุนฺทโร ชโน สุชโนฯ คุณติ ปกาเสติ สีลาทิคุณสมงฺคิตํ ปุคฺคลนฺติ คุณํ, สีลาทิคุณํฯ คุณธาตุ ปกาสเน อฯ สุชนานํ พุทฺธาทิสปฺปุริสานํ คุโณ สุชนคุโณ, ตํ วิทติ ชานาตีติ สุชนคุณวิทูฯ สุชน คุณสทฺทูปปทวิทธาตุ ญาเณ อูฯ พุทฺธาทิสปฺปุริสานํ สีลสมาธิปญฺญาทิคุณํ ชานิตุํ สมโตฺถ จ ภเวยฺยนฺติ อโตฺถฯ</p>


<p>ติ พุทฺธาทิสชฺชนานํ มามโก จฯ มมายตีติ มามโกฯ มมธาตุ มานเน เปเม วา ณฺวุฯ ตสฺส อโกฯ พุทฺธาทิรตนตฺตยญฺจ สทฺธมฺมญฺจ มานโนฺต จ ภเวยฺยนฺติ อโตฺถฯ ติ โส อหํฯ นฺติ ภวามีติฯ</p>


<p>อยํ ปเนตฺถ ฯ โส อหํ ทิฎฺฐธเมฺม ปจฺจกฺขภูเต อตฺตภาเว, สโทฺธ สทฺธาย สมนฺนาคโต จ, ทาตงฺคุเปโต ทาตสฺส องฺคาย การณภูตาย ธน สมฺปตฺติยา อุเปโต สมุเปโต สมนฺนาคโต จ, ทาตพฺพ วตฺถุ จ, ตปฺปฎิคฺคาหกปุคฺคโล จ, สทฺธา จาติ ตีหิ อเงฺคหิ อุเปโต สมุเปโต สมนฺนาคโต จ วา, ปรมสิริธโร อุตฺตมสิรีธารโก จ, อุตฺตมสิริํ ธารณสมโตฺถ จ วา, วิรโตฺต กามคุเณสุ วิคตรโตฺต จ, ลชฺชี ปาปหิริวโนฺต จ, ปาปชิคุจฺฉนลกฺขณาย ลชฺชาย สมฺปโนฺน จ วา, หิโรตฺตปฺปสมนฺนาคโต จ วา, กลฺยาณมิโตฺต สุนฺทรมิตฺต สมฺปโนฺน จ, อภิรตกุสโล ทานาทิปุญฺญกุสลธเมฺมสุ อภิรมโณ จ, ปญฺจสีลาทิรโกฺข ปญฺจสีลาทีนิ รกฺขิตุํ สมโตฺถ จ, อปฺปิโจฺฉ อนิโจฺฉ จ, รูปาทิกามคุเณสุ อนิจฺฉโนฺต จ วา, อปฺปโกโธ ทุสฺสนลกฺขณโทสโต วิรหิโต จ, อติวุชุหทโย อติเอว อุชุจิตฺตสมนฺนาคโต จ, อิทฺธิยา สมนฺนาคโต จ, อปฺปเมโยฺย อปฺปเมเยฺยหิ สีลาทิคุเณหิ สมฺปโนฺน จ, ปาสํโส สีลาทิคุเณหิ พุทฺธาทิสปฺปุริสานํ ปสํสารโห จ, เปมวาโจ อตฺถพฺยญฺชนมธุรตาย  พุทฺธาทิสปฺปุริเสหิ เปมิตพฺพวาจาย สมฺปโนฺน จ, สุชนคุณวิทู พุทฺธาทิสปฺปุริสานํ สีลาทิคุณํ วิชานโก จ, มามโก พุทฺธาทิสชฺชนานํ มามโก จ, พุทฺธาทิรตนตฺตยญฺจ สทฺธมฺมญฺจ มานโนฺต จ วา, ภเวยฺยํ ภวามีติฯ</p>

</p>


<ol>
<li>
อิตฺถํ อสงฺขเย นาถ, คุเณ ลกฺขณทีปิเต;  
  
คาถาสุ สูจกาเสฺวก, คาถมฺปิ สรเต พุโธฯ  
</li>
  
<li>
จตุราปายมุโตฺต โส, สาธกตฺถทฺวยสฺส จ;  
  
หตูปทฺทวชาโล จ, ลาภี หิตสุขสฺส จฯ  
</li>
  
<li>
อธิโป นรเทวานํ, จตุทีปิสฺสโรปิ วา;  
  
ภเวยฺย อนฺติเม เทเห, ตมญฺญํ เสตฉตฺตกํฯ  
</li>
  
<li>
ภาวนายานมารุยฺห, สมเมสฺสติ สุพฺพโต;  
  
อิมสฺมิํ อตฺตภาเวปิ, อโรโค ทีฆชีวิโกฯ  
</li>
  
<li>
ปูชิโต สพฺพโลเกหิ, ภาวนาภิรตีมโน;  
  
ชนปฺปิโย มนาโป จ, กา กถาขิลธารเณฯ  
</li>
  
<p> เอวํ ปุเญฺญเนเตนตฺยาทิ คาถาทฺวเยน ปณิธิํ กตฺวา อิทานิ พุทฺธวนฺทนสฺส ผลานิสํสํ ทเสฺสโนฺต นฺตฺยาทิ คาถาปญฺจกํ อาหฯ ตํ ปน มูลาจริเยหิ น วุตฺตํ, ปจฺฉา ปน หิตกาเมหิ ปณฺฑิเตหิ ปกฺขิตฺตํ คาถาปญฺจกนฺติ ทฎฺฐพฺพํฯ ตา ปน คาถาโย ปถฺยาวตฺตคาถาติ ทฎฺฐพฺพาฯ
</ol></p>


<p>ตาสุ ปน ปฐมคาถายํ อิตฺถํ อสงฺขเย ลกฺขณทีปิเต นาถคุเณ สูจกาสุ คาถาสุ เอกคาถมฺปิ โย พุโธ สรเตติ สมฺพโนฺธฯ นฺติ อิมินา สุคตนฺติอาทินา วุตฺตปฺปกาเรนฯ ติ เอตฺตกา พุทฺธคุณาติ คเณตุํ อสมเตฺถฯ สงฺขิยเต สงฺขยาฯ สงฺขิยติ คณิยตีติ วา สงฺขยา ฯ สขิธาตุ สงฺขฺยายํ ยปจฺจโยฯ อถ วา สงฺขิตุํ น สโกฺกนฺตีติ อสงฺขยาฯ เอตฺตกา พุทฺธคุณา เอตฺตกา พุทฺธคุณาติ นิรวเสสโต เอกพุโทฺธปิ อเนกวสฺส สตสหสฺสโกฎิยาปิ คเณตุํ อสมโตฺถวฯ ปเคว ปน อเญฺญติ อโตฺถฯ วุตฺตมฺปิ เจตํ  –</p>


<p>
‘‘พุโทฺธปิ พุทฺธสฺส ภเณยฺย วณฺณํ,  
  
กปฺปมฺปิ เจ อญฺญมภาสมาโน;  
  
ขีเยถ กโปฺป จิรทีฆมนฺตเร,  
  
วโณฺณ น ขีเยถ ตถาคตสฺสา’’ติ จฯ  
</p>
  
<p>
‘‘สกฺกา สมุเทฺท อุทกํ, ปเมตุํ อาฬฺหเกน วา;  
  
นเตฺวว ตว สพฺพญฺญุ, ญาณํ สกฺกา ปเมตเว’’ติ จฯ  
</p>
  
<p> ‘‘อปฺปมาณา หิ พุทฺธา เตสํ พุทฺธาปิ อนวเสสโต วณฺณํ วตฺตุํ อสมตฺถา, ปเคว อิตรา ปชา’’ติ จฯ ติ อุปลกฺขณ นเยน ปกาสิตเพฺพฯ เอตฺถ จ ปธานนโย นิทสฺสน นโย จ ลพฺภติฯ ติ พุทฺธสฺส สีลสมาธิ ปญฺญาทิคุเณฯ ตสฺส ปน ปทสฺส วจนโตฺถ เหฎฺฐา วุโตฺตเยวฯ ติ สูจกาสุ เอกคาถมฺปีติ ปทเจฺฉโทฯ ติ ปกาสกาสุฯ ติ สุคตนฺตฺยาทินา วุตฺตาสุ ฉพฺพีสติวนฺทนคาถาสุฯ นิทฺธารเณ เจตํ ภุมฺมวจนํฯ กวีหิ คายติ กถิยตีติ คาถาฯ ปชฺชวิเสโสฯ เคธาตุ สเทฺท ถฯ เคธาตุสฺส คาเทโสฯ อถ วา คํ วุจฺจติ ญาณํฯ ตํ ติฎฺฐติ เอตฺถาติ คาถาฯ คํสทฺทูปปทถาธาตุ คตินิวตฺติยํฯ คํ วุจฺจติ ญาณํ, เตน กวีหิ พนฺธิตฺวา ถิยติ ถปิยตีติ วา คาถา, ตาสุ คาถาสุฯ ติ เอกปชฺชมฺปิฯ เอตฺถ จ ปิสโทฺท ครหโตฺถฯ เตน อเนกคาถาย พุทฺธคุณสรเณ กา กถาวาติ สมฺภาเวติฯ ติ โย ปณฺฑิโตฯ โส  หิ อตฺถานตฺถํ พุธติ ชานาตีติพุโธติ วุจฺจติฯ ติ สรติฯ ฉนฺทานุรกฺขณตฺถญฺหิ ปรสฺสปทติวิภตฺติยา อตฺตโนปทเตวิภตฺตาเทโสฯ</p>


<p> ติ โส พุโธ ภเวยฺยาติ สมฺพโนฺธฯ ติ นิรยติรจฺฉานเปตอสุรกายสงฺขาเตหิ จตูหิ อปาเยหิ วิมุโตฺต จฯ ปุญฺญสมฺมตา อยาเยภุเยฺยน อปคโตติ อปาโยฯ อยโต สุขโต อปคโตติ วา อปาโยฯ อพฺยยีภาวสมาโสยํฯ อถ วา ติโสฺส สมฺปตฺติโย อยนฺติ คจฺฉนฺติ ปวตฺตนฺติ เอเตนาติ อโย, ปุญฺญํฯ อยธาตุ คติยํ อฯ ปุญฺญโต อยติ คจฺฉติ ปวตฺตตีติ วา, ปุญฺญการีหิ อยิตโพฺพ ปวเตฺตตโพฺพติ วา อโย, สุขํฯ ตโต อปคโตติ อปาโยฯ จตุโร อปาโย จตุราปาโย, เตหิ มุโตฺต วิมุโตฺตติ จตุราปายมุโตฺตฯ ติ สาธโก อตฺถทฺวยสฺส จาติ ปทเจฺฉโทฯ ติ ทิฎฺฐธมฺมิกสมฺปรายิกสงฺขาตสฺส อตฺถทฺวยสฺสฯ เอตฺถ จสโทฺท อฎฺฐานโยโคฯ โส ปน สาธโก ตฺยาทีสุ ปเทสุ ยุโตฺตฯ ติ นิปฺผาทโก จฯ โส หิ สาเธติ นิปฺผาเทตีติ สาธโกติ วุจฺจติฯ</p>


<p>ติ หโต อุปทฺทวสงฺขาตชาโล จฯ หนยิตฺถ อปนยิตฺถาติ หโตฯ หนธาตุ หิํสายํ ตฯ อุปคนฺตฺวา ทวติ หิํสตีติ อุปทฺทโว, ชาติภยาทิ โสฬสอุปทฺทโวฯ อุปปุพฺพทุธาตุ หิํสายํ, อุปทฺทวา นาม ปน โสฬสวิธา โหนฺติ ชาติภยํ, ชราภยํ, พฺยาธิภยํ, มรณภยํ, ราชภยํ, โจรภยํ, อคฺคิภยํ, อุทกภยํ, อูมิภยํ, กุมฺภิลภยํ, อาวฎฺฎภยํ, สุสุกาภยํ, อตฺตานุวาทภยํ, ปรานุวาทภยํ, ทณฺฑภยํ, ทุคฺคติภยญฺจาติฯ ชลติ หิํสติ มเจฺฉ เอเตนาติ ชาลํ, มจฺฉชาลํฯ ชาลํ  วิยาติ ชาโล, อุปทฺทโวฯ นิตเตฺถน ปน ชลติ หิํสติ สเตฺต เอเตนาติ ชาโลฯ อุปทฺทโวฯ ชลธาตุ หิํสายํ ณฯ หโต อุปทฺทวสงฺขาตชาโล เยน โสติ หตูปทฺทวชาโลฯ พุทฺธปณามเจตนาย ปหิโต อุปทฺทวสงฺขาตชาโล ภเวยฺยาติ อโตฺถฯ ติ หิตสฺส จ สุขสฺส จ ลาภี จฯ ลภนํ ลาโภ, ตํ อสฺส อตฺถีติ ลาภี, หิโนติ วฑฺฒตีติ หิตํ, อตฺถํฯ สุขยตีติ สุขํฯ ยสฺสุปฺปชฺชติ, ตํ สุขิตํ กโรตีติ อโตฺถฯ อถ วา สุฎฺฐุ ทุกฺขํ ขนตีติ สุขํฯ สุปุพฺพ ขนุธาตุ อวธารเณ กฺวิฯ หิตญฺจ สุขญฺจ หิตสุขํ, ตสฺส ลาภี ภเวยฺยาติ อโตฺถฯ</p>


<p> นรเทวานํ อธิโป จ จตุทีปิสฺสโรปิ วา ภเวยฺยาติ สมฺพโนฺธฯ นฺติ นรา จ เทวา จ นรเทวา, เตสํฯ กมฺมเตฺถ เจตํ ฉฎฺฐีวจนํฯ ติ อิสฺสโร จฯ โส หิ อตฺตาธีนํ ปาติ รกฺขติ ธเมฺมน วา อธิอภิภวิตฺวา ปาติ รกฺขตีติ อธิโปติ วุจฺจติฯ อธิปุพฺพปาธาตุ รกฺขเน อ, นรานํ อธิโป อิสฺสโร มนุสฺสราชา จ เทวานํ อธิโป อิสฺสโร เทวราชา จ ภเวยฺยาติ อโตฺถฯ ติ เอตฺถ ปิสโทฺท สมฺภาวนเตฺถ นิปาโตฯ เตน ปเคว เอกทีปิสฺสรราชภาโว จ, ปเท สิสฺสรราชภาโว จาติ สมฺภาเวติฯ วา สโทฺท ปทปูรณ มโตฺตเยวฯ จตุทีปิสฺสโรติ ปุพฺพวิเทโห, อปรโค ยาโน, ชมฺพุทีโป, อุตฺตรกุรุ จาติ จตุนฺนํ ทีปานํ อิสฺสโร จกฺกวตฺติราชาปิ ภเวยฺยาติ อโตฺถฯ ตตฺถ ปุพฺพวิเทโหติ สิเนรุโน ปุเร ภวํ ปุพฺพํ, เวเทน ปญฺญาย อีหนฺติ วายมนฺติ เอตฺถาติ เวเทโห, วิทสทฺทูปปท อีหธาตุ วายาเม ณฯ โสเยว วิเทโหฯ อิมํ ทีปมุปาทาย สิเนรุโน ปุพฺพทิสภาคตฺตา ปุโพฺพ จ โส วิเทโห จาติ ปุพฺพวิเทโห, ปุพฺพทีโปฯ</p>


<p>อปรโคยาโนติ  สิเนรุโน อปเร ปจฺฉิเม ภโว อปโรฯ คเวน ยนฺติ คจฺฉนฺติ เอตฺถาติ โคยาโนฯ โคสทฺทูปปท ยาธาตุ คมเน ยุฯ สิเนรุโน ปจฺฉิม ทิสภาคตฺตา อปโร จ โส โคยาโน จาติ อปรโคยาโน, ปจฺฉิมทีโปฯ ชมฺพุทีโปติ ชายตีติ ชมฺพูฯ โยชนสตุเพฺพโธ รุโกฺขฯ ชนธาตุ ชนเน อูฯ นสฺส โมฯ พการาคโมฯ ชลมเชฺฌ ทิปฺปตีติ ทีโป, ทิปฺปนฺติ โชตนฺติ เอตฺถ สทฺธมฺมาติ วา ทีโปฯ ทีปธาตุ ทิตฺติยํ อฯ ตสฺส ปน ทฺวิอาโปติ ปทเจฺฉทํ กตฺวา ทฺวิธา อาโป สนฺทติ เอตฺถาติ ทีโปติ พหุพฺพีหิสมาโสปิ ยุชฺชติฯ ชมฺพุยา ลกฺขิโต ปญฺญาโต วา ทีโป ชมฺพุทีโป, ทกฺขิณทีโปฯ อุตฺตรกุรูติ สิเนรุโน อุตฺตเร ภวา อุตฺตราฯ ธมฺมตาสิทฺธสฺส ปญฺจสีลสฺส อานุภาเวน กํ สุขํ อุรุมหนฺตํ เอตฺถาติ กุรุฯ พหุพฺพีหิสมาโสยํฯ กุํ วุจฺจติ ปาปํฯ ตํ รุนฺธนฺติ เอตฺถาติ วา กุรุฯ กุปุพฺพรุธิธาตุ อาวรเณ กฺวิฯ ธาตฺวนฺตสฺส โลโปฯ สิเนรุโน อุตฺตรทิสภาคตฺตา อุตฺตโร จ โส กุรุ จาติ อุตฺตรกุรุฯ อุตฺตรทีโปติ จตุนฺนํ ทีปานํ อิสฺสโร จตุทีปิสฺสโร, จกฺกวตฺติราชา ลพฺภติฯ</p>


<p>เอวํ โลกิยหิตํ ทเสฺสตฺวา อิทานิ โลกุตฺตรหิตํ ทเสฺสโนฺต อาห ติ อนฺติเม เทเห สุพฺพโต ภาวนายานํ อารุยฺห อญฺญํ ตํ เสตฉตฺตกํ ธาเรโนฺต สมํ เอสฺสตีติ สมฺพโนฺธฯ ตตฺถ ปน อตฺถกฺกเมน วณฺณยิสฺสามฯ ติ จริเม ปจฺฉิเม วาฯ อเนฺต ปริโยสาเน ภโว อนฺติโม, ปจฺฉิมสรีโรฯ ตสฺมิํฯ ติ สรีเรฯ ทิหติ อุปจิยติ วฑฺฒตีติ เทโห, สรีโรฯ ทิหธาตุ อุปจเย ณฯ อถ วา ทิหติ อุปจยติ เอเตน ปุญฺญาปุญฺญนฺติ เทโห, ปจฺฉิมภวภูเต ภพฺพกุลปุตฺตภูเต วา สรีเรติ อโตฺถฯ ติ สุฎฺฐุ ปฎิปนฺนโก หุตฺวา ฯ สุฎฺฐุ วตํ ปฎิปนฺนํ อสฺสาติ สุพฺพโตฯ วการสฺสโพฺพฯ ติ ภาวนายานํ อารุยฺหาติ ปทเจฺฉโทฯ วิปสฺสนาภาวนาสงฺขาตยานํ อารุหิตฺวาติ อโตฺถฯ ภาเวตพฺพา วเฑฺฒตพฺพาติ ภาวนาฯ เตภูมก สงฺขารารมฺมณํฯ อถ วา ตทารมฺมณํ ภาเวติ วเฑฺฒตีติ ภาวนา, วิปสฺสนาปญฺญาฯ ภูธาตุ สตฺตายํ วฑฺฒเน วา ยุฯ สา จ สมถวิปสฺสนา ภาวนาวเสน ทุวิธา โหติฯ ตตฺถ อิธ ปน อญฺญํ เสตฉตฺตกนฺติ สทฺทนฺตรสนฺนิฎฺฐาเนน วิปสฺสนาภาวนา อธิเปฺปตาฯ ยนฺติ ปาปุณนฺติ เอเตน นิพฺพานนฺติ ยานํ, อนิจฺจาทิวิปสฺสนาญาณํฯ ยาธาตุ คติยํ ยุฯ ภาวนาสงฺขาตํ ยานํ ภาวนายานํ, ภาวนา จ สา ยานญฺจาติ วา ภาวนายานํฯ</p>


<p>ติ อาโรหิตฺวาฯ ปกติยานสทิสํ อนิจฺจ ทุกฺขอนตฺตยานํ อารุหิตฺวาติ อโตฺถฯ อนิจฺจาทิลกฺขเณน หิ วินา มคฺคผลนิพฺพานํ ปโตฺต นาม นตฺถิฯ ตสฺมา ภาวนายานมารุยฺหาติ วุตฺตํฯ นฺติ อรหตฺตผลํฯ ตญฺหิ ปฐมมเคฺคน อาทิฎฺฐมริยาทํ อนติกฺกมิตฺวา จตุสจฺจธมฺมํ อวพุชฺฌตีติ อญฺญนฺติ วุจฺจติฯ อาปุพฺพญาธาตุ อวโพธเน กฺวิฯ อาสโทฺท มริยาทโตฺถฯ นฺติ โอทาตาตปตฺตํฯ เสวิยตีติ เสตํ, ธวลํฯ สิธาตุ เสวายํ ตฯ กิเลสตปํ ฉาเทตีติ ฉตฺตํฯ ฉทธาตุ สํวรเณ ตฯ ตํเยว ฉตฺตกํฯ เสตญฺจ ตํ ฉตฺตกญฺจาติ เสตฉตฺตกํฯ อรหตฺตผลอาตปตฺตํ ลพฺภติฯ อญฺญํ อรหตฺตผลสงฺขาตํ เสตฉตฺตกํ ธาเรโนฺต หุตฺวาติ สมฺพโนฺธฯ นฺติ นิพฺพานํฯ ตญฺหิ สพฺพํ วฎฺฎทุกฺขํ สมติ วูปสมติ นิรุชฺฌติ เอตฺถาติ สมนฺติ วุจฺจติฯ ติ ปาปุณิสฺสตีติฯ</p>


<p>อิทานิ ทิฎฺฐธมฺมิกตฺถํ ทเสฺสโนฺต ติอาทิมาหฯ ตตฺถ อิมสฺมิํ อตฺตภาเวปิ อโรโค จ ทีฆายุโก จ สพฺพโลเกหิ ปูชิโต จ ภาวนาภิ รติมโน  จ ชนปฺปิโย จ มนาโป จ ภเวยฺยาติ โยชนาฯ ติ เอตฺถ ปิสโทฺท สมฺปิณฺฑนโตฺถฯ เตน สมฺปรายิกตฺถํ สมฺปิเณฺฑติฯ อตฺตาติ ภวติ เอเตน อภิธานํ พุทฺธิ จาติ อตฺตภาโวฯ ขนฺธปญฺจกเสฺสตมธิวจนํฯ ติ สพฺพพฺยาธิวิรโห จฯ โส หิ นตฺถิ โรโค อสฺสาติ อโรโคติ วุจฺจติฯ ติ ทีฆายุโก จฯ โส หิ ทีฆา ชีวิ อายุ อสฺสาติ ทีฆชีวิโกติ วุจฺจติฯ</p>


<p> ติ สพฺพเทวมนุเสฺสหิฯ ติ ปูชิตโพฺพ จฯ ติ สมถวิปสฺสนา สงฺขาตาย ภาวนาย อภิรมณจิโตฺต จฯ ติ สพฺพชเนหิ ปิยายิตโพฺพ จฯ ติ สพฺพสตฺตานํ จิตฺตวฑฺฒนโก จ ภเวยฺยาติ สมฺพโนฺธฯ</p>


<p>เอวํ ฉพฺพีสติยา วนฺทนคาถาสุ เอกคาถามตฺตมฺปิ พุทฺธคุณานุสฺสรเณ ผลานิสํสํ ทเสฺสตฺวา อิทานิ สพฺพคาถาโย วจสา ธาเรตฺวา พุทฺธวนฺทเน อเนกานิ ผลานิสํสานิ ทเสฺสตุํ ติ อาหฯ ตตฺถ ติ กา กถา อขิลธารเณติ ปทเจฺฉโทฯ สพฺพพุทฺธวนฺทนคาถาย วจสา ธารเณ กิํ วตฺตพฺพา เยวาติ อโตฺถฯ</p>


<p>เอตฺถ จ อขิลสโทฺท สพฺพวาจโก อนิปฺผนฺนปาฎิปทิโกฯ อถ วา ขิยนํ ขิลํฯ ขิธาตุ ขเย ลปจฺจโยฯ ขยํ ลาติ คณฺหาตีติ วา ขิลํ, อปฺปกํฯ ขยสทฺทูปปทลาธาตุ คหเณ อฯ น ขิลํ อขิลํ, สพฺพคาถาโยฯ ธาริยเต ธารณํ, อขิลาย สพฺพาย คาถาย ธารณํ อขิลธารณํ, ตสฺมิํฯ ฉพฺพีสติยา พุทฺธวนฺทนคาถาสุ เอกํ คาถํ วจสา ธารยิตฺวา พุทฺธวนฺทเน ยถาวุตฺตผลานิสํสานิ ลพฺภนฺติ, ปเคว ปน สพฺพพุทฺธวนฺทนคาถาโย วจสา ธารยิตฺวา ทิเน ทิเน พุทฺธวนฺทเนติ  อโตฺถติฯ อิมินา ปน คาถาปญฺจเกน ยถาวุตฺต ผลานิสํสํ ญตฺวา สทฺทหโก สมฺมาทิฎฺฐิโก กุลปุโตฺต สพฺพพุทฺธวนฺทนคาถาโย วจสา ธารยิตฺวา รตฺตินฺทิวํ ปุพฺพณฺหกาเล จ สายนฺหกาเล จ รตฺติยา ปฐมยาเม จ ปจฺฉิมยาเม จ สตตํ สมิตํ นิรนฺตรํ พุทฺธํ วเนฺทยฺยาติ อุโยฺยชนํ ทเสฺสตีติฯ</p>

</p>


<p>อิติ โปราณาจริเยหิ วนฺทิตสฺส นมกฺการสฺส สทฺทตฺถนเยหิ ฉนฺทาลงฺการนเยหิ จ สณฺหสุขุมสุทุทฺทส คมฺภีรสฺส พุทฺธสฺส ทุปฺปฎิวิธคุณปริทีปกสฺส สปฺปุริสานํ จิตฺตปสนฺนชนกสฺส สาฎฺฐกเถ ปิฎกตฺตเย อสํหิร วิสารทญาณจารินา สาสนโสธเกน ภทฺทนฺตเรว ตเตฺถรวเรน รจิตา พุทฺธคุณปฺปทีปิกนามิกา วณฺณนาฯ</p>


<h3>นิคมน</h3>
<p>อิทํ ปน ปุรํ นิมฺมิเตน สิรีปวรวิชยานนฺตยสปณฺฑิต ตฺริภวนาทิตฺยาธิปติมหาธมฺมราชาธิราชาติ ลญฺฉิตนามิเกน ปิฎกตฺตยปาฬิํ สิลารูฬฺหํ การยิตฺวา ปญฺจม สงฺคีติกรเณน ติมหาธมฺมราเชน รตนาปุญฺชนฺติ สมฺมเต ราชธานีภูเต นานากุลสํกิเณฺณ ปุญฺญธญฺญวนฺตานํ สาธูนญฺจ สีลสมาธิปญฺญวนฺตานํ ภิกฺขูนญฺจ นิวาสภูเต พุทฺธธมฺมสงฺฆรตนากเร จนฺทิมสูริยา วิย พุทฺธสาสนุโชฺชตเน  นคเร อิติ ปริกิตฺติเต มหาราเม เทเส วสเนฺตน อุปาสก คุณสมฺปเนฺนน นามิเกน อุปาสเกน จ ตสฺสุปฎฺฐากาย นามิกาย อุปาสิกาย จ สมกุสลจฺฉนฺทํ กตฺวา นิพฺพานสฺส สจฺฉิกรณตฺถาย การิเต มโนรเม สุวเณฺณน ลิมฺปิตตฺตา สุวณฺณวตี นามิเก  ทฺวิภุมฺมิเก มหิฎฺฐกวิหาเร อฎฺฐหิ ทิสาหิ อาคตานํ สุเตสนภิกฺขูนํ สาฎฺฐกถํ ปิฎกตฺตยํ ทิเน ทิเน สตตํ นิรนฺตรํ วาเจเนฺตน อธิวสเนฺตน สาฎฺฐกเถ ปิฎกตฺตเย อสํหิรวิสารทญาณจารินา มนฺตเล ปุเร ปริยตฺติสาสนหิตธมฺมาจริยคณสฺส เชฎฺฐุกฺกฎฺฐภูเตน เรวตาภิปณฺฑิตธชสาสนวํสมหาธมฺมราชคุรูติ จ ติ จ ลทฺธลญฺฉิเตน มูลทฺวาทสสาสน กรมหาคณสฺส เชฎฺฐมหานายกภูเตน  อาจริโยติ วิสฺสุเตน สาสนโสธก มหานายกเตฺถรวเรน โปราเณหิ ตตฺถ ตตฺถ ปาฬิยํ ภควตา วุเตฺตหิ พุทฺธคุณปฺปกาสเกหิ พุทฺธคุณปเทหิ โถมิตฺวา วนฺทิตสฺส อตฺถพฺยญฺชเนน ฉนฺทาลงฺการนเยน จ ปถวีสนฺธารกสฺส อุทกกฺขนฺธสฺส วิย คมฺภีรสฺส ปพฺพเตน ปฎิจฺฉาเทตฺวา ฐปิตสฺส วตฺถุสฺส วิย อติทุทฺทสสฺส สตธา ภินฺนสฺส วาลสฺส อคฺคโกฎิยา วิย อติสณฺห สุขุมสฺส ปุถุชฺชนญาเณน พุทฺธสฺส ทุปฺปฎิวิธคุณปริทีปกสฺส นมกฺการสฺส ลีนตฺถปฺปกาสนา พุทฺธคุณปฺปทีปิกนามิกา สํวณฺณนา ตาสุ ตาสุ อฎฺฐกถาฎีกาสุ อาคตํ สํวณฺณนานยํ นิสฺสาย ปญฺญาปาฎวตฺถาย สาสนวุทฺธิยา จ กตาฯ</p>

</p>


<p>
สมฺปเตฺต จกฺกวเสฺส สา, ทฺวิสหเสฺส จตูสเต;  
  
นวาธิกาสิตียา จ, สกฺกราเช จ สมฺปเตฺตฯ  
</p>
  
<p>
สตฺตติสตสหสฺส, วเสฺส ผุสฺสมาสเสฺสว;  
  
กาลปกฺขสตฺตเม จ, พุทฺธทิเน สุนิฎฺฐิตา; สามญฺญฯ  
</p>
  
<p>
เอสา จ สงฺขโรเนฺตน, ยํ ปุญฺญํ ปสุตํ มยา;  
  
อญฺญมฺปิ เตน ปุเญฺญน, ปตฺวา สโมฺพธิมุตฺตมํฯ  
</p>
  
<p>
สํสารโต  
พหู สเตฺต, ตารยิตฺวา ตณฺหกฺขยํ;  
  
นิพฺพานํ สจฺฉิกาเรยฺยํ, มคฺคญาณุตฺตเรน จฯ  
</p>
  
<p>
สทา รกฺขนฺตุ ราชาโน, ธเมฺมเนว ปชํ อิมํ;  
  
สเพฺพ สตฺตา สุขี โหนฺตุ, โชเตนฺตุ ชินสาสนํฯ  
</p>
  
<p>
มฺรมฺมรเฎฺฐ มนุสฺสา จ, สพฺพทา นิรุปทฺทวา;  
  
นิจฺจํ กลฺยาณสงฺกปฺปา, ปโปฺปนฺตุ อมตํ ปทนฺติฯ  
</p>
  
พุทฺธคุณปฺปทีปิกนามิกา  
</p>
  
นมกฺการฎีกา สมตฺตาฯ  
</p>
  
  
  
  
  