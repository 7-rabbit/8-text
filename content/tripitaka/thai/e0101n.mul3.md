<h1>๓. กมฺมฎฺฐานคฺคหณนิเทฺทโส</h1>
<p> อิทานิ   ยสฺมา เอวํ ธุตงฺคปริหรณสมฺปาทิเตหิ อปฺปิจฺฉตาทีหิ คุเณหิ ปริโยทาเต อิมสฺมิํ สีเล ปติฎฺฐิเตน ‘‘สีเล ปติฎฺฐาย นโร สปโญฺญ, จิตฺตํ ปญฺญญฺจ ภาวย’’นฺติ วจนโต จิตฺตสีเสน นิทฺทิโฎฺฐ สมาธิ ภาเวตโพฺพฯ โส จ อติสเงฺขปเทสิตตฺตา วิญฺญาตุมฺปิ ตาว น สุกโร, ปเคว ภาเวตุํ, ตสฺมา ตสฺส วิตฺถารญฺจ ภาวนานยญฺจ ทเสฺสตุํ อิทํ ปญฺหากมฺมํ โหติฯ</p>


<p>โก สมาธิ? เกนเฎฺฐน สมาธิ? กานสฺส ลกฺขณรสปจฺจุปฎฺฐานปทฎฺฐานานิ? กติวิโธ สมาธิ? โก จสฺส สํกิเลโส? กิํ โวทานํ? กถํ ภาเวตโพฺพ? สมาธิภาวนาย โก อานิสํโสติ?</p>


<p>ตตฺริทํ วิสฺสชฺชนํฯ ติ สมาธิ พหุวิโธ นานปฺปการโกฯ ตํ สพฺพํ วิภาวยิตุํ อารพฺภมานํ วิสฺสชฺชนํ อธิเปฺปตเญฺจว อตฺถํ น สาเธยฺย, อุตฺตริ จ วิเกฺขปาย สํวเตฺตยฺย, ตสฺมา อิธาธิเปฺปตเมว สนฺธาย วทาม, กุสลจิเตฺตกคฺคตา สมาธิฯ</p>


<p>ติ สมาธานเฎฺฐน สมาธิฯ กิมิทํ สมาธานํ นาม? เอการมฺมเณ จิตฺตเจตสิกานํ สมํ สมฺมา จ อาธานํ, ฐปนนฺติ วุตฺตํ โหติฯ ตสฺมา ยสฺส ธมฺมสฺสานุภาเวน เอการมฺมเณ จิตฺตเจตสิกา สมํ สมฺมา จ อวิกฺขิปมานา อวิปฺปกิณฺณา จ หุตฺวา ติฎฺฐนฺติ, อิทํ สมาธานนฺติ เวทิตพฺพํฯ</p>


<p>ติ เอตฺถ ปน อวิเกฺขปลกฺขโณ สมาธิ, วิเกฺขปวิทฺธํสนรโส, อวิกมฺปนปจฺจุปฎฺฐาโนฯ ‘‘สุขิโน จิตฺตํ สมาธิยตี’’ติ วจนโต ปน สุขมสฺส ปทฎฺฐานํฯ</p>


<p>   ติ อวิเกฺขปลกฺขเณน ตาว เอกวิโธฯ อุปจารอปฺปนาวเสน ทุวิโธ, ตถา โลกิยโลกุตฺตรวเสน สปฺปีติกนิปฺปีติกวเสน สุขสหคตอุเปกฺขาสหคตวเสน จฯ ติวิโธ หีนมชฺฌิมปณีตวเสน , ตถา สวิตกฺกสวิจาราทิวเสน ปีติสหคตาทิวเสน ปริตฺตมหคฺคตปฺปมาณวเสน จฯ จตุพฺพิโธ ทุกฺขาปฎิปทาทนฺธาภิญฺญาทิวเสน, ตถา ปริตฺตปริตฺตารมฺมณาทิวเสน จตุฌานงฺควเสน หานภาคิยาทิวเสน กามาวจราทิวเสน อธิปติวเสน จฯ ปญฺจวิโธ ปญฺจกนเย ปญฺจฌานงฺควเสนาติฯ</p>


<h3>สมาธิเอกกทุกวณฺณนา</h3>
<p>ตตฺถ  อุตฺตานโตฺถเยวฯ  ฉนฺนํ อนุสฺสติฎฺฐานานํ มรณสฺสติยา อุปสมานุสฺสติยา อาหาเร ปฎิกูลสญฺญาย จตุธาตุววตฺถานสฺสาติ อิเมสํ วเสน ลทฺธจิเตฺตกคฺคตา, ยา จ อปฺปนาสมาธีนํ ปุพฺพภาเค เอกคฺคตา, อยํ ฯ ‘‘ปฐมสฺส ฌานสฺส ปริกมฺมํ ปฐมสฺส ฌานสฺส อนนฺตรปจฺจเยน ปจฺจโย’’ติ อาทิวจนโต ปน ยา ปริกมฺมานนฺตรา เอกคฺคตา, อยํ ติ เอวํ อุปจารปฺปนาวเสน ทุวิโธฯ</p>


<p>ทุติยทุเก ตีสุ ภูมีสุ กุสลจิเตฺตกคฺคตา โลกิโย สมาธิฯ อริยมคฺคสมฺปยุตฺตา เอกคฺคตา โลกุตฺตโร สมาธีติ เอวํ โลกิยโลกุตฺตรวเสน ทุวิโธฯ</p>


<p>ตติยทุเก จตุกฺกนเย ทฺวีสุ ปญฺจกนเย ตีสุ ฌาเนสุ เอกคฺคตา สปฺปีติโก สมาธิฯ อวเสเสสุ ทฺวีสุ ฌาเนสุ เอกคฺคตา นิปฺปีติโก สมาธิฯ อุปจารสมาธิ ปน สิยา สปฺปีติโก, สิยา นิปฺปีติโกติ เอวํ สปฺปีติกนิปฺปีติกวเสน ทุวิโธฯ</p>


<p>จตุตฺถทุเก จตุกฺกนเย ตีสุ ปญฺจกนเย จตูสุ ฌาเนสุ เอกคฺคตา สุขสหคโต สมาธิฯ อวเสสสฺมิํ อุเปกฺขาสหคโต สมาธิฯ อุปจารสมาธิ ปน สิยา สุขสหคโต, สิยา อุเปกฺขาสหคโตติ เอวํ สุขสหคตอุเปกฺขาสหคตวเสน ทุวิโธฯ</p>


<h3>สมาธิติกวณฺณนา</h3>
<p>  ปฐมตฺติเก ปฎิลทฺธมโตฺต หีโน, นาติสุภาวิโต มชฺฌิโม, สุภาวิโต วสิปฺปโตฺต ปณีโตติ เอวํ หีนมชฺฌิมปณีตวเสน ติวิโธฯ</p>


<p>ทุติยตฺติเก  ปฐมชฺฌานสมาธิ สทฺธิํ อุปจารสมาธินา สวิตกฺกสวิจาโรฯ ปญฺจกนเย ทุติยชฺฌานสมาธิ อวิตกฺกวิจารมโตฺตฯ โย หิ วิตกฺกมเตฺตเยว อาทีนวํ ทิสฺวา วิจาเร อทิสฺวา เกวลํ วิตกฺกปฺปหานมตฺตํ อากงฺขมาโน ปฐมชฺฌานํ อติกฺกมติ, โส อวิตกฺกวิจารมตฺตํ สมาธิํ ปฎิลภติฯ ตํ สนฺธาเยตํ วุตฺตํฯ จตุกฺกนเย ปน ทุติยาทีสุ ปญฺจกนเย ตติยาทีสุ ตีสุ ฌาเนสุ เอกคฺคตา อวิตกฺกาวิจาโร สมาธีติ เอวํ สวิตกฺกสวิจาราทิวเสน ติวิโธฯ</p>


<p>ตติยตฺติเก จตุกฺกนเย อาทิโต ทฺวีสุ ปญฺจกนเย จ ตีสุ ฌาเนสุ เอกคฺคตา ปีติสหคโต สมาธิฯ เตเสฺวว ตติเย จ จตุเตฺถ จ ฌาเน เอกคฺคตา สุขสหคโต สมาธิฯ อวสาเน อุเปกฺขาสหคโตฯ อุปจารสมาธิ ปน ปีติสุขสหคโต วา โหติ อุเปกฺขาสหคโต วาติ เอวํ ปีติสหคตาทิวเสน ติวิโธฯ</p>


<p>จตุตฺถตฺติเก อุปจารภูมิยํ เอกคฺคตา ปริโตฺต สมาธิฯ รูปาวจรารูปาวจรกุสเล เอกคฺคตา มหคฺคโต สมาธิฯ อริยมคฺคสมฺปยุตฺตา เอกคฺคตา อปฺปมาโณ สมาธีติ เอวํ ปริตฺตมหคฺคตปฺปมาณวเสน ติวิโธฯ</p>


<h3>สมาธิจตุกฺกวณฺณนา</h3>
<p>จตุเกฺกสุ ปฐมจตุเกฺก อตฺถิ สมาธิ ทุกฺขาปฎิปโท ทนฺธาภิโญฺญ, อตฺถิ ทุกฺขาปฎิปโท ขิปฺปาภิโญฺญ, อตฺถิ สุขาปฎิปโท ทนฺธาภิโญฺญ, อตฺถิ สุขาปฎิปโท ขิปฺปาภิโญฺญติฯ</p>


<p>ตตฺถ ปฐมสมนฺนาหารโต ปฎฺฐาย ยาว ตสฺส ตสฺส ฌานสฺส อุปจารํ อุปฺปชฺชติ, ตาว ปวตฺตา สมาธิภาวนา ติ วุจฺจติฯ อุปจารโต ปน ปฎฺฐาย ยาว อปฺปนา, ตาว ปวตฺตา  ปญฺญา ติ วุจฺจติฯ สา ปเนสา ปฎิปทา เอกจฺจสฺส ทุกฺขา โหติ, นีวรณาทิปจฺจนีกธมฺมสมุทาจารคหณตาย กิจฺฉา อสุขาเสวนาติ อโตฺถฯ เอกจฺจสฺส ตทภาเวน สุขาฯ อภิญฺญาปิ เอกจฺจสฺส ทนฺธา โหติ มนฺทา อสีฆปฺปวตฺติฯ เอกจฺจสฺส ขิปฺปา อมนฺทา สีฆปฺปวตฺติฯ</p>


<p>ตตฺถ ยานิ ปรโต สปฺปายาสปฺปายานิ จ ปลิโพธุปเจฺฉทาทีนิ ปุพฺพกิจฺจานิ จ อปฺปนาโกสลฺลานิ จ วณฺณยิสฺสาม, เตสุ โย อสปฺปายเสวี  โหติ, ตสฺส ทุกฺขา ปฎิปทา ทนฺธา จ อภิญฺญา โหติฯ สปฺปายเสวิโน สุขา ปฎิปทา ขิปฺปา จ อภิญฺญาฯ โย ปน ปุพฺพภาเค อสปฺปายํ เสวิตฺวา อปรภาเค สปฺปายเสวี โหติ, ปุพฺพภาเค วา สปฺปายํ เสวิตฺวา อปรภาเค อสปฺปายเสวี, ตสฺส โวมิสฺสกตา เวทิตพฺพาฯ ตถา ปลิโพธุปเจฺฉทาทิกํ ปุพฺพกิจฺจํ อสมฺปาเทตฺวา ภาวนมนุยุตฺตสฺส ทุกฺขา ปฎิปทา โหติฯ วิปริยาเยน สุขาฯ อปฺปนาโกสลฺลานิ ปน อสมฺปาเทนฺตสฺส ทนฺธา อภิญฺญา โหติฯ สมฺปาเทนฺตสฺส ขิปฺปาฯ</p>


<p>อปิจ ตณฺหาอวิชฺชาวเสน สมถวิปสฺสนาธิการวเสน จาปิ เอตาสํ ปเภโท เวทิตโพฺพฯ ตณฺหาภิภูตสฺส หิ ทุกฺขา ปฎิปทา โหติฯ อนภิภูตสฺส สุขาฯ อวิชฺชาภิภูตสฺส จ ทนฺธา อภิญฺญา โหติฯ อนภิภูตสฺส ขิปฺปาฯ โย จ สมเถ อกตาธิกาโร, ตสฺส ทุกฺขา ปฎิปทา โหติฯ กตาธิการสฺส สุขาฯ โย ปน วิปสฺสนาย อกตาธิกาโร โหติ, ตสฺส ทนฺธา อภิญฺญา โหติ, กตาธิการสฺส ขิปฺปาฯ กิเลสินฺทฺริยวเสน จาปิ เอตาสํ ปเภโท เวทิตโพฺพฯ ติพฺพกิเลสสฺส หิ มุทินฺทฺริยสฺส ทุกฺขา ปฎิปทา โหติ ทนฺธา จ อภิญฺญา, ติกฺขินฺทฺริยสฺส ปน ขิปฺปา อภิญฺญาฯ มนฺทกิเลสสฺส จ มุทินฺทฺริยสฺส สุขา ปฎิปทา โหติ ทนฺธา จ อภิญฺญาฯ ติกฺขินฺทฺริยสฺส ปน ขิปฺปา อภิญฺญาติฯ</p>


<p>อิติ อิมาสุ ปฎิปทาอภิญฺญาสุ โย ปุคฺคโล ทุกฺขาย ปฎิปทาย ทนฺธาย จ อภิญฺญาย สมาธิํ ปาปุณาติ, ตสฺส โส สมาธิ ทุกฺขาปฎิปโท ทนฺธาภิโญฺญติ วุจฺจติฯ เอส นโย เสสตฺตเยปีติ เอวํ ทุกฺขาปฎิปทาทนฺธาภิญฺญาทิวเสน จตุพฺพิโธฯ</p>


<p>ทุติยจตุเกฺก อตฺถิ สมาธิ ปริโตฺต ปริตฺตารมฺมโณ, อตฺถิ ปริโตฺต อปฺปมาณารมฺมโณ, อตฺถิ อปฺปมาโณ ปริตฺตารมฺมโณ, อตฺถิ อปฺปมาโณ อปฺปมาณารมฺมโณติฯ ตตฺถ โย สมาธิ อปฺปคุโณ  อุปริฌานสฺส ปจฺจโย ภวิตุํ น สโกฺกติ, อยํ ปริโตฺตฯ โย ปน อวฑฺฒิเต อารมฺมเณ ปวโตฺต, อยํ ปริตฺตารมฺมโณฯ โย ปคุโณ สุภาวิโต, อุปริฌานสฺส ปจฺจโย ภวิตุํ สโกฺกติ, อยํ อปฺปมาโณฯ โย จ วฑฺฒิเต อารมฺมเณ ปวโตฺต, อยํ อปฺปมาณารมฺมโณฯ วุตฺตลกฺขณโวมิสฺสตาย ปน โวมิสฺสกนโย เวทิตโพฺพฯ เอวํ ปริตฺตปริตฺตารมฺมณาทิวเสน จตุพฺพิโธฯ</p>


<p>ตติยจตุเกฺก  วิกฺขมฺภิตนีวรณานํ วิตกฺกวิจารปีติสุขสมาธีนํ วเสน ปญฺจงฺคิกํ ปฐมํ ฌานํ, ตโต วูปสนฺตวิตกฺกวิจารํ ติวงฺคิกํ ทุติยํ, ตโต วิรตฺตปีติกํ ทุวงฺคิกํ ตติยํ, ตโต ปหีนสุขํ อุเปกฺขาเวทนาสหิตสฺส สมาธิโน วเสน ทุวงฺคิกํ จตุตฺถํฯ อิติ อิเมสํ จตุนฺนํ ฌานานํ องฺคภูตา จตฺตาโร สมาธี โหนฺติฯ เอวํ จตุฌานงฺควเสน จตุพฺพิโธฯ</p>


<p>จตุตฺถจตุเกฺก อตฺถิ สมาธิ หานภาคิโย, อตฺถิ ฐิติภาคิโย, อตฺถิ วิเสสภาคิโย, อตฺถิ นิเพฺพธภาคิโยฯ ตตฺถ ปจฺจนีกสมุทาจารวเสน หานภาคิยตา, ตทนุธมฺมตาย สติยา สณฺฐานวเสน ฐิติภาคิยตา, อุปริวิเสสาธิคมวเสน วิเสสภาคิยตา, นิพฺพิทาสหคตสญฺญามนสิการสมุทาจารวเสน นิเพฺพธภาคิยตา จ เวทิตพฺพาฯ ยถาห, ‘‘ปฐมสฺส ฌานสฺส ลาภิํ กามสหคตา สญฺญามนสิการา สมุทาจรนฺติ หานภาคินี ปญฺญาฯ ตทนุธมฺมตา สติ สนฺติฎฺฐติ ฐิติภาคินี ปญฺญาฯ อวิตกฺกสหคตา สญฺญามนสิการา สมุทาจรนฺติ วิเสสภาคินี ปญฺญาฯ นิพฺพิทาสหคตา สญฺญามนสิการา สมุทาจรนฺติ วิราคูปสญฺหิตา นิเพฺพธภาคินี ปญฺญา’’ติ (วิภ. ๗๙๙)ฯ ตาย ปน ปญฺญาย สมฺปยุตฺตา สมาธีปิ จตฺตาโร โหนฺตีติฯ เอวํ หานภาคิยาทิวเสน จตุพฺพิโธฯ</p>


<p>ปญฺจมจตุเกฺก กามาวจโร สมาธิ, รูปาวจโร สมาธิ, อรูปาวจโร สมาธิ, อปริยาปโนฺน สมาธีติ เอวํ จตฺตาโร สมาธีฯ ตตฺถ สพฺพาปิ อุปจาเรกคฺคตา กามาวจโร สมาธิฯ ตถา รูปาวจราทิกุสลจิเตฺตกคฺคตา อิตเร ตโยติ เอวํ กามาวจราทิวเสน จตุพฺพิโธฯ</p>


<p>ฉฎฺฐจตุเกฺก ‘‘ฉนฺทํ เจ ภิกฺขุ อธิปติํ กริตฺวา ลภติ สมาธิํ, ลภติ จิตฺตเสฺสกคฺคตํ, อยํ วุจฺจติ ฉนฺทสมาธิ…เป.… วีริยํ เจ ภิกฺขุ…เป.… จิตฺตํ เจ ภิกฺขุ…เป.… วีมํสํ เจ ภิกฺขุ อธิปติํ กริตฺวา ลภติ สมาธิํ, ลภติ จิตฺตเสฺสกคฺคตํ , อยํ วุจฺจติ วีมํสาสมาธี’’ติ (วิภ. ๔๓๒; สํ. นิ. ๓.๘๒๕) เอวํ อธิปติวเสน จตุพฺพิโธฯ</p>


<p>  ยํ จตุกฺกเภเท วุตฺตํ ทุติยํ ฌานํ, ตํ วิตกฺกมตฺตาติกฺกเมน ทุติยํ, วิตกฺกวิจาราติกฺกเมน ตติยนฺติ เอวํ ทฺวิธา ภินฺทิตฺวา ปญฺจ ฌานานิ เวทิตพฺพานิฯ เตสํ องฺคภูตา จ ปญฺจ สมาธีติ เอวํ ปญฺจฌานงฺควเสน ปญฺจวิธตา เวทิตพฺพาฯ</p>


<p> นฺติ เอตฺถ ปน วิสฺสชฺชนํ วิภเงฺค วุตฺตเมวฯ วุตฺตญฺหิ ตตฺถ ‘‘สํกิเลสนฺติ หานภาคิโย ธโมฺมฯ โวทานนฺติ วิเสสภาคิโย ธโมฺม’’ติ (วิภ. ๘๒๘)ฯ ตตฺถ ‘‘ปฐมสฺส ฌานสฺส ลาภิํ กามสหคตา สญฺญามนสิการา สมุทาจรนฺติ หานภาคินี ปญฺญา’’ติ (วิภ. ๗๙๙) อิมินา นเยน หานภาคิยธโมฺม เวทิตโพฺพฯ ‘‘อวิตกฺกสหคตา สญฺญามนสิการา สมุทาจรนฺติ วิเสสภาคินี ปญฺญา’’ติ (วิภ. ๗๙๙) อิมินา นเยน วิเสสภาคิยธโมฺม เวทิตโพฺพฯ</p>


<h3>ทสปลิโพธวณฺณนา</h3>
<p> ติ เอตฺถ ปน โย ตาว อยํ โลกิยโลกุตฺตรวเสน ทุวิโธติอาทีสุ อริยมคฺคสมฺปยุโตฺต สมาธิ วุโตฺต, ตสฺส ภาวนานโย ปญฺญาภาวนานเยเนว สงฺคหิโตฯ ปญฺญาย หิ ภาวิตาย โส ภาวิโต โหติฯ ตสฺมา ตํ สนฺธาย เอวํ ภาเวตโพฺพติ น กิญฺจิ วิสุํ วทามฯ</p>


<p>โย ปนายํ โลกิโย, โส วุตฺตนเยน สีลานิ วิโสเธตฺวา สุปริสุเทฺธ สีเล ปติฎฺฐิเตน ยฺวาสฺส ทสสุ ปลิโพเธสุ ปลิโพโธ อตฺถิ, ตํ อุปจฺฉินฺทิตฺวา กมฺมฎฺฐานทายกํ กลฺยาณมิตฺตํ อุปสงฺกมิตฺวา อตฺตโน จริยานุกูลํ จตฺตาลีสาย กมฺมฎฺฐาเนสุ อญฺญตรํ กมฺมฎฺฐานํ คเหตฺวา สมาธิภาวนาย อนนุรูปํ วิหารํ ปหาย อนุรูเป วิหาเร วิหรเนฺตน ขุทฺทกปลิโพธุปเจฺฉทํ กตฺวา สพฺพํ ภาวนาวิธานํ อปริหาเปเนฺตน ภาเวตโพฺพติ อยเมตฺถ สเงฺขโปฯ</p>


<p>อยํ  ปน วิตฺถาโร, ยํ ตาว วุตฺตํ ‘‘ยฺวาสฺส ทสสุ ปลิโพเธสุ ปลิโพโธ อตฺถิ, ตํ อุปจฺฉินฺทิตฺวา’’ติ, เอตฺถ –</p>


<p>
อาวาโส จ กุลํ ลาโภ, คโณ กมฺมญฺจ ปญฺจมํ;  
  
อทฺธานํ ญาติ อาพาโธ, คโนฺถ อิทฺธีติ เต ทสาติฯ –  
</p>
  
<p>อิเม  ทส ปลิโพธา นามฯ ตตฺถ อาวาโสเยว อาวาสปลิโพโธฯ เอส นโย กุลาทีสุฯ</p>


<p>ตตฺถ ติ เอโกปิ โอวรโก วุจฺจติ เอกมฺปิ ปริเวณํ สกโลปิ สงฺฆาราโมฯ สฺวายํ น สพฺพเสฺสว ปลิโพโธ โหติฯ โย ปเนตฺถ นวกมฺมาทีสุ อุสฺสุกฺกํ วา อาปชฺชติ, พหุภณฺฑสนฺนิจโย วา โหติ, เยน เกนจิ วา การเณน อเปกฺขวา ปฎิพทฺธจิโตฺต, ตเสฺสว ปลิโพโธ โหติ, น อิตรสฺสฯ</p>


<p>ตตฺริทํ วตฺถุ – เทฺว กิร กุลปุตฺตา อนุราธปุรา นิกฺขมิตฺวา อนุปุเพฺพน ถูปาราเม ปพฺพชิํสุฯ เตสุ เอโก เทฺว มาติกา ปคุณา กตฺวา ปญฺจวสฺสิโก หุตฺวา ปวาเรตฺวา ปาจินขณฺฑราชิํ นาม คโตฯ เอโก ตเตฺถว วสติฯ ปาจินขณฺฑราชิคโต ตตฺถ จิรํ วสิตฺวา เถโร หุตฺวา จิเนฺตสิ ‘‘ปฎิสลฺลานสารุปฺปมิทํ ฐานํ, หนฺท นํ สหายกสฺสาปิ อาโรเจมี’’ติฯ ตโต นิกฺขมิตฺวา อนุปุเพฺพน ถูปารามํ ปาวิสิฯ ปวิสนฺตํเยว จ นํ ทิสฺวา สมานวสฺสิกเตฺถโร ปจฺจุคฺคนฺตฺวา ปตฺตจีวรํ ปฎิคฺคเหตฺวา วตฺตํ อกาสิฯ อาคนฺตุกเตฺถโร เสนาสนํ ปวิสิตฺวา จิเนฺตสิ ‘‘อิทานิ เม สหาโย สปฺปิํ วา ผาณิตํ วา ปานกํ วา เปเสสฺสติฯ อยญฺหิ อิมสฺมิํ นคเร จิรนิวาสี’’ติฯ โส รตฺติํ อลทฺธา ปาโต จิเนฺตสิ ‘‘อิทานิ อุปฎฺฐาเกหิ คหิตํ ยาคุขชฺชกํ เปเสสฺสตี’’ติฯ ตมฺปิ อทิสฺวา ‘‘ปหิณนฺตา นตฺถิ, ปวิฎฺฐสฺส มเญฺญ ทสฺสตี’’ติ ปาโตว เตน สทฺธิํ คามํ ปาวิสิฯ เต เทฺว เอกํ วีถิํ จริตฺวา อุฬุงฺกมตฺตํ ยาคุํ ลภิตฺวา อาสนสาลายํ นิสีทิตฺวา ปิวิํสุฯ ตโต อาคนฺตุโก จิเนฺตสิ ‘‘นิพทฺธยาคุ มเญฺญ นตฺถิ, ภตฺตกาเล อิทานิ มนุสฺสา ปณีตํ ภตฺตํ ทสฺสนฺตี’’ติ, ตโต ภตฺตกาเลปิ ปิณฺฑาย จริตฺวา ลทฺธเมว ภุญฺชิตฺวา อิตโร อาห – ‘‘กิํ, ภเนฺต, สพฺพกาลํ เอวํ ยาเปถา’’ติ? อามาวุโสติฯ ภเนฺต, ปาจินขณฺฑราชิ ผาสุกา, ตตฺถ คจฺฉามาติฯ เถโร นครโต  ทกฺขิณทฺวาเรน นิกฺขมโนฺต กุมฺภการคามมคฺคํ ปฎิปชฺชิฯ อิตโร อาห – ‘‘กิํ ปน, ภเนฺต, อิมํ มคฺคํ ปฎิปนฺนตฺถา’’ติ? นนุ ตฺวมาวุโส, ปาจินขณฺฑราชิยา วณฺณํ อภาสีติ? กิํ ปน, ภเนฺต, ตุมฺหากํ เอตฺตกํ กาลํ วสิตฎฺฐาเน น โกจิ อติเรกปริกฺขาโร อตฺถีติ? อามาวุโส มญฺจปีฐํ สงฺฆิกํ, ตํ ปฎิสามิตเมว, อญฺญํ กิญฺจิ นตฺถีติฯ มยฺหํ ปน, ภเนฺต , กตฺตรทโณฺฑ เตลนาฬิ อุปาหนตฺถวิกา จ ตเตฺถวาติฯ ตยาวุโส, เอกทิวสํ วสิตฺวา เอตฺตกํ ฐปิตนฺติ? อาม, ภเนฺตฯ โส ปสนฺนจิโตฺต เถรํ วนฺทิตฺวา ‘‘ตุมฺหาทิสานํ, ภเนฺต, สพฺพตฺถ อรญฺญวาโสเยวฯ ถูปาราโม จตุนฺนํ พุทฺธานํ ธาตุนิธานฎฺฐานํ, โลหปาสาเท สปฺปายํ ธมฺมสฺสวนํ มหาเจติยทสฺสนํ เถรทสฺสนญฺจ ลพฺภติ, พุทฺธกาโล วิย ปวตฺตติฯ อิเธว ตุเมฺห วสถา’’ติ ทุติยทิวเส ปตฺตจีวรํ คเหตฺวา สยเมว อคมาสีติฯ อีทิสสฺส อาวาโส น ปลิโพโธ โหติฯ</p>


<p>นฺติ ญาติกุลํ วา อุปฎฺฐากกุลํ วาฯ เอกจฺจสฺส หิ อุปฎฺฐากกุลมฺปิ ‘‘สุขิเตสุ สุขิโต’’ติอาทินา (วิภ. ๘๘๘; สํ. นิ. ๔.๒๔๑) นเยน สํสฎฺฐสฺส วิหรโต ปลิโพโธ โหติ, โส กุลมานุสเกหิ วินา ธมฺมสฺสวนาย สามนฺตวิหารมฺปิ น คจฺฉติฯ เอกจฺจสฺส มาตาปิตโรปิ ปลิโพธา น โหนฺติ, โกรณฺฑกวิหารวาสิเตฺถรสฺส ภาคิเนยฺยทหรภิกฺขุโน วิยฯ</p>


<p>โส กิร อุเทฺทสตฺถํ โรหณํ อคมาสิฯ เถรภคินีปิ อุปาสิกา สทา เถรํ ตสฺส ปวตฺติํ ปุจฺฉติฯ เถโร เอกทิวสํ ทหรํ อาเนสฺสามีติ โรหณาภิมุโข ปายาสิฯ ทหโรปิ ‘‘จิรํ เม อิธ วุตฺถํ, อุปชฺฌายํ ทานิ ปสฺสิตฺวา อุปาสิกาย จ ปวตฺติํ ญตฺวา อาคมิสฺสามี’’ติ โรหณโต นิกฺขมิฯ เต อุโภปิ คงฺคาตีเร สมาคจฺฉิํสุฯ โส อญฺญตรสฺมิํ รุกฺขมูเล เถรสฺส วตฺตํ กตฺวา ‘‘กุหิํ ยาสี’’ติ ปุจฺฉิโต ตมตฺถํ อาโรเจสิฯ เถโร สุฎฺฐุ เต กตํ, อุปาสิกาปิ สทา ปุจฺฉติ, อหมฺปิ เอตทตฺถเมว อาคโต, คจฺฉ ตฺวํ, อหํ ปน อิเธว อิมํ วสฺสํ วสิสฺสามีติ ตํ อุโยฺยเชสิฯ โส วสฺสูปนายิกทิวเสเยว ตํ วิหารํ ปโตฺตฯ เสนาสนมฺปิสฺส ปิตรา การิตเมว ปตฺตํฯ</p>


<p>อถสฺส ปิตา ทุติยทิวเส อาคนฺตฺวา ‘‘กสฺส, ภเนฺต, อมฺหากํ เสนาสนํ ปตฺต’’นฺติ ปุจฺฉโนฺต ‘‘อาคนฺตุกสฺส ทหรสฺสา’’ติ สุตฺวา ตํ อุปสงฺกมิตฺวา วนฺทิตฺวา อาห – ‘‘ภเนฺต, อมฺหากํ  เสนาสเน วสฺสํ อุปคตสฺส วตฺตํ อตฺถี’’ติฯ กิํ อุปาสกาติ? เตมาสํ อมฺหากํเยว ฆเร ภิกฺขํ คเหตฺวา ปวาเรตฺวา คมนกาเล อาปุจฺฉิตพฺพนฺติฯ โส ตุณฺหิภาเวน อธิวาเสสิฯ อุปาสโกปิ ฆรํ คนฺตฺวา ‘‘อมฺหากํ อาวาเส เอโก  อาคนฺตุโก อโยฺย อุปคโต สกฺกจฺจํ อุปฎฺฐาตโพฺพ’’ติ อาหฯ อุปาสิกา ‘‘สาธู’’ติ สมฺปฎิจฺฉิตฺวา ปณีตํ ขาทนียํ โภชนียํ ปฎิยาเทสิฯ ทหโรปิ ภตฺตกาเล ญาติฆรํ อคมาสิฯ น นํ โกจิ สญฺชานิฯ</p>


<p>โส เตมาสมฺปิ ตตฺถ ปิณฺฑปาตํ ปริภุญฺชิตฺวา วสฺสํวุโตฺถ ‘‘อหํ คจฺฉามี’’ติ อาปุจฺฉิฯ อถสฺส ญาตกา ‘‘เสฺว, ภเนฺต, คจฺฉถา’’ติ ทุติยทิวเส ฆเรเยว โภเชตฺวา เตลนาฬิํ ปูเรตฺวา เอกํ คุฬปิณฺฑํ นวหตฺถญฺจ สาฎกํ ทตฺวา ‘‘คจฺฉถ, ภเนฺต’’ติ อาหํสุฯ โส อนุโมทนํ กตฺวา โรหณาภิมุโข ปายาสิฯ</p>


<p>อุปชฺฌาโยปิสฺส ปวาเรตฺวา ปฎิปถํ อาคจฺฉโนฺต ปุเพฺพ ทิฎฺฐฎฺฐาเนเยว ตํ อทฺทสฯ โส อญฺญตรสฺมิํ รุกฺขมูเล เถรสฺส วตฺตํ อกาสิฯ อถ นํ เถโร ปุจฺฉิ ‘‘กิํ, ภทฺทมุข, ทิฎฺฐา เต อุปาสิกา’’ติ? โส ‘‘อาม, ภเนฺต’’ติ สพฺพํ ปวตฺติํ อาโรเจตฺวา เตน เตเลน เถรสฺส ปาเท มเกฺขตฺวา คุเฬน ปานกํ กตฺวา ตมฺปิ สาฎกํ เถรเสฺสว ทตฺวา เถรํ วนฺทิตฺวา ‘‘มยฺหํ, ภเนฺต, โรหณํเยว สปฺปาย’’นฺติ อคมาสิฯ เถโรปิ วิหารํ อาคนฺตฺวา ทุติยทิวเส โกรณฺฑกคามํ ปาวิสิฯ</p>


<p>อุปาสิกาปิ ‘‘มยฺหํ ภาตา มม ปุตฺตํ คเหตฺวา อิทานิ อาคจฺฉตี’’ติ สทา มคฺคํ โอโลกยมานาว ติฎฺฐติฯ สา ตํ เอกกเมว อาคจฺฉนฺตํ ทิสฺวา ‘‘มโต เม มเญฺญ ปุโตฺต, อยํ เถโร เอกโกว อาคจฺฉตี’’ติ เถรสฺส ปาทมูเล นิปติตฺวา ปริเทวมานา โรทิฯ เถโร ‘‘นูน ทหโร อปฺปิจฺฉตาย อตฺตานํ อชานาเปตฺวาว คโต’’ติ ตํ สมสฺสาเสตฺวา สพฺพํ ปวตฺติํ อาโรเจตฺวา ปตฺตตฺถวิกโต ตํ สาฎกํ นีหริตฺวา ทเสฺสติฯ</p>


<p>อุปาสิกา ปสีทิตฺวา ปุเตฺตน คตทิสาภิมุขา อุเรน นิปชฺชิตฺวา นมสฺสมานา อาห – ‘‘มยฺหํ ปุตฺตสทิสํ วต มเญฺญ ภิกฺขุํ กายสกฺขิํ กตฺวา ภควา รถวินีตปฎิปทํ (ม. นิ. ๑.๒๕๒ อาทโย), นาลกปฎิปทํ (สุ. นิ. ๖๘๔ อาทโย), ตุวฎฺฎกปฎิปทํ (สุ. นิ. ๙๒๑ อาทโย), จตุปจฺจยสโนฺตสภาวนารามตาทีปกํ มหาอริยวํสปฎิปทญฺจ (อ. นิ. ๔.๒๘; ที. นิ. ๓.๓๐๙) เทเสสิ ฯ วิชาตมาตุยา นาม เคเห เตมาสํ ภุญฺชมาโนปิ ‘อหํ  ปุโตฺต ตฺวํ มาตา’ติ น วกฺขติ, อโห อจฺฉริยมนุโสฺส’’ติฯ เอวรูปสฺส มาตาปิตโรปิ ปลิโพธา น โหนฺติ, ปเคว อญฺญํ อุปฎฺฐากกุล’’นฺติฯ</p>


<p>ติ จตฺตาโร ปจฺจยาฯ เต กถํ ปลิโพธา โหนฺติ? ปุญฺญวนฺตสฺส หิ ภิกฺขุโน คตคตฎฺฐาเน มนุสฺสา มหาปริวาเร ปจฺจเย เทนฺติฯ โส เตสํ อนุโมเทโนฺต ธมฺมํ เทเสโนฺต สมณธมฺมํ กาตุํ น โอกาสํ ลภติฯ อรุณุคฺคมนโต ยาว ปฐมยาโม, ตาว มนุสฺสสํสโคฺค น อุปจฺฉิชฺชติฯ ปุน พลวปจฺจูเสเยว พาหุลฺลิกปิณฺฑปาติกา อาคนฺตฺวา ‘‘ภเนฺต, อสุโก อุปาสโก อุปาสิกา อมโจฺจ อมจฺจธีตา ตุมฺหากํ ทสฺสนกามา’’ติ วทนฺติ, โส คณฺหาวุโส, ปตฺตจีวรนฺติ คมนสโชฺชว โหตีติ นิจฺจพฺยาวโฎ, ตเสฺสว เต ปจฺจยา ปลิโพธา โหนฺติฯ เตน คณํ ปหาย ยตฺถ นํ น ชานนฺติ, ตตฺถ เอกเกน จริตพฺพํฯ เอวํ โส ปลิโพโธ อุปจฺฉิชฺชตีติฯ</p>


<p>ติ สุตฺตนฺติกคโณ วา อาภิธมฺมิกคโณ วา, โย ตสฺส อุเทฺทสํ วา ปริปุจฺฉํ วา เทโนฺต สมณธมฺมสฺส โอกาสํ น ลภติ, ตเสฺสว คโณ ปลิโพโธ โหติ, เตน โส เอวํ อุปจฺฉินฺทิตโพฺพฯ สเจ เตสํ ภิกฺขูนํ พหุ คหิตํ โหติ, อปฺปํ อวสิฎฺฐํ, ตํ นิฎฺฐเปตฺวา อรญฺญํ ปวิสิตพฺพํฯ สเจ อปฺปํ คหิตํ, พหุ อวสิฎฺฐํ, โยชนโต ปรํ อคนฺตฺวา อโนฺตโยชนปริเจฺฉเท อญฺญํ คณวาจกํ อุปสงฺกมิตฺวา ‘‘อิเม อายสฺมา อุเทฺทสาทีหิ สงฺคณฺหตู’’ติ วตฺตพฺพํฯ เอวํ อลภมาเนน ‘‘มยฺหมาวุโส, เอกํ กิจฺจํ อตฺถิ, ตุเมฺห ยถาผาสุกฎฺฐานานิ คจฺฉถา’’ติ คณํ ปหาย อตฺตโน กมฺมํ กตฺตพฺพนฺติฯ</p>


<p>นฺติ นวกมฺมํฯ ตํ กโรเนฺตน วฑฺฒกีอาทีหิ ลทฺธาลทฺธํ ชานิตพฺพํ, กตากเต อุสฺสุกฺกํ อาปชฺชิตพฺพนฺติ สพฺพทา ปลิโพโธ โหติฯ โสปิ เอวํ อุปจฺฉินฺทิตโพฺพ, สเจ อปฺปํ อวสิฎฺฐํ โหติ นิฎฺฐเปตพฺพํฯ สเจ พหุ, สงฺฆิกเญฺจ นวกมฺมํ, สงฺฆสฺส วา สงฺฆภารหารกภิกฺขูนํ วา นิยฺยาเทตพฺพํฯ อตฺตโน สนฺตกเญฺจ, อตฺตโน ภารหารกานํ นิยฺยาเทตพฺพํฯ ตาทิเส อลภเนฺตน สงฺฆสฺส ปริจฺจชิตฺวา คนฺตพฺพนฺติฯ</p>


<p>นฺติ  มคฺคคมนํฯ ยสฺส หิ กตฺถจิ ปพฺพชฺชาเปโกฺข วา โหติ, ปจฺจยชาตํ วา  กิญฺจิ ลทฺธพฺพํ โหติฯ สเจ ตํ อลภโนฺต น สโกฺกติ อธิวาเสตุํ, อรญฺญํ ปวิสิตฺวา สมณธมฺมํ กโรนฺตสฺสปิ คมิกจิตฺตํ นาม ทุปฺปฎิวิโนทนียํ โหติ, ตสฺมา คนฺตฺวา ตํ กิจฺจํ ตีเรตฺวาว สมณธเมฺม อุสฺสุกฺกํ กาตพฺพนฺติฯ</p>


<p>ติ วิหาเร อาจริยุปชฺฌายสทฺธิวิหาริกอเนฺตวาสิกสมานุปชฺฌายกสมานาจริยกา, ฆเร มาตา ปิตา ภาตาติ เอวมาทิกาฯ เต คิลานา อิมสฺส ปลิโพธา โหนฺติ, ตสฺมา โส ปลิโพโธ อุปฎฺฐหิตฺวา เตสํ ปากติกกรเณน อุปจฺฉินฺทิตโพฺพฯ</p>


<p>ตตฺถ อุปชฺฌาโย ตาว คิลาโน สเจ ลหุํ น วุฎฺฐาติ, ยาวชีวมฺปิ ปฎิชคฺคิตโพฺพฯ ตถา ปพฺพชฺชาจริโย อุปสมฺปทาจริโย สทฺธิวิหาริโก อุปสมฺปาทิตปพฺพาชิตอเนฺตวาสิกสมานุปชฺฌายกา จฯ นิสฺสยาจริยอุเทฺทสาจริยนิสฺสยเนฺตวาสิกอุเทฺทสเนฺตวาสิกสมานาจริยกา ปน ยาว นิสฺสยอุเทฺทสา อนุปจฺฉินฺนา, ตาว ปฎิชคฺคิตพฺพาฯ ปโหเนฺตน ตโต อุทฺธมฺปิ ปฎิชคฺคิตพฺพา เอวฯ มาตาปิตูสุ อุปชฺฌาเย วิย ปฎิปชฺชิตพฺพํฯ สเจปิ หิ เต รเชฺช ฐิตา โหนฺติ, ปุตฺตโต จ อุปฎฺฐานํ ปจฺจาสีสนฺติ, กาตพฺพเมวฯ อถ เตสํ เภสชฺชํ นตฺถิ, อตฺตโน สนฺตกํ ทาตพฺพํฯ อสติ ภิกฺขาจริยาย ปริเยสิตฺวาปิ ทาตพฺพเมวฯ ภาตุภคินีนํ ปน เตสํ สนฺตกเมว โยเชตฺวา ทาตพฺพํฯ สเจ นตฺถิ อตฺตโน สนฺตกํ ตาวกาลิกํ ทตฺวา ปจฺฉา ลภเนฺตน คณฺหิตพฺพํฯ อลภเนฺตน น โจเทตพฺพาฯ อญฺญาตกสฺส ภคินิสามิกสฺส เภสชฺชํ เนว กาตุํ น ทาตุํ วฎฺฎติฯ ‘‘ตุยฺหํ สามิกสฺส เทหี’’ติ วตฺวา ปน ภคินิยา ทาตพฺพํฯ ภาตุชายายปิ เอเสว นโยฯ เตสํ ปน ปุตฺตา อิมสฺส ญาตกา เอวาติ เตสํ กาตุํ วฎฺฎตีติฯ</p>


<p>ติ โยโกจิ โรโคฯ โส พาธยมาโน ปลิโพโธ โหติ, ตสฺมา เภสชฺชกรเณน อุปจฺฉินฺทิตโพฺพฯ สเจ ปน กติปาหํ เภสชฺชํ กโรนฺตสฺสปิ น วูปสมฺมติ, นาหํ ตุยฺหํ ทาโส, น ภฎโก, ตํเยว  หิ โปเสโนฺต อนมตเคฺค สํสารวเฎฺฎ ทุกฺขํ ปโตฺตติ อตฺตภาวํ ครหิตฺวา สมณธโมฺม กาตโพฺพติฯ</p>


<p>ติ  ปริยตฺติหรณํฯ ตํ สชฺฌายาทีหิ นิจฺจพฺยาวฎสฺส ปลิโพโธ โหติ, น อิตรสฺสฯ ตตฺริมานิ วตฺถูนิ –</p>


<p>มชฺฌิมภาณกเทวเตฺถโร กิร มลยวาสิเทวเตฺถรสฺส สนฺติกํ คนฺตฺวา กมฺมฎฺฐานํ ยาจิฯ เถโร กีทิโสสิ, อาวุโส, ปริยตฺติยนฺติ ปุจฺฉิฯ มชฺฌิโม เม, ภเนฺต, ปคุโณติฯ อาวุโส, มชฺฌิโม นาเมโส ทุปฺปริหาโร, มูลปณฺณาสํ สชฺฌายนฺตสฺส มชฺฌิมปณฺณาสโก อาคจฺฉติ, ตํ สชฺฌายนฺตสฺส อุปริปณฺณาสโกฯ กุโต ตุยฺหํ กมฺมฎฺฐานนฺติ? ภเนฺต, ตุมฺหากํ สนฺติเก กมฺมฎฺฐานํ ลภิตฺวา ปุน น โอโลเกสฺสามีติ กมฺมฎฺฐานํ คเหตฺวา เอกูนวีสติวสฺสานิ สชฺฌายํ อกตฺวา วีสติเม วเสฺส อรหตฺตํ ปตฺวา สชฺฌายตฺถาย อาคตานํ ภิกฺขูนํ ‘‘วีสติ เม, อาวุโส, วสฺสานิ ปริยตฺติํ อโนโลเกนฺตสฺส, อปิจ โข กตปริจโย อหเมตฺถ อารภถา’’ติ วตฺวา อาทิโต ปฎฺฐาย ยาว ปริโยสานา เอกพฺยญฺชเนปิสฺส กงฺขา นาโหสิฯ</p>


<p>กรุฬิยคิริวาสีนาคเตฺถโรปิ อฎฺฐารสวสฺสานิ ปริยตฺติํ ฉเฑฺฑตฺวา ภิกฺขูนํ ธาตุกถํ อุทฺทิสิฯ เตสํ คามวาสิกเตฺถเรหิ สทฺธิํ สํสเนฺทนฺตานํ เอกปโญฺหปิ อุปฺปฎิปาฎิยา อาคโต นาโหสิฯ</p>


<p>มหาวิหาเรปิ ติปิฎกจูฬาภยเตฺถโร นาม อฎฺฐกถํ อนุคฺคเหตฺวาว ปญฺจนิกายมณฺฑเล ตีณิ ปิฎกานิ ปริวเตฺตสฺสามีติ สุวณฺณเภริํ ปหราเปสิฯ ภิกฺขุสโงฺฆ กตมาจริยานํ อุคฺคโห, อตฺตโน อาจริยุคฺคหเญฺญว วทตุ, อิตรถา วตฺตุํ น เทมาติ อาหฯ อุปชฺฌาโยปิ นํ อตฺตโน อุปฎฺฐานมาคตํ ปุจฺฉิ ‘‘ตฺวมาวุโส, เภริํ ปหราเปสี’’ติ? อาม, ภเนฺตฯ กิํ การณาติ? ปริยตฺติํ, ภเนฺต, ปริวเตฺตสฺสามีติฯ อาวุโส อภย, อาจริยา อิทํ ปทํ กถํ วทนฺตีติ? เอวํ วทนฺติ, ภเนฺตติฯ เถโร หุนฺติ ปฎิพาหิฯ ปุน โส อเญฺญน อเญฺญน ปริยาเยน เอวํ วทนฺติ ภเนฺตติ ติกฺขตฺตุํ อาหฯ เถโร สพฺพํ หุนฺติ ปฎิพาหิตฺวา ‘‘อาวุโส, ตยา  ปฐมํ กถิโต เอว อาจริยมโคฺค, อาจริยมุขโต ปน อนุคฺคหิตตฺตา ‘เอวํ อาจริยา วทนฺตี’ติ สณฺฐาตุํ นาสกฺขิฯ คจฺฉ อตฺตโน อาจริยานํ สนฺติเก สุณาหี’’ติฯ กุหิํ, ภเนฺต, คจฺฉามีติ? คงฺคาย ปรโต โรหณชนปเท ตุลาธารปพฺพตวิหาเร สพฺพปริยตฺติโก มหาธมฺมรกฺขิตเตฺถโร นาม วสติ, ตสฺส สนฺติกํ คจฺฉาติฯ สาธุ, ภเนฺตติ เถรํ วนฺทิตฺวา ปญฺจหิ ภิกฺขุสเตหิ สทฺธิํ เถรสฺส สนฺติกํ คนฺตฺวา วนฺทิตฺวา นิสีทิฯ เถโร กสฺมา อาคโตสีติ  ปุจฺฉิฯ ธมฺมํ โสตุํ, ภเนฺตติฯ อาวุโส อภย, ทีฆมชฺฌิเมสุ มํ กาเลน กาลํ ปุจฺฉนฺติฯ อวเสสํ ปน เม ติํสมตฺตานิ วสฺสานิ น โอโลกิตปุพฺพํฯ อปิจ ตฺวํ รตฺติํ มม สนฺติเก ปริวเตฺตหิฯ อหํ เต ทิวา กถยิสฺสามีติฯ โส สาธุ, ภเนฺตติ ตถา อกาสิฯ ปริเวณทฺวาเร มหามณฺฑปํ กาเรตฺวา คามวาสิโน ทิวเส ทิวเส ธมฺมสฺสวนตฺถาย อาคจฺฉนฺติฯ เถโร รตฺติํ ปริวตฺติฯ ตํ ทิวา กถยโนฺต อนุปุเพฺพน เทสนํ นิฎฺฐเปตฺวา อภยเตฺถรสฺส สนฺติเก ตฎฺฎิกาย นิสีทิตฺวา ‘‘อาวุโส, มยฺหํ กมฺมฎฺฐานํ กเถหี’’ติ อาหฯ ภเนฺต, กิํ ภณถ, นนุ มยา ตุมฺหากเมว สนฺติเก สุตํ? กิมหํ ตุเมฺหหิ อญฺญาตํ กเถสฺสามีติ? ตโต นํ เถโร อโญฺญ เอส, อาวุโส, คตกสฺส มโคฺค นามาติ อาหฯ อภยเถโร กิร ตทา โสตาปโนฺน โหติฯ อถสฺส โส กมฺมฎฺฐานํ ทตฺวา อาคนฺตฺวา โลหปาสาเท ธมฺมํ ปริวเตฺตโนฺต เถโร ปรินิพฺพุโตติ อโสฺสสิฯ สุตฺวา ‘‘อาหรถาวุโส, จีวร’’นฺติ จีวรํ ปารุปิตฺวา ‘‘อนุจฺฉวิโก, อาวุโส, อมฺหากํ อาจริยสฺส อรหตฺตมโคฺคฯ อาจริโย โน, อาวุโส, อุชุ อาชานีโยฯ โส อตฺตโน ธมฺมเนฺตวาสิกสฺส สนฺติเก ตฎฺฎิกาย นิสีทิตฺวา ‘มยฺหํ กมฺมฎฺฐานํ กเถหี’ติ อาหฯ อนุจฺฉวิโก, อาวุโส, เถรสฺส อรหตฺตมโคฺค’’ติฯ เอวรูปานํ คโนฺถ ปลิโพโธ น โหตีติฯ</p>


<p>ติ โปถุชฺชนิกา อิทฺธิฯ สา หิ อุตฺตานเสยฺยกทารโก วิย ตรุณสสฺสํ วิย จ ทุปฺปริหารา โหติฯ อปฺปมตฺตเกเนว ภิชฺชติฯ สา ปน วิปสฺสนาย ปลิโพโธ โหติ, น สมาธิสฺส, สมาธิํ ปตฺวา ปตฺตพฺพโตฯ ตสฺมา วิปสฺสนตฺถิเกน อิทฺธิปลิโพโธ อุปจฺฉินฺทิตโพฺพ, อิตเรน อวเสสาติ อยํ ตาว ปลิโพธกถาย วิตฺถาโรฯ</p>


<h3>กมฺมฎฺฐานทายกวณฺณนา</h3>
<p>   ติ เอตฺถ ปน ทุวิธํ กมฺมฎฺฐานํ สพฺพตฺถกกมฺมฎฺฐานํ ปาริหาริยกมฺมฎฺฐานญฺจฯ ตตฺถ สพฺพตฺถกกมฺมฎฺฐานํ นาม ภิกฺขุสงฺฆาทีสุ เมตฺตา มรณสฺสติ จฯ อสุภสญฺญาติปิ เอเกฯ</p>


<p>กมฺมฎฺฐานิเกน หิ ภิกฺขุนา ปฐมํ ตาว ปริจฺฉินฺทิตฺวา สีมฎฺฐกภิกฺขุสเงฺฆ สุขิตา โหนฺตุ อพฺยาปชฺชาติ เมตฺตา ภาเวตพฺพาฯ ตโต สีมฎฺฐกเทวตาสุฯ ตโต โคจรคามมฺหิ อิสฺสรชเนฯ ตโต  ตตฺถ มนุเสฺส อุปาทาย สพฺพสเตฺตสุฯ โส หิ ภิกฺขุสเงฺฆ เมตฺตาย สหวาสีนํ มุทุจิตฺตตํ ชเนติฯ อถสฺส เต สุขสํวาสา โหนฺติฯ สีมฎฺฐกเทวตาสุ เมตฺตาย มุทุกตจิตฺตาหิ เทวตาหิ ธมฺมิกาย รกฺขาย สุสํวิหิตรโกฺข โหติฯ โคจรคามมฺหิ อิสฺสรชเน เมตฺตาย มุทุกตจิตฺตสนฺตาเนหิ อิสฺสเรหิ ธมฺมิกาย รกฺขาย สุรกฺขิตปริกฺขาโร โหติฯ ตตฺถ มนุเสฺสสุ เมตฺตาย ปสาทิตจิเตฺตหิ เตหิ อปริภูโต หุตฺวา วิจรติฯ สพฺพสเตฺตสุ เมตฺตาย สพฺพตฺถ อปฺปฎิหตจาโร โหติฯ มรณสฺสติยา ปน อวสฺสํ มยา มริตพฺพนฺติ จิเนฺตโนฺต อเนสนํ ปหาย อุปรูปริ วฑฺฒมานสํเวโค อโนลีนวุตฺติโก โหติฯ อสุภสญฺญาปริจิตจิตฺตสฺส ปนสฺส ทิพฺพานิปิ อารมฺมณานิ โลภวเสน จิตฺตํ น ปริยาทิยนฺติฯ</p>


<p>เอวํ พหูปการตฺตา สพฺพตฺถ อตฺถยิตพฺพํ อิจฺฉิตพฺพนฺติ จ อธิเปฺปตสฺส โยคานุโยคกมฺมสฺส ฐานญฺจาติ นฺติ วุจฺจติฯ</p>


<p>จตฺตาลีสาย ปน กมฺมฎฺฐาเนสุ ยํ ยสฺส จริยานุกูลํ, ตํ ตสฺส นิจฺจํ ปริหริตพฺพตฺตา อุปริมสฺส จ อุปริมสฺส ภาวนากมฺมสฺส ปทฎฺฐานตฺตา นฺติ วุจฺจติฯ อิติ อิมํ ทุวิธมฺปิ กมฺมฎฺฐานํ โย เทติ, อยํ  นามฯ ตํ กมฺมฎฺฐานทายกํฯ</p>


<p>กลฺยาณมิตฺตนฺติ –</p>


<p>
ปิโย ครุ ภาวนีโย, วตฺตา จ วจนกฺขโม;  
  
คมฺภีรญฺจ กถํ กตฺตา, โน จฎฺฐาเน นิโยชโกติฯ (อ. นิ. ๗.๓๗);  
</p>
  
<p>เอวมาทิคุณสมนฺนาคตํ เอกเนฺตน หิเตสิํ วุทฺธิปเกฺข ฐิตํ กลฺยาณมิตฺตํฯ</p>


<p>‘‘มมํ  หิ, อานนฺท, กลฺยาณมิตฺตํ อาคมฺม ชาติธมฺมา สตฺตา ชาติยา ปริมุจฺจนฺตี’’ติ (สํ. นิ. ๑.๑๒๙; ๕.๒) อาทิวจนโต ปน สมฺมาสมฺพุโทฺธเยว สพฺพาการสมฺปโนฺน กลฺยาณมิโตฺตฯ ตสฺมา ตสฺมิํ สติ ตเสฺสว ภควโต สนฺติเก คหิตกมฺมฎฺฐานํ สุคหิตํ โหติฯ ปรินิพฺพุเต ปน ตสฺมิํ อสีติยา มหาสาวเกสุ โย ธรติ, ตสฺส  สนฺติเก คเหตุํ วฎฺฎติฯ ตสฺมิํ อสติ ยํ กมฺมฎฺฐานํ คเหตุกาโม โหติ, ตเสฺสว วเสน จตุกฺกปญฺจกชฺฌานานิ นิพฺพเตฺตตฺวา ฌานปทฎฺฐานํ วิปสฺสนํ วเฑฺฒตฺวา อาสวกฺขยปฺปตฺตสฺส ขีณาสวสฺส สนฺติเก คเหตพฺพํฯ</p>


<p>กิํ ปน ขีณาสโว อหํ ขีณาสโวติ อตฺตานํ ปกาเสตีติ? กิํ วตฺตพฺพํ, การกภาวํ หิ ชานิตฺวา ปกาเสติฯ นนุ อสฺสคุตฺตเตฺถโร อารทฺธกมฺมฎฺฐานสฺส ภิกฺขุโน ‘‘กมฺมฎฺฐานการโก อย’’นฺติ ชานิตฺวา อากาเส จมฺมขณฺฑํ ปญฺญาเปตฺวา ตตฺถ ปลฺลเงฺกน นิสิโนฺน กมฺมฎฺฐานํ กเถสีติฯ</p>


<p>ตสฺมา สเจ ขีณาสวํ ลภติ, อิเจฺจตํ กุสลํ, โน เจ ลภติ, อนาคามิสกทาคามิโสตาปนฺนฌานลาภีปุถุชฺชนติปิฎกธรทฺวิปิฎกธรเอกปิฎกธเรสุ ปุริมสฺส ปุริมสฺส สนฺติเกฯ เอกปิฎกธเรปิ อสติ ยสฺส เอกสงฺคีติปิ อฎฺฐกถาย สทฺธิํ ปคุณา, อยญฺจ ลชฺชี โหติ, ตสฺส สนฺติเก คเหตพฺพํฯ เอวรูโป หิ ตนฺติธโร วํสานุรกฺขโก ปเวณีปาลโก อาจริโย อาจริยมติโกว โหติ, น อตฺตโนมติโก โหติฯ เตเนว โปราณกเตฺถรา ‘‘ลชฺชี รกฺขิสฺสติ ลชฺชี รกฺขิสฺสตี’’ติ ติกฺขตฺตุํ อาหํสุฯ</p>


<p>ปุเพฺพ วุตฺตขีณาสวาทโย เจตฺถ อตฺตนา อธิคตมคฺคเมว อาจิกฺขนฺติฯ พหุสฺสุโต ปน ตํ ตํ อาจริยํ อุปสงฺกมิตฺวา อุคฺคหปริปุจฺฉานํ วิโสธิตตฺตา อิโต จิโต จ สุตฺตญฺจ การณญฺจ สลฺลเกฺขตฺวา สปฺปายาสปฺปายํ โยเชตฺวา คหนฎฺฐาเน คจฺฉโนฺต มหาหตฺถี วิย มหามคฺคํ ทเสฺสโนฺต กมฺมฎฺฐานํ กเถสฺสติฯ ตสฺมา เอวรูปํ กมฺมฎฺฐานทายกํ กลฺยาณมิตฺตํ อุปสงฺกมิตฺวา ตสฺส วตฺตปฎิปตฺติํ กตฺวา กมฺมฎฺฐานํ คเหตพฺพํฯ</p>


<p>สเจ  ปเนตํ เอกวิหาเรเยว ลภติ, อิเจฺจตํ กุสลํ, โน เจ ลภติ, ยตฺถ โส วสติ, ตตฺถ คนฺตพฺพํฯ คจฺฉเนฺตน จ น โธตมกฺขิเตหิ ปาเทหิ อุปาหนา อารูหิตฺวา ฉตฺตํ คเหตฺวา เตลนาฬิมธุผาณิตาทีนิ คาหาเปตฺวา อเนฺตวาสิกปริวุเตน คนฺตพฺพํฯ คมิกวตฺตํ ปน ปูเรตฺวา อตฺตโน ปตฺตจีวรํ สยเมว คเหตฺวา อนฺตรามเคฺค ยํ ยํ วิหารํ ปวิสติ สพฺพตฺถ วตฺตปฎิปตฺติํ กุรุมาเนน สลฺลหุกปริกฺขาเรน ปรมสเลฺลขวุตฺตินา หุตฺวา คนฺตพฺพํฯ</p>


<p>ตํ  วิหารํ ปวิสเนฺตน อนฺตรามเคฺคเยว ทนฺตกฎฺฐํ กปฺปิยํ การาเปตฺวา คเหตฺวา ปวิสิตพฺพํ, น จ ‘‘มุหุตฺตํ วิสฺสเมตฺวา ปาทโธวนมกฺขนาทีนิ กตฺวา อาจริยสฺส สนฺติกํ คมิสฺสามี’’ติ อญฺญํ ปริเวณํ ปวิสิตพฺพํฯ กสฺมา? สเจ หิสฺส ตตฺร อาจริยสฺส วิสภาคา ภิกฺขู ภเวยฺยุํ, เต อาคมนการณํ ปุจฺฉิตฺวา อาจริยสฺส อวณฺณํ ปกาเสตฺวา ‘‘นโฎฺฐสิ, สเจ ตสฺส สนฺติกํ อาคโต’’ติ วิปฺปฎิสารํ อุปฺปาเทยฺยุํ, เยน ตโตว ปฎินิวเตฺตยฺย, ตสฺมา อาจริยสฺส วสนฎฺฐานํ ปุจฺฉิตฺวา อุชุกํ ตเตฺถว คนฺตพฺพํฯ</p>


<p>สเจ อาจริโย ทหรตโร โหติ, ปตฺตจีวรปฎิคฺคหณาทีนิ น สาทิตพฺพานิฯ สเจ วุฑฺฒตโร โหติ, คนฺตฺวา อาจริยํ วนฺทิตฺวา ฐาตพฺพํฯ ‘‘นิกฺขิปาวุโส, ปตฺตจีวร’’นฺติ วุเตฺตน นิกฺขิปิตพฺพํฯ ‘‘ปานียํ ปิวา’’ติ วุเตฺตน สเจ อิจฺฉติ ปาตพฺพํฯ ‘‘ปาเท โธวาหี’’ติ วุเตฺตน น ตาว ปาทา โธวิตพฺพาฯ สเจ หิ อาจริเยน อาภตํ อุทกํ ภเวยฺย, น สารุปฺปํ สิยาฯ ‘‘โธวาหาวุโส, น มยา อาภตํ, อเญฺญหิ อาภต’’นฺติ วุเตฺตน ปน ยตฺถ อาจริโย น ปสฺสติ, เอวรูเป ปฎิจฺฉเนฺน วา โอกาเส, อโพฺภกาเส วิหารสฺสาปิ วา เอกมเนฺต นิสีทิตฺวา ปาทา โธวิตพฺพาฯ</p>


<p>สเจ อาจริโย เตลนาฬิํ อาหรติ อุฎฺฐหิตฺวา อุโภหิ หเตฺถหิ สกฺกจฺจํ คเหตพฺพาฯ สเจ หิ น คเณฺหยฺย, ‘‘อยํ ภิกฺขุ อิโต เอว ปฎฺฐาย สโมฺภคํ โกเปตี’’ติ อาจริยสฺส อญฺญถตฺตํ ภเวยฺยฯ คเหตฺวา ปน น อาทิโตว ปาทา มเกฺขตพฺพาฯ สเจ หิ ตํ อาจริยสฺส คตฺตพฺภญฺชนเตลํ ภเวยฺย, น สารุปฺปํ สิยาฯ ตสฺมา สีสํ มเกฺขตฺวา  ขนฺธาทีนิ มเกฺขตพฺพานิฯ ‘‘สพฺพปาริหาริยเตลมิทํ, อาวุโส, ปาเทปิ มเกฺขหี’’ติ วุเตฺตน ปน โถกํ สีเส กตฺวา ปาเท มเกฺขตฺวา ‘‘อิมํ เตลนาฬิํ ฐเปมิ, ภเนฺต’’ติ วตฺวา อาจริเย คณฺหเนฺต ทาตพฺพาฯ</p>


<p>อาคตทิวสโต ปฎฺฐาย กมฺมฎฺฐานํ เม, ภเนฺต, กเถถ อิเจฺจวํ น วตฺตพฺพํฯ ทุติยทิวสโต ปน ปฎฺฐาย สเจ อาจริยสฺส ปกติอุปฎฺฐาโก อตฺถิ, ตํ ยาจิตฺวา วตฺตํ กาตพฺพํฯ สเจ ยาจิโตปิ น เทติ, โอกาเส ลเทฺธเยว กาตพฺพํฯ กโรเนฺตน ขุทฺทกมชฺฌิมมหนฺตานิ ตีณิ ทนฺตกฎฺฐานิ อุปนาเมตพฺพานิฯ สีตํ อุณฺหนฺติ ทุวิธํ มุขโธวนอุทกญฺจ นฺหาโนทกญฺจ ปฎิยาเทตพฺพํฯ ตโต ยํ อาจริโย ตีณิ ทิวสานิ ปริภุญฺชติ, ตาทิสเมว นิจฺจํ อุปนาเมตพฺพํฯ นิยมํ อกตฺวา ยํ วา ตํ วา ปริภุญฺชนฺตสฺส ยถาลทฺธํ อุปนาเมตพฺพํฯ กิํ พหุนา  วุเตฺตน? ยํ ตํ ภควตา ‘‘อเนฺตวาสิเกน, ภิกฺขเว, อาจริยมฺหิ สมฺมา วตฺติตพฺพํฯ ตตฺรายํ สมฺมา วตฺตนา, กาลเสฺสว อุฎฺฐาย อุปาหนา โอมุญฺจิตฺวา เอกํสํ อุตฺตราสงฺคํ กริตฺวา ทนฺตกฎฺฐํ ทาตพฺพํ, มุโขทกํ ทาตพฺพํ, อาสนํ ปญฺญเปตพฺพํฯ สเจ ยาคุ โหติ, ภาชนํ โธวิตฺวา ยาคุ อุปนาเมตพฺพา’’ติ (มหาว. ๗๘) อาทิกํ ขนฺธเก สมฺมาวตฺตํ ปญฺญตฺตํ, ตํ สพฺพมฺปิ กาตพฺพํฯ</p>


<p>เอวํ วตฺตสมฺปตฺติยา ครุํ อาราธยมาเนน สายํ วนฺทิตฺวา ยาหีติ วิสฺสชฺชิเตน คนฺตพฺพํ, ยทา โส กิสฺสาคโตสีติ ปุจฺฉติ, ตทา อาคมนการณํ กเถตพฺพํฯ สเจ โส เนว ปุจฺฉติ, วตฺตํ ปน สาทิยติ, ทสาเห วา ปเกฺข วา วีติวเตฺต เอกทิวสํ วิสฺสชฺชิเตนาปิ อคนฺตฺวา โอกาสํ กาเรตฺวา อาคมนการณํ อาโรเจตพฺพํฯ อกาเล วา คนฺตฺวา กิมตฺถมาคโตสีติ ปุเฎฺฐน อาโรเจตพฺพํฯ สเจ โส ปาโตว อาคจฺฉาติ วทติ, ปาโตว คนฺตพฺพํฯ</p>


<p>สเจ ปนสฺส ตาย เวลาย ปิตฺตาพาเธน วา กุจฺฉิ ปริฑยฺหติ, อคฺคิมนฺทตาย วา ภตฺตํ น ชีรติ, อโญฺญ วา โกจิ โรโค พาธติ, ตํ ยถาภูตํ อาวิกตฺวา อตฺตโน สปฺปายเวลํ อาโรเจตฺวา ตาย เวลาย อุปสงฺกมิตพฺพํฯ อสปฺปายเวลาย หิ วุจฺจมานมฺปิ กมฺมฎฺฐานํ น สกฺกา โหติ มนสิกาตุนฺติฯ อยํ กมฺมฎฺฐานทายกํ กลฺยาณมิตฺตํ อุปสงฺกมิตฺวาติ เอตฺถ วิตฺถาโรฯ</p>


<h3>จริยาวณฺณนา</h3>
<p> อิทานิ  อตฺตโน จริยานุกูลนฺติ เอตฺถ ติ ฉ จริยา ราคจริยา, โทสจริยา, โมหจริยา, สทฺธาจริยา, พุทฺธิจริยา, วิตกฺกจริยาติฯ เกจิ ปน ราคาทีนํ สํสคฺคสนฺนิปาตวเสน อปราปิ จตโสฺส, ตถา สทฺธาทีนนฺติ อิมาหิ อฎฺฐหิ สทฺธิํ จุทฺทส อิจฺฉนฺติฯ เอวํ ปน เภเท วุจฺจมาเน ราคาทีนํ สทฺธาทีหิปิ สํสคฺคํ กตฺวา อเนกา จริยา โหนฺติ, ตสฺมา สเงฺขเปน ฉเฬว จริยา เวทิตพฺพาฯ จริยา, ปกติ, อุสฺสนฺนตาติ อตฺถโต เอกํฯ ตาสํ วเสน ฉเฬว ปุคฺคลา โหนฺติ ราคจริโต, โทสจริโต, โมหจริโต, สทฺธาจริโต, พุทฺธิจริโต, วิตกฺกจริโตติฯ</p>


<p>ตตฺถ  ยสฺมา ราคจริตสฺส กุสลปฺปวตฺติสมเย สทฺธา พลวตี โหติ, ราคสฺส อาสนฺนคุณตฺตาฯ ยถา หิ อกุสลปเกฺข ราโค สินิโทฺธ นาติลูโข, เอวํ กุสลปเกฺข สทฺธาฯ ยถา ราโค วตฺถุกาเม ปริเยสติ, เอวํ สทฺธา สีลาทิคุเณฯ ยถา ราโค อหิตํ น ปริจฺจชติ, เอวํ สทฺธา หิตํ น ปริจฺจชติ, ตสฺมา ราคจริตสฺส สทฺธาจริโต สภาโคฯ</p>


<p>ยสฺมา ปน โทสจริตสฺส กุสลปฺปวตฺติสมเย ปญฺญา พลวตี โหติ, โทสสฺส อาสนฺนคุณตฺตาฯ ยถา หิ อกุสลปเกฺข โทโส นิสฺสิเนโห น อารมฺมณํ อลฺลียติ, เอวํ กุสลปเกฺข ปญฺญาฯ ยถา จ โทโส อภูตมฺปิ โทสเมว ปริเยสติ, เอวํ ปญฺญา ภูตํ โทสเมวฯ ยถา โทโส สตฺตปริวชฺชนากาเรน ปวตฺตติ, เอวํ ปญฺญา สงฺขารปริวชฺชนากาเรน, ตสฺมา โทสจริตสฺส พุทฺธิจริโต สภาโคฯ</p>


<p>ยสฺมา ปน โมหจริตสฺส อนุปฺปนฺนานํ กุสลานํ ธมฺมานํ อุปฺปาทาย วายมมานสฺส เยภุเยฺยน อนฺตรายกรา วิตกฺกา อุปฺปชฺชนฺติ, โมหสฺส อาสนฺนลกฺขณตฺตาฯ ยถา หิ โมโห ปริพฺยากุลตาย อนวฎฺฐิโต, เอวํ วิตโกฺก นานปฺปการวิตกฺกนตายฯ ยถา จ โมโห อปริโยคาหณตาย จญฺจโลฯ ตถา วิตโกฺก ลหุปริกปฺปนตาย, ตสฺมา โมหจริตสฺส วิตกฺกจริโต สภาโคติฯ</p>


<p>อปเร ตณฺหามานทิฎฺฐิวเสน อปราปิ ติโสฺส จริยา วทนฺติฯ ตตฺถ ตณฺหา ราโคเยว, มาโน จ ตํสมฺปยุโตฺตติ ตทุภยํ ราคจริยํ นาติวตฺตติ ฯ โมหนิทานตฺตา จ ทิฎฺฐิยา ทิฎฺฐิจริยา โมหจริยเมว อนุปตติฯ</p>


<p> ตา ปเนตา จริยา กินฺนิทานา? กถญฺจ ชานิตพฺพํ ‘‘อยํ ปุคฺคโล ราคจริโต, อยํ ปุคฺคโล โทสาทีสุ อญฺญตรจริโต’’ติ? กิํ จริตสฺส ปุคฺคลสฺส กิํ สปฺปายนฺติ?</p>


<p>ตตฺร ปุริมา ตาว ติโสฺส จริยา ปุพฺพาจิณฺณนิทานา, ธาตุโทสนิทานา จาติ เอกเจฺจ วทนฺติฯ ปุเพฺพ กิร อิฎฺฐปฺปโยคสุภกมฺมพหุโล ราคจริโต โหติ, สคฺคา วา จวิตฺวา อิธูปปโนฺนฯ ปุเพฺพ เฉทนวธพนฺธนเวรกมฺมพหุโล โทสจริโต โหติ, นิรยนาคโยนีหิ วา จวิตฺวา อิธูปปโนฺนฯ ปุเพฺพ มชฺชปานพหุโล สุตปริปุจฺฉาวิหีโน จ โมหจริโต โหติ, ติรจฺฉานโยนิยา  วา จวิตฺวา อิธูปปโนฺนติ เอวํ ปุพฺพาจิณฺณนิทานาติ วทนฺติฯ ทฺวินฺนํ ปน ธาตูนํ อุสฺสนฺนตฺตา ปุคฺคโล โมหจริโต โหติ ปถวีธาตุยา จ อาโปธาตุยา จฯ อิตราสํ ทฺวินฺนํ อุสฺสนฺนตฺตา โทสจริโตฯ สพฺพาสํ สมตฺตา ปน ราคจริโตติฯ โทเสสุ จ เสมฺหาธิโก ราคจริโต โหติฯ วาตาธิโก โมหจริโตฯ เสมฺหาธิโก วา โมหจริโตฯ วาตาธิโก ราคจริโตติ เอวํ ธาตุโทสนิทานาติ วทนฺติฯ</p>


<p>ตตฺถ ยสฺมา ปุเพฺพ อิฎฺฐปฺปโยคสุภกมฺมพหุลาปิ สคฺคา จวิตฺวา อิธูปปนฺนาปิ จ น สเพฺพ ราคจริตาเยว โหนฺติ, น อิตเร วา โทสโมหจริตาฯ เอวํ ธาตูนญฺจ ยถาวุเตฺตเนว นเยน อุสฺสทนิยโม นาม นตฺถิฯ โทสนิยเม จ ราคโมหทฺวยเมว วุตฺตํ, ตมฺปิ จ ปุพฺพาปรวิรุทฺธเมวฯ สทฺธาจริยาทีสุ จ เอกิสฺสาปิ นิทานํ น วุตฺตเมวฯ ตสฺมา สพฺพเมตํ อปริจฺฉินฺนวจนํฯ</p>


<p>อยํ ปเนตฺถ อฎฺฐกถาจริยานํ มตานุสาเรน วินิจฺฉโย, วุตฺตเญฺหตํ อุสฺสทกิตฺตเน (ธ. ส. อฎฺฐ. ๔๙๘) ‘‘อิเม สตฺตา ปุพฺพเหตุนิยาเมน โลภุสฺสทา โทสุสฺสทา โมหุสฺสทา อโลภุสฺสทา อโทสุสฺสทา อโมหุสฺสทา จ โหนฺติฯ</p>


<p>ยสฺส  หิ กมฺมายูหนกฺขเณ โลโภ พลวา โหติ อโลโภ มโนฺท, อโทสาโมหา พลวโนฺต โทสโมหา มนฺทา, ตสฺส มโนฺท อโลโภ โลภํ ปริยาทาตุํ น สโกฺกติฯ อโทสาโมหา ปน พลวโนฺต โทสโมเห ปริยาทาตุํ สโกฺกติฯ ตสฺมา โส เตน กเมฺมน ทินฺนปฎิสนฺธิวเสน นิพฺพโตฺต ลุโทฺธ โหติ สุขสีโล อโกฺกธโน ปญฺญวา วชิรูปมญาโณฯ</p>


<p>ยสฺส ปน กมฺมายูหนกฺขเณ โลภโทสา พลวโนฺต โหนฺติ อโลภาโทสา มนฺทา, อโมโห พลวา โมโห มโนฺท, โส ปุริมนเยเนว ลุโทฺธ เจว โหติ ทุโฎฺฐ จฯ ปญฺญวา ปน โหติ วชิรูปมญาโณ ทตฺตาภยเตฺถโร วิยฯ</p>


<p>ยสฺส กมฺมายูหนกฺขเณ โลภาโทสโมหา พลวโนฺต โหนฺติ อิตเร มนฺทา, โส ปุริมนเยเนว ลุโทฺธ เจว โหติ ทโนฺธ จ, สีลโก ปน โหติ อโกฺกธโน (พากุลเตฺถโร วิย)ฯ</p>


<p>ตถา  ยสฺส กมฺมายูหนกฺขเณ ตโยปิ โลภโทสโมหา พลวโนฺต โหนฺติ อโลภาทโย มนฺทา, โส ปุริมนเยเนว ลุโทฺธ เจว โหติ ทุโฎฺฐ จ มูโฬฺห จฯ</p>


<p>ยสฺส ปน กมฺมายูหนกฺขเณ อโลภโทสโมหา พลวโนฺต โหนฺติ อิตเร มนฺทา, โส ปุริมนเยเนว อลุโทฺธ อปฺปกิเลโส โหติ ทิพฺพารมฺมณมฺปิ ทิสฺวา นิจฺจโล, ทุโฎฺฐ ปน โหติ ทนฺธปโญฺญ จฯ</p>


<p>ยสฺส ปน กมฺมายูหนกฺขเณ อโลภาโทสโมหา พลวโนฺต โหนฺติ อิตเร มนฺทา, โส ปุริมนเยเนว อลุโทฺธ เจว โหติ อทุโฎฺฐ สีลโก จ, ทโนฺธ ปน โหติฯ</p>


<p>ตถา ยสฺส กมฺมายูหนกฺขเณ อโลภโทสาโมหา พลวโนฺต โหนฺติ อิตเร มนฺทา, โส ปุริมนเยเนว อลุโทฺธ เจว โหติ ปญฺญวา จ, ทุโฎฺฐ จ ปน โหติ โกธโนฯ</p>


<p>ยสฺส  ปน กมฺมายูหนกฺขเณ ตโยปิ อโลภาโทสาโมหา พลวโนฺต โหนฺติ โลภาทโย มนฺทา, โส ปุริมนเยเนว มหาสงฺฆรกฺขิตเตฺถโร วิย อลุโทฺธ อทุโฎฺฐ ปญฺญวา จ โหตี’’ติฯ</p>


<p>เอตฺถ จ โย ลุโทฺธติ วุโตฺต, อยํ ราคจริโตฯ ทุฎฺฐทนฺธา โทสโมหจริตาฯ ปญฺญวา พุทฺธิจริโตฯ อลุทฺธอทุฎฺฐา ปสนฺนปกติตาย สทฺธาจริตาฯ ยถา วา อโมหปริวาเรน กมฺมุนา นิพฺพโตฺต พุทฺธิจริโต, เอวํ พลวสทฺธาปริวาเรน กมฺมุนา นิพฺพโตฺต สทฺธาจริโตฯ กามวิตกฺกาทิปริวาเรน กมฺมุนา นิพฺพโตฺต วิตกฺกจริโตฯ โลภาทินา โวมิสฺสปริวาเรน กมฺมุนา นิพฺพโตฺต โวมิสฺสจริโตติฯ เอวํ โลภาทีสุ อญฺญตรญฺญตรปริวารํ ปฎิสนฺธิชนกํ กมฺมํ จริยานํ นิทานนฺติ เวทิตพฺพํฯ</p>


<p> ยํ ปน วุตฺตํ กถญฺจ ชานิตพฺพํ อยํ ปุคฺคโล ราคจริโตติอาทิฯ ตตฺรายํ นโยฯ</p>


<p>
อิริยาปถโต กิจฺจา, โภชนา ทสฺสนาทิโต;  
  
ธมฺมปฺปวตฺติโต เจว, จริยาโย วิภาวเยติฯ  
</p>
  
<p>ตตฺถ  ติ ราคจริโต หิ ปกติคมเนน คจฺฉโนฺต จาตุริเยน คจฺฉติ, สณิกํ ปาทํ นิกฺขิปติ, สมํ นิกฺขิปติ, สมํ อุทฺธรติ, อุกฺกุฎิกญฺจสฺส ปทํ โหติฯ โทสจริโต ปาทเคฺคหิ ขณโนฺต วิย คจฺฉติ, สหสา ปาทํ นิกฺขิปติ, สหสา อุทฺธรติ, อนุกฑฺฒิตญฺจสฺส ปทํ โหติฯ โมหจริโต ปริพฺยากุลาย คติยา คจฺฉติ, ฉมฺภิโต วิย ปทํ นิกฺขิปติ, ฉมฺภิโต วิย อุทฺธรติ, สหสานุปีฬิตญฺจสฺส ปทํ โหติฯ วุตฺตมฺปิ เจตํ มาคณฺฑิยสุตฺตุปฺปตฺติยํ –</p>


<p>
‘‘รตฺตสฺส หิ อุกฺกุฎิกํ ปทํ ภเว,  
  
ทุฎฺฐสฺส โหติ อนุกฑฺฒิตํ ปทํ;  
  
มูฬฺหสฺส โหติ สหสานุปีฬิตํ,  
  
วิวฎฺฎจฺฉทสฺส อิทมีทิสํ ปท’’นฺติฯ  
</p>
  
<p>ฐานมฺปิ  ราคจริตสฺส ปาสาทิกํ โหติ มธุราการํ, โทสจริตสฺส ถทฺธาการํ, โมหจริตสฺส อากุลาการํฯ นิสชฺชายปิ เอเสว นโยฯ ราคจริโต จ อตรมาโน สมํ เสยฺยํ ปญฺญเปตฺวา สณิกํ นิปชฺชิตฺวา องฺคปจฺจงฺคานิ สโมธาย ปาสาทิเกน อากาเรน สยติ, วุฎฺฐาปิยมาโน จ สีฆํ อวุฎฺฐาย สงฺกิโต วิย สณิกํ ปฎิวจนํ เทติฯ โทสจริโต ตรมาโน ยถา วา ตถา วา เสยฺยํ ปญฺญเปตฺวา ปกฺขิตฺตกาโย ภากุฎิํ กตฺวา สยติ, วุฎฺฐาปิยมาโน จ สีฆํ วุฎฺฐาย กุปิโต วิย ปฎิวจนํ เทติฯ โมหจริโต ทุสฺสณฺฐานํ เสยฺยํ ปญฺญเปตฺวา วิกฺขิตฺตกาโย พหุลํ อโธมุโข สยติ, วุฎฺฐาปิยมาโน จ หุงฺการํ กโรโนฺต ทนฺธํ วุฎฺฐาติฯ สทฺธาจริตาทโย ปน ยสฺมา ราคจริตาทีนํ สภาคา, ตสฺมา เตสมฺปิ ตาทิโสว อิริยาปโถ โหตีติฯ เอวํ ตาว อิริยาปถโต จริยาโย วิภาวเยฯ</p>


<p>ติ สมฺมชฺชนาทีสุ จ กิเจฺจสุ ราคจริโต สาธุกํ สมฺมชฺชนิํ คเหตฺวา อตรมาโน วาลิกํ อวิปฺปกิรโนฺต สินฺทุวารกุสุมสนฺถรมิว สนฺถรโนฺต สุทฺธํ สมํ สมฺมชฺชติฯ โทสจริโต คาฬฺหํ สมฺมชฺชนิํ คเหตฺวา ตรมานรูโป อุภโต วาลิกํ อุสฺสาเรโนฺต ขเรน สเทฺทน อสุทฺธํ วิสมํ สมฺมชฺชติฯ โมหจริโต สิถิลํ สมฺมชฺชนิํ คเหตฺวา สมฺปริวตฺตกํ อาโฬลยมาโน อสุทฺธํ วิสมํ สมฺมชฺชติฯ</p>


<p>ยถา สมฺมชฺชเน, เอวํ จีวรโธวนรชนาทีสุปิ สพฺพกิเจฺจสุ นิปุณมธุรสมสกฺกจฺจการี  ราคจริโตฯ คาฬฺหถทฺธวิสมการี โทสจริโตฯ อนิปุณพฺยากุลวิสมาปริจฺฉินฺนการี โมหจริโตฯ จีวรธารณมฺปิ จ ราคจริตสฺส นาติคาฬฺหํ นาติสิถิลํ โหติ ปาสาทิกํ ปริมณฺฑลํฯ โทสจริตสฺส อติคาฬฺหํ อปริมณฺฑลํฯ โมหจริตสฺส สิถิลํ ปริพฺยากุลํฯ สทฺธาจริตาทโย เตสํเยวานุสาเรน เวทิตพฺพา, ตํ สภาคตฺตาติฯ เอวํ กิจฺจโต จริยาโย วิภาวเยฯ</p>


<p>ติ ราคจริโต สินิทฺธมธุรโภชนปฺปิโย โหติ, ภุญฺชมาโน จ นาติมหนฺตํ ปริมณฺฑลํ อาโลปํ กตฺวา รสปฎิสํเวที อตรมาโน ภุญฺชติ, กิญฺจิเทว จ สาทุํ ลภิตฺวา โสมนสฺสํ อาปชฺชติ ฯ โทสจริโต ลูขอมฺพิลโภชนปฺปิโย โหติ, ภุญฺชมาโน จ มุขปูรกํ อาโลปํ กตฺวา อรสปฎิสํเวที ตรมาโน ภุญฺชติ, กิญฺจิเทว จ อสาทุํ ลภิตฺวา โทมนสฺสํ อาปชฺชติฯ โมหจริโต อนิยตรุจิโก โหติ, ภุญฺชมาโน จ อปริมณฺฑลํ ปริตฺตํ อาโลปํ กตฺวา ภาชเน ฉเฑฺฑโนฺต มุขํ มเกฺขโนฺต วิกฺขิตฺตจิโตฺต ตํ ตํ วิตเกฺกโนฺต ภุญฺชติฯ สทฺธาจริตาทโยปิ เตสํเยวานุสาเรน เวทิตพฺพา, ตํสภาคตฺตาติฯ เอวํ โภชนโต จริยาโย วิภาวเยฯ</p>


<p>ติ ราคจริโต อีสกมฺปิ มโนรมํ รูปํ ทิสฺวา วิมฺหยชาโต วิย จิรํ โอโลเกติ, ปริเตฺตปิ คุเณ สชฺชติ, ภูตมฺปิ โทสํ น คณฺหาติ, ปกฺกมโนฺตปิ อมุญฺจิตุกาโมว หุตฺวา สาเปโกฺข ปกฺกมติฯ โทสจริโต อีสกมฺปิ อมโนรมํ รูปํ ทิสฺวา กิลนฺตรูโป วิย น จิรํ โอโลเกติ, ปริเตฺตปิ โทเส ปฎิหญฺญติ, ภูตมฺปิ คุณํ น คณฺหาติ, ปกฺกมโนฺตปิ มุญฺจิตุกาโมว หุตฺวา อนเปโกฺข ปกฺกมติฯ โมหจริโต ยํกิญฺจิ รูปํ ทิสฺวา ปรปจฺจยิโก โหติ, ปรํ นินฺทนฺตํ สุตฺวา นินฺทติ, ปสํสนฺตํ สุตฺวา ปสํสติ, สยํ ปน อญฺญาณุเปกฺขาย อุเปกฺขโกว โหติฯ เอส นโย สทฺทสวนาทีสุปิฯ สทฺธาจริตาทโย ปน เตสํเยวานุสาเรน เวทิตพฺพา, ตํสภาคตฺตาติฯ เอวํ ทสฺสนาทิโต จริยาโย วิภาวเยฯ</p>


<p>ติ ราคจริตสฺส จ มายา, สาเฐยฺยํ, มาโน, ปาปิจฺฉตา, มหิจฺฉตา, อสนฺตุฎฺฐิตา, สิงฺคํ, จาปลฺยนฺติ เอวมาทโย ธมฺมา พหุลํ ปวตฺตนฺติฯ โทสจริตสฺส โกโธ, อุปนาโห, มโกฺข, ปฬาโส, อิสฺสา, มจฺฉริยนฺติ เอวมาทโยฯ โมหจริตสฺส ถินํ, มิทฺธํ, อุทฺธจฺจํ, กุกฺกุจฺจํ, วิจิกิจฺฉา, อาธานคฺคาหิตา, ทุปฺปฎินิสฺสคฺคิตาติ เอวมาทโยฯ สทฺธาจริตสฺส  มุตฺตจาคตา, อริยานํ ทสฺสนกามตา, สทฺธมฺมํ โสตุกามตา, ปาโมชฺชพหุลตา, อสฐตา, อมายาวิตา, ปสาทนีเยสุ ฐาเนสุ ปสาโทติ เอวมาทโยฯ พุทฺธิจริตสฺส โสวจสฺสตา, กลฺยาณมิตฺตตา, โภชเนมตฺตญฺญุตา, สติสมฺปชญฺญํ, ชาคริยานุโยโค, สํเวชนีเยสุ ฐาเนสุ สํเวโค, สํวิคฺคสฺส จ โยนิโส ปธานนฺติ เอวมาทโยฯ วิตกฺกจริตสฺส ภสฺสพหุลตา, คณารามตา, กุสลานุโยเค อรติ, อนวฎฺฐิตกิจฺจตา, รตฺติํ ธูมายนา , ทิวา ปชฺชลนา, หุราหุรํ ธาวนาติ เอวมาทโย ธมฺมา พหุลํ ปวตฺตนฺตีติฯ เอวํ ธมฺมปฺปวตฺติโต จริยาโย วิภาวเยฯ</p>


<p>ยสฺมา ปน อิทํ จริยาวิภาวนวิธานํ สพฺพากาเรน เนว ปาฬิยํ น อฎฺฐกถายํ อาคตํ, เกวลํ อาจริยมตานุสาเรน วุตฺตํ, ตสฺมา น สารโต ปเจฺจตพฺพํฯ ราคจริตสฺส หิ วุตฺตานิ อิริยาปถาทีนิ โทสจริตาทโยปิ อปฺปมาทวิหาริโน กาตุํ สโกฺกนฺติฯ สํสฎฺฐจริตสฺส จ ปุคฺคลสฺส เอกเสฺสว ภินฺนลกฺขณา อิริยาปถาทโย น อุปปชฺชนฺติฯ ยํ ปเนตํ อฎฺฐกถาสุ จริยาวิภาวนวิธานํ วุตฺตํ, ตเทว สารโต ปเจฺจตพฺพํฯ วุตฺตเญฺหตํ ‘‘เจโตปริยญาณสฺส ลาภี อาจริโย จริยํ ญตฺวา กมฺมฎฺฐานํ กเถสฺสติ, อิตเรน อเนฺตวาสิโก ปุจฺฉิตโพฺพ’’ติฯ ตสฺมา เจโตปริยญาเณน วา ตํ วา ปุคฺคลํ ปุจฺฉิตฺวา ชานิตพฺพํฯ อยํ ปุคฺคโล ราคจริโต, อยํ โทสาทีสุ อญฺญตรจริโตติฯ</p>


<p> กิํ จริตสฺส ปุคฺคลสฺส กิํ สปฺปายนฺติ เอตฺถ ปน เสนาสนํ ตาว ราคจริตสฺส อโธตเวทิกํ ภูมฎฺฐกํ อกตปพฺภารกํ ติณกุฎิกํ ปณฺณสาลาทีนํ อญฺญตรํ รโชกิณฺณํ ชตุกาภริตํ โอลุคฺควิลุคฺคํ อติอุจฺจํ วา อตินีจํ วา อุชฺชงฺคลํ สาสงฺกํ อสุจิวิสมมคฺคํ, ยตฺถ มญฺจปีฐมฺปิ มงฺกุณภริตํ ทุรูปํ ทุพฺพณฺณํ, ยํ โอโลเกนฺตเสฺสว ชิคุจฺฉา อุปฺปชฺชติ, ตาทิสํ สปฺปายํฯ นิวาสนปารุปนํ อนฺตจฺฉินฺนํ โอลมฺพวิลมฺพสุตฺตกากิณฺณํ ชาลปูวสทิสํ สาณิ วิย ขรสมฺผสฺสํ กิลิฎฺฐํ ภาริกํ กิจฺฉปริหรณํ สปฺปายํฯ ปโตฺตปิ ทุพฺพโณฺณ มตฺติกาปโตฺต วา อาณิคณฺฐิกาหโต อโยปโตฺต วา ครุโก ทุสฺสณฺฐาโน สีสกปาลมิว เชคุโจฺฉ วฎฺฎติฯ ภิกฺขาจารมโคฺคปิ อมนาโป อนาสนฺนคาโม วิสโม วฎฺฎติฯ ภิกฺขาจารคาโมปิ ยตฺถ มนุสฺสา อปสฺสนฺตา วิย จรนฺติ, ยตฺถ เอกกุเลปิ ภิกฺขํ อลภิตฺวา นิกฺขมนฺตํ ‘‘เอหิ, ภเนฺต’’ติ อาสนสาลํ ปเวเสตฺวา ยาคุภตฺตํ ทตฺวา คจฺฉนฺตา คาวี วิย วเช ปเวเสตฺวา อนปโลเกนฺตา คจฺฉนฺติ, ตาทิโส วฎฺฎติ ฯ ปริวิสกมนุสฺสาปิ ทาสา วา กมฺมกรา วา ทุพฺพณฺณา ทุทฺทสิกา กิลิฎฺฐวสนา ทุคฺคนฺธา เชคุจฺฉา, เย อจิตฺตีกาเรน ยาคุภตฺตํ ฉเฑฺฑนฺตา วิย ปริวิสนฺติ, ตาทิสา สปฺปายาฯ ยาคุภตฺตขชฺชกมฺปิ ลูขํ ทุพฺพณฺณํ สามากกุทฺรูสกกณาชกาทิมยํ  ปูติตกฺกํ พิลงฺคํ ชิณฺณสากสูเปยฺยํ ยํกิญฺจิเทว เกวลํ อุทรปูรมตฺตํ วฎฺฎติฯ อิริยาปโถปิสฺส ฐานํ วา จงฺกโม วา วฎฺฎติฯ อารมฺมณํ นีลาทีสุ วณฺณกสิเณสุ ยํกิญฺจิ อปริสุทฺธวณฺณนฺติ อิทํ ราคจริตสฺส สปฺปายํฯ</p>


<p>โทสจริตสฺส เสนาสนํ นาติอุจฺจํ นาตินีจํ ฉายูทกสมฺปนฺนํ สุวิภตฺตภิตฺติถมฺภโสปานํ สุปรินิฎฺฐิตมาลากมฺมลตากมฺมนานาวิธจิตฺตกมฺมสมุชฺชลสมสินิทฺธมุทุภูมิตลํ พฺรหฺมวิมานมิว กุสุมทามวิจิตฺรวณฺณเจลวิตานสมลงฺกตํ สุปญฺญตฺตสุจิมโนรมตฺถรณมญฺจปีฐํ ตตฺถ ตตฺถ วาสตฺถาย นิกฺขิตฺตกุสุมวาสคนฺธสุคนฺธํ ยํ ทสฺสนมเตฺตเนว ปีติปาโมชฺชํ ชนยติ, เอวรูปํ สปฺปายํฯ ตสฺส ปน เสนาสนสฺส มโคฺคปิ สพฺพปริสฺสยวิมุโตฺต สุจิสมตโล อลงฺกตปฎิยโตฺตว วฎฺฎติฯ เสนาสนปริกฺขาโรเปตฺถ กีฎมงฺกุณทีฆชาติมูสิกานํ นิสฺสยปริจฺฉินฺทนตฺถํ นาติพหุโก, เอกมญฺจปีฐมตฺตเมว วฎฺฎติฯ นิวาสนปารุปนมฺปิสฺส จีนปฎฺฎโสมารปฎฺฎโกเสยฺยกปฺปาสิกสุขุมโขมาทีนํ ยํ ยํ ปณีตํ, เตน เตน เอกปฎฺฎํ วา ทุปฎฺฎํ วา สลฺลหุกํ สมณสารุเปฺปน สุรตฺตํ สุทฺธวณฺณํ วฎฺฎติฯ ปโตฺต อุทกปุปฺผุฬมิว สุสณฺฐาโน มณิ วิย สุมโฎฺฐ นิมฺมโล สมณสารุเปฺปน สุปริสุทฺธวโณฺณ อโยมโย วฎฺฎติฯ ภิกฺขาจารมโคฺค ปริสฺสยวิมุโตฺต สโม มนาโป นาติทูรนาจฺจาสนฺนคาโม วฎฺฎติฯ ภิกฺขาจารคาโมปิ ยตฺถ มนุสฺสา ‘‘อิทานิ อโยฺย อาคมิสฺสตี’’ติ สิตฺตสมฺมเฎฺฐ ปเทเส อาสนํ ปญฺญาเปตฺวา ปจฺจุคฺคนฺตฺวา ปตฺตํ อาทาย ฆรํ ปเวเสตฺวา ปญฺญตฺตาสเน นิสีทาเปตฺวา สกฺกจฺจํ สหตฺถา ปริวิสนฺติ, ตาทิโส วฎฺฎติฯ ปริเวสกา ปนสฺส เย โหนฺติ อภิรูปา ปาสาทิกา สุนฺหาตา สุวิลิตฺตา ธูปวาสกุสุมคนฺธสุรภิโน นานาวิราคสุจิมนุญฺญวตฺถาภรณปฎิมณฺฑิตา สกฺกจฺจการิโน, ตาทิสา สปฺปายาฯ ยาคุภตฺตขชฺชกมฺปิ วณฺณคนฺธรสสมฺปนฺนํ โอชวนฺตํ มโนรมํ สพฺพาการปณีตํ ยาวทตฺถํ วฎฺฎติฯ อิริยาปโถปิสฺส เสยฺยา วา นิสชฺชา วา วฎฺฎติ, อารมฺมณํ นีลาทีสุ วณฺณกสิเณสุ ยํกิญฺจิ สุปริสุทฺธวณฺณนฺติ อิทํ โทสจริตสฺส สปฺปายํฯ</p>


<p>โมหจริตสฺส  เสนาสนํ ทิสามุขํ อสมฺพาธํ วฎฺฎติ, ยตฺถ นิสินฺนสฺส วิวฎา ทิสา ขายนฺติ , อิริยาปเถสุ จงฺกโม วฎฺฎติฯ อารมฺมณํ ปนสฺส ปริตฺตํ สุปฺปมตฺตํ สราวมตฺตํ วา (ขุทฺทกํ) น วฎฺฎติฯ สมฺพาธสฺมิญฺหิ โอกาเส จิตฺตํ ภิโยฺย สโมฺมหมาปชฺชติ, ตสฺมา วิปุลํ มหากสิณํ วฎฺฎติฯ เสสํ โทสจริตสฺส วุตฺตสทิสเมวาติ อิทํ โมหจริตสฺส สปฺปายํฯ</p>


<p>สทฺธาจริตสฺส สพฺพมฺปิ โทสจริตมฺหิ วุตฺตวิธานํ สปฺปายํฯ อารมฺมเณสุ จสฺส อนุสฺสติฎฺฐานมฺปิ วฎฺฎติฯ</p>


<p>พุทฺธิจริตสฺส เสนาสนาทีสุ อิทํ นาม อสปฺปายนฺติ นตฺถิฯ</p>


<p>วิตกฺกจริตสฺส เสนาสนํ วิวฎํ ทิสามุขํ ยตฺถ นิสินฺนสฺส อารามวนโปกฺขรณีรามเณยฺยกานิ คามนิคมชนปทปฎิปาฎิโย นีโลภาสา จ ปพฺพตา ปญฺญายนฺติ, ตํ น วฎฺฎติ, ตญฺหิ วิตกฺกวิธาวนเสฺสว ปจฺจโย โหติ, ตสฺมา คมฺภีเร ทรีมุเข วนปฺปฎิจฺฉเนฺน หตฺถิกุจฺฉิปพฺภารมหินฺทคุหาสทิเส เสนาสเน วสิตพฺพํฯ อารมฺมณมฺปิสฺส วิปุลํ น วฎฺฎติฯ ตาทิสญฺหิ วิตกฺกวเสน สนฺธาวนสฺส ปจฺจโย โหติฯ ปริตฺตํ ปน วฎฺฎติฯ</p>


<p>เสสํ ราคจริตสฺส วุตฺตสทิสเมวาติ อิทํ วิตกฺกจริตสฺส สปฺปายํฯ อยํ อตฺตโน จริยานุกูลนฺติ เอตฺถ อาคตจริยานํ ปเภทนิทานวิภาวนสปฺปายปริเจฺฉทโต วิตฺถาโรฯ น จ ตาว จริยานุกูลํ กมฺมฎฺฐานํ สพฺพากาเรน อาวิกตํฯ ตญฺหิ อนนฺตรสฺส มาติกาปทสฺส วิตฺถาเร สยเมว อาวิภวิสฺสติฯ</p>


<h3>จตฺตาลีสกมฺมฎฺฐานวณฺณนา</h3>
<p> ตสฺมา ยํ วุตฺตํ จตฺตาลีสาย กมฺมฎฺฐาเนสุ อญฺญตรํ กมฺมฎฺฐานํ คเหตฺวาติ เอตฺถ สงฺขาตนิเทฺทสโต, อุปจารปฺปนาวหโต, ฌานปฺปเภทโต, สมติกฺกมโต, วฑฺฒนาวฑฺฒนโต, อารมฺมณโต, ภูมิโต, คหณโต, ปจฺจยโต, จริยานุกูลโตติ อิเมหิ ตาว ทสหากาเรหิ กมฺมฎฺฐานวินิจฺฉโย เวทิตโพฺพฯ</p>


<p>ตตฺถ  ติ จตฺตาลีสาย กมฺมฎฺฐาเนสูติ หิ วุตฺตํ, ตตฺริมานิ จตฺตาลีส กมฺมฎฺฐานานิ  ทส กสิณา, ทส อสุภา, ทส อนุสฺสติโย, จตฺตาโร พฺรหฺมวิหารา, จตฺตาโร อารุปฺปา, เอกา สญฺญา, เอกํ ววตฺถานนฺติฯ</p>


<p>ตตฺถ ปถวีกสิณํ, อาโปกสิณํ, เตโชกสิณํ, วาโยกสิณํ, นีลกสิณํ, ปีตกสิณํ, โลหิตกสิณํ, โอทาตกสิณํ, อาโลกกสิณํ, ปริจฺฉินฺนากาสกสิณนฺติ อิเม ฯ</p>


<p>อุทฺธุมาตกํ, วินีลกํ, วิปุพฺพกํ, วิจฺฉิทฺทกํ, วิกฺขายิตกํ, วิกฺขิตฺตกํ, หตวิกฺขิตฺตกํ, โลหิตกํ, ปุฬุวกํ, อฎฺฐิกนฺติ อิเม ฯ</p>


<p>พุทฺธานุสฺสติ, ธมฺมานุสฺสติ, สงฺฆานุสฺสติ, สีลานุสฺสติ, จาคานุสฺสติ, เทวตานุสฺสติ, มรณานุสฺสติ, กายคตาสติ, อานาปานสฺสติ, อุปสมานุสฺสตีติ อิมา ฯ</p>


<p>เมตฺตา, กรุณา, มุทิตา, อุเปกฺขาติ อิเม ฯ</p>


<p>อากาสานญฺจายตนํ, วิญฺญาณญฺจายตนํ, อากิญฺจญฺญายตนํ, เนวสญฺญานาสญฺญายตนนฺติ อิเม ฯ อาหาเร ปฎิกูลสญฺญา ฯ จตุธาตุววตฺถานํ นฺติ เอวํ สงฺขาตนิเทฺทสโต วินิจฺฉโย เวทิตโพฺพฯ</p>


<p>ติ ฐเปตฺวา กายคตาสติญฺจ อานาปานสฺสติญฺจ อวเสสา อฎฺฐ อนุสฺสติโย, อาหาเร ปฎิกูลสญฺญา, จตุธาตุววตฺถานนฺติ อิมาเนว เหตฺถ ทสกมฺมฎฺฐานานิ อุปจารวหานิฯ เสสานิ อปฺปนาวหานิฯ เอวํ อุปจารปฺปนาวหโตฯ</p>


<p>ติ อปฺปนาวเหสุ เจตฺถ อานาปานสฺสติยา สทฺธิํ ทส กสิณา จตุกฺกชฺฌานิกา โหนฺติฯ กายคตาสติยา สทฺธิํ ทส อสุภา ปฐมชฺฌานิกาฯ ปุริมา ตโย พฺรหฺมวิหารา ติกชฺฌานิกาฯ จตุตฺถพฺรหฺมวิหาโร จตฺตาโร จ อารุปฺปา จตุตฺถชฺฌานิกาติ เอวํ ฌานปฺปเภทโตฯ</p>


<p>ติ เทฺว สมติกฺกมา องฺคสมติกฺกโม จ อารมฺมณสมติกฺกโม จฯ ตตฺถ สเพฺพสุปิ  ติกจตุกฺกชฺฌานิเกสุ กมฺมฎฺฐาเนสุ องฺคสมติกฺกโม  โหติ วิตกฺกวิจาราทีนิ ฌานงฺคานิ สมติกฺกมิตฺวา เตเสฺววารมฺมเณสุ ทุติยชฺฌานาทีนํ ปตฺตพฺพโตฯ ตถา จตุตฺถพฺรหฺมวิหาเรฯ โสปิ หิ เมตฺตาทีนํเยว อารมฺมเณ โสมนสฺสํ สมติกฺกมิตฺวา ปตฺตโพฺพติฯ จตูสุ ปน อารุเปฺปสุ อารมฺมณสมติกฺกโม โหติฯ ปุริเมสุ หิ นวสุ กสิเณสุ อญฺญตรํ สมติกฺกมิตฺวา อากาสานญฺจายตนํ ปตฺตพฺพํฯ อากาสาทีนิ จ สมติกฺกมิตฺวา วิญฺญาณญฺจายตนาทีนิฯ เสเสสุ สมติกฺกโม นตฺถีติ เอวํ สมติกฺกมโตฯ</p>


<p>ติ อิเมสุ จตฺตาลีสาย กมฺมฎฺฐาเนสุ ทส กสิณาเนว วเฑฺฒตพฺพานิฯ ยตฺตกญฺหิ โอกาสํ กสิเณน ผรติ, ตทพฺภนฺตเร ทิพฺพาย โสตธาตุยา สทฺทํ โสตุํ ทิเพฺพน จกฺขุนา รูปานิ ปสฺสิตุํ ปรสตฺตานญฺจ เจตสา จิตฺตมญฺญาตุํ สมโตฺถ โหติฯ กายคตาสติ ปน อสุภานิ จ น วเฑฺฒตพฺพานิฯ กสฺมา? โอกาเสน ปริจฺฉินฺนตฺตา อานิสํสาภาวา จฯ สา จ เนสํ โอกาเสน ปริจฺฉินฺนตา ภาวนานเย อาวิภวิสฺสติฯ เตสุ ปน วฑฺฒิเตสุ กุณปราสิเยว วฑฺฒติ, น โกจิ อานิสํโส อตฺถิฯ วุตฺตมฺปิ เจตํ โสปากปญฺหาพฺยากรเณ, ‘‘วิภูตา ภควา รูปสญฺญา อวิภูตา อฎฺฐิกสญฺญา’’ติฯ ตตฺร หิ นิมิตฺตวฑฺฒนวเสน รูปสญฺญา วิภูตาติ วุตฺตาฯ อฎฺฐิกสญฺญา อวฑฺฒนวเสน อวิภูตาติ วุตฺตาฯ</p>


<p>ยํ ปเนตํ ‘‘เกวลํ อฎฺฐิสญฺญาย, อผรี ปถวิํ อิม’’นฺติ (เถรคา. ๑๘) วุตฺตํ, ตํ ลาภิสฺส สโต อุปฎฺฐานาการวเสน วุตฺตํฯ ยเถว หิ ธมฺมาโสกกาเล กรวีกสกุโณ สมนฺตา อาทาสภิตฺตีสุ อตฺตโน ฉายํ ทิสฺวา สพฺพทิสาสุ กรวีกสญฺญี หุตฺวา มธุรํ คิรํ นิจฺฉาเรสิ, เอวํ เถโรปิ อฎฺฐิกสญฺญาย ลาภิตฺตา สพฺพทิสาสุ อุปฎฺฐิตํ นิมิตฺตํ ปสฺสโนฺต เกวลาปิ ปถวี อฎฺฐิกภริตาติ จิเนฺตสีติฯ</p>


<p>ยทิ เอวํ ยา อสุภชฺฌานานํ อปฺปมาณารมฺมณตา วุตฺตา, สา วิรุชฺฌตีติฯ สา จ น วิรุชฺฌติฯ เอกโจฺจ หิ อุทฺธุมาตเก วา อฎฺฐิเก วา มหเนฺต นิมิตฺตํ คณฺหาติฯ เอกโจฺจ อปฺปเกฯ อิมินา ปริยาเยน เอกจฺจสฺส ปริตฺตารมฺมณํ ฌานํ โหติฯ เอกจฺจสฺส อปฺปมาณารมฺมณนฺติฯ โย วา เอตํ วฑฺฒเน อาทีนวํ อปสฺสโนฺต วเฑฺฒติฯ ตํ สนฺธาย ‘‘อปฺปมาณารมฺมณ’’นฺติ วุตฺตํฯ อานิสํสาภาวา ปน น วเฑฺฒตพฺพานีติฯ</p>


<p>ยถา   จ เอตานิ, เอวํ เสสานิปิ น วเฑฺฒตพฺพานิฯ กสฺมา? เตสุ หิ อานาปานนิมิตฺตํ ตาว วฑฺฒยโต วาตราสิเยว วฑฺฒติ, โอกาเสน จ ปริจฺฉินฺนํฯ อิติ สาทีนวตฺตา โอกาเสน จ ปริจฺฉินฺนตฺตา น วเฑฺฒตพฺพํฯ พฺรหฺมวิหารา สตฺตารมฺมณา, เตสํ นิมิตฺตํ วฑฺฒยโต สตฺตราสิเยว วเฑฺฒยฺย, น จ เตน อโตฺถ อตฺถิ, ตสฺมา ตมฺปิ น วเฑฺฒตพฺพํฯ ยํ ปน วุตฺตํ ‘‘เมตฺตาสหคเตน เจตสา เอกํ ทิสํ ผริตฺวา’’ติ (ที. นิ. ๑.๕๕๖) อาทิ, ตํ ปริคฺคหวเสเนว วุตฺตํฯ เอกาวาสทฺวิอาวาสาทินา หิ อนุกฺกเมน เอกิสฺสา ทิสาย สเตฺต ปริคฺคเหตฺวา ภาเวโนฺต เอกํ ทิสํ ผริตฺวาติ วุโตฺตฯ น นิมิตฺตํ วเฑฺฒโนฺตฯ ปฎิภาคนิมิตฺตเมว เจตฺถ นตฺถิฯ ยทยํ วเฑฺฒยฺย, ปริตฺตอปฺปมาณารมฺมณตาเปตฺถ ปริคฺคหวเสเนว เวทิตพฺพาฯ อารุปฺปารมฺมเณสุปิ อากาสํ กสิณุคฺฆาฎิมตฺตาฯ ตญฺหิ กสิณาปคมวเสเนว มนสิ กาตพฺพํฯ ตโต ปรํ วฑฺฒยโตปิ น กิญฺจิ โหติฯ วิญฺญาณํ สภาวธมฺมตฺตาฯ น หิ สกฺกา สภาวธมฺมํ วเฑฺฒตุํฯ วิญฺญาณาปคโม วิญฺญาณสฺส อภาวมตฺตตฺตาฯ เนวสญฺญานาสญฺญายตนารมฺมณํ สภาวธมฺมตฺตาเยว น วเฑฺฒตพฺพํฯ เสสานิ อนิมิตฺตตฺตาฯ ปฎิภาคนิมิตฺตญฺหิ วเฑฺฒตพฺพํ นาม ภเวยฺยฯ พุทฺธานุสฺสติอาทีนญฺจ เนว ปฎิภาคนิมิตฺตํ อารมฺมณํ โหติ, ตสฺมา ตํ น วเฑฺฒตพฺพนฺติ เอวํ วฑฺฒนาวฑฺฒนโตฯ</p>


<p>ติ อิเมสุ จ จตฺตาลีสาย กมฺมฎฺฐาเนสุ ทสกสิณา, ทสอสุภา, อานาปานสฺสติ, กายคตาสตีติ อิมานิ ทฺวาวีสติปฎิภาคนิมิตฺตารมฺมณานิฯ เสสานิ น ปฎิภาคนิมิตฺตารมฺมณานิฯ ตถา ทสสุ อนุสฺสตีสุ ฐเปตฺวา อานาปานสฺสติญฺจ กายคตาสติญฺจ อวเสสา อฎฺฐ อนุสฺสติโย, อาหาเร ปฎิกูลสญฺญา, จตุธาตุววตฺถานํ, วิญฺญาณญฺจายตนํ, เนวสญฺญานาสญฺญายตนนฺติ อิมานิ ทฺวาทส สภาวธมฺมารมฺมณานิฯ ทส กสิณา, ทส อสุภา, อานาปานสฺสติ, กายคตาสตีติ อิมานิ ทฺวาวีสติ นิมิตฺตารมฺมณานิฯ เสสานิ ฉ น วตฺตพฺพารมฺมณานิฯ ตถา วิปุพฺพกํ, โลหิตกํ, ปุฬุวกํ, อานาปานสฺสติ, อาโปกสิณํ, เตโชกสิณํ, วาโยกสิณํ, ยญฺจ อาโลกกสิเณ สูริยาทีนํ โอภาสมณฺฑลารมฺมณนฺติ อิมานิ อฎฺฐ จลิตารมฺมณานิ, ตานิ จ โข ปุพฺพภาเค, ปฎิภาคํ ปน สนฺนิสินฺนเมว โหติฯ เสสานิ น จลิตารมฺมณานีติ เอวํ อารมฺมณโตฯ</p>


<p>ติ  เอตฺถ จ ทส อสุภา, กายคตาสติ, อาหาเร ปฎิกูลสญฺญาติ อิมานิ ทฺวาทส เทเวสุ นปฺปวตฺตนฺติฯ ตานิ ทฺวาทส, อานาปานสฺสติ จาติ อิมานิ เตรส พฺรหฺมโลเก นปฺปวตฺตนฺติ ฯ อรูปภเว ปน ฐเปตฺวา จตฺตาโร อารุเปฺป อญฺญํ นปฺปวตฺตติฯ มนุเสฺสสุ สพฺพานิปิ ปวตฺตนฺตีติ เอวํ ภูมิโตฯ</p>


<p>ติ ทิฎฺฐผุฎฺฐสุตคฺคหณโตเปตฺถ วินิจฺฉโย เวทิตโพฺพฯ ตตฺร ฐเปตฺวา วาโยกสิณํ เสสา นว กสิณา, ทส อสุภาติ อิมานิ เอกูนวีสติ ทิเฎฺฐน คเหตพฺพานิฯ ปุพฺพภาเค จกฺขุนา โอโลเกตฺวา นิมิตฺตํ เนสํ คเหตพฺพนฺติ อโตฺถฯ กายคตาสติยํ ตจปญฺจกํ ทิเฎฺฐน, เสสํ สุเตนาติ เอวํ ตสฺสา อารมฺมณํ ทิฎฺฐสุเตน คเหตพฺพํฯ อานาปานสฺสติ ผุเฎฺฐน, วาโยกสิณํ ทิฎฺฐผุเฎฺฐน, เสสานิ อฎฺฐารส สุเตน คเหตพฺพานิฯ อุเปกฺขาพฺรหฺมวิหาโร, จตฺตาโร อารุปฺปาติ อิมานิ เจตฺถ น อาทิกมฺมิเกน คเหตพฺพานิฯ เสสานิ ปญฺจติํส คเหตพฺพานีติ เอวํ คหณโตฯ</p>


<p>ติ อิเมสุ ปน กมฺมฎฺฐาเนสุ ฐเปตฺวา อากาสกสิณํ เสสา นว กสิณา อารุปฺปานํ ปจฺจยา โหนฺติ, ทส กสิณา อภิญฺญานํ, ตโย พฺรหฺมวิหารา จตุตฺถพฺรหฺมวิหารสฺส, เหฎฺฐิมํ เหฎฺฐิมํ อารุปฺปํ อุปริมสฺส อุปริมสฺส, เนวสญฺญานาสญฺญายตนํ นิโรธสมาปตฺติยา, สพฺพานิปิ สุขวิหารวิปสฺสนาภวสมฺปตฺตีนนฺติ เอวํ ปจฺจยโตฯ</p>


<p>ติ จริยานํ อนุกูลโตเปตฺถ วินิจฺฉโย เวทิตโพฺพฯ เสยฺยถิทํ – ราคจริตสฺส ตาว เอตฺถ ทส อสุภา, กายคตาสตีติ เอกาทส กมฺมฎฺฐานานิ อนุกูลานิฯ โทสจริตสฺส จตฺตาโร พฺรหฺมวิหารา, จตฺตาริ วณฺณกสิณานีติ อฎฺฐฯ โมหจริตสฺส, วิตกฺกจริตสฺส จ เอกํ อานาปานสฺสติ กมฺมฎฺฐานเมวฯ สทฺธาจริตสฺส ปุริมา ฉ อนุสฺสติโยฯ พุทฺธิจริตสฺส มรณสฺสติ, อุปสมานุสฺสติ, จตุธาตุววตฺถานํ, อาหาเร ปฎิกูลสญฺญาติ จตฺตาริฯ เสสกสิณานิ, จตฺตาโร จ อารุปฺปา สพฺพจริตานํ อนุกูลานิฯ กสิเณสุ จ ยํกิญฺจิ ปริตฺตํ วิตกฺกจริตสฺส, อปฺปมาณํ โมหจริตสฺสาติฯ</p>


<p>เอวเมตฺถ  จริยานุกูลโต วินิจฺฉโย เวทิตโพฺพติ สพฺพเญฺจตํ อุชุวิปจฺจนีกวเสน จ อติสปฺปายวเสน จ วุตฺตํฯ ราคาทีนํ ปน อวิกฺขมฺภิกา สทฺธาทีนํ วา อนุปการา กุสลภาวนา นาม นตฺถิฯ วุตฺตมฺปิ เจตํ เมฆิยสุเตฺต –</p>


<p>‘‘จตฺตาโร ธมฺมา อุตฺตริ ภาเวตพฺพาฯ อสุภา ภาเวตพฺพา ราคสฺส ปหานายฯ เมตฺตา ภาเวตพฺพา พฺยาปาทสฺส  ปหานายฯ อานาปานสฺสติ ภาเวตพฺพา วิตกฺกุปเจฺฉทายฯ อนิจฺจสญฺญา ภาเวตพฺพา อสฺมิมานสมุคฺฆาตายา’’ติฯ</p>


<p>ราหุลสุเตฺตปิ ‘‘เมตฺตํ, ราหุล, ภาวนํ ภาเวหี’’ติอาทินา (ม. นิ. ๒.๑๒๐) นเยน เอกเสฺสว สตฺต กมฺมฎฺฐานานิ วุตฺตานิฯ ตสฺมา วจนมเตฺต อภินิเวสํ อกตฺวา สพฺพตฺถ อธิปฺปาโย ปริเยสิตโพฺพติ อยํ กมฺมฎฺฐานํ คเหตฺวาติ เอตฺถ กมฺมฎฺฐานกถา วินิจฺฉโยฯ</p>


<p> ติ อิมสฺส ปน ปทสฺส อยมตฺถทีปนาฯ ‘‘เตน โยคินา กมฺมฎฺฐานทายกํ กลฺยาณมิตฺตํ อุปสงฺกมิตฺวา’’ติ เอตฺถ วุตฺตนเยเนว วุตฺตปฺปการํ กลฺยาณมิตฺตํ อุปสงฺกมิตฺวา พุทฺธสฺส วา ภควโต อาจริยสฺส วา อตฺตานํ นิยฺยาเตตฺวา สมฺปนฺนชฺฌาสเยน สมฺปนฺนาธิมุตฺตินา จ หุตฺวา กมฺมฎฺฐานํ ยาจิตพฺพํฯ</p>


<p>ตตฺร ‘‘อิมาหํ ภควา อตฺตภาวํ ตุมฺหากํ ปริจฺจชามี’’ติ เอวํ พุทฺธสฺส ภควโต อตฺตา นิยฺยาเตตโพฺพฯ เอวญฺหิ อนิยฺยาเตตฺวา ปเนฺตสุ เสนาสเนสุ วิหรโนฺต เภรวารมฺมเณ อาปาถมาคเต สนฺถมฺภิตุํ อสโกฺกโนฺต คามนฺตํ โอสริตฺวา คิหีหิ สํสโฎฺฐ หุตฺวา อเนสนํ อาปชฺชิตฺวา อนยพฺยสนํ ปาปุเณยฺยฯ นิยฺยาติตตฺตภาวสฺส ปนสฺส เภรวารมฺมเณ อาปาถมาคเตปิ ภยํ น อุปฺปชฺชติฯ ‘‘นนุ ตยา, ปณฺฑิต, ปุริมเมว อตฺตา พุทฺธานํ นิยฺยาติโต’’ติ ปจฺจเวกฺขโต ปนสฺส โสมนสฺสเมว อุปฺปชฺชติฯ ยถา หิ ปุริสสฺส อุตฺตมํ กาสิกวตฺถํ ภเวยฺย, ตสฺส ตสฺมิํ มูสิกาย วา กีเฎหิ วา ขาทิเต อุปฺปเชฺชยฺย โทมนสฺสํ ฯ สเจ ปน ตํ อจีวรกสฺส ภิกฺขุโน ทเทยฺย, อถสฺส ตํ เตน ภิกฺขุนา ขณฺฑาขณฺฑํ กริยมานํ ทิสฺวาปิ โสมนสฺสเมว อุปฺปเชฺชยฺยฯ เอวํสมฺปทมิทํ เวทิตพฺพํฯ</p>


<p>อาจริยสฺส นิยฺยาเตเนฺตนาปิ ‘‘อิมาหํ, ภเนฺต, อตฺตภาวํ ตุมฺหากํ ปริจฺจชามี’’ติ วตฺตพฺพํฯ เอวํ อนิยฺยาติตตฺตภาโว หิ อตชฺชนีโย วา โหติ, ทุพฺพโจ วา อโนวาทกโร, เยนกามํคโม วา อาจริยํ อนาปุจฺฉาว ยตฺถิจฺฉติ, ตตฺถ คนฺตา, ตเมนํ อาจริโย อามิเสน วา ธเมฺมน วา น สงฺคณฺหาติ, คูฬฺหํ คนฺถํ น สิกฺขาเปติฯ โส อิมํ ทุวิธํ สงฺคหํ อลภโนฺต สาสเน ปติฎฺฐํ น ลภติ, นจิรเสฺสว ทุสฺสีลฺยํ วา คิหิภาวํ วา ปาปุณาติฯ นิยฺยาติตตฺตภาโว ปน เนว อตชฺชนีโย โหติ, น เยนกามํคโม, สุวโจ อาจริยายตฺตวุตฺติเยว  โหติฯ โส อาจริยโต ทุวิธํ สงฺคหํ ลภโนฺต สาสเน วุฑฺฒิํ วิรูฬฺหิํ เวปุลฺลํ ปาปุณาติ จูฬปิณฺฑปาติกติสฺสเตฺถรสฺส อเนฺตวาสิกา วิยฯ</p>


<p>เถรสฺส กิร สนฺติกํ ตโย ภิกฺขู อาคมํสุฯ เตสุ เอโก ‘‘อหํ, ภเนฺต, ตุมฺหากมตฺถายา’’ติ วุเตฺต สตโปริเส ปปาเต ปติตุํ อุสฺสเหยฺยนฺติ อาหฯ ทุติโย ‘‘อหํ, ภเนฺต, ตุมฺหากมตฺถายา’’ติ วุเตฺต อิมํ อตฺตภาวํ ปณฺหิโต ปฎฺฐาย ปาสาณปิเฎฺฐ ฆํเสโนฺต นิรวเสสํ เขเปตุํ อุสฺสเหยฺยนฺติ อาหฯ ตติโย ‘‘อหํ, ภเนฺต, ตุมฺหากมตฺถายา’’ติ วุเตฺต อสฺสาสปสฺสาเส อุปรุนฺธิตฺวา กาลกิริยํ กาตุํ อุสฺสเหยฺยนฺติ อาหฯ เถโร ภพฺพาวติเม ภิกฺขูติ กมฺมฎฺฐานํ กเถสิฯ เต ตสฺส โอวาเท ฐตฺวา ตโยปิ อรหตฺตํ ปาปุณิํสูติ อยมานิสํโส อตฺตนิยฺยาตเนฯ เตน วุตฺตํ ‘‘พุทฺธสฺส วา ภควโต อาจริยสฺส วา อตฺตานํ นิยฺยาเตตฺวา’’ติฯ</p>


<p> ติ เอตฺถ ปน เตน โยคินา อโลภาทีนํ วเสน ฉหากาเรหิ สมฺปนฺนชฺฌาสเยน ภวิตพฺพํฯ เอวํ สมฺปนฺนชฺฌาสโย หิ ติสฺสนฺนํ โพธีนํ อญฺญตรํ ปาปุณาติฯ ยถาห, ‘‘ฉ อชฺฌาสยา โพธิสตฺตานํ โพธิปริปากาย สํวตฺตนฺติ, อโลภชฺฌาสยา จ โพธิสตฺตา โลเภ โทสทสฺสาวิโน, อโทสชฺฌาสยา  จ โพธิสตฺตา โทเส โทสทสฺสาวิโน, อโมหชฺฌาสยา จ โพธิสตฺตา โมเห โทสทสฺสาวิโน, เนกฺขมฺมชฺฌาสยา จ โพธิสตฺตา ฆราวาเส โทสทสฺสาวิโน, ปวิเวกชฺฌาสยา จ โพธิสตฺตา สงฺคณิกาย โทสทสฺสาวิโน, นิสฺสรณชฺฌาสยา จ โพธิสตฺตา สพฺพภวคตีสุ โทสทสฺสาวิโน’’ติฯ เย หิ เกจิ อตีตานาคตปจฺจุปฺปนฺนา โสตาปนฺนสกทาคามิอนาคามิขีณาสวปเจฺจกพุทฺธสมฺมาสมฺพุทฺธา, สเพฺพ เต อิเมเหว ฉหากาเรหิ อตฺตนา อตฺตนา ปตฺตพฺพํ วิเสสํ ปตฺตาฯ ตสฺมา อิเมหิ ฉหากาเรหิ สมฺปนฺนชฺฌาสเยน ภวิตพฺพํฯ ตทธิมุตฺตตาย ปน อธิมุตฺติสมฺปเนฺนน ภวิตพฺพํฯ สมาธาธิมุเตฺตน สมาธิครุเกน สมาธิปพฺภาเรน, นิพฺพานาธิมุเตฺตน นิพฺพานครุเกน นิพฺพานปพฺภาเรน จ ภวิตพฺพนฺติ อโตฺถฯ</p>


<p> เอวํ สมฺปนฺนชฺฌาสยาธิมุตฺติโน ปนสฺส กมฺมฎฺฐานํ ยาจโต เจโตปริยญาณลาภินา อาจริเยน จิตฺตาจารํ โอโลเกตฺวา จริยา ชานิตพฺพาฯ อิตเรน กิํ จริโตสิ? เก วา เต ธมฺมา พหุลํ สมุทาจรนฺติ? กิํ วา เต มนสิกโรโต ผาสุ โหติ? กตรสฺมิํ วา เต กมฺมฎฺฐาเน  จิตฺตํ นมตีติ เอวมาทีหิ นเยหิ ปุจฺฉิตฺวา ชานิตพฺพาฯ เอวํ ญตฺวา จริยานุกูลํ กมฺมฎฺฐานํ กเถตพฺพํฯ</p>


<p>กเถเนฺตน จ ติวิเธน กเถตพฺพํฯ ปกติยา อุคฺคหิตกมฺมฎฺฐานสฺส เอกํ เทฺว นิสชฺชานิ สชฺฌายํ กาเรตฺวา ทาตพฺพํฯ สนฺติเก วสนฺตสฺส อาคตาคตกฺขเณ กเถตพฺพํฯ อุคฺคเหตฺวา อญฺญตฺร คนฺตุกามสฺส นาติสํขิตฺตํ นาติวิตฺถาริกํ กตฺวา กเถตพฺพํฯ</p>


<p>ตตฺถ ปถวีกสิณํ ตาว กเถเนฺตน จตฺตาโร กสิณโทสา, กสิณกรณํ, กตสฺส ภาวนานโย, ทุวิธํ นิมิตฺตํ, ทุวิโธ สมาธิ, สตฺตวิธํ สปฺปายาสปฺปายํ, ทสวิธํ อปฺปนาโกสลฺลํ, วีริยสมตา, อปฺปนาวิธานนฺติ อิเม นว อาการา กเถตพฺพาฯ เสสกมฺมฎฺฐาเนสุปิ ตสฺส ตสฺส อนุรูปํ กเถตพฺพํฯ ตํ สพฺพํ เตสํ ภาวนาวิธาเน อาวิภวิสฺสติฯ</p>


<p>เอวํ กถิยมาเน ปน กมฺมฎฺฐาเน เตน โยคินา นิมิตฺตํ คเหตฺวา โสตพฺพํฯ ติ อิทํ เหฎฺฐิมปทํ, อิทํ อุปริมปทํ, อยมสฺส อโตฺถ , อยมธิปฺปาโย, อิทโมปมฺมนฺติ เอวํ ตํ ตํ อาการํ อุปนิพนฺธิตฺวาติ อโตฺถฯ เอวํ นิมิตฺตํ คเหตฺวา สกฺกจฺจํ สุณเนฺตน หิ กมฺมฎฺฐานํ สุคฺคหิตํ โหติฯ อถสฺส ตํ นิสฺสาย วิเสสาธิคโม สมฺปชฺชติ, น อิตรสฺสาติ อยํ คเหตฺวาติ อิมสฺส ปทสฺส อตฺถปริทีปนาฯ</p>


<p>เอตฺตาวตา กลฺยาณมิตฺตํ อุปสงฺกมิตฺวา อตฺตโน จริยานุกูลํ จตฺตาลีสาย กมฺมฎฺฐาเนสุ อญฺญตรํ กมฺมฎฺฐานํ คเหตฺวาติ อิมานิ ปทานิ สพฺพากาเรน วิตฺถาริตานิ โหนฺตีติฯ</p>

</p>

</p>

</p>

</p>





