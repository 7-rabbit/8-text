<h1>ภิกฺขุวิภโงฺค</h1>
<h2>ปาราชิกกถา</h2>
<h3>ปฐมปาราชิกกถา</h3>
<ol>
<li>
ติวิเธ  
  
ติลมตฺตมฺปิ, มเคฺค เสวนเจตโน;  
  
องฺคชาตํ ปเวเสโนฺต, อโลฺลกาเส ปราชิโตฯ  
</li>
  
<li>
ปเวสนํ ปวิฎฺฐํ วา, ฐิตมุทฺธรณมฺปิ วา;  
  
สสิโกฺข สาทิยโนฺต โส, ฐเปตฺวา กิริยํ จุโตฯ  
</li>
  
<li>
สนฺถเตนงฺคชาเตน, สนฺถตํ วา อสนฺถตํ;  
  
มคฺคํ ปน ปเวเสโนฺต, ตเถวาสนฺถเตน จฯ  
</li>
  
<li>
อุปาทิเนฺนนุปาทิเนฺน, อนุปาทินฺนเกน วา;  
  
ฆฎฺฎิเต อนุปาทิเนฺน, สเจ สาทิยเตตฺถ โสฯ  
</li>
  
<li>
โหติ ปาราชิกเกฺขเตฺต, ปวิเฎฺฐ ตุ ปราชิโต;  
  
เขเตฺต ถุลฺลจฺจยํ ตสฺส, ทุกฺกฎญฺจ วินิทฺทิเสฯ  
</li>
  
<li>
มเต อกฺขายิเต จาปิ, เยภุยฺยกฺขายิเตปิ จ;  
  
เมถุนํ ปฎิเสวโนฺต, โหติ ปาราชิโก นโรฯ  
</li>
  
<li>
เยภุยฺยกฺขายิเต จาปิ, อุปฑฺฒกฺขายิเตปิ จ;  
  
โหติ ถุลฺลจฺจยาปตฺติ, เสเส อาปตฺติ ทุกฺกฎํฯ  
</li>
  
<li>
นิมิตฺตมตฺตํ เสเสตฺวา, ขายิเตปิ สรีรเก;  
  
นิมิเตฺต เมถุนํ ตสฺมิํ, เสวโตปิ ปราชโยฯ  
</li>
  
<li>
อุทฺธุมาตาทิสมฺปเตฺต, สพฺพตฺถาปิ จ ทุกฺกฎํ;  
  
ขายิตากฺขายิตํ นาม, สพฺพํ มตสรีรเกฯ  
</li>
  
<li>
ฉินฺทิตฺวา ปน ตเจฺฉตฺวา, นิมิตฺตุปฺปาฎิเต ปน;  
  
วณสเงฺขปโต ตสฺมิํ, เสวํ ถุลฺลจฺจยํ ผุเสฯ  
</li>
  
<li>
ตโต  
  
เมถุนราเคน, ปติตาย นิมิตฺตโต;  
  
ตายํ อุปกฺกมนฺตสฺส, ทุกฺกฎํ มํสเปสิยํฯ  
</li>
  
<li>
นขปิฎฺฐิปฺปมาเณปิ, มํเส นฺหารุมฺหิ วา สติ;  
  
เมถุนํ ปฎิเสวโนฺต, ชีวมาเน ปราชิโตฯ  
</li>
  
<li>
กณฺณจฺฉิทฺทกฺขินาสาสุ, วตฺถิโกเส วเณสุ วา;  
  
องฺคชาตํ ปเวเสโนฺต, ราคา ถุลฺลจฺจยํ ผุเสฯ  
</li>
  
<li>
อวเสสสรีรสฺมิํ, อุปกจฺฉูรุกาทิสุ;  
  
วสา เมถุนราคสฺส, เสวมานสฺส ทุกฺกฎํฯ  
</li>
  
<li>
อสฺสโคมหิสาทีนํ, โอฎฺฐคทฺรภทนฺตินํ;  
  
นาสาสุ วตฺถิโกเสสุ, เสวํ ถุลฺลจฺจยํ ผุเสฯ  
</li>
  
<li>
ตถา สพฺพติรจฺฉานํ, อกฺขิกณฺณวเณสุปิ;  
  
อวเสสสรีเรสุ, เสวมานสฺส ทุกฺกฎํฯ  
</li>
  
<li>
เตสํ อลฺลสรีเรสุ, มตานํ เสวโต ปน;  
  
ติวิธาปิ สิยาปตฺติ, เขตฺตสฺมิํ ติวิเธ สติฯ  
</li>
  
<li>
พหิ เมถุนราเคน, นิมิตฺตํ อิตฺถิยา ปน;  
  
นิมิเตฺตน ฉุปนฺตสฺส, ตสฺส ถุลฺลจฺจยํ สิยาฯ  
</li>
  
<li>
กายสํสคฺคราเคน, นิมิเตฺตน มุเขน วา;  
  
นิมิตฺตํ อิตฺถิยา ตสฺส, ฉุปโต ครุกํ สิยาฯ  
</li>
  
<li>
ตเถโวภยราเคน, นิมิตฺตํ ปุริสสฺสปิ;  
  
นิมิเตฺตน ฉุปนฺตสฺส, โหติ อาปตฺติ ทุกฺกฎํฯ  
</li>
  
<li>
นิมิเตฺตน นิมิตฺตํ ตุ, ติรจฺฉานคติตฺถิยา;  
  
ถุลฺลจฺจยํ ฉุปนฺตสฺส, โหติ เมถุนราคโตฯ  
</li>
  
<li>
กายสํสคฺคราเคน, ติรจฺฉานคติตฺถิยา;  
  
นิมิเตฺตน นิมิตฺตสฺส, ฉุปเน ทุกฺกฎํ มตํฯ  
</li>
  
<li>
องฺคชาตํ ปเวเสตฺวา, ตมาวฎฺฎกเต มุเข;  
  
ตตฺถากาสคตํ กตฺวา, นีหรนฺตสฺส ทุกฺกฎํฯ  
</li>
  
<li>
ตถา  
จตูหิ ปเสฺสหิ, อิตฺถิยา เหฎฺฐิมตฺตลํ;  
  
อฉุปนฺตํ ปเวเสตฺวา, นีหรนฺตสฺส ทุกฺกฎํฯ  
</li>
  
<li>
อุปฺปาฎิโตฎฺฐมํเสสุ  
, พหิ นิกฺขนฺตเกสุ วา;  
  
ทเนฺตสุ วายมนฺตสฺส, ตสฺส ถุลฺลจฺจยํ สิยาฯ  
</li>
  
<li>
อฎฺฐิสงฺฆฎฺฎนํ กตฺวา, มเคฺค ทุวิธราคโต;  
  
สุเกฺก มุเตฺตปิ วามุเตฺต, วายมนฺตสฺส ทุกฺกฎํฯ  
</li>
  
<li>
อิตฺถิํ เมถุนราเคน, อาลิงฺคนฺตสฺส ทุกฺกฎํ;  
  
หตฺถคฺคาหปรามาส-จุมฺพนาทีสฺวยํ นโยฯ  
</li>
  
<li>
อปเท อหโย มจฺฉา, กโปตา ทฺวิปเทปิ จ;  
  
โคธา จตุปฺปเท เหฎฺฐา, วตฺถุ ปาราชิกสฺสิเมฯ  
</li>
  
<li>
เสเวตุกามตาจิตฺตํ, มเคฺค มคฺคปฺปเวสนํ;  
  
อิทมงฺคทฺวยํ วุตฺตํ, ปฐมนฺติมวตฺถุโนฯ  
</li>
  
<li>
ทุกฺกฎํ ปฐมเสฺสว, สามนฺตมิติ วณฺณิตํ;  
  
เสสานํ ปน ติณฺณมฺปิ, ถุลฺลจฺจยมุทีริตํฯ  
</li>
  
<li>
‘‘อนาปตฺตี’’ติ ญาตพฺพํ, อชานนฺตสฺส ภิกฺขุโน;  
  
ตเถวาสาทิยนฺตสฺส, ชานนฺตสฺสาทิกมฺมิโนฯ  
</li>
  
<li>
วินเย อนยูปรเม ปรเม;  
  
สุชนสฺส สุขานยเน นยเน;  
  
ปฎุ โหติ ปธานรโต น รโต;  
  
อิธ โย ปน สารมเต รมเตฯ  
</li>
  
<li>
อิมํ หิตวิภาวนํ ภาวนํ;  
  
อเวทิ สุรสมฺภวํ สมฺภวํ;  
  
ส มารพฬิสาสเน สาสเน;  
  
สโม ภวตุปาลินา ปาลินาฯ  
</li>
  
อิติ วินยวินิจฺฉเย ปฐมปาราชิกกถา นิฎฺฐิตาฯ  
</li>
  
<h3>ทุติยปาราชิกกถา</h3>
</ol>
<ol>
<li>
อาทิยโนฺต  
หรโนฺตว-หรโนฺต อิริยาปถํ;  
  
วิโกเปโนฺต ตถา ฐานา, จาเวโนฺตปิ ปราชิโตฯ  
</li>
  
<li>
ตตฺถ  
นาเนกภณฺฑานํ, ปญฺจกานํ วสา ปน;  
  
อวหารา ทเสเวเต, วิญฺญาตพฺพา วิภาวินาฯ  
</li>
  
<li>
สาหตฺถาณตฺติโก เจว, นิสฺสโคฺค อตฺถสาธโก;  
  
ธุรนิเกฺขปนญฺจาติ, อิทํ สาหตฺถปญฺจกํฯ  
</li>
  
<li>
ปุพฺพสหปโยโค จ, สํวิทาหรณมฺปิ จ;  
  
สเงฺกตกมฺมํ เนมิตฺตํ, ปุพฺพโยคาทิปญฺจกํฯ  
</li>
  
<li>
เถยฺยปสยฺหปริกปฺป-ปฎิจฺฉนฺนกุสาทิกา;  
  
อวหารา อิเม ปญฺจ, เวทิตพฺพาว วิญฺญุนาฯ  
</li>
  
<li>
วตฺถุกาลคฺฆเทเส จ, ปริโภคญฺจ ปญฺจปิ;  
  
ญตฺวา เอตานิ กาตโพฺพ, ปณฺฑิเตน วินิจฺฉโยฯ  
</li>
  
<li>
ทุติยํ วาปิ กุทฺทาลํ, ปิฎกํ ปริเยสโต;  
  
คจฺฉโต เถยฺยจิเตฺตน, ทุกฺกฎํ ปุพฺพโยคโตฯ  
</li>
  
<li>
ตตฺถชาตกกฎฺฐํ วา, ลตํ วา ฉินฺทโต ปน;  
  
ทุกฺกฎํ อุภยตฺถาปิ, วุตฺตํ สหปโยคโตฯ  
</li>
  
<li>
ปถวิํ ขณโต วาปิ, พฺยูหโต ปํสุเมว วา;  
  
อามสนฺตสฺส วา กุมฺภิํ, โหติ อาปตฺติ ทุกฺกฎํฯ  
</li>
  
<li>
มุเข ปาสํ ปเวเสตฺวา, ขาณุเก พทฺธกุมฺภิยา;  
  
พนฺธนานํ วสา เญโยฺย, ฐานเภโท วิชานตาฯ  
</li>
  
<li>
เทฺว ฐานานิ ปเนกสฺมิํ, ขาณุเก พทฺธกุมฺภิยา;  
  
วลยํ รุกฺขมูลสฺมิํ, ปเวเสตฺวา กตาย วาฯ  
</li>
  
<li>
อุทฺธรนฺตสฺส ขาณุํ วา, ฉินฺทโต สงฺขลิมฺปิ วา;  
  
ถุลฺลจฺจยํ ตโต กุมฺภิํ, ฐานา จาเวติ เจ จุโตฯ  
</li>
  
<li>
ปฐมํ  
ปน กุมฺภิํ วา, อุทฺธริตฺวา ตถา ปุน;  
  
ฐานา จาเวติ ขาณุํ วา, สงฺขลิํ วาปิ โส นโยฯ  
</li>
  
<li>
อิโต จิโต จ ฆํสโนฺต, มูเล สาเรติ รกฺขติ;  
  
วลยํ เขคตํ ตตฺถ, กโรโนฺตว ปราชิโตฯ  
</li>
  
<li>
ชาตํ ฉินฺทติ เจ รุกฺขํ, ทุกฺกฎํ กุมฺภิมตฺถเก;  
  
สมีเป ฉินฺทโต ตสฺส, ปาจิตฺติยมตตฺถชํฯ  
</li>
  
<li>
อโนฺตกุมฺภิคตํ  
ภณฺฑํ, ผนฺทาเปติ สเจ ปน;  
  
อปพฺยูเหติ ตเตฺถว, ตสฺส ถุลฺลจฺจยํ สิยาฯ  
</li>
  
<li>
หรโนฺต กุมฺภิยา ภณฺฑํ, มุฎฺฐิํ ฉินฺทติ อตฺตโน;  
  
ภาชเน วา คตํ กตฺวา, โหติ ภิกฺขุ ปราชิโตฯ  
</li>
  
<li>
หารํ วา ปน ปามงฺคํ, สุตฺตารุฬฺหํ ตุ กุมฺภิยา;  
  
ผนฺทาเปติ ยถาวตฺถุํ, ฐานา จาเวติ เจ จุโตฯ  
</li>
  
<li>
สปฺปิอาทีสุ ยํ กิญฺจิ, ปิวโต ปาทปูรณํ;  
  
เอเกเนว ปโยเคน, ปีตมเตฺต ปราชโยฯ  
</li>
  
<li>
กตฺวาว ธุรนิเกฺขปํ, ปิวนฺตสฺส ปุนปฺปุนํ;  
  
สกลมฺปิ จ ตํ กุมฺภิํ, ปิวโต น ปราชโยฯ  
</li>
  
<li>
สเจ ขิปติ ยํ กิญฺจิ, ภณฺฑกํ เตลกุมฺภิยํ;  
  
ตํ ปาทคฺฆนกํ เตลํ, ธุวํ ปิวติ ตาวเทฯ  
</li>
  
<li>
หตฺถโต มุตฺตมเตฺตว, เถยฺยจิโตฺต วินสฺสติ;  
  
อาวิเญฺชตฺวาปิ วา กุมฺภิํ, เตลํ คาเฬติ เจ ตถาฯ  
</li>
  
<li>
เตลสฺสากิรณํ ญตฺวา, ขิตฺตํ ริตฺตาย กุมฺภิยา;  
  
ปีตํ เตลญฺจ ตํ ภณฺฑํ, อุทฺธรโนฺตว ธํสิโตฯ  
</li>
  
<li>
ตเตฺถว ภินฺทโต เตลํ, ฉเฑฺฑนฺตสฺส ตเถว จ;  
  
ฌาเปนฺตสฺส อโภคํ วา, กโรนฺตสฺส จ ทุกฺกฎํฯ  
</li>
  
ภูมฎฺฐกถาฯ  
</li>
  
<li>
ฐปิตํ  
ปตฺถริตฺวา จ, สาฎกตฺถรณาทิกํ;  
  
เวเฐตฺวา อุทฺธรนฺตสฺส, มุเตฺต ฐานา ปราภโวฯ  
</li>
  
<li>
โอริมเนฺตน วา ผุฎฺฐ-โมกาสํ ปาริมนฺตโต;  
  
ปาราชิกมติกฺกเนฺต, กฑฺฒโต อุชุกมฺปิ วาฯ  
</li>
  
ถลฎฺฐกถาฯ  
</li>
  
<li>
ปุรโต มุขตุณฺฑญฺจ, กลาปคฺคญฺจ ปจฺฉโต;  
  
ทฺวีสุ ปเสฺสสุ ปกฺขโนฺต, เหฎฺฐา ปาทนขา ตถาฯ  
</li>
  
<li>
อุทฺธญฺจาปิ  
สิขคฺคนฺติ, คคเน คจฺฉโต ปน;  
  
โมรสฺส ฉ ปริเจฺฉทา, เวทิตพฺพา วิภาวินาฯ  
</li>
  
<li>
ภิกฺขุ ‘‘สสฺสามิกํ โมรํ, คเหสฺสามี’’ติ เขคตํ;  
  
หตฺถํ วาปิ ปสาเรติ, ปุรโต วาสฺส ติฎฺฐติฯ  
</li>
  
<li>
โมโรปิ คคเน ปเกฺข, จาเรติ น จ คจฺฉติ;  
  
ทุกฺกฎํ คมนเจฺฉเท, อามสนฺตสฺส เจว ตํฯ  
</li>
  
<li>
ฐานา โมรมโมเจโนฺต, ผนฺทาเปติ สเจ ปน;  
  
เอวํ ผนฺทาปเน ตสฺส, ถุลฺลจฺจยมุทีริตํฯ  
</li>
  
<li>
อคฺคเหตฺวา คเหตฺวา วา, หเตฺถน ปน อตฺตโน;  
  
ฐานา จาเวติ เจ โมรํ, สยํ ฐานา จุโต สิยาฯ  
</li>
  
<li>
ผุโฎฺฐกาสํ มุขเคฺคน, กลาปเคฺคน วา ปน;  
  
กลาปเคฺคน วา ผุฎฺฐํ, มุขตุเณฺฑน ภิกฺขุ เจฯ  
</li>
  
<li>
อติกฺกาเมยฺย โย โมรํ, ฐานา จาเวติ นาม โส;  
  
เอเสว จ นโย ปาท-สิขาปเกฺขสุ ทีปิโตฯ  
</li>
  
<li>
คคเน ปน คจฺฉโนฺต, กเร โมโร นิลียติ;  
  
ตํ กเรเนว จาเรโนฺต, ผนฺทาเปตีติ วุจฺจติฯ  
</li>
  
<li>
สเจ  
คณฺหาติ ตํ โมรํ, อิตเรน กเรน โส;  
  
จาวิตตฺตา ปน ฐานา, ภิกฺขุ ฐานา จุโต สิยาฯ  
</li>
  
<li>
อิตรํ ปน โมรสฺส, อุปเนติ สเจ กรํ;  
  
น โทโส ตตฺถ อุเฑฺฑตฺวา, สยเมว นิลียติฯ  
</li>
  
<li>
ทิสฺวา อเงฺค นิลีนํ ตํ, เถยฺยจิเตฺตน คจฺฉโต;  
  
ปาเท ถุลฺลจฺจยํ โหติ, ทุติเย จ ปราชโยฯ  
</li>
  
<li>
ภูมิยํ ฐิตโมรสฺส, ตีณิ ฐานานิ ปณฺฑิโต;  
  
ปาทานญฺจ กลาปสฺส, วเสน ปริทีปเยฯ  
</li>
  
<li>
ตโต เกสคฺคมตฺตมฺปิ, โมรํ ปถวิโต ปน;  
  
โหติ ปาราชิกํ ตสฺส, อุกฺขิปนฺตสฺส ภิกฺขุโนฯ  
</li>
  
<li>
ฉิชฺชมานํ สุวณฺณาทิํ, ปเตฺต ปตติ เจ ปน;  
  
หเตฺถน อุทฺธรนฺตสฺส, ตสฺส ปาราชิกํ สิยาฯ  
</li>
  
<li>
สเจ  
อนุทฺธริตฺวาว, เถยฺยจิเตฺตน คจฺฉติ;  
  
ทุติเย ปทวารสฺมิํ, ปาราชิกมุทีรเยฯ  
</li>
  
<li>
เอเสว จ นโย เญโยฺย, หเตฺถ วเตฺถว มตฺถเก;  
  
ตํ ตํ ตสฺส ภเว ฐานํ, ยตฺถ ยตฺถ ปติฎฺฐิตํฯ  
</li>
  
อากาสฎฺฐกถาฯ  
</li>
  
<li>
เถยฺยจิเตฺตน ยํ กิญฺจิ, มญฺจปีฐาทิสุฎฺฐิตํ;  
  
อามาสมฺปิ อนามาสํ, อามสนฺตสฺส ทุกฺกฎํฯ  
</li>
  
<li>
สํหริตฺวา สเจ วํเส, ฐปิตํ โหติ จีวรํ;  
  
กตฺวา ปุโนรโต โภคํ, ตถา อนฺตญฺจ ปารโตฯ  
</li>
  
<li>
จีวเรน ผุโฎฺฐกาโส, ฐานํ ตสฺส ปวุจฺจติ;  
  
น ตุ จีวรวํโส โส, โหตีติ สกโล มโตฯ  
</li>
  
<li>
โอริมเนฺตน  
โอกาสํ, ผุฎฺฐํ ตมิตเรน วา;  
  
อิตเรนปิ วา ผุฎฺฐํ, โอริมเนฺตน วา ปุนฯ  
</li>
  
<li>
ทกฺขิณเนฺตน ผุฎฺฐํ วา, วามเนฺตนิตเรน วา;  
  
วามเนฺตน ผุฎฺฐฎฺฐานํ, อติกฺกามยโต จุติฯ  
</li>
  
<li>
อุทฺธํ วา อุกฺขิปนฺตสฺส, จีวรํ ปน วํสโต;  
  
เกสคฺคมเตฺต อุกฺขิเตฺต, ตสฺส ปาราชิกํ ภเวฯ  
</li>
  
<li>
รชฺชุเกน จ พนฺธิตฺวา, ฐปิตํ ปน จีวรํ;  
  
ถุลฺลจฺจยํ วิโมเจโนฺต, มุเตฺต ปาราชิกํ ผุเสฯ  
</li>
  
<li>
เวเฐตฺวา ฐปิตํ วํเส, นิเพฺพเฐนฺตสฺส ภิกฺขุโน;  
  
วลยํ ฉินฺทโต วาปิ, โมเจนฺตสฺสปฺยยํ นโยฯ  
</li>
  
<li>
จีวรสฺส ปสาเรตฺวา, ฐปิตสฺส หิ วํสเก;  
  
สํหริตฺวา ตุ นิกฺขิเตฺต, จีวเร วิย นิจฺฉโยฯ  
</li>
  
<li>
สิกฺกาย ปกฺขิปิตฺวา ยํ, ลคฺคิตํ โหติ ภณฺฑกํ;  
  
สิกฺกาโต ตํ หรโนฺต วา, สห สิกฺกาย วา จุโตฯ  
</li>
  
<li>
กุนฺตาทิํ นาคทเนฺตสุ, ฐิเตสุ ปฎิปาฎิยา;  
  
อเคฺค วา ปน พุเนฺท วา, คเหตฺวา ปริกฑฺฒโตฯ  
</li>
  
<li>
ปาราชิกํ  
ผุโฎฺฐกาสํ, อติกฺกามยโต สิยา;  
  
อุชุกํ อุกฺขิปนฺตสฺส, เกสเคฺคน ปราชโยฯ  
</li>
  
<li>
ปาการาภิมุโข ฐตฺวา, อากฑฺฒติ สเจ ปน;  
  
โอริมนฺตผุโฎฺฐกาส-มิตรนฺตจฺจเย จุโตฯ  
</li>
  
<li>
ตเถว ปรโต ตสฺส, เปเลฺลนฺตสฺสาปิ ภิกฺขุโน;  
  
ภิตฺติํ ปน จ นิสฺสาย, ฐปิเตปิ อยํ นโยฯ  
</li>
  
<li>
จาเลนฺตสฺส จ ตาลสฺส, ผลํ วตฺถุ หิ ปูรติ;  
  
เยนสฺส พนฺธนา มุเตฺต, ตสฺมิํ ปาราชิกํ ภเวฯ  
</li>
  
<li>
ปิณฺฑิํ  
ฉินฺทติ ตาลสฺส, สเจ ปาราชิกํ สิยา;  
  
เอเสว จ นโย เสส-รุกฺขปุปฺผผเลสุปิฯ  
</li>
  
เวหาสฎฺฐกถาฯ  
</li>
  
<li>
คจฺฉโต หิ นิธิฎฺฐานํ, ปทวาเรน ทุกฺกฎํ;  
  
อุทเก ปน คมฺภีเร, ตถา นิมุชฺชนาทิสุฯ  
</li>
  
<li>
ตตฺถชาตกปุเปฺผสุ, เยน ปุเปฺผน ปูรติ;  
  
วตฺถุ ตํ ฉินฺทโต ปุปฺผํ, ตสฺส ปาราชิกํ วเทฯ  
</li>
  
<li>
เอกนาฬสฺส วา ปเสฺส, วาโก อุปฺปลชาติยา;  
  
น ฉิชฺชติ ตโต ยาว, ตาว นํ ปริรกฺขติฯ  
</li>
  
<li>
สามิเกเหว ปุเปฺผสุ, ฉินฺทิตฺวา ฐปิเตสุปิ;  
  
ปุเพฺพ วุตฺตนเยเนว, เวทิตโพฺพ วินิจฺฉโยฯ  
</li>
  
<li>
ภารพทฺธานิ ปุปฺผานิ, ฉสฺวากาเรสุ เกนจิ;  
  
อากาเรน สเจ ตานิ, ฐานา จาเวติ นสฺสติฯ  
</li>
  
<li>
ฐปิตํ ปน ปุปฺผานํ, กลาปํ ชลปิฎฺฐิยํ;  
  
จาเลตฺวา อุทกํ ปุปฺผ-ฎฺฐานา จาเวติ เจ จุโตฯ  
</li>
  
<li>
ปริกเปฺปติ เจ ‘‘เอตฺถ, คเหสฺสามี’’ติ รกฺขติ;  
  
อุทฺธรโนฺต คตฎฺฐานา, ภโฎฺฐ นาม ปวุจฺจติฯ  
</li>
  
<li>
อจฺจุคฺคตสฺส ตํ ฐานํ, ชลโต สกลํ ชลํ;  
  
อุปฺปาเฎตฺวา ตโต ปุปฺผํ, อุชุมุทฺธรโต ปนฯ  
</li>
  
<li>
นาฬเนฺต  
ชลโต มุตฺต-มเตฺต ปาราชิกํ ภเว;  
  
อมุเตฺต ชลโต ตสฺมิํ, ถุลฺลจฺจยมุทีริตํฯ  
</li>
  
<li>
ปุเปฺผ คเหตฺวา นาเมตฺวา, อุปฺปาเฎติ สเจ ปน;  
  
น ตสฺส อุทกํ ฐานํ, นโฎฺฐ อุปฺปาฎิตกฺขเณฯ  
</li>
  
<li>
โย  
หิ สสฺสามิเก มเจฺฉ, เถยฺยจิเตฺตน คณฺหติ;  
  
พฬิเสนปิ ชาเลน, หเตฺถน กุมิเนน วาฯ  
</li>
  
<li>
ตเสฺสวํ คณฺหโต วตฺถุ, เยน มเจฺฉน ปูรติ;  
  
ตสฺมิํ อุทฺธฎมตฺตสฺมิํ, ชลา โหติ ปราชโยฯ  
</li>
  
<li>
ฐานํ สลิลชานญฺหิ, เกวลํ สกลํ ชลํ;  
  
สลิลฎฺฐํ วิโมเจโนฺต, ชลา ปาราชิโก ภเวฯ  
</li>
  
<li>
นีรโต อุปฺปติตฺวา โย, ตีเร ปตติ วาริโช;  
  
คณฺหโต ตํ ปนาปตฺติํ, ภณฺฑเคฺฆน วินิทฺทิเสฯ  
</li>
  
<li>
มารณตฺถาย มจฺฉานํ, ตฬาเก นทิยาปิ วา;  
  
นิเนฺน มจฺฉวิสํ นาม, ปกฺขิปิตฺวา คเต ปนฯ  
</li>
  
<li>
ปจฺฉา มจฺฉวิสํ มจฺฉา, ขาทิตฺวา ปิลวนฺติ เจ;  
  
ปาราชิกํ มเต มเจฺฉ, เถยฺยจิเตฺตน คณฺหโตฯ  
</li>
  
<li>
ปํสุกูลิกสญฺญาย, น โทโส โกจิ คณฺหโต;  
  
สามิเกสฺวาหรเนฺตสุ, ภณฺฑเทยฺยมุทีริตํฯ  
</li>
  
<li>
คเหตฺวา สามิกา มเจฺฉ, สเจ ยนฺติ นิราลยา;  
  
คณฺหโต ปน เต เสเส, เถยฺยจิเตฺตน ทุกฺกฎํฯ  
</li>
  
<li>
อมเตสุ อนาปตฺติํ, วทนฺติ วินยญฺญุโน;  
  
เอเสว จ นโย เสเส, กจฺฉปาทิมฺหิ วาริเชฯ  
</li>
  
อุทกฎฺฐกถาฯ  
</li>
  
<li>
‘‘นาวํ นาวฎฺฐํ วา ภณฺฑํ, เถเนตฺวา คณฺหิสฺสามี’’ติ;  
  
ปาทุทฺธาเร โทสา วุตฺตา, ภิกฺขุเสฺสวํ คจฺฉนฺตสฺสฯ  
</li>
  
<li>
พทฺธาย  
นาวาย หิ จณฺฑโสเต;  
  
ฐานํ มตํ พนฺธนเมกเมว;  
  
ภิกฺขุสฺส  
ตสฺมิํ มุตฺตมเตฺต;  
  
ปาราชิกํ ตสฺส วทนฺติ ธีราฯ  
</li>
  
<li>
นิจฺจเล อุทเก นาว-มพนฺธนมวฎฺฐิตํ;  
  
ปุรโต ปจฺฉโต วาปิ, ปสฺสโต วาปิ กฑฺฒโตฯ  
</li>
  
<li>
เอเกนเนฺตน สมฺผุฎฺฐ-โมกาสมิตเรน ตํ;  
  
อติกฺกามยโต นาวํ, ตสฺส ปาราชิกํ สิยาฯ  
</li>
  
<p> ตถา –
</ol></p>


<p>
อุทฺธํ เกสคฺคมตฺตมฺปิ, อุทกมฺหา วิโมจิเต;  
  
อโธนาวาตลํ เตน, ผุฎฺฐญฺจ มุขวฎฺฎิยาฯ  
</p>
  
<ol>
<li>
พนฺธิตฺวา ปน ยา ตีเร, ฐปิตา นิจฺจเล ชเล;  
  
พนฺธนญฺจ ฐิโตกาโส, ฐานํ ตสฺสา ทฺวิธา มตํฯ  
</li>
  
<li>
โหติ ถุลฺลจฺจยํ ปุพฺพํ, พนฺธนสฺส วิโมจเน;  
  
ปจฺฉา เกนจุปาเยน, ฐานา จาเวติ เจ จุโตฯ  
</li>
  
<li>
จาเวตฺวา ปฐมํ ฐานา, ปจฺฉา พนฺธนโมจเน;  
  
เอเสว จ นโย วุโตฺต, เถยฺยจิตฺตสฺส ภิกฺขุโนฯ  
</li>
  
<li>
อุสฺสาเรตฺวา นิกุชฺชิตฺวา, ฐปิตาย ถเล ปน;  
  
ผุโฎฺฐกาโสว หิ ฐานํ, นาวาย มุขวฎฺฎิยาฯ  
</li>
  
<li>
เญโยฺย ฐานปริเจฺฉโท;  
  
อากาเรเหว ปญฺจหิ;  
  
ยโต กุโตจิ จาเวโนฺต;  
  
โหติ ปาราชิโก นโรฯ  
</li>
  
<li>
เอเสว จ นโย เญโยฺย, นาวายุกฺกุชฺชิตายปิ;  
  
ฐปิตายปิ นาวาย, ฆฎิกานํ ตถูปริฯ  
</li>
  
<li>
เถยฺยา  
ติเตฺถ ฐิตํ นาวํ, อารุหิตฺวา สเจ ปน;  
  
อริเตฺตน ผิเยนาปิ, ปาเชนฺตสฺส ปราชโยฯ  
</li>
  
<li>
สเจ ฉตฺตํ ปณาเมตฺวา, อุสฺสาเปตฺวาว จีวรํ;  
  
ลงฺการสทิสํ กตฺวา, คณฺหาเปติ สมีรณํฯ  
</li>
  
<li>
อาคมฺม  
พลวา วาโต, นาวํ หรติ เจ ปน;  
  
วาเตเนว หฎา นาวา, น โทโส โกจิ วิชฺชติฯ  
</li>
  
<li>
สยเมว จ ยํ กิญฺจิ, คามติตฺถมุปาคตํ;  
  
อจาเวโนฺตว ตํ ฐานา, กิณิตฺวา เจ ปลายติฯ  
</li>
  
<li>
อวหาโร น ภิกฺขุสฺส, ภณฺฑเทยฺยมุทีริตํ;  
  
สยเมว จ คจฺฉนฺติํ, ฐานา จาเวติ เจ จุโตฯ  
</li>
  
นาวฎฺฐกถาฯ  
</li>
  
<li>
ยานํ นาม รโถ วยฺหํ, สกฎํ สนฺทมานิกา;  
  
ยานํ อวหริสฺสามิ, ยานฎฺฐมิติ วา ปนฯ  
</li>
  
<li>
คจฺฉโต ทุกฺกฎํ วุตฺตํ, ทุติยํ ปริเยสโต;  
  
ฐานา จาวนโยคสฺมิํ, วิชฺชมาเน ปราชโยฯ  
</li>
  
<li>
ยานสฺส ทุกยุตฺตสฺส, ทส ฐานานิ ทีปเย;  
  
ยานํ ปาชยโต ตสฺส, นิสีทิตฺวา ธุเร ปนฯ  
</li>
  
<li>
ถุลฺลจฺจยํ ตุ โคณานํ, ปาทุทฺธาเร วินิทฺทิเส;  
  
จกฺกานญฺหิ ฐิโตกาส-มติกฺกเนฺต ปราภโวฯ  
</li>
  
<li>
อยุตฺตกสฺสาปิ จ ยานกสฺส, ธุเรนุปตฺถมฺภนิยํ ฐิตสฺส;  
  
วเสนุปตฺถมฺภนิจกฺกกานํ, ฐานานิ ตีเณว ภวนฺติ ตสฺสฯ  
</li>
  
<li>
ตถา ธุเรน ทารูนํ, อุปริฎฺฐปิตสฺส จ;  
  
ภูมิยมฺปิ ธุเรเนว, ตเถว ฐปิตสฺส จฯ  
</li>
  
<li>
ปุรโต  
ปจฺฉโต วาปิ, ฐานา จาเวติ เจ ปน;  
  
ถุลฺลจฺจยํ ตุ ติณฺณมฺปิ, ฐานา จาเว ปราชโยฯ  
</li>
  
<li>
อปเนตฺวาน จกฺกานิ, อกฺขานํ สีสเกหิ ตุ;  
  
ฐิตสฺสูปริ ทารูนํ, ฐานานิ เทฺว วินิทฺทิเสฯ  
</li>
  
<li>
กฑฺฒโนฺต อุกฺขิปโนฺต วา, ผุโฎฺฐกาสจฺจเย จุโต;  
  
ฐปิตสฺส ปนญฺญสฺส, ภูมิยํ ยสฺส กสฺสจิฯ  
</li>
  
<li>
อกฺขุทฺธีนํ ธุรสฺสาติ, ปญฺจ ฐานานิ ทีปเย;  
  
อุทฺธีสุ วา คเหตฺวา ตํ, ฐานา จาเวติ เจ จุโตฯ  
</li>
  
<li>
ฐปิตสฺส  
หิ จกฺกสฺส, นาภิยา ปน ภูมิยํ;  
  
เอกเมว สิยา ฐานํ, ปริเจฺฉโทปิ ปญฺจธาฯ  
</li>
  
<li>
ผุสิตฺวา ยํ ฐิตํ ภูมิํ, เนมิปเสฺสน นาภิยา;  
  
ฐานานิ เทฺว ภวนฺตสฺส, นโฎฺฐ เตสมติกฺกเมฯ  
</li>
  
<li>
ทิสฺวา ยานมนารกฺขํ, ปฎิปนฺนํ มหาปเถ;  
  
อารุหิตฺวา อโจเทตฺวา, กิณิตฺวา ยาติ วฎฺฎติฯ  
</li>
  
ยานฎฺฐกถาฯ  
</li>
  
<li>
สีสกฺขนฺธกโฎลมฺพ-วสา ภาโร จตุพฺพิโธ;  
  
ตตฺถ สีสคตํ ภารํ, อามสนฺตสฺส ทุกฺกฎํฯ  
</li>
  
<li>
อิโต จิโต จ ฆํสโนฺต, เถยฺยจิเตฺตน โย ปน;  
  
สิรสฺมิํเยว สาเรติ, ตสฺส ถุลฺลจฺจยํ สิยาฯ  
</li>
  
<li>
ขนฺธํ โอโรปิเต ภาเร, ตสฺส ปาราชิกํ มตํ;  
  
สีสโต เกสมตฺตมฺปิ, โมเจโนฺตปิ ปราชิโตฯ  
</li>
  
<li>
ภารํ ปถวิยํ กิญฺจิ, ฐเปตฺวา สุทฺธมานโส;  
  
ปจฺฉา ตํ เถยฺยจิเตฺตน, อุทฺธรโนฺต ปราชิโตฯ๕๒๒  
</li>
  
<li>
เอตฺถ  
วุตฺตนเยเนว, เสเสสุปิ อเสสโต;  
  
ภาเรสุ มติสาเรน, เวทิตโพฺพ วินิจฺฉโยฯ  
</li>
  
ภารฎฺฐกถาฯ  
</li>
  
<li>
ทุกฺกฎํ มุนินา วุตฺตํ, อารามํ อภิยุญฺชโต;  
  
ปราเชติ ปรํ ธมฺมํ, จรโนฺต เจ ปราชิโตฯ๕๒๒  
</li>
  
<li>
วิมติํ ชนยนฺตสฺส, ตสฺส ถุลฺลจฺจยํ สิยา;  
  
ปรชฺชติ สยํ ธมฺมํ, จรโนฺต โยปิ ตสฺส จฯ  
</li>
  
<li>
สามิโน ธุรนิเกฺขเป, ‘‘น ทสฺสามี’’ติ จตฺตโน;  
  
ปาราชิกํ ภเว ตสฺส, สเพฺพสํ กูฎสกฺขินํฯ  
</li>
  
อารามฎฺฐกถาฯ  
</li>
  
<li>
วิหารํ  
สงฺฆิกํ กิญฺจิ, อจฺฉินฺทิตฺวาน คณฺหิตุํ;  
  
สเพฺพสํ ธุรนิเกฺขปา-ภาวโตว น สิชฺฌติฯ  
</li>
  
วิหารฎฺฐกถาฯ  
</li>
  
<li>
สีสานิ สาลิอาทีนํ, นิรุมฺภิตฺวาน คณฺหโต;  
  
อสิเตน จ ลายิตฺวา, ฉินฺทิตฺวา วา กเรน จฯ  
</li>
  
<li>
ยสฺมิํ พีเชปิ วา วตฺถุ, สีเส ปูเรติ มุฎฺฐิยํ;  
  
พนฺธนา โมจิเต ตสฺมิํ, ตสฺส ปาราชิกํ ภเวฯ  
</li>
  
<li>
อจฺฉิโนฺน ปน ทโณฺฑ วา, ตโจ วา อปฺปมตฺตโก;  
  
วีหินาฬมฺปิ วา ทีฆํ, อนิกฺขโนฺตว รกฺขติฯ  
</li>
  
<li>
สเจ  
โส ปริกเปฺปติ, ‘‘มทฺทิตฺวา ปนิทํ อหํ;  
  
ปโปฺผเฎตฺวา อิโต สารํ, คณฺหิสฺสามี’’ติ รกฺขติฯ  
</li>
  
<li>
มทฺทนุทฺธรเณ นตฺถิ, โทโส ปโปฺผฎเนปิ วา;  
  
อตฺตโน ภาชนคตํ, กโรนฺตสฺส ปราชโยฯ  
</li>
  
<li>
ชานํ เกสคฺคมตฺตมฺปิ, ปถวิํ ปรสนฺตกํ;  
  
เถยฺยจิเตฺตน เจ ขีลํ, สงฺกาเมติ ปราชโยฯ  
</li>
  
<li>
ตญฺจ โข สามิกานํ ตุ, ธุรนิเกฺขปเน สติ;  
  
อนคฺฆา ภูมิ นาเมสา, ตสฺมา เอวมุทีริตํฯ  
</li>
  
<li>
คเหตพฺพา สเจ โหติ, ทฺวีหิ ขีเลหิ ยา ปน;  
  
อาโท ถุลฺลจฺจยํ เตสุ, ทุติเยว ปราชโยฯ  
</li>
  
<li>
ญาเปตุกาโม โย ภิกฺขุ, ‘‘มเมทํ สนฺตก’’นฺติ จ;  
  
รชฺชุํ วาปิ ปสาเรติ, ยฎฺฐิํ ปาเตติ ทุกฺกฎํฯ  
</li>
  
<li>
เยหิ ทฺวีหิ ปโยเคหิ, อตฺตโน สนฺตกํ สิยา;  
  
อาโท ถุลฺลจฺจยํ เตสุ, ทุติเย จ ปราชโยฯ  
</li>
  
เขตฺตฎฺฐกถาฯ  
</li>
  
<li>
เขเตฺต วุตฺตนเยเนว, วตฺถุฎฺฐสฺส วินิจฺฉโย;  
  
คามเฎฺฐปิ จ วตฺตพฺพํ, อปุพฺพํ นตฺถิ กิญฺจิปิฯ  
</li>
  
วตฺถุฎฺฐคามฎฺฐกถาฯ  
</li>
  
<li>
ติณํ  
วา ปน ปณฺณํ วา, ลตํ วา กฎฺฐเมว วา;  
  
ภณฺฑเคฺฆเนว กาตโพฺพ, คณฺหโนฺต ตตฺถชาตกํฯ  
</li>
  
<li>
มหเคฺฆ ปน รุกฺขสฺมิํ, ฉินฺนมเตฺตปิ นสฺสติ;  
  
ตเจฺฉตฺวา ฐปิโต รุโกฺข, คเหตโพฺพ น โกจิปิฯ  
</li>
  
<li>
ฉินฺทิตฺวา  
ฐปิตํ มูเล, รุกฺขมทฺธคตํ ปน;  
  
‘‘ฉฑฺฑิโต สามิเกหี’’ติ, คเหตุํ ปน วฎฺฎติฯ  
</li>
  
<li>
ลกฺขเณ ฉลฺลิโยนเทฺธ, น โทโส โกจิ คณฺหโต;  
  
อชฺฌาวุตฺถํ กตํ วาปิ, วินสฺสนฺตญฺจ คณฺหโตฯ  
</li>
  
<li>
โย จารกฺขฎฺฐานํ ปตฺวา, กตฺวา กมฺมฎฺฐานาทีนิ;  
  
จิเตฺต จิเนฺตโนฺต วา อญฺญํ, ภณฺฑเทยฺยํ โหเตวสฺสฯ  
</li>
  
<li>
วราหพฺยคฺฆจฺฉตรจฺฉกาทิโต;  
  
อุปทฺทวา มุจฺจิตุกามตาย โย;  
  
ตเถว ตํ ฐานมติกฺกเมติ เจ;  
  
น โกจิ โทโส ปน ภณฺฑเทยฺยกํฯ  
</li>
  
<li>
อิทมารกฺขณฎฺฐานํ, ครุกํ สุงฺกฆาตโต;  
  
ตสฺมา ทุกฺกฎมุทฺทิฎฺฐํ, ตมโนกฺกมฺม คจฺฉโตฯ  
</li>
  
<li>
เอตํ ปริหรนฺตสฺส, เถยฺยจิเตฺตน สตฺถุนา;  
  
ปาราชิกมนุทฺทิฎฺฐํ, อากาเสนาปิ คจฺฉโตฯ  
</li>
  
<li>
ตสฺมา เอตฺถ วิเสเสน, สติสมฺปนฺนเจตสา;  
  
อปฺปมเตฺตน โหตพฺพํ, ปิยสีเลน ภิกฺขุนาฯ  
</li>
  
อรญฺญฎฺฐกถาฯ  
</li>
  
<li>
โตยทุลฺลภกาลสฺมิํ, ภาชเน โคปิตํ ชลํ;  
  
อาวิญฺชิตฺวา ปเวเสตฺวา, ฉิทฺทํ กตฺวาปิ วา ตถาฯ  
</li>
  
<li>
วาปิยํ วา ตฬาเก วา, ภาชนํ อตฺตโน ปน;  
  
คณฺหนฺตสฺส ปเวเสตฺวา, ภณฺฑเคฺฆน วินิทฺทิเสฯ  
</li>
  
<li>
ฉินฺทโต มริยาทํ ตุ, อทินฺนาทานปุพฺพโต;  
  
ภูตคาเมน สทฺธิมฺปิ, ทุกฺกฎํ ปริทีปิตํฯ  
</li>
  
<li>
อโนฺต  
  
ฐตฺวา พหิ ฐตฺวา, ฉินฺทโนฺต อุภยตฺถปิ;  
  
พหิอเนฺตน กาตโพฺพ, อโนฺตอเนฺตน มชฺฌโตฯ  
</li>
  
อุทกกถาฯ  
</li>
  
<li>
วาเรน สามเณรา ยํ, ทนฺตกฎฺฐมรญฺญโต;  
  
อาเนตฺวาจริยานมฺปิ, อาหรนฺติ สเจ ปนฯ  
</li>
  
<li>
ฉินฺทิตฺวา ยาว สงฺฆสฺส, น นิยฺยาเทนฺติ เต ปน;  
  
อาภตํ ตาว ตํ สพฺพํ, เตสเมว จ สนฺตกํฯ  
</li>
  
<li>
ตสฺมา ตํ เถยฺยจิเตฺตน, คณฺหนฺตสฺส จ ภิกฺขุโน;  
  
ครุภณฺฑญฺจ สงฺฆสฺส, ภณฺฑเคฺฆน ปราภโวฯ  
</li>
  
<li>
ยทา นิยฺยาทิตํ เตหิ, ตโต ปฎฺฐาย สงฺฆิกํ;  
  
คณฺหนฺตสฺสาปิ เถยฺยาย, อวหาโร น วิชฺชติฯ  
</li>
  
<li>
อรกฺขตฺตา ยถาวุฑฺฒ-มภาเชตพฺพโตปิ จ;  
  
สพฺพสาธารณตฺตา จ, อญฺญํ วิย น โหติทํฯ  
</li>
  
ทนฺตกฎฺฐกถาฯ  
</li>
  
<li>
อคฺคิํ วา เทติ สเตฺถน, อาโกเฎติ สมนฺตโต;  
  
อาโกเฎติ วิสํ วาปิ, มณฺฑูกณฺฎกนามกํฯ  
</li>
  
<li>
เยน วา เตน วา รุโกฺข, วินสฺสติ จ ฑยฺหติ;  
  
สพฺพตฺถ ภิกฺขุโน ตสฺส, ภณฺฑเทยฺยํ ปกาสิตํฯ  
</li>
  
วนปฺปติกถาฯ  
</li>
  
<li>
สีสโต กณฺณโต วาปิ, คีวโต หตฺถโตปิ วา;  
  
ฉินฺทิตฺวา วาปิ โมเจตฺวา, คณฺหโต เถยฺยเจตสาฯ  
</li>
  
<li>
โหติ  
โมจิตมตฺตสฺมิํ, สีสาทีหิ ปราชโย;  
  
ถุลฺลจฺจยํ กโรนฺตสฺส, อากฑฺฒนวิกฑฺฒนํฯ  
</li>
  
<li>
หตฺถา อนีหริตฺวาว, วลยํ กฎกมฺปิ วา;  
  
อคฺคพาหุญฺจ ฆํสโนฺต, จาเรติ อปราปรํฯ  
</li>
  
<li>
ตมากาสคตํ  
โจโร, กโรติ ยทิ รกฺขติ;  
  
สวิญฺญาณกโต มูเล, วลยํว น โหติทํฯ  
</li>
  
<li>
นิวตฺถํ ปน วตฺถํ โย, อจฺฉินฺทติ ปรสฺส เจ;  
  
ปโรปิ ปน ลชฺชาย, สหสา ตํ น มุญฺจติฯ  
</li>
  
<li>
อากฑฺฒติ จ โจโรปิ, โส ปโร ตาว รกฺขติ;  
  
ปรสฺส หตฺถโต วเตฺถ, มุตฺตมเตฺต ปราชโยฯ  
</li>
  
<li>
สภณฺฑหารกํ ภณฺฑํ, เนนฺตสฺส ปฐเม ปเท;  
  
ถุลฺลจฺจยมติกฺกเนฺต, ทุติเยว จุโต สิยาฯ  
</li>
  
<li>
ปาตาเปติ สเจ ภณฺฑํ, ตเชฺชตฺวา เถยฺยเจตโน;  
  
ปรสฺส หตฺถโต ภเณฺฑ, มุตฺตมเตฺต ปราชโยฯ  
</li>
  
<li>
อถาปิ ปริกเปฺปตฺวา, ปาตาเปติ ว โย ปน;  
  
ตสฺส ปาตาปเน วุตฺตํ, ทุกฺกฎามสเนปิ จฯ  
</li>
  
<li>
ผนฺทาเปติ ยถาวตฺถุํ, ฐานา จาเวติ เจ จุโต;  
  
‘‘ติฎฺฐ ติฎฺฐา’’ติ วทโต, น โทโส ฉฑฺฑิเตปิ จฯ  
</li>
  
<li>
อาคนฺตฺวา เถยฺยจิเตฺตน, ปจฺฉา ตํ คณฺหโต สิยา;  
  
ปาราชิกํ ตทุทฺธาเร, สาลเย สามิเก คเตฯ  
</li>
  
<li>
คณฺหโต สกสญฺญาย, คหเณ ปน รกฺขติ;  
  
ภณฺฑเทยฺยํ ตถา ปํสุ-กูลสญฺญาย คณฺหโตฯ  
</li>
  
<li>
‘‘ติฎฺฐ  
ติฎฺฐา’’ติ วุโตฺต จ, ฉเฑฺฑตฺวา ปน ภณฺฑกํ;  
  
กตฺวาว ธุรนิเกฺขปํ, ภีโต โจรา ปลายติฯ  
</li>
  
<li>
คณฺหโต เถยฺยจิเตฺตน, อุทฺธาเร ทุกฺกฎํ ปุน;  
  
ทาตพฺพมาหราเปเนฺต, อเทนฺตสฺส ปราชโยฯ  
</li>
  
<li>
‘‘กสฺมา? ตสฺส ปโยเคน, ฉฑฺฑิตตฺตา’’ติ สาทรํ;  
  
มหาอฎฺฐกถายํ  
ตุ, วุตฺตมญฺญาสุ นาคตํฯ  
</li>
  
หรณกถาฯ  
</li>
  
<li>
สมฺปชานมุสาวาทํ, ‘‘น คณฺหามี’’ติ ภาสโต;  
  
อทินฺนาทานปุพฺพตฺตา, ทุกฺกฎํ โหติ ภิกฺขุโนฯ  
</li>
  
<li>
‘‘รโห  
มยา ปเนตสฺส, ฐปิตํ กิํ นุ ทสฺสติ’’;  
  
อิเจฺจวํ วิมตุปฺปาเท, ตสฺส ถุลฺลจฺจยํ สิยาฯ  
</li>
  
<li>
ตสฺมิํ ทาเน นิรุสฺสาเห, ปโร เจ นิกฺขิเป ธุรํ;  
  
อุภินฺนํ ธุรนิเกฺขเป, ภิกฺขุ โหติ ปราชิโตฯ  
</li>
  
<li>
จิเตฺตนาทาตุกาโมว, ‘‘ทสฺสามี’’ติ มุเขน เจ;  
  
วทโต ธุรนิเกฺขเป, สามิโน หิ ปราชโยฯ  
</li>
  
อุปนิธิกถาฯ  
</li>
  
<li>
สุงฺกฆาตสฺส อโนฺตว, ฐตฺวา ปาเตติ เจ พหิ;  
  
ธุวํ ปตติ เจ หตฺถา, มุตฺตมเตฺต ปราชโยฯ  
</li>
  
<li>
ตํ รุเกฺข ขาณุเก วาปิ, หุตฺวา ปฎิหตํ ปุน;  
  
วาตุกฺขิตฺตมฺปิ วา อโนฺต, สเจ ปตติ รกฺขติฯ  
</li>
  
<li>
ปติตฺวา  
ภูมิยํ ปจฺฉา, วฎฺฎนฺตํ ปน ภณฺฑกํ;  
  
สเจ ปวิสตฺยโนฺตว, ตสฺส ปาราชิกํ สิยาฯ  
</li>
  
<li>
ฐตฺวา ฐตฺวา ปวฎฺฎนฺตํ, ปวิฎฺฐํ เจ ปราชโย;  
  
อติฎฺฐมานํ วฎฺฎิตฺวา, ปวิฎฺฐํ ปน รกฺขติฯ  
</li>
  
<li>
อิติ วุตฺตํ ทฬฺหํ กตฺวา,  
กุรุนฺทฎฺฐกถา  
ทิสุ;  
  
สารโต ตํ คเหตพฺพํ, ยุตฺตํ วิย จ ทิสฺสติฯ  
</li>
  
<li>
สยํ วา ยทิ วเฎฺฎติ, วฎฺฎาเปติ ปเรน วา;  
  
อฎฺฐตฺวา วฎฺฎมานํ ตํ, คตํ นาสกรํ สิยาฯ  
</li>
  
<li>
ฐตฺวา ฐตฺวา สเจ อโนฺต, พหิ คจฺฉติ รกฺขติ;  
  
ฐปิเต สุทฺธจิเตฺตน, สยํ วฎฺฎติ วฎฺฎติฯ  
</li>
  
<li>
คจฺฉเนฺต ปน ยาเน วา, คเช วา ตํ ฐเปติ เจ;  
  
พหิ นีหรณตฺถาย, นาวหาโรปิ นีหเฎฯ  
</li>
  
<li>
ฐปิเต ฐิตยาเน วา, ปโยเคน วินา คเต;  
  
สติปิ เถยฺยจิตฺตสฺมิํ, อวหาโร น วิชฺชติฯ  
</li>
  
<li>
สเจ ปาเชติ ตํ ยานํ, ฐเปตฺวา ยานเก มณิํ;  
  
สิยา ปาราชิกํ ตสฺส, สีมาติกฺกมเน ปนฯ  
</li>
  
<li>
สุงฺกฎฺฐาเน  
มตํ สุงฺกํ, คนฺตุํ ทตฺวาว วฎฺฎติ;  
  
เสโส อิธ กถามโคฺค, อรญฺญฎฺฐกถาสโมฯ  
</li>
  
สุงฺกฆาตกถาฯ  
</li>
  
<li>
  
อโนฺตชาตํ ธนกฺกีตํ,  
ทินฺนํ วา ปน เกนจิ;  
  
ทาสํ  
กรมรานีตํ,  
หรนฺตสฺส ปราชโยฯ  
</li>
  
<li>
ภุชิสฺสํ วา หรนฺตสฺส, มานุสํ มาตราปิ วา;  
  
ปิตราฐปิตํ วาปิ, อวหาโร น วิชฺชติฯ  
</li>
  
<li>
ตํ  
ปลาเปตุกาโมว, อุกฺขิปิตฺวา ภุเชหิ วา;  
  
ตํ ฐิตฎฺฐานโต กิญฺจิ, สงฺกาเมติ ปราชโยฯ  
</li>
  
<li>
ตเชฺชตฺวา ปทสา ทาสํ, เนนฺตสฺส ปทวารโต;  
  
โหนฺติ อาปตฺติโย วุตฺตา, ตสฺส ถุลฺลจฺจยาทโยฯ  
</li>
  
<li>
หตฺถาทีสุ คเหตฺวา ตํ, กฑฺฒโตปิ ปราชโย;  
  
‘‘คจฺฉ ยาหิ ปลายา’’ติ, วทโตปิ อยํ นโยฯ  
</li>
  
<li>
เวคสาว ปลายนฺตํ, ‘‘ปลายา’’ติ จ ภาสโต;  
  
โหติ ปาราชิเกนสฺส, อนาปตฺติ หิ ภิกฺขุโนฯ  
</li>
  
<li>
สณิกํ ปน คจฺฉนฺตํ, สเจ วทติ โสปิ จ;  
  
สีฆํ คจฺฉติ เจ ตสฺส, วจเนน ปราชโยฯ  
</li>
  
<li>
ปลายิตฺวา สเจ อญฺญํ, คามํ วา นิคมมฺปิ วา;  
  
คตํ ทิสฺวา ตโต ตเญฺจ, ปลาเปติ ปราชโยฯ  
</li>
  
ปาณกถาฯ  
</li>
  
<li>
เถยฺยา สปฺปกรณฺฑํ เจ, ปรามสติ ทุกฺกฎํ;  
  
ผนฺทาเปติ ยถาวตฺถุํ, ฐานโต จาวเน จุโตฯ  
</li>
  
<li>
อุคฺฆาเฎตฺวา กรณฺฑํ ตุ, สปฺปมุทฺธรโต ปน;  
  
กรณฺฑตลโต มุเตฺต, นงฺคุเฎฺฐ ตุ ปราชโยฯ  
</li>
  
<li>
ฆํสิตฺวา กฑฺฒโต สปฺปํ, นงฺคุเฎฺฐ มุขวฎฺฎิโต;  
  
ตสฺส สปฺปกรณฺฑสฺส, มุตฺตมเตฺต ปราชโยฯ  
</li>
  
<li>
กรณฺฑํ  
วิวริตฺวา เจ, ปโกฺกสนฺตสฺส นามโต;  
  
โส นิกฺขมติ เจ สโปฺป, ตสฺส ปาราชิกํ สิยาฯ  
</li>
  
<li>
ตถา กตฺวา ตุ มณฺฑูก-มูสิกานํ รวมฺปิ วา;  
  
ปโกฺกสนฺตสฺส นาเมน, นิกฺขเนฺตปิ ปราชโยฯ  
</li>
  
<li>
มุขํ  
อวิวริตฺวาว, กโรนฺตเสฺสวเมว จ;  
  
เยน เกนจิ นิกฺขเนฺต, สเปฺป ปาราชิกํ สิยาฯ  
</li>
  
<li>
มุเข วิวริเต สโปฺป, สยเมว ปลายติ;  
  
น ปโกฺกสติ เจ ตสฺส, ภณฺฑเทยฺยมุทีริตํฯ  
</li>
  
อปทกถาฯ  
</li>
  
<li>
เถยฺยจิเตฺตน โย หตฺถิํ, กโรตามสนาทโย;  
  
โหนฺติ อาปตฺติโย ตสฺส, ติวิธา ทุกฺกฎาทโยฯ  
</li>
  
<li>
สาลายํ ฐิตหตฺถิสฺส, อโนฺตวตฺถงฺคเณสุปิ;  
  
ฐานํ สาลา จ วตฺถุ จ, องฺคณํ สกลํ สิยาฯ  
</li>
  
<li>
อพทฺธสฺส หิ พทฺธสฺส, ฐิตฎฺฐานญฺจ พนฺธนํ;  
  
ตสฺมา เตสํ วสา หตฺถิํ, หรโต การเย พุโธฯ  
</li>
  
<li>
นครสฺส พหิทฺธา ตุ, ฐิตสฺส ปน หตฺถิโน;  
  
ฐิตฎฺฐานํ ภเว ฐานํ, ปทวาเรน การเยฯ  
</li>
  
<li>
นิปนฺนสฺส คชเสฺสกํ, ฐานํ ตํ อุฎฺฐเปติ เจ;  
  
ตสฺมิํ อุฎฺฐิตมเตฺต ตุ, ตสฺส ปาราชิกํ สิยาฯ  
</li>
  
<li>
เอเสว จ นโย เญโยฺย, ตุรงฺคมหิสาทิสุ;  
  
นตฺถิ กิญฺจิปิ วตฺตพฺพํ, ทฺวิปเทปิ พหุปฺปเทฯ  
</li>
  
จตุปฺปทกถาฯ  
</li>
  
<li>
ปเรสนฺติ วิชานิตฺวา, ปเรสํ สนฺตกํ ธนํ;  
  
ครุกํ เถยฺยจิเตฺตน, ฐานา จาเวติ เจ จุโตฯ  
</li>
  
<li>
อนาปตฺติ สสญฺญิสฺส, ติรจฺฉานปริคฺคเห;  
  
ตาวกาลิกวิสฺสาส-คฺคาเห เปตปริคฺคเหฯ  
</li>
  
<li>
โย  
  
ปเนตฺถ จ วตฺตโพฺพ,  
ปาฬิมุตฺตวินิจฺฉโย  
;  
  
ตํ มยํ ปรโตเยว, ภณิสฺสาม ปกิณฺณเกฯ  
</li>
  
<li>
ปราชิตาเนกมเลน วุตฺตํ;  
  
ปาราชิกํ ยํ ทุติยํ ชิเนน;  
  
วุโตฺต สมาเสน มยสฺส จโตฺถ;  
  
วตฺตุํ อเสเสน หิ โก สมโตฺถฯ  
</li>
  
อิติ วินยวินิจฺฉเย ทุติยปาราชิกกถา นิฎฺฐิตาฯ  
</li>
  
<h3>ตติยปาราชิกกถา</h3>
</ol>
<ol>
<li>
มนุสฺสชาติํ ชานโนฺต, ชีวิตา โย วิโยชเย;  
  
นิกฺขิเปยฺยสฺส สตฺถํ วา, วเทยฺย มรเณ คุณํฯ  
</li>
  
<li>
เทเสยฺย มรณูปายํ, โหตายมฺปิ ปราชิโต;  
  
อสเนฺธโยฺยว โส เญโยฺย, เทฺวธา ภินฺนสิลา วิยฯ  
</li>
  
<li>
วุตฺตา ปาณาติปาตสฺส, ปโยคา ฉ มเหสินา;  
  
สาหตฺถิโก ตถาณตฺติ-นิสฺสคฺคิถาวราทโยฯ  
</li>
  
<li>
ตตฺถ กาเยน วา กาย-ปฎิพเทฺธน วา สยํ;  
  
มาเรนฺตสฺส ปรํ ฆาโต, อยํ  
สาหตฺถิโก  
มโตฯ  
</li>
  
<li>
‘‘เอวํ ตฺวํ ปหริตฺวา ตํ, มาเรหี’’ติ จ ภิกฺขุโน;  
  
ปรสฺสาณาปนํ นาม, อย  
มาณตฺติโก  
นโยฯ  
</li>
  
<li>
ทูรํ มาเรตุกามสฺส, อุสุอาทินิปาตนํ;  
  
กาเยน ปฎิพเทฺธน, อยํ  
นิสฺสคฺคิโย  
วิธิฯ  
</li>
  
<li>
อสญฺจาริมุปาเยน, มารณตฺถํ ปรสฺส จ;  
  
โอปาตาทิวิธานํ ตุ, ปโยโค  
ถาวโร  
อยํฯ  
</li>
  
<li>
ปรํ  
  
มาเรตุกามสฺส, วิชฺชาย ชปฺปนํ ปน;  
  
อยํ  
วิชฺชามโย  
นาม, ปโยโค ปญฺจโม มโตฯ  
</li>
  
<li>
สมตฺถา มารเณ ยา จ, อิทฺธิ กมฺมวิปากชา;  
  
อย  
มิทฺธิมโย  
นาม, ปโยโค สมุทีริโตฯ  
</li>
  
<li>
เอเกโก ทุวิโธ ตตฺถ, โหตีติ ปริทีปิโต;  
  
อุเทฺทโสปิ อนุเทฺทโส, เภโท เตสมยํ ปนฯ  
</li>
  
<li>
พหุสฺวปิ ยมุทฺทิสฺส, ปหารํ เทติ เจ ปน;  
  
มรเณน จ ตเสฺสว, กมฺมุนา เตน พชฺฌติฯ  
</li>
  
<li>
อนุทฺทิสฺส ปหาเรปิ, ยสฺส กสฺสจิ เทหิโน;  
  
ปหารปฺปจฺจยา ตสฺส, มรณํ เจ ปราชโยฯ  
</li>
  
<li>
มเต ปหฎมเตฺต วา, ปจฺฉา มุภยถาปิ จ;  
  
หนฺตา ปหฎมตฺตสฺมิํ, กมฺมุนา เตน พชฺฌติฯ  
</li>
  
<li>
เอวํ สาหตฺถิโก เญโยฺย, ตถา อาณตฺติโกปิ จ;  
  
เอตฺตาวตา สมาเสน, เทฺว ปโยคา หิ ทสฺสิตาฯ  
</li>
  
<li>
วตฺถุ กาโล จ เทโส จ, สตฺถญฺจ อิริยาปโถ;  
  
กรณสฺส วิเสโสติ, ฉ อาณตฺตินิยามกาฯ  
</li>
  
<li>
มาเรตโพฺพ หิ โย ตตฺถ, โส  
‘‘วตฺถู’’  
ติ ปวุจฺจติ;  
  
ปุพฺพณฺหาทิ สิยา  
กาโล,  
สตฺตานํ โยพฺพนาทิ จฯ  
</li>
  
<li>
  
เทโส  
คามาทิ วิเญฺญโยฺย,  
สตฺถํ  
ตํ สตฺตมารณํ;  
  
มาเรตพฺพสฺส สตฺตสฺส, นิสชฺชาทิ  
ริยาปโถ  
ฯ  
</li>
  
<li>
วิชฺฌนํ เภทนญฺจาปิ, เฉทนํ ตาฬนมฺปิ วา;  
  
เอวมาทิวิโธเนโก,  
วิเสโส กรณสฺส  
ตุฯ  
</li>
  
<li>
‘‘ยํ มาเรหี’’ติ อาณโตฺต, อญฺญํ มาเรติ เจ ตโต;  
  
‘‘ปุรโต ปหริตฺวาน, มาเรหี’’ติ จ ภาสิโตฯ  
</li>
  
<li>
ปจฺฉโต  
ปสฺสโต วาปิ, ปหริตฺวาน มาริเต;  
  
วตฺถาณตฺติ วิสเงฺกตา, มูลโฎฺฐ ปน มุจฺจติฯ  
</li>
  
<li>
  
วตฺถุํ  
ตํ อวิรชฺฌิตฺวา, ยถาณตฺติญฺจ มาริเต;  
  
อุภเยสํ ยถากาลํ, กมฺมพโทฺธ อุทีริโตฯ  
</li>
  
<li>
อาณโตฺต  
‘‘อชฺช ปุพฺพเณฺห, มาเรหี’’ติ จ โย ปน;  
  
โส เจ มาเรติ สายเนฺห, มูลโฎฺฐ ปริมุจฺจติฯ  
</li>
  
<li>
อาณตฺตเสฺสว โส วุโตฺต;  
  
กมฺมพโทฺธ มเหสินา;  
  
กาลสฺส หิ วิสเงฺกตา;  
  
โทโส นาณาปกสฺส โสฯ  
</li>
  
<li>
‘‘อชฺช มาเรหิ ปุพฺพเณฺห, เสฺววา’’ติ อนิยามิเต;  
  
ยทา กทาจิ ปุพฺพเณฺห, วิสเงฺกโต น มาริเตฯ  
</li>
  
<li>
เอเตเนว อุปาเยน,  
กาลเภเทสุ  
สพฺพโส;  
  
สเงฺกโต จ วิสเงฺกโต, เวทิตโพฺพ วิภาวินาฯ  
</li>
  
<li>
‘‘อิมํ คาเม ฐิตํ เวริํ, มาเรหี’’ติ จ ภาสิโต;  
  
สเจ โส ปน มาเรติ, ฐิตํ ตํ ยตฺถ กตฺถจิฯ  
</li>
  
<li>
นตฺถิ ตสฺส วิสเงฺกโต, อุโภ พชฺฌนฺติ กมฺมุนา;  
  
‘‘คาเมเยวา’’ติ อาณโตฺต, วเน วา สาวธารณํฯ  
</li>
  
<li>
‘‘วเนเยวา’’ติ วา วุโตฺต, คาเม มาเรติ เจปิ วา;  
  
วิสเงฺกโต วิญฺญาตโพฺพ, มูลโฎฺฐ ปริมุจฺจติฯ  
</li>
  
<li>
เอเตเนว อุปาเยน,  
สพฺพเทเสสุ  
เภทโต;  
  
สเงฺกโต จ วิสเงฺกโต, เวทิตโพฺพว วิญฺญุนาฯ  
</li>
  
<li>
‘‘สเตฺถน ปน มาเรหิ, อาณโตฺต’’ติ จ เกนจิ;  
  
เยน เกนจิ สเตฺถน, วิสเงฺกโต น มาริเตฯ  
</li>
  
<li>
‘‘อิมินา  
วาสินา หี’’ติ, วุโตฺต อเญฺญน วาสินา;  
  
‘‘อิมสฺสาสิสฺส วาปิ ตฺวํ, ธาราเยตาย มารย’’ฯ  
</li>
  
<li>
อิติ วุโตฺต สเจ เวริํ, ธาราย อิตราย วา;  
  
ถรุนา วาปิ ตุเณฺฑน, วิสเงฺกโตว มาริเตฯ  
</li>
  
<li>
เอเตเนว อุปาเยน,  
สพฺพาวุธกชาติสุ  
;  
  
สเงฺกโต จ วิสเงฺกโต, เวทิตโพฺพ วิเสสโตฯ  
</li>
  
<li>
‘‘คจฺฉนฺตเมนํ มาเรหิ’’, อิติ วุโตฺต ปเรน โส;  
  
มาเรติ นํ นิสินฺนํ เจ, วิสเงฺกโต น วิชฺชติฯ  
</li>
  
<li>
‘‘นิสินฺนํเยว  
มาเรหิ’’, ‘‘คจฺฉนฺตํเยว วา’’ติ จ;  
  
วุโตฺต มาเรติ คจฺฉนฺตํ, นิสินฺนํ วา ยถากฺกมํฯ  
</li>
  
<li>
วิสเงฺกตนฺติ ญาตพฺพํ, ภิกฺขุนา วินยญฺญุนา;  
  
เอเสว จ นโย เญโยฺย,  
สพฺพิริยาปเถสุ  
จฯ  
</li>
  
<li>
‘‘มาเรหี’’ติ จ วิชฺฌิตฺวา, อาณโตฺต หิ ปเรน โส;  
  
วิชฺฌิตฺวาว ตมาเรติ, วิสเงฺกโต น วิชฺชติฯ  
</li>
  
<li>
‘‘มาเรหี’’ติ จ วิชฺฌิตฺวา, อาณโตฺต หิ ปเรน โส;  
  
ฉินฺทิตฺวา ยทิ มาเรติ, วิสเงฺกโตว โหติ โสฯ  
</li>
  
<li>
เอเตเนว อุปาเยน, สเพฺพสุ  
กรเณสุปิ  
;  
  
สเงฺกเต จ วิสเงฺกเต, เวทิตโพฺพ วินิจฺฉโยฯ  
</li>
  
<li>
ทีฆํ รสฺสํ กิสํ ถูลํ, กาฬํ โอทาตเมว วา;  
  
อาณโตฺต อนิยาเมตฺวา, มาเรหีติ จ เกนจิฯ  
</li>
  
<li>
โสปิ ยํ กิญฺจิ อาณโตฺต, สเจ มาเรติ ตาทิสํ;  
  
นตฺถิ ตตฺถ วิสเงฺกโต, อุภินฺนมฺปิ ปราชโยฯ  
</li>
  
<li>
มนุสฺสํ กิญฺจิ อุทฺทิสฺส, สเจ ขณติวาฎกํ;  
  
ขณนฺตสฺส จ โอปาตํ, โหติ อาปตฺติ ทุกฺกฎํฯ  
</li>
  
<li>
ทุกฺขสฺสุปฺปตฺติยา  
ตตฺถ, ตสฺส ถุลฺลจฺจยํ สิยา;  
  
ปติตฺวา จ มเต ตสฺมิํ, ตสฺส ปาราชิกํ ภเวฯ  
</li>
  
<li>
นิปติตฺวา ปนญฺญสฺมิํ, มเต โทโส น วิชฺชติ;  
  
อนุทฺทิสฺสกโมปาโต, ขโต โหติ สเจ ปนฯ  
</li>
  
<li>
‘‘ปติตฺวา เอตฺถ โย โกจิ, มรตู’’ติ หิ ยตฺตกา;  
  
มรนฺติ นิปติตฺวา เจ, โทสา โหนฺติสฺส ตตฺตกาฯ  
</li>
  
<li>
อานนฺตริยวตฺถุสฺมิํ, อานนฺตริยกํ วเท;  
  
ตถา ถุลฺลจฺจยาทีนํ, โหนฺติ ถุลฺลจฺจยาทโยฯ  
</li>
  
<li>
ปติตฺวา คพฺภินี ตสฺมิํ, สคพฺภา เจ มริสฺสติ;  
  
โหนฺติ ปาณาติปาตา เทฺว, เอโกเวเกกธํสเนฯ  
</li>
  
<li>
อนุพเนฺธตฺถ โจเรหิ, ปติตฺวา เจ มริสฺสติ;  
  
โอปาตขณกเสฺสว, โหติ ปาราชิกํ กิรฯ  
</li>
  
<li>
เวริโน  
ตตฺถ ปาเตตฺวา, สเจ มาเรนฺติ เวริโน;  
  
ปติตํ ตตฺถ มาเรนฺติ, นีหริตฺวา สเจ พหิฯ  
</li>
  
<li>
นิพฺพตฺติตฺวา หิ โอปาเต, มตา เจ โอปปาติกา;  
  
อสโกฺกนฺตา จ นิกฺขนฺตุํ, สพฺพตฺถ จ ปราชโยฯ  
</li>
  
<li>
ยกฺขาทโย ปนุทฺทิสฺส, ขณเน ทุกฺขสมฺภเว;  
  
ทุกฺกฎํ มรเณ วตฺถุ-วสา ถุลฺลจฺจยาทโยฯ  
</li>
  
<li>
มนุเสฺสเยว อุทฺทิสฺส, ขเต โอปาตเก ปน;  
  
อนาปตฺติ ปติตฺวา หิ, ยกฺขาทีสุ มเตสุปิฯ  
</li>
  
<li>
ตถา ยกฺขาทโย ปาเณ, ขเต อุทฺทิสฺส ภิกฺขุนา;  
  
นิปติตฺวา มรเนฺตสุ, มนุเสฺสสุปฺยยํ นโยฯ  
</li>
  
<li>
‘‘ปาณิโน เอตฺถ พชฺฌิตฺวา, มรนฺตู’’ติ อนุทฺทิสํ;  
  
ปาสํ โอเฑฺฑติ โย ตตฺถ, สเจ พชฺฌนฺติ ปาณิโนฯ  
</li>
  
<li>
หตฺถโต มุตฺตมตฺตสฺมิํ, ตสฺส ปาราชิกํ สิยา;  
  
อานนฺตริยวตฺถุสฺมิํ, อานนฺตริยเมว จฯ  
</li>
  
<li>
อุทฺทิสฺส  
หิ กเต ปาเส, ยํ ปนุทฺทิสฺส โอฑฺฑิโต;  
  
พนฺธเนสุ ตทเญฺญสํ, อนาปตฺติ ปกาสิตาฯ  
</li>
  
<li>
มูเลน วา มุธา วาปิ, ทิเนฺน ปาเส ปรสฺส หิ;  
  
มูลฎฺฐเสฺสว โหตีติ, กมฺมพโทฺธ นิยามิโตฯ  
</li>
  
<li>
เยน ลโทฺธ สเจ โลปิ, ปาสมุคฺคฬิตมฺปิ วา;  
  
ถิรํ วาปิ กโรเตวํ, อุภินฺนํ กมฺมพนฺธนํฯ  
</li>
  
<li>
โย ปาสํ อุคฺคฬาเปตฺวา, ยาติ ปาปภยา สเจ;  
  
ตํ ทิสฺวา ปุน อโญฺญปิ, สณฺฐเปติ หิ ตตฺถ จฯ  
</li>
  
<li>
พทฺธา พทฺธา มรนฺติ เจ, มูลโฎฺฐ น จ มุจฺจติ;  
  
ฐเปตฺวา คหิตฎฺฐาเน, ปาสยฎฺฐิํ วิมุจฺจติฯ  
</li>
  
<li>
โคเปตฺวาปิ น โมโกฺข หิ, ปาสยฎฺฐิํ สยํกตํ;  
  
ตมโญฺญ ปุน คณฺหิตฺวา, สณฺฐเปติ สเจ ปนฯ  
</li>
  
<li>
ตปฺปจฺจยา มรเนฺตสุ, มูลโฎฺฐ น จ มุจฺจติ;  
  
นาเสตฺวา สพฺพโส วา ตํ, ฌาเปตฺวา วา วิมุจฺจติฯ  
</li>
  
<li>
โรเปนฺตสฺส  
จ สูลํ วา, สเชฺชนฺตสฺส อทูหลํ;  
  
โอปาเตน จ ปาเสน, สทิโสว วินิจฺฉโยฯ  
</li>
  
<li>
อนาปตฺติ อสญฺจิจฺจ, อชานนฺตสฺส ภิกฺขุโน;  
  
ตถามรณจิตฺตสฺส, มเตปฺยุมฺมตฺตกาทิโนฯ  
</li>
  
<li>
มนุสฺสปาณิมฺหิ จ ปาณสญฺญิตา;  
  
สจสฺส จิตฺตํ มรณูปสํหิตํ;  
  
อุปกฺกโม เตน จ ตสฺส นาโส;  
  
ปเญฺจตฺถ องฺคานิ มนุสฺสฆาเตฯ  
</li>
  
อิติ วินยวินิจฺฉเย ตติยปาราชิกกถา นิฎฺฐิตาฯ  
</li>
  
<h3>จตุตฺถปาราชิกกถา</h3>
</ol>
<ol>
<li>
อสนฺตมตฺตสฺสิตเมว  
กตฺวา;  
  
ภวํ อธิฎฺฐาย จ วตฺตมานํ;  
  
อญฺญาปเทสญฺจ วินาธิมานํ;  
  
ฌานาทิเภทํ สมุทาจเรยฺยฯ  
</li>
  
<li>
กาเยน วาจายปิ วา ตทเตฺถ;  
  
ญาเตว วิญฺญตฺติปเถ อภโพฺพ;  
  
ยเถว ตาโล ปน มตฺถกสฺมิํ;  
  
ฉิโนฺน อภโพฺพ ปุน รุฬฺหิภาเวฯ  
</li>
  
<li>
อสนฺตเมวตฺตนิ โย ปรสฺส;  
  
ทีเปติ ฌานาทิมนนฺตรํ โส;  
  
ชานาติ เจ โหติ จุโต หิ โน เจ;  
  
ชานาติ ถุลฺลจฺจยมสฺส โหติฯ  
</li>
  
<li>
‘‘โย  
เต วิหาเร วสตีธ ภิกฺขุ;  
  
โส ฌานลาภี’’ติ จ ทีปิเต เจ;  
  
ชานาติ ถุลฺลจฺจยมสฺส โน เจ;  
  
ชานาติ ตํ ทุกฺกฎเมว โหติฯ  
</li>
  
<li>
อสนฺตเมวตฺตนิ ธมฺมเมตํ;  
  
อตฺถีติ กตฺวา วทโตธิมานา;  
  
วุโตฺต อนาปตฺตินโย ปเนวํ;  
  
อวตฺตุกามสฺส ตถาทิกสฺสฯ  
</li>
  
<li>
ปาปิจฺฉตา ตสฺส อสนฺตภาโว;  
  
อาโรจนเญฺจว มนุสฺสกสฺส;  
  
นญฺญาปเทเสน ตเทว ญาณํ;  
  
ปเญฺจตฺถ องฺคานิ วทนฺติ ธีราฯ  
</li>
  
<li>
ปฐเม ทุติเย จเนฺต, ปริยาโย น วิชฺชติ;  
  
ทุติเย ตติเยเยว, อาณตฺติ น ปเนตเรฯ  
</li>
  
<li>
อาทิ  
เมกสมุฎฺฐานํ, ทุวงฺคํ กายจิตฺตโต;  
  
เสสา จ ติสมุฎฺฐานา, เตสมงฺคานิ สตฺต ตุฯ  
</li>
  
<li>
สุโขเปกฺขายุตํ อาทิ, ตติยํ ทุกฺขเวทนํ;  
  
ทุติยญฺจ จตุตฺถญฺจ, ติเวทนมุทีริตํฯ  
</li>
  
<li>
ปฐมสฺสฎฺฐ จิตฺตานิ, ตติยสฺส ทุเว ปน;  
  
ทุติยสฺส จตุตฺถสฺส, ทส จิตฺตานิ ลพฺภเรฯ  
</li>
  
<li>
ตสฺมา สจิตฺตกํ วุตฺตํ, สพฺพเมตํ จตุพฺพิธํ;  
  
กฺริยา สญฺญาวิโมกฺขญฺจ, โลกวชฺชนฺติ ทีปิตํฯ  
</li>
  
<li>
อิทมาปตฺติยํเยว, วิธานํ ปน ยุชฺชติ;  
  
ตสฺมา อาปตฺติยํเยว, คเหตพฺพํ วิภาวินาฯ  
</li>
  
<li>
มุทุปิฎฺฐิ จ ลมฺพี จ, มุขคฺคาหี นิสีทโก;  
  
ปาราชิกา อิเม เตสํ, จตฺตาโร อนุโลมิกาฯ  
</li>
  
<li>
ภิกฺขุนีนญฺจ จตฺตาริ, วิพฺภนฺตา ภิกฺขุนี สยํ;  
  
ตถา เอกาทสาภพฺพา, สเพฺพเต จตุวีสติฯ  
</li>
  
<li>
อิเม  
ปาราชิกา วุตฺตา, จตุวีสติ ปุคฺคลา;  
  
อภพฺพา ภิกฺขุภาวาย, สีสจฺฉิโนฺนว ชีวิตุํฯ  
</li>
  
<li>
ปณฺฑโก จ ติรจฺฉาโน, อุภโตพฺยญฺชโนปิ จ;  
  
ตโย วตฺถุวิปนฺนา หิ, อเหตุปฎิสนฺธิกาฯ  
</li>
  
<li>
ปญฺจานนฺตริกา เถยฺย-สํวาโสปิ จ ทูสโก;  
  
ติตฺถิปกฺกนฺตโก เจติ, กฺริยานฎฺฐา ปนฎฺฐ เตฯ  
</li>
  
<li>
วินิจฺฉโย โย ปน สารภูโต;  
  
ปาราชิกานํ กถิโต มยายํ;  
  
ตสฺสานุสาเรน พุเธน ญาตุํ;  
  
สกฺกา หิ เสโสปิ อเสสโตวฯ  
</li>
  
<li>
ปิฎเก  
ปฎุภาวกเร ปรเม;  
  
วินเย วิวิเธหิ นเยหิ ยุเต;  
  
ปรมตฺถนยํ อภิปตฺถยตา;  
  
ปริยาปุณิตพฺพมยํ สตตํฯ  
</li>
  
อิติ วินยวินิจฺฉเย จตุตฺถปาราชิกกถา นิฎฺฐิตาฯ  
</li>
  
<h2>สงฺฆาทิเสสกถา</h2>
</ol>
<ol>
<li>
โมเจตุกามตาจิตฺตํ, วายาโม สุกฺกโมจนํ;  
  
อญฺญตฺร สุปินเนฺตน, โหติ สงฺฆาทิเสสตาฯ  
</li>
  
<li>
ปเรนุปกฺกมาเปตฺวา, องฺคชาตํ ปนตฺตโน;  
  
สุกฺกํ ยทิ วิโมเจติ, ครุกํ ตสฺส นิทฺทิเสฯ  
</li>
  
<li>
สญฺจิจฺจุปกฺกมนฺตสฺส, องฺคชาตํ ปนตฺตโน;  
  
ถุลฺลจฺจยํ สมุทฺทิฎฺฐํ, สเจ สุกฺกํ น มุจฺจติฯ  
</li>
  
<li>
สญฺจิจฺจุปกฺกมนฺตสฺส  
, อากาเส กมฺปเนนปิ;  
  
โหติ ถุลฺลจฺจยํ ตสฺส, ยทิ สุกฺกํ น มุจฺจติฯ  
</li>
  
<li>
วตฺถิํ กีฬาย ปูเรตฺวา, ปสฺสาเวตุํ น วฎฺฎติ;  
  
นิมิตฺตํ ปน หเตฺถน, กีฬาเปนฺตสฺส ทุกฺกฎํฯ  
</li>
  
<li>
ติสฺสนฺนํ ปน อิตฺถีนํ, นิมิตฺตํ รตฺตเจตสา;  
  
ปุรโต ปจฺฉโต วาปิ, โอโลเกนฺตสฺส ทุกฺกฎํฯ  
</li>
  
<li>
เอเกเนกํ ปโยเคน, ทิวสมฺปิ จ ปสฺสโต;  
  
นาปตฺติยา ภเว องฺคํ, อุมฺมีลนนิมีลนํฯ  
</li>
  
<li>
อโมจนาธิปฺปายสฺส, อนุปกฺกมโตปิ จ;  
  
สุปินเนฺตน มุตฺตสฺมิํ, อนาปตฺติ ปกาสิตาฯ  
</li>
  
สุกฺกวิสฎฺฐิกถาฯ  
</li>
  
<li>
อามสโนฺต  
มนุสฺสิตฺถิํ, กายสํสคฺคราคโต;  
  
‘‘มนุสฺสิตฺถี’’ติ สญฺญาย, โหติ สงฺฆาทิเสสิโกฯ  
</li>
  
<li>
โลเมนนฺตมโส โลมํ, ผุสนฺตสฺสาปิ อิตฺถิยา;  
  
กายสํสคฺคราเคน, โหติ อาปตฺติ ภิกฺขุโนฯ  
</li>
  
<li>
อิตฺถิยา ยทิ สมฺผุโฎฺฐ, ผสฺสํ เสวนเจตโน;  
  
วายมิตฺวาธิวาเสติ, โหติ สงฺฆาทิเสสตาฯ  
</li>
  
<li>
เอเกน ปน หเตฺถน, คเหตฺวา ทุติเยน วา;  
  
ตตฺถ ตตฺถ ผุสนฺตสฺส, เอกาวาปตฺติ ทีปิตาฯ  
</li>
  
<li>
อคฺคเหตฺวา ผุสนฺตสฺส, ยาว ปาทญฺจ สีสโต;  
  
กายา หตฺถมโมเจตฺวา, เอกาว ทิวสมฺปิ จฯ  
</li>
  
<li>
องฺคุลีนํ ตุ ปญฺจนฺนํ, คหเณ เอกโต ปน;  
  
เอกาเยว สิยาปตฺติ, น หิ โกฎฺฐาสโต สิยาฯ  
</li>
  
<li>
นานิตฺถีนํ สเจ ปญฺจ, คณฺหาตฺยงฺคุลิโย ปน;  
  
เอกโต ปญฺจ สงฺฆาทิ-เสสา โหนฺติสฺส ภิกฺขุโนฯ  
</li>
  
<li>
อิตฺถิยา วิมติสฺสาปิ, ปณฺฑกาทิกสญฺญิโน;  
  
กาเยน อิตฺถิยา กาย-สมฺพทฺธํ ผุสโตปิ วาฯ  
</li>
  
<li>
ปณฺฑเก  
ยกฺขิเปตีสุ, ตสฺส ถุลฺลจฺจยํ สิยา;  
  
ทุกฺกฎํ กายสํสเคฺค, ติรจฺฉานคติตฺถิยาฯ  
</li>
  
<li>
ภิกฺขุโน ปฎิพเทฺธน, กาเยน ปน อิตฺถิยา;  
  
กาเยน ปฎิพทฺธญฺจ, ผุสนฺตสฺสปิ ทุกฺกฎํฯ  
</li>
  
<li>
อิตฺถีนํ อิตฺถิรูปญฺจ, ทารุโลหมยาทิกํ;  
  
ตาสํ วตฺถมลงฺการํ, อามสนฺตสฺส ทุกฺกฎํฯ  
</li>
  
<li>
ตตฺถชาตผลํ ขชฺชํ, มุคฺคาทิํ ตตฺถชาตกํ;  
  
ธญฺญานิ ปน สพฺพานิ, อามสนฺตสฺส ทุกฺกฎํฯ  
</li>
  
<li>
สพฺพํ  
ธมนสงฺขาทิํ, ปญฺจงฺคตุริยมฺปิ จ;  
  
รตนานิ จ สพฺพานิ, อามสนฺตสฺส ทุกฺกฎํฯ  
</li>
  
<li>
สพฺพมาวุธภณฺฑญฺจ, ชิยา จ ธนุทณฺฑโก;  
  
อนามาสมิทํ สพฺพํ, ชาลญฺจ สรวารณํฯ  
</li>
  
<li>
สุวณฺณปฎิพิมฺพาทิ, เจติยํ อารกูฎกํ;  
  
อนามาสนฺติ นิทฺทิฎฺฐํ,  
กุรุนฺทฎฺฐกถาย  
หิฯ  
</li>
  
<li>
สพฺพํ โอนหิตุํ วาปิ, โอนหาเปตุเมว วา;  
  
วาทาเปตุญฺจ วาเทตุํ, วาทิตํ น จ วฎฺฎติฯ  
</li>
  
<li>
‘‘กริสฺสามุปหาร’’นฺติ, วุเตฺตน ปน ภิกฺขุนา;  
  
ปูชา พุทฺธสฺส กาตพฺพา, วตฺตพฺพาติ จ วิญฺญุนาฯ  
</li>
  
<li>
สยํ ผุสิยมานสฺส, อิตฺถิยา ปน ธุตฺติยา;  
  
อวายมิตฺวา กาเยน, ผสฺสํ ปฎิวิชานโตฯ  
</li>
  
<li>
อนาปตฺติ อสญฺจิจฺจ, อชานนฺตสฺส ภิกฺขุโน;  
  
โมกฺขาธิปฺปายิโน เจว, ตถา อุมฺมตฺตกาทิโนฯ  
</li>
  
<li>
ปฐเมน สมานาว, สมุฎฺฐานาทโย ปน;  
  
กายสํสคฺคราคสฺส, ตถา สุกฺกวิสฎฺฐิยาฯ  
</li>
  
กายสํสคฺคกถาฯ  
</li>
  
<li>
ทุฎฺฐุลฺลวาจสฺสาเทน, อิตฺถิยา อิตฺถิสญฺญิโน;  
  
ทฺวินฺนญฺจ ปน มคฺคานํ, วณฺณาวณฺณวเสน จฯ  
</li>
  
<li>
เมถุนยาจนาทีหิ  
, โอภาสนฺตสฺส ภิกฺขุโน;  
  
วิญฺญุํ อนฺตมโส หตฺถ-มุทฺทายปิ ครุํ สิยาฯ  
</li>
  
<li>
‘‘สิขรณีสิ  
, สมฺภินฺนา, อุภโตพฺยญฺชนา’’ติ จ;  
  
อโกฺกสวจเนนาปิ, ครุกํ ตุ สุณนฺติยาฯ  
</li>
  
<li>
ปุนปฺปุโนภาสนฺตสฺส, เอกวาจาย วา พหู;  
  
คณนาย จ วาจานํ, อิตฺถีนํ ครุกา สิยุํฯ  
</li>
  
<li>
สา เจ นปฺปฎิชานาติ, ตสฺส ถุลฺลจฺจยํ สิยา;  
  
อาทิสฺส ภณเน จาปิ, อุพฺภชาณุมธกฺขกํฯ  
</li>
  
<li>
อุพฺภกฺขกมโธชาณุ-มณฺฑลํ ปน อุทฺทิสํ;  
  
วณฺณาทิภณเน กาย-ปฎิพเทฺธ จ ทุกฺกฎํฯ  
</li>
  
<li>
ถุลฺลจฺจยํ ภเว ตสฺส, ปณฺฑเก ยกฺขิเปติสุ;  
  
อธกฺขโกพฺภชาณุมฺหิ, ทุกฺกฎํ ปณฺฑกาทิสุฯ  
</li>
  
<li>
อุพฺภกฺขกมโธชาณุ-มณฺฑเลปิ อยํ นโย;  
  
สพฺพตฺถ ทุกฺกฎํ วุตฺตํ, ติรจฺฉานคติตฺถิยาฯ  
</li>
  
<li>
อตฺถธมฺมปุเรกฺขารํ, กตฺวา โอภาสโตปิ จ;  
  
วทโตปิ อนาปตฺติ, ปุรกฺขตฺวานุสาสนิํฯ  
</li>
  
<li>
ตถา อุมฺมตฺตกาทีนํ, สมุฎฺฐานาทโย นยา;  
  
อทินฺนาทานตุลฺยาว, เวทเนตฺถ ทฺวิธา มตาฯ  
</li>
  
ทุฎฺฐุลฺลวาจากถาฯ  
</li>
  
<li>
วณฺณํ ปนตฺตโน กาม-ปาริจริยาย ภาสโต;  
  
ตสฺมิํเยว ขเณ สา เจ, ชานาติ ครุกํ สิยาฯ  
</li>
  
<li>
โน เจ ชานาติ สา ยกฺขิ-เปติเทวีสุ ปณฺฑเก;  
  
โหติ ถุลฺลจฺจยํ ตสฺส, เสเส อาปตฺติ ทุกฺกฎํฯ  
</li>
  
<li>
จีวราทีหิ อเญฺญหิ, วตฺถุกาเมหิ อตฺตโน;  
  
นตฺถิ โทโส ภณนฺตสฺส, ปาริจริยาย วณฺณนํฯ  
</li>
  
<li>
อิตฺถิสญฺญา  
มนุสฺสิตฺถี, ปาริจริยาย ราคิตา;  
  
โอภาโส เตน ราเคน, ขเณ ตสฺมิํ วิชานนํฯ  
</li>
  
<li>
ปญฺจงฺคานิ  
อิมาเนตฺถ, เวทิตพฺพานิ วิญฺญุนา;  
  
สมุฎฺฐานาทโยปฺยสฺส, อนนฺตรสมา มตาฯ  
</li>
  
อตฺตกามปาริจริยกถาฯ  
</li>
  
<li>
ปฎิคฺคณฺหาติ สเนฺทสํ, ปุริสสฺสิตฺถิยาปิ วา;  
  
วีมํสติ ครุ โหติ, ปจฺจาหรติ เจ ปนฯ  
</li>
  
<li>
‘‘ยสฺสา หิ สนฺติกํ คนฺตฺวา, อาโรเจหี’’ติ เปสิโต;  
  
ตมทิสฺวา ตทญฺญสฺส, อวสฺสาโรจกสฺส โสฯ  
</li>
  
<li>
‘‘อาโรเจหี’’ติ วตฺวา ตํ, ปจฺจาหรติ เจ ปน;  
  
ภิกฺขุ สงฺฆาทิเสสมฺหา, สญฺจริตฺตา น มุจฺจติฯ  
</li>
  
<li>
‘‘มาตรา รกฺขิตํ อิตฺถิํ, คจฺฉ พฺรูหี’’ติ เปสิโต;  
  
ปิตุรกฺขิตมญฺญํ วา, วิสเงฺกโตว ภาสโตฯ  
</li>
  
<li>
ปฎิคฺคณฺหนตาทีหิ, ตีหิ อเงฺคหิ สํยุเต;  
  
สญฺจริเตฺต สมาปเนฺน, ครุกาปตฺติมาทิเสฯ  
</li>
  
<li>
ทฺวีหิ ถุลฺลจฺจยํ วุตฺตํ, ปณฺฑกาทีสุ ตีหิปิ;  
  
เอเกเนว จ สพฺพตฺถ, โหติ อาปตฺติ ทุกฺกฎํฯ  
</li>
  
<li>
เจติยสฺส จ สงฺฆสฺส, คิลานสฺส จ ภิกฺขุโน;  
  
คจฺฉโต ปน กิเจฺจน, อนาปตฺติ ปกาสิตาฯ  
</li>
  
<li>
มนุสฺสตฺตํ ตถา ตสฺสา, นนาลํวจนียตา;  
  
ปฎิคฺคณฺหนตาทีนํ, วสา ปญฺจงฺคิกํ มตํฯ  
</li>
  
<li>
อิทญฺหิ ฉสมุฎฺฐานํ, อจิตฺตกมุทีริตํ;  
  
อลํวจนียตฺตํ วา, ปณฺณตฺติํ วา อชานโตฯ  
</li>
  
<li>
คเหตฺวา  
สาสนํ กาย-วิกาเรนูปคมฺม ตํ;  
  
วีมํสิตฺวา หรนฺตสฺส, ครุกํ กายโต สิยาฯ  
</li>
  
<li>
สุตฺวา ยถานิสิโนฺนว, วจนํ อิตฺถิยา ปุน;  
  
ตํ ตเตฺถวาคตเสฺสว, อาโรเจนฺตสฺส วาจโตฯ  
</li>
  
<li>
อชานนฺตสฺส ปณฺณตฺติํ, กายวาจาหิ ตํ วิธิํ;  
  
กโรโต หรโต วาปิ, ครุกํ กายวาจโตฯ  
</li>
  
<li>
ชานิตฺวาปิ  
กโรนฺตสฺส, ครุกาปตฺติโย ตถา;  
  
สจิตฺตเกหิ ตีเหว, สมุฎฺฐาเนหิ ชายเรฯ  
</li>
  
สญฺจริตฺตกถาฯ  
</li>
  
<li>
สยํยาจิตเกเหว, กุฎิกํ อปฺปมาณิกํ;  
  
อตฺตุเทฺทสํ กโรนฺตสฺส, ตถาเทสิตวตฺถุกํฯ  
</li>
  
<li>
โหนฺติ สงฺฆาทิเสสา เทฺว, สารมฺภาทีสุ ทุกฺกฎํ;  
  
สเจ เอกวิปนฺนา สา, ครุกํ เอกกํ สิยาฯ  
</li>
  
<li>
ปุริสํ ยาจิตุํ กมฺม-สหายตฺถาย วฎฺฎติ;  
  
มูลเจฺฉชฺชวเสเนว, ยาจมานสฺส ทุกฺกฎํฯ  
</li>
  
<li>
อวชฺชํ หตฺถกมฺมมฺปิ, ยาจิตุํ ปน วฎฺฎติ;  
  
หตฺถกมฺมมฺปิ นาเมตํ, กิญฺจิ วตฺถุ น โหติ หิฯ  
</li>
  
<li>
โคณมายาจมานสฺส, ฐเปตฺวา ญาตกาทิเก;  
  
ทุกฺกฎํ ตสฺส นิทฺทิฎฺฐํ, มูลเจฺฉเชฺชน เตสุปิฯ  
</li>
  
<li>
‘‘โคณํ เทมา’’ติ วุเตฺตปิ, คเหตุํ น จ วฎฺฎติ;  
  
สกฎํ ทารุภณฺฑตฺตา, คเหตุํ ปน วฎฺฎติฯ  
</li>
  
<li>
วาสิผรสุกุทฺทาล-กุฐาราทีสฺวยํ นโย;  
  
อนชฺฌาวุตฺถกํ สพฺพํ, หราเปตุมฺปิ วฎฺฎติฯ  
</li>
  
<li>
วลฺลิอาทิมฺหิ  
สพฺพสฺมิํ, ครุภณฺฑปฺปโหนเก;  
  
ปเรสํ สนฺตเกเยว, โหติ อาปตฺติ ทุกฺกฎํฯ  
</li>
  
<li>
ปจฺจเยสุ หิ ตีเสฺวว, วิญฺญตฺติ น จ วฎฺฎติ;  
  
ตติเย ปริกโถภาส-นิมิตฺตานิ จ ลพฺภเรฯ  
</li>
  
<li>
‘‘อเทสิเต จ วตฺถุสฺมิํ, ปมาเณนาธิกํ กุฎิํ;  
  
กริสฺสามี’’ติ จิเนฺตตฺวา, อรญฺญํ คจฺฉโตปิ จฯ  
</li>
  
<li>
ผรสุํ วาปิ วาสิํ วา, นิเสนฺตสฺสาปิ ทุกฺกฎํ;  
  
ฉินฺทโต ทุกฺกฎํ รุกฺขํ, ตสฺส ปาจิตฺติยา สหฯ  
</li>
  
<li>
เอวํ ปุพฺพปโยคสฺมิํ, กุฎิการกภิกฺขุโน;  
  
ยถาปโยคมาปตฺติํ, วินยญฺญู วินิทฺทิเสฯ  
</li>
  
<li>
ยา  
ปน ทฺวีหิ ปิเณฺฑหิ, นิฎฺฐานํ ตุ คมิสฺสติ;  
  
โหติ ถุลฺลจฺจยํ เตสุ, ปฐเม ทุติเย ครุฯ  
</li>
  
<li>
อนาปตฺติ สจญฺญสฺส, เทติ วิปฺปกตํ กุฎิํ;  
  
ตถา ภูมิํ สมํ กตฺวา, ภินฺทโตปิ จ ตํ กุฎิํฯ  
</li>
  
<li>
คุหํ เลณํ กโรนฺตสฺส, ติณปณฺณจฺฉทมฺปิ วา;  
  
วาสาคารํ ฐเปตฺวาน, อญฺญสฺสตฺถาย วา ตถาฯ  
</li>
  
<li>
เทสาเปตฺวาว ภิกฺขูหิ, วตฺถุํ ปน จ ภิกฺขุโน;  
  
กฺริยโตว สมุฎฺฐาติ, กโรโต อปฺปมาณิกํฯ  
</li>
  
<li>
อเทเสตฺวา กโรนฺตสฺส, ตํ กฺริยากฺริยโต สิยา;  
  
สมุฎฺฐานาทโย เสสา, สญฺจริตฺตสมา มตาฯ  
</li>
  
กุฎิการสิกฺขาปทกถาฯ  
</li>
  
<li>
อเทเสตฺวา สเจ วตฺถุํ, โย กเรยฺย มหลฺลกํ;  
  
วิหารํ อตฺตวาสตฺถํ, ครุกํ ตสฺส นิทฺทิเสฯ  
</li>
  
<li>
ปมาณาติกฺกเมนาปิ  
, โทโส นตฺถิ มหลฺลเก;  
  
ตสฺมา กฺริยสมุฎฺฐานา-ภาวํ สมุปลกฺขเยฯ  
</li>
  
<li>
ปมาณนิยมาภาวา, เอกสงฺฆาทิเสสตา;  
  
สมุฎฺฐานาทิกํ เสสํ, อนนฺตรสมํ มตํฯ  
</li>
  
มหลฺลกกถาฯ  
</li>
  
<li>
ปาราชิกานิ วุตฺตานิ, จตุวีสติ สตฺถุนา;  
  
ภิกฺขุโน อนุรูปานิ, เตสุ เอกูนวีสติฯ  
</li>
  
<li>
อมูลเกน โจเทติ, หุตฺวา จาวนเจตโน;  
  
สุทฺธํ วา ยทิ วาสุทฺธํ, เตสุ อญฺญตเรน โยฯ  
</li>
  
<li>
ครุกํ ตสฺส อาปตฺติํ, กโตกาสมฺหิ นิทฺทิเส;  
  
ตเถว อกโตกาเส, ทุกฺกฎาปตฺติยา สหฯ  
</li>
  
<li>
‘‘โกโณฺฐสิ จ นิคโณฺฐสิ;  
  
สามเณโรสิ ตาปโส;  
  
คหโฎฺฐสิ  
ตถา เชฎฺฐ-;  
  
พฺพติโกสิ อุปาสโกฯ  
</li>
  
<li>
ทุสฺสีโล ปาปธโมฺมสิ, อโนฺตปูติ อวสฺสุโต’’;  
  
อิเจฺจวมฺปิ วทนฺตสฺส, ครุกํ ตสฺส นิทฺทิเสฯ  
</li>
  
<li>
สมฺมุขา หตฺถมุทฺทาย, โจเทนฺตสฺสปิ ตงฺขเณ;  
  
ตํ เจ ปโร วิชานาติ, โหติ อาปตฺติ ภิกฺขุโนฯ  
</li>
  
<li>
ครุกํ สมฺมุเข ฐตฺวา, โจทาเปนฺตสฺส เกนจิ;  
  
ตสฺส วาจาย วาจาย, โจทาเปนฺตสฺส นิทฺทิเสฯ  
</li>
  
<li>
อถ โสปิ ‘‘มยา ทิฎฺฐํ, สุตํ วา’’ติ จ ภาสติ;  
  
เตสํ ทฺวินฺนมฺปิ สงฺฆาทิ-เสโส โหติ น สํสโยฯ  
</li>
  
<li>
ทูตํ  
วา ปน เปเสตฺวา, ปณฺณํ วา ปน สาสนํ;  
  
โจทาเปนฺตสฺส อาปตฺติ, น โหตีติ ปกาสิตาฯ  
</li>
  
<li>
ตถา สงฺฆาทิเสเสหิ, วุเตฺต จาวนสญฺญิโน;  
  
โหติ ปาจิตฺติยาปตฺติ, เสสาปตฺตีหิ ทุกฺกฎํฯ  
</li>
  
<li>
อโกฺกสนาธิปฺปายสฺส, อกโตกาสมตฺตนา;  
  
สห ปาจิตฺติเยนสฺส, วทนฺตสฺส จ ทุกฺกฎํฯ  
</li>
  
<li>
อสมฺมุขา วทนฺตสฺส, อาปตฺตีหิปิ สตฺตหิ;  
  
ตถา กมฺมํ กโรนฺตสฺส, โหติ อาปตฺติ ทุกฺกฎํฯ  
</li>
  
<li>
น โทสุมฺมตฺตกาทีนํ, โหติ ปญฺจงฺคสํยุตํ;  
  
อุปสมฺปนฺนตา ตสฺมิํ, ปุคฺคเล สุทฺธสญฺญิตาฯ  
</li>
  
<li>
ปาราชิเกน โจเทติ, เยน ตสฺส อมูลตา;  
  
สมฺมุขา โจทนา เจว, ตสฺส จาวนสญฺญิโนฯ  
</li>
  
<li>
ตงฺขเณ ชานนเญฺจว, ปญฺจงฺคานิ ภวนฺติ หิ;  
  
อิทํ ตุ ติสมุฎฺฐานํ, สจิตฺตํ ทุกฺขเวทนํฯ  
</li>
  
ทุฎฺฐโทสกถาฯ  
</li>
  
<li>
เลสมตฺตมุปาทาย, ภิกฺขุมนฺติมวตฺถุนา;  
  
โจเทยฺย ครุกาปตฺติ, สเจ จาวนเจตโนฯ  
</li>
  
<li>
โจเทติ  
วา ตถาสญฺญี, โจทาเปติ ปเรน วา;  
  
อนาปตฺติ สิยา เสโส, อนนฺตรสโม มโตฯ  
</li>
  
ทุติยทุฎฺฐโทสกถาฯ  
</li>
  
<li>
สมคฺคสฺส จ สงฺฆสฺส, เภทตฺถํ วายเมยฺย โย;  
  
เภทเหตุํ คเหตฺวา วา, ติเฎฺฐยฺย ปริทีปยํฯ  
</li>
  
<li>
โส  
หิ ภิกฺขูหิ วตฺตโพฺพ, ‘‘เภทตฺถํ มา ปรกฺกม’’;  
  
อิติ ‘‘สงฺฆสฺส มา ติฎฺฐ, คเหตฺวา เภทการณํ’’ฯ  
</li>
  
<li>
วุจฺจมาโน หิ เตเหว, นิสฺสเชฺชยฺย น เจว ยํ;  
  
สมนุภาสิตโพฺพ ตํ, อจฺจชํ ครุกํ ผุเสฯ  
</li>
  
<li>
ปรกฺกมนฺตํ สงฺฆสฺส, ภิกฺขุํ เภทาย ภิกฺขุโน;  
  
ทิสฺวา สุตฺวา หิ ญตฺวา วา, อวทนฺตสฺส ทุกฺกฎํฯ  
</li>
  
<li>
คนฺตฺวา จ ปน วตฺตโพฺพ, อทฺธโยชนตาทิกํ;  
  
ทูรมฺปิ ปน คนฺตพฺพํ, สเจ สโกฺกติ ตาวเทฯ  
</li>
  
<li>
ติกฺขตฺตุํ ปน วุตฺตสฺส, อปริจฺจชโตปิ ตํ;  
  
ทูตํ วา ปน ปณฺณํ วา, เปสโตปิ จ ทุกฺกฎํฯ  
</li>
  
<li>
ญตฺติยา ปริโยสาเน, ทุกฺกฎํ ปริทีปิตํ;  
  
กมฺมวาจาหิ จ ทฺวีหิ, โหติ ถุลฺลจฺจยํ ทฺวยํฯ  
</li>
  
<li>
ยฺย-กาเร ปน สมฺปเตฺต, ครุเกเยว ติฎฺฐติ;  
  
ปสฺสมฺภนฺติ หิ ติโสฺสปิ, ภิกฺขุโน ทุกฺกฎาทโยฯ  
</li>
  
<li>
อกเต ปน กมฺมสฺมิํ, อปริจฺจชโตปิ จ;  
  
ตสฺส สงฺฆาทิเสเสน, อนาปตฺติ ปกาสิตาฯ  
</li>
  
<li>
ญตฺติโต ปน ปุเพฺพ วา, ปจฺฉา วา ตงฺขเณปิ วา;  
  
อสมฺปเตฺต ยฺย-การสฺมิํ, ปฎินิสฺสชฺชโตปิ จฯ  
</li>
  
<li>
ปฎินิสฺสชฺชโต วาปิ, ตํ วา สมนุภาสโต;  
  
ตเถวุมฺมตฺตกาทีนํ, อนาปตฺติ ปกาสิตาฯ  
</li>
  
<li>
ยญฺหิ ภิกฺขุมนุทฺทิสฺส, มจฺฉมํสํ กตํ ภเว;  
  
ยสฺมิญฺจ นิเพฺพมติโก, ตํ สพฺพํ ตสฺส วฎฺฎติฯ  
</li>
  
<li>
สมุทฺทิสฺส  
กตํ ญตฺวา, ภุญฺชนฺตเสฺสว ทุกฺกฎํ;  
  
ตถา อกปฺปิยํ มํสํ, อชานิตฺวาปิ ขาทโตฯ  
</li>
  
<li>
หตฺถุสฺสจฺฉมนุสฺสานํ  
, อหิกุกฺกุรทีปินํ;  
  
สีหพฺยคฺฆตรจฺฉานํ, มํสํ โหติ อกปฺปิยํฯ  
</li>
  
<li>
ถุลฺลจฺจยํ มนุสฺสานํ, มํเส เสเสสุ ทุกฺกฎํ;  
  
สจิตฺตกํ สมุทฺทิสฺส-กตํ เสสมจิตฺตกํฯ  
</li>
  
<li>
ปุจฺฉิตฺวาเยว มํสานํ, ภิกฺขูนํ คหณํ ปน;  
  
เอตํ วตฺตนฺติ วตฺตฎฺฐา, วทนฺติ วินยญฺญุโนฯ  
</li>
  
<li>
อิทเมกสมุฎฺฐานํ, วุตฺตํ สมนุภาสนํ;  
  
กายกมฺมํ วจีกมฺมํ, อกฺริยํ ทุกฺขเวทนํฯ  
</li>
  
สงฺฆเภทกถาฯ  
</li>
  
<li>
ทุติเย สงฺฆเภทสฺมิํ, วตฺตพฺพํ นตฺถิ กิญฺจิปิ;  
  
สมุฎฺฐานาทโยปิสฺส, ปฐเมน สมา มตาฯ  
</li>
  
ทุติยสงฺฆเภทกถาฯ  
</li>
  
<li>
อุเทฺทสปริยาปเนฺน, ภิกฺขุ ทุพฺพจชาติโก;  
  
อวจนียมตฺตานํ, กโรติ ครุกํ สิยาฯ  
</li>
  
<li>
ทุพฺพเจปิ ปเนตสฺมิํ, สงฺฆเภทกวณฺณเน;  
  
สโพฺพ วุตฺตนเยเนว, เวทิตโพฺพ วินิจฺฉโยฯ  
</li>
  
ทุพฺพจกถาฯ  
</li>
  
<li>
โย ฉนฺทคามิตาทีหิ, ปาเปโนฺต กุลทูสโกฯ  
  
กเมฺม กริยมาเน ตํ, อจฺจชํ ครุกํ ผุเสฯ  
</li>
  
<li>
จุณฺณํ ปณฺณํ ผลํ ปุปฺผํ, เวฬุํ กฎฺฐญฺจ มตฺติกํ;  
  
กุลสงฺคหณตฺถาย, อตฺตโน วา ปรสฺส วาฯ  
</li>
  
<li>
สนฺตกํ  
ททโต โหติ, กุลทูสนทุกฺกฎํ;  
  
ภณฺฑเคฺฆน จ กาตโพฺพ, เถยฺยา สงฺฆญฺญสนฺตเกฯ  
</li>
  
<li>
สงฺฆิกํ  
ครุภณฺฑํ วา, เสนาสนนิยามิตํ;  
  
โยปิสฺสรวตาเยว, เทโนฺต ถุลฺลจฺจยํ ผุเสฯ  
</li>
  
<li>
หริตฺวา วา หราเปตฺวา, ปโกฺกสิตฺวาคตสฺส วา;  
  
กุลสงฺคหณตฺถาย, ปุปฺผํ เทนฺตสฺส ทุกฺกฎํฯ  
</li>
  
<li>
หริตฺวา วา หราเปตฺวา, ปิตูนํ ปน วฎฺฎติ;  
  
ทาตุํ ปุปฺผํ ปนญฺญสฺส, อาคตเสฺสว ญาติโนฯ  
</li>
  
<li>
ตญฺจ โข วตฺถุปูชตฺถํ, ทาตพฺพํ น ปนญฺญถา;  
  
สิวาทิปูชนตฺถํ วา, มณฺฑนตฺถํ น วฎฺฎติฯ  
</li>
  
<li>
ผลาทีสุปิ เสเสสุ, ภิกฺขุนา วินยญฺญุนา;  
  
ปุเปฺผ วุตฺตนเยเนว, เวทิตโพฺพ วินิจฺฉโยฯ  
</li>
  
<li>
ปุปฺผาทิภาชเน โกจิ, อาคจฺฉติ สเจ ปน;  
  
สมฺมเตนสฺส ทาตพฺพํ, ญาเปตฺวา อิตเรน ตุฯ  
</li>
  
<li>
อุปฑฺฒภาคํ ทาตพฺพํ, อิติ วุตฺตํ  
กุรุนฺทิยํ  
;  
  
‘‘โถกํ โถก’’นฺติ นิทฺทิฎฺฐํ,  
มหาปจฺจริยํ  
ปนฯ  
</li>
  
<li>
คิลานานํ มนุสฺสานํ, ทาตพฺพํ ตุ สกํ ผลํ;  
  
ปริพฺพยวิหีนสฺส, สมฺปตฺติสฺสริยสฺสปิฯ  
</li>
  
<li>
สงฺฆาราเม ยถา ยตฺร, สเงฺฆน กติกา กตา;  
  
ผลรุกฺขปริเจฺฉทํ, กตฺวา ตตฺราคตสฺสปิฯ  
</li>
  
<li>
ผลํ ยถาปริเจฺฉทํ, ททโต ปน วฎฺฎติ;  
  
‘‘ทเสฺสตพฺพาปิ วา รุกฺขา’’, ‘‘อิโต คณฺห ผล’’นฺติ จฯ  
</li>
  
<li>
สยํ ขณิตฺวา ปถวิํ, มาลาคจฺฉาทิโรปเน;  
  
โหติ ปาจิตฺติเยนสฺส, ทุกฺกฎํ กุลทูสเนฯ  
</li>
  
<li>
อกปฺปิเยน  
วาเกฺยน, ตถา โรปาปเนปิ จ;  
  
สพฺพตฺถ ทุกฺกฎํ วุตฺตํ, ภิกฺขุโน กุลทูสเนฯ  
</li>
  
<li>
โรปเน ทุกฺกฎํเยว, โหติ กปฺปิยภูมิยํ;  
  
ตถา โรปาปเน วุตฺตํ, อุภยตฺถ จ ภิกฺขุโนฯ  
</li>
  
<li>
สกิํ อาณตฺติยา ตสฺส, พหูนํ โรปเน ปน;  
  
สทุกฺกฎา ตุ ปาจิตฺติ, สุทฺธํ วา ทุกฺกฎํ สิยาฯ  
</li>
  
<li>
กปฺปิเยเนว  
วาเกฺยน, อุภยตฺถ จ ภูมิยา;  
  
โรปเน ปริโภคตฺถํ, น โทโส โกจิ วิชฺชติฯ  
</li>
  
<li>
กปฺปิยภูมิ เจ โหติ, สยํ โรเปตุเมว จ;  
  
วฎฺฎตีติ จ นิทฺทิฎฺฐํ,  
มหาปจฺจริยํ  
ปนฯ  
</li>
  
<li>
อารามาทีนมตฺถาย, สยํ สํโรปิตสฺส วา;  
  
วฎฺฎเตว จ ภิกฺขูนํ, ตํ ผลํ ปริภุญฺชิตุํฯ  
</li>
  
<li>
สิญฺจเน ปน สพฺพตฺถ, สยํ สิญฺจาปเนปิ จ;  
  
อกปฺปิโยทเกเนว, โหติ ปาจิตฺติ ภิกฺขุโนฯ  
</li>
  
<li>
กุลสงฺคหณตฺถญฺจ, ปริโภคตฺถเมว วา;  
  
สทฺธิํ ปาจิตฺติเยนสฺส, สิญฺจโต โหติ ทุกฺกฎํฯ  
</li>
  
<li>
เตสํเยว ปนตฺถาย, ทฺวินฺนํ กปฺปิยวารินา;  
  
สิญฺจเน ทุกฺกฎํ วุตฺตํ, ตถา สิญฺจาปเนปิ จฯ  
</li>
  
<li>
กุลสงฺคหณตฺถาย, ปุปฺผานํ โอจินาปเน;  
  
สยโมจินเน จาปิ, สปาจิตฺติยทุกฺกฎํฯ  
</li>
  
<li>
ปุปฺผานํ คณนายสฺส, ปุปฺผโมจินโต ปน;  
  
โหติ ปาจิตฺติยาปตฺติ, กุลตฺถํ เจ สทุกฺกฎาฯ  
</li>
  
<li>
คนฺถิมํ โคปฺผิมํ นาม, เวธิมํ เวฐิมมฺปิ จ;  
  
ปูริมํ วายิมํ เจติ, ฉพฺพิโธ ปุปฺผสงฺคโหฯ  
</li>
  
<li>
ตตฺถ  
ทเณฺฑน ทณฺฑํ วา, วเณฺฎนปิ จ วณฺฎกํ;  
  
คนฺถิตฺวา กรณํ สพฺพํ,  
‘‘คนฺถิม’’  
นฺติ ปวุจฺจติฯ  
</li>
  
<li>
โคปฺผิมํ  
นาม โคเปฺผตฺวา, สุตฺตาทีหิ กรียติ;  
  
เอกโตวณฺฎิกา มาลา, อุภโตวณฺฎิกา จ ตํฯ  
</li>
  
<li>
  
เวธิมํ  
นาม วิชฺฌิตฺวา, พุเนฺทสุ มกุลาทิกํ;  
  
อาวุตา สูจิอาทีหิ, มาลาวิกติ วุจฺจติฯ  
</li>
  
<li>
  
เวฐิมํ  
นาม เวเฐตฺวา, กตํ มาลาคุเณหิ วา;  
  
วากาทีหิ จ พทฺธํ วา, ‘‘เวฐิม’’นฺติ ปวุจฺจติฯ  
</li>
  
<li>
  
ปูริมํ  
ปน ทฎฺฐพฺพํ, ปุปฺผมาลาหิ ปูรเณ;  
  
โพธิํ ปุปฺผปฎาทีนํ, ปริเกฺขเปสุ ลพฺภติฯ  
</li>
  
<li>
  
วายิมํ  
  
นาม ทฎฺฐพฺพํ, ปุปฺผรูปปฎาทิสุ;  
  
ปุปฺผมาลาคุเณเหว, วายิตฺวา กรเณ ปนฯ  
</li>
  
<li>
สพฺพเมตํ สยํ กาตุํ, การาเปตุํ ปเรหิ วา;  
  
ภิกฺขูนํ ภิกฺขุนีนญฺจ, พุทฺธสฺสปิ น วฎฺฎติฯ  
</li>
  
<li>
ตถา กลมฺพกํ กาตุํ, อฑฺฒจนฺทกเมว วา;  
  
อเญฺญหิ ปูริตํ ปุปฺผ-ปฎํ วา วายิตุมฺปิ จฯ  
</li>
  
<li>
ปิฎฺฐกาจมยํ ทามํ, เคณฺฑุปุปฺผมยมฺปิ จ;  
  
ขรปตฺตมยํ มาลํ, สพฺพํ กาตุํ น วฎฺฎติฯ  
</li>
  
<li>
กณิการาทิปุปฺผานิ, วิตาเน พทฺธกณฺฎเก;  
  
หีราทีหิ ปฎากตฺถํ, วิชฺฌนฺตสฺสปิ ทุกฺกฎํฯ  
</li>
  
<li>
กณฺฎกาทีหิ ภิกฺขุสฺส, เอกปุปฺผมฺปิ วิชฺฌิตุํ;  
  
ปุเปฺผสุเยว วา ปุปฺผํ, ปเวเสตุํ น วฎฺฎติฯ  
</li>
  
<li>
อโสกปิณฺฑิอาทีนํ, อนฺตเร ธมฺมรชฺชุยา;  
  
ปเวเสนฺตสฺส ปุปฺผานิ, น โทโส โกจิ วิชฺชติฯ  
</li>
  
<li>
ฐปิเตสุ  
ปเวเสตฺวา, กทลิจฺฉตฺตภิตฺติสุ;  
  
กณฺฎเกสุปิ ปุปฺผานิ, วิชฺฌนฺตสฺสปิ ทุกฺกฎํฯ  
</li>
  
<li>
กปฺปิยํ ปน วตฺตพฺพํ, วจนํ วตฺถุปูชเน;  
  
นิมิโตฺตภาสปริยา, วฎฺฎนฺตีติ ปกาสิตาฯ  
</li>
  
<li>
น เกวลมกตฺตพฺพํ, กุลทูสนเมว จ;  
  
อถ โข เวชฺชกมฺมาทิ, น กตฺตพฺพํ กุทาจนํฯ  
</li>
  
<li>
กาตพฺพํ ปน เภสชฺชํ, ปญฺจนฺนํ สหธมฺมินํ;  
  
กตฺวาปฺยกตวิญฺญตฺติํ, กา กถา อตฺตโน ธเนฯ  
</li>
  
<li>
ตถา มาตาปิตูนมฺปิ, ตทุปฎฺฐากชนฺตุโน;  
  
ภณฺฑุกสฺสตฺตโน เจว, เวยฺยาวจฺจกรสฺสปิฯ  
</li>
  
<li>
เชฎฺฐภาตา กนิโฎฺฐ จ, ตถา ภคินิโย ทุเว;  
  
จูฬมาตา จูฬปิตา, มหามาตา มหาปิตาฯ  
</li>
  
<li>
ปิตุจฺฉา มาตุโล จาติ, ทสิเม ญาตโย มตา;  
  
อิเมสมฺปิ ทสนฺนญฺจ, กาตุํ วฎฺฎติ ภิกฺขุโนฯ  
</li>
  
<li>
สเจ  
เภสชฺชเมเตสํ, นปฺปโหติ น โหติ วา;  
  
ยาจนฺติปิ จ ตํ ภิกฺขุํ, ทาตพฺพํ ตาวกาลิกํฯ  
</li>
  
<li>
สเจ เต น จ ยาจนฺติ, ทาตพฺพํ ตาวกาลิกํ;  
  
อาโภคํ ปน กตฺวา วา, ‘‘ทสฺสนฺติ ปุน เม อิเม’’ฯ  
</li>
  
<li>
เอเตสํ ตุ กุลา ยาว, สตฺตมา กุลทูสนํ;  
  
เภสชฺชกรณาปตฺติ, วิญฺญตฺติ วา น รูหติฯ  
</li>
  
<li>
ภาตุชายาปิ วา โหติ, สเจ ภคินิสามิโก;  
  
สเจ เต ญาตกา โหนฺติ, กาตุํ เตสมฺปิ วฎฺฎติฯ  
</li>
  
<li>
อญฺญาตกา สเจ โหนฺติ, ภาตุโน อนุชาย วา;  
  
‘‘ตุมฺหากํ ชคฺคนฎฺฐาเน, เทถา’’ติ จ วเท พุโธฯ  
</li>
  
<li>
อถ  
เตสมฺปิ ปุตฺตานํ, กตฺวา ทาตพฺพเมว วา;  
  
‘‘มาตาปิตูนํ ตุมฺหากํ, เทถา’’ติ วินยญฺญุนาฯ  
</li>
  
<li>
อโญฺญปิ โย โกจิ ปนิสฺสโร วา;  
  
โจโรปิ วา ยุทฺธปราชิโต วา;  
  
อาคนฺตุโก ขีณปริพฺพโย วา;  
  
อกลฺลโก ญาติชนุชฺฌิโต วาฯ  
</li>
  
<li>
เอเตสํ ปน สเพฺพสํ, อปจฺจาสีสตา สตา;  
  
กาตโพฺพ ปฎิสนฺถาโร, ภิกฺขุนา สาธุนาธุนาฯ  
</li>
  
<li>
ปริโตฺตทกสุตฺตานิ, วุเตฺต เทถาติ เกนจิ;  
  
ชลํ หเตฺถน จาเลตฺวา, มทฺทิตฺวา ปน สุตฺตกํฯ  
</li>
  
<li>
ทาตพฺพํ ภิกฺขุนา กตฺวา, เตสเมว จ สนฺตกํ;  
  
อตฺตโน อุทกํ เตสํ, สุตฺตํ วา เทติ ทุกฺกฎํฯ  
</li>
  
<li>
อนามโฎฺฐปิ ทาตโพฺพ, ปิณฺฑปาโต วิชานตา;  
  
ทฺวินฺนํ มาตาปิตูนมฺปิ, ตทุปฎฺฐายกสฺส จฯ  
</li>
  
<li>
อิสฺสรสฺสาปิ ทาตโพฺพ, โจรทามริกสฺส จ;  
  
ภณฺฑุกสฺสตฺตโน เจว, เวยฺยาวจฺจกรสฺสปิฯ  
</li>
  
<li>
ทาตุํ ปณฺฑุปลาสสฺส, ถาลเกปิ จ วฎฺฎติ;  
  
ฐเปตฺวา ตํ ปนญฺญสฺส, ปิตุโนปิ น วฎฺฎติฯ  
</li>
  
<li>
คิหีนํ  
ปน ทูเตยฺยํ, ชงฺฆเปสนิยมฺปิ จ;  
  
สตฺถุนา ทุกฺกฎํ วุตฺตํ, กโรนฺตสฺส ปเท ปเทฯ  
</li>
  
<li>
ภณฺฑุมาตาปิตูนมฺปิ, เวยฺยาวจฺจกรสฺส จ;  
  
สาสนํ สหธมฺมีนํ, หริตุํ ปน วฎฺฎติฯ  
</li>
  
<li>
กุลทูสนกเมฺมน, ลทฺธํ อฎฺฐวิเธนปิ;  
  
ปญฺจนฺนํ สหธมฺมีนํ, น จ วฎฺฎติ ภุญฺชิตุํฯ  
</li>
  
<li>
อโชฺฌหาเรสุ  
สพฺพตฺถ, ทุกฺกฎํ ปริทีปิตํ;  
  
ปริโภควเสเนว, เสเสสุปิ อยํ นโยฯ  
</li>
  
<li>
กตฺวา รูปิยโวหารํ, อภูตาโรจเนน จ;  
  
อุปฺปนฺนปจฺจยา สเพฺพ, สมานาติ ปกาสิตาฯ  
</li>
  
<li>
วิญฺญตฺตินุปฺปทานญฺจ, เวชฺชกมฺมมเนสนํ;  
  
ปาริภฎุกตํ มุคฺค-สูปตํ วตฺถุวิชฺชกํฯ  
</li>
  
<li>
ชงฺฆเปสนิยํ ทูต-กมฺมญฺจ กุลทูสนํ;  
  
อภูตาโรจนํ พุทฺธ-ปฎิกุฎฺฐํ วิวชฺชเยฯ  
</li>
  
<li>
น โทสุมฺมตฺตกาทีนํ, ปฎินิสฺสชฺชโตปิ ตํ;  
  
สมุฎฺฐานาทิกํ สพฺพํ, สงฺฆเภทสมํ มตํฯ  
</li>
  
กุลทูสนกถาฯ  
</li>
  
<li>
ชานํ ยาวติหํ เยน, ฉาทิตาปตฺติ ภิกฺขุนา;  
  
อกามา ปริวตฺถพฺพํ, เตน ตาวติหํ ปนฯ  
</li>
  
<li>
อาปตฺติ จ อนุกฺขิโตฺต, ปหุ จานนฺตรายิโก;  
  
จตุสฺวปิ จ ตํสญฺญี, ตสฺส ฉาเทตุกามตาฯ  
</li>
  
<li>
ฉาทนนฺติ ปเนเตหิ, ทสหเงฺคหิ ภิกฺขุนา;  
  
ฉนฺนา นาม สิยาปตฺติ, อรุณุคฺคมเนน สาฯ  
</li>
  
เทฺว ภาณวารา นิฎฺฐิตาฯ  
</li>
  
<li>
ติวิโธ ปริวาโส หิ, ติวิธาเปตเจตสา;  
  
ปฎิจฺฉโนฺน จ สุทฺธโนฺต, สโมธาโนติ ทีปิโตฯ  
</li>
  
<li>
ตตฺรายํ  
  
ตุ  
ปฎิจฺฉนฺน-ปริวาโส  
ปกาสิโต;  
  
ปฎิจฺฉนฺนาย ทาตโพฺพ, วเสนาปตฺติยาติ จฯ  
</li>
  
<li>
วตฺถุโคตฺตวเสนาปิ, นามาปตฺติวเสน วา;  
  
กมฺมวาจา หิ กาตพฺพา, ทาตโพฺพ ตสฺส เตน จฯ  
</li>
  
<li>
‘‘วตฺตํ สมาทิยามี’’ติ, ‘‘ปริวาส’’นฺติ วา ปุน;  
  
สมาทิยิตฺวา สงฺฆสฺส, อาโรเจตพฺพมาทิโตฯ  
</li>
  
<li>
ปุนปฺปุนาคตานมฺปิ, อาโรเจโนฺตว รตฺติยา;  
  
เฉทํ วา วตฺตเภทํ วา, อกตฺวาว สทา วเสฯ  
</li>
  
<li>
ปริวาโส วิโสเธตุํ, น สกฺกา ตตฺถ เจ ปน;  
  
นิกฺขิปิตฺวาน ตํ วตฺตํ, วตฺถพฺพํ เตน ภิกฺขุนาฯ  
</li>
  
<li>
ตเตฺถว สงฺฆมเชฺฌ วา, ปุคฺคเล วาปิ นิกฺขิเป;  
  
นิกฺขิปามีติ วตฺตํ วา, ปริวาสนฺติ วา ตถาฯ  
</li>
  
<li>
เอวเมกปเทนาปิ, ปเทหิ ทฺวีหิ วา ปน;  
  
วตฺตํ นิกฺขิปิตพฺพํ ตํ, สมาทาเนปฺยยํ นโยฯ  
</li>
  
<li>
นิกฺขิตฺตกาลโต อุทฺธํ, ปกตโตฺตติ วุจฺจติ;  
  
ปุน ปจฺจูสกาลสฺมิํ, สทฺธิเมเกน ภิกฺขุนาฯ  
</li>
  
<li>
ปริกฺขิตฺตวิหารสฺส, เทฺว ปริเกฺขปโต พหิ;  
  
ปริเกฺขปารหฎฺฐานา, อปริกฺขิตฺตโต พหิฯ  
</li>
  
<li>
เลฑฺฑุปาเต อติกฺกมฺม, โอกฺกมิตฺวา จ มคฺคโต;  
  
คุเมฺพน วติยา วาปิ, ฉนฺนฎฺฐาเน ฐิเตน ตุฯ  
</li>
  
<li>
เตน อโนฺตรุเณเยว, วตฺตมาทาย วิญฺญุนา;  
  
อาโรเจตฺวารุเณ ตสฺมิํ, วุฎฺฐิเต ตสฺส สนฺติเกฯ  
</li>
  
<li>
นิกฺขิปิตฺวา ตโต วตฺตํ, คนฺตพฺพํ ตุ ยถาสุขํ;  
  
อโนฺตเยวารุเณ ภิกฺขุ, คโต เจ ยสฺส กสฺสจิฯ  
</li>
  
<li>
อาโรเจตฺวาว  
ตํ วตฺตํ, นิกฺขิเป ปุน ปณฺฑิโต;  
  
เสสํ  
สมุจฺจยสฺสฎฺฐ-กถาย  
จ วิภาวเยฯ  
</li>
  
<li>
อาปตฺตีนญฺจ รตฺตีนํ, ปริเจฺฉทํ น ชานติ;  
  
โย ตสฺส ปน ทาตโพฺพ,  
‘‘สุทฺธโนฺต’’  
ติ ปวุจฺจติฯ  
</li>
  
<li>
เอเสว  
ปริสุเทฺธหิ, สุทฺธโนฺต ทุวิโธ มโต;  
  
จูฬสุทฺธนฺตนาโม  
จ,  
มหาสุทฺธนฺตนามโก  
ฯ  
</li>
  
<li>
ทุวิโธปิ อยํ รตฺติ-ปริเจฺฉทํ อชานโต;  
  
เอกจฺจํ สกลํ วาปิ, ทาตโพฺพ วิมติสฺส วาฯ  
</li>
  
<li>
อิตโรปิ  
สโมธาน-ปริวาโส  
ติธา มโต;  
  
โส  
โอธานสโมธาโน, อคฺฆมิสฺสกปุพฺพโก  
ฯ  
</li>
  
<li>
อาปชฺชิตฺวานฺตราปตฺติํ, ฉาเทนฺตสฺส หิ ภิกฺขุโน;  
  
ทิวเส ปริวุเตฺถ ตุ, โอธุนิตฺวา ปทียเตฯ  
</li>
  
<li>
ปุริมาปตฺติยา มูล-ทิวเส ตุ วินิจฺฉิเต;  
  
ปจฺฉา อาปนฺนมาปตฺติํ, สโมธาย วิธานโตฯ  
</li>
  
<li>
ยาจมานสฺส สเงฺฆน, ทาตโพฺพ ปน ภิกฺขุโน;  
  
เอโสธานสโมธาน-ปริวาโส ปกาสิโตฯ  
</li>
  
<li>
ตถา สมฺพหุลาเสฺวกา, เทฺว วา สมฺพหุลาปิ วา;  
  
ยา ยา จิรปฎิจฺฉนฺนา, ตาสํ อคฺฆวเสน หิฯ  
</li>
  
<li>
อาปตฺตีนํ ตโต อูน-ปฎิจฺฉนฺนานเมว โย;  
  
สโมธาย ปทาตโพฺพ, ปริวาโสติ วุจฺจติฯ  
</li>
  
<li>
นานาวตฺถุกสญฺญาโย, สพฺพา อาปตฺติโย ปน;  
  
สพฺพาตา เอกโต กตฺวา, ทาตโพฺพ มิสฺสโก มโตฯ  
</li>
  
<li>
ปริวุตฺถปริวาสสฺส, มานตฺตํ เทยฺยมุตฺตริ;  
  
ฉ รตฺติโย ปฎิจฺฉนฺนา-ปฎิจฺฉนฺนวสา ทุเวฯ  
</li>
  
<li>
ตตฺถ  
ยา อปฎิจฺฉนฺนา, โหติ อาปตฺติ ยสฺส ตุ;  
  
ตสฺส ทาตพฺพมานตฺตํ,  
อปฎิจฺฉนฺนนามกํ  
ฯ  
</li>
  
<li>
ยสฺสาปตฺติ ปฎิจฺฉนฺนา, ปริวาสาวสานเก;  
  
ตสฺส ทาตพฺพมานตฺตํ,  
‘‘ปฎิจฺฉนฺน’’  
นฺติ วุจฺจติฯ  
</li>
  
<li>
คนฺตฺวา จตูหิ ภิกฺขูหิ, ปจฺจูสสมเย สห;  
  
ปริวาเส วินิทฺทิฎฺฐ-ปฺปการํ เทสเมว จฯ  
</li>
  
<li>
‘‘วตฺตํ สมาทิยามี’’ติ, ‘‘มานตฺต’’มิติ วา ปน;  
  
อาทิยิตฺวาน ตํ เตสํ, อาโรเจตฺวา วิสารโทฯ  
</li>
  
<li>
นิกฺขิเป  
สนฺติเก เตสํ, วตฺตํ เตสุ คเตสุ วา;  
  
ภิกฺขุสฺส ปุพฺพทิฎฺฐสฺส, อาโรเจตฺวาน นิกฺขิเปฯ  
</li>
  
<li>
ตสฺส ทานวิธานญฺจ, รตฺติเจฺฉทาทิโก นโย;  
  
เญโยฺย  
สมุจฺจยสฺสฎฺฐ-กถาปาฬิ  
วเสน ตุฯ  
</li>
  
<li>
ปุน ตํ จิณฺณมานตฺตํ, สโงฺฆ วีสติวคฺคิโก;  
  
อเพฺภยฺย วิธินา ภิกฺขุ, ปกตโตฺต ปุนพฺภิโตฯ  
</li>
  
<li>
ฉาเทนฺติยาปิ อาปตฺติํ, ปริวาโส น วิชฺชติ;  
  
น จ ภิกฺขุนิยาปตฺติ, อตฺตโน ฉาทยนฺติยาฯ  
</li>
  
<li>
ฉาเทตฺวา วาปิ อาปตฺติํ, อจฺฉาเทตฺวาปิ วา ปน;  
  
เกวลํ จริตพฺพนฺติ, ปกฺขมานตฺตเมว ตุฯ  
</li>
  
<li>
วินยนยมติพุทฺธิทีปนํ;  
  
วินยวินิจฺฉยเมตมุตฺตมํ;  
  
วิวิธนยนยุตํ อุเปนฺติ เย;  
  
วินยนเย ปฎุตํ อุเปนฺติ เตฯ  
</li>
  
อิติ วินยวินิจฺฉเย สงฺฆาทิเสสกถา นิฎฺฐิตาฯ  
</li>
  
<h2>อนิยตกถา</h2>
</ol>
<ol>
<li>
รโห  
นิสชฺชสฺสาเทน, มาตุคามสฺส สนฺติกํ;  
  
คนฺตุกาโม นิวาเสติ, อกฺขิํ อเญฺชติ ภุญฺชติฯ  
</li>
  
<li>
ปโยเค จ ปโยเค จ, โหติ สพฺพตฺถ ทุกฺกฎํ;  
  
คจฺฉโต ปทวาเรน, คนฺตฺวา จสฺส นิสีทโตฯ  
</li>
  
<li>
นิสชฺชาย อุภินฺนมฺปิ, ปโยคคณนาย จ;  
  
โหติ ปาจิตฺติยํ ตสฺส, พหุกานิ พหูสฺวปิฯ  
</li>
  
<li>
สมีเปปิ  
ฐิโต อโนฺธ, อโนฺตทฺวาทสหตฺถเก;  
  
น กโรติ อนาปตฺติํ, อิตฺถีนํ ตุ สตมฺปิ จฯ  
</li>
  
<li>
จกฺขุมาปิ นิปชฺชิตฺวา, นิทฺทายโนฺตปิ เกวลํ;  
  
ทฺวาเร ปิหิตคพฺภสฺส, นิสิโนฺนปิ น รกฺขติฯ  
</li>
  
<li>
อนเนฺธ สติ วิญฺญุสฺมิํ, ฐิตสฺสารหสญฺญิโน;  
  
นิสชฺชปจฺจยา โทโส, นตฺถิ วิกฺขิตฺตเจตโสฯ  
</li>
  
<li>
น โทสุมฺมตฺตกาทีนํ, อาปตฺตีหิปิ ตีหิปิ;  
  
สมุฎฺฐานาทโย ตุลฺยา, ปฐมนฺติมวตฺถุนาฯ  
</li>
  
ปฐมานิยตกถาฯ  
</li>
  
<li>
อนนฺธาพธิโร วิญฺญู, อิตฺถี วา ปุริโสปิ วา;  
  
อโนฺตทฺวาทสหตฺถโฎฺฐ, อนาปตฺติกโร สิยาฯ  
</li>
  
<li>
อโนฺธ อพธิโร วาปิ, พธิโร วาปิ จกฺขุมา;  
  
น กโรติ อนาปตฺติํ, ติสมุฎฺฐานเมวิทํฯ  
</li>
  
ทุติยานิยตกถาฯ  
</li>
  
อิติ วินยวินิจฺฉเย อนิยตกถา นิฎฺฐิตาฯ  
</li>
  
<h2>นิสฺสคฺคิยกถา</h2>
</ol>
<ol>
<li>
โขมํ  
กปฺปาสโกเสยฺยํ, สาณํ ภงฺคญฺจ กมฺพลํ;  
  
จีวรํ ฉพฺพิธํ วุตฺตํ, ชาติโต ปน กปฺปิยํฯ  
</li>
  
<li>
ทุกูลเญฺจว ปตฺตุณฺณํ, จินํ โสมารปฎฺฎกํ;  
  
อิทฺธิชํ เทวทินฺนญฺจ, ตเสฺสตํ อนุโลมิกํฯ  
</li>
  
<li>
ติจีวรํ ปริกฺขาร-โจฬญฺจ มุขปุญฺฉนํ;  
  
นิสีทนมธิเฎฺฐยฺย, ปจฺจตฺถรณเมว จฯ  
</li>
  
<li>
เอกาหมฺปิ  
วินา ภิกฺขุ, น วเสยฺย ติจีวรํ;  
  
น วเสยฺย ตถาธิฎฺฐา, จาตุมาสํ นิสีทนํฯ  
</li>
  
<li>
รชิตฺวา กปฺปิยํ พินฺทุํ, ทตฺวา ตตฺถ ติจีวรํ;  
  
อุปปนฺนํ ปมาเณน, อธิฎฺฐาตพฺพเมว ตํฯ  
</li>
  
<li>
ปจฺฉิมเนฺตน สงฺฆาฎิ, ทีฆโส มุฎฺฐิปญฺจกา;  
  
มุฎฺฐิตฺติกา จ ติริยํ, อุตฺตมเนฺตน สา ปนฯ  
</li>
  
<li>
สตฺถุโน จีวรูนาปิ, วฎฺฎตีติ ปกาสิตา;  
  
อิทเมวุตฺตราสเงฺค, ปมาณํ ปริทีปิตํฯ  
</li>
  
<li>
มุฎฺฐิปญฺจกํ ทีฆนฺตํ, ปมาณํ ติริยนฺตโต;  
  
อฑฺฒเตยฺยํ ทฺวิหตฺถํ วา, เสเส อนฺตรวาสเกฯ  
</li>
  
<li>
อหตาหตกปฺปานํ, สงฺฆาฎิ ทิคุณา มตา;  
  
เอกปฎฺฎุตฺตราสโงฺค, เอวมนฺตรวาสโกฯ  
</li>
  
<li>
อุตุทฺธฎานํ ปน จีวรานํ;  
  
สงฺฆาฎิ ภิกฺขุสฺส จตุคฺคุณา วา;  
  
ทุเวปิ เสสา ทิคุณาว วุตฺตา;  
  
ยถาสุขํ วฎฺฎติ ปํสุกูลํฯ  
</li>
  
<li>
ตีณิปิ  
เทฺวปิ เจกํ วา, ฉินฺทิตพฺพํ ปโหติ เจ;  
  
สเพฺพสุ อปฺปโหเนฺตสุ, เทยฺยมนฺวาธิกมฺปิ วาฯ  
</li>
  
<li>
อจฺฉินฺนํ วา อนาทินฺนํ, ธาเรนฺตสฺส ติจีวรํ;  
  
ภิกฺขุโน ทุกฺกฎํ วุตฺตํ, ทุโพฺภเคน จ เสวโตฯ  
</li>
  
<li>
กุสิํ อฑฺฒกุสิญฺจาปิ, มณฺฑลํ อฑฺฒมณฺฑลํ;  
  
วิวฎฺฎํ อนุวิวฎฺฎํ, พาหนฺตมฺปิ จ ภิกฺขุโนฯ  
</li>
  
<li>
ทเสฺสตฺวาว วิธิํ สพฺพํ, ปญฺจกาทิปฺปเภทกํ;  
  
ฉินฺนํ สมณสารุปฺปํ, กาตพฺพํ ตุ ติจีวรํฯ  
</li>
  
<li>
ทาเนนจฺฉิชฺชคาเหน, วิสฺสาสคฺคหเณน จ;  
  
หีนายาวตฺตเนนาปิ, สิกฺขาย จ ปหานโตฯ  
</li>
  
<li>
ปจฺจุทฺธารวินาเสหิ, ลิงฺคสฺส ปริวตฺตนา;  
  
สพฺพํ ภิชฺชติธิฎฺฐานํ, ฉิทฺทภาเว ติจีวรํฯ  
</li>
  
<li>
กนิฎฺฐสฺสงฺคุลเสฺสว  
, นขปิฎฺฐิปฺปมาณกํ;  
  
วินิวิทฺธํ ปนจฺฉิทฺท-มธิฎฺฐานวินาสนํฯ  
</li>
  
<li>
เอโก ตนฺตุปิ อจฺฉิโนฺน, อธิฎฺฐานํ น ภินฺทติ;  
  
เสตภาวํ กโรเนฺตน, โธตมฺปิ รชเกน วาฯ  
</li>
  
<li>
ปฐมํ อคฺคฬํ ทตฺวา, ปจฺฉา ฉินฺทติ รกฺขติ;  
  
ฆเฎตฺวา โกฎิโย เทฺว วา, ปจฺฉา ฉินฺทติ รกฺขติฯ  
</li>
  
<li>
จตุรฎฺฐงฺคุลา โอรํ, เอกทฺวินฺนํ ติรียโต;  
  
ติณฺณมฺปิ ทีฆโต ฉิทฺทํ, ภินฺทเตว วิทตฺถิยาฯ  
</li>
  
<li>
นิสีทนสฺส ทีเฆน, ภวนฺติ เทฺว วิทตฺถิโย;  
  
วิตฺถาเรน ทิยฑฺฒา จ, สุคตสฺส วิทตฺถิยาฯ  
</li>
  
<li>
โหนฺติ กณฺฑุปฺปฎิจฺฉาทิ, ติริยํ เทฺว วิทตฺถิโย;  
  
ทีฆโตปิ จตโสฺสว, สุคตสฺส วิทตฺถิยาฯ  
</li>
  
<li>
ทีฆโต  
สุคตเสฺสว, ภวนฺติ ฉ วิทตฺถิโย;  
  
วิตฺถาเรนฑฺฒเตยฺยาว, สิยา วสฺสิกสาฎิกาฯ  
</li>
  
<li>
มุนินา ตีสุ เอเตสุ, กโรนฺตสฺส ตทุตฺตริํ;  
  
อธิกเจฺฉทนํ ตสฺส, ปาจิตฺติยมุทีริตํฯ  
</li>
  
<li>
มุขปุญฺฉนโจฬสฺส, ปจฺจตฺถรณกสฺส วา;  
  
ปมาณํ อปฺปมาเณน, น เจว ปริทีปิตํฯ  
</li>
  
<li>
สทสํ อทสํ สพฺพํ, ปจฺจตฺถรณจีวรํ;  
  
มหนฺตํ ขุทฺทกํ เอก-มเนกมฺปิ จ วฎฺฎติฯ  
</li>
  
<li>
มุขปุญฺฉนโจเฬกํ, เทฺวปิ วฎฺฎนฺติ สพฺพถา;  
  
สทสํ อทสํ วาปิ, สทสํว นิสีทนํฯ  
</li>
  
<li>
อทสา รชิตาเยว, วฎฺฎตาทินฺนกปฺปกา;  
  
วุตฺตา กณฺฑุปฺปฎิจฺฉาทิ, ตถา วสฺสิกสาฎิกาฯ  
</li>
  
<li>
คณนํ วา ปมาณํ วา, น ปริกฺขารโจฬเก;  
  
ปมาณคณนาตีติ, ภณนฺติ ปกตญฺญุโนฯ  
</li>
  
<li>
สุคตฎฺฐงฺคุลายามํ, จตุรงฺคุลวิตฺถตํ;  
  
วิกปฺปนุปคํ โหติ, ปจฺฉิมํ นาม จีวรํฯ  
</li>
  
<li>
ปริสฺสาวปฎํ  
ปตฺต-โปตฺถกตฺถวิกาทิกํ;  
  
อธิเฎฺฐยฺย ปริกฺขาร-โจฬํ ปจฺฉิมจีวรํฯ  
</li>
  
<li>
พหูนิ เอกโต กตฺวา, อธิฎฺฐาตุมฺปิ วฎฺฎติ;  
  
มาตุอาทีนมตฺถาย, ฐปิเต นตฺถิ โทสตาฯ  
</li>
  
<li>
วสฺสมาเส อธิเฎฺฐยฺย, จตุโร วสฺสสาฎิกํ;  
  
ปุน ปจฺจุทฺธริตฺวา ตํ, วิกเปฺปยฺย ตโต ปรํฯ  
</li>
  
<li>
ตาว กณฺฑุปฺปฎิจฺฉาทิํ, ยาว โรโค น สมฺมติ;  
  
อธิฎฺฐหิตฺวา ตโต อุทฺธํ, อุทฺธริตฺวา วิกปฺปเยฯ  
</li>
  
<li>
‘‘อิมํ กณฺฑุปฺปฎิจฺฉาทิํ, อิมมนฺตรวาสกํ;  
  
อธิฎฺฐามี’’ติธิเฎฺฐยฺย, เสเสสุปิ อยํ นโยฯ  
</li>
  
<li>
‘‘อิมํ  
กณฺฑุปฺปฎิจฺฉาทิํ, เอต’’นฺติ จ อสมฺมุเข;  
  
วตฺวา ปจฺจุทฺธเรเยฺยวํ, เสเสสุปิ วิจกฺขโณฯ  
</li>
  
<li>
อาโภคํ มนสา กตฺวา, กาเยน ผุสนากตํ;  
  
วจสาธิฎฺฐิตญฺจาติ, อธิฎฺฐานํ ทฺวิธา มตํฯ  
</li>
  
<li>
อิติ สพฺพมิทํ วุตฺตํ, เตจีวริกภิกฺขุโน;  
  
ตถา วตฺวาวธิเฎฺฐยฺย, ตํ ปริกฺขารโจฬิโกฯ  
</li>
  
<li>
ติจีวรํ ปริกฺขาร-โจฬํ กาตุมฺปิ วฎฺฎติ;  
  
เอวํ จุโทสิเต วุโตฺต, ปริหาโร นิรตฺถโกฯ  
</li>
  
<li>
น, เตจีวริกเสฺสว, วุตฺตตฺตา ตตฺถ สตฺถุนา;  
  
ตํ ปริกฺขารโจฬสฺส, ตสฺมา สพฺพมฺปิ วฎฺฎติฯ  
</li>
  
<li>
‘‘อธิเฎฺฐติ วิกเปฺปติ, อนาปตฺตี’’ติ เอตฺถ จ;  
  
อธิฎฺฐาตพฺพกเสฺสว, วิกปฺปนวิธานโตฯ  
</li>
  
<li>
ภิกฺขุเสฺสวํ กโรนฺตสฺส, น โทโส อุปลพฺภติ;  
  
เอวญฺจ น สิยา กสฺมา, มุขปุญฺฉนกาทิกํฯ  
</li>
  
<li>
มุขปุญฺฉนกาทีนํ, เตสํ กิจฺจวิธานโต;  
  
อกิจฺจสฺสามิกสฺสสฺส, อธิฎฺฐานํ ตุ ยุชฺชติฯ  
</li>
  
<li>
นิธานมุขเมตนฺติ,  
มหาปจฺจริยํ  
ปน;  
  
วุตฺตตฺตา จ นิเสเธตุํ, น สกฺกา วินยญฺญุนาฯ  
</li>
  
<li>
จีวรํ  
ปริปุณฺณนฺติ, นิทานุปฺปตฺติโตปิ จ;  
  
นิธานมุขเมตนฺติ, เวทิตพฺพํ วิภาวินาฯ  
</li>
  
<li>
กุสวากาทิจีรานิ, กมฺพลํ เกสวาลชํ;  
  
ถุลฺลจฺจยํ ธารยโต-ลูกปกฺขาชินกฺขิเปฯ  
</li>
  
<li>
กทเลรกทุเสฺสสุ, อกฺกทุเสฺส จ โปตฺถเก;  
  
ทุกฺกฎํ ติริเฎ วาปิ, เวฐเน กญฺจุเกปิ จฯ  
</li>
  
<li>
สพฺพนีลกมเญฺชฎฺฐ-กณฺหโลหิตปีตเก  
;  
  
มหานามมหารงฺค-รเตฺตสุปิ จ ทุกฺกฎํฯ  
</li>
  
<li>
อจฺฉินฺนทสเก ทีฆ-ผลปุปฺผทเสสุ จ;  
  
อจฺฉินฺนจีวรเสฺสตฺถ, นตฺถิ กิญฺจิ อกปฺปิยํฯ  
</li>
  
<li>
อธิเฎฺฐติ วิกเปฺปติ, วิสฺสเชฺชติ วินสฺสติ;  
  
อโนฺตทสาหํ วิสฺสาเส, อนาปตฺติ ปกาสิตาฯ  
</li>
  
<li>
กถินํ นาม นาเมน, สมุฎฺฐานมิทํ ปน;  
  
อจิตฺตมกฺริยํ วุตฺตํ, ติจิตฺตญฺจ ติเวทนํฯ  
</li>
  
ปฐมกถินกถาฯ  
</li>
  
<li>
คามาทีสุ ปเทเสสุ, ติปญฺจสุ ติจีวรํ;  
  
ฐเปตฺวา เอกรตฺตมฺปิ, สงฺฆสมฺมุติยา วินาฯ  
</li>
  
<li>
ภิกฺขุโน ปน เตนสฺส, วิปฺปวตฺถุํ น วฎฺฎติ;  
  
โหติ นิสฺสคฺคิยํ วิปฺป-วสโต อรุณุคฺคเมฯ  
</li>
  
<li>
จีวรํ นิกฺขิปิตฺวาน, นฺหายนฺตเสฺสว รตฺติยํ;  
  
อรุเณ อุฎฺฐิเต กิํ นุ, กาตพฺพํ เตน ภิกฺขุนาฯ  
</li>
  
<li>
ทุกฺกฎํ มุนินา วุตฺตํ, นิสฺสคฺคิยนิวาสเน;  
  
ตพฺภยา ปน โส ภิกฺขุ, นโคฺค คจฺฉติ ทุกฺกฎํฯ  
</li>
  
<li>
อจฺฉินฺนจีวรฎฺฐาเน, ฐิตตฺตา ปน ภิกฺขุโน;  
  
น ตสฺสากปฺปิยํ นาม, จีวรํ อตฺถิ กิญฺจิปิฯ  
</li>
  
<li>
นิคาเสตฺวา คเหตฺวา จ, คนฺตฺวา ภิกฺขุสฺส สนฺติกํ;  
  
นิสฺสชฺชิตฺวา ปนาปตฺติ, เทเสตพฺพาว วิญฺญุนาฯ  
</li>
  
<li>
ปรสฺส  
นิสฺสชฺชิตฺวา ตํ, ทุกฺกฎํ ปริภุญฺชโต;  
  
ปโยเค จ ปโยเค จ, โหติ ปารุปนาทิสุฯ  
</li>
  
<li>
อนาปตฺติ  
ตมญฺญสฺส, ภิกฺขุโน ปริภุญฺชโต;  
  
อเทนฺตสฺส จ นิสฺสฎฺฐํ, ทุกฺกฎํ ปริยาปุตํฯ  
</li>
  
<li>
เถเร จ ทหเร มคฺคํ, คจฺฉเนฺตสุ อุโภสุปิ;  
  
ปตฺตจีวรมาทาย, โอหีเน ทหเร ปนฯ  
</li>
  
<li>
อสมฺปเตฺต ครุํ ตสฺมิํ, อุคฺคจฺฉตฺยรุโณ ยทิ;  
  
โหติ นิสฺสคฺคิยํ วตฺถํ, น ปสฺสมฺภติ นิสฺสโยฯ  
</li>
  
<li>
มุหุตฺตํ วิสฺสมิตฺวาน, คจฺฉเนฺต ทหเร ปน;  
  
โหติ นิสฺสคฺคิยํ วตฺถํ, ปสฺสมฺภติ จ นิสฺสโยฯ  
</li>
  
<li>
สุตา ธมฺมกถา ยสฺมิํ, อุคฺคจฺฉตฺยรุโณ ยทิ;  
  
โหติ นิสฺสคฺคิยํ วตฺถํ, ปสฺสมฺภติ จ นิสฺสโยฯ  
</li>
  
<li>
ปจฺจุทฺธาเร อนาปตฺติ, ลทฺธสมฺมุติกสฺสปิ;  
  
อโนฺตเยวารุเณ ตํ วา, วิสฺสเชฺชติ วินสฺสติฯ  
</li>
  
<li>
ปฐเมน สมานาว, สมุฎฺฐานาทโย นยา;  
  
อปจฺจุทฺธรณํ เอตฺถ, อกฺริยาติ วิเสสิตํฯ  
</li>
  
ทุติยกถินกถาฯ  
</li>
  
<li>
อกาลจีวรํ มาส-ปรมํ นิกฺขิเป สติ;  
  
ปจฺจาสาย ตโต อุทฺธํ, ฐเปตุํ น จ วฎฺฎติฯ  
</li>
  
<li>
ทสาหาติกฺกโมเยว;  
  
ปฐเม กถิเน อิธ;  
  
มาสสฺสาติกฺกโม วุโตฺต;  
  
เสโส เตน สโม มโตฯ  
</li>
  
ตติยกถินกถาฯ  
</li>
  
<li>
ภิกฺขุ  
ภิกฺขุนิยา ภุตฺตํ, วตฺถํ อญฺญาติกาย โย;  
  
โธวาเปติ รชาเปติ, อาโกฎาเปติ เจ ตโตฯ  
</li>
  
<li>
ตสฺส  
นิสฺสคฺคิยาปตฺติ, ปฐเมน ปกาสิตา;  
  
ตถา เสเสหิ จ ทฺวีหิ, ทีปิตํ ทุกฺกฎทฺวยํฯ  
</li>
  
<li>
สิกฺขมานาย วา หเตฺถ, โธวนตฺถาย เทติ เจ;  
  
สา หุตฺวา อุปสมฺปนฺนา, ปจฺฉา โธวติ โส นโยฯ  
</li>
  
<li>
สามเณรนิเทฺทเสปิ, ลิงฺคํ เจ ปริวตฺตติ;  
  
ภิกฺขุนีสุปสมฺปชฺช, โธเต นิสฺสคฺคิยํ สิยาฯ  
</li>
  
<li>
ทหรานญฺจ ภิกฺขูนํ, หเตฺถ วเตฺถ นิยฺยาทิเต;  
  
ปริวตฺติตลิเงฺคสุ, เตสุเปส นโย มโตฯ  
</li>
  
<li>
ตถา ภิกฺขุนิยา หเตฺถ, ทิเนฺน ‘‘โธวา’’ติ จีวเร;  
  
ปริวเตฺต ตุ ลิงฺคสฺมิํ, สเจ โธวติ วฎฺฎติฯ  
</li>
  
<li>
‘‘โธวา’’ติ ภิกฺขุนี วุตฺตา, สเจ สพฺพํ กโรติ สา;  
  
โธวนปฺปจฺจยาเยว, ตสฺส นิสฺสคฺคิยํ สิยาฯ  
</li>
  
<li>
‘‘อิมสฺมิํ จีวเร สพฺพํ, กตฺตพฺพํ ตฺวํ กโรหิ’’ติ;  
  
โหติ นิสฺสคฺคิยเญฺจว, วทโต ทุกฺกฎทฺวยํฯ  
</li>
  
<li>
ญาติกาญาติสญฺญิสฺส, ปจฺจตฺถรนิสีทนํ;  
  
อญฺญสฺส สนฺตกํ วาปิ, โธวาเปนฺตสฺส ทุกฺกฎํฯ  
</li>
  
<li>
เอกโตอุปสมฺปนฺนา, ภิกฺขุนีนํ วเสน ยา;  
  
ตาย โธวาปเน วาปิ, โหติ อาปตฺติ ทุกฺกฎํฯ  
</li>
  
<li>
อวุตฺตา ปริภุตฺตํ วา, อญฺญํ วา ยทิ โธวติ;  
  
น โทโส, สญฺจริเตฺตน, สมุฎฺฐานาทโย สมาฯ  
</li>
  
ปุราณจีวรโธวาปนกถาฯ  
</li>
  
<li>
วิกปฺปนุปคํ  
กิญฺจิ, ปจฺฉิมํ ปน จีวรํ;  
  
คณฺหโต โหติ อาปตฺติ, ฐเปตฺวา ปาริวตฺตกํฯ  
</li>
  
<li>
ปโยเค คหณตฺถาย, ทุกฺกฎํ ปริยาปุตํ;  
  
ตสฺส นิสฺสคฺคิยาปตฺติ, คหเณน ปกาสิตาฯ  
</li>
  
<li>
สเจ อนุปสมฺปนฺน-หเตฺถ เปเสติ จีวรํ;  
  
อญฺญตฺร ปาริวตฺตาปิ, คเหตุํ ปน วฎฺฎติฯ  
</li>
  
<li>
ญาติกายปิ  
อญฺญาติ-สญฺญิสฺส วิมติสฺส วา;  
  
เอกโตอุปสมฺปนฺน-หตฺถา คณฺหาติ ทุกฺกฎํฯ  
</li>
  
<li>
‘‘ทสฺสามี’’ติ จ อาโภคํ, กตฺวา วา ปาริวตฺตกํ;  
  
ตาวกาลิกวิสฺสาส-คฺคาเห โทโส น วิชฺชติฯ  
</li>
  
<li>
อญฺญํ ปน ปริกฺขารํ, น โทโส โหติ คณฺหโต;  
  
สญฺจริตฺตสมุฎฺฐานํ, อิทํ วุตฺตํ กฺริยากฺริยํฯ  
</li>
  
จีวรปฎิคฺคหณกถาฯ  
</li>
  
<li>
จีวรํ วิญฺญาเปนฺตสฺส, อญฺญาตกาปฺปวาริตํ;  
  
โหติ นิสฺสคฺคิยาปตฺติ, อญฺญตฺร สมยา ปนฯ  
</li>
  
<li>
ติกปาจิตฺติยํ วุตฺตํ, ตเถว ทฺวิกทุกฺกฎํ;  
  
ญาตเกญาติสญฺญิสฺส, ตตฺถ เวมติกสฺส จฯ  
</li>
  
<li>
สมเย วิญฺญาเปนฺตสฺส, ญาตเก วา ปวาริเต;  
  
อญฺญสฺสตฺถาย วา ตสฺส, ญาตเก วา ปวาริเตฯ  
</li>
  
<li>
อนาปตฺตีติ ญาตพฺพํ, ตถา อุมฺมตฺตกาทิโน;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
อญฺญาตกวิญฺญตฺติกถาฯ  
</li>
  
<li>
อปฺปวาริตมญฺญาติํ  
, จีวรํ ตุ ตทุตฺตริํ;  
  
โหติ นิสฺสคฺคิยาปตฺติ, วิญฺญาเปนฺตสฺส ภิกฺขุโนฯ  
</li>
  
<li>
ยสฺส ตีณิปิ นฎฺฐานิ, เทฺว วา เอกมฺปิ วา ปน;  
  
เทฺว วา เอกมฺปิ วา เตน, สาทิตพฺพํ น กิญฺจิปิฯ  
</li>
  
<li>
เสสกํ อาหรนฺตสฺส, ทิเนฺน นจฺฉินฺนการณา;  
  
สนฺตเก ญาตกาทีนํ, อตฺตโนปิ ธเนน วาฯ  
</li>
  
<li>
อนาปตฺตีติ ญาตพฺพํ, ตถา อุมฺมตฺตกาทิโน;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
ตตุตฺตริกถาฯ  
</li>
  
<li>
กลฺยาณกมฺยตาเหตุ  
, อาปชฺชติ วิกปฺปนํ;  
  
จีวเร ปน โย ตสฺส, ลาภา นิสฺสคฺคิยํ ภเวฯ  
</li>
  
<li>
มหคฺฆํ ทาตุกามมฺหิ, อปฺปคฺฆํ วิญฺญาเปติ โย;  
  
สนฺตเก ญาตกาทีนํ, อนาปตฺติ ปกาสิตาฯ  
</li>
  
<li>
ญาตเกญฺญาติสญฺญิสฺส, ทุกฺกฎํ วิมติสฺส จ;  
  
สญฺจริตฺตสมา วุตฺตา, สมุฎฺฐานาทโย นยาฯ  
</li>
  
ปฐโมปกฺขฎกถาฯ  
</li>
  
<li>
ทุติโยปกฺขเฎ ยสฺมา, วตฺตพฺพํ นตฺถิ กิญฺจิปิ;  
  
ตสฺมา อนนฺตเรนสฺส, สทิโสว วินิจฺฉโยฯ  
</li>
  
ทุติโยปกฺขฎกถาฯ  
</li>
  
<li>
รญฺญา วา ราชโภเคฺคน, ภิกฺขุมุทฺทิสฺสมาภตํ;  
  
อกปฺปิยํ สุวณฺณาทิํ, คเหตุํ น จ วฎฺฎติฯ  
</li>
  
<li>
รชตํ  
ชาตรูปํ วา, อตฺตโน วา ปรสฺส วา;  
  
อตฺถาย คณฺหิตุํ กิญฺจิ, ทียมานํ น วฎฺฎติฯ  
</li>
  
<li>
อญฺญสฺสตฺถาย นิทฺทิฎฺฐํ, ภิกฺขุโน ปฎิคฺคณฺหโต;  
  
ทุกฺกฎํ ตสฺส โหตีติ,  
มหาปจฺจริยํ  
ปนฯ  
</li>
  
<li>
เนตฺวา อกปฺปิยํ ภณฺฑํ, อิตฺถํ โกจิ สเจ วเท;  
  
‘‘อิทํ สงฺฆสฺส ทมฺมีติ, ปุคฺคลสฺส คณสฺส วาฯ  
</li>
  
<li>
อารามํ วา วิหารํ วา, เจติยํ วา กโรหิ’’ติ;  
  
น จ วฎฺฎติ ตํ วตฺถุํ, สเพฺพสํ สมฺปฎิจฺฉิตุํฯ  
</li>
  
<li>
อนามสิตฺวา สงฺฆํ วา, คณํ วา ปุคฺคลมฺปิ วา;  
  
‘‘เจติยสฺส วิหารสฺส, เทมา’’ติปิ วทนฺติ เจฯ  
</li>
  
<li>
ตํ หิรญฺญํ สุวณฺณํ วา, นิเสเธตุํ น วฎฺฎติ;  
  
อารามิกานํ วตฺตพฺพํ, ‘‘วทเนฺตวมิเม’’ติ จฯ  
</li>
  
<li>
รชตํ ชาตรูปํ วา, สงฺฆสฺส ปฎิคฺคณฺหโต;  
  
โหติ นิสฺสคฺคิยาปตฺติ, ปริโภเค จ ทุกฺกฎํฯ  
</li>
  
<li>
ตฬากสฺส  
จ เขตฺตตฺตา, สสฺสุปฺปตฺตินิทานโต;  
  
คหณํ ปริโภโค วา, น จ วฎฺฎติ ภิกฺขุโนฯ  
</li>
  
<li>
‘‘จตฺตาโร ปจฺจเย สโงฺฆ, คโณ วา ปริภุญฺชตุ’’;  
  
อิเจฺจวํ ปน วตฺวา เจ, เทติ สพฺพมฺปิ วฎฺฎติฯ  
</li>
  
<li>
การาเปติ จ เกทาเร, ฉินฺทาเปตฺวา วนํ ปน;  
  
เกทาเรสุ ปุราเณสุ, อติเรกมฺปิ คณฺหติฯ  
</li>
  
<li>
อปริจฺฉินฺนภาคสฺมิํ, นวสเสฺสปิ ‘‘เอตฺตกํ;  
  
ภาคํ เทถา’’ติ วตฺวา เจ, อุฎฺฐาเปติ กหาปเณฯ  
</li>
  
<li>
วตฺวา อกปฺปิยํ วาจํ, ‘‘กสถ วปถา’’ติ จ;  
  
อุปฺปาทิตญฺจ สเพฺพสํ, โหติ สพฺพมกปฺปิยํฯ  
</li>
  
<li>
‘‘เอตฺตโก  
นาม ภาโคติ, เอตฺติกาย จ ภูมิยา’’;  
  
ปติฎฺฐาเปติ โย ภูมิํ, อวตฺวา กสถาทิกํฯ  
</li>
  
<li>
สยเมว ปมาณสฺส, ชานนตฺถํ ตุ ภูมิยา;  
  
รชฺชุยา วาปิ ทเณฺฑน, เขตฺตํ มินาติ โย ปนฯ  
</li>
  
<li>
ขเล วา รกฺขติ ฐตฺวา, ขลโตปิ ตโต ปุน;  
  
นีหราเปติ วา วีหี, ตเสฺสเวตมกปฺปิยํฯ  
</li>
  
<li>
‘‘เอตฺตเกหิ จ วีหีหิ, อิทํ อาหรถา’’ติ จ;  
  
อาหรนฺติ สเจ วุตฺตา, ตเสฺสเวตมกปฺปิยํฯ  
</li>
  
<li>
‘‘เอตฺตเกน หิรเญฺญน, อิทมาหรถา’’ติ จ;  
  
อาหรนฺติ จ ยํ วุตฺตา, สเพฺพสํ ตมกปฺปิยํฯ  
</li>
  
<li>
เปสการกทาสํ วา, อญฺญํ วา รชกาทิสุ;  
  
อารามิกานํ นาเมน, เทเนฺต วฎฺฎติ คณฺหิตุํฯ  
</li>
  
<li>
‘‘คาโว เทมา’’ติ วุเตฺตปิ, คเหตุํ น จ วฎฺฎติ;  
  
ปญฺจโครสโภคตฺถํ, วุเตฺต เทมาติ วฎฺฎติฯ  
</li>
  
<li>
อชิกาทีสุ เอเสว, นโย เญโยฺย วิภาวินา;  
  
กปฺปิเยน จ วาเกฺยน, สพฺพํ วฎฺฎติ คณฺหิตุํฯ  
</li>
  
<li>
หตฺถิํ วา มหิสํ อสฺสํ, โคณํ กุกฺกุฎสูกรํ;  
  
เทเนฺตสุ จ มนุเสฺสสุ, น จ วฎฺฎติ คณฺหิตุํฯ  
</li>
  
<li>
ปฎิสิเทฺธปิ  
สงฺฆสฺส, ทตฺวา คจฺฉติ เจ ปน;  
  
มูลํ ทตฺวา จ สงฺฆสฺส, เกจิ คณฺหนฺติ วฎฺฎติฯ  
</li>
  
<li>
‘‘เขตฺตํ วตฺถุํ ตฬากํ วา, เทม โคอชิกาทิกํ;  
  
วิหารสฺสา’’ติ วุเตฺตปิ, นิเสเธตุํ น วฎฺฎติฯ  
</li>
  
<li>
ติกฺขตฺตุํ โจทนา วุตฺตา, ฉกฺขตฺตุํ ฐานมพฺรวิ;  
  
ยทิ โจเทติเยว ฉ, โจทนา ทิคุณา ฐิติฯ  
</li>
  
<li>
อนาปตฺติ  
อโจเทตฺวา, ลเทฺธ อุมฺมตฺตกาทิโน;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
ราชสิกฺขาปทกถาฯ  
</li>
  
จีวรวโคฺค ปฐโมฯ  
</li>
  
<li>
เอเกนาปิ จ มิเสฺสตฺวา, สนฺถตํ โกสิยํสุนา;  
  
โหติ นิสฺสคฺคิยาปตฺติ, การาเปนฺตสฺส ภิกฺขุโนฯ  
</li>
  
<li>
ปรตฺถาย กโรนฺตสฺส, การาเปนฺตสฺส สนฺถตํ;  
  
อเญฺญน จ กตํ ลทฺธา, เสวมานสฺส ทุกฺกฎํฯ  
</li>
  
<li>
อนาปตฺติ วิตานํ วา, ภูมตฺถรณเมว วา;  
  
ภิสิ พิโพฺพหนํ วาปิ, กโรนฺตสฺสาทิกมฺมิโนฯ  
</li>
  
โกสิยกถาฯ  
</li>
  
<li>
กาฬเกฬกโลมานํ, สุทฺธานํ สนฺถตํ สเจ;  
  
กเรยฺยาปตฺติ โหติสฺส, เสสํ ตุ ปฐมูปมํฯ  
</li>
  
สุทฺธกาฬกกถาฯ  
</li>
  
<li>
อนาปตฺติ ตุลํ วาปิ, พหุํ วา สพฺพเมว วา;  
  
กโรนฺตสฺส คเหตฺวาน, โอทาตํ กปิลมฺปิ วาฯ  
</li>
  
<li>
อนุกฺกเมน เอตานิ, สนฺถตานิ จ ตีณิปิ;  
  
นิสฺสชฺชิตฺวาปิ ลทฺธานิ, เสวมานสฺส ทุกฺกฎํฯ  
</li>
  
<li>
สมุฎฺฐานาทโย  
สเพฺพ, สญฺจริตฺตสมา มตา;  
  
อิเมสํ ปน ติณฺณมฺปิ, ตติยํ ตุ กฺริยากฺริยํฯ  
</li>
  
เทฺวภาคกถาฯ  
</li>
  
<li>
ฉนฺนํ  
โอเรน วสฺสานํ, กโรนฺตสฺส จ สนฺถตํ;  
  
โหติ นิสฺสคฺคิยาปตฺติ, ฐเปตฺวา ภิกฺขุสมฺมุติํฯ  
</li>
  
<li>
อนาปตฺติ ปรตฺถาย, การาเปติ กโรติ วา;  
  
กตํ วา ปน อเญฺญน, ลภิตฺวา ปริภุญฺชโตฯ  
</li>
  
<li>
ฉพฺพสฺสานิ กโรนฺตสฺส, ตทุทฺธมฺปิ จ สนฺถตํ;  
  
วิตาเน สาณิปากาเร, นิสฺสชฺชิตฺวา กเตปิ จฯ  
</li>
  
ฉพฺพสฺสกถาฯ  
</li>
  
<li>
อนาปตฺติ อนาทาย, อสเนฺต สนฺถเต ปน;  
  
อญฺญสฺสตฺถาย กาเรตุํ, กตญฺจ ปริภุญฺชิตุํฯ  
</li>
  
<li>
อนาทานวเสนสฺส, สุคตสฺส วิทตฺถิยา;  
  
กรเณน จ สตฺถารา, วุตฺตเมตํ กฺริยากฺริยํฯ  
</li>
  
<li>
สมุฎฺฐานาทโย สเพฺพ, สญฺจริตฺตสมา มตา;  
  
อนนฺตรสฺสิมสฺสาปิ, วิเสโส นุปลพฺภติฯ  
</li>
  
นิสีทนสนฺถตกถาฯ  
</li>
  
<li>
คจฺฉเนฺต ปน ยาเน วา, หตฺถิอสฺสาทิเกสุ วา;  
  
ฐเปติ ยทิ โลมานิ, สามิกสฺส อชานโตฯ  
</li>
  
<li>
ติโยชนมตีเตสุ, เตสุ อาปตฺติ ภิกฺขุโน;  
  
อคจฺฉเนฺตสุ เตเสฺวว, ฐปิเตสุปฺยยํ นโยฯ  
</li>
  
<li>
ยาเน ปน อคจฺฉเนฺต, อเสฺส วา หตฺถิปิฎฺฐิยํ;  
  
ฐเปตฺวา อภิรูหิตฺวา, สเจ สาเรติ วฎฺฎติฯ  
</li>
  
<li>
น วฎฺฎตีติ นิทฺทิฎฺฐํ,  
กุรุนฺทฎฺฐกถาย  
หิ;  
  
ตํ ปนญฺญํ หราเปติ, วจเนน วิรุชฺฌติฯ  
</li>
  
<li>
กณฺณจฺฉิเทฺทสุ  
  
โลมานิ, ปกฺขิปิตฺวาปิ คจฺฉโต;  
  
โหติเยว กิราปตฺติ, โลมานํ คณนาวสาฯ  
</li>
  
<li>
สุตฺตเกน จ พนฺธิตฺวา, ฐปิตํ ปน วฎฺฎติ;  
  
เวณิํ กตฺวา หรนฺตสฺส, อาปตฺติ ปริทีปิตาฯ  
</li>
  
<li>
สุงฺกฆาตํ อนุปฺปตฺวา, โจราทีหิ อุปทฺทุโต;  
  
โย จญฺญวิหิโต วาปิ, อาปตฺติ ยทิ คจฺฉติฯ  
</li>
  
<li>
ติโยชนํ หรนฺตสฺส, อูนกํ วา ติโยชนํ;  
  
ตถา ปจฺจาหรนฺตสฺส, ตานิเยว ติโยชนํฯ  
</li>
  
<li>
นิวาสตฺถาย วา คนฺตฺวา, หรนฺตสฺส ตโต ปรํ;  
  
อจฺฉินฺนํ วาปิ นิสฺสฎฺฐํ, ลภิตฺวา หรโตปิ จฯ  
</li>
  
<li>
หราเปนฺตสฺส อเญฺญน, หรโต กตภณฺฑกํ;  
  
ตถา อุมฺมตฺตกาทีนํ, อนาปตฺติ ปกาสิตาฯ  
</li>
  
<li>
อิทํ ปน สมุฎฺฐานํ, กายโต กายจิตฺตโต;  
  
อจิตฺตํ กายกมฺมญฺจ, ติจิตฺตญฺจ ติเวทนํฯ  
</li>
  
เอฬกโลมกถาฯ  
</li>
  
<li>
สมุฎฺฐานาทินา สทฺธิํ, โลมโธวาปนมฺปิ จ;  
  
จีวรสฺส ปุราณสฺส, โธวาปนสมํ มตํฯ  
</li>
  
เอฬกโลมโธวาปนกถาฯ  
</li>
  
<li>
คเณฺหยฺย วา คณฺหาเปยฺย, รชตํ ชาตรูปกํ;  
  
นิสฺสชฺชิตฺวา ปนาปตฺติ, เทเสตพฺพาว ภิกฺขุนาฯ  
</li>
  
<li>
รชตํ ชาตรูปญฺจ, อุภินฺนํ มาสโกปิ จ;  
  
เอตํ จตุพฺพิธํ วตฺถุ, โหติ นิสฺสคฺคิยาวหํฯ  
</li>
  
<li>
มุตฺตา  
มณิ สิลา สโงฺข, ปวาฬํ โลหิตงฺกโก;  
  
มสารคลฺลํ ธญฺญานิ, สตฺต โคมหิสาทิกํฯ  
</li>
  
<li>
เขตฺตํ วตฺถุํ ตฬากญฺจ, ทาสิทาสาทิกํ ปน;  
  
ทุกฺกฎเสฺสว วตฺถูนิ, ทีปิตานิ มเหสินาฯ  
</li>
  
<li>
มุคฺคมาสาทิกํ  
สพฺพํ, สปฺปิอาทีนิ ตณฺฑุลา;  
  
สุตฺตํ วตฺถํ หลํ ผาลํ, กปฺปิยํ เอวมาทิกํฯ  
</li>
  
<li>
ตตฺถตฺตโน ปนตฺถาย, วตฺถุํ นิสฺสคฺคิยสฺส หิ;  
  
สมฺปฎิจฺฉติ โย ภิกฺขุ, ตสฺส นิสฺสคฺคิยํ สิยาฯ  
</li>
  
<li>
สงฺฆาทีนํ ตมตฺถาย, คณฺหโต ทุกฺกฎํ ตถา;  
  
ทุกฺกฎสฺส จ วตฺถุมฺปิ, สพฺพตฺถาย จ ทุกฺกฎํฯ  
</li>
  
<li>
สเจ กหาปณาทีนํ, สหสฺสํ ปฎิคณฺหติ;  
  
วตฺถูนํ คณนายสฺส, อาปตฺติคณนา สิยาฯ  
</li>
  
<li>
ตถา สิถิลพเทฺธสุ, ถวิกาทีสุ รูปโต;  
  
อาปตฺติคณนา วุตฺตา,  
มหาปจฺจริยํ  
ปนฯ  
</li>
  
<li>
‘‘อิทํ อยฺยสฺส โหตู’’ติ, วุเตฺต วา ปน เกนจิ;  
  
สเจ คณฺหิตุกาโมปิ, นิเสเธตพฺพเมว จฯ  
</li>
  
<li>
ปฎิกฺขิเตฺตปิ ตํ วตฺถุํ, ฐเปตฺวา ยทิ คจฺฉติ;  
  
ตถา โคปายิตพฺพํ ตํ, ยถา ตํ น วินสฺสติฯ  
</li>
  
<li>
‘‘อาหเรทมิทํ คณฺห, อิทํ เทหีธ นิกฺขิป’’;  
  
อิเจฺจวํ ภิกฺขุโน วตฺตุํ, น วฎฺฎติ อกปฺปิยํฯ  
</li>
  
<li>
ฐเปตฺวา รูปิยคฺคาหํ, นิสฺสฎฺฐปริวตฺติตํ;  
  
สเพฺพหิ ปริโภตฺตพฺพํ, ภาเชตฺวา สปฺปิอาทิกํฯ  
</li>
  
<li>
อตฺตโน ปตฺตภาคมฺปิ, ปฎิคฺคาหกภิกฺขุโน;  
  
คเหตุํ อญฺญโต ลทฺธํ, ภุญฺชิตุํ วา น วฎฺฎติฯ  
</li>
  
<li>
ยํ  
กิญฺจิ ปน สมฺภูตํ, ปจฺจยํ วตฺถุโต ตโต;  
  
ภิกฺขุโน เสวมานสฺส, โหติ อาปตฺติ ทุกฺกฎํฯ  
</li>
  
<li>
อชฺฌาราเม อนาปตฺติ, ตมชฺฌาวสเถปิ วา;  
  
คเหตฺวา วา คหาเปตฺวา, นิกฺขิปนฺตสฺส ภิกฺขุโนฯ  
</li>
  
<li>
ติกปาจิตฺติยํ วุตฺตํ, รูปิยนฺติ อรูปิเย;  
  
สญฺญิโน วิมติสฺสาปิ, โหติ อาปตฺติ ทุกฺกฎํฯ  
</li>
  
<li>
สมุฎฺฐานาทโย  
สเพฺพ, สญฺจริตฺตสมา มตา;  
  
กฺริยากฺริยมิทํ วุตฺตํ, อยเมว วิเสสตาฯ  
</li>
  
รูปิยปฎิคฺคหณกถาฯ  
</li>
  
<li>
วตฺถุํ นิสฺสคฺคิยสฺสาปิ, วตฺถุํ วา ทุกฺกฎสฺส จ;  
  
กปฺปิยสฺส จ วตฺถุํ วา, โย นิสฺสคฺคิยวตฺถุนาฯ  
</li>
  
<li>
วตฺถุนา ทุกฺกฎสฺสาปิ, วตฺถุํ นิสฺสคฺคิยสฺส วา;  
  
ปริวเตฺตติ อาปตฺติ, กปฺปิเยน จ วตฺถุนาฯ  
</li>
  
<li>
ทุกฺกฎสฺส จ วตฺถุํ วา, วตฺถุํ วา กปฺปิยสฺส จ;  
  
วตฺถุนา ทุกฺกฎเสฺสว, ปริวเตฺตติ ทุกฺกฎํฯ  
</li>
  
<li>
วตฺถุนา กปฺปิยสฺสาปิ, ตถา ทุกฺกฎวตฺถุกํ;  
  
ปริวเตฺตติ โย ตสฺส, โหติ อาปตฺติ ทุกฺกฎํฯ  
</li>
  
<li>
วตฺถุโน ทุกฺกฎสฺสาปิ, ตถา นิสฺสคฺคิยสฺส จ;  
  
คหณํ วาริตํ ปุเพฺพ, อิมินา ปริวตฺตนํฯ  
</li>
  
<li>
รูปิยนฺติ จ สญฺญิสฺส, วิมติสฺส อรูปิเย;  
  
เตน เทฺว ทุกฺกฎา โหนฺติ, เจตาเปนฺตสฺส รูปิยํฯ  
</li>
  
<li>
อรูปิยนฺติ สญฺญิสฺส, อนาปตฺติ อรูปิเย;  
  
‘‘อิทํ คเหตฺวา เทหี’’ติ, วทโตปิ จ ปญฺจหิฯ  
</li>
  
<li>
เสสํ  
อนนฺตเรเนว, สมุฎฺฐานาทิกํ สมํ;  
  
อิทํ กฺริยสมุฎฺฐานํ, อยเมว วิเสสตาฯ  
</li>
  
รูปิยสํโวหารกถาฯ  
</li>
  
<li>
กปฺปิยํ กปฺปิเยเนว, ปริวตฺตยโต ปน;  
  
โหติ นิสฺสคฺคิยาปตฺติ, ฐเปตฺวา สหธมฺมิเกฯ  
</li>
  
<li>
อกปฺปิยสฺส วตฺถุสฺส, เตเนว ปริวตฺตนํ;  
  
น คจฺฉตีติ นิทฺทิฎฺฐํ, กยวิกฺกยสงฺคหํฯ  
</li>
  
<li>
ตสฺมา มาตาปิตูนมฺปิ, วตฺถุํ ยํ กิญฺจิ กปฺปิยํ;  
  
‘‘อิมํ เทหิมินา หี’’ติ, วทโต ปน ทุกฺกฎํฯ  
</li>
  
<li>
สกํ  
วา เทติ เจ ภณฺฑํ, เอวํ วตฺวาน มาตุยา;  
  
มาตุยา วา ตถา ภณฺฑํ, สยํ คณฺหาติ ทุกฺกฎํฯ  
</li>
  
<li>
สหตฺถํ ปรภณฺฑสฺมิํ, ปรหตฺถญฺจ อตฺตโน;  
  
ภณฺฑเก ปน สมฺปเตฺต, นิสฺสคฺคิยมุทีริตํฯ  
</li>
  
<li>
‘‘คเหตฺวา วา อิทํ นาม, ภุญฺชิตฺวา โอทนํ อิมํ;  
  
อิทํ นาม กโรหี’’ติ, วตฺตุํ ปน น วฎฺฎติฯ  
</li>
  
<li>
วิฆาสาทมถญฺญํ วา, ‘‘ภุญฺชิตฺวา โอทนํ อิมํ;  
  
ฉลฺลิํ วา ปน วลฺลิํ วา, กฎฺฐํ วา ทารุเมว วาฯ  
</li>
  
<li>
อาหรา’’ติ วทนฺตสฺส, วตฺถูนํ คณนาวสา;  
  
โหนฺติ อาปตฺติโย ตสฺส, ภิกฺขุโน กยวิกฺกเยฯ  
</li>
  
<li>
‘‘อิมญฺจ ยาคุํ ปิว ภุญฺช ภตฺตํ;  
  
ภุโตฺตสิ ภุญฺชิสฺสสิ ภุญฺชสีทํ;  
  
ภตฺตํ, อิมํ นาม กโรหิ กมฺมํ’’;  
  
อิเจฺจว วตฺตุํ ปน วฎฺฎเตวฯ  
</li>
  
<li>
ภูมิยา  
โสธเน วาปิ, ลิมฺปเน วตฺถโธวเน;  
  
เอตฺถ กิญฺจาปิ นตฺถญฺญํ, ภณฺฑํ นิสฺสชฺชิตพฺพกํฯ  
</li>
  
<li>
นิสฺสคฺคิเย จ วตฺถุมฺหิ, นเฎฺฐ ภุเตฺตปิ วา ยถา;  
  
เทเสตพฺพาว อาปตฺติ, เทเสตพฺพา ตถา อยํฯ  
</li>
  
<li>
‘‘อิมินาว อิมํ นาม, คเหตฺวา เทหิ เม’’อิติ;  
  
อาจิกฺขติ อนาปตฺติ, ฐเปตฺวา ภณฺฑสามิกํฯ  
</li>
  
<li>
‘‘อิทํ มมตฺถิ อโตฺถ เม, อิมินา’’ติ จ ภาสโต;  
  
เสสํ อนนฺตเรเนว, สมุฎฺฐานาทิกํ สมํฯ  
</li>
  
กยวิกฺกยกถาฯ  
</li>
  
โกสิยวโคฺค ทุติโยฯ  
</li>
  
<li>
มตฺติกาโยมยา ปตฺตา, กปฺปิยา ชาติโต ทุเว;  
  
ตโย ปตฺตสฺส วณฺณา ตุ, อุกฺกโฎฺฐ มชฺฌิโมมโกฯ  
</li>
  
<li>
ทฺวินฺนํ  
ตณฺฑุลนาฬีนํ, ภตฺตํ มคธนาฬิยา;  
  
ขาทนญฺจ จตุพฺภาคํ, พฺยญฺชนญฺจ ตทูปิยํฯ  
</li>
  
<li>
  
อุกฺกโฎฺฐ  
นาม โส ปโตฺต, โย ตํ สพฺพํ ตุ คณฺหติ;  
  
มชฺฌิโม  
ตสฺสุปโฑฺฒ จ, ตทุปโฑฺฒ จ  
โอมโก  
ฯ  
</li>
  
<li>
อุกฺกฎฺฐสฺส จ อุกฺกโฎฺฐ, ตเสฺสโวมกมชฺฌิมา;  
  
เอวํ มชฺฌิมโอเมสุ, นว ปตฺตา ภวนฺติ หิฯ  
</li>
  
<li>
อุกฺกฎฺฐุกฺกฎฺฐโก เตสุ, อปโตฺต โอมโกมโก;  
  
ตสฺมา นาปิ อธิฎฺฐานํ, น คจฺฉนฺติ วิกปฺปนํฯ  
</li>
  
<li>
เสสํ สตฺตวิธํ ปตฺตํ, ปตฺตลกฺขณสํยุตํ;  
  
อธิฎฺฐาย วิกเปฺปตฺวา, ปริภุเญฺชยฺย ปณฺฑิโตฯ  
</li>
  
<li>
ทสาหปรมํ  
กาลํ, ธาเรยฺย อติเรกโต;  
  
อติกฺกมยโต ปตฺตํ, ตญฺหิ นิสฺสคฺคิยํ สิยาฯ  
</li>
  
<li>
ยํ ปตฺตํ น วิกเปฺปติ, ยํ นาธิเฎฺฐติ วา ปน;  
  
วินยญฺญูหิ โส ปโตฺต, อติเรโกติ วณฺณิโตฯ  
</li>
  
<li>
วตฺตพฺพํ ตุ ‘‘อิมํ ปตฺตํ, อธิฎฺฐามี’’ติ สมฺมุเข;  
  
‘‘เอตํ ปตฺต’’นฺติ ทูรสฺมิํ, ปจฺจุทฺธาเรปฺยยํ นโยฯ  
</li>
  
<li>
อาโภคํ มนสา กตฺวา, กตฺวา กายวิการกํ;  
  
กาเยนปิ จ ปตฺตสฺส, อธิฎฺฐานํ ปกาสิตํฯ  
</li>
  
<li>
ปโตฺต ชหติธิฎฺฐานํ, ทานเภทกนาสโต;  
  
วิพฺภมุทฺธารปจฺจกฺข-ปริวตฺตนคาหโตฯ  
</li>
  
<li>
กงฺคุสิตฺถปฺปมาเณน, เขนาธิฎฺฐานมุชฺฌติ;  
  
ปิทหิตฺวา อธิเฎฺฐยฺย, อโยจุเณฺณน วาณิยาฯ  
</li>
  
<li>
โย หิ นิสฺสคฺคิยํ ปตฺตํ, อนิสฺสเชฺชว ภุญฺชติ;  
  
ทุกฺกฎํ ตสฺส นิทฺทิฎฺฐํ, ภุตฺวา โธวนโธวเนฯ  
</li>
  
<li>
สุวณฺณมณิปโตฺต จ, เวฬุริยผลิกุพฺภโว;  
  
กํสกาจมโย ปโตฺต, ติปุสีสมโยปิ จฯ  
</li>
  
<li>
ตถา ทารุมโย ปโตฺต, ตมฺพสชฺฌุมโยปิ จ;  
  
เอกาทสวิโธ ปโตฺต, วุโตฺต ทุกฺกฎวตฺถุโกฯ  
</li>
  
<li>
ฆฎสีสกฎาโห  
จ, ตุมฺพํ จสฺสานุโลมิกํ;  
  
ตมฺพโลหมยํ ตตฺถ, ถาลกํ ปน วฎฺฎติฯ  
</li>
  
<li>
ผลิกกาจกํสานํ, ตฎฺฎิกาทีนิ กานิจิ;  
  
ปุคฺคลสฺส น วฎฺฎนฺติ, วฎฺฎนฺติ คิหิสงฺฆิกาฯ  
</li>
  
<li>
ยํ กิญฺจิ โสทกํ ปตฺตํ, ปฎิสาเมยฺย ทุกฺกฎํ;  
  
สาธุกํ โวทกํ กตฺวา, ปฎิสาเมยฺย ปณฺฑิโตฯ  
</li>
  
<li>
ภิกฺขุโน  
โสทกํ ปตฺตํ, โอตาเปตุํ น วฎฺฎติ;  
  
อุเณฺห น นิทเหตโพฺพ, นิทหนฺตสฺส ทุกฺกฎํฯ  
</li>
  
<li>
มิฑฺฒเนฺต ปริภณฺฑเนฺต, ฐเปตุํ น จ วฎฺฎติ;  
  
มิฑฺฒิยา ปริภเณฺฑ วา, วิตฺถิเณฺณ ปน วฎฺฎติฯ  
</li>
  
<li>
ทารุอาธารเก ปเตฺต, เทฺว ฐเปตุมฺปิ วฎฺฎติ;  
  
อยเมว นโย ทณฺฑ-ภูมิอาธารเกสุปิฯ  
</li>
  
<li>
ตฎฺฎิกายปิ โจเฬ วา, โปตฺถเก กฎสารเก;  
  
ปริภณฺฑกตายาปิ, ภูมิยํ วาลุกาสุ วาฯ  
</li>
  
<li>
ตถารูปาสุ สุทฺธาสุ, ฐเปตุํ ปน วฎฺฎติ;  
  
สรชาย ฐเปนฺตสฺส, ทุกฺกฎํ ขรภูมิยาฯ  
</li>
  
<li>
ทเณฺฑ วา นาคทเนฺต วา, ลเคฺคตุมฺปิ น วฎฺฎติ;  
  
ฉตฺตงฺคมญฺจปีเฐสุ, ฐเปนฺตสฺส จ ทุกฺกฎํฯ  
</li>
  
<li>
อฎนีสุ หิ พนฺธิตฺวา, โอลเมฺพตุมฺปิ วฎฺฎติ;  
  
พนฺธิตฺวา ปน มญฺจสฺส, ฐเปตุํปริ วฎฺฎติฯ  
</li>
  
<li>
มญฺจปีฐฎฺฎเก ปตฺตํ, ฐเปตุํ ปน วฎฺฎติ;  
  
ภตฺตปูโรปิ วา ฉเตฺต, ฐเปตุํ น จ วฎฺฎติฯ  
</li>
  
ตโย ภาณวารา นิฎฺฐิตาฯ  
</li>
  
<li>
กวาฎํ น ปณาเมยฺย, ปตฺตหโตฺถ สเจ ปน;  
  
เยน เกนจิ อเงฺคน, ปณาเมยฺยสฺส ทุกฺกฎํฯ  
</li>
  
<li>
น นีหเรยฺย ปเตฺตน, จลกานฎฺฐิกานิ วา;  
  
อุจฺฉิฎฺฐมุทกํ วาปิ, นีหรนฺตสฺส ทุกฺกฎํฯ  
</li>
  
<li>
ปตฺตํ  
ปฎิคฺคหํ กตฺวา, โธวิตุํ หตฺถเมว วา;  
  
มุขโต นีหฎํ ปเตฺต, ฐเปตุํ น จ วฎฺฎติฯ  
</li>
  
<li>
อนาปตฺติ  
ทสาหสฺส, อโนฺตเยว จ โย ปน;  
  
อธิเฎฺฐติ วิกเปฺปติ, วิสฺสเชฺชติ วินสฺสติฯ  
</li>
  
<li>
ปฐมสฺส หิ ปตฺตสฺส, ปฐเมน มเหสินา;  
  
สมุฎฺฐานาทโย สเพฺพ, กถิเนน สมา มตาฯ  
</li>
  
ปฐมปตฺตกถาฯ  
</li>
  
<li>
ปญฺจพนฺธนอูนสฺมิํ, ปเตฺต สติ จ โย ปน;  
  
วิญฺญาเปยฺย นวํ ปตฺตํ, ตสฺส นิสฺสคฺคิยํ สิยาฯ  
</li>
  
<li>
พนฺธนํ เอกมุทฺทิฎฺฐํ, ทฺวงฺคุลาย จ ราชิยา;  
  
พนฺธนานิ จ จตฺตาริ, ตถาฎฺฐงฺคุลราชิยาฯ  
</li>
  
<li>
ปญฺจ วา ราชิโย ยสฺส, เอกา วาปิ ทสงฺคุลา;  
  
อปโตฺต นามยํ ปโตฺต, วิญฺญาเปยฺย ตโต ปรํฯ  
</li>
  
<li>
อโยปโตฺต อเนเกหิ, โลหมณฺฑลเกหิ วา;  
  
พโทฺธ วฎฺฎติ มโฎฺฐ เจ, อโยจุเณฺณน วาณิยาฯ  
</li>
  
<li>
ปตฺตํ สงฺฆสฺส นิสฺสฎฺฐํ, ตสฺส นิสฺสคฺคิยํ ปน;  
  
อนุกมฺปาย ตํ ตสฺมิํ, อคณฺหนฺตสฺส ทุกฺกฎํฯ  
</li>
  
<li>
ทียมาเน ตุ ปตฺตสฺมิํ, ยสฺส โส น จ รุจฺจติ;  
  
อปฺปิจฺฉตาย วา ปตฺตํ, ตํ น คณฺหาติ วฎฺฎติฯ  
</li>
  
<li>
อปตฺตสฺส ตุ ภิกฺขุสฺส;  
  
น ทาตโพฺพติ ทีปิโต;  
  
ตตฺถ โย ปตฺตปริยโนฺต;  
  
โส เทโยฺย ตสฺส ภิกฺขุโนฯ  
</li>
  
<li>
สเจ โส ตํ ชิคุจฺฉโนฺต, อปฺปเทเส ฐเปติ วา;  
  
วิสฺสเชฺชติ อโภเคน, ปริภุญฺชติ ทุกฺกฎํฯ  
</li>
  
<li>
นเฎฺฐ  
ภิเนฺนปิ วา ปเตฺต, อนาปตฺติ ปกาสิตา;  
  
อตฺตโน ญาตกาทีนํ, คณฺหโต วา ธเนน วาฯ  
</li>
  
<li>
สญฺจริตฺตสมุฎฺฐานํ  
, กฺริยํ ปณฺณตฺติวชฺชกํ;  
  
กายกมฺมํ วจีกมฺมํ, ติจิตฺตญฺจ ติเวทนํฯ  
</li>
  
ทุติยปตฺตกถาฯ  
</li>
  
<li>
สปฺปิอาทิํ ปุเรภตฺตํ, เภสชฺชํ ปฎิคยฺห หิ;  
  
สามิสมฺปิ ปุเรภตฺตํ, ปริภุญฺชติ วฎฺฎติฯ  
</li>
  
<li>
ตโต ปฎฺฐาย สตฺตาหํ, ตํ วฎฺฎติ นิรามิสํ;  
  
สตฺตาหาติกฺกเม ตสฺส, นิสฺสคฺคิยมุทีริตํฯ  
</li>
  
<li>
ปจฺฉาภตฺตมฺปิ คณฺหิตฺวา, กตฺวา สนฺนิธิการกํ;  
  
สายโต ปน สตฺตาหํ, วฎฺฎเตว นิรามิสํฯ  
</li>
  
<li>
ปุเรภตฺตมฺปิ ปจฺฉา วา, สยมุคฺคหิตํ ปน;  
  
สรีรโภเค เนตพฺพํ, สายิตุํ น จ วฎฺฎติฯ  
</li>
  
<li>
นวนีตํ ปุเรภตฺตํ, ภิกฺขุนา คหิตํ สเจ;  
  
ตาเปตฺวานุปสมฺปโนฺน, เทติ วฎฺฎติ สามิสํฯ  
</li>
  
<li>
สยํ ตาเปติ เจ ภิกฺขุ, สตฺตาหมฺปิ นิรามิสํ;  
  
ตาปนํ นวนีตสฺส, สามปาโก น โหติ โสฯ  
</li>
  
<li>
ปจฺฉาภตฺตํ คเหตฺวา เจ, เยน เกนจิ ตาปิตํ;  
  
วฎฺฎเตว จ ตํ สปฺปิ, สตฺตาหมฺปิ นิรามิสํฯ  
</li>
  
<li>
ขีรํ ทธิํ จาปิ ปฎิคฺคเหตฺวา;  
  
สยํ ปุเรภตฺตมโถ กโรติ;  
  
สปฺปิํ ปุเรภตฺตกเมว ตสฺส;  
  
นิรามิสํ วฎฺฎติ ภิกฺขุโน ตํฯ  
</li>
  
<li>
ปจฺฉาภตฺตกโต อุทฺธํ, ตํ น วฎฺฎติ สายิตุํ;  
  
สวตฺถุกสฺส สปฺปิสฺส, คหิตตฺตาว ภิกฺขุโนฯ  
</li>
  
<li>
สตฺตาหาติกฺกเมปิสฺส  
, น โทโส โกจิ วิชฺชติ;  
  
‘‘ปฎิคฺคเหตฺวา ตานี’’ติ, วุตฺตตฺตา หิ มเหสินาฯ  
</li>
  
<li>
ยถา กปฺปิยสปฺปิมฺหิ, นิสฺสคฺคิยมุทีริตํ;  
  
ตถากปฺปิยสปฺปิมฺหิ, ทุกฺกฎํ ปริทีปิตํฯ  
</li>
  
<li>
สพฺพากปฺปิยมํสานํ  
, วเชฺชตฺวา มํสเมว จ;  
  
ขีรํ ทธิ จ สปฺปิ จ, นวนีตญฺจ วฎฺฎติฯ  
</li>
  
<li>
‘‘เยสํ กปฺปติ มํสญฺหิ, เตสํ สปฺปี’’ติ กิํ อิทํ?  
  
ปณีตโภชนสฺสาปิ, ตถา สตฺตาหกาลิเกฯ  
</li>
  
<li>
นิสฺสคฺคิยสฺส วตฺถูนํ, ปริเจฺฉทนิยามนํ;  
  
น จากปฺปิยมํสานํ, สปฺปิอาทิ นิวาริตํฯ  
</li>
  
<li>
นวนีเตปิ สปฺปิมฺหิ, คหิตุคฺคหิตาทิเก;  
  
สโพฺพ วุตฺตนเยเนว, เวทิตโพฺพ วินิจฺฉโยฯ  
</li>
  
<li>
เตลภิกฺขาย ภิกฺขูนํ, ปวิฎฺฐานํ อุปาสกา;  
  
เตลํ วา นวนีตํ วา, สปฺปิํ วา อากิรนฺติ หิฯ  
</li>
  
<li>
ภตฺตสิตฺถานิ วา ตตฺถ, ตณฺฑุลา วา ภวนฺติ เจ;  
  
อาทิจฺจปกฺกสํสฎฺฐํ, โหติ สตฺตาหกาลิกํฯ  
</li>
  
<li>
ติลสาสปเตลํ วา, มธุเกรณฺฑเตลกํ;  
  
คหิตํ ตุ ปุเรภตฺตํ, สามิสมฺปิ นิรามิสํฯ  
</li>
  
<li>
ปจฺฉาภตฺตกโต อุทฺธํ, สายิตพฺพํ นิรามิสํ;  
  
สตฺตาหาติกฺกเม เตสํ, วสา นิสฺสคฺคิยํ สิยาฯ  
</li>
  
<li>
เอรณฺฑมธุกฎฺฐีนิ, สาสปาทีนิ จตฺตนา;  
  
คเหตฺวา กตเตลมฺปิ, โหติ สตฺตาหกาลิกํฯ  
</li>
  
<li>
ยาวชีวิกวตฺถุตฺตา, เตสํ ติณฺณมฺปิ ภิกฺขุโน;  
  
สวตฺถุคหเณ ตสฺส, กาจาปตฺติ น วิชฺชติฯ  
</li>
  
<li>
อตฺตนา  
ยํ กตํ เตลํ, ตํ วฎฺฎติ นิรามิสํ;  
  
สตฺตาหาติกฺกเมนสฺส, โหติ นิสฺสคฺคิยํ ปนฯ  
</li>
  
<li>
ทุกฺกฎํ สาสปาทีนํ, เตลตฺถาเยว ภิกฺขุนา;  
  
คเหตฺวา ฐปิตานํ ตุ, สตฺตาหาติกฺกเม สิยาฯ  
</li>
  
<li>
นาฬิเกรกรญฺชานํ, เตลํ กุรุวกสฺส จ;  
  
นิมฺพโกสมฺพกานญฺจ, เตลํ ภลฺลาตกสฺส จฯ  
</li>
  
<li>
อิเจฺจวมาทิกํ สพฺพํ, อวุตฺตํ ปาฬิยํ ปน;  
  
คเหตฺวา นิกฺขิปนฺตสฺส, ทุกฺกฎํ สมยจฺจเยฯ  
</li>
  
<li>
ยาวกาลิกเภทญฺจ  
, ยาวชีวกเมว จ;  
  
วิทิตฺวา เสสเมตฺถาปิ, สปฺปินา สทิโส นโยฯ  
</li>
  
<li>
อจฺฉมจฺฉวราหานํ, สุสุกาคทฺรภสฺส จ;  
  
วสานํ ปน ปญฺจนฺนํ, เตลํ ปญฺจวิธํ ภเวฯ  
</li>
  
<li>
สพฺพเมว วสาเตลํ, กปฺปิยากปฺปิยสฺส จ;  
  
มนุสฺสานํ วสาเตลํ, ฐเปตฺวา ปน วฎฺฎติฯ  
</li>
  
<li>
วสํ ปฎิคฺคเหตฺวาน, ปุเรภตฺตํ ปนตฺตนา;  
  
ปกฺกํ วฎฺฎติ สํสฎฺฐํ, สตฺตาหมฺปิ นิรามิสํฯ  
</li>
  
<li>
สเจ อนุปสมฺปโนฺน, กตฺวา ตํ เทติ วฎฺฎติ;  
  
สามิสมฺปิ ปุเรภตฺตํ, ตโต อุทฺธํ นิรามิสํฯ  
</li>
  
<li>
ปฎิคฺคเหตุํ กาตุํ วา, ปจฺฉาภตฺตํ น วฎฺฎติ;  
  
เสโส วุตฺตนเยเนว, เวทิตโพฺพ วิภาวินาฯ  
</li>
  
<li>
คหิตญฺหิ ปุเรภตฺตํ, มธุํ มธุกรีกตํ;  
  
วฎฺฎเตว ปุเรภตฺตํ, สามิสมฺปิ นิรามิสํฯ  
</li>
  
<li>
ปจฺฉาภตฺตกโต  
อุทฺธํ, สตฺตาหมฺปิ นิรามิสํ;  
  
สตฺตาหาติกฺกเม โทโส, วตฺถูนํ คณนาวสาฯ  
</li>
  
<li>
อุจฺฉุมฺหา ปน นิพฺพตฺตํ, ปกฺกาปกฺกํ ฆนาฆนํ;  
  
รสาทิ ปน ตํ สพฺพํ, ‘‘ผาณิต’’นฺติ ปวุจฺจติฯ  
</li>
  
<li>
ผาณิตํ ตุ ปุเรภตฺตํ, คหิตํ ปน วฎฺฎติ;  
  
สามิสมฺปิ ปุเรภตฺตํ, ตโต อุทฺธํ นิรามิสํฯ  
</li>
  
<li>
อสํสเฎฺฐน อุจฺฉุสฺส, รเสน กตผาณิตํ;  
  
คหิเตน ปุเรภตฺตํ, ตทเหว นิรามิสํฯ  
</li>
  
<li>
อุจฺฉุํ ปฎิคฺคเหตฺวาน, กเตเปส นโย มโต;  
  
ปจฺฉาภตฺตกโต อุทฺธํ, ตํ น วฎฺฎติ สายิตุํฯ  
</li>
  
<li>
คหิตตฺตา สวตฺถุสฺส, สตฺตาหาติกฺกเมปิ จ;  
  
โหติ ตสฺส อนาปตฺติ, ปจฺฉาภตฺตํ กเตปิ จฯ  
</li>
  
<li>
สํสฎฺฐญฺจ ปุเรภตฺตํ, คหิตํ ตมุปาสโก;  
  
ตทเห เทติ เจ กตฺวา, สามิสมฺปิ จ วฎฺฎติฯ  
</li>
  
<li>
สํสเฎฺฐน  
ปุเรภตฺตํ, คหิเตน สยํกตํ;  
  
ปจฺฉาภตฺตํ กตญฺจาปิ, สตฺตาหมฺปิ นิรามิสํฯ  
</li>
  
<li>
กตํ มธุกปุปฺผานํ, ผาณิตํ สีตวารินา;  
  
สามิสมฺปิ ปุเรภตฺตํ, ตโต อุทฺธํ นิรามิสํฯ  
</li>
  
<li>
สตฺตาหาติกฺกเมปิสฺส, ทุกฺกฎํ ปริทีปิตํ;  
  
ปกฺขิปิตฺวา กตํ ขีรํ, โหติ ตํ ยาวกาลิกํฯ  
</li>
  
<li>
ผลานํ ปน สเพฺพสํ, ยาวกาลิกสญฺญินํ;  
  
ยาวกาลิกมิเจฺจว, ผาณิตํ ปริทีปิตํฯ  
</li>
  
<li>
ปจฺฉาภตฺตมฺปิ ภิกฺขุสฺส, ปจฺจเย สติ เกวลํ;  
  
กาลิกา ปน วฎฺฎนฺติ, ปุเรภตฺตํ ยถาสุขํฯ  
</li>
  
<li>
ลภิตฺวา ปน นิสฺสฎฺฐํ, ตํ ตุ สตฺตาหกาลิกํ;  
  
อรุอาทีนิ มเกฺขตุํ, สายิตุํ วา น วฎฺฎติฯ  
</li>
  
<li>
อญฺญสฺส  
ปน ภิกฺขุสฺส, กายโภเค จ วฎฺฎติ;  
  
จชิตฺวา นิรเปโกฺขว, ลภิตฺวา ปุน สายิตุํฯ  
</li>
  
<li>
อนาปตฺติ อธิเฎฺฐติ, วิสฺสเชฺชติ วินสฺสติ;  
  
อจฺฉินฺทิตฺวา จ วิสฺสาสํ, คณฺหตุมฺมตฺตกาทิโนฯ  
</li>
  
<li>
สมุฎฺฐานาทโย สเพฺพ, กถิเนน สมา มตา;  
  
สทากถินจิเตฺตน, ปฐเมเนว สตฺถุนาฯ  
</li>
  
เภสชฺชสิกฺขาปทกถาฯ  
</li>
  
<li>
มาโส เสโสติ คิมฺหานํ, ปริเยเสยฺย สาฎิกํ;  
  
อทฺธมาโสว เสโสติ, กตฺวา ปริทเห พุโธฯ  
</li>
  
<li>
กตฺวา ปน สตุปฺปาทํ, วสฺสสาฎิกจีวรํ;  
  
นิปฺผาเทนฺตสฺส ภิกฺขุสฺส, สมเย ปิฎฺฐิสมฺมเตฯ  
</li>
  
<li>
โหติ นิสฺสคฺคิยาปตฺติ, ญาตกาญฺญาตกาทิโน;  
  
เตสุเยว จ วิญฺญตฺติํ, กตฺวา นิปฺผาทเน ตถาฯ  
</li>
  
<li>
กตฺวา ปน สตุปฺปาทํ, สมเย กุจฺฉิสญฺญิเต;  
  
นิปฺผาเทนฺตสฺส ภิกฺขุสฺส, วตฺถมญฺญาตกาทิโนฯ  
</li>
  
<li>
ตสฺสาทินฺนกปุเพฺพสุ  
, วตฺตเภเทน ทุกฺกฎํ;  
  
กโรโต ตตฺร วิญฺญตฺติํ, นิสฺสคฺคิยมุทีริตํฯ  
</li>
  
<li>
โอวสฺสาเปติ เจ กายํ, นโคฺค สติปิ จีวเร;  
  
นฺหานสฺส ปริโยสาเน, ทุกฺกฎํ วิวฎงฺคเณฯ  
</li>
  
<li>
อูนเก ปน มาสสฺมิํ, อติเรโกติ สญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
อจฺฉินฺนจีวรสฺสาปิ, อนาปตฺตาปทาสุปิ;  
  
นฺหานโกฎฺฐกวาปีสุ, นฺหายนฺตสฺส จ ภิกฺขุโนฯ  
</li>
  
<li>
สญฺจริตฺตสมุฎฺฐานํ  
, กฺริยํ ปณฺณตฺติวชฺชกํ;  
  
กายกมฺมํ วจีกมฺมํ, ติจิตฺตญฺจ ติเวทนํฯ  
</li>
  
วสฺสิกสาฎิกกถาฯ  
</li>
  
<li>
สามํ ตุ จีวรํ ทตฺวา, อจฺฉินฺทนฺตสฺส ตํ ปุน;  
  
สกสญฺญาย ภิกฺขุสฺส, ตสฺส นิสฺสคฺคิยํ สิยาฯ  
</li>
  
<li>
เอกาเยว ปนาปตฺติ, เอกมจฺฉินฺทโต สิยา;  
  
พหูนิ เอกพทฺธานิ, อจฺฉินฺทนฺตสฺส วา ตถาฯ  
</li>
  
<li>
วิสุํ ฐิตานิ เอเกก-มาหราปยโต ปน;  
  
วตฺถานํ คณนายสฺส, อาปตฺติคณนา สิยาฯ  
</li>
  
<li>
‘‘มยา ทินฺนานิ สพฺพานิ, อาหรา’’ติ จ ภาสโต;  
  
เอเกน วจเนเนว, โหนฺติ อาปตฺติโย พหูฯ  
</li>
  
<li>
อาณาเปติ สเจ อญฺญํ, ภิกฺขุํ คณฺหาติ จีวรํ;  
  
พหูนิ คณฺหตาณโตฺต, เอกํ ปาจิตฺติยํ สิยาฯ  
</li>
  
<li>
‘‘มยา ทินฺนานิ สพฺพานิ, คณฺหา’’ติ วทโต ปน;  
  
เอกายสฺส จ วาจาย, โหนฺติ อาปตฺติโย พหูฯ  
</li>
  
<li>
‘‘สงฺฆาฎิมุตฺตราสงฺคํ, คณฺห คณฺหา’’ติ ภาสโต;  
  
โหติ วาจาย วาจาย, อาณาเปนฺตสฺส ทุกฺกฎํฯ  
</li>
  
<li>
วิกปฺปนุปคํ กิญฺจิ, ฐเปตฺวา ปจฺฉิมํ ปรํ;  
  
อญฺญํ ปน ปริกฺขารํ, ฉินฺทาเปนฺตสฺส ทุกฺกฎํฯ  
</li>
  
<li>
ฐเปตฺวา  
อุปสมฺปนฺนํ, อเญฺญสํ จีวราทิกํ;  
  
อจฺฉินฺทโตปิ ภิกฺขุสฺส, โหติ อาปตฺติ ทุกฺกฎํฯ  
</li>
  
<li>
เอวํ อนุปสมฺปเนฺน, อุปสมฺปนฺนสญฺญิโน;  
  
ตตฺถ เวมติกสฺสาปิ, อจฺฉินฺทนฺตสฺส ทุกฺกฎํฯ  
</li>
  
<li>
โส  
วา เทติ สเจ ตุโฎฺฐ, ทุโฎฺฐ วิสฺสาสเมว วา;  
  
คณฺหโตปิ อนาปตฺติ, ตถา อุมฺมตฺตกาทิโนฯ  
</li>
  
<li>
อทินฺนาทานตุลฺยาว, สมุฎฺฐานาทโย นยา;  
  
อญฺญตฺร เวทนาเยตฺถ, โหติ สา ทุกฺขเวทนาฯ  
</li>
  
จีวรจฺฉินฺทนกถาฯ  
</li>
  
<li>
วิญฺญาเปตฺวา สเจ สุตฺตํ, ฉพฺพิธํ สานุโลมิกํ;  
  
จีวรํ ตนฺตวาเยหิ, วายาเปติ น วฎฺฎติฯ  
</li>
  
<li>
สามํ วิญฺญาปิตํ สุตฺตํ, อกปฺปิยมุทีริตํ;  
  
ตนฺตวาโยปิ วิญฺญโตฺต, ตถา อญฺญาตกาทิโกฯ  
</li>
  
<li>
วิญฺญตฺตตนฺตวาเยน, สุเตฺตนากปฺปิเยน จ;  
  
จีวรํ วายาเปนฺตสฺส, นิสฺสคฺคิยมุทีริตํฯ  
</li>
  
<li>
วิทตฺถิมเตฺต ทีเฆน, หตฺถมเตฺต ติรียโต;  
  
วีเต นิสฺสคฺคิยํ วุตฺตํ, ผลเก ผลเกปิ จฯ  
</li>
  
<li>
เตเนว กปฺปิยํ สุตฺตํ, วายาเปนฺตสฺส ทุกฺกฎํ;  
  
ตเถว ตนฺตวาเยน, กปฺปิเยน อกปฺปิยํฯ  
</li>
  
<li>
เอกนฺตริกโต วาปิ, ทีฆโต วา ติรียโต;  
  
กปฺปิยากปฺปิเยเหว, วีเต สุเตฺตหิ ทุกฺกฎํฯ  
</li>
  
<li>
กปฺปิยากปฺปิเยเหว, ตนฺตวาเยหิ เว กเต;  
  
กปฺปิยากปฺปิยํ สุตฺตํ, มิเสฺสตฺวา ตสฺส ทุกฺกฎํฯ  
</li>
  
<li>
สเจ อกปฺปิยํ สุตฺตํ, วาเรเนว วินนฺติ เต;  
  
ทเสฺสตฺวาว ปริเจฺฉทํ, อกปฺปิยวิเต ปนฯ  
</li>
  
<li>
ปาจิตฺติยํ ปมาณสฺมิํ, ตทูเน ทุกฺกฎํ สิยา;  
  
อิตเรน วิเต วเตฺถ, อุภยเตฺถว ทุกฺกฎํฯ  
</li>
  
<li>
เทฺวปิ  
  
เวมํ คเหตฺวา วา, เอกโต วา วินนฺติ เจ;  
  
ผลเก ผลเก ตสฺส, ทุกฺกฎํ ปริทีปิตํฯ  
</li>
  
<li>
เอเตเนว อุปาเยน, เภเท สพฺพตฺถ สาธุกํ;  
  
อาปตฺติเภโท วิเญฺญโยฺย, วิญฺญุนา วินยญฺญุนาฯ  
</li>
  
<li>
กปฺปิโย ตนฺตวาโยปิ, สเจ สุตฺตมฺปิ กปฺปิยํ;  
  
จีวรํ วายาเปนฺตสฺส, อนาปตฺติ ปกาสิตาฯ  
</li>
  
<li>
อนาปตฺติ ปริสฺสาเว, อาโยเค อํสพทฺธเก;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
สุตฺตวิญฺญตฺติกถาฯ  
</li>
  
<li>
อปฺปวาริตญาตีนํ, ตนฺตวาเย สเมจฺจ เจ;  
  
วิกปฺปํ จีวเร ภิกฺขุ, อาปชฺชติ น วฎฺฎติฯ  
</li>
  
<li>
ทีฆายตปฺปิตตฺถาย, สุตฺตวฑฺฒนเก กเต;  
  
ภิกฺขุ นิสฺสคฺคิยาปตฺติํ, อาปชฺชติ น สํสโยฯ  
</li>
  
<li>
ภิกฺขุโน ญาตกาทีนํ, ตนฺตวาเยสุ อตฺตโน;  
  
ธเนนญฺญสฺส จตฺถาย, อนาปตฺติํ วินิทฺทิเสฯ  
</li>
  
<li>
วายาเปนฺตสฺส อปฺปคฺฆํ, มหคฺฆํ กตฺตุกามิโน;  
  
ตถา อุมฺมตฺตกาทีนํ, เสสํ วุตฺตมนนฺตเรฯ  
</li>
  
เปสการกถาฯ  
</li>
  
<li>
วสฺสํวุเฎฺฐ ยมุทฺทิสฺส, ภิกฺขู ทียติ จีวรํ;  
  
ปวารณาย ปุเพฺพว, ตํ โหตเจฺจกจีวรํฯ  
</li>
  
<li>
ปุเร ปวารณาเยว, ภาเชตฺวา ยทิ คยฺหติ;  
  
วสฺสเจฺฉโท น กาตโพฺพ, สงฺฆิกํ ตํ กโรติ เจฯ  
</li>
  
<li>
อนาปตฺติ  
อธิเฎฺฐติ, อโนฺตสมยเมว ตํ;  
  
วิสฺสเชฺชติ วิกเปฺปติ, วินสฺสติ จ ฑยฺหติฯ  
</li>
  
<li>
ตสฺสจฺจายิกวตฺถสฺส, กถิเน ตุ อนตฺถเต;  
  
ปริหาเรกมาโสว, ทสาหปรโม มโตฯ  
</li>
  
<li>
อตฺถเต  
กถิเน ตสฺส, ปญฺจ มาสา ปกาสิตา;  
  
ปริหาโร มุนิเนฺทน, ทสาหปรมา ปนฯ  
</li>
  
<li>
สมุฎฺฐานาทโย สเพฺพ, กถิเนน สมา มตา;  
  
ปฐเมนากฺริยาจิตฺตํ, ติจิตฺตญฺจ ติเวทนํฯ  
</li>
  
อเจฺจกจีวรกถาฯ  
</li>
  
<li>
วสิตฺวา ปน เจ ภิกฺขุ, ปุพฺพกตฺติกปุณฺณมํ;  
  
ฐเปตฺวา จีวรํ คาเม, ปจฺจเย สติ ตาทิเสฯ  
</li>
  
<li>
ฉารตฺตปรมํ เตน, วสิตพฺพํ วินา ตโต;  
  
อุตฺตริํ วสโต โทโส, วินา สงฺฆสฺส สมฺมุติํฯ  
</li>
  
<li>
กตฺติเกเยว มาสสฺมิํ, ปฐมาย ปวาริโต;  
  
ปจฺฉิเมน ปมาเณน, ยุเตฺต สาสงฺกสมฺมเตฯ  
</li>
  
<li>
เสนาสเน วสโนฺตว, ฐเปตุํ เอกจีวรํ;  
  
จตุรงฺคสมาโยเค, ลภตีติ ปกาสิโตฯ  
</li>
  
<li>
ยํ คามํ โคจรํ กตฺวา, ภิกฺขุ อารญฺญเก วเส;  
  
ตสฺมิํ คาเม ฐเปตุํ ตํ, มาสเมกํ ตุ วฎฺฎติฯ  
</li>
  
<li>
อญฺญเตฺถว วสนฺตสฺส, ฉารตฺตปรมํ มตํ;  
  
อยมสฺส อธิปฺปาโย, ปฎิจฺฉโนฺน ปกาสิโตฯ  
</li>
  
<li>
เสนาสนมถาคนฺตฺวา, สตฺตมํ อรุณํ ปน;  
  
อุฎฺฐาเปตุํ วิทูรตฺตา, อสโกฺกนฺตสฺส ภิกฺขุโนฯ  
</li>
  
<li>
คามสีมมฺปิ  
วา คนฺตฺวา, วสิตฺวา ยตฺถ กตฺถจิ;  
  
จีวรสฺส ปวตฺติํ โส, ญตฺวา คจฺฉติ วฎฺฎติฯ  
</li>
  
<li>
เอวญฺจาปิ อสโกฺกโนฺต, ญตฺวา ตเตฺถว ปณฺฑิโต;  
  
ขิปฺปํ ปจฺจุทฺธเร ฐาเน, อติเรเก หิ ติฎฺฐติฯ  
</li>
  
<li>
วิสฺสเชฺชติ อนาปตฺติ, วินสฺสติ จ ฑยฺหติ;  
  
อจฺฉินฺทเน จ วิสฺสาเส, ภิกฺขุสมฺมุติยาปิ วาฯ  
</li>
  
<li>
สมุฎฺฐานาทโย  
สเพฺพ, กถิเนน สมา มตา;  
  
ทุติเยน, มุนิเนฺทน, เตน สาสงฺกสมฺมเตฯ  
</li>
  
สาสงฺกกถาฯ  
</li>
  
<li>
ชานํ ปริณตํ ลาภํ, ภิกฺขุสงฺฆสฺส โย ปน;  
  
อตฺตโน ปริณาเมยฺย, ตสฺส นิสฺสคฺคิยํ สิยาฯ  
</li>
  
<li>
สเจ ‘‘อญฺญสฺส เทหี’’ติ, ปริณาเมติ ภิกฺขุโน;  
  
สุทฺธิกํ สุทฺธจิเตฺตน, ปาจิตฺติยมุทีริตํฯ  
</li>
  
<li>
จีวรํ วา ปรเสฺสก-เมกํ วา ปน อตฺตโน;  
  
ปริณาเมยฺย เจ สทฺธิํ, เทฺว ปาจิตฺติโย สิยุํฯ  
</li>
  
<li>
สงฺฆสฺส ปน ยํ ทินฺนํ, ตํ คเหตุํ น วฎฺฎติ;  
  
สงฺฆเสฺสว ปทาตโพฺพ, อเทนฺตสฺส ปราชโยฯ  
</li>
  
<li>
เจติยสฺส จ สงฺฆสฺส, ปุคฺคลสฺสปิ วา ปน;  
  
อญฺญสฺส โปณมญฺญสฺส, ปริณาเมยฺย ทุกฺกฎํฯ  
</li>
  
<li>
โย ปนนฺตมโส ภิกฺขุ, สุนขสฺสปิ โอณตํ;  
  
สุนขสฺส ปนญฺญสฺส, ปริณาเมยฺย ทุกฺกฎํฯ  
</li>
  
<li>
อิทญฺหิ  
ติสมุฎฺฐานํ, กฺริยํ สญฺญาวิโมกฺขกํ;  
  
กายกมฺมํ วจีกมฺมํ, ติจิตฺตญฺจ ติเวทนํฯ  
</li>
  
ปริณตกถาฯ  
</li>
  
ปตฺตวโคฺค ตติโยฯ  
</li>
  
<li>
เตเนกวตฺถุคฺคตรงฺคมาลํ;  
  
สีลนฺตมาปตฺติวิปตฺติคาหํ;  
  
ตรนฺติ ปญฺญตฺติมหาสมุทฺทํ;  
  
วินิจฺฉยํ เย ปนิมํ ตรนฺติฯ  
</li>
  
อิติ วินยวินิจฺฉเย นิสฺสคฺคิยกถา นิฎฺฐิตาฯ  
</li>
  
<h2>ปาจิตฺติยกถา</h2>
</ol>
<ol>
<li>
สมฺปชานมุสาวาเท  
, ปาจิตฺติยมุทีริตํ;  
  
ทวา รวา ภณนฺตสฺส, น โทสุมฺมตฺตกาทิโนฯ  
</li>
  
<li>
อญฺญตฺถาปตฺติโย ปญฺจ, มุสาวาทสฺส การณา;  
  
สมุฎฺฐานาทโย สเพฺพ, อทินฺนาทานตุลฺยกาฯ  
</li>
  
สมฺปชานมุสาวาทกถาฯ  
</li>
  
<li>
ชาติอาทีสุ วุเตฺตสุ, ทสสฺวโกฺกสวตฺถุสุ;  
  
ภูเตน วา อภูเตน, เยน เกนจิ วตฺถุนาฯ  
</li>
  
<li>
ยาย กายจิ ภาสาย, หตฺถมุทฺทาย วา ปน;  
  
ปาราชิกมนาปนฺนํ, ภิกฺขุมาปนฺนเมว วาฯ  
</li>
  
<li>
อญฺญตฺรญฺญาปเทเสน, โอมสนฺตสฺส ภิกฺขุโน;  
  
ตตฺถ ปาจิตฺติยาปตฺติ, สมฺพุเทฺธน ปกาสิตาฯ  
</li>
  
<li>
เตเหวญฺญาปเทเสน  
, ปาฬิมุตฺตปเทหิปิ;  
  
สพฺพตฺถานุปสมฺปนฺนํ, อโกฺกสนฺตสฺส ทุกฺกฎํฯ  
</li>
  
<li>
อนโกฺกสิตุกามสฺส, เกวลํ ทวกมฺยตา;  
  
วทโต ปน สพฺพตฺถ, ทุพฺภาสิตมุทีริตํฯ  
</li>
  
<li>
ปวิฎฺฐานุปสมฺปนฺน-ฎฺฐาเน อิธ จ ภิกฺขุนี;  
  
อนาปตฺติ ปุรกฺขตฺวา, อตฺถธมฺมานุสาสนิํฯ  
</li>
  
<li>
วทโต ปน ภิกฺขุสฺส, สมุฎฺฐานาทโย นยา;  
  
อนนฺตรสมา วุตฺตา, ทุกฺขา โหเตตฺถ เวทนาฯ  
</li>
  
โอมสวาทกถาฯ  
</li>
  
<li>
อาปตฺติ ภิกฺขุเปสุเญฺญ, ทุวิธาการโต สิยา;  
  
อตฺตโน ปิยกามสฺส, ปรเภทตฺถิโนปิ วาฯ  
</li>
  
<li>
อโกฺกสนฺตสฺส ปริยาย-ปาฬิมุตฺตนเยหิ จ;  
  
วจนสฺสุปสํหาเร, โหติ อาปตฺติ ทุกฺกฎํฯ  
</li>
  
<li>
ตถา  
อนุปสมฺปนฺน-อโกฺกสํ หรโตปิ จ;  
  
ฐิตา อนุปสมฺปนฺน-ฎฺฐาเน อิธ จ ภิกฺขุนีฯ  
</li>
  
<li>
น เจว ปิยกามสฺส, น จ เภทตฺถิโนปิ วา;  
  
ปาปานํ ครหตฺถาย, วทนฺตสฺส จ ภิกฺขุโนฯ  
</li>
  
<li>
ตถา อุมฺมตฺตกาทีนํ, อนาปตฺตีติ ทีปิตา;  
  
สมุฎฺฐานาทโย สเพฺพ, อทินฺนาทานสาทิสาฯ  
</li>
  
เปสุญฺญกถาฯ  
</li>
  
<li>
ฐเปตฺวา ภิกฺขุนิํ ภิกฺขุํ, อเญฺญน ปิฎกตฺตยํ;  
  
ธมฺมํ สห ภณนฺตสฺส, ตสฺส ปาจิตฺติยํ สิยาฯ  
</li>
  
<li>
ราโชวาทาทโย  
วุตฺตา,  
มหาปจฺจริยา  
ทิสุ;  
  
อนารุเฬฺหสุ สงฺคีติํ, อาปตฺติชนกาติ หิฯ  
</li>
  
<li>
ทุกฺกฎํ โหติ ภิกฺขุสฺมิํ, ตถา ภิกฺขุนิยาปิ จ;  
  
ภิกฺขุสฺสานุปสมฺปนฺน-สญฺญิโน วิมติสฺส วาฯ  
</li>
  
<li>
เอกโต อุทฺทิสาเปติ, สชฺฌายํ วา กโรติ โย;  
  
ภณนฺตํ ปคุณํ คนฺถํ, โอปาเตติ จ โย ปนฯ  
</li>
  
<li>
ตสฺส จานุปสมฺปนฺน-สนฺติเก คณฺหโตปิ จ;  
  
อุเทฺทสํ ตุ อนาปตฺติ, ภณเน เตน เอกโตฯ  
</li>
  
<li>
วาจโต จ สมุฎฺฐาติ, วาจาจิตฺตทฺวยาปิ จ;  
  
สมุฎฺฐานมิทํ วุตฺตํ, ปทโสธมฺมสญฺญิตํฯ  
</li>
  
ปทโสธมฺมกถาฯ  
</li>
  
<li>
สพฺพจฺฉนฺนปริจฺฉเนฺน, นิปเชฺชยฺย สเจ ปน;  
  
เยภุเยฺยน ปริจฺฉเนฺน, ฉเนฺน เสนาสเนปิ วาฯ  
</li>
  
<li>
ติสฺสนฺนํ ปน รตฺตีนํ, อุทฺธํ โย ปน รตฺติยํ;  
  
ฐเปตฺวา ภิกฺขุํ อเญฺญน, ตสฺส ปาจิตฺติยํ สิยาฯ  
</li>
  
<li>
วตฺถุํ ยํ ปน นิทฺทิฎฺฐํ, เมถุนสฺส ปโหนกํ;  
  
อาปตฺยนฺตมโส เตน, ติรจฺฉานคเตนปิฯ  
</li>
  
<li>
นิปเนฺน  
อุปสมฺปเนฺน, อิตโร เจ นิปชฺชติ;  
  
อิตรสฺมิํ นิปเนฺน วา, สเจ ภิกฺขุ นิปชฺชติฯ  
</li>
  
<li>
อุภินฺนํ อุฎฺฐหิตฺวา วา, นิปชฺชนปโยคโต;  
  
อาปตฺตานุปสมฺปนฺน-คณนายปิ วา สิยาฯ  
</li>
  
<li>
สเจ ปิธาย วา คพฺภํ, นิปชฺชติปิธาย วา;  
  
อาปตฺตตฺถงฺคเต สูริเย, จตุตฺถทิวเส สิยาฯ  
</li>
  
<li>
ทิยฑฺฒหตฺถุเพฺพเธน  
, ปาการจยนาทินา;  
  
ปริกฺขิตฺตมฺปิ ตํ สพฺพํ, ปริกฺขิตฺตนฺติ วุจฺจติฯ  
</li>
  
<li>
ภิกฺขุสฺสนฺตมโส ทุสฺส-กุฎิยํ วสโตปิ จ;  
  
สหเสยฺยาย อาปตฺติ, โหตีติ ปริทีปิโตฯ  
</li>
  
<li>
สพฺพจฺฉนฺนปริจฺฉนฺน-เยภุยฺยาทิปฺปเภทโต;  
  
สตฺต ปาจิตฺติยาเนตฺถ, ทฎฺฐพฺพานิ สุพุทฺธินาฯ  
</li>
  
<li>
อฑฺฒจฺฉนฺนปริจฺฉเนฺน, ทุกฺกฎํ ปริทีปิตํ;  
  
สพฺพจูฬปริจฺฉนฺน-ฉนฺนาทีหิปิ ปญฺจธาฯ  
</li>
  
<li>
อนาปตฺติ ทิรตฺตํ วา, ติรตฺตํ วสโต สห;  
  
อรุณสฺส ปุเรเยว, ตติยาย จ รตฺติยาฯ  
</li>
  
<li>
นิกฺขมิตฺวา วสนฺตสฺส, ปุน สทฺธิญฺจ ภิกฺขุโน;  
  
ตถา สพฺพปริจฺฉนฺน-สพฺพจฺฉนฺนาทิเกปิ จฯ  
</li>
  
<li>
เอวํ อนุปสมฺปเนฺน, นิปเนฺนปิ นิสีทโต;  
  
เสสา เอฬกโลเมน, สมุฎฺฐานาทโย สมาฯ  
</li>
  
สหเสยฺยกถาฯ  
</li>
  
<li>
สเจ ตทหุชาตาย, อปิ โย มานุสิตฺถิยา;  
  
สหเสยฺยํ ปกเปฺปยฺย, ตสฺส ปาจิตฺติยํ สิยาฯ  
</li>
  
<li>
ทิสฺสมานกรูปาย, ยกฺขิยา เปติยา สห;  
  
รตฺติยํ โย นิปเชฺชยฺย, เทวิยา ปณฺฑเกน วาฯ  
</li>
  
<li>
เมถุนวตฺถุภูตาย, ติรจฺฉานคติตฺถิยา;  
  
วตฺถูนํ คณนายสฺส, โหติ อาปตฺติ ทุกฺกฎํฯ  
</li>
  
<li>
อิเธกทิวเสเนว  
, อาปตฺติ ปริทีปิตา;  
  
เสโส อนนฺตเร วุตฺต-สทิโสว วินิจฺฉโยฯ  
</li>
  
ทุติยสหเสยฺยกถาฯ  
</li>
  
<li>
อุทฺธํ  
ฉปฺปญฺจวาจาหิ, วิญฺญุํ ปุริสวิคฺคหํ;  
  
วินา ธมฺมํ ภณนฺตสฺส, โหติ ปาจิตฺติ อิตฺถิยาฯ  
</li>
  
<li>
คาถาปาโท ปเนโกว, เอกวาจาติ สญฺญิโต;  
  
ปทโสธมฺมํ นิทฺทิฎฺฐํ, ธมฺมมฎฺฐกถมฺปิ วาฯ  
</li>
  
<li>
ฉนฺนํ อุปริ วาจานํ, ปทาทีนํ วสา ปน;  
  
เทเสนฺตสฺส สิยาปตฺติ, ปทาทิคณนาย จฯ  
</li>
  
<li>
นิมฺมินิตฺวา ฐิเตนาปิ, สทฺธิํ ปุริสวิคฺคหํ;  
  
ยเกฺขนปิ จ เปเตน, ติรจฺฉานคเตนปิฯ  
</li>
  
<li>
ฐิตสฺส มาตุคามสฺส, ธมฺมํ โย ปน ภาสติ;  
  
ฉนฺนํ อุปริ วาจานํ, ตสฺส ปาจิตฺติยํ สิยาฯ  
</li>
  
<li>
ปุริเส อิตฺถิสญฺญิสฺส, วิมติสฺส จ ปณฺฑเก;  
  
อุตฺตริ ฉหิ วาจาหิ, วทโต โหติ ทุกฺกฎํฯ  
</li>
  
<li>
อิตฺถิรูปํ คเหตฺวาน, ฐิตานํ ภาสโตปิ จ;  
  
ทุกฺกฎํ ยกฺขิเปตีนํ, ติรจฺฉานคติตฺถิยาฯ  
</li>
  
<li>
ปุริเส สติ วิญฺญุสฺมิํ, สยํ อุฎฺฐาย วา ปุน;  
  
เทเสนฺตสฺส นิสีทิตฺวา, มาตุคามสฺส วา ตถาฯ  
</li>
  
<li>
อญฺญิสฺสา ปุน อญฺญิสฺสา, อิตฺถิยา ภณโตปิ จ;  
  
ฉหิ ปญฺจหิ วาจาหิ, อนาปตฺติ ปกาสิตาฯ  
</li>
  
<li>
ปทโสธมฺมตุลฺยาว, สมุฎฺฐานาทโย มตา;  
  
อยเมว วิเสโสติ, กฺริยากฺริยมิทํ ปนฯ  
</li>
  
ธมฺมเทสนากถาฯ  
</li>
  
<li>
มหคฺคตํ ปณีตํ วา, อาโรเจนฺตสฺส ภิกฺขุโน;  
  
ฐเปตฺวา ภิกฺขุนิํ ภิกฺขุํ, ภูเต ปาจิตฺติยํ สิยาฯ  
</li>
  
<li>
โน  
  
เจ ชานาติ โส วุตฺตํ, อาโรเจนฺตสฺส ภิกฺขุโน;  
  
ปริยายวจเน จสฺส, โหติ อาปตฺติ ทุกฺกฎํฯ  
</li>
  
<li>
อนาปตฺติ ตถารูเป, การเณ สติ ภาสโต;  
  
สพฺพสฺสปิ จ สีลาทิํ, วทโต อาทิกมฺมิโนฯ  
</li>
  
<li>
อุมฺมตฺตกปทํ เอตฺถ, น วุตฺตํ ตทสมฺภวา;  
  
ภูตาโรจนกํ นาม, สมุฎฺฐานมิทํ มตํฯ  
</li>
  
<li>
กายโต วาจโต กาย-วาจโต จ ติธา สิยา;  
  
กุสลาพฺยากเตเหว, ทฺวิจิตฺตญฺจ ทฺวิเวทนํฯ  
</li>
  
ภูตาโรจนกถาฯ  
</li>
  
<li>
อาปตฺติํ ปน ทุฎฺฐุลฺลํ, อาโรเจนฺตสฺส ภิกฺขุโน;  
  
อาปตฺตานุปสมฺปเนฺน, ฐเปตฺวา ภิกฺขุสมฺมุติํฯ  
</li>
  
<li>
สงฺฆาทิเสสมาปโนฺน, โมเจตฺวา อสุจิํ อยํ;  
  
ฆเฎตฺวา วตฺถุนาปตฺติํ, วทนฺตเสฺสว วชฺชตาฯ  
</li>
  
<li>
อิธ สงฺฆาทิเสสาว, ทุฎฺฐุลฺลาปตฺติโย มตา;  
  
ตสฺมา สุทฺธสฺส ทุฎฺฐุลฺลํ, วทํ ปาจิตฺติยํ ผุเสฯ  
</li>
  
<li>
อทุฎฺฐุลฺลาย ทุฎฺฐุลฺล-สญฺญิโน วิมติสฺส วา;  
  
อาปตฺติโยปิ วา เสสา, อาโรเจนฺตสฺส ทุกฺกฎํฯ  
</li>
  
<li>
ตถา อนุปสมฺปเนฺน, ทุฎฺฐุลฺลํ ปญฺจธา มตํ;  
  
อชฺฌาจารมทุฎฺฐุลฺลํ, อาโรเจตุํ น วฎฺฎติฯ  
</li>
  
<li>
วตฺถุํ วา ปน อาปตฺติํ, อาโรเจนฺตสฺส เกวลํ;  
  
อนาปตฺตีติ ญาตพฺพํ, ภิกฺขุสมฺมุติยา ตถาฯ  
</li>
  
<li>
เอวมุมฺมตฺตกาทีนํ, สมุฎฺฐานาทโย นยา;  
  
อทินฺนาทานตุลฺยาว, เวทนา ทุกฺขเวทนาฯ  
</li>
  
ทุฎฺฐุลฺลาโรจนกถาฯ  
</li>
  
<li>
ขเณยฺย  
วา ขณาเปยฺย, ปถวิํ โย อกปฺปิยํ;  
  
เภทาเปยฺย จ ภิเนฺทยฺย, ตสฺส ปาจิตฺติยํ สิยาฯ  
</li>
  
<li>
สยเมว  
ขณนฺตสฺส, ปถวิํ ปน ภิกฺขุโน;  
  
ปหารสฺมิํ ปหารสฺมิํ, ปาจิตฺติยมุทีริตํฯ  
</li>
  
<li>
อาณาเปนฺตสฺส เอกาว, ทิวสํ ขณโตปิ จ;  
  
ปุนปฺปุนาณาเปนฺตสฺส, วาจโต วาจโต สิยาฯ  
</li>
  
<li>
‘‘ขณ โปกฺขรณิํ วาปิํ, อาวาฎํ ขณ กูปกํ’’;  
  
อิเจฺจวํ ตุ วทนฺตสฺส, โกจิ โทโส น วิชฺชติฯ  
</li>
  
<li>
‘‘อิมํ ขณ จ โอกาสํ, อิธ โปกฺขรณิํ ขณ;  
  
อิมสฺมิํ ขณ โอกาเส’’, วตฺตุเมวํ น วฎฺฎติฯ  
</li>
  
<li>
‘‘กนฺทํ ขณ กุรุนฺทํ วา, ถูณํ ขณ จ ขาณุกํ;  
  
มูลํ ขณ จ ตาลํ วา’’, เอวํ วทติ วฎฺฎติฯ  
</li>
  
<li>
‘‘อิมํ มูลํ อิมํ วลฺลิํ, อิมํ ตาลํ อิมํ นฬํ;  
  
ขณา’’ติ นิยเมตฺวาน, วตฺตุํ ปน น วฎฺฎติฯ  
</li>
  
<li>
อุสฺสิญฺจิตุํ สเจ สกฺกา, ฆเฎหิ ตนุกทฺทโม;  
  
ภิกฺขุนา อปเนตโพฺพ, พหลํ น จ วฎฺฎติฯ  
</li>
  
<li>
ภิชฺชิตฺวา นทิยาทีนํ, ปติตํ โตยสนฺติเก;  
  
ตฎํ วฎฺฐํ วิโกเปตุํ, จาตุมาสมฺปิ วฎฺฎติฯ  
</li>
  
<li>
สเจ ปตติ โตยสฺมิํ, เทเว วุเฎฺฐปิ วฎฺฎติ;  
  
จาตุมาสมติกฺกเนฺต, โตเย เทโว หิ วสฺสติฯ  
</li>
  
<li>
ปาสาณปิฎฺฐิยํ โสณฺฑิํ, ขณนฺติ ยทิ ตตฺถ ตุ;  
  
รชํ ปตติ เจ ปุพฺพํ, ปจฺฉา เทโวภิวสฺสติฯ  
</li>
  
<li>
โสเธตุํ ภินฺทิตุํ อโนฺต-จาตุมาสํ ตุ วฎฺฎติ;  
  
จาตุมาสกโต อุทฺธํ, วิโกเปตุํ น วฎฺฎติฯ  
</li>
  
<li>
วารินา  
ปฐมํ ปุเณฺณ, ปจฺฉา ปตติ เจ รชํ;  
  
ตํ วฎฺฎติ วิโกเปตุํ, โตเย เทโว หิ วสฺสติฯ  
</li>
  
<li>
อลฺลียติ ผุสายเนฺต, ปิฎฺฐิปาสาณเก รชํ;  
  
จาตุมาสจฺจเย ตมฺปิ, วิโกเปตุํ น วฎฺฎติฯ  
</li>
  
<li>
สเจ อกตปพฺภาเร, วมฺมิโก ปน อุฎฺฐิโต;  
  
ยถาสุขํ วิโกเปยฺย, จาตุมาสจฺจเยปิ จฯ  
</li>
  
<li>
อโพฺภกาเส  
สเจ วโฎฺฐ, จาตุมาสํ ตุ วฎฺฎติ;  
  
รุเกฺข อุปจิกาทีนํ, มตฺติกายปิ โส นโยฯ  
</li>
  
<li>
มูสิกุกฺกร โคกณฺฎ-คณฺฑุปฺปาทมเลสุปิ;  
  
อยเมว นโย วุโตฺต, อสมฺพเทฺธสุ ภูมิยาฯ  
</li>
  
<li>
เตเหว สทิสา โหนฺติ, กสินงฺคลมตฺติกา;  
  
อจฺฉินฺนา ภูมิสมฺพนฺธา, สา ชาตปถวี สิยาฯ  
</li>
  
<li>
เสนาสนมฺปิ อจฺฉนฺนํ, วินฎฺฐฉทนมฺปิ วา;  
  
จาตุมาสกโต อุทฺธํ, โอวฎฺฐํ น วิโกปเยฯ  
</li>
  
<li>
ตโต ‘‘โคปานสิํ ภิตฺติํ, ถมฺภํ วา ปทรตฺถรํ;  
  
คณฺหิสฺสามี’’ติ สญฺญาย, คเหตุํ ปน วฎฺฎติฯ  
</li>
  
<li>
คณฺหนฺตสฺสิฎฺฐกาทีนิ, สเจ ปตติ มตฺติกา;  
  
อนาปตฺติ สิยาปตฺติ, มตฺติกํ ยทิ คณฺหติฯ  
</li>
  
<li>
อติโนฺต มตฺติกาปุโญฺช, อโนฺตเคเห สเจ สิยา;  
  
อโนวโฎฺฐ จ ภิกฺขูนํ, สพฺพทา โหติ กปฺปิโยฯ  
</li>
  
<li>
วุเฎฺฐ ปุน จ เคหสฺมิํ, เคหํ ฉาเทนฺติ ตํ สเจ;  
  
จาตุมาสจฺจเย สโพฺพ, ติโนฺต โหติ อกปฺปิโยฯ  
</li>
  
<li>
ยตฺตกํ ตตฺถ ตินฺตํ ตุ, ตตฺตกํ โหตฺยกปฺปิยํ;  
  
อตินฺตํ ตตฺถ ยํ ยํ ตุ, ตํ ตํ โหติ หิ กปฺปิยํฯ  
</li>
  
<li>
เตมิโต  
วารินา โส เจ, เอกาพโทฺธว ภูมิยา;  
  
ปถวี เจว สา ชาตา, น วฎฺฎติ ตโต ปรํฯ  
</li>
  
<li>
อโพฺภกาเส จ ปากาโร, โอวโฎฺฐ มตฺติกามโย;  
  
จาตุมาสจฺจเย ‘‘ชาตา, ปถวี’’ติ ปวุจฺจติฯ  
</li>
  
<li>
ตตฺถ ลคฺคํ รชํ สณฺหํ, อฆํสโนฺตว มตฺตโส;  
  
ฉุปิตฺวา อลฺลหเตฺถน, สเจ คณฺหาติ วฎฺฎติฯ  
</li>
  
<li>
สเจ อิฎฺฐกปากาโร, เยภุยฺยกถเล ปน;  
  
ฐาเน ติฎฺฐติ โส ตสฺมา, วิโกเปยฺย ยถาสุขํฯ  
</li>
  
<li>
อโพฺภกาเส ฐิตํ ถมฺภํ, จาเลตฺวา ปนิโต จิโต;  
  
ปถวิํ ตุ วิโกเปตฺวา, คเหตุํ น จ วฎฺฎติฯ  
</li>
  
<li>
อญฺญมฺปิ  
สุกฺขรุกฺขํ วา, ขาณุกํ วาปิ คณฺหโต;  
  
อยเมว นโย โทโส, อุชุมุทฺธรโต น จฯ  
</li>
  
<li>
ปาสาณํ ยทิ วา รุกฺขํ, อุจฺจาเลตฺวา ปวฎฺฎติ;  
  
น โทโส สุทฺธจิตฺตสฺส, สเจ ปถวิ ภิชฺชติฯ  
</li>
  
<li>
ผาเลนฺตานมฺปิ ทารูนิ, สาขาทีนิ จ กฑฺฒโต;  
  
อยเมว นโย วุโตฺต, ภูมิยํ สุทฺธเจตโสฯ  
</li>
  
<li>
กณฺฎกํ สูจิมฎฺฐิํ วา, ขิลํ วา ภูมิยํ ปน;  
  
อาโกเฎตุํ ปเวเสตุํ, ภิกฺขุโน น จ วฎฺฎติฯ  
</li>
  
<li>
‘‘อหํ ปสฺสาวธาราย, ภินฺทิสฺสามี’’ติ เมทินิํ;  
  
ภิกฺขุสฺส ปน ปสฺสาว-เมวํ กาตุํ น วฎฺฎติฯ  
</li>
  
<li>
อนาปตฺติ กโรนฺตสฺส, สเจ ภิชฺชติ เมทินี;  
  
สมชฺชโต สมํ กาตุํ, ฆํสิตุํ น จ วฎฺฎติฯ  
</li>
  
<li>
ปาทงฺคุเฎฺฐน วา ภูมิํ, ลิขิตุมฺปิ น วฎฺฎติ;  
  
ภินฺทเนฺตน จ ปาเทหิ, ตถา จงฺกมิตุมฺปิ วาฯ  
</li>
  
<li>
ปถวิํ อลฺลหเตฺถน, ฉุปิตฺวา สุขุมํ รชํ;  
  
อฆํสโนฺต คเหตฺวา เจ, หตฺถํ โธวติ วฎฺฎติฯ  
</li>
  
<li>
สยํ  
ทหติ เจ ภูมิํ, ทหาเปติ ปเรหิ วา;  
  
อาปตฺตนฺตมโส ปตฺตํ, ทหนฺตสฺสาปิ ภิกฺขุโนฯ  
</li>
  
<li>
ฐาเนสุ ยตฺตเกสฺวคฺคิํ, เทติ ทาเปติ วา ปน;  
  
ตตฺตกาเนว ภิกฺขุสฺส, โหนฺติ ปาจิตฺติยานิปิฯ  
</li>
  
<li>
ฐเปตุํ ภิกฺขุโน อคฺคิํ, ภูมิยํ น จ วฎฺฎติ;  
  
กปาเล ปตฺตปจเน, ฐเปตุํ ปน วฎฺฎติฯ  
</li>
  
<li>
อคฺคิํ อุปริ ทารูนํ, ฐเปตุํ น จ วฎฺฎติ;  
  
ทหโนฺต ตานิ คนฺตฺวา โส, ภูมิํ ทหติ เจ ปนฯ  
</li>
  
<li>
เอเสว จ นโย วุโตฺต, อิฎฺฐกาวาสกาทิสุ;  
  
ฐเปตุํ อิฎฺฐกาทีนํ, มตฺถเกเสฺวว วฎฺฎติฯ  
</li>
  
<li>
กสฺมา ปนาติ เจ? เตส-มนุปาทานภาวโต;  
  
ขาณุเก สุกฺขรุเกฺข วา, อคฺคิํ ทาตุํ น วฎฺฎติฯ  
</li>
  
<li>
อนาปตฺติ  
ติณุกฺกํ ตุ, คเหตฺวา ปน คจฺฉโต;  
  
ฑยฺหมาเน ตุ หตฺถสฺมิํ, สเจ ปาเตติ ภูมิยํฯ  
</li>
  
<li>
ปุน ตํ ปติตฎฺฐาเน, ทตฺวา ตสฺส ปนินฺธนํ;  
  
อคฺคิํ วฎฺฎติ กาตุนฺติ,  
มหาปจฺจริยํ  
รุตํฯ  
</li>
  
<li>
ตสฺสาปถวิยํเยว, ปถวีติ จ สญฺญิโน;  
  
วิมติสฺสุภยตฺถาปิ, ทุกฺกฎํ ปริยาปุตํฯ  
</li>
  
<li>
อนาปตฺติ ‘‘อิมํ ชาน, อิมมาหร เทหิ’’ติ;  
  
วทนฺตสฺส, สจิตฺตญฺจ, ติสมุฎฺฐานเมว จฯ  
</li>
  
ปถวีขณนกถาฯ  
</li>
  
มุสาวาทวโคฺค ปฐโมฯ  
</li>
  
<li>
ภวนฺตสฺส  
จ ภูตสฺส, ภูตคามสฺส ภิกฺขุโน;  
  
ปาตพฺยตานิมิตฺตํ ตุ, ปาจิตฺติยมุทีริตํฯ  
</li>
  
<li>
อุทกโฎฺฐ ถลโฎฺฐติ, ทุวิโธ โหติ โส ปน;  
  
ติลพีชาทิโก ตตฺถ, สปโณฺณปิ อปณฺณโกฯ  
</li>
  
<li>
อุทกโฎฺฐติ วิเญฺญโยฺย, สโพฺพ เสวาลชาติโก;  
  
วิโกเปนฺตสฺส ตํ สพฺพํ, ตสฺส ปาจิตฺติยํ สิยาฯ  
</li>
  
<li>
วิยูหิตฺวา ตุ หเตฺถน, นฺหายิตุํ ปน วฎฺฎติ;  
  
โหติ ตสฺส จ สพฺพมฺปิ, ฐานญฺหิ สกลํ ชลํฯ  
</li>
  
<li>
อุทเกน วินา เจจฺจ, ตํ ปนุทฺธริตุํ ชลา;  
  
น จ วฎฺฎติ ภิกฺขุสฺส, ฐานสงฺกมนญฺหิ ตํฯ  
</li>
  
<li>
อุทเกนุกฺขิปิตฺวา ตํ, ปกฺขิปนฺตสฺส วาริสุ;  
  
วฎฺฎตีติ จ นิทฺทิฎฺฐํ, สพฺพอฎฺฐกถาสุปิฯ  
</li>
  
<li>
ชเล วลฺลิติณาทีนิ, อุทฺธรนฺตสฺส โตยโต;  
  
วิโกเปนฺตสฺส วา ตตฺถ, โหติ ปาจิตฺติ ภิกฺขุโนฯ  
</li>
  
<li>
ปเรหุปฺปาฎิตาเนตฺถ, วิโกเปนฺตสฺส ทุกฺกฎํ;  
  
คจฺฉนฺติ หิ ยโต ตานิ, พีชคาเมน สงฺคหํฯ  
</li>
  
<li>
ถลเฎฺฐ  
ฉินฺนรุกฺขานํ, ฐิโต หริตขาณุโก;  
  
อุทฺธํ วฑฺฒนโก ตสฺส, ภูตคาเมน สงฺคโหฯ  
</li>
  
<li>
นาฬิเกราทิกานมฺปิ, ขาณุ อุทฺธํ น วฑฺฒติ;  
  
ตสฺมา ตสฺส กโต โหติ, พีชคาเมน สงฺคโหฯ  
</li>
  
<li>
ตถา กทลิยา ขาณุ, ผลิตาย ปกาสิโต;  
  
อผลิตาย โย ขาณุ, ภูตคาเมน โส มโตฯ  
</li>
  
<li>
ผลิตา กทลี ยาว, นีลปณฺณา จ ตาว สา;  
  
นฬเวฬุติณาทีน-มยเมว วินิจฺฉโยฯ  
</li>
  
<li>
อคฺคโต  
ปน ปฎฺฐาย, ยทายํ เวฬุ สุสฺสติ;  
  
ตทา สงฺคหิโต โหติ, พีชคาเมน นามโสฯ  
</li>
  
<li>
อินฺทสาลาทิรุกฺขานํ, พีชคาเมน สงฺคโห;  
  
ฉินฺทิตฺวา ฐปิตานํ ตุ, วิเญฺญโยฺย วินยญฺญุนาฯ  
</li>
  
<li>
มณฺฑปาทีนมตฺถาย, นิกฺขณนฺติ จ เต สเจ;  
  
นิคฺคเต มูลปณฺณสฺมิํ, ภูตคาเมน สงฺคโหฯ  
</li>
  
<li>
มูลมเตฺตปิ วา เยสํ, ปณฺณมเตฺตปิ วา ปน;  
  
นิคฺคเตปิ กโต เตสํ, พีชคาเมน สงฺคโหฯ  
</li>
  
<li>
สกนฺทา ปน ตาลฎฺฐิ, พีชคาโมติ วุจฺจติ;  
  
ปตฺตวฎฺฎิ ยทา นีลา, นิคฺคจฺฉติ ตทา น จฯ  
</li>
  
<li>
นาฬิเกรตจํ ภิตฺวา, ทนฺตสูจีว องฺกุโร;  
  
นิคฺคจฺฉติ ตทา โสปิ, พีชคาโมติ วุจฺจติฯ  
</li>
  
<li>
มิคสิงฺคสมานาย, สติยา ปตฺตวฎฺฎิยา;  
  
อนิคฺคเตปิ มูลสฺมิํ, ภูตคาโมติ วุจฺจติฯ  
</li>
  
<li>
น โหนฺติ หริตา ยาว, วีหิอาทีนมงฺกุรา;  
  
นิคฺคเตสุปิ ปเณฺณสุ, พีชคาเมน สงฺคโหฯ  
</li>
  
จตฺตาโร ภาณวารา นิฎฺฐิตาฯ  
</li>
  
<li>
อมฺพชมฺพุฎฺฐิกาทีน-เมเสว จ วินิจฺฉโย;  
  
วนฺทากา วาปิ อญฺญํ วา, รุเกฺข ชายติ ยํ ปนฯ  
</li>
  
<li>
รุโกฺขวสฺส  
สิยา ฐานํ, วิโกเปตุํ น วฎฺฎติ;  
  
อมูลวลฺลิอาทีน-มยเมว วินิจฺฉโยฯ  
</li>
  
<li>
ปาการาทีสุ เสวาโล, อคฺคพีชนฺติ วุจฺจติ;  
  
ยาว เทฺว ตีณิ ปตฺตานิ, น สญฺชายนฺติ ตาว โสฯ  
</li>
  
<li>
ปเตฺตสุ ปน ชาเตสุ, วตฺถุ ปาจิตฺติยสฺส โส;  
  
ฆํสิตฺวา ปน ตํ ตสฺมา, อปเนตุํ น วฎฺฎติฯ  
</li>
  
<li>
เสวาเล  
พหิ ปานีย-ฆฎาทีนํ ตุ ทุกฺกฎํ;  
  
อโพฺพหาโรว โส อโนฺต, ปูวาทีสุปิ กณฺณกํฯ  
</li>
  
<li>
ปาสาณททฺทุเสวาล-เสเลยฺยปฺปภุตีนิ จ;  
  
โหนฺติ ทุกฺกฎวตฺถูนิ, อปตฺตานีติ นิทฺทิเสฯ  
</li>
  
<li>
ปุปฺผิตํ ตุ อหิจฺฉตฺตํ, อโพฺพหาริกตํ คตํ;  
  
สเจ ตํ มกุฬํ โหติ, โหติ ทุกฺกฎวตฺถุกํฯ  
</li>
  
<li>
รุเกฺข ตจํ วิโกเปตฺวา, ตถา ปปฺปฎิกมฺปิ จ;  
  
นิยฺยาสมฺปิ ปนลฺลสฺมิํ, คเหตุํ น จ วฎฺฎติฯ  
</li>
  
<li>
นุหิอาทีสุ รุเกฺขสุ, ตาลปณฺณาทิเกสุ วา;  
  
ลิขโต ตตฺถชาเตสุ, ปาจิตฺติยมุทีรเยฯ  
</li>
  
<li>
ปุปฺผํ ปณฺฑุปลาสํ วา, ผลํ วา ปกฺกเมว วา;  
  
ปาเตนฺตสฺส จ จาเลตฺวา, ปาจิตฺติยมุทีริตํฯ  
</li>
  
<li>
นาเมตฺวา ผลินิํ สาขํ, ทาตุํ วฎฺฎติ คณฺหโต;  
  
สยํ ขาทิตุกาโม เจ, ทาตุเมวํ น วฎฺฎติฯ  
</li>
  
<li>
อุกฺขิปิตฺวา ปรํ กญฺจิ, คาหาเปตุมฺปิ วฎฺฎติ;  
  
ปุปฺผานิ โอจินเนฺตสุ, อยเมว วินิจฺฉโยฯ  
</li>
  
<li>
เยสํ รุหติ รุกฺขานํ, สาขา เตสมฺปิ สาขินํ;  
  
กปฺปิยํ ตมกาเรตฺวา, วิโกเปนฺตสฺส ทุกฺกฎํฯ  
</li>
  
<li>
อยเมว นโย อลฺล-สิงฺคิเวราทิเกสุปิ;  
  
ทุกฺกฎํ พีชคาเมสุ, นิทฺทิฎฺฐตฺตา มเหสินาฯ  
</li>
  
<li>
‘‘รุกฺขํ ฉินฺท ลตํ ฉินฺท, กนฺทํ มูลมฺปิ อุทฺธร;  
  
อุปฺปาเฎหี’’ติ วตฺตุมฺปิ, วฎฺฎเตวานิยามโตฯ  
</li>
  
<li>
‘‘อมฺพํ  
ชมฺพุมฺปิ นิมฺพํ วา, ฉินฺท ภินฺทุทฺธรา’’ติ วา;  
  
คเหตฺวา ปน นามมฺปิ, วฎฺฎเตวานิยามโตฯ  
</li>
  
<li>
‘‘อิมํ  
รุกฺขํ อิมํ วลฺลิํ, อิมํ ฉลฺลิํ อิมํ ลตํ;  
  
ฉินฺท ภินฺทา’’ติ วา วตฺตุํ, นิยเมตฺวา น วฎฺฎติฯ  
</li>
  
<li>
ปูเรตฺวา อุจฺฉุขณฺฑานํ, ปจฺฉิโย อาหรนฺติ เจ;  
  
สพฺพเมว กตํ โหติ, เอกสฺมิํ กปฺปิเย กเตฯ  
</li>
  
<li>
เอกโต ปน พทฺธานิ, อุจฺฉุทารูนิ โหนฺติ เจ;  
  
กปฺปิยํ กโรโนฺต ปน, ทารุํ วิชฺฌติ วฎฺฎติฯ  
</li>
  
<li>
วลฺลิยา รชฺชุยา วาปิ, ยาย พทฺธานิ ตานิ หิ;  
  
ภาชเนน สมานตฺตา, ตํ วิชฺฌติ น วฎฺฎติฯ  
</li>
  
<li>
ภตฺตํ มริจปเกฺกหิ, มิเสฺสตฺวา อาหรนฺติ เจ;  
  
เอกสิเตฺถปิ ภตฺตสฺส, สเจ วิชฺฌติ วฎฺฎติฯ  
</li>
  
<li>
อยเมว นโย วุโตฺต, ติลตณฺฑุลกาทิสุ;  
  
เอกาพเทฺธ กปิเตฺถปิ, กฎาเห กปฺปิยํ กเรฯ  
</li>
  
<li>
กฎาหํ ยทิ มุญฺจิตฺวา, อโนฺต จรติ มิญฺชกํ;  
  
ภินฺทาเปตฺวา กปิตฺถํ ตํ, กาเรตพฺพํ ตุ กปฺปิยํฯ  
</li>
  
<li>
อภูตคามพีเชสุ, ภูตคามาทิสญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
อตถาสญฺญิโน ตตฺถ, อสญฺจิจฺจาสติสฺส จ;  
  
อุมฺมตฺตกาทิกานญฺจ, อนาปตฺติ ปกาสิตาฯ  
</li>
  
<li>
อิทญฺจ ติสมุฎฺฐานํ, กฺริยํ สญฺญาวิโมกฺขกํ;  
  
กายกมฺมํ วจีกมฺมํ, ติจิตฺตญฺจ ติเวทนํฯ  
</li>
  
ภูตคามกถาฯ  
</li>
  
<li>
กเต สเงฺฆน กมฺมสฺมิํ, อญฺญวาทวิเหสเก;  
  
ตถา ปุน กโรนฺตสฺส, โหติ ปาจิตฺติยทฺวยํฯ  
</li>
  
<li>
ติกปาจิตฺติยํ  
ธเมฺม, อธเมฺม ติกทุกฺกฎํ;  
  
กเมฺม อโรปิเต เจวํ, วทนฺตสฺส จ ทุกฺกฎํฯ  
</li>
  
<li>
อาปตฺติํ  
วาปิ อาปนฺนํ, อชานนฺตสฺส, ‘‘ภณฺฑนํ;  
  
ภวิสฺสตี’’ติ สญฺญิสฺส, คิลานสฺส น โทสตาฯ  
</li>
  
<li>
อทินฺนาทานตุลฺยาว, สมุฎฺฐานาทโย นยา;  
  
กฺริยากฺริยมิทํ วุตฺตํ, เวทนา ทุกฺขเวทนาฯ  
</li>
  
อญฺญวาทกถาฯ  
</li>
  
<li>
อยสํ กตฺตุกาโมว, สมฺมตสฺส หิ ภิกฺขุโน;  
  
วทโนฺต อุปสมฺปเนฺน, อุชฺฌาเปติ จ ขียติฯ  
</li>
  
<li>
ตสฺมิํ วตฺถุทฺวเย ตสฺส, โหติ ปาจิตฺติยทฺวยํ;  
  
ติกปาจิตฺติยํ ธเมฺม, อธเมฺม ติกทุกฺกฎํฯ  
</li>
  
<li>
อวณฺณํนุปสมฺปนฺน-สนฺติเก ปน ภิกฺขุโน;  
  
อสมฺมตสฺส ภิกฺขุสฺส, ภาสโต ยสฺส กสฺสจิฯ  
</li>
  
<li>
สามเณรสฺส วา วณฺณํ, สมฺมตาสมฺมตสฺสปิ;  
  
วทโต ทุกฺกฎํ โหติ, ยสฺส กสฺสจิ สนฺติเกฯ  
</li>
  
<li>
ฉนฺทาทีนํ วเสเนว, กโรนฺตํ ภณโต ปน;  
  
อนาปตฺติ กฺริยาเสส-มนนฺตรสมํ มตํฯ  
</li>
  
อุชฺฌาปนกถาฯ  
</li>
  
<li>
อโชฺฌกาเส ตุ มญฺจาทิํ, อตฺตโน วา ปรสฺส วา;  
  
อตฺถาย สนฺถราเปตฺวา, สนฺถริตฺวาปิ วา ปนฯ  
</li>
  
<li>
เนวุทฺธเรยฺย สงฺฆสฺส, อุทฺธราเปยฺย วา น ตํ;  
  
ปกฺกมโนฺต สเจ ตสฺส, โหติ ปาจิตฺติ ภิกฺขุโนฯ  
</li>
  
<li>
วสฺสิเก  
จตุโร มาเส, สเจ เทโว น วสฺสติ;  
  
อโชฺฌกาเส ตถา จาปิ, ฐเปตุํ น จ วฎฺฎติฯ  
</li>
  
<li>
ยตฺถ วสฺสติ เหมเนฺต, จตฺตาโร อปเรปิ จ;  
  
ฐเปตุํ ตตฺถ มญฺจาทิํ, อฎฺฐ มาเส น วฎฺฎติฯ  
</li>
  
<li>
กากาทีนํ นิวาสสฺมิํ, รุกฺขมูเล กทาจิปิ;  
  
มญฺจาทิํ ปน สงฺฆสฺส, ฐเปตุํ น จ วฎฺฎติฯ  
</li>
  
<li>
อญฺญสฺสตฺถาย  
ยํ กิญฺจิ, สนฺถตํ ยทิ สงฺฆิกํ;  
  
ยตฺถ กตฺถจิ วา ฐาเน, เยน เกนจิ ภิกฺขุนาฯ  
</li>
  
<li>
ยาว โส น นิสีเทยฺย, ‘‘คจฺฉา’’ติ น วเทยฺย วา;  
  
ตาว สนฺถารกเสฺสว, ภาโร ตนฺติ ปวุจฺจติฯ  
</li>
  
<li>
สเจ ตํ สามเณเรน, สนฺถราเปติ สนฺถตํ;  
  
สนฺถราปิตภิกฺขุสฺส, ปลิโพโธติ ทีปิโตฯ  
</li>
  
<li>
สนฺถตํ ภิกฺขุนา ตํ เจ, ภาโร ตเสฺสว ตาว ตํ;  
  
ยาว อาณาปโก ตตฺถ, อาคนฺตฺวา น นิสีทติฯ  
</li>
  
<li>
ภิกฺขุํ วา สามเณรํ วา, อารามิกมุปาสกํ;  
  
อนาปุจฺฉา นิยฺยาเตตฺวา, สงฺฆิกํ สยนาสนํฯ  
</li>
  
<li>
เลฑฺฑุปฺปาตมติกฺกมฺม, คจฺฉโต ปฐเม ปเท;  
  
ทุกฺกฎํ, ทุติเย วาเร, ปาจิตฺติยมุทีริตํฯ  
</li>
  
<li>
ฐตฺวา โภชนสาลายํ, วตฺวา โย สามเณรกํ;  
  
อสุกสฺมิํ ทิวาฎฺฐาเน, ปญฺญาเปหีติ มญฺจกํฯ  
</li>
  
<li>
นิกฺขมิตฺวา สเจ ตสฺมา, ฐานา อญฺญตฺถ คจฺฉติ;  
  
ปาทุทฺธาเรน โส ภิกฺขุ, กาเรตโพฺพติ ทีปิโตฯ  
</li>
  
<li>
ติกปาจิตฺติยํ วุตฺตํ, ติกาตีเตน สตฺถุนา;  
  
ตถา ปุคฺคลิเก เตน, ทีปิตํ ติกทุกฺกฎํฯ  
</li>
  
<li>
จิมิลิํ ตฎฺฎิกํ จมฺมํ, ผลกํ ปาทปุญฺฉนิํ;  
  
ภูมตฺถรณกํ วาปิ, อุตฺตรตฺถรณมฺปิ วาฯ  
</li>
  
<li>
ทารุมตฺติกภณฺฑานิ  
, ปตฺตาธารกเมว วา;  
  
อโพฺภกาเส ฐเปตฺวา ตํ, คจฺฉโต โหติ ทุกฺกฎํฯ  
</li>
  
<li>
สเจ อารญฺญเกนาปิ, อโนวเสฺส จ โน สติ;  
  
ลเคฺคตฺวา ปน รุกฺขสฺมิํ, คนฺตพฺพํ ตุ ยถาสุขํฯ  
</li>
  
<li>
ยถา อุปจิกาทีหิ, น ขชฺชติ น ลุชฺชติ;  
  
ตถา กตฺวาปิ ตํ สพฺพํ, คนฺตุํ ปน จ วฎฺฎติฯ  
</li>
  
<li>
อนาปตฺตุทฺธราเปตฺวา, อาปุจฺฉิตฺวาปิ คจฺฉโต;  
  
อตฺตโน สนฺตเก รุเทฺธ, อาปทาสุปิ ภิกฺขุโนฯ  
</li>
  
<li>
สมุฎฺฐานาทโย  
สเพฺพ, กถิเนน สมา มตา;  
  
กฺริยากฺริยมิทํ วุตฺต-มยเมว วิเสสตาฯ  
</li>
  
ปฐมเสนาสนกถาฯ  
</li>
  
<li>
ภิสิจิมิลิกา ภูม-ตฺถรณํ อุตฺตรตฺถรํ;  
  
ตฎฺฎิกา จมฺมขโณฺฑ จ, ปจฺจตฺถรนิสีทนํฯ  
</li>
  
<li>
สนฺถาโร ติณปณฺณานํ, เสยฺยา ทสวิธา สิยา;  
  
สพฺพจฺฉนฺนปริจฺฉเนฺน, วิหาเร ภิกฺขุ โย ปนฯ  
</li>
  
<li>
เอตํ ทสวิธํ เสยฺยํ, สนฺถริตฺวาปิ วา สยํ;  
  
อนุทฺธริตฺวานาปุจฺฉา, อติกฺกมติ ตํ สเจฯ  
</li>
  
<li>
อารามสฺสูปจารํ วา, ปริเกฺขปํ ปนสฺส วา;  
  
ปฐเม ทุกฺกฎํ ปาเท, ปาจิตฺติ ทุติเย สิยาฯ  
</li>
  
<li>
เสนาสนสฺส เสยฺยาย, อุภเยสํ วินาสโต;  
  
คจฺฉโต สนฺถริตฺวโนฺต-คเพฺภ ปาจิตฺติ วณฺณิตาฯ  
</li>
  
<li>
อุปจาเร วิหารสฺส, ทุกฺกฎํ มณฺฑปาทิเก;  
  
คจฺฉโต สนฺถริตฺวา วา, เสยฺยามตฺตํ วินาสโตฯ  
</li>
  
<li>
ติกปาจิตฺติยํ  
วุตฺตํ, สงฺฆิเก ทสวตฺถุเก;  
  
ตถา ปุคฺคลิเก ตสฺส, ทีปิตํ ติกทุกฺกฎํฯ  
</li>
  
<li>
อนาปตฺตุทฺธริตฺวา วา, อาปุจฺฉํ วาปิ คจฺฉโต;  
  
ปลิพุเทฺธปิ วาเญฺญน, อตฺตโน สนฺตเกปิ วาฯ  
</li>
  
<li>
สาเปโกฺขว จ คนฺตฺวา ตํ, ตตฺถ ฐตฺวาปิ ปุจฺฉติ;  
  
สมุฎฺฐานาทโย สเพฺพ, อนนฺตรสมา มตาฯ  
</li>
  
ทุติยเสนาสนกถาฯ  
</li>
  
<li>
โย ปุพฺพุปคตํ ภิกฺขุํ, ชานํ อนุปขชฺช จ;  
  
กเปฺปยฺย สงฺฆิกาวาเส, เสยฺยํ ปาจิตฺติยสฺส เจฯ  
</li>
  
<li>
ปาทโธวนปาสาณา, ปวิสนฺตสฺส ภิกฺขุโน;  
  
ยาว ตํ มญฺจปีฐํ วา, นิกฺขมนฺตสฺส วา ปนฯ  
</li>
  
<li>
มญฺจปีฐกโต  
ยาว, ปสฺสาวฎฺฐานเมว ตุ;  
  
เอตฺถนฺตเร อิทํ ฐานํ, อุปจาโรติ วุจฺจติฯ  
</li>
  
<li>
ตตฺถ พาเธตุกามสฺส, อุปจาเร ตุ ภิกฺขุโน;  
  
ทสสฺวญฺญตรํ เสยฺยํ, สนฺถรนฺตสฺส ทุกฺกฎํฯ  
</li>
  
<li>
นิสีทนฺตสฺส วา ตตฺถ, นิปชฺชนฺตสฺส วา ปน;  
  
ตถา เทฺวปิ กโรนฺตสฺส, โหติ ปาจิตฺติยทฺวยํฯ  
</li>
  
<li>
ปุนปฺปุนํ กโรนฺตสฺส, ปโยคคณนาวสา;  
  
ติกปาจิตฺติยํ วุตฺตํ, ปุคฺคเล ติกทุกฺกฎํฯ  
</li>
  
<li>
วุตฺตูปจารํ มุญฺจิตฺวา, เสยฺยํ สนฺถรโตปิ วา;  
  
วิหารสฺสูปจาเร วา, อโชฺฌกาเสปิ วา ปนฯ  
</li>
  
<li>
สนฺถราปยโต วาปิ, ตตฺถ ตสฺส นิสีทโต;  
  
สพฺพตฺถ ทุกฺกฎํ วุตฺตํ, นิวาโส จ นิวาริโตฯ  
</li>
  
<li>
อนาปตฺติ  
คิลานสฺส, สีตาทุปฺปีฬิตสฺส วา;  
  
อาปทาสุปิ ภิกฺขุสฺส, ตถา อุมฺมตฺตกาทิโนฯ  
</li>
  
<li>
สมุฎฺฐานาทโย สเพฺพ, ปฐมนฺติมวตฺถุนา;  
  
สทิสาติ จ วิเญฺญยฺยา, โหตีทํ ทุกฺขเวทนํฯ  
</li>
  
อนุปขชฺชกถาฯ  
</li>
  
<li>
วิหารา สงฺฆิกา ภิกฺขุํ, นิกฺกเฑฺฒยฺย สเจ ปน;  
  
นิกฺกฑฺฒาเปยฺย วา กุโทฺธ, ตสฺส ปาจิตฺติยํ สิยาฯ  
</li>
  
<li>
พหุภูมาปิ ปาสาทา, ปโยเคเนกเกน โย;  
  
นิกฺกเฑฺฒติ สเจ ตสฺส, เอกา ปาจิตฺติ ทีปิตาฯ  
</li>
  
<li>
ฐเปตฺวา จ ฐเปตฺวา จ, นิกฺกฑฺฒนฺตสฺส อนฺตรา;  
  
ทฺวารานํ คณนายสฺส, โหนฺติ ปาจิตฺติโย ปนฯ  
</li>
  
<li>
‘‘นิกฺขมา’’ติ วทนฺตสฺส, วาจายปิ อยํ นโย;  
  
อาณตฺติยา ขเณเยว, อาณาเปนฺตสฺส ทุกฺกฎํฯ  
</li>
  
<li>
สเจ โส สกิมาณโตฺต, ทฺวาเรปิ พหุเก ปน;  
  
อติกฺกาเมติ เอกาว, พหุกานิ พหูนิ เจฯ  
</li>
  
<li>
ตสฺสูปฎฺฐานสาลาทิ-วิหารสฺสูปจารโต  
;  
  
กาเยนปิ จ วาจาย, ตถา นิกฺกฑฺฒเนปิ จฯ  
</li>
  
<li>
วิหารสฺสูปจารา วา, วิหารา วาปิ เจตรํ;  
  
นิกฺกฑฺฒนฺตสฺส สเพฺพสํ, ปริกฺขารมฺปิ ทุกฺกฎํฯ  
</li>
  
<li>
อสมฺพเทฺธสุ ภิกฺขุสฺส, ปริกฺขาเรสุ ปณฺฑิโต;  
  
วตฺถูนํ คณนายสฺส, ทุกฺกฎํ ปริทีปเยฯ  
</li>
  
<li>
อเนฺตวาสิมลชฺชิํ วา, ตถา สทฺธิวิหาริกํ;  
  
นิกฺกฑฺฒนฺตสฺส อุมฺมตฺตํ, สยํ อุมฺมตฺตกสฺส จฯ  
</li>
  
<li>
อตฺตโน  
วสนฎฺฐานา, ตถา วิสฺสาสิกสฺส วา;  
  
ปริกฺขารญฺจ วา เตสํ, อนาปตฺติ ปกาสิตาฯ  
</li>
  
<li>
สงฺฆารามาปิ สพฺพสฺมา, ตถา กลหการกํ;  
  
อิทํ ตุ ติสมุฎฺฐานํ, เวทนา ทุกฺขเวทนาฯ  
</li>
  
นิกฺกฑฺฒนกถาฯ  
</li>
  
<li>
มชฺฌิมาสีสฆฎฺฎาย, เวหาสกุฎิยูปริ;  
  
อาหจฺจปาทเก มเญฺจ, ปีเฐ วา ปน ภิกฺขุโนฯ  
</li>
  
<li>
นิสีทนฺตสฺส วา ตสฺมิํ, นิปชฺชนฺตสฺส วา ปน;  
  
ปโยคคณนาเยว, ตสฺส ปาจิตฺติโย สิยุํฯ  
</li>
  
<li>
ติกปาจิตฺติยํ วุตฺตํ, ปุคฺคเล ติกทุกฺกฎํ;  
  
เหฎฺฐา อปริโภเค วา, สีสฆฎฺฎาย วา ปนฯ  
</li>
  
<li>
อเวหาสวิหาเร วา, อตฺตโน สนฺตเกปิ วา;  
  
วิสฺสาสิกวิหาเร วา, น โทสุมฺมตฺตกาทิโนฯ  
</li>
  
<li>
ยตฺถ ปฎาณิ วา ทินฺนา, ตตฺถ ฐตฺวา ลเคติ วา;  
  
อิทเมฬกโลเมน, สมุฎฺฐานํ สมํ มตํฯ  
</li>
  
เวหาสกุฎิกถาฯ  
</li>
  
<li>
ยาว ทฺวารสฺส โกสมฺหา, อคฺคฬฎฺฐปนาย ตุ;  
  
ภิกฺขุนา ลิมฺปิตพฺพํ วา, เลปาเปตพฺพเมว วาฯ  
</li>
  
<li>
เญโยฺย  
อาโลกสนฺธีนํ, ปริกเมฺมปฺยยํ นโย;  
  
ฉทนสฺส ทฺวตฺติปริยายํ, ฐิเตน หริเต ปนฯ  
</li>
  
<li>
อธิเฎฺฐยฺยํ ตโต อุทฺธํ, อธิเฎฺฐติ สเจ ปน;  
  
ตสฺส ปาจิตฺติยํ โหติ, ทุกฺกฎํ ตตฺถ ติฎฺฐโตฯ  
</li>
  
<li>
ปิฎฺฐิวํเส  
ฐิโต โกจิ, ฉทนสฺส มุขวฎฺฎิยา;  
  
ยสฺมิํ ฐาเน ฐิตํ ภิกฺขุํ, โอโลเกโนฺต น ปสฺสติฯ  
</li>
  
<li>
ตสฺมิํ ฐาเน ปน ฐาตุํ, เนว ภิกฺขุสฺส วฎฺฎติ;  
  
วิหารสฺส ปตนฺตสฺส, ปตโนกาสโต หิ ตํฯ  
</li>
  
<li>
อูนกทฺวตฺติปริยาเย, อติเรโกติ สญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
น โทโส ทฺวตฺติปริยาเย, เลเณ ติณกุฎีสุ วา;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
ทฺวตฺติปริยายกถาฯ  
</li>
  
<li>
ชานํ สปฺปาณกํ โตยํ, ติณํ วา มตฺติกมฺปิ วา;  
  
ยทิ สิเญฺจยฺย ปาจิตฺติ, สิญฺจาเปยฺย ปเรหิ วาฯ  
</li>
  
<li>
อจฺฉินฺทิตฺวา สเจ ธารํ, มตฺติกํ สิญฺจโต ปน;  
  
เอกสฺมิมฺปิ ฆเฎ เอกา, ปาจิตฺติ ปริทีปิตาฯ  
</li>
  
<li>
วิจฺฉินฺทติ สเจ ธารํ, ปโยคคณนาวสา;  
  
สมฺมุขมฺปิ กโรนฺตสฺส, มาติกํ สนฺทมานกํฯ  
</li>
  
<li>
เอกาว เจ สิยาปตฺติ, ทิวสมฺปิ จ สนฺทตุ;  
  
พนฺธโต ตตฺถ ตตฺถสฺส, ปโยคคณนา สิยาฯ  
</li>
  
<li>
สเจ สกฎปุณฺณมฺปิ, มตฺติกํ ติณเมว วา;  
  
อุทเก ปกฺขิปนฺตสฺส, เอกา ปาจิตฺติ เอกโตฯ  
</li>
  
<li>
เอเกกํ ปกฺขิปนฺตสฺส, ปโยคคณนาย เจ;  
  
ขยํ วา อาวิลตฺตํ วา, ชลํ คจฺฉติ ตาทิเสฯ  
</li>
  
<li>
‘‘สิญฺจาหี’’ติ วทนฺตสฺส, โหติ อาปตฺติ ทุกฺกฎํ;  
  
เอกายาณตฺติยา เอกา, ทิวสมฺปิ จ สิญฺจโตฯ  
</li>
  
<li>
อปฺปาเณ  
  
อุทเก สุเทฺธ, สปฺปาณมิติ สญฺญิโน;  
  
สพฺพตฺถ วิมติสฺสาปิ, โหติ อาปตฺติ ทุกฺกฎํฯ  
</li>
  
<li>
สพฺพตฺถาปาณสญฺญิสฺส, อสญฺจิจฺจาสติสฺส วา;  
  
อชานโต อนาปตฺติ, ตถา อุมฺมตฺตกาทิโนฯ  
</li>
  
<li>
สปฺปาณกตฺตํ โตยสฺส, สปฺปาณนฺติ วิชานนํ;  
  
วินา วธกจิเตฺตน, ติณาทีนํ นิเสจนํฯ  
</li>
  
<li>
จตฺตาเรวสฺส องฺคานิ, นิทฺทิฎฺฐานิ มเหสินา;  
  
อทินฺนาทานตุลฺยาว, สมุฎฺฐานาทโย นยาฯ  
</li>
  
<li>
อิทํ ปณฺณตฺติวชฺชญฺจ, ติจิตฺตญฺจาติ ทีปิตํ;  
  
อิทเมเวตฺถ นิทฺทิฎฺฐํ, ตสฺส จสฺส วิเสสนํฯ  
</li>
  
สปฺปาณกกถาฯ  
</li>
  
เสนาสนวโคฺค ทุติโยฯ  
</li>
  
<li>
ภิกฺขุสฺสาฎฺฐงฺคยุตฺตสฺส, ภิกฺขุโนวาทสมฺมุติ;  
  
อิธ ญตฺติจตุเตฺถน, อนุญฺญาตา มเหสินาฯ  
</li>
  
<li>
โย ตายาสมฺมโต ภิกฺขุ, ครุธเมฺมหิ อฎฺฐหิ;  
  
เอกํ สมฺพหุลา วาปิ, ภิกฺขุนิสงฺฆเมว วาฯ  
</li>
  
<li>
โอสาเรโนฺตว เต ธเมฺม, โอวเทยฺย สเจ ปน;  
  
โอวาทปริโยสาเน, ตสฺส ปาจิตฺติยํ สิยาฯ  
</li>
  
<li>
อเญฺญน ปน ธเมฺมน, โอวทนฺตสฺส ทุกฺกฎํ;  
  
เอกโตอุปสมฺปนฺนํ, ครุธเมฺมหิ วา ตถาฯ  
</li>
  
<li>
ภิกฺขูนํ สนฺติเกเยว, อุปสมฺปนฺนภิกฺขุนิํ;  
  
ตถา, ลิงฺควิปลฺลาเส, ปาจิเตฺตว ปกาสิตาฯ  
</li>
  
<li>
สมฺมตสฺสาปิ  
ภิกฺขุสฺส, ทุกฺกฎํ สมุทีริตํ;  
  
โอวาทํ อนิยาเทตฺวา, ธเมฺมนเญฺญน ภาสโตฯ  
</li>
  
<li>
‘‘สมคฺคมฺหา’’ติ วุเตฺตปิ, อเญฺญโนวทโต ตถา;  
  
‘‘วคฺคมฺหา’’ติ จ วุเตฺตปิ, ครุธเมฺมหิ ทุกฺกฎํฯ  
</li>
  
<li>
อคณฺหนฺตสฺส  
โอวาทํ, อปจฺจาหรโตปิ ตํ;  
  
ฐเปตฺวา ทุกฺกฎํ พาลํ, คิลานํ คมิกํ สิยาฯ  
</li>
  
<li>
อธเมฺม ปน กมฺมสฺมิํ, อธมฺมนฺติ จ สญฺญิโน;  
  
วเคฺค ภิกฺขุนิสงฺฆสฺมิํ, ติกปาจิตฺติยํ สิยาฯ  
</li>
  
<li>
ตถา เวมติกสฺสาปิ, ธมฺมกมฺมนฺติ สญฺญิโน;  
  
นว ปาจิตฺติโย วุตฺตา, สมเคฺคปิ จ ตตฺตกาฯ  
</li>
  
<li>
นวกานํ วสา ทฺวินฺนํ, อฎฺฐารส ภวนฺติ ตา;  
  
ทุกฺกฎํ ธมฺมกเมฺมปิ, สตฺตรสวิธํ สิยาฯ  
</li>
  
<li>
‘‘โอสาเรหี’’ติ วุโตฺต วา, ปญฺหํ ปุโฎฺฐ กเถติ วา;  
  
สิกฺขมานาย วา เนว, โทโส อุมฺมตฺตกาทิโนฯ  
</li>
  
<li>
วาจุคฺคตาว กาตพฺพา, ปคุณา เทฺวปิ มาติกา;  
  
สุตฺตนฺตโต จ จตฺตาโร, ภาณวารา ปกาสิตาฯ  
</li>
  
<li>
เอโก ปริกถตฺถาย, กถามโคฺค ปกาสิโต;  
  
มงฺคลามงฺคลตฺถาย, ติโสฺสเยวานุโมทนาฯ  
</li>
  
<li>
อุโปสถาทิอตฺถาย, กมฺมากมฺมวินิจฺฉโย;  
  
กมฺมฎฺฐานํ ตถา เอกํ, อุตฺตมตฺถสฺส ปาปกํฯ  
</li>
  
<li>
เอตฺตกํ อุคฺคเหตฺวาน, ปญฺจวโสฺส พหุสฺสุโต;  
  
มุญฺจิตฺวา นิสฺสยํ กามํ, วสิตุํ ลภติสฺสโรฯ  
</li>
  
<li>
วาจุคฺคตา วิภงฺคา เทฺว, ปคุณา พฺยญฺชนาทิโต;  
  
จตูสฺวปิ นิกาเยสุ, เอโก วา โปตฺถโกปิ จฯ  
</li>
  
<li>
กมฺมากมฺมญฺจ วตฺตานิ, อุคฺคเหตพฺพเมตฺตกํ;  
  
สพฺพนฺติมปริเจฺฉโท, ทสวโสฺส สเจ ปนฯ  
</li>
  
<li>
พหุสฺสุโต  
ทิสาโมโกฺข, เยนกามํคโม สิยา;  
  
ปริสํ ลภเต กามํ, อุปฎฺฐาเปตุมิสฺสโรฯ  
</li>
  
<li>
ยสฺส สาฎฺฐกถํ สพฺพํ, วาจุคฺคํ ปิฎกตฺตยํ;  
  
โสยํ พหุสฺสุโต นาม, ภิกฺขุโนวาทโก สิยาฯ  
</li>
  
<li>
อสฺสาสมฺมตตาทีนิ  
, ตีณิ องฺคานิ ทีปเย;  
  
ปทโสธมฺมตุลฺยาว, สมุฎฺฐานาทโย นยาฯ  
</li>
  
โอวาทกถาฯ  
</li>
  
<li>
ปาจิตฺติ ครุธเมฺมหิ, ธเมฺมนเญฺญน วา ปน;  
  
โหตฺยตฺถงฺคเต สูริเย, โอวทนฺตสฺส ภิกฺขุนิํฯ  
</li>
  
<li>
ติกปาจิตฺติยํ วุตฺตํ, สมฺมตสฺสาปิ ภิกฺขุโน;  
  
เอกโตอุปสมฺปนฺนํ, โอวทนฺตสฺส ทุกฺกฎํฯ  
</li>
  
<li>
ตถานตฺถงฺคเต สูริเย, คเต อตฺถนฺติ สญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
อุเทฺทสาทินเยนสฺส, อนาปตฺติ ปกาสิตา;  
  
อนนฺตรสมา เสสา, สมุฎฺฐานาทโย นยาฯ  
</li>
  
อตฺถงฺคตสูริยกถาฯ  
</li>
  
<li>
ภิกฺขุนิํ โอวทนฺตสฺส, คนฺตฺวา ภิกฺขุนุปสฺสยํ;  
  
ครุธเมฺมหิ อญฺญตฺร, กาลา ปาจิตฺติยํ สิยาฯ  
</li>
  
<li>
สเจ อสมฺมโต โหติ, โหติ ปาจิตฺติยทฺวยํ;  
  
อตฺถงฺคเต จ สูริเย, สเจ วทติ ตีณิปิฯ  
</li>
  
<li>
อเญฺญน ปน ธเมฺมน, วทโต ทุกฺกฎทฺวยํ;  
  
เอกํ ปาจิตฺติยํ โหติ, ภิกฺขุโน รตฺติเหตุกํฯ  
</li>
  
<li>
สมฺมตสฺสาปิ ภิกฺขุสฺส, โหติ ปาจิตฺติยทฺวยํ;  
  
ครุธมฺมนิทานสฺส, สมฺมตตฺตา อภาวโตฯ  
</li>
  
<li>
ตเสฺสวเญฺญน  
ธเมฺมน, โอวทนฺตสฺส ทุกฺกฎํ;  
  
สมฺมตตฺตา อนาปตฺติ, เอกา ปาจิตฺติ รตฺติยํฯ  
</li>
  
<li>
ติกปาจิตฺติยํ วุตฺตํ, ทุกฺกฎํ อิตรทฺวเย;  
  
เอกโตอุปสมฺปนฺนํ, โอวทนฺตสฺส ทุกฺกฎํฯ  
</li>
  
<li>
ตถา อเญฺญน ธเมฺมน, คนฺตฺวา ภิกฺขุนุปสฺสยํ;  
  
สมุฎฺฐานาทโย สเพฺพ, กถิเนน สมา มตาฯ  
</li>
  
ภิกฺขุนุปสฺสยกถาฯ  
</li>
  
<li>
จีวราทีนมตฺถาย  
, โอวทนฺตีติ ภิกฺขุนิํ;  
  
วทโต สมฺมเต ภิกฺขุ, ตสฺส ปาจิตฺติยํ สิยาฯ  
</li>
  
<li>
ติกปาจิตฺติยํ วุตฺตํ, ตเถว ติกทุกฺกฎํ;  
  
สเงฺฆนาสมฺมตํ ภิกฺขุํ, วทนฺตสฺส จ ทุกฺกฎํฯ  
</li>
  
<li>
ตเถวานุปสมฺปนฺนํ, สมฺมตํ วา อสมฺมตํ;  
  
น โทโส อามิสตฺถาย, โอวทนฺตสฺส ภาสโตฯ  
</li>
  
<li>
ตถา อุมฺมตฺตกาทีนํ, อนาปตฺติ ปกาสิตา;  
  
อิทญฺหิ ติสมุฎฺฐานํ, เวทนา ทุกฺขเวทนาฯ  
</li>
  
อามิสกถาฯ  
</li>
  
<li>
สเจ ภิกฺขุนิยา ภิกฺขุ, ทเทยฺย ปน จีวรํ;  
  
อญฺญาติกาย ปาจิตฺติ, ฐเปตฺวา ปาริวตฺตกํฯ  
</li>
  
<li>
จีวรสฺส ปฎิคฺคาห-สิกฺขาปทสโม นโย;  
  
อวเสโส มโต สทฺธิํ, สมุฎฺฐานาทินา ปนฯ  
</li>
  
<li>
ตตฺถ ภิกฺขุนิยา ทินฺนํ, จีวรํ อิธ ภิกฺขุนา;  
  
ตตฺถ นิสฺสคฺคิยํ สุทฺธ-ปาจิตฺติ อิธ สูจิตาฯ  
</li>
  
จีวรทานกถาฯ  
</li>
  
<li>
จีวรํ  
โย หิ สิเพฺพยฺย, สิพฺพาเปยฺย ปเรน วา;  
  
อญฺญาติกาย ปาจิตฺติ, โหติ ภิกฺขุนิยา ปนฯ  
</li>
  
<li>
ยํ วา นิวาสิตุํ สกฺกา, ยํ วา ปารุปนูปคํ;  
  
จีวรนฺติ อธิเปฺปโต, อิทเมตฺถ มเหสินาฯ  
</li>
  
<li>
สยํ สูจิํ ปเวเสตฺวา, สิพฺพนฺตสฺส จ ภิกฺขุโน;  
  
สูจินีหรเณ ตสฺส, ปาจิตฺติยมุทีริตํฯ  
</li>
  
<li>
สตกฺขตฺตุมฺปิ วิชฺฌิตฺวา, สกิํ นีหรโต ปน;  
  
เอกํ ปาจิตฺติยํ วุตฺตํ, ปโยคสฺส วสา พหูฯ  
</li>
  
<li>
‘‘สิพฺพา’’ติ ปน อาณโตฺต, อวิเสเสน ภิกฺขุนา;  
  
นิฎฺฐาเปติ สเจ สพฺพํ, เอกํ ปาจิตฺติยํ สิยาฯ  
</li>
  
<li>
‘‘ยเมตฺถ  
จีวเร กมฺมํ, ภาโร สพฺพํ ตวา’’ติ หิ;  
  
อาณโตฺต ภิกฺขุนา สพฺพํ, นิฎฺฐาเปติ สเจ ปนฯ  
</li>
  
<li>
ภิกฺขุสฺสาณาปกเสฺสว, เอกายาณตฺติยา ปน;  
  
โหนฺติ ปาจิตฺติยาปตฺติ, อเนการาปเถ ปเถฯ  
</li>
  
<li>
ปุนปฺปุนาณาเปนฺตสฺส, อเนกาณตฺติยํ ปน;  
  
กา หิ นาม กถา อตฺถิ? ติกปาจิตฺติยํ สิยาฯ  
</li>
  
<li>
ญาติกาย จ อญฺญาติ-สญฺญิสฺส วิมติสฺส วา;  
  
เอกโตอุปสมฺปนฺน-จีวเร ทุกฺกฎํ สิยาฯ  
</li>
  
<li>
ฐเปตฺวา จีวรํ อญฺญํ, ปริกฺขารญฺจ สิพฺพโต;  
  
อนาปตฺติ วินิทฺทิฎฺฐา, สิกฺขมานาทิกายปิฯ  
</li>
  
<li>
สญฺจริตฺตสมุฎฺฐานํ, กฺริยํ ปณฺณตฺติวชฺชกํ;  
  
กายกมฺมํ วจีกมฺมํ, ติจิตฺตญฺจ ติเวทนํฯ  
</li>
  
จีวรสิพฺพนกถาฯ  
</li>
  
<li>
ภิกฺขุ  
ภิกฺขุนิยา สทฺธิํ, สํวิธาย ปเนกโต;  
  
ปฎิปเชฺชยฺย มคฺคํ เจ, อญฺญตฺร สมยา อิธฯ  
</li>
  
<li>
คามนฺตโรกฺกเม วาปิ, อทฺธโยชนติกฺกเม;  
  
อคามเก อรเญฺญ วา, โหติ อาปตฺติ ภิกฺขุโนฯ  
</li>
  
<li>
เอตฺถากปฺปิยภูมโฎฺฐ, สํวิธานํ กโรติ โย;  
  
สํวิธานนิมิตฺตํ ตุ, ทุกฺกฎํ ตสฺส ทีปิตํฯ  
</li>
  
<li>
สํวิธานํ กโรนฺตสฺส, ฐตฺวา กปฺปิยภูมิยํ;  
  
สํวิธานนิมิตฺตํ ตุ, น วทนฺตสฺส ทุกฺกฎํฯ  
</li>
  
<li>
อุภยตฺถาปิ ปาจิตฺติ, คจฺฉนฺตเสฺสว ภิกฺขุโน;  
  
อนนฺตรสฺส คามสฺส, อุปจาโรกฺกเม สิยาฯ  
</li>
  
<li>
ตตฺราปิ ปฐเม ปาเท, ทุกฺกฎํ สมุทีริตํ;  
  
ทุติเย ปทวารสฺมิํ, ปาจิตฺติยมุทีริตํฯ  
</li>
  
<li>
อนฺตรา สํวิธาเนปิ, ภิกฺขุโน ทุกฺกฎํ สิยา;  
  
ทฺวารมคฺควิสเงฺกเต, สติ จาปตฺติ วุจฺจติฯ  
</li>
  
<li>
อสํวิทหิเต  
กาเล, วิทหิโตติ สญฺญิโน;  
  
ภิกฺขุเสฺสว วิธานสฺมิํ, โหติ อาปตฺติ ทุกฺกฎํฯ  
</li>
  
<li>
สมเย วิทหิตฺวา วา, วิสเงฺกเตน คจฺฉโต;  
  
อาปทาสุ อนาปตฺติ, ตถา อุมฺมตฺตกาทิโนฯ  
</li>
  
<li>
อิทํ จตุสมุฎฺฐานํ, กายโต กายวาจโต;  
  
กายจิตฺตา สมุฎฺฐาติ, กายวาจาทิกตฺตยาฯ  
</li>
  
สํวิธานกถาฯ  
</li>
  
<li>
เอกมุชฺชวนิํ นาวํ, ตถา โอชวนิมฺปิ วา;  
  
อภิรูเหยฺย ปาจิตฺติ, สทฺธิํ ภิกฺขุนิยา สเจฯ  
</li>
  
<li>
สคามตีรปเสฺสน  
, คามนฺตรวเสน วา;  
  
อคามตีรปเสฺสน, คมเน อทฺธโยชเนฯ  
</li>
  
<li>
ตถา โยชนวิตฺถิณฺณ-นทีมเชฺฌน คจฺฉโต;  
  
อทฺธโยชนสงฺขาย, โหนฺติ ปาจิตฺติโย ปนฯ  
</li>
  
<li>
ยถาสุขํ สมุทฺทสฺมิํ, สพฺพอฎฺฐกถาสุ หิ;  
  
นทิยํเยว อาปตฺติ, น สมุเทฺท วิจาริตาฯ  
</li>
  
<li>
ติตฺถสมฺปาทนตฺถาย, อุทฺธํ วา นทิยา อโธ;  
  
สเจ หรนฺติ ตํยุตฺตา, อนาปตฺติ ปกาสิตาฯ  
</li>
  
<li>
ตถา สํวิทหิตฺวา วา, ติริยํ ตรณาย วา;  
  
อาปทาสุ วิเสโส หิ, อนนฺตรสโม มโตฯ  
</li>
  
นาวาภิรุหนกถาฯ  
</li>
  
<li>
ญตฺวา ภิกฺขุนิยา ภตฺตํ, ภุญฺชโต ปริปาจิตํ;  
  
หิตฺวา คิหิสมารมฺภํ, โหติ ปาจิตฺติ ภิกฺขุโนฯ  
</li>
  
<li>
โภชนํ ปญฺจธา วุตฺตํ, คหเณ ตสฺส ทุกฺกฎํ;  
  
อโชฺฌหาเรสุ สเพฺพสุ, ตสฺส ปาจิตฺติโย สิยุํฯ  
</li>
  
<li>
สนฺตกํ ญาตกาทีนํ, คิหิสมฺปาทิตมฺปิ วา;  
  
วินา ภิกฺขุนิยา โทโส, ภุญฺชโต ปริปาจิตํฯ  
</li>
  
<li>
ปริปาจิตสญฺญิสฺส  
, ภิกฺขุสฺสาปริปาจิเต;  
  
อุโภสุ วิมติสฺสาปิ, โหติ สพฺพตฺถ ทุกฺกฎํฯ  
</li>
  
<li>
เอกโตอุปสมฺปนฺน-ปริปาจิตโภชนํ;  
  
อโชฺฌหารวเสเนว, ทุกฺกฎํ ปริภุญฺชโตฯ  
</li>
  
<li>
อญฺญํ วา ปน ยํ กิญฺจิ, ฐเปตฺวา ปญฺจโภชนํ;  
  
ภุญฺชนฺตสฺส อนาปตฺติ, ยาคุขชฺชผลาทิกํฯ  
</li>
  
<li>
สมุฎฺฐานาทโย  
ตุลฺยา, ปฐมนฺติมวตฺถุนา;  
  
อิทํ ปณฺณตฺติวชฺชํ ตุ, ติจิตฺตญฺจ ติเวทนํฯ  
</li>
  
ปริปาจิตกถาฯ  
</li>
  
<li>
ทุติยานิยเตเนว, ทสมํ สทิสํ มตํ;  
  
อิทํ สิกฺขาปทํ สพฺพํ, สมุฎฺฐานนยาทินาฯ  
</li>
  
รโหนิสชฺชกถาฯ  
</li>
  
ภิกฺขุนิวโคฺค ตติโยฯ  
</li>
  
<li>
เอโก อาวสโถ ปิโณฺฑ, อคิลาเนน ภิกฺขุนา;  
  
ภุญฺชิตโพฺพ ตโต อุทฺธํ, ปาจิตฺติ ปริภุญฺชโตฯ  
</li>
  
<li>
อโนทิเสฺสว ปญฺญเตฺต, ยาวทเตฺถว ภิกฺขุนา;  
  
ภุญฺชิตพฺพํ สกิํ ตตฺถ, ตโต อุทฺธํ น วฎฺฎติฯ  
</li>
  
<li>
ทุติเย ทิวเส ตตฺถ, คหเณ ทุกฺกฎํ มตํ;  
  
อโชฺฌหาเรสุ สเพฺพสุ, ตสฺส ปาจิตฺติโย มตาฯ  
</li>
  
<li>
กุเลเนเกน ปญฺญเตฺต, สห นานากุเลหิ วา;  
  
นาเนกฎฺฐานเภเทสุ, เอกภาโคว วฎฺฎติฯ  
</li>
  
<li>
นานาฎฺฐาเนสุ ปญฺญโตฺต, โย จ, นานากุเลหิ วา;  
  
ภุญฺชโต ปน สพฺพตฺถ, น โทโส ปฎิปาฎิยาฯ  
</li>
  
<li>
ปฎิปาฎิมเสเสน, เขเปตฺวา ปุน ภุญฺชโต;  
  
อาทิโต ปน ปฎฺฐาย, น จ กปฺปติ ภิกฺขุโนฯ  
</li>
  
<li>
อนาปตฺติ  
คิลานสฺส, อาคจฺฉนฺตสฺส คจฺฉโต;  
  
โอทิสฺสปิ จ ปญฺญเตฺต, ปริเตฺต ภุญฺชโต สกิํฯ  
</li>
  
<li>
ยาคุอาทีนิ  
นิจฺจมฺปิ, ภุญฺชิตุํ ปน วฎฺฎติ;  
  
เสสเมฬกโลเมน, สมุฎฺฐานาทิกํ สมํฯ  
</li>
  
อาวสถกถาฯ  
</li>
  
<li>
อญฺญตฺร สมยา วุตฺตา, ปาจิตฺติ คณโภชเน;  
  
คโณติ ปน นิทฺทิฎฺฐา, จตฺตาโร วา ตตุตฺตริํฯ  
</li>
  
<li>
ยํ นิมนฺตนโต วาปิ, ลทฺธํ วิญฺญตฺติโตปิ วา;  
  
โภชนํ ปน ปญฺจนฺนํ, โหติ อญฺญตรํ อิธฯ  
</li>
  
<li>
โภชนานมฺปิ ปญฺจนฺนํ, คเหตฺวา นามเมว ตุ;  
  
นิมเนฺตติ สเจ ภิกฺขู, จตฺตาโร พหุเกปิ วาฯ  
</li>
  
<li>
‘‘โอทนํ โภชนํ ภตฺตํ, สมฺปฎิจฺฉถ คณฺหถ’’;  
  
อิติ เววจเนเหว, อถ ภาสนฺตเรน วาฯ  
</li>
  
<li>
ตโต ตสฺส จ เต ภิกฺขู, สาทิยิตฺวา นิมนฺตนํ;  
  
เอกโต นานโต วา เจ, คนฺตฺวา คณฺหนฺติ เอกโตฯ  
</li>
  
<li>
สเพฺพสํ โหติ ปาจิตฺติ, คณโภชนการณา;  
  
เอกโต คหณํ เอตฺถ, คณโภชนการณํฯ  
</li>
  
<li>
เอกโต นานโต วาปิ, คมนํ โภชนมฺปิ วา;  
  
การณนฺติ น ตํ วิญฺญู, ภณนฺติ คณโภชเนฯ  
</li>
  
<li>
สเจปิ โอทนาทีนํ, คเหตฺวา นามเมว วา;  
  
เอกโต นานโต วาปิ, วิญฺญาเปตฺวา มนุสฺสเกฯ  
</li>
  
<li>
นานโต เวกโต คนฺตฺวา, สเจ คณฺหนฺติ เอกโต;  
  
เอวมฺปิ ปน โหตีติ, วณฺณิตํ คณโภชนํฯ  
</li>
  
<li>
ทุวิธสฺสาปิ เอตสฺส, ปฎิคฺคหณการณา;  
  
ทุกฺกฎํ โหติ ปาจิตฺติ, อโชฺฌหาเรสุ ทีปิตาฯ  
</li>
  
<li>
สมเยสุ  
อนาปตฺติ, สตฺตสฺวปิ ปกาสิตา;  
  
คเหตฺวา เอกโต ทฺวินฺนํ, ติณฺณํ วา ภุญฺชตํ ตถาฯ  
</li>
  
<li>
มุนินานุปสมฺปนฺน-จาริปตฺตานิมนฺติตา  
;  
  
จตุเตฺถ เอกโต กตฺวาปิ, คณเภโท ปกาสิโตฯ  
</li>
  
<li>
เนว สมยลทฺธานํ, วเสนปิ หิ สพฺพโส;  
  
คณเภโท ปนาปตฺติ, เวทิตพฺพา วิภาวินาฯ  
</li>
  
<li>
โภชนานญฺจ ปญฺจนฺนํ, วเสน คณโภชเน;  
  
นเตฺถว จ วิสเงฺกตํ, ยาคุอาทีสุ ตํ สิยาฯ  
</li>
  
<li>
คณโภชนสญฺญิสฺส, ภิกฺขุสฺสาคณโภชเน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
โภชนานิ จ ปเญฺจว, ฐเปตฺวา ยาคุอาทิสุ;  
  
อนาปตฺตีติ ญาตพฺพา, นิจฺจภตฺตาทิเกสุปิฯ  
</li>
  
<li>
ตถา อุมฺมตฺตกาทีนํ, สมุฎฺฐานาทินา ปน;  
  
อิทํ เอฬกโลเมน, สทิสนฺติ ปกาสิตํฯ  
</li>
  
คณโภชนกถาฯ  
</li>
  
<li>
พหูหิ โย ภิกฺขุ มนุสฺสเกหิ;  
  
นิมนฺติโต ปญฺจหิ โภชเนหิ;  
  
หิตฺวา สเจ ปุพฺพนิมนฺตนาย;  
  
วิกปฺปนํ ปญฺจสุ ยสฺส กสฺสฯ  
</li>
  
<li>
ปจฺฉา นิมนฺติตํ ภตฺตํ, ตถา อุปฺปฎิปาฎิยา;  
  
ภุญฺชโต เอกสิตฺถมฺปิ, ตสฺส ปาจิตฺติยํ สิยาฯ  
</li>
  
<li>
โภชนานํ ตุ ปญฺจนฺนํ, เยน เกน นิมนฺติโต;  
  
ตํ ฐเปตฺวา สเจ อญฺญํ, โภชนํ ปริภุญฺชติฯ  
</li>
  
<li>
เตสเมว  
จ ปญฺจนฺนํ, โภชนานํ มเหสินา;  
  
เอตํ ปรมฺปรํ นาม, โภชนํ ปริทีปิตํฯ  
</li>
  
<li>
ยตฺถ ขีรํ รสํ วาปิ, อากิรนฺติ สเจ ปน;  
  
เยน อโชฺฌตฺถฎํ ภตฺตํ, สพฺพเมกรสํ สิยาฯ  
</li>
  
<li>
โกฎิโต ปน ปฎฺฐาย, สํสฎฺฐํ ปริภุญฺชโต;  
  
อนาปตฺตีติ นิทฺทิฎฺฐํ,  
มหาปจฺจริยํ  
ปนฯ  
</li>
  
<li>
ปรมฺปรนฺติ  
สญฺญาย, อปรมฺปรโภชเน;  
  
ตตฺถ เวมติกสฺสาปิ, ทุกฺกฎํ ปริภุญฺชโตฯ  
</li>
  
<li>
สกเลนปิ คาเมน, ปูเคน นิคเมน วา;  
  
นิมนฺติตสฺส วา นิจฺจ-ภเตฺต โทโส น วิชฺชติฯ  
</li>
  
<li>
สมุฎฺฐานาทโย สเพฺพ, กถิเนนาทินา สมา;  
  
กฺริยากฺริยมิทํ วุตฺตํ, โภชนญฺจาวิกปฺปนํฯ  
</li>
  
ปรมฺปรโภชนกถาฯ  
</li>
  
<li>
ปูวา ปเหณกตฺถาย, ปฎิยตฺตา สเจ ปน;  
  
ปาเถยฺยตฺถาย มนฺถา วา, เย หิ ตตฺถ จ ภิกฺขุนาฯ  
</li>
  
<li>
ทฺวตฺติปตฺตา คเหตพฺพา, ปูรา ปูเวหิ สตฺตุหิ;  
  
ตโต เจ อุตฺตริํ ตสฺส, โหติ ปาจิตฺติ คณฺหโตฯ  
</li>
  
<li>
คเหตฺวา นิกฺขมเนฺตน, ‘‘ทฺวตฺติปตฺตา มยา อิธ;  
  
คหิตา ปน ปูวา’’ติ, ภิกฺขุํ ทิสฺวา วเท พุโธฯ  
</li>
  
<li>
‘‘มา โข ตฺวํ ปฎิคณฺหา’’ติ, อวทนฺตสฺส ทุกฺกฎํ;  
  
คณฺหโตปิ จ ตํ สุตฺวา, โหติ อาปตฺติ ทุกฺกฎํฯ  
</li>
  
<li>
อูนกทฺวตฺติปเตฺตสุ, อติเรโกติ สญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
เยน  
ตตฺถ ตโย ลทฺธา, ปตฺตปูรา ตโต ปน;  
  
เทฺว สงฺฆสฺส ปทาตพฺพา, เทฺว เจ เอโก, น เอกโตฯ  
</li>
  
<li>
อปเหณกปาเถยฺยํ, อวเสสมฺปิ วา ตโต;  
  
สนฺตกํ ญาตกาทีนํ, เทนฺตานมฺปิ ตทูนกํฯ  
</li>
  
<li>
คณฺหโตปิ อนาปตฺติ, ตถา อุมฺมตฺตกาทิโน;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
กาณมาตุกถาฯ  
</li>
  
<li>
อเญฺญน ปน ปญฺจนฺนํ, โภชนานํ ปวาริโต;  
  
ปาจิตฺตินติริตฺตํ เจ, ปุน ภุญฺชติ โภชนํฯ  
</li>
  
<li>
อสนํ  
โภชนเญฺจว, หตฺถปาสาภิหารตา;  
  
กายวาจาปฎิเกฺขโป, ปญฺจเงฺคหิ ปวารณาฯ  
</li>
  
<li>
โอทโน สตฺตุ กุมฺมาโส, มโจฺฉ มํสนฺติ สพฺพโส;  
  
นิปฺปปเญฺจน นิทฺทิฎฺฐํ, โภชนํ ปญฺจธา มตํฯ  
</li>
  
<li>
  
โอทโน  
ตตฺถ สตฺตนฺนํ, ธญฺญานํ โอทโน มโต;  
  
ภชฺชิตานํ ตุ ธญฺญานํ, จุณฺณํ  
‘‘สตฺตู’’  
ติ วุจฺจติฯ  
</li>
  
<li>
  
กุมฺมาโส  
ยวกุมฺมาโส,  
มโจฺฉ  
วุจฺจติ โอทโก;  
  
มํส  
มฺปิ กปฺปิยมํสํ, อยเมตฺถ วินิจฺฉโยฯ  
</li>
  
<li>
สาลิ วีหิ ยโว กงฺคุ, วรโก โคธุโม ตถา;  
  
กุทฺรูสโกติ สเตฺตเต, ธญฺญา ธเญฺญน เทสิตาฯ  
</li>
  
<li>
สามากาทิติณํ สพฺพํ, กุทฺรูเสเนว ทีปิตํ;  
  
นีวาโร สาลิยํ วุโตฺต, วรเก วรกโจรโกฯ  
</li>
  
<li>
สตฺตนฺนํ ปน ธญฺญานํ, โอทโน ยาคุ วา ปน;  
  
องฺคสมฺปตฺติยา ยุตฺตา, สญฺชเนติ ปวารณํฯ  
</li>
  
<li>
หเตฺถน  
คหิโตกาเส, โอธิํ ทเสฺสติ ยา ปน;  
  
ยาคุสา อิธ สพฺพาปิ, โอทโนติ ปวุจฺจติฯ  
</li>
  
<li>
อพฺภุณฺหา ปน ยา ยาคุ, อุทฺธโนโรปิตา ตนุ;  
  
สเจ โอธิํ น ทเสฺสติ, น ชเนติ ปวารณํฯ  
</li>
  
<li>
ปุน สา สีตลีภูตา, ฆนภาวํ คตา สเจ;  
  
โอธิํ ทเสฺสติ โส ปุเพฺพ, ตนุภาโว น รกฺขติฯ  
</li>
  
<li>
ตกฺกธญฺญรสาทีนิ, อาโรเปตฺวา พหูนิปิ;  
  
ผลปณฺณกฬีรานิ, ปกฺขิปิตฺวาน ตตฺถ จฯ  
</li>
  
<li>
ตณฺฑุเล มุฎฺฐิมเตฺตปิ, ปกฺขิปิตฺวา ปจนฺติ เจ;  
  
โอธิํ ปน จ ทเสฺสติ, สญฺชเนติ ปวารณํฯ  
</li>
  
<li>
รเส ธญฺญรเส ขีเร, วากิริตฺวาน โอทนํ;  
  
‘‘ยาคุํ คณฺหถ, ยาคุ’’นฺติ, วตฺวา เทนฺติ สเจ ปนฯ  
</li>
  
<li>
กิญฺจาปิ ตนุกา โหติ, สญฺชเนติ ปวารณํ;  
  
ตํ ปจิตฺวา สเจ เทนฺติ, ยาคุสงฺคหิตา ปนฯ  
</li>
  
<li>
ฉุปนฺติ  
มจฺฉมํสํ วา, ตนุกายปิ ยาคุยา;  
  
สเจ สาสปมตฺตมฺปิ, ปญฺญายติ ปวารณํฯ  
</li>
  
<li>
มจฺฉมํสรโส สุโทฺธ, สํสโตฺต รสยาคุ วา;  
  
น จากปฺปิยมํสํ วา, สญฺชเนติ ปวารณํฯ  
</li>
  
<li>
ฐเปตฺวา วุตฺตธญฺญานํ, โอทนํ ปน สพฺพโส;  
  
เวฬุตณฺฑุลกาทีนํ, น ปวาเรติ โอทโนฯ  
</li>
  
<li>
ปุถุกา วา ตโต ตาหิ, กตภตฺตมฺปิ สตฺตุปิ;  
  
สุทฺธา น ปน ปูวา วา, ปวาเรนฺติ กทาจิปิฯ  
</li>
  
<li>
ขรปาเกน ภฎฺฐานํ, วีหีนํ ตณฺฑุเล ปน;  
  
โกเฎฺฎตฺวา เทนฺติ ตํ จุณฺณํ, สตฺตุสงฺคหิตํ มตํฯ  
</li>
  
<li>
ภชฺชิตานํ  
ตุ วีหีนํ, น ปวาเรนฺติ ตณฺฑุลา;  
  
เตสํ ปน จ ยํ จุณฺณํ, ตํ ชเนติ ปวารณํฯ  
</li>
  
<li>
ขรปาเกน ภฎฺฐานํ, วีหีนํ กุณฺฑกมฺปิ จ;  
  
สตฺตุนํ โมทโก วาปิ, สญฺชเนติ ปวารณํฯ  
</li>
  
<li>
สมปาเกน ภฎฺฐานํ, สุกฺขานํ อาตเปน จ;  
  
กุณฺฑกํ ปน วีหีนํ, น ชเนติ ปวารณํฯ  
</li>
  
<li>
ลาชา วา ปน เตเหว, กตภตฺตมฺปิ สตฺตุ วา;  
  
ขชฺชกํ ปน สุทฺธํ วา, น ชเนติ ปวารณํฯ  
</li>
  
<li>
ปูริตํ มจฺฉมํเสหิ, ตํ ชเนติ ปวารณํ;  
  
ยํ กิญฺจิ ภชฺชิตํ ปิฎฺฐํ, น ปวาเรติ สุทฺธกํฯ  
</li>
  
<li>
ยเวหิ กตกุมฺมาโส, ปวาเรติ, น จาปโร;  
  
มจฺฉมํเสสุ วตฺตพฺพํ, ปากฎตฺตา น วิชฺชติฯ  
</li>
  
<li>
ขาทโนฺต กปฺปิยํ มํสํ, นิเสเธติ อกปฺปิยํ;  
  
น โส เตน ปวาเรติ, อวตฺถุตฺตาติ ทีปิตํฯ  
</li>
  
<li>
ตเถวากปฺปิยํ มํสํ, ขาทโนฺต กปฺปิยํ สเจ;  
  
นิเสเธติ ปวาเรติ, วตฺถุกตฺตาติ วณฺณิตํฯ  
</li>
  
<li>
มํสํ ปน จ ขาทโนฺต, กปฺปิยํ วา อกปฺปิยํ;  
  
ปวาเรติ นิเสเธติ, กิญฺจิ กปฺปิยโภชนํฯ  
</li>
  
<li>
สเจ  
อกปฺปิยํ มํสํ, ขาทโนฺตว อกปฺปิยํ;  
  
นิเสธํ น ปวาเรติ, ตถา อญฺญํ อกปฺปิยํฯ  
</li>
  
<li>
สเจ อโชฺฌหฎํ โหติ, สิตฺถเมกมฺปิ ภิกฺขุนา;  
  
ปเตฺต หเตฺถ มุเข วาปิ, โภชนํ ปน วิชฺชติฯ  
</li>
  
<li>
ปวารณปโหนํ เจ, ปฎิกฺขิปติ โภชนํ;  
  
ปวาเรติ สเจ นตฺถิ, น ปวาเรติ กตฺถจิฯ  
</li>
  
<li>
คิลิตฺวา จ มุเข ภตฺตํ, เสสมาทาย คจฺฉติ;  
  
อนฺตรา จ นิเสเธโนฺต, น ปวาเรติ โภชนํฯ  
</li>
  
<li>
มุเข  
จ ภตฺตํ คิลิตญฺจ หเตฺถ;  
  
ภตฺตํ ตุ อญฺญสฺส จ ทาตุกาโม;  
  
ปเตฺต จ ภตฺตํ ปุน ทาตุกาโม;  
  
ปฎิกฺขิปโนฺต น ปวาริโต โสฯ  
</li>
  
<li>
อสนสฺส อุปเจฺฉทา, น ปวาเรติ โสติ หิ;  
  
กถยนฺติ มหาปญฺญา, การณาการณญฺญุโนฯ  
</li>
  
<li>
คณฺหโต ปจฺฉิมํ องฺคํ, ททโต ปุริมํ ปน;  
  
อุภินฺนํ อฑฺฒเตยฺยํ เจ, วินา หตฺถํ ปสาริตํฯ  
</li>
  
<li>
ตสฺมิํ อภิหฎํ ฐาเน, ปวารณปโหนกํ;  
  
ตาทิสํ ภุญฺชมาโนว, นิเสเธติ ปวาริโตฯ  
</li>
  
<li>
หเตฺถ อาธารเก วาปิ, ปตฺตํ อูรูสุ วา ฐิตํ;  
  
อาหริตฺวา สเจ ภิกฺขุ, ‘‘ภตฺตํ คณฺหา’’ติ ภาสติฯ  
</li>
  
<li>
อนนฺตเร นิสิโนฺนว, ตํ ปฎิกฺขิปโต ปน;  
  
อภิหารสฺส จาภาวา, นตฺถิ ตสฺส ปวารณาฯ  
</li>
  
<li>
ภตฺตปจฺฉิํ ปณาเมตฺวา, ฐเปตฺวา ปุรโต ‘‘อิทํ;  
  
คณฺหาหี’’ติ จ วุเตฺตปิ, อยเมว วินิจฺฉโยฯ  
</li>
  
<li>
อนนฺตรสฺส ภิกฺขุสฺส, ทียมาเน ปเนตโร;  
  
ปิทหโนฺต สกํ ปตฺตํ, หเตฺถหิ น ปวาริโตฯ  
</li>
  
<li>
กาเยนาภิหฎํ ภตฺตํ, ปฎิกฺขิปติ โย ปน;  
  
กาเยน วาปิ วาจาย, โหติ กสฺส ปวารณาฯ  
</li>
  
<li>
เอโก  
อภิหเฎ ภเตฺต, ปวารณภยา ปน;  
  
‘‘อากิรากิร โกเฎฺฎตฺวา, โกเฎฺฎตฺวา ปูรยา’’ติ จฯ  
</li>
  
<li>
สเจ วทติ ตสฺสาปิ, น ปนตฺถิ ปวารณา;  
  
อิเจฺจวาห มหาเถโร,  
มหาปทุม  
นามโกฯ  
</li>
  
<li>
สมํสญฺหิ  
รสํ เนตฺวา, คณฺหถาติ รสํ วเท;  
  
ตํ สุตฺวา จ นิเสเธโนฺต, เนว โหติ ปวาริโตฯ  
</li>
  
<li>
‘‘คณฺห มจฺฉรสํ สารํ, คณฺห มํสรส’’นฺติ วา;  
  
‘‘อิทํ คณฺหา’’ติ วา วุเตฺต, ปฎิเกฺขเป ปวารณาฯ  
</li>
  
<li>
สเจ มํสํ วิสุํ กตฺวา, ‘‘คณฺห มํสรส’’นฺติ วา;  
  
วเทยฺยตฺถิ จ มํสํ เจ, ปฎิเกฺขเป ปวารณาฯ  
</li>
  
<li>
โอทเนน จ ปุจฺฉนฺตํ, ‘‘มุหุตฺตํ อาคเมหิ’’ติ;  
  
คหณตฺถํ ฐเปนฺตสฺส, เนว ตสฺส ปวารณาฯ  
</li>
  
<li>
กฬีรปนสาทีหิ, มิสฺสกํ มจฺฉมํสกํ;  
  
‘‘กฬีรสูปกํ คณฺห, ปนสพฺยญฺชน’’นฺติ วาฯ  
</li>
  
<li>
วทนฺติ เจ ปฎิเกฺขเป, เนว โหติ ปวารณา;  
  
อปวารณเหตูนํ, นาเมน ปน วุตฺตโตฯ  
</li>
  
<li>
‘‘มจฺฉสูป’’นฺติ วา วุเตฺต, ‘‘มํสสูป’’นฺติ วา ปน;  
  
‘‘อิทํ คณฺหา’’ติ วา วุเตฺต, โหติเยว ปวารณาฯ  
</li>
  
<li>
เอเสว จ นโย วุโตฺต, เญโยฺย มํสกรมฺพเก;  
  
สเพฺพสุ มจฺฉมํเสหิ, มิสฺสเกสุ อยํ นโยฯ  
</li>
  
<li>
ภตฺตสมฺมิสฺสิตํ ยาคุํ, อาหริตฺวา สเจ ปน;  
  
‘‘ยาคุํ คณฺหา’’ติ วุตฺตสฺมิํ, น ปวาเรติ วารยํฯ  
</li>
  
<li>
‘‘ภตฺตํ คณฺหา’’ติ วุเตฺต ตุ, ปวาเรติ ปฎิกฺขิปํ;  
  
เยน วาปุจฺฉิโต ตสฺส, อตฺถิตายาติ การณํฯ  
</li>
  
<li>
‘‘ยาคุมิสฺสกํ คณฺหา’’ติ, วุเตฺต ตตฺถ จ ยาคุ เจ;  
  
สมา พหุตรา วา สา, น ปวาเรติ โส กิรฯ  
</li>
  
<li>
มนฺทา ยาคุ, พหุํ ภตฺตํ, สเจ โหติ ปวารณา;  
  
อิทํ สพฺพตฺถ นิทฺทิฎฺฐํ, การณํ ปน ทุทฺทสํฯ  
</li>
  
<li>
รสํ  
พหุรเส ภเตฺต, ขีรํ วา พหุขีรเก;  
  
คณฺหถาติ วิสุํ กตฺวา, เทติ นตฺถิ ปวารณาฯ  
</li>
  
<li>
คจฺฉเนฺตเนว  
โภตฺตพฺพํ, คจฺฉโนฺต เจ ปวาริโต;  
  
ภุญฺชิตพฺพํ ฐิเตเนว, ฐตฺวา ยทิ ปวาริโตฯ  
</li>
  
<li>
อุทกํ วาปิ ปตฺวา โส, สเจ ติฎฺฐติ กทฺทมํ;  
  
อติริตฺตํ ตุ กาเรตฺวา, ภุญฺชิตพฺพํ ตโต ปุนฯ  
</li>
  
<li>
ปีฐเก โย นิสีทิตฺวา, ปวาเรติ สเจ ปน;  
  
อาสนํ อวิจาเลตฺวา, ภุญฺชิตพฺพํ ยถาสุขํฯ  
</li>
  
<li>
สเจ มเญฺจ นิสีทิตฺวา, ปวาเรติ ตโต ปน;  
  
อิโต สํสริตุํ เอโตฺต, อีสกมฺปิ น ลพฺภติฯ  
</li>
  
<li>
เตน มเญฺจน นํ สทฺธิํ, วฎฺฎตญฺญตฺร เนนฺติ เจ;  
  
เอวํ สพฺพตฺถ ญาตพฺพํ, วิญฺญุนา วินยญฺญุนาฯ  
</li>
  
<li>
นิปชฺชิตฺวาว โภตฺตพฺพํ, นิปโนฺน เจ ปวาริโต;  
  
วาเรตุกฺกุฎิโก หุตฺวา, ภุญฺชิตพฺพํ ตเถว จฯ  
</li>
  
<li>
อถาลเมตํ สพฺพนฺติ, วตฺตพฺพํ เตน ภิกฺขุนา;  
  
อติริตฺตํ กโรเนฺตน, โอนเมตฺวาน ภาชนํฯ  
</li>
  
<li>
กปฺปิยํ ปน กาตพฺพํ, น ปเตฺตเยว เกวลํ;  
  
ปจฺฉิยํ ยทิ วา กุเณฺฑ, กาตุํ วฎฺฎติ ภาชเนฯ  
</li>
  
<li>
ปวาริตานํ อปวาริตานํ;  
  
อเญฺญสเมตํ ปน วฎฺฎเตว;  
  
เยนาติริตฺตํ ตุ กตํ ฐเปตฺวา;  
  
ตเมว เจกํ ปริภุญฺชิตพฺพํฯ  
</li>
  
<li>
กปฺปิยํ ปน กาเรตฺวา, ภุญฺชนฺตเสฺสว ภิกฺขุโน;  
  
พฺยญฺชนํ วาปิ ยํ กิญฺจิ, ปเตฺต ตสฺสากิรนฺติ เจฯ  
</li>
  
<li>
อติริตฺตํ ตุ กาเรตฺวา, ภุญฺชิตพฺพํ ตถา ปุน;  
  
เยน ตํ อกตํ ยํ วา, กาตพฺพํ เตน ตํ วิสุํฯ  
</li>
  
<li>
กตํ  
อกปฺปิยาทีหิ, อติริตฺตํ ตุ สตฺตหิ;  
  
น คิลานาติริตฺตญฺจ, ตํ โหตินติริตฺตกํฯ  
</li>
  
<li>
โยปิ  
ปาโตว เอกมฺปิ, สิตฺถํ ภุตฺวา นิสีทติ;  
  
อุปกฎฺฐูปนีตมฺปิ, กาตุํ ลภติ กปฺปิยํฯ  
</li>
  
<li>
อาหารตฺถาย ยามาทิ-กาลิกํ ปฎิคณฺหโต;  
  
อนามิสํ ตเมวสฺส, ทุกฺกฎํ ปริภุญฺชโตฯ  
</li>
  
<li>
ตถา อนติริตฺตนฺติ, สญฺญิโน อติริตฺตเก;  
  
ตตฺถ เวมติกสฺสาปิ, ทุกฺกฎํ ปริทีปิตํฯ  
</li>
  
<li>
อนาปตฺตาติริตฺตํ ตุ, การาเปตฺวาน ภุญฺชโต;  
  
คิลานสฺสาติริตฺตํ วา, ตถา อุมฺมตฺตกาทิโนฯ  
</li>
  
<li>
สมุฎฺฐานาทโย สเพฺพ, กถิเนน สมา มตา;  
  
กปฺปิยากรณเญฺจว, โภชนญฺจ กฺริยากฺริยํฯ  
</li>
  
ปฐมปวารณกถาฯ  
</li>
  
<li>
โย ปนานติริเตฺตน, ปวาเรยฺย ปวาริตํ;  
  
ชานํ อาสาทนาเปโกฺข, ภุเตฺต ปาจิตฺติ ตสฺส ตุฯ  
</li>
  
<li>
ทุกฺกฎํ อภิหาเร จ, คหเณ อิตรสฺส หิ;  
  
อโชฺฌหารปโยเคสุ, สเพฺพสุปิ จ ทุกฺกฎํฯ  
</li>
  
<li>
โภชนสฺสาวสานสฺมิํ, ปาจิตฺติ ปริทีปิตา;  
  
อภิหารกภิกฺขุสฺส, สพฺพํ ตเสฺสว ทสฺสิตํฯ  
</li>
  
<li>
ปวาริโตติ สญฺญิสฺส, ภิกฺขุสฺมิํ อปวาริเต;  
  
วิมติสฺสุภยตฺถาปิ, ทุกฺกฎํ ปริทีปิตํฯ  
</li>
  
<li>
อนาปตฺตาติริตฺตํ วา, การาเปตฺวาว เทติ เจ;  
  
คิลานสฺสาวเสสํ วา, อญฺญสฺสตฺถาย เทติ วาฯ  
</li>
  
<li>
เสสํ  
สพฺพมเสเสน, อนนฺตรสมํ มตํ;  
  
โอมสวาทตุลฺยาว, สมุฎฺฐานาทโย นยาฯ  
</li>
  
ทุติยปวารณกถาฯ  
</li>
  
<li>
ขาทนียํ วา โภชนียํ วา;  
  
กิญฺจิ วิกาเล โย ปน ภิกฺขุ;  
  
ขาทติ  
ภุญฺชติ วาปิ จ ตํ;  
  
โส ชินวุตฺตํ โทสมุเปติฯ  
</li>
  
<li>
ยมามิสคตเญฺจตฺถ, วนมูลผลาทิกํ;  
  
กาลิเกสฺวสโมฺมหตฺถํ, เวทิตพฺพมิทํ ปนฯ  
</li>
  
<li>
มูลํ กนฺทํ มุฬาลญฺจ, มตฺถกํ ขนฺธกํ ตจํ;  
  
ปตฺตํ ปุปฺผํ ผลํ อฎฺฐิ, ปิฎฺฐํ นิยฺยาสเมว จฯ  
</li>
  
<li>
มูลขาทนียาทีนํ, มุขมตฺตนิทสฺสนํ;  
  
ภิกฺขูนํ ปาฎวตฺถาย, นามเตฺถสุ นิโพธถฯ  
</li>
  
<li>
มูลกํ ขารกเญฺจว, วตฺถุลํ ตณฺฑุเลยฺยกํ;  
  
ตมฺพกํ ชชฺฌริกญฺจ, จจฺจุ วชกลีปิ จฯ  
</li>
  
<li>
  
มูลานิ  
เอวมาทีนํ, สากานํ อามิเส ปน;  
  
สงฺคหํ อิธ คจฺฉนฺติ, อาหารตฺถํ ผรนฺติ หิฯ  
</li>
  
<li>
ฉเฑฺฑนฺติ ชรฎฺฐํ เฉตฺวา, ยํ ตํ วชกลิสฺส ตุ;  
  
ตํ ยาวชีวิกํ วุตฺตํ, เสสานํ ยาวกาลิกํฯ  
</li>
  
<li>
หลิทฺทิ สิงฺคิเวรญฺจ, วจตฺตํ อติวิสํ วจํ;  
  
อุสีรํ ภทฺทมุตฺตญฺจ, ตถา กฎุกโรหิณีฯ  
</li>
  
<li>
อิเจฺจวมาทิกํ อญฺญํ, ปญฺจมูลาทิกํ พหุ;  
  
นานปฺปการกํ มูลํ, วิเญฺญยฺยํ ยาวชีวิกํฯ  
</li>
  
<li>
มสาลุปิณฺฑลาทีนํ  
, วลฺลีนํ อาลุวสฺส จ;  
  
กโนฺท  
อุปฺปลชาตีนํ, ตถา ปทุมชาติยาฯ  
</li>
  
<li>
กทลีสิคฺคุตาลานํ, มาลุวสฺส จ เวฬุยา;  
  
สตาวริ กเสรูนํ, กโนฺท อมฺพาฎกสฺส จฯ  
</li>
  
<li>
อิเจฺจวมาทโย กนฺทา;  
  
ทสฺสิตา ยาวกาลิกา;  
  
โธโต โส อามิเส วุโตฺต;  
  
กโนฺท โย ขีรวลฺลิยาฯ  
</li>
  
<li>
อโธโต ลสุณเญฺจว, ขีรกาโกลิอาทโย;  
  
กนฺทา วากฺยปถาตีตา, วิเญฺญยฺยา ยาวชีวิกาฯ  
</li>
  
<li>
ปุณฺฑรีกมุฬาลญฺจ  
, มุฬาลํ ปทุมสฺส จ;  
  
เอวมาทิมเนกมฺปิ,  
มุฬาลํ  
ยาวกาลิกํฯ  
</li>
  
<li>
ตาลหินฺตาลกุนฺตาล-นาฬิเกราทิสมฺภวํ;  
  
หลิทฺทิสิงฺคิเวรานํ, มุฬาลํ ยาวชีวิกํฯ  
</li>
  
<li>
ตาลหินฺตาลกุนฺตาล-กฬีโร เกตกสฺส จ;  
  
กทลีนาฬิเกรานํ,  
มตฺถกํ  
มูลกสฺส จฯ  
</li>
  
<li>
ขชฺชุเรรกเวตฺตานํ, อุจฺฉุเวฬุนฬาทินํ;  
  
สตฺตนฺนํ ปน ธญฺญานํ, กฬีโร สาสปสฺส จฯ  
</li>
  
<li>
อิเจฺจวมาทโยเนเก, มตฺถกา ยาวกาลิกา;  
  
อเญฺญ หลิทฺทิอาทีนํ, มตฺถกา ยาวชีวิกาฯ  
</li>
  
<li>
ตาลกุนฺตาลกาทีนํ, ฉินฺทิตฺวา ปาติโต ปน;  
  
คโต ชรฎฺฐพุโนฺท โส, สงฺคหํ ยาวชีวิเกฯ  
</li>
  
<li>
  
ขนฺธ  
ขาทนียํ นาม, อุจฺฉุขโนฺธ ปกาสิโต;  
  
สาลกลฺยาณิยา ขโนฺธ, ตถา ปถวิยํ คโตฯ  
</li>
  
<li>
เอวมุปฺปลชาตีนํ, ทณฺฑโก ยาวกาลิโก;  
  
ปณฺณทณฺฑุปฺปลาทีนํ, สโพฺพ ปทุมชาติยาฯ  
</li>
  
<li>
ยาวชีวิกสงฺขาตา  
, กรมทฺทาทิทณฺฑกา;  
  
ตเจสุ  
จฺฉุตโจเวโก, สรโส ยาวกาลิโกฯ  
</li>
  
<li>
มูลกํ ขารโก จจฺจุ, ตมฺพโก ตณฺฑุเลยฺยโก;  
  
วตฺถุโล จีนมุโคฺค จ, อุมฺมา วชกลี ตถาฯ  
</li>
  
<li>
ชชฺฌรี กาสมโทฺท จ, เสลฺลุ สิคฺคุ จ นาฬิกา;  
  
วรุโณ อคฺคิมโนฺถ จ, ชีวนฺตี สุนิสนฺนโกฯ  
</li>
  
<li>
ราชมาโส จ มาโส จ, นิปฺผาโว มิคปุปฺผิกา;  
  
วณฺฎโก ภูมิโลณีติ, เอวมาทิมเนกกํฯ  
</li>
  
<li>
  
ปตฺต  
ขาทนียํ นาม, กถิตํ ยาวกาลิกํ;  
  
อิตรา จ มหาโลณิ, ทีปิตา ยาวชีวิกาฯ  
</li>
  
<li>
ยาวกาลิกมิเจฺจว, กถิตํ อมฺพปลฺลวํ;  
  
นิมฺพสฺส กุฎชสฺสาปิ, ปณฺณํ สุลสิยาปิ จฯ  
</li>
  
<li>
กปฺปาสิกปโฎลานํ  
, เตสํ ปุปฺผผลานิ จ;  
  
ผณิชฺชกชฺชุกานญฺจ, ปณฺณํ ตํ ยาวชีวิกํฯ  
</li>
  
<li>
อฎฺฐนฺนํ มูลกาทีนํ,  
ปุปฺผํ  
นิปฺผาวกสฺส จ;  
  
ตถา ปุปฺผํ กรีรสฺส, ปุปฺผํ วรุณกสฺส จฯ  
</li>
  
<li>
ปุปฺผํ กเสรุกสฺสาปิ, ชีวนฺตี สิคฺคุปุปฺผกํ;  
  
ปทุมุปฺปลชาตีนํ, ปุปฺผานํ กณฺณิกาปิ จฯ  
</li>
  
<li>
นาฬิเกรสฺส ตาลสฺส, ตรุณํ เกตกสฺส จ;  
  
อิเจฺจวมาทิกํ ปุปฺผ-มเนกํ ยาวกาลิกํฯ  
</li>
  
<li>
ยาวกาลิกปุปฺผานิ, ฐเปตฺวา ปน เสสกํ;  
  
ยาวชีวิกปุปฺผนฺติ, ทีปเย สพฺพเมว จฯ  
</li>
  
<li>
ติลกมกุลสาลมลฺลิกานํ  
;  
  
กกุธกปิตฺถกกุนฺทกฬีนํ;  
  
กุรวกกรวีรปาฎลีนํ;  
  
กุสุมมิทํ ปน ยาวชีวิกํฯ  
</li>
  
<li>
อมฺพมฺพาฎกชมฺพูนํ,  
ผล  
ญฺจ ปนสสฺส จ;  
  
มาตุลุงฺคกปิตฺถานํ, ผลํ ตินฺติณิกสฺส จฯ  
</li>
  
<li>
ตาลสฺส นาฬิเกรสฺส, ผลํ ขชฺชูริยาปิ จ;  
  
ลพุชสฺส จ โจจสฺส, โมจสฺส มธุกสฺส จฯ  
</li>
  
<li>
พทรสฺส กรมทฺทสฺส, ผลํ วาติงฺคณสฺส จ;  
  
กุมฺภณฺฑติปุสานญฺจ, ผลํ เอฬาลุกสฺส จฯ  
</li>
  
<li>
ราชายตนผลํ ปุสฺส-ผลํ ติมฺพรุกสฺส จ;  
  
เอวมาทิมเนกมฺปิ, ผลํ ตํ ยาวกาลิกํฯ  
</li>
  
<li>
ติผลํ ปิปฺผลี ชาติ-ผลญฺจ กฎุกปฺผลํ;  
  
โคฎฺฐผลํ พิลงฺคญฺจ, ตโกฺกลมริจานิ จฯ  
</li>
  
<li>
เอวมาทีนิ วุตฺตานิ, อวุตฺตานิ จ ปาฬิยํ;  
  
ผลานิ ปน คจฺฉนฺติ, ยาวชีวิกสงฺคหํฯ  
</li>
  
<li>
ปนสมฺพาฎกฎฺฐีนิ, สาลฎฺฐิ ลพุชฎฺฐิ จ;  
  
จิญฺจาพิมฺพผลฎฺฐีนิ, โปกฺขรฎฺฐิ จ สพฺพโสฯ  
</li>
  
<li>
ขชฺชูริเกตกาทีนํ  
, ตถา ตาลผลฎฺฐิ จ;  
  
เอวมาทีนิ คจฺฉนฺติ, ยาวกาลิกสงฺคหํฯ  
</li>
  
<li>
ปุนฺนาคมธุกฎฺฐีนิ, เสลฺลฎฺฐิ ติผลฎฺฐิ จ;  
  
เอวมาทีนิ  
อฎฺฐีนิ,  
นิทฺทิฎฺฐานิ อนามิเสฯ  
</li>
  
<li>
สตฺตนฺนํ ปน ธญฺญานํ, อปรณฺณานเมว จ;  
  
ปิฎฺฐํ  
ปนสสาลานํ, ลพุชมฺพาฎกสฺส จฯ  
</li>
  
<li>
ตาลปิฎฺฐํ  
ตถา โธตํ, ปิฎฺฐํ ยํ ขีรวลฺลิยา;  
  
เอวมาทิมเนกมฺปิ, กถิตํ ยาวกาลิกํฯ  
</li>
  
<li>
อโธตํ ตาลปิฎฺฐญฺจ, ปิฎฺฐํ ยํ ขีรวลฺลิยา;  
  
อสฺสคนฺธาทิปิฎฺฐญฺจ, โหติ ตํ ยาวชีวิกํฯ  
</li>
  
<li>
  
นิยฺยาโส  
อุจฺฉุนิพฺพโตฺต, เอโก สตฺตาหกาลิโก;  
  
อวเสโส จ หิงฺคาทิ, นิยฺยาโส ยาวชีวิโกฯ  
</li>
  
<li>
มูลาทีสุ มยา กิญฺจิ, มุขมตฺตํ นิทสฺสิตํ;  
  
เอตเสฺสวานุสาเรน, เสโส เญโยฺย วิภาวินาฯ  
</li>
  
<li>
‘‘ภุญฺชิสฺสามิ วิกาเล’’ติ, อามิสํ ปฎิคณฺหโต;  
  
กาเล วิกาลสญฺญิสฺส, กาเล เวมติกสฺส จฯ  
</li>
  
<li>
ทุกฺกฎํ, กาลสญฺญิสฺส, อนาปตฺติ ปกาสิตา;  
  
อิทํ เอฬกโลเมน, สมุฎฺฐานาทินา สมํฯ  
</li>
  
วิกาลโภชนกถาฯ  
</li>
  
<li>
โภชนํ สนฺนิธิํ กตฺวา, ขาทนํ วาปิ โย ปน;  
  
ภุเญฺชยฺย วาปิ ขาเทยฺย, ตสฺส ปาจิตฺติยํ สิยาฯ  
</li>
  
<li>
ภิกฺขุ ยํ สามเณรานํ, ปริจฺจชตฺยนาลโย;  
  
นิทหิตฺวา สเจ ตสฺส, เทนฺติ ตํ ปุน วฎฺฎติฯ  
</li>
  
<li>
สยํ ปฎิคฺคเหตฺวาน, อปริจฺจตฺตเมว ยํ;  
  
ทุติเย ทิวเส ตสฺส, นิหิตํ ตํ น วฎฺฎติฯ  
</li>
  
<li>
ตโต อโชฺฌหรนฺตสฺส, เอกสิตฺถมฺปิ ภิกฺขุโน;  
  
ปาจิตฺติ กถิตา สุทฺธา, สุทฺธจิเตฺตน ตาทินาฯ  
</li>
  
<li>
อกปฺปิเยสุ  
มํเสสุ, มนุสฺสเสฺสว มํสเก;  
  
ถุลฺลจฺจเยน ปาจิตฺติ, ทุกฺกเฎน สเหตเรฯ  
</li>
  
<li>
ยามกาลิกสงฺขาตํ  
, ปาจิตฺติ ปริภุญฺชโต;  
  
ทุกฺกฎาปตฺติยา สทฺธิํ, อาหารตฺถาย ภุญฺชโตฯ  
</li>
  
<li>
สเจ ปวาริโต หุตฺวา, อนฺนํ อนติริตฺตกํ;  
  
ภุญฺชโต ปกตํ ตสฺส, โหติ ปาจิตฺติยทฺวยํฯ  
</li>
  
<li>
ถุลฺลจฺจเยน สทฺธิํ เทฺว, มํเส มานุสเก สิยุํ;  
  
เสเส อกปฺปิเย มํเส, ทุกฺกเฎน สห ทฺวยํฯ  
</li>
  
<li>
ยามกาลิกสงฺขาตํ, ภุญฺชโต สติ ปจฺจเย;  
  
สามิเสน มุเขน เทฺว, เอกเมว นิรามิสํฯ  
</li>
  
<li>
ตเมวโชฺฌหรนฺตสฺส, อาหารตฺถาย เกวลํ;  
  
ทฺวีสุ เตสุ วิกเปฺปสุ, ทุกฺกฎํ ปน วฑฺฒติฯ  
</li>
  
<li>
วิกาเล ภุญฺชโต สุทฺธํ, สนฺนิธิปจฺจยาปิ จ;  
  
วิกาลโภชนา เจว, โหติ ปาจิตฺติยทฺวยํฯ  
</li>
  
<li>
มํเส ถุลฺลจฺจยเญฺจว, ทุกฺกฎมฺปิ จ วฑฺฒติ;  
  
มนุสฺสมํเส เสเส จ, ยถานุกฺกมโต ทฺวยํฯ  
</li>
  
<li>
นเตฺถวานติริตฺตมฺปิ, วิกาเล ปริภุญฺชโต;  
  
โทโส สพฺพวิกเปฺปสุ, ภิกฺขุโน ตนฺนิมิตฺตโกฯ  
</li>
  
<li>
วิกาลปจฺจยา วาปิ, น โทโส ยามกาลิเก;  
  
สตฺตาหกาลิกํ ยาว-ชีวิกํ ปฎิคณฺหโตฯ  
</li>
  
<li>
อาหารเสฺสว อตฺถาย, คหเณ ทุวิธสฺส ตุ;  
  
อโชฺฌหารปโยเคสุ, ทุกฺกฎํ ตุ นิรามิเสฯ  
</li>
  
<li>
อถ อามิสสํสฎฺฐํ, คเหตฺวา ฐปิตํ สเจ;  
  
ปุน อโชฺฌหรนฺตสฺส, ปาจิเตฺตว ปกาสิตาฯ  
</li>
  
<li>
กาโล ยาโม จ สตฺตาหํ, อิติ กาลตฺตยํ อิทํ;  
  
อติกฺกมยโต โทโส, กาลํ ตํ ตํ ตุ กาลิกํฯ  
</li>
  
<li>
อตฺตนา ตีณิ สมฺภินฺน-รสานิ อิตรานิ หิ;  
  
สภาวมุปเนเตว, ยาวกาลิกมตฺตโนฯ  
</li>
  
<li>
เอวเมว  
  
จ เสเสสุ, กาลิเกสุ วินิทฺทิเส;  
  
อิเมสุ ปน สเพฺพสุ, กาลิเกสุ จตูสฺวปิฯ  
</li>
  
<li>
กาลิกทฺวยมาทิมฺหิ, อโนฺตวุตฺถญฺจ สนฺนิธิ;  
  
อุภยมฺปิ น โหเตว, ปจฺฉิมํ กาลิกทฺวยํฯ  
</li>
  
<li>
อกปฺปิยาย กุฎิยา, วุเตฺถนนฺตทฺวเยน ตํ;  
  
คหิตํ ตทเห วาปิ, ทฺวยํ ปุพฺพํ น วฎฺฎติฯ  
</li>
  
<li>
มุขสนฺนิธิ นามายํ, อโนฺตวุตฺถํ น กปฺปติ;  
  
อิติ วุตฺตํ ทฬฺหํ กตฺวา,  
มหาปจฺจริยํ  
ปนฯ  
</li>
  
<li>
น โทโส นิทหิตฺวาปิ, ปฐมํ กาลิกตฺตยํ;  
  
ตํ ตํ สกํ สกํ กาล-มนติกฺกมฺม ภุญฺชโตฯ  
</li>
  
<li>
ตถา อุมฺมตฺตกาทีนํ, อนาปตฺติ ปกาสิตา;  
  
สมเมฬกโลเมน, สมุฎฺฐานาทินา อิทํฯ  
</li>
  
สนฺนิธิการกถาฯ  
</li>
  
<li>
โภชนานิ ปณีตานิ, อคิลาโน ปนตฺตโน;  
  
อตฺถาย วิญฺญาเปตฺวาน, ปาจิตฺติ ปริภุญฺชโตฯ  
</li>
  
<li>
‘‘สปฺปินา เทหิ ภตฺตํ เม, สสปฺปิํ สปฺปิมิสฺสกํ;  
  
สปฺปิภตฺตญฺจ เทหี’’ติ, วิญฺญาเปนฺตสฺส ทุกฺกฎํฯ  
</li>
  
<li>
วิญฺญาเปตฺวา ตถา ตํ เจ, ทุกฺกฎํ ปฎิคณฺหโต;  
  
ปุน อโชฺฌหรนฺตสฺส, ปาจิตฺติ ปริยาปุตาฯ  
</li>
  
<li>
สุทฺธานิ สปฺปิอาทีนิ, วิญฺญาเปตฺวาน ภุญฺชโต;  
  
เสขิเยสุปิ วิญฺญตฺติ, ทุกฺกฎํ ปริทีปเยฯ  
</li>
  
<li>
ตสฺมา ปณีตสํสฎฺฐํ, วิญฺญาเปตฺวาว ภุญฺชโต;  
  
สตฺตธญฺญมยํ ภตฺตํ, ปาจิตฺติยมุทีรเยฯ  
</li>
  
<li>
สเจ  
‘‘โคสปฺปินา มยฺหํ, เทหิ ภตฺต’’นฺติ ยาจิโต;  
  
อชิยา สปฺปิอาทีหิ, วิสเงฺกตํ ททาติ เจฯ  
</li>
  
<li>
‘‘สปฺปินา เทหิ’’ วุโตฺต เจ, นวนีตาทิเกสุปิ;  
  
เทติ อญฺญตเรนสฺส, วิสเงฺกตนฺติ ทีปิตํฯ  
</li>
  
<li>
เยน  
เยน หิ วิญฺญตฺตํ, ตสฺมิํ มูเลปิ ตสฺส วา;  
  
ลเทฺธปิ ปน ตํ ลทฺธํ, โหติเยว น อญฺญถาฯ  
</li>
  
<li>
ฐเปตฺวา สปฺปิอาทีนิ, อาคตานิ หิ ปาฬิยํ;  
  
อเญฺญหิ วิญฺญาเปนฺตสฺส, โหติ อาปตฺติ ทุกฺกฎํฯ  
</li>
  
<li>
สเพฺพหิ สปฺปิอาทีหิ, วิญฺญาเปตฺวาว เอกโต;  
  
ภุญฺชเตกรสํ กตฺวา, นว ปาจิตฺติโย มตาฯ  
</li>
  
<li>
อกปฺปิเยน วุเตฺตปิ, สปฺปินา เทติ เตน เจ;  
  
คหเณ ปริโภเคปิ, ทุกฺกฎํ ปริทีปิตํฯ  
</li>
  
<li>
คิลานสฺส คิลาโนติ, สญฺญิโน วิมติสฺส วา;  
  
ทุกฺกฎํ มุนินา วุตฺตํ, อนาปตฺติ ปกาสิตาฯ  
</li>
  
<li>
คิลานกาเล วิญฺญตฺต-มคิลานสฺส ภุญฺชโต;  
  
คิลานสฺสาวเสสํ วา, ญาตกาทีนเมว วาฯ  
</li>
  
<li>
อิทํ จตุสมุฎฺฐานํ, กายโต กายวาจโต;  
  
กายจิตฺตา ตถา กาย-วาจาจิตฺตตฺตยาปิ จฯ  
</li>
  
ปณีตโภชนกถาฯ  
</li>
  
<li>
อทินฺนญฺหิ มุขทฺวารํ, อาหารํ อาหเรยฺย โย;  
  
ทนฺตโปโนทกํ หิตฺวา, ตสฺส ปาจิตฺติยํ สิยาฯ  
</li>
  
<li>
หตฺถปาโสภินีหาโร, มชฺฌิมุจฺจารณกฺขโม;  
  
มนุโสฺส วามนุโสฺส วา, เทติ กายาทินา ติธาฯ  
</li>
  
<li>
ปฎิคฺคณฺหาติ  
ตํ ภิกฺขุ, ทียมานํ สเจ ทฺวิธา;  
  
เอวํ ปญฺจงฺคสํโยเค, คหณํ ตสฺส รูหติฯ  
</li>
  
<li>
ทายโก คคนโฎฺฐ เจ, ภูมโฎฺฐ เจตโร สิยา;  
  
ภูมฎฺฐสฺส จ สีเสน, คคนฎฺฐสฺส เทหิโนฯ  
</li>
  
<li>
ยมาสนฺนตรํ องฺคํ, โอริมเนฺตน ตสฺส ตุ;  
  
ทาตุํ วาปิ คเหตุํ วา, วินา หตฺถํ ปสาริตํฯ  
</li>
  
<li>
หตฺถปาโส มิเนตโพฺพ, นคฎฺฐาทีสฺวยํ นโย;  
  
เอวรูเป ปน ฐาเน, ฐตฺวา เจ เทติ วฎฺฎติฯ  
</li>
  
<li>
ปกฺขี  
วา มุขตุเณฺฑน, หตฺถี โสณฺฑาย วา ปน;  
  
สเจ ยํ กิญฺจิ ปุปฺผํ วา, ผลํ วา เทติ วฎฺฎติฯ  
</li>
  
<li>
ภตฺตพฺยญฺชนปุณฺณานิ, ภาชนานิ พหูนิปิ;  
  
สีเสนาทาย ภิกฺขุสฺส, คนฺตฺวา กสฺสจิ สนฺติกํฯ  
</li>
  
<li>
อีสกํ ปน โอนตฺวา, ‘‘คณฺหา’’ติ ยทิ ภาสติ;  
  
เตน หตฺถํ ปสาเรตฺวา, เหฎฺฐิมํ ปน ภาชนํฯ  
</li>
  
<li>
ปฎิจฺฉิตพฺพํ ตํ เอก- เทเสนาปิ จ ภิกฺขุนา;  
  
โหนฺติ เอตฺตาวตา ตานิ, คหิตาเนว สพฺพโสฯ  
</li>
  
<li>
ตโต ปฎฺฐาย ตํ สพฺพํ, โอโรเปตฺวา ยถาสุขํ;  
  
อุคฺฆาเฎตฺวา ตโต อิฎฺฐํ, คเหตุํ ปน วฎฺฎติฯ  
</li>
  
<li>
ปจฺฉิอาทิมฺหิ วตฺตพฺพ-มตฺถิ กิํ เอกภาชเน;  
  
กาชภตฺตํ หรโนฺต เจ, โอนตฺวา เทติ วฎฺฎติฯ  
</li>
  
<li>
ติํสหโตฺถ สิยา เวฬุ, อเนฺตสุ จ ทุเว ฆฎา;  
  
สปฺปิโน, คหิเตกสฺมิํ, สพฺพํ คหิตเมว ตํฯ  
</li>
  
<li>
พหุปตฺตา จ มเญฺจ วา, ปีเฐ วา กฎสารเก;  
  
ฐปิตา ทายโก หตฺถ-ปาเส ฐตฺวาน เทติ เจฯ  
</li>
  
<li>
ปฎิคฺคหณสญฺญาย, มญฺจาทีนิ สเจ ปน;  
  
นิสีทติ ผุสิตฺวา โย, ยญฺจ ปเตฺตสุ ทียติฯ  
</li>
  
<li>
คหิตํ  
เตน ตํ สพฺพํ, โหติเยว น สํสโย;  
  
ปฎิคฺคเหสฺสามิเจฺจว, มญฺจาทีนิ สเจ ปนฯ  
</li>
  
<li>
คหิตํ โหติ ตํ สพฺพํ, อารุหิตฺวา นิสีทติ;  
  
อาหจฺจ กุจฺฉิยา กุจฺฉิํ, ฐิตา ปตฺตา หิ ภูมิยํฯ  
</li>
  
<li>
ยํ ยํ องฺคุลิยา วาปิ, ผุสิตฺวา สูจิยาปิ วา;  
  
นิสิโนฺน ตตฺถ ตเตฺถว, ทียมานํ ตุ วฎฺฎติฯ  
</li>
  
<li>
กฎสาเร มหนฺตสฺมิํ, ตถา หตฺถตฺถราทิสุ;  
  
คณฺหโต หตฺถปาสสฺมิํ, วิชฺชมาเน ตุ วฎฺฎติฯ  
</li>
  
<li>
ตตฺถชาตกปเณฺณสุ, คเหตุํ น จ วฎฺฎติ;  
  
น ปเนตานิ กาเยน, ปฎิพทฺธานิ โหนฺติ หิฯ  
</li>
  
<li>
อสํหาริมปาสาเณ  
, ผลเก วาปิ ตาทิเส;  
  
ขาณุพเทฺธปิ วา มเญฺจ, คหณํ เนว รูหติฯ  
</li>
  
<li>
ตินฺติณิกาทิปเณฺณสุ, ภูมิยํ ปตฺถเฎสุ วา;  
  
ธาเรตุมสมตฺถตฺตา, คหณํ น จ รูหติฯ  
</li>
  
<li>
หตฺถปาสมติกฺกมฺม, ทีฆทเณฺฑน เทติ เจ;  
  
วตฺตโพฺพ ภิกฺขุนาคนฺตฺวา, เทหีติ ปริเวสโกฯ  
</li>
  
<li>
สเจ ปเตฺต รโช โหติ, โธวิตโพฺพ ชเล สติ;  
  
ตสฺมิํ อสติ ปุญฺฉิตฺวา, คเหตโพฺพ อเสสโตฯ  
</li>
  
<li>
ปิณฺฑาย วิจรนฺตสฺส, รชํ ปตติ เจ ปน;  
  
ภิกฺขา ปฎิคฺคเหตฺวาว, คเหตพฺพา วิชานตาฯ  
</li>
  
<li>
อปฺปฎิคฺคหิเต ภิกฺขุํ, คณฺหโต ปน ทุกฺกฎํ;  
  
ปฎิคฺคเหตฺวานาปตฺติ, ปจฺฉา ตํ ปริภุญฺชโตฯ  
</li>
  
<li>
‘‘ปฎิคฺคเหตฺวา เทถา’’ติ, วุเตฺต ตํ วจนํ ปน;  
  
อสุตฺวานาทิยิตฺวา วา, เทนฺติ เจ นตฺถิ ทุกฺกฎํฯ  
</li>
  
<li>
ปจฺฉา ปฎิคฺคเหตฺวาว, คเหตพฺพํ วิชานตา;  
  
สเจ รชํ นิปาเตติ, มหาวาโต ตโต ตโตฯ  
</li>
  
<li>
น  
สกฺกา จ สิยา ภิกฺขํ, คเหตุํ ยทิ ภิกฺขุนา;  
  
อญฺญสฺส ทาตุกาเมน, คเหตุํ ปน วฎฺฎติฯ  
</li>
  
<li>
สามเณรสฺส ตํ ทตฺวา, ทินฺนํ วา เตน ตํ ปุน;  
  
ตสฺส วิสฺสาสโต วาปิ, ภุญฺชิตุํ ปน วฎฺฎติฯ  
</li>
  
<li>
ภิกฺขาจาเร สเจ ภตฺตํ, สรชํ เทติ ภิกฺขุโน;  
  
‘‘ปฎิคฺคเหตฺวา ภิกฺขํ ตฺวํ, คณฺห วา ภุญฺช วา’’ติ จฯ  
</li>
  
<li>
วตฺตโพฺพ โส ตถา เตน, กตฺตพฺพเญฺจว ภิกฺขุนา;  
  
รชํ อุปริ ภตฺตสฺส, ตสฺสุปฺลวติ เจ ปนฯ  
</li>
  
<li>
กญฺชิกํ ตุ ปวาเหตฺวา, ภุญฺชิตพฺพํ ยถาสุขํ;  
  
อโนฺต ปฎิคฺคเหตพฺพํ, ปวิฎฺฐํ ตุ สเจ ปนฯ  
</li>
  
<li>
ปติตํ สุกฺขภเตฺต เจ, อปนียาว ตํ รชํ;  
  
สุขุมํ เจ สภตฺตมฺปิ, ภุญฺชิตพฺพํ ยถาสุขํฯ  
</li>
  
<li>
อุฬุเงฺกนาหริตฺวาปิ  
, เทนฺตสฺส ปฐมํ ปน;  
  
เถโว อุฬุงฺกโต ปเตฺต, สเจ ปตติ วฎฺฎติฯ  
</li>
  
<li>
ภเตฺต อากิรมาเน ตุ, จรุเกน ตโต ปน;  
  
มสิ วา ฉาริกา วาปิ, สเจ ปตติ ภาชเนฯ  
</li>
  
<li>
ตสฺส จาภิหฎตฺตาปิ, น โทโส อุปลพฺภติ;  
  
อนนฺตรสฺส ภิกฺขุสฺส, ทียมานํ ตุ ปตฺตโตฯ  
</li>
  
<li>
อุปฺปภิตฺวา สเจ ปเตฺต, อิตรสฺส จ ภิกฺขุโน;  
  
ปตติ วฎฺฎเตวายํ, ปฎิคฺคหิตเมว ตํฯ  
</li>
  
<li>
ปายาสสฺส จ ปูเรตฺวา, ปตฺตํ เจ เทนฺติ ภิกฺขุโน;  
  
อุณฺหตฺตา ปน ตํ เหฎฺฐา, คเหตุํ น จ สกฺกติฯ  
</li>
  
<li>
วฎฺฎตีติ จ นิทฺทิฎฺฐํ, คเหตุํ มุขวฎฺฎิยํ;  
  
น สกฺกา เจ คเหตโพฺพ, ตถา อาธารเกนปิฯ  
</li>
  
<li>
สเจ  
อาสนสาลายํ, คเหตฺวา ปตฺตมตฺตโน;  
  
นิทฺทายติ นิสิโนฺนว, ทียมานํ น ชานติฯ  
</li>
  
<li>
เนวาหริยมานํ วา, อปฺปฎิคฺคหิตเมว ตํ;  
  
อาโภคํ ปน กตฺวา เจ, นิสิโนฺน โหติ วฎฺฎติฯ  
</li>
  
<li>
สเจ หเตฺถน มุญฺจิตฺวา, ปตฺตํ อาธารกมฺปิ วา;  
  
เปเลฺลตฺวา ปน ปาเทน, นิทฺทายติ หิ วฎฺฎติฯ  
</li>
  
<li>
ปาเทนาธารกํ อกฺก-มิตฺวาปิ ปฎิคณฺหโต;  
  
ชาครสฺสาปิ โหเตว, คหณสฺมิํ อนาทโรฯ  
</li>
  
<li>
ตสฺมา ตํ น จ กาตพฺพํ, ภิกฺขุนา วินยญฺญุนา;  
  
ยํ ทียมานํ ปตติ, คเหตุํ ตํ ตุ วฎฺฎติฯ  
</li>
  
<li>
ภุญฺชนฺตานญฺจ ทนฺตา วา, ขียนฺติปิ นขาปิ วา;  
  
ตถา ปตฺตสฺส วโณฺณ วา, อโพฺพหารนโย อยํฯ  
</li>
  
<li>
สตฺถเกนุจฺฉุอาทีนิ, ผาเลนฺตานํ สเจ มลํ;  
  
ปญฺญายติ หิ ตํ เตสุ, สิยา นวสมุฎฺฐิตํฯ  
</li>
  
<li>
ปฎิคฺคเหตฺวา ตํ ปจฺฉา, ขาทิตพฺพํ ตุ ภิกฺขุนา;  
  
น ปญฺญายติ เจ ตสฺมิํ, มลํ วฎฺฎติ ขาทิตุํฯ  
</li>
  
<li>
ปิสนฺตานมฺปิ  
เภสชฺชํ, โกเฎฺฎนฺตานมฺปิ วา ตถา;  
  
นิสโททุกฺขลาทีนํ, ขียเนปิ อยํ นโยฯ  
</li>
  
<li>
เภสชฺชตฺถาย ตาเปตฺวา, วาสิํ ขีเร ขิปนฺติ เจ;  
  
อุเฎฺฐติ นีลิกา ตตฺถ, สตฺถเก วิย นิจฺฉโยฯ  
</li>
  
<li>
สเจ อามกตเกฺก วา, ขีเร วา ปกฺขิปนฺติ ตํ;  
  
สามปากนิมิตฺตมฺหา, น ตุ มุจฺจติ ทุกฺกฎาฯ  
</li>
  
<li>
ปิณฺฑาย วิจรนฺตสฺส, วสฺสกาเลสุ ภิกฺขุโน;  
  
ปเตฺต ปตติ เจ โตยํ, กิลิฎฺฐํ กายวตฺถโตฯ  
</li>
  
<li>
ปจฺฉา ปฎิคฺคเหตฺวา ตํ, ภุญฺชิตพฺพํ ยถาสุขํ;  
  
เอเสว จ นโย วุโตฺต, รุกฺขมูเลปิ ภุญฺชโตฯ  
</li>
  
<li>
สตฺตาหํ  
ปน วสฺสเนฺต, เทเว สุทฺธํ ชลํ สเจ;  
  
อโพฺภกาเสปิ วา ปเตฺต, โตยํ ปตติ วฎฺฎติฯ  
</li>
  
<li>
โอทนํ ปน เทเนฺตน, สามเณรสฺส ภิกฺขุนา;  
  
ทาตโพฺพ อจฺฉุปเนฺตน, ตสฺส ปตฺตคโตทนํฯ  
</li>
  
<li>
ปฎิคฺคเหตฺวา วา ปตฺตํ, ทาตโพฺพ ตสฺส โอทโน;  
  
ฉุปิตฺวา เทติ เจ ภตฺตํ, ตํ ปนุคฺคหิตํ สิยาฯ  
</li>
  
<li>
อญฺญสฺส ทาตุกาเมน, ปริจฺจตฺตํ สเจ ปน;  
  
ยาว หตฺถคตํ ตาว, ปฎิคฺคหิตเมว ตํฯ  
</li>
  
<li>
‘‘คณฺหา’’ติ นิรเปโกฺขว, ปตฺตมาธารเก ฐิตํ;  
  
สเจ วทติ ปจฺฉา ตํ, ปฎิคฺคเณฺหยฺย ปณฺฑิโตฯ  
</li>
  
<li>
สาเปโกฺขเยว โย ปตฺตํ, ฐเปตฺวาธารเก ปน;  
  
‘‘เอโตฺต ปูวมฺปิ ภตฺตํ วา, กิญฺจิ คณฺหา’’ติ ภาสติฯ  
</li>
  
<li>
สามเณโรปิ ตํ ภตฺตํ, โธวิตฺวา หตฺถมตฺตโน;  
  
อตฺตปตฺตคตํ ภตฺตํ, อผุสิตฺวา สเจ ปนฯ  
</li>
  
<li>
ปกฺขิปโนฺต สตกฺขตฺตุํ, อุทฺธริตฺวาปิ คณฺหตุ;  
  
ตํปฎิคฺคหเณ กิจฺจํ, ปุน ตสฺส น วิชฺชติฯ  
</li>
  
<li>
อตฺตปตฺตคตํ ภตฺตํ, ผุสิตฺวา ยทิ คณฺหติ;  
  
ปจฺฉา ปฎิคฺคเหตพฺพํ, สํสฎฺฐตฺตา ปเรน ตํฯ  
</li>
  
<li>
ภิกฺขูนํ  
ยาคุอาทีนํ, ปจเน ภาชเน ปน;  
  
ปกฺขิปิตฺวา ฐเปเนฺตน, อญฺญสฺสตฺถาย โอทนํฯ  
</li>
  
<li>
ภาชนุปริ หเตฺถสุ, สามเณรสฺส ปกฺขิเป;  
  
ปติตํ หตฺถโต ตสฺมิํ, น กโรติ อกปฺปิยํฯ  
</li>
  
<li>
ปริจฺจตฺตญฺหิ ตํ เอวํ, อกตฺวากิรเตว เจ;  
  
ภุญฺชิตพฺพํ ตุ ตํ กตฺวา, ปตฺตํ วิย นิรามิสํฯ  
</li>
  
<li>
สเจ ยาคุกุฎํ ปุณฺณํ, สามเณโร หิ ทุพฺพโล;  
  
ภิกฺขุํ ปฎิคฺคหาเปตุํ, น สโกฺกติ หิ ตํ ปุนฯ  
</li>
  
<li>
กุฎสฺส  
คีวํ ปตฺตสฺส, ฐเปตฺวา มุขวฎฺฎิยํ;  
  
ภิกฺขุนา อุปนีตสฺส, อาวเชฺชติ หิ วฎฺฎติฯ  
</li>
  
<li>
อถ วา ภูมิยํเยว, หเตฺถ ภิกฺขุ ฐเปติ เจ;  
  
อาโรเปติ ปวเฎฺฎตฺวา, ตตฺถ เจ ปน วฎฺฎติฯ  
</li>
  
<li>
ภตฺตปจฺฉุจฺฉุภาเรสุ, อยเมว วินิจฺฉโย;  
  
เทฺว ตโย สามเณรา วา, เทนฺติ เจ คหณูปคํฯ  
</li>
  
<li>
ภารเมกสฺส ภิกฺขุสฺส, คเหตุํ ปน วฎฺฎติ;  
  
เอเกน วา ตถา ทินฺนํ, คณฺหนฺติ เทฺว ตโยปิ วาฯ  
</li>
  
<li>
มญฺจสฺส ปาเท ปีฐสฺส, ปาเท เตลฆฎาทิกํ;  
  
ลเคฺคนฺติ ตตฺถ ภิกฺขุสฺส, วฎฺฎเตว นิสีทิตุํฯ  
</li>
  
<li>
อปฺปฎิคฺคหิตํ เหฎฺฐา-มเญฺจ เจ เตลถาลกํ;  
  
สมฺมุชฺชโนฺต จ ฆเฎฺฎติ, น ปนุคฺคหิตํ สิยาฯ  
</li>
  
<li>
ปฎิคฺคหิตสญฺญาย, อปฺปฎิคฺคหิตํ ปน;  
  
คณฺหิตฺวา ปุน ตํ ญตฺวา, ฐเปตุํ ตตฺถ วฎฺฎติฯ  
</li>
  
<li>
วิวริตฺวา สเจ ปุเพฺพ, ฐปิตํ ปิหิตมฺปิ จ;  
  
ตเถว ตํ ฐเปตพฺพํ, กตฺตพฺพํ น ปนญฺญถาฯ  
</li>
  
<li>
พหิ ฐเปติ เจ เตน, ฉุปิตพฺพํ น ตํ ปุน;  
  
ยทิ ฉุปติ เจ ญตฺวา, ตํ ปนุคฺคหิตํ สิยาฯ  
</li>
  
<li>
ปฎิคฺคหิตเตลสฺมิํ, อุเฎฺฐติ ยทิ กณฺณกา;  
  
สิงฺคีเวราทิเก มูเล, ฆนจุณฺณมฺปิ วา ตถาฯ  
</li>
  
<li>
ตํสมุฎฺฐานโต  
สพฺพํ, ตเญฺญวาติ ปวุจฺจติ;  
  
ปฎิคฺคหณกิจฺจํ ตุ, ตสฺมิํ ปุน น วิชฺชติฯ  
</li>
  
<li>
ตาลํ วา นาฬิเกรํ วา, อารุโฬฺห โกจิ ปุคฺคโล;  
  
ตตฺรโฎฺฐ ตาลปิณฺฑิํ โส, โอตาเรตฺวาน รชฺชุยาฯ  
</li>
  
<li>
สเจ  
วทติ ‘‘คณฺหา’’ติ, น คเหตพฺพเมว จ;  
  
ตมโญฺญ ปน ภูมโฎฺฐ, คเหตฺวา เทติ วฎฺฎติฯ  
</li>
  
<li>
ฉินฺทิตฺวา เจ วติํ อุจฺฉุํ, ผลํ วา เทติ คณฺหิตุํ;  
  
ทณฺฑเก อผุสิตฺวาว, นิคฺคตํ ปน วฎฺฎติฯ  
</li>
  
<li>
สเจ น ปุถุโล โหติ, ปากาโร อติอุจฺจโก;  
  
อโนฺตฎฺฐิตพหิฎฺฐานํ, หตฺถปาโส ปโหติ เจฯ  
</li>
  
<li>
อุทฺธํ หตฺถสตํ คนฺตฺวา, สมฺปตฺตํ ปุน ตํ ปน;  
  
คณฺหโต ภิกฺขุโน โทโส, โกจิ เนวูปลพฺภติฯ  
</li>
  
<li>
ภิกฺขุโน สามเณรํ ตุ, ขเนฺธน วหโต สเจ;  
  
ผลํ คเหตฺวา ตเตฺถว, นิสิโนฺน เทติ วฎฺฎติฯ  
</li>
  
<li>
อปโรปิ วหโนฺตว, ภิกฺขุํ โย โกจิ ปุคฺคโล;  
  
ผลํ ขเนฺธ นิสินฺนสฺส, ภิกฺขุโน เทติ วฎฺฎติฯ  
</li>
  
<li>
คเหตฺวา ผลินิํ สาขํ, ฉายตฺถํ ยทิ คจฺฉติ;  
  
ปุน จิเตฺต สมุปฺปเนฺน, ขาทิตุํ ปน ภิกฺขุโนฯ  
</li>
  
<li>
สาขํ ปฎิคฺคหาเปตฺวา, ผลํ ขาทติ วฎฺฎติ;  
  
มกฺขิกานํ นิวารตฺถํ, คหิตายปฺยยํ นโยฯ  
</li>
  
<li>
กปฺปิยํ ปน กาเรตฺวา, ปฎิคฺคณฺหาติ ตํ ปุน;  
  
โภตฺตุกาโม สเจ มูล-คหณํเยว วฎฺฎติฯ  
</li>
  
<li>
มาตาปิตูนมตฺถาย, คเหตฺวา สปฺปิอาทิกํ;  
  
คจฺฉโนฺต อนฺตรามเคฺค, ยํ อิจฺฉติ ตโต ปนฯ  
</li>
  
<li>
ตํ โส ปฎิคฺคหาเปตฺวา, ปริภุญฺชติ วฎฺฎติ;  
  
ตํ ปฎิคฺคหิตํ มูล-คหณํเยว วฎฺฎติฯ  
</li>
  
<li>
สามเณรสฺส ปาเถยฺย-ตณฺฑุเล ภิกฺขุ คณฺหติ;  
  
ภิกฺขุสฺส สามเณโรปิ, คเหตฺวา ปน คจฺฉติฯ  
</li>
  
<li>
ตณฺฑุเลสุ  
หิ ขีเณสุ, อตฺตนา คหิเตสุ โส;  
  
สเจ ยาคุํ ปจิตฺวาน, ตณฺฑุเลหิตเรหิปิฯ  
</li>
  
<li>
อุภินฺนํ  
ทฺวีสุ ปเตฺตสุ, อากิริตฺวา ปนตฺตโน;  
  
ยาคุํ ภิกฺขุสฺส ตํ ทตฺวา, สยํ ปิวติ ตสฺส เจฯ  
</li>
  
<li>
สนฺนิธิปจฺจยา เนว, น อุคฺคหิตการณา;  
  
สามเณรสฺส ปีตตฺตา, โทโส ภิกฺขุสฺส วิชฺชติฯ  
</li>
  
<li>
มาตาปิตูนมตฺถาย, เตลาทิํ หรโตปิ จ;  
  
สาขํ ฉายาทิอตฺถาย, อิมสฺส น วิเสสตาฯ  
</li>
  
<li>
ตสฺมา หิสฺส วิเสสสฺส, จิเนฺตตพฺพํ ตุ การณํ;  
  
ตสฺส สาลยภาวํ ตุ, วิเสสํ ตกฺกยามหํฯ  
</li>
  
<li>
ตณฺฑุเล ปน โธวิตฺวา, นิจฺจาเลตุญฺหิ เจลโก;  
  
น สโกฺกติ สเจ เต จ, ตณฺฑุเล ภาชนมฺปิ จฯ  
</li>
  
<li>
ปฎิคฺคเหตฺวา โธวิตฺวา, อาโรเปตฺวา ปนุทฺธนํ;  
  
ภิกฺขุนาคฺคิ น กาตโพฺพ, วิวริตฺวาปิ ปกฺกตาฯ  
</li>
  
<li>
ญาตพฺพา ปกฺกกาลสฺมิํ, โอโรเปตฺวา ยถาสุขํ;  
  
ภุญฺชิตพฺพํ, น ปจฺฉสฺส, ปฎิคฺคหณการณํฯ  
</li>
  
<li>
อาโรเปตฺวา สเจ ภิกฺขุ, อุทฺธนํ สุทฺธภาชนํ;  
  
อุทกํ ยาคุอตฺถาย, ตาเปติ ยทิ วฎฺฎติฯ  
</li>
  
<li>
ตเตฺต ปนุทเก โกจิ, เจ ปกฺขิปติ ตณฺฑุเล;  
  
ตโต ปฎฺฐาย เตนคฺคิ, น กาตโพฺพว ภิกฺขุนาฯ  
</li>
  
<li>
ปฎิคฺคเหตฺวา ตํ ยาคุํ, ปาตุํ วฎฺฎติ ภิกฺขุโน;  
  
สเจ ปจติ ปจฺฉา ตํ, สามปากา น มุจฺจติฯ  
</li>
  
<li>
ตตฺถชาตผลํ กิญฺจิ, สห จาเลติ วลฺลิยา;  
  
ตเสฺสว จ ตโต ลทฺธํ, ผลํ กิญฺจิ น วฎฺฎติฯ  
</li>
  
<li>
ผลรุกฺขํ ปรามฎฺฐุํ, ตมปสฺสยิตุมฺปิ วา;  
  
กณฺฎเก พนฺธิตุํ วาปิ, ภิกฺขุโน กิร วฎฺฎติฯ  
</li>
  
<li>
สณฺฑาเสน  
จ ทีเฆน, คเหตฺวา ถาลกํ ปน;  
  
ปจโต ภิกฺขุโน เตลํ, ภสฺมํ ปตติ ตตฺถ เจฯ  
</li>
  
<li>
อมุญฺจเนฺตน  
หเตฺถน, ปจิตฺวา เตลถาลกํ;  
  
โอตาเรตฺวาว ตํ ปจฺฉา, ปฎิคฺคเณฺหยฺย วฎฺฎติฯ  
</li>
  
<li>
ปฎิคฺคเหตฺวา องฺคาเร, ตานิ ทารูนิ วา ปน;  
  
ฐปิตานิ สเจ โหนฺติ, ปุพฺพคาโหว วฎฺฎติฯ  
</li>
  
<li>
อุจฺฉุํ ขาทติ เจ ภิกฺขุ, สามเณโรปิ อิจฺฉติ;  
  
‘‘ฉินฺทิตฺวา ตฺวมิโต คณฺห’’, อิติ วุโตฺต จ คณฺหติฯ  
</li>
  
<li>
นเตฺถว อวเสสสฺส, ปฎิคฺคหณการณํ;  
  
ขาทโต คุฬปิณฺฑมฺปิ, อยเมว วินิจฺฉโยฯ  
</li>
  
<li>
กาตุํ สาครโตเยน, โลณกิจฺจํ ตุ วฎฺฎติ;  
  
ยาวชีวิกสงฺขาตํ, โตยตฺตา น ตุ คจฺฉติฯ  
</li>
  
<li>
อิทํ กาลวินิมฺมุตฺตํ, อุทกํ ปริทีปิตํ;  
  
นิพฺพานํ วิย นิพฺพาน-กุสเลน มเหสินาฯ  
</li>
  
<li>
อุทเกน สมา วุตฺตา, หิมสฺส กรกาปิ จ;  
  
กูปาทีสุ ชลํ ปาตุํ, พหลมฺปิ จ วฎฺฎติฯ  
</li>
  
<li>
เขเตฺตสุ กสิตฎฺฐาเน, พหลํ ตํ น วฎฺฎติ;  
  
สนฺทิตฺวา ยทิ ตํ คนฺตฺวา, นทิํ ปูเรติ วฎฺฎติฯ  
</li>
  
<li>
โสเพฺภสุ กกุธาทีนํ, ชเล ปุปฺผสมากุเล;  
  
น ญายติ รโส เตสํ, น ปฎิคฺคหณการณํฯ  
</li>
  
<li>
สเรณุกานิ ปุปฺผานิ, ปานียสฺส ฆเฎ ปน;  
  
ปกฺขิตฺตานิ สเจ โหนฺติ, ปฎิคฺคเณฺหยฺย ตํ ปนฯ  
</li>
  
<li>
ปฎิคฺคเหตฺวา เทยฺยานิ, วาสปุปฺผานิ ตตฺถ วา;  
  
กมลฺลิกาสุ ทินฺนาสุ, อโพฺพหาโรติ วฎฺฎติฯ  
</li>
  
<li>
อปฺปฎิคฺคหิตเสฺสว  
, ทนฺตกฎฺฐสฺส โย รโส;  
  
อชานนฺตสฺส ปาจิตฺติ, โส เจ วิสติ ขาทโตฯ  
</li>
  
<li>
สรีรเฎฺฐสุ ภูเตสุ, กิํ วฎฺฎติ? น วฎฺฎติ?  
  
กปฺปากปฺปิยมํสานํ, ขีรํ สพฺพมฺปิ วฎฺฎติฯ  
</li>
  
<li>
กณฺณกฺขิคูถโก ทนฺต- มลํ มุตฺตํ กรีสกํ;  
  
เสมฺหํ สิงฺฆาณิกา เขโฬ, อสฺสุ โลณนฺติ วฎฺฎติฯ  
</li>
  
<li>
ยํ  
ปเนตฺถ สกฎฺฐานา, จวิตฺวา ปติตํ สิยา;  
  
ปเตฺต วา ปน หเตฺถ วา, ปฎิคฺคเณฺหยฺย ตํ ปุนฯ  
</li>
  
<li>
องฺคลคฺคมวิจฺฉนฺนํ, ปฎิคฺคหิตเมว ตํ;  
  
อุณฺหยาคุํ ปิวนฺตสฺส, เสโท หเตฺถสุ ชายติฯ  
</li>
  
<li>
ปิณฺฑาย วิจรนฺตสฺส, เสโท หตฺถานุสารโต;  
  
โอโรหติ สเจ ปตฺตํ, น ปฎิคฺคหณการณํฯ  
</li>
  
<li>
สามํ คเหตฺวา จตฺตาริ, วิกฎานิ นทายเก;  
  
สปฺปทฎฺฐกฺขเณเยว, น โทโส ปริภุญฺชโตฯ  
</li>
  
<li>
ปถวิํ มตฺติกตฺถาย, ขณิตุํ ฉินฺทิตุมฺปิ วา;  
  
ตรุมฺปิ ฉาริกตฺถาย, ภิกฺขุโน ปน วฎฺฎติฯ  
</li>
  
<li>
อเจฺฉทคาหนิรเปกฺขนิสชฺชโต จ;  
  
สิกฺขปฺปหานมรเณหิ จ ลิงฺคเภทา;  
  
ทาเนน ตสฺส จ ปรสฺส อภิกฺขุกสฺส;  
  
สพฺพํ ปฎิคฺคหณเมติ วินาสเมวํฯ  
</li>
  
<li>
ทุรูปจิเณฺณ นิทฺทิฎฺฐํ, คหณุคฺคหิตสฺสปิ;  
  
อโนฺตวุเตฺถ สยํปเกฺก, อโนฺตปเกฺก จ ทุกฺกฎํฯ  
</li>
  
<li>
ปฎิคฺคหิตเก ตสฺมิํ, อปฺปฎิคฺคหิตสญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
ปฎิคฺคหิตสญฺญิสฺส  
, ทนฺตโปโนทเกสุปิ;  
  
น โทเสฬกโลเมน, สมุฎฺฐานาทโย สมาฯ  
</li>
  
<li>
นวมชฺฌิมเถรภิกฺขุนีนํ;  
  
อวิเสเสน ยติจฺฉิตพฺพโก;  
  
สกโล อสมาสโตว มยา;  
  
กถิโต เอตฺถ วินิจฺฉโย ตโตฯ  
</li>
  
ทนฺตโปนกถาฯ  
</li>
  
โภชนวโคฺค จตุโตฺถฯ  
</li>
  
<li>
ยํ  
กิญฺจิเจลกาทีนํ, ติตฺถิยานํ ปนามิสํ;  
  
เทนฺตเสฺสกปโยเคน, เอกํ ปาจิตฺติยํ สิยาฯ  
</li>
  
<li>
วิจฺฉินฺทิตฺวาน เทนฺตสฺส, ปโยคคณนาวสา;  
  
โหนฺติ ปาจิตฺติโย ตสฺส, ติกปาจิตฺติยํ สิยาฯ  
</li>
  
<li>
อุทกํ ทนฺตโปนํ วา, เทนฺตสฺส จ อติตฺถิเย;  
  
ติตฺถิโยติ จ สญฺญิสฺส, ทุกฺกฎํ วิมติสฺส จฯ  
</li>
  
<li>
ทาเปนฺตสฺส ปนเญฺญน, สามเณราทิเกน วา;  
  
นิกฺขิตฺตภาชเน เตสํ, เทนฺตสฺส พหิเลปนํฯ  
</li>
  
<li>
ฐเปตฺวา โภชนํ เตสํ, สนฺติเก ‘‘คณฺหถา’’ติ จ;  
  
วทนฺตสฺส อนาปตฺติ, สมุฎฺฐาเนฬกูปมํฯ  
</li>
  
อเจลกกถาฯ  
</li>
  
<li>
ทาเปตฺวา วา อทาเปตฺวา, ภิกฺขุ ยํ กิญฺจิ อามิสํ;  
  
กตฺตุกาโม สเจ สทฺธิํ, หสนาทีนิ อิตฺถิยาฯ  
</li>
  
<li>
อุโยฺยเชติ  
หิ ‘‘คจฺฉา’’ติ, วตฺวา ตปฺปจฺจยา ปน;  
  
ตสฺสุโยฺยชนมตฺตสฺมิํ, ทุกฺกฎํ ปฐเมน จฯ  
</li>
  
<li>
ปาเทนสฺสุปจารสฺมิํ, อติกฺกเนฺต จ ทุกฺกฎํ;  
  
ทุติเยนสฺส ปาจิตฺติ, สีมาติกฺกมเน ปนฯ  
</li>
  
<li>
ทสฺสเน อุปจารสฺส, หตฺถา ทฺวาทส เทสิตา;  
  
ปมาณํ สวเน เจวํ, อโชฺฌกาเส น เจตเรฯ  
</li>
  
<li>
ภิกฺขุสฺมิํ ติกปาจิตฺติ, อิตเร ติกทุกฺกฎํ;  
  
อุภินฺนํ ทุกฺกฎํ วุตฺตํ, กลิสาสนโรปเนฯ  
</li>
  
<li>
อุโยฺยเชนฺตสฺส กิเจฺจน, น โทสุมฺมตฺตกาทิโน;  
  
อทินฺนาทานตุลฺยาว, สมุฎฺฐานาทโย นยาฯ  
</li>
  
อุโยฺยชนกถาฯ  
</li>
  
<li>
ขุทฺทเก ปิฎฺฐิวํสํ โย, อติกฺกมฺม นิสีทติ;  
  
สโภชเน กุเล ตสฺส, โหติ ปาจิตฺติ ภิกฺขุโนฯ  
</li>
  
<li>
หตฺถปาสํ  
อติกฺกมฺม, ปิฎฺฐิสงฺฆาฎกสฺส จ;  
  
สยนสฺส ปนาสเนฺน, ฐาเน โทโส มหลฺลเกฯ  
</li>
  
<li>
อสยนิฆเร ตสฺส, สยนิฆรสญฺญิโน;  
  
ตตฺถ เวมติกสฺสาปิ, ทุกฺกฎํ ปริทีปิตํฯ  
</li>
  
<li>
นิสีทนฺตสฺสนาปตฺติ, ภิกฺขุสฺส ทุติเย สติ;  
  
วีตราเคสุ วา เตสุ, นิกฺขเนฺตสุ อุโภสุ วาฯ  
</li>
  
<li>
นิสินฺนสฺสานติกฺกมฺม, ปเทสํ วุตฺตลกฺขณํ;  
  
สมุฎฺฐานาทโย ตุลฺยา, ปฐมนฺติมวตฺถุนาฯ  
</li>
  
สโภชนกถาฯ  
</li>
  
<li>
จตุเตฺถ  
ปญฺจเม เจว, วตฺตพฺพํ นตฺถิ กิญฺจิปิ;  
  
วตฺตพฺพํ ยญฺจ ตํ สพฺพํ, วุตฺตํ อนิยตทฺวเยฯ  
</li>
  
<li>
สมุฎฺฐานํ ปเนเตสํ, อนนฺตรสมํ มตํ;  
  
อยเมว วิเสโสติ, เตสเมสญฺจ ทีปิโตฯ  
</li>
  
รโหปฎิจฺฉนฺนรโหนิสชฺชกถาฯ  
</li>
  
<li>
โภชนานํ ตุ ปญฺจนฺนํ, วุโตฺต อญฺญตเรน โย;  
  
สนฺตํ ภิกฺขุมนาปุจฺฉา, อาปเชฺชยฺย กุเลสุ เจฯ  
</li>
  
<li>
จาริตฺตํ ตสฺส ปาจิตฺติ, อญฺญตฺร สมยา สิยา;  
  
ฐเปตฺวา สมยํ ภิกฺขุ, ทุวิธํ วุตฺตลกฺขณํฯ  
</li>
  
<li>
อวีติวเตฺต มชฺฌเณฺห, ฆรมญฺญสฺส คจฺฉติ;  
  
ฆรูปจาโรกฺกมเน, ปฐเมน หิ ทุกฺกฎํฯ  
</li>
  
<li>
อติกฺกเนฺต ฆรุมฺมาเร, อปรมฺปิ จ ทุกฺกฎํ;  
  
ทุติเยน จ ปาเทน, ปาจิตฺติ สมติกฺกเมฯ  
</li>
  
<li>
ฐิตฎฺฐาเน สเจ ภิกฺขุํ, โอโลเกตฺวา น ปสฺสติ;  
  
‘‘อสนฺต’’นฺติ อนาปุจฺฉา, ปวิโฎฺฐ นาม วุจฺจติฯ  
</li>
  
<li>
สเจ ทูเร ฐิโต โหติ, อสโนฺต นาม ภิกฺขุ โส;  
  
นตฺถิ อาโรจเน กิจฺจํ, คเวสิตฺวา อิโต จิโตฯ  
</li>
  
<li>
น  
โทโส สมเย สนฺตํ, อาปุจฺฉิตฺวา จ คจฺฉโต;  
  
ภิกฺขุํ ฆเรน มโคฺค เจ, อารามํ คจฺฉโตปิ จฯ  
</li>
  
<li>
ติตฺถิยานมฺปิ เสยฺยํ วา, ตถา ภิกฺขุนุปสฺสยํ;  
  
อาปทาสนสาลํ วา, ภตฺติยสฺส ฆรมฺปิ วาฯ  
</li>
  
<li>
อิทํ ปน สมุฎฺฐานํ, กถิเนน สมํ มตํ;  
  
กฺริยากฺริยมจิตฺตญฺจ, ติจิตฺตญฺจ ติเวทนํฯ  
</li>
  
จาริตฺตกถาฯ  
</li>
  
<li>
สพฺพาปิ  
สาทิตพฺพาว, จตุมาสปวารณา;  
  
ภิกฺขุนา อคิลาเนน, ปุน นิจฺจปวารณาฯ  
</li>
  
<li>
‘‘วิญฺญาเปสฺสามิ โรคสฺมิํ, สติ เม ปจฺจเย’’ติ จ;  
  
น ปฎิกฺขิปิตพฺพา สา, ‘‘โรโค ทานิ น เม’’ติ จฯ  
</li>
  
<li>
ติกปาจิตฺติยํ วุตฺตํ, ทุกฺกฎํ นตตุตฺตริํ;  
  
ตตุตฺตรินฺติ สญฺญิสฺส, ตตฺถ เวมติกสฺส จฯ  
</li>
  
<li>
นตตุตฺตริสญฺญิสฺส, เยหิ เยน ปวาริโต;  
  
ตโต อเญฺญหิ วา ภิโยฺย, อาจิกฺขิตฺวา ยถาตถํฯ  
</li>
  
<li>
วิญฺญาเปนฺตสฺส ภิกฺขุสฺส, อญฺญสฺสตฺถาย วา ปน;  
  
ญาตกานมนาปตฺติ, อตฺตโน วา ธเนนปิฯ  
</li>
  
<li>
ตถา อุมฺมตฺตกาทีนํ, อนาปตฺติ ปกาสิตา;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
เภสชฺชกถาฯ  
</li>
  
<li>
อุยฺยุตฺตํ ภิกฺขุโน เสนํ, ทสฺสนตฺถาย คจฺฉโต;  
  
อญฺญตฺร ปจฺจยา ตสฺส, ทุกฺกฎํ ตุ ปเท ปเทฯ  
</li>
  
<li>
ทสฺสนสฺสุปจารสฺมิํ, ฐตฺวา ปาจิตฺติ ปสฺสโต;  
  
อุปจารํ วิมุญฺจิตฺวา, ปสฺสนฺตสฺส ปโยคโตฯ  
</li>
  
<li>
อาโรหา ปน จตฺตาโร, เทฺว เทฺว ตํปาทรกฺขกา;  
  
เอวํ ทฺวาทสโปโส จ, เอโก  
หตฺถี  
ติ วุจฺจติฯ  
</li>
  
<li>
เทฺวปาทรกฺขา  
อาโรโห, เอโก ติปุริโส  
หโย  
;  
  
เอโก สารถิ โยเธโก, อาณิรกฺขา ทุเว ชนาฯ  
</li>
  
<li>
จตุโปโส  
รโถ  
วุโตฺต, จตุสจฺจวิภาวินา;  
  
จตฺตาโร ปทหตฺถา จ, ปุริสา  
ปตฺตี  
ติ วุจฺจติฯ  
</li>
  
<li>
วุตฺตลกฺขณสมฺปนฺนา  
, อยํ ปจฺฉิมโกฎิยา;  
  
จตุรงฺคสมายุตฺตา, เสนา นาม ปวุจฺจติฯ  
</li>
  
<li>
หตฺถิอาทีสุ เอเกกํ, ทสฺสนตฺถาย คจฺฉโต;  
  
อนุยฺยุเตฺตปิ อุยฺยุตฺต-สญฺญิสฺสาปิ จ ทุกฺกฎํฯ  
</li>
  
<li>
อตฺตโน จ ฐิโตกาสํ, สมฺปตฺตํ ปน ปสฺสติ;  
  
อาปทาสุ อนาปตฺติ, ตถารูเป จ ปจฺจเยฯ  
</li>
  
อุยฺยุตฺตกถาฯ  
</li>
  
<li>
จตุเตฺถ ทิวเส อตฺถ-งฺคเต สูริเย อโรควา;  
  
สเจ ติฎฺฐตุ เสนาย, นิสีทตุ นิปชฺชตุฯ  
</li>
  
<li>
อากาเส อิทฺธิยา เสยฺยํ, ปกเปฺปตุ จ อิทฺธิมา;  
  
โหเตว ตสฺส ปาจิตฺติ, ติกปาจิตฺติยํ สิยาฯ  
</li>
  
<li>
อูนเก จ ติรตฺตสฺมิํ, อติเรโกติ สญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
ปุรารุณาว นิกฺขมฺม, ตติยาย จ รตฺติยา;  
  
น โทโส ปุน วสนฺตสฺส, คิลานสฺสาปทาสุปิฯ  
</li>
  
เสนาวาสกถาฯ  
</li>
  
<li>
อุโยฺยธิกํ พลคฺคํ วา, เสนาพฺยูหมฺปิ วา ปน;  
  
ทสฺสนตฺถายนีกํ วา, โหติ ปาจิตฺติ คจฺฉโตฯ  
</li>
  
<li>
ปุริเม ปน โย วุโตฺต, ‘‘หตฺถี ทฺวาทสโปริโส’’;  
  
อิติ เตน ตโย หตฺถี, ‘‘หตฺถานีก’’นฺติ ทีปิตํฯ  
</li>
  
<li>
เสเสสุปิ  
จ เอเสว, นโย เญโยฺย วิภาวินา;  
  
ติณฺณเมฬกโลเมน, สมุฎฺฐานาทโย สมาฯ  
</li>
  
อุโยฺยธิกกถาฯ  
</li>
  
อเจฬกวโคฺค ปญฺจโมฯ  
</li>
  
<li>
ปิฎฺฐาทีหิ  
กตํ มชฺชํ,  
สุรา  
นามาติ วุจฺจติ;  
  
ปุปฺผาทีหิ กโต สโพฺพ, อาสโว โหติ  
เมรยํ  
ฯ  
</li>
  
<li>
พีชโต ปน ปฎฺฐาย, ปิวนฺตสฺสุภยมฺปิ จ;  
  
ปโยเค จ ปโยเค จ, โหติ ปาจิตฺติ ภิกฺขุโนฯ  
</li>
  
<li>
ติกปาจิตฺติยํ วุตฺตํ, อมเชฺช มชฺชสญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
อมชฺชํ มชฺชวณฺณญฺจ, มชฺชคนฺธรสมฺปิ จ;  
  
อริฎฺฐํ โลณโสวีรํ, สุตฺตกํ ปิวโตปิ จฯ  
</li>
  
<li>
วาสคาหาปนตฺถาย, ปกฺขิปิตฺวาน อีสกํ;  
  
สูปาทีนํ ตุ ปาเกปิ, อนาปตฺติ ปกาสิตาฯ  
</li>
  
<li>
โหเตฬกสมุฎฺฐานํ, อจิตฺตํ วตฺถุชานนา;  
  
อิทญฺจากุสเลเนว, ปานโต โลกวชฺชกํฯ  
</li>
  
สุราปานกถาฯ  
</li>
  
<li>
เยน เกนจิ อเงฺคน, หสาธิปฺปายิโน ปน;  
  
ผุสโต อุปสมฺปนฺนํ, โหติ ปาจิตฺติ ภิกฺขุโนฯ  
</li>
  
<li>
สพฺพตฺถ ทุกฺกฎํ กาย-ปฎิพทฺธาทิเก นเย;  
  
ตเถวานุปสมฺปเนฺน, ทีปิตํ ติกทุกฺกฎํฯ  
</li>
  
<li>
เอตฺถ  
จานุปสมฺปนฺน-ฎฺฐาเน ติฎฺฐติ ภิกฺขุนี;  
  
ขิฑฺฑาธิปฺปายิโน ตมฺปิ, ผุสนฺตสฺส จ ทุกฺกฎํฯ  
</li>
  
<li>
อนาปตฺติ นหสาธิ-ปฺปายสฺส ผุสโต ปรํ;  
  
สติ กิเจฺจ ผุสนฺตสฺส, ตถา อุมฺมตฺตกาทิโนฯ  
</li>
  
องฺคุลิปโตทกกถาฯ  
</li>
  
<li>
ชเล นิมุชฺชนาทีน-มตฺถาย ปน เกวลํ;  
  
ปทวาเรสุ สเพฺพสุ, โอตรนฺตสฺส ทุกฺกฎํฯ  
</li>
  
<li>
กีฬาเปโกฺข สเจ หุตฺวา, ชเล อุปริโคปฺผเก;  
  
นิมุเชฺชยฺยปิ วา ภิกฺขุ, อุมฺมุเชฺชยฺย ตเรยฺย วาฯ  
</li>
  
<li>
ปโยเค  
จ ปโยเค จ, ตสฺส ปาจิตฺติยํ สิยา;  
  
อโนฺตเยโวทเก ตสฺส, นิมุชฺชิตฺวาน คจฺฉโตฯ  
</li>
  
<li>
หตฺถปาทปโยเคหิ, ปาจิตฺติํ ปริทีปเย;  
  
หเตฺถเหว ตรนฺตสฺส, หตฺถวาเรหิ การเยฯ  
</li>
  
<li>
เยน เยน ปนเงฺคน, ภิกฺขุโน ตรโต ชลํ;  
  
ตสฺส ตสฺส ปโยเคน, ปาจิตฺติํ ปริทีปเยฯ  
</li>
  
<li>
ตรุโต ตีรโต วาปิ, ปาจิตฺติ ปตโต ชเล;  
  
ติกปาจิตฺติยํ วุตฺตํ, ตเถว ติกทุกฺกฎํฯ  
</li>
  
<li>
ปาเชโนฺตปิ สเจ นาวํ, อริเตฺตน ผิเยน วา;  
  
อุสฺสาเรโนฺตปิ ตีเร วา, นาวํ กีฬติ ทุกฺกฎํฯ  
</li>
  
<li>
หเตฺถน วาปิ ปาเทน, กเฎฺฐน กถลาย วา;  
  
อุทกํ นีหรนฺตสฺส, โหติ อาปตฺติ ทุกฺกฎํฯ  
</li>
  
<li>
อุทกํ กญฺชิกํ วาปิ, จิกฺขลฺลํ วาปิ วิกฺขิปํ;  
  
กีฬนฺตสฺสาปิ ภิกฺขุสฺส, โหติ อาปตฺติ ทุกฺกฎํฯ  
</li>
  
<li>
วิคาหิตฺวา  
ชลํ กิเจฺจ, สติ นิมฺมุชฺชนาทิกํ;  
  
กโรนฺตสฺส อนาปตฺติ, ตถา ปารญฺจ คจฺฉโตฯ  
</li>
  
<li>
สมุฎฺฐานาทโย ตุลฺยา, ปฐมนฺติมวตฺถุนา;  
  
อนนฺตรสฺสิมสฺสาปิ, นตฺถิ กาจิ วิเสสตาฯ  
</li>
  
หสธมฺมกถาฯ  
</li>
  
<li>
วุจฺจมาโน สเจ ภิกฺขุ, ปญฺญเตฺตเนว ภิกฺขุนา;  
  
อกตฺตุกามตายสฺส, วจนํ ธมฺมเมว วาฯ  
</li>
  
<li>
โย อสิกฺขิตุกาโมว, น กโรติ ปนาทรํ;  
  
ตสฺสานาทริเย ตสฺมิํ, ปาจิตฺติยมุทีรเยฯ  
</li>
  
<li>
ติกปาจิตฺติยํ วุตฺตํ, ติกาตีเตน สตฺถุนา;  
  
ตเถวานุปสมฺปนฺนา-นาทเร ติกทุกฺกฎํฯ  
</li>
  
<li>
สุเตฺตเนวาภิธเมฺมน, อปญฺญเตฺตน ภิกฺขุนา;  
  
ทุกฺกฎํ สามเณเรน, วุตฺตสฺส อุภเยนปิฯ  
</li>
  
<li>
‘‘อาจริยานมยํ  
คาโห, อมฺหากํ ตุ ปเวณิยา;  
  
อาคโต’’ติ ภณนฺตสฺส, น โทสุมฺมตฺตกาทิโนฯ  
</li>
  
<li>
เอตฺถ เนว คเหตโพฺพ, คารยฺหาจริยุคฺคโห;  
  
โอมสวาทตุลฺยาว, สมุฎฺฐานาทโย นยาฯ  
</li>
  
อนาทริยกถาฯ  
</li>
  
<li>
ภยสญฺชนนตฺถาย, รูปาทิํ อุปสํหเร;  
  
ภยานกํ กถํ วาปิ, กเถยฺย ปรสนฺติเกฯ  
</li>
  
<li>
ทิสฺวา วา ปน ตํ สุตฺวา, มา วา ภายตุ, ภายตุ;  
  
อิตรสฺส ตุ ภิกฺขุสฺส, โหติ ปาจิตฺติ ตงฺขเณฯ  
</li>
  
<li>
ติกปาจิตฺติยํ  
วุตฺตํ, ตเถว ติกทุกฺกฎํ;  
  
สามเณรํ คหฎฺฐํ วา, ภิํสาเปนฺตสฺส ภิกฺขุโนฯ  
</li>
  
<li>
นภิํสาเปตุกามสฺส, อนาปตฺตาทิกมฺมิโน;  
  
สมุฎฺฐานาทิ สพฺพมฺปิ, อนนฺตรสมํ มตํฯ  
</li>
  
ภิํสาปนกถาฯ  
</li>
  
<li>
โชติํ ตเปฺปตุกาโม เจ, ชลาเปยฺย ชเลยฺย วา;  
  
ฐเปตฺวา โหติ ปาจิตฺติ, ตถารูปํ ตุ ปจฺจยํฯ  
</li>
  
<li>
สยํ สมาทหนฺตสฺส, ยาว ชาลา น ชายติ;  
  
ตาว สพฺพปโยเคสุ, โหติ อาปตฺติ ทุกฺกฎํฯ  
</li>
  
<li>
ชาลุฎฺฐาเน ปนาปตฺติ, ปาจิตฺติ ปริทีปิตา;  
  
ชาลาเปนฺตสฺส อเญฺญน, โหติ อาปตฺติ ทุกฺกฎํฯ  
</li>
  
<li>
คิลานสฺส คิลาโนติ, สญฺญิสฺส วิมติสฺส วา;  
  
อลาตํ อุกฺขิปนฺตสฺส, อวิชฺฌาตํ ตุ ทุกฺกฎํฯ  
</li>
  
<li>
วิชฺฌาตํ ตุชฺชลนฺตสฺส, ยถาวตฺถุกตา มตา;  
  
อนาปตฺติ คิลานสฺส, กตํ อเญฺญน วา ปนฯ  
</li>
  
<li>
วิสิเพฺพนฺตสฺส องฺคารํ, ปทีปุชฺชาลนาทิเก;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
โชติสมาทหนกถาฯ  
</li>
  
<li>
อปุเณฺณ  
อทฺธมาสสฺมิํ, เทเส เจ มชฺฌิเม ปน;  
  
‘‘นฺหายิสฺสามี’’ติ จุณฺณํ วา, มตฺติกํ วาปิ โคมยํฯ  
</li>
  
<li>
อภิสงฺขรโต สพฺพ-ปโยเคสุปิ ทุกฺกฎํ;  
  
นฺหานสฺส ปริโยสาเน, โหติ ปาจิตฺติ ภิกฺขุโนฯ  
</li>
  
<li>
อติเรกทฺธมาสูน-สญฺญิโน  
วิมติสฺส วา;  
  
ทุกฺกฎํ อติเรกทฺธ- มาเส จ สมเยสุ จฯ  
</li>
  
<li>
นฺหายนฺตสฺส อนาปตฺติ, นทีปารมฺปิ คจฺฉโต;  
  
วาลิกํ อุกฺกิริตฺวาน, กตาวาเฎสุ วา ตถาฯ  
</li>
  
<li>
ปจฺจนฺติเมปิ วา เทเส, สเพฺพสํ อาปทาสุปิ;  
  
อิทเมฬกโลเมน, สมุฎฺฐานาทินา สมํฯ  
</li>
  
นฺหานกถาฯ  
</li>
  
<li>
จีวรํ ยํ นิวาเสตุํ, สกฺกา ปารุปิตุมฺปิ วา;  
  
ฉนฺนมญฺญตรํ ภิกฺขุ, รชิตฺวา ยตฺถ กตฺถจิฯ  
</li>
  
<li>
ปเทเส กํสนีเลน, ปตฺตนีเลน วา ปน;  
  
เยน เกนจิ กาเฬน, กทฺทเมนปิ วา ตถาฯ  
</li>
  
<li>
มงฺคุลสฺส มยูรสฺส, ปิฎฺฐิอกฺขิปฺปมาณกํ;  
  
อกตฺวา กปฺปิยํ พินฺทุํ, ปาจิตฺติ ปริภุญฺชโตฯ  
</li>
  
<li>
ปาฬิกณฺณิกกโปฺป วา, น จ วฎฺฎติ กตฺถจิ;  
  
เอกํ วาปิ อเนกํ วา, พินฺทุ วฎฺฎติ วฎฺฎกํฯ  
</li>
  
<li>
อาทิเนฺนปิ อนาทินฺน-สญฺญิโน วิมติสฺส จ;  
  
ทุกฺกฎํ มุนินา วุตฺตํ, อนาปตฺติ ปกาสิตาฯ  
</li>
  
<li>
กเปฺป นเฎฺฐปิ วา สทฺธิํ, เตน สํสิพฺพิเตสุ วา;  
  
กฺริยากฺริยมิทํ วุตฺตํ, สมุฎฺฐาเนฬกูปมํฯ  
</li>
  
ทุพฺพณฺณกรณกถาฯ  
</li>
  
<li>
วิกปฺปนา ทุเว วุตฺตา, สมฺมุขาสมฺมุขาติปิ;  
  
สมฺมุขาย วิกเปฺปโนฺต, ภิกฺขุเสฺสกสฺส สนฺติเกฯ  
</li>
  
<li>
เอกตฺตํ  
  
พหุภาวํ วา, ทูรสนฺติกตมฺปิ วา;  
  
จีวรานํ ตุ ชานิตฺวา, ยถาวจนโยคโตฯ  
</li>
  
<li>
‘‘อิมาหํ จีวรํ ตุยฺหํ, วิกเปฺปมี’’ติ นิทฺทิเส;  
  
กปฺปเตตฺตาวตา กามํ, นิเธตุํ, น จ กปฺปติฯ  
</li>
  
<li>
ปริโภคาทิกํ เตน, อปจฺจุทฺธฎโต ปน;  
  
เตน ปจฺจุทฺธเฎเยว, ปริโภคาทิ วฎฺฎติฯ  
</li>
  
<li>
‘‘สนฺตกํ ปน มยฺหํ ตฺวํ, ปริภุญฺช ปริจฺจช;  
  
ยถาปจฺจยํ กโรหี’’ติ, วุเตฺต ปจฺจุทฺธฎํ สิยาฯ  
</li>
  
<li>
อปรา สมฺมุขา วุตฺตา, ภิกฺขุเสฺสกสฺส สนฺติเก;  
  
ยสฺส กสฺสจิ นามํ ตุ, คเหตฺวา สหธมฺมินํฯ  
</li>
  
<li>
‘‘อิมาหํ จีวรํ ติสฺส- ภิกฺขุโน, ติสฺสเถริยา;  
  
วิกเปฺปมี’’ติ วตฺตพฺพํ, วตฺตพฺพํ ปุน เตนปิฯ  
</li>
  
<li>
‘‘ติสฺสสฺส ภิกฺขุโน วา ตฺวํ, ตสฺสา ติสฺสาย เถริยา;  
  
สนฺตกํ ปริภุญฺชาหิ, วิสฺสเชฺชหี’’ติ วา ตถาฯ  
</li>
  
<li>
ตโต ปภุติ สพฺพมฺปิ, ปริโภคาทิ วฎฺฎติ;  
  
เอวํ ปรมฺมุขายาปิ, วตฺตพฺพํ เอกสนฺติเกฯ  
</li>
  
<li>
‘‘อิมาหํ จีวรํ ตุยฺหํ, วิกปฺปตฺถาย ทมฺมิ’’ติ;  
  
ปุน เตนปิ วตฺตพฺพํ, ‘‘โก เต มิโตฺต’’ติ ภิกฺขุนาฯ  
</li>
  
<li>
อิตเรนปิ วตฺตพฺพํ, ‘‘ติโสฺส ติสฺสา’’ติ วา ปุน;  
  
วตฺตพฺพํ ภิกฺขุนา เตน, ‘‘อิทํ ติสฺสสฺส สนฺตกํฯ  
</li>
  
<li>
ติสฺสาย เถริยา วา ตฺวํ, สนฺตกํ ปริภุญฺช วา;  
  
วิสฺสเชฺชหี’’ติ วา วุเตฺต, โหติ ปจฺจุทฺธฎํ ปุนฯ  
</li>
  
<li>
อิเจฺจตาสุ ปน ทฺวีสุ, ยาย กายจิ จีวรํ;  
  
วิกเปฺปตฺวา สธเมฺมสุ, ยสฺส กสฺสจิ ปญฺจสุฯ  
</li>
  
<li>
อปจฺจุทฺธารกํ วาปิ, อวิสฺสาเสน ตสฺส วา;  
  
เยน ตํ วินยํ กมฺมํ, กตํ ปนิธ ภิกฺขุนาฯ  
</li>
  
<li>
จีวรํ  
ปริภุเญฺชยฺย, โหติ ปาจิตฺติ ภิกฺขุโน;  
  
ตเญฺจวาธิฎฺฐหนฺตสฺส, วิสฺสชฺชนฺตสฺส ทุกฺกฎํฯ  
</li>
  
<li>
ปจฺจุทฺธารกวเตฺถสุ  
, อปจฺจุทฺธารสญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
ปจฺจุทฺธารณสญฺญิสฺส, วิสฺสาสา ปริภุญฺชโต;  
  
อนาปตฺติ สมุฎฺฐานํ, กถิเนนาทินา สมํฯ  
</li>
  
วิกปฺปนกถาฯ  
</li>
  
<li>
อธิฎฺฐานุปคํ ปตฺตํ, จีวรํ วาปิ ตาทิสํ;  
  
ตถา สูจิฆรํ กาย-พนฺธนํ วา นิสีทนํฯ  
</li>
  
<li>
อปเนตฺวา นิเธนฺตสฺส, หสาเปกฺขสฺส เกวลํ;  
  
โหติ ปาจิตฺติยํ อญฺญํ, อาณาเปนฺตสฺส ทุกฺกฎํฯ  
</li>
  
<li>
เตนาปนิหิเต ตสฺส, ปาจิตฺติํ ปริทีปเย;  
  
วุตฺตํ อนุปสมฺปนฺน-สนฺตเก ติกทุกฺกฎํฯ  
</li>
  
<li>
วินา วุตฺตปฺปการานิ, ปตฺตาทีนิ ตโต ปน;  
  
อญฺญํ อปนิเธนฺตสฺส, โหติ อาปตฺติ ทุกฺกฎํฯ  
</li>
  
<li>
สเพฺพสฺวนุปสมฺปนฺน-สนฺตเกสุปิ ทุกฺกฎํ;  
  
ทุนฺนิกฺขิตฺตมนาปตฺติ, ปฎิสามยโต ปนฯ  
</li>
  
<li>
ตถา ‘‘ธมฺมกถํ กตฺวา, ทสฺสามี’’ติ นิเธติ เจ;  
  
อวิเหเสตุกามสฺส, อกีฬสฺสาทิกมฺมิโนฯ  
</li>
  
<li>
สมุฎฺฐานาทโย ตุลฺยา, ทุติยนฺติมวตฺถุนา;  
  
อิทํ อกุสเลเนว, สจิตฺตญฺจ ติเวทนํฯ  
</li>
  
จีวราปนิธานกถาฯ  
</li>
  
สุราปานวโคฺค ฉโฎฺฐฯ  
</li>
  
<li>
ติรจฺฉานคตํ  
ปาณํ, มหนฺตํ ขุทฺทกมฺปิ วา;  
  
โหติ ปาจิตฺติยาปตฺติ, มาเรนฺตสฺสสฺส ภิกฺขุโนฯ  
</li>
  
<li>
อปฺปาเณ ปาณสญฺญิสฺส, วิมติสฺสุภยตฺถ จ;  
  
ทุกฺกฎํ ตุ อนาปตฺติ, อสญฺจิจฺจ อชานโตฯ  
</li>
  
<li>
น  
จ มาเรตุกามสฺส, ตถา อุมฺมตฺตกาทิโน;  
  
สมุฎฺฐานาทโย ตุลฺยา, ตติยนฺติมวตฺถุนาฯ  
</li>
  
สญฺจิจฺจปาณกถาฯ  
</li>
  
<li>
สปฺปาณกํ ชลํ ชานํ, ปาจิตฺติ ปริภุญฺชโต;  
  
ปโยคพหุตายสฺส, ปาจิตฺติพหุตา สิยาฯ  
</li>
  
<li>
เอเกเนว ปโยเคน, อวิจฺฉิชฺช สเจ ปน;  
  
ปิวโต ปตฺตปูรมฺปิ, เอกํ ปาจิตฺติยํ สิยาฯ  
</li>
  
<li>
ตาทิเสนุทเกนสฺส, อาวิญฺฉิตฺวาน สามิสํ;  
  
โธวโต ปน ปตฺตํ วา, นิพฺพาเปนฺตสฺส ยาคุโยฯ  
</li>
  
<li>
หเตฺถน ตํ อุฬุเงฺกน, คเหตฺวา นฺหายโตปิ วา;  
  
ปโยเค จ ปโยเค จ, ปาจิตฺติ ปริทีปิตาฯ  
</li>
  
<li>
อปฺปาณเกปิ สปฺปาณ-สญฺญิสฺส อุภยตฺถปิ;  
  
วิมติสฺสาปิ ภิกฺขุสฺส, โหติ อาปตฺติ ทุกฺกฎํฯ  
</li>
  
<li>
สปฺปาเณปิ จ อปฺปาเณ, อปฺปาณมิติ สญฺญิโน;  
  
น โทโส ‘‘ปริโภเคน, น มรนฺตี’’ติ ชานโตฯ  
</li>
  
<li>
ปตนํ สลภาทีนํ, ญตฺวา สุเทฺธน เจตสา;  
  
ปทีปุชฺชลนเญฺจตฺถ, ญตฺวา สปฺปาณภาวตํฯ  
</li>
  
<li>
ภุญฺชโต ชลสญฺญาย, เญยฺยา ปณฺณตฺติวชฺชตา;  
  
สิญฺจเน สิญฺจนํ วุตฺตํ, ปริโภเค อิทํ ปนฯ  
</li>
  
<li>
อยเมว  
วิเสโสติ, ตสฺส เจว ปนสฺส จ;  
  
อทินฺนาทานตุลฺยาว, สมุฎฺฐานาทโย นยาฯ  
</li>
  
สปฺปาณกกถาฯ  
</li>
  
<li>
นิหตํ ตุ ยถาธมฺมํ, กิจฺจาธิกรณํ ปุน;  
  
นิหาตพฺพนฺติ ปาจิตฺติ, อุโกฺกเฎนฺตสฺส ภิกฺขุโนฯ  
</li>
  
<li>
‘‘อกตํ ทุกฺกตํ กมฺมํ, กาตพฺพํ ปุนเทวิ’’ติ;  
  
วทตา ปน ตํ กมฺมํ, อุจฺจาเลตุํ น วฎฺฎติฯ  
</li>
  
<li>
สเจ  
วิปฺปกเต กเมฺม, ปฎิโกฺกสติ ตํ ปุน;  
  
สญฺญาเปตฺวาว กาตพฺพํ, น กาตพฺพํ ปนญฺญถาฯ  
</li>
  
<li>
อธเมฺม ปน กมฺมสฺมิํ, ธมฺมกมฺมนฺติ สญฺญิโน;  
  
วิมติสฺสุภยตฺถาปิ, โหติ อาปตฺติ ทุกฺกฎํฯ  
</li>
  
<li>
‘‘อธเมฺมน จ วเคฺคน, น จ กมฺมารหสฺส วา;  
  
กต’’นฺติ ชานโต นตฺถิ, โทโส อุโกฺกฎเน ปนฯ  
</li>
  
<li>
ตถา อุมฺมตฺตกาทีน-มนาปตฺติ ปกาสิตา;  
  
โอมสวาทตุลฺยาว, สมุฎฺฐานาทโย นยาฯ  
</li>
  
อุโกฺกฎนกถาฯ  
</li>
  
<li>
สงฺฆาทิเสสํ ทุฎฺฐุลฺลํ, อาปตฺติํ ภิกฺขุโน ปน;  
  
ญตฺวา ฉาทยโต ตสฺส, ปาจิตฺติ ปริยาปุตาฯ  
</li>
  
<li>
นิกฺขิปิตฺวา ธุรํ ตสฺส, ปฎิจฺฉาทนเหตุกํ;  
  
อาโรเจติ สจญฺญสฺส, โสปิ อญฺญสฺส วาติ หิฯ  
</li>
  
<li>
เอวํ สตมฺปิ ภิกฺขูนํ, สหสฺสมฺปิ จ ตาว ตํ;  
  
อาปชฺชเตว อาปตฺติํ, ยาว โกฎิ น ฉิชฺชติฯ  
</li>
  
<li>
มูเลนาโรจิตเสฺสว  
, ทุติยสฺส ปกาสิเต;  
  
ตติเยน นิวตฺติตฺวา, โกฎิ ฉินฺนาติ วุจฺจติฯ  
</li>
  
<li>
ทุฎฺฐุลฺลาย จ ทุฎฺฐลฺล-สญฺญี ปาจิตฺติยํ ผุเส;  
  
อิตเรสุ ปน ทฺวีสุ, ทุกฺกฎํ ปริทีปิตํฯ  
</li>
  
<li>
อทุฎฺฐุลฺลาย สพฺพตฺถ, นิทฺทิฎฺฐํ ติกทุกฺกฎํ;  
  
สพฺพตฺถานุปสมฺปนฺน-วาเรสุปิ จ ทุกฺกฎํฯ  
</li>
  
<li>
‘‘สงฺฆสฺส เภทนาทีนิ, ภวิสฺสนฺตี’’ติ วา ปน;  
  
น จ ฉาเทตุกาโม วา, สภาคํ วา น ปสฺสติฯ  
</li>
  
<li>
‘‘ปญฺญายิสฺสติ กเมฺมน, สเกนายนฺติ กกฺขโฬ’’;  
  
อนาโรเจติ เจ โทโส, นตฺถิ อุมฺมตฺตกาทิโนฯ  
</li>
  
<li>
ธุรนิเกฺขปตุลฺยาว, สมุฎฺฐานาทโย นยา;  
  
กายกมฺมํ วจีกมฺมํ, อกฺริยํ ทุกฺขเวทนํฯ  
</li>
  
ทุฎฺฐุลฺลกถาฯ  
</li>
  
<li>
อูนวีสติวสฺสํ  
โย, กเรยฺย อุปสมฺปทํ;  
  
ตสฺส ปาจิตฺติยํ โหติ, เสสานํ โหติ ทุกฺกฎํฯ  
</li>
  
<li>
อุปสมฺปาทิโต เจโส, ชานตา วา อชานตา;  
  
โหเตวานุปสมฺปโนฺน, กาตโพฺพ ปุนเรว โสฯ  
</li>
  
<li>
ทสวสฺสจฺจเยนสฺส, อุปชฺฌายสฺส เจ สโต;  
  
อุปสมฺปาทเน โทโส, อเญฺญสํ นตฺถิ โกจิปิฯ  
</li>
  
<li>
มุญฺจิตฺวา ปน ตํ ภิกฺขุํ, คโณ เจ ปริปูรติ;  
  
โหนฺติ เต สูปสมฺปนฺนา, น โทโส โกจิ วิชฺชติฯ  
</li>
  
<li>
อุปชฺฌาโย สเจ หุตฺวา, คณํ อาจริยมฺปิ วา;  
  
ปริเยสติ ปตฺตํ วา, สมฺมนฺนติ จ มาฬกํฯ  
</li>
  
<li>
‘‘อุปสมฺปาทยิสฺสามิ’’  
, อิติ สเพฺพสุ ตสฺส หิ;  
  
ญตฺติยา จ ตถา ทฺวีสุ, กมฺมวาจาสุ ทุกฺกฎํฯ  
</li>
  
<li>
กมฺมวาจาย โอสาเน, ปาจิตฺติ ปริทีปิตา;  
  
อูนวีสติสญฺญิสฺส, ปริปุเณฺณปิ ปุคฺคเลฯ  
</li>
  
<li>
วิมติสฺสุภยตฺถาปิ, โหติ อาปตฺติ ทุกฺกฎํ;  
  
ปริปุโณฺณติ สญฺญิสฺส, อุภยตฺถ น โทสตาฯ  
</li>
  
<li>
ตถา อุมฺมตฺตกสฺสาปิ, อาทิกมฺมิกภิกฺขุโน;  
  
อทินฺนาทานตุลฺยาว, สมุฎฺฐานาทโย นยาฯ  
</li>
  
อูนวีสติกถาฯ  
</li>
  
<li>
เถยฺยสเตฺถน ชานโนฺต, สํวิธาย สเจ ปน;  
  
มคฺคํ คจฺฉติ สทฺธิํ โย, ตสฺส ปาจิตฺติยํ สิยาฯ  
</li>
  
<li>
คมเน สํวิธาเน จ, วตฺตโพฺพ โย วินิจฺฉโย;  
  
โส จ  
ภิกฺขุนิวคฺคสฺมิํ,  
วุตฺตตฺตา น จ อุทฺธโฎฯ  
</li>
  
<li>
มคฺคาฎวิวิสเงฺกเต, ยถาวตฺถุกเมว ตุ;  
  
เตสฺวสํวิทหเนฺตสุ, สยํ วิทหโตปิ จฯ  
</li>
  
<li>
ตเถวาเถยฺยสเตฺถปิ, เถยฺยสตฺถนฺติ สญฺญิโน;  
  
วิมติสฺสุภยตฺถาปิ, โหติ อาปตฺติ ทุกฺกฎํฯ  
</li>
  
<li>
อเถยฺยสตฺถสญฺญิสฺส  
, อสํวิทหโตปิ จ;  
  
อาปทาสุ อนาปตฺติ, วิสเงฺกเต จ กาลิเกฯ  
</li>
  
<li>
เถยฺยสตฺถสมุฎฺฐานํ, กถิตํ กายจิตฺตโต;  
  
กายวาจาจิตฺตโต จ, ติจิตฺตญฺจ ติเวทนํฯ  
</li>
  
เถยฺยสตฺถกถาฯ  
</li>
  
<li>
โหติ  
ภิกฺขุนิยา สทฺธิํ, สํวิธาเนน สตฺตมํ;  
  
สมุฎฺฐานาทินา ตุลฺยํ, วิเสโส นตฺถิ โกจิปิฯ  
</li>
  
สํวิธานกถาฯ  
</li>
  
<li>
กมฺมํ กิเลโส ปาโก จ, อุปวาโท อติกฺกโม;  
  
อนฺตรายกรา เอเต, ปญฺจ ธมฺมา ปกาสิตาฯ  
</li>
  
<li>
‘‘อนนฺตรายิกา เอเต, ยถา โหนฺติ ตถา อหํ;  
  
เทสิตํ มุนินา ธมฺม-มาชานามี’’ติ โย วเทฯ  
</li>
  
<li>
ติกฺขตฺตุํ เตหิ วตฺตโพฺพ, เย ปสฺสนฺติ สุณนฺติ จ;  
  
‘‘มา เหวํ อวจายสฺมา’’, อิติ ภิกฺขูหิ โส ปนฯ  
</li>
  
<li>
ทุกฺกฎํ อวทนฺตสฺส, ตํ อนิสฺสชโตปิ จ;  
  
ญตฺติยา จ ตถา ทฺวีหิ, กมฺมวาจาหิ ทุกฺกฎํฯ  
</li>
  
<li>
กมฺมวาจาย โอสาเน, ปาจิตฺติ ปริทีปิตา;  
  
ติกปาจิตฺติยํ วุตฺตํ, อธเมฺม ติกทุกฺกฎํฯ  
</li>
  
<li>
นาปตฺตากตกมฺมสฺส, ปฎินิสฺสชโตปิ จ;  
  
สมุฎฺฐานาทโย สเพฺพ, วุตฺตา สมนุภาสเนฯ  
  
อริฎฺฐกถาฯ  
  
<li>
ญตฺวากตานุธเมฺมน, ตถาวาทิกภิกฺขุนา;  
  
สํวเสยฺย จ ภุเญฺชยฺย, ปาจิตฺติ สห เสยฺย วาฯ  
</li>
  
<li>
อุโปสถาทิกํ กมฺมํ, กโรโต สห เตน หิ;  
  
กมฺมสฺส ปริโยสาเน, ตสฺส ปาจิตฺติยํ สิยาฯ  
</li>
  
<li>
เอเกเนว  
ปโยเคน, คณฺหโต อามิสํ พหุํ;  
  
ททโตปิ ตถา เอกํ, พหูนิ จ พหูสฺวปิฯ  
</li>
  
<li>
อุกฺขิตฺตเก  
นิปนฺนสฺมิํ, อิตโร เสติ เจ ปน;  
  
อิตรสฺมิํ นิปเนฺน วา, ปโร เสติ อุโภปิ วาฯ  
</li>
  
<li>
นิปชฺชนปโยคานํ, วเสนาปตฺติโย สิยุํ;  
  
เอกนานูปจาเรสุ, เอกจฺฉเนฺน วินิจฺฉโยฯ  
</li>
  
<li>
อนุกฺขิเตฺตปิ อุกฺขิตฺต-สญฺญิโน ปน ภิกฺขุโน;  
  
วิมติสฺสุภยตฺถาปิ, ทุกฺกฎํ ปริทีปิตํฯ  
</li>
  
<li>
อนาปตฺตุภยตฺถาปิ, อนุกฺขิตฺตกสญฺญิโน;  
  
นิสฺสโฎฺฐติ จ ตํ ทิฎฺฐิํ, สญฺญิโสฺสสาริโตติ จฯ  
</li>
  
<li>
ตถา อุมฺมตฺตกาทีนํ, อิทํ ปณฺณตฺติวชฺชกํ;  
  
อทินฺนาทานตุลฺยาว, สมุฎฺฐานาทโย นยาฯ  
</li>
  
อุกฺขิตฺตกถาฯ  
</li>
  
<li>
ตถา วินาสิตํ ชานํ, อุปลาเปยฺย เตน วา;  
  
อุปฎฺฐาเปยฺย ปาจิตฺติ, สํภุเญฺชยฺย วเสยฺย วาฯ  
</li>
  
<li>
สํวาเสน จ ลิเงฺคน, ทณฺฑกเมฺมน นาสนา;  
  
ติโสฺส เอตฺถ อธิเปฺปตา, ทณฺฑกเมฺมน นาสนาฯ  
</li>
  
<li>
สโมฺภคา สหเสยฺยา จ, อนนฺตรสมา มตา;  
  
ตตฺถ วุตฺตนเยเนว, เวทิตโพฺพ วินิจฺฉโยฯ  
</li>
  
<li>
สมุฎฺฐานาทโย สเพฺพ, อริเฎฺฐน สมา มตา;  
  
น เหตฺถ กิญฺจิ วตฺตพฺพํ, สพฺพํ อุตฺตานเมวิทํฯ  
</li>
  
กณฺฎกกถาฯ  
</li>
  
สปฺปาณกวโคฺค สตฺตโมฯ  
</li>
  
<li>
วุจฺจมาโน  
หิ ภิกฺขูหิ, ภิกฺขุ สิกฺขาปเทน โย;  
  
‘‘สิกฺขาปเท ปเนตสฺมิํ, น สิกฺขิสฺสามิ ตาวหํฯ  
</li>
  
<li>
ยาว  
นาญฺญํ วิยตฺตญฺจ, ปกตญฺญุํ พหุสฺสุตํ;  
  
ปุจฺฉามี’’ติ ภณนฺตสฺส, ตสฺส ปาจิตฺติยํ สิยาฯ  
</li>
  
<li>
สตฺถุนานุปสมฺปเนฺน, ทีปิตํ ติกทุกฺกฎํ;  
  
น สเลฺลขายิทํ โหติ, วุจฺจมานสฺสุโภหิปิฯ  
</li>
  
<li>
อปญฺญเตฺตน ตเสฺสวํ, วทโต โหติ ทุกฺกฎํ;  
  
น โทสุมฺมตฺตกาทีนํ, ‘‘สิกฺขิสฺสามี’’ติ ภาสโตฯ  
</li>
  
สหธมฺมิกกถาฯ  
</li>
  
<li>
อุทฺทิเฎฺฐหิ กิเมเตหิ, กุกฺกุจฺจาทินิทานโต;  
  
โหติ ปาจิตฺติยาปตฺติ, สิกฺขาปทวิวณฺณเนฯ  
</li>
  
<li>
ติกปาจิตฺติยํ วุตฺตํ, ตเถว ติกทุกฺกฎํ;  
  
วิวเณฺณนุปสมฺปนฺน-สนฺติเก ตํ สเจ ปนฯ  
</li>
  
<li>
ทุกฺกฎํ ปนุภินฺนมฺปิ, อญฺญธมฺมวิวณฺณเน;  
  
นวิวเณฺณตุกามสฺส, ‘‘สุตฺตนฺตํ ปริยาปุณฯ  
</li>
  
<li>
วินยํ ปน ปจฺฉาปิ, หนฺท ปริยาปุณิสฺสสิ’’;  
  
อิเจฺจวํ ตุ วทนฺตสฺส, ตถา อุมฺมตฺตกาทิโนฯ  
</li>
  
<li>
อนาปตฺตีติ ญาตพฺพํ, สมุฎฺฐานาทโย นยา;  
  
อนนฺตรสฺสิมสฺสาปิ, โอมสวาทสาทิสาฯ  
</li>
  
วิเลขนกถาฯ  
</li>
  
<li>
อญฺญาเณน ปนาปตฺติ, โมโกฺข เนวสฺส วิชฺชติ;  
  
กาเรตโพฺพ ตถา ภิกฺขุ, ยถา ธโมฺม ฐิโต ปนฯ  
</li>
  
<li>
ตสฺสาโรปนิโย  
โมโห, อุตฺตริมฺปิ หิ ภิกฺขุโน;  
  
ทุติเยเนว กเมฺมน, นินฺทิตฺวา ตญฺหิ ปุคฺคลํฯ  
</li>
  
<li>
เอวํ อาโรปิเต โมเห, ยทิ โมเหติ โย ปน;  
  
ตสฺมิํ โมหนเก วุตฺตา, ปาจิตฺติ ปน ปุคฺคเลฯ  
</li>
  
<li>
อธเมฺม ปน กมฺมสฺมิํ, ทีปิตํ ติกทุกฺกฎํ;  
  
ตถานาโรปิเต โมเห, ทุกฺกฎํ ปริกิตฺติตํฯ  
</li>
  
<li>
น  
จ โมเหตุกามสฺส, วิตฺถาเรนาสุตสฺสปิ;  
  
อูนเก ทฺวตฺติกฺขตฺตุํ วา, วิตฺถาเรนาสุตสฺส จฯ  
</li>
  
<li>
อนาปตฺตีติ วิเญฺญยฺยํ, ตถา อุมฺมตฺตกาทิโน;  
  
สมุฎฺฐานาทโย สเพฺพ, อนนฺตรสมา มตาฯ  
</li>
  
โมหนกถาฯ  
</li>
  
<li>
กุโทฺธ เทติ ปหารํ เจ, ตสฺส ปาจิตฺติยํ สิยา;  
  
สมฺปหริตุกาเมน, ปหาเร ภิกฺขุโน ปนฯ  
</li>
  
<li>
ทิเนฺน ภิชฺชตุ สีสํ วา, ปาโท วา ปริภิชฺชตุ;  
  
โส เจ มรตุ วา, มา วา, ปาจิตฺติ ปริทีปิตาฯ  
</li>
  
<li>
วิรูปกรณาเปโกฺข, ‘‘อิจฺจายํ น วิโรจติ’’;  
  
กณฺณํ วา ตสฺส นาสํ วา, ยทิ ฉินฺทติ ทุกฺกฎํฯ  
</li>
  
<li>
ตเถวานุปสมฺปเนฺน, อิตฺถิยา ปุริสสฺส วา;  
  
ติรจฺฉานคตสฺสาปิ, ปหารํ เทติ ทุกฺกฎํฯ  
</li>
  
<li>
สเจ ปหรติตฺถิญฺจ, ภิกฺขุ รเตฺตน เจตสา;  
  
ครุกา ตสฺส อาปตฺติ, วินิทฺทิฎฺฐา มเหสินาฯ  
</li>
  
<li>
ปหารํ เทติ โมกฺขาธิ-ปฺปาโย โทโส น วิชฺชติ;  
  
กาเยน กายพเทฺธน, ตถา นิสฺสคฺคิเยน วาฯ  
</li>
  
<li>
ปสฺสิตฺวา  
อนฺตรามเคฺค, โจรํ ปจฺจตฺถิกมฺปิ วา;  
  
เหเฐตุกามมายนฺตํ, ‘‘มา อิธาคจฺฉุปาสก’’ฯ  
</li>
  
<li>
อิติ วตฺวา ปนายนฺตํ, ‘‘คจฺฉ เร’’ติ จ มุคฺครํ;  
  
สตฺถํ วาปิ คเหตฺวา วา, ปหริตฺวา ตุ ยาติ เจฯ  
</li>
  
<li>
อนาปตฺติ สเจ เตน, ปหาเรน มเตปิ จ;  
  
เอเสว จ นโย วุโตฺต, ธุตฺตวาฬมิเคสุปิฯ  
</li>
  
<li>
ติกปาจิตฺติยํ วุตฺตํ, เสเส จ ติกทุกฺกฎํ;  
  
กายจิตฺตสมุฎฺฐานํ, สจิตฺตํ ทุกฺขเวทนํฯ  
</li>
  
ปหารกถาฯ  
</li>
  
<li>
กายํ  
วา กายพทฺธํ วา, อุจฺจาเรยฺย สเจ ปน;  
  
โหติ ปาจิตฺติยาปตฺติ, ตสฺสุคฺคิรณปจฺจยาฯ  
</li>
  
<li>
อุคฺคิริตฺวา วิรโทฺธ โส, ปหารํ เทติ เจ ปน;  
  
อสมฺปหริตุกาเมน, ทินฺนตฺตา ทุกฺกฎํ สิยาฯ  
</li>
  
<li>
สเจ เตน ปหาเรน, ปหฎสฺส จ ภิกฺขุโน;  
  
หตฺถาทีสุปิ ยํ กิญฺจิ, องฺคํ ภิชฺชติ ทุกฺกฎํฯ  
</li>
  
<li>
เสโส อนนฺตเร วุตฺต-นเยน วินยญฺญุนา;  
  
สมุฎฺฐานาทินา สทฺธิํ, เวทิตโพฺพ วินิจฺฉโยฯ  
</li>
  
ตลสตฺติกถาฯ  
</li>
  
<li>
อมูลเกน สงฺฆาทิ-เสเสน ปน ภิกฺขุ โย;  
  
โจทาเปยฺยปิ โจเทยฺย, ตสฺส ปาจิตฺติยํ สิยาฯ  
</li>
  
<li>
ติกปาจิตฺติยํ ตตฺถ, ทิฎฺฐาจารวิปตฺติยา;  
  
โจทโต ทุกฺกฎาปตฺติ, เสเส จ ติกทุกฺกฎํฯ  
</li>
  
<li>
ตถาสญฺญิสฺสนาปตฺติ  
, ตถา อุมฺมตฺตกาทิโน;  
  
โอมสวาทตุลฺยาว, สมุฎฺฐานาทโย นยาฯ  
</li>
  
อมูลกกถาฯ  
</li>
  
<li>
สญฺจิจฺจ ปน กุกฺกุจฺจํ, อุปฺปาเทนฺตสฺส ภิกฺขุโน;  
  
‘‘อูนวีสติวโสฺส ตฺวํ, มเญฺญ’’ อิเจฺจวมาทินาฯ  
</li>
  
<li>
โหติ วาจาย วาจาย, ปาจิตฺติ ปน ภิกฺขุโน;  
  
ตถารูเป ปนญฺญสฺมิํ, สเจ อสติ ปจฺจเยฯ  
</li>
  
<li>
ติกปาจิตฺติยํ วุตฺตํ, เสเส จ ติกทุกฺกฎํ;  
  
นอุปฺปาเทตุกามสฺส, กุกฺกุจฺจํ นตฺถิ วชฺชตาฯ  
</li>
  
<li>
‘‘หิเตสิตายหํ มเญฺญ, นิสินฺนํ อิตฺถิยา สห;  
  
วิกาเล จ ตยา ภุตฺตํ, มา เอว’’นฺติ จ ภาสโตฯ  
</li>
  
<li>
ตถา อุมฺมตฺตกาทีน-มนาปตฺติ ปกาสิตา;  
  
สมุฎฺฐานาทโย สเพฺพ, อนนฺตรสมา มตาฯ  
</li>
  
สญฺจิจฺจกถาฯ  
</li>
  
<li>
สเจ  
ภณฺฑนชาตานํ, ภิกฺขูนํ ปน ภิกฺขุ โย;  
  
ติเฎฺฐยฺยุปสฺสุติํ โสตุํ, ตสฺส ปาจิตฺติยํ สิยาฯ  
</li>
  
<li>
‘‘ยํ อิเม ตุ ภณิสฺสนฺติ, ตํ โสสฺสามี’’ติ คจฺฉโต;  
  
โจเทตุกามตายสฺส, ทุกฺกฎํ ตุ ปเท ปเทฯ  
</li>
  
<li>
ปุรโต คจฺฉโต โสตุํ, โอหียนฺตสฺส ทุกฺกฎํ;  
  
คจฺฉโต ตุริตํ วาปิ, อยเมว วินิจฺฉโยฯ  
</li>
  
<li>
ฐิโตกาสํ ปนาคนฺตฺวา, ยทิ มเนฺตนฺติ อตฺตโน;  
  
อุกฺกาสิตฺวาปิ วา เอตฺถ, ญาเปตพฺพมหนฺติ วาฯ  
</li>
  
<li>
ตเสฺสวมกโรนฺตสฺส  
, ปาจิตฺติ สวเน สิยา;  
  
ติกปาจิตฺติยํ วุตฺตํ, เสเส จ ติกทุกฺกฎํฯ  
</li>
  
<li>
‘‘อิเมสํ วจนํ สุตฺวา, โอรมิสฺส’’นฺติ คจฺฉโต;  
  
ตถา อุมฺมตฺตกาทีน-มนาปตฺติ ปกาสิตาฯ  
</li>
  
<li>
เถยฺยสตฺถสมุฎฺฐานํ, อิทํ โหติ กฺริยากฺริยํ;  
  
กายกมฺมํ วจีกมฺมํ, สโทสํ ทุกฺขเวทนํฯ  
</li>
  
อุปสฺสุติกถาฯ  
</li>
  
<li>
ธมฺมิกานํ ตุ กมฺมานํ, ฉนฺทํ ทตฺวา สเจ ปน;  
  
ปจฺฉา ขียติ ปาจิตฺติ, วาจโต วาจโต สิยาฯ  
</li>
  
<li>
อธเมฺม ปน กมฺมสฺมิํ, ธมฺมกมฺมนฺติ สญฺญิโน;  
  
วิมติสฺสุภยตฺถาปิ, โหติ อาปตฺติ ทุกฺกฎํฯ  
</li>
  
<li>
‘‘อธเมฺมน จ วเคฺคน, ตถากมฺมารหสฺส จ;  
  
อิเม กมฺมํ กโรนฺตี’’ติ, ญตฺวา ขียติ ตสฺส จฯ  
</li>
  
<li>
ตถา อุมฺมตฺตกาทีน-มนาปตฺติ ปกาสิตา;  
  
อมูลกสมานาว, สมุฎฺฐานาทโย นยาฯ  
</li>
  
กมฺมปฎิพาหนกถาฯ  
</li>
  
<li>
ยาว อาโรจิตํ วตฺถุ, อวินิจฺฉิตเมว วา;  
  
ฐปิตา ญตฺติ วา นิฎฺฐํ, กมฺมวาจา น คจฺฉติฯ  
</li>
  
<li>
เอตสฺมิํ  
อนฺตเร กมฺมํ, โกเปตุํ ปริสาย หิ;  
  
หตฺถปาสํ ชหนฺตสฺส, โหติ อาปตฺติ ทุกฺกฎํฯ  
</li>
  
<li>
อทตฺวา ชหิเต ฉนฺทํ, ตสฺส ปาจิตฺติยํ สิยา;  
  
ธมฺมกเมฺม อธเมฺม จ, วิมติสฺส จ ทุกฺกฎํฯ  
</li>
  
<li>
อธเมฺมปิ  
จ กมฺมสฺมิํ, ธมฺมกมฺมนฺติ สญฺญิโน;  
  
‘‘สงฺฆสฺส ภณฺฑนาทีนิ, ภวิสฺสนฺตี’’ติ สญฺญิโนฯ  
</li>
  
<li>
คิลาโน วา คิลานสฺส, กรณีเย น โทสตา;  
  
น จ โกเปตุกามสฺส, กมฺมํ ปสฺสาวนาทินาฯ  
</li>
  
<li>
ปีฬิตสฺสาคมิสฺสามิ, อิเจฺจวํ คจฺฉโตปิ วา;  
  
สมํ สมนุภาเสน, สมุฎฺฐานํ กฺริยากฺริยํฯ  
</li>
  
ฉนฺทํ อทตฺวา คมนกถาฯ  
</li>
  
<li>
สมเคฺคน จ สเงฺฆน, สทฺธิํ ทตฺวาน จีวรํ;  
  
สมฺมตสฺส หิ ภิกฺขุสฺส, ปจฺฉา ขียติ โย ปนฯ  
</li>
  
<li>
ตสฺส วาจาย วาจาย, ปาจิตฺติ ปริทีปิตา;  
  
ติกปาจิตฺติยํ ธมฺม- กเมฺม วุตฺตํ ตุ จีวรํฯ  
</li>
  
<li>
ฐเปตฺวาญฺญปริกฺขารํ, ทตฺวา ขียติ ทุกฺกฎํ;  
  
สเงฺฆนาสมฺมตสฺสาปิ, จีวรํ อญฺญเมว วาฯ  
</li>
  
<li>
ตเถวานุปสมฺปเนฺน, สพฺพตฺถาปิ จ ทุกฺกฎํ;  
  
ฉนฺทาทีนํ วเสเนว, กโรนฺตญฺจ สภาวโตฯ  
</li>
  
<li>
ขียนฺตสฺส อนาปตฺติ, ตถา อุมฺมตฺตกาทิโน;  
  
อมูลกสมา เญยฺยา, สมุฎฺฐานาทโย นยาฯ  
</li>
  
ทุพฺพลกถาฯ  
</li>
  
<li>
อิทํ ติํสกกณฺฑสฺมิํ, อนฺติเมน จ สพฺพถา;  
  
ตุลฺยํ ทฺวาทสมํ สพฺพํ, อยเมว วิเสสตาฯ  
</li>
  
<li>
ตตฺถ  
นิสฺสคฺคิยํ วุตฺตํ, อตฺตโน ปริณามนา;  
  
อิธ สุทฺธิกปาจิตฺติ, ปุคฺคเล ปริณามนาฯ  
</li>
  
ปริณามนกถาฯ  
</li>
  
สหธมฺมิกวโคฺค อฎฺฐโมฯ  
</li>
  
<li>
อนิกฺขเนฺต  
เจ ราชสฺมิํ, อนิกฺขนฺตาย เทวิยา;  
  
สยนียฆรา ตสฺส, อุมฺมารํ โย อติกฺกเมฯ  
</li>
  
<li>
ทุกฺกฎํ ปฐเม ปาเท, ปาจิตฺติ ทุติเย สิยา;  
  
เทวิยา วาปิ รโญฺญ วา, สเจ น วิทิตาคโมฯ  
</li>
  
<li>
ปฎิสํวิทิเต เนว-ปฎิสํวิทิตสญฺญิโน;  
  
ตตฺถ เวมติกสฺสาปิ, ทุกฺกฎํ ปริทีปิตํฯ  
</li>
  
<li>
ปฎิสํวิทิตสญฺญิสฺส, เนว จ ขตฺติยสฺส วา;  
  
น ขตฺติยาภิเสเกน, อภิสิตฺตสฺส วา ปนฯ  
</li>
  
<li>
อุโภสุภินฺนมญฺญสฺมิํ, นิกฺขเนฺต วิสโตปิ วา;  
  
น โทสุมฺมตฺตกาทีนํ, กถิเนน กฺริยากฺริยํฯ  
</li>
  
อเนฺตปุรกถาฯ  
</li>
  
<li>
รชตํ ชาตรูปํ วา, อุคฺคณฺหนฺตสฺส อตฺตโน;  
  
ตสฺส นิสฺสคฺคิยาปตฺติ, อุคฺคณฺหาปยโตปิ วาฯ  
</li>
  
<li>
คณปุคฺคลสงฺฆานํ, นวกมฺมสฺส เจติเย;  
  
อุคฺคณฺหาปยโต โหติ, ทุกฺกฎํ คณฺหโตปิ วาฯ  
</li>
  
<li>
อวเสสญฺจ มุตฺตาทิ-รตนํ อตฺตโนปิ วา;  
  
สงฺฆาทีนมฺปิ อตฺถาย, อุคฺคณฺหนฺตสฺส ทุกฺกฎํฯ  
</li>
  
<li>
สเจ  
กปฺปิยวตฺถุํ วา, วตฺถุํ วาปิ อกปฺปิยํ;  
  
ตาลปณฺณมฺปิ วา โหตุ, มาตุกณฺณปิลนฺธนํฯ  
</li>
  
<li>
ภณฺฑาคาริกสีเสน, ยํ กิญฺจิ คิหิสนฺตกํ;  
  
ตสฺส ปาจิตฺติยาปตฺติ, ปฎิสามยโต ปนฯ  
</li>
  
<li>
‘‘อิทํ ฐเปตฺวา เทหี’’ติ, วุเตฺตน ปน เกนจิ;  
  
‘‘น วฎฺฎตี’’ติ วตฺวา ตํ, น นิเธตพฺพเมว ตุฯ  
</li>
  
<li>
‘‘ฐเปหี’’ติ จ ปาเตตฺวา, สเจ คจฺฉติ ปุคฺคโล;  
  
ปลิโพโธ หิ นาเมโส, ฐเปตุํ ปน วฎฺฎติฯ  
</li>
  
<li>
อนุญฺญาเต ปนฎฺฐาเน, อุคฺคเหตฺวา อนาทรา;  
  
สมฺมา อนิกฺขิปนฺตสฺส, โหติ อาปตฺติ ทุกฺกฎํฯ  
</li>
  
<li>
อนุญฺญาเต  
ปนฎฺฐาเน, คเหตฺวา รตนํ ปน;  
  
นิกฺขิปนฺตสฺส วา สมฺมา, ภณฺฑํ รตนสมฺมตํฯ  
</li>
  
<li>
คณฺหนฺตสฺส จ วิสฺสาสํ, ตาวกาลิกเมว จ;  
  
น โทสุมฺมตฺตกาทีนํ, สญฺจริตฺตสโมทยํฯ  
</li>
  
รตนกถาฯ  
</li>
  
<li>
มชฺฌณฺหสมยา อุทฺธํ, อรุณุคฺคมโต ปุเร;  
  
เอตสฺมิํ อนฺตเร กาโล, วิกาโลติ ปวุจฺจติฯ  
</li>
  
<li>
สนฺตํ ภิกฺขุมนาปุจฺฉา, วิกาเล ปจฺจยํ วินา;  
  
ปริกฺขิตฺตสฺส คามสฺส, ปริเกฺขโปกฺกเม ปนฯ  
</li>
  
<li>
อปริกฺขิตฺตคามสฺส, อุปจาโรกฺกเมปิ วา;  
  
ทุกฺกฎํ ปฐเม ปาเท, ปาจิตฺติ ทุติเย สิยาฯ  
</li>
  
<li>
อถ สมฺพหุลา คามํ, วิกาเล ปวิสนฺติ เจ;  
  
อาปุจฺฉิตฺวาว คนฺตพฺพํ, อญฺญมญฺญํ น จญฺญถาฯ  
</li>
  
<li>
คจฺฉนฺติ  
เจ ตโต อญฺญํ, ตโต อญฺญนฺติ วฎฺฎติ;  
  
ปุน อาปุจฺฉเน กิจฺจํ, นตฺถิ คามสเตปิ จฯ  
</li>
  
<li>
ปสฺสเมฺภตฺวาน อุสฺสาหํ, วิหารตฺถาย นิคฺคตา;  
  
ปวิสนฺติ สเจ อญฺญํ, ปุจฺฉิตพฺพํ ตุ อนฺตราฯ  
</li>
  
<li>
กตฺวา กุลฆเร ภตฺต- กิจฺจํ อญฺญตฺถ วา ปน;  
  
สเจ จริตุกาโม โย, สปฺปิภิกฺขาย วา สิยาฯ  
</li>
  
<li>
อาปุจฺฉิตฺวาว คนฺตพฺพํ, ปเสฺส เจ ภิกฺขุ ลพฺภติ;  
  
อสเนฺต ปน นตฺถีติ, คนฺตพฺพํ ตุ ยถาสุขํฯ  
</li>
  
<li>
โอตริตฺวา มหาวีถิํ, ภิกฺขุํ ยทิ จ ปสฺสติ;  
  
นตฺถิ อาปุจฺฉเน กิจฺจํ, จริตพฺพํ ยถาสุขํฯ  
</li>
  
<li>
คามมเชฺฌน มเคฺคน, คจฺฉนฺตเสฺสว ภิกฺขุโน;  
  
‘‘จริสฺสามี’’ติ อุปฺปเนฺน, เตลภิกฺขาย มานเสฯ  
</li>
  
<li>
อาปุจฺฉิตฺวาว คนฺตพฺพํ, ปเสฺส เจ ภิกฺขุ วิชฺชติ;  
  
อโนกฺกมฺม จรนฺตสฺส, มคฺคา อาปุจฺฉเนน กิํ?  
</li>
  
<li>
ติกปาจิตฺติยํ  
, กาเล, วิกาโลยนฺติ สญฺญิโน;  
  
กาเล เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
อาปุจฺฉิตฺวาว สนฺตํ วา, อนาปุจฺฉา อสนฺตกํ;  
  
กิเจฺจ อจฺจายิเก วาปิ, ปวิสนฺตสฺส ภิกฺขุโนฯ  
</li>
  
<li>
คจฺฉโต อนฺตรารามํ, ภิกฺขุนีนํ อุปสฺสยํ;  
  
ตถา อาสนสาลํ วา, ติตฺถิยานํ อุปสฺสยํฯ  
</li>
  
<li>
สิยา คาเมน มโคฺค เจ, อนาปตฺตาปทาสุปิ;  
  
สมุฎฺฐานาทโย สเพฺพ, กถิเนน สมา มตาฯ  
</li>
  
<li>
น เกวลมนาปุจฺฉา, อพนฺธิตฺวา จ พนฺธนํ;  
  
อปารุปิตฺวา สงฺฆาฎิํ, คจฺฉโตปินวชฺชตาฯ  
</li>
  
วิกาลคามปฺปเวสนกถาฯ  
</li>
  
<li>
อฎฺฐิทนฺตมยํ  
สูจิ-ฆรํ วาปิ วิสาณชํ;  
  
การาปเน จ กรเณ, ภิกฺขุโน โหติ ทุกฺกฎํฯ  
</li>
  
<li>
ลาเภ เภทนกํ ตสฺส, ปาจิตฺติยมุทีริตํ;  
  
อญฺญสฺสตฺถาย กรเณ, ตถา การาปเนปิ จฯ  
</li>
  
<li>
อเญฺญน จ กตํ ลทฺธา, ทุกฺกฎํ ปริภุญฺชโต;  
  
อนาปตฺตารณิเก วิเธ, คณฺฐิกญฺชนิกาสุปิฯ  
</li>
  
<li>
ทกปุญฺฉนิยา วาสิ-ชเฎ อุมฺมตฺตกาทิโน;  
  
สมุฎฺฐานาทโย นยา, สญฺจริตฺตสมา มตาฯ  
</li>
  
สูจิฆรกถาฯ  
</li>
  
<li>
นวํ มญฺจมฺปิ ปีฐํ วา, การาเปเนฺตน ภิกฺขุนา;  
  
อฎฺฐงฺคุลปฺปมาเณน, สุคตงฺคุลโต ปนฯ  
</li>
  
<li>
การาเปตพฺพเมวํ ตุ, ฐเปตฺวา เหฎฺฐิมาฎนิํ;  
  
สเจฺฉทา ตสฺส ปาจิตฺติ, ตมติกฺกมโต สิยาฯ  
</li>
  
<li>
อญฺญสฺสตฺถาย กรเณ, ตถา การาปเนปิ จ;  
  
อเญฺญน จ กตํ ลทฺธา, ทุกฺกฎํ ปริภุญฺชโตฯ  
</li>
  
<li>
อนาปตฺติ  
ปมาเณน, กโรนฺตสฺสปฺปมาณิกํ;  
  
ลภิตฺวา ตสฺส ปาเทสุ, ฉินฺทิตฺวา ปริภุญฺชโตฯ  
</li>
  
<li>
เนว ฉินฺทิตุกาโม เจ, นิขณิตฺวา ปมาณโต;  
  
อุตฺตานํ วาปิ อฎฺฎํ วา, พนฺธิตฺวา ปริภุญฺชโตฯ  
</li>
  
มญฺจกถาฯ  
</li>
  
<li>
มญฺจํ วา ปน ปีฐํ วา, ตูโลนทฺธํ กเรยฺย โย;  
  
ตสฺสุทฺทาลนกํ วุตฺตํ, ปาจิตฺติยมนีตินาฯ  
</li>
  
<li>
อนาปตฺติ  
ปนาโยเค, พนฺธเน อํสพทฺธเก;  
  
พิโพฺพหเน ปริสฺสาเว, ถวิกาทีสุ ภิกฺขุโนฯ  
</li>
  
<li>
อเญฺญน จ กตํ ลทฺธา, อุทฺทาเลตฺวา นิเสวโต;  
  
อนนฺตรสฺสิมสฺสาปิ, สญฺจริตฺตสมา นยาฯ  
</li>
  
ตูโลนทฺธกถาฯ  
</li>
  
<li>
นิสีทนํ กโรเนฺตน, กาตพฺพํ ตุ ปมาณโต;  
  
ปมาณาติกฺกเม ตสฺส, ปโยเค ทุกฺกฎํ สิยาฯ  
</li>
  
<li>
ปฎิลาเภน สเจฺฉทํ, ปาจิตฺติยมุทีริตํ;  
  
ทฺวีสุ ฐาเนสุ ผาเลตฺวา, ตสฺส ติโสฺส ทสา สิยุํฯ  
</li>
  
<li>
อนาปตฺติ ปมาเณน, กโรนฺตสฺส ตทูนกํ;  
  
วิตานาทิํ กโรนฺตสฺส, สญฺจริตฺตสมา นยาฯ  
</li>
  
นิสีทนกถาฯ  
</li>
  
<li>
โรเค กณฺฑุปฎิจฺฉาทิ, กาตพฺพา หิ ปมาณโต;  
  
ปมาณาติกฺกเม ตสฺส, ปโยเค ทุกฺกฎํ สิยาฯ  
</li>
  
<li>
ปฎิลาเภน สเจฺฉทํ, ปาจิตฺติยมุทีริตํ;  
  
อนาปตฺตินโยเปตฺถ, อนนฺตรสโม มโตฯ  
</li>
  
กณฺฑุปฎิจฺฉาทิกถาฯ  
</li>
  
<li>
ปมาเณเนว  
กาตพฺพา, ตถา วสฺสิกสาฎิกา;  
  
ปมาณาติกฺกเม ตสฺส, อนนฺตรสโม นโยฯ  
</li>
  
วสฺสิกสาฎิกกถาฯ  
</li>
  
<li>
จีวเรน  
สเจ ตุลฺย-ปฺปมาณํ สุคตสฺส ตุ;  
  
จีวรํ ภิกฺขุ กาเรยฺย, กรเณ ทุกฺกฎํ สิยาฯ  
</li>
  
<li>
ปฎิลาเภน สเจฺฉทํ, ปาจิตฺติยมุทีริตํ;  
  
อนนฺตรสโมเยว, อนาปตฺตินโย มโตฯ  
</li>
  
<li>
ทีฆโส จ ปมาเณน, นว ตสฺส วิทตฺถิโย;  
  
ติริยํ ฉ วินิทฺทิฎฺฐา, สุคตสฺส วิทตฺถิยาฯ  
</li>
  
<li>
อเญฺญน จ กตํ ลทฺธา, เสวโต ทุกฺกฎํ ภเว;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
นนฺทกถาฯ  
</li>
  
ราชวโคฺค นวโมฯ  
</li>
  
อิติ วินยวินิจฺฉเย ปาจิตฺติยกถา นิฎฺฐิตาฯ  
</li>
  
<h2>ปาฎิเทสนียกถา</h2>
</ol>
<ol>
<li>
โย จนฺตรฆรํ ภิกฺขุ, ปวิฎฺฐาย ตุ หตฺถโต;  
  
อญฺญาติกาย ยํ กิญฺจิ, ตสฺส ภิกฺขุนิยา ปนฯ  
</li>
  
<li>
สหตฺถา ปฎิคฺคเณฺหยฺย, ขาทนํ โภชนมฺปิ วา;  
  
คหเณ ทุกฺกฎํ โภเค, ปาฎิเทสนิยํ สิยาฯ  
</li>
  
<li>
รถิกายปิ วา พฺยูเห, สนฺธิสิงฺฆาฎเกสุ วา;  
  
หตฺถิสาลาทิเก ฐตฺวา, คณฺหโตปิ อยํ นโยฯ  
</li>
  
<li>
รถิกาย  
สเจ ฐตฺวา, เทติ ภิกฺขุนิ โภชนํ;  
  
อาปตฺติ อนฺตราราเม, ฐตฺวา คณฺหาติ ภิกฺขุ เจฯ  
</li>
  
<li>
เอตฺถนฺตรฆรํ ตสฺสา, ปวิฎฺฐาย หิ วากฺยโต;  
  
ภิกฺขุสฺส จ ฐิตฎฺฐานํ, นปฺปมาณนฺติ วณฺณิตํฯ  
</li>
  
<li>
ตสฺมา  
ภิกฺขุนิยา ฐตฺวา, อารามาทีสุ เทนฺติยา;  
  
วีถิยาทีสุ เจ ฐตฺวา, น โทโส ปฎิคณฺหโตฯ  
</li>
  
<li>
ยามกาลิกสตฺตาห-กาลิกํ ยาวชีวิกํ;  
  
อาหารตฺถาย คหเณ, อโชฺฌหาเร จ ทุกฺกฎํฯ  
</li>
  
<li>
อามิเสน อสมฺภินฺน-รสํ สนฺธาย ภาสิตํ;  
  
ปาฎิเทสนิยาปตฺติ, สมฺภิเนฺนกรเส สิยาฯ  
</li>
  
<li>
เอกโตอุปสมฺปนฺน-หตฺถโต ปฎิคณฺหโต;  
  
กาลิกานํ จตุนฺนมฺปิ, อาหารตฺถาย ทุกฺกฎํฯ  
</li>
  
<li>
ญาติกายปิ อญฺญาติ-สญฺญิโน วิมติสฺส วา;  
  
ทุกฺกฎํ ญาติสญฺญิสฺส, ตถา อญฺญาติกาย วาฯ  
</li>
  
<li>
ทาเปนฺติยา อนาปตฺติ, ททมานาย วา ปน;  
  
นิกฺขิปิตฺวานฺตรารามา-ทีสุ ฐตฺวาปิ เทนฺติยาฯ  
</li>
  
<li>
คามโต นีหริตฺวา วา, เทติ เจ พหิ วฎฺฎติ;  
  
‘‘ปจฺจเย สติ ภุญฺชา’’ติ, เทติ เจ กาลิกตฺตยํฯ  
</li>
  
<li>
หตฺถโต สามเณรีนํ, สิกฺขมานาย วา ตถา;  
  
อิทํ เอฬกโลเมน, สมุฎฺฐานํ สมํ มตํฯ  
</li>
  
ปฐมปาฎิเทสนียกถาฯ  
</li>
  
<li>
อวุเตฺต ‘‘อปสกฺกา’’ติ, เอเกนาปิ จ ภิกฺขุนา;  
  
สเจโชฺฌหรณตฺถาย, อามิสํ ปฎิคณฺหติฯ  
</li>
  
<li>
คหเณ ทุกฺกฎํ โภเค, ปาฎิเทสนิยํ สิยา;  
  
เอกโตอุปสมฺปนฺนํ, น วาเรนฺตสฺส ทุกฺกฎํฯ  
</li>
  
<li>
ตเถวานุปสมฺปนฺนา-ยุปสมฺปนฺนสญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
อนาปตฺติตฺตโน  
  
ภตฺตํ, ปทาเปติ น เทติ เจ;  
  
ตถา อญฺญสฺส ภตฺตํ วา, น ทาเปติ ปเทติ เจฯ  
</li>
  
<li>
ยํ น ทินฺนํ ตํ ทาเปติ, น ทินฺนํ ยตฺถ วาปิ จ;  
  
ตตฺถ ตมฺปิ จ สเพฺพสํ, สมํ ทาเปติ ภิกฺขุนีฯ  
</li>
  
<li>
โวสาสนฺตี ฐิตา สิกฺข-มานา วา สามเณริกา;  
  
โภชนานิ จ ปเญฺจว, วินา, อุมฺมตฺตกาทิโนฯ  
</li>
  
<li>
กถิเนน สมุฎฺฐานํ, สมานนฺติ ปกาสิตํ;  
  
กฺริยากฺริยมิทํ วุตฺตํ, ติจิตฺตญฺจ ติเวทนํฯ  
</li>
  
ทุติยปาฎิเทสนียกถาฯ  
</li>
  
<li>
เสกฺขนฺติ สมฺมเต ภิกฺขุ, ลทฺธสมฺมุติเก กุเล;  
  
ฆรูปจาโรกฺกมนา, ปุเพฺพว อนิมนฺติโตฯ  
</li>
  
<li>
อคิลาโน คเหตฺวา เจ, ปริภุเญฺชยฺย อามิสํ;  
  
คหเณ ทุกฺกฎํ โภเค, ปาฎิเทสนิยํ สิยาฯ  
</li>
  
<li>
ยามกาลิกสตฺตาห-กาลิเก ยาวชีวิเก;  
  
คหเณ ปริโภเค จ, โหติ อาปตฺติ ทุกฺกฎํฯ  
</li>
  
<li>
อเสกฺขสมฺมเต เสกฺข-สมฺมตนฺติ จ สญฺญิโน;  
  
ตตฺถ เวมติกสฺสาปิ, ตเถว ปริทีปิตํฯ  
</li>
  
<li>
อนาปตฺติ คิลานสฺส, คิลานสฺสาวเสสเก;  
  
นิมนฺติตสฺส วา ภิกฺขา, อเญฺญสํ ตตฺถ ทียติฯ  
</li>
  
<li>
ฆรโต นีหริตฺวา วา, เทนฺติ เจ ยตฺถ กตฺถจิ;  
  
นิจฺจภตฺตาทิเก วาปิ, ตถา อุมฺมตฺตกาทิโนฯ  
</li>
  
<li>
อนาคเต หิ ภิกฺขุมฺหิ, ฆรโต ปฐมํ ปน;  
  
นีหริตฺวา สเจ ทฺวาเร, สมฺปเตฺต เทนฺติ วฎฺฎติฯ  
</li>
  
<li>
ภิกฺขุํ  
ปน จ ทิสฺวาว, นีหริตฺวาน เคหโต;  
  
น วฎฺฎติ สเจ เทนฺติ, สมุฎฺฐาเนฬกูปมํฯ  
</li>
  
ตติยปาฎิเทสนียกถาฯ  
</li>
  
<li>
คหเฎฺฐนาคหเฎฺฐน  
, อิตฺถิยา ปุริเสน วา;  
  
อารามํ อุปจารํ วา, ปวิสิตฺวา สเจ ปนฯ  
</li>
  
<li>
‘‘อิตฺถนฺนามสฺส เต ภตฺตํ, ยาคุ วา อาหรียติ’’;  
  
เอวมาโรจิตํ วุตฺตํ, ปฎิสํวิทิตนฺติ หิฯ  
</li>
  
<li>
อาหรียตุ ตํ ปจฺฉา, ยถาโรจิตเมว วา;  
  
ตสฺส วา ปริวารมฺปิ, อญฺญํ กตฺวา พหุํ ปนฯ  
</li>
  
<li>
ยาคุยา วิทิตํ กตฺวา, ปูวํ ภตฺตํ หรนฺติ เจ;  
  
อิทมฺปิ วิทิตํ วุตฺตํ, วฎฺฎตีติ  
กุรุนฺทิยํ  
ฯ  
</li>
  
<li>
กุลานิ ปน อญฺญานิ, เทยฺยธมฺมํ ปนตฺตโน;  
  
หรนฺติ เตน สทฺธิํ เจ, สพฺพํ วฎฺฎติ ตมฺปิ จฯ  
</li>
  
<li>
อนาโรจิตเมวํ ยํ, ยํ อารามมนาภตํ;  
  
ตํ อสํวิทิตํ นาม, สหธมฺมิกญาปิตํฯ  
</li>
  
<li>
ยํ อสํวิทิตํ กตฺวา, อาภตํ ปน ตํ พหิ;  
  
อารามํ ปน เปเสตฺวา, การาเปตฺวา ตมาหเรฯ  
</li>
  
<li>
คนฺตฺวา วา อนฺตรามเคฺค, คเหตพฺพํ ตุ ภิกฺขุนา;  
  
สเจ เอวมกตฺวา ตํ, อาราเม อุปจารโตฯ  
</li>
  
<li>
คเหตฺวาโชฺฌหรนฺตสฺส, คหเณ ทุกฺกฎํ สิยา;  
  
อโชฺฌหารปโยเคสุ, ปาฎิเทสนิยํ มตํฯ  
</li>
  
<li>
ปฎิสํวิทิเตเยว, อสํวิทิตสญฺญิโน;  
  
ตตฺถ เวมติกสฺสาปิ, โหติ อาปตฺติ ทุกฺกฎํฯ  
</li>
  
<li>
ปฎิสํวิทิเต  
ตสฺส, คิลานสฺสาวเสสเก;  
  
พหาราเม คเหตฺวา วา, อโนฺตเยวสฺส ภุญฺชโตฯ  
</li>
  
<li>
ตตฺถชาตผลาทีนิ, อนาปเตฺตว ขาทโต;  
  
สมุฎฺฐานาทโย สเพฺพ, กถิเนน สมา มตาฯ  
</li>
  
จตุตฺถปาฎิเทสนียกถาฯ  
</li>
  
อิติ วินยวินิจฺฉเย ปาฎิเทสนียกถา นิฎฺฐิตาฯ  
</li>
  
<h2>เสขิยกถา</h2>
</ol>
<ol>
<li>
โย  
อนาทริเยเนว, ปุรโต ปจฺฉโตปิ วา;  
  
โอลเมฺพตฺวา นิวาเสยฺย, ตสฺส จาปตฺติ ทุกฺกฎํฯ  
</li>
  
<li>
หตฺถิโสณฺฑาทิตุลฺยํ ตุ, นิวาเสนฺตสฺส ทุกฺกฎํ;  
  
อาปตฺติภีรุนา นิจฺจํ, วตฺถพฺพํ ปริมณฺฑลํฯ  
</li>
  
<li>
ชาณุมณฺฑลโต เหฎฺฐา, อฎฺฐงฺคุลปฺปมาณกํ;  
  
โอตาเรตฺวา นิวตฺถพฺพํ, ตโต อูนํ น วฎฺฎติฯ  
</li>
  
<li>
อสญฺจิจฺจาสติสฺสาปิ, อชานนฺตสฺส เกวลํ;  
  
อนาปตฺติ คิลานสฺสา-ปทาสุมฺมตฺตกาทิโนฯ  
</li>
  
ปริมณฺฑลกถาฯ  
</li>
  
<li>
อุโภ โกเณ สมํ กตฺวา, สาทรํ ปริมณฺฑลํ;  
  
กตฺวา ปารุปิตเพฺพวํ, อกโรนฺตสฺส ทุกฺกฎํฯ  
</li>
  
<li>
อวิเสเสน วุตฺตํ ตุ, อิทํ สิกฺขาปททฺวยํ;  
  
ตสฺมา ฆเร วิหาเร วา, กตฺตพฺพํ ปริมณฺฑลํฯ  
</li>
  
ทุติยํฯ  
</li>
  
<li>
คณฺฐิกํ  
ปฎิมุญฺจิตฺวา, กตฺวา โกเณ อุโภ สมํ;  
  
ฉาเทตฺวา มณิพนฺธญฺจ, คนฺตพฺพํ คีวเมว จฯ  
</li>
  
<li>
ตถา อกตฺวา ภิกฺขุสฺส, ชตฺตูนิปิ อุรมฺปิ จ;  
  
วิวริตฺวา ยถากามํ, คจฺฉโต โหติ ทุกฺกฎํฯ  
</li>
  
ตติยํฯ  
</li>
  
<li>
คลวาฎกโต อุทฺธํ, สีสญฺจ มณิพนฺธโต;  
  
หเตฺถ ปิณฺฑิกมํสมฺหา, เหฎฺฐา ปาเท อุโภปิ จฯ  
</li>
  
<li>
วิวริตฺวาวเสสญฺจ  
, ฉาเทตฺวา เจ นิสีทติ;  
  
โหติ โส สุปฺปฎิจฺฉโนฺน, โทโส วาสูปคสฺส นฯ  
</li>
  
จตุตฺถํฯ  
</li>
  
<li>
หตฺถํ วา ปน ปาทํ วา, อจาเลเนฺตน ภิกฺขุนา;  
  
สุวินีเตน คนฺตพฺพํ, ฉเฎฺฐ นตฺถิ วิเสสตาฯ  
</li>
  
ปญฺจมฉฎฺฐานิฯ  
</li>
  
<li>
สตีมตาวิกาเรน, ยุคมตฺตญฺจ เปกฺขินา;  
  
สุสํวุเตน คนฺตพฺพํ, ภิกฺขุโนกฺขิตฺตจกฺขุนาฯ  
</li>
  
<li>
ยตฺถ กตฺถจิ หิ ฎฺฐาเน, เอกสฺมิํ อนฺตเร ฆเร;  
  
ฐตฺวา ปริสฺสยาภาวํ, โอโลเกตุมฺปิ วฎฺฎติฯ  
</li>
  
<li>
โย อนาทริยํ กตฺวา, โอโลเกโนฺต ตหิํ ตหิํ;  
  
สเจนฺตรฆเร ยาติ, ทุกฺกฎํ อฎฺฐมํ ตถาฯ  
</li>
  
สตฺตมฎฺฐมานิฯ  
</li>
  
<li>
เอกโต  
อุภโต วาปิ, หุตฺวา อุกฺขิตฺตจีวโร;  
  
อินฺทขีลกโต อโนฺต, คจฺฉโต โหติ ทุกฺกฎํฯ  
</li>
  
นวมํฯ  
</li>
  
<li>
ตถา นิสินฺนกาเลปิ, นีหรเนฺตน กุณฺฑิกํ;  
  
อนุกฺขิปิตฺวา ทาตพฺพา, โทโส วาสูปคสฺส นฯ  
</li>
  
ทสมํฯ  
</li>
  
ปฐโม วโคฺคฯ  
</li>
  
<li>
น วฎฺฎติ หสเนฺตน, คนฺตุเญฺจว นิสีทิตุํ;  
  
วตฺถุสฺมิํ หสนียสฺมิํ, สิตมตฺตํ ตุ วฎฺฎติฯ  
</li>
  
ปฐมทุติยานิฯ  
</li>
  
<li>
อปฺปสเทฺทน  
คนฺตพฺพํ, จตุเตฺถปิ อยํ นโย;  
  
มหาสทฺทํ กโรนฺตสฺส, อุภยตฺถาปิ ทุกฺกฎํฯ  
</li>
  
ตติยจตุตฺถานิฯ  
</li>
  
<li>
กายปฺปจาลกํ กตฺวา, พาหุสีสปฺปจาลกํ;  
  
คจฺฉโต ทุกฺกฎํ โหติ, ตเถว จ นิสีทโตฯ  
</li>
  
<li>
กายํ พาหุญฺจ สีสญฺจ, ปคฺคเหตฺวา อุชุํ ปน;  
  
คนฺตพฺพมาสิตพฺพญฺจ, สเมนิริยาปเถน ตุฯ  
</li>
  
<li>
นิสีทเนน ยุเตฺตสุ, ตีสุ วาสูปคสฺส หิ;  
  
อนาปตฺตีติ ญาตพฺพํ, วิญฺญุนา วินยญฺญุนาฯ  
</li>
  
ทุติโย วโคฺคฯ  
</li>
  
<li>
ขมฺภํ  
กตฺวา สสีสํ วา, ปารุปิตฺวาน คจฺฉโต;  
  
ทุกฺกฎํ มุนินา วุตฺตํ, ตถา อุกฺกุฎิกาย วาฯ  
</li>
  
<li>
หตฺถปลฺลตฺถิกายาปิ, ทุสฺสปลฺลตฺถิกาย วา;  
  
ตสฺสนฺตรฆเร โหติ, นิสีทนฺตสฺส ทุกฺกฎํฯ  
</li>
  
<li>
ทุติเย จ จตุเตฺถ จ, ฉเฎฺฐ วาสูปคสฺส ตุ;  
  
อนาปตฺตีติ สารุปฺปา, ฉพฺพีสติ ปกาสิตาฯ  
</li>
  
ฉฎฺฐํฯ  
</li>
  
<li>
สกฺกจฺจํ สติยุเตฺตน, ภิกฺขุนา ปตฺตสญฺญินา;  
  
ปิณฺฑปาโต คเหตโพฺพ, สมสูโปว วิญฺญุนาฯ  
</li>
  
<li>
สูโป ภตฺตจตุพฺภาโค, ‘‘สมสูโป’’ติ วุจฺจติ;  
  
มุคฺคมาสกุลตฺถานํ, สูโป ‘‘สูโป’’ติ วุจฺจติฯ  
</li>
  
<li>
อนาปตฺติ อสญฺจิจฺจ, คิลานสฺส รเสรเส;  
  
ตเถว ญาตกาทีนํ, อญฺญตฺถาย ธเนน วาฯ  
</li>
  
สตฺตมฎฺฐมนวมานิฯ  
</li>
  
<li>
อโนฺตเลขาปมาเณน  
, ปตฺตสฺส มุขวฎฺฎิยา;  
  
ปูริโตว คเหตโพฺพ, อธิฎฺฐานูปคสฺส ตุฯ  
</li>
  
<li>
ตตฺถ ถูปีกตํ กตฺวา, คณฺหโต ยาวกาลิกํ;  
  
ยํ กิญฺจิ ปน ภิกฺขุสฺส, โหติ อาปตฺติ ทุกฺกฎํฯ  
</li>
  
<li>
อธิฎฺฐานูปเค ปเตฺต, กาลิกตฺตยเมว จ;  
  
เสเส ถูปีกตํ สพฺพํ, วฎฺฎเตว น สํสโยฯ  
</li>
  
<li>
ทฺวีสุ ปเตฺตสุ ภตฺตํ ตุ, คเหตฺวา ปตฺตเมกกํ;  
  
ปูเรตฺวา ยทิ เปเสติ, ภิกฺขูนํ ปน วฎฺฎติฯ  
</li>
  
<li>
ปเตฺต  
ปกฺขิปฺปมานํ ยํ, อุจฺฉุขณฺฑผลาทิกํ;  
  
โอโรหติ สเจ เหฎฺฐา, น ตํ ถูปีกตํ สิยาฯ  
</li>
  
<li>
ปุปฺผตโกฺกลกาทีนํ, ฐเปตฺวา เจ วฎํสกํ;  
  
ทินฺนํ อยาวกาลิตฺตา, น ตํ ถูปีกตํ สิยาฯ  
</li>
  
<li>
วฎํสกํ ตุ ปูวสฺส, ฐเปตฺวา โอทโนปริ;  
  
ปิณฺฑปาตํ สเจ เทนฺติ, อิทํ ถูปีกตํ สิยาฯ  
</li>
  
<li>
ภตฺตสฺสูปริ ปณฺณํ วา, ถาลกํ วาปิ กิญฺจิปิ;  
  
ฐเปตฺวา ปริปูเรตฺวา, สเจ คณฺหาติ วฎฺฎติฯ  
</li>
  
<li>
ปฎิคฺคเหตุเมวสฺส, ตํ ตุ สพฺพํ น วฎฺฎติ;  
  
คหิตํ สุคหิตํ, ปจฺฉา, ภุญฺชิตพฺพํ ยถาสุขํฯ  
</li>
  
ตติโย วโคฺคฯ  
</li>
  
<li>
ปฐมํ ทุติยํ วุตฺต-นยํ ตุ ตติเย ปน;  
  
อุปโรธิมทเสฺสตฺวา, โภตฺตพฺพํ ปฎิปาฎิยาฯ  
</li>
  
<li>
อเญฺญสํ อตฺตโน ภตฺตํ, อากิรํ ปน ภาชเน;  
  
นโตฺถมสติ เจ โทโส, ตถา อุตฺตริภงฺคกํฯ  
</li>
  
ตติยํฯ  
</li>
  
<li>
จตุเตฺถ ยํ ตุ วตฺตพฺพํ, วุตฺตํ ปุเพฺพ อเสสโต;  
  
ปญฺจเม มตฺถกํ โทโส, มทฺทิตฺวา ปริภุญฺชโตฯ  
</li>
  
<li>
อนาปตฺติ  
คิลานสฺส, ปริเตฺตปิ จ เสสเก;  
  
เอกโต ปน มทฺทิตฺวา, สํกฑฺฒิตฺวาน ภุญฺชโตฯ  
</li>
  
จตุตฺถปญฺจมานิฯ  
</li>
  
<li>
โย  
ภิโยฺยกมฺยตาเหตุ, สูปํ วา พฺยญฺชนมฺปิ วา;  
  
ปฎิจฺฉาเทยฺย ภเตฺตน, ตสฺส จาปตฺติ ทุกฺกฎํฯ  
</li>
  
ฉฎฺฐํฯ  
</li>
  
<li>
วิญฺญตฺติยํ ตุ วตฺตพฺพํ, อปุพฺพํ นตฺถิ กิญฺจิปิ;  
  
อฎฺฐเม ปน อุชฺฌาเน, คิลาโนปิ น มุจฺจติฯ  
</li>
  
<li>
‘‘ทสฺสามิ ทาเปสฺสามี’’ติ, โอโลเกนฺตสฺส ภิกฺขุโน;  
  
อนาปตฺตีติ ญาตพฺพํ, น จ อุชฺฌานสญฺญิโนฯ  
</li>
  
อฎฺฐมํฯ  
</li>
  
<li>
มหนฺตํ ปน โมรณฺฑํ, กุกฺกุฎณฺฑญฺจ ขุทฺทกํ;  
  
เตสํ มชฺฌปฺปมาเณน, กตฺตโพฺพ กพโฬ ปนฯ  
</li>
  
<li>
ขชฺชเก ปน สพฺพตฺถ, มูลขาทนิยาทิเก;  
  
ผลาผเล อนาปตฺติ, คิลานุมฺมตฺตกาทิโนฯ  
</li>
  
นวมํฯ  
</li>
  
<li>
อทีโฆ ปน กาตโพฺพ, อาโลโป ปริมณฺฑโล;  
  
ขชฺชตุตฺตริภงฺคสฺมิํ, อนาปตฺติ ผลาผเลฯ  
</li>
  
ทสมํฯ  
</li>
  
จตุโตฺถ วโคฺคฯ  
</li>
  
<li>
อนาหเฎ มุขทฺวารํ, อปฺปเตฺต กพเฬ ปน;  
  
อตฺตโน จ มุขทฺวารํ, วิวรนฺตสฺส ทุกฺกฎํฯ  
</li>
  
ปฐมํฯ  
</li>
  
<li>
มุเข  
  
จ สกลํ หตฺถํ, ปกฺขิปนฺตสฺส ทุกฺกฎํ;  
  
มุเข จ กพฬํ กตฺวา, กเถตุํ น จ วฎฺฎติฯ  
</li>
  
<li>
วจนํ ยตฺตเกนสฺส, ปริปุณฺณํ น โหติ หิ;  
  
มุขสฺมิํตตฺตเก สเนฺต, พฺยาหรนฺตสฺส ทุกฺกฎํฯ  
</li>
  
<li>
มุเข หรีตกาทีนิ, ปกฺขิปิตฺวา กเถติ โย;  
  
วจนํ ปริปุณฺณํ เจ, กเถตุํ ปน วฎฺฎติฯ  
</li>
  
ทุติยตติยานิฯ  
</li>
  
<li>
โย ปิณฺฑุเกฺขปกํ ภิกฺขุ, กพฬเจฺฉทกมฺปิ วา;  
  
มกฺกโฎ วิย คเณฺฑ วา, กตฺวา ภุเญฺชยฺย ทุกฺกฎํฯ  
</li>
  
จตุตฺถปญฺจมฉฎฺฐานิฯ  
</li>
  
<li>
นิทฺธุนิตฺวาน หตฺถํ วา, ภตฺตํ สิตฺถาวการกํ;  
  
ชิวฺหานิจฺฉารกํ วาปิ, ตถา ‘‘จปุ จปู’’ติ วาฯ  
</li>
  
<li>
อนาทรวเสเนว, ภุญฺชโต โหติ ทุกฺกฎํ;  
  
สตฺตเม อฎฺฐเม นตฺถิ, โทโส กจวรุชฺฌเนฯ  
</li>
  
สตฺตมทสมานิฯ  
</li>
  
ปญฺจโม วโคฺคฯ  
</li>
  
<li>
กตฺวา เอวํ น โภตฺตพฺพํ, สทฺทํ ‘‘สุรุ สุรู’’ติ จ;  
  
หตฺถนิเลฺลหกํ วาปิ, น จ วฎฺฎติ ภุญฺชิตุํฯ  
</li>
  
<li>
ผาณิตํ ฆนยาคุํ วา, คเหตฺวา องฺคุลีหิ ตํ;  
  
มุเข องฺคุลิโย โภตฺตุํ, ปเวเสตฺวาปิ วฎฺฎติฯ  
</li>
  
<li>
น  
ปโตฺต เลหิตโพฺพว, เอกายงฺคุลิกาย วา;  
  
เอกโอโฎฺฐปิ ชิวฺหาย, น จ นิเลฺลหิตพฺพโกฯ  
</li>
  
จตุตฺถํฯ  
</li>
  
<li>
สามิเสน  
ตุ หเตฺถน, น จ ปานียถาลกํ;  
  
คเหตพฺพํ, ปฎิกฺขิตฺตํ, ปฎิกฺกูลวเสน หิฯ  
</li>
  
<li>
ปุคฺคลสฺส จ สงฺฆสฺส, คหฎฺฐสฺสตฺตโนปิ จ;  
  
สนฺตโก ปน สโงฺข วา, สราวํ วาปิ ถาลกํฯ  
</li>
  
<li>
ตสฺมา น จ คเหตพฺพํ, คณฺหโต โหติ ทุกฺกฎํ;  
  
อนามิเสน หเตฺถน, คหณํ ปน วฎฺฎติฯ  
</li>
  
ปญฺจมํฯ  
</li>
  
<li>
อุทฺธริตฺวาปิ ภินฺทิตฺวา, คเหตฺวา วา ปฎิคฺคเห;  
  
นีหริตฺวา อนาปตฺติ, ฉเฑฺฑนฺตสฺส ฆรา พหิฯ  
</li>
  
ฉฎฺฐํฯ  
</li>
  
<li>
ฉตฺตํ ยํ กิญฺจิ หเตฺถน, สรีราวยเวน วา;  
  
สเจ ธารยมานสฺส, ธมฺมํ เทเสติ ทุกฺกฎํฯ  
</li>
  
สตฺตมํฯ  
</li>
  
<li>
อยเมว นโย วุโตฺต, ทณฺฑปาณิมฺหิ ปุคฺคเล;  
  
จตุหตฺถปฺปมาโณว, ทโณฺฑ มชฺฌิมหตฺถโตฯ  
</li>
  
อฎฺฐมํฯ  
</li>
  
<li>
ตเถว  
สตฺถปาณิสฺส, ธมฺมํ เทเสติ ทุกฺกฎํ;  
  
สตฺถปาณี น โหตาสิํ, สนฺนยฺหิตฺวา ฐิโต ปนฯ  
</li>
  
นวมํฯ  
</li>
  
<li>
ธนุํ สเรน สทฺธิํ วา, ธนุํ วา สรเมว วา;  
  
สชิยํ นิชิยํ วาปิ, คเหตฺวา ธนุทณฺฑกํฯ  
</li>
  
<li>
ฐิตสฺสปิ นิสินฺนสฺส, นิปนฺนสฺสาปิ วา ตถา;  
  
สเจ เทเสติ สทฺธมฺมํ, โหติ อาปตฺติ ทุกฺกฎํฯ  
</li>
  
<li>
ปฎิมุกฺกมฺปิ  
กณฺฐมฺหิ, ธนุํ หเตฺถน ยาวตา;  
  
น คณฺหาติ นโร ตาว, ธมฺมํ เทเสยฺย วฎฺฎติฯ  
</li>
  
ฉโฎฺฐ วโคฺคฯ  
</li>
  
<li>
ปาทุการุฬฺหกสฺสาปิ, ธมฺมํ เทเสติ ทุกฺกฎํ;  
  
อกฺกมิตฺวา ฐิตสฺสาปิ, ปฎิมุกฺกสฺส วา ตถาฯ  
</li>
  
ปฐมํฯ  
</li>
  
<li>
อุปาหนคตสฺสาปิ, อยเมว วินิจฺฉโย;  
  
สพฺพตฺถ อคิลานสฺส, ยาเน วา สยเนปิ วาฯ  
</li>
  
<li>
นิปนฺนสฺสาคิลานสฺส, กฎสาเร ฉมาย วา;  
  
ปีเฐ มเญฺจปิ วา อุเจฺจ, นิสิเนฺนน ฐิเตน วาฯ  
</li>
  
<li>
น จ วฎฺฎติ เทเสตุํ, ฐตฺวา วา อุจฺจภูมิยํ;  
  
สยเนสุ คเตนาปิ, สยเนสุ คตสฺส จฯ  
</li>
  
<li>
สมาเน วาปิ อุเจฺจ วา, นิปเนฺน เนว วฎฺฎติ;  
  
นิปเนฺนน ฐิตสฺสาปิ, นิปนฺนสฺสปิ วฎฺฎติฯ  
</li>
  
<li>
นิสิเนฺนน  
นิสินฺนสฺส, ฐิตสฺสาปิ จ วฎฺฎติ;  
  
ฐิตเสฺสว ฐิเตนาปิ, เทเสตุมฺปิ ตเถว จฯ  
</li>
  
ทุติยตติยจตุตฺถานิฯ  
</li>
  
<li>
ปลฺลตฺถิกา นิสินฺนสฺส, อคิลานสฺส เทหิโน;  
  
ตถา เวฐิตสีสสฺส, ธมฺมํ เทเสติ ทุกฺกฎํฯ  
</li>
  
<li>
เกสนฺตํ วิวราเปตฺวา, เทเสติ ยทิ วฎฺฎติ;  
  
สสีสํ ปารุตสฺสาปิ, อยเมว วินิจฺฉโยฯ  
</li>
  
ปญฺจมฉฎฺฐสตฺตมานิฯ  
</li>
  
<li>
อฎฺฐเม  
นวเม วาปิ, ทสเม นตฺถิ กิญฺจิปิ;  
  
สเจปิ เถรุปฎฺฐานํ, คนฺตฺวาน ทหรํ ฐิตํฯ  
</li>
  
<li>
ปญฺหํ ปุจฺฉติ เจ เถโร, กเถตุํ น จ วฎฺฎติ;  
  
ตสฺส ปเสฺส ปนญฺญสฺส, กเถตพฺพํ วิชานตาฯ  
</li>
  
อฎฺฐมนวมทสมานิฯ  
</li>
  
สตฺตโม วโคฺคฯ  
</li>
  
<li>
คจฺฉโต ปุรโต ปญฺหํ, น วตฺตพฺพํ ตุ ปจฺฉโต;  
  
‘‘ปจฺฉิมสฺส กเถมี’’ติ, วตฺตพฺพํ วินยญฺญุนาฯ  
</li>
  
<li>
สทฺธิํ อุคฺคหิตํ ธมฺมํ, สชฺฌายติ หิ วฎฺฎติ;  
  
สมเมว ยุคคฺคาหํ, กเถตุํ คจฺฉโตปิ จฯ  
</li>
  
ปฐมํฯ  
</li>
  
<li>
เอเกกสฺสาปิ  
จกฺกสฺส, ปเถนาปิ จ คจฺฉโต;  
  
อุปฺปเถน สมํ วาปิ, คจฺฉนฺตเสฺสว วฎฺฎติฯ  
</li>
  
ทุติยํฯ  
</li>
  
<li>
ตติเย นตฺถิ วตฺตพฺพํ, จตุเตฺถ หริเต ปน;  
  
อุจฺจาราทิจตุกฺกํ ตุ, กโรโต ทุกฺกฎํ สิยาฯ  
</li>
  
<li>
ชีวรุกฺขสฺส ยํ มูลํ, ทิสฺสมานํ ตุ คจฺฉติ;  
  
สาขา วา ภูมิลคฺคา ตํ, สพฺพํ หริตเมว หิฯ  
</li>
  
<li>
สเจ อหริตํ ฐานํ, เปกฺขนฺตเสฺสว ภิกฺขุโน;  
  
วจฺจํ นิกฺขมเตวสฺส, สหสา ปน วฎฺฎติฯ  
</li>
  
<li>
ปลาลณฺฑุปเก วาปิ, โคมเย วาปิ กิสฺมิจิ;  
  
กตฺตพฺพํ, หริตํ ปจฺฉา, ตโมตฺถรติ วฎฺฎติฯ  
</li>
  
<li>
กโต อหริเต ฐาเน, หริตํ เอติ วฎฺฎติ;  
  
สิงฺฆาณิกา คตา เอตฺถ, เขเฬเนว จ สงฺคหํฯ  
</li>
  
จตุตฺถํฯ  
</li>
  
<li>
วจฺจกุฎิสมุทฺทาทิ-อุทเกสุปิ  
ภิกฺขุโน;  
  
เตสํ อปริโภคตฺตา, กโรโต นตฺถิ ทุกฺกฎํฯ  
</li>
  
<li>
เทเว ปน จ วสฺสเนฺต, อุทโกเฆ สมนฺตโต;  
  
อชลํ อลภเนฺตน, ชเล กาตุมฺปิ วฎฺฎติฯ  
</li>
  
ปญฺจมํฯ  
</li>
  
อฎฺฐโม วโคฺคฯ  
</li>
  
<li>
สมุฎฺฐานาทโย  
เญยฺยา, เสขิยานํ ปเนตฺถ หิ;  
  
อุชฺชคฺฆิกาทิจตฺตาริ, กพเฬน มุเขน จฯ  
</li>
  
<li>
ฉมานีจาสนฎฺฐาน-ปจฺฉา อุปฺปถวา ทส;  
  
สมุฎฺฐานาทโย ตุลฺยา, วุตฺตา สมนุภาสเนฯ  
</li>
  
<li>
ฉตฺตํ ทณฺฑาวุธํ สตฺถํ, ปาทุการุฬฺหุปาหนา;  
  
ยานํ สยนปลฺลตฺถ-เวฐิโตคุณฺฐิตานิ จฯ  
</li>
  
<li>
ธมฺมเทสนาตุลฺยาว, สมุฎฺฐานาทินา ปน;  
  
สูโปทเนน วิญฺญตฺติ, เถยฺยสตฺถสมํ มตํฯ  
</li>
  
<li>
อวเสสา ติปญฺญาส, สมานา ปฐเมน ตุ;  
  
เสขิเยสุปิ สเพฺพสุ, อนาปตฺตาปทาสุปิฯ  
</li>
  
<li>
อุชฺฌานสญฺญิเก ถูปี-กเต สูปปฎิจฺฉเท;  
  
ตีสุ สิกฺขาปเทเสฺวว, คิลาโน น ปนาคโตฯ  
</li>
  
เสขิยกถาฯ  
</li>
  
<li>
อิมํ วิทิตฺวา วินเย วินิจฺฉยํ;  
  
วิสารโท โหติ, วินีตมานโส;  
  
ปเรหิ โส โหติ จ ทุปฺปธํสิโย;  
  
ตโต หิ สิเกฺข สตตํ สมาหิโตฯ  
</li>
  
<li>
อิมํ  
ปรมสํกรํ สํกรํ;  
  
อเวจฺจ สวนามตํ นามตํ;  
  
ปฎุตฺตมธิเก หิเต เก หิ เต;  
  
น ยนฺติ กลิสาสเน สาสเนฯ  
</li>
  
อิติ วินยวินิจฺฉเย  
</li>
  
ภิกฺขุวิภงฺคกถา นิฎฺฐิตาฯ  
</li>
  
  
  
  
  