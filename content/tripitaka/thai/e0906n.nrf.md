<h1>อภิธมฺมปิฎก</h1>
<h3>สํคายนสฺส ปุจฺฉา วิสฺสชฺชนา</h3>
<p> ปฐมมหาสํคีติกาเล  อาวุโส ธมฺมสํคาหกา มหากสฺสปาทโย มหาเถรวรา โปราณสํคีติการา ปฐมํ วินยปิฎกํ สํคายิตฺวา สุตฺตนฺตปิฎเก จ ทีฆมชฺฌิมสํยุตฺตองฺคุตฺตรสํขาเต จตฺตาโร มหานิกาเย สํคายิตฺวา ตทนนฺตรํ กิํ นาม ปาวจนํ สํคายิํสุฯ</p>


<p> ปฐมมหาสํคีติกาเล ภเนฺต ธมฺมสํคาหกา มหากสฺสปาทโย มหาเถรวรา โปราณสํคีติการา ปฐมํ วินยปิฎกํ สํคายิตฺวา สุตฺตนฺตปิฎเก จ ทีฆมชฺฌิมสํยุตฺตองฺคุตฺตรสํขาเต จตฺตาโร นิกาเย สํคายิตฺวา ตทนนฺตรํ อภิธมฺมปิฎกํ นาม ปาวจนํ สํคายิํสุฯ</p>


<p> อิมิสฺสมฺปิ  อาวุโส ฉฎฺฐสํคีติยํ สกลเญฺจว วินยปิฎกํ สํคีตํ, เต จ จตฺตาโร มหานิกายาฯ กาโล ทานิ อาวุโส สมฺปโตฺต อภิธมฺมปิฎกํ สํคายิตุํ, ตสฺมาหํ ตํ ตตฺถ ปุจฺฉิตพฺพานิ ปุจฺฉิสฺสามิฯ อภิธโมฺม นาเมส อาวุโส เกนเฎฺฐน อภิธโมฺมติ วุจฺจติฯ</p>


<p> ธมฺมาติเรก ธมฺมวิเสสเฎฺฐน ภเนฺต อภิธโมฺมติ วุจฺจติฯ</p>


<p> โส  ปเนส อาวุโส อภิธโมฺม เกน กตฺถ กทา จ อธิคโตฯ</p>


<p> โส โข ภเนฺต อภิธโมฺม สพฺพญฺญุพุเทฺธน มหาโพธิมณฺฑมูเล เวสาขปุณฺณมิยํ ยถาภูตํ อธิคโตฯ</p>


<p> กตฺถ ปเนส อาวุโส อภิธโมฺม ภควตา กทา จ วิจิโตฯ</p>


<p> โส โข ภเนฺต อภิธโมฺม ภควตา มหาโพธิมเณฺฑ รตนฆรสตฺตาเห วิจิโตฯ</p>


<p> กตฺถ  ปเนส อาวุโส อภิธโมฺม ภควตา กทา กสฺสตฺถาย จ เทสิโตฯ</p>


<p> โส โข ภเนฺต อภิธโมฺม ภควตา เทเวสุ ตาวติํเสสุ ปาริจฺฉตฺตกมูลมฺหิ ปณฺฑุกมฺพลสิลายํ อภิสโมฺพธิโต สตฺตเม วเสฺส มาตรํ ปมุขํ กตฺวา ทสหิ จกฺกวาฬสหเสฺสหิ อาคมฺม สนฺนิสินฺนานํ เทวตานํ จตุโรฆนิตฺถรณตฺถาย อโนฺต วสฺสํ เทสิโตฯ</p>


<p> เกเนส  อาวุโส อภิธโมฺม ปฐมํ มนุสฺสโลเก ปติคฺคหิโต, กสฺส จ ปุน เตน เทสิโตฯ</p>


<p> อายสฺมตา ภเนฺต สาริปุตฺตเตฺถเรน ธมฺมเสนาปตินา เอส อภิธโมฺม ปฐมํ มนุสฺสโลเก ปติคฺคหิโต, เตเนว ภเนฺต อายสฺมตา สาริปุตฺตเตฺถเรน อตฺตโน สทฺธิวิหาริกานํ ปญฺจนฺนํ ภิกฺขุสตานํ เทสิโตฯ</p>


<p> เก  อาวุโส สิกฺขนฺติฯ</p>


<p> เสขา จ ภเนฺต ปุถุชฺชนา กลฺยาณกา จ สิกฺขนฺติฯ</p>


<p> เก อาวุโส สิกฺขิตสิกฺขาฯ</p>


<p> อรหโนฺต ภเนฺต สิกฺขิตสิกฺขาฯ</p>


<p> เก  อาวุโส ธาเรนฺติฯ</p>


<p> เยสํ ภเนฺต วตฺตติ, เต ธาเรนฺติฯ</p>


<p> กสฺส อาวุโส วจนํฯ</p>


<p> ภควโต ภเนฺต วจนํ อรหโต สมฺมาสมฺพุทฺธสฺสฯ</p>


<p> เกนาวุโส  อาภตํฯ</p>


<p> ปรํปราย ภเนฺต อาภตํฯ</p>

</p>


<p> โส  ปเนส อาวุโส อภิธโมฺม ธมฺมสงฺคณิวิภงฺคาทิปกรณปริเจฺฉทวเสน สตฺตวิโธฯ เตสุ ปฐมํ ภควตา กตรํ ปกรณํ เทสิตํฯ</p>


<p> ปฐมํ ภเนฺต ธมฺมสงฺคณิปกรณํ ภควตา เทสิตํฯ</p>


<p> ธมฺมสงฺคณิยํ อาวุโส อตฺถิ มาติกา, อตฺถิ ปทภาชนียํฯ เตสุ มาติกํ นิกฺขิปเนฺตน ภควตา กตํ นิกฺขิตฺตาฯ</p>


<p> มาติกํ ภเนฺต นิกฺขิปเนฺตน ภควตา ‘‘กุสลา ธมฺมา อกุสลา ธมฺมา อพฺยากตา ธมฺมาฯ สุขาย เวทนาย สมฺปยุตฺตา ธมฺมา ทุกฺขาย เวทนาย สมฺปยุตฺตา ธมฺมา อทุกฺขมสุขาย เวทนาย สมฺปยุตฺตา ธมฺมาฯ วิปากา ธมฺมา วิปากธมฺมธมฺมา เนววิปากนวิปากธมฺมธมฺมา’’ติ เอวมาทินา ทฺวาวีสติยา ติกานํ วเสนฯ ‘‘เหตู ธมฺมา น เหตู ธมฺมาฯ สเหตุกา ธมฺมา อเหตุกา ธมฺมาฯ</p>


<p>เหตุสมฺปยุตฺตา  ธมฺมา เหตุวิปฺปยุตฺตา ธมฺมาฯ เหตู เจว ธมฺมา สเหตุกา จ สเหตุกา เจว ธมฺมา น จ เหตูฯ เหตู เจว ธมฺมา เหตุสมฺปยุตฺตา จ เหตุสมฺปยุตฺตา เจว ธมฺมา น จ เหตูฯ น เหตู โข ปน ธมฺมา สเหตุกาปิ อเหตุกาปี’’ติ เอวมาทินา ทุกสตานญฺจ วเสน มาติกา นิกฺขิตฺตาฯ</p>


<h3>กามาวจรกุสล</h3>
<p> อภิธมฺมปิฎเก  อาวุโส ธมฺมสงฺคณิยํ ปทภาชนีเย จิตฺตุปฺปาทกเณฺฑ กุสลา ธมฺมาติปทสฺส อตฺถํ วิภชเนฺตน ภควตา กถํ กามาวจรกุสลํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ธมฺมสงฺคณิปกรเณ จิตฺตุปฺปาทกเณฺฑ กุสลา ธมฺมาติ ปทสฺส อตฺถํ วิภชเนฺตน ภควตา ‘‘กตเม ธมฺมา กุสลาฯ ยสฺมิํ สมเย กามาวจรํ กุสลํ จิตฺตํ อุปฺปนฺนํ โหติ โสมนสฺสสหคตํ ญาณสมฺปยุตฺตํ รูปารมฺมณํ วา สทฺทารมฺมณํ วา คนฺธารมฺมณํ วา รสารมฺมณํ วา โผฎฺฐพฺพารมฺมณํ วา ธมฺมารมฺมณํ วา ยํ ยํ วา ปนารพฺภฯ ตสฺมิํ สมเย ผโสฺส โหติ เวทนา โหติ สญฺญา โหติ เจตนา โหติ จิตฺตํ โหติ วิตโกฺก โหติ วิจาโร โหติ ปีติ โหติ สุขํ โหติ จิตฺตเสฺสกคฺคตา โหตี’’ติ เอวมาทินา กามาวจรกุสลํ ตีหิ มหาวาเรหิ วิภชิตฺวา เทสิตํฯ</p>


<h3>รูปาวจรกุสล</h3>
<p> อภิธมฺมปิฎเก  อาวุโส ธมฺมสงฺคณีปาฬิยํ จิตฺตุปฺปาทกเณฺฑ กุสลา ธมฺมาติ ปทสฺส อตฺถํ วิภชเนฺตน ภควตา กถํ รูปาวจรกุสลญฺจ อรูปาวจรกุสลญฺจ วิตฺถารโต วิภชิตฺวา เทสิตํฯ</p>


<p> รูปาวจรกุสลญฺจ อรูปาวจรกุสลญฺจ ภเนฺต ‘‘กตเม ธมฺมา กุสลาฯ ยสฺมิํ สมเย รูปูปปตฺติยา มคฺคํ ภาเวติ วิวิเจฺจว กาเมหิ วิวิจฺจ อกุสเลหิ ธเมฺมหิ สวิตกฺกํ สวิตกฺกํ วิเวกชํ ปีติสุขํ ปฐมํ ฌานํ อุปสมฺปชฺช วิหรติ ปถวีกสิณ’’นฺติ เอวมาทินา ภควตา วิตฺถารโต เทสิตํฯ</p>


<h3>โลกุตฺตรากุสล</h3>
<p> อภิธมฺมปิฎเก  อาวุโส ธมฺมสงฺคณีปาฬิยํ จิตฺตุปฺปาทกเณฺฑ กุสลา ธมฺมาติ ปทสฺส อตฺถํ วิภชเนฺตน ภควตา กถํ โลกุตฺตรกุสลํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ธมฺมสงฺคณิยํ จิตฺตุปฺปาทกเณฺฑ กุสลา ธมฺมาติ ปทสฺส อตฺถํ วิภชเนฺตน ภควตา ‘‘กตเม ธมฺมา กุสลาฯ ยสฺมิํ สมเย โลกุตฺตรํ ฌานํ ภาเวติ นิยฺยานิกํ อปจยคามิํ ทิฎฺฐิคตานํ ปหานาย ปฐมาย ภูมิยา ปตฺติยา วิวิเจฺจว กาเมหิ…เป.… ปฐมํ ฌานํ อุปสมฺปชฺช วิหรติ ทุกฺขปฎิปทํ ทนฺธาภิญฺญ’’นฺติ เอวมาทินา ภควตา โลกุตฺตรกุสลํ วิตฺถารโต วิภชิตฺวา เทสิตํฯ</p>


<h3>อกุสล</h3>
<p> ตเตฺถว  อาวุโส อกุสลา ธมฺมาติ มาติกาปทสฺส อตฺถํ วิภชเนฺตน ภควตา กถํ อกุสลํ วิตฺถารโต วิภชิตฺวา เทสิตํฯ</p>


<p> ตเตฺถว ภเนฺต อกุสลา ธมฺมาติ มาติกาปทสฺส อตฺถํ วิภชเนฺตน ภควตา ‘‘กตเม ธมฺมา อกุสลาฯ ยสฺมิํ สมเย อกุสลํ จิตฺตํ อุปฺปนฺนํ โหติ โสมนสฺสสหคตํ ทิฎฺฐิคตสมฺปยุตฺตํ รูปารมฺมณํ วา สทฺธารมฺมณํ วา คนฺธารมฺมณํ วา รสารมฺมณํ วา โผฎฺฐพฺพารมฺมณํ วา ธมฺมารมฺมณํ วา ยํ ยํ วา ปนารพฺภฯ ตสฺมิํ สมเย ผโสฺส โหติ เวทนา โหติ สญฺญา โหติ เจตนา โหติ จิตฺตํ โหตี’’ติ เอวมาทินา อกุสลํ วิตฺถารโต วิภชิตฺวา เทสิตํฯ</p>


<h3>อพฺยากต</h3>
<p> อภิธมฺมปิฎเก อาวุโส ธมฺมสงฺคณีปาฬิยํ จิตฺตุปฺปาทกณฺฑรูปกเณฺฑสุ อพฺยากตา ธมฺมาติ มาติกาปทสฺส อตฺถํ วิภชเนฺตน  ภควตา กถํ อพฺยากตา ธมฺมา วิตฺถารโต วิภชิตฺวา เทสิตาฯ</p>


<p> อภิธมฺมปิฎเก ภเนฺต ธมฺมสงฺคณิยํ อพฺยากตา ธมฺมาติ ปทสฺส อตฺถํ วิภชเนฺตน ภควตา ‘‘กตเม ธมฺมา อพฺยากตาฯ ยสฺมิํ สมเย กามาวจรสฺส กุสลสฺส กมฺมสฺส กตตฺตา อุปจิตตฺตา วิปากํ จกฺขุวิญฺญาณํ อุปฺปนฺนํ โหติ อุเปกฺขาสหคตํ รูปารมฺมณํฯ ตสฺมิํ สมเย ผโสฺส โหติ เวทนา โหติ สญฺญา โหติ เจตนา โหติ จิตฺตํ โหตี’’ติ เอวมาทินา จ จิตฺตุปฺปาทกเณฺฑ, รูปกเณฺฑ จ ‘‘กตเม ธมฺมา อพฺยากตาฯ กุสลากุสลานํ ธมฺมานํ วิปากา กามาวจรา รูปาวจรา อรูปาวจรา อปริยาปนฺนา เวทนากฺขโนฺธ สญฺญากฺขโนฺธ สงฺขารกฺขโนฺธ วิญฺญาณกฺขโนฺธฯ เย จ ธมฺมา กิริยา เนว กุสลา นากุสลา น จ กมฺมวิปากาฯ สพฺพญฺจ รูปํ อสงฺขตา จ ธาตุฯ อิเม ธมฺมา อพฺยากตา’’ติ เอวมาทินา จ อพฺยากตา ธมฺมา วิตฺถารโต วิภชิตฺวา เทสิตาฯ</p>


<h3>วิภงฺค</h3>
<p> สตฺตสุ  อาวุโส อภิธมฺมปฺปกรเณสุ วิภงฺคปฺปกรเณ ภควตา กติ วิภงฺคา เทสิตาฯ</p>


<p> อภิธมฺมปิฎเก ภเนฺต สตฺตสุ ปกรเณสุ ทุติเย วิภงฺคปฺปกรเณ ขนฺธวิภโงฺค อายตนวิภโงฺค ธาตุวิภโงฺค สจฺจวิภโงฺค อินฺทฺริยวิภโงฺค ปฎิจฺจสมุปฺปาทวิภโงฺค สติปฎฺฐานวิภโงฺค สมฺมปฺปธานวิภโงฺค อิทฺธิปาทวิภโงฺค โพชฺฌงฺควิภโงฺค มคฺคงฺควิภโงฺค ฌานวิภโงฺค อปฺปมญฺญาวิภโงฺค สิกฺขาปทวิภโงฺค ปฎิสมฺภิทาวิภโงฺค ญาณวิภโงฺค ขุทฺทกวตฺถุวิภโงฺค ธมฺมหทยวิภโงฺคติ ภควตา อฎฺฐารส วิภงฺคา เทสิตาฯ</p>


<h3>ขนฺธวิภงฺค</h3>
<p> เตสุ อาวุโส อฎฺฐารสสุ วิภเงฺคสุ ปฐเม ขนฺธวิภเงฺค ภควตา กถํ ขนฺธา วิตฺถารโต วิภชิตฺวา เทสิตาฯ</p>


<p> เตสุ  ภเนฺต อฎฺฐารสสุ วิภเงฺคสุ ปฐเม ขนฺธวิภเงฺค ‘‘ปญฺจกฺขนฺธา รูปกฺขโนฺธ เวทนากฺขโนฺธ สญฺญากฺขโนฺธ สงฺขารกฺขโนฺธ วิญฺญาณกฺขโนฺธฯ ตตฺถ กตโม รูปกฺขโนฺธ, ยํกิญฺจิ รูปํ อตีตานาคตปจฺจุปฺปนฺนํ อชฺฌตฺตํ วา พหิทฺธา วา โอฬาริกํ วา สุขุมํ วา หีนํ วา ปณีตํ วา ยํ ทูเร สนฺติเก วา, ตเทกชฺฌํ อภิสญฺญูหิตฺวา อภิสงฺขิปิตฺวา อยํ วุจฺจติ รูปกฺขโนฺธ’’ติ เอวมาทินา สุตฺตนฺตภาชนียอภิธมฺมภาชนียปญฺหาปุจฺฉกสงฺขาเตหิ ตีหิ มหานเยหิ ภควตา ขนฺธา วิตฺถารโต วิภชิตฺวา เทสิตาฯ</p>


<h3>อายตนวิภงฺค</h3>
<p> ทุติเย  ปน อาวุโส อายตนวิภเงฺค ภควตา กถํ อายตนานิ วิตฺถารโต วิภชิตฺวา เทสิตานิฯ</p>


<p> ทุติเย ภเนฺต อายตนวิภเงฺค ‘‘ทฺวาทสายตนานิ จกฺขายตนํ รูปายตนํ โสตายตนํ สทฺทายตนํ ฆานายตนํ คนฺธายตนํ ชิวฺหายตนํ รสายตนํ กายายตนํ โผฎฺฐพฺพายตนํ มนายตนํ ธมฺมายตนํฯ จกฺขุํ อนิจฺจํ ทุกฺขํ อนตฺตา วิปริณามธมฺมํ, รูปา อนิจฺจา ทุกฺขา อนตฺตา วิปริณามธมฺมา’’ติ เอวมาทินา ภควตา สุตฺตนฺตภาชนียอภิธมฺมภาชนียปญฺหาปุจฺฉกสงฺขาเตหิ ตีเหว อายตนานิ วิตฺถารโต วิภชิตฺวา เทสิตานิฯ</p>


<h3>ธาตุวิภงฺค</h3>
<p> อภิธมฺมปิฎเก  อาวุโส วิภงฺคปฺปกรเณ ตติเย ธาตุวิภเงฺค ภควตา กถํ ธาตุโย วิตฺถาเรน วิภชิตฺวา เทสิตาฯ</p>


<p> ตติเย ภเนฺต ธาตุวิภเงฺค ‘‘ฉ ธาตุโย ปถวีธาตุ อาโปธาตุ เตโชธาตุ วาโยธาตุ อากาสธาตุ วิญฺญาณธาตู’’ติ ภเนฺต สุตฺตนฺตภาชนียอภิธมฺมภาชนียปญฺหาปุจฺฉกสงฺขาเตหิ ตีหิ มหานเยหิ ภควตา ธาตุโย วิตฺถารโต วิภชิตฺวา เทสิตาฯ</p>


<h3>สจฺจวิภงฺค</h3>
<p> จตุเตฺถ  ปน อาวุโส สจฺจวิภเงฺค ภควตา กถํ สจฺจานิ วิตฺถารโต วิภชิตฺวา เทสิตานิฯ</p>


<p> จตุเตฺถ ภเนฺต สจฺจวิภเงฺค ‘‘จตฺตาริ อริยสจฺจานิ ทุกฺขํ อริยสจฺจํ, ทุกฺขสมุทยํ อริยสจฺจํ, ทุกฺขนิโรธํ อริยสจฺจํ, ทุกฺขนิโรธคามินี ปฎิปทา อริยสจฺจํฯ ตตฺถ กตมํ ทุกฺขํ อริยสจฺจํ, ชาติปิ ทุกฺขา, ชราปิ ทุกฺขา, มรณมฺปิ ทุกฺขํ, โสกปริเทวทุกฺขโทมนสฺสุปายาสาปิ ทุกฺขา, อปฺปิเยหิ สมฺปโยโค ทุโกฺข, ปิเยหิ วิปฺปโยโค ทุโกฺข, ยมฺปิจฺฉํ น ลภติ, ตมฺปิ ทุกฺขํ, สํขิเตฺตน ปญฺจุปาทานกฺขนฺธา ทุกฺขา’’ติ เอวมาทินา สุตฺตนฺตภาชนียอภิธมฺมภาชนียปญฺหาปุจฺฉกสงฺขาเตหิ ตีหิ มหานเยหิ ภควตา สจฺจานิ วิตฺถารโต วิภชิตฺวา เทสิตานิฯ</p>


<h3>อินฺทฺริยวิภงฺค</h3>
<p> ปญฺจเม  ปน อาวุโส อินฺทฺริยวิภเงฺค ภควตา กถํ อินฺทฺริยานิ วิตฺถารโต วิภชิตฺวา เทสิตานิฯ</p>


<p> ปญฺจเม ปน ภเนฺต อินฺทฺริยวิภเงฺค ‘‘พาวีสตินฺทฺริยานิ จกฺขุนฺทฺริยํ โสตินฺทฺริยํ ฆานินฺทฺริยํ ชิวฺหินฺทฺริยํ กายินฺทฺริยํ มนินฺทฺริยํ…เป.… อญฺญาตาวินฺทฺริย’’นฺติ เอวมาทินา อภิธมฺมภาชนียปญฺหาปุจฺฉกสงฺขาเตหิ ทฺวีหิ มหานเยหิ ภควตา อินฺทฺริยานิ วิตฺถารโต วิภชิตฺวา เทสิตานิฯ</p>


<h3>ปฎิจฺจสมุปฺปาท วิภงฺค</h3>
<p> อภิธมฺมปิฎเก  อาวุโส วิภงฺคปฺปกรเณ ฉเฎฺฐ ปฎิจฺจสมุปฺปาทวิภเงฺค ภควตา กถํ ปฎิจฺจสมุปฺปาโท วิตฺถาเรน วิภชิตฺวา เทสิโตฯ</p>


<p> ฉเฎฺฐ ภเนฺต ปฎิจฺจสมุปฺปาทวิภเงฺค ‘‘อวิชฺชาปจฺจยา สงฺขารา…เป.… สมุทโย โหตี’’ติ เอวมาทินา ภควตา ปฎิจฺจสมุปฺปาโท สุตฺตนฺตภาชนียอภิธมฺมภาชนียสงฺขาเตหิ ทฺวีหิ มหานเยหิ วิตฺถารโต วิภชิตฺวา เทสิโตฯ</p>


<h3>สติปฎฺฐานวิภงฺค</h3>
<p> สตฺตเม  ปน อาวุโส สติปฎฺฐานวิภเงฺค ภควตา กถํ สติปฎฺฐานา วิตฺถารโต วิภชิตฺวา เทสิตาฯ</p>


<p> สตฺตเม ภเนฺต สติปฎฺฐานวิภเงฺค ‘‘จตฺตาโร สติปฎฺฐานา อิธ ภิกฺขุ อชฺฌตฺตํ กาเย กายานุปสฺสี วิหรติ, พหิทฺธา กาเย กายานุปสฺสี วิหรติ, อชฺฌตฺตพหิทฺธา กาเย กายานุปสฺสี วิหรติ อาตาปี สมฺปชาโน สติมา วิเนยฺย โลเก อภิชฺฌาโทมนสฺส’’นฺติ เอวมาทินา สุตฺตนฺตภาชนียอภิธมฺมภาชนียปญฺหาปุจฺฉกสงฺขาเตหิ ตีหิ มหานเยหิ ภควตา สติปฎฺฐานา วิตฺถารโต วิภชิตฺวา เทสิตาฯ</p>


<h3>สมฺมปฺปธานวิภงฺค</h3>
<p> อฎฺฐเม  ปน อาวุโส สมฺมปฺปธานวิภเงฺค ภควตา กถํ สมฺมปฺปธานา วิตฺถารโต วิภชิตฺวา เทสิตาฯ</p>


<p> อฎฺฐเม ภเนฺต สมฺมปฺปธานวิภเงฺค ‘‘จตฺตาโร สมฺมปฺปธานา อิธ ภิกฺขุ อนุปฺปนฺนานํ ปาปกานํ อกุสลานํ ธมฺมานํ อนุปฺปาทาย ฉนฺทํ ชเนติ วายมติ วีริยํ อารภติ จิตฺตํ ปคฺคณฺหาติ ปทหติ, อุปฺปนฺนานํ ปาปกานํ อกุสลานํ ธมฺมานํ ปหานาย ฉนฺทํ ชเนติ วายมติ วีริยํ อารภติ จิตฺตํ ปคฺคณฺหาติ ปทหติ, อนุปฺปนฺนานํ กุสลานํ ธมฺมานํ อุปฺปาทาย ฉนฺทํ ชเนติ วายมติ วีริยํ อารภติ จิตฺตํ ปคฺคณฺหาติ ปทหติ, อุปฺปนฺนานํ กุสลานํ ธมฺมานํ ฐิติยา อสโมฺมสาย ภิโยฺยภาวาย เวปุลฺลาย ภาวนาย ปาริปูริยา ฉนฺทํ ชเนติ วายมติ วีริยํ อารภติ จิตฺตํ ปคฺคณฺหาติ ปทหตี’’ติ เอวมาทินา ภควตา สมฺมปฺปธานา วิตฺถารโต วิภชิตฺวา เทสิตาฯ</p>


<h3>อิทฺธิปาทวิภงฺค</h3>
<p> นวเม  ปน อาวุโส อิทฺธิปาทวิภเงฺค ภควตา กถํ อิทฺธิปาทา วิตฺถารโต วิภชิตฺวา เทสิตาฯ</p>


<p> นวเม ภเนฺต อิทฺธิปาทวิภเงฺค ‘‘จตฺตาโร อิทฺธิปาทา อิธ ภิกฺขุ ฉนฺทสมาธิปธานสงฺขารสมนฺนาคตํ อิทฺธิปาทํ ภาเวติ…เป.… วีมํสาสมาธิปธานสงฺขารสมนฺนาคตํ อิทฺธิปาทํ ภาเวตี’’ติ เอวมาทินา ตีหิ มหานเยหิ ภควตา อิทฺธิปาทา วิตฺถารโต วิภชิตฺวา เทสิตาฯ</p>


<h3>โพชฺฌงฺควิภงฺค</h3>
<p> อภิธมฺมปิฎเก  อาวุโส วิภงฺคปฺปกรเณ ทสเม โพชฺฌงฺควิภเงฺค ภควตา กถํ โพชฺฌงฺคา วิตฺถารโต วิภชิตฺวา เทสิตาฯ</p>


<p> ทสเม ภเนฺต โพชฺฌงฺควิภเงฺค ‘‘สตฺต โพชฺฌงฺคา สติสโมฺพชฺฌโงฺค ธมฺมวิจยสโมฺพชฺฌโงฺค วีริยสโมฺพชฺฌโงฺค ปีติสโมฺพชฺฌโงฺค ปสฺสทฺธิสโมฺพชฺฌโงฺค สมาธิสโมฺพชฺฌโงฺค อุเปกฺขาสโมฺพชฺฌโงฺคฯ ตตฺถ กตโม สติสโมฺพชฺฌโงฺค, อิธ ภิกฺขุ สติมา โหติ ปรเมน สติเนปเกฺกน สมนฺนาคโต จิรกตมฺปิ จิรภาสิตมฺปิ สริตา โหติ อนุสฺสริตา, อยํ วุจฺจติ สติสโมฺพชฺฌโงฺค’’ติ เอวมาทินา ภควตา สุตฺตนฺตภาชนียอภิธมฺมภาชนียปญฺหาปุจฺฉกสงฺขาเตหิ ตีหิ นเยหิ โพชฺฌงฺคา วิตฺถารโต วิภชิตฺวา เทสิตาฯ</p>


<h3>มคฺคงฺควิภงฺค</h3>
<p> เอกาทสเม  ปน อาวุโส มคฺคงฺควิภเงฺค ภควตา กถํ มคฺคงฺคา วิตฺถารโต วิภชิตฺวา เทสิตาฯ</p>


<p> เอกาทสเม  ภเนฺต มคฺคงฺควิภเงฺค ‘‘อริโย อฎฺฐงฺคิโก มโคฺคฯ เสยฺยถิทํ, สมฺมาทิฎฺฐิ สมฺมาสงฺกโปฺป สมฺมาวาจา สมฺมากมฺมโนฺต สมฺมาอาชีโว สมฺมาวายาโม สมฺมาสติ สมฺมาสมาธี’’ติ เอวมาทินา ภควตา สุตฺตนฺตภาชนียอภิธมฺมภาชนียปญฺหาปุจฺฉกสงฺขาเตหิ ตีหิ มหานเยหิ มคฺคงฺคา วิตฺถารโต วิภชิตฺวา เทสิตาฯ</p>


<h3>ฌานวิภงฺค</h3>
<p> ทฺวาทสโม  ปน อาวุโส ฌานวิภโงฺค ภควตา กถํ วิตฺถาเรน วิภชิตฺวา เทสิโตฯ</p>


<p> ทฺวาทสโม ภเนฺต ฌานวิภโงฺค ‘‘อิธ ภิกฺขุ ปาติโมกฺขสํวรสํวุโต วิหรติ อาจารโคจรสมฺปโนฺน อณุมเตฺตสุ วเชฺชสุ ภยทสฺสาวี สมาทาย สิกฺขติ สิกฺขาปเทสุ อินฺทฺริเยสุ คุตฺตทฺวาโร โภชเน มตฺตญฺญู ปุพฺพรตฺตาปรรตฺตํ ชาคริยานุโยคมนุยุโตฺต’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>อปฺปมญฺญาวิภงฺค</h3>
<p> เตรสเม  ปน อาวุโส อปฺปมญฺญาวิภเงฺค ภควตา กถํ อปฺปมญฺญาโย วิตฺถารโต วิภชิตฺวา เทสิตาฯ</p>


<p> เตรสเม ภเนฺต อปฺปมญฺญาวิภเงฺค ‘‘จตโสฺส อปฺปมญฺญาโย อิธ ภิกฺขุ เมตฺตาสหคเตน เจตสา เอกํ ทิสํ ผริตฺวา วิหรติ, ตถา ทุติยํฯ ตถา ตติยํฯ ตถา จตุตฺถํฯ อิติ อุทฺธมโธ ติริยํ สพฺพธิ สพฺพตฺตตาย สพฺพาวนฺตํ โลกํ เมตฺตาสหคเตน เจตสา วิปุเลน มหคฺคเตน อปฺปมาเณน อเวเรน อพฺยาปเชฺชน ผริตฺวา วิหรตี’’ติ เอวมาทินา ภควตา สุตฺตนฺตภาชนียอภิธมฺมภาชนียปญฺหาปุจฺฉกสงฺขาเตหิ ตีหิ มหานเยหิ อปฺปมญฺญาโย วิตฺถารโต วิภชิตฺวา เทสิตาฯ</p>


<h3>สิกฺขาปทวิภงฺค</h3>
<p> อภิธมฺมปิฎเก  อาวุโส วิภงฺคปฺปกรเณ จุทฺทสเม สิกฺขาปทวิภเงฺค ภควตา กถํ สิกฺขาปทานิ วิตฺถารโต วิภชิตฺวา เทสิตานิฯ</p>


<p> จุทฺทสเม ภเนฺต สิกฺขาปทวิภเงฺค ‘‘ปญฺจ สิกฺขาปทานิ ปาณาติปาตา เวรมณี สิกฺขาปทํ, อทินฺนาทานา เวรมณี สิกฺขาปทํ, กาเมสุมิจฺฉาจารา เวรมณี สิกฺขาปทํ, มุสาวาทา เวรมณี สิกฺขาปทํ, สุราเมรยมชฺชปมาทฎฺฐานา เวรมณี สิกฺขาปทํฯ ตตฺถ กตมํ ปาณาติปาตา เวรมณี สิกฺขาปทํ, ยสฺมิํ สมเย กามาวจรํ กุสลํ จิตฺตํ อุปฺปนฺนํ โหติ โสมนสฺสสหคตํ ญาณสมฺปยุตฺตํ ปาณาติปาตา วิรมนฺตสฺสา’’ติ เอวมาทินา อภิธมฺมภาชนียปญฺหาปุจฺฉกสงฺขาเตหิ ทฺวีหิ มหานเยหิ ภควตา สิกฺขาปทานิ วิตฺถารโต วิภชิตฺวา เทสิตานิฯ</p>


<h3>ปฎิสมฺภิทาวิภงฺค</h3>
<p> ปนฺนรสเม  ปน อาวุโส ปฎิสมฺภิทาวิภเงฺค ภควตา กถํ ปฎิสมฺภิทาโย วิตฺถารโต วิภชิตฺวา เทสิตาฯ</p>


<p> ปนฺนรสเม ภเนฺต ปฎิสมฺภิทาวิภเงฺค ‘‘จตโสฺส ปฎิสมฺภิทา อตฺถปฎิสมฺภิทา ธมฺมปฎิสมฺภิทา นิรุตฺติปฎิสมฺภิทา ปฎิภานปฎิสมฺภิทาฯ อเตฺถ ญาณํ อตฺถปฎิสมฺภิทา, ธเมฺม ญาณํ ธมฺมปฎิสมฺภิทา, ตตฺร ธมฺมนิรุตฺตาภิลาเป ญาณํ นิรุตฺติปฎิสมฺภิทา, ญาเณสุ ญาณํ ปฎิภานปฎิสมฺภิทา’’ติ เอวมาทินา ภควตา จตโสฺส ปฎิสมฺภิทาโย สุตฺตนฺตภาชนียอภิธมฺมภาชนียปญฺหาปุจฺฉกสงฺขาเตหิ  ตีหิ มหานเยหิ วิตฺถารโต วิภชิตฺวา เทสิตาฯ</p>


<h3>ญาณวิภงฺค</h3>
<p> โสฬสเม ปน อาวุโส ญาณวิภเงฺค ภควตา กถํ ญาณานิ วิตฺถารโต วิภชิตฺวา เทสิตานิฯ</p>


<p> โสฬสเม ภเนฺต ญาณวิภเงฺค ‘‘เอกวิเธน ญาณวตฺถุ ปญฺจวิญฺญาณา น เหตู, อเหตุกา, เหตุวิปฺปยุตฺตา, สปฺปจฺจยา , สงฺขตา, อรูปา, โลกิยา, สาสวา’’ติ เอวมาทินา เอกกโต ปฎฺฐาย ยาว ทสกา ภควตา ญาณานิ วิตฺถารโต วิภชิตฺวา เทสิตานิฯ</p>


<h3>ขุทฺทกวตฺถุวิภงฺค</h3>
<p> อภิธมฺมปิฎเก อาวุโส วิภงฺคปฺปกรเณ สตฺตรสโม ขุทฺทกวตฺถุวิภโงฺค ภควตา กถํ เทสิโตฯ</p>


<p> อภิธมฺมปิฎเก ภเนฺต ทุติเย วิภงฺคปฺปกรเณ สตฺตรสโม ขุทฺทกวตฺถุวิภโงฺค ‘‘ชาติมโท, โคตฺตมโท, อาโรคฺยมโท, โยพฺพนมโท, ชีวิตมโท’’ติ เอวมาทินา เอกกโต ปฎฺฐาย ยาว อฎฺฐสตตณฺหาวิจริตํ ภควตา วิตฺถารโต วิภชิตฺวา เทสิโตฯ</p>


<h3>ธมฺมหทยวิภงฺค</h3>
<p> ตตฺถ  อาวุโส อฎฺฐารสโม ธมฺมหทยวิภโงฺค ภควตา กถํ วิภชิตฺวา เทสิโตฯ</p>


<p> อฎฺฐารสโม  ภเนฺต ธมฺมหทยวิภโงฺค ‘‘กติ ขนฺธา, กติ อายตนานิ, กติ ธาตุโย, กติ สจฺจานิ, กติ อินฺทฺริยานิ, กติ เหตู, กติ อาหารา, กติ ผสฺสา, กติ เวทนา, กติ สญฺญา, กติ เจตนา, กติ จิตฺตานิฯ ปญฺจกฺขนฺธา, ทฺวาทสายตนานิ, อฎฺฐารส ธาตุโย, จตฺตาริ สจฺจานิ, พาวีสตินฺทฺริยานิ, นว เหตู, จตฺตาโร อาหารา, สตฺต ผสฺสา, สตฺต เวทนา, สตฺต สญฺญา, สตฺต เจตนา, สตฺต จิตฺตานี’’ติ เอวมาทินา สพฺพสงฺคาหกาทีหิ ทสหิ วาเรหิ ภควตา วิตฺถาเรน วิภชิตฺวา เทสิโตฯ</p>


<p> กถญฺจาวุโส ตตฺถ ภควตา อุปฺปาทกกมฺมอายุปฺปมาณวาโร วิตฺถาเรน วิภชิตฺวา เทสิโตฯ</p>


<p> ทานํ ทตฺวา สีลํ สมาทิยิตฺวา อุโปสถกมฺมํ กตฺวา กตฺถ อุปปชฺชนฺติฯ ทานํ ทตฺวา, สีลํ สมาทิยิตฺวา อุโปสถกมฺมํ กตฺวา  อเปฺปกเจฺจ ขตฺติยมหาสาลานํ สหพฺยตํ อุปปชฺชนฺติ, อเปฺปกเจฺจ พฺราหฺมณมหาสาลานํ, อเปฺปกเจฺจ คหปติมหาสาลานํ, อเปฺปกเจฺจ จาตุมหาราชิกานํ เทวานํ, อเปฺปกเจฺจ ตาวติํสานํ เทวานํ, อเปฺปกเจฺจ ยามานํ เทวานํ, อเปฺปกเจฺจ ตุสิตานํ เทวานํ สหพฺยตํ อุปปชฺชนฺตีติ เอวมาทินา ภเนฺต ตตฺถ ภควตา อุปฺปาทกกมฺมอายุปฺปมาณวาโร วิตฺถาเรน วิภชิตฺวา เทสิโตฯ</p>


<p>
อุกฺขิตฺตา  
ปุญฺญเตเชน, กามรูปคติํ คตา;  
  
ภวคฺคตมฺปิ สมฺปตฺตา, ปุนาคจฺฉนฺติ ทุคฺคติํ –  
</p>
  
<h3>ธาตุกถา</h3>
<p> เตนาวุโส  ภควตา อฎฺฐารสหิ พุทฺธธเมฺมหิ สมนฺนาคเตน อภิธเมฺม อฎฺฐารสหิ วิภเงฺคหิ ปฎิมณฺฑิตํ ทุติยํ วิภงฺคปฺปกรณํ เทเสตฺวา ตทนนฺตรํ ธาตุกถํ นาม ตติยํ ปกรณํ กถํ วิภชิตฺวา เทสิตํฯ</p>


<p> ตติยํ ภเนฺต ธาตุกถํ นาม อภิธมฺมปิฎกํ ‘‘สงฺคโห อสงฺคโห, สงฺคหิเตน อสงฺคหิตํ, อสงฺคหิเตน สงฺคหิตํ, สงฺคหิเตน สงฺคหิตํ, อสงฺคหิเตน อสงฺคหิตํฯ สมฺปโยโค วิปฺปโยโค, สมฺปยุเตฺตน วิปฺปยุตฺตํ, วิปฺปยุเตฺตน สมฺปยุตฺตํ, สมฺปยุเตฺตน สมฺปยุตฺตํ, วิปฺปยุเตฺตน วิปฺปยุตฺตํฯ สงฺคหิเตน สมฺปยุตฺตํ วิปฺปยุตฺตํ, สมฺปยุเตฺตน สงฺคหิตํ อสงฺคหิตํ, อสงฺคหิเตน สมฺปยุตฺตํ วิปฺปยุตฺตํ, วิปฺปยุเตฺตน สงฺคหิตํ อสงฺคหิต’’นฺติ เอวมาทินา ปญฺจ มาติกาโย ปฐมํ นิกฺขิปิตฺวา สงฺคหาสงฺคหาทีหิ จุทฺทสหิ นเยหิ ภควตา วิตฺถารโต วิภชิตฺวา เทสิตํฯ</p>


<h3>ปุคฺคลปญฺญตฺติ</h3>
<p> เตนาวุโส  ภควตา สพฺพธาตุกุสเลน อภิธมฺมปิฎเก ตติยํ ธาตุกถาปกรณํ เทเสตฺวา ตทนนฺตรํ จตุตฺถํ ปุคฺคลปญฺญตฺติปฺปกรณํ กถํ วิภชิตฺวา เทสิตํฯ</p>


<p> อภิธมฺมปิฎเก ภเนฺต จตุตฺถํ ปุคฺคลปญฺญตฺติปฺปกรณํ ‘‘ฉ ปญฺญตฺติโย ขนฺธปญฺญตฺติ อายตนปญฺญตฺติ ธาตุปญฺญตฺติ สจฺจปญฺญตฺติ อินฺทฺริยปญฺญตฺติ ปุคฺคลปญฺญตฺติฯ กิตฺตาวตา ขนฺธานํ ขนฺธปญฺญตฺติ, ยาวตา ปญฺจกฺขนฺธา, รูปกฺขโนฺธ เวทนากฺขโนฺธ สญฺญากฺขโนฺธ สงฺขารกฺขโนฺธ วิญฺญาณกฺขโนฺธฯ เอตฺตาวตา ขนฺธานํ ขนฺธปญฺญตฺตี’’ติ เอวมาทินา ขนฺธายตนธาตุสจฺจอินฺทฺริยปญฺญตฺติโย สํขิเตฺตน อุทฺทิสิตฺวา ปุคฺคลปญฺญตฺติํ จ เอกกทุกติกจตุกฺกปญฺจกฉกฺกสตฺตกอฎฺฐกนวกทสกวเสน วิตฺถารโต วิภชิตฺวา ภควตา เทสิตาฯ</p>


<h3>กถาวตฺถุ</h3>
<p> เตนาวุโส  ภควตา สพฺพปรมตฺถปญฺญตฺติธมฺมกุสเลน อภิธมฺมปิฎเก จตุตฺถํ ปุคฺคลปญฺญตฺติปฺปกรณํ เทเสตฺวา ตทนนฺตรํ ปญฺจมํ กถาวตฺถุปฺปกรณํ กถํ เทสิตํฯ</p>


<p> สพฺพปรมตฺถปญฺญตฺติธมฺมกุสเลน ภเนฺต ภควตา โลเก อคฺคปุคฺคเลน อภิธมฺมปิฎเก จตุตฺถํ ปุคฺคลปญฺญตฺติปฺปกรณํ เทเสตฺวา ตทนนฺตรํ กถาวตฺถุเทสนาย วาเร สมฺปเตฺต ‘‘อนาคเต มม สาวโก โมคฺคลิปุตฺตติสฺสเตฺถโร นาม อุปฺปนฺนํ สาสนมลํ โสเธตฺวา ตติยสงฺคีติํ กโรโนฺต ภิกฺขุสงฺฆสฺส มเชฺฌ นิสิโนฺน สกวาเท ปญฺจ สุตฺตสตานิ ปรวาเท ปญฺจาติ สุตฺตสหสฺสํ สโมธาเนตฺวา, อิมํ ปกรณํ ภาเชสฺสตี’’ติ ตโสฺสกาสํ กโรเนฺตน ปุคฺคลวาเร อฎฺฐมุขา วาทยุตฺติํ อาทิํ กตฺวา สพฺพกถามเคฺคสุ อสมฺปุณฺณภาณวารตฺถาย ตนฺติยา มาติกา นิเกฺขปมเตฺตน ปญฺจมํ กถาวตฺถุปฺปกรณํ สํเขปโต เทสิตํฯ</p>


<p> อธุนา  ปากฎํ ปนาวุโส วิตฺถารํ กถาวตฺถุปฺปกรณํ กทา เกน กตฺถ กถญฺจ วิตฺถารโต วิภชิตฺวา เทสิตํฯ</p>


<p> ตํ โข ภเนฺต ภควโต นยมุขํ นิสฺสาย อายสฺมตา มหาโมคฺคลิปุตฺตติสฺสเตฺถเรน ตติยสํคีติกาเล ปาฎลิปุเตฺต อโสการาเม สฎฺฐิภิกฺขุสตสหสฺสานํ สมาคเม ภควตา ทินฺนนยวเสน ตถาคเตน ฐปิตมาติกํ วิภชเนฺตน สกวาเท ปญฺจสุตฺตสตานิ ปรวาเท ปญฺจาติ สุตฺตสหสฺสํ อาหริตฺวา อิทํ ปรวาทมถนํ อธุนา ปากฎํ กถาวตฺถุปฺปกรณํ วิตฺถารโต วิภชิตฺวา เทสิตํฯ</p>


<p> กติ  อาวุโส ตตฺถ กถาโย เตน อายสฺมตา มหาโมคฺคลิปุตฺตติสฺสเตฺถเรน วิตฺถารโต วิภชิตฺวา กถิตาฯ</p>


<p> ตตฺถ ภเนฺต วาจนามคฺคโต เทฺว จ สตานิ สตฺตวีสติ จ กถาโย อายสฺมตา มหาโมคฺคลิปุตฺตติสฺสเตฺถเรน วิตฺถารโต วิภชิตฺวา กถิตาฯ</p>


<h3>ปุคฺคลกถา</h3>
<p> กถญฺจาวุโส  ตตฺถ ปฐมา ปุคฺคลกถา อายสฺมตา มหาโมคฺคลิปุตฺตติสฺสเตฺถเรน วิตฺถารโต วิภชิตฺวา กถิตาฯ</p>


<p> ปุคฺคโล อุปลพฺภติ สจฺจิกฎฺฐปรมเตฺถนาติ, อามนฺตาฯ โย สจฺจิกโฎฺฐ ปรมโตฺถ, ตโต โส ปุคฺคโล อุปลพฺภติ สจฺจิกฎฺฐปรมเตฺถนาติ, น เหวํ วตฺตเพฺพฯ อาชานาหิ นิคฺคหํ หญฺจิ ปุคฺคโล อุปลพฺภติ สจฺจิกฎฺฐปรมเตฺถน, เตน วต เร วตฺตเพฺพ ‘‘โย สจฺจิกโฎฺฐ ปรมโตฺถ, ตโต โส ปุคฺคโล อุปลพฺภติ สจฺจิกฎฺฐปรมเตฺถนา’’ติฯ ยํ ตตฺถ วเทสิ ‘‘วตฺตเพฺพ โข ‘ปุคฺคโล อุปลพฺภติ สจฺจิกฎฺฐปรมเตฺถน’, โน จ วตฺตเพฺพ ‘โย สจฺจิกโฎฺฐ ปรมโตฺถ, ตโต โส ปุคฺคโล อุปลพฺภติ สจฺจิกฎฺฐปรมเตฺถนา’’ติ, มิจฺฉาติ เอวมาทินา ภเนฺต ตตฺถ ปฐมา ปุคฺคลกถา ปญฺจ ภาณวารมตฺตาย ตนฺติยา อายสฺมตา มหาโมคฺคลิปุตฺตติสฺสเตฺถเรน วิตฺถารโต วิภชิตฺวา กถิตาฯ</p>


<h3>อญฺญาณกถา</h3>
<p> อภิธมฺมปิฎเก  อาวุโส กถาวตฺถุปฺปกรเณ ทุติยวเคฺค ทุติยา อญฺญาณกถา อายสฺมตา มหาโมคฺคลิปุตฺตติสฺสเตฺถเรน กถํ วิตฺถารโต วิภชิตฺวา กถิตาฯ</p>


<p> อภิธมฺมปิฎเก ภเนฺต ปญฺจเม กถาวตฺถุปฺปกรเณ ทุติยวเคฺค ทุติยา อญฺญาณกถา ‘‘อตฺถิ อรหโต อญฺญาณนฺติ, อามนฺตาฯ อตฺถิ อรหโต อวิชฺชา อวิโชฺชโฆ อวิชฺชาโยโค อวิชฺชานุสโย อวิชฺชาปริยุฎฺฐานํ อวิชฺชาสํโยชนํ อวิชฺชานีวรณนฺติ, น เหวํ วตฺตเพฺพฯ นตฺถิ อรหโต อวิชฺชา อวิโชฺชโฆ อวิชฺชาโยโค อวิชฺชานุสโย อวิชฺชาปริยุฎฺฐานํ อวิชฺชาสํโยชนํ อวิชฺชานิวรณนฺติ, อามนฺตาฯ หญฺจิ นตฺถิ อรหโต อวิชฺชา อวิโชฺชโฆ อวิชฺชาโยโค อวิชฺชานุสโย อวิชฺชาปริยุฎฺฐานํ อวิชฺชาสํโยชนํ อวิชฺชานีวรณํ, โน จ วต เร วตฺตเพฺพ ‘‘อตฺถิ อรหโต อญฺญาณ’’นฺติ เอวมาทินา อายสฺมตา มหาโมคฺคลิปุตฺตติสฺสเตฺถเรน วิตฺถารโต วิภชิตฺวา ภาสิตาฯ</p>


<h3>อสญฺญกถา</h3>
<p> อภิธมฺมปิฎเก  อาวุโส ปญฺจเม กถาวตฺถุปฺปกรเณ ตติยวเคฺค เอกาทสมา อสญฺญกถา อายสฺมตา มหาโมคฺคลิปุตฺตติสฺสเตฺถเรน กถํ วิตฺถารโต วิภชิตฺวา กถิตาฯ</p>


<p> อภิธมฺมปิฎเก ภเนฺต ปญฺจเม กถาวตฺถุปฺปกรเณ ตติยวเคฺค เอกาทสมา อสญฺญกถา ‘‘อสญฺญสเตฺตสุ สญฺญา อตฺถีติ, อามนฺตาฯ สญฺญาภโว สญฺญาคติ สญฺญาสตฺตาวาโส สญฺญาสํสาโร สญฺญาโยนิ สญฺญตฺตภาวปฎิลาโภติ, น เหวํ วตฺตเพฺพ’’ติ เอวมาทินา อายสฺมตา มหาโมคฺคลิปุตฺตติสฺสเตฺถเรน วิตฺถารโต วิภชิตฺวา กถิตาฯ</p>


<p>อสญฺญสเตฺตสุ  สญฺญา อตฺถิฯ</p>


<p>สญฺญาภโว  สญฺญาคติ สญฺญาสตฺตาวาโส สญฺญาสํสาโร สญฺญาโยนิ สญฺญตฺตภาวปฎิลาโภฯ</p>


<p>น เหวํ วตฺตเพฺพฯ</p>


<p>นนุ อสญฺญภโว อสญฺญคติ อสญฺญสตฺตาวาโส อสญฺญสํสาโร อสญฺญโยนิ อสญฺญตฺตภาวปฎิลาโภฯ</p>


<p>หญฺจิ  อสญฺญภโว อสญฺญคติ อสญฺญสตฺตาวาโส อสญฺญสํสาโร อสญฺญโยนิ อสญฺญตฺตภาวปฎิลาโภ, โน จ วต เร วตฺตเพฺพ อสญฺญสเตฺตสุ สญฺญา อตฺถิฯ</p>


<p>อสญฺญสเตฺตสุ สญฺญา อตฺถิฯ</p>


<p>ปญฺจโวการภโว คติ สตฺตาวาโส สํสาโร โยนิ อตฺตภาวปฎิลาโภฯ</p>


<p>นนุ  เอกโวการภโว คติ สตฺตาวาโส สํสาโร โยนิ อตฺตภาวปฎิลาโภฯ</p>


<p>หญฺจิ เอกโวการภโว คติ สตฺตาวาโส สํสาโร โยนิ อตฺตภาวปฎิลาโภ, โน จ วต เร วตฺตเพฺพ อสญฺญสเตฺตสุ สญฺญา อตฺถิฯ</p>


<h3>ฉฎฺฐวคฺค</h3>
<h3>ปถวีธาตุสนิทสฺสนาติอาทิกถา</h3>
<p> ฉฎฺฐวเคฺค  ปน อาวุโส อฎฺฐมา ปถวีธาตุ สนิทสฺสนาติอาทิกถา อายสฺมตา มหาโมคฺคลิปุตฺตติสฺสเตฺถเรน กถํ วิตฺถารโต วิภชิตฺวา กถิตาฯ</p>


<p> ฉฎฺฐวเคฺค ภเนฺต อฎฺฐมา ปถวีธาตุ สนิทสฺสนาติอาทิกถา ‘‘ปถวีธาตุ สนิทสฺสนาติ อามนฺตาฯ รูปํ รูปายตนํ รูปธาตุ นีลํ ปีตกํ โลหิตกํ โอทาตํ จกฺขุวิเญฺญยฺยํ จกฺขุสฺมิํ ปฎิหญฺญติ จกฺขุสฺส อาปาถํ อาคจฺฉตีติ, น เหวํ วตฺตเพฺพ’’ติ เอวมาทินา อายสฺมตา มหาโมคฺคลิ ปุตฺตติสฺสเตฺถเรน วิตฺถารโต วิภชิตฺวา กถิตาฯ</p>


<p>ปถวีธาตุ  สนิทสฺสนาฯ</p>


<p>จกฺขุญฺจ  ปฎิจฺจ ปถวีธาตุญฺจ อุปฺปชฺชติ จกฺขุวิญฺญาณํฯ</p>


<p>เตน  หิ น วตฺตพฺพํ จกฺขุญฺจ ปฎิจฺจ ปถวีธาตุญฺจ อุปฺปชฺชติ จกฺขุวิญฺญาณํฯ</p>


<h3>อนฺตราภวกถา</h3>
<p> อภิธมฺมปิฎเก อาวุโส ปญฺจเม กถาวตฺถุปฺปกรเณ อฎฺฐมวเคฺค ทุติยา อนฺตราภวกถา อายสฺมตา มหาโมคฺคลิปุตฺตติสฺสเตฺถเรน  กถํ วิตฺถารโต วิภชิตฺวา กถิตาฯ</p>


<p> อภิธมฺมปิฎเก ภเนฺต ปญฺจเม กถาวตฺถุปฺปกรเณ อฎฺฐมวเคฺค ทุติยา อนฺตราภวกถา ‘‘อตฺถิ อนฺตราภโวติ, อามนฺตาฯ กามภโวติ, น เหวํ วตฺตเพฺพ…เป.… อตฺถิ อนฺตราภโวติ, อามนฺตาฯ รูปภโวติ, น เหวํ วตฺตเพฺพ…เป.… อตฺถิ อนฺตราภโวติ, อามนฺตาฯ อรูปภโวติ, น เหวํ วตฺตเพฺพ’’ติ เอวมาทินา อายสฺมตา มหาโมคฺคลิปุตฺตติสฺสเตฺถเรน วิตฺถารโต วิภชิตฺวา กถิตาฯ</p>


<p>อตฺถิ  อนฺตราภโวฯ</p>


<p>น  เหวํ วตฺตเพฺพฯ</p>


<p>อตฺถิ อนฺตราภโวฯ</p>


<p>กามภวสฺส  จ รูปภวสฺส จ อนฺตเร อตฺถิ อนฺตราภโวฯ</p>


<p>น เหวํ วตฺตเพฺพฯ</p>


<p>รูปภวสฺส จ อรูปภวสฺส จ อนฺตเร อตฺถิ อนฺตราภโวฯ</p>


<p>กามภวสฺส จ รูปภวสฺส จ อนฺตเร นตฺถิ อนฺตราภโวฯ</p>


<p>หญฺจิ  กามภวสฺส จ รูปภวสฺส จ อนฺตเร นตฺถิ อนฺตราภโว, โน จ วต เร วตฺตเพฺพ อตฺถิ อนฺตราภโวฯ</p>


<h3>สฬายตนุปฺปตฺติกถา</h3>
<p> อภิธมฺมปิฎเก อาวุโส ปญฺจเม กถาวตฺถุปฺปกรเณ จุทฺทสมวเคฺค ทุติยา สฬายตนุปฺปตฺติกถา อายสฺมตา มหาโมคฺคลิปุตฺตติสฺสเตฺถเรน กถํ วิตฺถารโต วิภชิตฺวา เทสิตาฯ</p>


<p> อภิธมฺมปิฎเก ภเนฺต ปญฺจเม กถาวตฺถุปฺปกรเณ จุทฺทสเมวเคฺค ทุติยา สฬายตนุปฺปตฺติกถา ‘‘สฬายตนํ อปุพฺพํ อจริมํ มาตุกุจฺฉิสฺมิํ สณฺฐาตีติ, อามนฺตาฯ สพฺพงฺคปจฺจงฺคี อหีนินฺทฺริโย มาตุกุจฺฉิสฺมิํ โอกฺกมตีติ, น เหวํ วตฺตเพฺพ’’ติ เอวมาทินา  อายสฺมตา มหาโมคฺคลิปุตฺตติสฺสเตฺถเรน วิตฺถารโต วิภชิตฺวา กถิตาฯ</p>


<p>สฬายตนํ  อปุพฺพํ อจริมํ มาตุกุจฺฉิสฺมิํ สณฺฐาติฯ</p>


<p>สพฺพงฺคปฺปจฺจงฺคี อหีนินฺทฺริโย มาตุกุจฺฉิสฺมิํ โอกฺกมติฯ</p>


<p>น  เหวํ วตฺตเพฺพฯ</p>


<p>อุปปเตฺตสิเยน จิเตฺตน จกฺขายตนํ สณฺฐาติฯ</p>


<p>อุปปเตฺตสิเยน จิเตฺตน หตฺถา สณฺฐนฺติ, ปาทา สณฺฐนฺติ, สีสํ สณฺฐาติ, กโณฺณ สณฺฐาติ, นาสิกา สณฺฐาติ, มุขํ สณฺฐาติ, ทนฺตา สณฺฐนฺติฯ</p>


<p>น  เหวํ วตฺตเพฺพฯ</p>


<p> เตนาวุโส  ภควตา ยมกปาฎิหีราวสาเน ตาวติํสเทวโลกํ คนฺตฺวา ทสสหสฺสโลกธาตูหิ อาคมฺม สนฺนิสินฺนานํ เทวานํ อภิธมฺมเทสนํ เทเสเนฺตน ปฐมํ อภิธมฺมปิฎเก ปญฺจปฺปกรณานิ เทเสตฺวา ตทนนฺตรํ ฉฎฺฐํ ยมกปฺปกรณํ เทเสเนฺตน กติ ยมกปฺปกรณานิ วิภชิตฺวา เทสิตานิฯ</p>


<p> ภควตา ภเนฺต ยมสฺส วิสยาตีเตน ยมกปาฎิหีราวสาเน ตาวติํสเทวโลกํ คนฺตฺวา ตตฺถ ทสสหสฺสโลกธาตูหิ อาคมฺม สนฺนิสินฺนานํ เทวตานํ อภิธมฺมปิฎกํ เทเสเนฺตน อภิธมฺมปิฎเก ปูริมานิ ปญฺจปฺปกรณานิ เทเสตฺวา ตทนนฺตรํ ฉฎฺฐํ ยมกปฺปกรณํ มูลยมกํ ขนฺธยมกํ อายตนยมกํ ธาตุยมกํ สจฺจยมกํ สงฺขารยมกํ อนุสยยมกํ จิตฺตยมกํ ธมฺมยมกํ อินฺทฺริยยมกนฺติ ทส ยมกปฺปกรณานิ วิตฺถารโต วิภชิตฺวา เทสิตานิฯ</p>


<h3>มูลยมก</h3>
<p> กถญฺจาวุโส  ตตฺถ ภควตา ปฐมํ มูลยมกํ วิตฺถารโต วิภชิตฺวา เทสิตํฯ</p>


<p> เย เกจิ กุสลา ธมฺมา, สเพฺพ เต กุสลมูลาฯ เย วา ปน กุสลมูลา, สเพฺพ เต ธมฺมา กุสลาฯ เย เกจิ กุสลา ธมฺมา, สเพฺพ เต กุสลมูเลน เอกมูลาฯ เย วา  ปน กุสลมูเลน เอกมูลา, สเพฺพ เต ธมฺมา กุสลาฯ เย เกจิ กุสลมูเลน เอกมูลา ธมฺมา, สเพฺพ เต ธมฺมา กุสลมูเลน อญฺญมญฺญมูลาฯ เย วา ปน กุสลมูเลน อญฺญมญฺญมูลา, สเพฺพ เต ธมฺมา กุสลาติ เอวมาทินา ภเนฺต ตตฺถ ภควตา ปฐมํ มูลยมกํ พาวีสติยา จ ติเกหิ ทุกสเตน จ วิตฺถารโต วิภชิตฺวา เทสิตํฯ</p>


<p>เย เกจิ กุสลา ธมฺมา, สเพฺพ เต กุสลมูลาฯ</p>


<p>เย เกจิ กุสลา ธมฺมา, สเพฺพ เต กุสลมูลาติ, ตีเณว กุสลมูลานิ อวเสสา กุสลา ธมฺมา, น กุสลมูลา, เย วา ปน กุสลมูลา, สเพฺพ เต ธมฺมา กุสลาติ, อามนฺตา –</p>


<h3>ขนฺธยมก</h3>
<p> อภิธมฺมปิฎเก  อาวุโส ฉเฎฺฐ ยมกปฺปกรเณ ทุติยํ ขนฺธยมกํ ภควตา กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ฉเฎฺฐ ยมกปฺปกรเณ ทุติยํ ขนฺธยมกํ ‘‘ปญฺจกฺขนฺธา – รูปกฺขโนฺธ เวทนากฺขโนฺธ สญฺญากฺขโนฺธ สงฺขารกฺขโนฺธ วิญฺญาณกฺขโนฺธฯ รูปํ รูปกฺขโนฺธ, รูปกฺขโนฺธ รูปํฯ เวทนา เวทนากฺขโนฺธ, เวทนากฺขโนฺธ เวทนาฯ สญฺญา สญฺญากฺขโนฺธ, สญฺญากฺขโนฺธ สญฺญาฯ สงฺขารา สงฺขารกฺขโนฺธ, สงฺขารกฺขโนฺธ สงฺขาราฯ วิญฺญาณํ วิญฺญาณกฺขโนฺธ, วิญฺญาณกฺขโนฺธ วิญฺญาณ’’นฺติ เอวมาทินา ภควตา ปณฺณตฺติวารปวตฺติวารปริญฺญาวารสงฺขาเตหิ ตีหิ วาเรหิ วิตฺถารโต วิภชิตฺวา เทสิตํฯ</p>


<h3>อายตนยมก</h3>
<p> อภิธมฺมปิฎเก  อาวุโส ฉเฎฺฐ ยมกปฺปกรเณ ตติยํ อายตนยมกํ ภควตา กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ฉเฎฺฐ ยมกปฺปกรเณ ตติยํ อายตนยมกํ ‘‘ทฺวาทสายตนานิ – จกฺขายตนํ โสตายตนํ ฆานายตนํ ชิวฺหายตนํ กายายตนํ รูปายตนํ สทฺทายตนํ คนฺธายตนํ รสายตนํ โผฎฺฐพฺพายตนํ มนายตนํ ธมฺมายตนํฯ จกฺขุ จกฺขายตนํ, จกฺขายตนํ จกฺขุฯ โสตํ โสตายตนํ, โสตายตนํ โสต’’นฺติ เอวมาทินา ปณฺณตฺติวารปวตฺติวารปริญฺญาวารสงฺขาเตหิ ตีหิ วาเรหิ ภควตา วิตฺถารโต วิภชิตฺวา เทสิตํฯ</p>


<h3>ธาตุยมก</h3>
<p> อภิธมฺมปิฎเก  อาวุโส ฉเฎฺฐ ยมกปฺปกรเณ ทสสุ ยมเกสุ จตุตฺถํ ธาตุยมกํ ภควตา กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก  ภเนฺต ฉเฎฺฐ ยมกปฺปกรเณ ทสสุ ยมเกสุ จตุตฺถํ ธาตุยมกํ ‘‘อฎฺฐารส ธาตุโย – จกฺขุธาตุ โสตธาตุ ฆานธาตุ ชิวฺหาธาตุ กายธาตุ รูปธาตุ สทฺทธาตุ คนฺธธาตุ รสธาตุ โผฎฺฐพฺพธาตุ จกฺขุวิญฺญาณธาตุ โสตวิญฺญาณธาตุ ฆานวิญฺญาณธาตุ ชิวฺหาวิญฺญาณธาตุ กายวิญฺญาณธาตุ มโนธาตุ มโนวิญฺญาณธาตุ ธมฺมธาตู’’ติ เอวมาทินา ภควตา ปณฺณตฺติวารปวตฺติวารปริญฺญาวารสงฺขาเตหิ ตีหิ มหาวาเรหิ วิตฺถารโต วิภชิตฺวา เทสิตํฯ</p>


<h3>สจฺจยมก</h3>
<p> อภิธมฺมปิฎเก  อาวุโส ฉเฎฺฐ ยมกปฺปกรเณ ทสสุ ยมเกสุ ปญฺจมํ สจฺจยมกํ ภควตา กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ฉเฎฺฐ ยมกปฺปกรเณ ทสสุ ยมเกสุ ปญฺจมํ สจฺจยมกํ ‘‘จตฺตาริ สจฺจานิ – ทุกฺขสจฺจํ สมุทยสจฺจํ นิโรธสจฺจํ มคฺคสจฺจํฯ ทุกฺขํ ทุกฺขสจฺจํ, ทุกฺขสจฺจํ ทุกฺขํฯ สมุทโย สมุทยสจฺจํ, สมุทยสจฺจํ สมุทโยฯ นิโรโธ นิโรธสจฺจํ, นิโรธสจฺจํ นิโรโธฯ มโคฺค มคฺคสจฺจํ, มคฺคสจฺจํ มโคฺค’’ติ เอวมาทินา ภควตา วิตฺถารโต วิภชิตฺวา เทสิตํฯ</p>


<h3>สงฺขารยมก</h3>
<p> อภิธมฺมปิฎเก  อาวุโส ฉเฎฺฐ ยมกปฺปกรเณ ทสสุ ยมเกสุ ฉฎฺฐํ สงฺขารยมกํ ภควตา กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ฉเฎฺฐ ยมกปฺปกรเณ ทสสุ ยมเกสุ ฉฎฺฐํ สงฺขารยมกํ ‘‘ตโย สงฺขารา – กายสงฺขาโร วจีสงฺขาโร , จิตฺตสงฺขาโรฯ อสฺสาสปสฺสาสา กายสงฺขาโร, วิตกฺกวิจารา วจีสงฺขารา, สญฺญา จ เวทนา จ จิตฺตสงฺขาโร ฐเปตฺวา วิตกฺกวิจาเร สเพฺพปิ จิตฺตสมฺปยุตฺตกา ธมฺมา จิตฺตสงฺขาโร’’ติ เอวมาทินา ภควตา ปณฺณตฺติวารปวตฺติวารปริญฺญาวารสงฺขาเตหิ ตีหิ มหาวาเรหิ วิตฺถารโต วิภชิตฺวา เทสิตํฯ</p>


<h3>อนุสยยมก</h3>
<p> อภิธมฺมปิฎเก  อาวุโส ฉเฎฺฐ ยมกปฺปกรเณ ทสสุ ยมเกสุ สตฺตมํ อนุสยยมกํ ภควตา กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ฉเฎฺฐ ยมกปฺปกรเณ ทสสุ ยมเกสุ สตฺตมํ อนุสยยมกํ ‘‘สตฺต อนุสยา – กามราคานุสโย ปฎิฆานุสโย มานานุสโย ทิฎฺฐานุสโย วิจิกิจฺฉานุสโย ภวราคานุสโย อวิชฺชานุสโยฯ กตฺถ กามราคานุสโย อนุเสติ, กามธาตุยา ทฺวีสุ เวทนาสุ เอตฺถ กามราคานุสโย อนุเสตี’’ติ เอวมาทินา ภควตา อุปฺปตฺติฎฺฐานวาร อนุสยวาร สานุสยวาร ปชหนวาร ปริญฺญาวาร ปหีนวาร อุปฺปชฺชนวาร ธาตุวารสงฺขาเตหิ อฎฺฐหิ มหาวาเรหิ วิตฺถารโต วิภชิตฺวา เทสิตํฯ</p>


<h3>จิตฺตยมก</h3>
<p> อภิธมฺมปิฎเก  อาวุโส ฉเฎฺฐ ยมกปฺปกรเณ ทสสุ ยมเกสุ อฎฺฐมํ จิตฺตยมกํ ภควตา กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ฉเฎฺฐ ยมกปฺปกรเณ ทสสุ ยมเกสุ อฎฺฐมํ จิตฺตยมกํ ‘‘ยสฺส จิตฺตํ อุปฺปชฺชติ น นิรุชฺฌติ, ตสฺส จิตฺตํ นิรุชฺฌิสฺสติ น อุปฺปชฺชิสฺสติฯ ยสฺส วา ปน จิตฺตํ นิรุชฺฌิสฺสติ น อุปฺปชฺชิสฺสติ, ตสฺส จิตฺตํ อุปฺปชฺชติ น นิรุชฺฌตี’’ติ เอวมาทินา ภควตา สุทฺธจิตฺตสามญฺญสุตฺตนฺตจิตฺตมิสฺสกวิเสสอภิธมฺมจิตฺตมิสฺสกวิเสส- สงฺขาเตหิ ตีหิ มหานเยติ วิตฺถารโต วิภชิตฺวา เทสิตํฯ</p>


<h3>ธมฺมยมก</h3>
<p> อภิธมฺมปิฎเก  อาวุโส ฉเฎฺฐ ยมกปฺปกรเณ ทสสุ ยมเกสุ นวมํ ธมฺมยมกํ ภควตา กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ฉเฎฺฐ ยมกปฺปกรเณ ทสสุ ยมเกสุ นวมํ ธมฺมยมกํ ‘‘กุสลา กุสลา ธมฺมา, กุสลา ธมฺมา กุสลาฯ อกุสลา อกุสลา ธมฺมา, อกุสลา ธมฺมา อกุสลาฯ อพฺยากตา อพฺยากตา ธมฺมา, อพฺยากตา ธมฺมา อพฺยากตา’’ติ เอวมาทินา ภควตา ปณฺณตฺติวารปวตฺติวารปริญฺญาวารสงฺขาเตหิ ตีหิ มหาวาเรหิ วิตฺถารโต วิภชิตฺวา เทสิตํฯ</p>


<h3>อินฺทฺริยยมก</h3>
<p> อภิธมฺมปิฎเก  อาวุโส ฉเฎฺฐ ยมกปฺปกรเณ ทสสุ ยมเกสุ ทสมํ อินฺทฺริยยมกํ ภควตา กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต ฉเฎฺฐ ยมกปฺปกรเณ ทสสุ ยมเกสุ ทสมํ อินฺทฺริยยมกํ ‘‘พาวีสตินฺทฺริยานิ – จกฺขุนฺทฺริยํ โสตินฺทฺริยํ ฆานินฺทฺริยํ ชิวฺหินฺทฺริยํ กายินฺทฺริยํ อิตฺถินฺทฺริยํ ปุริสินฺทฺริยํ ชีวิตินฺทฺริยํ มนินฺทฺริยํ สุขินฺทฺริยํ ทุกฺขินฺทฺริยํ โสมนสฺสินฺทฺริยํ โทมนสฺสินฺทฺริยํ อุเปกฺขินฺทฺริยํ สทฺธินฺทฺริยํ วีริยินฺทฺริยํ สมาธินฺทฺริยํ ปญฺญินฺทฺริยํ อนญฺญาตญฺญสฺสามีตินฺทฺริยํ อญฺญินฺทฺริยํ อญฺญาตาวินฺทฺริย’’นฺติ เอวมาทินา ภควตา ปณฺณตฺติวาร ปวตฺติวาร ปริญฺญาวารสงฺขาเตหิ ตีหิ มหาวาเรหิ วิตฺถารโต วิภชิตฺวา เทสิตํฯ</p>


<h3>อตีตวาร</h3>
<p> อภิธมฺมปิฎเก  อาวุโส อินฺทฺริยยมเก ตีสุ มหาวาเรสุ ปวตฺติวาเร อุปฺปาทอตีตวาโร ภควตา กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก  ภเนฺต อินฺทฺริยยมเก ตีสุ มหาวาเรสุ ปวตฺติวาเร อุปฺปาทอตีตวาโร ‘‘ยสฺส จกฺขุนฺทฺริยํ อุปฺปชฺชิตฺต, ตสฺส โสตินฺทฺริยํ, ฆานินฺทฺริยํ, ชิวฺหินฺทฺริยํ, กายินฺทฺริยํ, อิตฺถินฺทฺริยํ, ปุริสินฺทฺริยํ, ชีวิตินฺทฺริยํ, โสมนสฺสินฺทฺริยํ, อุเปกฺขินฺทฺริยํ, สทฺธินฺทฺริยํ, วีริยินฺทฺริยํ, สตินฺทฺริยํ, สมาธินฺทฺริยํ, ปญฺญินฺทฺริยํ, มนินฺทฺริยํ, อุปฺปชฺชิตฺถาติ, อามนฺตาฯ ยสฺส วา ปน มนินฺทฺริยํ อุปฺปชฺชิตฺถ, ตสฺส จกฺขุนฺทฺริยํ อุปฺปชฺชิตฺถาติ, อามนฺตา’’ติ เอวมาทินา ภควตา วิภชิตฺวา เทสิโตฯ</p>


<h3>อุปฺปาทอนาคตวาร</h3>
<p> อภิธมฺมปิฎเก  อาวุโส อินฺทฺริยยมเก ตีสุ มหาวาเรสุ ปวตฺติวาเร อุปฺปาทอนาคตวาโร ภควตา กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต อินฺทฺริยยมเก ตีสุ มหาวาเรสุ ปวตฺติวาเร อุปฺปาทอนาคตวาโร ‘‘ยสฺส จกฺขุนฺทฺริยํ อุปฺปชฺชิสฺสติ, ตสฺส โสตินฺทฺริยํ อุปฺปชฺชิสฺสตีติ, อามนฺตาฯ ยสฺส วา ปน โสตินฺทฺริยํ อุปฺปชฺชิสฺสติ, ตสฺส จกฺขุนฺทฺริยํ อุปฺปชฺชิสฺสตี’’ติ อามนฺตาฯ ยสฺส จกฺขุนฺทฺริยํ อุปฺปชฺชิสฺสติ, ตสฺส ฆานินฺทฺริยํ, ชิวฺหินฺทฺริยํ, กายินฺทฺริยํ อุปฺปชฺชิสฺสตีติ, เย รูปาวจรํ อุปปชฺชิตฺวา ปรินิพฺพายิสฺสนฺติ, เตสํ จกฺขุนฺทฺริยํ อุปฺปชฺชิสฺสติ, โน จ เตสํ กายินฺทฺริยํ อุปฺปชฺชิสฺสติ, อิตเรสํ เตสํ จกฺขุนฺทฺริยญฺจ อุปฺปชฺชิสฺสติ กายินฺทฺริยญฺจ อุปฺปชฺชิสฺสตี’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<p>ยสฺส  จกฺขุนฺทฺริยํ อุปฺปชฺชิสฺสติ, ตสฺส อิตฺถินฺทฺริยํ อุปฺปชฺชิสฺสตีติฯ เย รูปาวจรํ อุปปชฺชิตฺวา ปรินิพฺพายิสฺสนฺติ, เย จ ปุริสา เอเตเนว ภาเวน กติจิ ภเว ทเสฺสตฺวา ปรินิพฺพายิสฺสนฺติ เตสํ จกฺขุนฺทฺริยํ อุปฺปชฺชิสฺสติ, โน จ เตสํ อิตฺถินฺทฺริยํ อุปฺปชฺชิสฺสติ, อิตเรสํ เตสํ จกฺขุนฺทฺริยญฺจ อุปฺปชฺชิสฺสติ อิตฺถินฺทฺริยญฺจ อุปฺปชฺชิสฺสติฯ</p>


<p>ยสฺส  จกฺขุนฺทฺริยํ อุปฺปชฺชิสฺสติ, ตสฺส ปุริสินฺทฺริยํ อุปฺปชฺชิสฺสตีติ, เย รูปาวจรํ อุปปชฺชิตฺวา ปรินิพฺพายิสฺสนฺติ, ยา จ อิตฺถิโย เอเตเนว ภาเวน กติจิ ภเว ทเสฺสตฺวา ปรินิพฺพายิสฺสนฺติ, เตสํ จกฺขุนฺทฺริยํ อุปฺปชฺชิสฺสติ, โน จ เตสํ ปุริสินฺทฺริยํ อุปฺปชฺชิสฺสติฯ อิตเรสํ เตสํ จกฺขุนฺทฺริยญฺจ อุปฺปชฺชิสฺสติ ปุริสินฺทฺริยญฺจ อุปฺปชฺชิสฺสติฯ</p>


<p>ยสฺส อิตฺถินฺทฺริยํ อุปฺปชฺชิสฺสติ, ตสฺส ปุริสินฺทฺริยํ อุปฺปชฺชิสฺสตีติ, ยา อิตฺถิโย เอเตเนว ภาเวน กติจิ ภเว ทเสฺสตฺวา ปรินิพฺพายิสฺสนฺติ, ตาสํ  อิตฺถินฺทฺริยํ อุปฺปชฺชิสฺสติ, โน จ ตาสํ ปุริสินฺทฺริยํ อุปฺปชฺชิสฺสติฯ อิตเรสํ เตสํ อิตฺถินฺทฺริยญฺจ อุปฺปชฺชิสฺสติ ปุริสินฺทฺริยญฺจ อุปฺปชฺชิสฺสติฯ</p>


<h3>ปฎฺฐาน</h3>
<p> เตนาวุโส  ภควตา ชานตา ปสฺสตา อรหตา สมฺมาสมฺพุเทฺธน อภิสมฺพุทฺธกาลโต สตฺตมวเสฺส มนุสฺสโลเก ยมกปาฎิหีรํ ทเสฺสตฺวา ตทนนฺตรํ ตาวติํสเทวโลกํ คนฺตฺวา ตตฺถ ปณฺฑุกมฺพลสิลายํ สนฺนิสีทิตฺวา ทสหิ จกฺกวาฬสหเสฺสหิ อาคมฺม สนฺนิสินฺนานํ เทวานํ อภิธมฺมเทสนํ เทเสเนฺตน ยาว ยมกปฺปกรณา ปุริมานิ ฉ อภิธมฺมปฺปกรณานิ เทเสตฺวา ตทนนฺตรํ กิํนาม ปกรณํ เทสิตํฯ</p>


<p> เตน ภเนฺต ภควตา ชานตา ปสฺสตา อรหตา สมฺมาสมฺพุเทฺธน อภิสมฺพุทฺธกาลโต สตฺตเม วเสฺส มนุสฺสโลเก สาวตฺถิยํ กณฺฑมฺพมูเล ยมกปาฎิหีรํ ทเสฺสตฺวา ตทนนฺตรํ ตาวติํสเทวโลกํ คนฺตฺวา ตตฺถ ปณฺฑุกมฺพลสิลายํ สนฺนิปติตฺวา ทสหิ จกฺกวาฬสหเสฺสหิ อาคมฺม สนฺนิสินฺนานํ เทวานํ อภิธมฺมเทสนํ เทเสเนฺตน ปุริมานิ ฉ อภิธมฺมปฺปกรณานิ เทเสตฺวา ตทนนฺตรํ อนนฺตนยสมนฺตปฎฺฐานํ นาม สตฺตมํ มหาปกรณํ เทสิตํฯ</p>


<p> ตํ  ปเนตํ อาวุโส ปฎฺฐานํ เกนเฎฺฐน ปฎฺฐานนฺติ วุจฺจติฯ</p>


<p> ตํ ปเนตํ ภเนฺต ปฎฺฐานํ นานปฺปการปจฺจยเฎฺฐน วิภชนเฎฺฐน ปฎฺฐิตเฎฺฐน จ ปฎฺฐานนฺติ วุจฺจติฯ</p>


<p> ตญฺจาวุโส  ภควตา ปฎฺฐานมหาปกรณํ เทเสเนฺตน กติหิ วาเรหิ วิภชิตฺวา เทสิตํฯ</p>


<p> ตํ โข ภเนฺต ภควตา ปฎฺฐานมหาปกรณํ เทเสเนฺตน มาติกานิเกฺขปวารสงฺขาโต ปจฺจยุเทฺทโส ปจฺจยนิเทฺทโส มหาวาเรติ ทฺวีหิ ปริเจฺฉทวาเรหิ วิภชิตฺวา เทสิตํฯ</p>


<p> เตสุ  อาวุโส วาเรสุ ปฐเม มาติกานิเกฺขปวาเร ปจฺจยุเทฺทสวาโร ภควตา กถํ เทสิโตฯ</p>


<p> เตสุ ภเนฺต ทฺวีสุ ปริเจฺฉทวาเรสุ ปฐเม มาติกานิเกฺขปวาเร ปจฺจยุเทฺทเส เหตุปจฺจโย อารมฺมณปจฺจโย อธิปติปจฺจโย อนนฺตรปจฺจโย สมนนฺตรปจฺจโย สหชาตปจฺจโย อญฺญมญฺญปจฺจโย นิสฺสยปจฺจโย…เป.… อวิคตปจฺจโย’’ติฯ เอวํ โข ภเนฺต ภควตา วิภชิตฺวา เทสิโตฯ</p>


<p> ตทนนฺตรํ  ปน อาวุโส ปจฺจยนิเทฺทสวาโร ภควตา กถํ วิภชิตฺวา เทสิโตฯ</p>


<p> ตทนนฺตรํ ปน ภเนฺต ปจฺจยนิเทฺทสวาโร ‘‘เหตุปจฺจโยติ – เหตู เหตุสมฺปยุตฺตกานํ ธมฺมานํ ตํสมุฎฺฐานานญฺจ รูปานํ เหตุปจฺจเยน ปจฺจโยฯ อารมฺมณปจฺจโยติ – รูปารมฺมณํ จกฺขุวิญฺญาณธาตุยา ตํสมฺปยุตฺตกานญฺจ ธมฺมานํ อารมฺมณปจฺจเยน ปจฺจโยฯ สทฺธายตนํ โสตวิญฺญาณธาตุยา…ฯ คนฺธายตนํ ฆานวิญฺญาณธาตุยา…ฯ รสายตนํ ชิวฺหาวิญฺญาณธาตุยา…ฯ โผฎฺฐพฺพายตนํ กายวิญฺญาณธาตุยา ตํสมฺปยุตฺตกานญฺจ ธมฺมานํ อารมฺมณปจฺจเยน ปจฺจโยฯ รูปายตนํ สทฺทายตนํ คนฺธายตนํ รสายตนํ โผฎฺฐพฺพายตนํ มโนธาตุยา ตํสมฺปยุตฺตกานญฺจ ธมฺมานํ อารมฺมณปจฺจเยน ปจฺจโยฯ สเพฺพ ธมฺมา มโนวิญฺญาณธาตุยา ตํสมฺปยุตฺตกานญฺจ ธมฺมานํ อารมฺมณปจฺจเยน ปจฺจโยฯ ยํ ยํ ธมฺมํ อารพฺภ เย เย ธมฺมา อุปฺปชฺชนฺติ จิตฺตเจตสิกา ธมฺมา, เต เต ธมฺมา เตสํ เตสํ ธมฺมานํ อารมฺมณปจฺจเยน ปจฺจโย’’ติ เอวมาทินา ภควตา วิภชิตฺวา เทสิโตฯ</p>


<p> เตนาวุโส…เป.…  สมฺมาสมฺพุเทฺธน อภิธมฺมปิฎเก สตฺตเม มหาปกรเณ ทฺวีสุ ปธานวาเรสุ ทุติเย มหาวาเร กติ ฐานานิ วิภชิตฺวา เทสิตานิฯ</p>


<p> อภิธมฺมปิฎเก ภเนฺต สตฺตสุ ปกรเณสุ สตฺตเม อนนฺตนยสมนฺตปฎฺฐาเน มหาปกรเณ ทฺวีสุ ปธานปริเจฺฉทวาเรสุ ทุติเย มหาวาเร ธมฺมานุโลเม ฉ ปฎฺฐานานิ, ตถา ธมฺมปจฺจนีเย ธมฺมานุโลมปจฺจนีเย ธมฺมปจฺจนียานุโลเมติ จตุวีสติ ปฎฺฐานานิ ภควตา วิภชิตฺวา เทสิตานิฯ</p>


<h3>ธมฺมานุโลม ติกปฎฺฐาน</h3>
<p> เตสุปิ  อาวุโส จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติติกา ภควตา กติหิ วาเรหิ วิภชิตฺวา เทสิตาฯ</p>


<p> เตสุ ภเนฺต จตุวีสติยา มหาปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติติกา ปฎิจฺจวาโร สหชาตวาโร ปจฺจยวาโร นิสฺสยวาโร สํสฎฺฐวาโร สมฺปยุตฺตวาโร ปญฺหาวาโรติ สตฺตหิ สตฺตหิ วาเรหิ วิภชิตฺวา ภควตา เทสิตาฯ</p>


<h3>กุสลติก ปฎิจฺจวาร</h3>
<p> เตสุ  จาวุโส ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ ปฐโม ปฎิจฺจมหาวาโร ภควตา กถํ วิภชิตฺวา เทสิโตฯ</p>


<p> เตสุ ภเนฺต ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ ปฐโม ปฎิจฺจมหาวาโร สิยา กุสลํ ธมฺมํ ปฎิจฺจ กุสโล ธโมฺม อุปฺปเชฺชยฺย เหตุปจฺจยาฯ สิยา กุสลํ ธมฺมํ ปฎิจฺจ อกุสโล ธโมฺม อุปฺปเชฺชยฺย เหตุปจฺจยาฯ สิยา กุสลํ ธมฺมํ ปฎิจฺจ อพฺยากโต ธโมฺม อุปฺปเชฺชยฺย เหตุปจฺจยาฯ สิยา กุสลํ ธมฺมํ ปฎิจฺจ กุสลา จ อพฺยากตา จ ธมฺมา อุปฺปเชฺชยฺยุํ เหตุปจฺจยาฯ สิยา กุสลํ ธมฺมํ ปฎิจฺจ อกุสโล จ อพฺยากโต จ ธมฺมา อุปฺปเชฺชยฺยุํ เหตุปจฺจยาฯ สิยา กุสลํ ธมฺมํ ปฎิจฺจ กุสโล จ อกุสโล จ ธมฺมา อุปฺปเชฺชยฺยุํ เหตุปจฺจยาฯ สิยา กุสลํ ธมฺมํ ปฎิจฺจ กุสโล จ อกุสโล จ อพฺยากโต จ ธมฺมา อุปฺปเชฺชยฺยุํ เหตุปจฺจยา’’ติ เอวมาทินา ปุจฺฉาวาเรน จฯ ‘‘กุสลํ ธมฺมํ ปฎิจฺจ กุสโล ธโมฺม อุปฺปชฺชติ เหตุปจฺจยาฯ กุสลํ เอกํ ขนฺธํ ปฎิจฺจ ตโย ขนฺธา, ตโย ขเนฺธ ปฎิจฺจ เอโก ขโนฺธ, เทฺว ขเนฺธ ปฎิจฺจ เทฺว ขนฺธาฯ กุสลํ ธมฺมํ ปฎิจฺจ อพฺยากโต ธโมฺม อุปฺปชฺชติ เหตุปจฺจยาฯ กุสเล ขเนฺธ ปฎิจฺจ จิตฺตสมุฎฺฐานํ รูปํฯ กุสลํ ธมฺมํ ปฎิจฺจ กุสโล จ อพฺยากโต จ ธมฺมา อุปฺปชฺชนฺติ เหตุปจฺจยาฯ กุสลํ เอกํ ขนฺธํ ปฎิจฺจ ตโย ขนฺธา จิตฺตสมุฎฺฐานญฺจ รูปํ, ตโย ขเนฺธ ปฎิจฺจ เอโก ขโนฺธ จิตฺตสมุฎฺฐานญฺจ รูปํ, เทฺว ขเนฺธ ปฎิจฺจ เทฺว ขนฺธา จิตฺตสมุฎฺฐานญฺจ รูป’’นฺติ เอวมาทินา วิสฺสชฺชนา วิสฺสชฺชนาวาเรน จฯ ‘‘เหตุยา นว, อารมฺมเณ ตีณิ, อธิปติยา นว, อนนฺตเร สมนนฺตเร ตีณิ, สหชาเต นว, อญฺญมเญฺญ ตีณิ, นิสฺสเย นว, อุปนิสฺสเย ตีณิ, ปุเรชาเต ตีณิ, อาเสวเน ตีณิ, กเมฺม นว, วิปาเก เอกํ, อาหาเร ฌาเน อินฺทฺริเย  มเคฺค นว, สมฺปยุเตฺต ตีณิ, วิปฺปยุเตฺต อตฺถิยา นว, นตฺถิยา วิคเต ตีณิ, อวิคเต นวา’’ติ เอวมาทินา สงฺขฺยาวาเรน จ ภควตา วิตฺถารโต วิภชิตฺวา เทสิโตฯ</p>


<p>สิยา กุสลํ ธมฺมํ ปฎิจฺจ กุสโล ธโมฺม อุปฺปเชฺชยฺย เหตุปจฺจยาฯ</p>


<h3>กุสลติก สหชาตวาร</h3>
<p> เตนาวุโส  ภควตา…เป.… สมฺมาสมฺพุเทฺธน อภิธมฺมปิฎเก มหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ ทุติโย สหชาตวาโร กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต อนนฺตนยปฎฺฐาเน มหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ ทุติโย สหชาตาวาโร ‘‘กุสลํ ธมฺมํ สหชาโต กุสโล ธโมฺม อุปฺปชฺชติ เหตุปจฺจยา, กุสลํ เอกํ ขนฺธํ สหชาตา ตโย ขนฺธา, ตโย ขเนฺธ สหชาโต เอโก ขโนฺธ, เทฺว ขเนฺธ สหชาตา เทฺว ขนฺธาฯ กุสลํ ธมฺมํ สหชาโต อพฺยากโต ธโมฺม อุปฺปชฺชติ เหตุปจฺจยา, กุสเล ขเนฺธ สหชาตํ จิตฺตสมุฎฺฐานํ รูปํฯ กุสลํ ธมฺมํ สหชาโต กุสโล จ อพฺยากโต จ ธมฺมา อุปฺปชฺชนฺติ เหตุปจฺจยา, กุสลํ เอกํ ขนฺธํ สหชาตา ตโย ขนฺธา จิตฺตสมุฎฺฐานญฺจ รูปํ, ตโย ขเนฺธ สหชาโต เอโก ขโนฺธ จิตฺตสมุฎฺฐานญฺจ รูปํ, เทฺว ขเนฺธ จิตฺตสมุฎฺฐานญฺจ รูป’’นฺติ เอวมาทินา วิสฺสชฺชนาวาเรน จฯ เหตุยา นว, อารมฺมเณ ตีณิ, อธิปติยา นว, อนนฺตเร สมนนฺตเร ตีณี’’ติ เอวมาทินา สงฺขฺยาวาเรน จ วาจนามคฺคโต ทฺวีหิ วาเรหิ ปฎิมณฺฑิตฺวา ภควตา วิตฺถารโต วิภชิตฺวา เทสิโตฯ</p>


<h3>กุสลติก ปจฺจยวาร</h3>
<p> เตนาวุโส  ภควตา…เป.… สมฺมาสมฺพุเทฺธน ปฎฺฐานมหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ ตติโย ปจฺจยวาโร กถํ วิภชิตฺวา วิตฺถาเรน เทสิโตฯ</p>


<p> อภิธมฺมปิฎเก ภเนฺต สตฺตสุ ปกรเณสุ สตฺตเม อนนฺตนยสมนฺตปฎฺฐาเน มหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน พาวีสติยา ติเกสุ ปฐเม กุสลตฺติเก สตฺตสุ มหาวาเรสุ ตติโย ปจฺจยวาโร ‘‘สิยา กุสลํ ธมฺมํ ปจฺจยา กุสโล ธโมฺม อุปฺปเชฺชยฺย เหตุปจฺจยา, สิยา กุสลํ ธมฺมํ ปจฺจยา อกุสโล ธโมฺม อุปฺปเชฺชยฺย เหตุปจฺจยา, สิยา กุสลํ ธมฺมํ ปจฺจยา อพฺยากโต ธโมฺม อุปฺปเชฺชยฺย เหตุปจฺจยา’’ติ เอวมาทินา ปุจฺฉาวาเรน จฯ ‘‘กุสลํ ธมฺมํ ปจฺจยา กุสโล ธโมฺม อุปฺปชฺชติ เหตุปจฺจยา, กุสลํ เอกํ ขนฺธํ ปจฺจยา ตโย ขนฺธา, ตโย ขเนฺธ ปจฺจยา เอโก ขโนฺธ, เทฺว ขเนฺธ ปจฺจยา เทฺว ขนฺธา’’ติ เอวมาทินา วิสฺสชฺชนาวาเรน จฯ ‘‘เหตุยา สตฺตรส, อารมฺมเณ สตฺต, อธิปติยา สตฺตรส, อนนฺตเร สมนนฺตเร สตฺต, สหชาเต สตฺตรสฯ อญฺญมเญฺญ สตฺตา’’ติ เอวมาทินา สงฺขฺยาวาเรน จฯ ปจฺจยานุโลม ปจฺจย ปจฺจนิย ปจฺจยานุโลม ปจฺจนีย ปจฺจย ปจฺจนียานุโลมสงฺขาเตหิ  จตูหิ นเยหิ วิภชิตฺวา ภควตา เทสิโตฯ</p>


<p>กุสลํ ธมฺมํ ปจฺจยา กุสโล ธโมฺม อุปฺปชฺชติ เหตุปจฺจยาฯ กุสลํ เอกํ ขนฺธํ ปจฺจยา ตโย ขนฺธา, ตโย ขเนฺธ ปจฺจยา เอโก ขโนฺธ, เทฺว ขเนฺธ ปจฺจยา เทฺว ขนฺธา- ….</p>


<h3>ปญฺหาวาร</h3>
<p> เตนาวุโส  ภควตา…เป.… สมฺมาสมฺพุเทฺธน อภิธมฺมปิฎเก สตฺตสุ มหาปกรเณสุ สตฺตเม ปฎฺฐานมหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ สตฺตโม ปญฺหาวาโร กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต สตฺตสุ ปกรเณสุ สตฺตเม อนนฺตนยสมนฺตปฎฺฐาเน มหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ สตฺตโม ปญฺหาวาโร ‘‘สิยา กุสโล ธโมฺม กุสลสฺส ธมฺมสฺส เหตุปจฺจเยน ปจฺจโยฯ สิยา กุสโล ธโมฺม อกุสลสฺส ธมฺมสฺส เหตุปจฺจเยน ปจฺจโยฯ สิยา กุสโล ธโมฺม อพฺยากตสฺส  ธมฺมสฺส เหตุปจฺจเยน ปจฺจโย’’ติ เอวมาทินา ปุจฺฉาวาเรน จฯ ‘‘กุสโล ธโมฺม กุสลสฺส ธมฺมสฺส เหตุปจฺจเยน ปจฺจโย, กุสลา เหตู สมฺปยุตฺตกานํ ขนฺธานํ เหตุปจฺจเยน ปจฺจโยฯ กุสโล ธโมฺม อพฺยากตสฺส ธมฺมสฺส เหตุปจฺจเยน ปจฺจโย, กุสลา เหตู จิตฺตสมุฎฺฐานานํ รูปานํ เหตุปจฺจเยน ปจฺจโย’’ติ เอวมาทินา วิสฺสชฺชนาวาเรน จ ‘‘เหตุยา สตฺต, อารมฺมเณ นว, อธิปติยา ทส, อนนฺตเร สมนนฺตเร สตฺต, สหชาเต นว, อญฺญมเญฺญ ตีณิ, นิสฺสเย เตรส, อุปนิสฺสเย นว, ปุเรชาเต ปจฺฉาชาเต อาเสวเน ตีณิ, กเมฺม สตฺต, วิปาเก เอกํฯ อาหาเร อินฺทฺริเย ฌาเน มเคฺค สตฺต, สมฺปยุเตฺต ตีณิ, วิปฺปยุเตฺต ปญฺจ, อตฺถิยา เตรส, นตฺถิยา วิคเต สตฺต, อวิคเต เตรสา’’ติ เอวมาทินา สงฺขฺยาวาเรน จ ปจฺจยานุโลมปจฺจยปจฺจนียปจฺจยานุโลมปจฺจนียปจฺจยปจฺจนียานุโลมสงฺขาเตหิ จตูหิ นเยหิ ภควตา วิตฺถารโต วิภชิตฺวา เทสิโตฯ</p>


<p>กุสโล  ธโมฺม กุสลสฺส ธมฺมสฺส เหตุปจฺจเยน ปจฺจโย, กุสลา เหตู สมฺปยุตฺตกานํ ขนฺธานํ เหตุปจฺจเยน ปจฺจโยฯ กุสโล ธโมฺม อพฺยากตสฺส ธมฺมสฺส เหตุปจฺจเยน ปจฺจโย, กุสลา เหตู จิตฺตสมุฎฺฐานานํ รูปานํ เหตุปจฺจเยน ปจฺจโยฯ กุสโล ธโมฺม กุสลสฺส จ อพฺยากตสฺส จ ธมฺมสฺส เหตุปจฺจเยน ปจฺจโย, กุสลา เหตู สมฺปยุตฺตกานํ ขนฺธานํ จิตฺตสมุฎฺฐานานญฺจ รูปานํ เหตุปจฺจเยน ปจฺจโย ….</p>


<h3>วิสฺสชฺชนาวาร</h3>
<h3>เหตุปจฺจยวิภงฺค</h3>
<p> เตนาวุโส  ภควตา…เป.… สมฺมาสมฺพุเทฺธน อภิธมฺมปิฎเก สตฺตสุ ปกรเณสุ สตฺตเม ปฎฺฐานมหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ สตฺตเม ปญฺหาวาเร ปุจฺฉาวิสฺสชฺชนาสงฺขฺยาวารสงฺขาเตสุ ตีสุ วาเรสุ วิสฺสชฺชนาวาเร เหตุปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต สตฺตสุ ปกรเณสุ สตฺตเม อนนฺตนยสมนฺตปฎฺฐาเน มหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ สตฺตเม ปญฺหาวาเร ปจฺจยานุโลมปจฺจยปจฺจนีย ปจฺจยานุโลม ปจฺจนียปจฺจย ปจฺจยนียานุโลมสงฺขาเตสุ จตูสุ นเยสุ ปฐเม ปจฺจยานุโลมนเย ปุจฺฉาวารวิสฺสชฺชนาวารสงฺขฺยาวารสงฺขาเตสุ ตีสุปิ วาเรสุ ทุติเย วิสฺสชฺชนาวาเร เหตุปจฺจยวิภโงฺค ‘‘กุสโล ธโมฺม กุสลสฺส ธมฺมสฺส เหตุปจฺจเยน ปจฺจโย, กุสลา เหตู สมฺปยุตฺตกานํ ขนฺธานํ เหตุปจฺจเยน ปจฺจโยฯ กุสโล ธโมฺม อพฺยากตสฺส ธมฺมสฺส เหตุปจฺจเยน ปจฺจโยฯ กุสลา เหตู จิตฺตสมุฎฺฐานานํ รูปานํ เหตุปจฺจเยน  ปจฺจโยฯ กุสโล ธโมฺม กุสลสฺส จ อพฺยากตสฺส จ ธมฺมสฺส เหตุปจฺจเยน ปจฺจโย, กุสลา เหตู สมฺปยุตฺตกานํ ขนฺธานํ จิตฺตสมุฎฺฐานานญฺจ รูปานํ เหตุปจฺจเยน ปจฺจโย’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<p>… ‘‘กุสโล  ธโมฺม กุสลสฺส ธมฺมสฺส เหตุปจฺจเยน ปจฺจโย, กุสลา เหตู สมฺปยตฺตกานํ ขนฺธานํ เหตุปจฺจเยน ปจฺจโยฯ กุสโล ธโมฺม อพฺยากตสฺส ธมฺมสฺส เหตุปจฺจเยน ปจฺจโย, กุสลา เหตู จิตฺตสมุฎฺฐานํ รูปานํ เหตุปจฺจเยน ปจฺจโยฯ กุสโล ธโมฺม กุสลสฺส จ อพฺยากตสฺส จ ธมฺมสฺส เหตุปจฺจเยน ปจฺจโย, กุสลา เหตู สมฺปยุตฺตกานํ ขนฺธานํ จิตฺตสมุฎฺฐานานญฺจ รูปานํ เหตุปจฺจเยน ปจฺจโย’’ฯ</p>


<h3>อารมฺมณปจฺจยวิภงฺค</h3>
<p> เตนาวุโส…เป.… สมฺมาสมฺพุเทฺธน อภิธมฺมปิฎเก สตฺตสุ ปกรเณสุ สตฺตเม ปฎฺฐานมหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ สตฺตเม ปญฺหาวาเร จตูสุ นเยสุ ปฐเม ปจฺจยานุโลมนเย ปุจฺฉาวิสฺสชฺชนาสงฺขฺยาวารสงฺขาเตสุ ตีสุ วาเรสุ ทุติเย วิสฺสชฺชนาวาเร เหตุปจฺจยวิภงฺคาทีสุ จตุวีสติยา วิภเงฺคสุ ทุติโย อารมฺมณปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก  ภเนฺต สตฺตสุ ปกรเณสุ สตฺตเม อนนฺตนยสมนฺตปฎฺฐาเน มหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน ทฺวาวีสติยา ติเกสุ ปฐเม กุสลตฺติเก สตฺตสุ มหาวาเรสุ สตฺตเม ปญฺหาวาเร จตูสุ นเยสุ ปฐเม ปจฺจยานุโลมนเย ตีสุ จ วาเรสุ ทุติเย วิภงฺควาเร เหตุปจฺจยวิภงฺคาทีสุ จตุวีสติยา วิภเงฺคสุ ทุติโย อารมฺมณปจฺจยวิภโงฺค ‘‘กุสโล ธโมฺม กุสลสฺส ธมฺมสฺส อารมฺมณปจฺจเยน ปจฺจโย, ทานํ ทตฺวา สีลํ สมาทิยิตฺวา อุโปสถกมฺมํ กตฺวา ตํ ปจฺจเวกฺขติ, ปุเพฺพ สุจิณฺณานิ ปจฺจเวกฺขติ, ฌานา วุฎฺฐหิตฺวา ฌานํ ปจฺจเวกฺขติ, เสกฺขา โคตฺรภุํ ปจฺจเวกฺขนฺติ, โวทานํ ปจฺจเวกฺขนฺติ, เสกฺขา มคฺคา วุฎฺฐหิตฺวา มคฺคํ ปจฺจเวกฺขนฺติ, เสกฺขา วา ปุถุชฺชนา วา กุสลํ อนิจฺจโต ทุกฺขโต อนตฺตโต วิปสฺสนฺติ, เจโตปริยญาเณน กุสลจิตฺตสมงฺคิสฺส จิตฺตํ ชานนฺติ, อากาสานญฺจายตนกุสลํ วิญฺญาณญฺจายตนกุสลสฺส อารมฺมณปจฺจเยน ปจฺจโยฯ อากิญฺจญฺญายตนกุสลํ เนวสญฺญานาสญฺญายตนกุสลสฺส อารมฺมณปจฺจเยน ปจฺจโยฯ กุสลา ขนฺธา อิทฺธิวิธญาณสฺส, เจโตปริยญาณสฺส, ปุเพฺพนิวาสานุสฺสติญาณสฺส, ยถากมฺมุปคญาณสฺส, อนาคตํสญาณสฺส อารมฺมณปจฺจเยน ปจฺจโย’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>อธิปติปจฺจยวิภงฺค</h3>
<p> อภิธมฺมปิฎเก  อาวุโส สตฺตสุ ปกรเณสุ สตฺตเม ปฎฺฐานมหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเนสุ พาวีสติยา ติเกสุ ปฐเม กุสลตฺติเก สตฺตสุ มหาวาเรสุ สตฺตเม ปญฺหาวาเร จตูสุ นเยสุ ปฐเม ปจฺจยานุโลมนเย ปุจฺฉาวิสฺสชฺชนาสงฺขฺยาสงฺขาเตสุ ตีสุ วาเรสุ ทุติเย วิสฺสชฺชนาสงฺขาเต วิภงฺควาเร เหตุปจฺจยวิภงฺคาทีสุ จตุวีสติยา วิภเงฺคสุ ตติโย อธิปติปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต สตฺตสุ ปกรเณสุ สตฺตเม อนนฺตนยสมนฺตปฎฺฐาเน มหาปกรเณ จตุวีสติยา ปฎฺฐาเนสุ ปฐเม ธมฺมานุโลมติกปฎฺฐาเน พาวีสติยา ติเกสุ ปฐเม กุสลตฺติเก สตฺตสุ มหาวาเรสุ สตฺตเม ปญฺหาวาเร จตูสุ นเยสุ ปฐเม ปจฺจยานุโลมนเย ปุจฺฉาวิสฺสชฺชนาสงฺขฺยาสงฺขาเตสุ ตีสุ วาเรสุ ทุติเย วิสฺสชฺชนาสงฺขาเต วิภงฺควาเร เหตุปจฺจยวิภงฺคาทีสุ จตุวีสติยา วิภเงฺคสุ ตติโย อธิปติปจฺจยวิภโงฺค ‘‘กุสโล ธโมฺม กุสลสฺส ธมฺมสฺส อธิปติปจฺจเยน ปจฺจโยฯ อารมฺมณาธิปติ, สหชาตาธิปติฯ อารมฺมณาธิปติ–ทานํ ทตฺวา สีลํ สมาทิยิตฺวา อุโปสถกมฺมํ กตฺวา ตํ ครุํ กตฺวา ปจฺจเวกฺขติฯ ปุเพฺพ สุจิณฺณานิ ครุํ กตฺวา ปจฺจเวกฺขติ, ฌานา วุฎฺฐหิตฺวา ฌานํ ครุํ กตฺวา ปจฺจเวกฺขติ, เสกฺขา โคตฺรภุํ ครุํ กตฺวา ปจฺจเวกฺขนฺติ, โวทานํ ครุํ กตฺวา ปจฺจเวกฺขนฺติ, เสกฺขา มคฺคา วุฎฺฐหิตฺวา มคฺคํ ครุํ กตฺวา ปจฺจเวกฺขนฺติฯ สหชาตาธิปติ–กุสลาธิปติ สมฺปยุตฺตกานํ ขนฺธานํ อธิปติปจฺจเยน ปจฺจโย’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>อนนฺตรปจฺจยวิภงฺค</h3>
<p> เตนาวุโส  ภควตา…เป.… จตุโตฺถ อนนฺตรปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต…เป.… จตุโตฺถ อนนฺตรปจฺจยวิภโงฺค ‘‘กุสโล ธโมฺม กุสลสฺส ธมฺมสฺส อนนฺตรปจฺจเยน ปจฺจโย, ปุริมา ปุริมา กุสลา ขนฺธา ปจฺฉิมานํ ปจฺฉิมานํ กุสลานํ ขนฺธานํ อนนฺตรปจฺจเยน ปจฺจโยฯ อนุโลมํ โคตฺรภุสฺส, อนุโลมํ โวทานสฺส, โคตฺรภุ มคฺคสฺส, โวทานํ มคฺคสฺส อนนฺตรปจฺจเยน ปจฺจโย’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>สหชาตปจฺจยวิภงฺค</h3>
<p> เตนาวุโส…เป.…  ฉโฎฺฐ สหชาตปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก  ภเนฺต…เป.… ฉโฎฺฐ สหชาตปจฺจยวิภโงฺค ‘‘กุสโล ธโมฺม กุสลสฺส ธมฺมสฺส สหชาตปจฺจเยน ปจฺจโย, กุสโล เอโก ขโนฺธ ติณฺณนฺนํ ขนฺธานํ สหชาตปจฺจเยน ปจฺจโย, ตโย ขนฺธา เอกสฺส ขนฺธสฺส สหชาตปจฺจเยน ปจฺจโย, เทฺว ทฺวินฺนํ ขนฺธานํ สหชาตปจฺจเยน ปจฺจโยฯ กุสโล ธโมฺม อพฺยากตสฺส ธมฺมสฺส สหชาตปจฺจเยน ปจฺจโย, กุสลา ขนฺธา จิตฺตสมุฎฺฐานานํ รูปานํ สหชาตปจฺจเยน ปจฺจโย’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>อุปนิสฺสยปจฺจยวิภงฺค</h3>
<p> เตนาวุโส  ภควตา…เป.… นวโม อุปนิสฺสยปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต…เป.… นวโม อุปนิสฺสยปจฺจยวิภโงฺค ‘‘กุสโล ธโมฺม กุสลสฺส ธมฺมสฺส อุปนิสฺสยปจฺจเยน ปจฺจโยฯ อารมฺมณูปนิสฺสโย, อนนฺตรูปนิสฺสโย, ปกตูปนิสฺสโยฯ อารมฺมณูปนิสฺสโย–ทานํ ทตฺวา สีลํ สมาทิยิตฺวา อุโปสถกมฺมํ กตฺวา กํ ครุํ กตฺวา ปจฺจเวกฺขติ…เป.…</p>


<p>ปกตูปนิสฺสโย – สทฺธํ  อุปนิสฺสาย ทานํ เทติ สีลํ สมาทิยติ อุโปสถกมฺมํ กโรติ, ฌานํ อุปฺปาเทติ, วิปสฺสนํ อุปฺปาเทติ, มคฺคํ อุปฺปาเทติ, อภิญฺญํ อุปฺปาเทติ, สมาปตฺติํ อุปฺปาเทตี’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>ปุเรชาตปจฺจยวิภงฺค</h3>
<p> เตนาวุโส…เป.…  ทสโม ปุเรชาตปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต…เป.… ทสโม ปุเรชาตปจฺจยวิภโงฺค ‘‘อพฺยากโต ธโมฺม อพฺยากตสฺส ธมฺมสฺส ปุเรชาตปจฺจเยน ปจฺจโยฯ อารมฺมณปุเรชาตํ, วตฺถุปุเรชาตํฯ อารมฺมณปุเรชาตํ–อรหา จกฺขุํ อนิจฺจโต ทุกฺขโต อนตฺตโต วิปสฺสติฯ ฆานํ, ชิวฺหํ, กายํ, รูเป, สเทฺท, คเนฺธ, รเส, โผฎฺฐเพฺพ, วตฺถุํ อนิจฺจโต ทุกฺขโต อนตฺตโต วิปสฺสติฯ ทิเพฺพน จกฺขุนา รูปํ ปสฺสติ, ทิพฺพาย โสตธาตุยา สทฺทํ สุณาติ, รูปายตนํ จกฺขุวิญฺญาณสฺส, สทฺทายตนํ โสตวิญฺญาณสฺส, คนฺธายตนํ ฆานวิญฺญาณสฺส, รสายตนํ ชิวฺหาวิญฺญาณสฺส, โผฎฺฐพฺพายตนํ กายวิญฺญาณสฺส ปุเรชาตปจฺจเยน ปจฺจโยฯ วตฺถุปุเรชาตํ–จกฺขายตนํ จกฺขุวิญฺญาณสฺส, โสตายตนํ โสตวิญฺญาณสฺส, ฆานายตนํ ฆานวิญฺญาณสฺส, ชิวฺหายตนํ ชิวฺหาวิญฺญาณสฺส, กายายตนํ กายวิญฺญาณสฺส, วตฺถุ วิปากาพฺยากตานํ กฺริยาพฺยากตานํ ขนฺธานํ ปุเรชาตปจฺจเยน ปจฺจโย’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>กมฺมปจฺจยวิภงฺค</h3>
<p> เตนาวุโส  ภควตา…เป.… เตรสโม กมฺมปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต…เป.… เตรสโม กมฺมปจฺจยวิภโงฺค ‘‘กุสโล ธโมฺม กุสลสฺส ธมฺมสฺส กมฺมปจฺจเยน ปจฺจโย, กุสลา เจตนา สมฺปยุตฺตกานํ ขนฺธานํ กมฺมปจฺจเยน ปจฺจโยฯ กุสโล ธโมฺม อพฺยากตสฺส ธมฺมสฺส กมฺมปจฺจเยน ปจฺจโยฯ สหชาตา, นานากฺขณิกาฯ สหชาตา–กุสลา เจตนา จิตฺตสมุฎฺฐานานํ รูปานํ กมฺมปจฺจเยน ปจฺจโยฯ นานากฺขณิกา–กุสลา เจตนา วิปากานํ ขนฺธานํ กฎตฺตา จ รูปานํ กมฺมปจฺจเยน ปจฺจโยฯ กุสโล ธโมฺม กุสลสฺส จ อพฺยากตสฺส จ ธมฺมสฺส กมฺมปจฺจเยน ปจฺจโยฯ กุสลา เจตนา สมฺปยุตฺตกานํ ขนฺธานํ จิตฺตสมุฎฺฐานานญฺจ รูปานํ กมฺมปจฺจเยน ปจฺจโย’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>อาหารปจฺจยวิภงฺค</h3>
<p> เตนาวุโส…เป.…  ปนฺนรสโม อาหารปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต…เป.… ปนฺนรสโม อาหารปจฺจยวิภโงฺค ‘‘กุสโล ธโมฺม กุสลสฺส ธมฺมสฺส อาหารปจฺจเยน ปจฺจโยฯ กุสลา อาหารา สมฺปยุตฺตกานํ ขนฺธานํ อาหารปจฺจเยน ปจฺจโยฯ กุสโล ธโมฺม อพฺยากตสฺส ธมฺมสฺส อาหารปจฺจเยน ปจฺจโยฯ กุสลา อาหารา จิตฺตสมุฎฺฐานานํ รูปานํ อาหารปจฺจเยน ปจฺจโย’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>อินฺทฺริยปจฺจยวิภงฺค</h3>
<p> เตนาวุโส  ภควตา…เป.… โสฬสโม อินฺทฺริยปจฺจยวิภโงฺค กถํ วิตฺถาเรน วิภชิตฺวา เทสิโตฯ</p>


<p> อภิธมฺมปิฎเก ภเนฺต…เป.… โสฬสโม อินฺทฺริยปจฺจยวิภโงฺค ‘‘กุสโล ธโมฺม กุสลสฺส ธมฺมสฺส อินฺทฺริยปจฺจเยน ปจฺจโย, กุสโล อินฺทฺริยา สมฺปยุตฺตกานํ ขนฺธานํ อินฺทฺริยปจฺจเยน ปจฺจโยฯ กุสโล ธโมฺม อพฺยากตสฺส ธมฺมสฺส อินฺทฺริยปจฺจเยน ปจฺจโย, กุสลา อินฺทฺริยา จิตฺตสมุฎฺฐานานํ  รูปานํ อินฺทฺริยปจฺจเยน ปจฺจโย’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<h3>สงฺขฺยาวาร</h3>
<p> เตนาวุโส…เป.…  ปุจฺฉาวิสฺสชฺชนาสงฺขฺยาวารสงฺขาเตสุ ตีสุ วาเรสุ ตติโย สงฺขฺยาวาโร กถํ วิตฺถารโต วิภชิตฺวา เทสิโตฯ</p>


<p> อภิธมฺมปิฎเก ภเนฺต…เป.… ตติโย สงฺขฺยาวาโร ‘‘เหตุยา สตฺต, อารมฺมเณ นว, อธิปติยา ทส, อนนฺตร สมนนฺตเร สตฺต, สหชาเต นว, อญฺญมเญฺญ ตีณิ, นิสฺสเย เตรส, อุปนิสฺสเย นว, ปุเรชาเต ปจฺฉาชาเต อาเสวเน ตีณิ , กเมฺม สตฺต, วิปาเก เอกํ, อาหาเร อินฺทฺริเย ฌาเน มเคฺค สตฺต, สมฺปยุเตฺต ตีณิ, วิปฺปยุเตฺต ปญฺจ, อตฺถิยา เตรส, นตฺถิยา วิคเต สตฺต, อวิคเต เตรสา’’ติ เอวมาทินา ภควตา วิตฺถารโต วิภชิตฺวา เทสิโตฯ</p>


<p>เหตุ  สหชาต นิสฺสย อตฺถิ อวิคตนฺติ สตฺต, เหตุ สหชาต อญฺญมญฺญ นิสฺสย อตฺถิ อวิคตนฺติ ตีณิ, เหตุ สหชาต อญฺญมญฺญ นิสฺสย สมฺปยุตฺต อตฺถิ อวิคตนฺติ ตีณิ …</p>


<h3>เวทนาติก ปฎิจฺจวาร</h3>
<p> เตนาวุโส ภควตา…เป.… ปฐมํ กุสลตฺติกํ วิตฺถารโต วิภชิตฺวา ตทนนฺตรํ อวเสสา เวทนาตฺติกาทโย เอกวีสติติกา กถํ วิตฺถารโต วิภชิตฺวา เทสิตาฯ</p>


<p> อภิธมฺมปิฎเก ภเนฺต…เป.… ปฐมํ กุสลตฺติกํ วิตฺถารโต วิภชิตฺวา ตทนนฺตรํ อวเสสา เวทนาตฺติกาทโย เอกวีสติติกา  ‘‘สุขาย เวทนาย สมฺปยุตฺตํ ธมฺมํ ปฎิจฺจ สุขาย เวทนาย สมฺปยุโตฺต ธโมฺม อุปฺปชฺชติ เหตุปจฺจยาฯ สุขาย เวทนาย สมฺปยุตฺตํ เอกํ ขนฺธํ ปฎิจฺจ เทฺว ขนฺธา, เทฺว ขเนฺธ ปฎิจฺจ เอโก ขโนฺธ, ปฎิสนฺธิกฺขเณ สุขาย เวทนาย สมฺปยุตฺตํ เอกํ ขนฺธํ ปฎิจฺจ เทฺว ขนฺธา, เทฺว ขเนฺธ ปฎิจฺจ เอโก ขโนฺธ’’ติ เอวมาทินา จฯ วิปากํ ธมฺมํ ปฎิจฺจ วิปาโก ธโมฺม อุปฺปชฺชติ เหตุปจฺจยาฯ วิปากํ เอกํ ขนฺธํ ปฎิจฺจ ตโย ขนฺธา, ตโย ขเนฺธ ปฎิจฺจ เอโก ขโนฺธ, เทฺว ขเนฺธ ปฎิจฺจ เทฺว ขนฺธา, ปฎิสนฺธิกฺขเณ วิปากํ เอกํ ขนฺธํ ปฎิจฺจ ตโย ขนฺธา, ตโย ขเนฺธ ปฎิจฺจ เอโก ขโนฺธ, เทฺว ขเนฺธ ปฎิจฺจ เทฺว ขนฺธาฯ วิปากํ ธมฺมํ ปฎิจฺจ เนววิปากนวิปากธมฺมธโมฺม อุปฺปชฺชติ เหตุปจฺจยา, วิปาเก ขเนฺธ ปฎิจฺจ จิตฺตสมุฎฺฐานรูปํ, ปฎิสนฺธิกฺขเณ วิปาเก ขเนฺธ ปฎิจฺจ กฎตฺตารูปํ, ขเนฺธ ปฎิจฺจ วตฺถู’’ติ เอวมาทินา จ เอเกกสฺมิํ ติเก สตฺตหิ สตฺตหิ มหาวาเรหิ เอเกกสฺมิญฺจ มหาวาเร จตูหิ จตูหิ นเยหิ ภควตา วิตฺถารโต วิภชิตฺวา เทสิตาฯ</p>


<h3>ทุกปฎฺฐาน</h3>
<p> เตนาวุโส…เป.…  ติกปฎฺฐานาทีสุ ฉสุ อโนฺตคธปฎฺฐานาทีสุ ปฐมํ ติกปฎฺฐานํ เทเสตฺวา ตทนนฺตรํ ทุกปฎฺฐานํ กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต…เป.… ติกปฎฺฐานาทีสุ ฉสุ อโนฺตคธปฎฺฐานาทีสุ ปฐมํ ติกปฎฺฐานํ วิภชิตฺวา ตทนนฺตรํ ทุกปฎฺฐานํ ‘‘เหตุํ ธมฺมํ ปฎิจฺจ เหตุ ธโมฺม อุปฺปชฺชติ เหตุปจฺจยา, อโลภํ ปฎิจฺจ อโทโส อโมโห, อโทสํ ปฎิจฺจ อโลโภ อโมโห, อโมหํ ปฎิจฺจ อโลโภ อโทโสฯ โลภํ ปฎิจฺจ โมโห, โมหํ ปฎิจฺจ โลโภ, โทสํ ปฎิจฺจ โมโห, โมหํ ปฎิจฺจ โทโส’’ติ เอวมาทินา จฯ สรณํ ธมฺมํ ปฎิจฺจ สรโณ ทโมฺม อุปฺปชฺชติ เหตุปจฺจยา, สรณํ เอกํ ขนฺธํ ปฎิจฺจ ตโย ขนฺธา, ตโย ขเนฺธ ปฎิจฺจ เอโก ขโนฺธ, เทฺว ขเนฺธ ปฎิจฺจ เทฺว ขนฺธาฯ สรณํ ธมฺมํ ปฎิจฺจ อรโณ ธโมฺม อุปฺปชฺชติ เหตุปจฺจยา, สรโณ ขเนฺธ ปฎิจฺจ จิตฺตสมุฎฺฐานํ รูปํฯ สรณํ ธมฺมํ ปฎิจฺจ สรโณ จ อรโณ จ ธมฺมา อุปฺปชฺชนฺติ เหตุปจฺจยาฯ สรณํ เอกํ ขนฺธํ ปฎิจฺจ ตโย ขนฺธา จิตฺตสมุฎฺฐานญฺจ รูปํ, ตโย ขเนฺธ ปฎิจฺจ เอโก ขโนฺธ จิตฺตสมุฎฺฐานญฺจ รูปํ, เทฺว ขเนฺธ ปฎิจฺจ เทฺว ขนฺธา จิตฺตสมุฎฺฐานญฺจ  รูป’’นฺติ เอวมาทินา จฯ เอเกกสฺมิํ ทุเก สตฺตหิ สตฺตหิ มหาวาเรหิ เอเกกสฺมิญฺจ มหาวาเร จตูหิ จตูหิ นเยหิ ภควตา วิตฺถารโต วิภชิตฺวา เทสิตํฯ</p>


<p>สรณํ ธมฺมํ ปฎิจฺจ สรโณ ธโมฺม อุปฺปชฺชติ เหตุปจฺจยา, สรณํ เอกํ ขนฺธํ ปฎิจฺจ ตโย ขนฺธา, ตโย ขเนฺธ ปฎิจฺจ เอโก ขโนฺธ, เทฺว</p>


<p>ขเนฺธ  ปฎิจฺจ เทฺว ขนฺธา …</p>


<h3>ทุกติกปฎฺฐาน ทุกทุกปฎฺฐาน</h3>
<p> เตนาวุโส…เป.… ติกปฎฺฐานาทีสุ ฉสุ อโนฺตคธปฎฺฐาเนสุ ปฐมํ ติกปฎฺฐานญฺจ ทุติยํ ทุกปฎฺฐานญฺจ วิภชิตฺวา ตทวเสสานิ ทุกติกปฎฺฐานาทีนิ จตฺตาโร ปฎฺฐานานิ กถํ วิภชิตฺวา เทสิตานิฯ</p>


<p> อภิธมฺมปิฎเก ภเนฺต…เป.… ติกปฎฺฐานาทีสุ ฉสุ อโนฺตคธปฎฺฐาเนสุ ปฐมํ ติกปฎฺฐานญฺจ ทุติยํ ทุกปฎฺฐานญฺจ วิภชิตฺวา ตทวเสสา  ทุกติกปฎฺฐานาทโย ‘‘เหตุํ กุสลํ ธมฺมํ ปฎิจฺจ เหตุ กุสโล ธโมฺม อุปฺปชฺชติ เหตุปจฺจยาฯ เหตุํ กุสลํ ธมฺมํ ปฎิจฺจ นเหตุ กุสโล ธโมฺม อุปฺปชฺชติ เหตุปจฺจยาฯ เหตุํ กุสลํ ธมฺมํ ปฎิจฺจ เหตุ กุสโล จ นเหตุ กุสโล จ ธมฺมา อุปฺปชฺชนฺติ เหตุปจฺจยา, นเหตุํ กุสลํ ธมฺมํ ปฎิจฺจ นเหตุ กุสโล ธโมฺม อุปฺปชฺชติ เหตุปจฺจยา, นเหตุํ กุสลํ ธมฺมํ ปฎิจฺจ เหตุ กุสโล ธโมฺม อุปฺปชฺชติ เหตุปจฺจยา, นเหตุํ กุสลํ ธมฺมํ ปฎิจฺจ เหตุ กุสโล จ นเหตุ กุสโล จ ธมฺมา อุปฺปชฺชนฺติ เหตุปจฺจยา’’ติ เอวมาทินา วิตฺถารโต วิภชิตฺวา เทสิตานิฯ</p>


<h3>ธมฺมปจฺจนียปฎฺฐาน</h3>
<p> เตนาวุโส  ภควตา…เป.… ปฐมํ ธมฺมานุโลมปฎฺฐานํ วิภชิตฺวา ตทนนฺตรํ ทุติยํ ธมฺมปจฺจนียปฎฺฐานํ กถํ วิภชิตฺวา เทสิตํฯ</p>


<p> อภิธมฺมปิฎเก ภเนฺต…เป.… ปฐมํ ธมฺมานุโลมปฎฺฐานํ วิภชิตฺวา ตทนนฺตรํ ทุติยํ ธมฺมปจฺจนียปฎฺฐานํ ‘‘นกุสลํ ธมฺมํ ปฎิจฺจ นกุสโล ธโมฺม อุปฺปชฺชติ เหตุปจฺจยาฯ อกุสลาพฺยากตํ เอกํ ขนฺธํ ปฎิจฺจ อกุสลาพฺยากตา ตโย ขนฺธา จิตฺตสมุฎฺฐานญฺจ รูปํฯ ตโย ขเนฺธ ปฎิจฺจ เอโก ขโนฺธ จิตฺตสมุฎฺฐานญฺจ รูปํฯ เทฺว ขเนฺธ ปฎิจฺจ เทฺว ขนฺธา จิตฺตสมุฎฺฐานญฺจ รูปํฯ นกุสลํ ธมฺมํ ปฎิจฺจ นอกุสโล ธโมฺม อุปฺปชฺชติ เหตุ ปจฺจยาฯ วิปากาพฺยากตํ กิริยาพฺยากตํ เอกํ ขนฺธํ ปฎิจฺจ ตโย ขนฺธา จิตฺตสมุฎฺฐานญฺจ รูปํฯ ตโย ขเนฺธ ปฎิจฺจ เอโก ขโนฺธ จิตฺตสมุฎฺฐานญฺจ รูปํฯ เทฺว ขเนฺธ ปฎิจฺจ เทฺว ขนฺธา จิตฺตสมุฎฺฐานญฺจ  รูปํฯ ปฎิสนฺธิกฺขเณ…เป.… นกุสลํ ธมฺมํ ปฎิจฺจ นอพฺยากโต ธโมฺม อุปฺปชฺชติ เหตุปจฺจยาฯ อกุสลํ เอกํ ขนฺธํ ปฎิจฺจ ตโย ขนฺธา, ตโย ขเนฺธ ปฎิจฺจ เอโก ขโนฺธ, เทฺว ขเนฺธ ปฎิจฺจ เทฺว ขนฺธา’’ติ เอวมาทินา ติกปฎฺฐานาทีหิ ฉหิ อโนฺตคธปฎฺฐาเนหิ เอเกกสฺมิญฺจ ติกปฎฺฐาเน ทุกปฎฺฐาเน ทุกติกปฎฺฐาเน ติกทุกปฎฺฐาเน ติกติกปฎฺฐาเน ทุกทุกปฎฺฐาเน สตฺตหิ สตฺตหิ มหาวาเรหิ เอเกกสฺมิญฺจ มหาวาเร จตูหิ จตูหิ นเยหิ ภควตา วิตฺถารโต วิภชิตฺวา เทสิตํฯ</p>


<h3>ธมฺมานุโลมปจฺจนียปฎฺฐาน</h3>
<p> เตนาวุโส  ภควตา…เป.… ตติยํ ธมฺมานุโลมปจฺจนียปฎฺฐานํ กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก…เป.… ตติยํ ธมฺมานุโลมปจฺจนียปฎฺฐานํ ‘‘กุสลํ ธมฺมํ ปฎิจฺจ นกุสโล ธโมฺม อุปฺปชฺชติ เหตุปจฺจยาฯ กุสเล ขเนฺธ ปฎิจฺจ จิตฺตสมุฎฺฐานรูปํฯ กุสลํ ธมฺมํ ปฎิจฺจ นอกุสโล ธโมฺม อุปฺปชฺชติ เหตุปจฺจยาฯ กุสลํ เอกํ ขนฺธํ ปฎิจฺจ ตโย ขนฺธา จิตฺตสมุฎฺฐานญฺจ รูปํฯ ตโย ขเนฺธ ปฎิจฺจ เอโก ขโนฺธ จิตฺตสมุฎฺฐานญฺจ รูปํฯ เทฺว ขเนฺธ ปฎิจฺจ เทฺว ขนฺธา จิตฺตสมุฎฺฐานญฺจ รูปํฯ กุสลํ ธมฺมํ ปฎิจฺจ นอพฺยากโต ธโมฺม อุปฺปชฺชติ เหตุปจฺจยาฯ กุสลํ เอกํ ขนฺธํ ปฎิจฺจ ตโย ขนฺธา, ตโย ขเนฺธ ปฎิจฺจ เอโก ขโนฺธ, เทฺว ขเนฺธ ปฎิจฺจ เทฺว ขนฺธาฯ กุสลํ ธมฺมํ ปฎิจฺจ นอกุสโล จ นอพฺยากโต จ ธมฺมา อุปฺปชฺชนฺติ เหตุปจฺจยาฯ กุสลํ เอกํ ขนฺธํ ปฎิจฺจ  ตโย ขนฺธา…เป.… เทฺว ขเนฺธ ปฎิจฺจ เทฺว ขนฺธาฯ กุสลํ ธมฺมํ ปฎิจฺจ นกุสโล จ นอกุสโล จ ธมฺมา อุปฺปชฺชนฺติ เหตุปจฺจยาฯ กุสเล ขเนฺธ ปฎิจฺจ จิตฺตสมุฎฺฐานรูป’’นฺติ เอวมาทินา ภเนฺต ติกปฎฺฐานาทีหิ ฉหิ อโนฺตคธปฎฺฐาเนหิ เอเกกสฺมิญฺจ ติกปฎฺฐาเน ทุกปฎฺฐาเน ติกทุกปฎฺฐาเน ทุกติกปฎฺฐาเน ติกติกปฎฺฐาเน ทุกทุกปฎฺฐาเน สตฺตหิ สตฺตหิ มหาวาเรหิ เอเกกสฺมิญฺจ มหาวาเร จตูหิ จตูหิ นเยหิ ภควตา วิตฺถารโต วิภชิตฺวา เทสิตํฯ</p>


<h3>ธมฺมปจฺจนียานุโลมปฎฺฐาน</h3>
<p> เตนาวุโส  ภควตา…เป.… ธมฺมานุโลมาทีสุ ปธานภูเตสุ จตูสุ ปฎฺฐาเนสุ จตุตฺถํ ปริโยสานภูตํ ธมฺมปจฺจนียานุโลมปฎฺฐานํ กถํ วิตฺถารโต วิภชิตฺวา เทสิตํฯ</p>


<p> อภิธมฺมปิฎเก ภเนฺต…เป.… ธมฺมานุโลมปฎฺฐานาทีสุ จตูสุ ปธานภูเตสุ มหาปฎฺฐาเนสุ จตุตฺถํ ปริโยสานภูตํ ธมฺมปจฺจนียานุโลมปฎฺฐานํ ‘‘นกุสลํ ธมฺมํ ปฎิจฺจ อกุสโล ธโมฺม อุปฺปชฺชติ เหตุปจฺจยา, อกุสลํ เอกํ ขนฺธํ ปฎิจฺจ ตโย ขนฺธา, ตโย ขเนฺธ ปฎิจฺจ เอโก ขโนฺธ, เทฺว ขเนฺธ ปฎิจฺจ เทฺว ขนฺธาฯ นกุสลํ ธมฺมํ ปฎิจฺจ นอกุสโล ธโมฺม อุปฺปชฺชติ เหตุปจฺจยาฯ อกุสเล ขเนฺธ ปฎิจฺจ จิตฺตสมุฎฺฐานรูปํ, วิปากาพฺยากตํ กฺริยาพฺยากตํ เอกํ ขนฺธํ ปฎิจฺจ ตโย ขนฺธา จิตฺตสมุฎฺฐานญฺจ รูปํ…เป.… เทฺว ขเนฺธ ปฎิจฺจ เทฺว ขนฺธา จิตฺตสมุฎฺฐานญฺจ รูปํฯ ขเนฺธ ปฎิจฺจ วตฺถุ, วตฺถุํ ปฎิจฺจ ขนฺธาฯ นกุสลํ ธมฺมํ ปฎิจฺจ นอพฺยากโต ธโมฺม อุปฺปชฺชติ เหตุปจฺจยา, อกุสลํ เอกํ ขนฺธํ ปฎิจฺจ ตโย ขนฺธา, ตโย ขเนฺธ ปฎิจฺจ เอโก ขโนฺธ, เทฺว ขเนฺธ ปฎิจฺจ เทฺว ขนฺธา’’ติ เอวมาทินา ติกปฎฺฐานาทีหิ จาติ อโนฺตคธปเภทปฎฺฐาเนหิ เอเกกสฺมิญฺจ ติกปฎฺฐาเน ทุกปฎฺฐาเน ทุกติกติกทุกติกติกทุกทุกปฎฺฐาเน ปฎิจฺจวาราทีหิ สตฺตหิ มหาวาเรหิ เอเกกสฺมิญฺจ มหาวาเร ปจฺจยานุโลมาทีหิ จตูหิ จตูหิ นเยหิ ภควตา วิตฺถารโต วิภชิตฺวา เทสิตํฯ</p>





