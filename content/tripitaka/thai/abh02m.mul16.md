<h1>๑๗. ขุทฺทกวตฺถุวิภโงฺค</h1>
<h2>๑. เอกกมาติกา</h2>
<p> (๑)ชาติมโท    (๒)โคตฺตมโท (๓)อาโรคฺยมโท (๔)โยพฺพนมโท (๕)ชีวิตมโท (๖)ลาภมโท (๗)สกฺการมโท (๘) ครุการมโท (๙) ปุเรกฺขารมโท (๑๐) ปริวารมโท (๑๑) โภคมโท (๑๒) วณฺณมโท  (๑๓) สุตมโท (๑๔) ปฎิภานมโท (๑๕) รตฺตญฺญุมโท (๑๖) ปิณฺฑปาติกมโท (๑๗) อนวญฺญาตมโท (๑๘) อิริยาปถมโท (๑๙) อิทฺธิมโท (๒๐) ยสมโท (๒๑) สีลมโท (๒๒) ฌานมโท (๒๓) สิปฺปมโท (๒๔) อาโรหมโท (๒๕) ปริณาหมโท (๒๖) สณฺฐานมโท (๒๗) ปาริปูริมโท (๒๘)มโท (๒๙) ปมาโท (๓๐) ถโมฺภ (๓๑) สารโมฺภ (๓๒) อตฺริจฺฉตา (๓๓)มหิจฺฉตา (๓๔) ปาปิจฺฉตา (๓๕) สิงฺคํ (๓๖) ตินฺติณํ (๓๗) จาปลฺยํ (๓๘)อสภาควุตฺติ (๓๙) อรติ (๔๐) ตนฺที (๔๑) วิชมฺภิตา (๔๒) ภตฺตสมฺมโท (๔๓) เจตโส จ ลีนตฺตํ  (๔๔) กุหนา (๔๕) ลปนา (๔๖) เนมิตฺติกตา (๔๗)นิเปฺปสิกตา (๔๘) ลาเภน  ลาภํ นิชิคีสนตา  (๔๙) เสโยฺยหมสฺมีติ มาโน (๕๐) สทิโสหมสฺมีติ มาโน (๕๑) หีโน หมสฺมีติ มาโน (๕๒) เสยฺยสฺส เสโยฺยหมสฺมีติ มาโน (๕๓) เสยฺยสฺส สทิโสหมสฺมีติ มาโน (๕๔) เสยฺยสฺส หีโนหมสฺมีติ มาโน (๕๕) สทิสสฺส เสโยฺยหมสฺมีติ มาโน (๕๖) สทิสสฺส สทิโสหมสฺมีติ มาโน (๕๗) สทิสสฺส หีโนหมสฺมีติ มาโน (๕๘) หีนสฺส เสโยฺยหมสฺมีติ มาโน (๕๙) หีนสฺส สทิโสหมสฺมีติ มาโน (๖๐) หีนสฺส หีโนหมสฺมีติ มาโน (๖๑) มาโน (๖๒) อติมาโน (๖๓) มานาติมาโน (๖๔) โอมาโน (๖๕)อธิมาโน (๖๖) อสฺมิมาโน (๖๗) มิจฺฉามาโน (๖๘) ญาติวิตโกฺก (๖๙)ชนปทวิตโกฺก  (๗๐) อมรวิตโกฺก (๗๑) ปรานุทฺทยตาปฎิสํยุโตฺต วิตโกฺก (๗๒) ลาภสกฺการสิโลกปฎิสํยุโตฺต วิตโกฺก (๗๓) อนวญฺญตฺติปฎิสํยุโตฺต วิตโกฺก</p>

</p>


<h3>๒. ทุกมาติกา</h3>
<p> (๑) โกโธ จ อุปนาโห จ (๒) มโกฺข จ ปฬาโส  จ (๓) อิสฺสา จ มจฺฉริยญฺจ (๔) มายา จ สาเฐยฺยญฺจ (๕) อวิชฺชา จ ภวตณฺหา จ  (๖) ภวทิฎฺฐิ จ วิภวทิฎฺฐิ จ (๗) สสฺสตทิฎฺฐิ จ อุเจฺฉททิฎฺฐิ จ (๘) อนฺตวาทิฎฺฐิ จ อนนฺตวาทิฎฺฐิ จ (๙) ปุพฺพนฺตานุทิฎฺฐิ จ อปรนฺตานุทิฎฺฐิ จ (๑๐) อหิริกญฺจ อโนตฺตปฺปญฺจ (๑๑) โทวจสฺสตา จ ปาปมิตฺตตา จ (๑๒) อนชฺชโว จ อมทฺทโว จ (๑๓) อกฺขนฺติ จ อโสรจฺจญฺจ (๑๔) อสาขลฺยญฺจ อปฺปฎิสนฺถาโร  จ (๑๕)อินฺทฺริเยสุ  อคุตฺตทฺวารตา จ โภชเน อมตฺตญฺญุตา จ (๑๖) มุฎฺฐสฺสจฺจญฺจ อสมฺปชญฺญญฺจ (๑๗) สีลวิปตฺติ จ ทิฎฺฐิวิปตฺติ จ (๑๘) อชฺฌตฺตสํโยชนญฺจ พหิทฺธาสํโยชนญฺจ</p>

</p>


<h3>๓. ติกมาติกา</h3>
<p> (๑) ตีณิ อกุสลมูลานิ (๒) ตโย อกุสลวิตกฺกา (๓) ติโสฺส อกุสลสญฺญา (๔) ติโสฺส อกุสลธาตุโย (๕) ตีณิ ทุจฺจริตานิ (๖) ตโย อาสวา (๗) ตีณิ สํโยชนานิ (๘) ติโสฺส ตณฺหา (๙) อปราปิ ติโสฺส ตณฺหา (๑๐) อปราปิ ติโสฺส ตณฺหา (๑๑) ติโสฺส เอสนา (๑๒) ติโสฺส วิธา (๑๓) ตีณิ ภยานิ (๑๔)ตีณิ ตมานิ (๑๕) ตีณิ ติตฺถายตนานิ (๑๖) ตโย กิญฺจนา (๑๗) ตีณิ องฺคณานิ  (๑๘) ตีณิ มลานิ (๑๙) ตีณิ วิสมานิ (๒๐) อปรานิปิ ตีณิ วิสมานิ (๒๑) ตโย อคฺคี (๒๒) ตโย กสาวา (๒๓) อปเรปิ ตโย กสาวา (๒๔)อสฺสาททิฎฺฐิ, อตฺตานุทิฎฺฐิ, มิจฺฉาทิฎฺฐิ (๒๕) อรติ, วิเหสา, อธมฺมจริยา (๒๖)โทวจสฺสตา, ปาปมิตฺตตา, นานตฺตสญฺญา (๒๗) อุทฺธจฺจํ, โกสชฺชํ, ปมาโท (๒๘) อสนฺตุฎฺฐิตา, อสมฺปชญฺญตา, มหิจฺฉตา (๒๙) อหิริกํ, อโนตฺตปฺปํ, ปมาโท (๓๐)อนาทริยํ, โทวจสฺสตา, ปาปมิตฺตตา (๓๑) อสฺสทฺธิยํ, อวทญฺญุตา, โกสชฺชํ (๓๒) อุทฺธจฺจํ, อสํวโร, ทุสฺสีลฺยํ (๓๓) อริยานํ อทสฺสนกมฺยตา, สทฺธมฺมํ อโสตุกมฺยตา, อุปารมฺภจิตฺตตา (๓๔) มุฎฺฐสฺสจฺจํ, อสมฺปชญฺญํ, เจตโส วิเกฺขโป (๓๕)อโยนิโส  มนสิกาโร, กุมฺมคฺคเสวนา, เจตโส จ ลีนตฺตํ</p>

</p>


<h3>๔. จตุกฺกมาติกา</h3>
<p> (๑) จตฺตาโร อาสวา (๒) จตฺตาโร คนฺถา (๓) จตฺตาโร โอฆา (๔) จตฺตาโร โยคา (๕) จตฺตาริ อุปาทานานิ (๖) จตฺตาโร ตณฺหุปฺปาทา (๗) จตฺตาริ อคติคมนานิ  (๘) จตฺตาโร วิปริยาสา  (๙) จตฺตาโร อนริยโวหารา (๑๐) อปเรปิ  จตฺตาโร อนริยโวหารา (๑๑) จตฺตาริ ทุจฺจริตานิ (๑๒) อปรานิปิ จตฺตาริ ทุจฺจริตานิ (๑๓)จตฺตาริ ภยานิ (๑๔) อปรานิปิ จตฺตาริ ภยานิ (๑๕) จตโสฺส ทิฎฺฐิโย</p>

</p>


<h3>๕. ปญฺจกมาติกา</h3>
<p> (๑) ปโญฺจรมฺภาคิยานิ สํโยชนานิ (๒) ปญฺจุทฺธมฺภาคิยานิ สํโยชนานิ (๓) ปญฺจ  มจฺฉริยานิ (๔) ปญฺจ สงฺคา (๕) ปญฺจ สลฺลา (๖) ปญฺจ เจโตขิลา (๗)ปญฺจ เจตโสวินิพนฺธา  (๘) ปญฺจ นีวรณานิ (๙) ปญฺจ กมฺมานิ อานนฺตริกานิ (๑๐) ปญฺจ ทิฎฺฐิโย (๑๑) ปญฺจ เวรา (๑๒) ปญฺจ พฺยสนา (๑๓) ปญฺจ อกฺขนฺติยา อาทีนวา (๑๔) ปญฺจ ภยานิ (๑๕) ปญฺจ ทิฎฺฐธมฺมนิพฺพานวาทา</p>

</p>


<h3>๖. ฉกฺกมาติกา</h3>
<p> (๑) ฉ  วิวาทมูลานิ (๒) ฉ ฉนฺทราคา (๓) ฉ วิโรธวตฺถูนิ (๔) ฉ ตณฺหากายา (๕) ฉ อคารวา (๖) ฉ ปริหานิยา ธมฺมา (๗) อปเรปิ ฉ ปริหานิยา ธมฺมา (๘) ฉ โสมนสฺสุปวิจารา (๙) ฉ โทมนสฺสุปวิจารา (๑๐) ฉ อุเปกฺขุปวิจารา (๑๑) ฉ เคหสิตานิ โสมนสฺสานิ (๑๒) ฉ เคหสิตานิ โทมนสฺสานิ (๑๓) ฉ เคหสิตา อุเปกฺขา (๑๔) ฉ ทิฎฺฐิโย</p>

</p>


<h3>๗. สตฺตกมาติกา</h3>
<p> (๑) สตฺต อนุสยา (๒) สตฺต สํโยชนานิ (๓) สตฺต ปริยุฎฺฐานานิ (๔)สตฺต อสทฺธมฺมา (๕) สตฺต ทุจฺจริตานิ (๖) สตฺต มานา (๗) สตฺต ทิฎฺฐิโย</p>

</p>


<h3>๘. อฎฺฐกมาติกา</h3>
<p> (๑) อฎฺฐ   กิเลสวตฺถูนิ (๒) อฎฺฐ กุสีตวตฺถูนิ (๓) อฎฺฐสุ โลกธเมฺมสุ จิตฺตสฺส ปฎิฆาโต (๔) อฎฺฐ อนริยโวหารา (๕) อฎฺฐ มิจฺฉตฺตา (๖) อฎฺฐ ปุริสโทสา (๗) อฎฺฐ อสญฺญิวาทา (๘) อฎฺฐ เนวสญฺญินาสญฺญิวาทา </p>

</p>


<h3>๙. นวกมาติกา</h3>
<p> (๑) นว อาฆาตวตฺถูนิ (๒) นว ปุริสมลานิ (๓) นววิธา มานา (๔)นว ตณฺหามูลกา ธมฺมา (๕) นว อิญฺชิตานิ (๖) นว มญฺญิตานิ (๗) นว ผนฺทิตานิ (๘) นว ปปญฺจิตานิ (๙) นว สงฺขตานิ</p>

</p>


<h3>๑๐. ทสกมาติกา</h3>
<p> (๑) ทส กิเลสวตฺถูนิ (๒) ทส อาฆาตวตฺถูนิ (๓) ทส อกุสลกมฺมปถา (๔) ทส สํโยชนานิ (๕) ทส มิจฺฉตฺตา (๖) ทสวตฺถุกา มิจฺฉาทิฎฺฐิ (๗) ทสวตฺถุกา อนฺตคฺคาหิกา ทิฎฺฐิ</p>

</p>


<p> อฎฺฐารส ตณฺหาวิจริตานิ อชฺฌตฺติกสฺส อุปาทาย, อฎฺฐารส ตณฺหาวิจริตานิ พาหิรสฺส  อุปาทาย, ตเทกชฺฌํ อภิสญฺญูหิตฺวา อภิสงฺขิปิตฺวา ฉตฺติํส ตณฺหาวิจริตานิ โหนฺติฯ อิติ อตีตานิ ฉตฺติํส ตณฺหาวิจริตานิ, อนาคตานิ ฉตฺติํส ตณฺหาวิจริตานิ, ปจฺจุปฺปนฺนานิ ฉตฺติํส ตณฺหาวิจริตานิ, ตเทกชฺฌํ อภิสญฺญูหิตฺวา อภิสงฺขิปิตฺวา อฎฺฐ ตณฺหาวิจริตสตํ โหติฯ ยานิ จ ทฺวาสฎฺฐิ ทิฎฺฐิคตานิ พฺรหฺมชาเล เวยฺยากรเณ วุตฺตานิ ภควตาฯ</p>

</p>


<h2>๑. เอกกนิเทฺทโส</h2>
<h3>(๑) ชาติมโท</h3>
<p> ตตฺถ   กตโม ชาติมโท? ชาติํ ปฎิจฺจ มโท มชฺชนา มชฺชิตตฺตํ มาโน มญฺญนา มญฺญิตตฺตํ อุนฺนติ อุนฺนาโม  ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘ชาติมโท’’ฯ</p>


<h3>(๒-๒๗) โคตฺตมทาที</h3>
<p> ตตฺถ กตโม โคตฺตมโท? โคตฺตํ ปฎิจฺจ…เป.… อาโรคฺยํ ปฎิจฺจ…เป.… โยพฺพนํ ปฎิจฺจ…เป.… ชีวิตํ ปฎิจฺจ…เป.… ลาภํ  ปฎิจฺจ…เป.… สกฺการํ ปฎิจฺจ…เป.… ครุการํ ปฎิจฺจ…เป.… ปุเรกฺขารํ ปฎิจฺจ…เป.… ปริวารํ ปฎิจฺจ…เป.… โภคํ ปฎิจฺจ…เป.… วณฺณํ ปฎิจฺจ…เป.… สุตํ ปฎิจฺจ…เป.… ปฎิภานํ ปฎิจฺจ…เป.… รตฺตญฺญุตํ ปฎิจฺจ…เป.… ปิณฺฑปาติกตฺตํ ปฎิจฺจ…เป.… อนวญฺญาตํ ปฎิจฺจ…เป.… อิริยาปถํ ปฎิจฺจ…เป.… อิทฺธิํ ปฎิจฺจ…เป.… ยสํ ปฎิจฺจ…เป.… สีลํ ปฎิจฺจ…เป.… ฌานํ ปฎิจฺจ…เป.… สิปฺปํ ปฎิจฺจ…เป.… อาโรหํ ปฎิจฺจ…เป.… ปริณาหํ ปฎิจฺจ…เป.… สณฺฐานํ ปฎิจฺจ…เป.… ปาริปูริํ ปฎิจฺจ  มโท มชฺชนา มชฺชิตตฺตํ มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘ปาริปูริมโท’’ฯ</p>


<h3>(๒๘) มโท</h3>
<p> ตตฺถ กตโม มโท? โย มโท มชฺชนา มชฺชิตตฺตํ มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘มโท’’ฯ</p>


<h3>(๒๙) ปมาโท</h3>
<p> ตตฺถ กตโม ปมาโท? กายทุจฺจริเต วา วจีทุจฺจริเต วา มโนทุจฺจริเต วา ปญฺจสุ วา กามคุเณสุ จิตฺตสฺส โวสฺสโคฺค โวสฺสคฺคานุปฺปทานํ กุสลานํ วา ธมฺมานํ ภาวนาย อสกฺกจฺจกิริยตา อสาตจฺจกิริยตา อนฎฺฐิตกิริยตา โอลีนวุตฺติตา นิกฺขิตฺตฉนฺทตา นิกฺขิตฺตธุรตา อนาเสวนา อภาวนา อพหุลีกมฺมํ อนธิฎฺฐานํ อนนุโยโค ปมาโท, โย เอวรูโป ปมาโท ปมชฺชนา ปมชฺชิตตฺตํ – อยํ วุจฺจติ  ‘‘ปมาโท’’ฯ</p>


<h3>(๓๐) ถโมฺภ</h3>
<p> ตตฺถ กตโม ถโมฺภ? โย ถโมฺภ ถมฺภนา ถมฺภิตตฺตํ กกฺขฬิยํ ผารุสิยํ อุชุจิตฺตตา อมุทุตา – อยํ วุจฺจติ ‘‘ถโมฺภ’’ฯ</p>


<h3>(๓๑) สารโมฺภ</h3>
<p> ตตฺถ  กตโม สารโมฺภ? โย สารโมฺภ ปฎิสารโมฺภ สารมฺภนา ปฎิสารมฺภนา ปฎิสารมฺภิตตฺตํ – อยํ วุจฺจติ ‘‘สารโมฺภ’’ฯ</p>


<h3>(๓๒) อตฺริจฺฉตา</h3>
<p> ตตฺถ กตมา อตฺริจฺฉตา? อิตรีตรจีวรปิณฺฑปาตเสนาสนคิลานปฺปจฺจยเภสชฺชปริกฺขาเรหิ  ปญฺจหิ วา กามคุเณหิ อสนฺตุฎฺฐสฺส ภิโยฺยกมฺยตา , ยา เอวรูปา อิจฺฉา อิจฺฉาคตา อตฺริจฺฉตา ราโค สาราโค จิตฺตสฺส สาราโค – อยํ วุจฺจติ ‘‘อตฺริจฺฉตา’’ฯ</p>


<h3>(๓๓) มหิจฺฉตา</h3>
<p> ตตฺถ กตมา มหิจฺฉตา? อิตรีตรจีวรปิณฺฑปาตเสนาสนคิลานปฺปจฺจยเภสชฺชปริกฺขาเรหิ ปญฺจหิ วา กามคุเณหิ อสนฺตุฎฺฐสฺส ภิโยฺยกมฺยตา, ยา เอวรูปา อิจฺฉา อิจฺฉาคตา มหิจฺฉตา ราโค สาราโค จิตฺตสฺส สาราโค – อยํ วุจฺจติ ‘‘มหิจฺฉตา’’ฯ</p>


<h3>(๓๔) ปาปิจฺฉตา</h3>
<p> ตตฺถ กตมา ปาปิจฺฉตา? อิเธกโจฺจ อสฺสโทฺธ สมาโน ‘‘สโทฺธติ มํ ชโน ชานาตู’’ติ อิจฺฉติ, ทุสฺสีโล สมาโน ‘‘สีลวาติ มํ ชโน ชานาตู’’ติ อิจฺฉติ, อปฺปสฺสุโต สมาโน ‘‘พหุสฺสุโตติ มํ ชโน ชานาตู’’ติ อิจฺฉติ, สงฺคณิการาโม สมาโน ‘‘ปวิวิโตฺตติ มํ ชโน ชานาตู’’ติ อิจฺฉติ, กุสีโต สมาโน ‘‘อารทฺธวีริโยติ มํ ชโน ชานาตู’’ติ อิจฺฉติ, มุฎฺฐสฺสตี สมาโน ‘‘อุปฎฺฐิตสฺสตีติ มํ ชโน ชานาตู’’ติ อิจฺฉติ, อสมาหิโต สมาโน ‘‘สมาหิโตติ มํ ชโน ชานาตู’’ติ อิจฺฉติ, ทุปฺปโญฺญ  สมาโน ‘‘ปญฺญวาติ มํ ชโน ชานาตู’’ติ อิจฺฉติ, อขีณาสโว สมาโน ‘‘ขีณาสโวติ มํ ชโน ชานาตู’’ติ อิจฺฉติ – ยา เอวรูปา อิจฺฉา อิจฺฉาคตา ปาปิจฺฉตา ราโค สาราโค จิตฺตสฺส สาราโค – อยํ วุจฺจติ ‘‘ปาปิจฺฉตา’’ฯ</p>


<h3>(๓๕) สิงฺคํ</h3>
<p> ตตฺถ กตมํ สิงฺคํ? ยํ สิงฺคํ สิงฺคารตา จาตุรตา จาตุริยํ ปริกฺขตฺตตา ปาริกฺขตฺติยํ – อิทํ วุจฺจติ ‘‘สิงฺคํ’’ฯ</p>


<h3>(๓๖) ตินฺติณํ</h3>
<p> ตตฺถ  กตมํ ตินฺติณํ? ยํ ตินฺติณํ ตินฺติณายนา ตินฺติณายิตตฺตํ โลลุปฺปํ โลลุปฺปายนา โลลุปฺปายิตตฺตํ ปุจฺฉญฺชิกตา สาธุกมฺยตา – อิทํ วุจฺจติ ‘‘ตินฺติณํ’’ฯ</p>


<h3>(๓๗) จาปลฺยํ</h3>
<p> ตตฺถ  กตมํ จาปลฺยํ? จีวรมณฺฑนา ปตฺตมณฺฑนา เสนาสนมณฺฑนา อิมสฺส วา ปูติกายสฺส พาหิรานํ วา ปริกฺขารานํ มณฺฑนา วิภูสนา เกฬนา ปริเกฬนา คิทฺธิกตา คิทฺธิกตฺตํ จปลตา จาปลฺยํ – อิทํ วุจฺจติ ‘‘จาปลฺยํ’’ฯ</p>


<h3>(๓๘) อสภาควุตฺติ</h3>
<p> ตตฺถ กตมํ อสภาควุตฺติ? มาตริ วา ปิตริ วา เชเฎฺฐ วา ภาตริ วา อาจริเยสุ วา อุปชฺฌาเย วา พุเทฺธ วา สาวเกสุ วา อญฺญตรญฺญตเรสุ ครุฎฺฐานิเยสุ วิปฺปฎิกูลคฺคาหิตา วิปจฺจนีกสาตตา อนาทริยํ  อนาทริยตา อคารวตา อปฺปติสฺสวตา – อยํ วุจฺจติ ‘‘อสภาควุตฺติ’’ฯ</p>


<h3>(๓๙) อรติ</h3>
<p> ตตฺถ กตมา อรติ? ปเนฺตสุ วา เสนาสเนสุ อญฺญตรญฺญตเรสุ วา อธิกุสเลสุ ธเมฺมสุ อรติ อรติตา อนภิรติ อนภิรมณา อุกฺกณฺฐิตา  ปริตสฺสิตา – อยํ วุจฺจติ ‘‘อรติ’’ฯ</p>


<h3>(๔๐) ตนฺที</h3>
<p> ตตฺถ กตมา ตนฺที? ยา ตนฺที ตนฺทิยนา ตนฺทิมนกตา อาลสฺยํ อาลสฺยายนา อาลสฺยายิตตฺตํ – อยํ วุจฺจติ ‘‘ตนฺที’’ฯ</p>


<h3>(๔๑) วิชมฺภิตา</h3>
<p> ตตฺถ  กตมา วิชมฺภิตา? ยา กายสฺส ชมฺภนา วิชมฺภนา อานมนา วินมนา สนฺนมนา ปณมนา พฺยาธิยกํ – อยํ วุจฺจติ ‘‘วิชมฺภิตา’’ฯ</p>


<h3>(๔๒) ภตฺตสมฺมโท</h3>
<p> ตตฺถ กตโม ภตฺตสมฺมโท? ยา ภุตฺตาวิสฺส ภตฺตมุจฺฉา ภตฺตกิลมโถ ภตฺตปริฬาโห กายทุฎฺฐุลฺลํ – อยํ วุจฺจติ ‘‘ภตฺตสมฺมโท’’ฯ</p>


<h3>(๔๓) เจตโส จ ลีนตฺตํ</h3>
<p> ตตฺถ กตมํ เจตโส จ ลีนตฺตํ? ยา จิตฺตสฺส อกลฺยตา อกมฺมญฺญตา โอลียนา สลฺลียนา ลีนํ ลียนา ลียิตตฺตํ ถินํ ถียนา ถียิตตฺตํ จิตฺตสฺส – อิทํ วุจฺจติ ‘‘เจตโส จ ลีนตฺตํ’’ฯ</p>


<h3>(๔๔) กุหนา</h3>
<p> ตตฺถ กตมา กุหนา? ลาภสกฺการสิโลกสนฺนิสฺสิตสฺส ปาปิจฺฉสฺส อิจฺฉาปกตสฺส ปจฺจยปฎิเสวนสงฺขาเตน  วา สามนฺตชปฺปิเตน วา อิริยาปถสฺส วา อฐปนา  ฐปนา สณฺฐปนา ภากุฎิตา ภากุฎิยํ กุหนา กุหายนา กุหิตตฺตํ – อยํ วุจฺจติ ‘‘กุหนา’’ฯ</p>


<h3>(๔๕) ลปนา</h3>
<p> ตตฺถ  กตมา ลปนา? ลาภสกฺการสิโลกสนฺนิสฺสิตสฺส ปาปิจฺฉสฺส อิจฺฉาปกตสฺส ยา ปเรสํ อาลปนา ลปนา สลฺลปนา อุลฺลปนา สมุลฺลปนา อุนฺนหนา สมุนฺนหนา อุกฺกาจนา สมุกฺกาจนา อนุปฺปิยภาณิตา จาฎุกมฺยตา มุคฺคสูปฺยตา ปาริภฎยตา – อยํ วุจฺจติ ‘‘ลปนา’’ฯ</p>


<h3>(๔๖) เนมิตฺติกตา</h3>
<p> ตตฺถ   กตมา เนมิตฺติกตา? ลาภสกฺการสิโลกสนฺนิสฺสิตสฺส ปาปิจฺฉสฺส อิจฺฉาปกตสฺส  ยํ ปเรสํ นิมิตฺตํ นิมิตฺตกมฺมํ โอภาโส โอภาสกมฺมํ สามนฺตชปฺปา ปริกถา – อยํ วุจฺจติ ‘‘เนมิตฺติกตา’’ฯ</p>


<h3>(๔๗) นิเปฺปสิกตา</h3>
<p> ตตฺถ กตมา นิเปฺปสิกตา? ลาภสกฺการสิโลกสนฺนิสฺสิตสฺส ปาปิจฺฉสฺส อิจฺฉาปกตสฺส ยา ปเรสํ อโกฺกสนา วมฺภนา ครหณา อุเกฺขปนา สมุเกฺขปนา ขิปนา สงฺขิปนา ปาปนา สมฺปาปนา อวณฺณหาริกา ปรปิฎฺฐิมํสิกตา – อยํ วุจฺจติ ‘‘นิเปฺปสิกตา’’ฯ</p>


<h3>(๔๘) ลาเภน ลาภํ นิชิคีสนตา</h3>
<p> ตตฺถ กตมา ลาเภน ลาภํ นิชิคีสนตา? ลาภสกฺการสิโลกสนฺนิสฺสิโต ปาปิโจฺฉ อิจฺฉาปกโต อิโต ลทฺธํ อามิสํ อมุตฺร หรติ อมุตฺร วา ลทฺธํ อามิสํ อิธ อาหรติ, ยา เอวรูปา อามิสสฺส เอฎฺฐิ คเวฎฺฐิ ปริเยฎฺฐิ เอสนา คเวสนา ปริเยสนา – อยํ วุจฺจติ ‘‘ลาเภน ลาภํ นิชิคีสนตา’’ฯ</p>


<h3>(๔๙) เสโยฺยหมสฺมีติ มาโน</h3>
<p> ตตฺถ กตโม เสโยฺยหมสฺมีติ มาโน? อิเธกโจฺจ ชาติยา วา โคเตฺตน วา โกลปุตฺติเยน วา วณฺณโปกฺขรตาย วา ธเนน วา อเชฺฌเนน วา กมฺมายตเนน วา สิปฺปายตเนน วา วิชฺชาฎฺฐาเนน  วา สุเตน วา ปฎิภาเนน วา อญฺญตรญฺญตเรน วตฺถุนา มานํ ชเปฺปติ, โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘เสโยฺยหมสฺมีติ มาโน’’ฯ</p>


<h3>(๕๐) สทิโสหมสฺมีติ มาโน</h3>
<p> ตตฺถ   กตโม สทิโสหมสฺมีติ มาโน? อิเธกโจฺจ ชาติยา วา โคเตฺตน วา โกลปุตฺติเยน วา วณฺณโปกฺขรตาย วา ธเนน วา อเชฺฌเนน วา กมฺมายตเนน วา สิปฺปายตเนน วา วิชฺชาฎฺฐาเนน วา  สุเตน วา ปฎิภาเนน วา อญฺญตรญฺญตเรน วตฺถุนา มานํ ชเปฺปติ, โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘สทิโสหมสฺมีติ มาโน’’ฯ</p>


<h3>(๕๑) หีโนหมสฺมีติ มาโน</h3>
<p> ตตฺถ กตโม หีโนหมสฺมีติ มาโน? อิเธกโจฺจ ชาติยา วา โคเตฺตน วา โกลปุตฺติเยน วา วณฺณโปกฺขรตาย วา ธเนน วา อเชฺฌเนน วา กมฺมายตเนน วา สิปฺปายตเนน วา วิชฺชาฎฺฐาเนน วา สุเตน วา ปฎิภาเนน วา อญฺญตรญฺญตเรน วตฺถุนา โอมานํ ชเปฺปติ, โย เอวรูโป โอมาโน โอมญฺญนา โอมญฺญิตตฺตํ หีฬนา โอหีฬนา โอหีฬิตตฺตํ อตฺตุญฺญา อตฺตวญฺญา อตฺตปริภโว – อยํ วุจฺจติ ‘‘หีโนหมสฺมีติ มาโน’’ฯ</p>


<h3>(๕๒) เสยฺยสฺส เสโยฺยหมสฺมีติ มาโน</h3>
<p> ตตฺถ  กตโม เสยฺยสฺส เสโยฺยหมสฺมีติ มาโน? อิเธกโจฺจ เสโยฺย โหติ ชาติยา วา โคเตฺตน วา โกลปุตฺติเยน วา วณฺณโปกฺขรตาย วา ธเนน วา อเชฺฌเนน วา กมฺมายตเนน วา สิปฺปายตเนน วา วิชฺชาฎฺฐาเนน วา สุเตน วา ปฎิภาเนน วา อญฺญตรญฺญตเรน วตฺถุนา ปเรหิ เสยฺยํ อตฺตานํ ทหติ; โส ตํ นิสฺสาย มานํ ชเปฺปติฯ โย เอวรูโป มาโน มญฺญนา มญฺญิตตฺตํ อุนฺนติ  อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘เสยฺยสฺส เสโยฺยหมสฺมีติ มาโน’’ฯ</p>


<h3>(๕๓) เสยฺยสฺส สทิโสหมสฺมีติ มาโน</h3>
<p> ตตฺถ กตโม เสยฺยสฺส สทิโสหมสฺมีติ มาโน? อิเธกโจฺจ เสโยฺย โหติ ชาติยา  วา โคเตฺตน วา โกลปุตฺติเยน วา วณฺณโปกฺขรตาย วา ธเนน วา อเชฺฌเนน วา กมฺมายตเนน วา สิปฺปายตเนน วา วิชฺชาฎฺฐาเนน วา สุเตน วา ปฎิภาเนน วา อญฺญตรญฺญตเรน วตฺถุนา ปเรหิ สทิสํ อตฺตานํ ทหติ; โส ตํ นิสฺสาย มานํ ชเปฺปติฯ โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘เสยฺยสฺส สทิโสหมสฺมีติ มาโน’’ฯ</p>


<h3>(๕๔) เสยฺยสฺส หีโนหมสฺมีติ มาโน</h3>
<p> ตตฺถ กตโม เสยฺยสฺส หีโนหมสฺมีติ มาโน? อิเธกโจฺจ เสโยฺย โหติ ชาติยา วา โคเตฺตน วา โกลปุตฺติเยน วา  วณฺณโปกฺขรตาย วา ธเนน วา อเชฺฌเนน วา กมฺมายตเนน วา สิปฺปายตเนน วา วิชฺชาฎฺฐาเนน วา สุเตน วา ปฎิภาเนน วา อญฺญตรญฺญตเรน วตฺถุนา ปเรหิ หีนํ อตฺตานํ ทหติ; โส ตํ นิสฺสาย โอมานํ ชเปฺปติฯ โย เอวรูโป โอมาโน โอมญฺญนา โอมญฺญิตตฺตํ หีฬนา โอหีฬนา โอหีฬิตตฺตํ อตฺตุญฺญา อตฺตวญฺญา อตฺตปริภโว – อยํ วุจฺจติ ‘‘เสยฺยสฺส หีโนหมสฺมีติ มาโน’’ฯ</p>


<h3>(๕๕) สทิสสฺส เสโยฺยหมสฺมีติ มาโน</h3>
<p> ตตฺถ กตโม สทิสสฺส เสโยฺยหมสฺมีติ มาโน? อิเธกโจฺจ สทิโส โหติ ชาติยา วา โคเตฺตน วา โกลปุตฺติเยน วา…เป.… อญฺญตรญฺญตเรน  วตฺถุนา ปเรหิ เสยฺยํ อตฺตานํ ทหติ; โส ตํ นิสฺสาย มานํ ชเปฺปติฯ โย เอวรูโป มาโน มญฺญนา มญฺญิตตฺตํ…เป.… เกตุกมฺยตา จิตฺตสฺส – อยํ วุจฺจติ ‘‘สทิสสฺส เสโยฺยหมสฺมีติ มาโน’’ฯ</p>


<h3>(๕๖) สทิสสฺส สทิโสหมสฺมีติ มาโน</h3>
<p> ตตฺถ กตโม สทิสสฺส สทิโสหมสฺมีติ มาโน? อิเธกโจฺจ สทิโส โหติ ชาติยา วา โคเตฺตน วา โกลปุตฺติเยน วา…เป.… อญฺญตรญฺญตเรน วตฺถุนา ปเรหิ สทิสํ อตฺตานํ ทหติ; โส ตํ นิสฺสาย มานํ ชเปฺปติฯ โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘สทิสสฺส สทิโสหมสฺมีติ มาโน’’ฯ</p>


<h3>(๕๗) สทิสสฺส หีโนหมสฺมีติ มาโน</h3>
<p> ตตฺถ  กตโม สทิสสฺส หีโนหมสฺมีติ มาโน? อิเธกโจฺจ สทิโส โหติ ชาติยา วา โคเตฺตน วา โกลปุตฺติเยน วา…เป.… อญฺญตรญฺญตเรน วตฺถุนา ปเรหิ หีนํ อตฺตานํ ทหติ; โส ตํ นิสฺสาย โอมานํ ชเปฺปติฯ โย เอวรูโป โอมาโน โอมญฺญนา โอมญฺญิตตฺตํ หีฬนา โอหีฬนา โอหีฬิตตฺตํ อตฺตุญฺญา อตฺตวญฺญา อตฺตปริภโว – อยํ วุจฺจติ ‘‘สทิสสฺส หีโนหมสฺมีติ มาโน’’ฯ</p>


<h3>(๕๘) หีนสฺส เสโยฺยหมสฺมีติ มาโน</h3>
<p> ตตฺถ กตโม หีนสฺส เสโยฺยหมสฺมีติ มาโน? อิเธกโจฺจ หีโน โหติ ชาติยา วา โคเตฺตน วา โกลปุตฺติเยน วา…เป.… อญฺญตรญฺญตเรน วตฺถุนา ปเรหิ เสยฺยํ อตฺตานํ ทหติ; โส ตํ นิสฺสาย มานํ ชเปฺปติฯ โย เอวรูโป มาโน มญฺญนา มญฺญิตตฺตํ อุนฺนติ  อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘หีนสฺส เสโยฺยหมสฺมีติ มาโน’’ฯ</p>


<h3>(๕๙) หีนสฺส สทิโสหมสฺมีติ มาโน</h3>
<p> ตตฺถ  กตโม หีนสฺส สทิโสหมสฺมีติ มาโน? อิเธกโจฺจ หีโน โหติ ชาติยา วา โคเตฺตน วา โกลปุตฺติเยน วา…เป.… อญฺญตรญฺญตเรน วตฺถุนา ปเรหิ สทิสํ อตฺตานํ ทหติ; โส ตํ นิสฺสาย มานํ ชเปฺปติฯ โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม ธโช  สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘หีนสฺส สทิโสหมสฺมีติ มาโน’’ฯ</p>


<h3>(๖๐) หีนสฺส หีโนหมสฺมีติ มาโน</h3>
<p> ตตฺถ กตโม หีนสฺส หีโนหมสฺมีติ มาโน? อิเธกโจฺจ หีโน โหติ ชาติยา วา โคเตฺตน วา โกลปุตฺติเยน วา…เป.… อญฺญตรญฺญตเรน วตฺถุนา ปเรหิ สทิสํ อตฺตานํ ทหติ; โส ตํ นิสฺสาย โอมานํ ชเปฺปติฯ โย เอวรูโป โอมาโน โอมญฺญนา โอมญฺญิตตฺตํ หีฬนา  โอหีฬนา โอหีฬิตตฺตํ อตฺตุญฺญา อตฺตวญฺญา อตฺตปริภโว – อยํ วุจฺจติ ‘‘หีนสฺส หีโนหมสฺมีติ มาโน’’ฯ</p>


<h3>(๖๑) มาโน</h3>
<p> ตตฺถ กตโม มาโน? โย มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘มาโน’’ฯ</p>


<h3>(๖๒) อติมาโน</h3>
<p> ตตฺถ กตโม อติมาโน? อิเธกโจฺจ ชาติยา วา โคเตฺตน วา โกลปุตฺติเยน วา…เป.… อญฺญตรญฺญตเรน วตฺถุนา ปเรหิ อตฺตานํ อติมญฺญติฯ โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม  ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘อติมาโน’’ฯ</p>


<h3>(๖๓) มานาติมาโน</h3>
<p> ตตฺถ กตโม มานาติมาโน? อิเธกโจฺจ ชาติยา วา โคเตฺตน วา โกลปุตฺติเยน วา…เป.… อญฺญตรญฺญตเรน วตฺถุนา ปุพฺพกาลํ ปเรหิ สทิสํ อตฺตานํ ทหติ, อปรกาลํ อตฺตานํ เสยฺยํ ทหติฯ โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘มานาติมาโน’’ฯ</p>


<h3>(๖๔) โอมาโน</h3>
<p> ตตฺถ กตโม โอมาโน? อิเธกโจฺจ ชาติยา วา โคเตฺตน วา โกลปุตฺติเยน วา วณฺณโปกฺขรตาย วา ธเนน วา อเชฺฌเนน วา กมฺมายตเนน  วา สิปฺปายตเนน วา วิชฺชาฎฺฐาเนน วา สุเตน วา ปฎิภาเนน วา อญฺญตรญฺญตเรน วตฺถุนา โอมานํ ชเปฺปติฯ โย เอวรูโป โอมาโน โอมญฺญนา โอมญฺญิตตฺตํ หีฬนา โอหีฬนา โอหีฬิตตฺตํ อตฺตุญฺญา อตฺตวญฺญา อตฺตปริภโว – อยํ วุจฺจติ ‘‘โอมาโน’’ฯ</p>


<h3>(๖๕) อธิมาโน</h3>
<p> ตตฺถ  กตโม อธิมาโน? อปฺปเตฺต ปตฺตสญฺญิตา, อกเต กตสญฺญิตา, อนธิคเต อธิคตสญฺญิตา, อสจฺฉิกเต สจฺฉิกตสญฺญิตา, โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘อธิมาโน’’ฯ</p>


<h3>(๖๖) อสฺมิมาโน</h3>
<p> ตตฺถ  กตโม อสฺมิมาโน? รูปํ อสฺมีติ มาโน, อสฺมีติ ฉโนฺท , อสฺมีติ อนุสโย, เวทนา…เป.… สญฺญา…เป.… สงฺขารา…เป.… วิญฺญาณํ อสฺมีติ มาโน, อสฺมีติ ฉโนฺท, อสฺมีติ อนุสโย, โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘อสฺมิมาโน’’ฯ</p>


<h3>(๖๗) มิจฺฉามาโน</h3>
<p> ตตฺถ กตโม มิจฺฉามาโน? อิเธกโจฺจ ปาปเกน วา กมฺมายตเนน ปาปเกน วา สิปฺปายตเนน ปาปเกน วา วิชฺชาฎฺฐาเนน ปาปเกน วา สุเตน ปาปเกน วา ปฎิภาเนน ปาปเกน วา สีเลน ปาปเกน วา วเตน ปาปเกน วา สีลพฺพเตน ปาปิกาย วา ทิฎฺฐิยา อญฺญตรญฺญตเรน วตฺถุนา มานํ ชเปฺปติ, โย เอวรูโป มาโน มญฺญนา มญฺญิตตฺตํ อุนฺนติ อุนฺนาโม ธโช สมฺปคฺคาโห เกตุกมฺยตา จิตฺตสฺส – อยํ วุจฺจติ ‘‘มิจฺฉามาโน’’ฯ</p>


<h3>(๖๘) ญาติวิตโกฺก</h3>
<p> ตตฺถ กตโม ญาติวิตโกฺก? ญาตเก อารพฺภ เคหสิโต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘ญาติวิตโกฺก’’ฯ</p>


<h3>(๖๙) ชนปทวิตโกฺก</h3>
<p> ตตฺถ  กตโม ชนปทวิตโกฺก? ชนปทํ อารพฺภ เคหสิโต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘ชนปทวิตโกฺก’’ฯ</p>


<h3>(๗๐) อมรวิตโกฺก</h3>
<p> ตตฺถ กตโม อมรวิตโกฺก? ทุกฺกรการิตาปฎิสํยุโตฺต วา ทิฎฺฐิคตปฎิสํยุโตฺต วา เคหสิโต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘อมรวิตโกฺก’’ฯ</p>


<h3>(๗๑) ปรานุทฺทยตาปฎิสํยุโตฺต วิตโกฺก</h3>
<p> ตตฺถ  กตโม ปรานุทฺทยตาปฎิสํยุโตฺต วิตโกฺก? อิเธกโจฺจ คิหีหิ สํสโฎฺฐ  วิหรติ สหนนฺที สหโสกี, สุขิเตสุ สุขิโต, ทุกฺขิเตสุ ทุกฺขิโต, อุปฺปเนฺนสุ กิจฺจกรณีเยสุ อตฺตนา วา โยคํ อาปชฺชติฯ โย ตตฺถ เคหสิโต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘ปรานุทฺทยตาปฎิสํยุโตฺต วิตโกฺก’’ฯ</p>


<h3>(๗๒) ลาภาทิปฎิสํยุโตฺต วิตโกฺก</h3>
<p> ตตฺถ กตโม ลาภสกฺการสิโลกปฎิสํยุโตฺต วิตโกฺก? ลาภสกฺการสิโลกํ อารพฺภ เคหสิโต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘ลาภสกฺการสิโลกปฎิสํยุโตฺต วิตโกฺก’’ฯ</p>


<h3>(๗๓) อนวญฺญตฺติปฎิสํยุโตฺต วิตโกฺก</h3>
<p> ตตฺถ กตโม อนวญฺญตฺติปฎิสํยุโตฺต วิตโกฺก? อิเธกโจฺจ ชาติยา วา โคเตฺตน วา โกลปุตฺติเยน วา วณฺณโปกฺขรตาย วา ธเนน วา อเชฺฌเนน วา กมฺมายตเนน วา สิปฺปายตเนน วา วิชฺชาฎฺฐาเนน วา สุเตน วา ปฎิภาเนน วา อญฺญตรญฺญตเรน วตฺถุนา มา  มํ ปเร  อวชานิํสูติฯ โย ตตฺถ เคหสิโต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘อนวญฺญตฺติปฎิสํยุโตฺต วิตโกฺก’’ฯ</p>

</p>


<h2>๒. ทุกนิเทฺทโส</h2>
<h3>(๑) โกโธ จ อุปนาโห จ</h3>
<p> (ก) ตตฺถ กตโม โกโธ? โย โกโธ กุชฺฌนา กุชฺฌิตตฺตํ โทโส ทุสฺสนา ทุสฺสิตตฺตํ พฺยาปตฺติ พฺยาปชฺชนา พฺยาปชฺชิตตฺตํ วิโรโธ ปฎิวิโรโธ จณฺฑิกฺกํ อสุโรโป อนตฺตมนตา จิตฺตสฺส – อยํ วุจฺจติ ‘‘โกโธ’’ฯ</p>


<p>(ข) ตตฺถ กตโม อุปนาโห? ปุพฺพกาลํ โกโธ, อปรกาลํ อุปนาโหฯ โย เอวรูโป อุปนาโห อุปนยฺหนา อุปนยฺหิตตฺตํ อฎฺฐปนา ฐปนา  สณฺฐปนา อนุสํสนฺทนา อนุปฺปพนฺธนา ทฬฺหีกมฺมํ โกธสฺส – อยํ วุจฺจติ ‘‘อุปนาโห’’ฯ</p>


<h3>(๒) มโกฺข จ ปฬาโส จ</h3>
<p> (ก) ตตฺถ กตโม มโกฺข? โย มโกฺข มกฺขายนา มกฺขายิตตฺตํ  นิฎฺฐุริยํ นิฎฺฐุริยกมฺมํ – อยํ วุจฺจติ ‘‘มโกฺข’’ฯ</p>


<p>(ข) ตตฺถ  กตโม ปฬาโส? โย ปฬาโส ปฬาสายนา  ปฬาสาหาโร วิวาทฎฺฐานํ ยุคคฺคาโห อปฺปฎินิสฺสโคฺค – อยํ วุจฺจติ ‘‘ปฬาโส’’ฯ</p>


<h3>(๓) อิสฺสา จ มจฺฉริยญฺจ</h3>
<p> (ก) ตตฺถ  กตมา อิสฺสา? ยา ปรลาภสกฺการครุการมานนวนฺทนปูชนาสุ อิสฺสา อิสฺสายนา อิสฺสายิตตฺตํ อุสูยา อุสูยนา อุสูยิตตฺตํ – อยํ วุจฺจติ ‘‘อิสฺสา’’ฯ</p>


<p>(ข) ตตฺถ กตมํ มจฺฉริยํ? ปญฺจ มจฺฉริยานิ – อาวาสมจฺฉริยํ, กุลมจฺฉริยํ, ลาภมจฺฉริยํ, วณฺณมจฺฉริยํ, ธมฺมมจฺฉริยํฯ ยํ เอวรูปํ มเจฺฉรํ มจฺฉรายนา มจฺฉรายิตตฺตํ เววิจฺฉํ กทริยํ กฎุกญฺจุกตา อคฺคหิตตฺตํ  จิตฺตสฺส – อิทํ วุจฺจติ ‘‘มจฺฉริยํ’’ฯ</p>


<h3>(๔) มายา จ สาเฐยฺยญฺจ</h3>
<p> (ก) ตตฺถ กตมา มายา? อิเธกโจฺจ กาเยน ทุจฺจริตํ จริตฺวา, วาจาย ทุจฺจริตํ จริตฺวา, มนสา ทุจฺจริตํ จริตฺวา ตสฺส ปฎิจฺฉาทนเหตุํ ปาปิกํ อิจฺฉํ ปณิทหติฯ ‘‘มา มํ ชญฺญา’’ติ อิจฺฉติฯ ‘‘มา มํ ชญฺญา’’ติ สงฺกเปฺปติฯ ‘‘มา มํ ชญฺญา’’ติ วาจํ ภาสติฯ ‘‘มา  มํ ชญฺญา’’ติ กาเยน ปรกฺกมติฯ ยา เอวรูปา มายา มายาวิตา อจฺจาสรา วญฺจนา นิกติ วิกิรณา ปริหรณา คูหนา ปริคูหนา ฉาทนา ปฎิจฺฉาทนา อนุตฺตานีกมฺมํ อนาวิกมฺมํ โวจฺฉาทนา ปาปกิริยา – อยํ วุจฺจติ ‘‘มายา’’ฯ</p>


<p>(ข) ตตฺถ กตมํ สาเฐยฺยํ? อิเธกโจฺจ สโฐ  โหติ ปริสโฐฯ ยํ ตตฺถ สฐํ สฐตา สาเฐยฺยํ กกฺกรตา กกฺกริยํ  ปริกฺขตฺตตา ปาริกฺขตฺติยํ – อิทํ วุจฺจติ ‘‘สาเฐยฺยํ’’ฯ</p>


<h3>(๕) อวิชฺชา จ ภวตณฺหา จ</h3>
<p> (ก) ตตฺถ กตมา อวิชฺชา? ยํ อญฺญาณํ อทสฺสนํ…เป.… อวิชฺชาลงฺคี โมโห อกุสลมูลํ – อยํ วุจฺจติ ‘‘อวิชฺชา’’ฯ</p>


<p>(ข) ตตฺถ กตมา ภวตณฺหา? โย ภเวสุ ภวจฺฉโนฺท ภวราโค ภวนนฺที ภวตณฺหา ภวสิเนโห ภวปริฬาโห ภวมุจฺฉา ภวโชฺฌสานํ – อยํ วุจฺจติ ‘‘ภวตณฺหา’’ฯ</p>


<h3>(๖) ภวทิฎฺฐิ จ วิภวทิฎฺฐิ จ</h3>
<p> (ก) ตตฺถ   กตมา ภวทิฎฺฐิ? ‘‘ภวิสฺสติ อตฺตา จ โลโก จา’’ติ – ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘ภวทิฎฺฐิ’’ฯ</p>


<p>(ข) ตตฺถ กตมา วิภวทิฎฺฐิ? ‘‘น ภวิสฺสติ อตฺตา จ โลโก จา’’ติ – ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ วิภวทิฎฺฐิฯ</p>


<h3>(๗) สสฺสตทิฎฺฐิ จ อุเจฺฉททิฎฺฐิ จ</h3>
<p> (ก) ตตฺถ กตมา สสฺสตทิฎฺฐิ? ‘‘สสฺสโต อตฺตา จ โลโก จา’’ติ – ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘สสฺสตทิฎฺฐิ’’ฯ</p>


<p>(ข) ตตฺถ กตมา อุเจฺฉททิฎฺฐิ? ‘‘อุจฺฉิชฺชิสฺสติ อตฺตา จ โลโก จา’’ติ – ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘อุเจฺฉททิฎฺฐิ’’ฯ</p>


<h3>(๘) อนฺตวาทิฎฺฐิ จ อนนฺตวาทิฎฺฐิ จ</h3>
<p> (ก) ตตฺถ  กตมา อนฺตวาทิฎฺฐิ? ‘‘อนฺตวา อตฺตา จ โลโก จา’’ติ – ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘อนฺตวาทิฎฺฐิ’’ฯ</p>


<p>(ข) ตตฺถ กตมา อนนฺตวาทิฎฺฐิ? ‘‘อนนฺตวา อตฺตา จ โลโก จา’’ติ – ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห  – อยํ วุจฺจติ ‘‘อนนฺตวาทิฎฺฐิ’’ฯ</p>


<h3>(๙) ปุพฺพนฺตานุทิฎฺฐิ จ อปรนฺตานุทิฎฺฐิ จ</h3>
<p> (ก) ตตฺถ กตมา ปุพฺพนฺตานุทิฎฺฐิ? ปุพฺพนฺตํ อารพฺภ ยา อุปฺปชฺชติ ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘ปุพฺพนฺตานุทิฎฺฐิ’’ฯ</p>


<p>(ข) ตตฺถ  กตมา อปรนฺตานุทิฎฺฐิ? อปรนฺตํ อารพฺภ ยา อุปฺปชฺชติ ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘อปรนฺตานุทิฎฺฐิ’’ฯ</p>


<h3>(๑๐) อหิริกญฺจ อโนตฺตปฺปญฺจ</h3>
<p> (ก) ตตฺถ กตมํ อหิริกํ? ยํ น หิรียติ หิริยิตเพฺพน, น หิรียติ ปาปกานํ อกุสลานํ ธมฺมานํ สมาปตฺติยา – อิทํ วุจฺจติ ‘‘อหิริกํ’’ฯ</p>


<p>(ข) ตตฺถ กตมํ อโนตฺตปฺปํ? ยํ น โอตฺตปฺปติ โอตฺตปฺปิตเพฺพน น โอตฺตปฺปติ ปาปกานํ อกุสลานํ ธมฺมานํ สมาปตฺติยา – อิทํ วุจฺจติ ‘‘อโนตฺตปฺปํ’’ฯ</p>


<h3>(๑๑) โทวจสฺสตา จ ปาปมิตฺตตา จ</h3>
<p> (ก) ตตฺถ กตมา โทวจสฺสตา? สหธมฺมิเก วุจฺจมาเน โทวจสฺสายํ โทวจสฺสิยํ โทวจสฺสตา วิปฺปฎิกุลคฺคาหิตา วิปจฺจนีกสาตตา อนาทริยํ อนาทรตา อคารวตา อปฺปติสฺสวตา – อยํ วุจฺจติ ‘‘โทวจสฺสตา’’ฯ</p>


<p>(ข) ตตฺถ  กตมา ปาปมิตฺตตา? เย เต ปุคฺคลา อสฺสทฺธา ทุสฺสีลา อปฺปสฺสุตา มจฺฉริโน ทุปฺปญฺญา, ยา เตสํ เสวนา นิเสวนา สํเสวนา ภชนา สมฺภชนา ภตฺติ สมฺภตฺติ สมฺปวงฺกตา – อยํ วุจฺจติ ‘‘ปาปมิตฺตตา’’ฯ</p>


<h3>(๑๒) อนชฺชโว จ อมทฺทโว จ</h3>
<p> (ก) ตตฺถ กตโม อนชฺชโว? โย อนชฺชโว อนชฺชวตา ชิมฺหตา วงฺกตา กุฎิลตา – อยํ วุจฺจติ ‘‘อนชฺชโว’’ฯ</p>


<p>(ข) ตตฺถ กตโม อมทฺทโว ? ยา อมุทุตา อมทฺทวตา กกฺขฬิยํ ผารุสิยํ กกฺขฬตา กฐินตา  อุชุจิตฺตตา อมุทุตา – อยํ วุจฺจติ ‘‘อมทฺทโว’’ฯ</p>


<h3>(๑๓) อกฺขนฺติ จ อโสรจฺจญฺจ</h3>
<p> (ก) ตตฺถ   กตมา อกฺขนฺติ? ยา อกฺขนฺติ อกฺขมนตา อนธิวาสนตา จณฺฑิกฺกํ อสุโรโป อนตฺตมนตา จิตฺตสฺส – อยํ วุจฺจติ ‘‘อกฺขนฺติ’’ฯ</p>


<p>(ข) ตตฺถ กตมํ อโสรจฺจํ? กายิโก วีติกฺกโม วาจสิโก วีติกฺกโม กายิกวาจสิโก วีติกฺกโม – อิทํ วุจฺจติ ‘‘อโสรจฺจํ’’ฯ สพฺพมฺปิ ทุสฺสีลฺยํ อโสรจฺจํฯ</p>


<h3>(๑๔) อสาขลฺยญฺจ อปฺปฎิสนฺถาโร จ</h3>
<p> (ก) ตตฺถ กตมํ อสาขลฺยํ? ยา สา วาจา กณฺฑกา กกฺกสา ปรกฎุกา ปราภิสชฺชนี โกธสามนฺตา อสมาธิสํวตฺตนิกา ตถารูปิํ วาจํ ภาสิตา โหติฯ ยา ตตฺถ อสณฺหวาจตา อสขิลวาจตา ผรุสวาจตา – อิทํ วุจฺจติ ‘‘อสาขลฺยํ’’ฯ</p>


<p>(ข) ตตฺถ กตโม อปฺปฎิสนฺถาโร ? เทฺว ปฎิสนฺถารา – อามิสปฎิสนฺถาโร จ ธมฺมปฎิสนฺถาโร จฯ อิเธกโจฺจ อปฺปฎิสนฺถารโก โหติ อามิสปฎิสนฺถาเรน วา ธมฺมปฎิสนฺถาเรน วา – อยํ วุจฺจติ ‘‘อปฺปฎิสนฺถาโร’’ฯ</p>


<h3>(๑๕) อินฺทฺริเยสุ อคุตฺตทฺวารตา จ โภชเน อมตฺตญฺญุตา จ</h3>
<p> (ก) ตตฺถ กตมา อินฺทฺริเยสุ อคุตฺตทฺวารตา? อิเธกโจฺจ จกฺขุนา รูปํ ทิสฺวา นิมิตฺตคฺคาหี โหติ อนุพฺยญฺชนคฺคาหีฯ ยตฺวาธิกรณเมนํ จกฺขุนฺทฺริยํ อสํวุตํ วิหรนฺตํ อภิชฺฌาโทมนสฺสา ปาปกา อกุสลา ธมฺมา อนฺวาสฺสเวยฺยุํ, ตสฺส สํวราย น ปฎิปชฺชติ, น รกฺขติ จกฺขุนฺทฺริยํ, จกฺขุนฺทฺริเย น สํวรํ อาปชฺชติฯ โสเตน สทฺทํ สุตฺวา…เป.… ฆาเนน คนฺธํ ฆายิตฺวา…เป.…  ชิวฺหาย รสํ สายิตฺวา…เป.… กาเยน  โผฎฺฐพฺพํ ผุสิตฺวา…เป.… มนสา ธมฺมํ วิญฺญาย นิมิตฺตคฺคาหี โหติ อนุพฺยญฺชนคฺคาหีฯ ยตฺวาธิกรณเมนํ มนินฺทฺริยํ อสํวุตํ วิหรนฺตํ อภิชฺฌาโทมนสฺสา ปาปกา อกุสลา ธมฺมา อนฺวาสฺสเวยฺยุํ, ตสฺส สํวราย น ปฎิปชฺชติ, น รกฺขติ มนินฺทฺริยํ, มนินฺทฺริเย น สํวรํ อาปชฺชติ ฯ ยา อิเมสํ ฉนฺนํ อินฺทฺริยานํ อคุตฺติ อโคปนา อนารโกฺข อสํวโร – อยํ วุจฺจติ ‘‘อินฺทฺริเยสุ อคุตฺตทฺวารตา’’ฯ</p>


<p>(ข) ตตฺถ กตมา โภชเน อมตฺตญฺญุตา? อิเธกโจฺจ อปฺปฎิสงฺขา อโยนิโส อาหารํ อาหาเรติ ทวาย มทาย มณฺฑนาย วิภูสนายฯ ยา ตตฺถ อสนฺตุฎฺฐิตา อมตฺตญฺญุตา อปฺปฎิสงฺขา โภชเน – อยํ วุจฺจติ ‘‘โภชเน อมตฺตญฺญุตาฯ’’</p>


<h3>(๑๖) มุฎฺฐสฺสจฺจญฺจ อสมฺปชญฺญญฺจ</h3>
<p> (ก) ตตฺถ กตมํ มุฎฺฐสฺสจฺจํ? ยา อสฺสติ อนนุสฺสติ อปฺปฎิสฺสติ อสฺสติ อสฺสรณตา อธารณตา ปิลาปนตา สมฺมุสนตา – อิทํ วุจฺจติ ‘‘มุฎฺฐสฺสจฺจํ’’ฯ</p>


<p>(ข) ตตฺถ  กตมํ อสมฺปชญฺญํ? ยํ อญฺญาณํ อทสฺสนํ…เป.… อวิชฺชาลงฺคี โมโห อกุสลมูลํ – อิทํ วุจฺจติ ‘‘อสมฺปชญฺญํ’’ฯ</p>


<h3>(๑๗) สีลวิปตฺติ จ ทิฎฺฐิวิปตฺติ จ</h3>
<p> (ก) ตตฺถ กตมา สีลวิปตฺติ? โย กายิโก วีติกฺกโม วาจสิโก วีติกฺกโม กายิกวาจสิโก วีติกฺกโม – อยํ วุจฺจติ ‘‘สีลวิปตฺติ’’ฯ สพฺพมฺปิ ทุสฺสีลฺยํ สีลวิปตฺติฯ</p>


<p>(ข) ตตฺถ กตมา ทิฎฺฐิวิปตฺติ? ‘‘นตฺถิ ทินฺนํ, นตฺถิ ยิฎฺฐํ…เป.… เย อิมญฺจ โลกํ ปรญฺจ โลกํ สยํ อภิญฺญา สจฺฉิกตฺวา ปเวเทนฺตี’’ติ – ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห  – อยํ วุจฺจติ ‘‘ทิฎฺฐิวิปตฺติ’’ฯ สพฺพาปิ มิจฺฉาทิฎฺฐิ ทิฎฺฐิวิปตฺติฯ</p>


<h3>(๑๘) อชฺฌตฺตสํโยชนญฺจ พหิทฺธาสํโยชนญฺจ</h3>
<p> (ก) ตตฺถ  กตมํ อชฺฌตฺตสํโยชนํ? ปโญฺจรมฺภาคิยานิ สํโยชนานิ – อชฺฌตฺตสํโยชนํฯ (ข) ปญฺจุทฺธมฺภาคิยานิ สํโยชนานิ – พหิทฺธาสํโยชนํฯ</p>

</p>


<h2>๓. ติกนิเทฺทโส</h2>
<h3>(๑) ตีณิ อกุสลมูลานิ</h3>
<p> ตตฺถ  กตมานิ ตีณิ อกุสลมูลานิ? โลโภ, โทโส, โมโหฯ</p>


<p>(ก) ตตฺถ กตโม โลโภ? โย ราโค สาราโค อนุนโย อนุโรโธ นนฺที นนฺทิราโค จิตฺตสฺส สาราโค อิจฺฉา มุจฺฉา อโชฺฌสานํ เคโธ ปริเคโธ สโงฺค ปโงฺก เอชา มายา ชนิกา สญฺชนนี สิพฺพินี ชาลินี สริตา วิสตฺติกา โสตํ วิสฎา  อายูหนี  ทุติยา ปณิธิ ภวเนตฺติ วนํ วนโถ สนฺถโว  สิเนโห อเปกฺขา ปฎิพนฺธุ อาสา อาสีสนา อาสีสิตตฺตํ  รูปาสา สทฺทาสา คนฺธาสา รสาสา โผฎฺฐพฺพาสา ลาภาสา ธนาสา ปุตฺตาสา ชีวิตาสา ชปฺปา อภิชปฺปา ชปฺปนา ชปฺปิตตฺตํ โลลุปฺปํ โลลุปฺปายนา โลลุปฺปายิตตฺตํ ปุจฺฉญฺชิกตา สาธุกมฺยตา อธมฺมราโค วิสมโลโภ นิกนฺติ นิกามนา  ปตฺถนา ปิหนา สมฺปตฺถนา กามตณฺหา ภวตณฺหา วิภวตณฺหา รูปตณฺหา อรูปตณฺหา นิโรธตณฺหา สทฺทตณฺหา รูปตณฺหา คนฺธตณฺหา รสตณฺหา โผฎฺฐพฺพตณฺหา ธมฺมตณฺหา โอโฆ โยโค คโนฺถ อุปาทานํ อาวรณํ นีวรณํ ฉทนํ พนฺธนํ อุปกฺกิเลโส  อนุสโย ปริยุฎฺฐานํ ลตา เววิจฺฉํ ทุกฺขมูลํ ทุกฺขนิทานํ ทุกฺขปฺปภโว มารปาโส มารพฬิสํ มารวิสโย ตณฺหานที ตณฺหาชาลํ ตณฺหาคทฺทุลํ ตณฺหาสมุโทฺท อภิชฺฌา โลโภ อกุสลมูลํ – อยํ วุจฺจติ ‘‘โลโภ’’ฯ</p>


<p>(ข) ตตฺถ  กตโม โทโส? ‘‘อนตฺถํ เม อจรี’’ติ อาฆาโต ชายติ, ‘‘อนตฺถํ เม จรตี’’ติ อาฆาโต ชายติ, ‘‘อนตฺถํ เม จริสฺสตี’’ติ อาฆาโต ชายติ, ‘‘ปิยสฺส เม มนาปสฺส อนตฺถํ อจริ’’…เป.… อนตฺถํ จรติ…เป.… ‘‘อนตฺถํ จริสฺสตี’’ติ อาฆาโต ชายติ, ‘‘อปฺปิยสฺส เม อมนาปสฺส อตฺถํ อจริ’’…เป.… อตฺถํ จรติ…เป.… ‘‘อตฺถํ จริสฺสตี’’ติ อาฆาโต ชายติ, อฎฺฐาเน วา ปน อาฆาโต ชายติฯ โย เอวรูโป จิตฺตสฺส อาฆาโต ปฎิฆาโต ปฎิฆํ ปฎิวิโรโธ โกโป ปโกโป สมฺปโกโป โทโส ปโทโส สมฺปโทโส จิตฺตสฺส พฺยาปตฺติ มโนปโทโส โกโธ กุชฺฌนา กุชฺฌิตตฺตํ โทโส ทุสฺสนา ทุสฺสิตตฺตํ  พฺยาปตฺติ พฺยาปชฺชนา พฺยาปชฺชิตตฺตํ วิโรโธ ปฎิวิโรโธ จณฺฑิกฺกํ อสุโรโป อนตฺตมนตา จิตฺตสฺส – อยํ วุจฺจติ ‘‘โทโส’’ฯ</p>


<p>(ค) ตตฺถ กตโม โมโห? ทุเกฺข อญฺญาณํ, ทุกฺขสมุทเย อญฺญาณํ, ทุกฺขนิโรเธ อญฺญาณํ, ทุกฺขนิโรธคามินิยา ปฎิปทาย อญฺญาณํ, ปุพฺพเนฺต อญฺญาณํ, อปรเนฺต อญฺญาณํ, ปุพฺพนฺตาปรเนฺต อญฺญาณํ, อิทปฺปจฺจยตา ปฎิจฺจสมุปฺปเนฺนสุ ธเมฺมสุ อญฺญาณํ, ยํ เอวรูปํ อญฺญาณํ อทสฺสนํ…เป.… อวิชฺชาลงฺคี โมโห อกุสลมูลํ – อยํ วุจฺจติ ‘‘โมโห’’ฯ อิมานิ ตีณิ อกุสลมูลานิฯ</p>


<h3>(๒) ตโย อกุสลวิตกฺกา</h3>
<p> ตตฺถ  กตเม ตโย อกุสลวิตกฺกา? กามวิตโกฺก, พฺยาปาทวิตโกฺก, วิหิํสาวิตโกฺกฯ</p>


<p>(ก) ตตฺถ กตโม กามวิตโกฺก? กามปฎิสํยุโตฺต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘กามวิตโกฺก’’ฯ</p>


<p>(ข) ตตฺถ  กตโม พฺยาปาทวิตโกฺก? พฺยาปาทปฎิสํยุโตฺต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘พฺยาปาทวิตโกฺก’’ฯ</p>


<p>(ค) ตตฺถ  กตโม วิหิํสาวิตโกฺก? วิหิํสาปฎิสํยุโตฺต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘วิหิํสาวิตโกฺก’’ฯ อิเม ตโย อกุสลวิตกฺกาฯ</p>


<h3>(๓) ติโสฺส อกุสลสญฺญา</h3>
<p> ตตฺถ กตมา ติโสฺส อกุสลสญฺญา? กามสญฺญา, พฺยาปาทสญฺญา, วิหิํสาสญฺญาฯ</p>


<p>(ก) ตตฺถ กตมา กามสญฺญา? กามปฎิสํยุตฺตา สญฺญา สญฺชานนา สญฺชานิตตฺตํ – อยํ วุจฺจติ ‘‘กามสญฺญา’’ฯ</p>


<p>(ข) ตตฺถ กตมา พฺยาปาทสญฺญา? พฺยาปาทปฎิสํยุตฺตา สญฺญา สญฺชานนา สญฺชานิตตฺตํ – อยํ วุจฺจติ ‘‘พฺยาปาทสญฺญา’’ฯ</p>


<p>(ค) ตตฺถ กตมา วิหิํสาสญฺญา? วิหิํสาปฎิสํยุตฺตา สญฺญา สญฺชานนา สญฺชานิตตฺตํ – อยํ วุจฺจติ ‘‘วิหิํสาสญฺญา’’ฯ อิมา ติโสฺส อกุสลสญฺญาฯ</p>


<h3>(๔) ติโสฺส อกุสลธาตุโย</h3>
<p> ตตฺถ กตมา ติโสฺส อกุสลธาตุโย? กามธาตุ, พฺยาปาทธาตุ, วิหิํสาธาตุฯ</p>


<p>ตตฺถ  กตมา กามธาตุ? กามวิตโกฺก กามธาตุฯ พฺยาปาทวิตโกฺก พฺยาปาทธาตุฯ วิหิํสาวิตโกฺก วิหิํสาธาตุฯ</p>


<p>(ก) ตตฺถ กตโม กามวิตโกฺก? กามปฎิสํยุโตฺต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘กามวิตโกฺก’’ฯ</p>


<p>(ข) ตตฺถ กตโม พฺยาปาทวิตโกฺก ? พฺยาปาทปฎิสํยุโตฺต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘พฺยาปาทวิตโกฺก’’ฯ</p>


<p>(ค) ตตฺถ  กตโม วิหิํสาวิตโกฺก? วิหิํสาปฎิสํยุโตฺต ตโกฺก วิตโกฺก มิจฺฉาสงฺกโปฺป – อยํ วุจฺจติ ‘‘วิหิํสาวิตโกฺก’’ฯ อิมา ติโสฺส อกุสลธาตุโยฯ</p>


<h3>(๕) ตีณิ ทุจฺจริตานิ</h3>
<p> ตตฺถ กตมานิ ตีณิ ทุจฺจริตานิ? กายทุจฺจริตํ, วจีทุจฺจริตํ, มโนทุจฺจริตํฯ</p>


<p>(ก) ตตฺถ กตมํ กายทุจฺจริตํ? ปาณาติปาโต, อทินฺนาทานํ, กาเมสุมิจฺฉาจาโร – อิทํ วุจฺจติ ‘‘กายทุจฺจริตํ’’ฯ</p>


<p>(ข) ตตฺถ กตมํ วจีทุจฺจริตํ? มุสาวาโท, ปิสุณา วาจา, ผรุสา วาจา, สมฺผปฺปลาโป – อิทํ วุจฺจติ ‘‘วจีทุจฺจริตํ’’ฯ</p>


<p>(ค) ตตฺถ กตมํ มโนทุจฺจริตํ? อภิชฺฌา , พฺยาปาโท, มิจฺฉาทิฎฺฐิ – อิทํ วุจฺจติ ‘‘มโนทุจฺจริตํ’’ฯ</p>


<p>(ก-ค) ตตฺถ กตมํ กายทุจฺจริตํ? อกุสลํ กายกมฺมํ กายทุจฺจริตํ, อกุสลํ วจีกมฺมํ วจีทุจฺจริตํ, อกุสลํ มโนกมฺมํ มโนทุจฺจริตํฯ</p>


<p>ตตฺถ กตมํ อกุสลํ กายกมฺมํ? อกุสลา กายสเญฺจตนา อกุสลํ กายกมฺมํ, อกุสลา วจีสเญฺจตนา อกุสลํ วจีกมฺมํ, อกุสลา มโนสเญฺจตนา อกุสลํ มโนกมฺมํฯ อิมานิ ตีณิ ทุจฺจริตานิฯ</p>


<h3>(๖) ตโย อาสวา</h3>
<p> ตตฺถ กตเม ตโย อาสวา? กามาสโว, ภวาสโว, อวิชฺชาสโวฯ</p>


<p>(ก) ตตฺถ กตโม กามาสโว? โย กาเมสุ กามจฺฉโนฺท กามราโค กามนนฺที กามตณฺหา  กามสิเนโห กามปริฬาโห กามมุจฺฉา กามโชฺฌสานํ – อยํ วุจฺจติ ‘‘กามาสโว’’ฯ</p>


<p>(ข) ตตฺถ  กตโม ภวาสโว? โย ภเวสุ ภวจฺฉโนฺท…เป.… ภวโชฺฌสานํ – อยํ วุจฺจติ ‘‘ภวาสโว’’ฯ</p>


<p>(ค) ตตฺถ กตโม อวิชฺชาสโว? ทุเกฺข อญฺญาณํ…เป.… อวิชฺชาลงฺคี  โมโห อกุสลมูลํ – อยํ วุจฺจติ ‘‘อวิชฺชาสโว’’ฯ อิเม ตโย อาสวาฯ</p>


<h3>(๗) ตีณิ สํโยชนานิ</h3>
<p> ตตฺถ กตมานิ ตีณิ สํโยชนานิ? สกฺกายทิฎฺฐิ, วิจิกิจฺฉา, สีลพฺพตปรามาโสฯ</p>


<p>(ก) ตตฺถ กตมา สกฺกายทิฎฺฐิ? อิธ อสฺสุตวา ปุถุชฺชโน อริยานํ อทสฺสาวี อริยธมฺมสฺส อโกวิโท อริยธเมฺม อวินีโต, สปฺปุริสานํ อทสฺสาวี สปฺปุริสธมฺมสฺส อโกวิโท สปฺปุริสธเมฺม อวินีโต – รูปํ อตฺตโต สมนุปสฺสติ รูปวนฺตํ วา อตฺตานํ อตฺตนิ วา รูปํ รูปสฺมิํ วา อตฺตานํฯ เวทนํ…เป.… สญฺญํ…เป.… สงฺขาเร…เป.… วิญฺญาณํ อตฺตโต สมนุปสฺสติ วิญฺญาณวนฺตํ วา อตฺตานํ อตฺตนิ วา วิญฺญาณํ วิญฺญาณสฺมิํ วา อตฺตานํฯ ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘สกฺกายทิฎฺฐิ’’ฯ</p>


<p>(ข) ตตฺถ กตมา วิจิกิจฺฉา? สตฺถริ กงฺขติ วิจิกิจฺฉติ, ธเมฺม กงฺขติ วิจิกิจฺฉติ, สเงฺฆ กงฺขติ วิจิกิจฺฉติ, สิกฺขาย กงฺขติ วิจิกิจฺฉติ, ปุพฺพเนฺต กงฺขติ วิจิกิจฺฉติ, อปรเนฺต กงฺขติ วิจิกิจฺฉติ, ปุพฺพนฺตาปรเนฺต กงฺขติ วิจิกิจฺฉติ , อิทปฺปจฺจยตาปฎิจฺจสมุปฺปเนฺนสุ ธเมฺมสุ กงฺขติ วิจิกิจฺฉติฯ ยา เอวรูปา กงฺขา กงฺขายนา กงฺขายิตตฺตํ ถมฺภิตตฺตํ จิตฺตสฺส มโนวิเลโข – อยํ วุจฺจติ ‘‘วิจิกิจฺฉา’’ฯ</p>


<p>(ค) ตตฺถ  กตโม สีลพฺพตปรามาโส? ‘‘อิโต พหิทฺธา สมณพฺราหฺมณานํ สีเลน สุทฺธิ วเตน สุทฺธิ สีลพฺพเตน สุทฺธี’’ติ – ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘สีลพฺพตปรามาโส’’ฯ อิมานิ ตีณิ  สํโยชนานิฯ</p>


<h3>(๘) ติโสฺส ตณฺหา</h3>
<p> ตตฺถ กตมา ติโสฺส ตณฺหา? กามตณฺหา, ภวตณฺหา, วิภวตณฺหาฯ</p>


<p>ตตฺถ กตมา ภวตณฺหา? ภวทิฎฺฐิสหคโต ราโค สาราโค จิตฺตสฺส สาราโค – อยํ วุจฺจติ ‘‘ภวตณฺหา’’ฯ</p>


<p>ตตฺถ  กตมา วิภวตณฺหา? อุเจฺฉททิฎฺฐิสหคโต ราโค สาราโค จิตฺตสฺส สาราโค – อยํ วุจฺจติ ‘‘วิภวตณฺหา’’ฯ อวเสสา ตณฺหา กามตณฺหาฯ</p>


<p>ตตฺถ กตมา กามตณฺหา? กามธาตุปฎิสํยุโตฺต ราโค สาราโค จิตฺตสฺส สาราโค – อยํ วุจฺจติ ‘‘กามตณฺหา’’ฯ</p>


<p>( )  รูปธาตุอรูปธาตุปฎิสํยุโตฺต ราโค สาราโค จิตฺตสฺส สาราโค – อยํ วุจฺจติ ‘‘ภวตณฺหา’’ฯ</p>


<p>( )  อุเจฺฉททิฎฺฐิสหคโต ราโค สาราโค จิตฺตสฺส สาราโค – อยํ วุจฺจติ ‘‘วิภวตณฺหา’’ฯ อิมา ติโสฺส ตณฺหาฯ</p>


<h3>(๙) อปราปิ ติโสฺส ตณฺหา</h3>
<p> ตตฺถ  กตมา อปราปิ ติโสฺส ตณฺหา? กามตณฺหา, รูปตณฺหา, อรูปตณฺหาฯ</p>


<p>(ก) ตตฺถ กตมา กามตณฺหา? กามธาตุปฎิสํยุโตฺต ราโค สาราโค จิตฺตสฺส สาราโค – อยํ วุจฺจติ ‘‘กามตณฺหา’’ฯ</p>


<p>(ข) ตตฺถ   กตมา รูปตณฺหา? รูปธาตุปฎิสํยุโตฺต ราโค สาราโค จิตฺตสฺส สาราโค – อยํ วุจฺจติ ‘‘รูปตณฺหา’’ฯ</p>


<p>(ค) ตตฺถ กตมา อรูปตณฺหา? อรูปธาตุปฎิสํยุโตฺต ราโค สาราโค จิตฺตสฺส สาราโค – อยํ วุจฺจติ ‘‘อรูปตณฺหา’’ฯ อิมา ติโสฺส ตณฺหาฯ</p>


<h3>(๑๐) อปราปิ ติโสฺส ตณฺหา</h3>
<p> ตตฺถ กตมา อปราปิ ติโสฺส ตณฺหา? รูปตณฺหา, อรูปตณฺหา, นิโรธตณฺหาฯ</p>


<p>(ก) ตตฺถ กตมา รูปตณฺหา? รูปธาตุปฎิสํยุโตฺต ราโค สาราโค จิตฺตสฺส สาราโค – อยํ วุจฺจติ ‘‘รูปตณฺหา’’ฯ</p>


<p>(ข) ตตฺถ กตมา อรูปตณฺหา? อรูปธาตุปฎิสํยุโตฺต ราโค สาราโค จิตฺตสฺส สาราโค – อยํ วุจฺจติ ‘‘อรูปตณฺหา’’ฯ</p>


<p>(ค) ตตฺถ กตมา นิโรธตณฺหา? อุเจฺฉททิฎฺฐิสหคโต ราโค สาราโค จิตฺตสฺส สาราโค – อยํ วุจฺจติ ‘‘นิโรธตณฺหา’’ฯ อิมา ติโสฺส ตณฺหาฯ</p>


<h3>(๑๑) ติโสฺส เอสนา</h3>
<p> ตตฺถ  กตมา ติโสฺส เอสนา? กาเมสนา, ภเวสนา, พฺรหฺมจริเยสนาฯ</p>


<p>(ก) ตตฺถ กตมา กาเมสนา? โย กาเมสุ กามจฺฉโนฺท…เป.… กามโชฺฌสานํ – อยํ วุจฺจติ ‘‘กาเมสนา’’ฯ</p>


<p>(ข) ตตฺถ กตมา ภเวสนา? โย ภเวสุ ภวจฺฉโนฺท…เป.… ภวโชฺฌสานํ – อยํ วุจฺจติ ‘‘ภเวสนา’’ฯ</p>


<p>(ค) ตตฺถ  กตมา พฺรหฺมจริเยสนา? ‘‘สสฺสโต โลโก’’ติ วา, ‘‘อสสฺสโต โลโก’’ติ – วา…เป.… ‘‘เนว โหติ น น โหติ ตถาคโต ปรํ มรณา’’ติ วา ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘พฺรหฺมจริเยสนา’’ฯ</p>


<p>(ก) ตตฺถ กตมา กาเมสนา, กามราโค, ตเทกฎฺฐํ อกุสลํ กายกมฺมํ วจีกมฺมํ มโนกมฺมํ – อยํ วุจฺจติ ‘‘กาเมสนา’’ฯ</p>


<p>(ข) ตตฺถ กตมา ภเวสนา, ภวราโค ตเทกฎฺฐํ อกุสลํ กายกมฺมํ วจีกมฺมํ มโนกมฺมํ – อยํ วุจฺจติ ‘‘ภเวสนา’’ฯ</p>


<p>(ค) ตตฺถ กตมา พฺรหฺมจริเยสนา, อนฺตคฺคาหิกา  ทิฎฺฐิ ตเทกฎฺฐํ อกุสลํ กายกมฺมํ วจีกมฺมํ มโนกมฺมํ – อยํ วุจฺจติ ‘‘พฺรหฺมจริเยสนา’’ฯ อิมา ติโสฺส เอสนาฯ</p>


<h3>(๑๒) ติโสฺส วิธา</h3>
<p> ตตฺถ  กตมา ติโสฺส วิธา? ‘‘เสโยฺยหมสฺมี’’ติ วิธา, ‘‘สทิโสหมสฺมี’’ติ วิธา, ‘‘หีโนหมสฺมี’’ติ วิธา – อิมา ติโสฺส วิธาฯ</p>


<h3>(๑๓) ตีณิ ภยานิ</h3>
<p> ตตฺถ กตมานิ ตีณิ ภยานิ? ชาติภยํ, ชราภยํ, มรณภยํฯ</p>


<p>(ก) ตตฺถ กตมํ ชาติภยํ? ชาติํ ปฎิจฺจ ภยํ ภยานกํ ฉมฺภิตตฺตํ โลมหํโส เจตโส อุตฺราโส – อิทํ วุจฺจติ ‘‘ชาติภยํ’’ฯ</p>


<p>(ข) ตตฺถ กตมํ ชราภยํ? ชรํ ปฎิจฺจ ภยํ ภยานกํ ฉมฺภิตตฺตํ โลมหํโส เจตโส อุตฺราโส – อิทํ วุจฺจติ ‘‘ชราภยํ’’ฯ</p>


<p>(ค) ตตฺถ   กตมํ มรณภยํ? มรณํ ปฎิจฺจ ภยํ ภยานกํ ฉมฺภิตตฺตํ โลมหํโส เจตโส อุตฺราโส – อิทํ วุจฺจติ ‘‘มรณภยํ’’ฯ อิมานิ ตีณิ ภยานิฯ</p>


<h3>(๑๔) ตีณิ ตมานิ</h3>
<p> ตตฺถ กตมานิ ตีณิ ตมานิ? อตีตํ วา อทฺธานํ อารพฺภ กงฺขติ วิจิกิจฺฉติ นาธิมุจฺจติ น สมฺปสีทติ, อนาคตํ วา อทฺธานํ อารพฺภ กงฺขติ วิจิกิจฺฉติ นาธิมุจฺจติ น สมฺปสีทติ, เอตรหิ วา ปจฺจุปฺปนฺนํ อทฺธานํ อารพฺภ กงฺขติ วิจิกิจฺฉติ นาธิมุจฺจติ น สมฺปสีทติ – อิมานิ ตีณิ ตมานิฯ</p>


<h3>(๑๕) ตีณิ ติตฺถายตนานิ</h3>
<p> ตตฺถ กตมานิ ตีณิ ติตฺถายตนานิ? อิเธกโจฺจ สมโณ วา พฺราหฺมโณ วา เอวํวาที โหติ เอวํทิฎฺฐี – ‘‘ยํ กิญฺจายํ ปุริสปุคฺคโล ปฎิสํเวเทติ สุขํ วา ทุกฺขํ วา อทุกฺขมสุขํ วา, สพฺพํ ตํ ปุเพฺพ กตเหตู’’ติ; อิธ ปเนกโจฺจ สมโณ  วา พฺราหฺมโณ วา เอวํวาที โหติ เอวํทิฎฺฐี – ‘‘ยํ กิญฺจายํ ปุริสปุคฺคโล ปฎิสํเวเทติ สุขํ วา ทุกฺขํ วา อทุกฺขมสุขํ วา, สพฺพํ ตํ อิสฺสรนิมฺมานเหตู’’ติ; อิธ ปเนกโจฺจ สมโณ วา พฺราหฺมโณ วา เอวํวาที โหติ เอวํทิฎฺฐี – ‘‘ยํ กิญฺจายํ ปุริสปุคฺคโล ปฎิสํเวเทติ สุขํ  วา ทุกฺขํ วา อทุกฺขมสุขํ วา, สพฺพํ ตํ อเหตุ อปฺปจฺจยา’’ติ – อิมานิ ตีณิ ติตฺถายตนานิฯ</p>


<h3>(๑๖) ตโย กิญฺจนา</h3>
<p> ตตฺถ กตเม ตโย กิญฺจนา ? ราโค กิญฺจนํ, โทโส กิญฺจนํ, โมโห กิญฺจนํ – อิเม ตโย กิญฺจนาฯ</p>


<h3>(๑๗) ตีณิ องฺคณานิ</h3>
<p>ตตฺถ กตมานิ ตีณิ องฺคณานิ? ราโค องฺคณํ, โทโส องฺคณํ, โมโห องฺคณํ – อิมานิ ตีณิ องฺคณานิฯ</p>


<h3>(๑๘) ตีณิ มลานิ</h3>
<p>ตตฺถ  กตมานิ ตีณิ มลานิ? ราโค มลํ, โทโส มลํ, โมโห มลํ – อิมานิ ตีณิ มลานิฯ</p>


<h3>(๑๙) ตีณิ วิสมานิ</h3>
<p>ตตฺถ กตมานิ ตีณิ วิสมานิ? ราโค วิสมํ, โทโส วิสมํ, โมโห วิสมํ – อิมานิ ตีณิ วิสมานิฯ</p>


<h3>(๒๐) อปรานิปิ ตีณิ วิสมานิ</h3>
<p>ตตฺถ กตมานิ อปรานิปิ ตีณิ วิสมานิ? กายวิสมํ, วจีวิสมํ, มโนวิสมํ – อิมานิ ตีณิ วิสมานิฯ</p>


<h3>(๒๑) ตโย อคฺคี</h3>
<p>ตตฺถ  กตเม ตโย อคฺคี? ราคคฺคิ, โทสคฺคิ, โมหคฺคิ – อิเม ตโย อคฺคีฯ</p>


<h3>(๒๒) ตโย กสาวา</h3>
<p>ตตฺถ กตเม ตโย กสาวา? ราคกสาโว, โทสกสาโว, โมหกสาโว – อิเม ตโย กสาวาฯ</p>


<h3>(๒๓) อปเรปิ ตโย กสาวา</h3>
<p>ตตฺถ กตเม อปเรปิ ตโย กสาวา? กายกสาโว, วจีกสาโว, มโนกสาโว – อิเม ตโย กสาวาฯ</p>


<h3>(๒๔. ก) อสฺสาททิฎฺฐิ</h3>
<p> ตตฺถ  กตมา อสฺสาททิฎฺฐิ? อิเธกโจฺจ สมโณ วา พฺราหฺมโณ  วา เอวํวาที โหติ เอวํทิฎฺฐี – ‘‘นตฺถิ กาเมสุ โทโส’’ติฯ โส กาเมสุ ปาตพฺยตํ อาปชฺชติฯ อยํ วุจฺจติ ‘‘อสฺสาททิฎฺฐิ’’ฯ</p>


<h3>(ข) อตฺตานุทิฎฺฐิ</h3>
<p>ตตฺถ กตมา อตฺตานุทิฎฺฐิ? อิธ อสฺสุตวา ปุถุชฺชโน อริยานํ อทสฺสาวี อริยธมฺมสฺส อโกวิโท อริยธเมฺม อวินีโต, สปฺปุริสานํ อทสฺสาวี สปฺปุริสธมฺมสฺส อโกวิโท สปฺปุริสธเมฺม อวินีโต – รูปํ อตฺตโต สมนุปสฺสติ รูปวนฺตํ วา อตฺตานํ อตฺตนิ วา รูปํ รูปสฺมิํ วา อตฺตานํฯ เวทนํ…เป.… สญฺญํ…เป.… สงฺขาเร…เป.… วิญฺญาณํ อตฺตโต สมนุปสฺสติ วิญฺญาณวนฺตํ วา อตฺตานํ อตฺตนิ วา วิญฺญาณํ วิญฺญาณสฺมิํ วา อตฺตานํฯ ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘อตฺตานุทิฎฺฐิ’’ฯ</p>


<h3>(ค) มิจฺฉาทิฎฺฐิ</h3>
<p>ตตฺถ  กตมา มิจฺฉาทิฎฺฐิ? ‘‘นตฺถิ ทินฺนํ, นตฺถิ ยิฎฺฐํ…เป.… เย อิมญฺจ โลกํ ปรญฺจ โลกํ สยํ อภิญฺญา สจฺฉิกตฺวา ปเวเทนฺตี’’ติ – ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘มิจฺฉาทิฎฺฐิ’’ฯ สสฺสตทิฎฺฐิ อสฺสาททิฎฺฐิ, สกฺกายทิฎฺฐิ อตฺตานุทิฎฺฐิ, อุเจฺฉททิฎฺฐิ มิจฺฉาทิฎฺฐิฯ</p>


<h3>(๒๕. ก) อรติ</h3>
<p> ตตฺถ กตมา อรติ? ปเนฺตสุ วา เสนาสเนสุ อญฺญตรญฺญตเรสุ วา อธิกุสเลสุ ธเมฺมสุ อรติ อรติตา อนภิรติ อนภิรมณา อุกฺกณฺฐิตา ปริตสฺสิตา – อยํ วุจฺจติ ‘‘อรติ’’ฯ</p>


<h3>(ข) วิเหสา</h3>
<p>ตตฺถ  กตมา วิเหสา? อิเธกโจฺจ ปาณินา วา เลฑฺฑุนา วา ทเณฺฑน วา สเตฺถน วา รชฺชุยา วา อญฺญตรญฺญตเรน สเตฺต วิเหเฐติ, ยา เอวรูปา เหฐนา วิเหฐนา  หิํสนา วิหิํสนา โรสนา วิโรสนา ปรูปฆาโต – อยํ วุจฺจติ ‘‘วิเหสา’’ฯ</p>


<h3>(ค) อธมฺมจริยา</h3>
<p>ตตฺถ  กตมา อธมฺมจริยา? กาเยน อธมฺมจริยาวิสมจริยา, วาจาย อธมฺมจริยาวิสมจริยา, มนสา อธมฺมจริยาวิสมจริยา – อยํ วุจฺจติ ‘‘อธมฺมจริยา’’ฯ</p>


<h3>(๒๖. ก) โทวจสฺสตา</h3>
<p> ตตฺถ กตมา โทวจสฺสตา? สหธมฺมิเก วุจฺจมาเน โทวจสฺสายํ โทวจสฺสิยํ โทวจสฺสตา วิปฺปฎิกุลคฺคาหิตา วิปจฺจนีกสาตตา อนาทริยํ อนาทรตา อคารวตา อปฺปติสฺสวตา – อยํ วุจฺจติ ‘‘โทวจสฺสตา’’ฯ</p>


<h3>(ข) ปาปมิตฺตตา</h3>
<p>ตตฺถ กตมา ปาปมิตฺตตา? เย เต ปุคฺคลา อสฺสทฺธา ทุสฺสีลา อปฺปสฺสุตา มจฺฉริโน ทุปฺปญฺญา, ยา เตสํ เสวนา นิเสวนา สํเสวนา ภชนา สมฺภชนา ภตฺติ สมฺภตฺติ ตํสมฺปวงฺกตา – อยํ วุจฺจติ ‘‘ปาปมิตฺตตา’’ฯ</p>


<h3>(ค) นานตฺตสญฺญา</h3>
<p>ตตฺถ กตมา นานตฺตสญฺญา? กามสญฺญา, พฺยาปาทสญฺญา, วิหิํสาสญฺญา – อยํ วุจฺจติ ‘‘นานตฺตสญฺญา’’ฯ สพฺพาปิ อกุสลา สญฺญา นานตฺตสญฺญาฯ</p>


<h3>(๒๗. ก) อุทฺธจฺจํ</h3>
<p> ตตฺถ  กตมํ อุทฺธจฺจํ? ยํ จิตฺตสฺส อุทฺธจฺจํ อวูปสโม เจตโส วิเกฺขโป ภนฺตตฺตํ จิตฺตสฺส – อิทํ วุจฺจติ ‘‘อุทฺธจฺจํ’’ฯ</p>


<h3>(ข) โกสชฺชํ</h3>
<p>ตตฺถ กตมํ โกสชฺชํ? กายทุจฺจริเต วา วจีทุจฺจริเต วา มโนทุจฺจริเต วา ปญฺจสุ  วา กามคุเณสุ จิตฺตสฺส โวสฺสโคฺค โวสฺสคฺคานุปฺปทานํ กุสลานํ ธมฺมานํ ภาวนาย อสกฺกจฺจกิริยตา อสาตจฺจกิริยตา อนฎฺฐิตกิริยตา โอลีนวุตฺติตา นิกฺขิตฺตฉนฺทตา นิกฺขิตฺตธุรตา อนาเสวนา อภาวนา อพหุลีกมฺมํ อนธิฎฺฐานํ อนนุโยโค ปมาโท – อิทํ วุจฺจติ  ‘‘โกสชฺชํ’’ฯ</p>


<h3>(ค) ปมาโท</h3>
<p>ตตฺถ กตโม ปมาโท? กายทุจฺจริเต วา วจีทุจฺจริเต วา มโนทุจฺจริเต วา ปญฺจสุ วา กามคุเณสุ จิตฺตสฺส โวสฺสโคฺค โวสฺสคฺคานุปฺปทานํ กุสลานํ ธมฺมานํ ภาวนาย อสกฺกจฺจกิริยตา อสาตจฺจกิริยตา อนฎฺฐิตกิริยตา โอลีนวุตฺติตา นิกฺขิตฺตฉนฺทตา นิกฺขิตฺตธุรตา อนาเสวนา อภาวนา อพหุลีกมฺมํ อนธิฎฺฐานํ อนนุโยโค ปมาโท, โย เอวรูโป ปมาโท ปมชฺชนา ปมชฺชิตตฺตํ – อยํ วุจฺจติ ‘‘ปมาโท’’ฯ</p>


<h3>(๒๘. ก) อสนฺตุฎฺฐิตา</h3>
<p> ตตฺถ  กตมา อสนฺตุฎฺฐิตา? อิตรีตรจีวรปิณฺฑปาตเสนาสนคิลานปจฺจยเภสชฺชปริกฺขาเรหิ ปญฺจหิ วา กามคุเณหิ อสนฺตุฎฺฐสฺส ภิโยฺยกมฺยตา, ยา เอวรูปา อิจฺฉา อิจฺฉาคตา อสนฺตุฎฺฐิตา ราโค สาราโค จิตฺตสฺส สาราโค – อยํ วุจฺจติ ‘‘อสนฺตุฎฺฐิตา’’ฯ</p>


<h3>(ข) อสมฺปชญฺญตา</h3>
<p>ตตฺถ  กตมา อสมฺปชญฺญตา? ยํ อญฺญาณํ อทสฺสนํ…เป.… อวิชฺชาลงฺคี โมโห อกุสลมูลํ – อยํ วุจฺจติ ‘‘อสมฺปชญฺญตา’’ฯ</p>


<h3>(ค) มหิจฺฉตา</h3>
<p>ตตฺถ กตมา มหิจฺฉตา? อิตรีตรจีวรปิณฺฑปาตเสนาสนคิลานปจฺจยเภสชฺชปริกฺขาเรหิ ปญฺจหิ วา กามคุเณหิ อสนฺตุฎฺฐสฺส ภิโยฺยกมฺยตา, ยา เอวรูปา อิจฺฉา อิจฺฉาคตา มหิจฺฉตา ราโค สาราโค จิตฺตสฺส สาราโค – อยํ วุจฺจติ ‘‘มหิจฺฉตา’’ฯ</p>


<h3>(๒๙. ก) อหิริกํ</h3>
<p> ตตฺถ กตมํ อหิริกํ? ยํ น หิรียติ หิรียิตเพฺพน, น หิรียติ ปาปกานํ อกุสลานํ ธมฺมานํ สมาปตฺติยา – อิทํ วุจฺจติ ‘‘อหิริกํ’’ฯ</p>


<h3>(ข) อโนตฺตปฺปํ</h3>
<p>ตตฺถ กตมํ อโนตฺตปฺปํ? ยํ น โอตฺตปฺปติ โอตฺตปฺปิตเพฺพน, น  โอตฺตปฺปติ ปาปกานํ อกุสลานํ ธมฺมานํ สมาปตฺติยา – อิทํ วุจฺจติ ‘‘อโนตฺตปฺปํ’’ฯ</p>


<h3>(ค) ปมาโท</h3>
<p>ตตฺถ กตโม ปมาโท? กายทุจฺจริเต วา วจีทุจฺจริเต วา มโนทุจฺจริเต วา ปญฺจสุ วา กามคุเณสุ จิตฺตสฺส โวสฺสโคฺค โวสฺสคฺคานุปฺปทานํ  กุสลานํ ธมฺมานํ ภาวนาย อสกฺกจฺจกิริยตา อสาตจฺจกิริยตา อนฎฺฐิตกิริยตา โอลีนวุตฺติตา นิกฺขิตฺตฉนฺทตา นิกฺขิตฺตธุรตา อนาเสวนา อภาวนา อพหุลีกมฺมํ อนธิฎฺฐานํ อนนุโยโค ปมาโท, โย เอวรูโป ปมาโท ปมชฺชนา ปมชฺชิตตฺตํ – อยํ วุจฺจติ ‘‘ปมาโท’’ฯ</p>


<h3>(๓๐. ก) อนาทริยํ</h3>
<p> ตตฺถ  กตมํ อนาทริยํ? ยํ อนาทริยํ อนาทรตา อคารวตา อปฺปติสฺสวตา อนทฺทา อนทฺทายนา อนทฺทายิตตฺตํ  อสีลฺยํ อจิตฺตีกาโร – อิทํ วุจฺจติ ‘‘อนาทริยํ’’ฯ</p>


<h3>(ข) โทวจสฺสตา</h3>
<p>ตตฺถ กตมา โทวจสฺสตา? สหธมฺมิเก วุจฺจมาเน โทวจสฺสายํ โทวจสฺสิยํ โทวจสฺสตา วิปฺปฎิกุลคฺคาหิตา วิปจฺจนีกสาตตา อนาทริยํ  อนาทรตา อคารวตา อปฺปติสฺสวตา – อยํ วุจฺจติ ‘‘โทวจสฺสตา’’ฯ</p>


<h3>(ค) ปาปมิตฺตตา</h3>
<p>ตตฺถ กตมา ปาปมิตฺตตา? เย เต ปุคฺคลา อสฺสทฺธา ทุสฺสีลา อปฺปสฺสุตา มจฺฉริโน ทุปฺปญฺญา, ยา เตสํ เสวนา นิเสวนา สํเสวนา ปฎิเสวนา ภชนา สมฺภชนา ภตฺติ สมฺภตฺติ ตํสมฺปวงฺกตา – อยํ วุจฺจติ ‘‘ปาปมิตฺตตา’’ฯ</p>


<h3>(๓๑. ก) อสฺสทฺธิยํ</h3>
<p> ตตฺถ กตมํ อสฺสทฺธิยํ? อิเธกโจฺจ อสฺสโทฺธ โหติ, น สทฺทหติ พุทฺธํ วา ธมฺมํ วา สงฺฆํ วา, ยํ เอวรูปํ อสฺสทฺธิยํ อสฺสทฺทหนา อโนกปฺปนา อนภิปฺปสาโท – อิทํ วุจฺจติ ‘‘อสฺสทฺธิยํ’’ฯ</p>


<h3>(ข) อวทญฺญุตา</h3>
<p>ตตฺถ  กตมา อวทญฺญุตา? ปญฺจ มจฺฉริยานิ – อาวาสมจฺฉริยํ, กุลมจฺฉริยํ, ลาภมจฺฉริยํ, วณฺณมจฺฉริยํ, ธมฺมมจฺฉริยํฯ ยํ เอวรูปํ มเจฺฉรํ มจฺฉรายนา มจฺฉรายิตตฺตํ เววิจฺฉํ กทริยํ กฎุกญฺจุกตา อคฺคหิตตฺตํ จิตฺตสฺส – อยํ วุจฺจติ ‘‘อวทญฺญุตา’’ฯ</p>


<h3>(ค) โกสชฺชํ</h3>
<p>ตตฺถ  กตมํ โกสชฺชํ? กายทุจฺจริเต วา วจีทุจฺจริเต วา มโนทุจฺจริเต วา ปญฺจสุ วา กามคุเณสุ จิตฺตสฺส โวสฺสโคฺค, โวสฺสคฺคานุปฺปทานํ กุสลานํ ธมฺมานํ, ภาวนาย อสกฺกจฺจกิริยตา อสาตจฺจกิริยตา อนฎฺฐิตกิริยตา โอลีนวุตฺติตา นิกฺขิตฺตฉนฺทตา  นิกฺขิตฺตธุรตา อนาเสวนา อภาวนา อพหุลีกมฺมํ อนธิฎฺฐานํ อนนุโยโค ปมาโท – อิทํ วุจฺจติ ‘‘โกสชฺชํ’’ฯ</p>


<h3>(๓๒. ก) อุทฺธจฺจํ</h3>
<p> ตตฺถ กตมํ อุทฺธจฺจํ? ยํ จิตฺตสฺส อุทฺธจฺจํ อวูปสโม เจตโส วิเกฺขโป ภวนฺตตฺตํ จิตฺตสฺส – อิทํ วุจฺจติ ‘‘อุทฺธจฺจํ’’ฯ</p>


<h3>(ข) อสํวโร</h3>
<p>ตตฺถ กตโม อสํวโร? อิเธกโจฺจ จกฺขุนา รูปํ ทิสฺวา นิมิตฺตคฺคาหี โหติ อนุพฺยญฺชนคฺคาหีฯ ยตฺวาธิกรณเมนํ จกฺขุนฺทฺริยํ อสํวุตํ วิหรนฺตํ อภิชฺฌาโทมนสฺสา ปาปกา อกุสลา ธมฺมา อนฺวาสฺสเวยฺยุํ, ตสฺส สํวราย น ปฎิปชฺชติ, น รกฺขติ จกฺขุนฺทฺริยํ, จกฺขุนฺทฺริเย น สํวรํ อาปชฺชติฯ โสเตน สทฺทํ สุตฺวา…เป.… ฆาเนน คนฺธํ ฆายิตฺวา…เป.… ชิวฺหาย รสํ สายิตฺวา…เป.… กาเยน โผฎฺฐพฺพํ ผุสิตฺวา…เป.… มนสา ธมฺมํ วิญฺญาย นิมิตฺตคฺคาหี โหติ อนุพฺยญฺชนคฺคาหีฯ ยตฺวาธิกรณเมนํ มนินฺทฺริยํ อสํวุตํ วิหรนฺตํ อภิชฺฌาโทมนสฺสา ปาปกา อกุสลา  ธมฺมา อนฺวาสฺสเวยฺยุํ, ตสฺส สํวราย  น ปฎิปชฺชติ, น รกฺขติ มนินฺทฺริยํ, มนินฺทฺริเย น สํวรํ อาปชฺชติ – อยํ วุจฺจติ ‘‘อสํวโร’’ฯ</p>


<h3>(ค) ทุสฺสีลฺยํ</h3>
<p>ตตฺถ กตมํ ทุสฺสีลฺยํ? กายิโก วีติกฺกโม, วาจสิโก วีติกฺกโม, กายิกวาจสิโก วีติกฺกโม – อิทํ วุจฺจติ ‘‘ทุสฺสีลฺยํ’’ฯ</p>


<h3>(๓๓. ก) อริยานํ อทสฺสนกมฺยตา</h3>
<p> ตตฺถ  กตมา อริยานํ อทสฺสนกมฺยตา? ตตฺถ กตเม อริยา? อริยา วุจฺจนฺติ พุทฺธา จ พุทฺธสาวกา จฯ ยา อิเมสํ อริยานํ อทสฺสนกมฺยตา อทฎฺฐุกมฺยตา อสเมตุกมฺยตา อสมาคนฺตุกมฺยตา – อยํ วุจฺจติ ‘‘อริยานํ อทสฺสนกมฺยตา’’ฯ</p>


<h3>(ข) สทฺธมฺมํ อโสตุกมฺยตา</h3>
<p>ตตฺถ กตมา สทฺธมฺมํ อโสตุกมฺยตา? ตตฺถ กตโม สทฺธโมฺม? จตฺตาโร สติปฎฺฐานา, จตฺตาโร สมฺมปฺปธานา, จตฺตาโร อิทฺธิปาทา, ปญฺจินฺทฺริยานิ, ปญฺจ พลานิ, สตฺต โพชฺฌงฺคา, อริโย อฎฺฐงฺคิโก มโคฺค – อยํ วุจฺจติ ‘‘สทฺธโมฺม’’ฯ ยา อิมสฺส สทฺธมฺมสฺส อโสตุกมฺยตา อสวนกมฺยตา อนุคฺคเหตุกมฺยตา อธาเรตุกมฺยตา – อยํ วุจฺจติ ‘‘สทฺธมฺมํ อโสตุกมฺยตา’’ฯ</p>


<h3>(ค) อุปารมฺภจิตฺตตา</h3>
<p>ตตฺถ กตมา อุปารมฺภจิตฺตตา? ตตฺถ  กตโม อุปารโมฺภ? โย อุปารโมฺภ อนุปารโมฺภ อุปารมฺภนา อนุปารมฺภนา อนุปารมฺภิตตฺตํ อุญฺญา อวญฺญา ปริภโว รนฺธคเวสิตา – อยํ วุจฺจติ ‘‘อุปารมฺภจิตฺตตา’’ฯ</p>


<h3>(๓๔. ก) มุฎฺฐสฺสจฺจํ</h3>
<p> ตตฺถ กตมํ มุฎฺฐสฺสจฺจํ? ยา อสฺสติ อนนุสฺสติ อปฺปฎิสฺสติ อสฺสติ อสฺสรณตา อธารณตา ปิลาปนตา สมฺมุสนตา – อิทํ วุจฺจติ ‘‘มุฎฺฐสฺสจฺจํ’’ฯ</p>


<h3>(ข) อสมฺปชญฺญํ</h3>
<p>ตตฺถ กตมํ อสมฺปชญฺญํ? ยํ อญฺญาณํ อทสฺสนํ  …เป.… อวิชฺชาลงฺคี โมโห อกุสลมูลํ – อิทํ วุจฺจติ ‘‘อสมฺปชญฺญํ’’ฯ</p>


<h3>(ค) เจตโส วิเกฺขโป</h3>
<p>ตตฺถ  กตโม เจตโส วิเกฺขโป? ยํ จิตฺตสฺส อุทฺธจฺจํ อวูปสโม เจตโส วิเกฺขโป ภนฺตตฺตํ จิตฺตสฺส – อยํ วุจฺจติ ‘‘เจตโส วิเกฺขโป’’ฯ</p>


<h3>(๓๕. ก) อโยนิโส มนสิกาโร</h3>
<p> ตตฺถ กตโม อโยนิโส มนสิกาโร? อนิเจฺจ ‘‘นิจฺจ’’นฺติ อโยนิโส มนสิกาโร, ทุเกฺข ‘‘สุข’’นฺติ อโยนิโส มนสิกาโร, อนตฺตนิ ‘‘อตฺตา’’ติ อโยนิโส มนสิกาโร, อสุเภ  ‘‘สุภ’’นฺติ อโยนิโส มนสิกาโร, สจฺจวิปฺปฎิกุเลน วา จิตฺตสฺส อาวฎฺฎนา อนาวฎฺฎนา อาโภโค สมนฺนาหาโร มนสิกาโร – อยํ วุจฺจติ ‘‘อโยนิโส มนสิกาโร’’ฯ</p>


<h3>(ข) กุมฺมคฺคเสวนา</h3>
<p>ตตฺถ กตมา กุมฺมคฺคเสวนา? ตตฺถ กตโม กุมฺมโคฺค? มิจฺฉาทิฎฺฐิ, มิจฺฉาสงฺกโปฺป, มิจฺฉาวาจา, มิจฺฉากมฺมโนฺต, มิจฺฉาอาชีโว, มิจฺฉาวายาโม, มิจฺฉาสติ, มิจฺฉาสมาธิ – อยํ วุจฺจติ ‘‘กุมฺมโคฺค’’ฯ ยา อิมสฺส กุมฺมคฺคสฺส เสวนา นิเสวนา สํเสวนา ภชนา สมฺภชนา ภตฺติ สมฺภตฺติ ตํสมฺปวงฺกตา – อยํ วุจฺจติ ‘‘กุมฺมคฺคเสวนา’’ฯ</p>


<h3>(ค) เจตโส จ ลีนตฺตํ</h3>
<p>ตตฺถ กตมํ เจตโส จ ลีนตฺตํ? ยา จิตฺตสฺส อกลฺยตา อกมฺมญฺญตา โอลียนา สลฺลียนา ลีนํ ลียนา ลียิตตฺตํ ถินํ ถิยนา ถิยิตตฺตํ จิตฺตสฺส – อิทํ วุจฺจติ ‘‘เจตโส จ ลีนตฺตํ’’ฯ</p>

</p>


<h2>๔. จตุกฺกนิเทฺทโส</h2>
<h3>(๑) จตฺตาโร อาสวา</h3>
<p> ตตฺถ  กตเม จตฺตาโร อาสวา? กามาสโว, ภวาสโว, ทิฎฺฐาสโว, อวิชฺชาสโวฯ</p>


<h3>(ก) กามาสโว</h3>
<p>ตตฺถ กตโม กามาสโว? โย  กาเมสุ กามจฺฉโนฺท  กามราโค กามนนฺที กามตณฺหา กามสิเนโห กามปริฬาโห กามมุจฺฉา กามโชฺฌสานํ – อยํ วุจฺจติ ‘‘กามาสโว’’ฯ</p>


<h3>(ข) ภวาสโว</h3>
<p>ตตฺถ กตโม ภวาสโว? โย ภเวสุ ภวจฺฉโนฺท…เป.… ภวโชฺฌสานํ – อยํ วุจฺจติ ‘‘ภวาสโว’’ฯ</p>


<h3>(ค) ทิฎฺฐาสโว</h3>
<p>ตตฺถ กตโม ทิฎฺฐาสโว? ‘‘สสฺสโต โลโก’’ติ วา, ‘‘อสสฺสโต โลโก’’ติ วา, ‘‘อนฺตวา โลโก’’ติ วา, ‘‘อนนฺตวา โลโก’’ติ วา, ‘‘ตํ ชีวํ ตํ สรีร’’นฺติ วา, ‘‘อญฺญํ ชีวํ อญฺญํ สรีร’’นฺติ วา, ‘‘โหติ ตถาคโต ปรํ มรณา’’ติ วา, ‘‘น โหติ ตถาคโต ปรํ มรณา’’ติ วา, ‘‘โหติ จ น จ โหติ ตถาคโต ปรํ มรณา’’ติ วา, ‘‘เนว โหติ น น โหติ ตถาคโต ปรํ มรณา’’ติ วาฯ ยา เอวรูปา ทิฎฺฐิ  ทิฎฺฐิคตํ…เป.… วิปริยาสคฺคาโห – อยํ วุจฺจติ ‘‘ทิฎฺฐาสโว’’ฯ สพฺพาปิ มิจฺฉาทิฎฺฐิ ทิฎฺฐาสโวฯ</p>


<h3>(ฆ) อวิชฺชาสโว</h3>
<p>ตตฺถ กตโม อวิชฺชาสโว? ทุเกฺข อญฺญาณํ, ทุกฺขสมุทเย อญฺญาณํ , ทุกฺขนิโรเธ อญฺญาณํ, ทุกฺขนิโรธคามินิยา ปฎิปทาย อญฺญาณํ, ปุพฺพเนฺต อญฺญาณํ, อปรเนฺต อญฺญาณํ, ปุพฺพนฺตาปรเนฺต อญฺญาณํ, อิทปฺปจฺจยตา ปฎิจฺจสมุปฺปเนฺนสุ ธเมฺมสุ อญฺญาณํฯ ยํ เอวรูปํ อญฺญาณํ อทสฺสนํ…เป.… อวิชฺชาลงฺคี โมโห อกุสลมูลํ – อยํ วุจฺจติ ‘‘อวิชฺชาสโว’’ฯ อิเม จตฺตาโร อาสวาฯ</p>


<h3>(๒-๕) จตฺตาโร คนฺถาที</h3>
<p> ตตฺถ กตเม จตฺตาโร คนฺถา  …เป.…  จตฺตาโร โอฆา…เป.… จตฺตาโร โยคา…เป.… จตฺตาริ อุปาทานานิ? กามุปาทานํ, ทิฎฺฐุปาทานํ, สีลพฺพตุปาทานํ, อตฺตวาทุปาทานํฯ</p>


<h3>(ก) กามุปาทานํ</h3>
<p>ตตฺถ กตมํ กามุปาทานํ? โย กาเมสุ กามจฺฉโนฺท…เป.… กามโชฺฌสานํ – อิทํ วุจฺจติ ‘‘กามุปาทานํ’’ฯ</p>


<h3>(ข) ทิฎฺฐุปาทานํ</h3>
<p>ตตฺถ กตมํ ทิฎฺฐุปาทานํ? ‘‘นตฺถิ ทินฺนํ, นตฺถิ ยิฎฺฐํ…เป.… เย อิมญฺจ โลกํ ปรญฺจ โลกํ สยํ อภิญฺญา สจฺฉิกตฺวา ปเวเทนฺตี’’ติฯ ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อิทํ วุจฺจติ ‘‘ทิฎฺฐุปาทานํ’’ฯ ฐเปตฺวา สีลพฺพตุปาทานญฺจ อตฺตวาทุปาทานญฺจ สพฺพาปิ มิจฺฉาทิฎฺฐิ ทิฎฺฐุปาทานํฯ</p>


<h3>(ค) สีลพฺพตุปาทานํ</h3>
<p>ตตฺถ กตมํ สีลพฺพตุปาทานํ? อิโต พหิทฺธา สมณพฺราหฺมณานํ สีเลน สุทฺธิ วเตน สุทฺธิ สีลพฺพเตน สุทฺธีติฯ ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อิทํ วุจฺจติ ‘‘สีลพฺพตุปาทานํ’’ฯ</p>


<h3>(ฆ) อตฺตวาทุปาทานํ</h3>
<p>ตตฺถ  กตมํ อตฺตวาทุปาทานํ? อิธ อสฺสุตวา ปุถุชฺชโน อริยานํ อทสฺสาวี อริยธมฺมสฺส อโกวิโท อริยธเมฺม อวินีโต, สปฺปุริสานํ อทสฺสาวี สปฺปุริสธมฺมสฺส อโกวิโท สปฺปุริสธเมฺม อวินีโต – รูปํ อตฺตโต สมนุปสฺสติ รูปวนฺตํ วา อตฺตานํ  อตฺตนิ วา รูปํ รูปสฺมิํ วา อตฺตานํฯ เวทนํ…เป.… สญฺญํ…เป.… สงฺขาเร…เป.… วิญฺญาณํ อตฺตโต สมนุปสฺสติ วิญฺญาณวนฺตํ วา อตฺตานํ อตฺตนิ วา วิญฺญาณํ วิญฺญาณสฺมิํ วา อตฺตานํฯ ยา เอวรูปา ทิฎฺฐิ ทิฎฺฐิคตํ…เป.… วิปริยาสคฺคาโห – อิทํ วุจฺจติ ‘‘อตฺตวาทุปาทานํ’’ฯ อิมานิ จตฺตาริ อุปาทานานิฯ</p>


<h3>(๖) จตฺตาโร ตณฺหุปฺปาทา</h3>
<p> ตตฺถ  กตเม จตฺตาโร ตณฺหุปฺปาทา? จีวรเหตุ วา ภิกฺขุโน ตณฺหา อุปฺปชฺชมานา อุปฺปชฺชติ, ปิณฺฑปาตเหตุ วา ภิกฺขุโน ตณฺหา อุปฺปชฺชมานา อุปฺปชฺชติ, เสนาสนเหตุ วา ภิกฺขุโน ตณฺหา อุปฺปชฺชมานา อุปฺปชฺชติ, อิติภวาภวเหตุ วา ภิกฺขุโน ตณฺหา อุปฺปชฺชมานา อุปฺปชฺชติ – อิเม จตฺตาโร ตณฺหุปฺปาทาฯ</p>


<h3>(๗) จตฺตาริ อคติคมนานิ</h3>
<p>ตตฺถ กตมานิ จตฺตาริ อคติคมนานิ? ฉนฺทาคติํ  คจฺฉติ, โทสาคติํ คจฺฉติ, โมหาคติํ คจฺฉติ, ภยาคติํ คจฺฉติฯ ยา เอวรูปา อคติ อคติคมนํ ฉนฺทคมนํ วคฺคคมนํ วาริคมนํ – อิมานิ จตฺตาริ อคติคมนานิฯ</p>


<h3>(๘) จตฺตาโร วิปริยาสา</h3>
<p>ตตฺถ  กตเม จตฺตาโร วิปริยาสา? อนิเจฺจ ‘‘นิจฺจ’’นฺติ สญฺญาวิปริยาโส จิตฺตวิปริยาโส ทิฎฺฐิวิปริยาโส, ทุเกฺข ‘‘สุข’’นฺติ สญฺญาวิปริยาโส จิตฺตวิปริยาโส ทิฎฺฐิวิปริยาโส, อนตฺตนิ ‘‘อตฺตา’’ติ สญฺญาวิปริยาโส จิตฺตวิปริยาโส ทิฎฺฐิวิปริยาโส, อสุเภ ‘‘สุภ’’นฺติ สญฺญาวิปริยาโส จิตฺตวิปริยาโส ทิฎฺฐิวิปริยาโส – อิเม จตฺตาโร วิปริยาสาฯ</p>


<h3>(๙) จตฺตาโร อนริยโวหารา</h3>
<p>ตตฺถ  กตเม จตฺตาโร อนริยโวหารา? อทิเฎฺฐ ทิฎฺฐวาทิตา, อสฺสุเต สุตวาทิตา, อมุเต มุตวาทิตา, อวิญฺญาเต วิญฺญาตวาทิตา – อิเม จตฺตาโร อนริยโวหาราฯ</p>


<h3>(๑๐) อปเรปิ จตฺตาโร อนริยโวหารา</h3>
<p>ตตฺถ กตเม อปเรปิ จตฺตาโร อนริยโวหารา? ทิเฎฺฐ อทิฎฺฐวาทิตา, สุเต อสฺสุตวาทิตา, มุเต อมุตวาทิตา, วิญฺญาเต อวิญฺญาตวาทิตา – อิเม จตฺตาโร อนริยโวหาราฯ</p>


<h3>(๑๑) จตฺตาริ ทุจฺจริตานิ</h3>
<p>ตตฺถ กตมานิ จตฺตาริ ทุจฺจริตานิ? ปาณาติปาโต, อทินฺนาทานํ, กาเมสุมิจฺฉาจาโร, มุสาวาโท – อิมานิ จตฺตาริ ทุจฺจริตานิฯ</p>


<h3>(๑๒) อปรานิปิ จตฺตาริ ทุจฺจริตานิ</h3>
<p>ตตฺถ กตมานิ อปรานิปิ จตฺตาริ ทุจฺจริตานิ? มุสาวาโท, ปิสุณา วาจา, ผรุสา วาจา, สมฺผปฺปลาโป – อิมานิ จตฺตาริ ทุจฺจริตานิฯ</p>


<h3>(๑๓) จตฺตาริ ภยานิ</h3>
<p>ตตฺถ กตมานิ จตฺตาริ ภยานิ? ชาติภยํ, ชราภยํ, พฺยาธิภยํ, มรณภยํ – อิมานิ จตฺตาริ ภยานิฯ</p>


<h3>(๑๔) อปรานิปิ จตฺตาริ ภยานิ</h3>
<p>ตตฺถ  กตมานิ อปรานิปิ จตฺตาริ ภยานิ? ราชภยํ, โจรภยํ, อคฺคิภยํ, อุทกภยํ – อิมานิ จตฺตาริ ภยานิฯ</p>


<p>ตตฺถ  กตมานิ อปรานิปิ จตฺตาริ ภยานิ? อูมิภยํ, กุมฺภีลภยํ , อาวฎฺฎภยํ, สุสุกาภยํ – อิมานิ จตฺตาริ ภยานิฯ</p>


<p>ตตฺถ กตมานิ อปรานิปิ จตฺตาริ ภยานิ? อตฺตานุวาทภยํ, ปรานุวาทภยํ, ทณฺฑภยํ, ทุคฺคติภยํ – อิมานิ จตฺตาริ ภยานิฯ</p>


<h3>(๑๕) จตโสฺส ทิฎฺฐิโย</h3>
<p>ตตฺถ  กตมา จตโสฺส ทิฎฺฐิโย? ‘‘สยงฺกตํ สุขทุกฺข’’นฺติ สจฺจโต เถตโต ทิฎฺฐิ อุปฺปชฺชติ, ‘‘ปรงฺกตํ สุขทุกฺข’’นฺติ สจฺจโต เถตโต ทิฎฺฐิ  อุปฺปชฺชติ, ‘‘สยงฺกตญฺจ ปรงฺกตญฺจ สุขทุกฺข’’นฺติ สจฺจโต เถตโต ทิฎฺฐิ อุปฺปชฺชติ, ‘‘อสยงฺการํ อปรงฺการํ อธิจฺจสมุปฺปนฺนํ สุขทุกฺข’’นฺติ สจฺจโต เถตโต ทิฎฺฐิ อุปฺปชฺชติ – อิมา จตโสฺส ทิฎฺฐิโยฯ</p>

</p>


<h2>๕. ปญฺจกนิเทฺทโส</h2>
<h3>(๑) ปโญฺจรมฺภาคิยานิ สํโยชนานิ</h3>
<p> ตตฺถ กตมานิ ปโญฺจรมฺภาคิยานิ สํโยชนานิ? สกฺกายทิฎฺฐิ, วิจิกิจฺฉา, สีลพฺพตปรามาโส, กามจฺฉโนฺท, พฺยาปาโท – อิมานิ ปโญฺจรมฺภาคิยานิ สํโยชนานิฯ</p>


<h3>(๒) ปญฺจุทฺธมฺภาคิยานิ สํโยชนานิ</h3>
<p>ตตฺถ กตมานิ ปญฺจุทฺธมฺภาคิยานิ สํโยชนานิ? รูปราโค, อรูปราโค, มาโน, อุทฺธจฺจํ, อวิชฺชา – อิมานิ ปญฺจุทฺธมฺภาคิยานิ สํโยชนานิฯ</p>


<h3>(๓) ปญฺจ มจฺฉริยานิ</h3>
<p>ตตฺถ  กตมานิ ปญฺจ มจฺฉริยานิ? อาวาสมจฺฉริยํ, กุลมจฺฉริยํ, ลาภมจฺฉริยํ, วณฺณมจฺฉริยํ, ธมฺมมจฺฉริยํ – อิมานิ ปญฺจ มจฺฉริยานิฯ</p>


<h3>(๔) ปญฺจ สงฺคา</h3>
<p>ตตฺถ กตเม ปญฺจ สงฺคา? ราคสโงฺค, โทสสโงฺค, โมหสโงฺค, มานสโงฺค, ทิฎฺฐิสโงฺค – อิเม ปญฺจ สงฺคาฯ</p>


<h3>(๕) ปญฺจ สลฺลา</h3>
<p>ตตฺถ กตเม ปญฺจ สลฺลา? ราคสลฺลํ, โทสสลฺลํ, โมหสลฺลํ, มานสลฺลํ, ทิฎฺฐิสลฺลํ – อิเม ปญฺจ สลฺลาฯ</p>


<h3>(๖) ปญฺจ เจโตขิลา</h3>
<p> ตตฺถ กตเม ปญฺจ เจโตขิลา? สตฺถริ กงฺขติ วิจิกิจฺฉติ นาธิมุจฺจติ  น สมฺปสีทติ, ธเมฺม กงฺขติ วิจิกิจฺฉติ นาธิมุจฺจติ น สมฺปสีทติ, สเงฺฆ  กงฺขติ วิจิกิจฺฉติ นาธิมุจฺจติ น สมฺปสีทติ, สิกฺขาย กงฺขติ วิจิกิจฺฉติ นาธิมุจฺจติ น สมฺปสีทติ, สพฺรหฺมจารีสุ กุปิโต โหติ อนตฺตมโน อาหตจิโตฺต ขิลชาโต – อิเม ปญฺจ เจโตขิลาฯ</p>


<h3>(๗) ปญฺจ เจตโส วินิพนฺธา</h3>
<p>ตตฺถ กตเม ปญฺจ เจตโส วินิพนฺธา? กาเม อวีตราโค โหติ อวิคตจฺฉโนฺท อวิคตเปโม อวิคตปิปาโส อวิคตปริฬาโห อวิคตตโณฺห; กาเย อวีตราโค โหติ… รูเป อวีตราโค โหติ… ยาวทตฺถํ  อุทราวเทหกํ ภุญฺชิตฺวา เสยฺยสุขํ ปสฺสสุขํ มิทฺธสุขํ อนุยุโตฺต วิหรติ; อญฺญตรํ เทวนิกายํ ปณิธาย พฺรหฺมจริยํ จรติ – ‘‘อิมินาหํ สีเลน วา  วเตน วา ตเปน วา พฺรหฺมจริเยน วา เทโว วา ภวิสฺสามิ เทวญฺญตโร วา’’ติ – อิเม ปญฺจ เจตโสวินิพนฺธาฯ</p>


<h3>(๘) ปญฺจ นีวรณานิ</h3>
<p>ตตฺถ กตมานิ ปญฺจ นีวรณานิ? กามจฺฉนฺทนีวรณํ, พฺยาปาทนีวรณํ, ถินมิทฺธนีวรณํ, อุทฺธจฺจกุกฺกุจฺจนีวรณํ, วิจิกิจฺฉานีวรณํ – อิมานิ ปญฺจ นีวรณานิฯ</p>


<h3>(๙) ปญฺจ กมฺมานิ อานนฺตริกานิ</h3>
<p>ตตฺถ กตมานิ ปญฺจ กมฺมานิ อานนฺตริกานิ? มาตา ชีวิตา โวโรปิตา โหติ, ปิตา ชีวิตา โวโรปิโต โหติ, อรหโนฺต ชีวิตา โวโรปิโต โหติ, ทุเฎฺฐน จิเตฺตน ตถาคตสฺส โลหิตํ อุปฺปาทิตํ โหติ , สโงฺฆ ภิโนฺน โหติ – อิมานิ ปญฺจ กมฺมานิ อานนฺตริกานิฯ</p>


<h3>(๑๐) ปญฺจ ทิฎฺฐิโย</h3>
<p>ตตฺถ กตมา ปญฺจ ทิฎฺฐิโย? ‘‘สญฺญี อตฺตา โหติ อโรโค ปรํ มรณา’’ติ อิเตฺถเก อภิวทนฺติ, ‘‘อสญฺญี อตฺตา โหติ อโรโค ปรํ มรณา’’ติ อิเตฺถเก อภิวทนฺติ, ‘‘เนวสญฺญีนาสญฺญี อตฺตา โหติ อโรโค ปรํ มรณา’’ติ อิเตฺถเก อภิวทนฺติ, สโต วา ปน สตฺตสฺส อุเจฺฉทํ วินาสํ วิภวํ ปญฺญาเปนฺติ, ทิฎฺฐธมฺมนิพฺพานํ วา ปเนเก อภิวทนฺติ – อิมา ปญฺจ ทิฎฺฐิโยฯ</p>


<h3>(๑๑) ปญฺจ เวรา</h3>
<p> ตตฺถ กตเม ปญฺจ เวรา? ปาณาติปาโต, อทินฺนาทานํ, กาเมสุมิจฺฉาจาโร, มุสาวาโท, สุราเมรยมชฺชปมาทฎฺฐานา – อิเม ปญฺจ เวราฯ</p>


<h3>(๑๒) ปญฺจ พฺยสนา</h3>
<p>ตตฺถ   กตเม ปญฺจ พฺยสนา? ญาติพฺยสนํ, โภคพฺยสนํ, โรคพฺยสนํ, สีลพฺยสนํ, ทิฎฺฐิพฺยสนํ – อิเม ปญฺจ พฺยสนาฯ</p>


<h3>(๑๓) ปญฺจ อกฺขนฺติยา อาทีนวา</h3>
<p>ตตฺถ กตเม ปญฺจ อกฺขนฺติยา อาทีนวา? พหุโน ชนสฺส อปฺปิโย โหติ อมนาโป, เวรพหุโล จ โหติ, วชฺชพหุโล จ, สมฺมูโฬฺห กาลงฺกโรติ, กายสฺส เภทา  ปรํ มรณา อปายํ ทุคฺคติํ วินิปาตํ นิรยํ อุปปชฺชติ – อิเม ปญฺจ อกฺขนฺติยา อาทีนวาฯ</p>


<h3>(๑๔) ปญฺจ ภยานิ</h3>
<p>ตตฺถ กตมานิ ปญฺจ ภยานิ? อาชีวกภยํ, อสิโลกภยํ, ปริสสารชฺชภยํ, มรณภยํ, ทุคฺคติภยํ – อิมานิ ปญฺจ ภยานิฯ</p>


<h3>(๑๕) ปญฺจ ทิฎฺฐธมฺมนิพฺพานวาทา</h3>
<p> ตตฺถ กตเม ปญฺจ ทิฎฺฐธมฺมนิพฺพานวาทา?</p>


<p>(ก) อิเธกโจฺจ สมโณ วา พฺราหฺมโณ วา เอวํวาที โหติ เอวํทิฎฺฐิ  – ‘‘ยโต โข, โภ , อยํ อตฺตา ปญฺจหิ กามคุเณหิ สมปฺปิโต สมงฺคีภูโต ปริจาเรติ, เอตฺตาวตา โข, โภ, อยํ อตฺตา ปรมทิฎฺฐธมฺมนิพฺพานปฺปโตฺต โหตี’’ติฯ อิเตฺถเก สโต สตฺตสฺส ปรมทิฎฺฐธมฺมนิพฺพานํ ปญฺญเปนฺติฯ</p>


<p>(ข) ตมโญฺญ เอวมาห – ‘‘อตฺถิ โข, โภ, เอโส อตฺตา ยํ ตฺวํ วเทสิ เนโส นตฺถีติ วทามิฯ โน จ โข, โภ, อยํ อตฺตา เอตฺตาวตา ปรมทิฎฺฐธมฺมนิพฺพานปฺปโตฺต โหติฯ ตํ กิสฺส เหตุ? กามา หิ, โภ, อนิจฺจา ทุกฺขา วิปริณามธมฺมาฯ เตสํ วิปริณามญฺญถาภาวา อุปฺปชฺชนฺติ โสกปริเทวทุกฺขโทมนสฺสุปายาสาฯ ยโต โข, โภ, อยํ อตฺตา  วิวิเจฺจว กาเมหิ…เป.… ปฐมํ ฌานํ อุปสมฺปชฺช วิหรติ, เอตฺตาวตา โข, โภ, อยํ อตฺตา ปรมทิฎฺฐธมฺมนิพฺพานปฺปโตฺต โหตี’’ติฯ อิเตฺถเก สโต สตฺตสฺส ปรมทิฎฺฐธมฺมนิพฺพานํ ปญฺญเปนฺติฯ</p>


<p>(ค) ตมโญฺญ เอวมาห – ‘‘อตฺถิ โข, โภ, เอโส อตฺตา ยํ ตฺวํ วเทสิฯ เนโส นตฺถีติ วทามิฯ โน จ โข, โภ, อยํ อตฺตา เอตฺตาวตา ปรมทิฎฺฐธมฺมนิพฺพานปฺปโตฺต โหติฯ ตํ กิสฺส เหตุ? ยเทว ตตฺถ วิตกฺกิตํ วิจาริตํ เอเตน เอตํ โอฬาริกํ อกฺขายติฯ ยโต โข, โภ, อยํ อตฺตา วิตกฺกวิจารานํ วูปสมา…เป.… ทุติยํ ฌานํ อุปสมฺปชฺช วิหรติ, เอตฺตาวตา โข, โภ, อยํ อตฺตา ปรมทิฎฺฐธมฺมนิพฺพานปฺปโตฺต โหตี’’ติฯ อิเตฺถเก สโต สตฺตสฺส ปรมทิฎฺฐธมฺมนิพฺพานํ ปญฺญเปนฺติฯ</p>


<p>(ฆ) ตมโญฺญ  เอวมาห – ‘‘อตฺถิ โข, โภ, เอโส อตฺตา ยํ ตฺวํ วเทสิฯ เนโส นตฺถีติ วทามิฯ โน จ โข, โภ, อยํ อตฺตา เอตฺตาวตา ปรมทิฎฺฐธมฺมนิพฺพานปฺปโตฺต  โหติฯ ตํ กิสฺส เหตุ? ยเทว ตตฺถ ปีติคตํ เจตโส อุปฺปิลาวิตํ, เอเตน เอตํ โอฬาริกํ อกฺขายติฯ ยโต โข, โภ, อยํ อตฺตา ปีติยา จ วิราคา…เป.… ตติยํ ฌานํ อุปสมฺปชฺช วิหรติ, เอตฺตาวตา โข, โภ, อยํ อตฺตา ปรมทิฎฺฐธมฺมนิพฺพานปฺปโตฺต  โหตี’’ติฯ อิเตฺถเก สโต สตฺตสฺส ปรมทิฎฺฐธมฺมนิพฺพานํ ปญฺญเปนฺติฯ</p>


<p>(ง) ตมโญฺญ เอวมาห – ‘‘อตฺถิ โข, โภ, เอโส อตฺตา ยํ ตฺวํ วเทสิฯ เนโส นตฺถีติ วทามิฯ โน จ โข, โภ, อยํ อตฺตา เอตฺตาวตา ปรมทิฎฺฐธมฺมนิพฺพานปฺปโตฺต โหติฯ ตํ กิสฺส เหตุ? ยเทว ตตฺถ สุขปีติ เจตโส อาโภโค, เอเตน เอตํ โอฬาริกํ อกฺขายติฯ ยโต โข, โภ, อยํ อตฺตา สุขสฺส จ ปหานา…เป.… จตุตฺถํ ฌานํ อุปสมฺปชฺช วิหรติ, เอตฺตาวตา โข, โภ, อยํ อตฺตา ปรมทิฎฺฐธมฺมนิพฺพานปฺปโตฺต โหตี’’ติฯ อิเตฺถเก สโต สตฺตสฺส ปรมทิฎฺฐธมฺมนิพฺพานํ ปญฺญเปนฺติฯ อิเม ปญฺจ ทิฎฺฐธมฺมนิพฺพานวาทาฯ</p>

</p>


<h2>๖. ฉกฺกนิเทฺทโส</h2>
<h3>(๑) ฉ วิวาทมูลานิ</h3>
<p> ตตฺถ  กตมานิ ฉ วิวาทมูลานิ? โกโธ, มโกฺข, อิสฺสา, สาเฐยฺยํ, ปาปิจฺฉตา, สนฺทิฎฺฐิปรามาสิตา – อิมานิ ฉ วิวาทมูลานิฯ</p>


<h3>(๒) ฉ ฉนฺทราคา</h3>
<p>ตตฺถ กตเม ฉ ฉนฺทราคา? ฉนฺทราคา เคหสิตา ธมฺมาฯ มนาปิเยสุ รูเปสุ เคหสิโต ราโค สาราโค จิตฺตสฺส สาราโค, มนาปิเยสุ สเทฺทสุ…เป.… มนาปิเยสุ คเนฺธสุ…เป.… มนาปิเยสุ รเสสุ…เป.… มนาปิเยสุ โผฎฺฐเพฺพสุ…เป.… มนาปิเยสุ ธเมฺมสุ เคหสิโต ราโค  สาราโค จิตฺตสฺส สาราโค – อิเม ฉ ฉนฺทราคาฯ</p>


<h3>(๓) ฉ วิโรธวตฺถูนิ</h3>
<p>ตตฺถ กตมานิ ฉ วิโรธวตฺถูนิ? อมนาปิเยสุ รูเปสุ จิตฺตสฺส อาฆาโต ปฎิฆาโต จณฺฑิกฺกํ อสุโรโป อนตฺตมนตา จิตฺตสฺส, อมนาปิเยสุ สเทฺทสุ…เป.… อมนาปิเยสุ คเนฺธสุ…เป.… อมนาปิเยสุ รเสสุ…เป.… อมนาปิเยสุ โผฎฺฐเพฺพสุ…เป.… อมนาปิเยสุ ธเมฺมสุ จิตฺตสฺส  อาฆาโต ปฎิฆาโต จณฺฑิกฺกํ อสุโรโป อนตฺตมนตา จิตฺตสฺส – อิมานิ ฉ วิโรธวตฺถูนิฯ</p>


<h3>(๔) ฉ ตณฺหากายา</h3>
<p>ตตฺถ กตเม ฉ ตณฺหากายา? รูปตณฺหา, สทฺทตณฺหา, คนฺธตณฺหา, รสตณฺหา, โผฎฺฐพฺพตณฺหา, ธมฺมตณฺหา – อิเม ฉ ตณฺหากายาฯ</p>


<h3>(๕) ฉ อคารวา</h3>
<p> ตตฺถ   กตเม ฉ อคารวา? สตฺถริ อคารโว วิหรติ อปฺปติโสฺส, ธเมฺม อคารโว วิหรติ อปฺปติโสฺส, สเงฺฆ อคารโว วิหรติ อปฺปติโสฺส, สิกฺขาย อคารโว วิหรติ อปฺปติโสฺส, อปฺปมาเท อคารโว วิหรติ อปฺปติโสฺส, ปฎิสนฺถาเร อคารโว วิหรติ อปฺปติโสฺส – อิเม ฉ อคารวาฯ</p>


<h3>(๖) ฉ ปริหานิยา ธมฺมา</h3>
<p>ตตฺถ กตเม ฉ ปริหานิยา ธมฺมา? กมฺมารามตา, ภสฺสารามตา, นิทฺทารามตา, สงฺคณิการามตา, สํสคฺคารามตา, ปปญฺจารามตา – อิเม ฉ ปริหานิยา ธมฺมาฯ</p>


<h3>(๗) อปเรปิ ฉ ปริหานิยา ธมฺมา</h3>
<p> ตตฺถ กตเม อปเรปิ ฉ ปริหานิยา ธมฺมา? กมฺมารามตา, ภสฺสารามตา, นิทฺทารามตา, สงฺคณิการามตา, โทวจสฺสตา, ปาปมิตฺตตา – อิเม ฉ ปริหานิยา ธมฺมาฯ</p>


<h3>(๘) ฉ โสมนสฺสุปวิจารา</h3>
<p>ตตฺถ  กตเม ฉ โสมนสฺสุปวิจารา? จกฺขุนา รูปํ ทิสฺวา โสมนสฺสฎฺฐานิยํ รูปํ อุปวิจรติ, โสเตน สทฺทํ สุตฺวา…เป.… ฆาเนน คนฺธํ ฆายิตฺวา…เป.… ชิวฺหาย รสํ สายิตฺวา…เป.… กาเยน โผฎฺฐพฺพํ ผุสิตฺวา…เป.… มนสา ธมฺมํ วิญฺญาย โสมนสฺสฎฺฐานิยํ ธมฺมํ อุปวิจรติ – อิเม ฉ โสมนสฺสุปวิจาราฯ</p>


<h3>(๙) ฉ โทมนสฺสุปวิจารา</h3>
<p>ตตฺถ กตเม ฉ โทมนสฺสุปวิจารา? จกฺขุนา รูปํ ทิสฺวา โทมนสฺสฎฺฐานิยํ รูปํ อุปวิจรติ, โสเตน สทฺทํ สุตฺวา…เป.… ฆาเนน คนฺธํ ฆายิตฺวา…เป.… ชิวฺหาย รสํ สายิตฺวา  …เป.… กาเยน โผฎฺฐพฺพํ ผุสิตฺวา…เป.… มนสา ธมฺมํ วิญฺญาย โทมนสฺสฎฺฐานิยํ ธมฺมํ อุปวิจรติ – อิเม ฉ โทมนสฺสุปวิจาราฯ</p>


<h3>(๑๐) ฉ อุเปกฺขุปวิจารา</h3>
<p>ตตฺถ กตเม ฉ อุเปกฺขุปวิจารา? จกฺขุนา รูปํ ทิสฺวา อุเปกฺขาฎฺฐานิยํ รูปํ อุปวิจรติ, โสเตน สทฺทํ สุตฺวา…เป.… ฆาเนน คนฺธํ ฆายิตฺวา…เป.… ชิวฺหาย รสํ สายิตฺวา…เป.… กาเยน โผฎฺฐพฺพํ ผุสิตฺวา…เป.… มนสา ธมฺมํ วิญฺญาย อุเปกฺขาฎฺฐานิยํ ธมฺมํ อุปวิจรติ – อิเม ฉ อุเปกฺขุปวิจาราฯ</p>


<h3>(๑๑) ฉ เคหสิตานิ โสมนสฺสานิ</h3>
<p> ตตฺถ  กตมานิ ฉ เคหสิตานิ โสมนสฺสานิ? มนาปิเยสุ รูเปสุ เคหสิตํ เจตสิกํ สาตํ เจตสิกํ สุขํ เจโตสมฺผสฺสชํ สาตํ สุขํ เวทยิตํ เจโตสมฺผสฺสชา สาตา สุขา เวทนา, มนาปิเยสุ สเทฺทสุ…เป.… มนาปิเยสุ คเนฺธสุ…เป.… มนาปิเยสุ รเสสุ…เป.… มนาปิเยสุ โผฎฺฐเพฺพสุ…เป.… มนาปิเยสุ ธเมฺมสุ เคหสิตํ เจตสิกํ สาตํ เจตสิกํ สุขํ  เจโตสมฺผสฺสชํ สาตํ สุขํ  เวทยิตํ เจโตสมฺผสฺสชา สาตา สุขา เวทนา – อิมานิ ฉ เคหสิตานิ โสมนสฺสานิฯ</p>


<h3>(๑๒) ฉ เคหสิตานิ โทมนสฺสานิ</h3>
<p>ตตฺถ กตมานิ ฉ เคหสิตานิ โทมนสฺสานิ? อมนาปิเยสุ รูเปสุ เคหสิตํ เจตสิกํ อสาตํ เจตสิกํ ทุกฺขํ เจโตสมฺผสฺสชํ อสาตํ ทุกฺขํ เวทยิตํ เจโตสมฺผสฺสชา อสาตา ทุกฺขา เวทนา, อมนาปิเยสุ สเทฺทสุ…เป.… อมนาปิเยสุ คเนฺธสุ…เป.… อมนาปิเยสุ รเสสุ…เป.… อมนาปิเยสุ โผฎฺฐเพฺพสุ…เป.… อมนาปิเยสุ ธเมฺมสุ เคหสิตํ เจตสิกํ อสาตํ เจตสิกํ ทุกฺขํ เจโตสมฺผสฺสชํ อสาตํ ทุกฺขํ เวทยิตํ เจโตสมฺผสฺสชา อสาตา ทุกฺขา เวทนา – อิมานิ ฉ เคหสิตานิ โทมนสฺสานิฯ</p>


<h3>(๑๓) ฉ เคหสิตา อุเปกฺขา</h3>
<p>ตตฺถ  กตมา ฉ เคหสิตา อุเปกฺขา? อุเปกฺขาฎฺฐานิเยสุ รูเปสุ เคหสิตํ เจตสิกํ เนว สาตํ นาสาตํ เจโตสมฺผสฺสชํ อทุกฺขมสุขํ เวทยิตํ เจโตสมฺผสฺสชา อทุกฺขมสุขา เวทนา, อุเปกฺขาฎฺฐานิเยสุ สเทฺทสุ…เป.… อุเปกฺขาฎฺฐานิเยสุ คเนฺธสุ…เป.… อุเปกฺขาฎฺฐานิเยสุ รเสสุ…เป.… อุเปกฺขาฎฺฐานิเยสุ โผฎฺฐเพฺพสุ…เป.… อุเปกฺขาฎฺฐานิเยสุ ธเมฺมสุ เคหสิตํ เจตสิกํ เนว สาตํ นาสาตํ เจโตสมฺผสฺสชํ อทุกฺขมสุขํ เวทยิตํ เจโตสมฺผสฺสชา อทุกฺขมสุขา เวทนา – อิมา ฉ เคหสิตา อุเปกฺขาฯ</p>


<h3>(๑๔) ฉ ทิฎฺฐิโย</h3>
<p> ตตฺถ กตมา ฉ ทิฎฺฐิโย? ‘‘อตฺถิ เม อตฺตา’’ติ วา อสฺส สจฺจโต เถตโต ทิฎฺฐิ อุปฺปชฺชติ, ‘‘นตฺถิ เม อตฺตา’’ติ วา อสฺส สจฺจโต เถตโต ทิฎฺฐิ อุปฺปชฺชติ, ‘‘อตฺตนา วา อตฺตานํ สญฺชานามี’’ติ วา อสฺส สจฺจโต เถตโต ทิฎฺฐิ อุปฺปชฺชติ, ‘‘อตฺตนา วา อนตฺตานํ สญฺชานามี’’ติ วา อสฺส สจฺจโต เถตโต ทิฎฺฐิ อุปฺปชฺชติ, ‘‘อนตฺตนา วา อตฺตานํ สญฺชานามี’’ติ วา อสฺส สจฺจโต เถตโต ทิฎฺฐิ อุปฺปชฺชติ; อถ วา ปนสฺส  เอวํทิฎฺฐิ โหติ – ‘‘โส เม อยํ อตฺตา วโท เวเทโยฺย ตตฺร ตตฺร ทีฆรตฺตํ กลฺยาณปาปกานํ กมฺมานํ วิปากํ ปจฺจนุโภติฯ น โส ชาโต นาโหสิ, น โส ชาโต น ภวิสฺสติ, นิโจฺจ ธุโว สสฺสโต อวิปริณามธโมฺม’’ติ วา ปนสฺส สจฺจโต เถตโต ทิฎฺฐิ อุปฺปชฺชติฯ อิมา ฉ ทิฎฺฐิโยฯ</p>

</p>


<h2>๗. สตฺตกนิเทฺทโส</h2>
<h3>(๑) สตฺตานุสยา</h3>
<p> ตตฺถ  กตเม สตฺตานุสยา? กามราคานุสโย, ปฎิฆานุสโย, มานานุสโย, ทิฎฺฐานุสโย, วิจิกิจฺฉานุสโย, ภวราคานุสโย, อวิชฺชานุสโย – อิเม สตฺต อนุสยาฯ</p>


<h3>(๒) สตฺต สํโยชนานิ</h3>
<p>ตตฺถ  กตมานิ สตฺต สํโยชนานิ? กามราคสํโยชนํ, ปฎิฆสํโยชนํ, มานสํโยชนํ, ทิฎฺฐิสํโยชนํ, วิจิกิจฺฉาสํโยชนํ, ภวราคสํโยชนํ, อวิชฺชาสํโยชนํ – อิมานิ สตฺต สํโยชนานิฯ</p>


<h3>(๓) สตฺต ปริยุฎฺฐานานิ</h3>
<p>ตตฺถ กตมานิ สตฺต ปริยุฎฺฐานานิ? กามราคปริยุฎฺฐานํ, ปฎิฆปริยุฎฺฐานํ, มานปริยุฎฺฐานํ, ทิฎฺฐิปริยุฎฺฐานํ, วิจิกิจฺฉาปริยุฎฺฐานํ, ภวราคปริยุฎฺฐานํ, อวิชฺชาปริยุฎฺฐานํ – อิมานิ สตฺต ปริยุฎฺฐานานิฯ</p>


<h3>(๔) สตฺต อสทฺธมฺมา</h3>
<p> ตตฺถ กตเม สตฺต อสทฺธมฺมา? อสฺสโทฺธ โหติ, อหิริโก โหติ, อโนตฺตปฺปี โหติ, อปฺปสฺสุโต โหติ, กุสีโต โหติ, มุฎฺฐสฺสตี  โหติ, ทุปฺปโญฺญ โหติ – อิเม สตฺต อสทฺธมฺมาฯ</p>


<h3>(๕) สตฺต ทุจฺจริตานิ</h3>
<p>ตตฺถ กตมานิ สตฺต ทุจฺจริตานิ? ปาณาติปาโต, อทินฺนาทานํ, กาเมสุมิจฺฉาจาโร, มุสาวาโท, ปิสุณา วาจา, ผรุสา วาจา, สมฺผปฺปลาโป – อิมานิ สตฺต ทุจฺจริตานิฯ</p>


<h3>(๖) สตฺต มานา</h3>
<p>ตตฺถ กตเม สตฺต มานา? มาโน, อติมาโน, มานาติมาโน, โอมาโน, อธิมาโน, อสฺมิมาโน, มิจฺฉามาโน – อิเม สตฺต มานาฯ</p>


<h3>(๗) สตฺต ทิฎฺฐิโย</h3>
<p> (ก) ตตฺถ  กตมา สตฺต ทิฎฺฐิโย? อิเธกโจฺจ สมโณ วา พฺราหฺมโณ วา เอวํวาที โหติ เอวํทิฎฺฐิ – ‘‘ยโต โข, โภ, อยํ อตฺตา รูปี  จาตุมหาภูติโก  มาตาเปตฺติกสมฺภโว กายสฺส เภทา อุจฺฉิชฺชติ วินสฺสติ น โหติ ปรํ มรณา, เอตฺตาวตา โข โภ, อยํ อตฺตา สมฺมา สมุจฺฉิโนฺน โหตี’’ติฯ อิเตฺถเก สโต สตฺตสฺส อุเจฺฉทํ วินาสํ วิภวํ ปญฺญเปนฺติฯ</p>


<p>(ข) ตมโญฺญ เอวมาห – ‘‘อตฺถิ โข, โภ, เอโส อตฺตา ยํ ตฺวํ วเทสิฯ ‘เนโส นตฺถี’ติ วทามิฯ โน จ โข, โภ, อยํ อตฺตา เอตฺตาวตา สมฺมา สมุจฺฉิโนฺน โหติฯ อตฺถิ โข โภ อโญฺญ อตฺตา ทิโพฺพ รูปี กามาวจโร กพฬีการภโกฺขฯ ตํ  ตฺวํ น ชานาสิ น ปสฺสสิฯ ตมหํ ชานามิ ปสฺสามิฯ โส โข, โภ, อตฺตา ยโต กายสฺส เภทา อุจฺฉิชฺชติ วินสฺสติ น โหติ ปรํ มรณา, เอตฺตาวตา โข, โภ, อยํ อตฺตา สมฺมาสมุจฺฉิโนฺน โหตี’’ติฯ อิเตฺถเก สโต สตฺตสฺส อุเจฺฉทํ วินาสํ วิภวํ  ปญฺญเปนฺติฯ</p>


<p>(ค) ตมโญฺญ เอวมาห – ‘‘อตฺถิ โข, โภ, เอโส อตฺตา ยํ ตฺวํ วเทสิฯ ‘เนโส นตฺถี’ติ วทามิฯ โน จ โข, โภ, อยํ อตฺตา เอตฺตาวตา สมฺมา สมุจฺฉิโนฺน โหติฯ อตฺถิ โข, โภ, อโญฺญ อตฺตา ทิโพฺพ รูปี มโนมโย สพฺพงฺคปจฺจงฺคี อหีนินฺทฺริโยฯ ตํ ตฺวํ น ชานาสิ น ปสฺสสิฯ ตมหํ ชานามิ ปสฺสามิฯ โส โข, โภ, อตฺตา ยโต กายสฺส เภทา อุจฺฉิชฺชติ วินสฺสติ น โหติ ปรํ มรณา, เอตฺตาวตา โข, โภ, อยํ อตฺตา สมฺมา สมุจฺฉิโนฺน โหตี’’ติฯ อิเตฺถเก สโต สตฺตสฺส อุเจฺฉทํ วินาสํ วิภวํ ปญฺญเปนฺติฯ</p>


<p>(ฆ) ตมโญฺญ เอวมาห – ‘‘อตฺถิ โข, โภ, เอโส อตฺตา ยํ ตฺวํ วเทสิฯ ‘เนโส นตฺถี’ติ วทามิฯ โน จ โข, โภ, อยํ อตฺตา เอตฺตาวตา สมฺมา สมุจฺฉิโนฺน โหติฯ อตฺถิ โข, โภ, อโญฺญ อตฺตา สพฺพโส รูปสญฺญานํ สมติกฺกมา ปฎิฆสญฺญานํ อตฺถงฺคมา นานตฺตสญฺญานํ อมนสิการา อนโนฺต อากาโสติ อากาสานญฺจายตนูปโคฯ ตํ ตฺวํ น ชานาสิ น ปสฺสสิฯ ตมหํ ชานามิ ปสฺสามิฯ โส โข, โภ, อตฺตา ยโต กายสฺส เภทา อุจฺฉิชฺชติ  วินสฺสติ น โหติ ปรํ มรณา, เอตฺตาวตา โข, โภ, อยํ อตฺตา สมฺมา สมุจฺฉิโนฺน โหตี’’ติฯ อิเตฺถเก สโต สตฺตสฺส อุเจฺฉทํ วินาสํ วิภวํ ปญฺญเปนฺติฯ</p>


<p>(ง) ตมโญฺญ  เอวมาห – ‘‘อตฺถิ โข, โภ, เอโส อตฺตา ยํ ตฺวํ วเทสิฯ ‘เนโส นตฺถี’ติ วทามิฯ โน จ โข, โภ, อยํ อตฺตา เอตฺตาวตา สมฺมา สมุจฺฉิโนฺน โหติฯ อตฺถิ โข, โภ, อโญฺญ อตฺตา สพฺพโส อากาสานญฺจายตนํ สมติกฺกมฺม อนนฺตํ วิญฺญาณนฺติ วิญฺญาณญฺจายตนูปโคฯ ตํ ตฺวํ น ชานาสิ น ปสฺสสิฯ ตมหํ ชานามิ ปสฺสามิฯ โส โข, โภ, อตฺตา ยโต กายสฺส เภทา อุจฺฉิชฺชติ วินสฺสติ น โหติ ปรํ มรณา, เอตฺตาวตา โข, โภ, อยํ อตฺตา สมฺมา สมุจฺฉิโนฺน โหตี’’ติฯ อิเตฺถเก สโต สตฺตสฺส อุเจฺฉทํ วินาสํ วิภวํ ปญฺญเปนฺติฯ</p>


<p>(จ) ตมโญฺญ เอวมาห – ‘‘อตฺถิ โข, โภ, เอโส อตฺตา ยํ ตฺวํ วเทสิฯ ‘เนโส นตฺถี’ติ วทามิฯ โน จ โข, โภ, อยํ อตฺตา เอตฺตาวตา สมฺมา สมุจฺฉิโนฺน โหติฯ อตฺถิ โข, โภ, อโญฺญ อตฺตา สพฺพโส วิญฺญาณญฺจายตนํ สมติกฺกมฺม นตฺถิ กิญฺจีติ อากิญฺจญฺญายตนูปโคฯ ตํ ตฺวํ น ชานาสิ น ปสฺสสิฯ ตมหํ  ชานามิ ปสฺสามิฯ โส โข, โภ, อตฺตา ยโต กายสฺส เภทา อุจฺฉิชฺชติ วินสฺสติ น โหติ ปรํ มรณา, เอตฺตาวตา โข, โภ, อยํ อตฺตา สมฺมา สมุจฺฉิโนฺน โหตี’’ติฯ อิเตฺถเก สโต สตฺตสฺส อุเจฺฉทํ วินาสํ วิภวํ ปญฺญเปนฺติฯ</p>


<p>(ฉ) ตมโญฺญ เอวมาห – ‘‘อตฺถิ โข ปน เอโส อตฺตา ยํ ตฺวํ วเทสิฯ ‘เนโส นตฺถี’ติ วทามิฯ โน จ โข, โภ, อยํ อตฺตา เอตฺตาวตา สมฺมา สมุจฺฉิโนฺน โหติฯ อตฺถิ โข, โภ, อโญฺญ อตฺตา สพฺพโส อากิญฺจญฺญายตนํ สมติกฺกมฺม เนวสญฺญานาสญฺญายตนูปโคฯ ตํ ตฺวํ น ชานาสิ น ปสฺสสิฯ ตมหํ ชานามิ ปสฺสามิฯ โส โข, โภ, อตฺตา ยโต กายสฺส เภทา อุจฺฉิชฺชติ วินสฺสติ น โหติ ปรํ มรณา, เอตฺตาวตา โข, โภ, อยํ  อตฺตา สมฺมา สมุจฺฉิโนฺน โหตี’’ติฯ อิเตฺถเก สโต สตฺตสฺส อุเจฺฉทํ วินาสํ วิภวํ ปญฺญเปนฺติฯ อิมา สตฺต ทิฎฺฐิโยฯ</p>

</p>


<h2>๘. อฎฺฐกนิเทฺทโส</h2>
<h3>(๑) อฎฺฐ กิเลสวตฺถูนิ</h3>
<p> ตตฺถ  กตมานิ อฎฺฐ กิเลสวตฺถูนิ? โลโภ, โทโส, โมโห, มาโน, ทิฎฺฐิ, วิจิกิจฺฉา, ถินํ, อุทฺธจฺจํ – อิมานิ อฎฺฐ กิเลสวตฺถูนิฯ</p>


<h3>(๒) อฎฺฐ กุสีตวตฺถูนิ</h3>
<p> ตตฺถ  กตมานิ อฎฺฐ กุสีตวตฺถูนิ?</p>


<p>(ก) อิธ ภิกฺขุนา กมฺมํ กาตพฺพํ โหติฯ ตสฺส เอวํ โหติ – ‘‘กมฺมํ โข เม กาตพฺพํ ภวิสฺสติฯ กมฺมํ โข ปน เม กโรนฺตสฺส กาโย กิลมิสฺสติฯ หนฺทาหํ นิปชฺชามี’’ติฯ โส นิปชฺชติ; น วีริยํ อารภติ อปฺปตฺตสฺส ปตฺติยา, อนธิคตสฺส อธิคมาย, อสจฺฉิกตสฺส สจฺฉิกิริยายฯ อิทํ ปฐมํ กุสีตวตฺถุฯ</p>


<p>(ข) ปุน จปรํ ภิกฺขุนา กมฺมํ กตํ โหติฯ ตสฺส เอวํ โหติ – ‘‘อหํ โข กมฺมํ อกาสิํฯ กมฺมํ โข ปน เม กโรนฺตสฺส กาโย กิลโนฺตฯ หนฺทาหํ นิปชฺชามี’’ติฯ โส นิปชฺชติ; น วีริยํ อารภติ อปฺปตฺตสฺส ปตฺติยา, อนธิคตสฺส อธิคมาย, อสจฺฉิกตสฺส สจฺฉิกิริยายฯ อิทํ ทุติยํ กุสีตวตฺถุฯ</p>


<p>(ค) ปุน จปรํ ภิกฺขุนา มโคฺค คนฺตโพฺพ โหติฯ ตสฺส เอวํ  โหติ – ‘‘มโคฺค โข เม คนฺตโพฺพ ภวิสฺสติฯ มคฺคํ โข ปน เม คจฺฉนฺตสฺส กาโย กิลมิสฺสติฯ หนฺทาหํ นิปชฺชามี’’ติฯ โส นิปชฺชติ; น วีริยํ อารภติ อปฺปตฺตสฺส ปตฺติยา, อนธิคตสฺส อธิคมาย, อสจฺฉิกตสฺส สจฺฉิกิริยายฯ อิทํ ตติยํ กุสีตวตฺถุฯ</p>


<p>(ฆ) ปุน จปรํ ภิกฺขุนา  มโคฺค คโต โหติฯ ตสฺส เอวํ โหติ – ‘‘อหํ โข มคฺคํ อคมาสิํฯ มคฺคํ โข ปน เม คจฺฉนฺตสฺส กาโย กิลโนฺตฯ หนฺทาหํ นิปชฺชามี’’ติฯ โส นิปชฺชติ ; น วีริยํ อารภติ อปฺปตฺตสฺส ปตฺติยา, อนธิคตสฺส อธิคมาย, อสจฺฉิกตสฺส สจฺฉิกิริยายฯ อิทํ จตุตฺถํ กุสีตวตฺถุฯ</p>


<p>(ง) ปุน จปรํ ภิกฺขุ คามํ วา นิคมํ วา ปิณฺฑาย จรโนฺต น ลภติ ลูขสฺส วา ปณีตสฺส วา โภชนสฺส ยาวทตฺถํ ปาริปูริํฯ ตสฺส เอวํ โหติ – ‘‘อหํ โข คามํ วา นิคมํ วา ปิณฺฑาย จรโนฺต นาลตฺถํ ลูขสฺส วา ปณีตสฺส วา โภชนสฺส ยาวทตฺถํ ปาริปูริํฯ ตสฺส เม กาโย กิลโนฺต อกมฺมโญฺญฯ หนฺทาหํ นิปชฺชามี’’ติฯ โส นิปชฺชติ; น วีริยํ อารภติ อปฺปตฺตสฺส ปตฺติยา, อนธิคตสฺส อธิคมาย, อสจฺฉิกตสฺส สจฺฉิกิริยายฯ อิทํ ปญฺจมํ กุสีตวตฺถุฯ</p>


<p>(จ) ปุน จปรํ ภิกฺขุ คามํ วา นิคมํ วา ปิณฺฑาย จรโนฺต ลภติ ลูขสฺส วา ปณีตสฺส วา โภชนสฺส ยาวทตฺถํ ปาริปูริํฯ ตสฺส เอวํ โหติ – ‘‘อหํ โข คามํ วา นิคมํ วา ปิณฺฑาย จรโนฺต อลตฺถํ ลูขสฺส วา ปณีตสฺส วา  โภชนสฺส ยาวทตฺถํ ปาริปูริํฯ ตสฺส เม กาโย กิลโนฺต อกมฺมโญฺญ มาสาจิตํ มเญฺญฯ หนฺทาหํ นิปชฺชามี’’ติฯ โส นิปชฺชติ; น วีริยํ อารภติ อปฺปตฺตสฺส ปตฺติยา, อนธิคตสฺส อธิคมาย, อสจฺฉิกตสฺส สจฺฉิกิริยายฯ อิทํ ฉฎฺฐํ กุสีตวตฺถุฯ</p>


<p>(ฉ) ปุน จปรํ ภิกฺขุโน อุปฺปโนฺน โหติ อปฺปมตฺตโก อาพาโธฯ ตสฺส เอวํ โหติ – ‘‘อุปฺปโนฺน โข เม อยํ อปฺปมตฺตโก อาพาโธฯ อตฺถิ กโปฺป นิปชฺชิตุํ ฯ หนฺทาหํ นิปชฺชามี’’ติฯ โส นิปชฺชติ; น วีริยํ อารภติ อปฺปตฺตสฺส ปตฺติยา, อนธิคตสฺส อธิคมาย, อสจฺฉิกตสฺส สจฺฉิกิริยายฯ อิทํ สตฺตมํ กุสีตวตฺถุฯ</p>


<p>(ช) ปุน จปรํ ภิกฺขุ คิลานา วุฎฺฐิโต  โหติ อจิรวุฎฺฐิโต เคลญฺญาฯ ตสฺส เอวํ โหติ – ‘‘อหํ โข คิลานา วุฎฺฐิโต อจิรวุฎฺฐิโต เคลญฺญาฯ ตสฺส เม กาโย ทุพฺพโล อกมฺมโญฺญฯ หนฺทาหํ นิปชฺชามี’’ติฯ โส นิปชฺชติ; น วีริยํ อารภติ อปฺปตฺตสฺส ปตฺติยา, อนธิคตสฺส อธิคมาย, อสจฺฉิกตสฺส สจฺฉิกิริยายฯ อิทํ อฎฺฐมํ กุสีตวตฺถุฯ อิมานิ อฎฺฐ กุสีตวตฺถูนิฯ</p>


<h3>(๓) อฎฺฐสุ โลกธเมฺมสุ จิตฺตสฺส ปฎิฆาโต</h3>
<p> ตตฺถ   กตเมสุ อฎฺฐสุ โลกธเมฺมสุ จิตฺตสฺส ปฎิฆาโต? ลาเภ สาราโค, อลาเภ ปฎิวิโรโธ, ยเส สาราโค, อยเส ปฎิวิโรโธ, ปสํสาย สาราโค, นินฺทาย ปฎิวิโรโธ, สุเข สาราโค, ทุเกฺข ปฎิวิโรโธ – อิเมสุ อฎฺฐสุ โลกธเมฺมสุ จิตฺตสฺส ปฎิฆาโตฯ</p>


<h3>(๔) อฎฺฐอนริยโวหารา</h3>
<p> ตตฺถ กตเม อฎฺฐ อนริยโวหารา? อทิเฎฺฐ ทิฎฺฐวาทิตา, อสฺสุเต สุตวาทิตา, อมุเต มุตวาทิตา, อวิญฺญาเต วิญฺญาตวาทิตา, ทิเฎฺฐ อทิฎฺฐวาทิตา, สุเต อสฺสุตวาทิตา, มุเต อมุตวาทิตา, วิญฺญาเต อวิญฺญาตวาทิตา – อิเม อฎฺฐ อนริยโวหาราฯ</p>


<h3>(๕) อฎฺฐ มิจฺฉตฺตา</h3>
<p> ตตฺถ กตเม อฎฺฐ มิจฺฉตฺตา? มิจฺฉาทิฎฺฐิ, มิจฺฉาสงฺกโปฺป, มิจฺฉาวาจา, มิจฺฉากมฺมโนฺต, มิจฺฉาอาชีโว, มิจฺฉาวายาโม, มิจฺฉาสติ, มิจฺฉาสมาธิ – อิเม อฎฺฐ มิจฺฉตฺตาฯ</p>


<h3>(๖) อฎฺฐ ปุริสโทสา</h3>
<p> ตตฺถ   กตเม อฎฺฐ ปุริสโทสา? (ก) อิธ ภิกฺขู ภิกฺขุํ อาปตฺติยา โจเทนฺติฯ โส ภิกฺขุ ภิกฺขูหิ อาปตฺติยา โจทิยมาโน  ‘‘น สรามิ น สรามี’’ติ อสฺสติยาว นิเพฺพเฐติฯ อยํ ปฐโม ปุริสโทโสฯ</p>


<p>(ข) ปุน จปรํ ภิกฺขู ภิกฺขุํ อาปตฺติยา โจเทนฺติฯ โส ภิกฺขุ ภิกฺขูหิ อาปตฺติยา โจทิยมาโน โจทกํเยว ปฎิปฺผรติ – ‘‘กิํ นุ โข ตุยฺหํ พาลสฺส อพฺยตฺตสฺส ภณิเตน! ตฺวมฺปิ นาม มํ ภณิตพฺพํ มญฺญสี’’ติ! อยํ ทุติโย ปุริสโทโสฯ</p>


<p>(ค) ปุน  จปรํ ภิกฺขู ภิกฺขุํ อาปตฺติยา โจเทนฺติฯ โส ภิกฺขุ ภิกฺขูหิ อาปตฺติยา โจทิยมาโน โจทกํเยว  ปจฺจาโรเปติ – ‘‘ตฺวมฺปิ โขสิ อิตฺถนฺนามํ อาปตฺติํ อาปโนฺนฯ ตฺวํ ตาว ปฐมํ ปฎิกโรหี’’ติฯ อยํ ตติโย ปุริสโทโสฯ</p>


<p>(ฆ) ปุน จปรํ ภิกฺขู ภิกฺขุํ อาปตฺติยา โจเทนฺติฯ โส ภิกฺขุ ภิกฺขูหิ อาปตฺติยา โจทิยมาโน อเญฺญนาญฺญํ ปฎิจรติ, พหิทฺธา กถํ อปนาเมติ, โกปญฺจ โทสญฺจ อปฺปจฺจยญฺจ ปาตุกโรติฯ อยํ จตุโตฺถ ปุริสโทโสฯ</p>


<p>(ง) ปุน จปรํ ภิกฺขู ภิกฺขุํ อาปตฺติยา โจเทนฺติฯ โส ภิกฺขุ  ภิกฺขูหิ อาปตฺติยา โจทิยมาโน สงฺฆมเชฺฌ พาหาวิเกฺขปกํ ภณติฯ อยํ ปญฺจโม ปุริสโทโสฯ</p>


<p>(จ) ปุน จปรํ ภิกฺขู ภิกฺขุํ อาปตฺติยา โจเทนฺติฯ โส ภิกฺขุ ภิกฺขูหิ อาปตฺติยา โจทิยมาโน อนาทิยิตฺวา สงฺฆํ, อนาทิยิตฺวา โจทกํ, สาปตฺติโกว  เยนกามํ ปกฺกมติฯ อยํ ฉโฎฺฐ ปุริสโทโสฯ</p>


<p>(ฉ) ปุน จปรํ ภิกฺขู ภิกฺขุํ อาปตฺติยา โจเทนฺติฯ โส ภิกฺขุ ภิกฺขูหิ อาปตฺติยา โจทิยมาโน ‘‘เนวาหํ อาปโนฺนมฺหิ, น ปนาหํ อนาปโนฺนมฺหี’’ติ ตุณฺหีภูโต สงฺฆํ วิเหเสติฯ อยํ  สตฺตโม ปุริสโทโสฯ</p>


<p>(ช) ปุน จปรํ ภิกฺขู ภิกฺขุํ อาปตฺติยา โจเทนฺติฯ โส ภิกฺขุ ภิกฺขูหิ อาปตฺติยา โจทิยมาโน เอวมาห – ‘‘กิํ นุ โข ตุเมฺห อายสฺมโนฺต อติพาฬฺหํ  มยิ พฺยาวฎาฯ อิทานาหํ สิกฺขํ ปจฺจกฺขาย หีนายาวตฺติสฺสามี’’ติฯ โส สิกฺขํ ปจฺจกฺขาย หีนายาวตฺติตฺวา เอวมาห – ‘‘อิทานิ โข ตุเมฺห อายสฺมโนฺต อตฺตมนา โหถา’’ติฯ อยํ อฎฺฐโม ปุริสโทโสฯ อิเม อฎฺฐ ปุริสโทสาฯ</p>


<h3>(๗) อฎฺฐ อสญฺญีวาทา</h3>
<p> ตตฺถ กตเม อฎฺฐ อสญฺญีวาทา? ‘‘รูปี อตฺตา โหติ อโรโค ปรํ มรณา’’ติ – อสญฺญีติ นํ ปญฺญเปนฺติ; อรูปี อตฺตา…เป.… รูปี จ อรูปี จ…เป.… เนวรูปีนารูปี…เป.… ‘‘อนฺตวา อตฺตา โหติ อโรโค ปรํ มรณา’’ติ – อสญฺญีติ นํ ปญฺญเปนฺติ; ‘‘อนนฺตวา อตฺตา โหติ อโรโค ปรํ มรณา’’ติ – อสญฺญีติ นํ ปญฺญเปนฺติ; ‘‘อนฺตวา  จ อนนฺตวา จ อตฺตา โหติ อโรโค ปรํ มรณา’’ติ – อสญฺญีติ นํ ปญฺญเปนฺติ; ‘‘เนวนฺตวา นานนฺตวา อตฺตา โหติ อโรโค ปรํ มรณา’’ติ – อสญฺญีติ นํ ปญฺญเปนฺติฯ อิเม อฎฺฐ อสญฺญีวาทาฯ</p>


<h3>(๘) อฎฺฐ เนวสญฺญีนาสญฺญีวาทา</h3>
<p> ตตฺถ กตเม อฎฺฐ เนวสญฺญีนาสญฺญีวาทา? ‘‘รูปี อตฺตา โหติ อโรโค ปรํ มรณา’’ติ  – เนวสญฺญีนาสญฺญีติ  นํ ปญฺญเปนฺติ; ‘‘อรูปี อตฺตา โหติ อโรโค ปรํ มรณา’’ติ – เนวสญฺญีนาสญฺญีติ นํ ปญฺญเปนฺติ; ‘‘รูปี จ อรูปี จ อตฺตา โหติ อโรโค ปรํ มรณา’’ติ – เนวสญฺญีนาสญฺญีติ นํ ปญฺญเปนฺติ; ‘‘เนวรูปีนารูปี อตฺตา โหติ อโรโค ปรํ มรณา’’ติ – เนวสญฺญีนาสญฺญีติ นํ ปญฺญเปนฺติ; ‘‘อนฺตวา อตฺตา โหติ อโรโค ปรํ มรณา’’ติ – เนวสญฺญีนาสญฺญีติ นํ ปญฺญเปนฺติ; ‘‘อนนฺตวา อตฺตา โหติ อโรโค ปรํ มรณา’’ติ – เนวสญฺญีนาสญฺญีติ นํ ปญฺญเปนฺติ; ‘‘อนฺตวา จ อนนฺตวา จ อตฺตา โหติ อโรโค ปรํ มรณา’’ติ – เนวสญฺญีนาสญฺญีติ นํ ปญฺญเปนฺติ; ‘‘เนวนฺตวา นานนฺตวา อตฺตา โหติ อโรโค ปรํ มรณา’’ติ – เนวสญฺญีนาสญฺญีติ นํ ปญฺญเปนฺติฯ อิเม อฎฺฐ เนวสญฺญีนาสญฺญีวาทาฯ</p>

</p>


<h2>๙. นวกนิเทฺทโส</h2>
<h3>(๑) นว อาฆาตวตฺถูนิ</h3>
<p> ตตฺถ กตมานิ นว อาฆาตวตฺถูนิ? ‘‘อนตฺถํ เม อจรี’’ติ อาฆาโต ชายติ ; ‘‘อนตฺถํ เม จรตี’’ติ อาฆาโต ชายติ; ‘‘อนตฺถํ  เม จริสฺสตี’’ติ อาฆาโต ชายติ; ‘‘ปิยสฺส เม มนาปสฺส อนตฺถํ อจริ’’…เป.… อนตฺถํ จรติ…เป.… อนตฺถํ จริสฺสตีติ อาฆาโต ชายติ; อปฺปิยสฺส เม อมนาปสฺส อตฺถํ อจริ…เป.… อตฺถํ จรติ…เป.… อตฺถํ จริสฺสตีติ อาฆาโต ชายติฯ อิมานิ นว อาฆาตวตฺถูนิฯ</p>


<h3>(๒) นว ปุริสมลานิ</h3>
<p> ตตฺถ กตมานิ นว ปุริสมลานิ? โกโธ, มโกฺข, อิสฺสา, มจฺฉริยํ, มายา, สาเฐยฺยํ, มุสาวาโท, ปาปิจฺฉตา, มิจฺฉาทิฎฺฐิ – อิมานิ นว ปุริสมลานิฯ</p>


<h3>(๓) นววิธา มานา</h3>
<p> ตตฺถ  กตเม นววิธา มานา? ‘‘เสยฺยสฺส เสโยฺยหมสฺมี’’ติ มาโน, ‘‘เสยฺยสฺส  สทิโสหมสฺมี’’ติ มาโน, ‘‘เสยฺยสฺส หีโนหมสฺมี’’ติ มาโน, ‘‘สทิสสฺส เสโยฺยหมสฺมี’’ติ มาโน, ‘‘สทิสสฺส สทิโสหมสฺมี’’ติ มาโน, ‘‘สทิสสฺส หีโนหมสฺมี’’ติ มาโน, ‘‘หีนสฺส เสโยฺยหมสฺมี’’ติ มาโน, ‘‘หีนสฺส สทิโสหมสฺมี’’ติ มาโน, ‘‘หีนสฺส หีโนหมสฺมี’’ติ มาโน – อิเม นววิธา มานาฯ</p>


<h3>(๔) นว ตณฺหามูลกา ธมฺมา</h3>
<p> ตตฺถ กตเม นว ตณฺหามูลกา ธมฺมา? ตณฺหํ ปฎิจฺจ ปริเยสนา, ปริเยสนํ ปฎิจฺจ ลาโภ, ลาภํ ปฎิจฺจ วินิจฺฉโย, วินิจฺฉยํ ปฎิจฺจ ฉนฺทราโค, ฉนฺทราคํ ปฎิจฺจ อโชฺฌสานํ, อโชฺฌสานํ ปฎิจฺจ ปริคฺคโห, ปริคฺคหํ ปฎิจฺจ มจฺฉริยํ, มจฺฉริยํ ปฎิจฺจ อารโกฺข, อารกฺขาธิกรณํ ทณฺฑาทาน-สตฺถาทาน-กลห-วิคฺคหวิวาท-ตุวํตุวํ-เปสุญฺญ-มุสาวาทา อเนเก ปาปกา อกุสลา ธมฺมา สมฺภวนฺติ – อิเม นว ตณฺหามูลกา ธมฺมาฯ</p>


<h3>(๕) นว อิญฺชิตานิ</h3>
<p> ตตฺถ กตมานิ นว อิญฺชิตานิ? ‘‘อสฺมี’’ติ อิญฺชิตเมตํ, ‘‘อหมสฺมี’’ติ อิญฺชิตเมตํ , ‘‘อยมหมสฺมี’’ติ อิญฺชิตเมตํ ‘‘ภวิสฺส’’นฺติ อิญฺชิตเมตํ, ‘‘รูปี ภวิสฺส’’นฺติ อิญฺชิตเมตํ, ‘‘อรูปี ภวิสฺส’’นฺติ อิญฺชิตเมตํ, ‘‘สญฺญี ภวิสฺส’’นฺติ อิญฺชิตเมตํ, ‘‘อสญฺญี ภวิสฺส’’นฺติ อิญฺชิตเมตํ, ‘‘เนวสญฺญีนาสญฺญี ภวิสฺส’’นฺติ อิญฺชิตเมตํ – อิมานิ นว อิญฺชิตานิฯ</p>


<h3>(๖-๙) นว มญฺญิตาทีนิ</h3>
<p> ตตฺถ กตมานิ นว มญฺญิตานิ… นว ผนฺทิตานิ… นว ปปญฺจิตานิ… นว สงฺขตานิ? ‘‘อสฺมี’’ติ สงฺขตเมตํ, ‘‘อหมสฺมี’’ติ สงฺขตเมตํ , ‘‘อยมหมสฺมี’’ติ สงฺขตเมตํ, ‘‘ภวิสฺส’’นฺติ  สงฺขตเมตํ, ‘‘รูปี ภวิสฺส’’นฺติ สงฺขตเมตํ, ‘‘อรูปี ภวิสฺส’’นฺติ สงฺขตเมตํ, ‘‘สญฺญี ภวิสฺส’’นฺติ สงฺขตเมตํ , ‘‘อสญฺญี ภวิสฺส’’นฺติ สงฺขตเมตํ, ‘‘เนวสญฺญีนาสญฺญี ภวิสฺส’’นฺติ สงฺขตเมตํ – อิมานิ นว สงฺขตานิฯ</p>

</p>


<h2>๑๐. ทสกนิเทฺทโส</h2>
<h3>(๑) ทส กิเลสวตฺถูนิ</h3>
<p> ตตฺถ กตมานิ ทส กิเลสวตฺถูนิ? โลโภ, โทโส, โมโห, มาโน, ทิฎฺฐิ, วิจิกิจฺฉา, ถินํ, อุทฺธจฺจํ, อหิริกํ, อโนตฺตปฺปํ – อิมานิ ทส กิเลสวตฺถูนิฯ</p>


<h3>(๒) ทส อาฆาตวตฺถูนิ</h3>
<p> ตตฺถ กตมานิ ทส อาฆาตวตฺถูนิ? ‘‘อนตฺถํ เม อจรี’’ติ อาฆาโต ชายติ, ‘‘อนตฺถํ เม จรตี’’ติ อาฆาโต ชายติ, ‘‘อนตฺถํ เม จริสฺสตี’’ติ อาฆาโต ชายติ, ‘‘ปิยสฺส เม มนาปสฺส อนตฺถํ อจริ’’…เป.… อนตฺถํ จรติ…เป.… อนตฺถํ จริสฺสตีติ  อาฆาโต ชายติ, อปฺปิยสฺส เม อมนาปสฺส อตฺถํ อจริ…เป.… อตฺถํ จรติ…เป.… อตฺถํ จริสฺสตีติ อาฆาโต ชายติ, อฎฺฐาเน วา ปน อาฆาโต ชายติ – อิมานิ ทส อาฆาตวตฺถูนิฯ</p>


<h3>(๓) ทส อกุสลกมฺมปถา</h3>
<p> ตตฺถ กตเม ทส อกุสลกมฺมปถา? ปาณาติปาโต, อทินฺนาทานํ, กาเมสุมิจฺฉาจาโร, มุสาวาโท, ปิสุณา วาจา, ผรุสา วาจา, สมฺผปฺปลาโป, อภิชฺฌา, พฺยาปาโท, มิจฺฉาทิฎฺฐิ – อิเม ทส อกุสลกมฺมปถาฯ</p>


<h3>(๔) ทส สํโยชนานิ</h3>
<p> ตตฺถ กตมานิ ทส สํโยชนานิ? กามราคสํโยชนํ, ปฎิฆสํโยชนํ , มานสํโยชนํ, ทิฎฺฐิสํโยชนํ, วิจิกิจฺฉาสํโยชนํ, สีลพฺพตปรามาสสํโยชนํ, ภวราคสํโยชนํ, อิสฺสาสํโยชนํ, มจฺฉริยสํโยชนํ, อวิชฺชาสํโยชนํ – อิมานิ ทส สํโยชนานิฯ</p>


<h3>(๕) ทส มิจฺฉตฺตา</h3>
<p> ตตฺถ กตเม ทส มิจฺฉตฺตา? มิจฺฉาทิฎฺฐิ, มิจฺฉาสงฺกโปฺป, มิจฺฉาวาจา, มิจฺฉากมฺมโนฺต, มิจฺฉาอาชีโว, มิจฺฉาวายาโม, มิจฺฉาสติ, มิจฺฉาสมาธิ , มิจฺฉาญาณํ, มิจฺฉาวิมุตฺติ – อิเม ทส มิจฺฉตฺตาฯ</p>


<h3>(๖) ทสวตฺถุกา มิจฺฉาทิฎฺฐิ</h3>
<p> ตตฺถ กตมา ทสวตฺถุกา มิจฺฉาทิฎฺฐิ? นตฺถิ ทินฺนํ, นตฺถิ ยิฎฺฐํ, นตฺถิ หุตํ, นตฺถิ สุกตทุกฺกฎานํ กมฺมานํ ผลํ วิปาโก, นตฺถิ อยํ โลโก, นตฺถิ  ปโร โลโก, นตฺถิ มาตา, นตฺถิ ปิตา, นตฺถิ สตฺตา โอปปาติกา, นตฺถิ โลเก สมณพฺราหฺมณา สมฺมคฺคตา  สมฺมา ปฎิปนฺนา  เย อิมญฺจ โลกํ ปรญฺจ โลกํ สยํ อภิญฺญา สจฺฉิกตฺวา ปเวเทนฺตีติ – อยํ ทสวตฺถุกา มิจฺฉาทิฎฺฐิฯ</p>


<h3>(๗) ทสวตฺถุกา อนฺตคฺคาหิกา ทิฎฺฐิ</h3>
<p> ตตฺถ กตมา ทสวตฺถุกา อนฺตคฺคาหิกา ทิฎฺฐิ? สสฺสโต โลโกติ วา, อสสฺสโต โลโกติ วา, อนฺตวา โลโกติ วา, อนนฺตวา โลโกติ วา, ตํ ชีวํ ตํ สรีรนฺติ วา, อญฺญํ ชีวํ อญฺญํ สรีรนฺติ วา, โหติ ตถาคโต ปรํ มรณาติ วา, น โหติ ตถาคโต ปรํ มรณาติ วา, โหติ จ น จ โหติ ตถาคโต ปรํ มรณาติ วา, เนว โหติ น น โหติ ตถาคโต ปรํ มรณาติ วา – อยํ ทสวตฺถุกา อนฺตคฺคาหิกา ทิฎฺฐิฯ</p>

</p>


<h2>๑๑. ตณฺหาวิจริตนิเทฺทโส</h2>
<h3>(๑) อชฺฌตฺติกสฺส อุปาทาย</h3>
<p> ตตฺถ  กตมานิ อฎฺฐารส ตณฺหาวิจริตานิ อชฺฌตฺติกสฺส อุปาทาย? อสฺมีติ โหติ, อิตฺถสฺมีติ โหติ, เอวสฺมีติ โหติ, อญฺญถาสฺมีติ โหติ, ภวิสฺสนฺติ โหติ, อิตฺถํ ภวิสฺสนฺติ โหติ, เอวํ ภวิสฺสนฺติ โหติ, อญฺญถา ภวิสฺสนฺติ โหติ, อสสฺมีติ โหติ, สาตสฺมีติ โหติ, สิยนฺติ โหติ, อิตฺถํ สิยนฺติ โหติ, เอวํ สิยนฺติ โหติ, อญฺญถา สิยนฺติ โหติ, อปาหํ  สิยนฺติ โหติ, อปาหํ อิตฺถํ สิยนฺติ โหติ, อปาหํ เอวํ สิยนฺติ โหติ, อปาหํ อญฺญถา สิยนฺติ โหติฯ</p>


<p> กถญฺจ อสฺมีติ โหติ? กญฺจิ ธมฺมํ อนวการิํ  กริตฺวา รูปํ…เป.… เวทนํ… สญฺญํ… สงฺขาเร… วิญฺญาณํ อสฺมีติ ฉนฺทํ ปฎิลภติ, อสฺมีติ มานํ ปฎิลภติ , อสฺมีติ ทิฎฺฐิํ ปฎิลภติฯ ตสฺมิํ สติ อิมานิ ปปญฺจิตานิ โหนฺติ – อิตฺถสฺมีติ วา เอวสฺมีติ วา อญฺญถาสฺมีติ วาฯ</p>


<p>(๒) กถญฺจ  อิตฺถสฺมีติ โหติ? ขตฺติโยสฺมีติ วา, พฺราหฺมโณสฺมีติ วา, เวโสฺสสฺมีติ วา, สุโทฺทสฺมีติ วา, คหโฎฺฐสฺมีติ วา, ปพฺพชิโตสฺมีติ วา, เทโวสฺมีติ วา, มนุโสฺสสฺมีติ วา, รูปีสฺมีติ วา, อรูปีสฺมีติ วา, สญฺญีสฺมีติ วา, อสญฺญีสฺมีติ วา, เนวสญฺญีนาสญฺญีสฺมีติ วา – เอวํ อิตฺถสฺมีติ โหติฯ</p>


<p>(๓) กถญฺจ เอวสฺมีติ โหติ? ปรปุคฺคลํ  อุปนิธาย ยถา โส ขตฺติโย ตถาหํ ขตฺติโยสฺมีติ วา, ยถา โส พฺราหฺมโณ ตถาหํ พฺราหฺมโณสฺมีติ วา, ยถา โส เวโสฺส ตถาหํ เวโสฺสสฺมีติ วา ยถา โส สุโทฺท ตถาหํ สุโทฺทสฺมีติ วา, ยถา โส คหโฎฺฐ ตถาหํ  คหโฎฺฐสฺมีติ วา, ยถา โส ปพฺพชิโต ตถาหํ ปพฺพชิโตสฺมีติ วา, ยถา โส เทโว ตถาหํ เทโวสฺมีติ วา, ยถา โส มนุโสฺส ตถาหํ มนุโสฺสสฺมีติ วา, ยถา โส รูปี ตถาหํ รูปีสฺมีติ วา, ยถา โส อรูปี ตถาหํ อรูปีสฺมีติ วา, ยถา โส สญฺญี ตถาหํ สญฺญีสฺมีติ วา, ยถา โส อสญฺญี ตถาหํ อสญฺญีสฺมีติ วา, ยถา โส เนวสญฺญีนาสญฺญี ตถาหํ เนวสญฺญีนาสญฺญีสฺมีติ วา – เอวํ เอวสฺมีติ โหติฯ</p>


<p>(๔) กถญฺจ อญฺญถาสฺมีติ โหติ? ปรปุคฺคลํ อุปนิธาย ยถา โส ขตฺติโย นาหํ ตถา ขตฺติโยสฺมีติ วา ยถา โส พฺราหฺมโณ นาหํ ตถา พฺราหฺมโณสฺมีติ วา, ยถา โส เวโสฺส นาหํ ตถา เวโสฺสสฺมีติ วา, ยถา โส สุโทฺท นาหํ ตถา สุโทฺทสฺมีติ วา, ยถา โส คหโฎฺฐ นาหํ ตถา คหโฎฺฐสฺมีติ วา, ยถา โส ปพฺพชิโต นาหํ ตถา ปพฺพชิโตสฺมีติ วา, ยถา โส เทโว นาหํ ตถา เทโวสฺมีติ วา, ยถา โส มนุโสฺส นาหํ ตถา มนุโสฺสสฺมีติ  วา, ยถา โส รูปี นาหํ ตถา รูปีสฺมีติ วา, ยถา โส อรูปี นาหํ ตถา อรูปีสฺมีติ วา, ยถา โส สญฺญี นาหํ ตถา สญฺญีสฺมีติ วา, ยถา โส อสญฺญี นาหํ ตถา อสญฺญีสฺมีติ วา, ยถา โส เนวสญฺญีนาสญฺญี นาหํ ตถา เนวสญฺญีนาสญฺญีสฺมีติ วา – เอวํ อญฺญถาสฺมีติ โหติฯ</p>


<p>(๕) กถญฺจ  ภวิสฺสนฺติ โหติ? กญฺจิ ธมฺมํ อนวการิํ กริตฺวา  รูปํ…เป.… เวทนํ… สญฺญํ… สงฺขาเร… วิญฺญาณํ ภวิสฺสนฺติ ฉนฺทํ ปฎิลภติ, ภวิสฺสนฺติ มานํ ปฎิลภติ , ภวิสฺสนฺติ ทิฎฺฐิํ ปฎิลภติฯ ตสฺมิํ สติ อิมานิ ปปญฺจิตานิ โหนฺติ – อิตฺถํ ภวิสฺสนฺติ วา, เอวํ ภวิสฺสนฺติ วา, อญฺญถา ภวิสฺสนฺติ วาฯ</p>


<p>(๖) กถญฺจ อิตฺถํ ภวิสฺสนฺติ โหติ? ขตฺติโย ภวิสฺสนฺติ วา, พฺราหฺมโณ ภวิสฺสนฺติ วา, เวโสฺส ภวิสฺสนฺติ วา, สุโทฺท ภวิสฺสนฺติ วา, คหโฎฺฐ ภวิสฺสนฺติ วา, ปพฺพชิโต ภวิสฺสนฺติ วา, เทโว ภวิสฺสนฺติ วา, มนุโสฺส ภวิสฺสนฺติ วา, รูปี ภวิสฺสนฺติ วา, อรูปี ภวิสฺสนฺติ วา, สญฺญี ภวิสฺสนฺติ วา, อสญฺญี ภวิสฺสนฺติ วา, เนวสญฺญีนาสญฺญี ภวิสฺสนฺติ วา – เอวํ อิตฺถํ ภวิสฺสนฺติ โหติฯ</p>


<p>(๗) กถญฺจ เอวํ ภวิสฺสนฺติ โหติ? ปรปุคฺคลํ อุปนิธาย ยถา โส ขตฺติโย ตถาหํ ขตฺติโย ภวิสฺสนฺติ วา, ยถา โส พฺราหฺมโณ ตถาหํ พฺราหฺมโณ ภวิสฺสนฺติ วา…เป.… ยถา โส เนวสญฺญีนาสญฺญี ตถาหํ เนวสญฺญีนาสญฺญี ภวิสฺสนฺติ วา – เอวํ ภวิสฺสนฺติ โหติฯ</p>


<p>(๘) กถญฺจ อญฺญถา ภวิสฺสนฺติ โหติ? ปรปุคฺคลํ อุปนิธาย ยถา โส ขตฺติโย นาหํ ตถา ขตฺติโย ภวิสฺสนฺติ วา, ยถา โส พฺราหฺมโณ นาหํ ตถา พฺราหฺมโณ ภวิสฺสนฺติ วา…เป.… ยถา โส เนวสญฺญีนาสญฺญี นาหํ ตถา เนวสญฺญีนาสญฺญี ภวิสฺสนฺติ วา – เอวํ อญฺญถา ภวิสฺสนฺติ โหติฯ</p>


<p>(๙) กถญฺจ  อสสฺมีติ โหติ? กญฺจิ ธมฺมํ อนวการิํ กริตฺวา รูปํ…เป.… เวทนํ… สญฺญํ… สงฺขาเร… วิญฺญาณํ นิโจฺจสฺมิ ธุโวสฺมิ สสฺสโตสฺมิ อวิปริณามธโมฺมสฺมีติ – เอวํ อสสฺมีติ โหติฯ</p>


<p>(๑๐) กถญฺจ  สาตสฺมีติ โหติ? กญฺจิ ธมฺมํ อนวการิํ กริตฺวา รูปํ…เป.… เวทนํ… สญฺญํ… สงฺขาเร… วิญฺญาณํ อุจฺฉิชฺชิสฺสามิ วินสฺสิสฺสามิ น ภวิสฺสามีติ – เอวํ สาตสฺมีติ โหติฯ</p>


<p>(๑๑) กถญฺจ สิยนฺติ โหติ? กญฺจิ ธมฺมํ อนวการิํ กริตฺวา รูปํ…เป.… เวทนํ… สญฺญํ… สงฺขาเร… วิญฺญาณํ สิยนฺติ ฉนฺทํ ปฎิลภติ, สิยนฺติ มานํ ปฎิลภติ  , สิยนฺติ ทิฎฺฐิํ ปฎิลภติฯ ตสฺมิํ สติ อิมานิ ปปญฺจิตานิ โหนฺติ – อิตฺถํ สิยนฺติ วา, เอวํ สิยนฺติ วา, อญฺญถา สิยนฺติ วาฯ</p>


<p>(๑๒) กถญฺจ อิตฺถํ สิยนฺติ โหติ? ขตฺติโย สิยนฺติ วา, พฺราหฺมโณ สิยนฺติ วา, เวโสฺส สิยนฺติ วา, สุโทฺท สิยนฺติ วา, คหโฎฺฐ สิยนฺติ วา, ปพฺพชิโต สิยนฺติ วา, เทโว สิยนฺติ วา, มนุโสฺส สิยนฺติ วา, รูปี สิยนฺติ วา, อรูปี สิยนฺติ วา, สญฺญี สิยนฺติ วา, อสญฺญี สิยนฺติ วา, เนวสญฺญีนาสญฺญี สิยนฺติ วา – เอวํ อิตฺถํ สิยนฺติ โหติฯ</p>


<p>(๑๓) กถญฺจ เอวํ สิยนฺติ โหติ? ปรปุคฺคลํ อุปนิธาย ยถา โส ขตฺติโย ตถาหํ ขตฺติโย สิยนฺติ วา, ยถา โส พฺราหฺมโณ ตถาหํ พฺราหฺมโณ สิยนฺติ วา…เป.… ยถา โส เนวสญฺญีนาสญฺญี  ตถาหํ เนวสญฺญีนาสญฺญี สิยนฺติ วา – เอวํ เอวํ สิยนฺติ โหติฯ</p>


<p>(๑๔) กถญฺจ อญฺญถา สิยนฺติ โหติ? ปรปุคฺคลํ อุปนิธาย ยถา โส ขตฺติโย นาหํ ตถา ขตฺติโย สิยนฺติ วา, ยถา โส พฺราหฺมโณ นาหํ ตถา พฺราหฺมโณ สิยนฺติ วา…เป.… ยถา โส เนวสญฺญีนาสญฺญี นาหํ ตถา เนวสญฺญีนาสญฺญี สิยนฺติ วา – เอวํ อญฺญถา สิยนฺติ โหติฯ</p>


<p>(๑๕) กถญฺจ อปาหํ สิยนฺติ โหติ? กญฺจิ ธมฺมํ อนวการิํ กริตฺวา รูปํ… เวทนํ… สญฺญํ… สงฺขาเร… วิญฺญาณํ อปาหํ สิยนฺติ ฉนฺทํ ปฎิลภติ, อปาหํ สิยนฺติ มานํ ปฎิลภติ, อปาหํ สิยนฺติ ทิฎฺฐิํ ปฎิลภติฯ ตสฺมิํ สติ อิมานิ ปปญฺจิตานิ โหนฺติ – อปาหํ อิตฺถํ สิยนฺติ วา, อปาหํ เอวํ สิยนฺติ วา, อปาหํ อญฺญถา สิยนฺติ วาฯ</p>


<p>(๑๖) กถญฺจ อปาหํ อิตฺถํ สิยนฺติ โหติ? อปาหํ ขตฺติโย สิยนฺติ วา, อปาหํ พฺราหฺมโณ สิยนฺติ วา, อปาหํ เวโสฺส สิยนฺติ วา, อปาหํ สุโทฺท สิยนฺติ วา, อปาหํ คหโฎฺฐ สิยนฺติ วา, อปาหํ ปพฺพชิโต สิยนฺติ  วา, อปาหํ เทโว สิยนฺติ วา, อปาหํ มนุโสฺส สิยนฺติ วา, อปาหํ รูปี สิยนฺติ วา, อปาหํ อรูปี สิยนฺติ วา, อปาหํ สญฺญี  สิยนฺติ วา, อปาหํ อสญฺญี สิยนฺติ  วา, อปาหํ เนวสญฺญีนาสญฺญี สิยนฺติ วา – เอวํ อปาหํ อิตฺถํ สิยนฺติ โหติฯ (๑๗) กถญฺจ อปาหํ เอวํ สิยนฺติ โหติ? ปรปุคฺคลํ อุปนิธาย ยถา โส ขตฺติโย อปาหํ ตถา ขตฺติโย สิยนฺติ วา, ยถา โส พฺราหฺมโณ  อปาหํ ตถา พฺราหฺมโณ สิยนฺติ วา…เป.… ยถา โส เนวสญฺญีนาสญฺญี อปาหํ ตถา เนวสญฺญีนาสญฺญี สิยนฺติ วา – เอวํ อปาหํ เอวํ สิยนฺติ โหติฯ</p>


<p>(๑๘) กถญฺจ อปาหํ อญฺญถา สิยนฺติ โหติ? ปรปุคฺคลํ อุปนิธาย ยถา โส ขตฺติโย อปาหํ น ตถา ขตฺติโย สิยนฺติ วา, ยถา โส พฺราหฺมโณ อปาหํ น ตถา พฺราหฺมโณ สิยนฺติ วา…เป.… ยถา โส เนวสญฺญีนาสญฺญี อปาหํ น ตถา เนวสญฺญีนาสญฺญี สิยนฺติ วา – เอวํ อปาหํ อญฺญถา สิยนฺติ โหติฯ</p>

</p>


<h3>(๒) พาหิรสฺส อุปาทาย</h3>
<p> ตตฺถ กตมานิ อฎฺฐารส ตณฺหาวิจริตานิ พาหิรสฺส อุปาทาย? อิมินา อสฺมีติ โหติ, อิมินา อิตฺถสฺมีติ โหติ, อิมินา เอวสฺมีติ โหติ, อิมินา อญฺญถาสฺมีติ โหติ, อิมินา ภวิสฺสนฺติ โหติ, อิมินา อิตฺถํ ภวิสฺสนฺติ โหติ, อิมินา เอวํ ภวิสฺสนฺติ โหติ, อิมินา อญฺญถา ภวิสฺสนฺติ โหติ, อิมินา อสสฺมีติ โหติ, อิมินา สาตสฺมีติ โหติ, อิมินา สิยนฺติ โหติ, อิมินา อิตฺถํ สิยนฺติ โหติ, อิมินา เอวํ สิยนฺติ โหติ, อิมินา อญฺญถา สิยนฺติ โหติ, อิมินา อปาหํ สิยนฺติ โหติ, อิมินา อปาหํ อิตฺถํ สิยนฺติ โหติ, อิมินา อปาหํ เอวํ สิยนฺติ โหติ, อิมินา อปาหํ อญฺญถา สิยนฺติ โหติฯ</p>


<p> (๑) กถญฺจ  อิมินา อสฺมีติ โหติ? กญฺจิ  ธมฺมํ อวการิํ กริตฺวา รูปํ… เวทนํ… สญฺญํ… สงฺขาเร… วิญฺญาณํ อิมินา อสฺมีติ ฉนฺทํ ปฎิลภติ , อิมินา อสฺมีติ มานํ ปฎิลภติ, อิมินา อสฺมีติ ทิฎฺฐิํ ปฎิลภติฯ ตสฺมิํ สติ อิมานิ ปปญฺจิตานิ โหนฺติ – อิมินา อิตฺถสฺมีติ วา, อิมินา เอวสฺมีติ วา, อิมินา อญฺญถาสฺมีติ วาฯ</p>


<p>(๒) กถญฺจ  อิมินา อิตฺถสฺมีติ โหติ? อิมินา ขตฺติโยสฺมีติ วา, อิมินา พฺราหฺมโณสฺมีติ วา, อิมินา เวโสฺสสฺมีติ วา, อิมินา สุโทฺทสฺมีติ วา, อิมินา คหโฎฺฐสฺมีติ วา, อิมินา ปพฺพชิโตสฺมีติ วา, อิมินา เทโวสฺมีติ วา, อิมินา มนุโสฺสสฺมีติ วา, อิมินา รูปีสฺมีติ วา, อิมินา อรูปีสฺมีติ วา, อิมินา สญฺญีสฺมีติ วา, อิมินา อสญฺญีสฺมีติ วา, อิมินา เนวสญฺญีนาสญฺญีสฺมีติ วา – เอวํ อิมินา อิตฺถสฺมีติ โหติฯ</p>


<p>(๓) กถญฺจ อิมินา เอวสฺมีติ โหติ? ปรปุคฺคลํ อุปนิธาย ยถา โส ขตฺติโย อิมินา ตถาหํ ขตฺติโยสฺมีติ วา, ยถา โส พฺราหฺมโณ อิมินา ตถาหํ พฺราหฺมโณสฺมีติ วา…เป.… ยถา โส เนวสญฺญีนาสญฺญี อิมินา ตถาหํ เนวสญฺญีนาสญฺญีสฺมีติ วา – เอวํ อิมินา เอวสฺมีติ โหติฯ</p>


<p>(๔) กถญฺจ อิมินา อญฺญถาสฺมีติ โหติ? ปรปุคฺคลํ อุปนิธาย ยถา โส ขตฺติโย อิมินา นาหํ ตถา ขตฺติโยสฺมีติ วา, ยถา โส พฺราหฺมโณ อิมินา นาหํ ตถา พฺราหฺมโณสฺมีติ วา…เป.… ยถา โส เนวสญฺญีนาสญฺญี อิมินา นาหํ ตถา เนวสญฺญีนาสญฺญีสฺมีติ วา – เอวํ อิมินา อญฺญถาสฺมีติ โหติฯ</p>


<p>(๕) กถญฺจ  อิมินา ภวิสฺสนฺติ โหติ? กญฺจิ ธมฺมํ อวการิํ กริตฺวา รูปํ… เวทนํ… สญฺญํ… สงฺขาเร… วิญฺญาณํ อิมินา ภวิสฺสนฺติ ฉนฺทํ ปฎิลภติ, อิมินา ภวิสฺสนฺติ มานํ ปฎิลภติ, อิมินา ภวิสฺสนฺติ ทิฎฺฐิํ ปฎิลภติฯ ตสฺมิํ สติ อิมานิ ปปญฺจิตานิ โหนฺติ – อิมินา อิตฺถํ ภวิสฺสนฺติ วา, อิมินา เอวํ ภวิสฺสนฺติ วา, อิมินา อญฺญถา ภวิสฺสนฺติ วาฯ</p>


<p>(๖) กถญฺจ  อิมินา อิตฺถํ ภวิสฺสนฺติ โหติ? อิมินา ขตฺติโย ภวิสฺสนฺติ วา…เป.…  อิมินา อรูปี ภวิสฺสนฺติ วา, อิมินา สญฺญี ภวิสฺสนฺติ วา, อิมินา อสญฺญี ภวิสฺสนฺติ วา, อิมินา เนวสญฺญีนาสญฺญี ภวิสฺสนฺติ วา – เอวํ อิมินา อิตฺถํ ภวิสฺสนฺติ โหติฯ</p>


<p>(๗) กถญฺจ อิมินา เอวํ ภวิสฺสนฺติ โหติ? ปรปุคฺคลํ อุปนิธาย ยถา โส ขตฺติโย อิมินา ตถาหํ ขตฺติโย ภวิสฺสนฺติ วา, ยถา โส  พฺราหฺมโณ อิมินา ตถาหํ พฺราหฺมโณ ภวิสฺสนฺติ วา…เป.… ยถา โส เนวสญฺญีนาสญฺญี อิมินา ตถาหํ เนวสญฺญีนาสญฺญี ภวิสฺสนฺติ วา – เอวํ อิมินา เอวํ ภวิสฺสนฺติ โหติฯ</p>


<p>(๘) กถญฺจ อิมินา อญฺญถา ภวิสฺสนฺติ โหติ? ปรปุคฺคลํ อุปนิธาย  ยถา โส ขตฺติโย อิมินา นาหํ ตถา ขตฺติโย ภวิสฺสนฺติ วา, ยถา โส พฺราหฺมโณ อิมินา นาหํ ตถา พฺราหฺมโณ ภวิสฺสนฺติ วา…เป.… ยถา โส เนวสญฺญีนาสญฺญี อิมินา นาหํ ตถา เนวสญฺญีนาสญฺญี ภวิสฺสนฺติ วา – เอวํ อิมินา อญฺญถา ภวิสฺสนฺติ โหติฯ</p>


<p>(๙) กถญฺจ อิมินา อสสฺมีติ โหติ? กญฺจิ ธมฺมํ อวการิํ  กริตฺวา รูปํ…เป.… เวทนํ… สญฺญํ… สงฺขาเร… วิญฺญาณํ อิมินา นิโจฺจสฺมิ ธุโวสฺมิ สสฺสโตสฺมิ อวิปริณามธโมฺมสฺมีติ – เอวํ อิมินา อสสฺมีติ โหติฯ</p>


<p>(๑๐) กถญฺจ อิมินา สาตสฺมีติ โหติ? กญฺจิ ธมฺมํ อวการิํ กริตฺวา รูปํ…เป.… เวทนํ… สญฺญํ… สงฺขาเร… วิญฺญาณํ อิมินา อุจฺฉิชฺชิสฺสามิ วินสฺสิสฺสามิ น ภวิสฺสามีติ – เอวํ อิมินา สาตสฺมีติ โหติฯ</p>


<p>(๑๑) กถญฺจ อิมินา สิยนฺติ โหติ? กญฺจิ ธมฺมํ อวการิํ กริตฺวา รูปํ…เป.… เวทนํ… สญฺญํ… สงฺขาเร… วิญฺญาณํ อิมินา สิยนฺติ ฉนฺทํ ปฎิลภติ, อิมินา สิยนฺติ มานํ ปฎิลภติ, อิมินา สิยนฺติ ทิฎฺฐิํ ปฎิลภติฯ ตสฺมิํ สติ อิมานิ ปปญฺจิตานิ โหนฺติ – อิมินา อิตฺถํ สิยนฺติ วา, อิมินา เอวํ สิยนฺติ วา, อิมินา อญฺญถา สิยนฺติ วาฯ</p>


<p>(๑๒) กถญฺจ  อิมินา อิตฺถํ สิยนฺติ โหติ? อิมินา ขตฺติโย สิยนฺติ วา, อิมินา พฺราหฺมโณ สิยนฺติ วา, อิมินา เวโสฺส สิยนฺติ วา, อิมินา สุโทฺท สิยนฺติ วา, อิมินา คหโฎฺฐ สิยนฺติ วา, อิมินา ปพฺพชิโต สิยนฺติ วา, อิมินา เทโว สิยนฺติ วา, อิมินา มนุโสฺส สิยนฺติ วา, อิมินา รูปี สิยนฺติ วา, อิมินา อรูปี สิยนฺติ วา, อิมินา  สญฺญี  สิยนฺติ วา, อิมินา อสญฺญี สิยนฺติ วา, อิมินา เนวสญฺญีนาสญฺญี สิยนฺติ วา – เอวํ อิมินา อิตฺถํ สิยนฺติ โหติฯ</p>


<p>(๑๓) กถญฺจ  อิมินา เอวํ สิยนฺติ โหติ? ปรปุคฺคลํ อุปนิธาย ยถา โส ขตฺติโย อิมินา ตถาหํ ขตฺติโย สิยนฺติ วา, ยถา โส พฺราหฺมโณ อิมินา ตถาหํ พฺราหฺมโณ สิยนฺติ วา…เป.… ยถา โส เนวสญฺญีนาสญฺญี อิมินา ตถาหํ เนวสญฺญีนาสญฺญี สิยนฺติ วา – เอวํ อิมินา เอวํ สิยนฺติ โหติฯ</p>


<p>(๑๔) กถญฺจ อิมินา อญฺญถา สิยนฺติ โหติ? ปรปุคฺคลํ อุปนิธาย ยถา โส ขตฺติโย อิมินา นาหํ ตถา ขตฺติโย สิยนฺติ วา, ยถา โส พฺราหฺมโณ อิมินา นาหํ ตถา พฺราหฺมโณ สิยนฺติ วา…เป.… ยถา โส เนวสญฺญีนาสญฺญี อิมินา นาหํ ตถา เนวสญฺญีนาสญฺญี สิยนฺติ วา – เอวํ อิมินา อญฺญถา สิยนฺติ โหติฯ</p>


<p>(๑๕) กถญฺจ อิมินา อปาหํ สิยนฺติ โหติ? กญฺจิ ธมฺมํ อวการิํ กริตฺวา รูปํ…เป.… เวทนํ… สญฺญํ… สงฺขาเร… วิญฺญาณํ อิมินา อปาหํ สิยนฺติ ฉนฺทํ ปฎิลภติ, อิมินา อปาหํ สิยนฺติ มานํ ปฎิลภติ, อิมินา อปาหํ สิยนฺติ ทิฎฺฐิํ ปฎิลภติฯ ตสฺมิํ สติ อิมานิ ปปญฺจิตานิ โหนฺติ – อิมินา อปาหํ อิตฺถํ สิยนฺติ วา, อิมินา อปาหํ เอวํ สิยนฺติ วา, อิมินา อปาหํ อญฺญถา สิยนฺติ วาฯ</p>


<p>(๑๖) กถญฺจ อิมินา อปาหํ อิตฺถํ สิยนฺติ โหติ? อิมินา อปาหํ ขตฺติโย สิยนฺติ วา, อิมินา  อปาหํ พฺราหฺมโณ สิยนฺติ วา, อิมินา อปาหํ เวโสฺส สิยนฺติ วา, อิมินา อปาหํ สุโทฺท สิยนฺติ วา, อิมินา อปาหํ คหโฎฺฐ สิยนฺติ วา, อิมินา อปาหํ ปพฺพชิโต สิยนฺติ วา, อิมินา อปาหํ เทโว สิยนฺติ วา, อิมินา อปาหํ มนุโสฺส สิยนฺติ วา, อิมินา อปาหํ รูปี สิยนฺติ วา, อิมินา อปาหํ อรูปี สิยนฺติ วา, อิมินา อปาหํ สญฺญี  สิยนฺติ วา, อิมินา อปาหํ อสญฺญี สิยนฺติ วา, อิมินา อปาหํ เนวสญฺญีนาสญฺญี สิยนฺติ วา – เอวํ อิมินา อปาหํ อิตฺถํ สิยนฺติ โหติฯ</p>


<p>(๑๗) กถญฺจ อิมินา อปาหํ เอวํ สิยนฺติ โหติ? ปรปุคฺคลํ อุปนิธาย ยถา โส ขตฺติโย อิมินา อปาหํ ตถา ขตฺติโย สิยนฺติ วา, ยถา โส พฺราหฺมโณ อิมินา อปาหํ ตถา พฺราหฺมโณ สิยนฺติ วา…เป.… ยถา โส เนวสญฺญีนาสญฺญี อิมินา อปาหํ ตถา เนวสญฺญีนาสญฺญี สิยนฺติ วา – เอวํ อิมินา อปาหํ เอวํ สิยนฺติ โหติฯ</p>


<p>(๑๘) กถญฺจ  อิมินา อปาหํ อญฺญถา สิยนฺติ โหติ? ปรปุคฺคลํ  อุปนิธาย ยถา โส ขตฺติโย อิมินา อปาหํ น ตถา ขตฺติโย สิยนฺติ วา, ยถา โส พฺราหฺมโณ อิมินา อปาหํ น ตถา พฺราหฺมโณ สิยนฺติ วา…เป.… ยถา โส เนวสญฺญีนาสญฺญี อิมินา อปาหํ น ตถา เนวสญฺญีนาสญฺญี สิยนฺติ วา – เอวํ อิมินา อปาหํ อญฺญถา สิยนฺติ โหติฯ</p>


<p>อิมานิ อฎฺฐารส ตณฺหาวิจริตานิ พาหิรสฺส อุปาทายฯ</p>


<p>อิติ อิมานิ อฎฺฐารส ตณฺหาวิจริตานิ อชฺฌตฺติกสฺส อุปาทาย, อิมานิ  อฎฺฐารส ตณฺหาวิจริตานิ พาหิรสฺส อุปาทาย, ตเทกชฺฌํ อภิสญฺญูหิตฺวา อภิสงฺขิปิตฺวา ฉตฺติํส ตณฺหาวิจริตานิ โหนฺติฯ อิติ เอวรูปานิ อตีตานิ ฉตฺติํส ตณฺหาวิจริตานิ, อนาคตานิ ฉตฺติํส ตณฺหาวิจริตานิ, ปจฺจุปฺปนฺนานิ ฉตฺติํส ตณฺหาวิจริตานิ, ตเทกชฺฌํ อภิสญฺญูหิตฺวา อภิสงฺขิปิตฺวา อฎฺฐตณฺหาวิจริตสตํ โหติฯ</p>


<p> ตตฺถ กตมานิ ทฺวาสฎฺฐิ ทิฎฺฐิคตานิ พฺรหฺมชาเล เวยฺยากรเณ วุตฺตานิ ภควตา? จตฺตาโร สสฺสตวาทา, จตฺตาโร เอกจฺจสสฺสติกา, จตฺตาโร อนฺตานนฺติกา, จตฺตาโร อมราวิเกฺขปิกา, เทฺว อธิจฺจสมุปฺปนฺนิกา, โสฬส สญฺญีวาทา, อฎฺฐ อสญฺญีวาทา, อฎฺฐ เนวสญฺญีนาสญฺญีวาทา, สตฺต อุเจฺฉทวาทา, ปญฺจ ทิฎฺฐธมฺมนิพฺพานวาทา – อิมานิ ทฺวาสฎฺฐิ ทิฎฺฐิคตานิ พฺรหฺมชาเล เวยฺยากรเณ วุตฺตานิ ภควตาติฯ</p>

</p>





