<h1>๑. ยมกวโคฺค</h1>
<h3>๑. จกฺขุปาลเตฺถรวตฺถุ</h3>
<ol>
<li>
  
‘‘มโนปุพฺพงฺคมา  
  
  
  
ธมฺมา, มโนเสฎฺฐา มโนมยา;  
  
มนสา เจ ปทุเฎฺฐน, ภาสติ วา กโรติ วา;  
  
ตโต นํ ทุกฺขมเนฺวติ, จกฺกํว วหโต ปท’’นฺติฯ –  
</li>
  
<p>อยํ ธมฺมเทสนา กตฺถ ภาสิตาติ? สาวตฺถิยํฯ กํ อารพฺภาติ? จกฺขุปาลเตฺถรํฯ
</ol></p>


<p>สาวตฺถิยํ กิร มหาสุวโณฺณ นาม กุฎุมฺพิโก อโหสิ อโฑฺฒ มหทฺธโน มหาโภโค อปุตฺตโกฯ โส เอกทิวสํ นฺหานติตฺถํ นฺหตฺวา นตฺวา อาคจฺฉโนฺต อนฺตรามเคฺค สมฺปนฺนปตฺตสาขํ เอกํ วนปฺปติํ ทิสฺวา ‘‘อยํ มเหสกฺขาย เทวตาย ปริคฺคหิโต ภวิสฺสตี’’ติ ตสฺส เหฎฺฐาภาคํ โสธาเปตฺวา ปาการปริเกฺขปํ การาเปตฺวา วาลุกํ โอกิราเปตฺวา ธชปฎากํ อุสฺสาเปตฺวา วนปฺปติํ อลงฺกริตฺวา อญฺชลิํ กริตฺวา ‘‘สเจ ปุตฺตํ วา ธีตรํ วา ลเภยฺยํ, ตุมฺหากํ มหาสกฺการํ กริสฺสามี’’ติ ปตฺถนํ กตฺวา ปกฺกามิฯ</p>


<p>อถสฺส น จิรเสฺสว ภริยาย กุจฺฉิยํ คโพฺภ ปติฎฺฐาสิฯ สา  คพฺภสฺส ปติฎฺฐิตภาวํ ญตฺวา ตสฺส อาโรเจสิฯ โส ตสฺสา คพฺภสฺส ปริหารมทาสิฯ สา ทสมาสจฺจเยน ปุตฺตํ วิชายิฯ ตํ นามคฺคหณทิวเส  เสฎฺฐิ อตฺตนา ปาลิตํ วนปฺปติํ นิสฺสาย ลทฺธตฺตา ตสฺส ติ นามํ อกาสิฯ สา อปรภาเค อญฺญมฺปิ ปุตฺตํ ลภิฯ ตสฺส ติ นามํ กตฺวา อิตรสฺส ติ นามํ อกาสิฯ เต วยปฺปเตฺต ฆรพนฺธเนน พนฺธิํสุฯ อปรภาเค มาตาปิตโร กาลมกํสุฯ สพฺพมฺปิ วิภวํ อิตเรเยว วิจาริํสุฯ</p>


<p>ตสฺมิํ สมเย สตฺถา ปวตฺติตวรธมฺมจโกฺก อนุปุเพฺพนาคนฺตฺวา อนาถปิณฺฑิเกน มหาเสฎฺฐินา จตุปณฺณาสโกฎิธนํ วิสฺสเชฺชตฺวา การิเต เชตวนมหาวิหาเร วิหรติ มหาชนํ สคฺคมเคฺค จ โมกฺขมเคฺค จ ปติฎฺฐาปยมาโนฯ ตถาคโต หิ มาติปกฺขโต อสีติยา, ปิติปกฺขโต  อสีติยาติ เทฺวอสีติญาติกุลสหเสฺสหิ การิเต นิโคฺรธมหาวิหาเร เอกเมว วสฺสาวาสํ วสิ, อนาถปิณฺฑิเกน การิเต เชตวนมหาวิหาเร เอกูนวีสติวสฺสานิ, วิสาขาย สตฺตวีสติโกฎิธนปริจฺจาเคน การิเต ปุพฺพาราเม ฉพฺพสฺสานีติ ทฺวินฺนํ กุลานํ คุณมหตฺตตํ ปฎิจฺจ สาวตฺถิํ นิสฺสาย ปญฺจวีสติวสฺสานิ วสฺสาวาสํ วสิฯ อนาถปิณฺฑิโกปิ วิสาขาปิ มหาอุปาสิกา นิพทฺธํ ทิวสสฺส เทฺว วาเร ตถาคตสฺส อุปฎฺฐานํ คจฺฉนฺติ, คจฺฉนฺตา จ ‘‘ทหรสามเณรา โน หเตฺถ โอโลเกสฺสนฺตี’’ติ ตุจฺฉหตฺถา น คตปุพฺพาฯ ปุเรภตฺตํ คจฺฉนฺตา ขาทนียโภชนียาทีนิ  คเหตฺวาว คจฺฉนฺติ, ปจฺฉาภตฺตํ คจฺฉนฺตา ปญฺจ เภสชฺชานิ อฎฺฐ จ ปานานิฯ นิเวสเนสุ ปน เตสํ ทฺวินฺนํ ทฺวินฺนํ ภิกฺขุสหสฺสานํ นิจฺจํ ปญฺญตฺตาสนาเนว โหนฺติฯ อนฺนปานเภสเชฺชสุ โย ยํ อิจฺฉติ, ตสฺส ตํ ยถิจฺฉิตเมว สมฺปชฺชติฯ เตสุ อนาถปิณฺฑิเกน เอกทิวสมฺปิ สตฺถา ปญฺหํ น ปุจฺฉิตปุโพฺพฯ โส กิร ‘‘ตถาคโต พุทฺธสุขุมาโล ขตฺติยสุขุมาโล, ‘พหูปกาโร เม, คหปตี’ติ มยฺหํ ธมฺมํ เทเสโนฺต กิลเมยฺยา’’ติ สตฺถริ อธิมตฺตสิเนเหน ปญฺหํ น ปุจฺฉติฯ สตฺถา ปน ตสฺมิํ นิสินฺนมเตฺตเยว ‘‘อยํ เสฎฺฐิ มํ อรกฺขิตพฺพฎฺฐาเน รกฺขติฯ อหญฺหิ กปฺปสตสหสฺสาธิกานิ จตฺตาริ อสเงฺขฺยยฺยานิ อลงฺกตปฎิยตฺตํ อตฺตโน สีสํ ฉินฺทิตฺวา อกฺขีนิ อุปฺปาเฎตฺวา หทยมํสํ อุปฺปาเฎตฺวา ปาณสมํ ปุตฺตทารํ ปริจฺจชิตฺวา ปารมิโย ปูเรโนฺต ปเรสํ ธมฺมเทสนตฺถเมว ปูเรสิํฯ เอส มํ อรกฺขิตพฺพฎฺฐาเน รกฺขตี’’ติ เอกํ ธมฺมเทสนํ กเถติเยวฯ</p>


<p>ตทา  สาวตฺถิยํ สตฺต มนุสฺสโกฎิโย วสนฺติฯ เตสุ สตฺถุ ธมฺมกถํ สุตฺวา ปญฺจโกฎิมตฺตา มนุสฺสา อริยสาวกา ชาตา, เทฺวโกฎิมตฺตา มนุสฺสา ปุถุชฺชนาฯ เตสุ อริยสาวกานํ เทฺวเยว กิจฺจานิ อเหสุํ – ปุเรภตฺตํ ทานํ เทนฺติ, ปจฺฉาภตฺตํ คนฺธมาลาทิหตฺถา วตฺถเภสชฺชปานกาทีนิ คาหาเปตฺวา ธมฺมสฺสวนตฺถาย คจฺฉนฺติฯ อเถกทิวสํ มหาปาโล อริยสาวเก คนฺธมาลาทิหเตฺถ  วิหารํ คจฺฉเนฺต ทิสฺวา ‘‘อยํ มหาชโน กุหิํ คจฺฉตี’’ติ ปุจฺฉิตฺวา ‘‘ธมฺมสฺสวนายา’’ติ สุตฺวา ‘‘อหมฺปิ คมิสฺสามี’’ติ คนฺตฺวา สตฺถารํ วนฺทิตฺวา ปริสปริยเนฺต นิสีทิฯ</p>


<p>พุทฺธา จ นาม ธมฺมํ เทเสนฺตา สรณสีลปพฺพชฺชาทีนํ อุปนิสฺสยํ โอโลเกตฺวา อชฺฌาสยวเสน ธมฺมํ เทเสนฺติ, ตสฺมา ตํ ทิวสํ สตฺถา ตสฺส อุปนิสฺสยํ โอโลเกตฺวา ธมฺมํ เทเสโนฺต อนุปุพฺพิกถํ กเถสิฯ เสยฺยถิทํ – ทานกถํ, สีลกถํ, สคฺคกถํ, กามานํ อาทีนวํ, โอการํ สํกิเลสํ, เนกฺขเมฺม อานิสํสํ ปกาเสสิฯ ตํ สุตฺวา มหาปาโล กุฎุมฺพิโก จิเนฺตสิ – ‘‘ปรโลกํ คจฺฉนฺตํ ปุตฺตธีตโร วา ภาตโร วา โภคา วา นานุคจฺฉนฺติ, สรีรมฺปิ อตฺตนา  สทฺธิํ น คจฺฉติ, กิํ เม ฆราวาเสน ปพฺพชิสฺสามี’’ติฯ โส เทสนาปริโยสาเน สตฺถารํ อุปสงฺกมิตฺวา ปพฺพชฺชํ ยาจิฯ อถ นํ สตฺถา – ‘‘อตฺถิ เต โกจิ อาปุจฺฉิตพฺพยุตฺตโก ญาตี’’ติ อาหฯ ‘‘กนิฎฺฐภาตา เม อตฺถิ, ภเนฺต’’ติฯ ‘‘เตน หิ ตํ อาปุจฺฉาหี’’ติฯ โส ‘‘สาธู’’ติ สมฺปฎิจฺฉิตฺวา สตฺถารํ วนฺทิตฺวา เคหํ คนฺตฺวา กนิฎฺฐํ ปโกฺกสาเปตฺวา – ‘‘ตาต, ยํ มยฺหํ อิมสฺมิํ เคเห สวิญฺญาณกมฺปิ อวิญฺญาณกมฺปิ ธนํ กิญฺจิ อตฺถิ, สพฺพํ ตํ ตว ภาโร, ปฎิปชฺชาหิ น’’นฺติฯ ‘‘ตุเมฺห ปน กิํ กริสฺสถา’’ติ อาหฯ ‘‘อหํ สตฺถุ สนฺติเก ปพฺพชิสฺสามี’’ติฯ ‘‘กิํ กเถสิ ภาติก, ตฺวํ เม มาตริ มตาย มาตา วิย, ปิตริ มเต ปิตา วิย ลโทฺธ, เคเห เต มหาวิภโว, สกฺกา เคหํ อชฺฌาวสเนฺตเหว ปุญฺญานิ กาตุํ , มา เอวํ กริตฺถา’’ติฯ ‘‘ตาต, อหํ สตฺถุ ธมฺมเทสนํ สุตฺวา ฆราวาเส วสิตุํ น สโกฺกมิฯ สตฺถารา หิ อติสณฺหสุขุมํ ติลกฺขณํ อาโรเปตฺวา อาทิมชฺฌปริโยสานกลฺยาโณ ธโมฺม เทสิโต, น สกฺกา โส อคารมเชฺฌ วสเนฺตน ปูเรตุํ , ปพฺพชิสฺสามิ, ตาตา’’ติฯ ‘‘ภาติก, ตรุณาเยว ตาวตฺถ, มหลฺลกกาเล ปพฺพชิสฺสถา’’ติฯ ‘‘ตาต, มหลฺลกสฺส หิ อตฺตโน หตฺถปาทาปิ อนสฺสวา โหนฺติ, น อตฺตโน วเส วตฺตนฺติ, กิมงฺคํ ปน ญาตกา, สฺวาหํ ตว กถํ น กโรมิ, สมณปฎิปตฺติํเยว ปูเรสฺสามิ’’ฯ</p>


<p>
‘‘ชราชชฺชริตา โหนฺติ, หตฺถปาทา อนสฺสวา;  
  
ยสฺส โส วิหตตฺถาโม, กถํ ธมฺมํ จริสฺสติ’’ฯ –  
</p>
  
<p>ปพฺพชิสฺสาเมวาหํ, ตาตาติ ตสฺส วิรวนฺตเสฺสว สตฺถุ สนฺติกํ คนฺตฺวา ปพฺพชฺชํ ยาจิตฺวา ลทฺธปพฺพชฺชูปสมฺปโท อาจริยุปชฺฌายานํ สนฺติเก ปญฺจ วสฺสานิ วสิตฺวา วุฎฺฐวโสฺส ปวาเรตฺวา สตฺถารมุปสงฺกมิตฺวา วนฺทิตฺวา ปุจฺฉิ – ‘‘ภเนฺต, อิมสฺมิํ สาสเน กติ ธุรานี’’ติ? ‘‘คนฺถธุรํ, วิปสฺสนาธุรนฺติ เทฺวเยว ธุรานิ ภิกฺขู’’ติฯ ‘‘กตมํ ปน, ภเนฺต, คนฺถธุรํ, กตมํ วิปสฺสนาธุร’’นฺติ? ‘‘อตฺตโน ปญฺญานุรูเปน เอกํ วา เทฺว วา นิกาเย สกลํ วา ปน เตปิฎกํ พุทฺธวจนํ อุคฺคณฺหิตฺวา ตสฺส ธารณํ, กถนํ, วาจนนฺติ  อิทํ  นาม, สลฺลหุกวุตฺติโน ปน ปนฺตเสนาสนาภิรตสฺส อตฺตภาเว ขยวยํ ปฎฺฐเปตฺวา สาตจฺจกิริยวเสน วิปสฺสนํ วเฑฺฒตฺวา อรหตฺตคฺคหณนฺติ อิทํ  นามา’’ติฯ ‘‘ภเนฺต, อหํ มหลฺลกกาเล ปพฺพชิโต คนฺถธุรํ ปูเรตุํ น สกฺขิสฺสามิ, วิปสฺสนาธุรํ ปน ปูเรสฺสามิ, กมฺมฎฺฐานํ เม กเถถา’’ติฯ อถสฺส สตฺถา ยาว อรหตฺตํ กมฺมฎฺฐานํ กเถสิฯ</p>


<p>โส สตฺถารํ วนฺทิตฺวา อตฺตนา สหคามิโน ภิกฺขู ปริเยสโนฺต สฎฺฐิ ภิกฺขู ลภิตฺวา เตหิ  สทฺธิํ นิกฺขมิตฺวา วีสโยชนสตมคฺคํ คนฺตฺวา เอกํ มหนฺตํ ปจฺจนฺตคามํ ปตฺวา ตตฺถ สปริวาโร ปิณฺฑาย ปาวิสิฯ มนุสฺสา วตฺตสมฺปเนฺน ภิกฺขู ทิสฺวาว ปสนฺนจิตฺตา อาสนานิ ปญฺญาเปตฺวา นิสีทาเปตฺวา ปณีเตนาหาเรน ปริวิสิตฺวา, ‘‘ภเนฺต, กุหิํ อยฺยา คจฺฉนฺตี’’ติ ปุจฺฉิตฺวา ‘‘ยถาผาสุกฎฺฐานํ อุปาสกา’’ติ วุเตฺต ปณฺฑิตา มนุสฺสา ‘‘วสฺสาวาสํ เสนาสนํ ปริเยสนฺติ ภทนฺตา’’ติ ญตฺวา, ‘‘ภเนฺต, สเจ อยฺยา อิมํ เตมาสํ อิธ วเสยฺยุํ, มยํ สรเณสุ ปติฎฺฐาย สีลานิ คเณฺหยฺยามา’’ติ อาหํสุฯ เตปิ ‘‘มยํ อิมานิ กุลานิ นิสฺสาย ภวนิสฺสรณํ กริสฺสามา’’ติ อธิวาเสสุํฯ</p>


<p>มนุสฺสา  เตสํ ปฎิญฺญํ คเหตฺวา วิหารํ ปฎิชคฺคิตฺวา รตฺติฎฺฐานทิวาฎฺฐานานิ สมฺปาเทตฺวา อทํสุฯ เต นิพทฺธํ ตเมว คามํ ปิณฺฑาย ปวิสนฺติฯ อถ เน เอโก เวโชฺช อุปสงฺกมิตฺวา, ‘‘ภเนฺต, พหูนํ วสนฎฺฐาเน อผาสุกมฺปิ นาม โหติ, ตสฺมิํ อุปฺปเนฺน มยฺหํ กเถยฺยาถ, เภสชฺชํ กริสฺสามี’’ติ ปวาเรสิฯ เถโร วสฺสูปนายิกทิวเส เต ภิกฺขู อามเนฺตตฺวา ปุจฺฉิ, ‘‘อาวุโส , อิมํ เตมาสํ กติหิ อิริยาปเถหิ วีตินาเมสฺสถา’’ติ? ‘‘จตูหิ, ภเนฺต’’ติฯ ‘‘กิํ ปเนตํ, อาวุโส, ปติรูปํ, นนุ อปฺปมเตฺตหิ ภวิตพฺพํ’’? ‘‘มยญฺหิ ธรมานกสฺส พุทฺธสฺส สนฺติกา กมฺมฎฺฐานํ คเหตฺวา อาคตา, พุทฺธา จ นาม น สกฺกา ปมาเทน อาราเธตุํ, กลฺยาณชฺฌาสเยน เต โว อาราเธตพฺพาฯ ปมตฺตสฺส จ นาม จตฺตาโร อปายา สกเคหสทิสา, อปฺปมตฺตา โหถาวุโส’’ติฯ ‘‘กิํ ตุเมฺห ปน, ภเนฺต’’ติ? ‘‘อหํ ตีหิ อิริยาปเถหิ วีตินาเมสฺสามิ, ปิฎฺฐิํ น ปสาเรสฺสามิ, อาวุโส’’ติฯ ‘‘สาธุ, ภเนฺต, อปฺปมตฺตา โหถา’’ติฯ</p>


<p>อถ เถรสฺส นิทฺทํ อโนกฺกมนฺตสฺส ปฐมมาเส อติกฺกเนฺต มชฺฌิมมาเส สมฺปเตฺต อกฺขิโรโค อุปฺปชฺชิฯ ฉิทฺทฆฎโต อุทกธารา วิย อกฺขีหิ อสฺสุธารา ปคฺฆรนฺติฯ โส สพฺพรตฺติํ สมณธมฺมํ กตฺวา อรุณุคฺคมเน คพฺภํ ปวิสิตฺวา นิสีทิฯ ภิกฺขู ภิกฺขาจารเวลาย เถรสฺส สนฺติกํ คนฺตฺวา, ‘‘ภิกฺขาจารเวลา, ภเนฺต’’ติ อาหํสุฯ ‘‘เตน หิ, อาวุโส, คณฺหถ ปตฺตจีวร’’นฺติฯ อตฺตโน ปตฺตจีวรํ คาหาเปตฺวา นิกฺขมิฯ ภิกฺขู ตสฺส อกฺขีหิ อสฺสูนิ ปคฺฆรเนฺต ทิสฺวา, ‘‘กิเมตํ, ภเนฺต’’ติ ปุจฺฉิํสุฯ ‘‘อกฺขีนิ เม, อาวุโส, วาตา วิชฺฌนฺตี’’ติฯ ‘‘นนุ, ภเนฺต, เวเชฺชน ปวาริตมฺหา, ตสฺส กเถมา’’ติฯ ‘‘สาธาวุโส’’ติ  เต เวชฺชสฺส กถยิํสุฯ โส เตลํ ปจิตฺวา เปเสสิฯ เถโร นาสาย เตลํ อาสิญฺจโนฺต นิสินฺนโกว อาสิญฺจิตฺวา อโนฺตคามํ ปาวิสิฯ เวโชฺช ตํ ทิสฺวา อาห – ‘‘ภเนฺต, อยฺยสฺส กิร อกฺขีนิ วาโต วิชฺฌตี’’ติ? ‘‘อาม, อุปาสกา’’ติฯ ‘‘ภเนฺต, มยา เตลํ ปจิตฺวา เปสิตํ, นาสาย โว เตลํ อาสิตฺต’’นฺติ? ‘‘อาม, อุปาสกา’’ติฯ ‘‘อิทานิ  กีทิส’’นฺติ? ‘‘รุชฺชเตว อุปาสกา’’ติฯ เวโชฺช ‘‘มยา เอกวาเรเนว วูปสมนสมตฺถํ เตลํ ปหิตํ, กิํ นุ โข โรโค น วูปสโนฺต’’ติ จิเนฺตตฺวา, ‘‘ภเนฺต, นิสีทิตฺวา โว เตลํ อาสิตฺตํ, นิปชฺชิตฺวา’’ติ ปุจฺฉิฯ เถโร ตุณฺหี อโหสิ, ปุนปฺปุนํ ปุจฺฉิยมาโนปิ น กเถสิฯ โส ‘‘วิหารํ คนฺตฺวา เถรสฺส  วสนฎฺฐานํ โอโลเกสฺสามี’’ติ จิเนฺตตฺวา – ‘‘เตน หิ, ภเนฺต, คจฺฉถา’’ติ เถรํ วิสฺสเชฺชตฺวา วิหารํ คนฺตฺวา เถรสฺส วสนฎฺฐานํ โอโลเกโนฺต จงฺกมนนิสีทนฎฺฐานเมว ทิสฺวา สยนฎฺฐานํ อทิสฺวา, ‘‘ภเนฺต, นิสิเนฺนหิ โว อาสิตฺตํ, นิปเนฺนหี’’ติ ปุจฺฉิฯ เถโร ตุณฺหี อโหสิฯ ‘‘มา, ภเนฺต, เอวํ กริตฺถ, สมณธโมฺม นาม สรีรํ ยาเปเนฺตน สกฺกา กาตุํ, นิปชฺชิตฺวา อาสิญฺจถา’’ติ ปุนปฺปุนํ ยาจิฯ ‘‘คจฺฉ ตฺวํ ตาวาวุโส, มเนฺตตฺวา ชานิสฺสามี’’ติ เวชฺชํ อุโยฺยเชสิฯ เถรสฺส จ ตตฺถ เนว ญาตี, น สาโลหิตา อตฺถิ, เตน สทฺธิํ มเนฺตยฺย? กรชกาเยน ปน สทฺธิํ มเนฺตโนฺต  ‘‘วเทหิ ตาว, อาวุโส ปาลิต, ตฺวํ กิํ อกฺขีนิ โอโลเกสฺสสิ, อุทาหุ พุทฺธสาสนํ? อนมตคฺคสฺมิญฺหิ สํสารวเฎฺฎ ตว อกฺขิกาณสฺส คณนา นาม นตฺถิ, อเนกานิ ปน พุทฺธสตานิ พุทฺธสหสฺสานิ อตีตานิฯ เตสุ เต เอกพุโทฺธปิ น ปริจิโณฺณ, อิทานิ อิมํ อโนฺตวสฺสํ ตโย มาเส น นิปชฺชิสฺสามีติ เตมาสํ นิพทฺธวีริยํ กริสฺสามิฯ ตสฺมา เต จกฺขูนิ นสฺสนฺตุ วา ภิชฺชนฺตุ วา, พุทฺธสาสนเมว ธาเรหิ, มา จกฺขูนี’’ติ ภูตกายํ โอวทโนฺต อิมา คาถาโย อภาสิ –</p>


<p>
‘‘จกฺขูนิ หายนฺตุ มมายิตานิ,  
  
โสตานิ หายนฺตุ ตเถว กาโย;  
  
สพฺพมฺปิทํ หายตุ เทหนิสฺสิตํ,  
  
กิํ การณา ปาลิต ตฺวํ ปมชฺชสิฯ  
</p>
  
<p>
‘‘จกฺขูนิ ชีรนฺตุ มมายิตานิ,  
  
โสตานิ ชีรนฺตุ ตเถว กาโย;  
  
สพฺพมฺปิทํ ชีรตุ เทหนิสฺสิตํ,  
  
กิํ การณา ปาลิต ตฺวํ ปมชฺชสิฯ  
</p>
  
<p>
‘‘จกฺขูนิ ภิชฺชนฺตุ มมายิตานิ,  
  
โสตานิ ภิชฺชนฺตุ ตเถว กาโย;  
  
สพฺพมฺปิทํ  
ภิชฺชตุ เทหนิสฺสิตํ,  
  
กิํ การณา ปาลิต ตฺวํ ปมชฺชสี’’ติฯ  
</p>
  
<p>เอวํ   ตีหิ คาถาหิ อตฺตโน โอวาทํ ทตฺวา นิสินฺนโกว นตฺถุกมฺมํ กตฺวา คามํ ปิณฺฑาย ปาวิสิฯ เวโชฺช ตํ ทิสฺวา ‘‘กิํ, ภเนฺต, นตฺถุกมฺมํ กต’’นฺติ ปุจฺฉิฯ ‘‘อาม, อุปาสกา’’ติฯ ‘‘กีทิสํ, ภเนฺต’’ติ? ‘‘รุชฺชเตว อุปาสกา’’ติฯ ‘‘นิสีทิตฺวา โว, ภเนฺต, นตฺถุกมฺมํ กตํ, นิปชฺชิตฺวา’’ติฯ เถโร ตุณฺหี อโหสิ, ปุนปฺปุนํ ปุจฺฉิยมาโนปิ น กิญฺจิ กเถสิฯ อถ นํ เวโชฺช, ‘‘ภเนฺต, ตุเมฺห สปฺปายํ น กโรถ, อชฺชโต ปฎฺฐาย ‘อสุเกน เม เตลํ ปกฺก’นฺติ มา วทิตฺถ, อหมฺปิ ‘มยา โว เตลํ ปกฺก’นฺติ น วกฺขามี’’ติ อาหฯ โส เวเชฺชน ปจฺจกฺขาโต วิหารํ คนฺตฺวา ตฺวํ เวเชฺชนาปิ ปจฺจกฺขาโตสิ, อิริยาปถํ มา วิสฺสชฺชิ สมณาติฯ</p>


<p>
‘‘ปฎิกฺขิโตฺต ติกิจฺฉาย, เวเชฺชนาปิ วิวชฺชิโต;  
  
นิยโต มจฺจุราชสฺส, กิํ ปาลิต ปมชฺชสี’’ติฯ –  
</p>
  
<p>อิมาย คาถาย อตฺตานํ โอวทิตฺวา สมณธมฺมํ อกาสิฯ อถสฺส มชฺฌิมยาเม อติกฺกเนฺต อปุพฺพํ อจริมํ อกฺขีนิ เจว กิเลสา จ ภิชฺชิํสุฯ โส สุกฺขวิปสฺสโก อรหา หุตฺวา คพฺภํ ปวิสิตฺวา นิสีทิฯ</p>


<p>ภิกฺขู ภิกฺขาจารเวลาย อาคนฺตฺวา ‘‘ภิกฺขาจารกาโล, ภเนฺต’’ติ อาหํสุฯ ‘‘กาโล, อาวุโส’’ติ? ‘‘อาม, ภเนฺต’’ติฯ ‘‘เตน หิ คจฺฉถา’’ติฯ ‘‘กิํ ตุเมฺห ปน, ภเนฺต’’ติ? ‘‘อกฺขีนิ เม, อาวุโส, ปริหีนานี’’ติฯ เต ตสฺส อกฺขีนิ โอโลเกตฺวา อสฺสุปุณฺณเนตฺตา หุตฺวา, ‘‘ภเนฺต, มา จินฺตยิตฺถ, มยํ  โว ปฎิชคฺคิสฺสามา’’ติ เถรํ สมสฺสาเสตฺวา กตฺตพฺพยุตฺตกํ วตฺตปฎิวตฺตํ กตฺวา คามํ ปิณฺฑาย ปวิสิํสุฯ มนุสฺสา เถรํ อทิสฺวา, ‘‘ภเนฺต, อมฺหากํ อโยฺย กุหิ’’นฺติ ปุจฺฉิตฺวา ตํ ปวตฺติํ สุตฺวา ยาคุํ เปเสตฺวา สยํ ปิณฺฑปาตมาทาย คนฺตฺวา เถรํ วนฺทิตฺวา ปาทมูเล ปริวตฺตมานา โรทิตฺวา, ‘‘ภเนฺต, มยํ โว ปฎิชคฺคิสฺสาม, ตุเมฺห มา จินฺตยิตฺถา’’ติ สมสฺสาเสตฺวา ปกฺกมิํสุฯ</p>


<p>ตโต ปฎฺฐาย นิพทฺธํ ยาคุภตฺตํ วิหารเมว เปเสนฺติฯ เถโรปิ อิตเร สฎฺฐิ ภิกฺขู นิรนฺตรํ โอวทติฯ เต ตโสฺสวาเท ฐตฺวา อุปกฎฺฐาย ปวารณาย สเพฺพว สห ปฎิสมฺภิทาหิ อรหตฺตํ ปาปุณิํสุ ฯ เต วุฎฺฐวสฺสา จ ปน สตฺถารํ ทฎฺฐุกามา หุตฺวา เถรมาหํสุ, ‘‘ภเนฺต, สตฺถารํ ทฎฺฐุกามมฺหา’’ติ ฯ เถโร เตสํ วจนํ สุตฺวา จิเนฺตสิ – ‘‘อหํ ทุพฺพโล, อนฺตรามเคฺค จ อมนุสฺสปริคฺคหิตา อฎวี อตฺถิ, มยิ เอเตหิ สทฺธิํ คจฺฉเนฺต สเพฺพ กิลมิสฺสนฺติ, ภิกฺขมฺปิ ลภิตุํ น สกฺขิสฺสนฺติ, อิเม ปุเรตรเมว เปเสสฺสามี’’ติฯ อถ เน อาห – ‘‘อาวุโส, ตุเมฺห ปุรโต คจฺฉถา’’ติฯ ‘‘ตุเมฺห ปน ภเนฺต’’ติ? ‘‘อหํ ทุพฺพโล, อนฺตรามเคฺค จ อมนุสฺสปริคฺคหิตา อฎวี อตฺถิ, มยิ ตุเมฺหหิ สทฺธิํ คจฺฉเนฺต สเพฺพ กิลมิสฺสถ, ตุเมฺห ปุรโต คจฺฉถา’’ติฯ ‘‘มา, ภเนฺต, เอวํ กริตฺถ, มยํ ตุเมฺหหิ สทฺธิํเยว คมิสฺสามา’’ติฯ ‘‘มา โว, อาวุโส, เอวํ รุจฺจิตฺถ, เอวํ สเนฺต มยฺหํ อผาสุกํ ภวิสฺสติ, มยฺหํ กนิโฎฺฐ ปน ตุเมฺห ทิสฺวา ปุจฺฉิสฺสติ, อถสฺส มม จกฺขูนํ  ปริหีนภาวํ อาโรเจยฺยาถ, โส มยฺหํ สนฺติกํ กญฺจิเทว ปหิณิสฺสติ, เตน สทฺธิํ อาคจฺฉิสฺสามิ, ตุเมฺห มม วจเนน ทสพลญฺจ อสีติมหาเถเร จ วนฺทถา’’ติ เต อุโยฺยเชสิฯ</p>


<p>เต เถรํ ขมาเปตฺวา อโนฺตคามํ ปวิสิํสุฯ มนุสฺสา เต ทิสฺวา นิสีทาเปตฺวา ภิกฺขํ ทตฺวา ‘‘กิํ, ภเนฺต, อยฺยานํ คมนากาโร ปญฺญายตี’’ติ? ‘‘อาม, อุปาสกา, สตฺถารํ ทฎฺฐุกามมฺหา’’ติฯ เต ปุนปฺปุนํ ยาจิตฺวา เตสํ คมนฉนฺทเมว ญตฺวา อนุคนฺตฺวา ปริเทวิตฺวา นิวตฺติํสุฯ เตปิ อนุปุเพฺพน เชตวนํ คนฺตฺวา สตฺถารญฺจ อสีติมหาเถเร จ เถรสฺส วจเนน วนฺทิตฺวา ปุนทิวเส ยตฺถ เถรสฺส กนิโฎฺฐ วสติ, ตํ วีถิํ ปิณฺฑาย ปวิสิํสุฯ กุฎุมฺพิโก เต สญฺชานิตฺวา นิสีทาเปตฺวา กตปฎิสนฺถาโร ‘‘ภาติกเตฺถโร เม, ภเนฺต, กุหิ’’นฺติ ปุจฺฉิฯ อถสฺส เต ตํ ปวตฺติํ อาโรเจสุํฯ โส ตํ สุตฺวาว เตสํ ปาทมูเล ปริวเตฺตโนฺต โรทิตฺวา ปุจฺฉิ – ‘‘อิทานิ, ภเนฺต, กิํ กาตพฺพ’’นฺติ? ‘‘เถโร อิโต กสฺสจิ อาคมนํ ปจฺจาสีสติ, ตสฺส คตกาเล เตน สทฺธิํ อาคมิสฺสตี’’ติฯ ‘‘อยํ เม, ภเนฺต, ภาคิเนโยฺย ปาลิโต นาม, เอตํ เปเสถา’’ติฯ ‘‘เอวํ เปเสตุํ น สกฺกา, มเคฺค ปริปโนฺถ อตฺถิ, ตํ ปพฺพาเชตฺวา เปเสตุํ วฎฺฎตี’’ติฯ ‘‘เอวํ กตฺวา เปเสถ, ภเนฺต’’ติฯ อถ นํ ปพฺพาเชตฺวา อฑฺฒมาสมตฺตํ ปตฺตจีวรคฺคหณาทีนิ สิกฺขาเปตฺวา มคฺคํ อาจิกฺขิตฺวา ปหิณิํสุฯ</p>


<p>โส อนุปุเพฺพน ตํ คามํ ปตฺวา คามทฺวาเร เอกํ มหลฺลกํ ทิสฺวา, ‘‘อิมํ คามํ นิสฺสาย โกจิ อารญฺญโก วิหาโร อตฺถี’’ติ ปุจฺฉิฯ ‘‘อตฺถิ, ภเนฺต’’ติฯ ‘‘โก นาม ตตฺถ วสตี’’ติ? ‘‘ปาลิตเตฺถโร นาม, ภเนฺต’’ติฯ ‘‘มคฺคํ เม อาจิกฺขถา’’ติฯ ‘‘โกสิ ตฺวํ, ภเนฺต’’ติ? ‘‘เถรสฺส ภาคิเนโยฺยมฺหี’’ติฯ อถ  นํ คเหตฺวา วิหารํ  เนสิฯ โส เถรํ วนฺทิตฺวา อฑฺฒมาสมตฺตํ วตฺตปฎิวตฺตํ กตฺวา เถรํ สมฺมา ปฎิชคฺคิตฺวา, ‘‘ภเนฺต, มาตุลกุฎุมฺพิโก เม ตุมฺหากํ  อาคมนํ ปจฺจาสีสติ, เอถ, คจฺฉามา’’ติ อาหฯ ‘‘เตน หิ อิมํ เม ยฎฺฐิโกฎิํ คณฺหาหี’’ติฯ โส ยฎฺฐิโกฎิํ คเหตฺวา เถเรน สทฺธิํ อโนฺตคามํ ปาวิสิฯ มนุสฺสา เถรํ นิสีทาเปตฺวา ‘‘กิํ, ภเนฺต, คมนากาโร โว ปญฺญายตี’’ติ ปุจฺฉิํสุฯ ‘‘อาม, อุปาสกา, คนฺตฺวา สตฺถารํ วนฺทิสฺสามี’’ติฯ เต นานปฺปกาเรน ยาจิตฺวา อลภนฺตา เถรํ อุโยฺยเชตฺวา อุปฑฺฒปถํ คนฺตฺวา โรทิตฺวา นิวตฺติํสุฯ สามเณโร เถรํ ยฎฺฐิโกฎิยา อาทาย คจฺฉโนฺต อนฺตรามเคฺค อฎวิยํ กฎฺฐนครํ นาม เถเรน อุปนิสฺสาย วุฎฺฐปุพฺพํ คามํ สมฺปาปุณิ, โส คามโต นิกฺขมิตฺวา อรเญฺญ คีตํ คายิตฺวา ทารูนิ อุทฺธรนฺติยา เอกิสฺสา อิตฺถิยา คีตสทฺทํ สุตฺวา สเร นิมิตฺตํ คณฺหิฯ อิตฺถิสโทฺท วิย หิ อโญฺญ สโทฺท ปุริสานํ สกลสรีรํ ผริตฺวา ฐาตุํ สมโตฺถ นาม นตฺถิฯ เตนาห ภควา –</p>

</p>


<p>สามเณโร ตตฺถ นิมิตฺตํ คเหตฺวา ยฎฺฐิโกฎิํ วิสฺสเชฺชตฺวา ‘‘ติฎฺฐถ ตาว, ภเนฺต, กิจฺจํ เม อตฺถี’’ติ ตสฺสา สนฺติกํ  คโตฯ สา ตํ ทิสฺวา ตุณฺหี อโหสิฯ โส ตาย สทฺธิํ สีลวิปตฺติํ ปาปุณิฯ เถโร จิเนฺตสิ – ‘‘อิทาเนว เอโก คีตสโทฺท สุยฺยิตฺถฯ โส จ โข อิตฺถิยา สโทฺท ฉิชฺชิ, สามเณโรปิ จิรายติ, โส ตาย สทฺธิํ สีลวิปตฺติํ ปโตฺต ภวิสฺสตี’’ติฯ โสปิ อตฺตโน กิจฺจํ นิฎฺฐาเปตฺวา อาคนฺตฺวา ‘‘คจฺฉาม, ภเนฺต’’ติ อาหฯ อถ นํ เถโร ปุจฺฉิ – ‘‘ปาโปชาโตสิ สามเณรา’’ติฯ โส ตุณฺหี หุตฺวา เถเรน ปุนปฺปุนํ ปุโฎฺฐปิ น กิญฺจิ กเถสิฯ อถ นํ เถโร อาห – ‘‘ตาทิเสน ปาเปน มม ยฎฺฐิโกฎิคฺคหณกิจฺจํ นตฺถี’’ติฯ โส สํเวคปฺปโตฺต กาสายานิ อปเนตฺวา คิหินิยาเมน ปริทหิตฺวา, ‘‘ภเนฺต, อหํ ปุเพฺพ สามเณโร, อิทานิ ปนมฺหิ คิหี ชาโต, ปพฺพชโนฺตปิ จ สฺวาหํ น สทฺธาย ปพฺพชิโต, มคฺคปริปนฺถภเยน ปพฺพชิโต, เอถ คจฺฉามา’’ติ อาหฯ ‘‘อาวุโส, คิหิปาโปปิ สมณปาโปปิ ปาโปเยว, ตฺวํ สมณภาเว ฐตฺวาปิ สีลมตฺตํ ปูเรตุํ นาสกฺขิ, คิหี หุตฺวา กิํ  นาม กลฺยาณํ กริสฺสสิ, ตาทิเสน ปาเปน มม ยฎฺฐิโกฎิคฺคหณกิจฺจํ นตฺถี’’ติ อาหฯ ‘‘ภเนฺต, อมนุสฺสุปทฺทโว มโคฺค, ตุเมฺห จ อนฺธา อปริณายกา, กถํ อิธ วสิสฺสถา’’ติ? อถ นํ เถโร, ‘‘อาวุโส, ตฺวํ มา เอวํ จินฺตยิ, อิเธว เม นิปชฺชิตฺวา มรนฺตสฺสาปิ อปราปรํ ปริวตฺตนฺตสฺสาปิ ตยา สทฺธิํ คมนํ นาม นตฺถี’’ติ วตฺวา อิมา คาถา อภาสิ –</p>


<p>
‘‘หนฺทาหํ  
หตจกฺขุสฺมิ, กนฺตารทฺธานมาคโต;  
  
เสยฺยมาโน น คจฺฉามิ, นตฺถิ พาเล สหายตาฯ  
</p>
  
<p>
‘‘หนฺทาหํ  
หตจกฺขุสฺมิ, กนฺตารทฺธานมาคโต;  
  
มริสฺสามิ โน คมิสฺสามิ, นตฺถิ พาเล สหายตา’’ติฯ  
</p>
  
<p>ตํ สุตฺวา อิตโร สํเวคชาโต ‘‘ภาริยํ วต เม สาหสิกํ อนนุจฺฉวิกํ กมฺมํ กต’’นฺติ พาหา ปคฺคยฺห กนฺทโนฺต วนสณฺฑํ ปกฺขนฺทิตฺวา ตถา ปกฺกโนฺตว อโหสิฯ เถรสฺสาปิ สีลเตเชน สฎฺฐิโยชนายามํ ปญฺญาสโยชนวิตฺถตํ ปนฺนรสโยชนพหลํ ชยสุมนปุปฺผวณฺณํ นิสีทนุฎฺฐหนกาเลสุ โอนมนุนฺนมนปกติกํ สกฺกสฺส เทวรโญฺญ ปณฺฑุกมฺพลสิลาสนํ อุณฺหาการํ ทเสฺสสิฯ สโกฺก ‘‘โก นุ โข มํ ฐานา จาเวตุกาโม’’ติ โอโลเกโนฺต ทิเพฺพน จกฺขุนา เถรํ อทฺทสฯ เตนาหุ โปราณา –</p>


<p>
‘‘สหสฺสเนโตฺต เทวิโนฺท, ทิพฺพจกฺขุํ วิโสธยิ;  
  
ปาปครหี อยํ ปาโล, อาชีวํ ปริโสธยิฯ  
</p>
  
<p>
‘‘สหสฺสเนโตฺต เทวิโนฺท, ทิพฺพจกฺขุํ วิโสธยิ;  
  
ธมฺมครุโก อยํ ปาโล, นิสิโนฺน สาสเน รโต’’ติฯ  
</p>
  
<p>อถสฺส เอตทโหสิ – ‘‘สจาหํ เอวรูปสฺส ปาปครหิโน ธมฺมครุกสฺส อยฺยสฺส สนฺติกํ น คมิสฺสามิ, มุทฺธา เม สตฺตธา ผเลยฺย, คมิสฺสามิ ตสฺส สนฺติก’’นฺติฯ ตโต –</p>


<p>
‘‘สหสฺสเนโตฺต เทวิโนฺท, เทวรชฺชสิรินฺธโร;  
  
ตงฺขเณน อาคนฺตฺวาน, จกฺขุปาลมุปาคมิ’’ฯ –  
</p>
  
<p>อุปคนฺตฺวา  จ ปน เถรสฺส อวิทูเร ปทสทฺทมกาสิฯ อถ นํ เถโร ปุจฺฉิ – ‘‘โก เอโส’’ติ? ‘‘อหํ, ภเนฺต, อทฺธิโก’’ติฯ ‘‘กุหิํ ยาสิ อุปาสกา’’ติ ? ‘‘สาวตฺถิยํ, ภเนฺต’’ติฯ ‘‘ยาหิ, อาวุโส’’ติฯ ‘‘อโยฺย ปน, ภเนฺต, กุหิํ คมิสฺสตี’’ติ? ‘‘อหมฺปิ ตเตฺถว คมิสฺสามี’’ติฯ ‘‘เตน หิ เอกโตว คจฺฉาม, ภเนฺต’’ติฯ ‘‘อหํ, อาวุโส, ทุพฺพโล, มยา สทฺธิํ คจฺฉนฺตสฺส ตว ปปโญฺจ ภวิสฺสตี’’ติฯ ‘‘มยฺหํ อจฺจายิกํ นตฺถิ, อหมฺปิ อเยฺยน  สทฺธิํ คจฺฉโนฺต ทสสุ ปุญฺญกิริยวตฺถูสุ เอกํ ลภิสฺสามิ, เอกโตว คจฺฉาม, ภเนฺต’’ติฯ เถโร ‘‘เอโส สปฺปุริโส ภวิสฺสตี’’ติ จิเนฺตตฺวา – ‘‘เตน หิ สทฺธิํ คมิสฺสามิ, ยฎฺฐิโกฎิํ คณฺห อุปาสกา’’ติ อาหฯ สโกฺก ตถา กตฺวา ปถวิํ สงฺขิปโนฺต สายนฺหสมเย เชตวนํ สมฺปาเปสิฯ เถโร สงฺขปณวาทิสทฺทํ สุตฺวา ‘‘กเตฺถโส สโทฺท’’ติ ปุจฺฉิฯ ‘‘สาวตฺถิยํ, ภเนฺต’’ติ? ‘‘ปุเพฺพ มยํ คมนกาเล จิเรน คมิมฺหา’’ติฯ ‘‘อหํ อุชุมคฺคํ ชานามิ, ภเนฺต’’ติฯ ตสฺมิํ ขเณ เถโร ‘‘นายํ มนุโสฺส, เทวตา ภวิสฺสตี’’ติ สลฺลเกฺขสิฯ</p>


<p>
‘‘สหสฺสเนโตฺต เทวิโนฺท, เทวรชฺชสิรินฺธโร;  
  
สงฺขิปิตฺวาน ตํ มคฺคํ, ขิปฺปํ สาวตฺถิมาคมี’’ติฯ  
</p>
  
<p>โส เถรํ เนตฺวา เถรเสฺสวตฺถาย กนิฎฺฐกุฎุมฺพิเกน การิตํ  ปณฺณสาลํ เนตฺวา ผลเก นิสีทาเปตฺวา ปิยสหายกวเณฺณน ตสฺส สนฺติกํ คนฺตฺวา, ‘‘สมฺม, จูฬปาลา’’ติ ปโกฺกสิฯ ‘‘กิํ, สมฺมา’’ติ? ‘‘เถรสฺสาคตภาวํ ชานาสี’’ติ? ‘‘น ชานามิ, กิํ ปน เถโร อาคโต’’ติ? ‘‘อาม, สมฺม, อิทานิ อหํ วิหารํ คนฺตฺวา เถรํ ตยา การิตปณฺณสาลาย นิสินฺนกํ ทิสฺวา อาคโตมฺหี’’ติ วตฺวา ปกฺกามิฯ กุฎุมฺพิโกปิ วิหารํ คนฺตฺวา เถรํ ทิสฺวา ปาทมูเล ปริวตฺตโนฺต โรทิตฺวา ‘‘อิทํ ทิสฺวา อหํ, ภเนฺต, ตุมฺหากํ ปพฺพชิตุํ นาทาสิ’’นฺติอาทีนิ วตฺวา เทฺว ทาสทารเก ภุชิเสฺส กตฺวา เถรสฺส สนฺติเก ปพฺพาเชตฺวา ‘‘อโนฺตคามโต ยาคุภตฺตาทีนิ อาหริตฺวา เถรํ อุปฎฺฐหถา’’ติ ปฎิยาเทสิฯ สามเณรา วตฺตปฎิวตฺตํ กตฺวา เถรํ อุปฎฺฐหิํสุฯ</p>


<p>อเถกทิวสํ ทิสาวาสิโน ภิกฺขู ‘‘สตฺถารํ ปสฺสิสฺสามา’’ติ เชตวนํ อาคนฺตฺวา ตถาคตํ วนฺทิตฺวา อสีติมหาเถเร จ, วนฺทิตฺวา วิหารจาริกํ จรนฺตา จกฺขุปาลเตฺถรสฺส วสนฎฺฐานํ ปตฺวา ‘‘อิทมฺปิ ปสฺสิสฺสามา’’ติ สายํ  ตทภิมุขา อเหสุํฯ ตสฺมิํ ขเณ มหาเมโฆ อุฎฺฐหิฯ เต ‘‘อิทานิ อติสายโนฺห, เมโฆ จ อุฎฺฐิโต, ปาโตว คนฺตฺวา ปสฺสิสฺสามา’’ติ นิวตฺติํสุฯ เทโว ปฐมยามํ วสฺสิตฺวา มชฺฌิมยาเม วิคโตฯ เถโร อารทฺธวีริโย อาจิณฺณจงฺกมโน, ตสฺมา ปจฺฉิมยาเม จงฺกมนํ โอตริฯ ตทา จ ปน นววุฎฺฐาย ภูมิยา พหู อินฺทโคปกา  อุฎฺฐหิํสุฯ เต เถเร จงฺกมเนฺต เยภุเยฺยน วิปชฺชิํสุฯ อเนฺตวาสิกา เถรสฺส จงฺกมนฎฺฐานํ กาลเสฺสว น สมฺมชฺชิํสุฯ อิตเร ภิกฺขู ‘‘เถรสฺส วสนฎฺฐานํ ปสฺสิสฺสามา’’ติ อาคนฺตฺวา จงฺกมเน มตปาณเก ทิสฺวา ‘‘โก อิมสฺมิํ จงฺกมตี’’ติ ปุจฺฉิํสุฯ ‘‘อมฺหากํ อุปชฺฌาโย, ภเนฺต’’ติฯ เต อุชฺฌายิํสุ ‘‘ปสฺสถาวุโส, สมณสฺส กมฺมํ, สจกฺขุกกาเล นิปชฺชิตฺวา นิทฺทายโนฺต  กิญฺจิ อกตฺวา อิทานิ จกฺขุวิกลกาเล ‘จงฺกมามี’ติ เอตฺตเก ปาณเก มาเรสิ ‘อตฺถํ กริสฺสามี’ติ อนตฺถํ กโรตี’’ติฯ</p>


<p>อถ โข เต คนฺตฺวา ตถาคตสฺส อาโรเจสุํ, ‘‘ภเนฺต, จกฺขุปาลเตฺถโร ‘จงฺกมามี’ติ พหู ปาณเก มาเรสี’’ติฯ ‘‘กิํ ปน โส ตุเมฺหหิ มาเรโนฺต ทิโฎฺฐ’’ติ? ‘‘น ทิโฎฺฐ, ภเนฺต’’ติฯ ‘‘ยเถว ตุเมฺห ตํ น ปสฺสถ, ตเถว โสปิ เต ปาเณ น ปสฺสติฯ ขีณาสวานํ มรณเจตนา นาม นตฺถิ, ภิกฺขเว’’ติฯ ‘‘ภเนฺต, อรหตฺตสฺส อุปนิสฺสเย สติ กสฺมา อโนฺธ ชาโต’’ติ? ‘‘อตฺตโน กตกมฺมวเสน, ภิกฺขเว’’ติฯ ‘‘กิํ ปน, ภเนฺต, เตน กต’’นฺติ? เตน หิ, ภิกฺขเว, สุณาถ –</p>


<p>อตีเต พาราณสิยํ กาสิรเญฺญ รชฺชํ กาเรเนฺต เอโก เวโชฺช คามนิคเมสุ จริตฺวา เวชฺชกมฺมํ กโรโนฺต เอกํ จกฺขุทุพฺพลํ อิตฺถิํ ทิสฺวา ปุจฺฉิ – ‘‘กิํ เต อผาสุก’’นฺติ? ‘‘อกฺขีหิ น ปสฺสามี’’ติฯ ‘‘เภสชฺชํ เต กริสฺสามี’’ติ? ‘‘กโรหิ, สามี’’ติฯ ‘‘กิํ เม ทสฺสสี’’ติ? ‘‘สเจ เม อกฺขีนิ ปากติกานิ กาตุํ สกฺขิสฺสสิ, อหํ เต สทฺธิํ ปุตฺตธีตาหิ ทาสี ภวิสฺสามี’’ติฯ โส ‘‘สาธู’’ติ เภสชฺชํ สํวิทหิ, เอกเภสเชฺชเนว อกฺขีนิ ปากติกานิ อเหสุํฯ สา  จิเนฺตสิ – ‘‘อหเมตสฺส สปุตฺตธีตา ทาสี ภวิสฺสามี’’ติ ปฎิชานิํ, ‘‘น โข ปน มํ สเณฺหน สมฺมาจาเรน สมุทาจริสฺสติ, วเญฺจสฺสามิ น’’นฺติฯ สา เวเชฺชนาคนฺตฺวา ‘‘กีทิสํ, ภเทฺท’’ติ ปุฎฺฐา ‘‘ปุเพฺพ เม อกฺขีนิ โถกํ รุชฺชิํสุ, อิทานิ ปน อติเรกตรํ รุชฺชนฺตี’’ติ อาหฯ เวโชฺช ‘‘อยํ มํ วเญฺจตฺวา กิญฺจิ อทาตุกามา, น เม เอตาย ทินฺนาย  ภติยา อโตฺถ, อิทาเนว นํ อนฺธํ กริสฺสามี’’ติ จิเนฺตตฺวา เคหํ คนฺตฺวา ภริยาย เอตมตฺถํ อาจิกฺขิฯ สา ตุณฺหี อโหสิฯ โส เอกํ เภสชฺชํ โยเชตฺวา ตสฺสา สนฺติกํ คนฺตฺวา ‘‘ภเทฺท, อิมํ เภสชฺชํ อเญฺชหี’’ติ อญฺชาเปสิฯ อถสฺสา เทฺว อกฺขีนิ ทีปสิขา วิย วิชฺฌายิํสุฯ โส เวโชฺช จกฺขุปาโล อโหสิฯ</p>


<p>ภิกฺขเว, ตทา มม ปุเตฺตน กตกมฺมํ ปจฺฉโต ปจฺฉโต อนุพนฺธิฯ ปาปกมฺมญฺหิ นาเมตํ ธุรํ วหโต พลิพทฺทสฺส ปทํ จกฺกํ วิย อนุคจฺฉตีติ อิทํ วตฺถุํ กเถตฺวา อนุสนฺธิํ ฆเฎตฺวา ปติฎฺฐาปิตมตฺติกํ สาสนํ ราชมุทฺทาย ลญฺฉโนฺต วิย ธมฺมราชา อิมํ คาถมาห –</p>


<ol>
<li>
‘‘มโนปุพฺพงฺคมา  
ธมฺมา, มโนเสฎฺฐา มโนมยา;  
  
มนสา เจ ปทุเฎฺฐน, ภาสติ วา กโรติ วา;  
  
ตโต นํ ทุกฺขมเนฺวติ, จกฺกํว วหโต ปท’’นฺติฯ  
</li>
  
<p>ตตฺถ ติ กามาวจรกุสลาทิเภทํ สพฺพมฺปิ จตุภูมิกจิตฺตํฯ อิมสฺมิํ ปน ปเท ตทา ตสฺส เวชฺชสฺส อุปฺปนฺนจิตฺตวเสน นิยมิยมานํ ววตฺถาปิยมานํ  ปริจฺฉิชฺชิยมานํ โทมนสฺสสหคตํ ปฎิฆสมฺปยุตฺตจิตฺตเมว ลพฺภติฯ ติ เตน ปฐมคามินา หุตฺวา สมนฺนาคตาฯ ติ คุณเทสนาปริยตฺตินิสฺสตฺตนิชฺชีววเสน จตฺตาโร ธมฺมา นามฯ เตสุ –
</ol></p>


<p>
‘‘น หิ ธโมฺม อธโมฺม จ, อุโภ สมวิปากิโน;  
  
อธโมฺม นิรยํ เนติ, ธโมฺม ปาเปติ สุคฺคติ’’นฺติฯ (เถรคา. ๓๐๔; ชา. ๑.๑๕.๓๘๖) –  
</p>
  
<p>อยํ คุณธโมฺม นามฯ ‘‘ธมฺมํ โว, ภิกฺขเว, เทเสสฺสามิ อาทิกลฺยาณ’’นฺติ (ม. นิ. ๓.๔๒๐) อยํ เทสนาธโมฺม นามฯ ‘‘อิธ ปน, ภิกฺขเว, เอกเจฺจ กุลปุตฺตา ธมฺมํ ปริยาปุณนฺติ สุตฺตํ เคยฺย’’นฺติ (ม. นิ. ๑.๒๓๙) อยํ ปริยตฺติธโมฺม นามฯ ‘‘ตสฺมิํ โข ปน สมเย ธมฺมา โหนฺติ, ขนฺธา โหนฺตี’’ติ (ธ. ส. ๑๒๑) อยํ นิสฺสตฺตธโมฺม นาม, นิชฺชีวธโมฺมติปิ เอโส เอวฯ เตสุ อิมสฺมิํ ฐาเน นิสฺสตฺตนิชฺชีวธโมฺม อธิเปฺปโตฯ โส อตฺถโต ตโย อรูปิโน ขนฺธา เวทนากฺขโนฺธ สญฺญากฺขโนฺธ สงฺขารกฺขโนฺธติฯ เอเต หิ มโน ปุพฺพงฺคโม เอเตสนฺติ  นามฯ</p>


<p>กถํ  ปเนเตหิ สทฺธิํ เอกวตฺถุโก เอการมฺมโณ อปุพฺพํ อจริมํ เอกกฺขเณ อุปฺปชฺชมาโน มโน ปุพฺพงฺคโม นาม โหตีติ? อุปฺปาทปจฺจยเฎฺฐนฯ ยถา หิ พหูสุ เอกโต คามฆาตาทีนิ กมฺมานิ กโรเนฺตสุ ‘‘โก เอเตสํ ปุพฺพงฺคโม’’ติ วุเตฺต โย เนสํ ปจฺจโย โหติ, ยํ นิสฺสาย เต ตํ กมฺมํ กโรนฺติ, โส ทโตฺต วา มิโตฺต วา เตสํ ปุพฺพงฺคโมติ วุจฺจติ, เอวํสมฺปทมิทํ  เวทิตพฺพํฯ อิติ อุปฺปาทปจฺจยเฎฺฐน มโน ปุพฺพงฺคโม เอเตสนฺติ มโนปุพฺพงฺคมาฯ น หิ เต มเน อนุปฺปชฺชเนฺต อุปฺปชฺชิตุํ สโกฺกนฺติ, มโน ปน เอกเจฺจสุ เจตสิเกสุ อนุปชฺชเนฺตสุปิ อุปฺปชฺชติเยวฯ อธิปติวเสน ปน มโน เสโฎฺฐ เอเตสนฺติ ฯ ยถา หิ โจราทีนํ โจรเชฎฺฐกาทโย อธิปติโน เสฎฺฐาฯ ตถา เตสมฺปิ มโน อธิปติ มโนว เสฎฺฐาฯ ยถา ปน ทารุอาทีหิ  นิปฺผนฺนานิ ตานิ ตานิ ภณฺฑานิ ทารุมยาทีนิ นาม โหนฺติ, ตถา เตปิ มนโต นิปฺผนฺนตฺตา  นามฯ</p>


<p>ติ อาคนฺตุเกหิ อภิชฺฌาทีหิ โทเสหิ ปทุเฎฺฐนฯ ปกติมโน หิ ภวงฺคจิตฺตํ, ตํ อปทุฎฺฐํฯ ยถา หิ ปสนฺนํ อุทกํ อาคนฺตุเกหิ นีลาทีหิ อุปกฺกิลิฎฺฐํ นีโลทกาทิเภทํ โหติ, น จ นวํ อุทกํ, นาปิ ปุริมํ ปสนฺนอุทกเมว, ตถา ตมฺปิ อาคนฺตุเกหิ อภิชฺฌาทีหิ โทเสหิ ปทุฎฺฐํ โหติ, น จ นวํ จิตฺตํ, นาปิ ปุริมํ ภวงฺคจิตฺตเมว, เตนาห ภควา – ‘‘ปภสฺสรมิทํ, ภิกฺขเว, จิตฺตํ, ตญฺจ โข อาคนฺตุเกหิ อุปกฺกิเลเสหิ อุปกฺกิลิฎฺฐ’’นฺติ (อ. นิ. ๑.๔๙)ฯ เอวํ  โส ภาสมาโน จตุพฺพิธํ วจีทุจฺจริตเมว ภาสติ, กโรโนฺต ติวิธํ กายทุจฺจริตเมว กโรติ, อภาสโนฺต อกโรโนฺต ตาย อภิชฺฌาทีหิ ปทุฎฺฐมานสตาย ติวิธํ มโนทุจฺจริตํ ปูเรติฯ เอวมสฺส ทส อกุสลกมฺมปถา ปาริปูริํ คจฺฉนฺติฯ</p>


<p>ติ  ตโต ติวิธทุจฺจริตโต ตํ ปุคฺคลํ ทุกฺขํ อเนฺวติ, ทุจฺจริตานุภาเวน จตูสุ อปาเยสุ, มนุเสฺสสุ วา ตมตฺตภาวํ คจฺฉนฺตํ กายวตฺถุกมฺปิ อิตรมฺปีติ อิมินา ปริยาเยน กายิกเจตสิกํ วิปากทุกฺขํ อนุคจฺฉติฯ ยถา กิํ? นฺติ ธุเร ยุตฺตสฺส ธุรํ วหโต พลิพทฺทสฺส ปทํ จกฺกํ วิยฯ ยถา หิ โส เอกมฺปิ ทิวสํ เทฺวปิ ปญฺจปิ ทสปิ อฑฺฒมาสมฺปิ มาสมฺปิ วหโนฺต จกฺกํ นิวเตฺตตุํ ชหิตุํ น สโกฺกติ , อถ ขฺวสฺส ปุรโต อภิกฺกมนฺตสฺส ยุคํ คีวํ พาธติ, ปจฺฉโต ปฎิกฺกมนฺตสฺส จกฺกํ อูรุมํสํ ปฎิหนติฯ อิเมหิ ทฺวีหิ อากาเรหิ พาธนฺตํ จกฺกํ ตสฺส ปทานุปทิกํ โหติ; ตเถว มนสา ปทุเฎฺฐน ตีณิ ทุจฺจริตานิ ปูเรตฺวา ฐิตํ ปุคฺคลํ นิรยาทีสุ ตตฺถ ตตฺถ คตคตฎฺฐาเน ทุจฺจริตมูลกํ กายิกมฺปิ เจตสิกมฺปิ ทุกฺขมนุพนฺธตีติฯ</p>


<p>คาถาปริโยสาเน ติํสสหสฺสา ภิกฺขู สห ปฎิสมฺภิทาหิ อรหตฺตํ ปาปุณิํสุฯ สมฺปตฺตปริภายปิ เทสนา สาตฺถิกา สผลา อโหสีติฯ</p>

</p>


<h3>๒. มฎฺฐกุณฺฑลีวตฺถุ</h3>
<p>   ติ ทุติยคาถาปิ  สาวตฺถิยํเยว มฎฺฐกุณฺฑลิํ อารพฺภ ภาสิตาฯ</p>


<p>สาวตฺถิยํ กิร อทินฺนปุพฺพโก นาม พฺราหฺมโณ อโหสิฯ เตน กสฺสจิ กิญฺจิ น ทินฺนปุพฺพํ, เตน ตํ ‘‘อทินฺนปุพฺพโก’’เตฺวว สญฺชานิํสุฯ ตสฺส เอกปุตฺตโก อโหสิ ปิโย มนาโปฯ อถสฺส ปิลนฺธนํ กาเรตุกาโม ‘‘สเจ สุวณฺณกาเร กาเรสฺสามิ, ภตฺตเวตนํ ทาตพฺพํ ภวิสฺสตี’’ติ สยเมว สุวณฺณํ โกเฎฺฎตฺวา มฎฺฐานิ กุณฺฑลานิ กตฺวา อทาสิฯ เตนสฺส ปุโตฺต เตฺวว ปญฺญายิตฺถฯ ตสฺส โสฬสวสฺสิกกาเล ปณฺฑุโรโค อุทปาทิฯ ตสฺส มาตา ปุตฺตํ โอโลเกตฺวา, ‘‘พฺราหฺมณ, ปุตฺตสฺส เต โรโค อุปฺปโนฺน, ติกิจฺฉาเปหิ น’’นฺติ อาหฯ ‘‘โภติ สเจ เวชฺชํ อาเนสฺสามิ, ภตฺตเวตนํ ทาตพฺพํ ภวิสฺสติ; กิํ ตฺวํ มม ธนเจฺฉทํ น โอโลเกสฺสสี’’ติ? ‘‘อถ นํ กิํ กริสฺสสิ, พฺราหฺมณา’’ติ? ‘‘ยถา เม ธนเจฺฉโท น โหติ, ตถา กริสฺสามี’’ติฯ โส เวชฺชานํ สนฺติกํ คนฺตฺวา ‘‘อสุกโรคสฺส นาม ตุเมฺห กิํ เภสชฺชํ กโรถา’’ติ ปุจฺฉิฯ อถสฺส เต ยํ วา ตํ วา รุกฺขตจาทิํ อาจิกฺขนฺติฯ โส ตมาหริตฺวา ปุตฺตสฺส เภสชฺชํ กโรติฯ ตํ กโรนฺตเสฺสวสฺส โรโค พลวา อโหสิ, อเตกิจฺฉภาวํ อุปาคมิฯ พฺราหฺมโณ  ตสฺส ทุพฺพลภาวํ ญตฺวา เอกํ เวชฺชํ ปโกฺกสิฯ โส ตํ โอโลเกตฺวาว ‘‘อมฺหากํ เอกํ กิจฺจํ อตฺถิ, อญฺญํ เวชฺชํ ปโกฺกสิตฺวา ติกิจฺฉาเปหี’’ติ ตํ  ปหาย นิกฺขมิฯ พฺราหฺมโณ ตสฺส มรณสมยํ ญตฺวา ‘‘อิมสฺส ทสฺสนตฺถาย อาคตา อโนฺตเคเห สาปเตยฺยํ ปสฺสิสฺสนฺติ, พหิ นํ กริสฺสามี’’ติ ปุตฺตํ นีหริตฺวา พหิอาฬิเนฺท นิปชฺชาเปสิฯ</p>


<p>ตํ ทิวสํ ภควา พลวปจฺจูสสมเย มหากรุณาสมาปตฺติโต วุฎฺฐาย ปุพฺพพุเทฺธสุ กตาธิการานํ อุสฺสนฺนกุสลมูลานํ เวเนยฺยพนฺธวานํ ทสฺสนตฺถํ พุทฺธจกฺขุนา โลกํ โวโลเกโนฺต ทสสหสฺสจกฺกวาเฬสุ ญาณชาลํ ปตฺถริฯ มฎฺฐกุณฺฑลี พหิอาฬิเนฺท นิปนฺนากาเรเนว ตสฺส อโนฺต ปญฺญายิฯ สตฺถา ตํ ทิสฺวา ตสฺส อโนฺตเคหา นีหริตฺวา ตตฺถ นิปชฺชาปิตภาวํ ญตฺวา ‘‘อตฺถิ นุ โข มยฺหํ เอตฺถ คตปจฺจเยน อโตฺถ’’ติ อุปธาเรโนฺต อิทํ อทฺทส – อยํ มาณโว มยิ จิตฺตํ ปสาเทตฺวา กาลํ กตฺวา ตาวติํสเทวโลเก ติํสโยชนิเก กนกวิมาเน นิพฺพตฺติสฺสติ, อจฺฉราสหสฺสปริวาโร ภวิสฺสติ, พฺราหฺมโณปิ ตํ ฌาเปตฺวา โรทโนฺต อาฬาหเน วิจริสฺสติฯ เทวปุโตฺต ติคาวุตปฺปมาณํ สฎฺฐิสกฎภาราลงฺการปฎิมณฺฑิตํ อจฺฉราสหสฺสปริวารํ อตฺตภาวํ โอโลเกตฺวา ‘‘เกน นุ โข กเมฺมน มยา อยํ สิริสมฺปตฺติ ลทฺธา’’ติ โอโลเกตฺวา มยิ  จิตฺตปฺปสาเทน ลทฺธภาวํ ญตฺวา ‘‘อยํ พฺราหฺมโณ ธนเจฺฉทภเยน มม เภสชฺชมกตฺวา อิทานิ อาฬาหนํ คนฺตฺวา โรทติ, วิปฺปการปฺปตฺตํ นํ กริสฺสามี’’ติ ปิตริ โรทเนฺต มฎฺฐกุณฺฑลิวเณฺณน อาคนฺตฺวา อาฬาหนสฺสาวิทูเร  นิปชฺชิตฺวา โรทิสฺสติฯ อถ นํ พฺราหฺมโณ ‘‘โกสิ ตฺว’’นฺติ ปุจฺฉิสฺสติฯ ‘‘อหํ เต ปุโตฺต มฎฺฐกุณฺฑลี’’ติ อาจิกฺขิสฺสติฯ ‘‘กุหิํ นิพฺพโตฺตสี’’ติ? ‘‘ตาวสิํสภวเน’’ติฯ ‘‘กิํ กมฺมํ กตฺวา’’ติ วุเตฺต มยิ จิตฺตปฺปสาเทน นิพฺพตฺตภาวํ อาจิกฺขิสฺสติฯ พฺราหฺมโณ ‘‘ตุเมฺหสุ จิตฺตํ ปสาเทตฺวา สเคฺค นิพฺพโตฺต นาม อตฺถี’’ติ มํ ปุจฺฉิสฺสติฯ อถสฺสาหํ ‘‘เอตฺตกานิ สตานิ วา สหสฺสานิ วา สตสหสฺสานิ วาติ น สกฺกา คณนา ปริจฺฉินฺทิตุ’’นฺติ วตฺวา ธมฺมปเท คาถํ ภาสิสฺสามิฯ คาถาปริโยสาเน จตุราสีติยา ปาณสหสฺสานํ ธมฺมาภิสมโย ภวิสฺสติ, มฎฺฐ กุณฺฑลี โสตาปโนฺน ภวิสฺสติฯ ตถา อทินฺนปุพฺพโก พฺราหฺมโณฯ อิติ  อิมํ กุลปุตฺตํ นิสฺสาย มหาธมฺมาภิสมโย ภวิสฺสตีติ ทิสฺวา ปุนทิวเส กตสรีรปฎิชคฺคโน มหาภิกฺขุสงฺฆปริวุโต สาวตฺถิํ ปิณฺฑาย ปวิสิตฺวา อนุปุเพฺพน พฺราหฺมณสฺส เคหทฺวารํ คโตฯ</p>


<p>ตสฺมิํ ขเณ มฎฺฐกุณฺฑลี อโนฺตเคหาภิมุโข นิปโนฺน โหติฯ อถสฺส สตฺถา อตฺตโน อปสฺสนภาวํ ญตฺวา เอกํ รสฺมิํ วิสฺสเชฺชสิฯ มาณโว ‘‘กิํ โอภาโส นาเมโส’’ติ ปริวเตฺตตฺวา นิปโนฺนว สตฺถารํ ทิสฺวา, ‘‘อนฺธพาลปิตรํ นิสฺสาย เอวรูปํ พุทฺธํ อุปสงฺกมิตฺวา กายเวยฺยาวฎิกํ วา กาตุํ ทานํ วา ทาตุํ ธมฺมํ วา โสตุํ นาลตฺถํ, อิทานิ เม หตฺถาปิ อนธิปเตยฺยา, อญฺญํ กตฺตพฺพํ นตฺถี’’ติ มนเมว ปสาเทสิฯ สตฺถา ‘‘อลํ เอตฺตเกน จิตฺตปฺปสาเทน อิมสฺสา’’ติ ปกฺกามิฯ โส ตถาคเต จกฺขุปถํ วิชหเนฺตเยว  ปสนฺนมโน กาลํ กตฺวา สุตฺตปฺปพุโทฺธ วิย เทวโลเก ติํสโยชนิเก กนกวิมาเน นิพฺพตฺติฯ</p>


<p>พฺราหฺมโณปิสฺส สรีรํ ฌาเปตฺวา อาฬาหเน โรทนปรายโณ อโหสิ, เทวสิกํ อาฬาหนํ คนฺตฺวา โรทติ – ‘‘กหํ เอกปุตฺตก, กหํ เอกปุตฺตกา’’ติฯ เทวปุโตฺตปิ อตฺตโน สมฺปตฺติํ โอโลเกตฺวา, ‘‘เกน เม กเมฺมน ลทฺธา’’ติ อุปธาเรโนฺต ‘‘สตฺถริ มโนปสาเทนา’’ติ ญตฺวา ‘‘อยํ พฺราหฺมโณ มม อผาสุกกาเล เภสชฺชมกาเรตฺวา อิทานิ อาฬาหนํ คนฺตฺวา โรทติ, วิปฺปการปฺปตฺตเมว นํ กาตุํ วฎฺฎตี’’ติ มฎฺฐกุณฺฑลิวเณฺณน อาคนฺตฺวา อาฬาหนสฺสาวิทูเร พาหา ปคฺคยฺห โรทโนฺต อฎฺฐาสิฯ พฺราหฺมโณ ตํ ทิสฺวา ‘‘อหํ ตาว ปุตฺตโสเกน โรทามิ, เอส กิมตฺถํ โรทติ, ปุจฺฉิสฺสามิ น’’นฺติ ปุจฺฉโนฺต อิมํ คาถมาห –</p>


<p>
‘‘อลงฺกโต  
มฎฺฐกุณฺฑลี,  
  
มาลธารี หริจนฺทนุสฺสโท;  
  
พาหา ปคฺคยฺห กนฺทสิ,  
  
วนมเชฺฌ กิํ ทุกฺขิโต ตุว’’นฺติฯ (วิ. ว. ๑๒๐๗; เป. ว. ๑๘๖);  
</p>
  
<p>โส  มาณโว อาห –</p>


<p>
‘‘โสวณฺณมโย ปภสฺสโร,  
  
อุปฺปโนฺน รถปญฺชโร มม;  
  
ตสฺส จกฺกยุคํ น วินฺทามิ,  
  
เตน ทุเกฺขน ชหามิ ชีวิต’’นฺติฯ (ว. ๑๒๐๘; เป. ว. ๑๘๗);  
</p>
  
<p>อถ  นํ พฺราหฺมโณ อาห –</p>


<p>
‘‘โสวณฺณมยํ มณิมยํ,  
  
โลหิตกมยํ อถ รูปิยมยํ;  
  
อาจิกฺข เม ภทฺท มาณว,  
  
จกฺกยุคํ ปฎิปาทยามิ เต’’ติฯ (วิ. ว. ๑๒๐๙; เป. ว. ๑๘๘);  
</p>
  
<p>ตํ สุตฺวา มาณโว ‘‘อยํ พฺราหฺมโณ ปุตฺตสฺส เภสชฺชมกตฺวา ปุตฺตปติรูปกํ มํ ทิสฺวา โรทโนฺต ‘สุวณฺณาทิมยํ รถจกฺกํ กโรมี’ติ วทติ, โหตุ นิคฺคณฺหิสฺสามิ น’’นฺติ จิเนฺตตฺวา ‘‘กีว มหนฺตํ เม จกฺกยุคํ กริสฺสสี’’ติ วตฺวา ‘‘ยาว มหนฺตํ อากงฺขสิ, ตาว มหนฺตํ กริสฺสามี’’ติ วุเตฺต ‘‘จนฺทิมสูริเยหิ เม อโตฺถ, เต เม เทหี’’ติ ยาจโนฺต อาห –</p>


<p>
‘‘โส มาณโว ตสฺส ปาวทิ,  
  
จนฺทสูริยา อุภเยตฺถ ทิสฺสเร;  
  
โสวณฺณมโย  
รโถ มม,  
  
เตน จกฺกยุเคน โสภตี’’ติฯ (วิ. ว. ๑๒๑๐; เป. ว. ๑๘๙);  
</p>
  
<p>อถ นํ พฺราหฺมโณ อาห –</p>


<p>
‘‘พาโล โข ตฺวํ อสิ มาณว,  
  
โย ตฺวํ ปตฺถยเส อปตฺถิยํ;  
  
มญฺญามิ ตุวํ มริสฺสสิ,  
  
น หิ ตฺวํ ลจฺฉสิ จนฺทสูริเย’’ติฯ (วิ. ว. ๑๒๑๑; เป. ว. ๑๙๐);  
</p>
  
<p>อถ  นํ มาณโว อาห –</p>


<p>‘‘กิํ ปน ปญฺญายมานสฺสตฺถาย โรทโนฺต พาโล โหติ, อุทาหุ อปญฺญายมานสฺสตฺถายา’’ติ วตฺวา –</p>


<p>
‘‘คมนาคมนมฺปิ  
ทิสฺสติ,  
  
วณฺณธาตุ อุภยตฺถ วีถิยา;  
  
เปโต กาลกโต น ทิสฺสติ,  
  
โก นิธ กนฺทตํ พาลฺยตโร’’ติฯ (วิ. ว. ๑๒๑๒; เป. ว. ๑๙๑);  
</p>
  
<p>ตํ สุตฺวา พฺราหฺมโณ ‘‘ยุตฺตํ เอส วทตี’’ติ สลฺลเกฺขตฺวา –</p>


<p>
‘‘สจฺจํ โข วเทสิ มาณว,  
  
อหเมว กนฺทตํ พาลฺยตโร;  
  
จนฺทํ วิย ทารโก รุทํ,  
  
เปตํ กาลกตาภิปตฺถยิ’’นฺติฯ (วิ. ว. ๑๒๑๓; เป. ว. ๑๙๒) –  
</p>
  
<p>วตฺวา  ตสฺส กถาย นิโสฺสโก หุตฺวา มาณวสฺส ถุติํ กโรโนฺต อิมา คาถา อภาสิ –</p>


<p>
‘‘อาทิตฺตํ วต มํ สนฺตํ, ฆตสิตฺตํว ปาวกํ;  
  
วารินา วิย โอสิญฺจํ, สพฺพํ นิพฺพาปเย ทรํฯ  
</p>
  
<p>
‘‘อพฺพหี วต เม สลฺลํ, โสกํ หทยนิสฺสิตํ;  
  
โย เม โสกปเรตสฺส, ปุตฺตโสกํ อปานุทิฯ  
</p>
  
<p>
‘‘สฺวาหํ อพฺพูฬฺหสโลฺลสฺมิ, สีติภูโตสฺมิ นิพฺพุโต;  
  
น โสจามิ น โรทามิ, ตว สุตฺวาน มาณวา’’ติฯ (วิ. ว. ๑๒๑๔-๑๒๑๖; เป. ว. ๑๙๓-๑๙๕);  
</p>
  
<p>อถ  นํ ‘‘โก นาม ตฺว’’นฺติ ปุจฺฉโนฺต –</p>


<p>
‘‘เทวตานุสิ คนฺธโพฺพ, อทุ สโกฺก ปุรินฺทโท;  
  
โก วา ตฺวํ กสฺส วา ปุโตฺต, กถํ ชาเนมุ ตํ มย’’นฺติฯ (วิ. ว. ๑๒๑๗; เป. ว. ๑๙๖) –  
</p>
  
<p>อาหฯ อถสฺส มาณโว –</p>


<p>
‘‘ยญฺจ กนฺทสิ ยญฺจ โรทสิ,  
  
ปุตฺตํ อาฬาหเน สยํ ทหิตฺวา;  
  
สฺวาหํ กุสลํ กริตฺวา กมฺมํ,  
  
ติทสานํ สหพฺยตํ คโต’’ติฯ (วิ. ว. ๑๒๑๘; เป. ว. ๑๙๗) –  
</p>
  
<p>อาจิกฺขิ ฯ อถ นํ พฺราหฺมโณ อาห –</p>


<p>
‘‘อปฺปํ วา พหุํ วา นาทฺทสาม,  
  
ทานํ ททนฺตสฺส สเก อคาเร;  
  
อุโปสถกมฺมํ  
วา ตาทิสํ,  
  
เกน กเมฺมน คโตสิ เทวโลก’’นฺติฯ (วิ. ว. ๑๒๑๙; เป. ว. ๑๙๘);  
</p>
  
<p>มาณโว อาห –</p>


<p>
‘‘อาพาธิโกหํ ทุกฺขิโต คิลาโน,  
  
อาตูรรูโปมฺหิ สเก นิเวสเน;  
  
พุทฺธํ วิคตรชํ วิติณฺณกงฺขํ,  
  
อทฺทกฺขิํ สุคตํ อโนมปญฺญํฯ  
</p>
  
<p>
‘‘สฺวาหํ มุทิตธโน ปสนฺนจิโตฺต,  
  
อญฺชลิํ อกริํ ตถาคตสฺส;  
  
ตาหํ กุสลํ กริตฺวาน กมฺมํ,  
  
ติทสานํ สหพฺยตํ คโต’’ติฯ (วิ. ว. ๑๒๒๐-๑๒๒๑; เป. ว. ๑๙๙-๒๐๐);  
</p>
  
<p>ตสฺมิํ  กเถเนฺตเยว พฺราหฺมณสฺส สกลสรีรํ ปีติยา ปริปูริฯ โส ตํ ปีติํ ปเวเทโนฺต –</p>


<p>
‘‘อจฺฉริยํ วต อพฺภุตํ วต,  
  
อญฺชลิกมฺมสฺส อยมีทิโส วิปาโก;  
  
อหมฺปิ ปมุทิตมโน ปสนฺนจิโตฺต,  
  
อเชฺชว พุทฺธํ สรณํ วชามี’’ติฯ (วิ. ว. ๑๒๒๒; เป. ว. ๒๐๑) –  
</p>
  
<p>อาหฯ อถ นํ มาณโว –</p>


<p>
‘‘อเชฺชว พุทฺธํ สรณํ วชาหิ,  
  
ธมฺมญฺจ สงฺฆญฺจ ปสนฺนจิโตฺต;  
  
ตเถว  
สิกฺขาปทานิ ปญฺจ,  
  
อขณฺฑผุลฺลานิ สมาทิยสฺสุฯ  
</p>
  
<p>
ปาณาติปาตา วิรมสฺสุ ขิปฺปํ,  
  
โลเก อทินฺนํ ปริวชฺชยสฺสุ;  
  
อมชฺชโป มา จ มุสา ภณาหิ,  
  
สเกน ทาเรน จ โหหิ ตุโฎฺฐ’’ติฯ (วิ. ว. ๑๒๒๓-๑๒๒๔; เป. ว. ๒๐๒-๒๐๓) –  
</p>
  
<p>อาห ฯ โส ‘‘สาธู’’ติ สมฺปฎิจฺฉิตฺวา อิมา คาถา อภาสิ –</p>


<p>
‘‘อตฺถกาโมสิ เม ยกฺข, หิตกาโมสิ เทวเต;  
  
กโรมิ ตุยฺหํ วจนํ, ตฺวํสิ อาจริโย มมฯ  
</p>
  
<p>
‘‘อุเปมิ สรณํ พุทฺธํ, ธมฺมญฺจาปิ อนุตฺตรํ;  
  
สงฺฆญฺจ นรเทวสฺส, คจฺฉามิ สรณํ อหํฯ  
</p>
  
<p>
‘‘ปาณาติปาตา วิรมามิ ขิปฺปํ,  
  
โลเก อทินฺนํ ปริวชฺชยามิ;  
  
อมชฺชโป โน จ มุสา ภณามิ,  
  
สเกน ทาเรน จ โหมิ ตุโฎฺฐ’’ติฯ (วิ. ว. ๑๒๒๕-๑๒๒๗; เป. ว. ๒๐๔-๒๐๖);  
</p>
  
<p>อถ  นํ เทวปุโตฺต, ‘‘พฺราหฺมณ, เต เคเห พหุํ ธนํ อตฺถิ, สตฺถารํ อุปสงฺกมิตฺวา ทานํ เทหิ, ธมฺมํ สุณาหิ, ปญฺหํ ปุจฺฉาหี’’ติ วตฺวา ตเตฺถว อนฺตรธายิฯ</p>


<p>พฺราหฺมโณปิ เคหํ คนฺตฺวา พฺราหฺมณิํ อามเนฺตตฺวา, ‘‘ภเทฺท, อหํ อชฺช สมณํ โคตมํ นิมเนฺตตฺวา ปญฺหํ ปุจฺฉิสฺสามิ, สกฺการํ กโรหี’’ติ วตฺวา วิหารํ คนฺตฺวา สตฺถารํ เนว อภิวาเทตฺวา น ปฎิสนฺถารํ กตฺวา เอกมนฺตํ ฐิโต, ‘‘โภ โคตม, อธิวาเสหิ อชฺชตนาย ภตฺตํ สทฺธิํ ภิกฺขุสเงฺฆนา’’ติ อาหฯ สตฺถา อธิวาเสสิฯ โส สตฺถุ อธิวาสนํ วิทิตฺวา เวเคนาคนฺตฺวา  สเก นิเวสเน ปณีตํ ขาทนียํ โภชนียญฺจ ปฎิยาทาเปสิฯ สตฺถา ภิกฺขุสงฺฆปริวุโต ตสฺส เคหํ คนฺตฺวา ปญฺญตฺตาสเน นิสีทิฯ พฺราหฺมโณ สกฺกจฺจํ ปริวิสิ, มหาชโน สนฺนิปติฯ มิจฺฉาทิฎฺฐิเกน กิร ตถาคเต นิมนฺติเต เทฺว ชนกายา สนฺนิปตนฺติ มิจฺฉาทิฎฺฐิกา ‘‘อชฺช สมณํ โคตมํ ปญฺหํ ปุจฺฉนาย วิเหฐิยมานํ ปสฺสิสฺสามา’’ติ สนฺนิปตนฺติ, สมฺมาทิฎฺฐิกา ‘‘อชฺช พุทฺธวิสยํ พุทฺธลีฬํ ปสฺสิสฺสามา’’ติ สนฺนิปตนฺติฯ อถ โข พฺราหฺมโณ กตภตฺตกิจฺจํ ตถาคตมุปสงฺกมิตฺวา นีจาสเน นิสิโนฺน ปญฺหํ ปุจฺฉิ – ‘‘โภ โคตม, ตุมฺหากํ ทานํ อทตฺวา ปูชํ อกตฺวา ธมฺมํ อสุตฺวา อุโปสถวาสํ อวสิตฺวา เกวลํ มโนปสาทมเตฺตเนว สเคฺค นิพฺพตฺตา นาม โหนฺตี’’ติ? ‘‘พฺราหฺมณ, กสฺมา มํ ปุจฺฉสิ, นนุ เต ปุเตฺตน มฎฺฐกุณฺฑลินา มยิ มนํ ปสาเทตฺวา  อตฺตโน สเคฺค นิพฺพตฺตภาโว กถิโต’’ติ? ‘‘กทา, โภ โคตมา’’ติ? นนุ ตฺวํ อชฺช สุสานํ คนฺตฺวา กนฺทโนฺต อวิทูเร พาหา ปคฺคยฺห กนฺทนฺตํ เอกํ มาณวํ ทิสฺวา ‘‘อลงฺกโต มฎฺฐกุณฺฑลี, มาลธารี  หริจนฺทนุสฺสโท’’ติ ทฺวีหิ ชเนหิ กถิตกถํ ปกาเสโนฺต สพฺพํ มฎฺฐกุณฺฑลิวตฺถุํ กเถสิฯ เตเนเวตํ พุทฺธภาสิตํ นาม ชาตํฯ</p>


<p>ตํ กเถตฺวา จ ปน ‘‘น โข, พฺราหฺมณ, เอกสตํ วา น เทฺวสตํ, อถ โข มยิ มนํ ปสาเทตฺวา สเคฺค นิพฺพตฺตานํ คณนา นาม นตฺถี’’ติ อาหฯ อถ มหาชโน น นิเพฺพมติโก โหติ, อถสฺส อนิเพฺพมติกภาวํ วิทิตฺวา สตฺถา ‘‘มฎฺฐกุณฺฑลิเทวปุโตฺต วิมาเนเนว สทฺธิํ อาคจฺฉตู’’ติ อธิฎฺฐาสิฯ โส ติคาวุตปฺปมาเณเนว ทิพฺพาภรณปฎิมณฺฑิเตน อตฺตภาเวน อาคนฺตฺวา วิมานโต โอรุยฺห สตฺถารํ วนฺทิตฺวา เอกมนฺตํ อฎฺฐาสิฯ อถ นํ สตฺถา ‘‘ตฺวํ อิมํ สมฺปตฺติํ กิํ กมฺมํ กตฺวา ปฎิลภี’’ติ ปุจฺฉโนฺต –</p>


<p>
‘‘อภิกฺกเนฺตน วเณฺณน, ยา ตฺวํ ติฎฺฐสิ เทวเต;  
  
โอภาเสนฺตี ทิสา สพฺพา, โอสธี วิย ตารกา;  
  
ปุจฺฉามิ ตํ เทว มหานุภาว, มนุสฺสภูโต กิมกาสิ ปุญฺญ’’นฺติฯ –  
</p>
  
<p>คาถมาหฯ ‘‘เทวปุโตฺต อยํ เม, ภเนฺต, สมฺปตฺติ ตุเมฺหสุ จิตฺตํ ปสาเทตฺวา ลทฺธา’’ติฯ ‘‘มยิ จิตฺตํ ปสาเทตฺวา ลทฺธา เต’’ติ? ‘‘อาม, ภเนฺต’’ติฯ มหาชโน เทวปุตฺตํ โอโลเกตฺวา ‘‘อจฺฉริยา วต, โภ, พุทฺธคุณา, อทินฺนปุพฺพกพฺราหฺมณสฺส นาม ปุโตฺต อญฺญํ  กิญฺจิ ปุญฺญํ อกตฺวา สตฺถริ จิตฺตํ ปสาเทตฺวา เอวรูปํ สมฺปตฺติํ ปฎิลภี’’ติ ตุฎฺฐิํ ปเวเทสิฯ</p>


<p>อถ  เนสํ กุสลากุสลกมฺมกรเณ มโนว ปุพฺพงฺคโม, มโนว เสโฎฺฐฯ ปสเนฺนน หิ มเนน กตํ กมฺมํ เทวโลกํ มนุสฺสโลกํ คจฺฉนฺตํ ปุคฺคลํ ฉายาว น วิชหตีติ อิทํ วตฺถุํ กเถตฺวา อนุสนฺธิํ ฆเฎตฺวา ปติฎฺฐาปิตมตฺติกํ สาสนํ ราชมุทฺทาย ลญฺฉโนฺต วิย ธมฺมราชา อิมํ คาถมาห –</p>


<p> ‘‘มโนปุพฺพงฺคมา ธมฺมา, มโนเสฎฺฐา มโนมยาฯ</p>


มนสา เจ ปสเนฺนน, ภาสติ วา กโรติ วา;  
  
ตโต นํ สุขมเนฺวติ, ฉายาว อนปายินี’’ติฯ  
</p>
  
<p>ตตฺถ  กิญฺจาปิ ติ อวิเสเสน สพฺพมฺปิ จตุภูมิกจิตฺตํ วุจฺจติ, อิมสฺมิํ ปน ปเท นิยมิยมานํ ววตฺถาปิยมานํ ปริจฺฉิชฺชิยมานํ อฎฺฐวิธํ กามาวจรกุสลจิตฺตํ ลพฺภติฯ วตฺถุวเสน ปนาหริยมานํ ตโตปิ โสมนสฺสสหคตํ ญาณสมฺปยุตฺตจิตฺตเมว ลพฺภติฯ ติ เตน ปฐมคามินา หุตฺวา สมนฺนาคตาฯ ติ เวทนาทโย ตโย ขนฺธาฯ เอเต หิ อุปฺปาทปจฺจยเฎฺฐน โสมนสฺสสมฺปยุตฺตมโน ปุพฺพงฺคโม เอเตสนฺติ  นามฯ ยถา หิ พหูสุ เอกโต หุตฺวา มหาภิกฺขุสงฺฆสฺส จีวรทานาทีนิ วา อุฬารปูชาธมฺมสฺสวนาทีนิ วา มาลาคนฺธสกฺการกรณาทีนิ วา ปุญฺญานิ กโรเนฺตสุ ‘‘โก เอเตสํ ปุพฺพงฺคโม’’ติ วุเตฺต โย เตสํ ปจฺจโย โหติ, ยํ นิสฺสาย เต ตานิ ปุญฺญานิ กโรนฺติ, โส ติโสฺส วา ผุโสฺส วา เตสํ ปุพฺพงฺคโมติ วุจฺจติ, เอวํสมฺปทมิทํ เวทิตพฺพํฯ อิติ อุปฺปาทปจฺจยเฎฺฐน มโน ปุพฺพงฺคโม เอเตสนฺติ  มโนปุพฺพงฺคมาฯ น หิ เต มเน อนุปฺปชฺชเนฺต อุปฺปชฺชิตุํ สโกฺกนฺติ, มโน ปน เอกเจฺจสุ เจตสิเกสุ อนุปฺปชฺชเนฺตสุปิ อุปฺปชฺชติเยวฯ เอวํ อธิปติวเสน ปน มโน เสโฎฺฐ เอเตสนฺติ ฯ ยถา หิ คณาทีนํ อธิปติ ปุริโส คณเสโฎฺฐ เสณิเสโฎฺฐติ วุจฺจติ, ตถา เตสมฺปิ มโนว เสโฎฺฐฯ ยถา ปน สุวณฺณาทีหิ นิปฺผาทิตานิ ภณฺฑานิ สุวณฺณมยาทีนิ นาม โหนฺติ, ตถา เอเตปิ มนโต นิปฺผนฺนตฺตา  นามฯ</p>


<p>ติ อนภิชฺฌาทีหิ คุเณหิ ปสเนฺนนฯ ติ เอวรูเปน มเนน ภาสโนฺต จตุพฺพิธํ วจีสุจริตเมว ภาสติ, กโรโนฺต ติวิธํ กายสุจริตเมว กโรติ, อภาสโนฺต อกโรโนฺต ตาย อนภิชฺฌาทีหิ ปสนฺนมานสตาย ติวิธํ มโนสุจริตํ ปูเรติฯ เอวมสฺส ทส กุสลกมฺมปถา ปาริปูริํ คจฺฉนฺติฯ</p>


<p>ติ ตโต ติวิธสุจริตโต นํ ปุคฺคลํ สุข มเนฺวติฯ อิธ เตภูมิกมฺปิ  กุสลํ อธิเปฺปตํ, ตสฺมา เตภูมิกสุจริตานุภาเวน สุคติภเว นิพฺพตฺตํ ปุคฺคลํ, ทุคฺคติยํ วา สุขานุภวนฎฺฐาเน ฐิตํ กายวตฺถุกมฺปิ อิตรวตฺถุกมฺปิ อวตฺถุกมฺปีติ กายิกเจตสิกํ วิปากสุขํ อนุคจฺฉติ, น วิชหตีติ อโตฺถ เวทิตโพฺพฯ ยถา กิํ? ติ ยถา หิ ฉายา นาม สรีรปฺปฎิพทฺธา สรีเร คจฺฉเนฺต คจฺฉติ, ติฎฺฐเนฺต ติฎฺฐติ , นิสีทเนฺต นิสีทติ, น สโกฺกติ, ‘‘สเณฺหน วา ผรุเสน  วา นิวตฺตาหี’’ติ วตฺวา วา โปเถตฺวา วา นิวตฺตาเปตุํฯ กสฺมา? สรีรปฺปฎิพทฺธตฺตาฯ เอวเมว อิเมสํ ทสนฺนํ กุสลกมฺมปถานํ อาจิณฺณสมาจิณฺณกุสลมูลิกํ กามาวจราทิเภทํ กายิกเจตสิกสุขํ คตคตฎฺฐาเน อนปายินี ฉายา วิย หุตฺวา น วิชหตีติฯ</p>


<p>คาถาปริโยสาเน จตุราสีติยา ปาณสหสฺสานํ ธมฺมาภิสมโย อโหสิ, มฎฺฐกุณฺฑลิเทวปุโตฺต โสตาปตฺติผเล ปติฎฺฐหิ, ตถา อทินฺนปุพฺพโก พฺราหฺมโณฯ โส ตาวมหนฺตํ วิภวํ พุทฺธสาสเน วิปฺปกิรีติฯ</p>

</p>


<h3>๓. ติสฺสเตฺถรวตฺถุ</h3>
<p>นฺติ อิมํ ธมฺมเทสนํ สตฺถา เชตวเน วิหรโนฺต ติสฺสเตฺถรํ อารพฺภ กเถสิฯ</p>


<p>โส กิรายสฺมา ติสฺสเตฺถโร ภควโต ปิตุจฺฉาปุโตฺต อโหสิ, มหลฺลกกาเล ปพฺพชิตฺวา พุทฺธานํ อุปฺปนฺนลาภสกฺการํ ปริภุญฺชโนฺต ถูลสรีโร อาโกฎิตปจฺจาโกฎิเตหิ จีวเรหิ นิวาเสตฺวา เยภุเยฺยน วิหารมเชฺฌ อุปฎฺฐานสาลายํ นิสีทติฯ ตถาคตํ ทสฺสนตฺถาย อาคตา อาคนฺตุกภิกฺขู ตํ ทิสฺวา ‘‘เอโก มหาเถโร ภวิสฺสตี’’ติ สญฺญาย ตสฺส สนฺติกํ คนฺตฺวา วตฺตํ อาปุจฺฉนฺติ, ปาทสมฺพาหนาทีนิ อาปุจฺฉนฺติฯ โส ตุณฺหี อโหสิฯ อถ นํ เอโก ทหรภิกฺขุ ‘‘กติวสฺสา ตุเมฺห’’ติ ปุจฺฉิตฺวา ‘‘วสฺสํ นตฺถิ, มหลฺลกกาเล ปพฺพชิตา มย’’นฺติ วุเตฺต, ‘‘อาวุโส, ทุพฺพินีต, มหลฺลก , อตฺตโน ปมาณํ น ชานาสิ, เอตฺตเก มหาเถเร ทิสฺวา สามีจิกมฺมมตฺตมฺปิ น กโรสิ, วเตฺต อาปุจฺฉิยมาเน ตุณฺหี โหสิ, กุกฺกุจฺจมตฺตมฺปิ เต นตฺถี’’ติ อจฺฉรํ ปหริฯ โส ขตฺติยมานํ ชเนตฺวา ‘‘ตุเมฺห กสฺส สนฺติกํ อาคตา’’ติ ปุจฺฉิตฺวา ‘‘สตฺถุ สนฺติก’’นฺติ วุเตฺต ‘‘มํ ปน ‘โก เอโส’ติ สลฺลเกฺขถ, มูลเมว โว ฉินฺทิสฺสามี’’ติ วตฺวา รุทโนฺต ทุกฺขี ทุมฺมโน สตฺถุ สนฺติกํ อคมาสิ ฯ อถ นํ สตฺถา ‘‘กิํ นุ ตฺวํ ติสฺส ทุกฺขี ทุมฺมโน อสฺสุมุโข โรทมาโน อาคโตสี’’ติ ปุจฺฉิฯ เตปิ ภิกฺขู ‘‘เอส คนฺตฺวา กิญฺจิ อาโลฬํ กเรยฺยา’’ติ เตเนว  สทฺธิํ คนฺตฺวา สตฺถารํ วนฺทิตฺวา เอกมนฺตํ นิสีทิํสุฯ โส สตฺถารา ปุจฺฉิโต ‘‘อิเม มํ, ภเนฺต, ภิกฺขู อโกฺกสนฺตี’’ติ อาหฯ ‘‘กหํ ปน ตฺวํ นิสิโนฺนสี’’ติ? ‘‘วิหารมเชฺฌ อุปฎฺฐานสาลายํ, ภเนฺต’’ติฯ ‘‘อิเม เต ภิกฺขู อาคจฺฉนฺตา ทิฎฺฐา’’ติ? ‘‘อาม, ทิฎฺฐา, ภเนฺต’’ติฯ ‘‘กิํ อุฎฺฐาย เต ปจฺจุคฺคมนํ กต’’นฺติ? ‘‘น กตํ, ภเนฺต’’ติฯ ‘‘ปริกฺขารคฺคหณํ อาปุจฺฉิต’’นฺติ? ‘‘นาปุจฺฉิตํ, ภเนฺต’’ติฯ ‘‘วตฺตํ วา ปานียํ วา อาปุจฺฉิต’’นฺติฯ ‘‘นาปุจฺฉิตํ ภเนฺต’’ติ? ‘‘อาสนํ นีหริตฺวา อภิวาเทตฺวา ปาทสมฺพาหนํ กต’’นฺติ? ‘‘น กตํ, ภเนฺต’’ติฯ ‘‘ติสฺส มหลฺลกภิกฺขูนํ สพฺพํ เอตํ วตฺตํ กาตพฺพํ, เอตํ วตฺตํ อกโรเนฺตน วิหารมเชฺฌ นิสีทิตุํ น วฎฺฎติ, ตเวว โทโส, เอเต ภิกฺขู ขมาเปหี’’ติ? ‘‘เอเต มํ, ภเนฺต, อโกฺกสิํสุ , นาหํ เอเต ขมาเปมี’’ติฯ ‘‘ติสฺส มา เอวํ กริ, ตเวว โทโส, ขมาเปหิ เน’’ติ? ‘‘น ขมาเปมิ, ภเนฺต’’ติฯ อถ สตฺถา ‘‘ทุพฺพโจ เอส, ภเนฺต’’ติ ภิกฺขูหิ วุเตฺต ‘‘น, ภิกฺขเว, อิทาเนว ทุพฺพโจ เอส, ปุเพฺพปิ เอส ทุพฺพโจเยวา’’ติ วตฺวา ‘‘อิทานิ ตาวสฺส, ภเนฺต, ทุพฺพจภาโว อเมฺหหิ ญาโต, อตีเต เอส กิํ อกาสี’’ติ วุเตฺต ‘‘เตน หิ, ภิกฺขเว, สุณาถา’’ติ วตฺวา อตีตมาหริฯ</p>


<p>อตีเต พาราณสิยํ พาราณสิรเญฺญ รชฺชํ กาเรเนฺต เทวิโล นาม ตาปโส อฎฺฐ มาเส หิมวเนฺต วสิตฺวา โลณมฺพิลเสวนตฺถาย จตฺตาโร มาเส นครมุปนิสฺสาย วสิตุกาโม หิมวนฺตโต อาคนฺตฺวา นครทฺวาเร ทารเก ทิสฺวา ปุจฺฉิ – ‘‘อิมํ นครํ สมฺปตฺตปพฺพชิตา กตฺถ วสนฺตี’’ติ? ‘‘กุมฺภการสาลายํ, ภเนฺต’’ติฯ ตาปโส กุมฺภการสาลํ คนฺตฺวา ทฺวาเร ฐตฺวา ‘‘สเจ เต ภคฺคว อครุ, วเสยฺยาม เอกรตฺติํ สาลาย’’นฺติ อาหฯ กุมฺภกาโร ‘‘มยฺหํ รตฺติํ สาลายํ กิจฺจํ นตฺถิ, มหตี สาลา, ยถาสุขํ วสถ, ภเนฺต’’ติ สาลํ นิยฺยาเทสิฯ ตสฺมิํ ปวิสิตฺวา นิสิเนฺน อปโรปิ นารโท นาม ตาปโส หิมวนฺตโต อาคนฺตฺวา กุมฺภการํ เอกรตฺติวาสํ ยาจิฯ กุมฺภกาโร ‘‘ปฐมํ อาคโต อิมินา สทฺธิํ เอกโต วสิตุกาโม ภเวยฺย วา โน วา, อตฺตานํ ปริโมเจสฺสามี’’ติ  จิเนฺตตฺวา ‘‘สเจ, ภเนฺต, ปฐมํ อุปคโต โรเจสฺสติ, ตสฺส รุจิยา วสถา’’ติ อาหฯ โส ตมุปสงฺกมิตฺวา ‘‘สเจ เต, อาจริย อครุ, มยเญฺจตฺถ เอกรตฺติํ วเสยฺยามา’’ติ ยาจิฯ ‘‘มหตี สาลา, ปวิสิตฺวา  เอกมเนฺต วสาหี’’ติ วุเตฺต ปวิสิตฺวา ปุเรตรํ ปวิฎฺฐสฺส เทวิลสฺส อปรภาเค นิสีทิฯ อุโภปิ สารณียกถํ กเถตฺวา นิปชฺชิํสุฯ</p>


<p>สยนกาเล  นารโท เทวิลสฺส นิปชฺชนฎฺฐานญฺจ ทฺวารญฺจ สลฺลเกฺขตฺวา นิปชฺชิฯ โส ปน เทวิโล นิปชฺชมาโน อตฺตโน นิปชฺชนฎฺฐาเน อนิปชฺชิตฺวา ทฺวารมเชฺฌ ติริยํ นิปชฺชิฯ นารโท รตฺติํ นิกฺขมโนฺต ตสฺส ชฎาสุ อกฺกมิฯ ‘‘โก มํ อกฺกมี’’ติ จ วุเตฺต, ‘‘อาจริย, อห’’นฺติ อาหฯ ‘‘กูฎชฎิล, อรญฺญโต อาคนฺตฺวา มม ชฎาสุ อกฺกมสี’’ติฯ ‘‘อาจริย, ตุมฺหากํ อิธ นิปนฺนภาวํ น ชานามิ, ขมถ เม’’ติ วตฺวา ตสฺส กนฺทนฺตเสฺสว พหิ นิกฺขมิฯ อิตโร ‘‘อยํ ปวิสโนฺตปิ มํ อกฺกเมยฺยา’’ติ ปริวเตฺตตฺวา ปาทฎฺฐาเน สีสํ กตฺวา นิปชฺชิฯ นารโทปิ ปวิสโนฺต ‘‘ปฐมํปาหํ อาจริเย อปรชฺฌิํ, อิทานิสฺส ปาทปเสฺสน ปวิสิสฺสามี’’ติ จิเนฺตตฺวา อาคจฺฉโนฺต คีวาย อกฺกมิฯ ‘‘โก เอโส’’ติ จ วุเตฺต ‘‘อหํ, อาจริยา’’ติ วตฺวา ‘‘กูฎชฎิล, ปฐมํ มม ชฎาสุ อกฺกมิตฺวา อิทานิ คีวาย อกฺกมสิ, อภิสปิสฺสามิ ต’’นฺติ วุเตฺต, ‘‘อาจริย, มยฺหํ โทโส นตฺถิ, อหํ ตุมฺหากํ เอวํ นิปนฺนภาวํ น ชานามิ, ‘ปฐมมฺปิ เม อปรทฺธํ, อิทานิ ปาทปเสฺสน  ปวิสิสฺสามี’ติ ปวิโฎฺฐมฺหิ, ขมถ เม’’ติ อาหฯ ‘‘กูฎชฎิล, อภิสปิสฺสามิ ต’’นฺติฯ ‘‘มา เอวํ กริตฺถ อาจริยา’’ติฯ โส ตสฺส วจนํ อนาทิยิตฺวา –</p>


<p>
‘‘สหสฺสรํสี สตเตโช, สูริโย ตมวิโนทโน;  
  
ปาโตทยเนฺต สูริเย, มุทฺธา เต ผลตุ สตฺตธา’’ติฯ –  
</p>
  
<p>ตํ อภิสปิ เอวฯ นารโท, ‘‘อาจริย, มยฺหํ โทโส นตฺถีติ มม วทนฺตเสฺสว ตุเมฺห อภิสปถ, ยสฺส โทโส อตฺถิ, ตสฺส มุทฺธา ผลตุ, มา นิโทฺทสสฺสา’’ติ วตฺวา –</p>


<p>
‘‘สหสฺสรํสี สตเตโช, สูริโย ตมวิโนทโน;  
  
ปาโตทยเนฺต สูริเย, มุทฺธา เต ผลตุ สตฺตธา’’ติฯ –  
</p>
  
<p>อภิสปิฯ โส ปน มหานุภาโว อตีเต จตฺตาลีส, อนาคเต จตฺตาลีสาติ อสีติกเปฺป อนุสฺสรติฯ ตสฺมา ‘‘กสฺส นุ โข อุปริ อภิสโป ปติสฺสตี’’ติ อุปธาเรโนฺต ‘‘อาจริยสฺสา’’ติ ญตฺวา ตสฺมิํ อนุกมฺปํ ปฎิจฺจ อิทฺธิพเลน อรุณุคฺคมนํ นิวาเรติฯ</p>


<p>นาครา  อรุเณ อนุคฺคจฺฉเนฺต ราชทฺวารํ คนฺตฺวา, ‘‘เทว, ตยิ รชฺชํ กาเรเนฺต อรุโณ น อุฎฺฐหติ, อรุณํ โน อุฎฺฐาเปหี’’ติ กนฺทิํสุฯ ราชา อตฺตโน กายกมฺมาทีนิ โอโลเกโนฺต กิญฺจิ อยุตฺตํ อทิสฺวา ‘‘กิํ นุ โข การณ’’นฺติ จิเนฺตตฺวา ‘‘ปพฺพชิตานํ วิวาเทน ภวิตพฺพ’’นฺติ  ปริสงฺกมาโน ‘‘กจฺจิ อิมสฺมิํ นคเร ปพฺพชิตา อตฺถี’’ติ ปุจฺฉิฯ ‘‘หิโยฺย สายํ กุมฺภการสาลายํ อาคตา อตฺถิ เทวา’’ติ วุเตฺต ตํขณเญฺญว ราชา  อุกฺกาหิ ธาริยมานาหิ ตตฺถ คนฺตฺวา นารทํ วนฺทิตฺวา เอกมนฺตํ นิสิโนฺน อาห –</p>


<p>
‘‘กมฺมนฺตา นปฺปวตฺตนฺติ, ชมฺพุทีปสฺส นารท;  
  
เกน โลโก ตโมภูโต, ตํ เม อกฺขาหิ ปุจฺฉิโต’’ติฯ  
</p>
  
<p>นารโท สพฺพํ ตํ ปวตฺติํ อาจิกฺขิตฺวา อิมินา การเณน อหํ อิมินา อภิสปิโต, อถาหํ ‘‘มยฺหํ โทโส นตฺถิ, ยสฺส โทโส อตฺถิ, ตเสฺสว อุปริ อภิสโป ปตตู’’ติ วตฺวา อภิสปิํฯ อภิสปิตฺวา จ ปน ‘‘กสฺส นุ โข อุปริ อภิสโป ปติสฺสตี’’ติ อุปธาเรโนฺต ‘‘สูริยุคฺคมนเวลาย อาจริยสฺส มุทฺธา สตฺตธา ผลิสฺสตี’’ติ ทิสฺวา เอตสฺมิํ อนุกมฺปํ ปฎิจฺจ อรุณสฺส อุคฺคมนํ น เทมีติฯ ‘‘กถํ ปน อสฺส, ภเนฺต, อนฺตราโย น ภเวยฺยา’’ติฯ ‘‘สเจ มํ ขมาเปยฺย, น ภเวยฺยา’’ติฯ ‘‘เตน หิ ขมาเปหี’’ติ วุเตฺต ‘‘เอโส, มหาราช, มํ ชฎาสุ จ คีวาย จ อกฺกมิ, นาหํ เอตํ กูฎชฎิลํ ขมาเปมี’’ติฯ ‘‘ขมาเปหิ, ภเนฺต, มา เอวํ กริตฺถา’’ติฯ ‘‘น ขมาเปมี’’ติฯ ‘‘มุทฺธา เต สตฺตธา ผลิสฺสตี’’ติ วุเตฺตปิ น ขมาเปติเยวฯ อถ นํ ราชา ‘‘น ตฺวํ อตฺตโน รุจิยา ขมาเปสฺสสี’’ติ หตฺถปาทกุจฺฉิคีวาสุ คาหาเปตฺวา นารทสฺส ปาทมูเล โอนมาเปสิฯ นารโทปิ ‘‘อุเฎฺฐหิ, อาจริย, ขมามิ เต’’ติ วตฺวา, ‘‘มหาราช, นายํ ยถามเนน ขมาเปติ, นครสฺส อวิทูเร  เอโก สโร อตฺถิ, ตตฺถ นํ สีเส มตฺติกาปิณฺฑํ กตฺวา คลปฺปมาเณ อุทเก ฐปาเปหี’’ติ อาหฯ ราชา ตถา กาเรสิฯ นารโท เทวิลํ อามเนฺตตฺวา, ‘‘อาจริย, มยา อิทฺธิยา วิสฺสฎฺฐาย สูริยสนฺตาเป อุฎฺฐหเนฺต อุทเก นิมุชฺชิตฺวา อเญฺญน ฐาเนน อุตฺตริตฺวา คเจฺฉยฺยาสี’’ติ อาหฯ ‘‘ตสฺส สูริยรํสีหิ สํผุฎฺฐมโตฺตว มตฺติกาปิโณฺฑ สตฺตธา ผลิ, โส นิมุชฺชิตฺวา อเญฺญน ฐาเนน ปลายี’’ติฯ</p>


<p>สตฺถา อิมํ ธมฺมเทสนํ อาหริตฺวา ‘‘ตทา, ภิกฺขเว, ราชา อานโนฺท อโหสิ, เทวิโล ติโสฺส, นารโท อหเมวาติ เอวํ ตทาเปส ทุพฺพโจเยวา’’ติ  วตฺวา ติสฺสเตฺถรํ อามเนฺตตฺวา, ‘‘ติสฺส, ภิกฺขุโน นาม ‘อสุเกนาหํ อกฺกุโฎฺฐ, อสุเกน ปหโฎ, อสุเกน ชิโต, อสุโก โข เม ภณฺฑํ อหาสี’ติ จิเนฺตนฺตสฺส เวรํ นาม น วูปสมฺมติ, เอวํ ปน อนุปนยฺหนฺตเสฺสว อุปสมฺมตี’’ติ วตฺวา อิมา คาถา อภาสิ –</p>


<ol>
<li>
‘‘อโกฺกจฺฉิ  
มํ อวธิ มํ, อชินิ มํ อหาสิ เม;  
  
เย จ ตํ อุปนยฺหนฺติ, เวรํ เตสํ น สมฺมติฯ  
</li>
  
<li>
‘‘อโกฺกจฺฉิ มํ อวธิ มํ, อชินิ มํ อหาสิ เม;  
  
เย จ ตํ นุปนยฺหนฺติ, เวรํ เตสูปสมฺมตี’’ติฯ  
</li>
  
<p>ตตฺถ ติ อโกฺกสิฯ ติ ปหริฯ ติ  กูฎสกฺขิโอตารเณน วา วาทปฎิวาเทน วา กรณุตฺตริยกรเณน วา อเชสิฯ ติ มม สนฺตกํ ปตฺตาทีสุ กิญฺจิเทว อวหริฯ นฺติ เย เกจิ เทวตา วา มนุสฺสา วา คหฎฺฐา วา ปพฺพชิตา วา ตํ ‘‘อโกฺกจฺฉิ ม’’นฺติอาทิวตฺถุกํ โกธํ สกฎธุรํ วิย นทฺธินา ปูติมจฺฉาทีนิ วิย จ กุสาทีหิ ปุนปฺปุนํ เวเฐตฺวา อุปนยฺหนฺติ, เตสํ สกิํ อุปฺปนฺนํ เวรํ ติ วูปสมฺมติฯ ติ อสติยา อมนสิการวเสน วา กมฺมปจฺจเวกฺขณาทิวเสน วา เย ตํ อโกฺกสาทิวตฺถุกํ โกธํ ตยาปิ โกจิ นิโทฺทโส ปุริมภเว อกฺกุโฎฺฐ ภวิสฺสติ, ปหโฎ ภวิสฺสติ, กูฎสกฺขิํ โอตาเรตฺวา ชิโต ภวิสฺสติ, กสฺสจิ เต ปสยฺห กิญฺจิ อจฺฉินฺนํ ภวิสฺสติ, ตสฺมา นิโทฺทโส หุตฺวาปิ อโกฺกสาทีนิ ปาปุณาสีติ เอวํ น อุปนยฺหนฺติฯ เตสุ ปมาเทน อุปฺปนฺนมฺปิ เวรํ อิมินา อนุปนยฺหเนน นิรินฺธโน วิย ชาตเวโท วูปสมฺมตีติฯ
</ol></p>


<p>เทสนาปริโยสาเน สตสหสฺสภิกฺขู โสตาปตฺติผลาทีนิ  ปาปุณิํสุฯ ธมฺมเทสนา มหาชนสฺส สาตฺถิกา อโหสิฯ ทุพฺพโจปิ สุพฺพโจเยว ชาโตติฯ</p>

</p>


<h3>๔. กาฬยกฺขินีวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต อญฺญตรํ วญฺฌิตฺถิํ อารพฺภ กเถสิฯ</p>


<p>เอโก  กิร กุฎุมฺพิกปุโตฺต ปิตริ กาลกเต เขเตฺต จ ฆเร จ สพฺพกมฺมานิ อตฺตนาว กโรโนฺต มาตรํ ปฎิชคฺคิฯ อถสฺส มาตา ‘‘กุมาริกํ เต, ตาต, อาเนสฺสามี’’ติ อาหฯ ‘‘อมฺม , มา เอวํ วเทถ, อหํ ยาวชีวํ ตุเมฺห ปฎิชคฺคิสฺสามี’’ติฯ ‘‘ตาต, เขเตฺต จ ฆเร จ กิจฺจํ ตฺวเมว กโรสิ, เตน มยฺหํ จิตฺตสุขํ นาม น โหติ, อาเนสฺสามี’’ติฯ โส ปุนปฺปุนํ ปฎิกฺขิปิตฺวา ตุณฺหี อโหสิฯ สา เอกํ กุลํ คนฺตุกามา เคหา นิกฺขมิฯ อถ นํ ปุโตฺต ‘‘กตรํ กุลํ คจฺฉถา’’ติ ปุจฺฉิตฺวา ‘‘อสุกกุลํ นามา’’ติ วุเตฺต ตตฺถ คมนํ ปฎิเสเธตฺวา อตฺตโน อภิรุจิตํ กุลํ อาจิกฺขิฯ สา ตตฺถ คนฺตฺวา กุมาริกํ วาเรตฺวา ทิวสํ ววตฺถเปตฺวา ตํ อาเนตฺวา ตสฺส ฆเร อกาสิฯ สา วญฺฌา อโหสิฯ อถ นํ มาตา, ปุตฺต, ตฺวํ อตฺตโน รุจิยา กุมาริกํ อาณาเปสิ, สา อิทานิ วญฺฌา ชาตา, อปุตฺตกญฺจ นาม กุลํ วินสฺสติ , ปเวณี น ฆฎียติ, เตน อญฺญํ เต กุมาริกํ อาเนมีติฯ เตน ‘‘อลํ, อมฺมา’’ติ วุจฺจมานาปิ ปุนปฺปุนํ กเถสิฯ วญฺฌิตฺถี ตํ กถํ สุตฺวา ‘‘ปุตฺตา นาม มาตาปิตูนํ วจนํ อติกฺกมิตุํ น สโกฺกนฺติ, อิทานิ อญฺญํ วิชายินิํ อิตฺถิํ อาเนตฺวา มํ ทาสิโภเคน ภุญฺชิสฺสติฯ ยํนูนาหํ สยเมว เอกํ กุมาริกํ อาเนยฺย’’นฺติ จิเนฺตตฺวา เอกํ กุลํ คนฺตฺวา ตสฺสตฺถาย กุมาริกํ วาเรตฺวา ‘‘กิํ นาเมตํ, อมฺม, วเทสี’’ติ เตหิ ปฎิกฺขิตฺตา ‘‘อหํ วญฺฌา, อปุตฺตกํ นาม กุลํ วินสฺสติ, ตุมฺหากํ ปน ธีตา ปุตฺตํ วา ธีตรํ วา ลภิตฺวา กุฎุมฺพิกสฺส สามินี ภวิสฺสติ, มยฺหํ สามิกสฺส นํ เทถา’’ติ ยาจิตฺวา สมฺปฎิจฺฉาเปตฺวา อาเนตฺวา สามิกสฺส ฆเร อกาสิฯ</p>


<p>อถสฺสา เอตทโหสิ – ‘‘สจายํ ปุตฺตํ วา ธีตรํ วา ลภิสฺสติ, อยเมว กุฎุมฺพสฺส สามินี ภวิสฺสติฯ ยถา ทารกํ น ลภติ, ตเถว นํ กาตุํ วฎฺฎตี’’ติฯ อถ นํ สา อาห – ‘‘อมฺม, ยทา เต กุจฺฉิยํ คโพฺภ ปติฎฺฐาติ, อถ เม อาโรเจยฺยาสี’’ติฯ สา ‘‘สาธู’’ติ ปฎิสฺสุณิตฺวา คเพฺภ ปติฎฺฐิเต ตสฺสา อาโรเจสิฯ อิตริสฺสา ปน สา สยเมว นิจฺจํ ยาคุภตฺตํ เทติ, อถสฺสา  อาหาเรเนว สทฺธิํ คพฺภปาตนเภสชฺชมทาสิ, คโพฺภ ปติฯ ทุติยมฺปิ คเพฺภ ปติฎฺฐิเต อาโรเจสิ , อิตรา ทุติยมฺปิ ตเถว ปาเตสิฯ อถ นํ ปฎิวิสฺสกิตฺถิโย ปุจฺฉิํสุ – ‘‘กจฺจิ เต สปตฺติ อนฺตรายํ กโรตี’’ติ? สา ตมตฺถํ อาโรเจตฺวา ‘‘อนฺธพาเล, กสฺมา เอวมกาสิ, อยํ ตว อิสฺสริยภเยน คพฺภสฺส ปาตนเภสชฺชํ โยเชตฺวา เทติ, เตน เต คโพฺภ ปตติ, มา ปุน เอวมกตฺถา’’ติ วุตฺตา ตติยวาเร น กเถสิฯ อถ สา อิตริสฺสา อุทรํ ทิสฺวา ‘‘กสฺมา มยฺหํ คพฺภสฺส ปติฎฺฐิตภาวํ น กเถสี’’ติ วตฺวา ‘‘ตฺวํ มํ อาเนตฺวา วเญฺจตฺวา เทฺว วาเร คพฺภํ ปาเตสิ, กิมตฺถํ ตุยฺหํ กเถมี’’ติ วุเตฺต ‘‘นฎฺฐา ทานิมฺหี’’ติ จิเนฺตตฺวา ตสฺสา ปมาทํ โอโลเกนฺตี ปริณเต คเพฺภ โอกาสํ ลภิตฺวา เภสชฺชํ โยเชตฺวา อทาสิฯ คโพฺภ ปริณตตฺตา ปติตุํ อสโกฺกโนฺต ติริยํ นิปติ, ขรา เวทนา อุปฺปชฺชิ, ชีวิตสํสยํ ปาปุณิฯ สา ‘‘นาสิตมฺหิ ตยา, ตฺวเมว มํ อาเนตฺวา ตฺวเมว ตโยปิ วาเร  ทารเก นาเสสิ, อิทานิ อหมฺปิ นสฺสามิ, อิโต ทานิ จุตา ยกฺขินี หุตฺวา ตว ทารเก ขาทิตุํ สมตฺถา หุตฺวา นิพฺพเตฺตยฺย’’นฺติ ปตฺถนํ ปฎฺฐเปตฺวา กาลํ กตฺวา ตสฺมิํเยว  เคเห มชฺชารี หุตฺวา นิพฺพตฺติฯ อิตรมฺปิ สามิโก คเหตฺวา ‘‘ตยา เม กุลูปเจฺฉโท กโต’’ติ กปฺปรชณฺณุกาทีหิ สุโปถิตํ โปเถสิฯ สา เตเนวาพาเธน กาลํ กตฺวา ตเตฺถว กุกฺกุฎี หุตฺวา นิพฺพตฺตาฯ</p>


<p>กุกฺกุฎี น จิรเสฺสว อณฺฑานิ วิชายิ, มชฺชารี อาคนฺตฺวา ตานิ อณฺฑานิ ขาทิฯ ทุติยมฺปิ ตติยมฺปิ ขาทิเยวฯ กุกฺกุฎี จิเนฺตสิ – ‘‘ตโย วาเร มม อณฺฑานิ ขาทิตฺวา อิทานิ มมฺปิ ขาทิตุกามาสี’’ติฯ ‘‘อิโต จุตา สปุตฺตกํ ตํ ขาทิตุํ ลเภยฺย’’นฺติ ปตฺถนํ กตฺวา ตโต จุตา อรเญฺญ ทีปินี หุตฺวา นิพฺพตฺติฯ อิตรา มิคี หุตฺวา นิพฺพตฺติฯ ตสฺสา วิชาตกาเล ทีปินี อาคนฺตฺวา ตโย วาเร ปุตฺตเก ขาทิฯ มิคี มรณกาเล ‘‘อยํ เม ติกฺขตฺตุํ ปุตฺตเก ขาทิตฺวา อิทานิ มมฺปิ ขาทิสฺสติ, อิโต ทานิ จุตา เอตํ สปุตฺตกํ ขาทิตุํ ลเภยฺย’’นฺติ ปตฺถนํ กตฺวา อิโต จุตา ยกฺขินี หุตฺวา นิพฺพตฺติฯ ทีปินีปิ ตเถว ตโต จุตา สาวตฺถิยํ กุลธีตา หุตฺวา นิพฺพตฺติ, สา วุทฺธิปฺปตฺตา ทฺวารคามเก ปติกุลํ อคมาสิ, อปรภาเค จ ปุตฺตํ วิชายิฯ ยกฺขินีปิ ตสฺสา ปิยสหายิกาวเณฺณน อาคนฺตฺวา ‘‘กุหิํ เม สหายิกา’’ติ ‘‘อโนฺตคเพฺภ วิชาตา’’ติ วุเตฺต ‘‘ปุตฺตํ นุ โข วิชาตา, อุทาหุ ธีตรนฺติ ปสฺสิสฺสามิ น’’นฺติ คพฺภํ ปวิสิตฺวา ปสฺสนฺตี วิย ทารกํ คเหตฺวา  ขาทิตฺวา คตาฯ ปุน ทุติยวาเรปิ ตเถว ขาทิฯ ตติยวาเร อิตรา ครุภารา หุตฺวา สามิกํ อามเนฺตตฺวา, ‘‘สามิ, อิมสฺมิํ ฐาเน เอกา ยกฺขินี มม เทฺว ปุเตฺต ขาทิตฺวา คตา, อิทานิ  มม กุลเคหํ คนฺตฺวา วิชายิสฺสามี’’ติ กุลเคหํ คนฺตฺวา วิชายิฯ</p>


<p>ตทา สา ยกฺขินี อุทกวารํ คตา โหติฯ เวสฺสวณสฺส หิ ยกฺขินิโย วาเรน อโนตตฺตทหโต สีสปรมฺปราย อุทกมาหรนฺติฯ ตา จตุมาสจฺจเยนปิ ปญฺจมาสจฺจเยนปิ มุจฺจนฺติฯ อปรา ยกฺขินิโย กิลนฺตกายา ชีวิตกฺขยมฺปิ ปาปุณนฺติฯ สา ปน อุทกวารโต มุตฺตมตฺตาว เวเคน ตํ ฆรํ คนฺตฺวา ‘‘กุหิํ เม สหายิกา’’ติ ปุจฺฉิฯ ‘‘กุหิํ นํ ปสฺสิสฺสสิ, ตสฺสา อิมสฺมิํ ฐาเน ชาตชาตทารเก ยกฺขินี อาคนฺตฺวา ขาทติ, ตสฺมา กุลเคหํ คตา’’ติฯ สา ‘‘ยตฺถ วา ตตฺถ วา คจฺฉตุ, น เม มุจฺจิสฺสตี’’ติ เวรเวคสมุสฺสาหิตมานสา นคราภิมุขี ปกฺขนฺทิฯ อิตราปิ นามคฺคหณทิวเส นํ ทารกํ นฺหาเปตฺวา นามํ กตฺวา, ‘‘สามิ, อิทานิ สกฆรํ คจฺฉามา’’ติ ปุตฺตมาทาย สามิเกน สทฺธิํ วิหารมเชฺฌ คตมเคฺคน คจฺฉนฺตี ปุตฺตํ สามิกสฺส ทตฺวา วิหารโปกฺขรณิยา นฺหาตฺวา สามิเก นฺหายเนฺต  อุตฺตริตฺวา ปุตฺตสฺส ถญฺญํ ปายมานา ฐิตา ยกฺขินิํ อาคจฺฉนฺติํ ทิสฺวา สญฺชานิตฺวา, ‘‘สามิ, เวเคน เอหิ, อยํ สา ยกฺขินี, เวเคน เอหิ, อยํ สา ยกฺขินี’’ติ อุจฺจาสทฺทํ กตฺวา ยาว ตสฺส อาคมนํ  สณฺฐาตุํ อสโกฺกนฺตี นิวเตฺตตฺวา อโนฺตวิหาราภิมุขี ปกฺขนฺทิฯ</p>


<p>ตสฺมิํ สมเย สตฺถา ปริสมเชฺฌ ธมฺมํ เทเสสิฯ สา ปุตฺตํ ตถาคตสฺส ปาทปิเฎฺฐ นิปชฺชาเปตฺวา ‘‘ตุมฺหากํ มยา เอส ทิโนฺน, ปุตฺตสฺส เม ชีวิตํ เทถา’’ติ อาหฯ ทฺวารโกฎฺฐเก อธิวโตฺถ สุมนเทโว นาม ยกฺขินิยา อโนฺต ปวิสิตุํ นาทาสิฯ สตฺถา อานนฺทเตฺถรํ อามเนฺตตฺวา ‘‘คจฺฉ, อานนฺท, ตํ ยกฺขินิํ ปโกฺกสาหี’’ติ อาหฯ เถโร ปโกฺกสิฯ อิตรา ‘‘อยํ, ภเนฺต, อาคจฺฉตี’’ติ อาหฯ สตฺถา ‘‘เอตุ, มา สทฺทมกาสี’’ติ วตฺวา ตํ อาคนฺตฺวา ฐิตํ ‘‘กสฺมา เอวํ กโรสิ, สเจ ตุเมฺห มาทิสสฺส พุทฺธสฺส สมฺมุขีภาวํ นาคมิสฺสถ, อหินกุลานํ วิย อจฺฉผนฺทนานํ วิย กาโกลูกานํ วิย จ กปฺปฎฺฐิติกํ โว เวรํ อภวิสฺส , กสฺมา เวรํ ปฎิเวรํ กโรถฯ เวรญฺหิ อเวเรน อุปสมฺมติ, โน เวเรนา’’ติ วตฺวา อิมํ คาถมาห –</p>


<ol>
<li>
‘‘น หิ เวเรน เวรานิ, สมฺมนฺตีธ กุทาจนํ;  
  
อเวเรน จ สมฺมนฺติ, เอส ธโมฺม สนนฺตโน’’ติฯ  
</li>
  
<p>ตตฺถ ติ ยถา หิ เขฬสิงฺฆาณิกาทีหิ อสุจีหิ มกฺขิตํ ฐานํ เตเหว อสุจีหิ โธวนฺตา สุทฺธํ  นิคฺคนฺธํ กาตุํ น สโกฺกนฺติ, อถ โข ตํ ฐานํ ภิโยฺยโสมตฺตาย อสุทฺธตรเญฺจว ทุคฺคนฺธตรญฺจ โหติ; เอวเมว อโกฺกสนฺตํ ปจฺจโกฺกสโนฺต ปหรนฺตํ ปฎิปหรโนฺต เวเรน เวรํ วูปสเมตุํ น สโกฺกติ, อถ โข ภิโยฺย ภิโยฺย เวรเมว กโรติฯ อิติ เวรานิ นาม เวเรน กิสฺมิญฺจิ กาเล น สมฺมนฺติ, อถ โข วฑฺฒนฺติเยวฯ ติ ยถา ปน ตานิ เขฬาทีนิ อสุจีนิ วิปฺปสเนฺนน อุทเกน โธวิยมานานิ นสฺสนฺติ, ตํ ฐานํ สุทฺธํ โหติ สุคนฺธํ; เอวเมว อเวเรน ขนฺติเมโตฺตทเกน โยนิโส มนสิกาเรน ปจฺจเวกฺขเณน เวรานิ วูปสมฺมนฺติ ปฎิปฺปสฺสมฺภนฺติ อภาวํ คจฺฉนฺติฯ ติ เอส อเวเรน เวรูปสมนสงฺขาโต โปราณโก ธโมฺม; สเพฺพสํ พุทฺธปเจฺจกพุทฺธขีณาสวานํ คตมโคฺคติฯ
</ol></p>


<p>คาถาปริโยสาเน ยกฺขินี โสตาปตฺติผเล ปติฎฺฐหิฯ สมฺปตฺตปริสายปิ ธมฺมเทสนา สาตฺถิกา อโหสิฯ</p>


<p>สตฺถา  ตํ อิตฺถิํ อาห – ‘‘เอติสฺสา ตว ปุตฺตํ เทหี’’ติฯ ‘‘ภายามิ, ภเนฺต’’ติฯ ‘‘มา ภายิ, นตฺถิ เต เอตํ นิสฺสาย ปริปโนฺถ’’ติ อาหฯ สา ตสฺสา ปุตฺตมทาสิฯ สา ตํ จุมฺพิตฺวา อาลิเงฺคตฺวา ปุน มาตุเยว ทตฺวา โรทิตุํ อารภิฯ อถ นํ สตฺถา ‘‘กิเมต’’นฺติ ปุจฺฉิฯ ‘‘ภเนฺต, อหํ ปุเพฺพ ยถา วา ตถา วา ชีวิกํ กเปฺปนฺตีปิ กุจฺฉิปูรํ นาลตฺถํ, อิทานิ กถํ ชีวิสฺสามี’’ติฯ อถ นํ สตฺถา ‘‘มา จินฺตยี’’ติ สมสฺสาเสตฺวา ตํ อิตฺถิมาห – ‘‘อิมํ เนตฺวา  อตฺตโน เคเห นิวาสาเปตฺวา อคฺคยาคุภเตฺตหิ ปฎิชคฺคาหี’’ติฯ สา ตํ เนตฺวา ปิฎฺฐิวํเส ปติฎฺฐาเปตฺวา อคฺคยาคุภเตฺตหิ ปฎิชคฺคิ, ตสฺสา วีหิปหรณกาเล มุสลเคฺคน มุทฺธํ ปหรนฺตํ วิย อุปฎฺฐาสิฯ สา สหายิกํ อามเนฺตตฺวา ‘‘อิมสฺมิํ ฐาเน วสิตุํ น สโกฺกมิ, อญฺญตฺถ มํ ปติฎฺฐาเปหี’’ติ วตฺวา มุสลสาลาย อุทกจาฎิยํ อุทฺธเน นิพฺพโกเส สงฺการกูเฎ คามทฺวาเร จาติ เอเตสุ ฐาเนสุ  ปติฎฺฐาปิตาปิ อิธ เม มุสเลน สีสํ ภินฺทนฺตํ วิย อุปฎฺฐาติ, อิธ ทารกา อุจฺฉิโฎฺฐทกํ โอตาเรนฺติ, อิธ สุนขา นิปชฺชนฺติ, อิธ ทารกา อสุจิํ กโรนฺติ, อิธ กจวรํ ฉเฑฺฑนฺติ, อิธ คามทารกา ลกฺขโยคฺคํ กโรนฺตีติ สพฺพานิ ตานิ ปฎิกฺขิปิฯ อถ นํ พหิคาเม วิวิโตฺตกาเส ปติฎฺฐาเปตฺวา ตตฺถ ตสฺสา อคฺคยาคุภตฺตาทีนิ หริตฺวา ปฎิชคฺคิฯ สา ยกฺขินี เอวํ จิเนฺตสิ – ‘‘อยํ เม สหายิกา อิทานิ พหูปการา, หนฺทาหํ กิญฺจิ ปฎิคุณํ กโรมี’’ติฯ สา ‘‘อิมสฺมิํ สํวจฺฉเร สุพฺพุฎฺฐิกา ภวิสฺสติ, ถลฎฺฐาเน สสฺสํ กโรหิ, อิมสฺมิํ สํวจฺฉเร ทุพฺพุฎฺฐิกา ภวิสฺสติ, นินฺนฎฺฐาเนเยว สสฺสํ กโรหี’’ติ สหายิกาย อาโรเจติฯ เสสชเนหิ กตสสฺสํ อติอุทเกน วา อโนทเกน วา นสฺสติ, ตสฺสา อติวิย สมฺปชฺชติฯ อถ นํ เสสชนา, ‘‘อมฺม, ตยา กตสสฺสํ เนว อโจฺจทเกน, น อนุทเกน นสฺสติ, สุพฺพุฎฺฐิทุพฺพุฎฺฐิภาวํ ญตฺวา กมฺมํ กโรสิ, กิํ นุ โข เอต’’นฺติ ปุจฺฉิํสุฯ ‘‘อมฺหากํ สหายิกา ยกฺขินี สุพฺพุฎฺฐิทุพฺพุฎฺฐิภาวํ  อาจิกฺขติ, มยํ ตสฺสา วจเนน ถเลสุ นิเนฺนสุ สสฺสานิ กโรม, เตน โน สมฺปชฺชติฯ กิํ น ปสฺสถ? นิพทฺธํ อมฺหากํ เคหโต ยาคุภตฺตาทีนิ หริยมานานิ, ตานิ เอติสฺสา หรียนฺติ, ตุเมฺหปิ เอติสฺสา อคฺคยาคุภตฺตาทีนิ หรถ, ตุมฺหากมฺปิ กมฺมเนฺต โอโลเกสฺสตี’’ติฯ อถสฺสา สกลนครวาสิโน สกฺการํ กริํสุฯ สาปิ ตโต ปฎฺฐาย สเพฺพสํ กมฺมเนฺต โอโลเกนฺตี ลาภคฺคปฺปตฺตา อโหสิ มหาปริวาราฯ สา อปรภาเค อฎฺฐ สลากภตฺตานิ ปฎฺฐเปสิฯ ตานิ ยาวชฺชกาลา ทียนฺติเยวาติฯ</p>

</p>


<h3>๕. โกสมฺพกวตฺถุ</h3>
<p>  ติ อิมํ ธมฺมเทสนํ สตฺถา เชตวเน วิหรโนฺต โกสมฺพเก ภิกฺขู อารพฺภ กเถสิฯ</p>


<p>โกสมฺพิยญฺหิ โฆสิตาราเม ปญฺจสตปญฺจสตปริวารา เทฺว ภิกฺขู วิหริํสุ วินยธโร จ ธมฺมกถิโก จฯ เตสุ ธมฺมกถิโก เอกทิวสํ  สรีรวลญฺชํ กตฺวา อุทกโกฎฺฐเก อาจมนอุทกาวเสสํ ภาชเน ฐเปตฺวาว นิกฺขมิฯ ปจฺฉา วินยธโร ตตฺถ  ปวิโฎฺฐ ตํ อุทกํ ทิสฺวา นิกฺขมิตฺวา อิตรํ ปุจฺฉิ, ‘‘อาวุโส, ตยา อุทกํ ฐปิต’’นฺติ? ‘‘อาม, อาวุโส’’ติฯ ‘‘กิํ ปเนตฺถ อาปตฺติภาวํ น ชานาสี’’ติ? ‘‘อาม, น ชานามี’’ติฯ ‘‘โหติ, อาวุโส, เอตฺถ อาปตฺตี’’ติฯ ‘‘เตน หิ ปฎิกริสฺสามิ น’’นฺติฯ ‘‘สเจ ปน เต, อาวุโส, อสญฺจิจฺจ อสฺสติยา กตํ, นตฺถิ อาปตฺตี’’ติฯ โส ตสฺสา อาปตฺติยา อนาปตฺติทิฎฺฐิ อโหสิฯ วินยธโรปิ อตฺตโน นิสฺสิตกานํ ‘‘อยํ ธมฺมกถิโก อาปตฺติํ อาปชฺชมาโนปิ น ชานาตี’’ติ อาโรเจสิฯ เต ตสฺส นิสฺสิตเก ทิสฺวา ‘‘ตุมฺหากํ อุปชฺฌาโย อาปตฺติํ อาปชฺชิตฺวาปิ อาปตฺติภาวํ น ชานาตี’’ติ อาหํสุฯ เต คนฺตฺวา อตฺตโน อุปชฺฌายสฺส อาโรเจสุํฯ โส เอวมาห – ‘‘อยํ วินยธโร ปุเพฺพ อนาปตฺตีติ วตฺวา อิทานิ อาปตฺตีติ วทติ, มุสาวาที เอโส’’ติฯ เต คนฺตฺวา ‘‘ตุมฺหากํ อุปชฺฌาโย มุสาวาที’’ติ อาหํสุฯ เต เอวํ อญฺญมญฺญํ กลหํ วฑฺฒยิํสุฯ กโต วินยธโร โอกาสํ ลภิตฺวา ธมฺมกถิกสฺส อาปตฺติยา อทสฺสเน อุเกฺขปนียกมฺมมกาสิฯ ตโต ปฎฺฐาย เตสํ ปจฺจยทายกา อุปฎฺฐากาปิ เทฺว โกฎฺฐาสา อเหสุํ, โอวาทปฎิคฺคาหกา ภิกฺขุนิโยปิ อารกฺขเทวตาปิ ตาสํ สนฺทิฎฺฐสมฺภตฺตา อากาสฎฺฐเทวตาปีติ ยาว พฺรหฺมโลกา สเพฺพปิ ปุถุชฺชนา เทฺว ปกฺขา อเหสุํฯ จาตุมหาราชิกํ อาทิํ กตฺวา ยาว อกนิฎฺฐภาวนา ปน เอกนินฺนาทํ โกลาหลํ อคมาสิฯ</p>


<p>อเถโก อญฺญตโร ภิกฺขุ ตถาคตมุปสงฺกมิตฺวา อุเกฺขปกานํ วินยธรอเนฺตวาสิกานํ ‘‘ธมฺมิเกเนวายํ วินยกเมฺมน อุกฺขิโตฺต’’ติ ลทฺธิญฺจ, อุกฺขิตฺตานุวตฺตกานํ  ธมฺมกถิกอเนฺตวาสิกานํ ปน ‘‘อธมฺมิเกเนว กเมฺมน อุกฺขิโตฺต’’ติ ลทฺธิญฺจ, อุเกฺขปเกหิ วาริยมานานมฺปิ จ เตสํ ตํ อนุปริวาเรตฺวา วิจรณภาวญฺจ อาโรเจสิ ภควา ‘‘สมคฺคา กิร โหนฺตู’’ติ เทฺว วาเร เปเสตฺวา ‘‘น อิจฺฉนฺติ, ภเนฺต, สมคฺคา ภวิตุ’’นฺติ สุตฺวา ตติยวาเร ‘‘ภิโนฺน ภิกฺขุสโงฺฆ, ภิโนฺน ภิกฺขุสโงฺฆ’’ติ เตสํ สนฺติกํ คนฺตฺวา อุเกฺขปกานํ อุเกฺขปเน, อิตเรสญฺจ อาปตฺติยา อทสฺสเน อาทีนวํ กเถตฺวา ปุน เตสํ ตเตฺถว  เอกสีมายํ อุโปสถาทีนิ  อนุชานิตฺวา ภตฺตคฺคาทีสุ ภณฺฑนชาตานํ ‘‘อาสนนฺตริกาย นิสีทิตพฺพ’’นฺติ (มหาว. ๔๕๖) ภตฺตเคฺค วตฺตํ ปญฺญาเปตฺวา ‘‘อิทานิปิ ภณฺฑนชาตาว วิหรนฺตี’’ติ สุตฺวา ตตฺถ คนฺตฺวา ‘‘อลํ, ภิกฺขเว, มา ภณฺฑน’’นฺติอาทีนิ วตฺวา, ‘‘ภิกฺขเว, ภณฺฑนกลหวิคฺคหวิวาทา นาเมเต อนตฺถการกาฯ กลหํ นิสฺสาย หิ ลฎุกิกาปิ สกุณิกา หตฺถินาคํ ชีวิตกฺขยํ ปาเปสี’’ติ  (ชา. ๑.๕.๓๙ อาทโย) กเถตฺวา, ‘‘ภิกฺขเว, สมคฺคา โหถ, มา วิวทถฯ วิวาทํ นิสฺสาย หิ อเนกสตสหสฺสา วฎฺฎกาปิ ชีวิตกฺขยํ ปตฺตา’’ติ  (ชา. ๑.๑.๑๑๘) กเถสิฯ เอวมฺปิ เตสุ ภควโต วจนํ อนาทิยเนฺตสุ อญฺญตเรน ธมฺมวาทินา ตถาคตสฺส วิเหสํ อนิจฺฉเนฺตน ‘‘อาคเมตุ, ภเนฺต ภควา, ธมฺมสามิ, อโปฺปสฺสุโกฺก, ภเนฺต ภควา, ทิฎฺฐธมฺมสุขวิหารมนุยุโตฺต  วิหรตุ, มยเมว เตน ภณฺฑเนน กลเหน วิคฺคเหน วิวาเทน ปญฺญายิสฺสามา’’ติ (มหาว. ๔๕๗; ม. นิ. ๓.๒๓๖) วุเตฺต อตีตํ อาหริ –</p>


<p>ภูตปุพฺพํ, ภิกฺขเว, พาราณสิยํ พฺรหฺมทโตฺต นาม กาสิราชา อโหสิฯ พฺรหฺมทเตฺตน ทีฆีติสฺส โกสลรโญฺญ รชฺชํ อจฺฉินฺทิตฺวา อญฺญาตกเวเสน วสนฺตสฺส ปิตุโน มาริตภาวเญฺจว ทีฆาวุกุมาเรน อตฺตโน ชีวิเต ทิเนฺน ตโต ปฎฺฐาย เตสํ สมคฺคภาวญฺจ กเถตฺวา ‘‘เตสญฺหิ นาม, ภิกฺขเว, ราชูนํ อาทินฺนทณฺฑานํ อาทินฺนสตฺถานํ เอวรูปํ ขนฺติโสรจฺจํ ภวิสฺสติฯ อิธ โข ตํ, ภิกฺขเว, โสเภถ, ยํ ตุเมฺห เอวํ สฺวาขาเต ธมฺมวินเย ปพฺพชิตา สมานา ขมา จ ภเวยฺยาถ โสรตา จา’’ติ โอวทิตฺวาปิ เนว เต สมเคฺค กาตุํ อสกฺขิฯ โส ตาย อากิณฺณวิหารตาย อุกฺกณฺฐิโต ‘‘อหํ โข อิทานิ อากิโณฺณ ทุกฺขํ วิหรามิ, อิเม จ ภิกฺขู มม วจนํ น กโรนฺติฯ ยํนูนาหํ เอกโกว คณมฺหา วูปกโฎฺฐ วิหเรยฺย’’นฺติ จิเนฺตตฺวา โกสมฺพิยํ ปิณฺฑาย จริตฺวา อนปโลเกตฺวา ภิกฺขุสงฺฆํ เอกโกว อตฺตโน ปตฺตจีวรมาทาย พาลกโลณกคามํ คนฺตฺวา ตตฺถ ภคุเตฺถรสฺส เอกจาริกวตฺตํ กเถตฺวา ปาจินวํสมิคทาเย ติณฺณํ กุลปุตฺตานํ สามคฺคิยานิสํสํ กเถตฺวา เยน  ปาลิเลยฺยกํ  อตฺถิ, ตทวสริฯ ตตฺร สุทํ ภควา ปาลิเลยฺยกํ อุปนิสฺสาย รกฺขิตวนสเณฺฑ ภทฺทสาลมูเล ปาลิเลยฺยเกน หตฺถินา อุปฎฺฐิยมาโน ผาสุกํ วสฺสาวาสํ วสิฯ</p>


<p>โกสมฺพิวาสิโนปิ โข อุปาสกา วิหารํ คนฺตฺวา สตฺถารํ อปสฺสนฺตา ‘‘กุหิํ, ภเนฺต, สตฺถา’’ติ ปุจฺฉิตฺวา ‘‘ปาลิเลยฺยกวนสณฺฑํ คโต’’ติฯ ‘‘กิํ การณา’’ติ? ‘‘อเมฺห สมเคฺค กาตุํ วายมิ, มยํ ปน น สมคฺคา อหุมฺหา’’ติฯ ‘‘กิํ, ภเนฺต, ตุเมฺห สตฺถุ สนฺติเก ปพฺพชิตฺวา ตสฺมิํ สามคฺคิํ กโรเนฺต สมคฺคา นาหุวตฺถา’’ติ? ‘‘เอวมาวุโส’’ติฯ ‘‘มนุสฺสา อิเม  สตฺถุ สนฺติเก ปพฺพชิตฺวา ตสฺมิํ สามคฺคิํ กโรเนฺตปิ สมคฺคา น ชาตา, มยํ อิเม นิสฺสาย สตฺถารํ ทฎฺฐุํ น ลภิมฺหา, อิเมสํ เนว อาสนํ ทสฺสาม, น อภิวาทนาทีนิ กริสฺสามา’’ติ ตโต ปฎฺฐาย เตสํ สามีจิมตฺตมฺปิ น กริํสุฯ เต อปฺปาหารตาย สุสฺสมานา กติปาเหเนว อุชุกา หุตฺวา อญฺญมญฺญํ อจฺจยํ เทเสตฺวา ขมาเปตฺวา ‘‘อุปาสกา มยํ สมคฺคา ชาตา, ตุเมฺหปิ โน ปุริมสทิสา โหถา’’ติ อาหํสุฯ ‘‘ขมาปิโต ปน โว, ภเนฺต, สตฺถา’’ติฯ ‘‘น ขมาปิโต, อาวุโส’’ติฯ ‘‘เตน หิ สตฺถารํ ขมาเปถ, สตฺถุ ขมาปิตกาเล มยมฺปิ ตุมฺหากํ ปุริมสทิสา ภวิสฺสามา’’ติฯ เต อโนฺตวสฺสภาเวน สตฺถุ สนฺติกํ คนฺตุํ อวิสหนฺตา ทุเกฺขน ตํ อโนฺตวสฺสํ วีตินาเมสุํฯ สตฺถา ปน เตน หตฺถินา อุปฎฺฐิยมาโน สุขํ วสิฯ โสปิ หิ หตฺถินาโค คณํ ปหาย ผาสุวิหารตฺถาเยว  ตํ วนสณฺฑํ ปาวิสิฯ</p>


<p>ยถาห – ‘‘อหํ โข อากิโณฺณ วิหรามิ หตฺถีหิ หตฺถีนีหิ หตฺถิกลเภหิ หตฺถิจฺฉาเปหิ, ฉินฺนคฺคานิ เจว ติณานิ ขาทามิ, โอภโคฺคภคฺคญฺจ เม สาขาภงฺคํ ขาทนฺติ, อาวิลานิ จ ปานียานิ ปิวามิ, โอคาหา จสฺส เม อุตฺติณฺณสฺส หตฺถินิโย กายํ อุปนิฆํสนฺติโย คจฺฉนฺติ, ยํนูนาหํ เอโกว คณมฺหา วูปกโฎฺฐ วิหเรยฺย’’นฺติ (มหาว. ๔๖๗; อุทา. ๓๕)ฯ อถ โข โส หตฺถินาโค ยูถา อปกฺกมฺม เยน ปาลิเลยฺยกํ รกฺขิตวนสณฺฑํ ภทฺทสาลมูลํ, เยน ภควา เตนุปสงฺกมิ, อุปสงฺกมิตฺวา ปน ภควนฺตํ วนฺทิตฺวา โอโลเกโนฺต อญฺญํ กิญฺจิ อทิสฺวา ภทฺทสาลมูลํ ปาเทเนว ปหรโนฺต ตเจฺฉตฺวา โสณฺฑาย สาขํ คเหตฺวา สมฺมชฺชิฯ ตโต ปฎฺฐาย โสณฺฑาย  ฆฎํ คเหตฺวา ปานียํ ปริโภชนียํ อุปฎฺฐาเปติ, อุโณฺหทเกน อเตฺถ สติ อุโณฺหทกํ ปฎิยาเทติฯ กถํ? หเตฺถน กฎฺฐานิ ฆํสิตฺวา อคฺคิํ สมฺปาเทติ, ตตฺถ ทารูนิ ปกฺขิปโนฺต อคฺคิํ ชาเลตฺวา ตตฺถ ปาสาเณ ปกฺขิปิตฺวา ปจิตฺวา ทารุทณฺฑเกน ปวเฎฺฎตฺวา ปริจฺฉินฺนาย ขุทฺทกโสณฺฑิกาย ขิปติ, ตโต หตฺถํ โอตาเรตฺวา อุทกสฺส ตตฺตภาวํ ชานิตฺวา คนฺตฺวา สตฺถารํ วนฺทติฯ สตฺถา ‘‘อุทกํ เต ตาปิตํ ปาลิเลยฺยกา’’ติ วตฺวา ตตฺถ คนฺตฺวา นฺหายติ ฯ อถสฺส นานาวิธานิ ผลานิ อาหริตฺวา เทติฯ ยทา ปน สตฺถา คามํ ปิณฺฑาย ปวิสติ, ตทา สตฺถุ ปตฺตจีวรมาทาย กุเมฺภ ปติฎฺฐเปตฺวา สตฺถารา สทฺธิํเยว คจฺฉติฯ สตฺถา คามูปจารํ ปตฺวา ‘‘ปาลิเลยฺยก อิโต ปฎฺฐาย ตยา คนฺตุํ น สกฺกา, อาหาร เม ปตฺตจีวร’’นฺติ อาหราเปตฺวา คามํ ปิณฺฑาย ปาวิสิฯ โสปิ ยาว สตฺถุ นิกฺขมนา ตเตฺถว ฐตฺวา อาคมนกาเล ปจฺจุคฺคมนํ กตฺวา ปุริมนเยเนว ปตฺตจีวรํ คเหตฺวา วสนฎฺฐาเน โอตาเรตฺวา วตฺตํ ทเสฺสตฺวา สาขาย พีชติ, รตฺติํ วาฬมิคปริปนฺถนิวารณตฺถํ มหนฺตํ ทณฺฑํ โสณฺฑาย คเหตฺวา ‘‘สตฺถารํ รกฺขิสฺสามี’’ติ ยาว อรุณุคฺคมนา วนสณฺฑสฺส อนฺตรนฺตเรน วิจรติ, ตโต  ปฎฺฐายเยว กิร โส วนสโณฺฑ ปาลิเลยฺยกรกฺขิตวนสโณฺฑ นาม ชาโตฯ อรุเณ อุคฺคเต มุโขทกทานํ อาทิํ กตฺวา เตเนวูปาเยน สพฺพวตฺตานิ กโรติฯ</p>


<p>อเถโก มกฺกโฎ ตํ หตฺถิํ อุฎฺฐาย สมุฎฺฐาย ทิวเส ทิวเส ตถาคตสฺส อาภิสมาจาริกํ กโรนฺตํ ทิสฺวา ‘‘อหมฺปิ กิญฺจิเทว กริสฺสามี’’ติ วิจรโนฺต เอกทิวสํ นิมฺมกฺขิกํ ทณฺฑกมธุํ ทิสฺวา ทณฺฑกํ ภญฺชิตฺวา ทณฺฑเกเนว สทฺธิํ มธุปฎลํ สตฺถุ สนฺติกํ อาหริตฺวา กทลิปตฺตํ ฉินฺทิตฺวา ตตฺถ ฐเปตฺวา อทาสิ ฯ สตฺถา คณฺหิฯ มกฺกโฎ ‘‘กริสฺสติ นุ โข ปริโภคํ น กริสฺสตี’’ติ โอโลเกโนฺต คเหตฺวา นิสินฺนํ ทิสฺวา ‘‘กิํ นุ โข’’ติ จิเนฺตตฺวา ทณฺฑโกฎิยํ คเหตฺวา ปริวเตฺตตฺวา อุปธาเรโนฺต อณฺฑกานิ ทิสฺวา ตานิ สณิกํ อปเนตฺวา ปุน อทาสิฯ สตฺถา ปริโภคมกาสิฯ โส ตุฎฺฐมานโส ตํ ตํ สาขํ คเหตฺวา นจฺจโนฺตว อฎฺฐาสิฯ อถสฺส คหิตสาขาปิ อกฺกนฺตสาขาปิ ภิชฺชิํสุฯ โส เอกสฺมิํ ขาณุมตฺถเก ปติตฺวา นิวิฎฺฐคโตฺต สตฺถริ ปสเนฺนเนว จิเตฺตน  กาลํ กตฺวา ตาวติํสภวเน ติํสโยชนิเก กนกวิมาเน นิพฺพตฺติ, อจฺฉราสหสฺสปริวาโร มกฺกฎเทวปุโตฺต นาม อโหสิฯ</p>


<p>ตถาคตสฺส ตตฺถ หตฺถินาเคน อุปฎฺฐิยมานสฺส วสนภาโว สกลชมฺพุทีเป ปากโฎ อโหสิฯ สาวตฺถินครโต ‘‘อนาถปิณฺฑิโก วิสาขา จ มหาอุปาสิกา’’ติเอวมาทีนิ มหากุลานิ อานนฺทเตฺถรสฺส สาสนํ ปหิณิํสุ ‘‘สตฺถารํ โน, ภเนฺต, ทเสฺสถา’’ติฯ ทิสาวาสิโนปิ ปญฺจสตา ภิกฺขู วุฎฺฐวสฺสา อานนฺทเตฺถรํ อุปสงฺกมิตฺวา ‘‘จิรสฺสุตา โน, อาวุโส อานนฺท, ภควโต สมฺมุขา ธมฺมี กถา, สาธุ มยํ, อาวุโส อานนฺท, ลเภยฺยาม ภควโต สมฺมุขา ธมฺมิํ กถํ สวนายา’’ติ ยาจิํสุฯ เถโร เต ภิกฺขู อาทาย ตตฺถ คนฺตฺวา ‘‘เตมาสํ เอกวิหาริโน ตถาคตสฺส สนฺติกํ เอตฺตเกหิ ภิกฺขูหิ สทฺธิํ อุปสงฺกมิตุํ  อยุตฺต’’นฺติ จิเนฺตตฺวา เต ภิกฺขู พหิ ฐเปตฺวา เอกโกว สตฺถารํ อุปสงฺกมิฯ ปาลิเลยฺยโก ตํ ทิสฺวา ทณฺฑมาทาย ปกฺขนฺทิฯ สตฺถา โอโลเกตฺวา อเปหิ ‘‘อเปหิ ปาลิเลยฺยก, มา นิวารยิ, พุทฺธุปฎฺฐาโก เอโส’’ติ อาหฯ โส ตเตฺถว ทณฺฑํ ฉเฑฺฑตฺวา ปตฺตจีวรปฎิคฺคหณํ อาปุจฺฉิฯ เถโร นาทาสิฯ นาโค ‘‘สเจ อุคฺคหิตวโตฺต ภวิสฺสติ, สตฺถุ นิสีทนปาสาณผลเก อตฺตโน ปริกฺขารํ น ฐเปสฺสตี’’ติ จิเนฺตสิฯ เถโร ปตฺตจีวรํ ภูมิยํ ฐเปสิฯ วตฺตสมฺปนฺนา หิ ครูนํ อาสเน วา สยเน วา อตฺตโน ปริกฺขารํ น ฐเปนฺติฯ</p>


<p>เถโร สตฺถารํ อุปสงฺกมิตฺวา วนฺทิตฺวา เอกมนฺตํ นิสีทิฯ สตฺถา ‘‘อานนฺท, เอโกว อาคโตสี’’ติ ปุจฺฉิตฺวา ปญฺจสเตหิ ภิกฺขูหิ สทฺธิํ อาคตภาวํ สุตฺวา ‘‘กหํ ปเนเต’’ติ วตฺวา  ‘‘ตุมฺหากํ จิตฺตํ อชานโนฺต พหิ ฐเปตฺวา อาคโตมฺหี’’ติ วุเตฺต ‘‘ปโกฺกสาหิ เน’’ติ อาหฯ เถโร ตถา อกาสิฯ เต ภิกฺขู อาคนฺตฺวา สตฺถารํ วนฺทิตฺวา เอกมนฺตํ นิสีทิํสุฯ สตฺถา เตหิ สทฺธิํ ปฎิสนฺถารํ กตฺวา เตหิ ภิกฺขูหิ, ‘‘ภเนฺต ภควา, หิ พุทฺธสุขุมาโล เจว ขตฺติยสุขุมาโล จ, ตุเมฺหหิ เตมาสํ เอกเกหิ ติฎฺฐเนฺตหิ นิสีทเนฺตหิ จ ทุกฺกรํ กตํ, วตฺตปฎิวตฺตการโกปิ มุโขทกาทิทายโกปิ นาโหสิ มเญฺญ’’ติ วุเตฺต, ‘‘ภิกฺขเว, ปาลิเลยฺยกหตฺถินา มม สพฺพกิจฺจานิ กตานิฯ เอวรูปญฺหิ สหายํ ลภเนฺตน  เอกโตว วสิตุํ ยุตฺตํ, อลภนฺตสฺส เอกจาริกภาโวว  เสโยฺย’’ติ วตฺวา อิมา นาควเคฺค ติโสฺส คาถา อภาสิ –</p>


<p>
‘‘สเจ ลเภถ นิปกํ สหายํ,  
  
สทฺธิํจรํ สาธุวิหาริ ธีรํ;  
  
อภิภุยฺย สพฺพานิ ปริสฺสยานิ,  
  
จเรยฺย เตนตฺตมโน สตีมาฯ  
</p>
  
<p>
‘‘โน เจ ลเภถ นิปกํ สหายํ,  
  
สทฺธิํจรํ สาธุวิหาริ ธีรํ;  
  
ราชาว รฎฺฐํ วิชิตํ ปหาย,  
  
เอโก จเร มาตงฺครเญฺญว นาโคฯ  
</p>
  
<p>
‘‘เอกสฺส จริตํ เสโยฺย,  
  
นตฺถิ พาเล สหายตา;  
  
เอโก จเร น จ ปาปานิ กยิรา,  
  
อโปฺปสฺสุโกฺก มาตงฺครเญฺญว นาโค’’ติฯ (มหาว. ๔๖๔; ม. นิ. ๓.๒๓๗; ธ. ป. ๓๒๘-๓๓๐; สุ. นิ. ๔๕-๔๖);  
</p>
  
<p>คาถาปริโยสาเน ปญฺจสตาปิ เต ภิกฺขู อรหเตฺต ปติฎฺฐหิํสุฯ อานนฺทเตฺถโรปิ อนาถปิณฺฑิกาทีหิ เปสิตสาสนํ อาโรเจตฺวา, ‘‘ภเนฺต, อนาถปิณฺฑิกปฺปมุขา เต ปญฺจ อริยสาวกโกฎิโย ตุมฺหากํ อาคมนํ ปจฺจาสีสนฺตี’’ติ อาหฯ สตฺถา ‘‘เตน หิ คณฺหาหิ ปตฺตจีวร’’นฺติ ปตฺตจีวรํ คาหาเปตฺวา นิกฺขมิฯ นาโค คนฺตฺวา คตมเคฺค ติริยํ อฎฺฐาสิฯ ‘‘กิํ กโรติ, ภเนฺต, นาโค’’ติ? ‘‘ตุมฺหากํ, ภิกฺขเว, ภิกฺขํ ทาตุํ ปจฺจาสีสติ, ทีฆรตฺตํ โข ปนายํ  มยฺหํ อุปการโก, นาสฺส จิตฺตํ โกเปตุํ วฎฺฎติ, นิวตฺตถ, ภิกฺขเว’’ติ สตฺถา ภิกฺขู คเหตฺวา  นิวตฺติฯ หตฺถีปิ วนสณฺฑํ ปวิสิตฺวา ปนสกทลิผลาทีนิ นานาผลานิ สํหริตฺวา ราสิํ กตฺวา ปุนทิวเส ภิกฺขูนํ อทาสิฯ ปญฺจสตา ภิกฺขู สพฺพานิ เขเปตุํ นาสกฺขิํสุฯ ภตฺตกิจฺจปริโยสาเน สตฺถา ปตฺตจีวรํ คาเหตฺวา นิกฺขมิฯ นาโค ภิกฺขูนํ อนฺตรนฺตเรน คนฺตฺวา สตฺถุ ปุรโต ติริยํ อฎฺฐาสิฯ ‘‘กิํ กโรติ, ภเนฺต, นาโค’’ติ? ‘‘อยญฺหิ ภิกฺขเว, ตุเมฺห เปเสตฺวา มํ นิวเตฺตตุกาโม’’ติฯ อถ นํ สตฺถา ‘‘ปาลิเลยฺยก, อิทํ ปน  มม อนิวตฺตคมนํ, ตว อิมินา อตฺตภาเวน ฌานํ วา วิปสฺสนํ วา มคฺคผลํ วา นตฺถิ, ติฎฺฐ ตฺว’’นฺติ อาหฯ ตํ สุตฺวา นาโค มุเข โสณฺฑํ ปกฺขิปิตฺวา โรทโนฺต ปจฺฉโต ปจฺฉโต อคมาสิฯ โส หิ สตฺถารํ นิวเตฺตตุํ ลภโนฺต เตเนว นิยาเมน ยาวชีวํ ปฎิชเคฺคยฺย, สตฺถา ปน ตํ คามูปจารํ ปตฺวา ‘‘ปาลิเลยฺยก อิโต ปฎฺฐาย ตว อภูมิ, มนุสฺสาวาโส สปริปโนฺถ, ติฎฺฐ ตฺว’’นฺติ อาหฯ โส โรทมาโน ตเตฺถว ฐตฺวา สตฺถริ จกฺขุปถํ วิชหเนฺต หทเยน ผลิเตน กาลํ กตฺวา สตฺถริ ปสาเทน ตาวติํสภวเน ติํสโยชนิเก กนกวิมาเน อจฺฉราสหสฺสมเชฺฌ นิพฺพตฺติ, ปาลิเลยฺยกเทวปุโตฺตเยวสฺส นามํ อโหสิฯ</p>


<p>สตฺถาปิ อนุปุเพฺพน เชตวนํ อคมาสิฯ โกสมฺพกา ภิกฺขู  ‘‘สตฺถา กิร สาวตฺถิํ อาคโต’’ติ สุตฺวา สตฺถารํ ขมาเปตุํ ตตฺถ อคมํสุฯ โกสลราชา ‘‘เต กิร โกสมฺพกา ภณฺฑนการกา ภิกฺขู อาคจฺฉนฺตี’’ติ สุตฺวา สตฺถารํ อุปสงฺกมิตฺวา ‘‘อหํ, ภเนฺต, เตสํ มม วิชิตํ ปวิสิตุํ น ทสฺสามี’’ติ อาหฯ ‘‘มหาราช, สีลวนฺตา เอเต ภิกฺขู, เกวลํ อญฺญมญฺญํ วิวาเทน มม วจนํ น คณฺหิํสุ, อิทานิ มํ ขมาเปตุํ อาคจฺฉนฺติ, อาคจฺฉนฺตุ มหาราชา’’ติฯ อนาถปิณฺฑิโกปิ ‘‘อหํ, ภเนฺต, เตสํ วิหารํ ปวิสิตุํ น ทสฺสามี’’ติ วตฺวา ตเถว ภควตา ปฎิกฺขิโตฺต ตุณฺหี อโหสิฯ สาวตฺถิยํ อนุปฺปตฺตานํ ปน เตสํ ภควา เอกมเนฺต วิวิตฺตํ การาเปตฺวา เสนาสนํ ทาเปสิฯ อเญฺญ ภิกฺขู เตหิ สทฺธิํ เนว เอกโต นิสีทนฺติ, น ติฎฺฐนฺติ, อาคตาคตา สตฺถารํ ปุจฺฉนฺติ – ‘‘กตเมเต, ภเนฺต, ภณฺฑนการกา โกสมฺพกา ภิกฺขู’’ติ? สตฺถา ‘‘เอเต’’ติ ทเสฺสติฯ ‘‘เอเต กิร เต, เอเต กิร เต’’ติ อาคตาคเตหิ องฺคุลิกา ทสฺสิยมานา ลชฺชาย สีสํ อุกฺขิปิตุํ อสโกฺกนฺตา ภควโต ปาทมูเล นิปชฺชิตฺวา ภควนฺตํ ขมาเปสุํฯ สตฺถา ‘‘ภาริยํ โว, ภิกฺขเว, กตํ, ตุเมฺห หิ นาม มาทิสสฺส พุทฺธสฺส สนฺติเก ปพฺพชิตฺวา มยิ สามคฺคิํ กโรเนฺต มม วจนํ น กริตฺถ, โปราณกปณฺฑิตาปิ วชฺฌปฺปตฺตานํ มาตาปิตูนํ โอวาทํ  สุตฺวา เตสุ ชีวิตา โวโรปิยมาเนสุปิ ตํ อนติกฺกมิตฺวา ปจฺฉา ทฺวีสุ รเฎฺฐสุ รชฺชํ การยิํสู’’ติ วตฺวา ปุนเทว   (ชา. ๑.๙.๑๐ อาทโย) กเถตฺวา ‘‘เอวํ, ภิกฺขเว, ทีฆาวุกุมาโร มาตาปิตูสุ  ชีวิตา โวโรปิยมาเนสุปิ เตสํ โอวาทํ อนติกฺกมิตฺวา ปจฺฉา พฺรหฺมทตฺตสฺส ธีตรํ ลภิตฺวา ทฺวีสุ กาสิโกสลรเฎฺฐสุ รชฺชํ กาเรสิ, ตุเมฺหหิ ปน มม วจนํ อกโรเนฺตหิ ภาริยํ กต’’นฺติ วตฺวา อิมํ คาถมาห –</p>


<ol>
<li>
‘‘ปเร จ น วิชานนฺติ, มยเมตฺถ ยมามเส;  
  
เย จ ตตฺถ วิชานนฺติ, ตโต สมฺมนฺติ เมธคา’’ติฯ  
</li>
  
<p>ตตฺถ ติ ปณฺฑิเต ฐเปตฺวา ตโต อเญฺญ ภณฺฑนการกา ปเร นามฯ เต ตตฺถ สงฺฆมเชฺฌ โกลาหลํ กโรนฺตา ‘‘มยํ ยมามเส อุปรมาม วินสฺสาม สตตํ สมิตํ มจฺจุสนฺติกํ คจฺฉามา’’ติ น วิชานนฺติฯ ติ เย ตตฺถ ปณฺฑิตา ‘‘มยํ มจฺจุสนฺติกํ คจฺฉามา’’ติ วิชานนฺติฯ ติ เอวญฺหิ เต ชานนฺตา โยนิโสมนสิการํ อุปฺปาเทตฺวา เมธคานํ กลหานํ วูปสมาย ปฎิปชฺชนฺติฯ อถ เนสํ ตาย ปฎิปตฺติยา เต เมธคา สมฺมนฺตีติฯ อถ วา ติ ปุเพฺพ มยา ‘‘มา, ภิกฺขเว, ภณฺฑน’’นฺติอาทีนิ วตฺวา โอวทิยมานาปิ มม โอวาทสฺส อปฎิคฺคหเณน อติกฺกมเนน อมามกา  ปเร นามฯ ‘‘มยํ ฉนฺทาทิวเสน มิจฺฉาคาหํ คเหตฺวา เอตฺถ สงฺฆมเชฺฌ ยมามเส ภณฺฑนาทีนํ วุทฺธิยา วายมามา’’ติ น วิชานนฺติฯ อิทานิ ปน โยนิโส ปจฺจเวกฺขมานา ตตฺถ ตุมฺหากํ อนฺตเร เย จ ปณฺฑิตปุริสา ‘‘ปุเพฺพ มยํ ฉนฺทาทิวเสน วายมนฺตา อโยนิโส ปฎิปนฺนา’’ติ วิชานนฺติ, ตโต เตสํ สนฺติกา เต ปณฺฑิตปุริเส นิสฺสาย อิเม ทานิ กลหสงฺขาตา เมธคา สมฺมนฺตีติ อยเมตฺถ อโตฺถติฯ
</ol></p>


<p>คาถาปริโยสาเน สมฺปตฺตภิกฺขู โสตาปตฺติผลาทีสุ ปติฎฺฐหิํสูติฯ</p>

</p>


<h3>๖. มหากาฬเตฺถรวตฺถุ</h3>
<p>นฺติ อิมํ ธมฺมเทสนํ สตฺถา เสตพฺยนครํ อุปนิสฺสาย สิํสปาวเน วิหรโนฺต จูฬกาฬมหากาเฬ อารพฺภ กเถสิฯ</p>


<p>เสตพฺยนครวาสิโน  หิ จูฬกาโฬ, มชฺฌิมกาโฬ, มหากาโฬติ ตโย ภาตโร กุฎุมฺพิกา ฯ เตสุ เชฎฺฐกนิฎฺฐา ทิสาสุ วิจริตฺวา ปญฺจหิ สกฎสเตหิ ภณฺฑํ อาหรนฺติ, มชฺฌิมกาโฬ อาภตํ วิกฺกิณาติฯ อเถกสฺมิํ สมเย เต อุโภปิ ภาตโร  ปญฺจหิ สกฎสเตหิ นานาภณฺฑํ คเหตฺวา สาวตฺถิํ คนฺตฺวา สาวตฺถิยา จ เชตวนสฺส จ อนฺตเร สกฎานิ โมจยิํสุฯ เตสุ มหากาโฬ สายนฺหสมเย มาลาคนฺธาทิหเตฺถ สาวตฺถิวาสิโน อริยสาวเก ธมฺมสฺสวนาย คจฺฉเนฺต ทิสฺวา ‘‘กุหิํ อิเม คจฺฉนฺตี’’ติ ปุจฺฉิตฺวา ตมตฺถํ สุตฺวา ‘‘อหมฺปิ คมิสฺสามี’’ติ จิเนฺตตฺวา กนิฎฺฐํ อามเนฺตตฺวา, ‘‘ตาต, เตสุ สกเฎสุ อปฺปมโตฺต โหหิ, อหํ ธมฺมํ โสตุํ คจฺฉามี’’ติ วตฺวา คนฺตฺวา ตถาคตํ วนฺทิตฺวา ปริสปริยเนฺต นิสีทิฯ สตฺถา ตํ ทิสฺวา ตสฺส อชฺฌาสยวเสน อนุปุพฺพิํ กถํ กเถโนฺต ทิวเสน (ม. นิ. ๑.๑๖๓ อาทโย) อเนกปริยาเยน กามานํ อาทีนวํ โอการํ สํกิเลสญฺจ กเถสิฯ ตํ สุตฺวา มหากาโฬ ‘‘สพฺพํ กิร ปหาย คนฺตพฺพํ, ปรโลกํ คจฺฉนฺตํ เนว โภคา, น ญาตกา จ อนุคจฺฉนฺติ, กิํ เม ฆราวาเสน ปพฺพชิสฺสามี’’ติ จิเนฺตตฺวา มหาชเน สตฺถารํ วนฺทิตฺวา ปกฺกเนฺต สตฺถารํ ปพฺพชฺชํ ยาจิตฺวา สตฺถารา ‘‘นตฺถิ เต โกจิ อปโลเกตโพฺพ’’ติ วุเตฺต, ‘‘กนิโฎฺฐ เม, ภเนฺต, อตฺถี’’ติ วตฺวา เตน หิ ‘‘อปโลเกหิ น’’นฺติ วุเตฺต, ‘‘สาธุ, ภเนฺต’’ติ วตฺวา คนฺตฺวา กนิฎฺฐํ ปโกฺกสาเปตฺวา, ‘‘ตาต, อิมํ สพฺพํ สาปเตยฺยํ ปฎิปชฺชาหี’’ติ อาหฯ ‘‘ตุเมฺห  ปน กิํ กริสฺสถ ภาติกา’’ติ? ‘‘อหํ สตฺถุ สนฺติเก ปพฺพชิสฺสามี’’ติฯ โส ตํ นานปฺปกาเรหิ ยาจิตฺวา นิวเตฺตตุํ อสโกฺกโนฺต ‘‘สาธุ, สามิ, ยถา อชฺฌาสยํ กโรถา’’ติ อาหฯ มหากาโฬ คนฺตฺวา สตฺถุ สนฺติเก ปพฺพชิฯ ‘‘อหํ ภาติกํ คเหตฺวาว อุปฺปพฺพชิสฺสามี’’ติ จูฬกาโฬปิ ปพฺพชิฯ อปรภาเค มหากาโฬ อุปสมฺปทํ ลภิตฺวา สตฺถารํ อุปสงฺกมิตฺวา สาสเน ธุรานิ ปุจฺฉิตฺวา สตฺถารา ทฺวีสุ ธุเรสุ กถิเตสุ ‘‘อหํ, ภเนฺต, มหลฺลกกาเล ปพฺพชิตตฺตา คนฺถธุรํ ปูเรตุํ น สกฺขิสฺสามิ, วิปสฺสนาธุรํ ปน ปูเรสฺสามี’’ติ ยาว อรหตฺตา กมฺมฎฺฐานํ กถาเปตฺวา โสสานิกธุตงฺคํ สมาทาย ปฐมยามาติกฺกเนฺต สเพฺพสุ นิทฺทํ โอกฺกเนฺตสุ สุสานํ คนฺตฺวา ปจฺจูสกาเล สเพฺพสุ อนุฎฺฐิเตสุเยว วิหารํ อาคจฺฉติฯ</p>


<p>อเถกา  สุสานโคปิกา กาลี นาม ฉวฑาหิกา เถรสฺส ฐิตฎฺฐานํ นิสินฺนฎฺฐานํ จงฺกมิตฎฺฐานญฺจ ทิสฺวา ‘‘โก นุ โข อิธาคจฺฉติ, ปริคฺคณฺหิสฺสามิ น’’นฺติ ปริคฺคณฺหิตุํ อสโกฺกนฺตี เอกทิวสํ สุสานกุฎิกายเมว ทีปํ ชาเลตฺวา ปุตฺตธีตโร อาทาย คนฺตฺวา เอกมเนฺต นิลียมานา มชฺฌิมยาเม เถรํ อาคจฺฉนฺตํ ทิสฺวา คนฺตฺวา วนฺทิตฺวา, ‘‘อโยฺย, โน, ภเนฺต, อิมสฺมิํ ฐาเน วิหรตี’’ติ อาหฯ ‘‘อาม, อุปาสิเก’’ติฯ ‘‘ภเนฺต, สุสาเน วิหรเนฺตหิ  นาม วตฺตํ อุคฺคณฺหิตุํ วฎฺฎตี’’ติฯ เถโร ‘‘กิํ ปน มยํ ตยา กถิตวเตฺต วตฺติสฺสามา’’ติ อวตฺวา ‘‘กิํ กาตุํ วฎฺฎติ อุปาสิเก’’ติ อาหฯ ‘‘ภเนฺต, โสสานิเกหิ นาม  สุสาเน วสนภาโว สุสานโคปกานญฺจ วิหาเร มหาเถรสฺส จ คามโภชกสฺส จ กเถตุํ วฎฺฎตี’’ติฯ ‘‘เถโร กิํ การณา’’ติ? ‘‘กตกมฺมา โจรา ธนสามิเกหิ ปทานุปทํ อนุพทฺธา สุสาเน ภณฺฑกํ ฉเฑฺฑตฺวา ปลายนฺติ, อถ มนุสฺสา โสสานิกานํ ปริปนฺถํ กโรนฺติ, เอเตสํ ปน กถิเต ‘มยํ อิมสฺส ภทฺทนฺตสฺส เอตฺตกํ นาม กาลํ เอตฺถ วสนภาวํ ชานาม, อโจโร เอโส’ติ อุปทฺทวํ นิวาเรนฺติฯ ตสฺมา เอเตสํ กเถตุํ วฎฺฎตี’’ติฯ</p>


<p>‘‘เถโร อญฺญํ กิํ กาตพฺพ’’นฺติ? ‘‘ภเนฺต, สุสาเน วสเนฺตน นาม อเยฺยน มจฺฉมํสติลปิฎฺฐเตลคุฬาทีนิ วเชฺชตพฺพานิ, ทิวา น นิทฺทายิตพฺพํ, กุสีเตน น ภวิตพฺพํ, อารทฺธวีริเยน ภวิตพฺพํ, อสเฐน อมายาวินา หุตฺวา กลฺยาณชฺฌาสเยน ภวิตพฺพํ, สายํ สเพฺพสุ สุเตฺตสุ วิหารโต อาคนฺตพฺพํ, ปจฺจูสกาเล สเพฺพสุ อนุฎฺฐิเตสุเยว วิหารํ คนฺตพฺพํฯ สเจ, ภเนฺต, อโยฺย อิมสฺมิํ ฐาเน เอวํ วิหรโนฺต ปพฺพชิตกิจฺจํ มตฺถกํ ปาเปตุํ สกฺขิสฺสติ, สเจ มตสรีรํ อาเนตฺวา ฉเฑฺฑนฺติ, อหํ กมฺพลกูฎาคารํ อาโรเปตฺวา คนฺธมาลาทีหิ สกฺการํ กตฺวา สรีรกิจฺจํ กริสฺสามิฯ โน เจ สกฺขิสฺสติ, จิตกํ อาโรเปตฺวา อคฺคิํ ชาเลตฺวา สงฺกุนา อากฑฺฒิตฺวา พหิ  ขิปิตฺวา ผรสุนา โกเฎฺฎตฺวา ขณฺฑาขณฺฑิกํ ฉินฺทิตฺวา อคฺคิมฺหิ ปกฺขิปิตฺวา ฌาเปสฺสามี’’ติ อาหฯ อถ นํ เถโร ‘‘สาธุ ภเทฺท, เอกํ ปน รูปารมฺมณํ ทิสฺวา มยฺหํ กเถยฺยาสี’’ติ อาหฯ สา ‘‘สาธู’’ติ ปจฺจโสฺสสิฯ เถโร ยถาชฺฌาสเยน สุสาเน สมณธมฺมํ กโรติฯ จูฬกาฬเตฺถโร  ปน อุฎฺฐาย สมุฎฺฐาย ฆราวาสํ จิเนฺตติ, ปุตฺตทารํ อนุสฺสรติฯ ‘‘ภาติโก เม อติภาริยํ กมฺมํ กโรตี’’ติ จิเนฺตติฯ</p>


<p>อเถกา กุลธีตา ตํมุหุตฺตสมุฎฺฐิเตน พฺยาธินา สายนฺหสมเย อมิลาตา อกิลนฺตา กาลมกาสิฯ ตเมนํ ญาตกาทโย ทารุเตลาทีหิ สทฺธิํ สายํ สุสานํ เนตฺวา สุสานโคปิกาย ‘‘อิมํ ฌาเปหี’’ติ ภติํ ทตฺวา นิยฺยาเทตฺวา ปกฺกมิํสุฯ สา ตสฺสา ปารุตวตฺถํ อปเนตฺวา ตํมุหุตฺตมตํ ปีณิตปีณิตํ สุวณฺณวณฺณํ สรีรํ ทิสฺวา, ‘‘อิมํ อยฺยสฺส ทเสฺสตุํ ปติรูปํ อารมฺมณ’’นฺติ จิเนฺตตฺวา คนฺตฺวา เถรํ วนฺทิตฺวา, ‘‘ภเนฺต, เอวรูปํ นาม อารมฺมณํ อตฺถิ, โอโลเกถ อยฺยา’’ติ อาหฯ เถโร ‘‘สาธู’’ติ วตฺวา ปารุปนํ นีหราเปตฺวา ปาทตลโต ยาว เกสคฺคา โอโลเกตฺวา ‘‘อติปีณิตเมตํ  รูปํ สุวณฺณวณฺณํ อคฺคิมฺหิ นํ ปกฺขิปิตฺวา มหาชาลาหิ คหิตมตฺตกาเล มยฺหํ อาโรเจยฺยาสี’’ติ วตฺวา สกฎฺฐานเมว คนฺตฺวา นิสีทิฯ สา ตถา กตฺวา เถรสฺส อาโรเจสิฯ เถโร คนฺตฺวา โอโลเกสิฯ ชาลาย ปหฎปหฎฎฺฐานํ กพรคาวิยา วิย สรีรวณฺณํ อโหสิ, ปาทา นมิตฺวา โอลมฺพิํสุ, หตฺถา ปฎิกุฎิํสุ, อูรุนลาฎํ นิจฺจมฺมํ อโหสิ ฯ เถโร ‘‘อิทํ สรีรํ อิทาเนว โอโลเกนฺตานํ อปริยนฺตกรํ หุตฺวา อิทาเนว ขยํ ปตฺตํ วยํ ปตฺต’’นฺติ รตฺติฎฺฐานํ คนฺตฺวา นิสีทิตฺวา ขยวยํ สมฺปสฺสมาโน –</p>


<p>
‘‘อนิจฺจา วต สงฺขารา, อุปฺปาทวยธมฺมิโน;  
  
อุปฺปชฺชิตฺวา นิรุชฺฌนฺติ, เตสํ วูปสโม สุโข’’ติฯ (ที. นิ. ๒.๒๒๑, ๒๗๒; สํ. นิ. ๑.๑๘๖; ๒.๑๔๓; ชา. ๑.๑.๙๕) –  
</p>
  
<p>คาถํ วตฺวา วิปสฺสนํ วเฑฺฒตฺวา สห ปฎิสมฺภิทาหิ อรหตฺตํ ปาปุณิฯ</p>


<p>ตสฺมิํ อรหตฺตํ ปเตฺต สตฺถา ภิกฺขุสงฺฆปริวุโต จาริกํ จรมาโน เสตพฺยํ คนฺตฺวา สิํสปาวนํ ปาวิสิฯ จูฬกาฬสฺส ภริยาโย ‘‘สตฺถา กิร อนุปฺปโตฺต สิํสปาวน’’นฺติ สุตฺวา ‘‘อมฺหากํ สามิกํ คณฺหิสฺสามา’’ติ เปเสตฺวา สตฺถารํ นิมนฺตาเปสุํฯ พุทฺธานํ ปน อปริจิณฺณฎฺฐาเน อาสนปญฺญตฺติํ อาจิกฺขเนฺตน เอเกน ภิกฺขุนา ปฐมตรํ คนฺตุํ วฎฺฎติฯ พุทฺธานญฺหิ มชฺฌิมฎฺฐาเน อาสนํ ปญฺญาเปตฺวา ตสฺส ทกฺขิณโต  สาริปุตฺตเตฺถรสฺส, วามโต  มหาโมคฺคลฺลานเตฺถรสฺส, ตโต ปฎฺฐาย อุโภสุ ปเสฺสสุ ภิกฺขุสงฺฆสฺส อาสนํ ปญฺญาเปตพฺพํ โหติฯ ตสฺมา มหากาฬเตฺถโร จีวรปารุปนฎฺฐาเน ฐตฺวา, ‘‘จูฬกาฬ, ตฺวํ ปุรโต คนฺตฺวา อาสนปญฺญตฺติํ อาจิกฺขา’’ติ จูฬกาฬํ เปเสสิฯ ตสฺส ทิฎฺฐกาลโต ปฎฺฐาย เคหชนา เตน สทฺธิํ ปริหาสํ กโรนฺตา นีจาสนานิ สงฺฆเตฺถรสฺส โกฎิยํ อตฺถรนฺติ, อุจฺจาสนานิ สงฺฆนวกสฺส โกฎิยํฯ อิตโร ‘‘มา เอวํ กโรถ, นีจาสนานิ อุปริ มา ปญฺญาเปถ, อุจฺจาสนานิ อุปริ ปญฺญาเปถ, นีจาสนานิ เหฎฺฐา’’ติ อาหฯ อิตฺถิโย ตสฺส วจนํ อสุณนฺติโย วิย ‘‘ตฺวํ กิํ กโรโนฺต วิจรสิ, กิํ ตว อาสนานิ ปญฺญาเปตุํ น วฎฺฎติ, ตฺวํ กํ อาปุจฺฉิตฺวา ปพฺพชิโต, เกน ปพฺพชิโตสิ, กสฺมา อิธาคโตสี’’ติ วตฺวา นิวาสนปารุปนํ อจฺฉินฺทิตฺวา เสตกานิ นิวาเสตฺวา สีเส จ มาลาจุมฺพุฎกํ ฐเปตฺวา, ‘‘คจฺฉ สตฺถารํ อาเนหิ, มยํ อาสนานิ ปญฺญาเปสฺสามา’’ติ ปหิณิํสุฯ น จิรํ ภิกฺขุภาเว ฐตฺวา อวสฺสิโกว อุปฺปพฺพชิตตฺตา ลชฺชิตุํ น ชานาติ, ตสฺมา โส เตน อากเปฺปน นิราสโงฺกว คนฺตฺวา สตฺถารํ วนฺทิตฺวา พุทฺธปฺปมุขํ ภิกฺขุสงฺฆํ อาทาย อาคโตฯ ภิกฺขุสงฺฆสฺส ปน ภตฺตกิจฺจาวสาเน มหากาฬสฺส ภริยาโย ‘‘อิมาหิ อตฺตโน สามิโก คหิโต, มยมฺปิ อมฺหากํ สามิกํ คณฺหิสฺสามา’’ติ  จิเนฺตตฺวา ปุนทิวเส สตฺถารํ นิมนฺตยิํสุฯ ตทา ปน อาสนปญฺญาปนตฺถํ อโญฺญ ภิกฺขุ อคมาสิฯ ตา ตสฺมิํ ขเณ โอกาสํ อลภิตฺวา พุทฺธปฺปมุขํ ภิกฺขุสงฺฆํ นิสีทาเปตฺวา ภิกฺขํ อทํสุฯ จูฬกาฬสฺส ปน เทฺว ภริยาโย, มชฺฌิมกาฬสฺส  จตโสฺส, มหากาฬสฺส ปน อฎฺฐฯ ภิกฺขูปิ ภตฺตกิจฺจํ กาตุกามา นิสีทิตฺวา ภตฺตกิจฺจมกํสุ, พหิ คนฺตุกามา อุฎฺฐาย อคมํสุฯ สตฺถา ปน นิสีทิตฺวา ภตฺตกิจฺจํ กริฯ ตสฺส ภตฺตกิจฺจปริโยสาเน ตา อิตฺถิโย, ‘‘ภเนฺต, มหากาโฬ อมฺหากํ อนุโมทนํ กตฺวา อาคจฺฉิสฺสติ, ตุเมฺห ปุรโต คจฺฉถา’’ติ วทิํสุฯ สตฺถา ‘‘สาธู’’ติ วตฺวา ปุรโต อคมาสิฯ คามทฺวารํ ปตฺวา ภิกฺขู อุชฺฌายิํสุ ‘‘กิํ นาเมตํ สตฺถารา กตํ, ญตฺวา นุ โข กตํ, อุทาหุ อชานิตฺวาฯ หิโยฺย จูฬกาฬสฺส ปุรโต คตตฺตา ปพฺพชฺชนฺตราโย ชาโต, อชฺช อญฺญสฺส ปุรโต คตตฺตา อนฺตราโย นาโหสิฯ อิทานิ มหากาฬํ ฐเปตฺวา อาคโต, สีลวา โข ปน ภิกฺขุ อาจารสมฺปโนฺน, กริสฺสติ นุ โข ตสฺส ปพฺพชฺชนฺตราย’’นฺติฯ สตฺถา เตสํ วจนํ สุตฺวา นิวตฺติตฺวา ฐิโต ‘‘กิํ กเถถ, ภิกฺขเว’’ติ ปุจฺฉิ ฯ เต ตมตฺถํ อาโรเจสุํฯ ‘‘กิํ ปน ตุเมฺห, ภิกฺขเว, จูฬกาฬํ วิย มหากาฬํ สลฺลเกฺขถา’’ติ? ‘‘อาม, ภเนฺต’’ฯ ตสฺส หิ เทฺว ปชาปติโย, อิมสฺส อฎฺฐฯ ‘‘อฎฺฐหิ ปริกฺขิปิตฺวา คหิโต กิํ กริสฺสติ, ภเนฺต’’ติ? สตฺถา ‘‘มา, ภิกฺขเว, เอวํ อวจุตฺถ, จูฬกาโฬ อุฎฺฐาย สมุฎฺฐาย สุภารมฺมณพหุโล วิหรติ, ปปาเต ฐิโต ทุพฺพลรุกฺขสทิโสฯ มยฺหํ ปน ปุโตฺต มหากาโฬ  อสุภานุปสฺสี วิหรติ, ฆนเสลปพฺพโต วิย อจโล’’ติ วตฺวา อิมา คาถา อภาสิ –</p>


<ol>
<li>
‘‘สุภานุปสฺสิํ วิหรนฺตํ, อินฺทฺริเยสุ อสํวุตํ;  
  
โภชนมฺหิ จามตฺตญฺญุํ, กุสีตํ หีนวีริยํ;  
  
ตํ เว ปสหติ มาโร, วาโต รุกฺขํว ทุพฺพลํฯ  
</li>
  
<li>
‘‘อสุภานุปสฺสิํ วิหรนฺตํ, อินฺทฺริเยสุ สุสํวุตํ;  
  
โภชนมฺหิ จ มตฺตญฺญุํ, สทฺธํ อารทฺธวีริยํ;  
  
ตํ เว นปฺปสหตี มาโร, วาโต เสลํว ปพฺพต’’นฺติฯ  
</li>
  
<p>ตตฺถ นฺติ สุตํ อนุปสฺสนฺตํ, อิฎฺฐารมฺมเณ มานสํ วิสฺสเชฺชตฺวา วิหรนฺตนฺติ อโตฺถฯ โย หิ ปุคฺคโล นิมิตฺตคฺคาหํ อนุพฺยญฺชนคฺคาหํ คณฺหโนฺต ‘‘นขา โสภนา’’ติ คณฺหาติ, ‘‘องฺคุลิโย โสภนา’’ติ คณฺหาติ, ‘‘หตฺถปาทา, ชงฺฆา, อูรุ, กฎิ, อุทรํ, ถนา, คีวา, โอฎฺฐา, ทนฺตา, มุขํ, นาสา, อกฺขีนิ, กณฺณา, ภมุกา, นลาฎํ, เกสา, โสภนา’’ติ คณฺหาติ, ‘‘เกสา, โลมา, นขา, ทนฺตา, ตโจ, โสภนา’’ติ  คณฺหาติ, วโณฺณ สุโภ, สณฺฐานํ สุภนฺติ, อยํ สุภานุปสฺสี นามฯ เอวํ ตํ สุภานุปสฺสิํ วิหรนฺตํฯ ติ  จกฺขาทีสุ ฉสุ อินฺทฺริเยสุฯ นฺติ จกฺขุทฺวาราทีนิ อรกฺขนฺตํฯ ปริเยสนมตฺตา ปฎิคฺคหณมตฺตา ปริโภคมตฺตาติ อิมิสฺสา มตฺตาย อชานนโต ฯ อปิจ ปจฺจเวกฺขณมตฺตา วิสฺสชฺชนมตฺตาติ อิมิสฺสาปิ มตฺตาย อชานนโต อมตฺตญฺญุํ, อิทํ โภชนํ ธมฺมิกํ, อิทํ อธมฺมิกนฺติปิ อชานนฺตํฯ กามจฺฉนฺทพฺยาปาทวิหิํสาวิตกฺกวสิตาย นฺติ นิพฺพีริยํ จตูสุ อิริยาปเถสุ วีริยกรณรหิตํฯ ติ อภิภวติ อโชฺฌตฺถรติฯ นฺติ พลววาโต ฉินฺนปปาเต ชาตํ ทุพฺพลรุกฺขํ วิยฯ ยถา หิ โส วาโต ตสฺส ทุพฺพลรุกฺขสฺส ปุปฺผผลปลฺลวาทีนิปิ ปาเตติ, ขุทฺทกสาขาปิ ภญฺชติ, มหาสาขาปิ  ภญฺชติ, สมูลกมฺปิ ตํ รุกฺขํ อุปฺปาเฎตฺวา อุทฺธํมูลํ อโธสาขํ กตฺวา คจฺฉติ, เอวเมว เอวรูปํ ปุคฺคลํ อโนฺต อุปฺปโนฺน กิเลสมาโร ปสหติ, พลววาโต ทุพฺพลรุกฺขสฺส  ปุปฺผผลปลฺลวาทิปาตนํ วิย ขุทฺทานุขุทฺทกาปตฺติอาปชฺชนมฺปิ กโรติ, ขุทฺทกสาขาภญฺชนํ วิย นิสฺสคฺคิยาทิอาปตฺติอาปชฺชนมฺปิ กโรติ, มหาสาขาภญฺชนํ วิย เตรสสงฺฆาทิเสสาปตฺติอาปชฺชนมฺปิ กโรติ, อุปฺปาเฎตฺวา อุทฺธํ, มูลกํ เหฎฺฐาสาขํ กตฺวา ปาตนํ วิย ปาราชิกาปตฺติอาปชฺชนมฺปิ กโรติ, สฺวากฺขาตสาสนา นีหริตฺวา กติปาเหเนว คิหิภาวํ ปาเปตีติ เอวํ เอวรูปํ ปุคฺคลํ กิเลสมาโร อตฺตโน วเส วเตฺตตีติ อโตฺถฯ
</ol></p>


<p>นฺติ ทสสุ อสุเภสุ อญฺญตรํ อสุภํ ปสฺสนฺตํ ปฎิกูลมนสิกาเร ยุตฺตํ เกเส อสุภโต ปสฺสนฺตํ โลเม นเข ทเนฺต ตจํ วณฺณํ สณฺฐานํ อสุภโต ปสฺสนฺตํฯ ติ ฉสุ อินฺทฺริเยสุฯ นฺติ นิมิตฺตาทิคฺคาหรหิตํ ปิหิตทฺวารํฯ อมตฺตญฺญุตาปฎิเกฺขเปน นฺติ กมฺมสฺส เจว ผลสฺส จ สทฺทหนลกฺขณาย โลกิกาย สทฺธาย เจว ตีสุ วตฺถูสุ อเวจฺจปฺปสาทสงฺขาตาย โลกุตฺตรสทฺธาย จ สมนฺนาคตํฯ นฺติ ปคฺคหิตวีริยํ ปริปุณฺณวีริยํฯ ติ เอวรูปํ ตํ ปุคฺคลํ ยถา ทุพฺพลวาโต สณิกํ ปหรโนฺต เอกคฺฆนํ เสลํ จาเลตุํ น สโกฺกติ, ตถา  อพฺภนฺตเร อุปฺปชฺชมาโนปิ ทุพฺพลกิเลสมาโร นปฺปสหติ, โขเภตุํ วา จาเลตุํ วา น สโกฺกตีติ อโตฺถฯ</p>


<p>ตาปิ โข ตสฺส ปุราณทุติยิกาโย เถรํ ปริวาเรตฺวา ‘‘ตฺวํ กํ อาปุจฺฉิตฺวา ปพฺพชิโต, อิทานิ คิหี ภวิสฺสสิ น ภวิสฺสสี’’ติอาทีนิ วตฺวา กาสาวํ นีหริตุกามา อเหสุํฯ เถโร ตาสํ อาการํ สลฺลเกฺขตฺวา นิสินฺนาสนา วุฎฺฐาย อิทฺธิยา อุปฺปตฺติตฺวา กูฎาคารกณฺณิกํ ทฺวิธา ภินฺทิตฺวา อากาเสนาคนฺตฺวา สตฺถริ คาถา ปริโยสาเปเนฺตเยว สตฺถุ สุวณฺณวณฺณํ สรีรํ อภิตฺถวโนฺต อากาสโต โอตริตฺวา ตถาคตสฺส ปาเท วนฺทิฯ</p>


<p>คาถาปริโยสาเน  สมฺปตฺตภิกฺขู โสตาปตฺติผลาทีสุ ปติฎฺฐหิํสูติฯ</p>

</p>


<h3>๗. เทวทตฺตวตฺถุ</h3>
<p>ติ  อิมํ ธมฺมเทสนํ สตฺถา เชตวเน วิหรโนฺต ราชคเห เทวทตฺตสฺส กาสาวลาภํ อารพฺภ กเถสิฯ</p>


<p>เอกสฺมิญฺหิ สมเย เทฺว อคฺคสาวกา ปญฺจสเต ปญฺจสเต อตฺตโน อตฺตโน ปริวาเร อาทาย สตฺถารํ อาปุจฺฉิตฺวา วนฺทิตฺวา เชตวนโต ราชคหํ อคมํสุฯ ราชคหวาสิโน เทฺวปิ ตโยปิ พหูปิ เอกโต หุตฺวา อาคนฺตุกทานํ อทํสุฯ อเถกทิวสํ อายสฺมา สาริปุโตฺต อนุโมทนํ กโรโนฺต  ‘‘อุปาสกา เอโก สยํ ทานํ เทติ, ปรํ น สมาทเปติ, โส นิพฺพตฺตนิพฺพตฺตฎฺฐาเน โภคสมฺปทํ ลภติ, โน ปริวารสมฺปทํฯ เอโก สยํ น เทติ, ปรํ สมาทเปติ, โส นิพฺพตฺตนิพฺพตฺตฎฺฐาเน ปริวารสมฺปทํ ลภติ, โน โภคสมฺปทํฯ เอโก สยมฺปิ น เทติ, ปรมฺปิ น สมาทเปติ, โส นิพฺพตฺตนิพฺพตฺตฎฺฐาเน กญฺชิกมตฺตมฺปิ กุจฺฉิปูรํ น ลภติ, อนาโถ โหติ นิปฺปจฺจโยฯ เอโก สยมฺปิ เทติ, ปรมฺปิ สมาทเปติ, โส นิพฺพตฺตนิพฺพตฺตฎฺฐาเน อตฺตภาวสเตปิ อตฺตภาวสหเสฺสปิ อตฺตภาวสตสหเสฺสปิ โภคสมฺปทเญฺจว ปริวารสมฺปทญฺจ ลภตี’’ติ เอวํ ธมฺมํ เทเสสิฯ</p>


<p>ตเมโก ปณฺฑิตปุริโส ธมฺมํ สุตฺวา ‘‘อจฺฉริยา วต โภ, อพฺภุตา วต โภ ธมฺมเทสนา, สุการณํ กถิตํ, มยา อิมาสํ ทฺวินฺนํ สมฺปตฺตีนํ นิปฺผาทกํ กมฺมํ กาตุํ วฎฺฎตี’’ติ จิเนฺตตฺวา – ‘‘ภเนฺต, เสฺว มยฺหํ ภิกฺขํ คณฺหถา’’ติ เถรํ นิมเนฺตสิฯ ‘‘กิตฺตเกหิ เต ภิกฺขูหิ อโตฺถ อุปาสกา’’ติฯ ‘‘กิตฺตกา ปน โว, ภเนฺต, ปริวารา’’ติ? ‘‘สหสฺสมตฺตา อุปาสกา’’ติฯ ‘‘สเพฺพหิ สทฺธิํเยว เสฺว ภิกฺขํ คณฺหถ, ภเนฺต’’ติฯ ‘‘เถโร อธิวาเสสิ’’ฯ อุปาสโก นครวีถิยํ จรโนฺต – ‘‘อมฺมา, ตาตา, มยา ภิกฺขุสหสฺสํ นิมนฺติตํ, ตุเมฺห กิตฺตกานํ ภิกฺขูนํ ภิกฺขํ ทาตุํ สกฺขิสฺสถ, ตุเมฺห กิตฺตกาน’’นฺติ สมาทเปสิฯ มนุสฺสา อตฺตโน อตฺตโน ปโหนกนิยาเมน  – ‘‘มยํ ทสนฺนํ ทสฺสาม, มยํ วีสติยา, มยํ สตสฺสา’’ติ อาหํสุฯ อุปาสโก – ‘‘เตน หิ เอกสฺมิํ ฐาเน สมาคมํ กตฺวา เอกโตว ปริวิสิสฺสาม , สเพฺพ ติลตณฺฑุลสปฺปิมธุผาณิตาทีนิ สมาหรถา’’ติ เอกสฺมิํ ฐาเน สมาหราเปสิฯ</p>


<p>อถสฺส  เอโก กุฎุมฺพิโก สตสหสฺสคฺฆนิกํ คนฺธกาสาววตฺถํ ทตฺวา – ‘‘สเจ เต ทานวตฺตํ นปฺปโหติ, อิทํ วิสฺสเชฺชตฺวา ยํ อูนํ, ตํ ปูเรยฺยาสิฯ สเจ ปโหติ, ยสฺสิจฺฉสิ, ตสฺส ภิกฺขุโน ทเทยฺยาสี’’ติ อาหฯ ตทา ตสฺส สพฺพํ ทานวตฺตํ ปโหสิ, กิญฺจิ อูนํ นาม นาโหสิฯ โส มนุเสฺส ปุจฺฉิ – ‘‘อิทํ, อยฺยา, กาสาวํ เอเกน กุฎุมฺพิเกน เอวํ นาม วตฺวา ทินฺนํ อติเรกํ ชาตํ, กสฺส นํ เทมา’’ติฯ เอกเจฺจ ‘‘สาริปุตฺตเตฺถรสฺสา’’ติ อาหํสุฯ เอกเจฺจ ‘‘เถโร สสฺสปากสมเย อาคนฺตฺวา คมนสีโล, เทวทโตฺต อมฺหากํ มงฺคลามงฺคเลสุ สหาโย อุทกมณิโก วิย นิจฺจํ ปติฎฺฐิโต, ตสฺส ตํ เทมา’’ติ อาหํสุฯ สมฺพหุลิกาย กถายปิ ‘‘เทวทตฺตสฺส ทาตพฺพ’’นฺติ วตฺตาโร พหุตรา อเหสุํ, อถ นํ เทวทตฺตสฺส อทํสุฯ โส ตํ ฉินฺทิตฺวา สิพฺพิตฺวา รชิตฺวา นิวาเสตฺวา ปารุปิตฺวา วิจรติฯ ตํ ทิสฺวา มนุสฺสา ‘‘นยิทํ เทวทตฺตสฺส อนุจฺฉวิกํ, สาริปุตฺตเตฺถรสฺส อนุจฺฉวิกํฯ เทวทโตฺต อตฺตโน อนนุจฺฉวิกํ นิวาเสตฺวา ปารุปิตฺวา วิจรตี’’ติ วทิํสุฯ อเถโก  ทิสาวาสิโก ภิกฺขุ ราชคหา สาวตฺถิํ คนฺตฺวา สตฺถารํ วนฺทิตฺวา กตปฎิสนฺถาโร สตฺถารา ทฺวินฺนํ อคฺคสาวกานํ ผาสุวิหารํ ปุจฺฉิโต อาทิโต ปฎฺฐาย สพฺพํ ตํ ปวตฺติํ อาโรเจสิฯ สตฺถา ‘‘น โข ภิกฺขุ อิทาเนเวโส อตฺตโน อนนุจฺฉวิกํ วตฺถํ ธาเรติ, ปุเพฺพปิ ธาเรสิเยวา’’ติ วตฺวา อตีตํ อาหริ –</p>


<p>อตีเต พาราณสิยํ พฺรหฺมทเตฺต รชฺชํ กาเรเนฺต พาราณสิวาสี เอโก หตฺถิมารโก หตฺถิํ มาเรตฺวา มาเรตฺวา ทเนฺต จ นเข จ อนฺตานิ จ ฆนมํสญฺจ อาหริตฺวา วิกฺกิณโนฺต ชีวิตํ กเปฺปติฯ อเถกสฺมิํ อรเญฺญ อเนกสหสฺสา หตฺถิโน โคจรํ คเหตฺวา คจฺฉนฺตา ปเจฺจกพุเทฺธ ทิสฺวา ตโต ปฎฺฐาย คจฺฉมานา คมนาคมนกาเล ชณฺณุเกหิ นิปติตฺวา วนฺทิตฺวา ปกฺกมนฺติฯ เอกทิวสญฺหิ หตฺถิมารโก ตํ กิริยํ ทิสฺวา – ‘‘อหํ อิเม กิเจฺฉน มาเรมิ, อิเม จ คมนาคมนกาเล ปเจฺจกพุเทฺธ วนฺทนฺติ, กิํ นุ โข ทิสฺวา วนฺทนฺตี’’ติ จิเนฺตโนฺต – ‘‘กาสาว’’นฺติ สลฺลเกฺขตฺวา, ‘‘มยาปิ อิทานิ กาสาวํ ลทฺธุํ วฎฺฎตี’’ติ จิเนฺตตฺวา เอกสฺส ปเจฺจกพุทฺธสฺส ชาตสฺสรํ โอรุยฺห นฺหายนฺตสฺส ตีเร ฐปิเตสุ กาสาเวสุ จีวรํ เถเนตฺวา  เตสํ หตฺถีนํ คมนาคมนมเคฺค สตฺติํ คเหตฺวา สสีสํ ปารุปิตฺวา นิสีทติฯ หตฺถิโน ตํ ทิสฺวา – ‘‘ปเจฺจกพุโทฺธ’’ติ สญฺญาย วนฺทิตฺวา ปกฺกมนฺติฯ โส เตสํ สพฺพปจฺฉโต คจฺฉนฺตํ สตฺติยา ปหริตฺวา มาเรตฺวา ทนฺตาทีนิ คเหตฺวา เสสํ ภูมิยํ  นิขณิตฺวา คจฺฉติฯ อปรภาเค โพธิสโตฺต  หตฺถิโยนิยํ ปฎิสนฺธิํ คเหตฺวา หตฺถิเชฎฺฐโก ยูถปติ อโหสิฯ ตทาปิ โส ตเถว กโรติฯ มหาปุริโส อตฺตโน ปริสาย ปริหานิํ ญตฺวา, ‘‘กุหิํ อิเม หตฺถี คตา, มนฺทา ชาตา’’ติ ปุจฺฉิตฺวา, ‘‘น ชานาม, สามี’’ติ วุเตฺต, ‘‘กุหิญฺจิ คจฺฉนฺตา มํ อนาปุจฺฉิตฺวา น คมิสฺสนฺติ, ปริปเนฺถน ภวิตพฺพ’’นฺติ วตฺวา, ‘‘เอกสฺมิํ ฐาเน กาสาวํ ปารุปิตฺวา นิสินฺนสฺส สนฺติกา ปริปเนฺถน ภวิตพฺพ’’นฺติ ปริสงฺกิตฺวา, ‘‘ตํ ปริคฺคณฺหิตุํ วฎฺฎตี’’ติ สเพฺพ หตฺถี ปุรโต เปเสตฺวา สยํ ปจฺฉโต วิลมฺพมาโน อาคจฺฉติฯ โส เสสหตฺถีสุ วนฺทิตฺวา คเตสุ มหาปุริสํ อาคจฺฉนฺตํ ทิสฺวา จีวรํ สํหริตฺวา สตฺติํ วิสฺสชฺชิฯ มหาปุริโส สติํ อุปฺปฎฺฐเปตฺวา อาคจฺฉโนฺต ปจฺฉโต ปฎิกฺกมิตฺวา สตฺติํ วิวเชฺชสิฯ อถ นํ ‘‘อิมินา อิเม หตฺถี นาสิตา’’ติ คณฺหิตุํ ปกฺขนฺทิฯ อิตโร เอกํ รุกฺขํ ปุรโต กตฺวา นิลียิฯ อถ ‘‘นํ รุเกฺขน สทฺธิํ โสณฺฑาย ปริกฺขิปิตฺวา คเหตฺวา ภูมิยํ โปเถสฺสามี’’ติ เตน นีหริตฺวา ทสฺสิตํ กาสาวํ ทิสฺวา – ‘‘สจาหํ อิมสฺมิํ ทุพฺภิสฺสามิ, อเนกสหเสฺสสุ เม พุทฺธปเจฺจกพุทฺธขีณาสเวสุ ลชฺชา นาม ภินฺนา ภวิสฺสตี’’ติ อธิวาเสตฺวา – ‘‘ตยา เม เอตฺตกา ญาตกา นาสิตา’’ติ ปุจฺฉิฯ ‘‘อาม, สามี’’ติฯ ‘‘กสฺมา เอวํ ภาริยกมฺมมกาสิ, อตฺตโน อนนุจฺฉวิกํ วีตราคานํ อนุจฺฉวิกํ วตฺถํ ปริทหิตฺวา เอวรูปํ กมฺมํ กโรเนฺตน ภาริยํ ตยา กต’’นฺติฯ เอวญฺจ ปน วตฺวา อุตฺตริปิ นํ นิคฺคณฺหโนฺต ‘‘อนิกฺกสาโว  กาสาวํ…เป.… ส เว กาสาวมรหตี’’ติ คาถํ วตฺวา – ‘‘อยุตฺตํ เต กต’’นฺติ วตฺวา ตํ วิสฺสเชฺชสิฯ</p>


<p>สตฺถา อิมํ ธมฺมเทสนํ อาหริตฺวา, ‘‘ตทา หตฺถิมารโก เทวทโตฺต อโหสิ, ตสฺส นิคฺคาหโก หตฺถินาโค อหเมวา’’ติ ชาตกํ สโมธาเนตฺวา, ‘‘น, ภิกฺขเว, อิทาเนว, ปุเพฺพปิ เทวทโตฺต อตฺตโน อนนุจฺฉวิกํ วตฺถํ ธาเรสิเยวา’’ติ วตฺวา อิมา คาถา อภาสิ –</p>


<ol>
<li>
‘‘อนิกฺกสาโว  
กาสาวํ, โย วตฺถํ ปริทหิสฺสติ;  
  
อเปโต ทมสเจฺจน, น โส กาสาวมรหติฯ  
</li>
  
<li>
‘‘โย จ วนฺตกสาวสฺส, สีเลสุ สุสมาหิโต;  
  
อุเปโต ทมสเจฺจน, ส เว กาสาวมรหตี’’ติฯ  
</li>
  
<p>ปิ (ชา. ๑.๑๖.๑๒๒-๑๒๓) จ อยมโตฺถ ทีเปตโพฺพฯ
</ol></p>


<p>ตตฺถ  ติ ราคาทีหิ กสาเวหิ สกสาโวฯ ติ นิวาสนปารุปนอตฺถรณวเสน ปริภุญฺชิสฺสติฯ ปริธสฺสตีติปิ ปาโฐฯ ติ อินฺทฺริยทเมน เจว ปรมตฺถสจฺจปกฺขิเกน วจีสเจฺจน จ อเปโต, วิยุโตฺต ปริจฺจโตฺถติ อโตฺถฯ ติ โส เอวรูโป ปุคฺคโล กาสาวํ ปริทหิตุํ นารหติฯ ติ จตูหิ มเคฺคหิ วนฺตกสาโว ฉฑฺฑิตกสาโว ปหีนกสาโว อสฺสฯ ติ จตุปาริสุทฺธิสีเลสุฯ ติ สุฎฺฐุ สมาหิโต สุฎฺฐิโตฯ ติ อินฺทฺริยทเมน เจว วุตฺตปฺปกาเรน จ สเจฺจน อุปคโตฯ ติ โส เอวรูโป ปุคฺคโล ตํ คนฺธกาสาววตฺถํ อรหตีติฯ</p>


<p>คาถาปริโยสาเน  โส ทิสาวาสิโก ภิกฺขุ โสตาปโนฺน อโหสิ, อเญฺญปิ พหู โสตาปตฺติผลาทีนิ ปาปุณิํสุฯ เทสนา มหาชนสฺส สาตฺถิกา อโหสีติฯ</p>

</p>


<h3>๘. สาริปุตฺตเตฺถรวตฺถุ</h3>
<p>ติ อิมํ ธมฺมเทสนํ สตฺถา เวฬุวเน วิหรโนฺต อคฺคสาวเกหิ นิเวทิตํ สญฺจยสฺส อนาคมนํ อารพฺภ กเถสิฯ</p>


<p>ตตฺรายํ อนุปุพฺพิกถา – อมฺหากญฺหิ สตฺถา อิโต กปฺปสตสหสฺสาธิกานํ จตุนฺนํ อสเงฺขฺยยฺยานํ มตฺถเก อมรวติยา นาม นคเร สุเมโธ นาม พฺราหฺมณกุมาโร หุตฺวา สพฺพสิเปฺปสุ นิปฺผตฺติํ ปตฺวา มาตาปิตูนํ  อจฺจเยน อเนกโกฎิสงฺขฺยํ ธนํ ปริจฺจชิตฺวา อิสิปพฺพชฺชํ ปพฺพชิตฺวา หิมวเนฺต วสโนฺต ฌานาภิญฺญา นิพฺพเตฺตตฺวา อากาเสน คจฺฉโนฺต ทีปงฺกรทสพลสฺส สุทสฺสนวิหารโต รมฺมวตีนครํ ปวิสนตฺถาย มคฺคํ โสธยมานํ ชนํ ทิสฺวา สยมฺปิ เอกํ ปเทสํ คเหตฺวา มคฺคํ โสเธติฯ ตสฺมิํ อโสธิเตเยว อาคตสฺส สตฺถุโน อตฺตานํ เสตุํ กตฺวา กลเล อชินจมฺมํ อตฺถริตฺวา ‘‘สตฺถา สสาวกสโงฺฆ กลลํ อนกฺกมิตฺวา มํ อกฺกมโนฺต คจฺฉตู’’ติ นิปโนฺนฯ สตฺถารา ตํ ทิสฺวาว ‘‘พุทฺธงฺกุโร เอส, อนาคเต กปฺปสตสหสฺสาธิกานํ จตุนฺนํ  อสเงฺขฺยยฺยานํ ปริโยสาเน โคตโม นาม พุโทฺธ ภวิสฺสตี’’ติ พฺยากโตฯ ตสฺส สตฺถุโน อปรภาเค ‘‘โกณฺฑโญฺญ มงฺคโล สุมโน เรวโต โสภิโต อโนมทสฺสี ปทุโม นารโท ปทุมุตฺตโร สุเมโธ สุชาโต ปิยทสฺสี อตฺถทสฺสี ธมฺมทสฺสี สิทฺธโตฺถ ติโสฺส ผุโสฺส วิปสฺสี สิขี เวสฺสภู กกุสโนฺธ โกณาคมโน กสฺสโป’’ติ โลกํ โอภาเสตฺวา อุปฺปนฺนานํ อิเมสมฺปิ เตวีสติยา  พุทฺธานํ สนฺติเก ลทฺธพฺยากรโณ, ‘‘ทส ปารมิโย, ทส อุปปารมิโย, ทส ปรมตฺถปารมิโย’’ติ สมตฺติํส ปารมิโย ปูเรตฺวา เวสฺสนฺตรตฺตภาเว ฐิโต ปถวิกมฺปนานิ มหาทานานิ ทตฺวา ปุตฺตทารํ ปริจฺจชิตฺวา อายุปริโยสาเน ตุสิตปุเร นิพฺพตฺติตฺวา ตตฺถ ยาวตายุกํ ฐตฺวา ทส สหสฺสจกฺกวาฬเทวตาหิ สนฺนิปติตฺวา –</p>


<p>
‘‘กาโล เทว มหาวีร, อุปฺปชฺช มาตุกุจฺฉิยํ;  
  
สเทวกํ ตารยโนฺต, พุชฺฌสฺสุ อมตํ ปท’’นฺติฯ (พุ. วํ. ๑.๖๗) –  
</p>
  
<p>วุเตฺต –</p>


<p>
‘‘กาลํ เทสญฺจ ทีปญฺจ, กุลํ มาตรเมว จ;  
  
อิเม ปญฺจ วิโลเกตฺวา, อุปฺปชฺชติ มหายโส’’ติฯ –  
</p>
  
<p>ปญฺจ มหาวิโลกนานิ วิโลเกตฺวา ตโต จุโต สกฺยราชกุเล ปฎิสนฺธิํ คเหตฺวา ทสมาสจฺจเยน มาตุกุจฺฉิโต วิชายิฯ โสฬสวสฺสกาเล ตตฺถ มหาสมฺปตฺติยา ปริหริยมาโน อนุกฺกเมน ภทฺรโยพฺพนํ ปตฺวา ติณฺณํ อุตูนํ อนุจฺฉวิเกสุ ตีสุ ปาสาเทสุ เทวโลกสิริํ  วิย รชฺชสิริํ อนุภวโนฺต อุยฺยานกีฬาย คมนสมเย อนุกฺกเมน ชิณฺณพฺยาธิมตสงฺขาเต ตโย  เทวทูเต ทิสฺวา สญฺชาตสํเวโค นิวตฺติตฺวา จตุตฺถวาเร ปพฺพชิตํ ทิสฺวา, ‘‘สาธุ ปพฺพชฺชา’’ติ ปพฺพชฺชาย รุจิํ อุปฺปาเทตฺวา อุยฺยานํ คนฺตฺวา ตตฺถ ทิวสํ เขเปตฺวา มงฺคลโปกฺขรณีตีเร นิสิโนฺน กปฺปกเวสํ คเหตฺวา อาคเตน วิสฺสกเมฺมน เทวปุเตฺตน อลงฺกตปฎิยโตฺต ราหุลกุมารสฺส ชาตสาสนํ สุตฺวา ปุตฺตสิเนหสฺส พลวภาวํ ญตฺวา, ‘‘ยาว อิทํ พนฺธนํ น วฑฺฒติ, ตาวเทว นํ ฉินฺทิสฺสามี’’ติ จิเนฺตตฺวา สายํ นครํ ปวิสโนฺต –</p>


<p>
‘‘นิพฺพุตา นูน สา มาตา, นิพฺพุโต นูน โส ปิตา;  
  
นิพฺพุตา นูน สา นารี, ยสฺสายํ อีทิโส ปตี’’ติฯ –  
</p>
  
<p>กิสาโคตมิยา นาม ปิตุจฺฉาธีตาย ภาสิตํ อิมํ คาถํ สุตฺวา, ‘‘อหํ อิมาย นิพฺพุตปทํ สาวิโต’’ติ มุตฺตาหารํ โอมุญฺจิตฺวา ตสฺสา เปเสตฺวา อตฺตโน ภวนํ ปวิสิตฺวา สิริสยเน นิสิโนฺน นิโทฺทปคตานํ นาฎกิตฺถีนํ วิปฺปการํ ทิสฺวา นิพฺพินฺนหทโย ฉนฺนํ อุฎฺฐาเปตฺวา กณฺฑกํ อาหราเปตฺวา ตํ อารุยฺห ฉนฺนสหาโย ทสสหสฺสจกฺกวาฬเทวตาหิ ปริวุโต มหาภินิกฺขมนํ นิกฺขมิตฺวา  อโนมานทีตีเร ปพฺพชิตฺวา อนุกฺกเมน ราชคหํ คนฺตฺวา ตตฺถ ปิณฺฑาย จริตฺวา ปณฺฑวปพฺพตปพฺภาเร นิสิโนฺน มคธรญฺญา รเชฺชน นิมนฺติยมาโน ตํ ปฎิกฺขิปิตฺวา สพฺพญฺญุตํ ปตฺวา อตฺตโน วิชิตํ อาคมนตฺถาย เตน คหิตปฎิโญฺญ อาฬารญฺจ อุทกญฺจ อุปสงฺกมิตฺวา เตสํ สนฺติเก อธิคตวิเสสํ อนลงฺกริตฺวา ฉพฺพสฺสานิ มหาปธานํ ปทหิตฺวา วิสาขปุณฺณมทิวเส  ปาโตว สุชาตาย ทินฺนปายสํ ปริภุญฺชิตฺวา เนรญฺชราย นทิยา สุวณฺณปาติํ ปวาเหตฺวา เนรญฺชราย นทิยา ตีเร มหาวนสเณฺฑ นานาสมาปตฺตีหิ ทิวสภาคํ วีตินาเมตฺวา สายนฺหสมเย โสตฺติเยน ทินฺนํ ติณํ คเหตฺวา กาเฬน นาคราเชน อภิตฺถุตคุโณ โพธิมณฺฑํ อารุยฺห ติณานิ สนฺถริตฺวา ‘‘น ตาวิมํ ปลฺลงฺกํ ภินฺทิสฺสามิ, ยาว เม อนุปาทาย  อาสเวหิ จิตฺตํ น มุจฺจิสฺสตี’’ติ ปฎิญฺญํ กตฺวา ปุรตฺถาภิมุโข นิสีทิตฺวา สูริเย อนตฺถงฺคมิเตเยว มารพลํ วิธมิตฺวา ปฐมยาเม ปุเพฺพนิวาสญาณํ, มชฺฌิมยาเม จุตูปปาตญาณํ ปตฺวา ปจฺฉิมยามาวสาเน ปจฺจยากาเร ญาณํ โอตาเรตฺวา อรุณุคฺคมเน ทสพลจตุเวสารชฺชาทิสพฺพคุณปฎิมณฺฑิตํ สพฺพญฺญุตญฺญาณํ ปฎิวิชฺฌิตฺวา สตฺตสตฺตาหํ โพธิมเณฺฑ วีตินาเมตฺวา อฎฺฐเม สตฺตาเห อชปาลนิโคฺรธมูเล นิสิโนฺน ธมฺมคมฺภีรตาปจฺจเวกฺขเณน อโปฺปสฺสุกฺกตํ อาปชฺชมาโน ทสสหสฺสจกฺกวาฬมหาพฺรหฺมปริวาเรน สหมฺปติพฺรหฺมุนา อายาจิตธมฺมเทสโน พุทฺธจกฺขุนา โลกํ โวโลเกตฺวา พฺรหฺมุโน อเชฺฌสนํ อธิวาเสตฺวา, ‘‘กสฺส นุ โข อหํ ปฐมํ ธมฺมํ เทเสยฺย’’นฺติ โอโลเกโนฺต อาฬารุทกานํ กาลกตภาวํ ญตฺวา ปญฺจวคฺคิยานํ ภิกฺขูนํ พหูปการตํ อนุสฺสริตฺวา อุฎฺฐายาสนา กาสิปุรํ  คจฺฉโนฺต อนฺตรามเคฺค อุปเกน สทฺธิํ มเนฺตตฺวา อาสาฬฺหิปุณฺณมทิวเส อิสิปตเน มิคทาเย ปญฺจวคฺคิยานํ วสนฎฺฐานํ ปตฺวา เต อนนุจฺฉวิเกน สมุทาจาเรน สมุทาจรเนฺต สญฺญาเปตฺวา อญฺญาตโกณฺฑญฺญปฺปมุเข อฎฺฐารส พฺรหฺมโกฎิโย อมตปานํ ปาเยโนฺต ธมฺมจกฺกํ ปวเตฺตตฺวา ปวตฺติตวรธมฺมจโกฺก ปญฺจมิยํ ปกฺขสฺส สเพฺพปิ เต ภิกฺขู อรหเตฺต ปติฎฺฐาเปตฺวา ตํ ทิวสเมว ยสกุลปุตฺตสฺส อุปนิสฺสยสมฺปตฺติํ ทิสฺวา ตํ รตฺติภาเค นิพฺพินฺทิตฺวา เคหํ ปหาย นิกฺขนฺตํ ทิสฺวา, ‘‘เอหิ ยสา’’ติ ปโกฺกสิตฺวา ตสฺมิํเยว รตฺติภาเค โสตาปตฺติผลํ ปาเปตฺวา ปุนทิวเส อรหตฺตํ ปาเปตฺวา อปเรปิ ตสฺส สหายเก จตุปณฺณาส ชเน เอหิภิกฺขุปพฺพชฺชาย ปพฺพาเชตฺวา อรหตฺตํ ปาเปสิฯ</p>


<p>เอวํ โลเก เอกสฎฺฐิยา อรหเนฺตสุ ชาเตสุ วุฎฺฐวโสฺส ปวาเรตฺวา, ‘‘จรถ, ภิกฺขเว, จาริก’’นฺติ สฎฺฐิ ภิกฺขู ทิสาสุ เปเสตฺวา สยํ อุรุเวลํ คจฺฉโนฺต อนฺตรามเคฺค กปฺปาสิกวนสเณฺฑ ติํส ชเน ภทฺทวคฺคิยกุมาเร วิเนสิฯ เตสุ สพฺพปจฺฉิมโก โสตาปโนฺน สพฺพุตฺตโม อนาคามี อโหสิฯ เต สเพฺพปิ เอหิภิกฺขุภาเวเนว ปพฺพาเชตฺวา ทิสาสุ เปเสตฺวา สยํ  อุรุเวลํ คนฺตฺวา อฑฺฒุฑฺฒานิ ปาฎิหาริยสหสฺสานิ ทเสฺสตฺวา อุรุเวลกสฺสปาทโย  สหสฺสชฎิลปริวาเร เตภาติกชฎิเล วิเนตฺวา เอหิภิกฺขุภาเวเนว ปพฺพาเชตฺวา คยาสีเส  นิสีทาเปตฺวา  (มหาว. ๕๔; สํ. นิ. ๔.๒๘) อรหเตฺต ปติฎฺฐาเปตฺวา เตน อรหนฺตสหเสฺสน ปริวุโต ‘‘พิมฺพิสารรโญฺญ ทินฺนํ ปฎิญฺญํ โมเจสฺสามี’’ติ ราชคหนครูปจาเร ลฎฺฐิวนุยฺยานํ คนฺตฺวา, ‘‘สตฺถา กิร อาคโต’’ติ สุตฺวา ทฺวาทสนหุเตหิ พฺราหฺมณคหปติเกหิ สทฺธิํ อาคตสฺส รโญฺญ มธุรธมฺมกถํ กเถโนฺต ราชานํ เอกาทสหิ นหุเตหิ สทฺธิํ โสตาปตฺติผเล ปติฎฺฐาเปตฺวา เอกนหุตํ สรเณสุ ปติฎฺฐาเปตฺวา ปุนทิวเส สเกฺกน เทวราเชน มาณวกวณฺณํ คเหตฺวา อภิตฺถุตคุโณ ราชคหนครํ ปวิสิตฺวา ราชนิเวสเน กตภตฺตกิโจฺจ เวฬุวนารามํ ปฎิคฺคเหตฺวา ตเตฺถว วาสํ กเปฺปสิฯ ตตฺถ นํ สาริปุตฺตโมคฺคลฺลานา อุปสงฺกมิํสุฯ</p>


<p>ตตฺรายํ อนุปุพฺพิกถา – อนุปฺปเนฺนเยว หิ พุเทฺธ ราชคหโต อวิทูเร อุปติสฺสคาโม โกลิตคาโมติ เทฺว พฺราหฺมณคามา อเหสุํฯ เตสุ อุปติสฺสคาเม สาริยา นาม พฺราหฺมณิยา คพฺภสฺส ปติฎฺฐิตทิวเสเยว โกลิตคาเม โมคฺคลิยา นาม พฺราหฺมณิยาปิ คโพฺภ ปติฎฺฐาสิฯ ตานิ กิร เทฺวปิ กุลานิ ยาว สตฺตมา กุลปริวฎฺฎา อาพทฺธปฎิพทฺธสหายกาเนว อเหสุํ, ตาสํ ทฺวินฺนมฺปิ เอกทิวสเมว คพฺภปริหารํ อทํสุฯ ตา อุโภปิ ทสมาสเจฺจเยน ปุเตฺต วิชายิํสุฯ นามคฺคหณทิวเส สาริยา พฺราหฺมณิยา ปุตฺตสฺส อุปติสฺสคามเก เชฎฺฐกุลสฺส ปุตฺตตฺตา ติ นามํ กริํสุ , อิตรสฺส โกลิตคาเม เชฎฺฐกุลสฺส ปุตฺตตฺตา ติ นามํ กริํสุฯ เต อุโภปิ วุฑฺฒิมนฺวาย สพฺพสิปฺปานํ ปารํ อคมํสุฯ อุปติสฺสมาณวสฺส กีฬนตฺถาย นทิํ วา อุยฺยานํ วา คมนกาเล ปญฺจ สุวณฺณสิวิกสตานิ ปริวารานิ โหนฺติ, โกลิตมาณวสฺส ปญฺจ อาชญฺญยุตฺตรถสตานิฯ เทฺวปิ ชนา ปญฺจปญฺจมาณวกสตปริวารา โหนฺติฯ ราชคเห จ อนุสํวจฺฉรํ คิรคฺคสมโชฺช นาม อโหสิฯ เตสํ ทฺวินฺนมฺปิ เอกฎฺฐาเนเยว มญฺจํ พนฺธนฺติฯ เทฺวปิ เอกโต นิสีทิตฺวา สมชฺชํ ปสฺสนฺตา หสิตพฺพฎฺฐาเน หสนฺติ, สํเวคฎฺฐาเน สํเวเชนฺติ, ทายํ ทาตุํ ยุตฺตฎฺฐาเน ทายํ เทนฺติฯ เตสํ อิมินาว นิยาเมน เอกทิวสํ สมชฺชํ ปสฺสนฺตานํ ปริปากคตตฺตา ญาณสฺส ปุริมทิวเสสุ วิย หสิตพฺพฎฺฐาเน หาโส วา สํเวคฎฺฐาเน สํเวโค วา ทาตุํ ยุตฺตฎฺฐาเน ทานํ วา นาโหสิ ฯ เทฺวปิ ปน ชนา เอวํ จินฺตยิํสุ – ‘‘กิเมตฺถ โอโลเกตพฺพํ อตฺถิ, สเพฺพปิเม อปฺปเตฺต วสฺสสเต อปฺปณฺณตฺติกภาวํ คมิสฺสนฺติ, อเมฺหหิ ปน เอกํ โมกฺขธมฺมํ ปริเยสิตุํ วฎฺฎตี’’ติ อารมฺมณํ คเหตฺวา นิสีทิํสุฯ ตโต โกลิโต อุปติสฺสํ อาห – ‘‘สมฺม อุปติสฺส, น ตฺวํ อเญฺญสุ ทิวเสสุ วิย หฎฺฐปหโฎฺฐ, อิทานิ อนตฺตมนธาตุโกสิ, กิํ เต สลฺลกฺขิต’’นฺติ? ‘‘สมฺม โกลิต, เอเตสํ โวโลกเน สาโร นตฺถิ  , นิรตฺถกเมตํ, อตฺตโน โมกฺขธมฺมํ คเวสิตุํ วฎฺฎตี’’ติ อิทํ จินฺตยโนฺต นิสิโนฺนมฺหิฯ ตฺวํ ปน กสฺมา อนตฺตมโนสีติ? โสปิ ตเถว อาหฯ อถสฺส อตฺตนา สทฺธิํ เอกชฺฌาสยตํ ญตฺวา อุปติโสฺส อาห – ‘‘อมฺหากํ อุภินฺนมฺปิ สุจินฺติกํ, โมกฺขธมฺมํ ปน คเวสเนฺตหิ เอกา ปพฺพชฺชา ลทฺธุํ วฎฺฎติฯ กสฺส สนฺติเก ปพฺพชามา’’ติ?</p>


<p>เตน โข ปน สมเยน สญฺจโย นาม ปริพฺพาชโก ราชคเห ปฎิวสติ มหติยา ปริพฺพาชกปริสาย สทฺธิํฯ เต ‘‘ตสฺส สนฺติเก ปพฺพชิสฺสามา’’ติ ปญฺจมาณวกสตานิ ‘‘สิวิกาโย จ รเถ จ คเหตฺวา คจฺฉถา’’ติ อุโยฺยเชตฺวา เอกาย สิวิกาย เอเกน รเถน คนฺตฺวา สญฺจยสฺส สนฺติเก ปพฺพชิํสุฯ เตสํ ปพฺพชิตกาลโต ปฎฺฐาย สญฺจโย อติเรกลาภคฺคยสคฺคปฺปโตฺต อโหสิฯ เต กติปาเหเนว สพฺพํ สญฺจยสฺส สมยํ ปริมทฺทิตฺวา, ‘‘อาจริย, ตุมฺหากํ ชานนสมโย เอตฺตโกว, อุทาหุ อุตฺตริมฺปิ อตฺถี’’ติ ปุจฺฉิํสุฯ ‘‘เอตฺตโกว สพฺพํ ตุเมฺหหิ ญาต’’นฺติ วุเตฺต จินฺตยิํสุ – ‘‘เอวํ สติ อิมสฺส สนฺติเก พฺรหฺมจริยวาโส นิรตฺถโก, มยํ ยํ โมกฺขธมฺมํ คเวสิตุํ นิกฺขนฺตา, โส อิมสฺส สนฺติเก อุปฺปาเทตุํ น สกฺกา, มหา โข ปน ชมฺพุทีโป, คามนิคมราชธานิโย จรนฺตา อทฺธา โมกฺขธมฺมเทสกํ กญฺจิ อาจริยํ ลภิสฺสามา’’ติฯ ตโต ปฎฺฐาย, ‘‘ยตฺถ ยตฺถ ปณฺฑิตา สมณพฺราหฺมณา อตฺถี’’ติ วทนฺติ, ตตฺถ ตตฺถ คนฺตฺวา สากจฺฉํ กโรนฺติฯ เตหิ ปุฎฺฐํ ปญฺหํ อเญฺญ กเถตุํ  น สโกฺกนฺติ, เต ปน เตสํ ปญฺหํ วิสฺสเชฺชนฺติฯ เอวํ สกลชมฺพุทีปํ ปริคฺคณฺหิตฺวา นิวตฺติตฺวา สกฎฺฐานเมว อาคนฺตฺวา, ‘‘สมฺม โกลิต, อเมฺหสุ โย ปฐมํ อมตํ อธิคจฺฉติ, โส อิตรสฺส อาโรเจตู’’ติ กติกํ อกํสุํฯ</p>


<p>เอวํ เตสุ กติกํ กตฺวา วิหรเนฺตสุ สตฺถา วุตฺตานุกฺกเมน ราชคหํ ปตฺวา เวฬุวนํ ปฎิคฺคเหตฺวา เวฬุวเน วิหรติฯ ตทา ‘‘จรถ, ภิกฺขเว, จาริกํ  พหุชนหิตายา’’ติ รตนตฺตยคุณปกาสนตฺถํ อุโยฺยชิตานํ เอกสฎฺฐิยา อรหนฺตานํ อนฺตเร ปญฺจวคฺคิยานํ อพฺภนฺตโร อสฺสชิเตฺถโร ปฎินิวตฺติตฺวา ราชคหํ อาคโต, ปุนทิวเส ปาโตว ปตฺตจีวรมาทาย ราชคหํ ปิณฺฑาย ปาวิสิฯ ตสฺมิํ สมเย อุปติสฺสปริพฺพาชโกปิ ปาโตว ภตฺตกิจฺจํ กตฺวา ปริพฺพาชการามํ คจฺฉโนฺต เถรํ ทิสฺวา จิเนฺตสิ – ‘‘มยา เอวรูโป ปพฺพชิโต นาม น ทิฎฺฐปุโพฺพเยว, เย โลเก อรหโนฺต วา อรหตฺตมคฺคํ วา สมาปนฺนา, อยํ เตสํ ภิกฺขูนํ อญฺญตโร, ยํนูนาหํ อิมํ ภิกฺขุํ อุปสงฺกมิตฺวา ปุเจฺฉยฺยํ – ‘กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี’’’ติ? อถสฺส เอตทโหสิ – ‘‘อกาโล โข อิมํ ภิกฺขุํ ปญฺหํ ปุจฺฉิตุํ, อนฺตรฆรํ ปวิโฎฺฐ ปิณฺฑาย จรติ, ยํนูนาหํ อิมํ  ภิกฺขุํ ปิฎฺฐิโต ปิฎฺฐิโต อนุพเนฺธยฺยํ, อตฺถิเกหิ อุปญฺญาตํ มคฺค’’นฺติฯ โส เถรํ ลทฺธปิณฺฑปาตํ อญฺญตรํ โอกาสํ คจฺฉนฺตํ ทิสฺวา นิสีทิตุกามตญฺจสฺส ญตฺวา อตฺตโน  ปริพฺพาชกปีฐกํ ปญฺญาเปตฺวา อทาสิ, โส ภตฺตกิจฺจปริโยสาเนปิสฺส อตฺตโน กุณฺฑิกาย อุทกํ อทาสิฯ</p>


<p>เอวํ อาจริยวตฺตํ กตฺวา กตภตฺตกิเจฺจน เถเรน สทฺธิํ มธุรปฎิสนฺถารํ กตฺวา เอวมาห – ‘‘วิปฺปสนฺนานิ โข ปน เต, อาวุโส, อินฺทฺริยานิ, ปริสุโทฺธ ฉวิวโณฺณ ปริโยทาโต, กํสิ ตฺวํ, อาวุโส, อุทฺทิสฺส ปพฺพชิโต, โก วา เต สตฺถา, กสฺส วา ตฺวํ ธมฺมํ โรเจสี’’ติ ปุจฺฉิฯ เถโร จิเนฺตสิ – ‘‘อิเม ปริพฺพาชกา นาม สาสนสฺส ปฎิปกฺขภูตา, อิมสฺส สาสนสฺส คมฺภีรตํ ทเสฺสสฺสามี’’ติฯ อตฺตโน นวกภาวํ ทเสฺสโนฺต อาห – ‘‘อหํ โข, อาวุโส, นโว อจิรปพฺพชิโต, อธุนาคโต อิมํ ธมฺมวินยํ, น ตาวาหํ สกฺขิสฺสามิ วิตฺถาเรน ธมฺมํ เทเสตุ’’นฺติฯ ปริพฺพาชโก – ‘‘อหํ อุปติโสฺส นาม, ตฺวํ ยถาสตฺติยา อปฺปํ วา พหุํ วา วท, เอตํ นยสเตน นยสหเสฺสน ปฎิวิชฺฌิตุํ มยฺหํ ภาโร’’ติ จิเนฺตตฺวา อาห –</p>


<p>
‘‘อปฺปํ วา พหุํ วา ภาสสฺสุ, อตฺถํเยว เม พฺรูหิ;  
  
อเตฺถเนว เม อโตฺถ, กิํ กาหสิ พฺยญฺชนํ พหุ’’นฺติฯ (มหาว. ๖๐);  
</p>
  
<p>เอวํ  วุเตฺต เถโร – ‘‘เย ธมฺมา เหตุปฺปภวา’’ติ (มหาว. ๖๐; อป. เถร ๑.๑.๒๘๖) คาถมาหฯ ปริพฺพาชโก ปฐมปททฺวยเมว สุตฺวา สหสฺสนยปฎิมณฺฑิเต โสตาปตฺติผเล ปติฎฺฐหิ, อิตรํ ปททฺวยํ  โสตาปนฺนกาเล นิฎฺฐาเปสิฯ โส โสตาปโนฺน หุตฺวา อุปริวิเสเส อปฺปวตฺตเนฺต ‘‘ภวิสฺสติ เอตฺถ การณ’’นฺติ สลฺลเกฺขตฺวา เถรํ อาห – ‘‘ภเนฺต, มา อุปริ ธมฺมเทสนํ วฑฺฒยิตฺถ, เอตฺตกเมว โหตุ, กุหิํ อมฺหากํ สตฺถา วสตี’’ติ? ‘‘เวฬุวเน, อาวุโส’’ติฯ ‘‘เตน หิ, ภเนฺต, ตุเมฺห ปุรโต ยาถ, มยฺหํ เอโก สหายโก อตฺถิ, อเมฺหหิ จ อญฺญมญฺญํ กติกา กตา ‘อเมฺหสุ โย อมตํ ปฐมํ อธิคจฺฉติ, โส อิตรสฺส อาโรเจตู’ติฯ อหํ ตํ ปฎิญฺญํ โมเจตฺวา สหายกํ คเหตฺวา ตุมฺหากํ คตมเคฺคเนว สตฺถุ สนฺติกํ อาคมิสฺสามีติ ปญฺจปติฎฺฐิเตน เถรสฺส ปาเทสุ นิปติตฺวา ติกฺขตฺตุํ ปทกฺขิณํ กตฺวา เถรํ อุโยฺยเชตฺวา ปริพฺพาชการามาภิมุโข อคมาสิ’’ฯ</p>


<p>อถ โข โกลิตปริพฺพาชโก ตํ ทูรโตว อาคจฺฉนฺตํ ทิสฺวา, ‘‘อชฺช มยฺหํ สหายกสฺส  มุขวโณฺณ น อญฺญทิวเสสุ วิย, อทฺธา เตน อมตํ อธิคตํ ภวิสฺสตี’’ติ อมตาธิคมํ ปุจฺฉิฯ โสปิสฺส ‘‘อามาวุโส, อมตํ อธิคต’’นฺติ ปฎิชานิตฺวา ตเมว คาถํ อภาสิฯ คาถาปริโยสาเน โกลิโต โสตาปตฺติผเล ปติฎฺฐหิตฺวา อาห – ‘‘กุหิํ กิร, สมฺม, อมฺหากํ สตฺถา วสตี’’ติ? ‘‘เวฬุวเน กิร, สมฺม, เอวํ โน อาจริเยน อสฺสชิเตฺถเรน กถิต’’นฺติฯ ‘‘เตน หิ, สมฺม, อายาม, สตฺถารํ ปสฺสิสฺสามา’’ติฯ สาริปุตฺตเตฺถโร จ นาเมส สทาปิ อาจริยปูชโกว, ตสฺมา สหายํ เอวมาห – ‘‘สมฺม, อเมฺหหิ อธิคตํ อมตํ อมฺหากํ อาจริยสฺส สญฺจยปริพฺพาชกสฺสาปิ กเถสฺสาม, พุชฺฌมาโน  ปฎิวิชฺฌิสฺสติ, อปฺปฎิวิชฺฌโนฺต อมฺหากํ สทฺทหิตฺวา สตฺถุ, สนฺติกํ คมิสฺสติ, พุทฺธานํ เทสนํ สุตฺวา มคฺคผลปฎิเวธํ กริสฺสตี’’ติฯ ตโต เทฺวปิ ชนา สญฺจยสฺส สนฺติกํ อคมํสุฯ</p>


<p>สญฺจโย เต ทิสฺวาว – ‘‘กิํ, ตาตา, โกจิ โว อมตมคฺคเทสโก ลโทฺธ’’ติ ปุจฺฉิฯ ‘‘อาม, อาจริย, ลโทฺธ, พุโทฺธ โลเก อุปฺปโนฺน, ธโมฺม โลเก อุปฺปโนฺน, สโงฺฆ โลเก อุปฺปโนฺน, ตุเมฺห ตุเจฺฉ อสาเร วิจรถ, ตสฺมา เอถ, สตฺถุ สนฺติกํ คมิสฺสามา’’ติฯ ‘‘คจฺฉถ ตุเมฺห, นาหํ สกฺขิสฺสามี’’ติ ฯ ‘‘กิํ การณาหิ’’? ‘‘อหํ มหาชนสฺส อาจริโย หุตฺวา วิจริํ, วิจรนฺตสฺส เม อเนฺตวาสิกวาโส จาฎิยา อุทญฺจนภาวปฺปตฺติ วิย โหติ, น สกฺขิสฺสามหํ อเนฺตวาสิกวาสํ วสิตุ’’นฺติฯ ‘‘มา เอวํ กริตฺถ, อาจริยา’’ติฯ ‘‘โหตุ, ตาตา, คจฺฉถ ตุเมฺห, นาหํ สกฺขิสฺสามี’’ติฯ อาจริย, โลเก พุทฺธสฺส อุปฺปนฺนกาลโต ปฎฺฐาย มหาชโน คนฺธมาลาทิหโตฺถ คนฺตฺวา ตเมว ปูเชสฺสติ, มยมฺปิ ตเตฺถว คมิสฺสามฯ ‘‘ตุเมฺห กิํ กริสฺสถา’’ติ? ‘‘ตาตา, กิํ นุ โข อิมสฺมิํ โลเก ทนฺธา พหู, อุทาหุ ปณฺฑิตา’’ติฯ ‘‘ทนฺธา, อาจริย, พหู, ปณฺฑิตา จ นาม กติปยา เอว โหนฺตี’’ติฯ ‘‘เตน หิ, ตาตา, ปณฺฑิตา ปณฺฑิตสฺส สมณสฺส โคตมสฺส สนฺติกํ คมิสฺสนฺติ, ทนฺธา ทนฺธสฺส มม สนฺติกํ อาคมิสฺสนฺติ , คจฺฉถ ตุเมฺห, นาหํ คมิสฺสามี’’ติฯ เต ‘‘ปญฺญายิสฺสถ ตุเมฺห, อาจริยา’’ติ ปกฺกมิํสุฯ เตสุ คจฺฉเนฺตสุ สญฺจยสฺส ปริสา ภิชฺชิ, ตสฺมิํ ขเณ อาราโม ตุโจฺฉ อโหสิฯ โส ตุจฺฉํ อารามํ ทิสฺวา อุณฺหํ โลหิตํ ฉเฑฺฑสิฯ เตหิปิ สทฺธิํ คจฺฉเนฺตสุ ปญฺจสุ ปริพฺพาชกสเตสุ สญฺจยสฺส อฑฺฒเตยฺยสตานิ นิวตฺติํสุ, อถ โข เต อตฺตโน อเนฺตวาสิเกหิ อฑฺฒเตเยฺยหิ ปริพฺพาชกสเตหิ สทฺธิํ เวฬุวนํ อคมํสุฯ</p>


<p>สตฺถา จตุปริสมเชฺฌ นิสิโนฺน ธมฺมํ เทเสโนฺต เต ทูรโตว ทิสฺวา ภิกฺขู อามเนฺตสิ – ‘‘เอเต, ภิกฺขเว, เทฺว สหายกา อาคจฺฉนฺติ โกลิโต จ อุปติโสฺส จ, เอตํ เม สาวกยุคํ ภวิสฺสติ อคฺคํ ภทฺทยุค’’นฺติฯ เต สตฺถารํ วนฺทิตฺวา เอกมนฺตํ นิสีทิํสุ, นิสีทิตฺวา จ ปน  ภควนฺตํ เอตทโวจุํ – ‘‘ลเภยฺยาม มยํ, ภเนฺต, ภควโต สนฺติเก ปพฺพชฺชํ, ลเภยฺยาม อุปสมฺปท’’นฺติฯ ‘‘เอถ, ภิกฺขโว’’ติ ภควา อโวจ – ‘‘สฺวากฺขาโต ธโมฺม, จรถ พฺรหฺมจริยํ สมฺมา ทุกฺขสฺส อนฺตกิริยายา’’ติฯ สเพฺพปิ อิทฺธิมยปตฺตจีวรธรา สฎฺฐิวสฺสิกเตฺถรา วิย อเหสุํฯ</p>


<p>อถ เนสํ ปริสาย จริตวเสน สตฺถา ธมฺมเทสนํ วเฑฺฒสิฯ ฐเปตฺวา เทฺว อคฺคสาวเก อวเสสา อรหตฺตํ ปาปุณิํสุ, อคฺคสาวกานํ ปน อุปริมคฺคตฺตยกิจฺจํ น นิฎฺฐาสิฯ กิํ การณา? สาวกปารมิญาณสฺส มหนฺตตายฯ อถายสฺมา มหาโมคฺคลฺลาโน ปพฺพชิตทิวสโต   สตฺตเม ทิวเส มคธรเฎฺฐ กลฺลวาลคามกํ อุปนิสฺสาย วิหรโนฺต ถินมิเทฺธ โอกฺกมเนฺต สตฺถารา สํเวชิโต ถินมิทฺธํ วิโนเทตฺวา ตถาคเตน ทินฺนํ ธาตุกมฺมฎฺฐานํ สุณโนฺตว อุปริมคฺคตฺตยกิจฺจํ นิฎฺฐาเปตฺวา สาวกปารมิญาณสฺส มตฺถกํ ปโตฺตฯ สาริปุตฺตเตฺถโรปิ ปพฺพชิตทิวสโต อฑฺฒมาสํ อติกฺกมิตฺวา สตฺถารา สทฺธิํ ตเมว ราชคหํ อุปนิสฺสาย สูกรขตเลเณ วิหรโนฺต อตฺตโน ภาคิเนยฺยสฺส ทีฆนขปริพฺพาชกสฺส เวทนาปริคฺคหสุตฺตเนฺต เทสิยมาเน สุตฺตานุสาเรน ญาณํ เปเสตฺวา ปรสฺส วฑฺฒิตภตฺตํ ปริภุญฺชโนฺต วิย สาวกปารมิญาณสฺส มตฺถกํ ปโตฺตฯ นนุ จายสฺมา มหาปโญฺญ, อถ กสฺมา มหาโมคฺคลฺลานโต จิรตเรน สาวกปารมิญาณํ ปาปุณีติ? ปริกมฺมมหนฺตตายฯ ยถา หิ ทุคฺคตมนุสฺสา ยตฺถ กตฺถจิ คนฺตุกามา ขิปฺปเมว นิกฺขมนฺติ, ราชูนํ ปน หตฺถิวาหนกปฺปนาทิํ มหนฺตํ ปริกมฺมํ ลทฺธุํ วฎฺฎติ, เอวํสมฺปทมิทํ เวทิตพฺพํฯ</p>


<p>ตํ ทิวสเญฺญว ปน สตฺถา วฑฺฒมานกจฺฉายาย เวฬุวเน สาวกสนฺนิปาตํ กตฺวา ทฺวินฺนํ เถรานํ อคฺคสาวกฎฺฐานํ ทตฺวา ปาติโมกฺขํ อุทฺทิสิฯ ภิกฺขู อุชฺฌายิํสุ – ‘‘สตฺถา มุโขโลกเนน ภิกฺขํ เทติ, อคฺคสาวกฎฺฐานํ ททเนฺตน นาม ปฐมํ ปพฺพชิตานํ ปญฺจวคฺคิยานํ ทาตุํ วฎฺฎติ, เอเต อโนโลเกเนฺตน ยสเถรปฺปมุขานํ ปญฺจปณฺณาสภิกฺขูนํ ทาตุํ วฎฺฎติ, เอเต อโนโลเกเนฺตน ภทฺทวคฺคิยานํ  ติํสชนานํ, เอเต อโนโลเกเนฺตน อุรุเวลกสฺสปาทีนํ เตภาติกานํ, เอเต ปน เอตฺตเก มหาเถเร ปหาย สพฺพปจฺฉา ปพฺพชิตานํ อคฺคสาวกฎฺฐานํ ททเนฺตน มุขํ โอโลเกตฺวา ทินฺน’’นฺติฯ สตฺถา, ‘‘กิํ กเถถ, ภิกฺขเว’’ติ ปุจฺฉิตฺวา, ‘‘อิทํ นามา’’ติ วุเตฺต ‘‘นาหํ, ภิกฺขเว, มุขํ โอโลเกตฺวา ภิกฺขํ เทมิ, เอเตสํ ปน อตฺตนา อตฺตนา ปตฺถิตปตฺถิตเมว เทมิฯ อญฺญาตโกณฺฑโญฺญ หิ เอกสฺมิํ สเสฺส นว วาเร อคฺคสสฺสทานํ ททโนฺต อคฺคสาวกฎฺฐานํ ปเตฺถตฺวา นาทาสิ, อคฺคธมฺมํ ปน อรหตฺตํ สพฺพปฐมํ ปฎิวิชฺฌิตุํ ปเตฺถตฺวา อทาสี’’ติฯ ‘‘กทา ปน ภควา’’ติ? ‘‘สุณิสฺสถ, ภิกฺขเว’’ติฯ ‘‘อาม, ภเนฺต’’ติ, ภควา อตีตํ อาหริ –</p>


<p>ภิกฺขเว , อิโต เอกนวุติกเปฺป วิปสฺสี นาม ภควา โลเก อุทปาทิฯ ตทา มหากาโฬ จูฬกาโฬติ เทฺวภาติกา กุฎุมฺพิกา มหนฺตํ สาลิเกฺขตฺตํ  วปาเปสุํฯ อเถกทิวสํ จูฬกาโฬ สาลิเกฺขตฺตํ คนฺตฺวา เอกํ สาลิคพฺภํ ผาเลตฺวา ขาทิ, ตํ อติมธุรํ อโหสิฯ โส พุทฺธปฺปมุขสฺส สงฺฆสฺส สาลิคพฺภทานํ ทาตุกาโม หุตฺวา เชฎฺฐภาติกํ อุปสงฺกมิตฺวา, ‘‘ภาติก, สาลิคพฺภํ ผาเลตฺวา พุทฺธานํ อนุจฺฉวิกํ กตฺวา ปจาเปตฺวา ทานํ เทมา’’ติ อาหฯ ‘‘กิํ วเทสิ, ตาต, สาลิคพฺภํ ผาเลตฺวา ทานํ นาม เนว อตีเต ภูตปุพฺพํ, น อนาคเตปิ ภวิสฺสติ, มา สสฺสํ นาสยี’’ติ; วุโตฺตปิ โส ปุนปฺปุนํ ยาจิเยว ฯ อถ นํ ภาตา, ‘‘เตน หิ สาลิเกฺขตฺตํ เทฺว โกฎฺฐาเส กตฺวา มม โกฎฺฐาสํ อนามสิตฺวา อตฺตโน โกฎฺฐาเส เขเตฺต ยํ อิจฺฉสิ, ตํ กโรหี’’ติ อาหฯ โส ‘‘สาธู’’ติ เขตฺตํ วิภชิตฺวา พหู มนุเสฺส หตฺถกมฺมํ ยาจิตฺวา สาลิคพฺภํ ผาเลตฺวา นิรุทเกน ขีเรน ปจาเปตฺวา สปฺปิมธุสกฺขราทีหิ โยเชตฺวา พุทฺธปฺปมุขสฺส ภิกฺขุสงฺฆสฺส ทานํ ทตฺวา ภตฺตกิจฺจปริโยสาเน – ‘‘อิทํ, ภเนฺต, มม อคฺคทานํ อคฺคธมฺมสฺส สพฺพปฐมํ ปฎิเวธาย สํวตฺตตู’’ติ อาหฯ สตฺถา ‘‘เอวํ โหตู’’ติ อนุโมทนมกาสิฯ</p>


<p>โส เขตฺตํ คนฺตฺวา โอโลเกโนฺต สกลเกฺขตฺตํ กณฺณิกพเทฺธหิ วิย สาลิสีเสหิ สญฺฉนฺนํ ทิสฺวา ปญฺจวิธปีติํ ปฎิลภิตฺวา, ‘‘ลาภา วต เม’’ติ จิเนฺตตฺวา ปุถุกกาเล ปุถุกคฺคํ นาม อทาสิ, คามวาสีหิ สทฺธิํ อคฺคสสฺสทานํ นาม อทาสิ, ลายเน ลายนคฺคํ, เวณิกรเณ เวณคฺคํ, กลาปาทีสุ กลาปคฺคํ, ขลคฺคํ, ขลภณฺฑคฺคํ, โกฎฺฐคฺคนฺติฯ เอวํ เอกสเสฺส นว วาเร อคฺคทานํ อทาสิฯ ตสฺส สพฺพวาเรสุ คหิตคหิตฎฺฐานํ ปริปูริ, สสฺสํ อติเรกํ อุฎฺฐานสมฺปนฺนํ อโหสิฯ ธโมฺม หิ นาเมส อตฺตานํ รกฺขนฺตํ รกฺขติฯ เตนาห ภควา –</p>


<p>
‘‘ธโมฺม  
หเว รกฺขติ ธมฺมจาริํ,  
  
ธโมฺม สุจิโณฺณ สุขมาวหาติ;  
  
เอสานิสํโส ธเมฺม สุจิเณฺณ,  
  
น ทุคฺคติํ คจฺฉติ ธมฺมจารี’’ติฯ (เถรคา. ๓๐๓; ชา. ๑.๑๐.๑๐๒) –  
</p>
  
<p>‘‘เอวเมส  วิปสฺสีสมฺมาสมฺพุทฺธกาเล อคฺคธมฺมํ ปฐมํ ปฎิวิชฺฌิตุํ ปเตฺถโนฺต นว วาเร อคฺคทานานิ อทาสิฯ อิโต สตสหสฺสกปฺปมตฺถเก ปน หํสวตีนคเร ปทุมุตฺตรสมฺพุทฺธกาเลปิ สตฺตาหํ มหาทานํ ทตฺวา ตสฺส ภควโต ปาทมูเล นิปชฺชิตฺวา อคฺคธมฺมสฺส ปฐมํ ปฎิวิชฺฌนตฺถเมว  ปตฺถนํ ฐเปสิฯ อิติ อิมินา ปตฺถิตเมว มยา ทินฺนํ, นาหํ, ภิกฺขเว, มุขํ โอโลเกตฺวา เทมี’’ติฯ</p>


<p>‘‘ยสกุลปุตฺตปฺปมุขา ปญฺจปญฺญาส ชนา กิํ กมฺมํ กริํสุ, ภเนฺต’’ติ? ‘‘เอเตปิ เอกสฺส พุทฺธสฺส สนฺติเก อรหตฺตํ ปเตฺถนฺตา พหุํ ปุญฺญกมฺมํ กตฺวา อปรภาเค อนุปฺปเนฺน พุเทฺธ สหายกา หุตฺวา วคฺคพนฺธเนน ปุญฺญานิ กโรนฺตา อนาถมตสรีรานิ ปฎิชคฺคนฺตา วิจริํสุฯ เต เอกทิวสํ สคพฺภํ อิตฺถิํ กาลกตํ ทิสฺวา, ‘ฌาเปสฺสามา’ติ สุสานํ หริํสุฯ เตสุ ปญฺจ ชเน ‘ตุเมฺห ฌาเปถา’ติ สุสาเน ฐเปตฺวา เสสา คามํ ปวิฎฺฐาฯ ยสทารโก ตํ มตสรีรํ สูเลหิ วิชฺฌิตฺวา ปริวเตฺตตฺวา ปริวเตฺตตฺวา ฌาเปโนฺต อสุภสญฺญํ ปฎิลภิ, อิตเรสมฺปิ จตุนฺนํ ชนานํ – ‘ปสฺสถ, โภ, อิมํ สรีรํ ตตฺถ ตตฺถ วิทฺธํสิตจมฺมํ, กพรโครูปํ วิย อสุจิํ ทุคฺคนฺธํ ปฎิกูล’นฺติ  ทเสฺสสิฯ เตปิ ตตฺถ อสุภสญฺญํ ปฎิลภิํสุฯ เต ปญฺจปิ ชนา คามํ คนฺตฺวา เสสสหายกานํ กถยิํสุฯ ยโส ปน ทารโก เคหํ คนฺตฺวา มาตาปิตูนญฺจ ภริยาย จ กเถสิฯ เต สเพฺพปิ อสุภํ ภาวยิํสุฯ อิทเมเตสํ ปุพฺพกมฺมํฯ เตเนว ยสสฺส อิตฺถาคาเร สุสานสญฺญา อุปฺปชฺชิ, ตาย จ อุปนิสฺสยสมฺปตฺติยา สเพฺพสมฺปิ วิเสสาธิคโม นิพฺพตฺติฯ เอวํ อิเมปิ อตฺตนา ปตฺถิตเมว ลภิํสุฯ นาหํ มุขํ โอโลเกตฺวา ทมฺมี’’ติฯ</p>


<p>‘‘ภทฺทวคฺคิยสหายกา ปน กิํ กมฺมํ กริํสุ, ภเนฺต’’ติ? ‘‘เอเตปิ ปุพฺพพุทฺธานํ สนฺติเก อรหตฺตํ ปเตฺถตฺวา ปุญฺญานิ กตฺวา อปรภาเค อนุปฺปเนฺน พุเทฺธ ติํส ธุตฺตา หุตฺวา ตุณฺฑิโลวาทํ สุตฺวา สฎฺฐิวสฺสสหสฺสานิ ปญฺจ สีลานิ รกฺขิํสุฯ เอวํ อิเมปิ อตฺตนา ปตฺถิตเมว ลภิํสุฯ นาหํ มุขํ โอโลเกตฺวา ทมฺมี’’ติฯ</p>


<p>‘‘อุรุเวลกสฺสปาทโย ปน กิํ กมฺมํ กริํสุ, ภเนฺต’’ติ? ‘‘เตปิ อรหตฺตเมว ปเตฺถตฺวา ปุญฺญานิ กริํสุฯ อิโต หิ เทฺวนวุติกเปฺป ติโสฺส  ผุโสฺสติ เทฺว พุทฺธา อุปฺปชฺชิํสุฯ ผุสฺสพุทฺธสฺส มหิโนฺท นาม ราชา ปิตา อโหสิฯ ตสฺมิํ ปน สโมฺพธิํ ปเตฺต รโญฺญ กนิฎฺฐปุโตฺต ปฐมอคฺคสาวโก ปุโรหิตปุโตฺต ทุติยอคฺคสาวโก อโหสิฯ ราชา สตฺถุ สนฺติกํ คนฺตฺวา – ‘เชฎฺฐปุโตฺต เม พุโทฺธ, กนิฎฺฐปุโตฺต ปฐมอคฺคสาวโก, ปุโรหิตปุโตฺต ทุติยอคฺคสาวโก’ติ เต โอโลเกตฺวา, ‘มเมว พุโทฺธ, มเมว ธโมฺม, มเมว สโงฺฆ, นโม ตสฺส ภควโต อรหโต สมฺมาสมฺพุทฺธสฺสา’ติ ติกฺขตฺตุํ อุทานํ อุทาเนตฺวา สตฺถุ ปาทมูเล นิปชฺชิตฺวา , ‘ภเนฺต, อิทานิ เม นวุติวสฺสสหสฺสปริมาณสฺส อายุโน โกฎิยํ นิสีทิตฺวา นิทฺทายนกาโล วิย อเญฺญสํ เคหทฺวารํ อคนฺตฺวา ยาวาหํ ชีวามิ, ตาว เม จตฺตาโร ปจฺจเย อธิวาเสถา’ติ  ปฎิญฺญํ คเหตฺวา นิพทฺธํ พุทฺธุปฎฺฐานํ กโรติฯ รโญฺญ ปน อปเรปิ ตโต ปุตฺตา อเหสุํฯ เตสุ เชฎฺฐสฺส ปญฺจ โยธสตานิ ปริวารานิ, มชฺฌิมสฺส ตีณิ, กนิฎฺฐสฺส เทฺวฯ เต ‘มยมฺปิ ภาติกํ โภเชสฺสามา’ติ ปิตรํ โอกาสํ ยาจิตฺวา อลภมานา ปุนปฺปุนํ ยาจนฺตาปิ อลภิตฺวา ปจฺจเนฺต กุปิเต ตสฺส วูปสมนตฺถาย เปสิตา ปจฺจนฺตํ วูปสเมตฺวา ปิตุ สนฺติกํ อาคมิํสุฯ อถ เน ปิตา อาลิงฺคิตฺวา สีเส จุมฺพิตฺวา, ‘วรํ โว, ตาตา, ทมฺมี’ติ อาหฯ</p>


<p>‘‘เต ‘สาธุ เทวา’ติ วรํ คหิตกํ กตฺวา ปุน กติปาหจฺจเยน ปิตรา ‘คณฺหถ, ตาตา, วร’นฺติ วุตฺตา, ‘‘เทว, อมฺหากํ อเญฺญน เกนจิ อโตฺถ นตฺถิ, อิโต ปฎฺฐาย มยํ ภาติกํ โภเชสฺสาม, อิมํ โน วรํ เทหี’’ติ อาหํสุฯ ‘น เทมิ, ตาตา’ติฯ ‘นิจฺจกาลํ อเทโนฺต สตฺต สํวจฺฉรานิ เทถ, เทวา’ติฯ ‘น เทมิ, ตาตา’ติฯ ‘เตน หิ ฉ ปญฺจ จตฺตาริ ตีณิ เทฺว เอกํ สํวจฺฉรํ เทถ, เทวา’ติฯ ‘น เทมิ, ตาตา’ติฯ ‘เตน หิ, เทว, สตฺต มาเส เทถา’ติฯ ‘ฉ มาเส ปญฺจ มาเส จตฺตาโร มาเส ตโย มาเส เทถ, เทวา’ติฯ ‘น เทมิ, ตาตา’ติฯ ‘โหตุ, เทว, เอเกกสฺส โน เอเกกํ มาสํ กตฺวา ตโย มาเส เทถา’ติฯ ‘สาธุ, ตาตา, เตน หิ ตโย มาเส โภเชถา’ติ อาหฯ เต ตุฎฺฐา ราชานํ วนฺทิตฺวา สกฎฺฐานเมว คตาฯ เตสํ ปน ติณฺณมฺปิ เอโกว โกฎฺฐาคาริโก, เอโกว อายุตฺตโก, ตสฺส ทฺวาทสนหุตา ปุริสปริวาราฯ เต เต ปโกฺกสาเปตฺวา , ‘มยํ อิมํ เตมาสํ ทส สีลานิ คเหตฺวา เทฺว กาสาวานิ  นิวาเสตฺวา สตฺถารา สหวาสํ วสิสฺสาม, ตุเมฺห เอตฺตกํ นาม ทานวตฺตํ คเหตฺวา เทวสิกํ นวุติสหสฺสานํ ภิกฺขูนํ โยธสหสฺสสฺส จ สพฺพํ ขาทนียโภชนียํ ปวเตฺตยฺยาถฯ มยญฺหิ อิโต ปฎฺฐาย น กิญฺจิ วกฺขามา’ติ วทิํสุฯ</p>


<p>‘‘เต ตโยปิ ชนา ปริวารสหสฺสํ คเหตฺวา ทส สีลานิ สมาทาย กาสายวตฺถานิ นิวาเสตฺวา วิหาเรเยว วสิํสุฯ โกฎฺฐาคาริโก จ อายุตฺตโก จ เอกโต หุตฺวา ติณฺณํ ภาติกานํ โกฎฺฐาคาเรหิ วาเรน วาเรน ทานวตฺตํ คเหตฺวา ทานํ เทนฺติ, กมฺมการานํ ปน ปุตฺตา ยาคุภตฺตาทีนํ อตฺถาย โรทนฺติฯ เต เตสํ ภิกฺขุสเงฺฆ อนาคเตเยว ยาคุภตฺตาทีนิ เทนฺติฯ ภิกฺขุสงฺฆสฺส ภตฺตกิจฺจาวสาเน กิญฺจิ อติเรกํ น ภูตปุพฺพํฯ เต ‘อปรภาเค ทารกานํ เทมา’ติ อตฺตนาปิ คเหตฺวา ขาทิํสุฯ มนุญฺญํ อาหารํ ทิสฺวา อธิวาเสตุํ นาสกฺขิํสุฯ เต ปน จตุราสีติสหสฺสา อเหสุํฯ เต สงฺฆสฺส ทินฺนทานวตฺตํ ขาทิตฺวา กายสฺส เภทา ปรํ มรณา เปตฺติวิสเย นิพฺพตฺติํสุฯ เตภาติกา ปน ปุริสสหเสฺสน สทฺธิํ กาลํ กตฺวา เทวโลเก นิพฺพตฺติตฺวา เทวโลกา มนุสฺสโลกํ, มนุสฺสโลกา เทวโลกํ สํสรนฺตา เทฺวนวุติกเปฺป เขเปสุํฯ ‘เอวํ  เต ตโย ภาตโร อรหตฺตํ ปเตฺถนฺตา ตทา กลฺยาณกมฺมํ กริํสุฯ เต อตฺตนา ปตฺถิตเมว ลภิํสุฯ นาหํ มุขํ โอโลเกตฺวา ทมฺมี’’’ติฯ</p>


<p>ตทา ปน  เตสํ อายุตฺตโก พิมฺพิสาโร ราชา อโหสิ, โกฎฺฐาคาริโก วิสาโข อุปาสโกฯ ตโย ราชกุมารา ตโย ชฎิลา อเหสุํฯ เตสํ กมฺมการา ตทา เปเตสุ นิพฺพตฺติตฺวา สุคติทุคฺคติวเสน สํสรนฺตา อิมสฺมิํ กเปฺป จตฺตาริ พุทฺธนฺตรานิ เปตโลเกเยว นิพฺพตฺติํสุฯ เต อิมสฺมิํ กเปฺป สพฺพปฐมํ อุปฺปนฺนํ จตฺตาลีสวสฺสสหสฺสายุกํ กกุสนฺธํ ภควนฺตํ อุปสงฺกมิตฺวา, ‘‘อมฺหากํ อาหารํ ลภนกาลํ อาจิกฺขถา’’ติ ปุจฺฉิํสุฯ โส ‘‘มม ตาว กาเล น ลภิสฺสถ, มม ปจฺฉโต มหาปถวิยา โยชนมตฺตํ อภิรุฬฺหาย โกณาคมโน นาม พุโทฺธ อุปฺปชฺชิสฺสติ, ตํ ปุเจฺฉยฺยาถา’’ติ อาหฯ เต ตตฺตกํ กาลํ เขเปตฺวา ตสฺมิํ อุปฺปเนฺน ตํ ปุจฺฉิํสุฯ โสปิ ‘‘มม กาเล น ลภิสฺสถ, มม ปจฺฉโต มหาปถวิยา โยชนมตฺตํ อภิรุฬฺหาย กสฺสโป นาม  พุโทฺธ อุปฺปชฺชิสฺสติ, ตํ ปุเจฺฉยฺยาถา’’ติ อาหฯ เต ตตฺตกํ กาลํ เขเปตฺวา ตสฺมิํ อุปฺปเนฺน ตํ ปุจฺฉิํสุฯ โสปิ ‘‘มม กาเล น ลภิสฺสถ, มม ปน ปจฺฉโต มหาปถวิยา โยชนมตฺตํ อภิรุฬฺหาย โคตโม นาม พุโทฺธ อุปฺปชฺชิสฺสติ, ตทา ตุมฺหากํ ญาตโก พิมฺพิสาโร นาม ราชา ภวิสฺสติ, โส สตฺถุ ทานํ ทตฺวา ตุมฺหากํ ปตฺติํ ปาเปสฺสติ, ตทา ลภิสฺสถา’’ติ อาหฯ เตสํ เอกํ พุทฺธนฺตรํ เสฺวทิวสสทิสํ อโหสิฯ เต ตถาคเต อุปฺปเนฺน พิมฺพิสารรญฺญา ปฐมทิวสํ ทาเน ทิเนฺน ปตฺติํ อลภิตฺวา รตฺติภาเค เภรวสทฺทํ กตฺวา รโญฺญ อตฺตานํ ทสฺสยิํสุฯ โส ปุนทิวเส เวฬุวนํ คนฺตฺวา ตถาคตสฺส  ตํ ปวตฺติํ อาโรเจสิฯ</p>


<p>สตฺถา, ‘‘มหาราช, อิโต เทฺวนวุติกปฺปมตฺถเก ผุสฺสพุทฺธกาเล เอเต ตว ญาตกา, ภิกฺขุสงฺฆสฺส ทินฺนทานวตฺตํ ขาทิตฺวา เปตโลเก นิพฺพตฺติตฺวา สํสรนฺตา กกุสนฺธาทโย พุเทฺธ ปุจฺฉิตฺวา เตหิ อิทญฺจิทญฺจ วุตฺตา เอตฺตกํ กาลํ ตว ทานํ ปจฺจาสีสมานา หิโยฺย ตยา ทาเน ทิเนฺน ปตฺติํ อลภมานา เอวมกํสู’’ติ อาหฯ ‘‘กิํ ปน, ภเนฺต, อิทานิปิ ทิเนฺน ลภิสฺสนฺตี’’ติ? ‘‘อาม, มหาราชา’’ติฯ ราชา พุทฺธปฺปมุขํ ภิกฺขุสงฺฆํ นิมเนฺตตฺวา ปุนทิวเส มหาทานํ ทตฺวา, ‘‘ภเนฺต, อิโต เตสํ เปตานํ ทิพฺพอนฺนปานํ สมฺปชฺชตู’’ติ ปตฺติํ อทาสิ, เตสํ ตเถว นิพฺพตฺติฯ ปุนทิวเส นคฺคา หุตฺวา อตฺตานํ ทเสฺสสุํฯ ราชา ‘‘อชฺช, ภเนฺต, นคฺคา หุตฺวา อตฺตานํ ทเสฺสสุ’’นฺติ อาโรเจสิฯ ‘‘วตฺถานิ เต น ทินฺนานิ, มหาราชา’’ติฯ ราชาปิ ปุนทิวเส พุทฺธปฺปมุขสฺส ภิกฺขุสงฺฆสฺส จีวรทานํ ทตฺวา, ‘‘อิโต เตสํ เปตานํ ทิพฺพวตฺถานิ โหนฺตู’’ติ ปาเปสิฯ ตงฺขณเญฺญว เตสํ ทิพฺพวตฺถานิ อุปฺปชฺชิํสุฯ เต เปตตฺตภาวํ  วิชหิตฺวา ทิพฺพตฺตภาเว สณฺฐหิํสุฯ สตฺถา อนุโมทนํ กโรโนฺต ‘‘ติโรกุเฎฺฎสุ ติฎฺฐนฺตี’’ติอาทินา (ขุ. ปา. ๗.๑; เป. ว. ๑๔) ติโรกุฎฺฎานุโมทนํ อกาสิฯ อนุโมทนาวสาเน จตุราสีติยา ปาณสหสฺสานํ ธมฺมาภิสมโย อโหสิฯ อิติ สตฺถา เตภาติกชฎิลานํ วตฺถุํ กเถตฺวา อิมมฺปิ ธมฺมเทสนํ อาหริฯ</p>


<p>อคฺคสาวกา ปน, ‘‘ภเนฺต, กิํ กริํสู’’ติ? ‘‘อคฺคสาวกภาวาย ปตฺถนํ กริํสุ’’ฯ อิโต กปฺปสตสหสฺสาธิกสฺส หิ กปฺปานํ อสเงฺขฺยยฺยสฺส มตฺถเก สาริปุโตฺต พฺราหฺมณมหาสาลกุเล นิพฺพตฺติ, นาเมน สรทมาณโว  นาม อโหสิฯ โมคฺคลฺลาโน คหปติมหาสาลกุเล  นิพฺพตฺติ, นาเมน สิริวฑฺฒนกุฎุมฺพิโก นาม อโหสิฯ เต อุโภปิ สหปํสุกีฬกา สหายกา อเหสุํฯ เตสุ สรทมาณโว ปิตุ อจฺจเยน กุสลนฺตกํ มหาธนํ ปฎิปชฺชิตฺวา เอกทิวสํ รโหคโต จิเนฺตสิ – ‘‘อหํ อิธโลกตฺตภาวเมว ชานามิ, โน ปรโลกตฺตภาวํฯ ชาตสตฺตานญฺจ มรณํ นาม ธุวํ, มยา เอกํ ปพฺพชฺชํ ปพฺพชิตฺวา โมกฺขธมฺมคเวสนํ กาตุํ วฎฺฎตี’’ติฯ โส สหายกํ อุปสงฺกมิตฺวา อาห – ‘‘สมฺม สิริวฑฺฒน, อหํ ปพฺพชิตฺวา โมกฺขธมฺมํ คเวสิสฺสามิ, ตฺวํ มยา สทฺธิํ ปพฺพชิตุํ สกฺขิสฺสสิ, น สกฺขิสฺสสี’’ติ? ‘‘น สกฺขิสฺสามิ, สมฺม, ตฺวํเยว ปพฺพชาหี’’ติฯ โส จิเนฺตสิ – ‘‘ปรโลกํ คจฺฉโนฺต สหาเย วา ญาติมิเตฺต วา คเหตฺวา คโต นาม นตฺถิ, อตฺตนา กตํ อตฺตโนว โหตี’’ติฯ ตโต รตนโกฎฺฐาคารํ วิวราเปตฺวา กปณทฺธิกวณิพฺพกยาจกานํ มหาทานํ ทตฺวา ปพฺพตปาทํ ปวิสิตฺวา อิสิปพฺพชฺชํ ปพฺพชิฯ ตสฺส เอโก เทฺว ตโยติ เอวํ อนุปพฺพชฺชํ ปพฺพชิตา จตุสตฺตติสหสฺสมตฺตา ชฎิลา อเหสุํฯ โส ปญฺจ อภิญฺญา, อฎฺฐ จ สมาปตฺติโย นิพฺพเตฺตตฺวา เตสํ ชฎิลานํ กสิณปริกมฺมํ อาจิกฺขิฯ เตปิ สเพฺพ ปญฺจ อภิญฺญา อฎฺฐ จ สมาปตฺติโย นิพฺพเตฺตสุํฯ</p>


<p>เตน สมเยน อโนมทสฺสี นาม สมฺมาสมฺพุโทฺธ โลเก อุทปาทิฯ นครํ จนฺทวตี นาม อโหสิ, ปิตา ยสวา นาม ขตฺติโย, มาตา ยโสธรา นาม เทวี, โพธิ อชฺชุนรุโกฺข, นิสโภ จ อโนโม จ เทฺว อคฺคสาวกา, วรุโณ นาม อุปฎฺฐาโก, สุนฺทรา จ สุมนา จ เทฺว อคฺคสาวิกา อเหสุํฯ อายุ วสฺสสตสหสฺสํ อโหสิ, สรีรํ อฎฺฐปญฺญาสหตฺถุเพฺพธํ , สรีรปฺปภา ทฺวาทสโยชนํ ผริ, ภิกฺขุสตสหสฺสปริวาโร อโหสิฯ โส เอกทิวสํ ปจฺจูสกาเล มหากรุณาสมาปตฺติโต วุฎฺฐาย โลกํ โวโลเกโนฺต สรทตาปสํ ทิสฺวา, ‘‘อชฺช มยฺหํ สรทตาปสสฺสํ สนฺติกํ คตปจฺจเยน ธมฺมเทสนา จ มหตี ภวิสฺสติ, โส จ อคฺคสาวกฎฺฐานํ ปเตฺถสฺสติ, ตสฺส สหายโก สิริวฑฺฒนกุฎุมฺพิโก ทุติยสาวกฎฺฐานํ, เทสนาปริโยสาเน  จสฺส ปริวารา จตุสตฺตติสหสฺสมตฺตา ชฎิลา อรหตฺตํ ปาปุณิสฺสนฺติ, มยา ตตฺถ คนฺตุํ วฎฺฎตี’’ติ อตฺตโน ปตฺตจีวรมาทาย อญฺญํ กญฺจิ อนามเนฺตตฺวา สีโห วิย เอกจโร หุตฺวา สรทตาปสสฺส  อเนฺตวาสิเกสุ ผลาผลตฺถาย คเตสุ ‘‘พุทฺธภาวํ เม ชานาตู’’ติ อธิฎฺฐหิตฺวา ปสฺสนฺตเสฺสว สรทตาปสสฺส อากาสโต โอตริตฺวา ปถวิยํ ปติฎฺฐาสิฯ สรทตาปโส พุทฺธานุภาวเญฺจว สรีรนิปฺผตฺติญฺจสฺส ทิสฺวา ลกฺขณมเนฺต สมฺมสิตฺวา ‘‘อิเมหิ ลกฺขเณหิ สมนฺนาคโต นาม อคารมเชฺฌ วสโนฺต ราชา โหติ จกฺกวตฺตี, ปพฺพชโนฺต โลเก วิวฎฺฎจฺฉโท สพฺพญฺญุพุโทฺธ โหติฯ อยํ ปุริโส นิสฺสํสยํ พุโทฺธ’’ติ ชานิตฺวา ปจฺจุคฺคมนํ กตฺวา ปญฺจปติฎฺฐิเตน วนฺทิตฺวา อคฺคาสนํ ปญฺญาเปตฺวา อทาสิฯ นิสีทิ ภควา ปญฺญเตฺต อคฺคาสเนฯ สรทตาปโสปิ อตฺตโน อนุจฺฉวิกํ อาสนํ คเหตฺวา เอกมนฺตํ นิสีทิฯ</p>


<p>ตสฺมิํ สมเย จตุสตฺตติสหสฺสชฎิลา ปณีตปณีตานิ โอชวนฺตานิ ผลาผลานิ คเหตฺวา อาจริยสฺส สนฺติกํ สมฺปตฺตา พุทฺธานเญฺจว อาจริยสฺส จ นิสินฺนาสนํ โอโลเกตฺวา อาหํสุ – ‘‘อาจริย , มยํ ‘อิมสฺมิํ โลเก ตุเมฺหหิ มหนฺตตโร นตฺถี’ติ วิจราม, อยํ ปน ปุริโส ตุเมฺหหิ มหนฺตตโร มเญฺญ’’ติ? ‘‘ตาตา, กิํ วเทถ, สาสเปน สทฺธิํ อฎฺฐสฎฺฐิโยชนสตสหสฺสุเพฺพธํ สิเนรุํ สมํ กาตุํ อิจฺฉถ, สพฺพญฺญุพุเทฺธน สทฺธิํ มมํ อุปมํ มา กริตฺถ ปุตฺตกา’’ติฯ อถ เต ตาปสา, ‘‘สจายํ อิตฺตรสโตฺต อภวิสฺส, อมฺหากํ อาจริโย น เอวรูปํ อุปมํ อาหริสฺส, ยาว มหา วตายํ ปุริโส’’ติ สเพฺพว ปาเทสุ นิปติตฺวา สิรสา วนฺทิํสุฯ อถ เน อาจริโย อาห – ‘‘ตาตา, อมฺหากํ พุทฺธานํ อนุจฺฉวิโก เทยฺยธโมฺม นตฺถิ, สตฺถา จ ภิกฺขาจารเวลายํ อิธาคโต, มยํ ยถาสตฺติ ยถาพลํ เทยฺยธมฺมํ ทสฺสาม, ตุเมฺห ยํ ยํ ปณีตํ ผลาผลํ, ตํ ตํ อาหรถา’’ติ อาหราเปตฺวา หเตฺถ โธวิตฺวา สยํ ตถาคตสฺส ปเตฺต ปติฎฺฐาเปสิฯ สตฺถารา ผลาผเล ปฎิคฺคหิตมเตฺต เทวตา ทิโพฺพชํ ปกฺขิปิํสุฯ โส ตาปโส อุทกมฺปิ สยเมว ปริสฺสาเวตฺวา อทาสิฯ ตโต ภตฺตกิจฺจํ กตฺวา นิสิเนฺน สตฺถริ สเพฺพ อเนฺตวาสิเก ปโกฺกสิตฺวา สตฺถุ สนฺติเก สารณียกถํ กเถโนฺต นิสีทิฯ สตฺถา ‘‘เทฺว อคฺคสาวกา ภิกฺขุสเงฺฆน สทฺธิํ อาคจฺฉนฺตู’’ติ จิเนฺตสิฯ เต สตฺถุ จิตฺตํ ญตฺวา สตสหสฺสขีณาสวปริวารา อาคนฺตฺวา สตฺถารํ วนฺทิตฺวา เอกมนฺตํ อฎฺฐํสุฯ</p>


<p>ตโต  สรทตาปโส  อเนฺตวาสิเก อามเนฺตสิ – ‘‘ตาตา, พุทฺธานํ นิสินฺนาสนมฺปิ นีจํ, สมณสตสหสฺสานมฺปิ อาสนํ นตฺถิ, อชฺช ตุเมฺหหิ อุฬารํ พุทฺธสกฺการํ กาตุํ วฎฺฎติ, ปพฺพตปาทโต วณฺณคนฺธสมฺปนฺนานิ ปุปฺผานิ อาหรถา’’ติฯ กถนกาโล ปปโญฺจ วิย โหติ, อิทฺธิมโต  ปน อิทฺธิวิสโย อจิเนฺตโยฺยติ มุหุตฺตมเตฺตเนว เต ตาปสา วณฺณคนฺธสมฺปนฺนานิ ปุปฺผานิ อาหริตฺวา พุทฺธานํ โยชนปฺปมาณํ ปุปฺผาสนํ ปญฺญาเปสุํฯ อุภินฺนํ อคฺคสาวกานํ ติคาวุตํ, เสสภิกฺขูนํ อฑฺฒโยชนิกาทิเภทํ, สงฺฆนวกสฺส อุสภมตฺตํ อโหสิฯ ‘‘กถํ เอกสฺมิํ อสฺสมปเท ตาว มหนฺตานิ อาสนานิ ปญฺญตฺตานี’’ติ น จิเนฺตตพฺพํฯ อิทฺธิวิสโย เหสฯ เอวํ ปญฺญเตฺตสุ อาสเนสุ สรทตาปโส ตถาคตสฺส ปุรโต อญฺชลิํ ปคฺคยฺห ฐิโต, ‘‘ภเนฺต, มยฺหํ ทีฆรตฺตํ หิตาย สุขาย อิมํ ปุปฺผาสนํ อภิรุหถา’’ติ อาหฯ เตน วุตฺตํ –</p>


<p>
‘‘นานาปุปฺผญฺจ คนฺธญฺจ, สมฺปาเทตฺวาน เอกโต;  
  
ปุปฺผาสนํ ปญฺญาเปตฺวา, อิทํ วจนมพฺรวิฯ  
</p>
  
<p>
‘‘อิทํ เม อาสนํ วีร, ปญฺญตฺตํ ตวนุจฺฉวิํ;  
  
มม จิตฺตํ ปสาเทโนฺต, นิสีท ปุปฺผมาสเนฯ  
</p>
  
<p>
‘‘สตฺตรตฺตินฺทิวํ พุโทฺธ, นิสีทิ ปุปฺผมาสเน;  
  
มม จิตฺตํ ปสาเทตฺวา, หาสยิตฺวา สเทวเก’’ติฯ  
</p>
  
<p>เอวํ นิสิเนฺน สตฺถริ เทฺว อคฺคสาวกา เสสภิกฺขู จ  อตฺตโน อตฺตโน ปตฺตาสเน นิสีทิํสุฯ สรทตาปโส มหนฺตํ ปุปฺผจฺฉตฺตํ คเหตฺวา ตถาคตสฺส มตฺถเก ธาเรโนฺต อฎฺฐาสิฯ สตฺถา ‘‘ชฎิลานํ อยํ สกฺกาโร มหปฺผโล โหตู’’ติ นิโรธสมาปตฺติํ สมาปชฺชิฯ สตฺถุ สมาปตฺติํ สมาปนฺนภาวํ ญตฺวา เทฺว อคฺคสาวกาปิ เสสภิกฺขูปิ สมาปตฺติํ สมาปชฺชิํสุฯ ตถาคเต สตฺตาหํ นิโรธสมาปตฺติํ สมาปชฺชิตฺวา นิสิเนฺน อเนฺตวาสิกา ภิกฺขาจารกาเล สมฺปเตฺต วนมูลผลาผลํ ปริภุญฺชิตฺวา เสสกาเล พุทฺธานํ อญฺชลิํ ปคฺคยฺห ติฎฺฐนฺติฯ สรทตาปโส ปน ภิกฺขาจารมฺปิ อคนฺตฺวา ปุปฺผจฺฉตฺตํ ธารยมาโนว สตฺตาหํ ปีติสุเขน วีตินาเมสิฯ สตฺถา นิโรธโต วุฎฺฐาย ทกฺขิณปเสฺส นิสินฺนํ ปฐมอคฺคสาวกํ นิสภเตฺถรํ อามเนฺตสิ – ‘‘นิสภ, สกฺการการกานํ  ตาปสานํ ปุปฺผาสนานุโมทนํ กโรหี’’ติฯ เถโร จกฺกวตฺติรโญฺญ สนฺติกา ปฎิลทฺธมหาลาโภ มหาโยโธ วิย ตุฎฺฐมานโส สาวกปารมิญาเณ ฐตฺวา ปุปฺผาสนานุโมทนํ อารภิฯ ตสฺส เทสนาวสาเน ทุติยสาวกํ อามเนฺตสิ – ‘‘ตฺวมฺปิ ภิกฺขุ ธมฺมํ เทเสหี’’ติฯ อโนมเตฺถโร เตปิฎกํ พุทฺธวจนํ สมฺมสิตฺวา ธมฺมํ กเถสิฯ ทฺวินฺนํ อคฺคสาวกานํ เทสนาย เอกสฺสาปิ อภิสมโย นาโหสิฯ อถ สตฺถา อปริมาเณ พุทฺธวิสเย ฐตฺวา ธมฺมเทสนํ อารภิฯ เทสนาปริโยสาเน ฐเปตฺวา สรทตาปสํ สเพฺพปิ จตุสตฺตติสหสฺสชฎิลา อรหตฺตํ ปาปุณิํสุ , สตฺถา ‘‘เอถ, ภิกฺขโว’’ติ หตฺถํ ปสาเรสิฯ เตสํ ตาวเทว เกสมสฺสูนิ อนฺตรธายิํสุ, อฎฺฐปริกฺขารา กาเย ปฎิมุกฺกาว อเหสุํฯ</p>


<p>สรทตาปโส ‘‘กสฺมา อรหตฺตํ น ปโตฺต’’ติ? วิกฺขิตฺตจิตฺตตฺตาฯ โส กิร พุทฺธานํ ทุติยาสเน  นิสีทิตฺวา สาวกปารมิญาเณ ฐตฺวา ธมฺมํ เทสยโต อคฺคสาวกสฺส ธมฺมเทสนํ โสตุํ อารทฺธกาลโต ปฎฺฐาย, ‘‘อโห วตาหมฺปิ อนาคเต อุปฺปชฺชนกพุทฺธสฺส สาสเน อิมินา สาวเกน ปฎิลทฺธธุรํ ลเภยฺย’’นฺติ จิตฺตํ อุปฺปาเทสิฯ โส เตน ปริวิตเกฺกน มคฺคผลปฎิเวธํ กาตุํ นาสกฺขิฯ ตถาคตํ ปน วนฺทิตฺวา สมฺมุเข ฐตฺวา อาห – ‘‘ภเนฺต, ตุมฺหากํ อนนฺตราสเน นิสิโนฺน ภิกฺขุ ตุมฺหากํ สาสเน โก นาม โหตี’’ติ? ‘‘มยา ปวตฺติตํ ธมฺมจกฺกํ อนุปวเตฺตโนฺต สาวกปารมิญาณสฺส โกฎิปฺปโตฺต โสฬส ปญฺญา ปฎิวิชฺฌิตฺวา ฐิโต มยฺหํ สาสเน อคฺคสาวโก นิสโภ นาม เอโส’’ติฯ ‘‘ภเนฺต, ยฺวายํ มยา สตฺตาหํ ปุปฺผจฺฉตฺตํ ธาเรเนฺตน สกฺกาโร กโต, อหํ อิมสฺส ผเลน อญฺญํ สกฺกตฺตํ วา พฺรหฺมตฺตํ วา น ปเตฺถมิ, อนาคเต ปน อยํ นิสภเตฺถโร วิย เอกสฺส พุทฺธสฺส อคฺคสาวโก ภเวยฺย’’นฺติ ปตฺถนํ อกาสินฺติฯ สตฺถา ‘‘สมชฺฌิสฺสติ นุ โข อิมสฺส ปุริสสฺส ปตฺถนา’’ติ อนาคตํสญาณํ เปเสตฺวา โอโลเกโนฺต กปฺปสตสหสฺสาธิกํ เอกํ อสเงฺขฺยยฺยํ อติกฺกมิตฺวา สมิชฺฌนภาวํ อทฺทสฯ ทิสฺวาน สรทตาปสํ อาห – ‘‘น เต อยํ ปตฺถนา โมฆา ภวิสฺสติ, อนาคเต ปน กปฺปสตสหสฺสาธิกํ เอกํ อสเงฺขฺยยฺยํ อติกฺกมิตฺวา โคตโม นาม พุโทฺธ อุปฺปชฺชิสฺสติ, ตสฺส มาตา มหามายา  นาม เทวี ภวิสฺสติ, ปิตา สุโทฺธทโน นาม มหาราชา, ปุโตฺต ราหุโล นาม, อุปฎฺฐาโก อานโนฺท นาม, ทุติยอคฺคสาวโก โมคฺคลฺลาโน นาม, ตฺวํ ปนสฺส ปฐมอคฺคสาวโก ธมฺมเสนาปติ สาริปุโตฺต นาม ภวิสฺสสี’’ติ ฯ เอวํ ตาปสํ พฺยากริตฺวา ธมฺมกถํ กเถตฺวา ภิกฺขุสงฺฆปริวุโต อากาสํ ปกฺขนฺทิฯ</p>


<p>สรทตาปโสปิ อเนฺตวาสิกเตฺถรานํ สนฺติกํ คนฺตฺวา สหายกสฺส สิริวฑฺฒนกุฎุมฺพิกสฺส สาสนํ เปเสสิ, ‘‘ภเนฺต, มม สหายกสฺส วเทถ, สหายเกน เต สรทตาปเสน อโนมทสฺสีพุทฺธสฺส ปาทมูเล อนาคเต อุปฺปชฺชนกสฺส โคตมพุทฺธสฺส สาสเน ปฐมอคฺคสาวกฎฺฐานํ ปตฺถิตํ, ตฺวํ ทุติยอคฺคสาวกฎฺฐานํ ปเตฺถหี’’ติฯ เอวญฺจ ปน วตฺวา เถเรหิ ปุเรตรเมว เอกปเสฺสน คนฺตฺวา สิริวฑฺฒนสฺส นิเวสนทฺวาเร อฎฺฐาสิฯ สิริวฑฺฒโน ‘‘จิรสฺสํ วต เม อโยฺย อาคโต’’ติ อาสเน นิสีทาเปตฺวา อตฺตนา นีจาสเน นิสิโนฺน, ‘‘อเนฺตวาสิกปริสา ปน โว, ภเนฺต, น ปญฺญายตี’’ติ ปุจฺฉิฯ ‘‘อาม, สมฺม, อมฺหากํ อสฺสมํ อโนมทสฺสี พุโทฺธ อาคโต, มยํ ตสฺส อตฺตโน พเลน สกฺการํ อกริมฺหา, สตฺถา สเพฺพสํ  ธมฺมํ เทเสสิ, เทสนาปริโยสาเน ฐเปตฺวา มํ เสสา อรหตฺตํ ปตฺวา ปพฺพชิํสุฯ อหํ สตฺถุ ปฐมอคฺคสาวกํ นิสภเตฺถรํ ทิสฺวา อนาคเต อุปฺปชฺชนกสฺส โคตมพุทฺธสฺส นาม สาสเน ปฐมอคฺคสาวกฎฺฐานํ ปเตฺถสิํ, ตฺวมฺปิ ตสฺส สาสเน ทุติยอคฺคสาวกฎฺฐานํ ปเตฺถหี’’ติฯ ‘‘มยฺหํ พุเทฺธหิ สทฺธิํ ปริจโย นตฺถิ, ภเนฺต’’ติฯ ‘‘พุเทฺธหิ สทฺธิํ กถนํ มยฺหํ ภาโร โหตุ, ตฺวํ มหนฺตํ สกฺการํ สเชฺชหี’’ติฯ</p>


<p>สิริวฑฺฒโน ตสฺส วจนํ สุตฺวา อตฺตโน นิเวสนทฺวาเร ราชมาเนน อฎฺฐกรีสมตฺตํ ฐานํ สมตลํ กาเรตฺวา วาลุกํ โอกิราเปตฺวา  ลาชปญฺจมานิปุปฺผานิ วิกิราเปตฺวา นีลุปฺปลจฺฉทนํ มณฺฑปํ กาเรตฺวา พุทฺธาสนํ ปญฺญาเปตฺวา เสสภิกฺขูนมฺปิ อาสนานิ ปฎิยาเทตฺวา มหนฺตํ สกฺการสมฺมานํ สเชฺชตฺวา พุทฺธานํ นิมนฺตนตฺถาย สรทตาปสสฺส สญฺญํ อทาสิฯ ตาปโส พุทฺธปฺปมุขํ ภิกฺขุสงฺฆํ คเหตฺวา ตสฺส นิเวสนํ อคมาสิฯ สิริวฑฺฒโนปิ ปจฺจุคฺคมนํ กตฺวา ตถาคตสฺส หตฺถโต ปตฺตํ คเหตฺวา มณฺฑปํ ปเวเสตฺวา ปญฺญตฺตาสเนสุ นิสินฺนสฺส พุทฺธปฺปมุขสฺส ภิกฺขุสงฺฆสฺส ทกฺขิโณทกํ  ทตฺวา ปณีเตน โภชเนน ปริวิสิตฺวา ภตฺตกิจฺจปริโยสาเน พุทฺธปฺปมุขํ ภิกฺขุสงฺฆํ มหารเหหิ วเตฺถหิ อจฺฉาเทตฺวา, ‘‘ภเนฺต, นายํ อารโพฺภ อปฺปมตฺตกฎฺฐานตฺถาย, อิมินาว นิยาเมน สตฺตาหํ อนุกมฺปํ กโรถา’’ติ อาหฯ สตฺถา อธิวาเสสิฯ โส เตเนว นิยาเมน สตฺตาหํ มหาทานํ ปวเตฺตตฺวา ภควนฺตํ วนฺทิตฺวา อญฺชลิํ ปคฺคยฺห ฐิโต อาห – ‘‘ภเนฺต, มม สหาโย สรทตาปโส ยสฺส สตฺถุสฺส ปฐมอคฺคสาวโก ภเวยฺย’’นฺติ ปเตฺถสิ, อหมฺปิ ‘‘ตเสฺสว ทุติยอคฺคสาวโก ภเวยฺย’’นฺติ ปเตฺถมีติฯ</p>


<p>สตฺถา อนาคตํ โอโลเกตฺวา ตสฺส ปตฺถนาย สมิชฺฌนภาวํ ทิสฺวา พฺยากาสิ – ‘‘ตฺวํ อิโต กปฺปสตสหสฺสาธิกํ อสเงฺขฺยยฺยํ อติกฺกมิตฺวา โคตมพุทฺธสฺส ทุติยอคฺคสาวโก ภวิสฺสสี’’ติฯ พุทฺธานํ พฺยากรณํ สุตฺวา สิริวฑฺฒโน หฎฺฐปหโฎฺฐ อโหสิฯ สตฺถาปิ ภตฺตานุโมทนํ กตฺวา สปริวาโร วิหารเมว คโตฯ ‘‘อยํ, ภิกฺขเว, มม ปุเตฺตหิ ตทา ปตฺถิตปตฺถนาฯ เต ยถาปตฺถิตเมว ลภิํสุฯ นาหํ มุขํ โอโลเกตฺวา เทมี’’ติฯ</p>


<p>เอวํ  วุเตฺต เทฺว อคฺคสาวกา ภควนฺตํ วนฺทิตฺวา, ‘‘ภเนฺต, มยํ อคาริยภูตา สมานา คิรคฺคสมชฺชํ ทสฺสนาย คตา’’ติ ยาว อสฺสชิเตฺถรสฺส สนฺติกา โสตาปตฺติผลปฎิเวธา สพฺพํ ปจฺจุปฺปนฺนวตฺถุํ กเถตฺวา, ‘‘เต มยํ, ภเนฺต, อาจริยสฺส สญฺจยสฺส สนฺติกํ คนฺตฺวา ตํ ตุมฺหากํ ปาทมูเล อาเนตุกามา ตสฺส ลทฺธิยา นิสฺสารภาวํ กเถตฺวา อิธาคมเน อานิสํสํ กถยิมฺหาฯ โส อิทานิ มยฺหํ อเนฺตวาสิกวาโส นาม จาฎิยา อุทญฺจนภาวปฺปตฺติสทิโส, น สกฺขิสฺสามิ  อเนฺตวาสิวาสํ วสิตุ’’นฺติ วตฺวา, ‘‘อาจริย, อิทานิ มหาชโน คนฺธมาลาทิหโตฺถ คนฺตฺวา สตฺถารเมว ปูเชสฺสติ, ตุเมฺห กถํ ภวิสฺสถา’’ติ วุเตฺต ‘‘กิํ ปน อิมสฺมิํ โลเก ปณฺฑิตา พหู, อุทาหุ ทนฺธา’’ติ? ‘‘ทนฺธา’’ติ กถิเต ‘‘เตน หิ ปณฺฑิตา ปณฺฑิตสฺส สมณสฺส โคตมสฺส สนฺติกํ คมิสฺสนฺติ, ทนฺธา ทนฺธสฺส มม สนฺติกํ อาคมิสฺสนฺติ, คจฺฉถ ตุเมฺห’’ติ วตฺวา ‘‘อาคนฺตุํ น อิจฺฉิ, ภเนฺต’’ติฯ ตํ สุตฺวา สตฺถา, ‘‘ภิกฺขเว, สญฺจโย อตฺตโน มิจฺฉาทิฎฺฐิตาย อสารํ สาโรติ, สารญฺจ อสาโรติ คณฺหิฯ ตุเมฺห ปน อตฺตโน ปณฺฑิตตาย สารญฺจ สารโต, อสารญฺจ อสารโต ญตฺวา อสารํ ปหาย สารเมว คณฺหิตฺถา’’ติ วตฺวา อิมา คาถา อภาสิ –</p>


<ol>
<li>
‘‘อสาเร  
สารมติโน, สาเร จาสารทสฺสิโน;  
  
เต สารํ นาธิคจฺฉนฺติ, มิจฺฉาสงฺกปฺปโคจราฯ  
</li>
  
<li>
‘‘สารญฺจ  
สารโต ญตฺวา, อสารญฺจ อสารโต;  
  
เต สารํ อธิคจฺฉนฺติ, สมฺมาสงฺกปฺปโคจรา’’ติฯ  
</li>
  
<p>ตตฺถ ติ จตฺตาโร ปจฺจยา, ทสวตฺถุกา มิจฺฉาทิฎฺฐิ, ตสฺสา อุปนิสฺสยภูตา ธมฺมเทสนาติ อยํ อสาโร นาม, ตสฺมิํ สารทิฎฺฐิโนติ อโตฺถฯ ติ ทสวตฺถุกา สมฺมาทิฎฺฐิ, ตสฺสา อุปนิสฺสยภูตา ธมฺมเทสนาติ อยํ สาโร นาม, ตสฺมิํ ‘‘นายํ สาโร’’ติ อสารทสฺสิโนฯ นฺติ เต ปน ตํ มิจฺฉาทิฎฺฐิคฺคหณํ คเหตฺวา ฐิตา กามวิตกฺกาทีนํ วเสน มิจฺฉาสงฺกปฺปโคจรา หุตฺวา สีลสารํ, สมาธิสารํ, ปญฺญาสารํ, วิมุตฺติสารํ, วิมุตฺติญาณทสฺสนสารํ, ‘‘ปรมตฺถสารํ, นิพฺพานญฺจ นาธิคจฺฉ’’นฺติฯ ติ ตเมว สีลสาราทิสารํ ‘‘สาโร นามาย’’นฺติ, วุตฺตปฺปการญฺจ อสารํ ‘‘อสาโร อย’’นฺติ ญตฺวาฯ นฺติ เต ปณฺฑิตา เอวํ สมฺมาทสฺสนํ คเหตฺวา ฐิตา เนกฺขมฺมสงฺกปฺปาทีนํ วเสน สมฺมาสงฺกปฺปโคจรา หุตฺวา ตํ วุตฺตปฺปการํ สารํ อธิคจฺฉนฺตีติฯ
</ol></p>


<p>คาถาปริโยสาเน พหู โสตาปตฺติผลาทีนิ ปาปุณิํสุฯ สนฺนิปติตานํ สาตฺถิกา ธมฺมเทสนา อโหสีติฯ</p>

</p>


<h3>๙. นนฺทเตฺถรวตฺถุ</h3>
<p>   นฺติ อิมํ ธมฺมเทสนํ สตฺถา เชตวเน วิหรโนฺต อายสฺมนฺตํ นนฺทํ อารพฺภ กเถสิฯ</p>


<p>สตฺถา หิ ปวตฺติตวรธมฺมจโกฺก ราชคหํ คนฺตฺวา เวฬุวเน วิหรโนฺต – ‘‘ปุตฺตํ เม อาเนตฺวา ทเสฺสถา’’ติ สุโทฺธทนมหาราเชน เปสิตานํ สหสฺสสหสฺสปริวารานํ ทสนฺนํ ทูตานํ สพฺพปจฺฉโต คนฺตฺวา อรหตฺตปฺปเตฺตน กาฬุทายิเตฺถเรน คมนกาลํ ญตฺวา มคฺควณฺณํ วเณฺณตฺวา วีสติสหสฺสขีณาสวปริวุโต  กปิลปุรํ นีโต ญาติสมาคเม โปกฺขรวสฺสํ อตฺถุปฺปตฺติํ กตฺวา  (ชา. ๒.๒๒.๑๖๕๕ อาทโย) กเถตฺวา ปุนทิวเส ปิณฺฑาย ปวิโฎฺฐ, ‘‘อุตฺติเฎฺฐ นปฺปมเชฺชยฺยา’’ติ (ธ. ป. ๑๖๘) คาถาย ปิตรํ โสตาปตฺติผเล ปติฎฺฐาเปตฺวา, ‘‘ธมฺมญฺจเร’’ติ (ธ. ป. ๑๖๙) คาถาย มหาปชาปติํ โสตาปตฺติผเล, ราชานญฺจ สกทาคามิผเล ปติฎฺฐาเปสิฯ ภตฺตกิจฺจาวสาเน ปน ราหุลมาตุคุณกถํ นิสฺสาย  (ชา. ๑.๑๔.๑๘ อาทโย) กเถตฺวา ตโต ตติยทิวเส นนฺทกุมารสฺส อภิเสกเคหปฺปเวสนวิวาหมงฺคเลสุ ปวตฺตมาเนสุ ปิณฺฑาย ปวิสิตฺวา นนฺทกุมารสฺส หเตฺถ ปตฺตํ ทตฺวา มงฺคลํ วตฺวา อุฎฺฐายาสนา ปกฺกมโนฺต นนฺทกุมารสฺส หตฺถโต ปตฺตํ น คณฺหิฯ โสปิ ตถาคตคารเวน ‘‘ปตฺตํ โว, ภเนฺต, คณฺหถา’’ติ วตฺตุํ นาสกฺขิฯ เอวํ ปน จิเนฺตสิ – ‘‘โสปานสีเส ปตฺตํ คณฺหิสฺสตี’’ติฯ สตฺถา ตสฺมิมฺปิ ฐาเน น คณฺหิฯ อิตโร ‘‘โสปานปาทมูเล คณฺหิสฺสตี’’ติ จิเนฺตสิฯ สตฺถา ตตฺถาปิ น  คณฺหิฯ อิตโร ‘‘ราชงฺคเณ คณฺหิสฺสตี’’ติ จิเนฺตสิฯ สตฺถา ตตฺถาปิ น คณฺหิฯ กุมาโร นิวตฺติตุกาโม อรุจิยา คจฺฉโนฺต สตฺถุคารเวน ‘‘ปตฺตํ คณฺหถา’’ติ วตฺตุํ น สโกฺกติฯ ‘‘อิธ คณฺหิสฺสติ, เอตฺถ คณฺหิสฺสตี’’ติ จิเนฺตโนฺต คจฺฉติฯ</p>


<p>ตสฺมิํ ขเณ อญฺญา อิตฺถิโย ตํ ทิสฺวา ชนปทกลฺยาณิยา อาจิกฺขิํสุ – ‘‘อเยฺย, ภควา นนฺทกุมารํ คเหตฺวา คโต, ตุเมฺหหิ ตํ วินา กริสฺสตี’’ติฯ สา อุทกพินฺทูหิ ปคฺฆรเนฺตเหว อฑฺฒุลฺลิขิเตหิ เกเสหิ เวเคน คนฺตฺวา, ‘‘ตุวฎํ โข, อยฺยปุตฺต, อาคเจฺฉยฺยาสี’’ติ อาหฯ ตํ ตสฺสา วจนํ ตสฺส หทเย ติริยํ ปติตฺวา วิย ฐิตํฯ สตฺถาปิสฺส หตฺถโต ปตฺตํ อคฺคณฺหิตฺวาว ตํ วิหารํ เนตฺวา, ‘‘ปพฺพชิสฺสสิ นนฺทา’’ติอาหฯ โส พุทฺธคารเวน ‘‘น ปพฺพชิสฺสามี’’ติ อวตฺวา, ‘‘อาม, ปพฺพชิสฺสามี’’ติ อาหฯ สตฺถา ‘‘เตน หิ นนฺทํ ปพฺพาเชถา’’ติ อาหฯ สตฺถา กปิลปุรํ คนฺตฺวา ตติยทิวเส นนฺทํ ปพฺพาเชสิฯ</p>


<p>สตฺตเม  ทิวเส ราหุลมาตา กุมารํ อลงฺกริตฺวา ภควโต สนฺติกํ เปเสสิ – ‘‘ปสฺส, ตาต, เอตํ วีสติสหสฺสสมณปริวุตํ สุวณฺณวณฺณํ พฺรหฺมรูปิวณฺณํ สมณํ, อยํ เต ปิตา, เอตสฺส มหนฺตา นิธิกุมฺภิโย อเหสุํฯ ตฺยาสฺส นิกฺขมนโต ปฎฺฐาย น ปสฺสาม, คจฺฉ นํ ทายชฺชํ ยาจสฺสุ – ‘อหํ , ตาต, กุมาโร, อภิเสกํ ปตฺวา จกฺกวตฺตี ภวิสฺสามิ, ธเนน เม อโตฺถ, ธนํ เม เทหิฯ สามิโก หิ ปุโตฺต ปิตุสนฺตกสฺสา’’’ติฯ กุมาโร ภควโต สนฺติกํ คนฺตฺวาว ปิตุสิเนหํ ปฎิลภิตฺวา หฎฺฐจิโตฺต ‘‘สุขา เต, สมณ, ฉายา’’ติ วตฺวา อญฺญมฺปิ  พหุํ อตฺตโน อนุรูปํ วทโนฺต อฎฺฐาสิฯ ภควา กตภตฺตกิโจฺจ อนุโมทนํ กตฺวา อุฎฺฐายาสนา ปกฺกามิฯ กุมาโรปิ ‘‘ทายชฺชํ เม, สมณ, เทหิ, ทายชฺชํ เม, สมณ, เทหี’’ติ ภควนฺตํ อนุพนฺธิฯ ภควาปิ กุมารํ น นิวตฺตาเปสิฯ ปริชโนปิ ภควตา สทฺธิํ คจฺฉนฺตํ นิวเตฺตตุํ นาสกฺขิฯ อิติ โส ภควตา สทฺธิํ อารามเมว อคมาสิฯ</p>


<p>ตโต ภควา จิเนฺตสิ – ‘‘ยํ อยํ ปิตุสนฺตกํ ธนํ อิจฺฉติ, ตํ วฎฺฎานุคตํ สวิฆาตํ, หนฺทสฺส โพธิตเล ปฎิลทฺธํ สตฺตวิธํ อริยธนํ เทมิ, โลกุตฺตรทายชฺชสฺส นํ สามิกํ กโรมี’’ติฯ อถ โข ภควา อายสฺมนฺตํ สาริปุตฺตํ อามเนฺตสิ – ‘‘เตน หิ ตฺวํ, สาริปุตฺต, ราหุลกุมารํ ปพฺพาเชหี’’ติฯ เถโร กุมารํ ปพฺพาเชสิฯ ปพฺพชิเต จ ปน กุมาเร รโญฺญ อธิมตฺตํ ทุกฺขํ อุปฺปชฺชิฯ ตํ อธิวาเสตุํ อสโกฺกโนฺต ภควโต นิเวเทตฺวา, ‘‘สาธุ, ภเนฺต, อยฺยา, มาตาปิตูหิ อนนุญฺญาตํ ปุตฺตํ น ปพฺพาเชยฺยุ’’นฺติ วรํ ยาจิฯ ภควา ตสฺส ตํ วรํ ทตฺวา ปุเนกทิวสํ ราชนิเวสเน กตปาตราโส เอกมนฺตํ นิสิเนฺนน รญฺญา, ‘‘ภเนฺต, ตุมฺหากํ ทุกฺกรการิกกาเล เอกา เทวตา มํ อุปสงฺกมิตฺวา, ‘ปุโตฺต เต กาลกโต’ติ อาหฯ อหํ ตสฺสา วจนํ อสทฺทหโนฺต ‘น มยฺหํ ปุโตฺต โพธิํ อปฺปตฺวา กาลํ กโรตี’ติ ปฎิกฺขิปิ’’นฺติ วุเตฺต – ‘‘อิทานิ กิํ สทฺทหิสฺสถ, ปุเพฺพปิ อฎฺฐิกานิ ทเสฺสตฺวา, ‘ปุโตฺต เต มโต’ติ วุเตฺต น สทฺทหิตฺวา’’ติ อิมิสฺสา อตฺถุปฺปตฺติยา  (ชา. ๑.๑๐.๙๒ อาทโย) กเถสิฯ คาถาปริโยสาเน ราชา อนาคามิผเล ปติฎฺฐหิฯ อิติ ภควา ปิตรํ ตีสุ ผเลสุ ปติฎฺฐาเปตฺวา ภิกฺขุสงฺฆปริวุโต  ปุนเทว ราชคหํ คนฺตฺวา ตโต อนาถปิณฺฑิเกน สาวตฺถิํ อาคมนตฺถาย คหิตปฎิโญฺญ นิฎฺฐิเต เชตวเน วิหาเร ตตฺถ คนฺตฺวา วาสํ กเปฺปสิฯ</p>


<p>เอวํ สตฺถริ เชตวเน วิหรเนฺต อายสฺมา นโนฺท อุกฺกณฺฎฺฐิตฺวา ภิกฺขูนํ เอตมตฺถํ อาโรเจสิ – ‘‘อนภิรโต อหํ, อาวุโส, พฺรหฺมจริยํ จรามิ, น  สโกฺกมิ พฺรหฺมจริยํ สนฺธาเรตุํ, สิกฺขํ ปจฺจกฺขาย หีนายาวตฺติสฺสามี’’ติฯ ภควา ตํ ปวตฺติํ สุตฺวา อายสฺมนฺตํ นนฺทํ ปโกฺกสาเปตฺวา เอตทโวจ – ‘‘สจฺจํ กิร ตฺวํ, นนฺท, สมฺพหุลานํ ภิกฺขูนํ เอวํ อาโรเจสิ  – ‘อนภิรโต, อาวุโส, พฺรหฺมจริยํ จรามิ, น สโกฺกมิ พฺรหฺมจริยํ สนฺธาเรตุํ, สิกฺขํ ปจฺจกฺขาย หีนายาวตฺติสฺสามี’’’ติ? ‘‘เอวํ, ภเนฺต’’ติฯ ‘‘กิสฺส ปน ตฺวํ, นนฺท, อนภิรโต พฺรหฺมจริยํ จรสิ, น สโกฺกสิ พฺรหฺมจริยํ สนฺธาเรตุํ, สิกฺขํ ปจฺจกฺขาย หีนายาวตฺติสฺสสี’’ติ? ‘‘สากิยานี มํ, ภเนฺต, ชนปทกลฺยาณี ฆรา นิกฺขมนฺตสฺส อฑฺฒุลฺลิขิเตหิ เกเสหิ อปโลเกตฺวา มํ เอตทโวจ – ‘ตุวฎํ โข, อยฺยปุตฺต, อาคเจฺฉยฺยาสี’ติ, โส โข อหํ, ภเนฺต, ตํ อนุสฺสรมาโน อนภิรโต พฺรหฺมจริยํ จรามิ, น สโกฺกมิ พฺรหฺมจริยํ สนฺธาเรตุํ, สิกฺขํ ปจฺจกฺขาย หีนายาวตฺติสฺสามี’’ติฯ</p>


<p>อถ โข ภควา อายสฺมนฺตํ นนฺทํ พาหายํ คเหตฺวา อิทฺธิพเลน ตาวติํสเทวโลกํ อาเนโนฺต อนฺตรามเคฺค เอกสฺมิํ ฌามเกฺขเตฺต ฌามขาณุเก นิสินฺนํ ฉินฺนกณฺณนาสนงฺคุฎฺฐํ เอกํ ปลุฎฺฐมกฺกฎิํ ทเสฺสตฺวา ตาวติํสภวเน สกฺกสฺส เทวรโญฺญ อุปฎฺฐานํ อาคตานิ กกุฎปาทานิ ปญฺจ อจฺฉราสตานิ ทเสฺสสิฯ ติ  รตฺตวณฺณตาย ปาเรวตปาทสทิสปาทานิฯ ทเสฺสตฺวา จ ปนาห – ‘‘ตํ กิํ มญฺญสิ, นนฺท, กตมา นุ โข อภิรูปตรา วา ทสฺสนียตรา วา ปาสาทิกตรา วา สากิยานี วา ชนปทกลฺยาณี, อิมานิ วา ปญฺจ อจฺฉราสตานิ กกุฎปาทานี’’ติ? ตํ สุตฺวา อาห – ‘‘เสยฺยถาปิ สา, ภเนฺต, ฉินฺนกณฺณนาสนงฺคุฎฺฐา ปลุฎฺฐมกฺกฎี, เอวเมว โข, ภเนฺต, สากิยานี ชนปทกลฺยาณี, อิเมสํ ปญฺจนฺนํ อจฺฉราสตานํ อุปนิธาย สงฺขฺยมฺปิ น อุเปติ, กลมฺปิ น อุเปติ, กลภาคมฺปิ น อุเปติฯ อถ โข อิมาเนว ปญฺจ อจฺฉราสตานิ อภิรูปตรานิ เจว ทสฺสนียตรานิ จ ปาสาทิกตรานิ จา’’ติฯ ‘‘อภิรม, นนฺท, อภิรม, นนฺท, อหํ เต ปาฎิโภโค ปญฺจนฺนํ อจฺฉราสตานํ ปฎิลาภาย กกุฎปาทาน’’นฺติฯ ‘‘สเจ เม, ภเนฺต ภควา, ปาฎิโภโค ปญฺจนฺนํ อจฺฉราสตานํ ปฎิลาภาย กกุฎปาทานํ, อภิรมิสฺสามหํ, ภเนฺต, ภควติ พฺรหฺมจริเย’’ติฯ</p>


<p>อถ  โข ภควา อายสฺมนฺตํ นนฺทํ คเหตฺวา ตตฺถ อนฺตรหิโต เชตวเนเยว ปาตุรโหสิฯ อโสฺสสุํ โข ภิกฺขู, ‘‘อายสฺมา กิร นโนฺท ภควโต ภาตา มาตุจฺฉาปุโตฺต อจฺฉรานํ เหตุ พฺรหฺมจริยํ จรติฯ ภควา กิรสฺส ปาฎิโภโค ปญฺจนฺนํ อจฺฉราสตานํ ปฎิลาภาย กกุฎปาทาน’’นฺติฯ อถ โข อายสฺมโต นนฺทสฺส สหายกา ภิกฺขู อายสฺมนฺตํ นนฺทํ ภตกวาเทน จ อุปกฺกิตกวาเทน จ สมุทาจรนฺติ, ‘‘ภตโก กิรายสฺมา นโนฺท, อุปกฺกิตโก กิรายสฺมา นโนฺท, อจฺฉรานํ เหตุ พฺรหฺมจริยํ จรติฯ ภควา กิรสฺส ปาฎิโภโค ปญฺจนฺนํ อจฺฉราสตานํ ปฎิลาภาย กกุฎปาทาน’’นฺติฯ อถ โข อายสฺมา นโนฺท สหายกานํ ภิกฺขูนํ  ภตกวาเทน จ อุปกฺกิตกวาเทน จ อฎฺฎิยมาโน หรายมาโน ชิคุจฺฉมาโน  เอโก วูปกโฎฺฐ อปฺปมโตฺต อาตาปี ปหิตโตฺต วิหรโนฺต น จิรเสฺสว ยสฺสตฺถาย กุลปุตฺตา สมฺมเทว อคารสฺมา อนคาริยํ ปพฺพชนฺติ, ตทนุตฺตรํ พฺรหฺมจริยปริโยสานํ ทิเฎฺฐว ธเมฺม สยํ อภิญฺญา สจฺฉิกตฺวา อุปสมฺปชฺช วิหาสิ, ‘‘ขีณา ชาติ, วุสิตํ พฺรหฺมจริยํ, กตํ กรณียํ, นาปรํ อิตฺถตฺตายา’’ติ อพฺภญฺญาสิฯ อญฺญตโร จ โข ปนายสฺมา นโนฺท อรหตํ อโหสิฯ</p>


<p>อเถกา เทวตา รตฺติภาเค สกลํ เชตวนํ โอภาเสตฺวา สตฺถารํ อุปสงฺกมิตฺวา วนฺทิตฺวา อาโรเจสิ – ‘‘อายสฺมา, ภเนฺต, นโนฺท ภควโต ภาตา มาตุจฺฉาปุโตฺต อาสวานํ ขยา อนาสวํ เจโตวิมุตฺติํ ปญฺญาวิมุตฺติํ ทิเฎฺฐว ธเมฺม สยํ อภิญฺญา สจฺฉิกตฺวา อุปสมฺปชฺช วิหรตี’’ติฯ ภควโตปิ โข ญาณํ อุทปาทิ ‘‘นโนฺท อาสวานํ ขยา อนาสวํ เจโตวิมุตฺติํ ปญฺญาวิมุตฺติํ ทิเฎฺฐว ธเมฺม สยํ อภิญฺญา สจฺฉิกตฺวา อุปสมฺปชฺช วิหรตี’’ติฯ โสปายสฺมา นโนฺท ตสฺสา รตฺติยา อจฺจเยน ภควนฺตํ อุปสงฺกมิตฺวา วนฺทิตฺวา เอตทโวจ – ‘‘ยํ เม, ภเนฺต, ภควา ปาฎิโภโค ปญฺจนฺนํ อจฺฉราสตานํ ปฎิลาภาย กกุฎปาทานํ, มุญฺจามหํ, ภเนฺต, ภควนฺตํ เอตสฺมา ปฎิสฺสวา’’ติฯ ‘‘มยาปิ โข เต, นนฺท, เจตสา เจโต ปริจฺจ วิทิโต ‘นโนฺท อาสวานํ ขยา อนาสวํ เจโตวิมุตฺติํ  ปญฺญาวิมุตฺติํ ทิเฎฺฐว ธเมฺม สยํ อภิญฺญา สจฺฉิกตฺวา อุปสมฺปชฺช วิหรตี’ติฯ เทวตาปิ เม เอตมตฺถํ อาโรเจสิ – ‘อายสฺมา, ภเนฺต, นโนฺท อาสวานํ ขยา อนาสวํ เจโตวิมุตฺติํ ปญฺญาวิมุตฺติํ ทิเฎฺฐว ธเมฺม สยํ อภิญฺญา สจฺฉิกตฺวา อุปสมฺปชฺช วิหรตี’ติฯ ยเทว โข เต, นนฺท, อนุปาทาย อาสเวหิ  จิตฺตํ วิมุตฺตํ, อถาหํ มุโตฺต เอตสฺมา ปฎิสฺสวา’’ติฯ อถ โข ภควา เอตมตฺถํ วิทิตฺวา ตายํ เวลายํ อิมํ อุทานํ อุทาเนสิ –</p>


<p>
‘‘ยสฺส นิตฺติโณฺณ ปโงฺก, มทฺทิโต กามกณฺฎโก;  
  
โมหกฺขยํ อนุปฺปโตฺต, สุขทุเกฺขสุ น เวธตี ส ภิกฺขู’’ติฯ (อุทา. ๒๒);  
</p>
  
<p>อเถกทิวสํ ภิกฺขู ตํ อายสฺมนฺตํ นนฺทํ ปุจฺฉิํสุ – ‘‘อาวุโส นนฺท, ปุเพฺพ ตฺวํ ‘อุกฺกณฺฐิโตมี’ติ วเทสิ, อิทานิ เต กถ’’นฺติ? ‘‘นตฺถิ เม, อาวุโส, คิหิภาวาย อาลโย’’ติฯ ตํ สุตฺวา ภิกฺขู – ‘‘อภูตํ อายสฺมา นโนฺท กเถติ, อญฺญํ พฺยากโรติ, อตีตทิวเสสุ ‘อุกฺกณฺฐิโตมฺหี’ติ วตฺวา อิทานิ ‘นตฺถิ เม คิหิภาวาย อาลโย’ติ กเถตี’’ติ คนฺตฺวา ภควโต เอตมตฺถํ อาโรเจสุํฯ ภควา ‘‘ภิกฺขเว, อตีตทิวเสสุ นนฺทสฺส อตฺตภาโว ทุจฺฉนฺนเคหสทิโส อโหสิ, อิทานิ สุจฺฉนฺนเคหสทิโส ชาโตฯ อยญฺหิ ทิพฺพจฺฉรานํ  ทิฎฺฐกาลโต ปฎฺฐาย ปพฺพชิตกิจฺจสฺส มตฺถกํ ปาเปตุํ  วายมโนฺต ตํ กิจฺจํ ปโตฺต’’ติ วตฺวา อิมา คาถา อภาสิ –</p>


<ol>
<li>
‘‘ยถา อคารํ ทุจฺฉนฺนํ, วุฎฺฐี สมติวิชฺฌติ;  
  
เอวํ อภาวิตํ จิตฺตํ, ราโค สมติวิชฺฌติฯ  
</li>
  
<li>
‘‘ยถา อคารํ สุจฺฉนฺนํ, วุฎฺฐี น สมติวิชฺฌติ;  
  
เอวํ สุภาวิตํ จิตฺตํ, ราโค น สมติวิชฺฌตี’’ติฯ  
</li>
  
<p>ตตฺถ นฺติ ยํกิญฺจิ เคหํฯ นฺติ วิรฬจฺฉนฺนํ ฉิทฺทาวฉิทฺทํฯ ติ วสฺสวุฎฺฐิ วินิวิชฺฌติฯ นฺติ ตํ อคารํ วุฎฺฐิ วิย ภาวนาย รหิตตฺตา อภาวิตํ จิตฺตํ ราโค สมติ วิชฺฌติฯ น เกวลํ ราโคว, โทสโมหมานาทโย สพฺพกิเลสา ตถารูปํ จิตฺตํ อติวิย วิชฺฌนฺติเยวฯ นฺติ สมถวิปสฺสนาภาวนาหิ สุภาวิตํฯ เอวรูปํ จิตฺตํ สุจฺฉนฺนํ เคหํ วุฎฺฐิ วิย ราคาทโย กิเลสา อติวิชฺฌิตุํ น สโกฺกนฺตีติฯ
</ol></p>


<p>คาถาปริโยสาเน พหู โสตาปตฺติผลาทีนิ ปาปุณิํสุฯ มหาชนสฺส เทสนา สาตฺถิกา อโหสิฯ</p>


<p>อถ โข ภิกฺขู ธมฺมสภายํ กถํ สมุฎฺฐาเปสุํ, ‘‘อาวุโส, พุทฺธา นาม อจฺฉริยา, ชนปทกลฺยาณิํ นิสฺสาย อุกฺกณฺฐิโต นามายสฺมา นโนฺท  สตฺถารา เทวจฺฉรา อามิสํ กตฺวา วินีโต’’ติฯ สตฺถา อาคนฺตฺวา – ‘‘กาย นุตฺถ, ภิกฺขเว, เอตรหิ กถาย สนฺนิสินฺนา’’ติ ปุจฺฉิตฺวา, ‘‘อิมาย นามา’’ติ วุเตฺต, ‘‘น, ภิกฺขเว, อิทาเนว , ปุเพฺพเปส มยา มาตุคาเมน ปโลเภตฺวา วินีโตเยวา’’ติ วตฺวา อตีตํ อาหริ –</p>


<p>อตีเต พาราณสิยํ พฺรหฺมทเตฺต รชฺชํ กาเรเนฺต พาราณสิวาสี กปฺปโฎ นาม วาณิโช อโหสิฯ ตเสฺสโก คทฺรโภ กุมฺภภารํ วหติ, เอกทิวเสน สตฺต โยชนานิ คจฺฉติฯ โส เอกสฺมิํ สมเย คทฺรภภารเกหิ สทฺธิํ ตกฺกสิลํ คนฺตฺวา ยาว ภณฺฑสฺส วิสฺสชฺชนํ, ตาว คทฺรภํ จริตุํ วิสฺสเชฺชสิฯ อถสฺส โส คทฺรโภ ปริขาปิเฎฺฐ จรมาโน เอกํ คทฺรภิํ ทิสฺวา อุปสงฺกมิฯ สา เตน สทฺธิํ ปฎิสนฺถารํ กโรนฺตี อาห – ‘‘กุโต อาคโตสี’’ติ? ‘‘พาราณสิโต’’ติฯ ‘‘เกน กเมฺมนา’’ติ? ‘‘วาณิชฺชกเมฺมนา’’ติฯ ‘‘กิตฺตกํ ภารํ วหสี’’ติ ? ‘‘กุมฺภภาร’’นฺติ? ‘‘เอตฺตกํ ภารํ วหโนฺต กติ โยชนานิ คจฺฉสี’’ติ? ‘‘สตฺต โยชนานี’’ติฯ ‘‘คตคตฎฺฐาเน เต กาจิ ปาทปริกมฺมปิฎฺฐิปริกมฺมกรา อตฺถี’’ติ? ‘‘นตฺถี’’ติฯ ‘‘เอวํ สเนฺต มหาทุกฺขํ นาม อนุโภสี’’ติ? ‘‘กิญฺจาปิ หิ ติรจฺฉานคตานํ ปาทปริกมฺมาทิการกา นาม นตฺถิ, กามสํโยชนฆฎฺฎนตฺถาย ปน เอวรูปํ กถํ กเถสิ’’? โส ตสฺสา กถาย อุกฺกณฺฐิฯ กปฺปโฎปิ ภณฺฑํ วิสฺสเชฺชตฺวา ตสฺส สนฺติกํ อาคนฺตฺวา – ‘‘เอหิ, ตาต, คมิสฺสามา’’ติ อาหฯ ‘‘คจฺฉถ ตุเมฺห, นาหํ คมิสฺสามี’’ติฯ อถ นํ  ปุนปฺปุนํ ยาจิตฺวา, ‘‘อนิจฺฉนฺตํ ปริภาเสตฺวา นํ เนสฺสามี’’ติ จิเนฺตตฺวา คาถมาห –</p>


<p>
‘‘ปโตทํ เต กริสฺสามิ, สาฬสงฺคุลิกณฺฎกํ;  
  
สญฺฉินฺทิสฺสามิ เต กายํ, เอวํ ชานาหิ คทฺรภา’’ติฯ  
</p>
  
<p>ตํ สุตฺวา คทฺรโภ ‘‘เอวํ สเนฺต อหมฺปิ เต กตฺตพฺพํ ชานิสฺสามี’’ติ วตฺวา อิมํ คาถมาห –</p>


<p>
‘‘ปโตทํ เม กริสฺสสิ, โสฬสงฺคุลิกณฺฎกํ;  
  
ปุรโต ปติฎฺฐหิตฺวาน, อุทฺธริตฺวาน ปจฺฉโต;  
  
ทนฺตํ เต ปาตยิสฺสามิ, เอวํ ชานาหิ กปฺปฎา’’ติฯ  
</p>
  
<p>ตํ  สุตฺวา วาณิโช – ‘‘เกน นุ โข การเณน เอส เอวํ วทตี’’ติ จิเนฺตตฺวา, อิโต จิโต จ โอโลเกโนฺต ตํ คทฺรภิํ ทิสฺวา, ‘‘อิมาเยส เอวํ สิกฺขาปิโต ภวิสฺสติ, ‘เอวรูปิํ นาม เต คทฺรภิํ อาเนสฺสามี’ติ มาตุคาเมน นํ ปโลเภตฺวา เนสฺสามี’’ติ อิมํ คาถมาห –</p>


<p>
‘‘จตุปฺปทิํ สงฺขมุขิํ, นาริํ สพฺพงฺคโสภินิํ;  
  
ภริยํ เต อานยิสฺสามิ, เอวํ ชานาหิ คทฺรภา’’ติฯ  
</p>
  
<p>ตํ สุตฺวา ตุฎฺฐจิโตฺต คทฺรโภ อิมํ คาถมาห –</p>


<p>
‘‘จตุปฺปทิํ สงฺขมุขิํ, นาริํ สพฺพงฺคโสภินิํ;  
  
ภริยํ เม อานยิสฺสสิ, เอวํ ชานาหิ กปฺปฎ;  
  
กปฺปฎ ภิโยฺย คมิสฺสามิ, โยชนานิ จตุทฺทสา’’ติฯ  
</p>
  
<p>อถ   นํ กปฺปโฎ, ‘‘เตน หิ เอหี’’ติ คเหตฺวา สกฎฺฐานํ อคมาสิฯ โส กติปาหจฺจเยน นํ อาห – ‘‘นนุ มํ ตุเมฺห ‘ภริยํ เต อานยิสฺสามี’ติ อโวจุตฺถา’’ติ? ‘‘อาม, วุตฺตํ, นาหํ อตฺตโน กถํ ภินฺทิสฺสามิ, ภริยํ เต อาเนสฺสามิ, เวตนํ ปน ตุยฺหํ เอกกเสฺสว ทสฺสามิ, ตุยฺหํ เวตนํ ทุติยสฺส ปโหตุ วา มา วา, ตฺวเมว ชาเนยฺยาสิฯ อุภินฺนํ ปน โว สํวาสมนฺวาย ปุตฺตา วิชายิสฺสนฺติ, เตหิปิ พหูหิ สทฺธิํ ตุยฺหํ ตํ ปโหตุ วา มา วา, ตฺวเมว ชาเนยฺยาสี’’ติฯ คทฺรโภ ตสฺมิํ กเถเนฺตเยว อนเปโกฺข อโหสิฯ</p>


<p>สตฺถา อิมํ ธมฺมเทสนํ อาหริตฺวา, ‘‘ตทา, ภิกฺขเว, คทฺรภี ชนปทกลฺยาณี อโหสิ, คทฺรโภ นโนฺท, วาณิโช อหเมวฯ เอวํ ปุเพฺพเปส มยา มาตุคาเมน ปโลเภตฺวา วินีโต’’ติ ชาตกํ นิฎฺฐาเปสีติฯ</p>

</p>


<h3>๑๐. จุนฺทสูกริกวตฺถุ</h3>
<p>ติ อิมํ ธมฺมเทสนํ สตฺถา เวฬุวเน วิหรโนฺต จุนฺทสูกริกํ นาม ปุริสํ อารพฺภ กเถสิฯ</p>


<p>โส  กิร ปญฺจปณฺณาส วสฺสานิ สูกเร วธิตฺวา ขาทโนฺต จ วิกฺกิณโนฺต จ ชีวิกํ กเปฺปสิฯ ฉาตกาเล สกเฎน วีหิํ อาทาย ชนปทํ คนฺตฺวา เอกนาฬิเทฺวนาฬิมเตฺตน คามสูกรโปตเก  กิณิตฺวา สกฎํ ปูเรตฺวา อาคนฺตฺวา ปจฺฉานิเวสเน วชํ วิย เอกํ ฐานํ ปริกฺขิปิตฺวา ตเตฺถว เตสํ นิวาปํ โรเปตฺวา, เตสุ นานาคเจฺฉ จ สรีรมลญฺจ ขาทิตฺวา วฑฺฒิเตสุ ยํ ยํ มาเรตุกาโม โหติ, ตํ ตํ อาฬาเน นิจฺจลํ พนฺธิตฺวา สรีรมํสสฺส อุทฺธุมายิตฺวา พหลภาวตฺถํ จตุรสฺสมุคฺคเรน โปเถตฺวา, ‘‘พหลมํโส ชาโต’’ติ ญตฺวา มุขํ วิวริตฺวา อนฺตเร ทณฺฑกํ ทตฺวา โลหถาลิยา ปกฺกุถิตํ อุโณฺหทกํ มุเข อาสิญฺจติฯ ตํ กุจฺฉิํ ปวิสิตฺวา ปกฺกุถิตํ กรีสํ อาทาย อโธภาเคน นิกฺขมติ, ยาว โถกมฺปิ กรีสํ อตฺถิ, ตาว อาวิลํ หุตฺวา นิกฺขมติ, สุเทฺธ อุทเร อจฺฉํ อนาวิลํ หุตฺวา นิกฺขมติฯ อถสฺส อวเสสํ อุทกํ ปิฎฺฐิยํ อาสิญฺจติฯ ตํ กาฬจมฺมํ อุปฺปาเฎตฺวา คจฺฉติฯ ตโต ติณุกฺกาย โลมานิ ฌาเปตฺวา ติขิเณน อสินา สีสํ ฉินฺทติฯ ปคฺฆรณตํ โลหิตํ ภาชเนน ปฎิคฺคเหตฺวา มํสํ โลหิเตน มทฺทิตฺวา ปจิตฺวา ปุตฺตทารมเชฺฌ นิสิโนฺน ขาทิตฺวา เสสํ วิกฺกิณาติฯ ตสฺส อิมินาว นิยาเมน ชีวิกํ กเปฺปนฺตสฺส ปญฺจปณฺณาส วสฺสานิ อติกฺกนฺตานิ ฯ ตถาคเต ธุรวิหาเร วสเนฺต เอกทิวสมฺปิ ปุปฺผมุฎฺฐิมเตฺตน ปูชา วา กฎจฺฉุมตฺตํ ภิกฺขทานํ วา อญฺญํ วา กิญฺจิ ปุญฺญํ นาม นาโหสิฯ อถสฺส สรีเร โรโค อุปฺปชฺชิ, ชีวนฺตเสฺสว  อวีจิมหานิรยสนฺตาโป อุปฎฺฐหิฯ อวีจิสนฺตาโป นาม โยชนสเต ฐตฺวา โอโลเกนฺตสฺส อกฺขีนํ ภิชฺชนสมโตฺถ ปริฬาโห โหติฯ วุตฺตมฺปิ เจตํ –</p>


<p>
‘‘ตสฺส อโยมยา ภูมิ, ชลิตา เตชสายุตา;  
  
สมนฺตา โยชนสตํ, ผริตฺวา ติฎฺฐติ สพฺพทา’’ติฯ (ม. นิ. ๓.๒๖๗; อ. นิ. ๓.๓๖);  
</p>
  
<p>นาคเสนเตฺถเรน ปนสฺส ปากติกคฺคิสนฺตาปโต อธิมตฺตตาย อยํ อุปมา วุตฺตา – ‘‘ยถา, มหาราช, กูฎาคารมโตฺต ปาสาโณปิ เนรยิกคฺคิมฺหิ ปกฺขิโตฺต ขเณน วิลยํ คจฺฉติ, นิพฺพตฺตสตฺตา ปเนตฺถ กมฺมพเลน  มาตุกุจฺฉิคตา วิย น วิลียนฺตี’’ติ (มิ. ป. ๒.๔.๖)ฯ ตสฺส ตสฺมิํ สนฺตาเป อุปฎฺฐิเต กมฺมสริกฺขโก อากาโร อุปฺปชฺชิฯ เคหมเชฺฌเยว สูกรรวํ รวิตฺวา ชณฺณุเกหิ วิจรโนฺต ปุรตฺถิมวตฺถุมฺปิ ปจฺฉิมวตฺถุมฺปิ คจฺฉติฯ อถสฺส เคหมานุสกา ตํ ทฬฺหํ คเหตฺวา มุขํ ปิทหนฺติฯ กมฺมวิปาโก นาม น สกฺกา เกนจิ ปฎิพาหิตุํฯ โส วิรวโนฺตว อิโต จิโต จ วิจรติฯ สมนฺตา สตฺตสุ ฆเรสุ มนุสฺสา นิทฺทํ น ลภนฺติฯ มรณภเยน ตชฺชิตสฺส ปน พหินิกฺขมนํ นิวาเรตุํ อสโกฺกโนฺต สโพฺพ เคหชโน ยถา อโนฺตฐิโต พหิ วิจริตุํ น สโกฺกติ, ตถา เคหทฺวารานิ ถเกตฺวา พหิเคหํ ปริวาเรตฺวา รกฺขโนฺต อจฺฉติฯ อิตโร อโนฺตเคเหเยว นิรยสนฺตาเปน วิรวโนฺต อิโต จิโต จ วิจรติฯ เอวํ สตฺตทิวสานิ วิจริตฺวา อฎฺฐเม ทิวเส กาลํ กตฺวา อวีจิมหานิรเย นิพฺพตฺติฯ อวีจิมหานิรโย  (ม. นิ. ๓.๒๖๑ อาทโย; อ. นิ. ๓.๓๖) วเณฺณตโพฺพติฯ</p>


<p>ภิกฺขู ตสฺส ฆรทฺวาเรน คจฺฉนฺตา  ตํ สทฺทํ สุตฺวา, ‘‘สูกรสโทฺท’’ติ สญฺญิโน หุตฺวา วิหารํ คนฺตฺวา สตฺถุ สนฺติเก นิสินฺนา เอวมาหํสุ – ‘‘ภเนฺต, จุนฺทสูกริตสฺส เคหทฺวารํ ปิทหิตฺวา สูกรานํ มาริยมานานํ อชฺช สตฺตโม ทิวโส, เคเห กาจิ มงฺคลกิริยา ภวิสฺสติ มเญฺญฯ เอตฺตเก นาม, ภเนฺต, สูกเร มาเรนฺตสฺส เอกมฺปิ เมตฺตจิตฺตํ วา การุญฺญํ วา นตฺถิ, น วต โน เอวรูโป กกฺขโฬ ผรุโส สโตฺต ทิฎฺฐปุโพฺพ’’ติฯ สตฺถา – ‘‘น, ภิกฺขเว, โส อิเม สตฺตทิวเส สูกเร มาเรติ, กมฺมสริกฺขกํ ปนสฺส วิปากํ อุทปาทิ, ชีวนฺตเสฺสว อวีจิมหานิรยสนฺตาโป อุปฎฺฐาสิฯ โส เตน สนฺตาเปน สตฺต ทิวสานิ สูกรรวํ  รวโนฺต อโนฺตนิเวสเน วิจริตฺวา อชฺช กาลํ กตฺวา อวีจิมฺหิ นิพฺพโตฺต’’ติ วตฺวา, ‘‘ภเนฺต, อิธ โลเก เอวํ โสจิตฺวา ปุน คนฺตฺวา โสจนฎฺฐาเนเยว นิพฺพโตฺต’’ติ วุเตฺต, ‘‘อาม, ภิกฺขเว, ปมตฺตา นาม คหฎฺฐา วา โหนฺตุ ปพฺพชิตา วา, อุภยตฺถ โสจนฺติเยวา’’ติ วตฺวา อิมํ คาถมาห –</p>


<ol>
<li>
‘‘อิธ โสจติ เปจฺจ โสจติ,  
  
ปาปการี อุภยตฺถ โสจติ;  
  
โส โสจติ โส วิหญฺญติ;  
  
ทิสฺวา กมฺมกิลิฎฺฐมตฺตโน’’ติฯ  
</li>
  
<p>ตตฺถ  ติ นานปฺปการสฺส ปาปกมฺมสฺส การโก ปุคฺคโล ‘‘อกตํ วต เม กลฺยาณํ, กตํ ปาป’’นฺติ เอกํเสเนว มรณสมเย อิธ  อิทมสฺส กมฺมโสจนํฯ วิปากํ อนุภวโนฺต ปน ฯ อิทมสฺส ปรโลเก วิปากโสจนํฯ เอวํ โส เยวฯ เตเนว การเณน ชีวมาโนเยว  จุนฺทสูกริโกปิ นฺติ  อตฺตโน กิลิฎฺฐกมฺมํ ปสฺสิตฺวา นานปฺปการกํ วิลปโนฺต วิหญฺญตีติฯ
</ol></p>


<p>คาถาปริโยสาเน พหู โสตาปนฺนาทโย อเหสุํฯ มหาชนสฺส สาตฺถิกา ธมฺมเทสนา ชาตาติฯ</p>

</p>


<h3>๑๑. ธมฺมิกอุปาสกวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต ธมฺมิกอุปาสกํ อารพฺภ กเถสิฯ</p>


<p>สาวตฺถิยํ กิร ปญฺจสตา ธมฺมิกอุปาสกา นาม อเหสุํฯ เตสุ เอเกกสฺส ปญฺจ ปญฺจ อุปาสกสตานิ ปริวาราฯ โย เตสํ เชฎฺฐโก, ตสฺส สตฺต ปุตฺตา สตฺต ธีตโรฯ เตสุ เอเกกสฺส เอเกกา สลากยาคุ สลากภตฺตํ ปกฺขิกภตฺตํ นิมนฺตนภตฺตํ อุโปสถิกภตฺตํ อาคนฺตุกภตฺตํ สงฺฆภตฺตํ วสฺสาวาสิกํ อโหสิฯ เตปิ สเพฺพว อนุชาตปุตฺตา นาม อเหสุํฯ อิติ จุทฺทสนฺนํ ปุตฺตานํ ภริยาย อุปาสกสฺสาติ โสฬส สลากยาคุอาทีนิ ปวตฺตนฺติฯ อิติ โส สปุตฺตทาโร สีลวา  กลฺยาณธโมฺม ทานสํวิภาครโต อโหสิฯ อถสฺส อปรภาเค โรโค อุปฺปชฺชิ, อายุสงฺขาโร ปริหายิฯ โส ธมฺมํ  โสตุกาโม ‘‘อฎฺฐ วา เม โสฬส วา ภิกฺขู เปเสถา’’ติ สตฺถุ สนฺติกํ ปหิณิฯ สตฺถา เปเสสิฯ เต คนฺตฺวา ตสฺส มญฺจํ ปริวาเรตฺวา ปญฺญเตฺตสุ อาสเนสุ นิสินฺนาฯ ‘‘ภเนฺต, อยฺยานํ เม ทสฺสนํ ทุลฺลภํ ภวิสฺสติ, ทุพฺพโลมฺหิ, เอกํ เม สุตฺตํ สชฺฌายถา’’ติ วุเตฺต ‘‘กตรํ สุตฺตํ โสตุกาโม อุปาสกา’’ติ? ‘‘สพฺพพุทฺธานํ อวิชหิตํ สติปฎฺฐานสุตฺต’’นฺติ วุเตฺต – ‘‘เอกายโน อยํ, ภิกฺขเว, มโคฺค สตฺตานํ วิสุทฺธิยา’’ติ  (ที. นิ. ๒.๓๗๓; ม. นิ. ๑.๑๐๖) สุตฺตนฺตํ ปฎฺฐเปสุํฯ ตสฺมิํ ขเณ ฉหิ เทวโลเกหิ สพฺพาลงฺการปฎิมณฺฑิตา สหสฺสสินฺธวยุตฺตา ทิยฑฺฒโยชนสติกา ฉ รถา อาคมิํสุฯ เตสุ ฐิตา เทวตา ‘‘อมฺหากํ เทวโลกํ เนสฺสาม, อมฺหากํ เทวโลกํ เนสฺสาม, อโมฺภ มตฺติกภาชนํ ภินฺทิตฺวา สุวณฺณภาชนํ คณฺหโนฺต วิย อมฺหากํ เทวโลเก อภิรมิตุํ อิธ นิพฺพตฺตาหิ, อมฺหากํ เทวโลเก อภิรมิตุํ อิธ นิพฺพตฺตาหี’’ติ วทิํสุฯ อุปาสโก ธมฺมสฺสวนนฺตรายํ อนิจฺฉโนฺต – ‘‘อาคเมถ อาคเมถา’’ติ อาหฯ ภิกฺขู ‘‘อเมฺห วาเรตี’’ติ สญฺญาย ตุณฺหี อเหสุํฯ</p>


<p>อถสฺส ปุตฺตธีตโร ‘‘อมฺหากํ ปิตา ปุเพฺพ ธมฺมสฺสวเนน อติโตฺต อโหสิ, อิทานิ ปน ภิกฺขู ปโกฺกสาเปตฺวา สชฺฌายํ กาเรตฺวา สยเมว วาเรติ, มรณสฺส อภายนกสโตฺต นาม นตฺถี’’ติ วิรวิํสุฯ ภิกฺขู ‘‘อิทานิ อโนกาโส’’ติ อุฎฺฐายาสนา ปกฺกมิํสุฯ อุปาสโก โถกํ วีตินาเมตฺวา สติํ ปฎิลภิตฺวา ปุเตฺต ปุจฺฉิ – ‘‘กสฺมา กนฺทถา’’ติ? ‘‘ตาต, ตุเมฺห ภิกฺขู ปโกฺกสาเปตฺวา ธมฺมํ สุณนฺตา สยเมว วารยิตฺถ, อถ มยํ ‘มรณสฺส อภายนกสโตฺต นาม นตฺถี’ติ กนฺทิมฺหา’’ติ ฯ ‘‘อยฺยา ปน กุหิ’’นฺติ? ‘‘‘อโนกาโส’ติ อุฎฺฐายาสนา ปกฺกนฺตา, ตาตา’’ติฯ ‘‘นาหํ, อเยฺยหิ สทฺธิํ กเถมี’’ติ วุเตฺต ‘‘อถ เกน สทฺธิํ กเถถา’’ติฯ ‘‘ฉหิ เทวโลเกหิ เทวตา ฉ รเถ อลงฺกริตฺวา อาทาย อากาเส ฐตฺวา ‘อมฺหาหิ เทวโลเก อภิรม, อมฺหากํ เทวโลเก อภิรมา’ติ สทฺทํ กโรนฺติ, ตาหิ สทฺธิํ กเถมี’’ติฯ ‘‘กุหิํ, ตาต, รถา, น มยํ ปสฺสามา’’ติ? ‘‘อตฺถิ ปน มยฺหํ คนฺถิตานิ ปุปฺผานี’’ติ? ‘‘อตฺถิ, ตาตา’’ติฯ ‘‘กตโร เทวโลโก รมณีโย’’ติ? ‘‘สพฺพโพธิสตฺตานํ พุทฺธมาตาปิตูนญฺจ วสิตฎฺฐานํ ตุสิตภวนํ รมณียํ, ตาตา’’ติฯ ‘‘เตน หิ ‘ตุสิตภวนโต อาคตรเถ ลคฺคตู’ติ ปุปฺผทามํ ขิปถา’’ติฯ เต ขิปิํสุฯ ตํ รถธุเร ลคฺคิตฺวา อากาเส โอลมฺพิฯ มหาชโน ตเทว ปสฺสติ, รถํ น ปสฺสติฯ อุปาสโก ‘‘ปสฺสเถตํ ปุปฺผทาม’’นฺติ วตฺวา, ‘‘อาม, ปสฺสามา’’ติ วุเตฺต – ‘‘เอตํ ตุสิตภวนโต อาคตรเถ โอลมฺพติ, อหํ ตุสิตภวนํ คจฺฉามิ , ตุเมฺห มา จินฺตยิตฺถ, มม สนฺติเก นิพฺพตฺติตุกามา หุตฺวา มยา กตนิยาเมเนว ปุญฺญานิ กโรถา’’ติ วตฺวา กาลํ กตฺวา รเถ ปติฎฺฐาสิฯ</p>


<p>ตาวเทวสฺส  ติคาวุตปฺปมาโณ สฎฺฐิสกฎภาราลงฺการปฎิมณฺฑิโต อตฺตภาโว นิพฺพตฺติ, อจฺฉราสหสฺสํ ปริวาเรสิ, ปญฺจวีสติโยชนิกํ กนกวิมานํ ปาตุรโหสิฯ เตปิ ภิกฺขู วิหารํ อนุปฺปเตฺต สตฺถา ปุจฺฉิ – ‘‘สุตา, ภิกฺขเว, อุปาสเกน ธมฺมเทสนา’’ติ? ‘‘อาม, ภเนฺต, อนฺตราเยว ปน ‘อาคเมถา’ติ วาเรสิฯ อถสฺส ปุตฺตธีตโร กนฺทิํสุ ฯ มยํ ‘อิทานิ อโนกาโส’ติ อุฎฺฐายาสนา นิกฺขนฺตา’’ติฯ ‘‘น โส, ภิกฺขเว, ตุเมฺหหิ สทฺธิํ กเถสิ, ฉหิ เทวโลเกหิ เทวตา ฉ รเถ อลงฺกริตฺวา อาหริตฺวา ตํ อุปาสกํ ปโกฺกสิํสุฯ โส ธมฺมเทสนาย อนฺตรายํ อนิจฺฉโนฺต ตาหิ สทฺธิํ กเถสี’’ติฯ ‘‘เอวํ, ภเนฺต’’ติฯ ‘‘เอวํ, ภิกฺขเว’’ติฯ ‘‘อิทานิ กุหิํ นิพฺพโตฺต’’ติ? ‘‘ตุสิตภวเน, ภิกฺขเว’’ติฯ ‘‘ภเนฺต, อิทานิ อิธ ญาติมเชฺฌ โมทมาโน วิจริตฺวา อิทาเนว คนฺตฺวา ปุน โมทนฎฺฐาเนเยว นิพฺพโตฺต’’ติฯ ‘‘อาม, ภิกฺขเว, อปฺปมตฺตา หิ คหฎฺฐา วา ปพฺพชิตา วา สพฺพตฺถ โมทนฺติเยวา’’ติ วตฺวา อิมํ คาถมาห –</p>


<ol>
<li>
‘‘อิธ โมทติ เปจฺจ โมทติ,  
  
กตปุโญฺญ อุภยตฺถ โมทติ;  
  
โส โมทติ โส ปโมทติ,  
  
ทิสฺวา กมฺมวิสุทฺธิมตฺตโน’’ติฯ  
</li>
  
<p>ตตฺถ ติ นานปฺปการสฺส กุสลสฺส การโก ปุคฺคโล ‘‘อกตํ วต เม ปาปํ, กตํ เม กลฺยาณ’’นฺติ อิธ กมฺมโมทเนน, เปจฺจ วิปากโมทเนน โมทติฯ เอวํ  นามฯ นฺติ ธมฺมิกอุปาสโกปิ อตฺตโน กมฺมวิสุทฺธิํ ปุญฺญกมฺมสมฺปตฺติํ ทิสฺวา กาลกิริยโต ปุเพฺพ อิธโลเกปิ โมทติ, กาลํ กตฺวา อิทานิ ปรโลเกปิ อติโมทติเยวาติฯ
</ol></p>


<p>คาถาปริโยสาเน พหู โสตาปนฺนาทโย อเหสุํ มหาชนสฺส สาตฺถิกา ธมฺมเทสนา ชาตาติฯ</p>

</p>


<h3>๑๒. เทวทตฺตวตฺถุ</h3>
<p>    ติ อิมํ ธมฺมเทสนํ สตฺถา เชตวเน วิหรโนฺต เทวทตฺตํ อารพฺภ กเถสิฯ</p>


<p>เทวทตฺตสฺส วตฺถุ ปพฺพชิตกาลโต ปฎฺฐาย ยาว ปถวิปฺปเวสนา เทวทตฺตํ อารพฺภ ภาสิตานิ สพฺพานิ ชาตกานิ วิตฺถาเรตฺวา กถิตํฯ อยํ ปเนตฺถ สเงฺขโป – สตฺถริ อนุปิยํ นาม มลฺลานํ นิคโม อตฺถิฯ ตํ นิสฺสาย อนุปิยมฺพวเน วิหรเนฺตเยว ตถาคตสฺส ลกฺขณปฎิคฺคหณทิวเสเยว อสีติสหเสฺสหิ ญาติกุเลหิ ‘‘ราชา วา โหตุ, พุโทฺธ วา, ขตฺติยปริวาโรว วิจริสฺสตี’’ติ อสีติสหสฺสปุตฺตา ปฎิญฺญาตาฯ เตสุ เยภุเยฺยน ปพฺพชิเตสุ ภทฺทิยํ นาม ราชานํ, อนุรุทฺธํ, อานนฺทํ, ภคุํ, กิมิลํ, เทวทตฺตนฺติ อิเม ฉ สเกฺย อปพฺพชเนฺต ทิสฺวา, ‘‘มยํ อตฺตโน ปุเตฺต ปพฺพาเชม, อิเม ฉ สกฺยา น ญาตกา มเญฺญ, กสฺมา น ปพฺพชนฺตี’’ติ? กถํ สมุฎฺฐาเปสุํฯ อถ โข มหานาโม สโกฺย อนุรุทฺธํ อุปสงฺกมิตฺวา, ‘‘ตาต, อมฺหากํ กุลา ปพฺพชิโต นตฺถิ, ตฺวํ วา ปพฺพช, อหํ วา ปพฺพชิสฺสามี’’ติ อาหฯ โส ปน สุขุมาโล โหติ สมฺปนฺนโภโค, ‘‘นตฺถี’’ติ วจนมฺปิ เตน น สุตปุพฺพํฯ เอกทิวสญฺหิ เตสุ ฉสุ ขตฺติเยสุ คุฬกีฬํ กีฬเนฺตสุ อนุรุโทฺธ ปูเวน ปราชิโต ปูวตฺถาย ปหิณิ, อถสฺส มาตา ปูเว สเชฺชตฺวา ปหิณิ ฯ เต ขาทิตฺวา ปุน กีฬิํสุฯ ปุนปฺปุนํ ตเสฺสว ปราชโย โหติฯ มาตา ปนสฺส ปหิเต ปหิเต ติกฺขตฺตุํ ปูเว ปหิณิตฺวา จตุตฺถวาเร ‘‘ปูวา นตฺถี’’ติ ปหิณิฯ โส ‘‘นตฺถี’’ติ วจนสฺส อสุกปุพฺพตฺตา ‘‘เอสาเปกา ปูววิกติ ภวิสฺสตี’’ติ มญฺญมาโน ‘‘นตฺถิปูวํ เม อาหรถา’’ติ เปเสสิฯ มาตา ปนสฺส ‘‘นตฺถิปูวํ กิร, อเยฺย, เทถา’’ติ วุเตฺต, ‘‘มม ปุเตฺตน ‘นตฺถี’ติ ปทํ น สุตปุพฺพํ, อิมินา ปน อุปาเยน นํ เอตมตฺถํ ชานาเปสฺสามี’’ติ ตุจฺฉํ สุวณฺณปาติํ อญฺญาย สุวณฺณปาติยา ปฎิกุชฺชิตฺวา เปเสสิฯ นครปริคฺคาหิกา เทวตา จิเนฺตสุํ – ‘‘อนุรุทฺธสเกฺยน อนฺนภารกาเล อตฺตโน ภาคภตฺตํ อุปริฎฺฐปเจฺจกพุทฺธสฺส ทตฺวา ‘‘‘นตฺถี’ติ เม วจนสฺส สวนํ มา โหตุ, โภชนุปฺปตฺติฎฺฐานชานนํ มา ‘โหตู’ติ ปตฺถนา กตา, สจายํ ตุจฺฉปาติํ ปสฺสิสฺสติ, เทวสมาคมํ ปวิสิตุํ น ลภิสฺสาม, สีสมฺปิ โน สตฺตธา ผเลยฺยา’’ติฯ อถ  นํ ปาติํ ทิพฺพปูเวหิ ปุณฺณํ อกํสุฯ กสฺสา คุฬมณฺฑเล ฐเปตฺวา อุคฺฆาฎิตมตฺตาย ปูวคโนฺธ สกลนคเร ฉาเทตฺวา ฐิโตฯ ปูวขณฺฑํ มุเข ฐปิตมตฺตเมว สตฺตรสหรณีสหสฺสานิ อนุผริฯ</p>


<p>โส จิเนฺตสิ – ‘‘นาหํ มาตุ ปิโย, เอตฺตกํ เม กาลํ อิมํ นตฺถิปูวํ  นาม น ปจิ, อิโต ปฎฺฐาย อญฺญํ ปูวํ นาม น ขาทิสฺสามี’’ติ, โส เคหํ คนฺตฺวาว มาตรํ ปุจฺฉิ – ‘‘อมฺม , ตุมฺหากํ อหํ ปิโย, อปฺปิโย’’ติ? ‘‘ตาต, เอกกฺขิโน อกฺขิ วิย จ หทยํ วิย จ อติวิย ปิโย เม อโหสี’’ติฯ ‘‘อถ กสฺมา เอตฺตกํ กาลํ มยฺหํ นตฺถิ ปูวํ น ปจิตฺถ, อมฺมา’’ติ? สา จูฬูปฎฺฐากํ ปุจฺฉิ – ‘‘อตฺถิ กิญฺจิ ปาติยํ, ตาตา’’ติ? ‘‘ปริปุณฺณา, อเยฺย, ปาติ ปูเวหิ, เอวรูปา ปูวา นาม เม น ทิฎฺฐปุพฺพา’’ติ อาโรเจสิฯ สา จิเนฺตสิ – ‘‘มยฺหํ ปุโตฺต ปุญฺญวา กตาภินีหาโร ภวิสฺสติ, เทวตาหิ ปาติํ ปูเรตฺวา ปูวา ปหิตา ภวิสฺสนฺตี’’ติฯ ‘‘อถ นํ ปุโตฺต, อมฺม, อิโต ปฎฺฐายาหํ อญฺญํ ปูวํ นาม น ขาทิสฺสามิ, นตฺถิปูวเมว ปเจยฺยาสี’’ติฯ สาปิสฺส ตโต ปฎฺฐาย ‘‘ปูวํ ขาทิตุกาโมมฺหี’’ติ วุเตฺต ตุจฺฉปาติเมว อญฺญาย ปาติยา ปฎิกุจฺฉิตฺวา เปเสสิฯ ยาว อคารมเชฺฌ วสิ, ตาวสฺส เทวตาว ปูเว ปหิณิํสุฯ</p>


<p>โส เอตฺตกมฺปิ อชานโนฺต ปพฺพชฺชํ นาม กิํ ชานิสฺสติ? ตสฺมา ‘‘กา เอสา ปพฺพชฺชา นามา’’ติ ภาตรํ ปุจฺฉิตฺวา ‘‘โอหาริตเกสมสฺสุนา กาสายนิวเตฺถน กฎฺฐตฺถรเก วา พิทลมญฺจเก วา นิปชฺชิตฺวา ปิณฺฑาย จรเนฺตน วิหริตพฺพํฯ เอสา ปพฺพชฺชา นามา’’ติ วุเตฺต, ‘‘ภาติก, อหํ สุขุมาโลฯ นาหํ สกฺขิสฺสามิ ปพฺพชิตุ’’นฺติ  อาหฯ ‘‘เตน หิ, ตาต, กมฺมนฺตํ อุคฺคเหตฺวา ฆราวาสํ วสฯ น หิ สกฺกา อเมฺหสุ เอเกน อปพฺพชิตุ’’นฺติฯ อถ นํ ‘‘โก เอส กมฺมโนฺต นามา’’ติ ปุจฺฉิฯ ‘‘ภตฺตุฎฺฐานฎฺฐานมฺปิ อชานโนฺต กุลปุโตฺต กมฺมนฺตํ นาม กิํ ชานิสฺสตี’’ติ? เอกทิวสญฺหิ ติณฺณํ ขตฺติยานํ กถา อุทปาทิ – ‘‘ภตฺตํ นาม กุหิํ อุฎฺฐหตี’’ติ? กิมิโล อาห – ‘‘โกเฎฺฐ อุฎฺฐหตี’’ติฯ อถ นํ ภทฺทิโย ‘‘ตฺวํ ภตฺตสฺส อุฎฺฐานฎฺฐานํ น ชานาสิ, ภตฺตํ นาม อุกฺขลิยํ อุฎฺฐหตี’’ติ อาหฯ อนุรุโทฺธ ‘‘ตุเมฺห เทฺวปิ น ชานาถ, ภตฺตํ นาม รตนมกุฬาย สุวณฺณปาติยํ อุฎฺฐหตี’’ติ อาหฯ</p>


<p>เตสุ  กิร เอกทิวสํ กิมิโล โกฎฺฐโต วีหี โอตาริยมาเน ทิสฺวา, ‘‘เอเต โกเฎฺฐเยว ชาตา’’ติ สญฺญี อโหสิฯ ภทฺทิโย เอกทิวสํ อุกฺขลิโต ภตฺตํ วฑฺฒิยมานํ ทิสฺวา ‘‘อุกฺขลิยเญฺญว อุปฺปนฺน’’นฺติ สญฺญี อโหสิฯ อนุรุเทฺธน ปน เนว วีหี โกเฎฺฎนฺตา, น ภตฺตํ ปจนฺตา, น วเฑฺฒนฺตา ทิฎฺฐปุพฺพา, วเฑฺฒตฺวา ปน ปุรโต ฐปิตเมว ปสฺสติฯ โส ภุญฺชิตุกามกาเล ‘‘ภตฺตํ ปาติยํ อุฎฺฐหตี’’ติ สญฺญมกาสิฯ เอวํ ตโยปิ เต ภตฺตุฎฺฐานฎฺฐานํ น ชานนฺติฯ เตนายํ ‘‘โก เอส กมฺมโนฺต นามา’’ติ ปุจฺฉิตฺวา, ‘‘ปฐมํ เขตฺตํ กสาเปตพฺพ’’นฺติอาทิกํ สํวจฺฉเร สํวจฺฉเร กตฺตพฺพํ กิจฺจํ สุตฺวา, ‘‘กทา กมฺมนฺตานํ อโนฺต ปญฺญายิสฺสติ, กทา มยํ อโปฺปสฺสุกฺกา โภเค ภุญฺชิสฺสามา’’ติ วตฺวา กมฺมนฺตานํ อปริยนฺตตาย อกฺขาตาย ‘‘เตน หิ ตฺวเญฺญว ฆราวาสํ วส, น มยฺหํ เอเตนโตฺถ’’ติ มาตรํ อุปสงฺกมิตฺวา  , ‘‘อนุชานาหิ มํ, อมฺม, ปพฺพชิสฺสามี’’ติ วตฺวา ตาย นานปฺปกาเรหิ ติกฺขตฺตุํ ปฎิกฺขิปิตฺวา, ‘‘สเจ เต สหายโก ภทฺทิยราชา ปพฺพชิสฺสติ, เตน สทฺธิํ ปพฺพชาหี’’ติ วุเตฺต ตํ อุปสงฺกมิตฺวา, ‘‘มม โข, สมฺม, ปพฺพชฺชา ตว ปฎิพทฺธา’’ติ วตฺวา ตํ นานปฺปกาเรหิ สญฺญาเปตฺวา สตฺตเม ทิวเส อตฺตนา สทฺธิํ ปพฺพชนตฺถาย ปฎิญฺญํ คณฺหิฯ</p>


<p>ตโต ภทฺทิโย สกฺยราชา อนุรุโทฺธ อานโนฺท ภคุ กิมิโล เทวทโตฺตติ อิเม ฉ ขตฺติยา อุปาลิกปฺปกสตฺตมา เทวา วิย ทิพฺพสมฺปตฺติํ สตฺตาหํ สมฺปตฺติํ อนุภวิตฺวา อุยฺยานํ คจฺฉนฺตา วิย จตุรงฺคินิยา เสนาย นิกฺขมิตฺวา ปรวิสยํ ปตฺวา ราชาณาย เสนํ นิวตฺตาเปตฺวา ปรวิสยํ โอกฺกมิํสุฯ ตตฺถ ฉ ขตฺติยา อตฺตโน อตฺตโน อาภรณานิ โอมุญฺจิตฺวา ภณฺฑิกํ กตฺวา, ‘‘หนฺท ภเณ, อุปาลิ, นิวตฺตสฺสุ, อลํ เต เอตฺตกํ ชีวิกายา’’ติ ตสฺส อทํสุฯ โส เตสํ ปาทมูเล ปริวตฺติตฺวา ปริเทวิตฺวา เตสํ อาณํ อติกฺกมิตุํ อสโกฺกโนฺต อุฎฺฐาย ตํ คเหตฺวา นิวตฺติฯ เตสํ ทฺวิธา ชาตกาเล, วนํ อาโรทนปฺปตฺตํ วิย ปถวีกมฺปมานาการปฺปตฺตา วิย อโหสิฯ อุปาลิ กปฺปโกปิ โถกํ คนฺตฺวา นิวตฺติตฺวา ‘‘จณฺฑา โข สากิยา, ‘อิมินา กุมารา นิปฺปาติตา’ติ ฆาเตยฺยุมฺปิ มํฯ อิเม หิ นาม สกฺยกุมารา เอวรูปํ สมฺปตฺติํ ปหาย อิมานิ อนคฺฆานิ อาภรณานิ เขฬปิณฺฑํ วิย ฉเฑฺฑตฺวา ปพฺพชิสฺสนฺติ, กิมงฺคํ   ปนาห’’นฺติ ภณฺฑิกํ โอมุญฺจิตฺวา ตานิ อาภรณานิ รุเกฺข ลเคฺคตฺวา ‘‘อตฺถิกา คณฺหนฺตู’’ติ วตฺวา เตสํ สนฺติกํ คนฺตฺวา เตหิ ‘‘กสฺมา นิวโตฺตสี’’ติ ปุโฎฺฐ ตมตฺถํ อาโรเจสิฯ อถ นํ เต อาทาย สตฺถุ สนฺติกํ คนฺตฺวา, ‘‘มยํ, ภเนฺต, สากิยา นาม มานนิสฺสิตา, อยํ อมฺหากํ ทีฆรตฺตํ ปริจารโก, อิมํ ปฐมตรํ ปพฺพาเชถ, มยมสฺส อภิวาทนาทีนิ กริสฺสาม, เอวํ โน มาโน นิมฺมานายิสฺสตี’’ติ วตฺวา ตํ ปฐมตรํ ปพฺพาเชตฺวา ปจฺฉา สยํ ปพฺพชิํสุฯ เตสุ อายสฺมา ภทฺทิโย เตเนว อนฺตรวเสฺสน เตวิโชฺช อโหสิฯ อายสฺมา อนุรุโทฺธ ทิพฺพจกฺขุโก หุตฺวา ปจฺฉา  (อ. นิ. ๘.๓๐) สุตฺวา อรหตฺตํ ปาปุณิฯ อายสฺมา อานโนฺท โสตาปตฺติผเล ปติฎฺฐหิฯ ภคุเตฺถโร จ กิมิลเตฺถโร จ อปรภาเค วิปสฺสนํ วเฑฺฒตฺวา อรหตฺตํ ปาปุณิํสุฯ เทวทโตฺต โปถุชฺชนิกํ อิทฺธิํ ปโตฺตฯ</p>


<p>อปรภาเค สตฺถริ โกสมฺพิยํ วิหรเนฺต สสาวกสงฺฆสฺส ตถาคตสฺส มหโนฺต ลาภสกฺกาโร นิพฺพตฺติฯ วตฺถเภสชฺชาทิหตฺถา มนุสฺสา วิหารํ ปวิสิตฺวา ‘‘กุหิํ สตฺถา, กุหิํ สาริปุตฺตเตฺถโร, กุหิํ มหาโมคฺคลฺลานเตฺถโร, กุหิํ มหากสฺสปเตฺถโร, กุหิํ ภทฺทิยเตฺถโร, กุหิํ อนุรุทฺธเตฺถโร, กุหิํ อานนฺทเตฺถโร, กุหิํ ภคุเตฺถโร, กุหิํ กิมิลเตฺถโร’’ติ อสีติมหาสาวกานํ นิสินฺนฎฺฐานํ  โอโลเกนฺตา วิจรนฺติฯ ‘‘เทวทตฺตเตฺถโร กุหิํ นิสิโนฺน วา, ฐิโต วา’’ติ ปุจฺฉโนฺต นาม นตฺถิฯ โส จิเนฺตสิ – ‘‘อหมฺปิ เอเตหิ สทฺธิเญฺญว ปพฺพชิโต, เอเตปิ ขตฺติยปพฺพชิตา, อหมฺปิ ขตฺติยปพฺพชิโต, ลาภสกฺการหตฺถา  มนุสฺสา เอเตเยว ปริเยสนฺติ, มม นามํ คเหตาปิ นตฺถิฯ เกน นุ โข สทฺธิํ เอกโต หุตฺวา กํ ปสาเทตฺวา มม ลาภสกฺการํ นิพฺพเตฺตยฺย’’นฺติฯ อถสฺส เอตทโหสิ – ‘‘อยํ โข ราชา พิมฺพิสาโร ปฐมทสฺสเนเนว เอกาทสหิ นหุเตหิ สทฺธิํ โสตาปตฺติผเล ปติฎฺฐิโต, น สกฺกา เอเตน สทฺธิํ เอกโต ภวิตุํ, โกสลรญฺญาปิ สทฺธิํ น สกฺกา ภวิตุํฯ อยํ โข ปน รโญฺญ ปุโตฺต อชาตสตฺตุ กุมาโร กสฺสจิ คุณโทเส น ชานาติ, เอเตน สทฺธิํ เอกโต ภวิสฺสามี’’ติฯ โส โกสมฺพิโต ราชคหํ คนฺตฺวา กุมารกวณฺณํ อภินิมฺมินิตฺวา จตฺตาโร อาสีวิเส จตูสุ หตฺถปาเทสุ เอกํ คีวาย ปิลนฺธิตฺวา  เอกํ สีเส จุมฺพฎกํ กตฺวา เอกํ เอกํสํ กริตฺวา อิมาย อหิเมขลาย อากาสโต โอรุยฺห อชาตสตฺตุสฺส อุจฺฉเงฺค นิสีทิตฺวา เตน ภีเตน ‘‘โกสิ ตฺว’’นฺติ วุเตฺต ‘‘อหํ เทวทโตฺต’’ติ วตฺวา ตสฺส ภยวิโนทนตฺถํ ตํ อตฺตภาวํ ปฎิสํหริตฺวา สงฺฆาฎิปตฺตจีวรธโร ปุรโต ฐตฺวา ตํ ปสาเทตฺวา ลาภสกฺการํ นิพฺพเตฺตสิฯ โส ลาภสกฺการาภิภูโต ‘‘อหํ ภิกฺขุสงฺฆํ ปริหริสฺสามี’’ติ ปาปกํ จิตฺตํ อุปฺปาเทตฺวา สห จิตฺตุปฺปาเทน อิทฺธิโต ปริหายิตฺวา สตฺถารํ เวฬุวนวิหาเร สราชิกาย ปริสาย ธมฺมํ เทเสนฺตํ วนฺทิตฺวา อุฎฺฐายาสนา อญฺชลิํ ปคฺคยฺห – ‘‘ภควา, ภเนฺต, เอตรหิ ชิโณฺณ วุโฑฺฒ มหลฺลโก, อโปฺปสฺสุโกฺก ทิฎฺฐธมฺมสุขวิหารํ อนุยุญฺชตุ, อหํ ภิกฺขุสงฺฆํ ปริหริสฺสามิ, นิยฺยาเทถ เม ภิกฺขุสงฺฆ’’นฺติ  วตฺวา สตฺถารา เขฬาสกวาเทน อปสาเทตฺวา ปฎิกฺขิโตฺต อนตฺตมโน อิมํ ปฐมํ ตถาคเต อาฆาตํ พนฺธิตฺวา ปกฺกามิฯ</p>


<p>อถสฺส ภควา ราชคเห ปกาสนียกมฺมํ กาเรสิฯ โส ‘‘ปริจฺจโตฺต ทานิ อหํ สมเณน โคตเมน, อิทานิสฺส อนตฺถํ กริสฺสามี’’ติ อชาตสตฺตุํ อุปสงฺกมิตฺวา, ‘‘ปุเพฺพ โข, กุมาร, มนุสฺสา ทีฆายุกา, เอตรหิ อปฺปายุกาฯ ฐานํ โข ปเนตํ วิชฺชติ, ยํ ตฺวํ กุมาโรว สมาโน กาลํ กเรยฺยาสิ, เตน หิ ตฺวํ, กุมาร, ปิตรํ หนฺตฺวา ราชา โหหิ, อหํ ภควนฺตํ หนฺตฺวา พุโทฺธ ภวิสฺสามี’’ติ วตฺวา ตสฺมิํ รเชฺช ปติฎฺฐิเต ตถาคตสฺส วธาย ปุริเส ปโยเชตฺวา เตสุ โสตาปตฺติผลํ ปตฺวา นิวเตฺตสุ สยํ คิชฺฌกูฎปพฺพตํ อภิรุหิตฺวา, ‘‘อหเมว สมณํ โคตมํ ชีวิตา โวโรเปสฺสามี’’ติ สิลํ ปวิชฺฌิตฺวา รุหิรุปฺปาทกกมฺมํ กตฺวา อิมินาปิ อุปาเยน มาเรตุํ อสโกฺกโนฺต ปุน นาฬาคิริํ วิสฺสชฺชาเปสิฯ ตสฺมิํ อาคจฺฉเนฺต อานนฺทเตฺถโร อตฺตโน ชีวิตํ สตฺถุ ปริจฺจชิตฺวา ปุรโต อฎฺฐาสิฯ สตฺถา นาคํ ทเมตฺวา นครา นิกฺขมิตฺวา วิหารํ คนฺตฺวา อเนกสหเสฺสหิ อุปาสเกหิ อภิหฎํ มหาทานํ ปริภุญฺชิตฺวา ตสฺมิํ  ทิวเส สนฺนิปติตานํ อฎฺฐารสโกฎิสงฺขาตานํ ราชคหวาสีนํ อนุปุพฺพิํ กถํ กเถตฺวา จตุราสีติยา ปาณสหสฺสานํ ธมฺมาภิสมเย ชาเต ‘‘อโห อายสฺมา อานโนฺท มหาคุโณ, ตถารูเป นาม หตฺถินาเค อาคจฺฉเนฺต อตฺตโน ชีวิตํ ปริจฺจชิตฺวา   สตฺถุ ปุรโตว อฎฺฐาสี’’ติ เถรสฺส คุณกถํ สุตฺวา ‘‘น, ภิกฺขเว, อิทาเนว, ปุเพฺพเปส มมตฺถาย ชีวิตํ ปริจฺจชิเยวา’’ติ วตฺวา ภิกฺขูหิ ยาจิโต  (ชา. ๑.๑๕.๑๓๓ อาทโย; ๒.๒๑.๑ อาทโย) –  (ชา. ๒.๒๑.๘๙ อาทโย) –  (ชา. ๑.๓.๔๙ อาทโย) กเถสิฯ เทวทตฺตสฺสาปิ กมฺมํ เนว ปากฎํ, ตถา รโญฺญ มาราปิตตฺตา, น วธกานํ ปโยชิตตฺตา น สิลาย ปวิทฺธตฺตา ปากฎํ อโหสิ, ยถา นาฬาคิริหตฺถิโน วิสฺสชฺชิตตฺตาฯ ตทา หิ มหาชโน ‘‘ราชาปิ เทวทเตฺตเนว มาราปิโต, วธโกปิ ปโยชิโต, สิลาปิ อปวิทฺธาฯ อิทานิ ปน เตน นาฬาคิริ วิสฺสชฺชาปิโต, เอวรูปํ นาม ปาปกํ คเหตฺวา ราชา วิจรตี’’ติ โกลาหลมกาสิฯ</p>


<p>ราชา มหาชนสฺส กถํ สุตฺวา ปญฺจ ถาลิปากสตานิ นีหราเปตฺวา น ปุน ตสฺสูปฎฺฐานํ อคมาสิ, นาคราปิสฺส กุลํ อุปคตสฺส ภิกฺขามตฺตมฺปิ น อทํสุฯ โส ปริหีนลาภสกฺกาโร โกหเญฺญน ชีวิตุกาโม สตฺถารํ อุปสงฺกมิตฺวา ปญฺจ วตฺถูนิ ยาจิตฺวา ภควโต ‘‘อลํ, เทวทตฺต, โย อิจฺฉติ, โส อารญฺญโก โหตู’’ติ ปฎิกฺขิโตฺต กสฺสาวุโส, วจนํ โสภนํ, กิํ ตถาคตสฺส อุทาหุ มม, อหญฺหิ อุกฺกฎฺฐวเสน เอวํ วทามิ, ‘‘สาธุ, ภเนฺต, ภิกฺขู ยาวชีวํ อารญฺญกา อสฺสุ, ปิณฺฑปาติกา, ปํสุกูลิกา, รุกฺขมูลิกา, มจฺฉมํสํ น ขาเทยฺยุ’’นฺติฯ ‘‘โย ทุกฺขา มุจฺจิตุกาโม, โส มยา สทฺธิํ อาคจฺฉตู’’ติ วตฺวา ปกฺกามิฯ ตสฺส วจนํ  สุตฺวา เอกเจฺจ นวกปพฺพชิตา มนฺทพุทฺธิโน ‘‘กลฺยาณํ เทวทโตฺต อาห, เอเตน สทฺธิํ วิจริสฺสามา’’ติ เตน สทฺธิํ เอกโต อเหสุํฯ อิติ โส ปญฺจสเตหิ ภิกฺขูหิ สทฺธิํ เตหิ ปญฺจหิ วตฺถูหิ ลูขปฺปสนฺนํ ชนํ สญฺญาเปโนฺต กุเลสุ วิญฺญาเปตฺวา วิญฺญาเปตฺวา ภุญฺชโนฺต สงฺฆเภทาย ปรกฺกมิฯ โส ภควตา, ‘‘สจฺจํ กิร ตฺวํ, เทวทตฺต, สงฺฆเภทาย ปรกฺกมสิ จกฺกเภทายา’’ติ ปุโฎฺฐ ‘‘สจฺจํ ภควา’’ติ วตฺวา, ‘‘ครุโก โข, เทวทตฺต, สงฺฆเภโท’’ติอาทีหิ โอวทิโตปิ สตฺถุ วจนํ อนาทิยิตฺวา ปกฺกโนฺต อายสฺมนฺตํ อานนฺทํ ราชคเห ปิณฺฑาย จรนฺตํ ทิสฺวา, ‘‘อชฺชตเคฺค ทานาหํ, อาวุโส อานนฺท, อญฺญเตฺรว ภควตา, อญฺญตฺร, ภิกฺขุสงฺฆา อุโปสถํ กริสฺสามิ, สงฺฆกมฺมํ กริสฺสามี’’ติ อาหฯ เถโร ตมตฺถํ ภควโต อาโรเจสิฯ ตํ วิทิตฺวา สตฺถา อุปฺปนฺนธมฺมสํเวโค หุตฺวา, ‘‘เทวทโตฺต  สเทวกสฺส โลกสฺส อนตฺถนิสฺสิตํ อตฺตโน อวีจิมฺหิ ปจฺจนกกมฺมํ กโรตี’’ติ วิตเกฺกตฺวา –</p>


<p>
‘‘สุกรานิ  
อสาธูนิ, อตฺตโน อหิตานิ จ;  
  
ยํ เว หิตญฺจ สาธุญฺจ, ตํ เว ปรมทุกฺกร’’นฺติฯ (ธ. ป. ๑๖๓) –  
</p>
  
<p>อิมํ คาถํ วตฺวา ปุน อิมํ อุทานํ อุทาเนสิ –</p>


<p>
‘‘สุกรํ สาธุนา สาธุ, สาธุ ปาเปน ทุกฺกรํ;  
  
ปาปํ ปาเปน สุกรํ, ปาปมริเยหิ ทุกฺกร’’นฺติฯ (อุทา. ๔๘; จูฬว. ๓๔๓);  
</p>
  
<p>อถ โข เทวทโตฺต อุโปสถทิวเส อตฺตโน ปริสาย สทฺธิํ เอกมนฺตํ นิสีทิตฺวา, ‘‘ยสฺสิมานิ ปญฺจ วตฺถูนิ ขมนฺติ , โส สลากํ คณฺหตู’’ติ วตฺวา ปญฺจสเตหิ วชฺชิปุตฺตเกหิ นวเกหิ อปฺปกตญฺญูหิ สลากาย คหิตาย สงฺฆํ ภินฺทิตฺวา เต ภิกฺขู อาทาย คยาสีสํ อคมาสิฯ ตสฺส ตตฺถ คตภาวํ สุตฺวา สตฺถา เตสํ ภิกฺขูนํ อานยนตฺถาย เทฺว อคฺคสาวเก เปเสสิฯ เต ตตฺถ คนฺตฺวา อาเทสนาปาฎิหาริยานุสาสนิยา เจว อิทฺธิปาฎิหาริยานุสาสนิยา จ อนุสาสนฺตา เต อมตํ ปาเยตฺวา อาทาย อากาเสน อาคมิํสุฯ โกกาลิโกปิ โข ‘‘อุเฎฺฐหิ, อาวุโส เทวทตฺต, นีตา เต ภิกฺขู สาริปุตฺตโมคฺคลฺลาเนหิ, นนุ ตฺวํ มยา วุโตฺต ‘มา, อาวุโส, สาริปุตฺตโมคฺคลฺลาเน วิสฺสาสี’ติฯ ปาปิจฺฉา สาริปุตฺตโมคฺคลฺลานา, ปาปิกานํ อิจฺฉานํ วสํ คตา’’ติ วตฺวา ชณฺณุเกน หทยมเชฺฌ ปหริ, ตสฺส ตเตฺถว อุณฺหํ โลหิตํ มุขโต อุคฺคญฺฉิฯ อายสฺมนฺตํ ปน สาริปุตฺตํ ภิกฺขุสงฺฆปริวุตํ อากาเสน อาคจฺฉนฺตํ ทิสฺวา ภิกฺขู อาหํสุ – ‘‘ภเนฺต, อายสฺมา สาริปุโตฺต คมนกาเล อตฺตทุติโย คโต, อิทานิ มหาปริวาโร อาคจฺฉโนฺต โสภตี’’ติฯ สตฺถา ‘‘น, ภิกฺขเว, อิทาเนว สาริปุโตฺต โสภติ, ปุเพฺพ ติรจฺฉานโยนิยํ นิพฺพตฺตกาเลปิ มยฺหํ ปุโตฺต มม สนฺติกํ อาคจฺฉโนฺต โสภิเยวา’’ติ วตฺวา –</p>


<p>
‘‘โหติ สีลวตํ อโตฺถ, ปฎิสนฺถารวุตฺตินํ;  
  
ลกฺขณํ ปสฺส อายนฺตํ, ญาติสงฺฆปุรกฺขตํ;  
  
อถ ปสฺสสิมํ กาฬํ, สุวิหีนํว ญาติภี’’ติฯ (ชา. ๑.๑.๑๑) –  
</p>
  
<p>อิทํ   ชาตกํ กเถสิฯ ปุน ภิกฺขูหิ, ‘‘ภเนฺต, เทวทโตฺต กิร เทฺว อคฺคสาวเก อุโภสุ ปเสฺสสุ นิสีทาเปตฺวา ‘พุทฺธลีฬาย ธมฺมํ เทเสสฺสามี’ติ ตุมฺหากํ อนุกิริยํ กโรตี’’ติ วุเตฺต, ‘‘น , ภิกฺขเว, อิทาเนว, ปุเพฺพเปส มม อนุกิริยํ กาตุํ วายมิ, น ปน สกฺขี’’ติ วตฺวา –</p>


<p>
‘‘อปิ วีรก ปเสฺสสิ, สกุณํ มญฺชุภาณกํ;  
  
มยูรคีวสงฺกาสํ, ปติํ มยฺหํ สวิฎฺฐกํฯ  
</p>
  
<p>
‘‘อุทกถลจรสฺส ปกฺขิโน,  
  
นิจฺจํ อามกมจฺฉโภชิโน;  
  
ตสฺสานุกรํ สวิฎฺฐโก,  
  
เสวาเล ปลิคุณฺฐิโต มโต’’ติฯ (ชา. ๑.๒.๑๐๗-๑๐๘) –  
</p>
  
<p>อาทินา ชาตกํ วตฺวา อปราปเรสุปิ ทิวเสสุ ตถานุรูปเมว กถํ อารพฺภ –</p>


<p>
‘‘อจาริ วตายํ วิตุทํ วนานิ,  
  
กฎฺฐงฺครุเกฺขสุ อสารเกสุ;  
  
อถาสทา ขทิรํ ชาตสารํ,  
  
ยตฺถพฺภิทา ครุโฬ อุตฺตมงฺค’’นฺติฯ (ชา. ๑.๒.๑๒๐);  
</p>
  
<p>
‘‘ลสี  
จ เต นิปฺผลิกา, มตฺถโก จ ปทาลิโต;  
  
สพฺพา เต ผาสุกา ภคฺคา, อชฺช โข ตฺวํ วิโรจสี’’ติฯ (ชา. ๑.๑.๑๔๓) –  
</p>
  
<p>เอวมาทีนิ ชาตกานิ กเถสิฯ ปุน ‘‘อกตญฺญู เทวทโตฺต’’ติ กถํ อารพฺภ –</p>


<p>
‘‘อกรมฺหส เต กิจฺจํ, ยํ พลํ อหุวมฺหเส;  
  
มิคราช นโม ตฺยตฺถุ, อปิ กิญฺจิ ลภามเสฯ  
</p>
  
<p>
‘‘มม โลหิตภกฺขสฺส, นิจฺจํ ลุทฺทานิ กุพฺพโต;  
  
ทนฺตนฺตรคโต สโนฺต, ตํ พหุํ ยมฺปิ ชีวสี’’ติฯ (ชา. ๑.๔.๒๙-๓๐) –  
</p>
  
<p>อาทีนิ  ชาตกานิ กเถสิฯ ปุน วธาย ปริสกฺกนมสฺส อารพฺภ –</p>


<p>
‘‘ญาตเมตํ กุรุงฺคสฺส, ยํ ตฺวํ เสปณฺณิ สิยฺยสิ;  
  
อญฺญํ เสปณฺณิ คจฺฉามิ, น เม เต รุจฺจเต ผล’’นฺติฯ (ชา. ๑.๑.๒๑) –  
</p>
  
<p>อาทีนิ  ชาตกานิ กเถสิฯ ปุนทิวเส ‘‘อุภโต ปริหีโน เทวทโตฺต ลาภสกฺการโต จ สามญฺญโต จา’’ติ กถาสุ ปวตฺตมานาสุ ‘‘น, ภิกฺขเว, อิทาเนว เทวทโตฺต ปริหีโน, ปุเพฺพเปส ปริหีโนเยวา’’ติ วตฺวา –</p>


<p>
‘‘อกฺขี  
ภินฺนา ปโฎ นโฎฺฐ, สขิเคเห จ ภณฺฑนํ;  
  
อุภโต ปทุฎฺฐา กมฺมนฺตา, อุทกมฺหิ ถลมฺหิ จา’’ติฯ (ชา. ๑.๑.๑๓๙) –  
</p>
  
<p>อาทีนิ ชาตกานิ กเถสิฯ เอวํ ราชคเห วิหรโนฺตว เทวทตฺตํ อารพฺภ พหูนิ ชาตกานิ กเถตฺวา ราชคหโต สาวตฺถิํ คนฺตฺวา เชตวเน วิหาเร วาสํ กเปฺปสิฯ เทวทโตฺตปิ โข นว มาเส คิลาโน ปจฺฉิเม กาเล สตฺถารํ ทฎฺฐุกาโม หุตฺวา อตฺตโน สาวเก อาห – ‘‘อหํ สตฺถารํ ทฎฺฐุกาโม, ตํ เม ทเสฺสถา’’ติฯ ‘‘ตฺวํ สมตฺถกาเล สตฺถารา สทฺธิํ เวรี หุตฺวา อจริ, น มยํ ตตฺถ เนสฺสามา’’ติ วุเตฺต, ‘‘มา มํ นาเสถ, มยา สตฺถริ อาฆาโต กโต, สตฺถุ ปน มยิ เกสคฺคมโตฺตปิ อาฆาโต นตฺถิ’’ฯ โส หิ ภควา –</p>


<p>
‘‘วธเก เทวทตฺตมฺหิ, โจเร องฺคุลิมาลเก;  
  
ธนปาเล ราหุเล จ, สพฺพตฺถ สมมานโส’’ติฯ (อป. เถร ๑.๑.๕๘๕; มิ. ป. ๖.๖.๕) –  
</p>
  
<p>‘‘ทเสฺสถ เม ภควนฺต’’นฺติ ปุนปฺปุนํ ยาจิฯ อถ นํ เต มญฺจเกนาทาย นิกฺขมิํสุฯ ตสฺส อาคมนํ สุตฺวา ภิกฺขู สตฺถุ อาโรเจสุํ – ‘‘ภเนฺต, เทวทโตฺต กิร ตุมฺหากํ ทสฺสนตฺถาย อาคจฺฉตี’’ติฯ ‘‘น, ภิกฺขเว, โส เตนตฺตภาเวน มํ ปสฺสิตุํ ลภิสฺสตี’’ติฯ เทวทโตฺต กิร ปญฺจนฺนํ วตฺถูนํ อายาจิตกาลโต ปฎฺฐาย ปุน พุทฺธํ ทฎฺฐุํ น ลภติ, อยํ  ธมฺมตาฯ ‘‘อสุกฎฺฐานญฺจ อสุกฎฺฐานญฺจ อาคโต, ภเนฺต’’ติฯ ‘‘ยํ อิจฺฉติ, ตํ กโรตุ, น โส มํ ปสฺสิตุํ ลภิสฺสตี’’ติฯ ‘‘ภเนฺต, อิโต โยชนมตฺตํ อาคโต, อฑฺฒโยชนํ, คาวุตํ, เชตวนโปกฺขรณีสมีปํ อาคโต, ภเนฺต’’ติฯ ‘‘สเจปิ อโนฺตเชตวนํ ปวิสติ, เนว มํ ปสฺสิตุํ  ลภิสฺสตี’’ติฯ เทวทตฺตํ คเหตฺวา อาคตา เชตวนโปกฺขรณีตีเร มญฺจํ โอตาเรตฺวา โปกฺขรณิํ นฺหายิตุํ โอตริํสุฯ เทวทโตฺตปิ โข มญฺจโต วุฎฺฐาย อุโภ ปาเท ภูมิยํ ฐเปตฺวา นิสีทิฯ ปาทา ปถวิํ ปวิสิํสุ ฯ โส อนุกฺกเมน ยาว โคปฺผกา, ยาว ชณฺณุกา, ยาว กฎิโต, ยาว ถนโต, ยาว คีวโต ปวิสิตฺวา หนุกฎฺฐิกสฺส ภูมิยํ ปวิฎฺฐกาเล –</p>


<p>
‘‘อิเมหิ อฎฺฐีหิ ตมคฺคปุคฺคลํ,  
  
เทวาติเทวํ นรทมฺมสารถิํ;  
  
สมนฺตจกฺขุํ สตปุญฺญลกฺขณํ,  
  
ปาเณหิ พุทฺธํ สรณํ อุเปมี’’ติฯ (มิ. ป. ๔.๑.๓) –  
</p>
  
<p>อิมํ คาถมาหฯ อิทํ กิร ฐานํ ทิสฺวา ตถาคโต เทวทตฺตํ ปพฺพาเชสิฯ สเจ หิ น โส ปพฺพชิสฺส, คิหี หุตฺวา กมฺมญฺจ ภาริยํ อกริสฺส, อายติํ ภวนิสฺสรณปจฺจยํ กาตุํ น สกฺขิสฺส, ปพฺพชิตฺวา จ ปน กิญฺจาปิ กมฺมํ ภาริยํ กริสฺสติ, อายติํ ภวนิสฺสรณปจฺจยํ กาตุํ  สกฺขิสฺสตีติ ตํ สตฺถา ปพฺพาเชสิฯ โส หิ อิโต สตสหสฺสกปฺปมตฺถเก อฎฺฐิสฺสโร นาม ปเจฺจกพุโทฺธ ภวิสฺสติ, โส ปถวิํ ปวิสิตฺวา อวีจิมฺหิ นิพฺพตฺติฯ นิจฺจเล พุเทฺธ อปรชฺฌภาเวน ปน นิจฺจโลว หุตฺวา ปจฺจตูติ โยชนสติเก อโนฺต อวีจิมฺหิ โยชนสตุเพฺพธเมวสฺส สรีรํ นิพฺพตฺติฯ สีสํ ยาว กณฺณสกฺขลิโต อุปริ อยกปลฺลํ ปาวิสิ, ปาทา ยาว โคปฺผกา เหฎฺฐา อยปถวิยํ ปวิฎฺฐา, มหาตาลกฺขนฺธปริมาณํ อยสูลํ ปจฺฉิมภิตฺติโต นิกฺขมิตฺวา ปิฎฺฐิมชฺฌํ ภินฺทิตฺวา อุเรน นิกฺขมิตฺวา ปุริมภิตฺติํ ปาวิสิ, อปรํ ทกฺขิณภิตฺติโต นิกฺขมิตฺวา ทกฺขิณปสฺสํ ภินฺทิตฺวา วามปเสฺสน นิกฺขมิตฺวา อุตฺตรภิตฺติํ ปาวิสิ, อปรํ อุปริ กปลฺลโต นิกฺขมิตฺวา มตฺถกํ ภินฺทิตฺวา อโธภาเคน นิกฺขมิตฺวา อยปถวิํ ปาวิสิฯ เอวํ โส ตตฺถ นิจฺจโลว ปจฺจิฯ</p>


<p>ภิกฺขู ‘‘เอตฺตกํ ฐานํ เทวทโตฺต อาคจฺฉโนฺต สตฺถารํ ทฎฺฐุํ อลภิตฺวาว ปถวิํ ปวิโฎฺฐ’’ติ กถํ สมุฎฺฐาเปสุํฯ สตฺถา ‘‘น, ภิกฺขเว, เทวทโตฺต อิทาเนว มยิ อปรชฺฌิตฺวา ปถวิํ ปาวิสิ, ปุเพฺพปิ ปวิโฎฺฐเยวา’’ติ วตฺวา หตฺถิราชกาเล มคฺคมูฬฺหํ ปุริสํ สมสฺสาเสตฺวา อตฺตโน ปิฎฺฐิํ อาโรเปตฺวา เขมนฺตํ ปาปิตสฺส ปุน ติกฺขตฺตุํ อาคนฺตฺวา อคฺคฎฺฐาเน มชฺฌิมฎฺฐาเน  มูเลหิ เอวํ ทเนฺต ฉินฺทิตฺวา ตติยวาเร มหาปุริสสฺส จกฺขุปถํ อติกฺกมนฺตสฺส ตสฺส ปถวิํ ปวิฎฺฐภาวํ ทีเปตุํ –</p>


<p>
‘‘อกตญฺญุสฺส  
  
โปสสฺส, นิจฺจํ วิวรทสฺสิโน;  
  
สพฺพํ เจ ปถวิํ ทชฺชา, เนว นํ อภิราธเย’’ติฯ (ชา. ๑.๑.๗๒; ๑.๙.๑๐๗) –  
</p>
  
<p>อิทํ ชาตกํ กเถตฺวา ปุนปิ ตเถว กถาย สมุฎฺฐิตาย ขนฺติวาทิภูเต อตฺตนิ อปรชฺฌิตฺวา กลาพุราชภูตสฺส ตสฺส ปถวิํ ปวิฎฺฐภาวํ ทีเปตุํ  (ชา. ๑.๔.๔๙ อาทโย), จูฬธมฺมปาลภูเต อตฺตนิ อปรชฺฌิตฺวา มหาปตาปราชภูตสฺส ตสฺส ปถวิํ ปวิฎฺฐภาวํ ทีเปตุํ  (ชา. ๑.๕.๔๔ อาทโย) กเถสิฯ</p>


<p>ปถวิํ ปวิเฎฺฐ ปน เทวทเตฺต มหาชโน หฎฺฐตุโฎฺฐ ธชปฎากกทลิโย อุสฺสาเปตฺวา ปุณฺณฆเฎ ฐเปตฺวา ‘‘ลาภา วต โน’’ติ มหนฺตํ ฉณํ อนุโภติฯ ตมตฺถํ ภควโต อาโรเจสุํฯ ภควา ‘‘น, ภิกฺขเว, อิทาเนว เทวทเตฺต มเต มหาชโน ตุสฺสติ, ปุเพฺพปิ ตุสฺสิเยวา’’ติ วตฺวา สพฺพชนสฺส อปฺปิเย จเณฺฑ ผรุเส พาราณสิยํ ปิงฺคลรเญฺญ นาม มเต มหาชนสฺส ตุฎฺฐภาวํ ทีเปตุํ –</p>


<p>
‘‘สโพฺพ ชโน หิํสิโต ปิงฺคเลน,  
  
ตสฺมิํ มเต ปจฺจยา เวทยนฺติ;  
  
ปิโย นุ เต อาสิ อกณฺหเนโตฺต,  
  
กสฺมา ตุวํ โรทสิ ทฺวารปาลฯ  
</p>
  
<p>
‘‘น  
เม ปิโย อาสิ อกณฺหเนโตฺต,  
  
ภายามิ ปจฺจาคมนาย ตสฺส;  
  
อิโต คโต หิํเสยฺย มจฺจุราชํ,  
  
โส หิํสิโต อาเนยฺย ปุน อิธา’’ติฯ (ชา. ๑.๒.๑๗๙-๑๘๐) –  
</p>
  
<p>อิทํ  กเถสิฯ ภิกฺขู สตฺถารํ ปุจฺฉิํสุ – ‘‘อิทานิ, ภเนฺต, เทวทโตฺต กุหิํ นิพฺพโตฺต’’ติ? ‘‘อวีจิมหานิรเย, ภิกฺขเว’’ติฯ ‘‘ภเนฺต, อิธ ตปฺปโนฺต วิจริตฺวา ปุน คนฺตฺวา ตปฺปนฎฺฐาเนเยว นิพฺพโตฺต’’ติฯ ‘‘อาม, ภิกฺขเว, ปพฺพชิตา วา โหนฺตุ คหฎฺฐา วา, ปมาทวิหาริโน อุภยตฺถ ตปฺปนฺติเยวา’’ติ วตฺวา อิมํ คาถมาห –</p>


<ol>
<li>
‘‘อิธ  
  
ตปฺปติ เปจฺจ ตปฺปติ, ปาปการี อุภยตฺถ ตปฺปติ;  
  
ปาปํ เม กตนฺติ ตปฺปติ, ภิโยฺย ตปฺปติ ทุคฺคติํ คโต’’ติฯ  
</li>
  
<p>ตตฺถ ติ อิธ กมฺมตปฺปเนน โทมนสฺสมเตฺตน ตปฺปติฯ ติ ปรโลเก ปน วิปากตปฺปเนน อติทารุเณน อปายทุเกฺขน ตปฺปติฯ ติ นานปฺปการสฺส ปาปสฺส กตฺตาฯ ติ อิมินา วุตฺตปฺปกาเรน ตปฺปเนน อุภยตฺถ ตปฺปติ นามฯ ติ โส หิ กมฺมตปฺปเนน กปฺปโนฺต ‘‘ปาปํ เม กต’’นฺติ ตปฺปติฯ ตํ อปฺปมตฺตกํ ตปฺปนํ, วิปากตปฺปเนน ปน ตปฺปโนฺต  อติผรุเสน ตปฺปเนน อติวิย ตปฺปตีติฯ
</ol></p>


<p>คาถาปริโยสาเน พหู โสตาปนฺนาทโย อเหสุํฯ เทสนา มหาชนสฺส สาตฺถิกา ชาตาติฯ</p>

</p>


<h3>๑๓. สุมนาเทวีวตฺถุ</h3>
<p>  ติ อิมํ ธมฺมเทสนํ สตฺถา เชตวเน วิหรโนฺต สุมนาเทวิํ อารพฺภ กเถสิฯ</p>


<p>สาวตฺถิยญฺหิ เทวสิกํ อนาถปิณฺฑิกสฺส เคเห เทฺว ภิกฺขูสหสฺสานิ ภุญฺชนฺติ, ตถา วิสาขาย มหาอุปาสิกายฯ สาวตฺถิยํ โย โย ทานํ ทาตุกาโม โหติ, โส โส เตสํ อุภินฺนํ โอกาสํ ลภิตฺวาว กโรติฯ กิํ การณา? ‘‘ตุมฺหากํ ทานคฺคํ อนาถปิณฺฑิโก วา วิสาขา วา อาคตา’’ติ ปุจฺฉิตฺวา, ‘‘นาคตา’’ติ วุเตฺต สตสหสฺสํ วิสฺสเชฺชตฺวา กตทานมฺปิ ‘‘กิํ ทานํ นาเมต’’นฺติ ครหนฺติฯ อุโภปิ หิ เต ภิกฺขุสงฺฆสฺส รุจิญฺจ อนุจฺฉวิกกิจฺจานิ จ อติวิย ชานนฺติ, เตสุ วิจาเรเนฺตสุ ภิกฺขู จิตฺตรูปํ ภุญฺชนฺติฯ ตสฺมา สเพฺพ ทานํ ทาตุกามา เต คเหตฺวาว คจฺฉนฺติฯ อิติ เต อตฺตโน อตฺตโน ฆเร ภิกฺขู ปริวิสิตุํ น ลภนฺติฯ ตโต วิสาขา, ‘‘โก นุ โข มม ฐาเน ฐตฺวา ภิกฺขุสงฺฆํ ปริวิสิสฺสตี’’ติ อุปธาเรนฺตี ปุตฺตสฺส ธีตรํ ทิสฺวา ตํ อตฺตโน ฐาเน ฐเปสิฯ สา ตสฺสา นิเวสเน ภิกฺขุสงฺฆํ ปริวิสติฯ อนาถปิณฺฑิโกปิ มหาสุภทฺทํ นาม เชฎฺฐธีตรํ ฐเปสิฯ สา ภิกฺขูนํ  เวยฺยาวจฺจํ กโรนฺตี ธมฺมํ สุณนฺตี โสตาปนฺนา หุตฺวา ปติกุลํ อคมาสิฯ ตโต จูฬสุภทฺทํ ฐเปสิฯ สาปิ ตเถว กโรนฺตี โสตาปนฺนา หุตฺวา ปติกุลํ คตาฯ อถ สุมนเทวิํ นาม กนิฎฺฐธีตรํ ฐเปสิฯ สา ปน ธมฺมํ สุตฺวา สกทาคามิผลํ ปตฺวา กุมาริกาว หุตฺวา ตถารูเปน  อผาสุเกน อาตุรา อาหารุปเจฺฉทํ กตฺวา  ปิตรํ ทฎฺฐุกามา หุตฺวา ปโกฺกสาเปสิฯ โส เอกสฺมิํ ทานเคฺค ตสฺสา สาสนํ สุตฺวาว อาคนฺตฺวา, ‘‘กิํ, อมฺม สุมเน’’ติ อาหฯ สาปิ นํ อาห – ‘‘กิํ, ตาต กนิฎฺฐภาติกา’’ติ? ‘‘วิลปสิ อมฺมา’’ติ? ‘‘น วิลปามิ, กนิฎฺฐภาติกา’’ติฯ ‘‘ภายสิ, อมฺมา’’ติ? ‘‘น ภายามิ, กนิฎฺฐภาติกา’’ติฯ เอตฺตกํ วตฺวาเยว ปน สา กาลมกาสิฯ โส โสตาปโนฺนปิ สมาโน เสฎฺฐิธีตริ อุปฺปนฺนโสกํ อธิวาเสตุํ อสโกฺกโนฺต ธีตุ สรีรกิจฺจํ กาเรตฺวา โรทโนฺต สตฺถุ สนฺติกํ คนฺตฺวา, ‘‘กิํ, คหปติ, ทุกฺขี ทุมฺมโน อสฺสุมุโข โรทมาโน อาคโตสี’’ติ วุเตฺต, ‘‘ธีตา เม, ภเนฺต, สุมนเทวี กาลกตา’’ติ อาหฯ ‘‘อถ กสฺมา โสจสิ, นนุ สเพฺพสํ เอกํสิกํ มรณ’’นฺติ? ‘‘ชานาเมตํ, ภเนฺต, เอวรูปา นาม เม หิริโอตฺตปฺปสมฺปนฺนา ธีตา, สา มรณกาเล สติํ ปจฺจุปฎฺฐาเปตุํ อสโกฺกนฺตี วิลปมานา มตา, เตน เม อนปฺปกํ โทมนสฺสํ อุปฺปชฺชตี’’ติฯ ‘‘กิํ ปน ตาย กถิตํ มหาเสฎฺฐี’’ติ? ‘‘อหํ ตํ, ภเนฺต, ‘อมฺม, สุมเน’ติ อามเนฺตสิํฯ อถ มํ อาห – ‘กิํ, ตาต, กนิฎฺฐภาติกา’ติ? ‘วิลปสิ, อมฺมา’ติ? ‘น วิลปามิ, กนิฎฺฐภาติกา’ติฯ ‘ภายสิ, อมฺมา’ติ? ‘น ภายามิ กนิฎฺฐภาติกา’ติฯ เอตฺตกํ วตฺวา กาลมกาสี’’ติฯ อถ นํ ภควา อาห – ‘‘น เต มหาเสฎฺฐิ ธีตา วิลปตี’’ติฯ ‘‘อถ กสฺมา ภเนฺต เอวมาหา’’ติ? ‘‘กนิฎฺฐตฺตาเยว ฯ ธีตา หิ เต, คหปติ, มคฺคผเลหิ ตยา มหลฺลิกาฯ ตฺวญฺหิ โสตาปโนฺน, ธีตา ปน เต สกทาคามินีฯ สา มคฺคผเลหิ ตยา มหลฺลิกตฺตา ตํ เอวมาหา’’ติฯ ‘‘เอวํ, ภเนฺต’’ติ? ‘‘เอวํ, คหปตี’’ติฯ ‘‘อิทานิ กุหิํ นิพฺพตฺตา, ภเนฺต’’ติ? ‘‘ตุสิตภวเน, คหปตี’’ติฯ ‘‘ภเนฺต, มม ธีตา อิธ ญาตกานํ อนฺตเร นนฺทมานา วิจริตฺวา อิโต คนฺตฺวาปิ นนฺทนฎฺฐาเนเยว นิพฺพตฺตา’’ติฯ อถ นํ สตฺถา ‘‘อาม, คหปติ, อปฺปมตฺตา นาม คหฎฺฐา วา ปพฺพชิตา วา อิธ โลเก จ ปรโลเก จ นนฺทนฺติเยวา’’ติ วตฺวา อิมํ คาถมาห –</p>


<ol>
<li>
‘‘อิธ  
นนฺทติ เปจฺจ นนฺทติ, กตปุโญฺญ อุภยตฺถ นนฺทติ;  
  
ปุญฺญํ เม กตนฺติ นนฺทติ, ภิโยฺย นนฺทติ สุคฺคติํ คโต’’ติฯ  
</li>
  
<p>ตตฺถ ติ อิธ โลเก กมฺมนนฺทเนน นนฺทติฯ ติ ปรโลเก วิปากนนฺทเนน นนฺทติฯ ติ นานปฺปการสฺส ปุญฺญสฺส กตฺตาฯ ติ อิธ ‘‘กตํ เม กุสลํ, อกตํ เม ปาป’’นฺติ นนฺทติ, ปรตฺถ วิปากํ อนุภวโนฺต นนฺทติฯ ติ อิธ นนฺทโนฺต ปน ‘‘ปุญฺญํ เม กต’’นฺติ โสมนสฺสมเตฺตเนว กมฺมนนฺทนํ อุปาทาย นนฺทติฯ ติ วิปากนนฺทเนน ปน สุคติํ คโต สตฺตปญฺญาสวสฺสโกฎิโย สฎฺฐิวสฺสสตสหสฺสานิ ทิพฺพสมฺปตฺติํ อนุภวโนฺต ตุสิตปุเร อติวิย นนฺทตีติฯ
</ol></p>


<p>คาถาปริโยสาเน   พหู โสตาปนฺนาทโย อเหสุํฯ มหาชนสฺส สาตฺถิกา ธมฺมเทสนา ชาตาติฯ</p>

</p>


<h3>๑๔. เทฺวสหายกภิกฺขุวตฺถุ</h3>
<p>ติ อิมํ ธมฺมเทสนํ สตฺถา เชตวเน วิหรโนฺต เทฺว สหายเก อารพฺภ กเถสิฯ</p>


<p>สาวตฺถิวาสิโน หิ เทฺว กุลปุตฺตา สหายกา วิหารํ คนฺตฺวา สตฺถุ ธมฺมเทสนํ สุตฺวา กาเม ปหาย สาสเน อุรํ ทตฺวา ปพฺพชิตฺวา ปญฺจ วสฺสานิ อาจริยุปชฺฌายานํ สนฺติเก วสิตฺวา สตฺถารํ อุปสงฺกมิตฺวา สาสเน ธุรํ ปุจฺฉิตฺวา วิปสฺสนาธุรญฺจ คนฺถธุรญฺจ วิตฺถารโต สุตฺวา เอโก ตาว ‘‘อหํ, ภเนฺต, มหลฺลกกาเล ปพฺพชิโต น สกฺขิสฺสามิ คนฺถธุรํ ปูเรตุํ, วิปสฺสนาธุรํ ปน ปูเรสฺสามี’’ติ ยาว อรหตฺตา วิปสฺสนาธุรํ กถาเปตฺวา ฆเฎโนฺต วายมโนฺต สห ปฎิสมฺภิทาหิ อรหตฺตํ ปาปุณิฯ อิตโร ปน ‘‘อหํ คนฺถธุรํ ปูเรสฺสามี’’ติ อนุกฺกเมน เตปิฎกํ พุทฺธวจนํ อุคฺคณฺหิตฺวา คตคตฎฺฐาเน ธมฺมํ กเถติ, สรภญฺญํ ภณติ, ปญฺจนฺนํ ภิกฺขุสตานํ ธมฺมํ วาเจโนฺต วิจรติฯ อฎฺฐารสนฺนํ มหาคณานํ อาจริโย อโหสิฯ ภิกฺขู สตฺถุ สนฺติเก กมฺมฎฺฐานํ คเหตฺวา  อิตรสฺส เถรสฺส วสนฎฺฐานํ คนฺตฺวา ตสฺส โอวาเท ฐตฺวา อรหตฺตํ ปตฺวา เถรํ วนฺทิตฺวา, ‘‘สตฺถารํ ทฎฺฐุกามมฺหา’’ติ  วทนฺติฯ เถโร ‘‘คจฺฉถ, อาวุโส, มม วจเนน สตฺถารํ วนฺทิตฺวา อสีติ มหาเถเร วนฺทถ, สหายกเตฺถรมฺปิ เม ‘อมฺหากํ อาจริโย ตุเมฺห วนฺทตี’ติ วทถา’’ติ เปเสติฯ เต ภิกฺขู วิหารํ คนฺตฺวา สตฺถารเญฺจว อสีติ มหาเถเร จ วนฺทิตฺวา คนฺถิกเตฺถรสฺส สนฺติกํ คนฺตฺวา, ‘‘ภเนฺต, อมฺหากํ อาจริโย ตุเมฺห วนฺทตี’’ติ วทนฺติฯ อิตเรน จ ‘‘โก นาม โส’’ติ วุเตฺต, ‘‘ตุมฺหากํ สหายกภิกฺขุ, ภเนฺต’’ติ วทนฺติฯ เอวํ เถเร ปุนปฺปุนํ สาสนํ ปหิณเนฺต โส ภิกฺขุ โถกํ กาลํ สหิตฺวา อปรภาเค สหิตุํ อสโกฺกโนฺต ‘‘อมฺหากํ อาจริโย ตุเมฺห วนฺทตี’’ติ วุเตฺต, ‘‘โก เอโส’’ติ วตฺวา ‘‘ตุมฺหากํ สหายกภิกฺขู’’ติ วุเตฺต, ‘‘กิํ ปน ตุเมฺหหิ ตสฺส สนฺติเก อุคฺคหิตํ, กิํ ทีฆนิกายาทีสุ อญฺญตโร นิกาโย, กิํ ตีสุ ปิฎเกสุ เอกํ ปิฎก’’นฺติ วตฺวา ‘‘จตุปฺปทิกมฺปิ คาถํ น ชานาติ, ปํสุกูลํ คเหตฺวา ปพฺพชิตกาเลเยว อรญฺญํ ปวิโฎฺฐ, พหู วต อเนฺตวาสิเก ลภิ, ตสฺส อาคตกาเล มยา ปญฺหํ ปุจฺฉิตุํ วฎฺฎตี’’ติ จิเนฺตสิฯ</p>


<p>อถ อปรภาเค เถโร สตฺถารํ ทฎฺฐุํ อาคโตฯ สหายกสฺส เถรสฺส สนฺติเก ปตฺตจีวรํ ฐเปตฺวา  คนฺตฺวา สตฺถารเญฺจว อสีติ มหาเถเร จ วนฺทิตฺวา สหายกสฺส วสนฎฺฐานํ ปจฺจาคมิฯ อถสฺส โส วตฺตํ กาเรตฺวา สมปฺปมาณํ อาสนํ คเหตฺวา, ‘‘ปญฺหํ ปุจฺฉิสฺสามี’’ติ นิสีทิฯ ตสฺมิํ ขเณ สตฺถา ‘‘เอส เอวรูปํ มม ปุตฺตํ วิเหเฐตฺวา นิรเย นิพฺพเตฺตยฺยา’’ติ ตสฺมิํ อนุกมฺปาย วิหารจาริกํ จรโนฺต วิย เตสํ นิสินฺนฎฺฐานํ คนฺตฺวา ปญฺญตฺตวรพุทฺธาสเน นิสีทิฯ ตตฺถ ตตฺถ นิสีทนฺตา หิ ภิกฺขู พุทฺธาสนํ ปญฺญาเปตฺวาว นิสีทนฺติฯ เตน  สตฺถา ปกติปญฺญเตฺตเยว อาสเน นิสีทิฯ นิสชฺช โข ปน คนฺถิกภิกฺขุํ ปฐมชฺฌาเน ปญฺหํ ปุจฺฉิตฺวา ตสฺมิํ อกถิเต ทุติยชฺฌานํ อาทิํ กตฺวา อฎฺฐสุปิ สมาปตฺตีสุ รูปารูเปสุ จ ปญฺหํ ปุจฺฉิฯ คนฺถิกเตฺถโร เอกมฺปิ กเถตุํ นาสกฺขิฯ อิตโร ตํ สพฺพํ กเถสิฯ อถ นํ โสตาปตฺติมเคฺค ปญฺหํ ปุจฺฉิฯ คนฺถิกเตฺถโร กเถตุํ นาสกฺขิฯ ตโต ขีณาสวเตฺถรํ ปุจฺฉิฯ เถโร กเถสิฯ สตฺถา ‘‘สาธุ สาธุ, ภิกฺขู’’ติ อภินนฺทิตฺวา เสสมเคฺคสุปิ ปฎิปาฎิยา  ปญฺหํ ปุจฺฉิฯ คนฺถิโก เอกมฺปิ กเถตุํ นาสกฺขิ, ขีณาสโว ปุจฺฉิตํ ปุจฺฉิตํ กเถสิฯ สตฺถา จตูสุปิ ฐาเนสุ ตสฺส สาธุการํ อทาสิฯ ตํ สุตฺวา ภุมฺมเทเว อาทิํ กตฺวา ยาว พฺรหฺมโลกา สพฺพา เทวตา เจว นาคสุปณฺณา จ สาธุการํ อทํสุฯ ตํ สาธุการํ สุตฺวา ตสฺส อเนฺตวาสิกา เจว สทฺธิวิหาริโน จ สตฺถารํ อุชฺฌายิํสุ – ‘‘กิํ นาเมตํ สตฺถารา กตํ, กิญฺจิ อชานนฺตสฺส มหลฺลกเตฺถรสฺส จตูสุ ฐาเนสุ สาธุการํ อทาสิ, อมฺหากํ ปนาจริยสฺส สพฺพปริยตฺติธรสฺส ปญฺจนฺนํ ภิกฺขุสตานํ ปาโมกฺขสฺส ปสํสามตฺตมฺปิ น กรี’’ติฯ อถ เน สตฺถา ‘‘กิํ นาเมตํ, ภิกฺขเว, กเถถา’’ติ ปุจฺฉิตฺวา ตสฺมิํ อเตฺถ อาโรจิเต, ‘‘ภิกฺขเว, ตุมฺหากํ อาจริโย มม สาสเน ภติยา คาโว รกฺขณสทิโส, มยฺหํ ปน ปุโตฺต ยถารุจิยา ปญฺจ โครเส ปริภุญฺชนกสามิสทิโส’’ติ วตฺวา อิมา คาถา อภาสิ –</p>


<ol>
<li>
‘‘พหุมฺปิ  
เจ สํหิต ภาสมาโน,  
  
น ตกฺกโร โหติ นโร ปมโตฺต;  
  
โคโปว คาโว คณยํ ปเรสํ,  
  
น ภาควา สามญฺญสฺส โหติฯ  
</li>
  
<li>
‘‘อปฺปมฺปิ เจ สํหิต ภาสมาโน,  
  
ธมฺมสฺส โหติ อนุธมฺมจารี;  
  
ราคญฺจ โทสญฺจ ปหาย โมหํ,  
  
สมฺมปฺปชาโน สุวิมุตฺตจิโตฺตฯ  
  
‘‘อนุปาทิยาโน  
อิธ วา หุรํ วา,  
  
ส ภาควา สามญฺญสฺส โหตี’’ติฯ  
</li>
  
<p>ตตฺถ นฺติ เตปิฎกสฺส พุทฺธวจนเสฺสตํ นามํฯ ตํ อาจริเย อุปสงฺกมิตฺวา อุคฺคณฺหิตฺวา พหุมฺปิ ปเรสํ  วาเจโนฺต ตํ ธมฺมํ สุตฺวา ยํ การเกน ปุคฺคเลน กตฺตพฺพํ, ตกฺกโร น โหติฯ กุกฺกุฎสฺส ปกฺขปหรณมตฺตมฺปิ อนิจฺจาทิวเสน โยนิโสมนสิการํ นปฺปวเตฺตติฯ เอโส ยถา นาม ทิวสํ ภติยา คาโว รกฺขโนฺต โคโป ปาโตว นิรวเสสํ สมฺปฎิจฺฉิตฺวา สายํ คเหตฺวา สามิกานํ นิยฺยาเทตฺวา ทิวสภติมตฺตํ คณฺหาติ, ยถารุจิยา ปน ปญฺจ โครเส ปริภุญฺชิตุํ  น ลภติ, เอวเมว เกวลํ อเนฺตวาสิกานํ สนฺติกา วตฺตปฎิวตฺตกรณมตฺตสฺส ภาคี โหติ, สามญฺญสฺส ปน ภาคี น โหติฯ ยถา ปน โคปาลเกน นิยฺยาทิตานํ  คุนฺนํ โครสํ สามิกาว ปริภุญฺชนฺติ, ตถา เตน กถิตํ ธมฺมํ สุตฺวา การกปุคฺคลา ยถานุสิฎฺฐํ ปฎิปชฺชิตฺวา เกจิ ปฐมชฺฌานาทีนิ ปาปุณนฺติ, เกจิ วิปสฺสนํ วเฑฺฒตฺวา มคฺคผลานิ ปาปุณนฺติ, โคณสามิกา โครสเสฺสว สามญฺญสฺส ภาคิโน โหนฺติฯ
</ol></p>


<p>อิติ สตฺถา สีลสมฺปนฺนสฺส พหุสฺสุตสฺส ปมาทวิหาริโน อนิจฺจาทิวเสน โยนิโสมนสิกาเร ปมตฺตสฺส ภิกฺขุโน วเสน ปฐมํ คาถํ กเถสิ, น ทุสฺสีลสฺสฯ ทุติยคาถา ปน อปฺปสฺสุตสฺสปิ โยนิโสมนสิกาเร กมฺมํ กโรนฺตสฺส การกปุคฺคลสฺส วเสน กถิตาฯ</p>


<p>ตตฺถ ติ โถกํ เอกวคฺคทฺวิวคฺคมตฺตมฺปิฯ ติ อตฺถมญฺญาย ธมฺมมญฺญาย นวโลกุตฺตรธมฺมสฺส อนุรูปํ ธมฺมํ ปุพฺพภาคปฎิปทาสงฺขาตํ จตุปาริสุทฺธิสีลธุตงฺคอสุภกมฺมฎฺฐานาทิเภทํ จรโนฺต อนุธมฺมจารี โหติฯ โส ‘‘อชฺช อเชฺชวา’’ติ ปฎิเวธํ อากงฺขโนฺต วิจรติฯ โส อิมาย สมฺมาปฎิปตฺติยา ราคญฺจ โทสญฺจ ปหาย โมหํ สมฺมา เหตุนา นเยน ปริชานิตเพฺพ ธเมฺม ปริชานโนฺต ตทงฺควิกฺขมฺภนสมุเจฺฉทปฎิปฺปสฺสทฺธินิสฺสรณวิมุตฺตีนํ วเสน สุวิมุตฺตจิโตฺต, ติ อิธโลกปรโลกปริยาปนฺนา วา อชฺฌตฺติกพาหิรา วา ขนฺธายตนธาตุโย จตูหิ อุปาทาเนหิ อนุปาทิยโนฺต มหาขีณาสโว มคฺคสงฺขาตสฺส สามญฺญสฺส วเสน อาคตสฺส ผลสามญฺญสฺส  เจว ปญฺจอเสกฺขธมฺมกฺขนฺธสฺส จ ภาควา โหตีติ รตนกูเฎน วิย อคารสฺส อรหเตฺตน เทสนาย กูฎํ คณฺหีติฯ</p>


<p>คาถาปริโยสาเน  พหู โสตาปนฺนาทโย อเหสุํฯ เทสนา มหาชนสฺส สาตฺถิกา ชาตาติฯ</p>

</p>

</p>

</p>





