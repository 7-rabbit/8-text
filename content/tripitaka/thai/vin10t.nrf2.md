<h1>ภิกฺขุนีวิภโงฺค</h1>
<ol>
<li>
ภิกฺขุนีนํ  
  
หิตตฺถาย, วิภงฺคํ ยํ ชิโนพฺรวิ;  
  
ตสฺมิํ อปิ สมาเสน, กิญฺจิมตฺตํ ภณามหํฯ  
</li>
  
<h2>ปาราชิกกถา</h2>
</ol>
<ol>
<li>
ฉนฺทโส เมถุนํ ธมฺมํ, ปฎิเสเวยฺย ยา ปน;  
  
โหติ ปาราชิกา นาม, สมณี สา ปวุจฺจติฯ  
</li>
  
<li>
มนุสฺสปุริสาทีนํ, นวนฺนํ ยสฺส กสฺสจิ;  
  
สชีวสฺสาปฺยชีวสฺส, สนฺถตํ วา อสนฺถตํฯ  
</li>
  
<li>
อตฺตโน ติวิเธ มเคฺค, เยภุยฺยกฺขายิตาทิกํ;  
  
องฺคชาตํ ปเวเสนฺตี, อโลฺลกาเส ปราชิตาฯ  
</li>
  
<li>
อิโต ปรมวตฺวาว, สาธารณวินิจฺฉยํ;  
  
อสาธารณเมวาหํ, ภณิสฺสามิ สมาสโตฯ  
</li>
  
<li>
อธกฺขกํ สรีรกํ, ยทุพฺภชาณุมณฺฑลํ;  
  
สรีรเกน เจ เตน, ผุเสยฺย ภิกฺขุนี ปนฯ  
</li>
  
<li>
อวสฺสุตสฺสาวสฺสุตา, มนุสฺสปุคฺคลสฺส ยา;  
  
สรีรมสฺส เตน วา, ผุฎฺฐา ปาราชิกา สิยาฯ  
</li>
  
<li>
กปฺปรสฺส ปนุทฺธมฺปิ, คหิตํ อุพฺภชาณุนา;  
  
ยถาวุตฺตปฺปกาเรน, กาเยนาเนน อตฺตโนฯ  
</li>
  
<li>
ปุริสสฺส ตถา กาย- ปฎิพทฺธํ ผุสนฺติยา;  
  
ตถา ยถาปริจฺฉินฺน- กายพเทฺธน อตฺตโนฯ  
</li>
  
<li>
อวเสเสน วา ตสฺส, กายํ กาเยน อตฺตโน;  
  
โหติ ถุลฺลจฺจยํ ตสฺสา, ปโยเค ปุริสสฺส จฯ  
</li>
  
<li>
ยกฺขเปตติรจฺฉาน- ปณฺฑกานํ  
  
อธกฺขกํ;  
  
อุพฺภชาณุํ ตเถวสฺสา, อุภโตวสฺสเว สติฯ  
</li>
  
<li>
เอกโตวสฺสเว จาปิ, ถุลฺลจฺจยมุทีริตํ;  
  
อวเสเส จ สพฺพตฺถ, โหติ อาปตฺติ ทุกฺกฎํฯ  
</li>
  
<li>
อุพฺภกฺขกมโธชาณุ-มณฺฑลํ ปน ยํ อิธ;  
  
กปฺปรสฺส จ เหฎฺฐาปิ, คตํ เอเตฺถว สงฺคหํฯ  
</li>
  
<li>
เกลายติ สเจ ภิกฺขุ, สทฺธิํ ภิกฺขุนิยา ปน;  
  
อุภินฺนํ กายสํสคฺค-ราเค สติ หิ ภิกฺขุโนฯ  
</li>
  
<li>
โหติ สงฺฆาทิเสโสว, นาโส ภิกฺขุนิยา สิยา;  
  
กายสํสคฺคราโค จ, สเจ ภิกฺขุนิยา สิยาฯ  
</li>
  
<li>
ภิกฺขุโน เมถุโน ราโค, เคหเปมมฺปิ วา ภเว;  
  
ตสฺสา ถุลฺลจฺจยํ วุตฺตํ, ภิกฺขุโน โหติ ทุกฺกฎํฯ  
</li>
  
<li>
อุภินฺนํ เมถุเน ราเค, เคหเปเมปิ วา สติ;  
  
อวิเสเสน นิทฺทิฎฺฐํ, อุภินฺนํ ทุกฺกฎํ ปนฯ  
</li>
  
<li>
ยสฺส ยตฺถ มโนสุทฺธํ, ตสฺส ตตฺถ น โทสตา;  
  
อุภินฺนมฺปิ อนาปตฺติ, อุภินฺนํ จิตฺตสุทฺธิยาฯ  
</li>
  
<li>
กายสํสคฺคราเคน, ภินฺทิตฺวา ปฐมํ ปน;  
  
ปจฺฉา ทูเสติ เจ เนว, โหติ ภิกฺขุนิทูสโกฯ  
</li>
  
<li>
อถ ภิกฺขุนิยา ผุโฎฺฐ, สาทิยโนฺตว เจตสา;  
  
นิจฺจโล โหติ เจ ภิกฺขุ, น โหตาปตฺติ ภิกฺขุโนฯ  
</li>
  
<li>
ภิกฺขุนี ภิกฺขุนา ผุฎฺฐา, สเจ โหติปิ นิจฺจลา;  
  
อธิวาเสติ สมฺผสฺสํ, ตสฺสา ปาราชิกํ สิยาฯ  
</li>
  
<li>
ตถา ถุลฺลจฺจยํ เขเตฺต, ทุกฺกฎญฺจ วินิทฺทิเส;  
  
วุตฺตตฺตา ‘‘กายสํสคฺคํ, สาทิเยยฺยา’’ติ สตฺถุนาฯ  
</li>
  
<li>
ตสฺสา กฺริยสมุฎฺฐานํ, เอวํ สติ น ทิสฺสติ;  
  
อิทํ ตพฺพหุเลเนว, นเยน ปริทีปิตํฯ  
</li>
  
<li>
อนาปตฺติ  
อสญฺจิจฺจ, อชานิตฺวามสนฺติยา;  
  
สติ อามสเน ตสฺสา, ผสฺสํ วาสาทิยนฺติยาฯ  
</li>
  
<li>
เวทนฎฺฎาย  
วา ขิตฺต-จิตฺตายุมฺมตฺติกาย วา;  
  
สมุฎฺฐานาทโย ตุลฺยา, ปฐมนฺติมวตฺถุนาฯ  
</li>
  
อุพฺภชาณุมณฺฑลกถาฯ  
</li>
  
<li>
ปาราชิกตฺตํ ชานนฺติ, สลิเงฺค ตุ ฐิตาย หิ;  
  
‘‘น กสฺสจิ ปรสฺสาหํ, อาโรเจสฺสามิ ทานิ’’ติฯ  
</li>
  
<li>
ธุเร นิกฺขิตฺตมตฺตสฺมิํ, สา จ ปาราชิกา สิยา;  
  
อยํ วชฺชปฎิจฺฉาทิ- นามิกา ปน นามโตฯ  
</li>
  
<li>
เสสํ สปฺปาณวคฺคสฺมิํ, ทุฎฺฐุเลฺลน สมํ นเย;  
  
วิเสโส ตตฺร ปาจิตฺติ, อิธ ปาราชิกํ สิยาฯ  
</li>
  
วชฺชปฎิจฺฉาทิกถาฯ  
</li>
  
<li>
สเงฺฆนุกฺขิตฺตโก ภิกฺขุ, ฐิโต อุเกฺขปเน ปน;  
  
ยํทิฎฺฐิโก จ โส ตสฺสา, ทิฎฺฐิยา คหเณน ตํฯ  
</li>
  
<li>
อนุวเตฺตยฺย ยา ภิกฺขุํ, ภิกฺขุนี สา วิสุมฺปิ จ;  
  
สงฺฆมเชฺฌปิ อญฺญาหิ, วุจฺจมานา ตเถว จฯ  
</li>
  
<li>
อจชนฺตีว ตํ วตฺถุํ, คเหตฺวา ยทิ ติฎฺฐติ;  
  
ตสฺส กมฺมสฺส โอสาเน, อุกฺขิตฺตสฺสานุวตฺติกาฯ  
</li>
  
<li>
โหติ ปาราชิกาปนฺนา, โหตาสากิยธีตรา;  
  
ปุน อปฺปฎิสเนฺธยา, ทฺวิธา ภินฺนา สิลา วิยฯ  
</li>
  
<li>
อธเมฺม ปน กมฺมสฺมิํ, นิทฺทิฎฺฐํ ติกทุกฺกฎํ;  
  
สมุฎฺฐานาทโย สเพฺพ, วุตฺตา สมนุภาสเนฯ  
</li>
  
อุกฺขิตฺตานุวตฺติกกถาฯ  
</li>
  
<li>
อปาราชิกเขตฺตสฺส  
, คหณํ ยสฺส กสฺสจิ;  
  
องฺคสฺส ปน ตํ หตฺถ-คฺคหณนฺติ ปวุจฺจติฯ  
</li>
  
<li>
ปารุตสฺส นิวตฺถสฺส, คหณํ ยสฺส กสฺสจิ;  
  
เอตํ สงฺฆาฎิยา กณฺณ-คฺคหณนฺติ ปวุจฺจติฯ  
</li>
  
<li>
กายสํสคฺคสงฺขาต-อสทฺธมฺมสฺส  
การณา;  
  
ภิกฺขุนี หตฺถปาสสฺมิํ, ติเฎฺฐยฺย ปุริสสฺส วาฯ  
</li>
  
<li>
สลฺลเปยฺย ตถา ตตฺถ, ฐตฺวา ตุ ปุริเสน วา;  
  
สเงฺกตํ วาปิ คเจฺฉยฺย, อิเจฺฉยฺยา คมนสฺส วาฯ  
</li>
  
<li>
ตทตฺถาย ปฎิจฺฉนฺน-ฎฺฐานญฺจ ปวิเสยฺย วา;  
  
อุปสํหเรยฺย กายํ วา, หตฺถปาเส ฐิตา ปนฯ  
</li>
  
<li>
อยมสฺสมณี โหติ, วินฎฺฐา อฎฺฐวตฺถุกา;  
  
อภพฺพา ปุนรุฬฺหาย, ฉิโนฺน ตาโลว มตฺถเกฯ  
</li>
  
<li>
อนุโลเมน วา วตฺถุํ, ปฎิโลเมน วา จุตา;  
  
อฎฺฐมํ ปริปูเรนฺตี, ตเถกนฺตริกาย วาฯ  
</li>
  
<li>
อถาทิโต ปเนกํ วา, เทฺว วา ตีณิปิ สตฺต วา;  
  
สตกฺขตฺตุมฺปิ ปูเรนฺตี, เนว ปาราชิกา สิยาฯ  
</li>
  
<li>
อาปตฺติโย ปนาปนฺนา, เทเสตฺวา ตาหิ มุจฺจติ;  
  
ธุรนิเกฺขปนํ กตฺวา, เทสิตา คณนูปิกาฯ  
</li>
  
<li>
น โหตาปตฺติยา องฺคํ, สอุสฺสาหาย เทสิตา;  
  
เทสนาคณนํ เนติ, เทสิตาปิ อเทสิตาฯ  
</li>
  
<li>
อนาปตฺติ อสญฺจิจฺจ, อชานิตฺวา กโรนฺติยา;  
  
สมุฎฺฐานาทโย สเพฺพ, อนนฺตรสมา มตาฯ  
</li>
  
<li>
‘‘อสทฺธโมฺม’’ติ นาเมตฺถ, กายสํสคฺคนามโก;  
  
อยมุทฺทิสิโต อโตฺถ, สพฺพอฎฺฐกถาสุปิฯ  
</li>
  
<li>
วิญฺญู  
ปฎิพโล กาย-สํสคฺคํ ปฎิปชฺชิตุํ;  
  
กายสํสคฺคภาเว ตุ, สาธกํ วจนํ อิทํฯ  
</li>
  
อฎฺฐวตฺถุกกถาฯ  
</li>
  
<li>
อวสฺสุตา ปฎิจฺฉาที, อุกฺขิตฺตา อฎฺฐวตฺถุกา;  
  
อสาธารณปญฺญตฺตา, จตโสฺสว มเหสินาฯ  
</li>
  
ปาราชิกกถา นิฎฺฐิตาฯ  
</li>
  
<h2>สงฺฆาทิเสสกถา</h2>
</ol>
<ol>
<li>
ยา  
ปน ภิกฺขุนี อุสฺสยวาทา;  
  
อฎฺฎกรี มุขรี วิหเรยฺย;  
  
เยน เกนจิ นเรนิธ สทฺธิํ;  
  
สา ครุกํ กิร โทสมุเปติฯ  
</li>
  
<li>
สกฺขิํ วาปิ สหายํ วา, ปริเยสติ ทุกฺกฎํ;  
  
ปเท ปเท ตถา อฎฺฎํ, กาตุํ คจฺฉนฺติยาปิ จฯ  
</li>
  
<li>
อาโรเจติ สเจ ปุพฺพํ, ภิกฺขุนี อตฺตโน กถํ;  
  
ทิสฺวา โวหาริกํ ตสฺสา, โหติ อาปตฺติ ทุกฺกฎํฯ  
</li>
  
<li>
อาโรเจติ สเจ ปจฺฉา, อิตโร อตฺตโน กถํ;  
  
โหติ ภิกฺขุนิยา ตสฺสา, ถุลฺลจฺจยมนนฺตรํฯ  
</li>
  
<li>
อาโรเจติตโร ปุพฺพํ, สเจ โส อตฺตโน กถํ;  
  
ปจฺฉา ภิกฺขุนี เจ ปุพฺพ-สทิโสว วินิจฺฉโยฯ  
</li>
  
<li>
‘‘อาโรเจหี’’ติ วุตฺตา เจ, ‘‘กถํ ตว มมาปิ จ’’;  
  
อาโรเจตุ ยถากามํ, ปฐเม ทุกฺกฎํ สิยาฯ  
</li>
  
<li>
ทุติยาโรจเน  
ตสฺสา, ถุลฺลจฺจยมุทีริตํ;  
  
อุปาสเกน วุเตฺตปิ, อยเมว วินิจฺฉโยฯ  
</li>
  
<li>
อาโรจิตกถํ สุตฺวา, อุภินฺนมฺปิ ยถา ตถา;  
  
วินิจฺฉเย กเต เตหิ, อเฎฺฎ ปน จ นิฎฺฐิเตฯ  
</li>
  
<li>
อฎฺฎสฺส ปริโยสาเน, ชเย ภิกฺขุนิยา ปน;  
  
ปราชเยปิ วา ตสฺสา, โหติ สงฺฆาทิเสสตาฯ  
</li>
  
<li>
ทูตํ วาปิ ปหิณิตฺวา, อาคนฺตฺวาน สยมฺปิ วา;  
  
ปจฺจตฺถิกมนุเสฺสหิ, อากฑฺฒียติ ยา ปนฯ  
</li>
  
<li>
อาราเม ปน อเญฺญหิ, อนาจารํ กตํ สเจ;  
  
อโนทิสฺส ปรํ กิญฺจิ, รกฺขํ ยาจติ ตตฺถ ยาฯ  
</li>
  
<li>
ยาย  
กิญฺจิ อวุตฺตาว, ธมฺมฎฺฐา สยเมว ตุ;  
  
สุตฺวา ตํ อญฺญโต อฎฺฎํ, นิฎฺฐาเปนฺติ สเจ ปนฯ  
</li>
  
<li>
ตสฺสา, อุมฺมตฺติกาทีน-มนาปตฺติ ปกาสิตา;  
  
กถิเนน สมุฎฺฐานํ, ตุลฺยํ สกิริยํ อิทํฯ  
</li>
  
อฎฺฎการิกถาฯ  
</li>
  
<li>
ชานนฺตี ภิกฺขุนี โจริํ, วชฺฌํ วิทิตเมว ยา;  
  
สงฺฆํ อนปโลเกตฺวา, ราชานํ คณเมว วาฯ  
</li>
  
<li>
วุฎฺฐาเปยฺย วินา กปฺปํ, โจริวุฎฺฐาปนํ ปน;  
  
สงฺฆาทิเสสมาปตฺติ-มาปนฺนา นาม โหติ สาฯ  
</li>
  
<li>
ปญฺจมาสคฺฆนํ ยาย, หริตํ ปรสนฺตกํ;  
  
อติเรกคฺฆนํ วาปิ, อยํ ‘‘โจรี’’ติ วุจฺจติฯ  
</li>
  
<li>
ภิกฺขุนีสุ ปนญฺญาสุ, ติตฺถิเยสุปิ วา ตถา;  
  
ยา ปพฺพชิตปุพฺพา สา, อยํ ‘‘กปฺปา’’ติ วุจฺจติฯ  
</li>
  
<li>
วุฎฺฐาเปติ  
จ ยา โจริํ, ฐเปตฺวา กปฺปเมวิทํ;  
  
สเจ อาจรินิํ ปตฺตํ, จีวรํ ปริเยสติฯ  
</li>
  
<li>
สมฺมนฺนติ จ สีมํ วา, ตสฺสา อาปตฺติ ทุกฺกฎํ;  
  
ญตฺติยา ทุกฺกฎํ ทฺวีหิ, กมฺมวาจาหิ จ ทฺวยํฯ  
</li>
  
<li>
ถุลฺลจฺจยสฺส, กมฺมเนฺต, ครุกํ นิทฺทิเส พุโธ;  
  
คโณ อาจรินี เจว, น จ มุจฺจติ ทุกฺกฎํฯ  
</li>
  
<li>
อนาปตฺติ อชานนฺตี, วุฎฺฐาเปติ, ตเถว จ;  
  
กปฺปํ วา อปโลเกตฺวา, ตสฺสา อุมฺมตฺติกาย วาฯ  
</li>
  
<li>
โจริวุฎฺฐาปนํ นาม, ชายเต วาจจิตฺตโต;  
  
กายวาจาทิโต เจว, สจิตฺตญฺจ กฺริยากฺริยํฯ  
</li>
  
โจริวุฎฺฐาปนกถาฯ  
</li>
  
<li>
คามนฺตรํ นทีปารํ, คเจฺฉเยฺยกาว ยา สเจ;  
  
โอหีเยยฺย คณมฺหา วา, รตฺติํ วิปฺปวเสยฺย วาฯ  
</li>
  
<li>
ปฐมาปตฺติกํ  
ธมฺมํ, สาปนฺนา ครุกํ สิยา;  
  
สกคามา อนาปตฺติ, ญาตพฺพา นิกฺขมนฺติยาฯ  
</li>
  
<li>
นิกฺขมิตฺวา ตโต อญฺญํ, คามํ คจฺฉนฺติยา ปน;  
  
ทุกฺกฎํ ปทวาเรน, เวทิตพฺพํ วิภาวินาฯ  
</li>
  
<li>
เอเกน ปทวาเรน, คามสฺส อิตรสฺส จ;  
  
ปริเกฺขเป อติกฺกเนฺต, อุปจาโรกฺกเมปิ วาฯ  
</li>
  
<li>
ถุลฺลจฺจยํ อติกฺกเนฺต, โอกฺกเนฺต ทุติเยน ตุ;  
  
ปาเทน ครุกาปตฺติ, โหติ ภิกฺขุนิยา ปนฯ  
</li>
  
<li>
นิกฺขมิตฺวา สเจ ปจฺฉา, สกํ คามํ วิสนฺติยา;  
  
อยเมว นโย เญโยฺย, วติจฺฉิเทฺทน วา ตถาฯ  
</li>
  
<li>
ปากาเรน  
วิหารสฺส, ภูมิํ ตุ ปวิสนฺติยา;  
  
กปฺปิยนฺติ ปวิฎฺฐตฺตา, น โทโส โกจิ วิชฺชติฯ  
</li>
  
<li>
ภิกฺขุนีนํ วิหารสฺส, ภูมิ ตาสํ ตุ กปฺปิยา;  
  
โหติ ภิกฺขุวิหารสฺส, ภูมิ ตาสมกปฺปิยาฯ  
</li>
  
<li>
หตฺถิอสฺสรถาทีหิ, อิทฺธิยา วา วิสนฺติยา;  
  
อนาปตฺติ สิยาปตฺติ, ปทสา คมเน ปนฯ  
</li>
  
<li>
ยํ กิญฺจิ สกคามํ วา, ปรคามมฺปิ วา ตถา;  
  
พหิคาเม ปน ฐตฺวา, อาปตฺติ ปวิสนฺติยาฯ  
</li>
  
<li>
ลกฺขเณนุปปนฺนาย, นทิยา ทุติยํ วินา;  
  
ปารํ คจฺฉติ ยา ตีรํ, ตสฺสา สมณิยา ปนฯ  
</li>
  
<li>
ปฐมํ อุทฺธริตฺวาน, ปาทํ ตีเร ฐเปนฺติยา;  
  
โหติ ถุลฺลจฺจยาปตฺติ, ทุติยาติกฺกเม ครุฯ  
</li>
  
<li>
อนฺตรนทิยํเยว, สทฺธิํ ทุติยิกาย หิ;  
  
ภณฺฑิตฺวา โอริมํ ตีรํ, ตถา ปจฺจุตฺตรนฺติยาฯ  
</li>
  
<li>
อิทฺธิยา เสตุนา นาวา-ยานรชฺชูหิ วา ปน;  
  
เอวมฺปิ จ ปรํ ตีรํ, อนาปตฺตุตฺตรนฺติยาฯ  
</li>
  
<li>
นฺหายิตุํ ปิวิตุํ วาปิ, โอติณฺณาถ นทิํ ปุน;  
  
ปทสาโวริมํ ตีรํ, ปจฺจุตฺตรติ วฎฺฎติฯ  
</li>
  
<li>
ปทสา  
โอตริตฺวาน, นทิํ อุตฺตรเณ ปน;  
  
อาโรหิตฺวา ตถา เสตุํ, อนาปตฺตุตฺตรนฺติยาฯ  
</li>
  
<li>
เสตุนา อุปคนฺตฺวา วา, ยานากาเสหิ วา สเจ;  
  
ยาติ อุตฺตรเณ กาเล, ปทสา ครุกํ ผุเสฯ  
</li>
  
<li>
นทิยา ปาริมํ ตีรํ, อิโต โอริมตีรโต;  
  
อุลฺลงฺฆิตฺวาน เวเคน, อนาปตฺตุตฺตรนฺติยาฯ  
</li>
  
<li>
ปิฎฺฐิยํ วา นิสีทิตฺวา, ขเนฺธ วา อุตฺตรนฺติยา;  
  
หตฺถสงฺฆาตเน วาปิ, ทุสฺสยาเนปิ วฎฺฎติฯ  
</li>
  
<li>
‘‘ปุเรรุโณทยาเยว  
, ปาสํ ทุติยิกาย หิ;  
  
คมิสฺสามี’’ติ อาโภคํ, วินา ภิกฺขุนิยา ปนฯ  
</li>
  
<li>
เอกคเพฺภปิ วา หตฺถ-ปาสํ ทุติยิกาย หิ;  
  
อติกฺกมฺม สิยาปตฺติ, อรุณํ อุฎฺฐเปนฺติยาฯ  
</li>
  
<li>
‘‘คมิสฺสามี’’ติ อาโภคํ, กตฺวา คจฺฉนฺติยา ปน;  
  
น โทโส ทุติยา ปาสํ, อุเฎฺฐติ อรุณํ สเจฯ  
</li>
  
<li>
อินฺทขีลมติกฺกมฺม, อรญฺญํ เอตฺถ ทีปิตํ;  
  
คามโต พหิ นิกฺขมฺม, ตสฺสา ทุติยิกาย ตุฯ  
</li>
  
<li>
ทสฺสนสฺสุปจารํ ตุ, ชานิตฺวา วิชหนฺติยา;  
  
โหติ ถุลฺลจฺจยาปตฺติ, ชหิเต ครุกํ สิยาฯ  
</li>
  
<li>
สาณิปาการปาการ-ตรุอนฺตริเต ปน;  
  
สวนสฺสุปจาเรปิ, สติ อาปตฺติ โหติ หิฯ  
</li>
  
<li>
อโชฺฌกาเส ตุ ทูเรปิ, ทสฺสนสฺสุปจารตา;  
  
โหติ, เอตฺถ กถํ ธมฺม-สวนาโรจเน วิยฯ  
</li>
  
<li>
มคฺคมูฬฺหสฺส สเทฺทน, วิย กูชนฺติยา ปน;  
  
‘‘อเยฺย’’ติ ตสฺสา สทฺทสฺส, สวนาติกฺกเมปิ จฯ  
</li>
  
<li>
โหติ, ภิกฺขุนิยาปตฺติ, ครุกา เอวรูปเก;  
  
เอตฺถ ภิกฺขุนี เอกาปิ, คณาเยวาติ วุจฺจติฯ  
</li>
  
<li>
โอหียิตฺวาถ คจฺฉนฺตี, ‘‘ปาปุณิสฺสามิ ทานิหํ’’;  
  
อิเจฺจวํ ตุ สอุสฺสาหา, อนุพนฺธติ วฎฺฎติฯ  
</li>
  
<li>
ทฺวินฺนํ  
มคฺคํ คจฺฉนฺตีนํ, เอกา คนฺตุํ โน สโกฺกติ;  
  
อุสฺสาหสฺสเจฺฉทํ กตฺวา, โอหีนา เจ ตสฺสาปตฺติฯ  
</li>
  
<li>
อิตราปิ สเจ ยาติ, ‘‘โอหียตุ อย’’นฺติ จ;  
  
โหติ ตสฺสาปิ อาปตฺติ, สอุสฺสาหา น โหติ เจฯ  
</li>
  
<li>
คจฺฉนฺตีสุ ตถา ทฺวีสุ, ปุริมา ยาติ เอกกํ;  
  
อญฺญํ ปน สเจ มคฺคํ, ปจฺฉิมาปิ จ คณฺหติฯ  
</li>
  
<li>
เอกิสฺสา  
ปน ปกฺกนฺต-ฎฺฐาเน ติฎฺฐติ เจตรา;  
  
ตสฺมา ตตฺถ อุภินฺนมฺปิ, อนาปตฺติ ปกาสิตาฯ  
</li>
  
<li>
อรุณุคฺคมนา ปุเพฺพ, นิกฺขมิตฺวา สคามโต;  
  
อรุณุคฺคมเน กาเล, คามนฺตรคตาย หิฯ  
</li>
  
<li>
อติกฺกมนฺติยา ปารํ, นทิยา ทุติยิกํ วินา;  
  
อาปตฺติโย จตโสฺสปิ, โหนฺติ เอกกฺขเณ ปนฯ  
</li>
  
<li>
ปกฺกนฺตา วาปิ วิพฺภนฺตา, ยาตา เปตานํ โลกํ วา;  
  
ปกฺขสงฺกนฺตา วา นฎฺฐา, สทฺธิํ ยาตา สา เจ โหติฯ  
</li>
  
<li>
คามนฺตโรกฺกมาทีนิ, จตฺตาริปิ กโรนฺติยา;  
  
อนาปตฺตีติ ญาตพฺพํ, เอวํ อุมฺมตฺติกายปิฯ  
</li>
  
<li>
รตฺติยํ วิปฺปวาสํ ตุ, หตฺถปาโสว รกฺขติ;  
  
อคามเก อรเญฺญ ตุ, คณา โอหียนํ มตํฯ  
</li>
  
<li>
สกคาเม ยถากามํ, ทิวา จ วิจรนฺติยา;  
  
จตฺตาโรปิ จ สงฺฆาทิ-เสสา ตสฺสา น วิชฺชเรฯ  
</li>
  
<li>
สมุฎฺฐานาทโย ตุลฺยา, ปฐมนฺติมวตฺถุนา;  
  
สจิตฺตํ กายกมฺมญฺจ, ติจิตฺตญฺจ ติเวทนํฯ  
</li>
  
คามนฺตรคมนกถาฯ  
</li>
  
<li>
สีมาสมฺมุติยา เจว, คณสฺส ปริเยสเน;  
  
ญตฺติยา ทุกฺกฎํ, ทฺวีหิ, โหนฺติ ถุลฺลจฺจยา ทุเวฯ  
</li>
  
<li>
กมฺมสฺส ปริโยสาเน, โหติ สงฺฆาทิเสสตา;  
  
ติกสงฺฆาทิเสสํ ตุ, อธเมฺม ติกทุกฺกฎํฯ  
</li>
  
<li>
ปุจฺฉิตฺวา  
การกํ สงฺฆํ, ฉนฺทํ ทตฺวา คณสฺส วา;  
  
วเตฺต วา ปน วตฺตนฺติํ, อสเนฺต การเกปิ วาฯ  
</li>
  
<li>
ภิกฺขุนิํ  
ปน อุกฺขิตฺตํ, ยา โอสาเรติ ภิกฺขุนี;  
  
ตสฺสา อุมฺมตฺติกาทีน-มนาปตฺติ ปกาสิตาฯ  
</li>
  
<li>
สงฺฆเภทสมา วุตฺตา, สมุฎฺฐานาทโย นยา;  
  
กฺริยากฺริยมิทํ วุตฺตํ, อยเมว วิเสสตาฯ  
</li>
  
จตุตฺถํฯ  
</li>
  
<li>
สยํ อวสฺสุตา ตถา, อวสฺสุตสฺส หตฺถโต;  
  
มนุสฺสปุคฺคลสฺส เจ, ยเทว กิญฺจิ คณฺหติฯ  
</li>
  
<li>
อามิสํ, คหเณ ตสฺสา;  
  
ถุลฺลจฺจยมุทีริตํ;  
  
อโชฺฌหาเรสุ สงฺฆาทิ-;  
  
เสสา โหนฺติ ปโยคโตฯ  
</li>
  
<li>
เอกโตวสฺสุเต กิญฺจิ, ปฎิคฺคณฺหติ, ทุกฺกฎํ;  
  
อโชฺฌหารปฺปโยเคสุ, ถุลฺลจฺจยจโย สิยาฯ  
</li>
  
<li>
ยกฺขเปตติรจฺฉาน-ปณฺฑกานญฺจ หตฺถโต;  
  
มนุสฺสวิคฺคหานมฺปิ, อุภโตวสฺสุเต ตถาฯ  
</li>
  
<li>
เอกโตวสฺสุเต เอตฺถ, อุทเก ทนฺตกฎฺฐเก;  
  
คหเณ ปริโภเค จ, สพฺพตฺถาปิ จ ทุกฺกฎํฯ  
</li>
  
<li>
อุภยาวสฺสุตาภาเว, น โทโส ยทิ คณฺหติ;  
  
‘‘อวสฺสุโต น จาย’’นฺติ, ญตฺวา คณฺหติ ยา ปนฯ  
</li>
  
<li>
ตสฺสา อุมฺมตฺติกาทีน-มนาปตฺติ ปกาสิตา;  
  
สมุฎฺฐานาทโย ตุลฺยา, ปฐมนฺติมวตฺถุนาฯ  
</li>
  
ปญฺจมํฯ  
</li>
  
<li>
อุโยฺยชเน ปเนกิสฺสา, อิตริสฺสา ปฎิคฺคเห;  
  
ทุกฺกฎานิ จ โภเคสุ, ถุลฺลจฺจยคโณ สิยาฯ  
</li>
  
<li>
โภชนสฺสาวสานสฺมิํ  
  
, โหติ สงฺฆาทิเสสตา;  
  
ยกฺขาทีนํ จตุนฺนมฺปิ, ตเถว ปุริสสฺส จฯ  
</li>
  
<li>
ทนฺตกฎฺฐุทกานญฺจ, คหณุโยฺยชเน ปน;  
  
เตสญฺจ ปริโภเคปิ, ทุกฺกฎํ ปริกิตฺติตํฯ  
</li>
  
<li>
ยกฺขาทีนํ ตุ เสสสฺส, คหณุโยฺยชเน ปน;  
  
โภเค จ ทุกฺกฎํ, ภุเตฺต, ถุลฺลจฺจยมุทีริตํฯ  
</li>
  
<li>
‘‘นาวสฺสุโต’’ติ ญตฺวา วา, กุปิตา วา น คณฺหติ;  
  
กุลานุทฺทยตา วาปิ, อุโยฺยเชติ จ ยา ปนฯ  
</li>
  
<li>
ตสฺสา อุมฺมตฺติกาทีน-มนาปตฺติ ปกาสิตา;  
  
อทินฺนาทานตุลฺยาว, สมุฎฺฐานาทโย นยาฯ  
</li>
  
ฉฎฺฐํฯ  
</li>
  
<li>
สตฺตมํ อฎฺฐมํ สงฺฆ-เภเทน สทิสํ มตํ;  
  
สมุฎฺฐานาทินา สทฺธิํ, นตฺถิ กาจิ วิเสสตาฯ  
</li>
  
สตฺตมฎฺฐมานิฯ  
</li>
  
<li>
นวเม ทสเม วาปิ, วตฺตพฺพํ นตฺถิ กิญฺจิปิ;  
  
อนนฺตรสมาเยว, สมุฎฺฐานาทโย นยาฯ  
</li>
  
นวมทสมานิฯ  
</li>
  
<li>
ทุฎฺฐโทสทฺวเยนาปิ, สญฺจริเตฺตน เตน ฉ;  
  
ยาวตติยกา อฎฺฐ, จตฺตาริ จ อิโต ตโตฯ  
</li>
  
สงฺฆาทิเสสกถาฯ  
</li>
  
<h2>นิสฺสคฺคิยกถา</h2>
</ol>
<ol>
<li>
อธิฎฺฐานูปคํ  
  
ปตฺตํ, อนธิฎฺฐาย ภิกฺขุนี;  
  
วิกปฺปนมกตฺวา วา, เอกาหมฺปิ ฐเปยฺย เจฯ  
</li>
  
<li>
อรุณุคฺคมเนเนว, สทฺธิํ ภิกฺขุนิยา สิยา;  
  
ตสฺสา นิสฺสคฺคิยาปตฺติ, ปตฺตสนฺนิธิการณาฯ  
</li>
  
<li>
เสโส ปน กถามโคฺค, ปตฺตสิกฺขาปเท อิธ;  
  
สโพฺพ วุตฺตนเยเนว, เวทิตโพฺพ วินิจฺฉโยฯ  
</li>
  
<li>
ทสาหาติกฺกเม ตตฺถ, เอกาหาติกฺกเม อิธ;  
  
ตสฺสิมสฺส อุภินฺนมฺปิ, อยเมว วิเสสตาฯ  
</li>
  
ปฐมํฯ  
</li>
  
<li>
อกาเล จีวรํ ทินฺนํ, ทินฺนํ กาเลปิ เกนจิ;  
  
อาทิสฺส ปน ‘‘สมฺปตฺตา, ภาเชนฺตู’’ติ นิยามิตํฯ  
</li>
  
<li>
อกาลจีวรํ ‘‘กาล-จีวร’’นฺติ สเจ ปน;  
  
ภาชาเปยฺย จ ยา ตสฺสา, ปโยเค ทุกฺกฎํ สิยาฯ  
</li>
  
<li>
อตฺตนา ปฎิลทฺธํ ยํ, ตํ ตุ นิสฺสคฺคิยํ ภเว;  
  
ลภิตฺวา ปน นิสฺสฎฺฐํ, ยถาทาเน นิโยชเยฯ  
</li>
  
<li>
กตฺวา วินยกมฺมํ ตุ, ปฎิลทฺธมฺปิ ตํ ปุน;  
  
ตสฺส จายมธิปฺปาโย, เสวิตุํ น จ วฎฺฎติฯ  
</li>
  
<li>
อกาลวตฺถสญฺญาย, ทุกฺกฎํ กาลจีวเร;  
  
อุภยตฺถปิ นิทฺทิฎฺฐํ, ตถา เวมติกายปิฯ  
</li>
  
<li>
กาลจีวรสญฺญาย, จีวเร อุภยตฺถปิ;  
  
น โทสุมฺมตฺติกาทีนํ, ติสมุฎฺฐานตา มตาฯ  
</li>
  
ทุติยํฯ  
</li>
  
<li>
จีวเรสุปิ  
พนฺธิตฺวา, ฐปิเตสุ พหูสฺวปิ;  
  
เอกาเยว สิยาปตฺติ, อจฺฉินฺทติ สเจ สยํฯ  
</li>
  
<li>
ตถาจฺฉินฺทาปเน  
เอกา, เอกายาณตฺติยา ภเว;  
  
อิตเรสุ จ วตฺถูนํ, ปโยคสฺส วสา สิยาฯ  
</li>
  
<li>
ติกปาจิตฺติ อญฺญสฺมิํ, ปริกฺขาเร ตุ ทุกฺกฎํ;  
  
ติกทุกฺกฎมุทฺทิฎฺฐํ, อิตริสฺสา ตุ จีวเรฯ  
</li>
  
<li>
ตาย วา ทียมานํ ตุ, ตสฺสา วิสฺสาสเมว วา;  
  
คณฺหนฺติยา อนาปตฺติ, ติสมุฎฺฐานตา มตาฯ  
</li>
  
ตติยํฯ  
</li>
  
<li>
วิญฺญาเปตฺวา สเจ อญฺญํ, ตทญฺญํ วิญฺญาเปนฺติยา;  
  
วิญฺญตฺติทุกฺกฎํ ตสฺสา, ลาภา นิสฺสคฺคิยํ สิยาฯ  
</li>
  
<li>
ติกปาจิตฺติยํ วุตฺตํ, อนเญฺญ ทฺวิกทุกฺกฎํ;  
  
อนเญฺญนญฺญสญฺญาย, อปฺปโหเนฺตปิ วา ปุนฯ  
</li>
  
<li>
ตสฺมิํ ตเญฺญว วา อญฺญํ, อเญฺญนเตฺถปิ วา สติ;  
  
อานิสํสญฺจ ทเสฺสตฺวา, ตทญฺญํ วิญฺญาเปนฺติยาฯ  
</li>
  
<li>
อนาปตฺตีติ ญาตพฺพํ, ตถา อุมฺมตฺติกายปิ;  
  
สญฺจริตฺตสมา วุตฺตา, สมุฎฺฐานาทโย นยาฯ  
</li>
  
จตุตฺถํฯ  
</li>
  
<li>
อญฺญํ เจตาเปตฺวา ปุพฺพํ, ปจฺฉา อญฺญํ เจตาเปยฺย;  
  
เอวํ สญฺญายญฺญํ ธญฺญํ, มยฺหํ อาเนตฺวา เทตีติฯ  
</li>
  
<li>
เจตาปนปโยเคน, มูลฎฺฐาย หิ ทุกฺกฎํ;  
  
ลาเภ นิสฺสคฺคิยํ โหติ, เตน จเญฺญน วาภตํฯ  
</li>
  
<li>
เสสํ  
อนนฺตเรเนว, สทิสนฺติ วินิทฺทิเส;  
  
สมุฎฺฐานาทินา สทฺธิํ, อปุพฺพํ นตฺถิ กิญฺจิปิฯ  
</li>
  
ปญฺจมํฯ  
</li>
  
<li>
อญฺญทตฺถาย ทิเนฺนน, ปริกฺขาเรน ยา ปน;  
  
เจตาเปยฺย สเจ อญฺญํ, สงฺฆิเกนิธ ภิกฺขุนีฯ  
</li>
  
<li>
ปโยเค  
ทุกฺกฎํ, ลาเภ, ตสฺสา นิสฺสคฺคิยํ สิยา;  
  
อนญฺญทตฺถิเก เอตฺถ, นิทฺทิฎฺฐํ ทฺวิกทุกฺกฎํฯ  
</li>
  
<li>
เสสกํ อญฺญทตฺถาย, อนาปตฺตุปเนนฺติยา;  
  
ปุจฺฉิตฺวา สามิเก วาปฺยา-ปทาสุมฺมตฺติกาย วาฯ  
</li>
  
<li>
สญฺจริตฺตสมา วุตฺตา, สมุฎฺฐานาทโย นยา;  
  
สตฺตมํ ฉฎฺฐสทิสํ, สยํ ยาจิตกํ วินาฯ  
</li>
  
ฉฎฺฐสตฺตมานิฯ  
</li>
  
<li>
อฎฺฐเม นวเม วาปิ, วตฺตพฺพํ นตฺถิ กิญฺจิปิ;  
  
‘‘มหาชนิกสญฺญาจิ-เกนา’’ติ ปทตาธิกาฯ  
</li>
  
<li>
ทสเมปิ กถา สพฺพา, อนนฺตรสมา มตา;  
  
สมุฎฺฐานาทินา สทฺธิํ, วิเสโส นตฺถิ โกจิปิฯ  
</li>
  
อฎฺฐมนวมทสมานิฯ  
</li>
  
ปฐโม วโคฺคฯ  
</li>
  
<li>
อติเรกจตุกฺกํสํ, ครุปาวุรณํ ปน;  
  
เจตาเปยฺย สเจ ตสฺสา, จตุสจฺจปฺปกาสินาฯ  
</li>
  
<li>
ปโยเค  
ทุกฺกฎํ วุตฺตํ, ลาเภ นิสฺสคฺคิยํ มตํ;  
  
กหาปณจตุกฺกํ ตุ, กํโส นาม ปวุจฺจติฯ  
</li>
  
<li>
อูนเก ตุ จตุกฺกํเส, อุทฺทิฎฺฐํ ทฺวิกทุกฺกฎํ;  
  
อนาปตฺติ จตุกฺกํส-ปรมํ ครุกํ ปนฯ  
</li>
  
<li>
เจตาเปติ ตทูนํ วา, ญาตกานญฺจ สนฺตเก;  
  
อญฺญสฺสตฺถาย วา อตฺต-ธเนนุมฺมตฺติกาย วาฯ  
</li>
  
<li>
เจตาเปนฺตํ มหคฺฆํ ยา, เจตาเปตปฺปเมว วา;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
เอกาทสมํฯ  
</li>
  
<li>
ลหุปาวุรณํ  
อฑฺฒ- เตยฺยกํสคฺฆนํ ปน;  
  
ตโต เจ อุตฺตริํ ยํ ตุ, เจตาเปติ หิ ภิกฺขุนีฯ  
</li>
  
<li>
ตสฺสา นิสฺสคฺคิยาปตฺติ, ปาจิตฺติ ปริยาปุตา;  
  
อนนฺตรสมํ เสสํ, นตฺถิ กาจิ วิเสสตาฯ  
</li>
  
ทฺวาทสมํฯ  
</li>
  
<li>
สาธารณานิ เสสานิ, ตานิ อฎฺฐารสาปิ จ;  
  
อิมานิ ทฺวาทเสวาปิ, สมติํเสว โหนฺติ หิฯ  
</li>
  
นิสฺสคฺคิยกถาฯ  
</li>
  
<h2>ปาจิตฺติยกถา</h2>
</ol>
<ol>
<li>
ลสุณํ ภณฺฑิกํ วุตฺตํ, น เอกทฺวิติมิญฺชกํ;  
  
อามกํ มาคธํเยว, ‘‘ขาทิสฺสามี’’ติ คณฺหติฯ  
</li>
  
<li>
คหเณ ทุกฺกฎํ ตสฺสา, ปาจิตฺติ ยทิ ขาทติ;  
  
อโชฺฌหารวเสเนว, ปาจิตฺติํ ปริทีปเยฯ  
</li>
  
<li>
เทฺว  
ตโย ภณฺฑิเก สทฺธิํ, สงฺขาทิตฺวา สเจ ปน;  
  
อโชฺฌหรติ ยา ตสฺสา, เอกํ ปาจิตฺติยํ สิยาฯ  
</li>
  
<li>
ภินฺทิตฺวา ตตฺถ เอเกกํ, มิญฺชํ ขาทนฺติยา ปน;  
  
มิญฺชานํ คณนายสฺสา, ปาจิตฺติคณนา สิยาฯ  
</li>
  
<li>
ปลณฺฑุโก ภญฺชนโก, หริโต จาปโลปิ จ;  
  
ลสุณา ปน จตฺตาโร, วฎฺฎเนฺตว สภาวโตฯ  
</li>
  
<li>
  
ปลณฺฑุโก  
ปณฺฑุวโณฺณ,  
ภญฺชโน  
โลหิโตปิ จ;  
  
หริโต  
หริตวโณฺณ,  
จาปโล  
เสตโกปิ จฯ  
</li>
  
<li>
เอกา มิญฺชา ปลณฺฑุสฺส, ภญฺชนสฺส ทุเว สิยุํ;  
  
ติโสฺส หริตกสฺสาปิ, จาปโล โหตฺยมิญฺชโกฯ  
</li>
  
<li>
สูปมํสาทิสํปาเก  
, สาฬวุตฺตริภงฺคเก;  
  
น โทสุมฺมตฺติกาทีนํ, สมุฎฺฐาเนฬกูปมํฯ  
</li>
  
ปฐมํฯ  
</li>
  
<li>
สมฺพาเธ อุปกเจฺฉสุ, มุตฺตสฺส กรเณปิ วา;  
  
เอกโลมมฺปิ ปาจิตฺติ, สํหราเปนฺติยา สิยาฯ  
</li>
  
<li>
พหุเกปิ ตถา โลเม, สํหราเปนฺติยา ปน;  
  
ปโยคคณนายสฺสา, น โลมคณนาย หิฯ  
</li>
  
<li>
น โทโส สติ อาพาเธ, โลมเก สํหรนฺติยา;  
  
สมุฎฺฐานาทโย มคฺค- สํวิธานสมา มตาฯ  
</li>
  
ทุติยํฯ  
</li>
  
<li>
โหติ อนฺตมโส มุตฺต-กรณสฺส ตลฆาตเน;  
  
เกสเรนาปิ ราเคน, ปาจิตฺติ ปทุมสฺส วาฯ  
</li>
  
<li>
คณฺฑํ  
ตตฺถ วณํ วาปิ, น โทโส ปหรนฺติยา;  
  
สมุฎฺฐานาทโย ตุลฺยา, ปฐมนฺติมวตฺถุนาฯ  
</li>
  
ตติยํฯ  
</li>
  
<li>
ยา ปนุปฺปลปตฺตมฺปิ, พฺยญฺชเน ภิกฺขุนตฺตโน;  
  
กามราคปเรตา ตุ, ปเวเสติ น วฎฺฎติฯ  
</li>
  
<li>
อิทํ วตฺถุวเสเนว, วุตฺตํ ตุ ชตุมฎฺฐกํ;  
  
ทณฺฑเมลาฬุกํ วาปิ, มุตฺตสฺส กรเณ ปนฯ  
</li>
  
<li>
สมฺผสฺสํ สาทิยนฺติยา, ปเวเสติ สเจ ปน;  
  
ปเวสาเปติ วา ตสฺมิํ, ตสฺสา ปาจิตฺติยํ สิยาฯ  
</li>
  
<li>
อาพาธปจฺจยา โทโส, นตฺถิ อุมฺมตฺติกาย วา;  
  
ตลฆาตกตุลฺยาว, สมุฎฺฐานาทโย มตาฯ  
</li>
  
จตุตฺถํฯ  
</li>
  
<li>
องฺคุลีนํ  
ปน ทฺวินฺนํ, อคฺคปพฺพทฺวยาธิกํ;  
  
ปาจิตฺติยํ ปเวเสตฺวา, ทกสุทฺธิํ กโรนฺติยาฯ  
</li>
  
<li>
เอกิสฺสางฺคุลิยา ตีณิ, ปพฺพานิ ปน ทีฆโต;  
  
ปาจิตฺติยํ ภเว สุทฺธิํ, ปเวเสตฺวาทิยนฺติยาฯ  
</li>
  
<li>
จตุนฺนํ วาปิ ติสฺสนฺนํ, เอกปพฺพมฺปิ ยา ปน;  
  
วิตฺถารโต ปเวเสติ, ตสฺสา ปาจิตฺติยํ สิยาฯ  
</li>
  
<li>
อิติ สพฺพปฺปกาเรน,  
มหาปจฺจริยา  
ปน;  
  
อภิพฺยตฺตตรํ กตฺวา, อยมโตฺถ วิภาวิโตฯ  
</li>
  
<li>
โทโส ทฺวงฺคุลปเพฺพ วา, นตฺถิ อาพาธการณา;  
  
อธิกมฺปิ ปเวเสตฺวา, ทกสุทฺธิํ กโรนฺติยาฯ  
</li>
  
<li>
ตถา  
อุมฺมตฺติกาทีน-มนาปตฺติ ปกาสิตา;  
  
สมุฎฺฐานาทโย สเพฺพ, ตลฆาตสมา มตาฯ  
</li>
  
ปญฺจมํฯ  
</li>
  
<li>
ภุญฺชโต ปน ภิกฺขุสฺส, ปานียํ วา วิธูปนํ;  
  
คเหตฺวา อุปติเฎฺฐยฺย, ตสฺสา ปาจิตฺติยํ สิยาฯ  
</li>
  
<li>
คหิตา อุทเกเนว, ขีรตกฺกาทโย รสา;  
  
‘‘พีชนี’’ติ จ ยา กาจิ, วตฺถโกณาทิ วุจฺจติฯ  
</li>
  
<li>
หตฺถปาเส อิธฎฺฐาน-ปจฺจยาปตฺติ ทีปิตา;  
  
ปหารปจฺจยา วุตฺตํ, ขนฺธเก ทุกฺกฎํ วิสุํฯ  
</li>
  
<li>
หตฺถปาสํ ชหิตฺวา วา, อุปติฎฺฐนฺติยา ปน;  
  
ขาทโต ขาทนํ วาปิ, โหติ อาปตฺติ ทุกฺกฎํฯ  
</li>
  
<li>
น โทโส เทติ ทาเปติ, ตถา อุมฺมตฺติกาย วา;  
  
อิทํ เอฬกโลเมน, สมุฎฺฐานํ สมํ มตํฯ  
</li>
  
ฉฎฺฐํฯ  
</li>
  
<li>
วิญฺญตฺวา อามกํ ธญฺญํ, ภชฺชิตฺวา ยทิ ภิกฺขุนี;  
  
โกเฎฺฎตฺวา จ ปจิตฺวา จ, ปาจิตฺติ ปริภุญฺชติฯ  
</li>
  
<li>
น  
เกวลํ ตุ ธญฺญานํ, คหเณเยว ทุกฺกฎํ;  
  
หรเณปิ จ ธญฺญานํ, ตถา สุกฺขาปเน ปนฯ  
</li>
  
<li>
ภชฺชนตฺถาย ธญฺญานํ, กปลฺลุทฺธนสชฺชเน;  
  
อคฺคิสฺส กรเณ ทพฺพิ-สชฺชเน จ, กปลฺลเกฯ  
</li>
  
<li>
ธญฺญปกฺขิปเน ตตฺถ, ทพฺพิยา ฆฎฺฎโกฎฺฎเน;  
  
ปโปฺผฎนาทิเก สพฺพ-ปโยเค ทุกฺกฎํ ภเวฯ  
</li>
  
<li>
โภชนเญฺจว  
วิญฺญตฺติ, ปมาณํ อิทเมตฺถ หิ;  
  
วิญฺญตฺวา วา สยํ ตสฺมา, ภชฺชนาทีนิ อญฺญโตฯ  
</li>
  
<li>
วิญฺญาเปตฺวา ปนญฺญาย, ภชฺชนาทีนิ วา สยํ;  
  
การาเปตฺวาปิ กตฺวา วา, อโชฺฌหรติ ยา ปนฯ  
</li>
  
<li>
อโชฺฌหารปโยเคสุ, ตสฺสา ปาจิตฺติโย สิยุํ;  
  
มาตรํ วาปิ ยาจิตฺวา, ปาจิตฺติ ปริภุญฺชติฯ  
</li>
  
<li>
ภชฺชนาทีนิ กตฺวา วา, การาเปตฺวาปิ วา ปน;  
  
อวิญฺญตฺติ สยํ ลทฺธํ, ทุกฺกฎํ ปริภุญฺชติฯ  
</li>
  
<li>
วิญฺญตฺติยา ปนญฺญาย, ลทฺธํ ตาย สยมฺปิ วา;  
  
การาเปตฺวาปิ กตฺวา วา, ตถา อโชฺฌหรนฺติยาฯ  
</li>
  
<li>
เสทกมฺมาทิอตฺถาย, ธญฺญวิญฺญตฺติยา ปน;  
  
ฐเปตฺวา สตฺต ธญฺญานิ, เสสวิญฺญตฺติยาปิ จฯ  
</li>
  
<li>
อนาปตฺตีติ ญาตพฺพํ, ตถา อุมฺมตฺติกาย จ;  
  
ญาตกานมฺปิ ธญฺญํ ตุ, อามกํ น จ วฎฺฎติฯ  
</li>
  
<li>
วินา วิญฺญตฺติยา ลทฺธํ, นวกเมฺมสุ วฎฺฎติ;  
  
สมุฎฺฐานาทโย สเพฺพ, อทฺธานสทิสา มตาฯ  
</li>
  
สตฺตมํฯ  
</li>
  
<li>
อุจฺจารํ วาปิ ปสฺสาวํ, สงฺการํ วา วิฆาสกํ;  
  
ฉเฑฺฑยฺย วา ติโรกุเฎฺฎ, ฉฑฺฑาเปยฺย ปเรหิ วาฯ  
</li>
  
<li>
โหติ ปาจิตฺติยํ ตสฺสา, ปากาเรปิ อยํ นโย;  
  
ฉเฑฺฑนฺติยา ปเนเกก-มเนกาปตฺติ ทีปิตาฯ  
</li>
  
<li>
เอตานิ  
ปน วตฺถูนิ, จตฺตาริ สกลานิปิ;  
  
เอเกเนว ปโยเคน, เอกา ฉเฑฺฑนฺติยา สิยาฯ  
</li>
  
<li>
อาณตฺติยมฺปิ  
เอเสว, นโย เญโยฺย วิภาวินา;  
  
ฉฑฺฑเน ทนฺตกฎฺฐสฺส, ปาจิตฺติ ปริทีปิตาฯ  
</li>
  
<li>
สพฺพตฺถ ปน ภิกฺขุสฺส, โหติ อาปตฺติ ทุกฺกฎํ;  
  
อวลเญฺชปิ วา ฐาเน, โอโลเกตฺวาปิ วา ปนฯ  
</li>
  
<li>
ฉเฑฺฑนฺติยา อนาปตฺติ, ตถา อุมฺมตฺติกาย วา;  
  
สญฺจริตฺตสมุฎฺฐานํ, กฺริยากฺริยมิทํ สิยาฯ  
</li>
  
อฎฺฐมํฯ  
</li>
  
<li>
เขเตฺต วา นาฬิเกราทิ-อาราเม วาปิ ยา ปน;  
  
โรปิเม หริตฎฺฐาเน, ยตฺถ กตฺถจิ ภิกฺขุนีฯ  
</li>
  
<li>
ตานิ จตฺตาริ วตฺถูนิ, สเจ ฉเฑฺฑติ วา สยํ;  
  
ฉฑฺฑาเปติ ตถา วุตฺต-นโย อาปตฺตินิจฺฉโยฯ  
</li>
  
<li>
ภุญฺชมานา นิสีทิตฺวา, เขเตฺต ตุ หริเต ตถา;  
  
อุจฺฉุอาทีนิ ขาทนฺตี, คจฺฉนฺตี ปน ตตฺถ ยาฯ  
</li>
  
<li>
ฉเฑฺฑติ ยทิ อุจฺฉิฎฺฐํ, อุทกํ จลกานิ วา;  
  
โหติ ปาจิตฺติยํ ตสฺสา, ภิกฺขุโน โหติ ทุกฺกฎํฯ  
</li>
  
<li>
ฉเฑฺฑนฺติยา สิยาปตฺติ, ฐาเน อนฺตมโส ชลํ;  
  
ปิวิตฺวา มตฺถกจฺฉินฺนํ, นาฬิเกรมฺปิ ตาทิเสฯ  
</li>
  
<li>
กสิเต ตุ ปนฎฺฐาเน, พีชนิเกฺขปเน กเต;  
  
น อุเฎฺฐตงฺกุรํ ยาว, สเพฺพสํ ตาว ทุกฺกฎํฯ  
</li>
  
<li>
ลายิตมฺปิ มนุสฺสานํ, เขตฺตํ รกฺขติ เจ ปุน;  
  
โรหนตฺถาย ตตฺถสฺสา, ยถาวตฺถุกเมว หิฯ  
</li>
  
<li>
น โทโส ฉฑฺฑิเต เขเตฺต, สพฺพํ ฉเฑฺฑนฺติยา ปน;  
  
สมุฎฺฐานาทโย สเพฺพ, อฎฺฐเมน สมา มตาฯ  
</li>
  
นวมํฯ  
</li>
  
<li>
นจฺจํ  
  
วา ปน คีตํ วา, วาทิตํ วาปิ ภิกฺขุนี;  
  
ทสฺสนตฺถาย คเจฺฉยฺย, ตสฺสา ปาจิตฺติยํ สิยาฯ  
</li>
  
<li>
ทสฺสนตฺถาย นจฺจสฺส, คีตสฺส สวนาย จ;  
  
คจฺฉนฺติยา สิยา ตสฺสา, ปทวาเรน ทุกฺกฎํฯ  
</li>
  
<li>
สเจ เอกปโยเคน, โอโลเกนฺตี จ ปสฺสติ;  
  
สุณาติ เตสํ คีตมฺปิ, เอกา ปาจิตฺติ ทีปิตาฯ  
</li>
  
<li>
อญฺญสฺมิมฺปิ ทิสาภาเค, นจฺจํ ปสฺสติ เจ ปน;  
  
สุณาติ อญฺญโต คีตํ, วิสุํ ปาจิตฺติโย สิยุํฯ  
</li>
  
<li>
ปโยคคณนาเยตฺถ, อาปตฺติคณนา สิยา;  
  
นจฺจิตุํ คายิตุํ เนว, สยํ ลภติ ภิกฺขุนีฯ  
</li>
  
<li>
‘‘อญฺญํ นจฺจาติ วาเทหิ’’, อิติ วตฺตุํ น วฎฺฎติ;  
  
‘‘อุปฎฺฐานํ กโรมา’’ติ, วุเตฺต วา สมฺปฎิจฺฉิตุํฯ  
</li>
  
<li>
ตสฺสา ปาจิตฺติ สพฺพตฺถ, ภิกฺขุโน โหติ ทุกฺกฎํ;  
  
‘‘อุปฎฺฐานํ กโรมา’’ติ, วุเตฺต ภิกฺขุนิยา ปนฯ  
</li>
  
<li>
‘‘อุปฎฺฐานํ ปสตฺถ’’นฺติ, วตฺตุเมวํ ตุ วฎฺฎติ;  
  
อาราเมเยว ฐตฺวา วา, ยา ปสฺสติ สุณาติ วาฯ  
</li>
  
<li>
อตฺตโน จ ฐิโตกาสํ, อาคนฺตฺวา จ ปโยชิตํ;  
  
คนฺตฺวา ปสฺสนฺติยา วาปิ, ตถารูปา หิ การณาฯ  
</li>
  
<li>
ปสฺสนฺติยา ตถา มคฺคํ, นจฺจํ ปฎิปเถปิ จ;  
  
ตถา อุมฺมตฺติกาทีน-มนาปตฺตาปทาสุปิฯ  
</li>
  
<li>
อิทเมฬกโลเมน, สมุฎฺฐานํ สมํ มตํ;  
  
โลกวชฺชมิทํ ปาป-จิตฺตเญฺจว ติเวทนํฯ  
</li>
  
ทสมํฯ  
</li>
  
ลสุณวโคฺค ปฐโมฯ  
</li>
  
<li>
ยาธ  
รตฺตนฺธการสฺมิํ, อปฺปทีเป ปเนกิกา;  
  
สนฺติฎฺฐติ สเจ สทฺธิํ, ปุริเสน จ ภิกฺขุนีฯ  
</li>
  
<li>
ตสฺสา  
ปาจิตฺติยํ วุตฺตํ, สทฺธิํ วา สลฺลปนฺติยา;  
  
หตฺถปาสํ สมาคนฺตฺวา, รหสฺสาทวเสน ตุฯ  
</li>
  
<li>
หตฺถปาสํ ชหิตฺวา วา, ปุริสสฺส สเจ ปน;  
  
อชหิตฺวาปิ วา ยกฺข-เปตาทีนมฺปิ ภิกฺขุนีฯ  
</li>
  
<li>
สนฺติฎฺฐติ จ ยา ตสฺสา, ทุกฺกฎํ ปริทีปิตํ;  
  
อนาปตฺติ สเจ โกจิ, ทุติยา วิญฺญุ วิชฺชติฯ  
</li>
  
<li>
ตถา อุมฺมตฺติกาทีน-มถญฺญวิหิตาย วา;  
  
เถยฺยสตฺถสมุฎฺฐานํ, กฺริยํ สญฺญาวิโมกฺขกํฯ  
</li>
  
ปฐมํฯ  
</li>
  
<li>
ทุติเย ตุ ‘‘ปฎิจฺฉเนฺน, โอกาเส’’ติ อิทํ ปน;  
  
อธิกํ อิตรํ สพฺพํ, ปฐเมน สมํ มตํฯ  
</li>
  
ทุติยํฯ  
</li>
  
<li>
ตติเยปิ จตุเตฺถปิ, อปุพฺพํ นตฺถิ กิญฺจิปิ;  
  
สมานํ ปฐเมเนว, สมุฎฺฐานาทินา สหฯ  
</li>
  
ตติยจตุตฺถานิฯ  
</li>
  
<li>
ฉทนโนฺต นิสีทิตฺวา, อโนวสฺสปฺปเทสกํ;  
  
อโชฺฌกาเส นิสีทิตฺวา, อุปจารมฺปิ วา สเจฯ  
</li>
  
<li>
อติกฺกเมติ ยา, โหติ, ทุกฺกฎํ ปฐเม ปเท;  
  
ทุติเย จ ปเท ตสฺสา, ปาจิตฺติ ปริยาปุตาฯ  
</li>
  
<li>
ปลฺลงฺกสฺส  
อโนกาเส, ทุกฺกฎํ สมุทีริตํ;  
  
ตถาปุเฎฺฐ อนาปุฎฺฐ-สญฺญาย วิจิกิจฺฉโตฯ  
</li>
  
<li>
อสํหาริเมนาปตฺติ, คิลานายาปทาสุ วา;  
  
สมุฎฺฐานาทโย สเพฺพ, กถิเนน สมา มตาฯ  
</li>
  
ปญฺจมํฯ  
</li>
  
<li>
เอกาปตฺติ  
นิสีทิตฺวา, โหติ คจฺฉนฺติยา ปน;  
  
เอกาว อนิสีทิตฺวา, นิปชฺชิตฺวา วชนฺติยาฯ  
</li>
  
<li>
นิสีทิตฺวา นิปชฺชิตฺวา, โหนฺติ คจฺฉนฺติยา ทุเว;  
  
เสสํ อนนฺตเรเนว, สมุฎฺฐานาทินา สมํฯ  
</li>
  
ฉฎฺฐํฯ  
</li>
  
<li>
ฉเฎฺฐน สตฺตมํ ตุลฺยํ, อฎฺฐเม นตฺถิ กิญฺจิปิ;  
  
วตฺตพฺพํ ติสมุฎฺฐานํ, สจิตฺตํ ทุกฺขเวทนํฯ  
</li>
  
สตฺตมฎฺฐมานิฯ  
</li>
  
<li>
นิรยพฺรหฺมจริเยหิ, อตฺตานํ วา ปรมฺปิ วา;  
  
อภิสเปยฺย ปาจิตฺติ, วาจโต วาจโต สิยาฯ  
  
<li>
ฐเปตฺวา นิรยเญฺจว, พฺรหฺมจริยญฺจ ยา ปน;  
  
‘‘สุนขี สูกรี กากี, กาณา กุณี’’ติอาทินาฯ  
</li>
  
<li>
อโกฺกสติ จ วาจาย, วาจายาปตฺติ ทุกฺกฎํ;  
  
ติกปาจิตฺติยํ วุตฺตํ, เสสาย ติกทุกฺกฎํฯ  
</li>
  
<li>
ปุรกฺขตฺวา วทนฺตีน-มตฺถธมฺมานุสาสนิํ;  
  
อนาปตฺตฎฺฐเมเนว, สมุฎฺฐานาทโย สมาฯ  
</li>
  
นวมํฯ  
</li>
  
<li>
โรทนฺติยา  
วธิตฺวา วา, ปาจิตฺติ ปริทีปิตา;  
  
ทฺวีสุ เตสุ ปเนเกกํ, ทุกฺกฎํ ตุ กโรนฺติยาฯ  
</li>
  
<li>
เสสมุตฺตานเมเวตฺถ, สมุฎฺฐานาทโย ปน;  
  
ธุรนิเกฺขปตุลฺยาว, กฺริยามตฺตํ วิเสสกํฯ  
</li>
  
ทสมํฯ  
</li>
  
อนฺธการวโคฺค ทุติโยฯ  
</li>
  
<li>
นฺหายติ  
นคฺคา ยา ปน หุตฺวา;  
  
สพฺพปโยเค ทุกฺกฎมสฺสา;  
  
ตสฺส จ โวสาเน ชินวุตฺตํ;  
  
ภิกฺขุนิ โทสํ สา สมุเปติฯ  
</li>
  
<li>
อจฺฉินฺนจีวรา นฎฺฐ-จีวรา อาปทาสุ วา;  
  
น โทเสฬกโลเมน, สมุฎฺฐานาทโย สมาฯ  
</li>
  
ปฐมํฯ  
</li>
  
<li>
ทุติเย ปน วตฺตพฺพํ, อปุพฺพํ นตฺถิ กิญฺจิปิ;  
  
สมุฎฺฐานาทโย สเพฺพ, สญฺจริตฺตสมา มตาฯ  
</li>
  
ทุติยํฯ  
</li>
  
<li>
ทุสฺสิพฺพิตํ วิสิเพฺพตฺวา, สิพฺพนตฺถาย จีวรํ;  
  
อนนฺตราย ตํ ปจฺฉา, ยา น สิเพฺพยฺย ภิกฺขุนีฯ  
</li>
  
<li>
ฐเปตฺวา จตุปญฺจาหํ, ‘‘น สิพฺพิสฺสามฺยห’’นฺติ หิ;  
  
ธุเร นิกฺขิตฺตมเตฺตว, ตสฺสา ปาจิตฺติยํ สิยาฯ  
</li>
  
<li>
ปจฺฉา  
สิพฺพติ ปาจิตฺติ, นิกฺขิปิตฺวา ธุรํ สเจ;  
  
ติกปาจิตฺติยํ วุตฺตํ, เสสาย ติกทุกฺกฎํฯ  
</li>
  
<li>
วุตฺตํ อุภินฺนมญฺญสฺมิํ, ปริกฺขาเร ตุ ทุกฺกฎํ;  
  
อนาปตฺติ คิลานาย, อนฺตราเยปิ วา สติฯ  
</li>
  
<li>
อติกฺกเมติ ปญฺจาหํ, กโรนฺตี วาปิ จีวรํ;  
  
ธุรนิเกฺขปนํ นาม, สมุฎฺฐานมิทํ มตํฯ  
</li>
  
ตติยํฯ  
</li>
  
<li>
ปญฺจาหิกํ ตุ สงฺฆาฎิ-จารํ ยาติกฺกเมยฺย หิ;  
  
โหติ ปาจิตฺติยาปตฺติ, ฉเฎฺฐ ตสฺสารุณุคฺคเมฯ  
</li>
  
<li>
เอกสฺมิํ จีวเร เอกา, ปญฺจ ปญฺจสุ ทีปิตา;  
  
ติจีวรญฺจ สํกจฺจิ, ทกสาฎีติ ปญฺจ ตุฯ  
</li>
  
<li>
ติกปาจิตฺติ  
ปญฺจาหา-นติกฺกเนฺต ทฺวิทุกฺกฎํ;  
  
ปญฺจเม ทิวเส ปญฺจ, จีวรานิ นิเสวติฯ  
</li>
  
<li>
โอตาเปติ คิลานาย, อนาปตฺติปทาสุปิ;  
  
สมุฎฺฐานาทโย สเพฺพ, กถิเนน สมา มตาฯ  
</li>
  
จตุตฺถํฯ  
</li>
  
<li>
คเหตฺวา ยา อนาปุจฺฉา, สงฺกเมตพฺพจีวรํ;  
  
ปริภุญฺชติ อญฺญิสฺสา, ตสฺสา ปาจิตฺติยํ สิยาฯ  
</li>
  
<li>
ติกปาจิตฺติยํ วุตฺตํ, เสสาย ติกทุกฺกฎํ;  
  
อจฺฉินฺนจีวรา นฎฺฐ-จีวรา อาปทาสุ วาฯ  
</li>
  
<li>
ตถา อุมฺมตฺติกาทีน-มนาปตฺติ ปกาสิตา;  
  
กถิเนน สมุฎฺฐานํ, ตุลฺยเมตํ กฺริยากฺริยํฯ  
</li>
  
ปญฺจมํฯ  
</li>
  
<li>
ยา  
หิ ภิกฺขุนิ สงฺฆสฺส, ลภิตพฺพํ ตุ จีวรํ;  
  
นิวาเรติ สเจ ตสฺสา, ปาจิตฺติ ปริทีปเยฯ  
</li>
  
<li>
คณสฺสาปิ จ เอกิสฺสา, ลาเภ อาปตฺติ ทุกฺกฎํ;  
  
ตเถวญฺญํ ปริกฺขารํ, นิวาเรติ สเจ ปนฯ  
</li>
  
<li>
อานิสํสํ นิทเสฺสตฺวา, นิวาเรติ น โทสตา;  
  
อทินฺนาทานตุลฺยาว, สมุฎฺฐานาทโย มตาฯ  
</li>
  
ฉฎฺฐํฯ  
</li>
  
<li>
จีวรานํ วิภงฺคํ ยา, ปฎิเสเธยฺย ธมฺมิกํ;  
  
โหติ ปาจิตฺติยํ ตสฺสา, ทุกฺกฎํ ปริทีปิตํฯ  
</li>
  
<li>
อธเมฺม ธมฺมสญฺญาย, อุโภ เวมติกาย วา;  
  
อานิสํสํ นิทเสฺสตฺวา, ปฎิเสเธนฺติยา ปนฯ  
</li>
  
<li>
ตถา อุมฺมตฺติกาทีน-มนาปตฺติ ปกาสิตา;  
  
สมุฎฺฐานาทโย สเพฺพ, อนนฺตรสมา มตาฯ  
</li>
  
สตฺตมํฯ  
</li>
  
<li>
นิวาสนูปคํ  
วาปิ, ตถา ปารุปนูปคํ;  
  
กปฺปพินฺทุกตํ กิญฺจิ, มุญฺจิตฺวา สหธมฺมิเกฯ  
</li>
  
<li>
ปิตโรปิ ปนญฺญสฺส, ทเทยฺย ยทิ จีวรํ;  
  
ยสฺส กสฺสจิ ตสฺสาปิ, ปาจิตฺติ ปริยาปุตาฯ  
</li>
  
<li>
คณนาย วเสเนตฺถ, จีวรานํ ตุ ตา ปน;  
  
ปาจิตฺติโย คเณตพฺพา, ภิกฺขุโน ทุกฺกฎํ สิยาฯ  
</li>
  
<li>
ตาวกาลิกมเญฺญส-มนาปตฺติ ททาติ เจ;  
  
สญฺจริตฺตสมา วุตฺตา, สมุฎฺฐานาทโย นยาฯ  
</li>
  
อฎฺฐมํฯ  
</li>
  
<li>
จีวรสฺส  
วิภงฺคํ ยา, นิเสเธตฺวาน จีวเร;  
  
กาลํ อติกฺกเมยฺยสฺสา, ทุพฺพลาสาย โทสตาฯ  
</li>
  
<li>
อทุพฺพเล ตุ จีวเร, สุทุพฺพลนฺติ เจตสา;  
  
อุโภสุ กงฺขิตาย วา, อโวจ ทุกฺกฎํ ชิโนฯ  
</li>
  
<li>
อานิสํสํ นิทเสฺสตฺวา, นิวาเรติ น โทสตา;  
  
อทินฺนาทานตุลฺยาว, สมุฎฺฐานาทโย มตาฯ  
</li>
  
นวมํฯ  
</li>
  
<li>
ธมฺมิกํ กถินุทฺธารํ, ยา นิวาเรยฺย ภิกฺขุนี;  
  
ตสฺสา ปาจิตฺติยาปตฺติ, มุนิเนฺทน ปกาสิตาฯ  
</li>
  
<li>
อานิสํโส มหา โหติ, ยสฺส อตฺถารมูลโก;  
  
อุทฺธารมูลโก อโปฺป, น ทาตโพฺพ ปนีทิโสฯ  
</li>
  
<li>
อานิสํโส มหา โหติ, ยสฺส อุพฺภารมูลโก;  
  
อตฺถารมูลโก อโปฺป, ทาตโพฺพ เอวรูปโกฯ  
</li>
  
<li>
ตถา สมานิสํโสปิ, สทฺธาปาลนการณา;  
  
อานิสํสํ นิทเสฺสตฺวา, ปฎิเสเธติ วฎฺฎติฯ  
</li>
  
<li>
เสสํ ปน อเสเสน, สตฺตเมน สมํ มตํ;  
  
สมุฎฺฐานาทินา สทฺธิํ, อปุพฺพํ นตฺถิ กิญฺจิปิฯ  
</li>
  
ทสมํฯ  
</li>
  
นคฺควโคฺค ตติโยฯ  
</li>
  
<li>
เอกาย  
ตุ นิปนฺนาย, อปรา วา นิปชฺชตุ;  
  
นิปเชฺชยฺยุํ สเหว เทฺว, ทฺวินฺนํ ปาจิตฺติยํ สิยาฯ  
</li>
  
<li>
อาปตฺติพหุกา  
เญยฺยา, ปุนปฺปุนํ นิปชฺชเน;  
  
เอกาย จ นิปนฺนาย, สเจ เอกา นิสีทติฯ  
</li>
  
<li>
อุโภ วาปิ นิสีทนฺติ, สมํ, อุมฺมตฺติกาย วา;  
  
อนาปตฺติ สมุฎฺฐานํ, เอฬเกน สมํ มตํฯ  
</li>
  
ปฐมํฯ  
</li>
  
<li>
ปาวารกฎสาราทิํ, สนฺถริตฺวา ปเนกกํ;  
  
สํหาริเมสุ เตเนว, ปารุปิตฺวา สเจ ปนฯ  
</li>
  
<li>
นิปชฺชนฺติ สเหว เทฺว, ตาสํ ปาจิตฺติยํ สิยา;  
  
เอกสฺมิํ ทุกฺกฎํ ทฺวินฺนํ, วุตฺตํ ตุ ทฺวิกทุกฺกฎํฯ  
</li>
  
<li>
ววตฺถานํ นิทเสฺสตฺวา, นิปชฺชนฺติ สเจ ปน;  
  
น โทสุมฺมตฺติกาทีนํ, เสสํ ตุลฺยํ ปนาทินาฯ  
</li>
  
ทุติยํฯ  
</li>
  
<li>
ปุรโต จ อนาปุจฺฉา, ยทิ จงฺกมนาทโย;  
  
กเรยฺย ปน ปาจิตฺติ, อญฺญิสฺสาผาสุการณาฯ  
</li>
  
<li>
นิวตฺตนานํ คณนาย ตสฺสา;  
  
ปาจิตฺติยานํ คณนา จ เญยฺยา;  
  
ปโยคโตเยว ภวนฺติ โทสา;  
  
นิปชฺชนฎฺฐานนิสีทนานํฯ  
</li>
  
<li>
อุเทฺทสาทีสุ ปาจิตฺติ, ปทานํ คณนาวสา;  
  
ติกปาจิตฺติยํ วุตฺตํ, เสสาย ติกทุกฺกฎํฯ  
</li>
  
<li>
น จ อผาสุกามาย, อาปุจฺฉา ปุรโต ปน;  
  
ตสฺสา จงฺกมนาทีนิ, อนาปตฺติ กโรนฺติยาฯ  
</li>
  
<li>
อทินฺนาทานตุลฺยาว  
, สมุฎฺฐานาทโย นยา;  
  
กฺริยากฺริยมิทํ ปาป- มานสํ ทุกฺขเวทนํฯ  
</li>
  
ตติยํฯ  
</li>
  
<li>
สยํ  
อนนฺตรายา ยา, ทุกฺขิตํ สหชีวินิํ;  
  
นุปฎฺฐาเปยฺย จญฺญาย, นุปเฎฺฐยฺย สยมฺปิ วาฯ  
</li>
  
<li>
ธุเร นิกฺขิตฺตมเตฺตว, ตสฺสา ปาจิตฺติยํ สิยา;  
  
อเนฺตวาสินิยา วาปิ, ทุกฺกฎํ อิตราย วาฯ  
</li>
  
<li>
อนาปตฺติ คิลานาย, คเวสิตฺวาลภนฺติยา;  
  
อาปทุมฺมตฺติกาทีนํ, ธุรนิเกฺขปโนทยํฯ  
</li>
  
จตุตฺถํฯ  
</li>
  
<li>
สกํ ปุคฺคลิกํ ทตฺวา, สกวาฎํ อุปสฺสยํ;  
  
สยํ อุปสฺสยา ตมฺหา, นิกฺกฑฺฒติ สเจ ปนฯ  
</li>
  
<li>
เอเกเนว ปโยเคน, ทฺวาราทีสุ พหูนิปิ;  
  
ตํ นิกฺกฑฺฒนฺติยา ตสฺสา, เอกํ ปาจิตฺติยํ สิยาฯ  
</li>
  
<li>
ปโยคคณนาเยตฺถ, ปาจิตฺติคณนา มตา;  
  
อาณตฺติยมฺปิ เอเสว, นโย วุโตฺต มเหสินาฯ  
</li>
  
<li>
‘‘เอตฺตกาว อิมํ ทฺวารา, นิกฺกฑฺฒาหี’’ติ ภาสติ;  
  
เอกายาณตฺติยา ทฺวาร-คณนาปตฺติโย สิยุํฯ  
</li>
  
<li>
ทุกฺกฎํ อกวาฎมฺหา, เสสาย ติกทุกฺกฎํ;  
  
อุภินฺนํ ปน สพฺพตฺถ, ปริกฺขาเรสุ ทุกฺกฎํฯ  
</li>
  
<li>
เสสเมตฺถ อเสเสน, สมุฎฺฐานาทินา สห;  
  
สงฺฆิกา หิ วิหารสฺมา, นิกฺกฑฺฒนสมํ มตํฯ  
</li>
  
ปญฺจมํฯ  
</li>
  
<li>
ฉเฎฺฐ  
ปนิธ วตฺตพฺพํ, อปุพฺพํ นตฺถิ กิญฺจิปิ;  
  
สิกฺขาปเทนริฎฺฐสฺส, สทิโสว วินิจฺฉโยฯ  
</li>
  
ฉฎฺฐํฯ  
</li>
  
<li>
สาสงฺกสมฺมเต อโนฺต-รเฎฺฐ ภิกฺขุนิยา ปน;  
  
จรนฺติยา สิยาปตฺติ, วินา สเตฺถน จาริกํฯ  
</li>
  
<li>
คามนฺตรปเวเส  
จ, อรเญฺญ อทฺธโยชเน;  
  
ปาจิตฺติยนโย เญโยฺย, ภิกฺขุนา วินยญฺญุนาฯ  
</li>
  
<li>
น โทโส สห สเตฺถน, เขมฎฺฐานาปทาสุ วา;  
  
อิทํ เอฬกโลเมน, สมุฎฺฐานาทินา สมํฯ  
</li>
  
สตฺตมํฯ  
</li>
  
<li>
อฎฺฐเม นวเม วาปิ, อนุตฺตานํ น วิชฺชติ;  
  
สตฺตเมน สมานานิ, สมุฎฺฐานาทินา สหฯ  
</li>
  
อฎฺฐมนวมานิฯ  
</li>
  
<li>
ปาจิตฺติ ธุรนิเกฺขเป, ‘‘น คมิสฺสามฺยห’’นฺติ จ;  
  
กตฺวา จ ธุรนิเกฺขปํ, ปจฺฉา คจฺฉนฺติยา ตถาฯ  
</li>
  
<li>
โยชนานิ ปวาเรตฺวา, ปญฺจ คนฺตุมฺปิ วฎฺฎติ;  
  
ฉสุ วตฺตพฺพเมวตฺถิ, กินฺนุ นามิธ ตํ สิยาฯ  
</li>
  
<li>
ตีณิ คนฺตฺวา จ เตเนว, ปจฺจาคนฺตุํ น วฎฺฎติ;  
  
อเญฺญน ปน มเคฺคน, ปจฺฉาคจฺฉติ วฎฺฎติฯ  
</li>
  
<li>
อนาปตฺตนฺตรายสฺมิํ, ตสฺสา ทสวิเธ สติ;  
  
อาปทาสุ คิลานาย, อลาเภ ทุติยาย วาฯ  
</li>
  
<li>
ราชโจรมนุสฺสคฺคิ-โตยวาฬสรีสปา;  
  
มนุสฺสชีวิตพฺรหฺม-จริยสฺสนฺตรายิกาฯ  
</li>
  
<li>
สมุฎฺฐานาทินา  
ตุลฺยํ, ปฐมนฺติมวตฺถุนา;  
  
อยเมว วิเสโส หิ, อกฺริยํ ทุกฺขเวทนํฯ  
</li>
  
ทสมํฯ  
</li>
  
ตุวฎฺฎวโคฺค จตุโตฺถฯ  
</li>
  
<li>
ราชาคารํ จิตฺตาคารํ, อารามํ กีฬุยฺยานํ วา;  
  
กีฬาวาปิํ นานาการํ, ทฎฺฐุํ คจฺฉนฺตินํ ตานิฯ  
</li>
  
<li>
นิทฺทิฎฺฐํ  
มุนินา ตาสํ, ทุกฺกฎํ ตุ ปเท ปเท;  
  
ปทํ อนุทฺธริตฺวาว, สเจ ปสฺสนฺติ ปญฺจปิฯ  
</li>
  
<li>
เอกาเยว ปนาปตฺติ, ปาจิตฺติ ปริทีปิตา;  
  
คนฺตฺวา ปสฺสนฺติ เจ ตํ ตํ, ปาเฎกฺกาปตฺติโย สิยุํฯ  
</li>
  
<li>
ปโยคพหุตายาปิ, ปาจิตฺติพหุตา สิยา;  
  
ภิกฺขุสฺส ปน สพฺพตฺถ, โหติ อาปตฺติ ทุกฺกฎํฯ  
</li>
  
<li>
อวเสโส อนาปตฺติ-กถามคฺควินิจฺฉโย;  
  
นจฺจทสฺสนตุโลฺยว, สมุฎฺฐานาทินา สหฯ  
</li>
  
ปฐมํฯ  
</li>
  
<li>
อาสนฺทิํ วา ปลฺลงฺกํ วา, มาณนาตีตํ วาฬูเปตํ;  
  
เสวนฺตีนํ ยาสํ ตาสํ, ปาจิตฺตาปตฺติํ สตฺถาหฯ  
</li>
  
<li>
นิสีทนสฺสาปิ นิปชฺชนสฺส;  
  
ปโยคพาหุลฺลวเสน โหติ;  
  
อิเจฺจวมจฺจนฺตยเสน วุตฺตา;  
  
ปาจิตฺติยานํ คณนา ปเนวํฯ  
</li>
  
<li>
ปาเท  
อาสนฺทิยา เฉตฺวา, ภิตฺวา ปลฺลงฺกวาฬเก;  
  
อนาปตฺติ สมุฎฺฐาน-มนนฺตรสมํ มตํฯ  
</li>
  
ทุติยํฯ  
</li>
  
<li>
ฉนฺนํ อญฺญตรํ สุตฺตํ, ยทิ กนฺตติ ภิกฺขุนี;  
  
ยตฺตกํ อญฺฉิตํ หตฺถา, ตสฺมิํ ตกฺกมฺหิ เวฐิเตฯ  
</li>
  
<li>
เอกา ปาจิตฺติ นิทฺทิฎฺฐา, สุตฺตกนฺตนโต ปน;  
  
สพฺพปุพฺพปโยเคสุ, ทุกฺกฎํ หตฺถวารโตฯ  
</li>
  
<li>
น โทโส กนฺติตํ สุตฺตํ, ปุน กนฺตนฺติยา ปน;  
  
อิทํ เอฬกโลเมน, สมุฎฺฐานาทินา สมํฯ  
</li>
  
ตติยํฯ  
</li>
  
<li>
โกฎฺฎนํ  
ตณฺฑุลานํ ตุ, อาทิํ กตฺวาน ทุกฺกฎํ;  
  
สพฺพปุพฺพปโยเคสุ, เวยฺยาวจฺจํ กโรนฺติยาฯ  
</li>
  
<li>
ภาชนานิ คเณตฺวาว, ปาจิตฺติ ยาคุอาทิสุ;  
  
ขชฺชกาทีสุ รูปานํ, คณนาย หิ ทีปเยฯ  
</li>
  
<li>
สเจ มาตาปิตูนมฺปิ, อาคตานํ ปนตฺตโน;  
  
กิญฺจิ กมฺมํ อกาเรตฺวา, กิญฺจิ กาตุํ น วฎฺฎติฯ  
</li>
  
<li>
สงฺฆสฺส ยาคุปาเน วา, สงฺฆภเตฺตปิ วา ตถา;  
  
เจติยสฺส จ ปูชาย, เวยฺยาวจฺจกรสฺส วาฯ  
</li>
  
<li>
อตฺตโน จ อนาปตฺติ, ตถา อุมฺมตฺติกาย วา;  
  
สมุฎฺฐานาทโย สเพฺพ, ตติเยน สมา มตาฯ  
</li>
  
จตุตฺถํฯ  
</li>
  
<li>
ปาจิตฺติ  
ธุรนิเกฺขเป, ยถา จีวรสิพฺพเน;  
  
ตถา อิธ ปเนกาหํ, ปริหาโร น ลพฺภติฯ  
</li>
  
<li>
เสสํ วุตฺตนเยเนว, ตตฺถ จีวรสิพฺพเน;  
  
สมุฎฺฐานาทินา สทฺธิํ, เวทิตพฺพํ วิภาวินา;  
</li>
  
ปญฺจมํฯ  
</li>
  
<li>
กาเยน กายพเทฺธน, ตถา นิสฺสคฺคิเยน วา;  
  
คิหีนํ ปน ยํ กิญฺจิ, ทนฺตโปโนทกํ วินาฯ  
</li>
  
<li>
อโชฺฌหรณิยํ อญฺญํ, อเญฺญสํ ตุ ททาติ ยา;  
  
โหติ ปาจิตฺติยํ ตสฺสา, ฐเปตฺวา สหธมฺมิเกฯ  
</li>
  
<li>
ทนฺตกโฎฺฐทเก วุตฺตํ, ทุกฺกฎํ มุนินา อิธ;  
  
ยา น เทติ จ ทาเปติ, นิกฺขมิตฺวาปิ เทนฺติยาฯ  
</li>
  
<li>
เทติ พาหิรเลปํ วา, น โทสุมฺมตฺติกาย วา;  
  
สมุฎฺฐานาทโย สเพฺพ, ตติเยน สมา มตาฯ  
</li>
  
ฉฎฺฐํฯ  
</li>
  
<li>
อทตฺวา  
ปริภุเญฺชยฺย, ยา จาวสถจีวรํ;  
  
ทิวเส ตุ จตุเตฺถ ตํ, โธวิตฺวา ปุน จีวรํฯ  
</li>
  
<li>
สามเณราย วา อนฺต-มโส อุตุนิยา สเจ;  
  
ตสฺสา ปาจิตฺติยํ วุตฺตํ, ติกปาจิตฺติยํ สิยาฯ  
</li>
  
<li>
ตสฺสา นิสฺสชฺชิเต ตสฺมิํ, วุตฺตํ ตุ ทฺวิกทุกฺกฎํ;  
  
อุตุนีนํ อภาเว ตุ, อญฺญาสํ ปุน ปริยเยฯ  
</li>
  
<li>
อจฺฉินฺนจีวราทีน-มนาปตฺตาปทาสุปิ;  
  
สมุฎฺฐานาทโย สเพฺพ, กถิเนน สมา มตาฯ  
</li>
  
สตฺตมํฯ  
</li>
  
<li>
อทตฺวา  
รกฺขณตฺถาย, วิหารํ สกวาฎกํ;  
  
โหติ ปาจิตฺติยํ ตสฺสา, จาริกํ ปกฺกมนฺติยาฯ  
</li>
  
<li>
อตฺตโน คามโต อญฺญํ, คามํ คจฺฉนฺติยา ปน;  
  
ปริกฺขิตฺตวิหารสฺส, ปริเกฺขปมฺปิ วา ตถาฯ  
</li>
  
<li>
อิตรสฺสุปจารํ วา, ปฐเมน ปเทน ตํ;  
  
ทุกฺกฎํ สมติกฺกเนฺต, ปาจิตฺติ ทุติเยน ตุฯ  
</li>
  
<li>
อกวาฎพนฺธนสฺมิํ, ทุกฺกฎํ ปริทีปิตํ;  
  
อนฺตราเย อนาปตฺติ, ชคฺคิกํ อลภนฺติยาฯ  
</li>
  
<li>
อาปทาสุ คิลานาย, ตถา อุมฺมตฺติกาย วา;  
  
สมุฎฺฐานาทโย สเพฺพ, กถิเนน สมา มตาฯ  
</li>
  
อฎฺฐมํฯ  
</li>
  
<li>
หตฺถิอสฺสรถาทีหิ, สํยุตฺตํ สิปฺปเมว วา;  
  
ปรูปฆาตกํ มนฺตา-คทโยคปฺปเภทกํฯ  
</li>
  
<li>
ปริยาปุเณยฺย เจ กิญฺจิ, ยสฺส กสฺสจิ สนฺติเก;  
  
โหติ ปาจิตฺติยํ ตสฺสา, ปทาทีนํ วเสนิธฯ  
</li>
  
<li>
เลเข ปน อนาปตฺติ, ธารณาย จ คุตฺติยา;  
  
ปริเตฺตสุ จ สเพฺพสุ, ตถา อุมฺมตฺติกาย วาฯ  
</li>
  
นวมํฯ  
</li>
  
<li>
ทสเม  
นตฺถิ วตฺตพฺพํ, นวเมน สมํ อิทํ;  
  
สมุฎฺฐานาทโย ทฺวินฺนํ, ปทโสธมฺมสาทิสาฯ  
</li>
  
ทสมํฯ  
</li>
  
จิตฺตาคารวโคฺค ปญฺจโมฯ  
</li>
  
<li>
สภิกฺขุกํ  
ปนารามํ, ชานิตฺวา ปวิสนฺติยา;  
  
อนาปุจฺฉาว ยํ กิญฺจิ, ปาจิตฺติ ปริยาปุตาฯ  
</li>
  
<li>
สเจ อนฺตมโส รุกฺข-มูลสฺสปิ จ ภิกฺขุนี;  
  
อนาปุจฺฉา ปริเกฺขปํ, อติกฺกาเมติ ยา ปนฯ  
</li>
  
<li>
อุปจาโรกฺกเม วาปิ, อปริกฺขิตฺตกสฺส ตุ;  
  
ทุกฺกฎํ ปฐเม ปาเท, ปาจิตฺติ ทุติเย สิยาฯ  
</li>
  
<li>
อภิกฺขุเก สภิกฺขูติ, สญฺญาย ปนุโภสุปิ;  
  
ชาตกงฺขาย วา ตสฺสา, โหติ อาปตฺติ ทุกฺกฎํฯ  
</li>
  
<li>
ปฐมํ ปวิสนฺตีนํ, ตาสํ สีสานุโลกิกา;  
  
ตา สนฺนิปติตา ยตฺถ, ตาสํ คจฺฉติ สนฺติกํฯ  
</li>
  
<li>
สนฺตํ ภิกฺขุํ ปนาปุจฺฉา, มโคฺค วารามมชฺฌโต;  
  
เตน คจฺฉนฺติยา วาปิ, อาปทาสุ วิสนฺติยาฯ  
</li>
  
<li>
ตถา อุมฺมตฺติกาทีน-มนาปตฺติ ปกาสิตา;  
  
ธุรนิเกฺขปตุลฺยาว, สมุฎฺฐานาทโย นยาฯ  
</li>
  
ปฐมํฯ  
</li>
  
<li>
อโกฺกเสยฺย จ ยา ภิกฺขุํ, ปริภาเสยฺย วา ปน;  
  
ติกปาจิตฺติยํ ตสฺสา, เสเส จ ติกทุกฺกฎํฯ  
</li>
  
<li>
ปุรกฺขตฺวา วทนฺตีน-;  
  
มตฺถธมฺมานุสาสนิํ;  
  
น โทโสมสวาเทน;  
  
ตุโลฺย เสสนโย มโตฯ  
</li>
  
ทุติยํฯ  
</li>
  
<li>
ยา  
สงฺฆํ ปริภาเสยฺย, ตสฺสา ปาจิตฺติยํ สิยา;  
  
เอกํ สมฺพหุลา วาปิ, ตเถว อิตราย วาฯ  
</li>
  
<li>
ปริภาสนฺติยา  
ตสฺสา, ทุกฺกฎํ ปริทีปิตํ;  
  
เสสํ อนนฺตเรเนว, สมุฎฺฐานาทินา สมํฯ  
</li>
  
ตติยํฯ  
</li>
  
<li>
นิมนฺติตาปิ วา สเจ, ปวาริตาปิ วา ปน;  
  
นิมนฺตนปวารณา, อุโภปิ วุตฺตลกฺขณาฯ  
</li>
  
<li>
ปุเรภตฺตํ ตุ ยาคุญฺจ, ฐเปตฺวา กาลิกตฺตยํ;  
  
ยา จโชฺฌหรณตฺถาย, ยํ กิญฺจิ ปน อามิสํฯ  
</li>
  
<li>
ปฎิคฺคณฺหาติ เจ ตสฺสา, คหเณ ทุกฺกฎํ สิยา;  
  
อโชฺฌหารวเสเนตฺถ, ปาจิตฺติ ปริทีปิตาฯ  
</li>
  
<li>
กาลิกานิ จ ตีเณว, อาหารตฺถาย คณฺหติ;  
  
คหเณ ทุกฺกฎํ วุตฺตํ, ตถา อโชฺฌหรนฺติยาฯ  
</li>
  
<li>
นิมนฺติตา ยา ปน อปฺปวาริตา;  
  
สเจปิ ยาคุํ ปิวตีธ วฎฺฎติ;  
  
ตถา กเถตฺวา ปุน สามิกสฺส วา;  
  
สเจปิ สา ภุญฺชติ อญฺญโภชนํฯ  
</li>
  
<li>
กาลิกานิ จ ตีเณว, ปจฺจเย สติ ภุญฺชติ;  
  
ตถา อุมฺมตฺติกาทีนํ, อนาปตฺติ ปกาสิตาฯ  
</li>
  
<li>
สมุฎฺฐานมิทํ ตุลฺยํ, อทฺธาเนน กฺริยากฺริยํ;  
  
นิมนฺติตา อนาปุจฺฉา, สามิํ ภุญฺชติ เจ ปนฯ  
</li>
  
<li>
กปฺปิยํ ปน กาเรตฺวา, อกาเรตฺวาปิ วา ยทิ;  
  
ปริภุญฺชติ ยา ตสฺสา, ปาจิตฺติ กฺริยโต สิยาฯ  
</li>
  
จตุตฺถํฯ  
</li>
  
<li>
ภิกฺขุนีนํ อวณฺณํ วา, ปาจิตฺติ กุลสนฺติเก;  
  
กุลสฺสาวณฺณนํ วาปิ, ภิกฺขุนีนํ วทนฺติยาฯ  
</li>
  
<li>
สนฺตํ  
  
ภาสนฺติยา โทสํ, น โทสุมฺมตฺติกาย วา;  
  
โอมสวาทตุลฺยาว, สมุฎฺฐานาทโย นยาฯ  
</li>
  
ปญฺจมํฯ  
</li>
  
<li>
อทฺธโยชนโต โอเร, ภิกฺขุ โอวาททายโก;  
  
น วสติ สเจ มโคฺค, อเขโม วา สเจ สิยาฯ  
</li>
  
<li>
อยํ อภิกฺขุโก นาม, อาวาโส ปน ตตฺถ หิ;  
  
อุปคจฺฉนฺติยา วสฺสํ, อาปตฺติ อรุณุคฺคเมฯ  
</li>
  
<li>
ปกฺกนฺตา ปกฺขสงฺกนฺตา, วิพฺภนฺตา วา มตาปิ วา;  
  
วสฺสํ อุปคตา ภิกฺขู, อนาปตฺตาปทาสุปิฯ  
</li>
  
<li>
เสโส เญโยฺย กถามโคฺค;  
  
ภิกฺขุโนวาทโก ปน;  
  
อิทํ เอฬกโลเมน;  
  
สมุฎฺฐานาทินา สมํฯ  
</li>
  
ฉฎฺฐํฯ  
</li>
  
<li>
ยา ภิกฺขุนุภโตสเงฺฆ, วสฺสํวุฎฺฐา ตโต ปุน;  
  
‘‘นาหํ ปวาเรสฺสามี’’ติ, สา นิกฺขิปติ เจ ธุรํฯ  
</li>
  
<li>
ธุเร นิกฺขิตฺตมตฺตสฺมิํ, ตสฺสา ปาจิตฺติยํ สิยา;  
  
สติ วา อนฺตรายสฺมิํ, คิลานายาปทาสุปิฯ  
</li>
  
<li>
ปริเยสิตฺวาปิ วา ภิกฺขุํ, น โทโส อลภนฺติยา;  
  
อิทํ ตุ ธุรนิเกฺขป-สมุฎฺฐานมุทีริตํฯ  
</li>
  
สตฺตมํฯ  
</li>
  
<li>
‘‘โอวาทาทีนมตฺถาย, น คจฺฉิสฺสามฺยห’’นฺติ หิ;  
  
ธุเร นิกฺขิตฺตมตฺตสฺมิํ, ปาจิตฺติ ปริทีปเยฯ  
</li>
  
<li>
สทิสํ  
ตุ สมุฎฺฐานํ, ปฐมนฺติมวตฺถุนา;  
  
อกฺริยํ โลกวชฺชญฺจ, กายิกํ ทุกฺขเวทนํฯ  
</li>
  
อฎฺฐมํฯ  
</li>
  
<li>
‘‘น  
ยาจิสฺสามิ โอวาทํ, น ปุจฺฉิสฺสามุโปสถํ’’;  
  
อิเจฺจวํ ปน นิกฺขิเตฺต, ธุเร ปาจิตฺติยํ สิยาฯ  
</li>
  
<li>
สติ วา อนฺตรายสฺมิํ, คิลานายาปทาสุ วา;  
  
น โทโส ปริเยสิตฺวา, ทุติยํ อลภนฺติยาฯ  
</li>
  
<li>
อฎฺฐเมปิ อนาปตฺติ, เอวเมว ปกาสิตา;  
  
อิทํ ตุ ธุรนิเกฺขป-สมุฎฺฐานมุทีริตํฯ  
</li>
  
นวมํฯ  
</li>
  
<li>
ปสาเข ปน สญฺชาตํ, คณฺฑํ รุจิตเมว วา;  
  
อนาปุจฺฉาว สงฺฆํ วา, คณํ เอเกน เอกิกาฯ  
</li>
  
<li>
‘‘ภินฺท ผาเลหิ โธวา’’ติ, สพฺพาเนวาณาเปนฺติยา;  
  
กเตสุ ทุกฺกฎานิจฺฉ, ตสฺสา ปาจิตฺติโย ฉ จฯ  
</li>
  
<li>
‘‘ยเมตฺถ อตฺถิ กาตพฺพํ, ตํ สพฺพํ ตฺวํ กโรหิ’’ติ;  
  
อาณาเปติ สเจ เอวํ, โส จ สพฺพํ กโรติ เจฯ  
</li>
  
<li>
เอกาย ปน วาจาย, ทุกฺกฎานิ ปนจฺฉ จ;  
  
ตสฺสา ปาจิตฺติยจฺฉกฺกํ, ทฺวาทสาปตฺติโย สิยุํฯ  
</li>
  
<li>
เภทนาทีสุ เอกํ สา, อาณาเปติ สเจ ปน;  
  
โส กโรติ จ สพฺพานิ, เอกํ ปาจิตฺติยํ สิยาฯ  
</li>
  
<li>
อาปุจฺฉิตฺวาปิ วา วิญฺญุํ, คเหตฺวา ทุติยมฺปิ วา;  
  
เภทนาทีนิ สพฺพานิ, การาเปติ สเจ ปนฯ  
</li>
  
<li>
ตสฺสา  
อุมฺมตฺติกาทีน-มนาปตฺติ ปกาสิตา;  
  
สมุฎฺฐานาทโย สเพฺพ, กถิเนน สมา มตาฯ  
</li>
  
ทสมํฯ  
</li>
  
อารามวโคฺค ฉโฎฺฐฯ  
</li>
  
<li>
คณํปริเยสนาทิสฺมิํ, คพฺภินิํ วุฎฺฐเปนฺติยา;  
  
ญตฺติยา กมฺมวาจาหิ, อุปชฺฌายาย ทุกฺกฎํฯ  
</li>
  
<li>
กมฺมวาจาย  
โอสาเน, ปาจิตฺติ ปริยาปุตา;  
  
ตถา คพฺภินิสญฺญาย, น จ คพฺภินิยา ปนฯ  
</li>
  
<li>
อุโภ สญฺชาตกงฺขาย, โหติ อาปตฺติ ทุกฺกฎํ;  
  
ตถาจรินิยา ตสฺสา, คณสฺสาปิ จ ทีปิตํฯ  
</li>
  
<li>
ทฺวีสฺวคพฺภินิสญฺญาย, น โทสุมฺมตฺติกาย วา;  
  
อทินฺนาทานตุลฺยาว, สมุฎฺฐานาทโย นยาฯ  
</li>
  
ปฐมํฯ  
</li>
  
<li>
ทุติเย นตฺถิ วตฺตพฺพํ, ปฐเมน สมํ มตํ;  
  
สมุฎฺฐานาทินา สทฺธิํ, นตฺถิ กาจิ วิเสสตาฯ  
</li>
  
ทุติยํฯ  
</li>
  
<li>
ฉสฺวสิกฺขิตสิกฺขํ ตุ, สิกฺขมานญฺหิ ภิกฺขุนี;  
  
เทฺว วสฺสานิ สิยาปตฺติ, วุฎฺฐาเปยฺย สเจ ปนฯ  
</li>
  
<li>
ติกปาจิตฺติยํ วุตฺตํ, ธมฺมกเมฺม ตุ สตฺถุนา;  
  
อธเมฺม ปน กมฺมสฺมิํ, ทีปิตํ ติกทุกฺกฎํฯ  
</li>
  
<li>
ฉสุ สิกฺขิตสิกฺขํ ยา, เทฺว วสฺสานิ อขณฺฑโต;  
  
วุฎฺฐาเปติ อนาปตฺติ, ตถา อุมฺมตฺติกาย วาฯ  
</li>
  
<li>
อิมา  
หิ ฉ จ สิกฺขาโย, สฎฺฐิวสฺสาปิ เจ ปน;  
  
ปพฺพชฺชาย ปทาตพฺพา, อทตฺวา น จ การเยฯ  
</li>
  
ตติยํฯ  
</li>
  
<li>
จตุเตฺถ นตฺถิ วตฺตพฺพํ, อิธ สเงฺฆน สมฺมตํ;  
  
สิกฺขมานมนาปตฺติ, โหติ ตํ วุฎฺฐเปนฺติยาฯ  
</li>
  
<li>
อทินฺนา ปฐมํ โหติ, สเจ วุฎฺฐานสมฺมุติ;  
  
ตตฺถาปิ จ ปทาตพฺพา, อุปสมฺปทมาฬเกฯ  
</li>
  
<li>
ตติยญฺจ จตุตฺถญฺจ, สมุฎฺฐานาทินา ปน;  
  
ปฐเมน สมํ เญยฺยํ, จตุตฺถํ ตุ กฺริยากฺริยํฯ  
</li>
  
จตุตฺถํฯ  
</li>
  
<li>
อูนทฺวาทสวสฺสํ  
ตุ, กญฺจิ คิหิคตํ ปน;  
  
ปริปุณฺณาติ สญฺญาย, น โทโส วุฎฺฐเปนฺติยาฯ  
</li>
  
<li>
โหติ วานุปสมฺปนฺนา, อุปสมฺปาทิตาปิ สา;  
  
อเสเสน จ เสสํ ตุ, ปฐเมน สมํ มตํฯ  
</li>
  
ปญฺจมํฯ  
</li>
  
<li>
ฉฎฺฐํ ตุ ตติเย วุตฺต-นเยเนว วิภาวเย;  
  
สตฺตมมฺปิ ตถา สพฺพํ, จตุเตฺถน สมํ มตํฯ  
</li>
  
ฉฎฺฐสตฺตมานิฯ  
</li>
  
<li>
ยํ ตุวฎฺฎกวคฺคสฺมิํ, ทุกฺขิตํ สหชีวินิํ;  
  
วุตฺตํ เตน สมํ เญยฺยํ, อฎฺฐมํ น วิเสสตาฯ  
</li>
  
อฎฺฐมํฯ  
</li>
  
<li>
เทฺว  
วสฺสานิ จ ยา กาจิ, วุฎฺฐาปิตปวตฺตินิํ;  
  
นานุพเนฺธยฺย เจ ตสฺสา, ปาจิตฺติ ปริยาปุตาฯ  
</li>
  
<li>
‘‘เทฺว วสฺสานิ อหํ นานุ-พนฺธิสฺสามี’’ติ เจ ปน;  
  
ธุเร นิกฺขิตฺตมตฺตสฺมิํ, ตสฺสา ปาจิตฺติยํ สิยาฯ  
</li>
  
<li>
ตญฺจ พาลมลชฺชิํ วา, คิลานายาปทาสุ วา;  
  
นานุพนฺธนฺติยา ตสฺสา, น โทสุมฺมตฺติกาย วาฯ  
</li>
  
<li>
สมุฎฺฐานาทโย ตุลฺยา, ปฐมนฺติมวตฺถุนา;  
  
อิทํ ปนากฺริยํ วุตฺตํ, เวทนา ทุกฺขเวทนาฯ  
</li>
  
นวมํฯ  
</li>
  
<li>
วุฎฺฐาเปตฺวา ตุ ยา กาจิ, ภิกฺขุนี สหชีวินิํ;  
  
ตํ คเหตฺวา น คเจฺฉยฺย, น จญฺญํ อาณาเปยฺย เจฯ  
</li>
  
<li>
ธุเร นิกฺขิตฺตมตฺตสฺมิํ, ตสฺสา ปาจิตฺติยํ สิยา;  
  
สติ วา อนฺตรายสฺมิํ, ทุติยํ อลภนฺติยาฯ  
</li>
  
<li>
อาปทาสุ  
คิลานาย, ตถา อุมฺมตฺติกาย วา;  
  
น โทโส ธุรนิเกฺขป-สมุฎฺฐานมิทํ ปนฯ  
</li>
  
ทสมํฯ  
</li>
  
คพฺภินิวโคฺค สตฺตโมฯ  
</li>
  
<li>
กุมาริภูตวคฺคสฺส, ปฐมาทีนิ ตีณิปิ;  
  
คิหิคเตหิ ตีเหว, สทิสานีติ นิทฺทิเสฯ  
</li>
  
<li>
ยา มหูปปทา เทฺว ตุ, สิกฺขมานา ปนาทิโต;  
  
‘‘คตา วีสติวสฺสา’’ติ, วิญฺญาตพฺพา วิภาวินาฯ  
</li>
  
<li>
สเจ  
คิหิคตา โหนฺติ, น จ วา ปุริสํ คตา;  
  
‘‘สิกฺขมานา’’ติ วตฺตพฺพา, ตา หิ สมฺมุติอาทิสุฯ  
</li>
  
<li>
น ตา ‘‘กุมาริภูตา’’ติ, ตถา ‘‘คิหิคตา’’ติ วา;  
  
วตฺตพฺพา ปนุโภเปตา, เอวํ วตฺตุํ น วฎฺฎติฯ  
</li>
  
<li>
สมฺมุติํ ทสวสฺสาย, ทตฺวา ทฺวาทสวสฺสิกา;  
  
กตฺตพฺพา อุปสมฺปนฺนา, เสสาสุปิ อยํ นโยฯ  
</li>
  
<li>
ยา อฎฺฐารสวสฺสา ตุ, ตโต ปฎฺฐาย สา ปน;  
  
วุตฺตา ‘‘กุมาริภูตา’’ติ, ตถา ‘‘คิหิคตา’’ติปิฯ  
</li>
  
<li>
วุตฺตา ‘‘กุมาริภูตา’’ติ, สามเณรี หิ ยา ปน;  
  
‘‘กุมาริภูตา’’ อิเจฺจว, วตฺตพฺพา น ปนญฺญถาฯ  
</li>
  
<li>
เอตา ตุ ปน ติโสฺสปิ, สิกฺขาสมฺมุติทานโต;  
  
‘‘สิกฺขมานา’’ติ วตฺตุมฺปิ, วฎฺฎเตว น สํสโยฯ  
</li>
  
ตติยํฯ  
</li>
  
<li>
อูนทฺวาทสวสฺสาว, วุฎฺฐาเปติ สเจ ปรํ;  
  
หุตฺวา สยมุปชฺฌายา, สิกฺขมานํ ตุ ภิกฺขุนีฯ  
</li>
  
<li>
ปุเพฺพ วุตฺตนเยเนว, ทุกฺกฎานมนนฺตรํ;  
  
กมฺมวาจานโมสาเน, ตสฺสา ปาจิตฺติ ทีปิตาฯ  
</li>
  
จตุตฺถํฯ  
</li>
  
<li>
ปญฺจเม  
นตฺถิ วตฺตพฺพํ, จตุตฺถํ ปญฺจมมฺปิ จ;  
  
อุภยํ ติสมุฎฺฐานํ, ปญฺจมํ ตุ กฺริยากฺริยํฯ  
</li>
  
ปญฺจมํฯ  
</li>
  
<li>
สเงฺฆนุปปริกฺขิตฺวา, ‘‘อลํ ตาวา’’ติ วาริตา;  
  
อุปสมฺปาทิเตเนตฺถ, ปจฺฉา ขียติ โทสตาฯ  
</li>
  
<li>
อุชฺฌายติ  
สเจ ฉนฺท-โทสาทีหิ กโรนฺติยา;  
  
น โทโส ติสมุฎฺฐานํ, สจิตฺตํ ทุกฺขเวทนํฯ  
</li>
  
ฉฎฺฐํฯ  
</li>
  
<li>
ลเทฺธ จ จีวเร ปจฺฉา, อสเนฺต อนฺตรายิเก;  
  
‘‘วุฎฺฐาเปสฺสามิ นาห’’นฺติ, ธุรนิเกฺขปเน ปนฯ  
</li>
  
<li>
โหติ ปาจิตฺติยํ ตสฺสา, คิลานายาปทาสุปิ;  
  
น โทโส ปริเยสิตฺวา, ปริสํ อลภนฺติยาฯ  
</li>
  
<li>
อิทญฺหิ ธุรนิเกฺขป-สมุฎฺฐานํ สจิตฺตกํ;  
  
อกฺริยํ โลกวชฺชญฺจ, โหติทํ ทุกฺขเวทนํฯ  
</li>
  
สตฺตมํฯ  
</li>
  
<li>
อฎฺฐมํ สตฺตเมเนว, สทิสํ ปน สพฺพถา;  
  
นวเมปิ จ วตฺตพฺพํ, นตฺถิ อุตฺตานเมวิทํฯ  
</li>
  
<li>
นตฺถาชานนฺติยา โทโส, ตถา อุมฺมตฺติกาย วา;  
  
อทินฺนาทานตุลฺยาว, สมุฎฺฐานาทโย นยาฯ  
</li>
  
อฎฺฐมนวมานิฯ  
</li>
  
<li>
มาตรา ปิตรา วาถ, นานุญฺญาตํ ตุ สามินา;  
  
ตสฺสา ปาจิตฺติยาปตฺติ, ตํ วุฎฺฐาเปนฺติยา สิยาฯ  
</li>
  
<li>
อุปสมฺปทกาลสฺมิํ, ตถา ปพฺพาชนกฺขเณ;  
  
ทฺวิกฺขตฺตุํ ปุจฺฉิตพฺพํ ตุ, ภิกฺขุนีหิ, น ภิกฺขุนาฯ  
</li>
  
<li>
อนาปตฺติ  
น ชานาติ, มาตุอาทีนมตฺถิตํ;  
  
อิทํ จตุสมุฎฺฐานํ, วาจโต กายวาจโตฯ  
</li>
  
<li>
วาจามานสโต  
เจว, กายวาจาทิโตปิ จ;  
  
กฺริยากฺริยมจิตฺตญฺจ, ติจิตฺตญฺจ ติเวทนํฯ  
</li>
  
ทสมํฯ  
</li>
  
<li>
ยา ปาริวาสิเกเนตฺถ, ฉนฺททาเนน ภิกฺขุนี;  
  
วุฎฺฐาเปติ สเจ สิกฺข-มานํ ปาจิตฺติยํ สิยาฯ  
</li>
  
<li>
อวุฎฺฐิตายนาปตฺติ, ปริสายาวิหาย วา;  
  
ฉนฺทํ ตุ ติสมุฎฺฐานํ, ติจิตฺตญฺจ ติเวทนํฯ  
</li>
  
เอกาทสมํฯ  
</li>
  
<li>
ทฺวาทเส เตรเส วาปิ, วตฺตพฺพํ นตฺถิ กิญฺจิปิ;  
  
สมุฎฺฐานาทโย สเพฺพ, อนนฺตรสมา มตาฯ  
</li>
  
ทฺวาทสมเตรสมานิฯ  
</li>
  
กุมารีภูตวโคฺค อฎฺฐโมฯ  
</li>
  
<li>
สมณี อคิลานา ยา, ธาเรยฺย ฉตฺตุปาหนํ;  
  
ตสฺสา ปาจิตฺติยาปตฺติ, โหตีติ ปริยาปุตาฯ  
</li>
  
<li>
สเจ เอกปโยเคน, มคฺคสฺส คมเน ปน;  
  
ทิวสมฺปิ จ ธาเรติ, เอกํ ปาจิตฺติยํ สิยาฯ  
</li>
  
<li>
กทฺทมาทีนิ ปสฺสิตฺวา, โอมุญฺจิตฺวา อุปาหนา;  
  
ฉตฺตเมว จ ธาเรนฺตี, ยทิ คจฺฉติ ทุกฺกฎํฯ  
</li>
  
<li>
สเจ อุปาหนารุฬฺหา, ทิสฺวา คจฺฉาทิกํ ปน;  
  
ตํ ฉตฺตมปนาเมตฺวา, ทุกฺกฎํ โหติ คจฺฉติฯ  
</li>
  
<li>
ฉตฺตมฺปิ อปนาเมตฺวา, โอมุญฺจิตฺวา อุปาหนา;  
  
ปุน ธาเรนฺติยา ตสฺสา, โหติ ปาจิตฺติยํ ปนฯ  
</li>
  
<li>
ปโยคคณนาเยว  
  
, ปาจิตฺติคณนา สิยา;  
  
ติกปาจิตฺติยํ วุตฺตํ, ตเถว ทฺวิกทุกฺกฎํฯ  
</li>
  
<li>
อาราเม อุปจาเร วา, โทโส นตฺถาปทาสุปิ;  
  
อิทํ เอฬกโลเมน, สมุฎฺฐานาทินา สมํฯ  
</li>
  
ปฐมํฯ  
</li>
  
<li>
โหติ ภิกฺขุนิยา ยานา, โอโรหิตฺวา ปุนปฺปุนํ;  
  
อภิรูหนฺติยาปตฺติ, ปโยคคณนาวสาฯ  
</li>
  
<li>
อาปทาสุ อนาปตฺติ, ตถา อุมฺมตฺติกาย วา;  
  
เสสํ อนนฺตเรเนว, สมุฎฺฐานาทินา สมํฯ  
</li>
  
ทุติยํฯ  
</li>
  
<li>
ยา จ ธาเรยฺย สงฺฆาณิํ, ยํ กิญฺจิปิ กฎูปิยํ;  
  
ตสฺสา ปาจิตฺติยาปตฺติ, โหตีติ ปริยาปุตาฯ  
</li>
  
<li>
ธาเรนฺติยา ปเนตฺถาปิ, โอมุญฺจิตฺวา ปุนปฺปุนํ;  
  
ปโยคคณนาเยว, ตสฺสา ปาจิตฺติโย สิยุํฯ  
</li>
  
<li>
อาพาธปจฺจยา ยา ตุ, ธาเรติ กฎิสุตฺตกํ;  
  
ตถา อุมฺมตฺติกาทีน-มนาปตฺติ ปกาสิตาฯ  
</li>
  
<li>
เสสํ ตุ ปฐเมเนว, สทิสนฺติ ปกาสิตํ;  
  
อิธ จากุสลํ จิตฺตํ, โลกวชฺชํ วิเสสตาฯ  
</li>
  
ตติยํฯ  
</li>
  
<li>
ธาเรติ ปน ยํ กิญฺจิ, สเจ สีสูปคาทิสุ;  
  
ตสฺสา ตสฺส จ วตฺถุสฺส, คณนาปตฺติโย สิยุํฯ  
</li>
  
<li>
อาพาธปจฺจยา  
โทโส, กิญฺจิ ธาเรนฺติยา น จ;  
  
เสสํ อนนฺตเรเนว, สทิสํ ปริทีปิตํฯ  
</li>
  
จตุตฺถํฯ  
</li>
  
<li>
เยน  
เกนจิ คเนฺธน, สวณฺณาวณฺณเกน จ;  
  
นฺหาสนฺติยา ปนาปตฺติ, นฺหาโนสาเน ปกาสิตาฯ  
</li>
  
<li>
คนฺธโยชนโต สพฺพ-ปโยเค ทุกฺกฎํ สิยา;  
  
อาพาธปจฺจยา โทโส, นตฺถิ อุมฺมตฺติกาย วาฯ  
</li>
  
<li>
เสสํ ตุ ตติเยเนว, สทิสํ สพฺพถา มตํ;  
  
ฉฎฺฐมฺปิ ตติเยเนว, สทิสนฺติ ปกาสิตํฯ  
</li>
  
ปญฺจมฉฎฺฐานิฯ  
</li>
  
<li>
อุพฺพฎฺฎาเปยฺย จญฺญาย, สมฺพาหาเปยฺย วา ตถา;  
  
โหติ ภิกฺขุนิยาปตฺติ, สเจ ภิกฺขุนิยา ปนฯ  
</li>
  
<li>
เอตฺถ หตฺถมโมเจตฺวา, เอกา อุพฺพฎฺฎเน สิยา;  
  
โมเจตฺวา ปน โมเจตฺวา, ปโยคคณนา สิยาฯ  
</li>
  
<li>
สมฺพาหเนปิ เอเสว, นโย เญโยฺย วิภาวินา;  
  
อาปทาสุ คิลานาย, อนาปตฺติ ปกาสิตาฯ  
</li>
  
<li>
เสสํ ตุ ตติเยเนว, สมุฎฺฐานาทินา สมํ;  
  
สตฺตเมน สมานาว, อฎฺฐมาทีนิ ตีณิปิฯ  
</li>
  
สตฺตมฎฺฐมนวมทสมานิฯ  
</li>
  
<li>
ยา อโนฺตอุปจารสฺมิํ, ภิกฺขุสฺส ปุรโต ปน;  
  
อนาปุจฺฉา นิสีเทยฺย, ฉมายปิ น วฎฺฎติฯ  
</li>
  
<li>
ติกปาจิตฺติยํ  
วุตฺตํ, ปุจฺฉิเต ทุกฺกฎทฺวยํ;  
  
อาปทาสุ คิลานาย, น โทสุมฺมตฺติกาย วาฯ  
</li>
  
<li>
อิทํ ปน สมุฎฺฐานํ, กถิเนน สมํ มตํ;  
  
กฺริยากฺริยมจิตฺตญฺจ, ติจิตฺตญฺจ ติเวทนํฯ  
</li>
  
เอกาทสมํฯ  
</li>
  
<li>
อโนกาสกตํ ภิกฺขุํ, ปญฺหํ ปุเจฺฉยฺย โทสตา;  
  
วินเย จ กโตกาสํ, สุตฺตํ ปุจฺฉนฺติยาปิ จฯ  
</li>
  
<li>
กาเรตฺวา  
ปน โอกาสํ, อโนทิสฺสาปิ ปุจฺฉติ;  
  
น โทโส ปทโสธมฺม-สมุฎฺฐานมิทํ ปนฯ  
</li>
  
ทฺวาทสมํฯ  
</li>
  
<li>
สํกจฺจิกํ วินา คามํ, ปทสา ปวิสนฺติยา;  
  
ปริกฺขิตฺตสฺส คามสฺส, ปริเกฺขโปกฺกเม ปนฯ  
</li>
  
<li>
ทุกฺกฎํ ปฐเม ปาเท, ปาจิตฺติ ทุติเย สิยา;  
  
อุปจาโรกฺกเมเปตฺถ, เอเสว จ นโย มโตฯ  
</li>
  
<li>
ยสฺสา สํกจฺจิกํ นฎฺฐํ, อจฺฉินฺนํ วาปิ เกนจิ;  
  
อนาปตฺติ สิยา ตสฺสา, คิลานายาปทาสุปิฯ  
</li>
  
<li>
อิทเมฬกโลเมน, สมุฎฺฐานาทินา สมํ;  
  
เสสํ วุตฺตนเยเนว, วิญฺญาตพฺพํ วิภาวินาฯ  
</li>
  
เตรสมํฯ  
</li>
  
ฉตฺตุปาหนวโคฺค นวโมฯ  
</li>
  
อิติ วินยวินิจฺฉเย ปาจิตฺติยกถา นิฎฺฐิตาฯ  
</li>
  
<h2>ปาฎิเทสนียกถา</h2>
</ol>
<ol>
<li>
อคิลานา  
สเจ สปฺปิํ, ลทฺธํ วิญฺญตฺติยา สยํ;  
  
‘‘ภุญฺชิสฺสามี’’ติ คหเณ, ทุกฺกฎํ ปริทีปิตํฯ  
</li>
  
<li>
อโชฺฌหารวเสเนว, ปาฎิเทสนิยํ สิยา;  
  
ติปาฎิเทสนียํ ตุ, คิลานาย ทฺวิทุกฺกฎํฯ  
</li>
  
<li>
คิลานา วิญฺญาเปตฺวาน, ปจฺฉา เสวนฺติยาปิ จ;  
  
คิลานายาวเสสํ วา, วิญฺญตฺตํ ญาตกาทิโตฯ  
</li>
  
<li>
อญฺญสฺสตฺถาย  
วา อตฺต-ธเนนุมฺมตฺติกาย วา;  
  
อนาปตฺติ สมุฎฺฐานํ, อทฺธานสทิสํ มตํฯ  
</li>
  
ปฐมํฯ  
</li>
  
<li>
อยเมว จ เสเสสุ, ทุติยาทีสุ นิจฺฉโย;  
  
สมุฎฺฐานาทินา สทฺธิํ, นตฺถิ กาจิ วิเสสตาฯ  
</li>
  
<li>
อนาคเตสุ สเพฺพสุ, สปฺปิอาทีสุ ปาฬิยํ;  
  
ภุญฺชนฺติยา ตุ วิญฺญตฺวา, อฎฺฐสุปิ จ ทุกฺกฎํฯ  
</li>
  
อิติ วินยวินิจฺฉเย  
</li>
  
ปาฎิเทสนียกถา นิฎฺฐิตาฯ  
</li>
  
<li>
เสขิยา ปน เย ธมฺมา, อุทฺทิฎฺฐา ปญฺจสตฺตติ;  
  
เตสํ มหาวิภเงฺค ตุ, วุโตฺต อตฺถวินิจฺฉโยฯ  
</li>
  
อิติ วินยวินิจฺฉเย  
</li>
  
สิกฺขากรณียกถา นิฎฺฐิตาฯ  
</li>
  
<li>
อุภโตปาติโมกฺขานํ  
;  
  
สวิภงฺคานเมว โย;  
  
อโตฺถ อฎฺฐกถาสาโร;  
  
โส จ วุโตฺต วิเสสโตฯ  
</li>
  
<li>
ตญฺจ สพฺพํ สมาทาย, วินยสฺส วินิจฺฉโย;  
  
ภิกฺขูนํ ภิกฺขุนีนญฺจ, หิตตฺถาย กโต มยาฯ  
</li>
  
<li>
อิมํ ปฎิภานชนฺตุ โน ชนฺตุโน;  
  
สุณนฺติ วินเย หิ เต เย หิเต;  
  
ชนสฺส สุมตายเน ตายเน;  
  
ภวนฺติ ปกตญฺญุโน ตญฺญุโนฯ  
</li>
  
<li>
พหุสารนเย วินเย ปรเม;  
  
อภิปตฺถยตา หิ วิสารทตํ;  
  
ปรมา ปน พุทฺธิมตา มหตี;  
  
กรณียตมา ยตินาทรตาฯ  
</li>
  
<li>
อวคจฺฉติ โย ปน ภิกฺขุ อิมํ;  
  
วินยสฺส วินิจฺฉยมตฺถยุตํ;  
  
อมรํ อชรํ อรชํ อรุชํ;  
  
อธิคจฺฉติ สนฺติปทํ ปน โสฯ  
</li>
  
อิติ วินยวินิจฺฉเย  
</li>
  
ภิกฺขุนีวิภงฺคกถา นิฎฺฐิตาฯ  
</li>
  
<h2>ขนฺธกกถา</h2>
</ol>