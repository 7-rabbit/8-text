<h1>๒. อิทฺธิกถา</h1>
<h2>อิทฺธิกถาวณฺณนา</h2>
<p> อิทานิ  ปญฺญากถาย อนนฺตรํ ปญฺญานุภาวํ ทเสฺสเนฺตน กถิตาย อิทฺธิกถาย อปุพฺพตฺถานุวณฺณนาฯ ตตฺถ ปุจฺฉาสุ ตาว ติ สภาวปุจฺฉาฯ ติ ปเภทปุจฺฉาฯ ติ สมฺภารปุจฺฉาฯ ติ ปติฎฺฐปุจฺฉาฯ ติ อาสนฺนการณปุจฺฉาฯ ติ อาทิการณปุจฺฉาฯ วิสชฺชเนสุ ติ นิปฺผตฺติอเตฺถน ปฎิลาภเฎฺฐน จาติ อโตฺถฯ ยญฺหิ นิปฺผชฺชติ ปฎิลพฺภติ จ, ตํ อิชฺฌตีติ วุจฺจติฯ ยถาห – ‘‘กามํ กามยมานสฺส, ตสฺส เจตํ สมิชฺฌตี’’ติ (สุ. นิ. ๗๗๒)ฯ ‘‘เนกฺขมฺมํ อิชฺฌตีติ อิทฺธิ, ปฎิหรตีติ ปาฎิหาริย’’นฺติอาทิ (ปฎิ. ม. ๓.๓๒)ฯ อปโร นโย – อิชฺฌนเฎฺฐน อิทฺธิ, อุปายสมฺปทาเยตํ อธิวจนํฯ อุปายสมฺปทา หิ อิชฺฌติ อธิเปฺปตผลปฺปสวนโตฯ ยถาห – ‘‘อยํ โข, จิโตฺต คหปติ, สีลวา กลฺยาณธโมฺม, สเจ ปณิทหิสฺสติ ‘อนาคตมทฺธานํ ราชา อสฺสํ จกฺกวตฺตี’ติฯ อิชฺฌิสฺสติ หิ สีลวโต เจโตปณิธิ วิสุทฺธตฺตา’’ติ (สํ. นิ. ๔.๓๕๒)ฯ อปโร นโย – เอตาย สตฺตา อิชฺฌนฺตีติ อิทฺธิฯ ติ อิทฺธา วุทฺธา อุกฺกํสคตา โหนฺตีติ วุตฺตํ โหติฯ</p>


<p> ทสสุ อิทฺธีสุ อธิฎฺฐานวเสน นิปฺผนฺนตฺตา ฯ ปกติวณฺณวิชหนวิการวเสน ปวตฺตตฺตา ฯ สรีรพฺภนฺตเร อญฺญสฺส  มโนมยสฺส สรีรสฺส นิปฺผตฺติวเสน ปวตฺตตฺตา ฯ ญาณปฺปวตฺติโต ปุเพฺพ วา ปจฺฉา วา ตํขเณ วา ญาณานุภาวนิพฺพโตฺต วิเสโส ฯ สมาธิโต ปุเพฺพ วา ปจฺฉา วา ตํขเณ วา สมถานุภาวนิพฺพโตฺต วิเสโส ฯ เจโตวสิปฺปตฺตานํ อริยานํเยว  สมฺภวโต ฯ กมฺมวิปากวเสน ชาโต วิเสโส ฯ ปุเพฺพ กตปุญฺญสฺส ชาโต วิเสโส ฯ วิชฺชาย ชาโต วิเสโส ฯ เตน เตน สมฺมาปโยเคน ตสฺส ตสฺส กมฺมสฺส อิชฺฌนํ ฯ</p>


<p>  ติ อวิเสเสตฺวา วุเตฺตปิ ยถาลาภวเสน อธิฎฺฐานวิกุพฺพนมโนมยิทฺธิยา เอว ภูมิโย, น เสสานํฯ ติ วิเวกโต วา วิเวเก วา ชาตา วิเวกชา ภูมิฯ ติ ปีติสุขยุตฺตา ภูมิฯ ติ ตตฺรมชฺฌตฺตุเปกฺขาย จ สุเขน จ ยุตฺตา ภูมิฯ ติ อทุกฺขมสุขเวทนายุตฺตา ภูมิฯ เตสุ ปฐมทุติยานิ ฌานานิ ปีติผรณตา, ตีณิ ฌานานิ สุขผรณตา, จตุตฺถชฺฌานํ เจโตผรณตาฯ เอตฺถ จ ปุริมานิ ตีณิ ฌานานิ ยสฺมา ปีติผรเณน จ สุขผรเณน จ สุขสญฺญญฺจ ลหุสญฺญญฺจ โอกฺกมิตฺวา ลหุมุทุกมฺมญฺญกาโย หุตฺวา อิทฺธิํ ปาปุณาติ, ตสฺมา อิมินา ปริยาเยน อิทฺธิลาภาย สํวตฺตนโต สมฺภารภูมิโยติ เวทิตพฺพานิฯ จตุตฺถชฺฌานํ ปน อิทฺธิลาภาย ปกติภูมิเยวฯ ติ อตฺตโน สนฺตาเน ปาตุภาววเสน อิทฺธีนํ ลาภายฯ ติ ปริหีนานํ วา อิทฺธีนํ วีริยารมฺภวเสน ปุน ลาภาย, อุปสคฺควเสน วา ปทํ วฑฺฒิตํฯ ติ อิทฺธิยา วิวิธกรณภาวายฯ ติ วิวิธํ วิเสสํ สวติ ชเนติ ปวเตฺตตีติ วิสวี, วิวิธํ สวนํ วา อสฺส อตฺถีติ วิสวี, ตสฺส ภาโว วิสวิตาฯ ตสฺสา วิสวิตาย, อิทฺธิยา วิวิธวิเสสปวตฺตนภาวายาติ อโตฺถฯ ติ อิทฺธิยา อิสฺสรภาวายฯ ติ อิทฺธิวิสารทภาวายฯ  ญาณกถายํ วุตฺตตฺถาฯ</p>


<p>  ติ ยทิ ภิกฺขุ ฉนฺทํ นิสฺสาย ฉนฺทํ อธิปติํ กริตฺวาฯ นฺติ สมาธิํ ปฎิลภติ นิพฺพเตฺตติฯ เสเสสุปิ เอเสว นโยฯ ตตฺถ ฉนฺทวีริยจิตฺตวีมํสา จตฺตาริ ปทานิ, ตํสมฺปยุตฺตา จตฺตาโร สมาธี จตฺตาริ ปทานีติ เอวํ อฎฺฐ ปทานิฯ ยสฺมา ปน อิทฺธิมุปฺปาเทตุกามตาฉโนฺท สมาธินา เอกโต นิยุโตฺตว อิทฺธิลาภาย สํวตฺตติ, ตถา วีริยาทโย, ตสฺมา อิมานิ อฎฺฐ ปทานิ วุตฺตานีติ เวทิตพฺพานิฯ</p>


<p>ยํ ตํ ภควตา อภิญฺญา อุปฺปาเทตุกามสฺส โยคิโน กตฺตพฺพโยควิธิํ ทเสฺสเนฺตน ‘‘โส เอวํ สมาหิเต จิเตฺต ปริสุเทฺธ ปริโยทาเต อนงฺคเณ วิคตูปกฺกิเลเส มุทุภูเต กมฺมนิเย ฐิเต อาเนญฺชปฺปเตฺต’’ติ  (ที. นิ. ๑.๒๓๘) จิตฺตสฺส อาเนญฺชํ วุตฺตํ, ตํ เถโร โสฬสธา ทเสฺสโนฺต ติอาทิมาหฯ ตตฺถ นฺติ โกสชฺชวเสน อโนนตํ, อสลฺลีนนฺติ อโตฺถฯ นฺติ อุทฺธจฺจวเสน อุทฺธํ น อารุฬฺหํ, อนุทฺธตนฺติ อโตฺถฯ นฺติ โลภวเสน น อภินตํ, อนลฺลีนนฺติ อโตฺถฯ อภิกามตาย นตํ อภินตนฺติ, อิทํ ตาทิสํ น โหตีติ วุตฺตํ โหติฯ ติ สงฺขารวตฺถุเกน โลเภนฯ นฺติ โทสวเสน น อปนตํ, น  ฆฎฺฎนนฺติ อโตฺถฯ ‘‘นตํ นตี’’ติ อตฺถโต เอกํฯ อปคตนตนฺติ อปนตํ, อิทํ ตาทิสํ น โหตีติ วุตฺตํ โหติฯ นฺติ อนตฺตโต ทิฎฺฐตฺตา ทิฎฺฐิวเสน ‘‘อตฺตา’’ติ วา ‘‘อตฺตนิย’’นฺติ วา กิญฺจิ น นิสฺสิตํฯ นฺติ ปจฺจุปการาสาวเสน นปฺปฎิพทฺธํฯ ติ สตฺตวตฺถุเกน โลเภนฯ นฺติ วิกฺขมฺภนวิมุตฺติวเสน กามราคโต วิปฺปมุตฺตํฯ อถ วา ปญฺจวิมุตฺติวเสน กามราคโต วิปฺปมุตฺตํฯ อถ วา ปญฺจวิมุตฺติวเสน ตโต ตโต ปฎิปกฺขโต วิปฺปมุตฺตํฯ อิทํ ปุถุชฺชนเสขาเสขานมฺปิ อภิญฺญาย อุปฺปาทนโต นิโรธสมาปตฺติญาเณ ‘‘โสฬสหิ ญาณจริยาหี’’ติ (ปฎิ. ม. ๑.๘๔) วุตฺตนเยน อุกฺกฎฺฐปริเจฺฉเทน วุตฺตํ, ยถาลาภวเสน ปน คเหตพฺพํฯ ติ เมถุนราเคนฯ นฺติ วิกฺขมฺภนโต เสสกิเลเสหิ วิสํยุตฺตํ, อุกฺกฎฺฐนเยน สมุเจฺฉทโต วา วิปฺปยุตฺตํฯ ติ เสสกิเลเสนฯ นฺติ วิกฺขมฺภิตพฺพมริยาทวเสน วิคตกิเลสมริยาทํ กตํ, เตน เตน  มเคฺคน ปหาตพฺพมริยาทวเสน วา วิคตกิเลสมริยาทํ กตํฯ ติ เตน เตน ปหีเนน กิเลสมริยาเทนฯ ลิงฺควิปลฺลาโส เจตฺถ ทฎฺฐโพฺพฯ นฺติ เอการมฺมณคตํฯ ติ นานารมฺมเณ ปวตฺตมาเนหิ กิเลเสหิฯ อิทํ อารมฺมณมเปกฺขิตฺวา วุตฺตํ, ‘‘อโนนต’’นฺติอาทิ ปน กิเลเส เอว อเปกฺขิตฺวาฯ นฺติ ปญฺญาย วิสทปฺปวตฺติวเสน ปโญฺญภาสํ คตํฯ ติ พลวอวิชฺชายฯ จตโสฺส จ ภูมิโย โสฬส จ มูลานิ อิทฺธิยา ปุพฺพภาควเสน วุตฺตานิ, จตฺตาโร จ ปาทา อฎฺฐ จ ปทานิ ปุพฺพภาควเสน จ สมฺปโยควเสน จ วุตฺตานีติฯ</p>


<p> เอวํ อิทฺธิยา ภูมิปาทปทมูลภูเต ธเมฺม ทเสฺสตฺวา อิทานิ ตา อิทฺธิโย ทเสฺสโนฺต ติอาทิมาหฯ ตตฺถ อุเทฺทสปทานํ อโตฺถ อิทฺธิวิธญาณนิเทฺทเส วุโตฺตเยวฯ ติ อิมสฺมิํ สาสเน ภิกฺขุฯ เตน สพฺพปการวเสน อิทฺธิวิธการกสฺส อญฺญตฺถ อภาวํ ทีเปติฯ อิเมสํ ทฺวินฺนํ ปทานํ นิเทฺทโส เหฎฺฐา วุตฺตโตฺถฯ เตเนว จ อิทฺธิยา ภูมิปาทปทมูลภูเตหิ  ธเมฺมหิ สมนฺนาคโต วิสุทฺธิมเคฺค (วิสุทฺธิ. ๒.๓๖๕-๓๖๖) วุเตฺตหิ จุทฺทสหิ ปนฺนรสหิ วา อากาเรหิ ปริทมิตจิตฺตตา จ ฉนฺทาทิเอเกกาธิปติสมาปชฺชนวเสน อาวชฺชนาทิวสีภาววเสน จ มุทุกมฺมญฺญกตจิตฺตตา จ วุตฺตา โหติฯ พลวปุพฺพโยคสมฺปโนฺน ปุพฺพโยคสมฺปตฺติยา อรหตฺตปฎิลาเภเนว ปฎิลทฺธาภิญฺญาทิคุโณ ภิกฺขุ ภูมิอาทีหิ ธเมฺมหิ สมนฺนาคโต โหตีติ กตฺวา โสปิ วุโตฺตว โหติฯ</p>


<p>ติ ปถวีกสิณารมฺมณํ อภิญฺญาปาทกํ จตุตฺถชฺฌานํ สมาปชฺชิตฺวา วุฎฺฐาย สเจ สตํ อิจฺฉติ, ‘‘สตํ โหมิ, สตํ โหมี’’ติ ปริกมฺมกรณวเสน อาวชฺชติฯ   ติ เอวํ ปริกมฺมํ กตฺวา อภิญฺญาญาเณน อธิฎฺฐาติฯ เอตฺถ ปริกมฺมํ กตฺวา ปุน ปาทกชฺฌานสมาปชฺชนํ น วุตฺตํฯ กิญฺจาปิ น วุตฺตํ, อถ โข อฎฺฐกถายํ (วิสุทฺธิ. ๒.๓๘๖) ติ ปริกมฺมวเสเนว วุตฺตํ, ติ อภิญฺญาญาณวเสน วุตฺตํ, ตสฺมา พหุกํ อาวชฺชติ, ตโต เตสํ ปริกมฺมจิตฺตานํ อวสาเน สมาปชฺชติ, สมาปตฺติโต วุฎฺฐหิตฺวา ปุน ‘พหุโก  โหมี’ติ อาวชฺชิตฺวา ตโต ปรํ ปวตฺตานํ ติณฺณํ จตุนฺนํ วา ปุพฺพภาคจิตฺตานํ อนนฺตรา อุปฺปเนฺนน สนฺนิฎฺฐาปนวเสน อธิฎฺฐานนฺติ ลทฺธนาเมน เอเกเนว อภิญฺญาญาเณน อธิฎฺฐาตีติ เอวเมตฺถ อโตฺถ ทฎฺฐโพฺพ’’ติ วุตฺตตฺตา เอวเมว ทฎฺฐพฺพํฯ ยถา ‘‘ภุญฺชิตฺวา สยตี’’ติ วุเตฺต ปานียํ อปิวิตฺวา หตฺถโธวนาทีนิ อกตฺวา ภุตฺตานนฺตรเมว สยตีติ อโตฺถ น โหตีติ อนฺตรา สเนฺตสุปิ อเญฺญสุ กิเจฺจสุ ‘‘ภุตฺวา สยตี’’ติ วุจฺจติ, เอวมิธาปีติ ทฎฺฐพฺพํฯ ปฐมํ ปาทกชฺฌานสมาปชฺชนมฺปิ หิ ปาฬิยํ อวุตฺตเมวาติฯ เตน ปน อธิฎฺฐานญาเณน สเหว สตํ โหติฯ สหเสฺสปิ สตสหเสฺสปิ เอเสว นโยฯ สเจ เอวํ น อิชฺฌติ, ปุน ปริกมฺมํ กตฺวา ทุติยมฺปิ สมาปชฺชิตฺวา วุฎฺฐาย อธิฎฺฐาตพฺพํฯ สํยุตฺตฎฺฐกถายญฺหิ ‘‘เอกวารํ ทฺวิวารํ สมาปชฺชิตุํ วฎฺฎตี’’ติ วุตฺตํฯ ตตฺถ ปาทกชฺฌานจิตฺตํ นิมิตฺตารมฺมณํ, ปริกมฺมจิตฺตานิ สตารมฺมณานิ วา สหสฺสารมฺมณานิ วาฯ ตานิ จ โข วณฺณวเสน, น ปณฺณตฺติวเสนฯ อธิฎฺฐานจิตฺตมฺปิ ตเถว สตารมฺมณํ วา สหสฺสารมฺมณํ วาฯ ตํ ปุเพฺพ วุตฺตอปฺปนาจิตฺตมิว โคตฺรภุอนนฺตรํ เอกเมว อุปฺปชฺชติ รูปาวจรจตุตฺถชฺฌานิกํฯ</p>


<p>ติ พหุธาภาวสฺส กายสกฺขิทสฺสนตฺถํ วุตฺตํฯ วตฺตมานวจนํ ปเนตฺถ เถรสฺส ตถากรณปกติกตฺตา ตสฺส ธรมานกาลตฺตา จ กตนฺติ  เวทิตพฺพํฯ ติ วาเรปิ เอเสว นโยฯ</p>


<p>ตตฺริทํ วตฺถุ (วิสุทฺธิ. ๒.๓๘๖) – เต เทฺว ภาตโร กิร เถรา ปเนฺถ ชาตตฺตา ‘‘ปนฺถกา’’ติ นามํ ลภิํสุฯ เตสุ เชโฎฺฐ มหาปนฺถโก ปพฺพชิตฺวา สห ปฎิสมฺภิทาหิ อรหตฺตํ ปาปุณิฯ โส อรหา หุตฺวา จูฬปนฺถกํ ปพฺพาเชตฺวา –</p>


<p>
‘‘ปทุมํ ยถา โกกนทํ สุคนฺธํ, ปาโต สิยา ผุลฺลมวีตคนฺธํ;  
  
องฺคีรสํ ปสฺส วิโรจมานํ, ตปนฺตมาทิจฺจมิวนฺตลิเกฺข’’ติฯ (อ. นิ. ๕.๑๙๕; สํ. นิ. ๑.๑๒๓) –  
</p>
  
<p>อิมํ   คาถํ อทาสิฯ โส ตํ จตูหิ มาเสหิ ปคุณํ กาตุํ นาสกฺขิฯ อถ นํ เถโร ‘‘อภโพฺพ ตฺวํ อิมสฺมิํ สาสเน, นิกฺขม อิโต’’ติ อาหฯ ตสฺมิญฺจ กาเล เถโร ภตฺตุเทฺทสโก โหติฯ ชีวโก โกมารภโจฺจ พหุํ มาลาคนฺธวิเลปนํ อาทาย อตฺตโน อมฺพวนํ คนฺตฺวา สตฺถารํ ปูเชตฺวา ธมฺมํ สุตฺวา ทสพลํ วนฺทิตฺวา เถรํ อุปสงฺกมิตฺวา ‘‘เสฺว, ภเนฺต, พุทฺธปฺปมุขานิ ปญฺจ ภิกฺขุสตานิ อาทาย อมฺหากํ นิเวสเน ภิกฺขํ คณฺหถา’’ติ อาหฯ เถโรปิ ‘‘ฐเปตฺวา จูฬปนฺถกํ เสสานํ อธิวาเสมี’’ติ อาหฯ ตํ สุตฺวา จูฬปนฺถโก ภิโยฺยโส มตฺตาย โทมนสฺสปฺปโตฺต หุตฺวา ปุนทิวเส ปาโตว วิหารา นิกฺขมิตฺวา สาสเน สาเปกฺขตาย วิหารทฺวารโกฎฺฐเก โรทมาโน อฎฺฐาสิฯ</p>


<p>ภควา ตสฺส อุปนิสฺสยํ ทิสฺวา ตํ อุปสงฺกมิตฺวา ‘‘กสฺมา โรทสี’’ติ อาหฯ โส ตํ ปวตฺติํ อาจิกฺขิฯ ภควา ‘‘น สชฺฌายํ กาตุํ อสโกฺกโนฺต มม สาสเน อภโพฺพ นาม โหติ, มา โสจิ, ปนฺถกา’’ติ จกฺกจิตฺตตเลน ปาณินา ตสฺส สีสํ ปรามสิตฺวา ตํ พาหายํ คเหตฺวา วิหารํ ปวิสิตฺวา คนฺธกุฎิปมุเข นิสีทาเปตฺวา อิทฺธิยา อภิสงฺขตํ ปริสุทฺธํ ปิโลติกขณฺฑํ ‘‘อิมํ ปิโลติกํ ‘รโชหรณํ รโชหรณ’นฺติ หเตฺถน ปริมชฺชโนฺต นิสีท, ปนฺถกา’’ติ วตฺวา ตสฺส ปิโลติกขณฺฑํ ทตฺวา กาเล อาโรจิเต ภิกฺขุสงฺฆปริวุโต ชีวกสฺส เคหํ คนฺตฺวา ปญฺญตฺตาสเน นิสีทิฯ ตสฺส ตํ ปิโลติกขณฺฑํ ตถาปริมชฺชนฺตสฺส กิลิฎฺฐํ หุตฺวา กเมน กาฬวณฺณํ อโหสิฯ โส ‘‘อิทํ ปริสุทฺธํ ปิโลติกขณฺฑํ, นเตฺถตฺถ โทโส, อตฺตภาวํ นิสฺสาย ปนายํ โทโส’’ติ สญฺญํ ปฎิลภิตฺวา ปญฺจสุ ขเนฺธสุ ญาณํ โอตาเรตฺวา วิปสฺสนํ วเฑฺฒสิฯ อถสฺส ภควา โอภาสํ วิสฺสเชฺชตฺวา ปุรโต นิสิโนฺน วิย ปญฺญายมานรูโป หุตฺวา อิมา โอภาสคาถา อภาสิ –</p>


<p>
‘‘ราโค  
รโช น จ ปน เรณุ วุจฺจติ, ราคเสฺสตํ อธิวจนํ รโชติ;  
  
เอตํ รชํ วิปฺปชหิตฺว ภิกฺขโว, วิหรนฺติ เต วิคตรชสฺส สาสเนฯ  
</p>
  
‘‘โทโส…เป.… สาสเนฯ  
</p>
  
<p>
‘‘โมโห  
รโช น จ ปน เรณุ วุจฺจติ, โมหเสฺสตํ อธิวจนํ รโชติ;  
  
เอตํ รชํ วิปฺปชหิตฺว ภิกฺขโว, วิหรนฺติ เต วิคตรชสฺส สาสเนฯ (มหานิ. ๒๐๙);  
</p>
  
<p>
‘‘อธิเจตโส  
อปฺปมชฺชโต, มุนิโน โมนปเถสุ สิกฺขโต;  
  
โสกา น ภวนฺติ ตาทิโน, อุปสนฺตสฺส สทา สตีมโต’’ติฯ (อุทา. ๓๗);  
</p>
  
<p>คาถาปริโยสาเน เถโร สห ปฎิสมฺภิทาหิ อรหตฺตํ ปาปุณิฯ โส มโนมยชฺฌานลาภี หุตฺวา เอโก หุตฺวา พหุธา, พหุธา หุตฺวา เอโก ภวิตุํ สมโตฺถ อโหสิฯ อรหตฺตมเคฺคเนวสฺส ตีณิ ปิฎกานิ ฉ จ อภิญฺญา อาคมิํสุฯ</p>


<p>ชีวโกปิ โข ทสพลสฺส ทกฺขิโณทกํ อุปนาเมสิฯ สตฺถา ปตฺตํ หเตฺถน ปิทหิตฺวา ‘‘กิํ ภเนฺต’’ติ ปุโฎฺฐ ‘‘วิหาเร เอโก ภิกฺขุ อตฺถิ, ชีวกา’’ติ อาหฯ โส ปุริสํ เปเสสิ ‘‘คจฺฉ อยฺยํ คเหตฺวา สีฆํ เอหี’’ติฯ จูฬปนฺถกเตฺถโร ตสฺส ปุริสสฺส ปุเร อาคมนาเยว ภาตรํ อตฺตโน ปตฺตวิเสสํ ญาเปตุกาโม ภิกฺขุสหสฺสํ นิมฺมินิตฺวา เอกมฺปิ เอเกน อสทิสํ, เอกสฺสาปิ จ จีวรวิจารณาทิสามณกกมฺมํ อเญฺญน อสทิสํ อกาสิฯ ปุริโส คนฺตฺวา วิหาเร พหู ภิกฺขู ทิสฺวา ปจฺจาคนฺตฺวา ‘‘พหู, ภเนฺต, วิหาเร ภิกฺขู, ปโกฺกสิตพฺพํ อยฺยํ น ปสฺสามี’’ติ ชีวกสฺส กเถสิฯ ชีวโก สตฺถารํ ปุจฺฉิตฺวา ตสฺส นามํ วตฺวา ปุน ตํ เปเสสิฯ โส คนฺตฺวา ‘‘จูฬปนฺถโก นาม กตโร ภเนฺต’’ติ ปุจฺฉิฯ ‘‘อหํ จูฬปนฺถโก, อหํ จูฬปนฺถโก’’ติ สกิํเยว มุขสหสฺสํ กเถสิฯ โส ปุน คนฺตฺวา ‘‘สเพฺพปิ กิร จูฬปนฺถกา, อหํ ปโกฺกสิตพฺพํ น ชานามี’’ติ อาหฯ ชีวโก ปฎิวิทฺธสจฺจตาย ‘‘อิทฺธิมา ภิกฺขู’’ติ นยโต อญฺญาสิฯ ภควา อาห – ‘‘คจฺฉ, ยํ ปฐมํ ปสฺสสิ, ตํ จีวรกเณฺณ คเหตฺวา สตฺถา ตํ อามเนฺตตีติ วตฺวา อาเนหี’’ติฯ โส คนฺตฺวา ตถา อกาสิฯ ตาวเทว สเพฺพปิ นิมฺมิตา อนฺตรธายิํสุฯ เถโร ตํ อุโยฺยเชตฺวา มุขโธวนาทิสรีรกิจฺจํ นิฎฺฐเปตฺวา ปฐมตรํ คนฺตฺวา ปญฺญตฺตาสเน  นิสีทิฯ ตสฺมิํ ขเณ สตฺถา ทกฺขิโณทกํ คณฺหิตฺวา ภตฺตกิจฺจํ กตฺวา จูฬปนฺถกเตฺถเรเนว ภตฺตานุโมทนํ ธมฺมกถํ  กถาเปสิฯ เถโร ทีฆมชฺฌิมาคมปฺปมาณํ ธมฺมกถํ กเถสีติฯ</p>


<p>อเญฺญ ภิกฺขู อธิฎฺฐาเนน มโนมยํ กายํ อภินิมฺมินิตฺวา ตโย วา จตฺตาโร วา อภินิมฺมินนฺติ, พหุเก เอกสทิเสเยว จ กตฺวา นิมฺมินนฺติ เอกวิธเมว กมฺมํ กุรุมาเนฯ จูฬปนฺถกเตฺถโร ปน เอกาวชฺชเนเนว ภิกฺขุสหสฺสํ มาเปสิฯ เทฺวปิ ชเน น เอกสทิเส อกาสิ, น เอกวิธํ กมฺมํ กุรุมาเนฯ ตสฺมา มโนมยํ กายํ อภินิมฺมินนฺตานํ อโคฺค นาม ชาโตฯ อเญฺญ ปน พหู อนิยเมตฺวา นิมฺมิตา อิทฺธิมตา สทิสาว โหนฺติฯ ฐานนิสชฺชาทีสุ  จ ภาสิตตุณฺหีภาวาทีสุ จ ยํ ยํ อิทฺธิมา กโรติ, ตํ ตเทว กโรนฺติฯ สเจ ปน นานาวณฺณํ กาตุกาโม โหติ เกจิ ปฐมวเย เกจิ มชฺฌิมวเย เกจิ ปจฺฉิมวเย, ตถา ทีฆเกเส อุปฑฺฒมุเณฺฑ มุเณฺฑ มิสฺสกเกเส อุปฑฺฒรตฺตจีวเร ปณฺฑุกจีวเร ปทภาณธมฺมกถาสรภญฺญปญฺหาปุจฺฉนปญฺหาวิสชฺชนรชนปจนจีวรสิพฺพนโธวนาทีนิ กโรเนฺต อปเรปิ วา นานปฺปการเก กาตุกาโม โหติ, เตน ปาทกชฺฌานโต วุฎฺฐาย ‘‘เอตฺตกา ภิกฺขู ปฐมวยา โหนฺตู’’ติอาทินา นเยน ปริกมฺมํ กตฺวา ปุน สมาปชฺชิตฺวา วุฎฺฐาย อธิฎฺฐาตพฺพํ, อธิฎฺฐานจิเตฺตน สทฺธิํ อิจฺฉิติจฺฉิตปฺปการาเยว โหนฺตีติฯ เอเสว นโย ติอาทีสุฯ</p>


<p>อยํ ปน วิเสโส – ติ นิมฺมิตกาลพฺภนฺตเร นิมฺมิตปกติยา พหุโกฯ อิมินา จ ภิกฺขุนา เอวํ พหุภาวํ นิมฺมินิตฺวา ปุน ‘‘เอโกว หุตฺวา จงฺกมิสฺสามิ, สชฺฌายํ กริสฺสามิ, ปญฺหํ ปุจฺฉิสฺสามี’’ติ จิเนฺตตฺวา วา, ‘‘อยํ วิหาโร อปฺปภิกฺขุโก, สเจ เกจิ อาคมิสฺสนฺติ ‘กุโต อิเม เอตฺตกา เอกสทิสา ภิกฺขู, อทฺธา เถรสฺส เอส อานุภาโว’ติ มํ ชานิสฺสนฺตี’’ติ อปฺปิจฺฉตาย วา อนฺตราว ‘‘เอโก โหมี’’ติ อิจฺฉเนฺตน ปาทกชฺฌานํ สมาปชฺชิตฺวา วุฎฺฐาย ‘‘เอโก โหมี’’ติ ปริกมฺมํ กตฺวา ปุน สมาปชฺชิตฺวา วุฎฺฐาย ‘‘เอโก โหมี’’ติ อธิฎฺฐาตพฺพํฯ อธิฎฺฐานจิเตฺตน สทฺธิํเยว เอโก โหติฯ เอวํ อกโรโนฺต ปน ยถาปริจฺฉินฺนกาลวเสน สยเมว เอโก โหติฯ</p>


<p> นฺติ ปทํ  นิกฺขิปิตฺวา ติ วุตฺตตฺตา เกนจิ อนาวฎปเทน อาวิภาวปทสฺส ปากฎภาวโตฺถ วุโตฺตฯ ‘‘โหตี’’ติ ปเทน ‘‘กโรตี’’ติ ปาฐเสโส วุโตฺต โหติฯ ปากฎํ โหนฺตญฺหิ อาวิภาเว กเต โหติฯ นฺติ กุฎฺฎาทินา เยน เกนจิ อนาวฎํ อาวรณวิรหิตํฯ นฺติ อุปริโต อจฺฉาทิตํฯ ตเทว อนาวฎตฺตา ฯ อปฺปฎิจฺฉนฺนตฺตา นฺติ  อนฺตริตภาวํ กโรติฯ อาวฎํเยว เตน อาวรเณน ฯ ปฎิจฺฉนฺนํเยว เตน ปฎิจฺฉาทเนน ฯ</p>


<p>ติ ปริเจฺฉทากาสกสิเณ อุปฺปาทิตาย จตุตฺถชฺฌานสมาปตฺติยาฯ ติ ลาโภ อสฺส อตฺถีติ ลาภีฯ ติ เกนจิ สมนฺตโต อปริกฺขิเตฺต ปเทเสฯ อิธ อากาสกสิณเสฺสว วุตฺตตฺตา ตตฺถ ภาวิตเมว ฌานํ อากาสกรณสฺส ปจฺจโย โหติ, น อญฺญนฺติ ทฎฺฐพฺพํฯ อุปริอาโปกสิณาทีสุปิ ตทารมฺมณเมว ฌานํ ทฎฺฐพฺพํ, น อญฺญํ ฯ ติ ปกติปถวีอุทกอากาเส อาวชฺชติฯ ติ ตสฺส อากาสสฺส ปถวิโต ทูรากาสภาวํ ทีเปติฯ</p>


<p> จนฺทิมสูริยปริมชฺชเน กสิณนิยมํ อกตฺวา ‘‘อิทฺธิมา เจโตวสิปฺปโตฺต’’ติ อวิเสเสน วุตฺตตฺตา นเตฺถตฺถ กสิณสมาปตฺตินิยโมติ เวทิตพฺพํฯ ติ นิสิโนฺน วา นิปโนฺน วาฯ อิเมเหว อิตรอิริยาปถทฺวยมฺปิ วุตฺตเมว โหติฯ ติ หตฺถสมีเป โหตุฯ หตฺถปเสฺส โหตูติปิ ปาโฐฯ อิทํ ตถา กาตุกามสฺส วเสน วุตฺตํฯ อยํ ปน ตตฺถ คนฺตฺวาปิ หตฺถํ วเฑฺฒตฺวาปิ อามสติฯ ติ อีสกํ ผุสติฯ ติ พาฬฺหํ ผุสติฯ ติ สมนฺตโต ผุสติฯ นฺติ หตฺถปาเส ฐิตรูปเมวฯ</p>


<p>ติ ปาทกชฺฌานโต วุฎฺฐาย ทูเร เทวโลกํ วา พฺรหฺมโลกํ วา อาวชฺชติ ‘‘สนฺติเก โหตู’’ติฯ อาวชฺชิตฺวา ปริกมฺมํ กตฺวา ปุน สมาปชฺชิตฺวา วุฎฺฐาย ญาเณน อธิฎฺฐาติ ‘‘สนฺติเก โหตู’’ติฯ สนฺติเก โหติฯ เอส นโย เสสปเทสุปิฯ พฺรหฺมโลกํ  ปน คนฺตุกามสฺส ทูรสฺส สนฺติกกรณํ วตฺวา พฺรหฺมโลกคมนสฺส อนุปการมฺปิ อิมาย อิทฺธิยา อิชฺฌมานวิเสสํ ทเสฺสโนฺต ติอาทิมาหฯ ตตฺถ น เกวลํ โถกกรณพหุกรณเมว, ‘‘อมธุรํ มธุร’’นฺติอาทีสุปิ ยํ ยํ อิจฺฉติ, ตํ สพฺพํ อิทฺธิมโต อิชฺฌติฯ อปโร นโย – ติ ทูเร พฺรหฺมโลกํ วา มนุสฺสโลกสฺส สนฺติเก อธิฎฺฐาติฯ ติ สนฺติเก มนุสฺสโลกํ วา ทูเร พฺรหฺมโลเก อธิฎฺฐาติฯ ติ สเจ พฺรหฺมาโน พหู สนฺนิปติตา โหนฺติ, มหาอตฺตภาวตฺตา ทสฺสนูปจารํ สวนูปจารํ ปชหนฺติ, ทสฺสนูปจาเร จ สวนูปจาเร จ เอกชฺฌํ สงฺขิปิตฺวา พหุกมฺปิ โถกนฺติ อธิฎฺฐาติฯ ติ สเจ มหาปริวาเรน  คนฺตุกาโม โหติ, เอกกตฺตา โถกํ อตฺตานํ พหุกํ อธิฎฺฐหิตฺวา มหาปริวาโร คจฺฉตีติ เอวเมตฺถ อโตฺถ ทฎฺฐโพฺพฯ เอวํ สติ จตุพฺพิธมฺปิ ตํ พฺรหฺมโลกคมเน อุปกาโร โหติฯ</p>


<p>ติ อิธ ฐิโต อาโลกํ วเฑฺฒตฺวา ยสฺส พฺรหฺมุโน รูปํ ทฎฺฐุกาโม, ทิเพฺพน จกฺขุนา ตสฺส พฺรหฺมุโน รูปํ ปสฺสติฯ อิเธว ฐิโต ทิพฺพาย โสตธาตุยา ตสฺส พฺรหฺมุโน ภาสมานสฺส สทฺทํ สุณาติฯ เจโตปริยญาเณน ตสฺส พฺรหฺมุโน จิตฺตํ ปชานาติฯ ติ จกฺขุนา เปกฺขิยมาเนนฯ ติ รูปกายสฺส วเสน จิตฺตํ ปริณาเมติฯ ปาทกชฺฌานจิตฺตํ คเหตฺวา กาเย อาโรเปติ, กายานุคติกํ กโรติ ทนฺธคมนํฯ กายคมนญฺหิ ทนฺธํ โหติฯ ติ ตเสฺสว เววจนํ, สนฺนิฎฺฐาเปตีติ  อโตฺถฯ ติ ปาทกชฺฌานารมฺมเณน อิทฺธิจิเตฺตน สหชาตํ สุขสญฺญญฺจ ลหุสญฺญญฺจ โอกฺกมิตฺวา ปวิสิตฺวา ผุสิตฺวา ปาปุณิตฺวาฯ สุขสญฺญา จ นาม อุเปกฺขาสมฺปยุตฺตสญฺญาฯ อุเปกฺขา หิ สนฺตํ สุขนฺติ วุตฺตา, สาเยว สญฺญา นีวรเณหิ เจว วิตกฺกาทิปจฺจนีเกหิ จ วิมุตฺตตฺตา ลหุสญฺญาติปิ เวทิตพฺพาฯ ตํ โอกฺกนฺตสฺส ปนสฺส กรชกาโยปิ ตูลปิจุ วิย สลฺลหุโก โหติฯ โส เอวํ วาตกฺขิตฺตตูลปิจุนา วิย สลฺลหุเกน ทิสฺสมาเนน กาเยน พฺรหฺมโลกํ คจฺฉติฯ เอวํ คจฺฉโนฺต จ สเจ อิจฺฉติ, ปถวีกสิณวเสน อากาเส มคฺคํ นิมฺมินิตฺวา ปทสา คจฺฉติฯ สเจ อิจฺฉติ, อากาเส ปถวีกสิณวเสเนว  ปเท ปเท ปทุมํ นิมฺมินิตฺวา ปทุเม ปทุเม ปทํ นิกฺขิปโนฺต ปทสา คจฺฉติฯ สเจ อิจฺฉติ, วาโยกสิณวเสน วาตํ อธิฎฺฐหิตฺวา ตูลปิจุ วิย วายุนา คจฺฉติฯ อปิจ คนฺตุกามตาว เอตฺถ ปมาณํฯ สติ หิ คนฺตุกามตาย เอวํกตจิตฺตาธิฎฺฐาโน อธิฎฺฐานเวคกฺขิโตฺตว โส ชิยาเวคกฺขิโตฺต สโร วิย ทิสฺสมาโน คจฺฉติฯ</p>


<p>ติ กรชกายํ คเหตฺวา ปาทกชฺฌานจิเตฺต อาโรเปติ, จิตฺตานุคติกํ กโรติ สีฆคมนํฯ จิตฺตคมนญฺหิ สีฆํ โหติฯ ติ รูปกายารมฺมเณน อิทฺธิจิเตฺตน สหชาตํ สุขสญฺญญฺจ ลหุสญฺญญฺจฯ เสสํ วุตฺตนเยเนว เวทิตพฺพํฯ อิทํ ปน จิตฺตคมนเมว โหติฯ เอวํ อทิสฺสมาเนน กาเยน คจฺฉโนฺต ปนายํ กิํ ตสฺสาธิฎฺฐานจิตฺตสฺส อุปฺปาทกฺขเณ คจฺฉติ? อุทาหุ ฐิติกฺขเณ ภงฺคกฺขเณ วาติ วุเตฺต ‘‘ตีสุปิ ขเณสุ คจฺฉตี’’ติ เถโร อาหฯ กิํ ปน โส สยํ คจฺฉติ, นิมฺมิตํ เปเสตีติ? ยถารุจิ  กโรติฯ อิธ ปนสฺส สยํ คมนเมว อาคตํฯ</p>


<p>นฺติ อธิฎฺฐานมเนน นิมฺมิตตฺตา มโนมยํฯ นฺติ สพฺพองฺคปจฺจงฺควนฺตํฯ นฺติ อิทํ จกฺขุโสตาทีนํ สณฺฐานวเสน วุตฺตํ, นิมฺมิตรูเป ปน ปสาโท นาม นตฺถิฯ ติอาทิ สพฺพํ สาวกนิมฺมิตํ สนฺธาย วุตฺตํฯ พุทฺธนิมฺมิตา ปน ยํ ยํ ภควา กโรติ, ตํ ตมฺปิ กโรนฺติ, ภควโต จิตฺตวเสน อญฺญมฺปิ กโรนฺตีติฯ ติ เตโชกสิณวเสนฯ ติอาทีนิ ตีณิ อนิยเมตฺวา วุตฺตานิฯ ติ สงฺคมฺม ติฎฺฐติฯ ติ สงฺคมฺม ลปติฯ ติ อญฺญมญฺญสฺส อุตฺตรปจฺจุตฺตรทานวเสน สํกถํ กโรติฯ เอตฺถ จ ยํ โส อิทฺธิมา อิเธว ฐิโต ทิเพฺพน จกฺขุนา รูปํ ปสฺสติ, ทิพฺพาย โสตธาตุยา สทฺทํ สุณาติ, เจโตปริยญาเณน จิตฺตํ ปชานาติ, ยมฺปิ โส อิเธว ฐิโต เตน พฺรหฺมุนา สทฺธิํ สนฺติฎฺฐติ , สลฺลปติ, สากจฺฉํ สมาปชฺชติ, ยมฺปิสฺส ‘‘ทูเรปิ สนฺติเก อธิฎฺฐาตี’’ติอาทิกํ อธิฎฺฐานํ, ยมฺปิ โส ทิสฺสมาเนน วา อทิสฺสมาเนน วา กาเยน พฺรหฺมโลกํ คจฺฉติ, เอตฺตาวตา น กาเยน  วสํ วเตฺตติฯ ยญฺจ โข ‘‘โส ตสฺส พฺรหฺมุโน ปุรโต รูปิํ อภินิมฺมินาตี’’ติอาทินา นเยน วุตฺตวิธานํ อาปชฺชติ, เอตฺตาวตา กาเยน วสํ วเตฺตติ นามฯ เสสํ ปน กาเยน วสวตฺตนาย ปุพฺพภาคทสฺสนตฺถํ วุตฺตนฺติฯ อยํ ตาว อธิฎฺฐานา อิทฺธิฯ</p>


<p> วิกุพฺพนิทฺธินิเทฺทเส สิขิสฺส ภควโต สาวกนิทสฺสนํ วิกุพฺพนิทฺธิยา กายสกฺขิปุคฺคลทสฺสนตฺถํ วุตฺตํฯ ตมฺปิ ทเสฺสโนฺต ปฐมํ ตาว ติ อติวิย อจฺฉริยอพฺภุตภูตํ สหสฺสิโลกธาตุยา สทฺทสวนํ อธิฎฺฐานิทฺธิํ ทเสฺสสิฯ อิทานิ ตสฺส วตฺถุสฺส ปริทีปนตฺถมิทํ วุจฺจติ – อิมสฺมา หิ กปฺปา เอกติํเส กเปฺป สิขี ภควา อนนฺตรชาติยา ตุสิตปุรโต จวิตฺวา อรุณวตีนคเร อรุณวโต รโญฺญ ปภาวติยา นาม มเหสิยา กุจฺฉิสฺมิํ นิพฺพตฺติตฺวา ปริปกฺกญาโณ มหาภินิกฺขมนํ นิกฺขมิตฺวา โพธิมเณฺฑ สพฺพญฺญุตญฺญาณํ ปฎิวิชฺฌิตฺวา ปวตฺตวรธมฺมจโกฺก อรุณวติํ นิสฺสาย วิหรโนฺต เอกทิวสํ ปาโตว สรีรปฎิชคฺคนํ กตฺวา มหาภิกฺขุสงฺฆปริวาโร ‘‘อรุณวติํ ปิณฺฑาย ปวิสิสฺสามี’’ติ นิกฺขมิตฺวา วิหารทฺวารโกฎฺฐกสมีเป ฐิโต อภิภุํ นาม อคฺคสาวกํ อามเนฺตสิ – ‘‘อติปฺปโค โข, ภิกฺขุ, อรุณวติํ ปิณฺฑาย ปวิสิตุํฯ เยน อญฺญตโร พฺรหฺมโลโก เตนุปสงฺกมิสฺสามา’’ติฯ ยถาห  –</p>

</p>


<p>ตตฺถ มหาพฺรหฺมา สมฺมาสมฺพุทฺธํ ทิสฺวา อตฺตมโน ปจฺจุคฺคมนํ กตฺวา พฺรหฺมาสนํ ปญฺญาเปตฺวา อทาสิฯ เถรสฺสาปิ อนุจฺฉวิกํ อาสนํ ปญฺญาปยิํสุฯ นิสีทิ ภควา ปญฺญเตฺต อาสเน, เถโรปิ อตฺตโน ปตฺตาสเน นิสีทิฯ มหาพฺรหฺมาปิ ทสพลํ วนฺทิตฺวา เอกมนฺตํ นิสีทิฯ เตนาห – อถ โข, ภิกฺขเว, สิขี ภควา อรหํ สมฺมาสมฺพุโทฺธ อภิภุํ ภิกฺขุํ อามเนฺตสิ   – ‘‘ปฎิภาตุ, พฺราหฺมณ, ตํ พฺรหฺมุโน จ พฺรหฺมปริสาย จ พฺรหฺมปาริสชฺชานญฺจ ธมฺมี กถา’’ติฯ ‘‘เอวํ, ภเนฺต’’ติ โข, ภิกฺขเว, อภิภู ภิกฺขุ สิขิสฺส ภควโต อรหโต สมฺมาสมฺพุทฺธสฺส ปฎิสฺสุณิตฺวา พฺรหฺมุโน จ พฺรหฺมปริสาย จ พฺรหฺมปาริสชฺชานญฺจ ธมฺมกถํ กเถสิฯ เถเร ธมฺมกถํ กเถเนฺต พฺรหฺมาโน อุชฺฌายิํสุ ‘‘จิรสฺสญฺจ มยํ สตฺถุ พฺรหฺมโลกาคมนํ ลภิมฺหา, อยญฺจ ภิกฺขุ ฐเปตฺวา สตฺถารํ สยํ ธมฺมกถํ อารภี’’ติฯ สตฺถา เตสํ อนตฺตมนภาวํ ญตฺวา อภิภุํ ภิกฺขุํ เอตทโวจ – ‘‘อุชฺฌายนฺติ โข เต, พฺราหฺมณ, พฺรหฺมา จ พฺรหฺมปริสา จ พฺรหฺมปาริสชฺชา จฯ เตน หิ, ตฺวํ พฺราหฺมณ, ภิโยฺยโส มตฺตาย สํเวเชหี’’ติฯ เถโร สตฺถุ วจนํ สมฺปฎิจฺฉิตฺวา อเนกวิหิตํ อิทฺธิวิกุพฺพนํ กตฺวา สหสฺสิโลกธาตุํ สเรน วิญฺญาเปโนฺต –</p>


<p>
‘‘อารมฺภถ นิกฺกมถ, ยุญฺชถ พุทฺธสาสเน;  
  
ธุนาถ มจฺจุโน เสนํ, นฬาคารํว กุญฺชโรฯ  
</p>
  
<p>
‘‘โย อิมสฺมิํ ธมฺมวินเย, อปฺปมโตฺต วิหสฺสติ;  
  
ปหาย ชาติสํสารํ, ทุกฺขสฺสนฺตํ กริสฺสตี’’ติฯ (อ. นิ. ๑.๑๘๕) –  
</p>
  
<p>อิมํ คาถาทฺวยํ อภาสิฯ</p>


<p>กิํ ปน กตฺวา เถโร สหสฺสิโลกธาตุํ สเรน วิญฺญาเปสีติ? นีลกสิณํ ตาว สมาปชฺชิตฺวา วุฎฺฐาย อภิญฺญาญาเณน จกฺกวาฬสหเสฺส สพฺพตฺถ อนฺธการํ ผริฯ ตโต ‘‘กิมิทํ อนฺธการ’’นฺติ สตฺตานํ อาโภเค อุปฺปเนฺน อาโลกกสิณํ สมาปชฺชิตฺวา วุฎฺฐาย อาโลกํ ทเสฺสสิฯ ‘‘กิํ อาโลโก อย’’นฺติ วิจินนฺตานํ อตฺตานํ ทเสฺสสิฯ จกฺกวาฬสหเสฺส จ เทวมนุสฺสา อญฺชลิํ ปคฺคณฺหิตฺวา เถรํเยว  นมสฺสมานา อฎฺฐํสุฯ เถโร ‘‘มหาชโน มยฺหํ ธมฺมํ เทเสนฺตสฺส สทฺทํ สุณาตู’’ติ อิมา คาถา อภาสิฯ สเพฺพ โอสฎาย ปริสาย มเชฺฌ นิสีทิตฺวา ธมฺมํ เทเสนฺตสฺส วิย สทฺทํ อโสฺสสุํฯ อโตฺถปิ เตสํ ปากโฎ อโหสิฯ ตํ วิญฺญาปนํ สนฺธาย ‘‘สเรน วิญฺญาเปสี’’ติ วุตฺตํฯ เตน กตํ อเนกวิหิตํ อิทฺธิวิกุพฺพนํ สนฺธาย ปุน ติอาทิ วุตฺตํฯ ตตฺถ ติ ปฐมํ วุตฺตปฺปการํ  อิทฺธิวิกุพฺพนํ ทเสฺสโนฺต ธมฺมํ เทเสสิ, ตโต ยถาวุตฺตกฺกเมน เทฺว คาถา ภาสโนฺต สเรน  วิญฺญาเปสีติ เวทิตพฺพํฯ ติอาทีสุ จ อิตฺถํภูตลกฺขเณ กรณวจนํ, เอวํภูตกาโย หุตฺวาติ อโตฺถฯ</p>


<p>อิทานิ ตํ วตฺถุํ ทเสฺสตฺวา อญฺญสฺสาปิ อิทฺธิมโต วิกุพฺพนิทฺธิกรณวิธานํ ทเสฺสโนฺต ติอาทิมาหฯ ตตฺถ ติ เหฎฺฐา วุตฺตวิธาเนน มุทุกมฺมญฺญกตจิโตฺต โส อิทฺธิมา ภิกฺขุฯ สเจ วิกุพฺพนิทฺธิํ กาตุกาโม โหติ, อตฺตโน  ปกติสณฺฐานํ  ทเสฺสติฯ กถํ? ปถวีกสิณารมฺมณาภิญฺญาปาทกจตุตฺถชฺฌานโต วุฎฺฐาย ‘‘เอวรูโป กุมารโก โหมี’’ติ นิมฺมินิตพฺพํ กุมารกวณฺณํ อาวชฺชิตฺวา กตปริกมฺมาวสาเน ปุน สมาปชฺชิตฺวา วุฎฺฐาย ‘‘เอวรูโป นาม กุมารโก โหมี’’ติ อภิญฺญาญาเณน อธิฎฺฐาติ, สห อธิฎฺฐาเนน กุมารโก โหตีติฯ วิสุทฺธิมเคฺค (วิสุทฺธิ. ๑.๑๐๐) กสิณนิเทฺทเส ‘‘ปถวีกสิณวเสน เอโกปิ หุตฺวา พหุธา โหตีติอาทิภาโว…เป.… เอวมาทีนิ อิชฺฌนฺตี’’ติ วจเนน อิธ ปถวีกสิณารมฺมณํ ปาทกชฺฌานํ ยุชฺชติฯ ตเตฺถว ปน อภิญฺญานิเทฺทเส วิกุพฺพนิทฺธิยา ‘‘ปถวีกสิณาทีสุ อญฺญตรารมฺมณโต อภิญฺญาปาทกชฺฌานโต วุฎฺฐายา’’ติ วุตฺตํ, ตเตฺถว (วิสุทฺธิ. ๒.๓๙๘) จ ‘‘อตฺตโน กุมารกวโณฺณ อาวชฺชิตโพฺพ’’ติ วุตฺตํ, ตํ นาคาทินิมฺมาเน น ยุชฺชติ วิยฯ นาควณฺณาทินิมฺมาเนปิ เอเสว นโยฯ</p>


<p>ตตฺถ นฺติ สปฺปสณฺฐานํฯ นฺติ ครุฬสณฺฐานํฯ นฺติ สกฺกสณฺฐานํฯ นฺติ เสสเทวสณฺฐานํฯ  ปน อาโปกสิณวเสน อิชฺฌติฯ นฺติ ปทาติํฯ นฺติ หตฺถิอาทีนํ วเสน อเนกวิหิตํ เสนาสมูหํฯ วิสุทฺธิมเคฺค ปน ‘‘หตฺถิมฺปิ ทเสฺสตีติอาทิ ปเนตฺถ พหิทฺธาปิ หตฺถิอาทิทสฺสนวเสน วุตฺตํฯ ตตฺถ ‘หตฺถี โหมี’ติ อนธิฎฺฐหิตฺวา ‘หตฺถี โหตู’ติ อธิฎฺฐาตพฺพํฯ อสฺสาทีสุปิ เอเสว นโย’’ติ วุตฺตํ, ตํ ‘‘ปกติวณฺณํ วิชหิตฺวา’’ติ วุตฺตมูลปเทน  จ วิกุพฺพนิทฺธิภาเวน จ วิรุชฺฌติฯ ปาฬิยํ วุตฺตกฺกเมน หิ ปกติวณฺณํ อวิชหิตฺวา อธิฎฺฐานวเสน อญฺญสฺส ทสฺสนํ อธิฎฺฐานิทฺธิ นาม, ปกติวณฺณํ วิชหิตฺวา อธิฎฺฐานวเสน อตฺตโน อญฺญถาทสฺสนํ วิกุพฺพนิทฺธิ นามฯ</p>


<p> มโนมยิทฺธิญาณนิเทฺทเส  ติอาทีสุ อิทฺธิมา ภิกฺขุ มโนมยิทฺธิํ กาตุกาโม อากาสกสิณารมฺมณปาทกชฺฌานโต วุฎฺฐาย อตฺตโน รูปกายํ ตาว อาวชฺชิตฺวา วุตฺตนเยเนว ‘‘สุสิโร โหตู’’ติ อธิฎฺฐาติ, สุสิโร โหติ ฯ อถ ตสฺส อพฺภนฺตเร ปถวีกสิณวเสน อญฺญํ กายํ อาวชฺชิตฺวา ปริกมฺมํ กตฺวา วุตฺตนเยเนว อธิฎฺฐาติ, ตสฺส อพฺภนฺตเร อโญฺญ กาโย โหติฯ โส ตํ มุขโต อพฺพูหิตฺวา พหิ ฐเปติฯ อิทานิ ตมตฺถํ อุปมาหิ ปกาเสโนฺต ติอาทิมาหฯ ตตฺถ ติ มุญฺชติณมฺหาฯ ติ กฬีรํ ลุเญฺจยฺยฯ ติ โกสกโตฯ ติ กรณฺฑาย, ปุราณตจกญฺจุกโตติ อโตฺถฯ ตตฺถ จ ติ จิเตฺตเนวสฺส อุทฺธรณํ เวทิตพฺพํฯ อยญฺหิ อหิ นาม สชาติยํ ฐิโต, กฎฺฐนฺตรํ วา รุกฺขนฺตรํ วา นิสฺสาย, ตจโต สรีรํ นิกฺกฑฺฒนปโยคสงฺขาเตน ถาเมน, สรีรํ ขาทยมานํ วิย ปุราณตจํ ชิคุจฺฉโนฺต อิเมหิ จตูหิ การเณหิ สยเมว กญฺจุกํ ปชหาติฯ</p>


<p>เอตฺถ จ ยถา อีสิกาทโย มุญฺชาทีหิ สทิสา โหนฺติ, เอวมิทํ มโนมยํ รูปํ อิทฺธิมตา สพฺพากาเรหิ สทิสเมว โหตีติ ทสฺสนตฺถํ อิมา อุปมา วุตฺตาติฯ ‘‘มโนมเยน กาเยน, อิทฺธิยา อุปสงฺกมี’’ติ (เถรคา. ๙๐๑) เอตฺถ อภิญฺญามเนน กตกาโย มโนมยกาโย นามฯ ‘‘อญฺญตรํ มโนมยํ กายํ อุปปชฺชตี’’ติ (จูฬว. ๓๓๓) เอตฺถ ฌานมเนน นิพฺพิตฺติตกาโย เตน มเนน กตตฺตา มโนมยกาโย นามฯ อิธ ปน อภิญฺญามเนน อุปฺปาทิตกาโย เตน มเนน กตตฺตา มโนมยกาโย นามฯ เอวํ สติ อธิฎฺฐานิทฺธิยา วิกุพฺพนิทฺธิยา จ กโต มโนมยกาโย นาม โหตีติ เจ? โหติเยวฯ อิธ ปน ตาสํ วิสุํ วิสุํ วิเสเสน วิเสเสตฺวา อธิฎฺฐานิทฺธิ วิกุพฺพนิทฺธีติ จ วุตฺตตฺตา อพฺภนฺตรโต นิมฺมานเมว มโนมยิทฺธิ นามฯ</p>


<p> ญาณวิปฺผาริทฺธินิเทฺทเส ญาณสฺส วิปฺผาโร เวโค อสฺสา อตฺถีติ ฯ เอตฺถ จ สตฺตอนุปสฺสนาวเสเนว อิทฺธิํ ทเสฺสตฺวา เสสา ยาว อรหตฺตมคฺคา สงฺขิตฺตาติ เวทิตพฺพาฯ</p>


<p>  ติอาทีสุ พากุลเตฺถโร ตาว ทฺวีสุ กุเลสุ วฑฺฒิตตฺตา  เอวํลทฺธนาโม ปุพฺพพุเทฺธสุ กตาธิกาโร ปุญฺญสมฺปทาย สมฺปโนฺน เถโรฯ โส หิ มหาสมฺปตฺติํ อนุภวมาโน เทวมนุเสฺสสุ สํสรโนฺต อมฺหากํ ทสพลสฺส นิพฺพตฺติโต ปุเรตรเมว โกสมฺพิยํ เสฎฺฐิกุเล นิพฺพตฺติฯ ตํ ชาตกาเล มงฺคลตฺถาย มหาปริวาเรน ยมุนํ เนตฺวา สปริวารา ธาตี นิมุชฺชนุมฺมุชฺชนวเสน กีฬาเปนฺตี นฺหาเปติฯ เอโก มหามโจฺฉ ‘‘ภโกฺข เม อย’’นฺติ มญฺญมาโน มุขํ วิวริตฺวา อุปคโตฯ ธาตี ทารกํ ฉเฑฺฑตฺวา ปลาตาฯ มหามโจฺฉ ตํ คิลิฯ ปุญฺญวา สโตฺต สยนคพฺภํ ปวิสิตฺวา นิปโนฺน วิย น กิญฺจิ ทุกฺขํ ปาปุณิฯ มโจฺฉ  ทารกสฺส เตเชน ตตฺตกํ ผาลํ คิลิตฺวา วิย ทยฺหมาโน เวเคน ติํสโยชนํ คนฺตฺวา พาราณสิวาสิโน มจฺฉพนฺธสฺส ชาลํ ปาวิสิฯ โส ทารกสฺส เตเชน ชาลโต นีหฎมโตฺตว มโตฯ มจฺฉพนฺธา ตํ สกลเมว อนฺตรกาเชน อาทาย ‘‘สหเสฺสน เทมา’’ติ นคเร จรนฺตา อสีติโกฎิธนสฺส อปุตฺตกสฺส เสฎฺฐิสฺส ฆรทฺวารํ คนฺตฺวา เสฎฺฐิภริยาย เอเกน กหาปเณน อทํสุฯ สา ตํ สยเมว ผลเก ฐเปตฺวา ปิฎฺฐิโต ผาเลนฺตี มจฺฉกุจฺฉิยํ สุวณฺณวณฺณํ ทารกํ ทิสฺวา ‘‘มจฺฉกุจฺฉิยํ เม ปุโตฺต ลโทฺธ’’ติ นาทํ นทิตฺวา ทารกํ อาทาย สามิกํ อุปคจฺฉิฯ เสฎฺฐิ ตาวเทว เภริํ จราเปตฺวา ทารกํ อาทาย รโญฺญ สนฺติกํ อาเนตฺวา ตมตฺถํ อาโรเจสิฯ ราชา ‘‘ปุญฺญวา ทารโก, โปเสหิ น’’นฺติ อาหฯ อิตรมฺปิ เสฎฺฐิกุลํ ตํ ปวตฺติํ สุตฺวา ตตฺถ คนฺตฺวา ‘‘อมฺหากํ ปุโตฺต’’ติ ตํ ทารกํ คณฺหิตุํ วิวทิฯ อุโภปิ ราชกุลํ อคมํสุฯ ราชา ‘‘ทฺวินฺนมฺปิ อปุตฺตกํ กาตุํ น สกฺกา, ทฺวินฺนมฺปิ ทายาโท โหตู’’ติ อาหฯ ตโต ปฎฺฐาย เทฺวปิ กุลานิ ลาภคฺคยสคฺคปฺปตฺตานิ อเหสุํฯ ตสฺส ทฺวีหิ กุเลหิ วฑฺฒิตตฺตา ‘‘พากุลกุมาโร’’ติ นามํ อกํสุฯ ตสฺส วิญฺญุตํ ปตฺตสฺส ทฺวีสุปิ นคเรสุ ตโย ตโย ปาสาเท กาเรตฺวา นาฎกานิ ปจฺจุปฎฺฐเปสุํฯ เอเกกสฺมิํ นคเร จตฺตาโร จตฺตาโร มาเส วสิฯ ตหิํ เอกสฺมิํ นคเร จตฺตาโร มาเส วุฎฺฐสฺส สงฺฆาฎนาวาสุ มณฺฑปํ กาเรตฺวา ตตฺถ นํ นาฎเกหิ สทฺธิํ อาโรเปตฺวา มหาสมฺปตฺติํ อนุภวมานํ ทฺวีหิ มาเสหิ อิตรํ นครํ อุปฑฺฒปถํ เนนฺติฯ อิตรนครวาสิโน นาฎกาปิ ‘‘ทฺวีหิ มาเสหิ อุปฑฺฒปถํ อาคโต ภวิสฺสตี’’ติ ตเถว  ปจฺจุคฺคนฺตฺวา ทฺวีหิ มาเสหิ อตฺตโน นครํ อาเนนฺติฯ อิตรนาฎกา มเชฺฌ นิวตฺติตฺวา อตฺตโน นครเมว คจฺฉนฺติฯ ตตฺถ จตฺตาโร มาเส วสิตฺวา เตเนว นิยาเมน ปุน อิตรนครํ คจฺฉติฯ เอวมสฺส  สมฺปตฺติํ อนุภวนฺตสฺส อสีติ วสฺสานิ ปริปุณฺณานิฯ</p>


<p>ตสฺมิํ สมเย อมฺหากํ โพธิสโตฺต สพฺพญฺญุตํ ปาปุณิตฺวา ปวตฺตวรธมฺมจโกฺก อนุกฺกเมน จาริกํ จรโนฺต โกสมฺพิํ ปาปุณิฯ ‘‘พาราณสิ’’นฺติ มชฺฌิมภาณกาฯ พากุลเสฎฺฐิปิ โข ‘‘ทสพโล อาคโต’’ติ สุตฺวา พหุํ คนฺธมาลํ อาทาย สตฺถุ สนฺติกํ คนฺตฺวา ธมฺมกถํ สุตฺวา ปฎิลทฺธสโทฺธ ปพฺพชิฯ โส สตฺตาหเมว ปุถุชฺชโน หุตฺวา อฎฺฐเม อรุเณ สห ปฎิสมฺภิทาหิ อรหตฺตํ ปาปุณิฯ อถสฺส ทฺวีสุ นคเรสุ ปริจิตมาตุคามา อตฺตโน กุลฆรานิ อาคนฺตฺวา ตเตฺถว วสมานา จีวรานิ กริตฺวา ปหิณิํสุฯ เถโร เอกํ อฑฺฒมาสํ โกสมฺพิวาสีหิ ปหิตํ จีวรํ ปริภุญฺชติ, เอกํ อฑฺฒมาสํ พาราณสิวาสีหีติ เอเตเนว นิยาเมน ทฺวีสุ นคเรสุ ยํ ยํ อุตฺตมํ, ตํ ตํ เถรเสฺสว อาหรียติฯ ปพฺพชิตสฺสาปิสฺส สุเขเนว อสีติ วสฺสานิ อคมํสุฯ อุภยตฺถาปิสฺส มุหุตฺตมตฺตมฺปิ อปฺปมตฺตโกปิ อาพาโธ น อุปฺปนฺนปุโพฺพฯ โส ปจฺฉิเม กาเล พากุลสุตฺตํ (ม. นิ. ๓.๒๐๙ อาทโย) กเถตฺวา ปรินิพฺพายีติ ฯ เอวํ มจฺฉกุจฺฉิยํ อโรคภาโว อายสฺมโต พากุลสฺส ปจฺฉิมภวิกสฺส เตน อตฺตภาเวน ปฎิลภิตพฺพอรหตฺตญาณานุภาเวน นิพฺพตฺตตฺตา ญาณวิปฺผารา อิทฺธิ นามฯ สุจริตกมฺมผลปฺปตฺตสฺส ปฎิสมฺภิทาญาณสฺส อานุภาเวนาติปิ วทนฺติฯ</p>


<p>ปิ (วิสุทฺธิ. ๒.๓๗๓) ปุเพฺพ กตปุโญฺญ ธมฺมเสนาปติเตฺถรสฺส อุปฎฺฐากสฺส สาวตฺถิยํ อฑฺฒกุลสฺส ธีตุ กุจฺฉิสฺมิํ นิพฺพตฺติฯ สา ตสฺมิํ กุจฺฉิคเต เอเกน พฺยาธินา ตํ ขณํเยว กาลมกาสิ, ตสฺสา สรีเร ฌาปิยมาเน ฐเปตฺวา คพฺภมํสํ เสสมํสํ ฌาปยิฯ อถสฺสา คพฺภมํสํ จิตกโต โอตาเรตฺวา ทฺวีสุ ตีสุ ฐาเนสุ สูเลหิ วิชฺฌิํสุฯ สูลโกฎิ ทารกสฺส อกฺขิโกฎิํ ผุสิฯ เอวํ คพฺภมํสํ วิชฺฌิตฺวา องฺคารราสิมฺหิ ปกฺขิปิตฺวา องฺคาเรเหว ปฎิจฺฉาเทตฺวา ปกฺกมิํสุฯ คพฺภมํสํ ฌายิ, องฺคารมตฺถเก ปน สุวณฺณพิมฺพสทิโส ทารโก ปทุมคเพฺภ นิปโนฺน วิย อโหสิฯ ปจฺฉิมภวิกสตฺตสฺส หิ สิเนรุนา โอตฺถริยมานสฺสาปิ อรหตฺตํ อปฺปตฺวา ชีวิตกฺขโย  นาม นตฺถิฯ ปุนทิวเส ‘‘จิตกํ นิพฺพาเปสฺสามา’’ติ อาคตา ตถา นิปนฺนํ ทารกํ ทิสฺวา อจฺฉริยพฺภุตจิตฺตชาตา ทารกํ อาทาย นครํ คนฺตฺวา เนมิตฺตเก ปุจฺฉิํสุฯ เนมิตฺตกา ‘‘สเจ อยํ ทารโก อคารํ อชฺฌาวสิสฺสติ, ยาว สตฺตมา กุลปริวฎฺฎา ญาตกา ทุคฺคตา ภวิสฺสนฺติฯ สเจ ปพฺพชิสฺสติ, ปญฺจหิ สมณสเตหิ ปริวุโต จริสฺสตี’’ติ อาหํสุฯ อยฺยกา ตํ ทารกํ วเฑฺฒสิฯ ญาตกาปิ วฑฺฒิตกาเล ‘‘อมฺหากํ อยฺยสฺส สนฺติเก ปพฺพาเชสฺสามา’’ติ โปสยิํสุฯ โส สตฺตวสฺสิกกาเล ‘‘ตว กุจฺฉิยา วสนกาเล มาตา เต กาลมกาสิ, ตสฺสา สรีเร ฌาปิยมาเนปิ  ตฺวํ น ฌายี’’ติ กุมารกานํ กถํ สุตฺวา ‘‘อหํ กิร เอวรูปา ภยา มุโตฺต, กิํ เม ฆราวาเสน ปพฺพชิสฺสามี’’ติ ญาตกานํ อาโรเจสิฯ เต ‘‘สาธุ, ตาตา’’ติ ตํ ธมฺมเสนาปติเตฺถรสฺส สนฺติกํ เนตฺวา ‘‘ภเนฺต, อิมํ ปพฺพาเชถา’’ติ อทํสุฯ เถโร ตจปญฺจกกมฺมฎฺฐานํ ทตฺวา ปพฺพาเชสิฯ โส ขุรเคฺคเยว สห ปฎิสมฺภิทาหิ อรหตฺตํ ปาปุณิฯ ปริปุณฺณวโสฺส จ อุปสมฺปทํ ลภิตฺวา ทสวโสฺส หุตฺวา ปญฺจสตภิกฺขุปริวาโร วิจรีติฯ เอวํ วุตฺตนเยเนว ทารุจิตกาย อโรคภาโว อายสฺมโต สํกิจฺจสฺส ญาณวิปฺผารา อิทฺธิ นามฯ</p>


<p>ปิ (วิสุทฺธิ. ๒.๓๗๓) ปุพฺพเหตุสมฺปโนฺนฯ ตสฺส ปิตา ราชคเห ทลิทฺทมนุโสฺสฯ โส ตํ ทารกํ คเหตฺวา ทารูนํ อตฺถาย สกเฎน อฎวิํ คนฺตฺวา ทารุภารํ กตฺวา สายํ นครทฺวารสมีปํ ปโตฺตฯ อถสฺส โคณา ยุคํ โอสฺสชิตฺวา นครํ ปวิสิํสุฯ โส สกฎมูเล ปุตฺตกํ นิสีทาเปตฺวา โคณานํ อนุปทํ คจฺฉโนฺต นครเมว ปาวิสิฯ ตสฺส อนิกฺขนฺตเสฺสว  ทฺวารํ ปิทหิฯ ทารโก สกลรตฺติํ สกฎสฺส เหฎฺฐา นิปชฺชิตฺวา นิทฺทํ โอกฺกมิฯ ราชคหํ ปกติยาปิ อมนุสฺสพหุลํ, อิทํ ปน สุสานสมีปฎฺฐานํฯ น จ โกจิ ยโกฺข ตสฺส ปจฺฉิมภวิกสฺส ทารกสฺส อุปทฺทวํ กาตุมสกฺขิฯ โส อปเรน สมเยน ปพฺพชิตฺวา อรหตฺตํ ปาปุณิตฺวา ภูตปาลเตฺถโร นาม อโหสีติฯ เอวํ วาฬยกฺขานุจริเตปิ ปเทเส วุตฺตนเยเนว อโรคภาโว อายสฺมโต ภูตปาลสฺส ญาณวิปฺผารา อิทฺธิ นามฯ</p>


<p> สมาธิวิปฺผาริทฺธินิเทฺทเส  ติอาทีสุ อายสฺมโต สาริปุตฺตสฺส มหาโมคฺคลฺลานเตฺถเรน สทฺธิํ กโปตกนฺทรายํ วิหรโต ชุณฺหาย รตฺติยา นโวโรปิเตหิ เกเสหิ อโชฺฌกาเส นิสินฺนสฺส เอโก ทุฎฺฐยโกฺข สหายเกน ยเกฺขน วาริยมาโนปิ สีเส ปหารํ อทาสิฯ ยสฺส เมฆสฺส วิย คชฺชโต สโทฺท อโหสิ, เถโร ตสฺส ปหรณสมเย สมาปตฺติํ อเปฺปตฺวา นิสิโนฺน โหติฯ อถสฺส เตน ปหาเรน น โกจิ อาพาโธ อโหสิฯ อยํ ตสฺส อายสฺมโต สมาธิวิปฺผารา อิทฺธิฯ ยถาห –</p>

</p>

</p>

</p>

  โข โส ยโกฺข ตํ ยกฺขํ อนาทิยิตฺวา อายสฺมโต สาริปุตฺตสฺส สีเส ปหารํ อทาสิฯ ตาว มหาปหาโร อโหสิ, อปิ เตน ปหาเรน สตฺตรตนํ วา อฑฺฒฎฺฐมรตนํ วา นาคํ โอสาเรยฺย, มหนฺตํ วา ปพฺพตกูฎํ ปทาเลยฺยฯ อถ จ ปน โส ยโกฺข ‘ทยฺหามิ ทยฺหามี’ติ ตเตฺถว มหานิรยํ อปตาสิฯ</p>

</p>

</p>

</p>

 โข ภควา ทิพฺพาย โสตธาตุยา วิสุทฺธาย อติกฺกนฺตมานุสิกาย เตสํ อุภินฺนํ มหานาคานํ อิมํ เอวรูปํ กถาสลฺลาปํฯ</p>

</p>


<p>
‘‘ยสฺส  
เสลูปมํ จิตฺตํ, ฐิตํ นานุปกมฺปติ;  
  
วิรตฺตํ รชนีเยสุ, โกปนีเย น กุปฺปติ;  
  
ยเสฺสวํ ภาวิตํ จิตฺตํ, กุโต ตํ ทุกฺขเมสฺสตี’’ติฯ (อุทา. ๓๔);  
</p>
  
<p>เอตฺถ  จ ‘‘กุโต ตํ ทุกฺขเมสฺสตี’’ติ ภควตา วุตฺตวจเนน ‘‘เตน ปหาเรน น โกจิ อาพาโธ อโหสี’’ติ อฎฺฐกถาวจนํ อติวิย สเมติฯ ตสฺมา ‘‘อปิจ เม สีสํ โถกํ ทุกฺข’’นฺติ วจเนน ทุกฺขเวทนา น โหติ, สีสสฺส ปน อกมฺมญฺญภาวํ สนฺธาย ‘‘ทุกฺข’’นฺติ วุตฺตํฯ โลเกปิ หิ อกิเจฺฉน ปริหริตุํ สกฺกุเณโยฺย สุขสีโล, กิเจฺฉน ปริหริตุํ สกฺกุเณโยฺย ทุกฺขสีโลติ วุจฺจติฯ ตมฺปิ โข อกมฺมญฺญตํ สมาปตฺติโต วุฎฺฐิตสมยตฺตา อโหสีติ เวทิตโพฺพฯ สมาปตฺติอปฺปิตสมเย หิ ตมฺปิ น ภเวยฺยาติฯ ‘‘เอตรหิ ปํสุปิสาจกมฺปิ น ปสฺสามา’’ติ ทฎฺฐุํ อสมตฺถตาย น วุตฺตํ, อภิญฺญาสุ พฺยาปาราภาเวน วุตฺตํฯ เถโร กิร ‘‘ปจฺฉิมา ชนตา โปถุชฺชนิกาย อิทฺธิยา สารสญฺญา มาเหสุ’’นฺติ ปจฺฉิมํ ชนตํ อนุกมฺปมาโน เยภุเยฺยน อิทฺธิํ น วลเญฺชสิฯ เถรคาถาย จ –</p>


<p>
‘‘เนว ปุเพฺพนิวาสาย, นปิ ทิพฺพสฺส จกฺขุโน;  
  
เจโตปริยาย อิทฺธิยา, จุติยา อุปปตฺติยา;  
  
โสตธาตุวิสุทฺธิยา, ปณิธิ เม น วิชฺชตี’’ติฯ (เถรคา. ๙๙๖) –  
</p>
  
<p>เถเรน สยเมว อภิญฺญาสุ ปตฺถนาภาโว วุโตฺตฯ เถโร ปน สตฺตสฎฺฐิยา สาวกปารมีญาเณสุ ปารมิปฺปโตฺตติฯ</p>


<p> ปน กกุสนฺธสฺส ภควโต ทุติยอคฺคสาวกํ นิโรธสมาปนฺนํ ‘‘กาลงฺกโต’’ติ สลฺลเกฺขตฺวา โคปาลกาทโย ติณกฎฺฐาทีนิ สํกฑฺฒิตฺวา อคฺคิํ อทํสุฯ เถรสฺส จีวเร อํสุมตฺตมฺปิ น ฌายิตฺถฯ อยมสฺสายสฺมโต อนุปุพฺพสมาปตฺติวเสน ปวตฺตสมถานุภาวนิพฺพตฺตตฺตา สมาธิวิปฺผารา อิทฺธิฯ ยถาห –</p>

 โข ปน, ปาปิม, สมเยน กกุสโนฺธ ภควา อรหํ สมฺมาสมฺพุโทฺธ โลเก อุปฺปโนฺน โหติฯ กกุสนฺธสฺส โข ปน, ปาปิม, ภควโต อรหโต สมฺมาสมฺพุทฺธสฺส วิธุรสญฺชีวํ นาม สาวกยุคํ อโหสิ อคฺคํ ภทฺทยุคํฯ ยาวตา ปน, ปาปิม, กกุสนฺธสฺส ภควโต อรหโต สมฺมาสมฺพุทฺธสฺส สาวกาฯ เตสุ น จ โกจิ อายสฺมตา  วิธุเรน สมสโม โหติ ยทิทํ ธมฺมเทสนายฯ อิมินา โข เอตํ, ปาปิม, ปริยาเยน อายสฺมโต วิธุรสฺส วิธุโรเตว สมญฺญา อุทปาทิฯ อายสฺมา ปน, ปาปิม, สญฺชีโว อรญฺญคโตปิ รุกฺขมูลคโตปิ สุญฺญาคารคโตปิ อปฺปกสิเรเนว สญฺญาเวทยิตนิโรธํ สมาปชฺชติฯ</p>

 โข, ปาปิม, โคปาลกา ปสุปาลกา กสฺสกา ปถาวิโน อายสฺมนฺตํ สญฺชีวํ อญฺญตรสฺมิํ รุกฺขมูเล สญฺญาเวทยิตนิโรธํ สมาปนฺนํ, ทิสฺวาน เตสํ เอตทโหสิ – ‘อจฺฉริยํ วต โภ, อพฺภุตํ วต โภ, อยํ สมโณ นิสินฺนโก กาลงฺกโต, หนฺท นํ ทหามา’ติฯ</p>

</p>


<p>  ปน ปกติยาว สมาปตฺติพหุโล, โส อญฺญตรสฺมิํ อรเญฺญ รตฺติํ สมาปตฺติํ อเปฺปตฺวา นิสีทิ, ปญฺจสตา โจรา ภณฺฑกํ เถเนตฺวา คจฺฉนฺตา ‘‘อิทานิ อมฺหากํ อนุปทํ คจฺฉนฺตา นตฺถี’’ติ วิสฺสมิตุกามา ภณฺฑกํ โอโรปยมานา ‘‘ขาณุโก อย’’นฺติ มญฺญมานา เถรเสฺสว อุปริ สพฺพภณฺฑกานิ ฐเปสุํฯ เตสํ วิสฺสมิตฺวา คจฺฉนฺตานํ ปฐมํ ฐปิตภณฺฑกสฺส คหณกาเล กาลปริเจฺฉทวเสน เถโร วุฎฺฐาสิฯ เต เถรสฺส จลนาการํ ทิสฺวา ภีตา วิรวิํสุฯ เถโร ‘‘มา ภายถ, อุปาสกา, ภิกฺขุ อห’’นฺติ อาหฯ เต อาคนฺตฺวา วนฺทิตฺวา เถรคเตน ปสาเทน ปพฺพชิตฺวา สห ปฎิสมฺภิทาหิ อรหตฺตํ ปาปุณิํสุฯ ตโต ปภุติ จ เถโร ขาณุโกณฺฑญฺญเตฺถโร นาม อโหสิฯ อยเมตฺถ ปญฺจหิ ภณฺฑกสเตหิ อโชฺฌตฺถฎสฺส ตสฺสายสฺมโต อาพาธาภาโว สมาธิวิปฺผารา อิทฺธิฯ</p>


<p>  (อ. นิ. อฎฺฐ. ๑.๑.๒๖๒) ปน อุปาสิกา ราชคเห มหาธนสฺส ปุณฺณสฺส เสฎฺฐิโน ธีตา, กุมาริกกาเลเยว สทฺธิํ มาตาปิตูหิ โสตาปตฺติผลํ ปตฺตา, สา วยปฺปตฺตา ราชคหเสฎฺฐิโน มหตา นิพเนฺธน ตสฺส ปุตฺตสฺส มิจฺฉาทิฎฺฐิกสฺส ทินฺนาฯ สา พุทฺธทสฺสนาย ธมฺมสฺสวนาย พุทฺธปฺปมุขสฺส ภิกฺขุสงฺฆสฺส ทานญฺจ ทาตุํ ธมฺมญฺจ โสตุํ โอกาสํ อลภมานา อุปทฺทุตา หุตฺวา ตสฺมิํเยว นคเร สิริมํ นาม คณิกํ ปโกฺกสาเปตฺวา โอกาสกรณตฺถเมว ปิตุ ฆราว อานีตานิ ปญฺจทสกหาปณสหสฺสานิ ตสฺสา ทตฺวา ‘‘อิเม กหาปเณ คเหตฺวา อิมํ อฑฺฒมาสํ เสฎฺฐิปุตฺตํ ปริจราหี’’ติ ตํ สามิกสฺส อเปฺปตฺวา สยํ อุโปสถงฺคานิ อธิฎฺฐาย ‘‘อิมํ อฑฺฒมาสํ พุทฺธทสฺสนาทีนิ  ลภิสฺสามี’’ติ ตุฎฺฐมานสา ยาว ปวารณาย พุทฺธปฺปมุขํ ภิกฺขุสงฺฆํ นิมนฺตาเปตฺวา อฑฺฒมาสํ มหาทานํ อทาสิ, ปจฺฉาภตฺตํ มหานเส ขชฺชโภชฺชาทีนิ สํวิทหาเปติฯ ตสฺสา สามิโก ‘‘เสฺว ปวารณา’’ติ สิริมาย สห วาตปาเน ฐตฺวา พหิ โอโลเกโนฺต ตํ ตถาวิจรนฺติํ เสทกิลินฺนํ ฉาริกาย โอกิณฺณํ องฺคารมสิมกฺขิตํ ทิสฺวา ‘‘อตฺตโน สมฺปตฺติํ อภุญฺชิตฺวา กุสลํ นาม กโรติ พาลา’’ติ หสิฯ อุตฺตราปิ ตํ โอโลเกตฺวา ‘‘สมฺปรายตฺถํ กุสลํ น กโรติ พาโล’’ติ หสิฯ</p>


<p>สิริมา  อุภินฺนมฺปิ ตํ กิริยํ ทิสฺวา ‘‘อหํ ฆรสามินี’’ติ มญฺญมานา อิสฺสาปกตา อุตฺตราย กุชฺฌิตฺวา ‘‘ทุกฺขํ อุปฺปาเทสฺสามี’’ติ ปาสาทา โอตรติฯ อุตฺตรา ตํ ญตฺวา ปีฐเก นิสีทิตฺวา ตํ เมเตฺตน จิเตฺตน ผริฯ สิริมา ปาสาทา โอรุยฺห มหานสํ ปวิสิตฺวา ปูวปจนโต อุฬุงฺกปูรํ ปกฺกุถิตํ สปฺปิํ คเหตฺวา ตสฺสา มตฺถเก โอกิริฯ ตํ ปทุมินิปเณฺณ สีตูทกํ วิย วินิวเฎฺฎตฺวา อคมาสิฯ ทาสิโย สิริมํ หเตฺถหิ ปาเทหิ โปเถตฺวา ภูมิยํ ปาเตสุํฯ อุตฺตรา เมตฺตาฌานโต วุฎฺฐาย ทาสิโย วาเรสิฯ สิริมา อุตฺตรํ ขมาเปสิฯ อุตฺตรา ‘‘เสฺว สตฺถุ ปุรโต ขมาเปหี’’ติ วตฺวา ตาย กายเวยฺยาวฎิกํ ยาจิตาย พฺยญฺชนสมฺปาทนํ อาจิกฺขิฯ สา ตํ สมฺปาเทตฺวา อตฺตโน ปริวารา ปญฺจสตา คณิกาโย สสงฺฆํ สตฺถารํ ปริวิสิตฺวา ‘‘ขมาปนสหายิกา โหถา’’ติ วตฺวา ปุนทิวเส ตถา ตาหิ คณิกาหิ สทฺธิํ สตฺถุ ภตฺตกิจฺจาวสาเน สตฺถารํ วนฺทิตฺวา ‘‘อหํ ภควา อุตฺตราย อปรชฺฌิํ, ขมตุ เม อุตฺตรา’’ติ อาหฯ สตฺถา ‘‘ขม, อุตฺตเร’’ติ วตฺวา ‘‘ขมามิ, ภควา’’ติ วุเตฺต ‘‘อโกฺกเธน ชิเน โกธ’’นฺติอาทิกํ (ธ. ป. ๒๒๓) ธมฺมํ เทเสสิฯ อุตฺตรา ปุเรตรเมว สามิกญฺจ สสฺสุสสุเร จ สตฺถุ สนฺติเก อุปเนสิฯ เทสนาวสาเน เต จ ตโย ชนา, สพฺพา จ คณิกาโย โสตาปตฺติผเล ปติฎฺฐหิํสูติฯ เอวํ อุตฺตราย อุปาสิกาย ปกฺกุถิตสปฺปินา ปีฬาภาโว สมาธิวิปฺผารา อิทฺธิฯ</p>


<p>   นาม โกสมฺพิยํ อุเทนสฺส รโญฺญ อคฺคมเหสีฯ ตสฺส หิ รโญฺญ ปญฺจสตปญฺจสตอิตฺถิปริวารา ติโสฺส อคฺคมเหสิโย อเหสุํฯ ตาสํ สามาวตี ภทฺทิยนคเร ภทฺทิยเสฎฺฐิโน ธีตาฯ ปิตริ กาลงฺกเต ปิตุ สหายกสฺส โกสมฺพิยํ โฆสิตเสฎฺฐิโน ฆเร ปญฺจสตอิตฺถิปริวารวฑฺฒิตํ วยปฺปตฺตํ ราชา ทิสฺวา  สญฺชาตสิเนโห สปริวารมตฺตโน ฆรํ เนตฺวา อภิเสกฎฺฐานํ อทาสิฯ จณฺฑปโชฺชตสฺส รโญฺญ ธีตา วาสุลทตฺตา นาม เอกา มเหสีฯ มาคณฺฑิยพฺราหฺมณสฺส ธีตา ภควโต ปาทปริจาริกํ กตฺวา ปิตรา ทิยฺยมานา –</p>


<p>
‘‘ทิสฺวาน ตณฺหํ อรติํ รคญฺจ, นาโหสิ ฉโนฺท อปิ เมถุนสฺมิํ;  
  
กิเมวิทํ มุตฺตกรีสปุณฺณํ, ปาทาปิ นํ สมฺผุสิตุํ น อิเจฺฉ’’ติฯ (สุ. นิ. ๘๔๑) –  
</p>
  
<p>ภควตา  ภาสิตํ คาถํ สุตฺวา ภควติ อาฆาตํ พนฺธิฯ ตสฺสา มาตาปิตโร มาคณฺฑิยสุตฺตเทสนาวสาเน อนาคามิผลํ ปตฺวา ปพฺพชิตฺวา อรหตฺตํ ปาปุณิํสุฯ ตสฺสา จูฬปิตา มาคณฺฑิโย ตํ โกสมฺพิํ เนตฺวา รโญฺญ อทาสิฯ สา รโญฺญ เอกา มเหสีฯ</p>


<p>อถ โข โฆสิตเสฎฺฐิ กุกฺกุฎเสฎฺฐิ ปาวาริกเสฎฺฐีติ ตโย เสฎฺฐิโน โลเก ตถาคตุปฺปาทํ สุตฺวา เชตวนํ สตฺถุ สนฺติกํ คนฺตฺวา ธมฺมํ สุตฺวา โสตาปตฺติผลํ ปตฺวา อฑฺฒมาสํ พุทฺธปฺปมุขสฺส ภิกฺขุสงฺฆสฺส มหาทานํ ทตฺวา สตฺถุ โกสมฺพิคมนํ อายาจิตฺวา โกสมฺพิํ คนฺตฺวา โฆสิตาราโม กุกฺกุฎาราโม ปาวาริการาโมติ ตโย ชนา ตโย อาราเม การาเปตฺวา อนุปุเพฺพน ตตฺถ อาคตํ สตฺถารํ ปฎิปาฎิยา เอเกกสฺมิํ ทิวเส เอเกกสฺมิํ วิหาเร วสาเปตฺวา เอเกโก สสงฺฆสฺส ภควโต มหาทานมทาสิฯ อเถกทิวสํ เตสํ อุปฎฺฐาโก สุมโน นาม มาลากาโร เสฎฺฐิโน อายาจิตฺวา สสงฺฆํ สตฺถารํ โภเชตุํ อตฺตโน ฆเร นิสีทาเปสิฯ ตสฺมิํ ขเณ สามาวติยา ปริจาริกา ขุชฺชุตฺตรา นาม ทาสี อฎฺฐ กหาปเณ คเหตฺวา ตสฺส ฆรํ อคมาสิฯ โส ‘‘สสงฺฆสฺส ตาว สตฺถุโน ปริเวสนสหายา โหหี’’ติ อาหฯ สา ตถา กตฺวา สตฺถุ ภตฺตกิจฺจาวสาเน ธมฺมเทสนํ สุตฺวา โสตาปนฺนา หุตฺวา อญฺญทา จตฺตาโร กหาปเณ อตฺตโน อาทิยนฺตี อทินฺนํ อาทิยิตุํ อภพฺพตฺตา อฎฺฐหิ กหาปเณหิ ปุปฺผานิ อาทาย สามาวติยา อุปนาเมสิฯ ตาย ปุปฺผานํ พหุภาวการณํ ปุฎฺฐา มุสา ภณิตุํ อภพฺพตฺตา ยถาสภาวํ อาหฯ ‘‘อชฺช กสฺมา น คณฺหี’’ติ วุตฺตา ‘‘สมฺมาสมฺพุทฺธสฺส ธมฺมํ สุตฺวา อมตํ สจฺฉากาสิ’’นฺติ อาหฯ ‘‘อมฺม อุตฺตเร, ตํ ธมฺมํ อมฺหากมฺปิ กเถหี’’ติฯ ‘‘เตน หิ มํ นฺหาเปตฺวา สุทฺธํ วตฺถยุคํ ทตฺวา อุเจฺจ อาสเน นิสีทาเปตฺวา สพฺพา นีจาสเนสุ นิสีทถา’’ติ อาหฯ ตา  สพฺพาปิ  ตถา กริํสุฯ สา เสขปฎิสมฺภิทปฺปตฺตา อริยสาวิกา เอกํ วตฺถํ นิวาเสตฺวา เอกํ อุตฺตราสงฺคํ กตฺวา พีชนิํ คเหตฺวา ตาสํ ธมฺมํ เทเสสิฯ สามาวตี จ ปญฺจสตา จ อิตฺถิโย โสตาปตฺติผลํ ปาปุณิํสุฯ ตา สพฺพาปิ ขุชฺชุตฺตรํ วนฺทิตฺวา ‘‘อมฺม, อชฺชโต ปฎฺฐาย เวยฺยาวจฺจํ อกตฺวา อมฺหากํ มาตุฎฺฐาเน อาจริยฎฺฐาเน จ ฐตฺวา สตฺถารา  เทสิตเทสิตํ ธมฺมํ สุตฺวา อมฺหากํ กเถหี’’ติ อาหํสุฯ สา ตถา กโรนฺตี อปรภาเค ติปิฎกธรา หุตฺวา สตฺถารา พหุสฺสุตานํ อุปาสิกานํ อคฺคฎฺฐาเน ฐปิตา อคฺคฎฺฐานํ ลภิฯ สามาวติมิสฺสิกา พุทฺธสฺส ทสฺสนํ ปิเหนฺติ, ทสพเล อนฺตรวีถิํ ปฎิปเนฺน วาตปาเนสุ อปฺปโหเนฺตสุ ภิตฺติํ ภินฺทิตฺวา สตฺถารํ โอโลเกนฺติ, วนฺทนปูชนญฺจ กโรนฺติฯ</p>


<p>มาคณฺฑิยา ตตฺถ คตา ตานิ ฉิทฺทานิ ทิสฺวา ตตฺถ การณํ ปุจฺฉนฺตี สตฺถุ อาคตภาวํ ญตฺวา ภควติ อาฆาเตน ตาสมฺปิ กุชฺฌิตฺวา ‘‘มหาราช, สามาวติมิสฺสิกานํ พหิทฺธา ปตฺถนา อตฺถิ, ภิตฺติํ ภินฺทิตฺวา สมณํ โคตมํ โอโลเกนฺติ, กติปาเหน ตํ มาเรสฺสนฺตี’’ติ ราชานํ อาหฯ ราชา ฉิทฺทานิ ทิสฺวาปิ ตสฺสา วจนํ น สทฺทหิ, อุทฺธจฺฉิทฺทกวาตปานานิ การาเปสิฯ ปุน มาคณฺฑิยา ราชานํ ตาสุ ภินฺทิตุกามา อฎฺฐ สชีวกุกฺกุเฎ อาหราเปตฺวา ‘‘มหาราช, ตาสํ วีมํสนตฺถํ อิเม กุกฺกุเฎ มาเรตฺวา ‘มมตฺถาย ปจาหี’ติ เปเสหี’’ติ อาหฯ ราชา ตถา เปเสสิฯ ตาย ‘‘ปาณาติปาตํ น กโรมา’’ติ วุเตฺต ปุน ‘‘ตสฺส สมณสฺส โคตมสฺส ปจิตฺวา เปเสหี’’ติ อาหฯ รญฺญา ตถา เปสิเต มาคณฺฑิยา อฎฺฐ มาริตกุกฺกุเฎ ตถา วตฺวา เปเสสิฯ สามาวตี ปจิตฺวา ทสพลสฺส ปาเหสิฯ มาคณฺฑิยา เตนปิ ราชานํ โกเปตุํ นาสกฺขิฯ</p>


<p>ราชา ปน ตีสุ มเหสีสุ เอเกกิสฺสา วสนฎฺฐาเน สตฺต สตฺต ทิวสานิ วสติฯ ราชา อตฺตโน คมนฎฺฐานํ หตฺถิกนฺตวีณํ อาทาย คจฺฉติฯ มาคณฺฑิยา รโญฺญ สามาวติยา ปาสาทคมนกาเล ทาฐา อคเทน โธวาเปตฺวา เวฬุปเพฺพ ปกฺขิปาเปตฺวา เอกํ กณฺหสปฺปโปตกํ อาหราเปตฺวา อโนฺตวีณาย ปกฺขิปิตฺวา มาลาคุฬเกน ฉิทฺทํ ปิทหิฯ ตํ รโญฺญ ตตฺถ คตกาเล อปราปรํ วิจรนฺตี วิย หุตฺวา วีณาฉิทฺทโต มาลาคุฬกํ อปเนสิฯ สโปฺป นิกฺขมิตฺวา ปสฺสสโนฺต ผณํ กตฺวา สยนปิเฎฺฐ นิปชฺชิฯ สา อาห – ‘‘ธี สโปฺป’’ติ มหาสทฺทมกาสิฯ ราชา สปฺปํ ทิสฺวา กุชฺฌิฯ สามาวตี รโญฺญ กุทฺธภาวํ ญตฺวา ปญฺจนฺนํ อิตฺถิสตานํ สญฺญมทาสิ ‘‘อชฺช โอธิสกเมตฺตาผรเณน ราชานํ ผรถา’’ติฯ สยมฺปิ ตถา อกาสิฯ ราชา สหสฺสถามธนุํ อาทาย ชิยํ โปเฐตฺวา สามาวติํ  ธุเร กตฺวา สพฺพา ตา อิตฺถิโย ปฎิปาฎิยา ฐปาเปตฺวา วิสปีตํ ขุรปฺปํ สนฺนยฺหิตฺวา ธนุํ ปูเรตฺวา อฎฺฐาสิฯ ขุรปฺปํ เนว ขิปิตุํ  , น โอโรปิตุํ สโกฺกติ, คเตฺตหิ เสทา มุจฺจนฺติ, สรีรํ เวธติ, มุขโต เขโฬ ปตติ, คณฺหิตพฺพคหณํ น ปสฺสติ, อถ นํ สามาวตี ‘‘กิํ, มหาราช, กิลมสี’’ติ อาหฯ ‘‘อาม, เทวิ, กิลมามิ, อวสฺสโย เม โหหี’’ติฯ ‘‘สาธุ, มหาราช, ขุรปฺปํ ปถวีมุขํ กโรหี’’ติฯ ราชา ตถา อกาสิฯ สา ‘‘รโญฺญ หตฺถโต ขุรปฺปํ มุจฺจตู’’ติ อธิฎฺฐาสิฯ ตสฺมิํ ขเณ ขุรปฺปํ มุจฺจิฯ ราชา ตํขณเญฺญว อุทเก นิมุชฺชิตฺวา อลฺลวโตฺถ อลฺลเกโส สามาวติยา ปาเทสุ นิปติตฺวา ‘‘ขม, เทวิ, มยฺหํ –</p>


<p>
‘สมฺมุยฺหามิ ปมุยฺหามิ, สพฺพา มุยฺหนฺติ เม ทิสา;  
  
สามาวตี มํ ตายสฺสุ, ตฺวญฺจ เม สรณํ ภวา’’’ติฯ – อาห;  
</p>
  
<p>สามาวตี –</p>


<p>
‘‘มา มํ ตฺวํ สรณํ คจฺฉ, ยมหํ สรณํ คตา;  
  
สรณํ คจฺฉ ตํ พุทฺธํ, ตฺวญฺจ เม สรณํ ภวา’’ติฯ –  
</p>
  
<p>อาหฯ ราชา ‘‘เตน หิ ตํ สรณํ คจฺฉามิ สตฺถารญฺจ, วรญฺจ เต ทมฺมี’’ติ อาหฯ สา ‘‘วโร คหิโต โหตุ, มหาราชา’’ติ อาหฯ ราชา สตฺถารํ อุปสงฺกมิตฺวา สรณํ คนฺตฺวา นิมเนฺตตฺวา พุทฺธปฺปมุขสฺส สงฺฆสฺส สตฺตาหํ มหาทานํ ทตฺวา ‘‘สามาวติํ วรํ คณฺหาหี’’ติ อาหฯ ‘‘สาธุ, มหาราช, อิมํ เม วรํ เทหิ, สตฺถา ปญฺจหิ ภิกฺขุสเตหิ สทฺธิํ อิธาคจฺฉตุ, ธมฺมํ โสสฺสามี’’ติ อาหฯ ราชา สตฺถารํ วนฺทิตฺวา ‘‘ภเนฺต, ปญฺจหิ ภิกฺขุสเตหิ สทฺธิํ นิพทฺธํ อิธาคจฺฉถ, สามาวติมิสฺสิกา ‘ธมฺมํ โสสฺสามา’ติ วทนฺตี’’ติ อาหฯ สตฺถา ‘‘มหาราช, พุทฺธานํ นาม เอกฎฺฐานํ นิพทฺธํ คนฺตุํ น วฎฺฎติ, มหาชโนปิ ปจฺจาสีสตี’’ติ อาหฯ ‘‘เตน หิ, ภเนฺต, ภิกฺขู อาณาเปถา’’ติฯ สตฺถา อานนฺทเตฺถรํ อาณาเปสิฯ เถโร ปญฺจ ภิกฺขุสตานิ อาทาย นิพทฺธํ ราชกุลํ คจฺฉติฯ ตาปิ เทวีปมุขา อิตฺถิโย เถรํ โภเชตฺวา ธมฺมํ สุณิํสุฯ สามาวติญฺจ สตฺถา เมตฺตาวิหารีนํ อุปาสิกานํ อคฺคฎฺฐาเน ฐเปสีติฯ เอวํ รโญฺญ ขุรปฺปํ มุญฺจิตุํ อวิสหนภาโว สามาวติยา อุปาสิกาย สมาธิวิปฺผารา อิทฺธีติ ฯ เอตฺถ  จ อเวจฺจปฺปสาเทน วา โอกปฺปนปสาเทน วา รตนตฺตยสรณคมเนน วา รตนตฺตยํ อุปาสตีติ อุปาสิกาติ วุจฺจตีติฯ</p>


<p> อริยิทฺธินิเทฺทเส ติ เจโตวสิปฺปตฺตานํ ขีณาสวอริยานํเยว สมฺภวโต  อริยา อิทฺธีติ วุจฺจตีติฯ ติ อิมสฺมิํ สาสเน ขีณาสโว ภิกฺขุฯ นฺติ อารมฺมณปกติยา อมนาเป วตฺถุสฺมิํ สเตฺต วา สงฺขาเร วาฯ ติ สโตฺต เจ โหติ, เมตฺตาภาวนาย ผรติฯ ติ สงฺขาโร เจ โหติ, ‘‘ธาตุมตฺต’’นฺติ ธาตุมนสิการํ อุปสํหรติฯ สเตฺตปิ ธาตูปสํหาโร วฎฺฎติฯ ติ สโตฺต เจ, อสุภภาวนาย ผรติฯ ติ สงฺขาโร เจ, ‘‘อนิจฺจ’’นฺติ มนสิการํ อุปสํหรติฯ นฺติ ตํ อุภยํฯ ติ ฉฬงฺคุเปกฺขาย อุเปกฺขโกฯ ติ สติเวปุลฺลปฺปตฺตตฺตาฯ ติ ปญฺญาย สมฺปชานการิตฺตาฯ ติ การณวเสน จกฺขูติ ลทฺธโวหาเรน รูปทสฺสนสมเตฺถน จกฺขุวิญฺญาเณน รูปํ ทิสฺวาฯ โปราณา ปนาหุ – ‘‘จกฺขุ รูปํ น ปสฺสติ อจิตฺตกตฺตา, จิตฺตํ น ปสฺสติ อจกฺขุกตฺตา, ทฺวารารมฺมณสงฺฆฎฺฎเน ปน ปสาทวตฺถุเกน จิเตฺตน ปสฺสติฯ อีทิสี ปเนสา ‘ธนุนา วิชฺฌตี’ติอาทีสุ วิย สสมฺภารกถา นาม โหติฯ ตสฺมา จกฺขุวิญฺญาเณน รูปํ ทิสฺวาติ อยเมตฺถ อโตฺถ’’ติ (ธ. ส. อฎฺฐ. ๑๓๕๒)ฯ อถ วา จกฺขุนา กรณภูเตน รูปํ ทิสฺวาติ อโตฺถฯ ติ เคหสิตโสมนสฺสปฎิเกฺขโป, น กิริยภูตาย โสมนสฺสเวทนายฯ ติ สพฺพโทมนสฺสปฎิเกฺขโปฯ ติ อิฎฺฐานิฎฺฐารมฺมณาปาเถ ปริสุทฺธปกติภาวาวิชหนาการภูตาย ฉสุ ทฺวาเรสุ ปวตฺตนโต ‘‘ฉฬงฺคุเปกฺขา’’ติ ลทฺธนามาย ตตฺรมชฺฌตฺตุเปกฺขาย อุเปกฺขโก วิหรติฯ ติอาทีสุปิ เอเสว นโยฯ</p>


<p> กมฺมวิปากชิทฺธินิเทฺทเส นฺติ สเพฺพสํ ปกฺขิชาตานํ ฌานาภิญฺญา วินาเยว อากาเสน คมนํฯ ตถา  อากาสคมนํ ทสฺสนาทีนิ จฯ นฺติ ปฐมกปฺปิกานํ มนุสฺสานํฯ นฺติ ปิยงฺกรมาตา ปุนพฺพสุมาตา ผุสฺสมิตฺตา  ธมฺมคุตฺตาติเอวมาทีนํ สุขสมุสฺสยโต วินิปติตตฺตา วินิปาติกานํ อเญฺญสญฺจ เปตานํ นาคสุปณฺณานญฺจ อากาสคมนาทิกํ กมฺมวิปากชา อิทฺธิฯ</p>


<p>ปุญฺญวโต อิทฺธินิเทฺทเส ติ ธเมฺมน ปเรสํ รญฺชนโต ราชาฯ รตนจกฺกํ วเตฺตตีติ ติ อจฺจนฺตสํโยคเตฺถ  อุปโยควจนํฯ ติ หตฺถิอสฺสรถปตฺติสงฺขาตจตุองฺควติยาฯ ติ เตสํ สมูหมตฺตเมวฯ ติ เหฎฺฐิมนฺตโตฯ  นาม อสฺสานํ รกฺขกาฯ  นาม คุนฺนํ รกฺขกาฯ ติ อวิสฺสเชฺชตฺวาฯ เอวํ เตสํ เวหาสคมนญฺจ ปุญฺญวโต อิทฺธีติ อโตฺถฯ</p>


<p>  ติ โชติโก นาม ปุเพฺพ ปเจฺจกพุเทฺธสุ กตาธิกาโร ราชคหนคเร เสฎฺฐิฯ ตสฺส กิร ชาตทิวเส สกลนคเร สพฺพาวุธานิ ชลิํสุ, สเพฺพสํ กายารุฬฺหานิ อาภรณานิปิ ปชฺชลิตานิ วิย โอภาสํ มุญฺจิํสุ, นครํ เอกปโชฺชตํ อโหสิฯ อถสฺส นามคฺคหณทิวเส สกลนครสฺส เอกโชติภูตตฺตา โชติโกติ นามํ กริํสุฯ อถสฺส วยปฺปตฺตกาเล เคหกรณตฺถาย ภูมิตเล โสธิยมาเน สโกฺก เทวราชา อาคนฺตฺวา โสฬสกรีสมเตฺต ฐาเน ปถวิํ ภินฺทิตฺวา สตฺตรตนมยํ สตฺตภูมิกํ ปาสาทํ อุฎฺฐาเปสิ, ปาสาทํ ปริกฺขิปิตฺวา สตฺตรตนมเย สตฺตทฺวารโกฎฺฐกยุเตฺต สตฺตปากาเร อุฎฺฐาเปสิ, ปาการปริยเนฺต จตุสฎฺฐิ กปฺปรุเกฺข อุฎฺฐาเปสิ, ปาสาทสฺส จตูสุ กเณฺณสุ โยชนิกติคาวุติกทฺวิคาวุติกเอกคาวุติกา จตโสฺส นิธิกุมฺภิโย อุฎฺฐาเปสิฯ ปาสาทสฺส จตูสุ กเณฺณสุ ตรุณตาลกฺขนฺธปฺปมาณา จตโสฺส สุวณฺณมยา อุจฺฉุยฎฺฐิโย นิพฺพตฺติํสุฯ ตาสํ มณิมยานิ ปตฺตานิ สุวณฺณมยานิ ปพฺพานิ อเหสุํฯ สตฺตสุ ทฺวารโกฎฺฐเกสุ เอเกกสฺมิํ เอกทฺวิติจตุปญฺจฉสตฺตยกฺขสหสฺสปริวารา สตฺต ยกฺขา อารกฺขํ คณฺหิํสุฯ</p>


<p>พิมฺพิสารมหาราชา ปาสาทาทีนํ อุฎฺฐานํ สุตฺวา เสฎฺฐิฉตฺตํ ปหิณิฯ โส โชติกเสฎฺฐีติ สกลชมฺพุทีเป ปากโฎ หุตฺวา อุตฺตรกุรุโต เทวตาหิ อาเนตฺวา สิริคเพฺภ นิสีทาปิตาย เอกญฺจ ตณฺฑุลนาฬิํ ตโย จ โชติปาสาเณ คเหตฺวา อาคตาย ภริยาย สทฺธิํ ตสฺมิํ ปาสาเท มหาสมฺปตฺติํ อนุภวโนฺต วสิฯ เตสํ ยาวชีวํ ตาย เอกตณฺฑุลนาฬิยา  ภตฺตํ ปโหสิฯ สเจ กิร เต สกฎสตมฺปิ ตณฺฑุลานํ ปูเรตุกามา โหนฺติ, สา ตณฺฑุลนาฬิเยว หุตฺวา ติฎฺฐติฯ ภตฺตปจนกาเล ตณฺฑุเล อุกฺขลิยํ ปกฺขิปิตฺวา เตสํ ปาสาณานํ อุปริ ฐเปนฺติฯ ปาสาณา ตาวเทว ปชฺชลิตฺวา ภเตฺต ปกฺกมเตฺต นิพฺพายนฺติฯ เตเนว สญฺญาเณน ภตฺตสฺส ปกฺกภาวํ ชานนฺติฯ สูเปยฺยาทิปจนกาเลปิ เอเสว นโยฯ เอวํ เตสํ โชติปาสาเณหิ อาหาโร ปจฺจติ, มณิอาโลเกน วสนฺติฯ อคฺคิสฺส วา ทีปสฺส วา โอภาสเมว น ชานิํสุฯ โชติกสฺส กิร เอวรูปา สมฺปตฺตีติ สกลชมฺพุทีเป ปากโฎ อโหสิฯ มหาชโน ยานาทีหิ ทสฺสนตฺถาย อาคจฺฉติฯ โชติกเสฎฺฐิ อาคตาคตานํ อุตฺตรกุรุตณฺฑุลานํ ภตฺตํ ทาเปติ, ‘‘กปฺปรุเกฺขหิ วตฺถาภรณานิ คณฺหนฺตู’’ติ อาณาเปติ, ‘‘คาวุติกนิธิกุมฺภิยา  มุขํ วิวราเปตฺวา ยาปนมตฺตํ คณฺหนฺตู’’ติ อาณาเปติฯ สกลชมฺพุทีปวาสิเกสุ ธนํ คเหตฺวา คจฺฉเนฺตสุ นิธิกุมฺภิยา องฺคุลมตฺตมฺปิ อูนํ นาโหสีติ อยมสฺส ปุญฺญวโต อิทฺธิฯ</p>


<p>ติ ชฎิโล นาม กสฺสปสฺส ภควโต ธาตุเจติเย กตาธิกาโร ตกฺกสิลายํ เสฎฺฐิฯ ตสฺส กิร มาตา พาราณสิยํ เสฎฺฐิธีตา อภิรูปา อโหสิ ฯ ตํ ปนฺนรสโสฬสวสฺสุเทฺทสิกกาเล อารกฺขนตฺถาย สตฺตภูมิกสฺส ปาสาทสฺส อุปริตเล วาสยิํสุฯ ตํ เอกทิวสํ วาตปานํ วิวริตฺวา พหิ โอโลกิยมานํ อากาเสน คจฺฉโนฺต วิชฺชาธโร ทิสฺวา อุปฺปนฺนสิเนโห วาตปาเนน ปวิสิตฺวา ตาย สทฺธิํ สนฺถวมกาสิฯ สา เตน คพฺภํ คณฺหิฯ อถ นํ ทาสี ทิสฺวา ‘‘อมฺม, กิํ อิท’’นฺติ วตฺวา ‘‘โหตุ, กสฺสจิ มา อาจิกฺขี’’ติ วุตฺตา ภเยน ตุณฺหี อโหสิฯ สาปิ ทสเม มาเส ปุตฺตํ วิชายิตฺวา นวภาชนํ อาหราเปตฺวา ตตฺถ ตํ ทารกํ นิปชฺชาเปตฺวา ตํ ภาชนํ ปิทหิตฺวา อุปริ ปุปฺผทามานิ ฐเปตฺวา ‘‘อิมํ สีเสน อุกฺขิปิตฺวา คนฺตฺวา คงฺคาย วิสฺสเชฺชหิ, ‘กิํ อิท’นฺติ จ ปุฎฺฐา ‘อยฺยาย เม พลิกมฺม’นฺติ วเทยฺยาสี’’ติ ทาสิํ อาณาเปสิฯ สา ตถา อกาสิฯ เหฎฺฐาคงฺคายปิ เทฺว อิตฺถิโย นฺหายมานา ตํ ภาชนํ อุทเกน อาหริยมานํ ทิสฺวา เอกา ‘‘มเยฺหตํ ภาชน’’นฺติ อาหฯ เอกา ‘‘ยํ เอตสฺส อโนฺต, ตํ มยฺห’’นฺติ วตฺวา ภาชเน สมฺปเตฺต ตํ อาทาย ถเล ฐเปตฺวา วิวริตฺวา  ทารกํ ทิสฺวา เอกา ‘‘มม ภาชน’’นฺติ วุตฺตตฺตา ‘‘ทารโก มเมว โหตี’’ติ อาหฯ เอกา ‘‘ยํ ภาชนสฺส อโนฺต, ตํ มมา’’ติ วุตฺตตฺตา ‘‘มม ทารโก’’ติ อาหฯ ตา วิวทมานา วินิจฺฉยํ คนฺตฺวา อมเจฺจสุ วินิจฺฉิตุํ อสโกฺกเนฺตสุ รโญฺญ สนฺติกํ อคมํสุฯ ราชา ตาสํ วจนํ สุตฺวา ‘‘ตฺวํ ทารกํ คณฺห, ตฺวํ ภาชน’’นฺติ อาหฯ ยาย ปน ทารโก ลโทฺธ, สา มหากจฺจายนเตฺถรสฺส อุปฎฺฐายิกา โหติฯ สา ตํ ทารกํ ‘‘เถรสฺส สนฺติเก ปพฺพาเชสฺสามี’’ติ โปเสสิฯ ตสฺส ชาตทิวเส คพฺภมลสฺส โธวิตฺวา อนปนีตตฺตา เกสา ชฎิตา หุตฺวา อฎฺฐํสุฯ เตนสฺส ชฎิโลเตว นามํ อกํสุฯ</p>


<p>ตสฺส ปทสา วิจรณกาเล เถโร ตํ เคหํ ปิณฺฑาย ปาวิสิฯ อุปาสิกา เถรํ นิสีทาเปตฺวา อาหารมทาสิฯ เถโร ทารกํ ทิสฺวา ‘‘อุปาสิเก, ทารโก เต ลโทฺธ’’ติ ปุจฺฉิฯ ‘‘อาม, ภเนฺต, อิมาหํ ตุมฺหากํ สนฺติเก ปพฺพาเชสฺสนฺติ โปเสสิ’’นฺติ อาหฯ เถโร ‘‘สาธู’’ติ ตํ อาทาย คจฺฉโนฺต ‘‘อตฺถิ นุ โข อิมสฺส คิหิสมฺปตฺติํ อนุภวิตุํ ปุญฺญกมฺม’’นฺติ โอโลเกโนฺต ‘‘มหาปุโญฺญ  สโตฺต มหาสมฺปตฺติํ อนุภวิสฺสติ, ทหโร เอว จ ตาว, ญาณมฺปิ ตาวสฺส ปริปากํ น คจฺฉตี’’ติ จิเนฺตตฺวา ตํ อาทาย ตกฺกสิลายํ เอกสฺส อุปฎฺฐากสฺส เคหํ อคมาสิฯ โส เถรํ วนฺทิตฺวา ฐิโต ทารกํ ทิสฺวา ‘‘ทารโก, ภเนฺต, ลโทฺธ’’ติ ปุจฺฉิฯ ‘‘อาม, อุปาสก, ปพฺพชิสฺสติ, ทหโร ตาว ตว สนฺติเก โหตู’’ติฯ โส ‘‘สาธุ, ภเนฺต’’ติ ตํ ปุตฺตฎฺฐาเน ฐเปตฺวา ปฎิชคฺคิฯ ตสฺส ปน เคเห ทฺวาทส วสฺสานิ ภณฺฑกํ อุสฺสนฺนํ โหติฯ โส คามนฺตรํ คจฺฉโนฺต สพฺพมฺปิ ตํ ภณฺฑกํ อาปณํ อาหริตฺวา ตสฺส ตสฺส ภณฺฑกสฺส มูลํ อาจิกฺขิตฺวา ‘‘อิทญฺจิทญฺจ เอตฺตกํ นาม ธนํ คเหตฺวา ทเทยฺยาสี’’ติ วตฺวา ปกฺกามิฯ</p>


<p>ตํ  ทิวสํ นครปริคฺคาหิกา เทวตา อนฺตมโส ชีรกมริจมตฺตเกนาปิ อตฺถิเก ตเสฺสว อาปณาภิมุเข กริํสุฯ โส ทฺวาทส วสฺสานิ อุสฺสนฺนภณฺฑกํ เอกทิวเสเนว วิกฺกิณิฯ กุฎุมฺพิโก อาคนฺตฺวา อาปเณ กิญฺจิ อทิสฺวา ‘‘สพฺพํ เต, ตาต, ภณฺฑกํ นาสิต’’นฺติ อาหฯ ‘‘น นาสิตํ, ตาต, สพฺพํ ตุเมฺหหิ วุตฺตนเยน วิกฺกิณิตํ, อิทํ อสุกสฺส มูลํ, อิทํ อสุกสฺส  มูล’’นฺติ สพฺพมูลํ ตเสฺสว อเปฺปสิฯ กุฎุมฺพิโก ปสีทิตฺวา ‘‘อนโคฺฆ ปุริโส ยตฺถ กตฺถจิ ชีวิตุํ สมโตฺถ’’ติ อตฺตโน วยปฺปตฺตํ ธีตรํ ตสฺส ทตฺวา ‘‘เคหมสฺส กโรถา’’ติ ปุริเส อาณาเปตฺวา นิฎฺฐิเต เคเห ‘‘คจฺฉถ ตุเมฺห, อตฺตโน เคเห วสถา’’ติ อาหฯ อถสฺส เคหปวิสนกาเล เอเกน ปาเทน อุมฺมาเร อกฺกนฺตมเตฺต เคหสฺส ปจฺฉิมภาเค ภูมิฎฺฐาเน อสีติหโตฺถ สุวณฺณปพฺพโต อุฎฺฐหิฯ ราชา กิร ชฎิลสฺส เคเห ภูมิํ ภินฺทิตฺวา สุวณฺณปพฺพโต อุฎฺฐิโตติ สุตฺวา ตสฺส เสฎฺฐิฉตฺตํ เปเสสิฯ โส ชฎิลเสฎฺฐิ นาม อโหสีติ อยมสฺส ปุญฺญวโต อิทฺธิฯ</p>


<p>ติ (มหาว. ๒๙๖) เมณฺฑโก นาม วิปสฺสิมฺหิ ภควติ กตาธิกาโร มคธรเฎฺฐ ภทฺทิยนคเร เสฎฺฐิฯ ตสฺส กิร ปจฺฉิมเคเห อฎฺฐกรีสมเตฺต ฐาเน หตฺถิอสฺสอุสภปฺปมาณา สุวณฺณเมณฺฑกา ปถวิํ ภินฺทิตฺวา ปิฎฺฐิยา ปิฎฺฐิํ ปหรมานา อุฎฺฐหิํสุ, เตสํ มุเขสุ ปญฺจวณฺณานํ สุตฺตานํ เคณฺฑุกา ปกฺขิตฺตา โหนฺติฯ สปฺปิเตลมธุผาณิตาทีหิ จ วตฺถจฺฉาทนหิรญฺญสุวณฺณาทีหิ จ อเตฺถ สติ เตสํ มุขโต เคณฺฑุกํ อปเนนฺติฯ เอกสฺสปิ เมณฺฑกสฺส มุขโต สกลชมฺพุทีปวาสีนํ ปโหนกํ สปฺปิเตลมธุผาณิตวตฺถจฺฉาทนหิรญฺญสุวณฺณํ นิกฺขมติฯ ตโต ปฎฺฐาเยส เมณฺฑกเสฎฺฐีติ ปญฺญายีติ อยมสฺส ปุญฺญวโต อิทฺธิฯ</p>


<p>  ติ โฆสิโต (อ. นิ. อฎฺฐ. ๑.๑.๒๖๐-๒๖๑) นาม ปเจฺจกสมฺพุเทฺธ กตาธิกาโร สกฺกรเฎฺฐ โกสมฺพิยํ เสฎฺฐิฯ โส กิร เทวโลกโต จวิตฺวา โกสมฺพิยํ นครโสภินิยา กุจฺฉิสฺมิํ นิพฺพตฺติฯ สา ตํ วิชาตทิวเส สุเปฺป สยาเปตฺวา สงฺการกูเฎ ฉฑฺฑาเปสิฯ ทารกํ กากสุนขา ปริวาเรตฺวา นิสีทิํสุฯ เอโก ปุริโส ตํ ทิสฺวาว ปุตฺตสญฺญํ ปฎิลภิตฺวา ‘‘ปุโตฺต เม ลโทฺธ’’ติ เคหํ เนสิฯ ตทา โกสมฺพิกเสฎฺฐิ ปุโรหิตํ ทิสฺวา ‘‘กิํ, อาจริย, อชฺช เต ติถิกรณนกฺขตฺตาทโย โอโลกิตา’’ติ ปุจฺฉิตฺวา ‘‘อาม, มหาเสฎฺฐี’’ติ วุเตฺต ‘‘ชนปทสฺส กิํ ภวิสฺสตี’’ติ ปุจฺฉิฯ ‘‘อิมสฺมิํ นคเร อชฺช ชาตทารโก เชฎฺฐเสฎฺฐิ ภวิสฺสตี’’ติ อาหฯ ตทา เสฎฺฐิโน ภริยา ครุคพฺภา  โหติ, ตสฺมา โส สีฆํ เคหํ เปเสสิ ‘‘คจฺฉ, ชานาหิ นํ วิชาตา วา, น  วา’’ติฯ ‘‘น วิชาตา’’ติ สุตฺวา เคหํ คนฺตฺวา กาฬิํ นาม ทาสิํ ปโกฺกสิตฺวา สหสฺสํ ทตฺวา ‘‘คจฺฉ, อิมสฺมิํ นคเร อุปธาเรตฺวา อชฺช ชาตทารกํ คณฺหิตฺวา เอหี’’ติ อาหฯ สา อุปธาเรนฺตี ตํ เคหํ คนฺตฺวา ตํ ทารกํ ตํ ทิวสํ ชาตํ ญตฺวา สหสฺสํ ทตฺวา อาเนตฺวา เสฎฺฐิโน ทเสฺสสิฯ เสฎฺฐิ ‘‘สเจ เม ธีตา ชายิสฺสติ, ตาย นํ สทฺธิํ นิวาเสตฺวา เสฎฺฐิฎฺฐานสฺส สามิกํ กริสฺสามิฯ สเจ ปุโตฺต ชายิสฺสติ, ฆาเตสฺสามิ น’’นฺติ จิเนฺตตฺวา ตํ เคเห วฑฺฒาเปสิฯ</p>


<p>อถสฺส ภริยา กติปาหจฺจเยน ปุตฺตํ วิชายิฯ เสฎฺฐิ ‘‘อิมสฺมิํ อสติ มม ปุโตฺต เสฎฺฐิฎฺฐานํ ลภิสฺสติฯ อิทาเนว นํ มาเรตุํ วฎฺฎตี’’ติ กาฬิํ อามเนฺตตฺวา ‘‘คจฺฉ เช, วชโต คุนฺนํ นิกฺขมนเวลาย วชทฺวารมเชฺฌ อิมํ ติริยํ นิปชฺชาเปหิ, คาวิโย นํ มทฺทิตฺวา มาเรสฺสนฺติ, มทฺทิตามทฺทิตภาวํ ปนสฺส ญตฺวา เอหี’’ติ อาหฯ สา คนฺตฺวา โคปาลเกน วชทฺวาเร วิวฎมเตฺตเยว ตํ ตถา นิปชฺชาเปสิฯ โคคณเชฎฺฐโก อุสโภ อญฺญสฺมิํ กาเล สพฺพปจฺฉา นิกฺขมโนฺตปิ ตํทิวสํ สพฺพปฐมํ นิกฺขมิตฺวา ทารกํ จตุนฺนํ ปาทานํ อนฺตเร กตฺวา อฎฺฐาสิฯ อเนกสตา คาโว อุสภสฺส เทฺว ปสฺสานิ ฆํสนฺติโย นิกฺขมิํสุฯ โคปาลโกปิ ‘‘อยํ อุสโภ ปุเพฺพ สพฺพปจฺฉา นิกฺขมติ, อชฺช ปน ปฐมํ นิกฺขมิตฺวา ทฺวารมเชฺฌ นิจฺจโลว ฐิโต, กิํ นุ โข เอต’’นฺติ จิเนฺตตฺวา คนฺตฺวา ตสฺส เหฎฺฐา นิปนฺนํ ทารกํ ทิสฺวา ปุตฺตสิเนหํ ปฎิลภิตฺวา ‘‘ปุโตฺต เม ลโทฺธ’’ติ เคหํ เนสิฯ</p>


<p>กาฬี คนฺตฺวา เสฎฺฐินา ปุจฺฉิตา ตมตฺถํ อาโรเจตฺวา ‘‘คจฺฉ, นํ ปุน อิมํ สหสฺสํ ทตฺวา อาเนหี’’ติ วุตฺตา ปุน อาเนตฺวา อทาสิฯ อถ นํ เสฎฺฐิ อาห – ‘‘อมฺม กาฬิ, อิมสฺมิํ นคเร ปญฺจสกฎสตานิ ปจฺจูสกาเล อุฎฺฐาย วาณิชฺชาย คจฺฉนฺติ, ตฺวํ อิมํ เนตฺวา  จกฺกมเคฺค นิปชฺชาเปหิ, โคณา วา นํ มทฺทิสฺสนฺติ, จกฺกํ วา ฉินฺทิสฺสติ, ปวตฺติญฺจสฺส ญตฺวา อาคเจฺฉยฺยาสี’’ติฯ สา คนฺตฺวา จกฺกมเคฺค นิปชฺชาเปสิฯ สากฎิกเชฎฺฐโก ปุรโต อโหสิฯ อถสฺส โคณา ตํ ฐานํ ปตฺวา ธุรํ ฉเฑฺฑสุํ, ปุนปฺปุนํ อาโรเปตฺวา ปาชิยมานาปิ ปุรโต น คจฺฉิํสุฯ เอวํ ตสฺส เตหิ สทฺธิํ วายมนฺตเสฺสว อรุณํ อุฎฺฐหิฯ โส ‘‘กิํ นาม โคณา กริํสู’’ติ มคฺคํ โอโลเกโนฺต ทารกํ ทิสฺวา ‘‘ภาริยํ วต  กมฺม’’นฺติ จิเนฺตตฺวา ‘‘ปุโตฺต เม ลโทฺธ’’ติ ตุฎฺฐมานโส ตํ เคหํ เนสิฯ</p>


<p>กาฬีปิ คนฺตฺวา เสฎฺฐินา ปุจฺฉิตา ตํ ปวตฺติํ อาจิกฺขิตฺวา ‘‘คจฺฉ, นํ ปุน สหสฺสํ ทตฺวา อาเนหี’’ติ วุตฺตา ตถา อกาสิฯ อถ นํ เสฎฺฐิ อาห – ‘‘อิทานิ นํ อามกสุสานํ เนตฺวา คจฺฉนฺตเร นิปชฺชาเปหิ, ตตฺถ สุนขาทีหิ ขาทิโต, อมนุเสฺสน วา ปหโฎ มริสฺสติ, มตามตภาวญฺจสฺส  ชานิตฺวา อาคเจฺฉยฺยาสี’’ติฯ สา ตํ เนตฺวา ตตฺถ นิปชฺชาเปตฺวา เอกมเนฺต อฎฺฐาสิฯ ตํ สุนขาทโย วา อมนุโสฺส วา อุปสงฺกมิตุํ นาสกฺขิํสุฯ อเถโก อชปาโล อชา โคจรํ เนโนฺต สุสานปเสฺสน คจฺฉติฯ เอกา อชา ปณฺณานิ ขาทมานา คจฺฉนฺตรํ ปวิสิตฺวา ทารกํ ทิสฺวา ชณฺณุเกหิ ฐตฺวา ทารกสฺส ถนํ อทาสิฯ อชปาลเกน ‘‘เห เห’’ติ สเทฺท กเตปิ น นิกฺขมิฯ โส ‘‘ยฎฺฐิยา นํ ปหริตฺวา นีหริสฺสามี’’ติ คจฺฉนฺตรํ ปวิโฎฺฐ ชณฺณุเกหิ ฐตฺวา ทารกํ ขีรํ ปายนฺติํ ทิสฺวา ทารเก ปุตฺตสิเนหํ ปฎิลภิตฺวา ‘‘ปุโตฺต เม ลโทฺธ’’ติ อาทาย ปกฺกามิฯ</p>


<p>กาฬี คนฺตฺวา เสฎฺฐินา ปุจฺฉิตา ตํ ปวตฺติํ อาจิกฺขิตฺวา ‘‘คจฺฉ, นํ ปุน สหสฺสํ ทตฺวา อาเนหี’’ติ วุตฺตา ตถา อกาสิฯ อย นํ เสฎฺฐิ อาห – ‘‘อมฺม, อิมํ อาทาย โจรปปาตปพฺพตํ อภิรุหิตฺวา ปปาเต ขิป, ปพฺพตกุจฺฉิยํ ปฎิหญฺญมาโน ขณฺฑาขณฺฑิโก หุตฺวา ภูมิยํ ปติสฺสติ, มตามตภาวญฺจสฺส ญตฺวา อาคเจฺฉยฺยาสี’’ติฯ สา ตํ ตถา เนตฺวา ปพฺพตมตฺถเก ฐตฺวา ขิปิฯ ตํ โข ปน ปพฺพตกุจฺฉิํ นิสฺสาย มหาเวฬุคุโมฺพ ปพฺพตานุสาเรเนว วฑฺฒิ, ตสฺส มตฺถกํ ฆนชาโต ชิญฺชุกคุโมฺพ อวตฺถริฯ ทารโก ปตโนฺต โกชเว วิย ตสฺมิํ ปติฯ ตํ ทิวสญฺจ นฬการเชฎฺฐกสฺส เวณุพลิ ปโตฺต โหติฯ โส ปุเตฺตน สทฺธิํ คนฺตฺวา ตํ เวฬุคุมฺพํ ฉินฺทิตุํ อารภิฯ ตสฺมิํ จลิเต ทารโก สทฺทมกาสิฯ โส ทารกสโทฺท วิยาติ เอเกน ปเสฺสน อภิรุหิตฺวา ตํ ทิสฺวา ‘‘ปุโตฺต เม ลโทฺธ’’ติ ตุฎฺฐจิโตฺต อาทาย คโตฯ กาฬี คนฺตฺวา เสฎฺฐินา ปุจฺฉิตา ตํ ปวตฺติํ อาจิกฺขิตฺวา ‘‘คจฺฉ, นํ ปุน สหสฺสํ ทตฺวา อาเนหี’’ติ วุตฺตา ตถา อกาสิฯ</p>


<p>เสฎฺฐิโน อิทญฺจิทญฺจ กโรนฺตเสฺสว ทารโก วฑฺฒิโตฯ มหาโฆสวจนตฺตา จสฺส โฆสิโตเตว นามํ อโหสิฯ โส เสฎฺฐิโน อกฺขิมฺหิ   กณฺฎโก วิย ขายิ, อุชุกํ โอโลเกตุมฺปิ น วิสหิฯ อถสฺส มรณูปายํ จิเนฺตโนฺต อตฺตโน กุมฺภการสฺส สนฺติกํ คนฺตฺวา ตสฺส ‘‘กทา อาวาปํ อาลิเมฺปสฺสสี’’ติ ปุจฺฉิตฺวา ‘‘เสฺว’’ติ วุเตฺต ‘‘เตน หิ อิทํ สหสฺสํ คณฺหิตฺวา มเมกํ กมฺมํ กโรหี’’ติ อาหฯ ‘‘กิํ สามี’’ติ? ‘‘เอโก เม อวชาตปุโตฺต อตฺถิ, ตํ ตว สนฺติกํ เปสิสฺสามิ, อถ นํ คพฺภํ ปเวเสตฺวา ติณฺหาย วาสิยา ขณฺฑาขณฺฑิกํ ฉินฺทิตฺวา จาฎิยํ ปกฺขิปิตฺวา อาวาเป ปเวเสยฺยาสีติฯ อิทํ เต สหสฺสํ สจฺจการสทิสํ, อุตฺตริํ ปน เต กตฺตพฺพยุตฺตกํ ปจฺฉา กริสฺสามี’’ติฯ กุมฺภกาโร ‘‘สาธู’’ติ สมฺปฎิจฺฉิฯ</p>


<p>เสฎฺฐิ ปุนทิวเส โฆสิตํ ปโกฺกสิตฺวา ‘‘หิโยฺย มยา กุมฺภกาโร เอกํ กมฺมํ อาณโตฺต, เอหิ , ตฺวํ ตาต, ตสฺส สนฺติกํ คนฺตฺวา เอวํ วเทหิ ‘หิโยฺย กิร เม ปิตรา อาณตฺตํ กมฺมํ นิปฺผาเทหี’’’ติ ปหิณิฯ โส ‘‘สาธู’’ติ อคมาสิฯ ตํ ตตฺถ คจฺฉนฺตํ อิตโร เสฎฺฐิโน ปุโตฺต ทารเกหิ สทฺธิํ คุฬกกีฬํ กีฬโนฺต ทิสฺวา ปโกฺกสิตฺวา ‘‘กุหิํ คจฺฉสี’’ติ ปุจฺฉิตฺวา ปิตุ สาสนํ คเหตฺวา ‘‘กุมฺภการสฺส สนฺติก’’นฺติ วุเตฺต ‘‘อหํ ตตฺถ คมิสฺสามิ, อิเม มํ ทารกา พหุลกฺขํ ชินิํสุ, ตํ เม ปฎิชินิตฺวา เทหี’’ติ อาหฯ ‘‘อหํ ปิตุ ภายามี’’ติฯ ‘‘มา ภายิ, ภาติก, อหํ ตํ สาสนํ หริสฺสามี’’ติฯ ‘‘พหูหิ ชิโต ยาวาหํ อาคจฺฉามิ, ตาว เม ลกฺขํ ปฎิชินาหี’’ติฯ โฆสิโต กิร คุฬกกีฬายํ เฉโก, เตน นํ เอวํ นิพนฺธิฯ โสปิ ตํ ‘‘เตน หิ คนฺตฺวา กุมฺภการํ วเทหิ ‘ปิตรา กิร เม หิโยฺย เอกํ กมฺมํ อาณตฺตํ, ตํ นิปฺผาเทหี’’’ติ อุโยฺยเชสิฯ โส ตสฺส สนฺติกํ คนฺตฺวา ตถา อวจฯ อถ นํ กุมฺภกาโร เสฎฺฐินา วุตฺตนิยาเมน มาเรตฺวา อาวาเป ขิปิฯ โฆสิโตปิ ทิวสภาคํ กีฬิตฺวา สายนฺหสมเยว เคหํ คนฺตฺวา ‘‘กิํ, ตาต, น คโตสี’’ติ วุเตฺต อตฺตโน อคตการณญฺจ กนิฎฺฐสฺส คตการณญฺจ อาโรเจสิฯ เสฎฺฐิ ‘‘ธี ธี’’ติ มหาวิรวํ วิรวิตฺวา สกลสรีเร ปกฺกุถิตโลหิโต วิย หุตฺวา ‘‘อโมฺภ กุมฺภการ, มา นาสยิ, มา นาสยี’’ติ พาหา ปคฺคยฺห กนฺทโนฺต ตสฺส สนฺติกํ อคมาสิฯ กุมฺภกาโร ตํ ตถา อาคจฺฉนฺตํ ทิสฺวา ‘‘สามิ, มา สทฺทํ กริ, กมฺมํ นิปฺผนฺน’’นฺติ อาหฯ โส ปพฺพเตน วิย มหเนฺตน โสเกน อวตฺถโฎ หุตฺวา อนปฺปกํ โทมนสฺสํ ปฎิสํเวเทสิฯ</p>


<p>เอวํ   สเนฺตปิ ปน เสฎฺฐิ ตํ อุชุกํ โอโลเกตุํ น สโกฺกติฯ ‘‘กินฺติ นํ มาเรยฺย’’นฺติ จิเนฺตโนฺต ‘‘มม คามสเต อายุตฺตกสฺส สนฺติกํ เปเสตฺวา มาราเปสฺสามี’’ติ อุปายํ ทิสฺวา ‘‘อยํ เม อวชาตปุโตฺต, อิมํ มาเรตฺวา วจฺจกูเป ขิปตุ, เอวญฺจ กเต อหํ มาตุลสฺส กตฺตพฺพยุตฺตกํ ชานิสฺสามี’’ติ ตสฺส ปณฺณํ ลิขิตฺวา ‘‘ตาต โฆสิต, อมฺหากํ คามสเต อายุตฺตโก อตฺถิ, อิมํ ปณฺณํ หริตฺวา ตสฺส เทหี’’ติ วตฺวา ปณฺณํ ตสฺส ทุสฺสเนฺต พนฺธิฯ โส ปน อกฺขรสมยํ น ชานาติฯ ทหรกาลโต ปฎฺฐาย หิ ตํ มาราเปโนฺตว เสฎฺฐิ มาเรตุํ นาสกฺขิ, กิํ อกฺขรสมยํ สิกฺขาเปสฺสติฯ โส อตฺตโน มรณปณฺณเมว ทุสฺสเนฺต พนฺธิตฺวา นิกฺขมโนฺต อาห – ‘‘ปาเถยฺยํ เม, ตาต, นตฺถี’’ติฯ ‘‘ปาเถเยฺยน กมฺมํ นตฺถิ, อนฺตรามเคฺค อสุกคาเม นาม มม สหายโก เสฎฺฐิ อตฺถิ, ตสฺส ฆเร ปาตราสํ กตฺวา ปุรโต คจฺฉา’’ติฯ โส ‘‘สาธู’’ติ ปิตรํ วนฺทิตฺวา นิกฺขโนฺต ตํ คามํ ปตฺวา เสฎฺฐิฆรํ ปุจฺฉิตฺวา คนฺตฺวา เสฎฺฐิชายํ ปสฺสิฯ ‘‘กุโต อาคโตสี’’ติ จ วุเตฺต ‘‘อโนฺตนครโต’’ติ อาหฯ ‘‘กสฺส ปุโตฺตสี’’ติ? ‘‘ตุมฺหากํ สหายเสฎฺฐิโน, อมฺมา’’ติฯ ‘‘ตฺวํสิ โฆสิโต นามา’’ติ? ‘‘อาม, อมฺมา’’ติฯ ตสฺสา สห ทสฺสเนเนว ตสฺมิํ ปุตฺตสิเนโห อุปฺปชฺชิฯ เสฎฺฐิโน ปเนกา ธีตา  อตฺถิ ปนฺนรสโสฬสวสฺสุเทฺทสิกา อภิรูปา ปาสาทิกา, ตํ รกฺขิตุํ เอกเมว เปสนการิกํ ทาสิํ ทตฺวา สตฺตภูมิกสฺส ปาสาทสฺส อุปริมตเล สิริคเพฺภ วสาเปนฺติฯ เสฎฺฐิธีตา ตสฺมิํ ขเณ ตํ ทาสิํ อนฺตราปณํ เปเสสิฯ อถ นํ เสฎฺฐิชายา ทิสฺวา ‘‘กุหิํ คจฺฉสี’’ติ ปุจฺฉิตฺวา ‘‘อยฺยธีตาย เปสเนนา’’ติ วุเตฺต ‘‘อิโต ตาว เอหิ, ติฎฺฐตุ เปสนํ, ปุตฺตสฺส เม ปีฐกํ อตฺถริตฺวา อุทกํ อาหริตฺวา ปาเท โธวิตฺวา เตลํ มกฺขิตฺวา สยนํ อตฺถริตฺวา เทหิ, ปจฺฉา เปสนํ กริสฺสสี’’ติ อาหฯ สา ตถา อกาสิฯ</p>


<p>อถ นํ จิเรนาคตํ เสฎฺฐิธีตา สนฺตเชฺชสิฯ อถ นํ สา อาห – ‘‘มา เม กุชฺฌิ, เสฎฺฐิปุโตฺต โฆสิโต อาคโต, ตสฺส อิทญฺจิทญฺจ กตฺวา ตตฺถ คนฺตฺวา อาคตามฺหี’’ติฯ เสฎฺฐิธีตาย ‘‘เสฎฺฐิปุโตฺต โฆสิโต’’ติ นามํ สุตฺวาว ปุพฺพสนฺนิวาสวเสน เปมํ ฉวิอาทีนิ ฉินฺทิตฺวา อฎฺฐิมิญฺชํ อาหจฺจ ฐิตํฯ อถ นํ ปุจฺฉิ ‘‘กุหิํ โส อมฺมา’’ติ? ‘‘สยเน  นิปโนฺน นิทฺทายตี’’ติ ฯ ‘‘อตฺถิ ปนสฺส หเตฺถ กิญฺจี’’ติ? ‘‘ทุสฺสเนฺต ปณฺณํ อตฺถี’’ติฯ สา ‘‘กิํ ปณฺณํ นุ โข เอต’’นฺติ ตสฺมิํ นิทฺทายเนฺต มาตาปิตูนํ อญฺญวิหิตตาย อปสฺสนฺตานํ โอตริตฺวา ตสฺส สนฺติกํ คนฺตฺวา ตํ ปณฺณํ โมเจตฺวา อาทาย อตฺตโน คพฺภํ ปวิสิตฺวา ทฺวารํ ปิธาย วาตปานํ วิวริตฺวา อกฺขรสมเย กุสลตาย ตํ ปณฺณํ วาเจตฺวา ‘‘อโห วต พาโล อตฺตโน มรณปณฺณํ ทุสฺสเนฺต พนฺธิตฺวา วิจรติ, สเจ มยา น ทิฎฺฐํ อสฺส, นตฺถิ ตสฺส ชีวิต’’นฺติฯ ตํ ปณฺณํ ผาเลตฺวา นาเสตฺวา เสฎฺฐิสฺส วจเนน อปรํ ปณฺณํ ลิขิ – ‘‘อยํ มม ปุโตฺต โฆสิโต นาม, คามสตโต ปณฺณาการํ อาหราเปตฺวา อิมสฺส ชนปทเสฎฺฐิโน ธีตรา สทฺธิํ มงฺคลํ กตฺวา อตฺตโน วสนคามสฺส มเชฺฌ ทฺวิภูมิกํ เคหํ กาเรตฺวา ปาการปริเกฺขเปน เจว ปุริสคุตฺตีหิ จ สุสํวิหิตารกฺขํ กโรตุ, มยฺหํ อิทญฺจิทญฺจ มยา กตนฺติ สาสนํ เปเสตุฯ เอวํ กเต อหํ มาตุลสฺส กตฺตพฺพยุตฺตกํ ชานิสฺสามี’’ติ ลิขิตฺวา จ ปณฺณํ สงฺฆริตฺวา ทุสฺสเนฺตเยวสฺส พนฺธิฯ</p>


<p>โส ทิวสภาคํ นิทฺทายิตฺวา อุฎฺฐาย ภุญฺชิตฺวา ปกฺกามิ, ปุนทิวเส ปาโตว ตํ คามํ คนฺตฺวา อายุตฺตกํ คามกิจฺจํ กโรนฺตเมว ปสฺสิฯ โส ตํ ทิสฺวา ‘‘กิํ ตาตา’’ติ ปุจฺฉิตฺวา ‘‘ปิตรา เม ตุมฺหากํ ปณฺณํ เปสิต’’นฺติ วุเตฺต ปณฺณํ คเหตฺวา วาเจตฺวา ตุฎฺฐมานโส ‘‘ปสฺสถ, โภ, มม สามิโน มยิ สิเนหํ กตฺวา เชฎฺฐปุตฺตสฺส มงฺคลํ กโรตู’’ติ มม สนฺติกํ ปหิณิฯ ‘‘สีฆํ ทารุอาทีนิ อาหรถา’’ติ คหปติเก อาณาเปตฺวา คามมเชฺฌ วุตฺตปฺปการํ เคหํ การาเปตฺวา คามสตโต ปณฺณาการํ อาหราเปตฺวา ชนปทเสฎฺฐิโน ธีตรํ อาเนตฺวา มงฺคลํ กตฺวา เสฎฺฐิสฺส สาสนํ ปหิณิ ‘‘อิทญฺจิทญฺจ มยา กต’’นฺติฯ</p>


<p>ตํ  สุตฺวา เสฎฺฐิโน ‘‘ยํ กาเรมิ, ตํ น โหติฯ ยํ น กาเรมิ, ตํ โหตี’’ติ มหนฺตํ โทมนสฺสํ อุปฺปชฺชิฯ ปุตฺตโสเกน สทฺธิํ โส โสโก เอกโต หุตฺวา กุจฺฉิทาหํ อุปฺปาเทตฺวา อติสารํ ชเนสิฯ เสฎฺฐิธีตาปิ ‘‘สเจ โกจิ เสฎฺฐิโน สนฺติกา อาคจฺฉติ, มม อกเถตฺวา เสฎฺฐิปุตฺตสฺส ปฐมตรํ มา กเถถา’’ติ อาณาเปสิฯ เสฎฺฐิปิ โข ‘‘น ทานิ ทุฎฺฐปุตฺตํ มม สาปเตยฺยสฺส สามิกํ กริสฺสามี’’ติ จิเนฺตตฺวา เอกํ อายุตฺตกํ อาห – ‘‘มาตุล, ปุตฺตํ เม ทฎฺฐุกาโมมฺหิ, เอกํ ปาทมูลิกํ เปเสตฺวา  เอกํ ปณฺณํ ลิขิตฺวา เปเสตฺวา มม ปุตฺตํ ปโกฺกสาเปหี’’ติฯ โส ‘‘สาธู’’ติ ปณฺณํ ทตฺวา เอกํ ปุริสํ เปเสสิฯ เสฎฺฐิธีตา เสฎฺฐิสฺส พลวคิลานกาเล โฆสิตกุมารํ อาทาย อคมาสิฯ เสฎฺฐิ กาลมกาสิฯ ราชา  ปิตริ กาลงฺกเต ปิตรา ภุตฺตโภคํ ทตฺวา สพฺพสเตน เสฎฺฐิฎฺฐานํ อทาสิฯ โฆสิตเสฎฺฐิ นาม หุตฺวา มหาสมฺปตฺติยํ ฐิโต เสฎฺฐิธีตาย กาฬิยา วจเนน อาทิโต ปฎฺฐาย สตฺตสุ ฐาเนสุ อตฺตโน มรณมุตฺตภาวํ ญตฺวา เทวสิกํ สตสหสฺสํ วิสฺสเชฺชตฺวา ทานํ ปฎฺฐเปสีติฯ เอวมสฺส สตฺตสุ ฐาเนสุ อโรคภาโว ปุญฺญวโต อิทฺธิฯ ตตฺถ คหนฺติ เคหํ วุจฺจติ, คเห ปติ ฯ มหาสาลกุเล อธิปติเสฺสตํ นามํฯ เกสุจิ โปตฺถเกสุ โฆสิตานนฺตรํ เมณฺฑโก ลิขิโตฯ</p>


<p>ติ เอตฺถ ปุญฺญิทฺธิ ปญฺจนฺนํ มหาปุญฺญานํ ทฎฺฐพฺพาติ อโตฺถฯ ปญฺจ มหาปุญฺญา นาม เมณฺฑกเสฎฺฐิ, ตสฺส ภริยา จนฺทปทุมา, ปุโตฺต ธนญฺจยเสฎฺฐิ, สุณิสา สุมนเทวี, โทโส ปุโณฺณ นามาติ อิเม ปญฺจ ชนา ปเจฺจกสมฺพุเทฺธ กตาธิการาฯ เตสุ เมณฺฑกเสฎฺฐิ อฑฺฒเตรสานิ โกฎฺฐสตานิ โสธาเปตฺวา สีสํ นฺหาโต ทฺวาเร นิสีทิตฺวา อุทฺธํ อุโลฺลเกติ, อากาสโต รตฺตสาลิธารา โอปติตฺวา สพฺพโกเฎฺฐ ปูเรติฯ ตสฺส ภริยา ตณฺฑุลํ เอกนาฬิมตฺตํ คเหตฺวา ภตฺตํ ปจาเปตฺวา เอกสฺมิํ สูปพฺยญฺชนเก สูปํ กาเรตฺวา สพฺพาลงฺการปฎิมณฺฑิตา ทฺวารโกฎฺฐเก ปญฺญตฺตาสเน นิสีทิตฺวา ‘‘สเพฺพ ภเตฺตน อตฺถิกา อาคจฺฉนฺตู’’ติ โฆสาเปตฺวา ปโกฺกสาเปตฺวา สุวณฺณกฎจฺฉุํ อาทาย อาคตาคตานํ อุปนีตภาชนานิ ปูเรตฺวา เทติ, สกลทิวสมฺปิ เทนฺติยา กฎจฺฉุนา สกิํ คหิตฎฺฐานมตฺตเมว ปญฺญายติฯ ตสฺส ปุโตฺต สีสํ นฺหาโต สหสฺสตฺถวิกํ อาทาย ‘‘กหาปเณหิ อตฺถิกา อาคจฺฉนฺตู’’ติ โฆสาเปตฺวา อาคตาคตานํ คหิตภาชนานิ ปูเรตฺวา เทติฯ ถวิกาย กหาปณสหสฺสเมว โหติฯ ตสฺส สุณิสา สพฺพาลงฺการปฎิมณฺฑิตา จตุโทณิกํ วีหิปิฎกํ อาทาย อาสเน นิสินฺนา ‘‘พีชภเตฺตน อตฺถิกา อาคจฺฉนฺตู’’ติ โฆสาเปตฺวา อาคตาคตานํ คหิตภาชนานิ ปูเรตฺวา เทติ, ปิฎกํ ยถาปูริตเมว โหติฯ ตสฺส ทาโส สพฺพาลงฺการปฎิมณฺฑิโต สุวณฺณยุเค  สุวณฺณโยเตฺตหิ โคเณ โยเชตฺวา สุวณฺณปโตทยฎฺฐิํ อาทาย โคณานํ คนฺธปญฺจงฺคุลิกานิ ทตฺวา วิสาเณสุ สุวณฺณโกสเก ปฎิมุญฺจิตฺวา เขตฺตํ คนฺตฺวา ปาเชติ , อิโต ติโสฺส, อิโต ติโสฺส, มเชฺฌ เอกาติ สตฺต สีตาโย ภิชฺชิตฺวา คจฺฉนฺติฯ ชมฺพุทีปวาสิโน ภตฺตพีชหิรญฺญสุวณฺณาทีสุ ยถารุจิตํ เสฎฺฐิเคหโตเยว คณฺหิํสุฯ อนุกฺกเมน ปน ภทฺทิยนครํ อนุปฺปเตฺต ภควติ ภควโต ธมฺมเทสนาย ปญฺจ มหาปุญฺญา จ ธนญฺจยเสฎฺฐิสฺส ธีตา วิสาขา จ โสตาปตฺติผลํ ปาปุณิํสุฯ อยํ ปน เนสํ ปญฺจนฺนํ มหาปุญฺญานํ ปุญฺญวโต อิทฺธิฯ สเงฺขเปน ปน ปริปากคเต ปุญฺญสมฺภาเร อิชฺฌนกวิเสโส ปุญฺญวโต อิทฺธิฯ</p>


<p>วิชฺชามยิทฺธินิเทฺทเส  อิชฺฌนาการํ คนฺธาริวิชฺชํ วา อุปจารสิทฺธํ ปตฺถิตสิทฺธํ อญฺญํ วา วิชฺชํ ธาเรนฺตีติ ติ ยโถปจารํ วิชฺชํ มุเขน ปริวเตฺตตฺวาฯ เสสํ วุตฺตตฺถเมวาติฯ</p>


<p>สมฺมาปโยคิทฺธินิเทฺทเส อิชฺฌนาการมตฺตํ ปุจฺฉิตฺวา อญฺญสฺส วิเสสสฺส อภาวโต ‘‘กตมา’’ติ อปุจฺฉิตฺวา ปการมตฺตเมว ปุจฺฉเนฺตน ‘‘กถ’’นฺติ ปุจฺฉา กตา, ตเถว ‘‘เอว’’นฺติ นิคมนํ กตํฯ เอตฺถ จ ปฎิปตฺติสงฺขาตเสฺสว สมฺมาปโยคสฺส ทีปนวเสน ปุริมปาฬิสทิสาว ปาฬิ อาคตาฯ อฎฺฐกถายํ ปน สกฎพฺยูหาทิกรณวเสน ยํกิญฺจิ สํวิทหนํ ยํกิญฺจิ สิปฺปกมฺมํ ยํกิญฺจิ เวชฺชกมฺมํ ติณฺณํ เวทานํ อุคฺคหณํ ติณฺณํ ปิฎกานํ อุคฺคหณํ, อนฺตมโส กสนวปนาทีนิ อุปาทาย ตํ ตํ กมฺมํ กตฺวา นิพฺพตฺตวิเสโส ติ อาคตาติฯ</p>

</p>





