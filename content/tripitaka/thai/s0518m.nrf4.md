<h1>๖. โอปมฺมกถาปโญฺห</h1>
<h2>มาติกา</h2>
<p>ภเนฺต    นาคเสน, กติหเงฺคหิ สมนฺนาคโต ภิกฺขุ อรหตฺตํ สจฺฉิกโรตีติ?</p>


<p>อิธ, มหาราช, อรหตฺตํ สจฺฉิกาตุกาเมน ภิกฺขุนา –</p>


<p>คทฺรภสฺส  เอกํ องฺคํ คเหตพฺพํฯ</p>


<p>กุกฺกุฎสฺส ปญฺจ องฺคานิ คเหตพฺพานิฯ</p>


<p>กลนฺทกสฺส เอกํ องฺคํ คเหตพฺพํฯ</p>


<p>ทีปินิยา เอกํ องฺคํ คเหตพฺพํฯ</p>


<p>ทีปิกสฺส เทฺว องฺคานิ คเหตพฺพานิฯ</p>


<p>กุมฺมสฺส ปญฺจ องฺคานิ คเหตพฺพานิฯ</p>


<p>วํสสฺส เอกํ องฺคํ คเหตพฺพํฯ</p>


<p>จาปสฺส เอกํ องฺคํ คเหตพฺพํฯ</p>


<p>วายสสฺส เทฺว องฺคานิ คเหตพฺพานิฯ</p>


<p>มกฺกฎสฺส เทฺว องฺคานิ คเหตพฺพานิฯ</p>

</p>


<p>ลาพุลตาย เอกํ องฺคํ คเหตพฺพํฯ</p>


<p>ปทุมสฺส ตีณิ องฺคานิ คเหตพฺพานิฯ</p>


<p>พีชสฺส เทฺว องฺคานิ คเหตพฺพานิฯ</p>


<p>สาลกลฺยาณิกาย  เอกํ องฺคํ คเหตพฺพํฯ</p>


<p>นาวาย ตีณิ องฺคานิ คเหตพฺพานิฯ</p>


<p>นาวาลคฺคนกสฺส  เทฺว องฺคานิ คเหตพฺพานิฯ</p>


<p>กูปสฺส   เอกํ องฺคํ คเหตพฺพํฯ</p>


<p>นิยามกสฺส ตีณิ องฺคานิ คเหตพฺพานิฯ</p>


<p>กมฺมการสฺส เอกํ องฺคํ คเหตพฺพํฯ</p>


<p>สมุทฺทสฺส ปญฺจ องฺคานิ คเหตพฺพานิฯ</p>

</p>


<p>ปถวิยา ปญฺจ องฺคานิ คเหตพฺพานิฯ</p>


<p>อาปสฺส ปญฺจ องฺคานิ คเหตพฺพานิฯ</p>


<p>เตชสฺส ปญฺจ องฺคานิ คเหตพฺพานิฯ</p>


<p>วายุสฺส ปญฺจ องฺคานิ คเหตพฺพานิฯ</p>


<p>ปพฺพตสฺส ปญฺจ องฺคานิ คเหตพฺพานิฯ</p>


<p>อากาสสฺส ปญฺจ องฺคานิ คเหตพฺพานิฯ</p>


<p>จนฺทสฺส ปญฺจ องฺคานิ คเหตพฺพานิฯ</p>


<p>สูริยสฺส สตฺต องฺคานิ คเหตพฺพานิฯ</p>


<p>สกฺกสฺส ตีณิ องฺคานิ คเหตพฺพานิฯ</p>


<p>จกฺกวตฺติสฺส จตฺตาริ องฺคานิ คเหตพฺพานิฯ</p>

</p>


<p>อุปจิกาย เอกํ องฺคํ คเหตพฺพํฯ</p>


<p>พิฬารสฺส เทฺว องฺคานิ คเหตพฺพานิฯ</p>


<p>อุนฺทูรสฺส เอกํ องฺคํ คเหตพฺพํฯ</p>


<p>วิจฺฉิกสฺส เอกํ องฺคํ คเหตพฺพํฯ</p>


<p>นกุลสฺส เอกํ องฺคํ  คเหตพฺพํฯ</p>


<p>ชรสิงฺคาลสฺส  เทฺว องฺคานิ คเหตพฺพานิฯ</p>


<p>มิคสฺส  ตีณิ องฺคานิ คเหตพฺพานิฯ</p>


<p>โครูปสฺส จตฺตาริ องฺคานิ คเหตพฺพานิฯ</p>


<p>วราหสฺส เทฺว องฺคานิ คเหตพฺพานิฯ</p>


<p>หตฺถิสฺส ปญฺจ องฺคานิ คเหตพฺพานิฯ</p>

</p>


<p>สีหสฺส สตฺต องฺคานิ คเหตพฺพานิฯ</p>


<p>จกฺกวากสฺส ตีณิ องฺคานิ คเหตพฺพานิฯ</p>


<p>เปณาหิกาย เทฺว องฺคานิ คเหตพฺพานิฯ</p>


<p>ฆรกโปตสฺส เอกํ องฺคํ คเหตพฺพํฯ</p>


<p>อุลูกสฺส เทฺว องฺคานิ คเหตพฺพานิฯ</p>


<p>สตปตฺตสฺส เอกํ องฺคํ คเหตพฺพํฯ</p>


<p>วคฺคุลิสฺส เทฺว องฺคานิ คเหตพฺพานิฯ</p>


<p>ชลูกาย เอกํ องฺคํ คเหตพฺพํฯ</p>


<p>สปฺปสฺส ตีณิ องฺคานิ คเหตพฺพานิฯ</p>


<p>อชครสฺส เอกํ องฺคํ คเหตพฺพํฯ</p>

</p>


<p>ปนฺถมกฺกฎกสฺส เอกํ องฺคํ คเหตพฺพํฯ</p>


<p>ถนสิตทารกสฺส  เอกํ องฺคํ คเหตพฺพํฯ</p>


<p>จิตฺตกธรกุมฺมสฺส  เอกํ องฺคํ คเหตพฺพํฯ</p>


<p>ปวนสฺส ปญฺจ องฺคานิ คเหตพฺพานิฯ</p>


<p>รุกฺขสฺส ตีณิ องฺคานิ คเหตพฺพานิฯ</p>


<p>เมฆสฺส ปญฺจ องฺคานิ คเหตพฺพานิฯ</p>


<p>มณิรตนสฺส ตีณิ องฺคานิ คเหตพฺพานิฯ</p>


<p>มาควิกสฺส   จตฺตาริ องฺคานิ คเหตพฺพานิฯ</p>


<p>พาฬิสิกสฺส เทฺว องฺคานิ คเหตพฺพานิฯ</p>


<p>ตจฺฉกสฺส เทฺว องฺคานิ คเหตพฺพานิฯ</p>

</p>


<p>กุมฺภสฺส เอกํ องฺคํ คเหตพฺพํฯ</p>


<p>กาฬายสสฺส  เทฺว องฺคานิ คเหตพฺพานิฯ</p>


<p>ฉตฺตสฺส ตีณิ องฺคานิ คเหตพฺพานิฯ</p>


<p>เขตฺตสฺส ตีณิ องฺคานิ คเหตพฺพานิฯ</p>


<p>อคทสฺส เทฺว องฺคานิ คเหตพฺพานิฯ</p>


<p>โภชนสฺส ตีณิ องฺคานิ คเหตพฺพานิฯ</p>


<p>อิสฺสาสสฺส จตฺตาริ องฺคานิ คเหตพฺพานิฯ</p>

</p>


<p>รโญฺญ จตฺตาริ องฺคานิ คเหตพฺพานิฯ</p>


<p>โทวาริกสฺส เทฺว องฺคานิ คเหตพฺพานิฯ</p>


<p>นิสทาย เอกํ องฺคํ คเหตพฺพํฯ</p>


<p>ปทีปสฺส เทฺว องฺคานิ คเหตพฺพานิฯ</p>


<p>มยูรสฺส เทฺว องฺคานิ คเหตพฺพานิฯ</p>


<p>ตุรงฺคสฺส เทฺว องฺคานิ คเหตพฺพานิฯ</p>


<p>โสณฺฑิกสฺส เทฺว องฺคานิ คเหตพฺพานิฯ</p>


<p>อินฺทขีลสฺส เทฺว องฺคานิ คเหตพฺพานิฯ</p>


<p>ตุลาย เอกํ องฺคํ คเหตพฺพํฯ</p>


<p>ขคฺคสฺส เทฺว องฺคานิ คเหตพฺพานิฯ</p>


<p>มจฺฉสฺส  เทฺว องฺคานิ คเหตพฺพานิฯ</p>


<p>อิณคฺคาหกสฺส  เอกํ องฺคํ คเหตพฺพํฯ</p>


<p>พฺยาธิตสฺส  เทฺว องฺคานิ คเหตพฺพานิฯ</p>


<p>มตสฺส เทฺว องฺคานิ คเหตพฺพานิฯ</p>


<p>นทิยา เทฺว องฺคานิ คเหตพฺพานิฯ</p>


<p>อุสภสฺส เอกํ องฺคํ คเหตพฺพํฯ</p>


<p>มคฺคสฺส เทฺว องฺคานิ คเหตพฺพานิฯ</p>


<p>สุงฺกสายิกสฺส เอกํ องฺคํ คเหตพฺพํฯ</p>


<p>โจรสฺส ตีณิ องฺคานิ คเหตพฺพานิฯ</p>


<p>สกุณคฺฆิยา เอกํ องฺคํ คเหตพฺพํฯ</p>


<p>สุนขสฺส เอกํ องฺคํ คเหตพฺพํฯ</p>


<p>ติกิจฺฉกสฺส ตีณิ องฺคานิ คเหตพฺพานิฯ</p>


<p>คพฺภินิยา เทฺว องฺคานิ คเหตพฺพานิฯ</p>


<p>จมริยา เอกํ องฺคํ คเหตพฺพํฯ</p>


<p>กิกิยา เทฺว องฺคานิ คเหตพฺพานิฯ</p>


<p>กโปติกาย ตีณิ องฺคานิ คเหตพฺพานิฯ</p>


<p>เอกนยนสฺส เทฺว องฺคานิ คเหตพฺพานิฯ</p>


<p>กสฺสกสฺส ตีณิ องฺคานิ คเหตพฺพานิฯ</p>


<p>ชมฺพุกสิงฺคาลิยา เอกํ องฺคํ คเหตพฺพํฯ</p>


<p>จงฺควารกสฺส เทฺว องฺคานิ คเหตพฺพานิฯ</p>


<p>ทพฺพิยา เอกํ องฺคํ คเหตพฺพํฯ</p>


<p>อิณสาธกสฺส ตีณิ องฺคานิ คเหตพฺพานิฯ</p>


<p>อนุวิจินกสฺส เอกํ องฺคํ คเหตพฺพํฯ</p>


<p>สารถิสฺส เทฺว องฺคานิ คเหตพฺพานิฯ</p>


<p>โภชกสฺส  เทฺว องฺคานิ คเหตพฺพานิฯ</p>


<p>ตุนฺนวายสฺส เอกํ องฺคํ คเหตพฺพํฯ</p>


<p>นาวิกสฺส เอกํ องฺคํ คเหตพฺพํฯ</p>


<p>ภมรสฺส เทฺว องฺคานิ คเหตพฺพานีติฯ</p>

</p>


<h2>๑. คทฺรภวโคฺค</h2>
<h3>๑. คทฺรภงฺคปโญฺห</h3>
<p> ‘‘ภเนฺต  นาคเสน, ‘คทฺรภสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, คทฺรโภ นาม สงฺการกูเฎปิ จตุเกฺกปิ สิงฺฆาฎเกปิ คามทฺวาเรปิ ถุสราสิมฺหิปิ ยตฺถ กตฺถจิ สยติ, น สยนพหุโล โหติ, เอวเมว  โข, มหาราช, โยคินา โยคาวจเรน ติณสนฺถาเรปิ ปณฺณสนฺถาเรปิ กฎฺฐมญฺจเกปิ ฉมายปิ ยตฺถ กตฺถจิ จมฺมขณฺฑํ ปตฺถริตฺวา ยตฺถ กตฺถจิ สยิตพฺพํ, น สยนพหุเลน ภวิตพฺพํฯ อิทํ, มหาราช, คทฺรภสฺส เอกํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน ‘กลิงฺครูปธานา, ภิกฺขเว, เอตรหิ มม สาวกา วิหรนฺติ อปฺปมตฺตา อาตาปิโน ปธานสฺมิ’นฺติฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินาปิ –</p>


<p>
‘‘‘ปลฺลเงฺกน นิสินฺนสฺส, ชณฺณุเกนาภิวสฺสติ;  
  
อลํ ผาสุวิหาราย, ปหิตตฺตสฺส ภิกฺขุโน’’’ติฯ  
</p>
  
คทฺรภงฺคปโญฺห ปฐโมฯ  
</p>
  
<h3>๒. กุกฺกุฎงฺคปโญฺห</h3>
<p> ‘‘ภเนฺต นาคเสน, ‘กุกฺกุฎสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, กุกฺกุโฎ  กาเลน สมเยน ปฎิสลฺลียติ, เอวเมว โข, มหาราช, โยคินา โยคาวจเรน กาเลน สมเยเนว เจติยงฺคณํ สมฺมชฺชิตฺวา ปานียํ ปริโภชนียํ อุปฎฺฐเปตฺวา สรีรํ ปฎิชคฺคิตฺวา นหายิตฺวา เจติยํ วนฺทิตฺวา วุฑฺฒานํ ภิกฺขูนํ ทสฺสนาย คนฺตฺวา กาเลน สมเยน สุญฺญาคารํ ปวิสิตพฺพํฯ อิทํ, มหาราช, กุกฺกุฎสฺส ปฐมํ องฺคํ คเหตพฺพํฯ</p>


<p>‘‘ปุน  จปรํ, มหาราช, กุกฺกุโฎ กาเลน สมเยเนว วุฎฺฐาติฯ เอวเมว โข, มหาราช, โยคินา โยคาวจเรน กาเลน สมเยเนว วุฎฺฐหิตฺวา เจติยงฺคณํ สมฺมชฺชิตฺวา ปานียํ ปริโภชนียํ อุปฎฺฐเปตฺวา สรีรํ ปฎิชคฺคิตฺวา เจติยํ วนฺทิตฺวา ปุนเทว สุญฺญาคารํ ปวิสิตพฺพํฯ อิทํ, มหาราช, กุกฺกุฎสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, กุกฺกุโฎ ปถวิํ ขณิตฺวา ขณิตฺวา อโชฺฌหารํ อโชฺฌหรติฯ เอวเมว โข, มหาราช, โยคินา โยคาวจเรน ปจฺจเวกฺขิตฺวา ปจฺจเวกฺขิตฺวา อโชฺฌหารํ อโชฺฌหริตพฺพํ ‘เนว ทวาย น มทาย  น มณฺฑนาย น วิภูสนาย, ยาวเทว อิมสฺส กายสฺส ฐิติยา ยาปนาย วิหิํสูปรติยา พฺรหฺมจริยานุคฺคหาย, อิติ ปุราณญฺจ เวทนํ ปฎิหงฺขามิ นวญฺจ เวทนํ น อุปฺปาเทสฺสามิ, ยาตฺรา จ เม ภวิสฺสติ อนวชฺชตา จ ผาสุวิหาโร จา’ติฯ อิทํ, มหาราช, กุกฺกุฎสฺส ตติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>
‘‘‘กนฺตาเร ปุตฺตมํสํว, อกฺขสฺสพฺภญฺชนํ ยถา;  
  
เอวํ อาหริ อาหารํ, ยาปนตฺถมมุจฺฉิโต’ติฯ  
</p>
  
<p>‘‘ปุน จปรํ, มหาราช, กุกฺกุโฎ สจกฺขุโกปิ รตฺติํ อโนฺธ โหติฯ เอวเมว โข, มหาราช, โยคินา โยคาวจเรน อนเนฺธเนว อเนฺธน วิย ภวิตพฺพํ, อรเญฺญปิ โคจรคาเม ปิณฺฑาย จรเนฺตนปิ รชนีเยสุ รูปสทฺทคนฺธรสโผฎฺฐพฺพธเมฺมสุ อเนฺธน พธิเรน มูเคน วิย ภวิตพฺพํ, น นิมิตฺตํ คเหตพฺพํ, นานุพฺยญฺชนํ คเหตพฺพํฯ อิทํ, มหาราช, กุกฺกุฎสฺส จตุตฺถํ องฺคํ คเหตพฺพํฯ ภาสิตเมฺปตํ, มหาราช, เถเรน มหากจฺจายเนน –</p>


<p>
‘จกฺขุมาสฺส ยถา อโนฺธ, โสตวา พธิโร ยถา;  
  
ปญฺญวาสฺส  
ชิวฺหาวสฺส (สี. ปี.)  
ยถา มูโค, พลวา ทุพฺพโลริว;  
  
อตฺตอเตฺถ  
อถ อเตฺถ (สี. ปี.)  
สมุปฺปเนฺน, สเยถ มตสายิก’นฺติฯ  
</p>
  
<p>‘‘ปุน  จปรํ, มหาราช, กุกฺกุโฎ เลฑฺฑุทณฺฑลคุฬมุคฺคเรหิ ปริปาติยโนฺตปิ สกํ เคหํ น วิชหติฯ เอวเมว โข, มหาราช, โยคินา โยคาวจเรน จีวรกมฺมํ กโรเนฺตนปิ นวกมฺมํ กโรเนฺตนปิ วตฺตปฺปฎิวตฺตํ กโรเนฺตนปิ อุทฺทิสเนฺตนปิ อุทฺทิสาเปเนฺตนปิ โยนิโส มนสิกาโร น วิชหิตโพฺพ, สกํ โข ปเนตํ, มหาราช, โยคิโน เคหํ, ยทิทํ โยนิโส มนสิกาโร ฯ อิทํ, มหาราช, กุกฺกุฎสฺส ปญฺจมํ องฺคํ คเหตพฺพํ ฯ ภาสิตเมฺปตํ, มหาราช, ภควตา เทวาติเทเวน ‘โก จ, ภิกฺขเว, ภิกฺขุโน โคจโร สโก เปตฺติโก วิสโย? ยทิทํ จตฺตาโร สติปฎฺฐานา’ติฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินาปิ –</p>


<p>
‘‘‘ยถา สุทโนฺต มาตโงฺค, สกํ โสณฺฑํ น มทฺทติ;  
  
ภกฺขาภกฺขํ วิชานาติ, อตฺตโน วุตฺติกปฺปนํฯ  
</p>
  
<p>
‘‘‘ตเถว พุทฺธปุเตฺตน, อปฺปมเตฺตน วา ปน;  
  
ชินวจนํ น มทฺทิตพฺพํ, มนสิการวรุตฺตม’’’นฺติฯ  
</p>
  
กุกฺกุฎงฺคปโญฺห ทุติโยฯ  
</p>
  
<h3>๓. กลนฺทกงฺคปโญฺห</h3>
<p> ‘‘ภเนฺต นาคเสน, ‘กลนฺทกสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, กลนฺทโก ปฎิสตฺตุมฺหิ โอปตเนฺต นงฺคุฎฺฐํ ปโปฺผเฎตฺวา มหนฺตํ กตฺวา เตเนว นงฺคุฎฺฐลคุเฬน ปฎิสตฺตุํ ปฎิพาหติ, เอวเมว โข, มหาราช, โยคินา โยคาวจเรน กิเลสสตฺตุมฺหิ โอปตเนฺต สติปฎฺฐานลคุฬํ ปโปฺผเฎตฺวา มหนฺตํ กตฺวา เตเนว สติปฎฺฐานลคุเฬน สพฺพกิเลสา ปฎิพาหิตพฺพาฯ อิทํ, มหาราช, กลนฺทกสฺส เอกํ องฺคํ คเหตพฺพํฯ ภาสิตเมฺปตํ, มหาราช, เถเรน จูฬปนฺถเกน –</p>


<p>
‘ยทา กิเลสา โอปตนฺติ, สามญฺญคุณธํสนา;  
  
สติปฎฺฐานลคุเฬน, หนฺตพฺพา เต ปุนปฺปุน’’’นฺติฯ  
</p>
  
กลนฺทกงฺคปโญฺห ตติโยฯ  
</p>
  
<h3>๔. ทีปินิยงฺคปโญฺห</h3>
<p> ‘‘ภเนฺต   นาคเสน, ‘ทีปินิยา เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, ทีปินี สกิํ เยว คพฺภํ คณฺหาติ, น ปุนปฺปุนํ ปุริสํ อุเปติ? เอวเมว โข, มหาราช, โยคินา โยคาวจเรน อายติํ ปฎิสนฺธิํ อุปฺปตฺติํ คพฺภเสยฺยํ จุติํ เภทํ ขยํ วินาสํ สํสารภยํ ทุคฺคติํ วิสมํ สมฺปีฬิตํ ทิสฺวา ‘ปุนพฺภเว  นปฺปฎิสนฺทหิสฺสามี’ติ โยนิโส มนสิกาโร กรณีโยฯ อิทํ, มหาราช, ทีปินิยา เอกํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สุตฺตนิปาเต ธนิยโคปาลกสุเตฺต –</p>


<p>
‘‘‘อุสโภริว เฉตฺว พนฺธนานิ, นาโค ปูติลตํว ทาลยิตฺวา;  
  
นาหํ ปุนุเปสฺสํ คพฺภเสยฺยํ, อถ เจ ปตฺถยสี ปวสฺส เทวา’’’ติฯ  
</p>
  
ทีปินิยงฺคปโญฺห จตุโตฺถฯ  
</p>
  
<h3>๕. ทีปิกงฺคปโญฺห</h3>
<p> ‘‘ภเนฺต นาคเสน, ‘ทีปิกสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, ทีปิโก อรเญฺญ ติณคหนํ วา วนคหนํ วา ปพฺพตคหนํ วา นิสฺสาย นิลียิตฺวา มิเค คณฺหาติ, เอวเมว โข, มหาราช, โยคินา โยคาวจเรน วิเวกํ เสวิตพฺพํ อรญฺญํ รุกฺขมูลํ ปพฺพตํ กนฺทรํ คิริคุหํ สุสานํ วนปตฺถํ อโพฺภกาสํ ปลาลปุญฺชํ อปฺปสทฺทํ อปฺปนิโคฺฆสํ วิชนวาตํ มนุสฺสราหเสยฺยกํ ปฎิสลฺลานสารุปฺปํ; วิเวกํ เสวมาโน หิ, มหาราช, โยคี โยคาวจโร นจิรเสฺสว ฉฬภิญฺญาสุ จ วสิภาวํ ปาปุณาติฯ อิทํ, มหาราช, ทีปิกสฺส ปฐมํ องฺคํ คเหตพฺพํฯ ภาสิตเมฺปตํ, มหาราช, เถเรหิ ธมฺมสงฺคาหเกหิ –</p>


<p>
‘‘‘ยถาปิ  
  
ทีปิโก นาม, นิลียิตฺวา คณฺหเต  
คณฺหตี (สี. ปี.)  
มิเค;  
  
ตเถวายํ พุทฺธปุโตฺต, ยุตฺตโยโค วิปสฺสโก;  
  
อรญฺญํ ปวิสิตฺวาน, คณฺหาติ ผลมุตฺตม’นฺติฯ  
</p>
  
<p>‘‘ปุน จปรํ, มหาราช, ทีปิโก ยํ กิญฺจิ ปสุํ วธิตฺวา วาเมน ปเสฺสน ปติตํ น ภเกฺขติฯ เอวเมว โข, มหาราช, โยคินา โยคาวจเรน เวฬุทาเนน วา ปตฺตทาเนน วา ปุปฺผทาเนน วา ผลทาเนน วา สินานทาเนน วา มตฺติกาทาเนน วา จุณฺณทาเนน วา ทนฺตกฎฺฐทาเนน  วา มุโขทกทาเนน วา จาตุกมฺยตาย วา มุคฺคสุปฺยตาย  วา ปาริภฎ  ยตาย วา ชงฺฆเปสนีเยน วา เวชฺชกเมฺมน วา ทูตกเมฺมน วา ปหิณคมเนน วา ปิณฺฑปฎิปิเณฺฑน วา ทานานุปฺปทาเนน วา วตฺถุวิชฺชาย วา นกฺขตฺตวิชฺชาย วา องฺควิชฺชาย  วา อญฺญตรญฺญตเรน วา พุทฺธปฺปฎิกุเฎฺฐน มิจฺฉาชีเวน นิปฺผาทิตํ โภชนํ น ภุญฺชิตพฺพํ  วาเมน ปเสฺสน ปติตํ ปสุํ วิย ทีปิโกฯ อิทํ, มหาราช, ทีปิกสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘วจีวิญฺญตฺติวิปฺผารา, อุปฺปนฺนํ มธุปายสํ;  
  
สเจ ภุโตฺต ภเวยฺยาหํ, สาชีโว ครหิโต มมฯ  
</p>
  
<p>
‘‘‘ยทิปิ เม อนฺตคุณํ, นิกฺขมิตฺวา พหี จเร;  
  
เนว ภิเนฺทยฺยมาชีวํ, จชมาโนปิ ชีวิต’’’นฺติฯ  
</p>
  
ทีปิกงฺคปโญฺห ปญฺจโมฯ  
</p>
  
<h3>๖. กุมฺมงฺคปโญฺห</h3>
<p> ‘‘ภเนฺต นาคเสน, ‘กุมฺมสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, กุโมฺม อุทกจโร อุทเกเยว วาสํ กเปฺปติ, เอวเมว โข, มหาราช, โยคินา โยคาวจเรน สพฺพปาณภูตปุคฺคลานํ หิตานุกมฺปินา เมตฺตาสหคเตน เจตสา วิปุเลน มหคฺคเตน อปฺปมาเณน อเวเรน อพฺยาปเชฺชน สพฺพาวนฺตํ โลกํ ผริตฺวา วิหริตพฺพํฯ อิทํ, มหาราช, กุมฺมสฺส ปฐมํ องฺคํ คเหตพฺพํฯ</p>


<p>‘‘ปุน   จปรํ, มหาราช, กุโมฺม อุทเก อุปฺปิลวโนฺต สีสํ อุกฺขิปิตฺวา ยทิ โกจิ ปสฺสติ, ตเตฺถว นิมุชฺชติ คาฬฺหโมคาหติ ‘มา มํ เต ปุน ปเสฺสยฺยุ’นฺติ, เอวเมว โข, มหาราช, โยคินา โยคาวจเรน กิเลเสสุ โอปตเนฺตสุ อารมฺมณสเร นิมุชฺชิตพฺพํ คาฬฺหโมคาหิตพฺพํ ‘มา มํ กิเลสา ปุน ปเสฺสยฺยุ’นฺติฯ อิทํ, มหาราช, กุมฺมสฺส ทุติยํ องฺคํ คเหตพฺพํฯ</p>


<p>‘‘ปุน จปรํ , มหาราช, กุโมฺม อุทกโต นิกฺขมิตฺวา กายํ โอตาเปติ, เอวเมว โข, มหาราช, โยคินา โยคาวจเรน นิสชฺชฎฺฐานสยนจงฺกมโต มานสํ นีหริตฺวา สมฺมปฺปธาเน มานสํ โอตาเปตพฺพํฯ อิทํ, มหาราช, กุมฺมสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, กุโมฺม ปถวิํ ขณิตฺวา วิวิเตฺต วาสํ กเปฺปติ, เอวเมว โข, มหาราช, โยคินา โยคาวจเรน ลาภสกฺการสิโลกํ ปชหิตฺวา สุญฺญํ วิวิตฺตํ กานนํ วนปตฺถํ ปพฺพตํ กนฺทรํ คิริคุหํ อปฺปสทฺทํ อปฺปนิโคฺฆสํ ปวิวิตฺตโมคาหิตฺวา วิวิเตฺต เยว วาสํ อุปคนฺตพฺพํฯ อิทํ, มหาราช, กุมฺมสฺส จตุตฺถํ องฺคํ คเหตพฺพํฯ ภาสิตเมฺปตํ, มหาราช, เถเรน อุปเสเนน วงฺคนฺตปุเตฺตน –</p>


<p>
‘‘‘วิวิตฺตํ อปฺปนิโคฺฆสํ, วาฬมิคนิเสวิตํ;  
  
เสเว เสนาสนํ ภิกฺขุ, ปฎิสลฺลานการณา’ติฯ  
</p>
  
<p>‘‘ปุน จปรํ, มหาราช, กุโมฺม จาริกํ จรมาโน ยทิ กญฺจิ ปสฺสติ วา, สทฺทํ สุณาติ วา, โสณฺฑิปญฺจมานิ องฺคานิ สเก กปาเล นิทหิตฺวา อโปฺปสฺสุโกฺก ตุณฺหีภูโต ติฎฺฐติ กายมนุรกฺขโนฺต, เอวเมว โข, มหาราช, โยคินา โยคาวจเรน สพฺพตฺถ รูปสทฺทคนฺธรสโผฎฺฐพฺพธเมฺมสุ อาปตเนฺตสุ ฉสุ ทฺวาเรสุ สํวรกวาฎํ อนุคฺฆาเฎตฺวา มานสํ สโมทหิตฺวา สํวรํ กตฺวา สเตน สมฺปชาเนน วิหาตพฺพํ สมณธมฺมํ อนุรกฺขมาเนนฯ อิทํ, มหาราช, กุมฺมสฺส ปญฺจมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สํยุตฺตนิกายวเร กุมฺมูปมสุตฺตเนฺต –</p>


<p>
‘‘‘กุโมฺมว  
องฺคานิ สเก กปาเล, สโมทหํ ภิกฺขุ มโนวิตเกฺก;  
  
อนิสฺสิโต  
อญฺญมเหฐยาโน, ปรินิพฺพุโตนูปวเทยฺย กญฺจี’’’ติฯ  
</p>
  
กุมฺมงฺคปโญฺห ฉโฎฺฐฯ  
</p>
  
<h3>๗. วํสงฺคปโญฺห</h3>
<p> ‘‘ภเนฺต  นาคเสน, ‘วํสสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, วํโส ยตฺถ วาโต, ตตฺถ อนุโลเมติ, นาญฺญตฺถมนุธาวติ, เอวเมว โข, มหาราช, โยคินา โยคาวจเรน ยํ พุเทฺธน ภควตา ภาสิตํ นวงฺคํ สตฺถุ สาสนํ, ตํ อนุโลมยิตฺวา กปฺปิเย อนวเชฺช ฐตฺวา สมณธมฺมํ เยว ปริเยสิตพฺพํฯ อิทํ, มหาราช, วํสสฺส เอกํ องฺคํ คเหตพฺพํฯ ภาสิตเมฺปตํ มหาราช เถเรน ราหุเลน –</p>


<p>
‘‘‘นวงฺคํ พุทฺธวจนํ, อนุโลเมตฺวาน สพฺพทา;  
  
กปฺปิเย อนวชฺชสฺมิํ, ฐตฺวาปายํ สมุตฺตริ’’’นฺติฯ  
</p>
  
วํสงฺคปโญฺห สตฺตโมฯ  
</p>
  
<h3>๘. จาปงฺคปโญฺห</h3>
<p> ‘‘ภเนฺต นาคเสน, ‘จาปสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, จาโป สุตจฺฉิโต นมิโต  ยาวคฺคมูลํ สมกเมว อนุนมติ นปฺปฎิตฺถมฺภติ, เอวเมว โข, มหาราช, โยคินา โยคาวจเรน เถรนวมชฺฌิมสมเกสุ อนุนมิตพฺพํ นปฺปฎิผริตพฺพํฯ อิทํ, มหาราช, จาปสฺส เอกํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน วิธุร [ปุณฺณก] ชาตเก –</p>


<p>
‘‘‘จาโปวูนุทโร  
ธีโร, วํโส วาปิ ปกมฺปเย  
จาโป วา นุน เม ธีโร, วํโสว อนุโลมยํ (สี. ปี. ก.)  
;  
  
ปฎิโลมํ น วเตฺตยฺย, ส ราชวสติํ วเส’’’ติฯ  
</p>
  
จาปงฺคปโญฺห อฎฺฐโมฯ  
</p>
  
<h3>๙. วายสงฺคปโญฺห</h3>
<p> ‘‘ภเนฺต  นาคเสน, ‘วายสสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, วายโส อาสงฺกิตปริสงฺกิโต ยตฺตปฺปยโตฺต  จรติ, เอวเมว โข, มหาราช, โยคินา โยคาวจเรน อาสงฺกิตปริสงฺกิเตน ยตฺตปยเตฺตน อุปฎฺฐิตาย สติยา สํวุเตหิ อินฺทฺริเยหิ จริตพฺพํฯ อิทํ, มหาราช, วายสสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, วายโส ยํ กิญฺจิ โภชนํ ทิสฺวา ญาตีหิ สํวิภชิตฺวา ภุญฺชติ, เอวเมว โข, มหาราช, โยคินา โยคาวจเรน เย เต ลาภา ธมฺมิกา ธมฺมลทฺธา อนฺตมโส ปตฺตปริยาปนฺนมตฺตมฺปิ, ตถารูเปหิ ลาเภหิ ปฎิวิภตฺตโภคินา ภวิตพฺพํ สีลวเนฺตหิ สพฺรหฺมจารีหิฯ อิทํ, มหาราช, วายสสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘สเจ เม อุปนาเมนฺติ, ยถาลทฺธํ ตปสฺสิโน;  
  
สเพฺพ สํวิภชิตฺวาน, ตโต ภุญฺชามิ โภชน’’’นฺติฯ  
</p>
  
วายสงฺคปโญฺห นวโมฯ  
</p>
  
<h3>๑๐. มกฺกฎงฺคปโญฺห</h3>
<p> ‘‘ภเนฺต นาคเสน, ‘มกฺกฎสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, มกฺกโฎ วาสมุปคจฺฉโนฺต ตถารูเป โอกาเส มหติมหารุเกฺข ปวิวิเตฺต สพฺพฎฺฐกสาเข  ภีรุตฺตาเณ วาสมุปคจฺฉติ, เอวเมว โข, มหาราช , โยคินา โยคาวจเรน ลชฺชิํ เปสลํ สีลวนฺตํ กลฺยาณธมฺมํ พหุสฺสุตํ ธมฺมธรํ วินยธรํ ปิยํ ครุภาวนียํ วตฺตารํ วจนกฺขมํ โอวาทกํ วิญฺญาปกํ สนฺทสฺสกํ สมาทปกํ สมุเตฺตชกํ สมฺปหํสกํ เอวรูปํ กลฺยาณมิตฺตํ อาจริยํ นิสฺสาย วิหริตพฺพํฯ อิทํ, มหาราช, มกฺกฎสฺส ปฐมํ องฺคํ คเหตพฺพํฯ</p>


<p>‘‘ปุน  จปรํ, มหาราช, มกฺกโฎ รุเกฺข เยว จรติ ติฎฺฐติ นิสีทติ, ยทิ นิทฺทํ โอกฺกมติ, ตเตฺถว รตฺติํ วาสมนุภวติฯ เอวเมว โข, มหาราช, โยคินา โยคาวจเรน ปวนาภิมุเขน ภวิตพฺพํ, ปวเน เยว ฐานจงฺกมนิสชฺชาสยนํ  นิทฺทํ โอกฺกมิตพฺพํ, ตเตฺถว สติปฎฺฐานมนุภวิตพฺพํฯ อิทํ, มหาราช, มกฺกฎสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘จงฺกมโนฺตปิ ติฎฺฐโนฺต, นิสชฺชาสยเนน วา;  
  
ปวเน โสภเต ภิกฺขุ, ปวนนฺตํว วณฺณิต’’’นฺติฯ  
</p>
  
มกฺกฎงฺคปโญฺห ทสโมฯ  
</p>
  
คทฺรภวโคฺค ปฐโมฯ  
</p>
  
<p>ตสฺสุทฺทานํ –</p>


<p>
คทฺรโภ เจว  
โฆรสฺสโร จ (สี. สฺยา. ปี.)  
กุกฺกุโฎ, กลโนฺท ทีปินิ ทีปิโก;  
  
กุโมฺม วํโส จ จาโป จ, วายโส อถ มกฺกโฎติฯ  
</p>
  
<h2>๒. สมุทฺทวโคฺค</h2>
<h3>๑. ลาพุลตงฺคปโญฺห</h3>
<p> ‘‘ภเนฺต   นาคเสน, ‘ลาพุลตาย เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, ลาพุลตา ติเณ วา กเฎฺฐ วา ลตาย วา โสณฺฑิกาหิ อาลมฺพิตฺวา ตสฺสูปริ วฑฺฒติ, เอวเมว โข, มหาราช, โยคินา โยคาวจเรน อรหเตฺต อภิวฑฺฒิตุกาเมน มนสา อารมฺมณํ อาลมฺพิตฺวา อรหเตฺต อภิวฑฺฒิตพฺพํฯ อิทํ, มหาราช, ลาพุลตาย เอกํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘ยถา ลาพุลตา นาม, ติเณ กเฎฺฐ ลตาย วา;  
  
อาลมฺพิตฺวา โสณฺฑิกาหิ, ตโต วฑฺฒติ อุปฺปริฯ  
</p>
  
<p>
‘‘‘ตเถว พุทฺธปุเตฺตน, อรหตฺตผลกามินา;  
  
อารมฺมณํ อาลมฺพิตฺวา, วฑฺฒิตพฺพํ อเสกฺขผเล’’’ติฯ  
</p>
  
ลาพุลตงฺคปโญฺห ปฐโมฯ  
</p>
  
<h3>๒. ปทุมงฺคปโญฺห</h3>
<p> ‘‘ภเนฺต นาคเสน, ‘ปทุมสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ ? ‘‘ยถา, มหาราช, ปทุมํ อุทเก ชาตํ อุทเก สํวทฺธํ อนุปลิตฺตํ อุทเกน, เอวเมว โข, มหาราช, โยคินา โยคาวจเรน กุเล คเณ ลาเภ ยเส  สกฺกาเร สมฺมานนาย ปริโภคปจฺจเยสุ จ สพฺพตฺถ อนุปลิเตฺตน ภวิตพฺพํฯ อิทํ, มหาราช, ปทุมสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, ปทุมํ อุทกา อจฺจุคฺคมฺม ฐาติฯ เอวเมว โข, มหาราช, โยคินา โยคาวจเรน สพฺพโลกํ อภิภวิตฺวา อจฺจุคฺคมฺม โลกุตฺตรธเมฺม ฐาตพฺพํฯ อิทํ, มหาราช, ปทุมสฺส ทุติยํ องฺคํ คเหตพฺพํฯ</p>


<p>‘‘ปุน  จปรํ, มหาราช, ปทุมํ อปฺปมตฺตเกนปิ อนิเลน เอริตํ จลติฯ เอวเมว โข, มหาราช, โยคินา โยคาวจเรน อปฺปมตฺตเกสุปิ กิเลเสสุ สํยโม กรณีโย, ภยทสฺสาวินา วิหริตพฺพํฯ อิทํ, มหาราช, ปทุมสฺส ตติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน ‘อณุมเตฺตสุ วเชฺชสุ ภยทสฺสาวี สมาทาย สิกฺขติ สิกฺขาปเทสู’ติฯ</p>

</p>


<h3>๓. พีชงฺคปโญฺห</h3>
<p> ‘‘ภเนฺต นาคเสน, ‘พีชสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, พีชํ อปฺปกมฺปิ สมานํ ภทฺทเก เขเตฺต วุตฺตํ เทเว สมฺมา ธารํ ปเวจฺฉเนฺต สุพหูนิ ผลานิ อนุทสฺสติ, เอวเมว โข, มหาราช, โยคินา โยคาวจเรน ยถา ปฎิปาทิตํ สีลํ เกวลํ สามญฺญผลมนุทสฺสติฯ เอวํ สมฺมา ปฎิปชฺชิตพฺพํฯ อิทํ, มหาราช, พีชสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, พีชํ สุปริโสธิเต เขเตฺต โรปิตํ ขิปฺปเมว สํวิรูหติ, เอวเมว โข, มหาราช, โยคินา โยคาวจเรน มานสํ สุปริคฺคหิตํ สุญฺญาคาเร ปริโสธิตํ สติปฎฺฐานเขตฺตวเร ขิตฺตํ ขิปฺปเมว วิรูหติฯ อิทํ, มหาราช, พีชสฺส ทุติยํ องฺคํ คเหตพฺพํ ฯ ภาสิตเมฺปตํ, มหาราช, เถเรน อนุรุเทฺธน –</p>


<p>
‘‘‘ยถาปิ  
เขเตฺต  
ยถา เขเตฺต (สี.)  
ปริสุเทฺธ, พีชญฺจสฺส ปติฎฺฐิตํ;  
  
วิปุลํ ตสฺส ผลํ โหติ, อปิ โตเสติ กสฺสกํฯ  
</p>
  
<p>
‘‘‘ตเถว โยคิโน จิตฺตํ, สุญฺญาคาเร วิโสธิตํ;  
  
สติปฎฺฐานเขตฺตมฺหิ, ขิปฺปเมว วิรูหตี’’’ติฯ  
</p>
  
พีชงฺคปโญฺห ตติโยฯ  
</p>
  
<h3>๔. สาลกลฺยาณิกงฺคปโญฺห</h3>
<p> ‘‘ภเนฺต  นาคเสน, ‘สาลกลฺยาณิกาย เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, สาลกลฺยาณิกา นาม อโนฺตปถวิยํ เยว อภิวฑฺฒติ หตฺถสตมฺปิ ภิโยฺยปิ, เอวเมว โข, มหาราช, โยคินา โยคาวจเรน จตฺตาริ สามญฺญผลานิ จตโสฺส ปฎิสมฺภิทา ฉฬภิญฺญาโย เกวลญฺจ สมณธมฺมํ สุญฺญาคาเร เยว ปริปูรยิตพฺพํฯ อิทํ, มหาราช, สาลกลฺยาณิกาย เอกํ องฺคํ คเหตพฺพํฯ ภาสิตเมฺปตํ, มหาราช, เถเรน ราหุเลน –</p>


<p>
‘‘‘สาลกลฺยาณิกา นาม, ปาทโป ธรณีรุโห;  
  
อโนฺตปถวิยํ เยว, สตหโตฺถปิ วฑฺฒติฯ  
</p>
  
<p>
‘‘‘ยถา กาลมฺหิ สมฺปเตฺต, ปริปาเกน โส ทุโม;  
  
อุคฺคญฺฉิตฺวาน เอกาหํ, สตหโตฺถปิ วฑฺฒติฯ  
</p>
  
<p>
‘‘‘เอวเมวาหํ มหาวีร, สาลกลฺยาณิกา วิย;  
  
อพฺภนฺตเร สุญฺญาคาเร, ธมฺมโต อภิวฑฺฒยิ’’’นฺติฯ  
</p>
  
สาลกลฺยาณิกงฺคปโญฺห จตุโตฺถฯ  
</p>
  
<h3>๕. นาวงฺคปโญฺห</h3>
<p> ‘‘ภเนฺต  นาคเสน, ‘นาวาย ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, นาวา พหุวิธทารุสงฺฆาฎสมวาเยน พหุมฺปิ ชนํ ตารยติ, เอวเมว โข, มหาราช, โยคินา โยคาวจเรน อาจารสีลคุณวตฺตปฺปฎิวตฺตพหุวิธธมฺมสงฺฆาฎสมวาเยน สเทวโก โลโก ตารยิตโพฺพฯ อิทํ, มหาราช, นาวาย ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, นาวา พหุวิธอูมิตฺถนิตเวควิสฎมาวฎฺฎเวคํ  สหติ, เอวเมว โข, มหาราช, โยคินา โยคาวจเรน พหุวิธกิเลสอูมิเวคํ ลาภสกฺการยสสิโลกปูชนวนฺทนา ปรกุเลสุ นินฺทาปสํสาสุขทุกฺขสมฺมานนวิมานนพหุวิธโทสอูมิเวคญฺจ สหิตพฺพํฯ อิทํ, มหาราช, นาวาย ทุติยํ องฺคํ คเหตพฺพํฯ</p>


<p>‘‘ปุน  จปรํ, มหาราช, นาวา อปริมิตมนนฺตมปารมโกฺขภิตคมฺภีเร มหติมหาโฆเส ติมิติมิงฺคลมกรมจฺฉคณากุเล มหติมหาสมุเทฺท จรติ, เอวเมว โข, มหาราช, โยคินา โยคาวจเรน ติปริวฎฺฎ ทฺวาทสาการ จตุสจฺจาภิสมยปฺปฎิเวเธ มานสํ สญฺจารยิตพฺพํฯ อิทํ, มหาราช, นาวาย ตติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สํยุตฺตนิกายวเร สจฺจสํยุเตฺต –</p>


<p>‘‘‘วิตเกฺกนฺตา จ โข ตุเมฺห, ภิกฺขเว, ‘‘อิทํ ทุกฺข’’นฺติ วิตเกฺกยฺยาถ, ‘‘อยํ ทุกฺขสมุทโย’’ติ วิตเกฺกยฺยาถ, ‘‘อยํ ทุกฺขนิโรโธ’’ติ วิตเกฺกยฺยาถ, ‘‘อยํ ทุกฺขนิโรธคามินี ปฎิปทา’’ติ วิตเกฺกยฺยาถา’’’ติฯ</p>

</p>


<h3>๖. นาวาลคฺคนกงฺคปโญฺห</h3>
<p> ‘‘ภเนฺต นาคเสน, ‘นาวาลคฺคนกสฺส เทฺว องฺคานิ คเหตพฺพานี’ติ ยํ วเทสิ, กตมานิ  ตานิ เทฺว องฺคานิ คเหตพฺพานี’’ติ? ‘‘ยถา, มหาราช, นาวาลคฺคนกํ พหุอูมิชาลากุลวิโกฺขภิตสลิลตเล มหติมหาสมุเทฺท นาวํ ลเคฺคติ ฐเปติ, น เทติ ทิสาวิทิสํ หริตุํ, เอวเมว โข, มหาราช, โยคินา โยคาวจเรน ราคโทสโมหูมิชาเล มหติมหาวิตกฺกสมฺปหาเร จิตฺตํ ลเคฺคตพฺพํ, น ทาตพฺพํ ทิสาวิทิสํ หริตุํฯ อิทํ, มหาราช, นาวาลคฺคนกสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, นาวาลคฺคนกํ น ปฺลวติ  วิสีทติ, หตฺถสเตปิ อุทเก นาวํ ลเคฺคติ ฐานมุปเนติ, เอวเมว โข, มหาราช, โยคินา โยคาวจเรน ลาภยสสกฺการมานนวนฺทนปูชนอปจิตีสุ ลาภคฺคยสเคฺคปิ  น ปฺลวิตพฺพํ, สรีรยาปนมตฺตเก เยว จิตฺตํ ฐเปตพฺพํฯ อิทํ, มหาราช, นาวาลคฺคนกสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘ยถา  
สมุเทฺท ลคฺคนกํ, น ปฺลวติ วิสีทติ;  
  
ตเถว ลาภสกฺกาเร, มา ปฺลวถ วิสีทถา’’’ติฯ  
</p>
  
นาวาลคฺคนกงฺคปโญฺห ฉโฎฺฐฯ  
</p>
  
<h3>๗. กูปงฺคปโญฺห</h3>
<p> ‘‘ภเนฺต นาคเสน, ‘กูปสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, กูโป รชฺชุญฺจ วรตฺตญฺจ ลงฺการญฺจ ธาเรติ, เอวเมว โข, มหาราช, โยคินา โยคาวจเรน สติสมฺปชญฺญสมนฺนาคเตน ภวิตพฺพํ, อภิกฺกเนฺต ปฎิกฺกเนฺต อาโลกิเต วิโลกิเต สมิญฺชิเต ปสาริเต สงฺฆาฎิปตฺตจีวรธารเณ อสิเต ปีเต ขายิเต สายิเต อุจฺจารปสฺสาวกเมฺม คเต ฐิเต นิสิเนฺน สุเตฺต ชาคริเต ภาสิเต ตุณฺหีภาเว สมฺปชานการินา ภวิตพฺพํฯ อิทํ, มหาราช, กูปสฺส เอกํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน ‘สโต, ภิกฺขเว, ภิกฺขุ วิหเรยฺย สมฺปชาโน, อยํ โว อมฺหากํ อนุสาสนี’’’ติฯ</p>

</p>


<h3>๘. นิยามกงฺคปโญฺห</h3>
<p> ‘‘ภเนฺต  นาคเสน, ‘นิยามกสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, นิยามโก รตฺตินฺทิวํ สตตํ สมิตํ อปฺปมโตฺต ยตฺตปฺปยโตฺต นาวํ สาเรติ, เอวเมว โข, มหาราช, โยคินา โยคาวจเรน จิตฺตํ นิยามยมาเนน รตฺตินฺทิวํ สตตํ สมิตํ อปฺปมเตฺตน ยตฺตปฺปยเตฺตน โยนิโส มนสิกาเรน จิตฺตํ นิยาเมตพฺพํฯ อิทํ, มหาราช, นิยามกสฺส ปฐมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน ธมฺมปเท –</p>


<p>
‘‘‘อปฺปมาทรตา  
โหถ, สจิตฺตมนุรกฺขถ;  
  
ทุคฺคา อุทฺธรถตฺตานํ, ปเงฺก สโนฺนว  
สโตฺตว (สี. ปี.)  
กุญฺชโร’ติฯ  
</p>
  
<p>‘‘ปุน  จปรํ, มหาราช, นิยามกสฺส ยํ กิญฺจิ มหาสมุเทฺท กลฺยาณํ วา ปาปกํ วา, สพฺพํ ตํ วิทิตํ โหติ, เอวเมว โข, มหาราช, โยคินา โยคาวจเรน กุสลากุสลํ สาวชฺชานวชฺชํ หีนปฺปณีตํ กณฺหสุกฺกสปฺปฎิภาคํ วิชานิตพฺพํฯ อิทํ, มหาราช, นิยามกสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, นิยามโก ยเนฺต มุทฺทิกํ เทติ ‘มา โกจิ ยนฺตํ อามสิตฺถา’ติ, เอวเมว โข, มหาราช, โยคินา โยคาวจเรน จิเตฺต สํวรมุทฺทิกา ทาตพฺพา ‘มา กิญฺจิ ปาปกํ อกุสลวิตกฺกํ วิตเกฺกสี’ติ, อิทํ, มหาราช, นิยามกสฺส ตติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สํยุตฺตนิกายวเร ‘มา, ภิกฺขเว, ปาปเก อกุสเล วิตเกฺก วิตเกฺกยฺยาถ, เสยฺยถีทํ, กามวิตกฺกํ พฺยาปาทวิตกฺกํ วิหิํสาวิตกฺก’’’นฺติฯ</p>

</p>


<h3>๙. กมฺมการงฺคปโญฺห</h3>
<p> ‘‘ภเนฺต  นาคเสน, ‘กมฺมการสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, กมฺมกาโร เอวํ จินฺตยติ ‘ภตโก อหํ อิมาย นาวาย กมฺมํ กโรมิ, อิมายาหํ นาวาย วาหสา ภตฺตเวตนํ ลภามิ, น เม ปมาโท กรณีโย, อปฺปมาเทน เม อยํ นาวา วาเหตพฺพา’ติ, เอวเมว โข, มหาราช, โยคินา โยคาวจเรน เอวํ จินฺตยิตพฺพํ ‘อิมํ โข อหํ จาตุมหาภูติกํ กายํ สมฺมสโนฺต สตตํ สมิตํ อปฺปมโตฺต อุปฎฺฐิตสฺสติ สโต สมฺปชาโน สมาหิโต เอกคฺคจิโตฺต ชาติชราพฺยาธิมรณโสกปริเทวทุกฺขโทมนสฺสุปายาเสหิ ปริมุจฺจิสฺสามีติ อปฺปมาโท เม กรณีโย’ติ, อิทํ, มหาราช, กมฺมการสฺส เอกํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘กายํ  
อิมํ สมฺมสถ, ปริชานาถ ปุนปฺปุนํ;  
  
กาเย สภาวํ ทิสฺวาน, ทุกฺขสฺสนฺตํ กริสฺสถา’ติฯ  
</p>
  
กมฺมการงฺคปโญฺห นวโมฯ  
</p>
  
<h3>๑๐. สมุทฺทงฺคปโญฺห</h3>
<p> ‘‘ภเนฺต  นาคเสน, ‘สมุทฺทสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, มหาสมุโทฺท มเตน กุณเปน สทฺธิํ น สํวสติ, เอวเมว โข, มหาราช, โยคินา โยคาวจเรน ราคโทสโมหมานทิฎฺฐิมกฺขปฬาสอิสฺสามจฺฉริยมายาสาเฐยฺยกุฎิลวิสมทุจฺจริตกิเลสมเลหิ สทฺธิํ น สํวสิตพฺพํฯ อิทํ, มหาราช, สมุทฺทสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, มหาสมุโทฺท มุตฺตามณิเวฬุริยสงฺขสิลาปวาฬผลิกมณิวิวิธรตนนิจยํ ธาเรโนฺต ปิทหติ, น พหิ วิกิรติฯ เอวเมว โข, มหาราช, โยคินา โยคาวจเรน มคฺคผลฌานวิโมกฺขสมาธิสมาปตฺติวิปสฺสนาภิญฺญาวิวิธคุณรตนานิ อธิคนฺตฺวา  ปิทหิตพฺพานิ, น พหิ นีหริตพฺพานิฯ อิทํ, มหาราช, สมุทฺทสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, มหาสมุโทฺท มหเนฺตหิ มหาภูเตหิ สทฺธิํ สํวสติฯ เอวเมว โข, มหาราช, โยคินา โยคาวจเรน อปฺปิจฺฉํ สนฺตุฎฺฐํ ธุตวาทํ สเลฺลขวุตฺติํ อาจารสมฺปนฺนํ ลชฺชิํ เปสลํ ครุํ ภาวนียํ วตฺตารํ วจนกฺขมํ โจทกํ ปาปครหิํ โอวาทกํ อนุสาสกํ วิญฺญาปกํ สนฺทสฺสกํ สมาทปกํ สมุเตฺตชกํ สมฺปหํสกํ กลฺยาณมิตฺตํ สพฺรหฺมจาริํ นิสฺสาย วสิตพฺพํฯ อิทํ, มหาราช, มหาสมุทฺทสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, มหาสมุโทฺท นวสลิลสมฺปุณฺณาหิ คงฺคายมุนาอจิรวตีสรภูมหีอาทีหิ นทีสตสหเสฺสหิ อนฺตลิเกฺข สลิลธาราหิ จ ปูริโตปิ สกํ เวลํ นาติวตฺตติฯ เอวเมว โข, มหาราช, โยคินา โยคาวจเรน ลาภสกฺการสิโลกวนฺทนมานนปูชนการณา ชีวิตเหตุปิ สญฺจิจฺจ สิกฺขาปทวีติกฺกโม น กรณีโยฯ อิทํ, มหาราช, มหาสมุทฺทสฺส  จตุตฺถํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>‘เสยฺยถาปิ, มหาราช , มหาสมุโทฺท ฐิตธโมฺม เวลํ นาติกฺกมติ, เอวเมว โข, มหาราช, ยํ มหา สาวกานํ สิกฺขาปทํ ปญฺญตฺตํ, ตํ มม สาวกา ชีวิตเหตุปิ นาติกฺกมนฺตี’ติฯ</p>


<p>‘‘ปุน  จปรํ, มหาราช, มหาสมุโทฺท สพฺพสวนฺตีหิ คงฺคายมุนาอจิรวตีสรภูมหีหิ อนฺตลิเกฺข อุทกธาราหิปิ น ปริปูรติฯ เอวเมว โข, มหาราช, โยคินา โยคาวจเรน อุเทฺทสปริปุจฺฉาสวนธารณวินิจฺฉยอภิธมฺมวินยคาฬฺหสุตฺตนฺตวิคฺคหปทนิเกฺขปปทสนฺธิ ปทวิภตฺตินวงฺคชินสาสนวรํ สุณเนฺตนาปิ น ตปฺปิตพฺพํฯ อิทํ, มหาราช, มหาสมุทฺทสฺส ปญฺจมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สุตโสมชาตเก –</p>


<p>
‘‘‘อคฺคิ ยถา ติณกฎฺฐํ ทหโนฺต, น ตปฺปติ สาคโร วา นทีหิ;  
  
เอวมฺปิ เจ  
เอวมฺปิ เว (สฺยา.), เอวํ หิ เม (ก.) ชา. ๑ อสีตินิปาเต  
ปณฺฑิตา ราชเสฎฺฐ, สุตฺวา น ตปฺปนฺติ สุภาสิเตนา’’’ติฯ  
</p>
  
สมุทฺทงฺคปโญฺห ทสโมฯสมุทฺทวโคฺค ทุติโยฯ  
</p>
  
<p>ตสฺสุทฺทานํ  –</p>


<p>
ลาพุลตา จ ปทุมํ, พีชํ สาลกลฺยาณิกา;  
  
<p>
นาวา จ นาวาลคฺคนํ, กูโป นิยามโก ตถา;  
  
กมฺมกาโร สมุโทฺท จ, วโคฺค เตน ปวุจฺจตีติฯ  
</p>
  
<h2>๓. ปถวีวโคฺค</h2>
<h3>๑. ปถวีองฺคปโญฺห</h3>
<p> ‘‘ภเนฺต    นาคเสน, ‘ปถวิยา ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, ปถวี อิฎฺฐานิฎฺฐานิ กปฺปูราครุตครจนฺทนกุงฺกุมาทีนิ อากิรเนฺตปิ ปิตฺตเสมฺหปุพฺพรุหิรเสทเมทเขฬสิงฺฆาณิกลสิก- มุตฺตกรีสาทีนิ อากิรเนฺตปิ ตาทิสา เยว, เอวเมว โข, มหาราช, โยคินา โยคาวจเรน อิฎฺฐานิเฎฺฐ ลาภาลาเภ ยสายเส นินฺทาปสํสาย สุขทุเกฺข สพฺพตฺถ ตาทินา เยว ภวิตพฺพํฯ อิทํ, มหาราช, ปถวิยา ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, ปถวี มณฺฑนวิภูสนาปคตา สกคนฺธปริภาวิตา, เอวเมว โข, มหาราช, โยคินา โยคาวจเรน วิภูสนาปคเตน สกสีลคนฺธปริภาวิเตน ภวิตพฺพํฯ อิทํ, มหาราช, ปถวิยา ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, ปถวี นิรนฺตรา อขณฺฑจฺฉิทฺทา อสุสิรา พหลา ฆนา วิตฺถิณฺณา, เอวเมว โข, มหาราช, โยคินา โยคาวจเรน นิรนฺตรมขณฺฑจฺฉิทฺทมสุสิรพหลฆนวิตฺถิณฺณสีเลน ภวิตพฺพํฯ อิทํ, มหาราช, ปถวิยา ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, ปถวี คามนิคมนครชนปทรุกฺขปพฺพตนทีตฬากโปกฺขรณีมิคปกฺขิมนุชนรนาริคณํ ธาเรนฺตีปิ อกิลาสุ โหติ, เอวเมว โข, มหาราช, โยคินา โยคาวจเรน โอวทเนฺตนปิ อนุสาสเนฺตนปิ วิญฺญาเปเนฺตนปิ สนฺทเสฺสเนฺตนปิ สมาทเปเนฺตนปิ สมุเตฺตเชเนฺตนปิ สมฺปหํเสเนฺตนปิ ธมฺมเทสนาสุ อกิลาสุนา ภวิตพฺพํฯ อิทํ, มหาราช, ปถวิยา จตุตฺถํ องฺคํ คเหตพฺพํฯ</p>


<p>‘‘ปุน  จปรํ, มหาราช, ปถวี อนุนยปฺปฎิฆวิปฺปมุตฺตา, เอวเมว โข, มหาราช, โยคินา โยคาวจเรน อนุนยปฺปฎิฆวิปฺปมุเตฺตน ปถวิสเมน เจตสา วิหริตพฺพํฯ อิทํ, มหาราช, ปถวิยา ปญฺจมํ องฺคํ คเหตพฺพํฯ ภาสิตเมฺปตํ , มหาราช, อุปาสิกาย จูฬสุภทฺทาย สกสมเณ ปริกิตฺตยมานาย –</p>


<p>
‘‘‘เอกเญฺจ  
พาหํ วาสิยา, ตเจฺฉ กุปิตมานสา  
กุปิตมานโส (ก.)  
;  
  
เอกเญฺจพาหํ คเนฺธน, อาลิเมฺปยฺย ปโมทิตา  
ปโมทิโต (ก.)  
ฯ  
</p>
  
<p>
‘‘‘อมุสฺมิํ ปฎิโฆ นตฺถิ, ราโค อสฺมิํ น วิชฺชติ;  
  
ปถวีสมจิตฺตา เต, ตาทิสา สมณา มมา’’’ติฯ  
</p>
  
ปถวีองฺคปโญฺห ปฐโมฯ  
</p>
  
<h3>๒. อาปงฺคปโญฺห</h3>
<p> ‘‘ภเนฺต นาคเสน, ‘อาปสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, อาโป สุสณฺฐิตมกมฺปิตมลุฬิตสภาวปริสุโทฺธ, เอวเมว โข, มหาราช, โยคินา โยคาวจเรน กุหนลปนเนมิตฺตกนิเปฺปสิกตํ อปเนตฺวา สุสณฺฐิตมกมฺปิตมลุฬิตสภาวปริสุทฺธาจาเรน ภวิตพฺพํฯ อิทํ, มหาราช, อาปสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, อาโป สีตลสภาวสณฺฐิโต, เอวเมว โข, มหาราช, โยคินา โยคาวจเรน สพฺพสเตฺตสุ ขนฺติเมตฺตานุทฺทยสมฺปเนฺนน หิเตสินา อนุกมฺปเกน ภวิตพฺพํฯ อิทํ, มหาราช, อาปสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, อาโป อสุจิํ สุจิํ กโรติ, เอวเมว โข, มหาราช, โยคินา โยคาวจเรน คาเม วา อรเญฺญ วา อุปชฺฌาเย อุปชฺฌายมเตฺตสุ อาจริเย อาจริยมเตฺตสุ สพฺพตฺถ อนธิกรเณน ภวิตพฺพํ อนวเสสการินาฯ อิทํ, มหาราช, อาปสฺส ตติยํ องฺคํ คเหตพฺพํฯ</p>


<p>‘‘ปุน  จปรํ, มหาราช, อาโป พหุชนปตฺถิโต, เอวเมว โข, มหาราช, โยคินา โยคาวจเรน อปฺปิจฺฉสนฺตุฎฺฐปวิวิตฺตปฎิสลฺลาเนน สตตํ สพฺพโลกมภิปตฺถิเตน ภวิตพฺพํฯ อิทํ, มหาราช, อาปสฺส จตุตฺถํ องฺคํ คเหตพฺพํฯ</p>


<p>‘‘ปุน  จปรํ, มหาราช, อาโป น กสฺสจิ อหิตมุปทหติ, เอวเมว โข, มหาราช, โยคินา โยคาวจเรน ปรภณฺฑนกลหวิคฺคหวิวาทริตฺตชฺฌานอรติชนนํ กายวจีจิเตฺตหิ  ปาปกํ น กรณียํฯ อิทํ, มหาราช, อาปสฺส ปญฺจมํ องฺคํ คเหตพฺพํฯ ภาสิตเมฺปตํ มหาราช, ภควตา, เทวาติเทเวน กณฺหชาตเก –</p>


<p>
‘‘‘วรเญฺจ เม อโท สกฺก, สพฺพภูตานมิสฺสร;  
  
น มโน วา สรีรํ วา, มํ-กเต สกฺก กสฺสจิ;  
  
กทาจิ อุปหเญฺญถ, เอตํ สกฺก วรํ วเร’’’ติฯ  
</p>
  
อาปงฺคปโญฺห ทุติโยฯ  
</p>
  
<h3>๓. เตชงฺคปโญฺห</h3>
<p> ‘‘ภเนฺต นาคเสน, ‘เตชสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, เตโช ติณกฎฺฐสาขาปลาสํ ฑหติ, เอวเมว โข, มหาราช, โยคินา โยคาวจเรน เย เต อพฺภนฺตรา วา พาหิรา วา กิเลสา อิฎฺฐานิฎฺฐารมฺมณานุภวนา, สเพฺพ เต ญาณคฺคินา ฑหิตพฺพาฯ อิทํ, มหาราช, เตชสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, เตโช นิทฺทโย อการุณิโก, เอวเมว โข, มหาราช, โยคินา โยคาวจเรน สพฺพกิเลเสสุ การุญฺญานุทฺทยา น กาตพฺพาฯ อิทํ, มหาราช, เตชสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, เตโช สีตํ ปฎิหนติ, เอวเมว โข, มหาราช, โยคินา โยคาวจเรน  วีริยสนฺตาปเตชํ อภิชเนตฺวา กิเลสา ปฎิหนฺตพฺพาฯ อิทํ, มหาราช, เตชสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, เตโช อนุนยปฺปฎิฆวิปฺปมุโตฺต อุณฺหมภิชเนติ, เอวเมว โข, มหาราช, โยคินา โยคาวจเรน อนุนยปฺปฎิฆวิปฺปมุเตฺตน เตโชสเมน เจตสา วิหริตพฺพํฯ อิทํ, มหาราช, เตชสฺส จตุตฺถํ องฺคํ คเหตพฺพํฯ</p>


<p>‘‘ปุน  จปรํ, มหาราช, เตโช อนฺธการํ วิธมิตฺวา  อาโลกํ ทสฺสยติ, เอวเมว โข, มหาราช, โยคินา โยคาวจเรน อวิชฺชนฺธการํ วิธมิตฺวา ญาณาโลกํ ทสฺสยิตพฺพํฯ อิทํ, มหาราช, เตชสฺส ปญฺจมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สกํ ปุตฺตํ ราหุลํ โอวทเนฺตน  –</p>


<p>‘เตโชสมํ , ราหุล, ภาวนํ ภาเวหิ, เตโชสมํ หิ เต, ราหุล, ภาวนํ ภาวยโต อุปฺปนฺนา? มนาปามนาปา ผสฺสา จิตฺตํ น ปริยาทาย ฐสฺสนฺตี’’’ติฯ</p>

</p>


<h3>๔. วายุงฺคปโญฺห</h3>
<p> ‘‘ภเนฺต นาคเสน, ‘วายุสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, วายุ สุปุปฺผิตวนสณฺฑนฺตรํ อภิวายติ, เอวเมว โข, มหาราช, โยคินา โยคาวจเรน วิมุตฺติวรกุสุมปุปฺผิตารมฺมณวนนฺตเร รมิตพฺพํฯ อิทํ, มหาราช, วายุสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, วายุ ธรณีรุหปาทปคเณ มถยติ, เอวเมว โข, มหาราช, โยคินา โยคาวจเรน วนนฺตรคเตน สงฺขาเร วิจินเนฺตน กิเลสา มถยิตพฺพาฯ อิทํ, มหาราช, วายุสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, วายุ อากาเส จรติ, เอวเมว โข, มหาราช, โยคินา โยคาวจเรน  โลกุตฺตรธเมฺมสุ มานสํ สญฺจารยิตพฺพํฯ อิทํ, มหาราช, วายุสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, วายุ คนฺธํ อนุภวติ, เอวเมว โข, มหาราช, โยคินา โยคาวจเรน อตฺตโน สีลวรสุรภิคโนฺธ  อนุภวิตโพฺพฯ อิทํ, มหาราช, วายุสฺส จตุตฺถํ องฺคํ คเหตพฺพํฯ</p>


<p>‘‘ปุน จปรํ, มหาราช, วายุ นิราลโย อนิเกตวาสี, เอวเมว โข, มหาราช, โยคินา โยคาวจเรน นิราลยมนิเกตมสนฺถเวน สพฺพตฺถ  วิมุเตฺตน ภวิตพฺพํฯ อิทํ, มหาราช, วายุสฺส ปญฺจมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สุตฺตนิปาเต –</p>


<p>
‘‘‘สนฺถวาโต ภยํ ชาตํ, นิเกตา ชายเต รโช;  
  
อนิเกตมสนฺถวํ, เอตํ เว มุนิทสฺสน’’’นฺติฯ  
</p>
  
วายุงฺคปโญฺห จตุโตฺถฯ  
</p>
  
<h3>๕. ปพฺพตงฺคปโญฺห</h3>
<p> ‘‘ภเนฺต นาคเสน, ‘ปพฺพตสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ ? ‘‘ยถา, มหาราช, ปพฺพโต อจโล อกมฺปิโต  อสมฺปเวธี, เอวเมว โข, มหาราช, โยคินา โยคาวจเรน สมฺมานเน วิมานเน สกฺกาเร อสกฺกาเร ครุกาเร อครุกาเร ยเส อยเส นินฺทาย ปสํสาย สุเข ทุเกฺข อิฎฺฐานิเฎฺฐสุ สพฺพตฺถ รูปสทฺทคนฺธรสโผฎฺฐพฺพธเมฺมสุ รชนีเยสุ น รชฺชิตพฺพํ, ทุสฺสนีเยสุ น ทุสฺสิตพฺพํ, มุยฺหนีเยสุ น มุยฺหิตพฺพํ, น กมฺปิตพฺพํ น จลิตพฺพํ, ปพฺพเตน วิย อจเลน ภวิตพฺพํฯ อิทํ, มหาราช, ปพฺพตสฺส ปฐมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>
‘‘‘เสโล  
ยถา เอกฆโน  
เอกคฺฆโน (ก.) ธ. ป. ๘๑ ธมฺมปเท  
, วาเตน น สมีรติ;  
  
เอวํ นินฺทาปสํสาสุ, น สมิญฺชนฺติ ปณฺฑิตา’ติฯ  
</p>
  
<p>‘‘ปุน จปรํ, มหาราช, ปพฺพโต ถโทฺธ น เกนจิ สํสโฎฺฐ, เอวเมว โข, มหาราช, โยคินา โยคาวจเรน ถเทฺธน อสํสเฎฺฐน ภวิตพฺพํ, น เกนจิ สํสโคฺค กรณีโยฯ อิทํ, มหาราช, ปพฺพตสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>
‘‘‘อสํสฎฺฐํ คหเฎฺฐหิ, อนาคาเรหิ จูภยํ;  
  
อโนกสาริมปฺปิจฺฉํ, ตมหํ พฺรูมิ พฺราหฺมณ’นฺติฯ  
</p>
  
<p>‘‘ปุน จปรํ, มหาราช, ปพฺพเต พีชํ น วิรูหติ, เอวเมว โข, มหาราช, โยคินา โยคาวจเรน สกมานเส กิเลสา น วิรูหาเปตพฺพาฯ อิทํ, มหาราช, ปพฺพตสฺส ตติยํ องฺคํ คเหตพฺพํฯ ภาสิตเมฺปตํ, มหาราช, เถเรน สุภูตินา –</p>


<p>
‘‘‘ราคูปสํหิตํ  
จิตฺตํ, ยทา อุปฺปชฺชเต มม;  
  
สยํว ปจฺจเวกฺขามิ  
ปจฺจเวกฺขิตฺวา (สพฺพตฺถ)  
, เอกโคฺค  
เอกโก (สพฺพตฺถ)  
ตํ ทเมมหํฯ  
</p>
  
<p>
‘‘‘รชฺชเส  
รชฺชสิ (สี.), รญฺชสิ (ปี.)  
รชนีเย จ, ทุสฺสนีเย จ ทุสฺสเส;  
  
มุยฺหเส  
มุยฺหสิ (สี.)  
โมหนีเย จ, นิกฺขมสฺสุ วนา ตุวํฯ  
</p>
  
<p>
‘‘‘วิสุทฺธานํ  
อยํ วาโส, นิมฺมลานํ ตปสฺสินํ;  
  
มา โข วิสุทฺธํ ทูเสสิ, นิกฺขมสฺสุ วนา ตุว’นฺติฯ  
</p>
  
<p>‘‘ปุน จปรํ, มหาราช, ปพฺพโต อจฺจุคฺคโต, เอวเมว โข, มหาราช, โยคินา โยคาวจเรน ญาณจฺจุคฺคเตน ภวิตพฺพํฯ อิทํ, มหาราช, ปพฺพตสฺส จตุตฺถํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>
‘‘‘ปมาทํ อปฺปมาเทน, ยทา นุทติ ปณฺฑิโต;  
  
ปญฺญาปาสาทมารุยฺห, อโสโก โสกินิํ ปชํ;  
  
ปพฺพตโฎฺฐว ภูมเฎฺฐ  
ภุมฺมเฎฺฐ (สี. ปี.)  
, ธีโร พาเล อเวกฺขตี’ติฯ  
</p>
  
<p>‘‘ปุน  จปรํ, มหาราช, ปพฺพโต อนุนฺนโต อโนนโต, เอวเมว โข, มหาราช, โยคินา โยคาวจเรน อุนฺนตาวนติ น กรณียาฯ อิทํ, มหาราช, ปพฺพตสฺส ปญฺจมํ องฺคํ คเหตพฺพํฯ ภาสิตเมฺปตํ, มหาราช, อุปาสิกาย จูฬสุภทฺทาย สกสมเณ ปริกิตฺตยมานาย –</p>


<p>
‘‘‘ลาเภน อุนฺนโต โลโก, อลาเภน จ โอนโต;  
  
ลาภาลาเภน เอกตฺถา  
เอกฎฺฐา (สี. ปี.)  
, ตาทิสา สมณา มมา’’’ติฯ  
</p>
  
ปพฺพตงฺคปโญฺห ปญฺจโมฯ  
</p>
  
<h3>๖. อากาสงฺคปโญฺห</h3>
<p> ‘‘ภเนฺต นาคเสน, ‘อากาสสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, อากาโส สพฺพโส อคโยฺห, เอวเมว โข, มหาราช, โยคินา โยคาวจเรน  สพฺพโส กิเลเสหิ อคเยฺหน ภวิตพฺพํฯ อิทํ, มหาราช, อากาสสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, อากาโส อิสิตาปสภูตทิชคณานุสญฺจริโต, เอวเมว โข, มหาราช, โยคินา โยคาวจเรน ‘อนิจฺจํ ทุกฺขํ อนตฺตา’ติ สงฺขาเรสุ มานสํ สญฺจารยิตพฺพํฯ อิทํ, มหาราช, อากาสสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, อากาโส สนฺตาสนีโย, เอวเมว โข, มหาราช , โยคินา โยคาวจเรน สพฺพภวปฎิสนฺธีสุ มานสํ อุเพฺพชยิตพฺพํ, อสฺสาโท น กาตโพฺพฯ อิทํ, มหาราช, อากาสสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, อากาโส อนโนฺต อปฺปมาโณ อปริเมโยฺย, เอวเมว โข, มหาราช, โยคินา โยคาวจเรน อนนฺตสีเลน อปริมิตญาเณน ภวิตพฺพํฯ อิทํ, มหาราช, อากาสสฺส จตุตฺถํ องฺคํ คเหตพฺพํฯ</p>


<p>‘‘ปุน จปรํ, มหาราช, อากาโส อลโคฺค อสโตฺต อปฺปติฎฺฐิโต อปลิพุโทฺธ, เอวเมว โข , มหาราช, โยคินา โยคาวจเรน กุเล คเณ ลาเภ อาวาเส ปลิโพเธ ปจฺจเย สพฺพกิเลเสสุ จ สพฺพตฺถ อลเคฺคน ภวิตพฺพํ, อนาสเตฺตน อปฺปติฎฺฐิเตน อปลิพุเทฺธน ภวิตพฺพํฯ อิทํ, มหาราช, อากาสสฺส ปญฺจมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สกํ ปุตฺตํ ราหุลํ โอวทเนฺตน – ‘เสยฺยถาปิ, ราหุล , อากาโส น กตฺถจิ ปติฎฺฐิโต, เอวเมว โข ตฺวํ, ราหุล, อากาสสมํ ภาวนํ ภาเวหิ, อากาสสมํ หิ เต, ราหุล, ภาวนํ ภาวยโต อุปฺปนฺนา มนาปามนาปา ผสฺสา จิตฺตํ ปริยาทาย ฐสฺสนฺตี’’’ติฯ</p>

</p>


<h3>๗. จนฺทงฺคปโญฺห</h3>
<p> ‘‘ภเนฺต นาคเสน, ‘จนฺทสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, จโนฺท สุกฺกปเกฺข  อุทยโนฺต อุตฺตรุตฺตริํ วฑฺฒติ, เอวเมว โข, มหาราช, โยคินา โยคาวจเรน อาจารสีลคุณวตฺตปฺปฎิปตฺติยา อาคมาธิคเม ปฎิสลฺลาเน สติปฎฺฐาเน อินฺทฺริเยสุ คุตฺตทฺวารตาย โภชเน มตฺตญฺญุตาย ชาคริยานุโยเค อุตฺตรุตฺตริํ วฑฺฒิตพฺพํฯ อิทํ, มหาราช, จนฺทสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, จโนฺท อุฬาราธิปติ, เอวเมว โข, มหาราช, โยคินา โยคาวจเรน อุฬาเรน ฉนฺทาธิปตินา ภวิตพฺพํฯ อิทํ, มหาราช, จนฺทสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, จโนฺท นิสาย จรติ, เอวเมว โข, มหาราช, โยคินา โยคาวจเรน ปวิวิเตฺตน ภวิตพฺพํฯ อิทํ, มหาราช, จนฺทสฺส ตติยํ  องฺคํ คเหตพฺพํฯ</p>


<p>‘‘ปุน จปรํ, มหาราช, จโนฺท วิมานเกตุ, เอวเมว โข, มหาราช, โยคินา โยคาวจเรน สีลเกตุนา ภวิตพฺพํฯ อิทํ, มหาราช, จนฺทสฺส จตุตฺถํ องฺคํ คเหตพฺพํฯ</p>


<p>‘‘ปุน จปรํ, มหาราช, จโนฺท อายาจิตปตฺถิโต อุเทติ, เอวเมว โข, มหาราช, โยคินา  โยคาวจเรน อายาจิตปตฺถิเตน กุลานิ อุปสงฺกมิตพฺพานิฯ อิทํ, มหาราช, จนฺทสฺส ปญฺจมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สํยุตฺตนิกายวเร ‘จนฺทูปมา, ภิกฺขเว, กุลานิ อุปสงฺกมถ, อปกเสฺสว กายํ อปกสฺส จิตฺตํ นิจฺจนวกา กุเลสุ อปฺปคพฺภา’’’ติ ฯ</p>

</p>


<h3>๘. สูริยงฺคปโญฺห</h3>
<p> ‘‘ภเนฺต นาคเสน, ‘สูริยสฺส  สตฺต องฺคานิ คเหตพฺพานี’ติ ยํ วเทสิ, กตมานิ ตานิ สตฺต องฺคานิ คเหตพฺพานี’’ติ? ‘‘ยถา, มหาราช, สูริโย สพฺพํ อุทกํ ปริโสเสติ, เอวเมว โข, มหาราช, โยคินา โยคาวจเรน สพฺพกิเลสา อนวเสสํ ปริโสเสตพฺพาฯ อิทํ, มหาราช, สูริยสฺส ปฐมํ องฺคํ คเหตพฺพํฯ</p>


<p>‘‘ปุน  จปรํ, มหาราช, สูริโย ตมนฺธการํ วิธมติ, เอวเมว โข, มหาราช, โยคินา โยคาวจเรน สพฺพํ ราคตมํ โทสตมํ โมหตมํ มานตมํ ทิฎฺฐิตมํ กิเลสตมํ สพฺพํ ทุจฺจริตตมํ วิธมยิตพฺพํฯ อิทํ, มหาราช, สูริยสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, สูริโย อภิกฺขณํ จรติ, เอวเมว โข, มหาราช, โยคินา โยคาวจเรน อภิกฺขณํ โยนิโส มนสิกาโร กาตโพฺพฯ อิทํ, มหาราช, สูริยสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, สูริโย รํสิมาลี, เอวเมว โข, มหาราช, โยคินา โยคาวจเรน อารมฺมณมาลินา ภวิตพฺพํฯ อิทํ, มหาราช, สูริยสฺส จตุตฺถํ องฺคํ คเหตพฺพํฯ</p>


<p>‘‘ปุน จปรํ, มหาราช, สูริโย มหาชนกายํ สนฺตาเปโนฺต จรติ, เอวเมว โข, มหาราช, โยคินา โยคาวจเรน อาจารสีลคุณวตฺตปฺปฎิปตฺติยา  ฌานวิโมกฺขสมาธิสมาปตฺติอินฺทฺริยพลโพชฺฌงฺคสติปฎฺฐานสมฺมปฺปธานอิทฺธิปาเทหิ สเทวโก โลโก สนฺตาปยิตโพฺพฯ อิทํ, มหาราช, สูริยสฺส ปญฺจมํ องฺคํ คเหตพฺพํฯ</p>


<p>‘‘ปุน  จปรํ, มหาราช, สูริโย ราหุภยา ภีโต จรติ, เอวเมว โข, มหาราช, โยคินา โยคาวจเรน ทุจฺจริตทุคฺคติวิสมกนฺตารวิปากวินิปาตกิเลสชาลชฎิเต ทิฎฺฐิสงฺฆาฎปฎิมุเกฺก กุปถปกฺขเนฺท กุมฺมคฺคปฎิปเนฺน  สเตฺต ทิสฺวา มหตา สํเวคภเยน มานสํ สํเวเชตพฺพํฯ อิทํ, มหาราช, สูริยสฺส ฉฎฺฐํ องฺคํ คเหตพฺพํฯ</p>


<p>‘‘ปุน จปรํ, มหาราช, สูริโย กลฺยาณปาปเก ทเสฺสติ, เอวเมว โข, มหาราช, โยคินา โยคาวจเรน อินฺทฺริยพลโพชฺฌงฺคสติปฎฺฐานสมฺมปฺปธานอิทฺธิปาทโลกิยโลกุตฺตรธมฺมา ทเสฺสตพฺพาฯ อิทํ, มหาราช, สูริยสฺส สตฺตมํ องฺคํ คเหตพฺพํฯ ภาสิตเมฺปตํ, มหาราช, เถเรน วงฺคีเสน –</p>


<p>
‘‘‘ยถาปิ สูริโย อุทยโนฺต, รูปํ ทเสฺสติ ปาณินํ;  
  
สุจิญฺจ อสุจิญฺจาปิ, กลฺยาณญฺจาปิ ปาปกํฯ  
</p>
  
<p>
‘‘‘ตถา  
ภิกฺขุ ธมฺมธโร, อวิชฺชาปิหิตํ ชนํ;  
  
ปถํ ทเสฺสติ วิวิธํ, อาทิโจฺจวุทยํ ยถา’’’ติฯ  
</p>
  
สูริยงฺคปโญฺห อฎฺฐโมฯ  
</p>
  
<h3>๙. สกฺกงฺคปโญฺห</h3>
<p> ‘‘ภเนฺต นาคเสน, ‘สกฺกสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, สโกฺก เอกนฺตสุขสมปฺปิโต, เอวเมว โข, มหาราช, โยคินา โยคาวจเรน เอกนฺตปวิเวกสุขาภิรเตน ภวิตพฺพํฯ อิทํ, มหาราช, สกฺกสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, สโกฺก เทเว ทิสฺวา ปคฺคณฺหาติ, หาสมภิชเนติ, เอวเมว โข, มหาราช, โยคินา โยคาวจเรน กุสเลสุ ธเมฺมสุ อลีนมตนฺทิตํ สนฺตํ มานสํ ปคฺคเหตพฺพํ, หาสมภิชเนตพฺพํ, อุฎฺฐหิตพฺพํ ฆฎิตพฺพํ วายมิตพฺพํ ฯ อิทํ, มหาราช, สกฺกสฺส ทุติยํ องฺคํ คเหตพฺพํฯ</p>


<p>‘‘ปุน  จปรํ, มหาราช, สกฺกสฺส อนภิรติ นุปฺปชฺชติ, เอวเมว โข, มหาราช, โยคินา โยคาวจเรน สุญฺญาคาเร อนภิรติ น อุปฺปาเทตพฺพาฯ อิทํ, มหาราช, สกฺกสฺส ตติยํ องฺคํ คเหตพฺพํฯ ภาสิตเมฺปตํ, มหาราช, เถเรน สุภูตินา –</p>


<p>
‘‘‘สาสเน เต มหาวีร, ยโต ปพฺพชิโต อหํ;  
  
นาภิชานามิ อุปฺปนฺนํ, มานสํ กามสํหิต’’’นฺติฯ  
</p>
  
สกฺกงฺคปโญฺห นวโมฯ  
</p>
  
<h3>๑๐. จกฺกวตฺติงฺคปโญฺห</h3>
<p> ‘‘ภเนฺต นาคเสน, ‘จกฺกวตฺติสฺส จตฺตาริ องฺคานิ คเหตพฺพานี’ติ ยํ วเทสิ, กตมานิ ตานิ จตฺตาริ องฺคานิ คเหตพฺพานี’’ติ? ‘‘ยถา, มหาราช , จกฺกวตฺตี จตูหิ สงฺคหวตฺถูหิ ชนํ สงฺคณฺหาติ, เอวเมว โข, มหาราช, โยคินา โยคาวจเรน จตสฺสนฺนํ ปริสานํ มานสํ สงฺคเหตพฺพํ อนุคฺคเหตพฺพํ สมฺปหํเสตพฺพํฯ อิทํ, มหาราช, จกฺกวตฺติสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, จกฺกวตฺติสฺส วิชิเต โจรา น อุฎฺฐหนฺติ, เอวเมว โข, มหาราช, โยคินา โยคาวจเรน กามราคพฺยาปาทวิหิํสาวิตกฺกา น อุปฺปาเทตพฺพาฯ อิทํ, มหาราช, จกฺกวตฺติสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>
‘‘‘วิตกฺกูปสเม จ โย รโต, อสุภํ ภาวยเต  
ภาวยตี (สฺยา.) ธ. ป. ๓๕๐ ธมฺมปเท  
สทา สโต;  
  
เอส โข พฺยนฺติกาหิติ, เอส เฉจฺฉติ มารพนฺธน’นฺติฯ  
</p>
  
<p>‘‘ปุน จปรํ, มหาราช, จกฺกวตฺตี ทิวเส ทิวเส สมุทฺทปริยนฺตํ มหาปถวิํ อนุยายติ กลฺยาณปาปกานิ วิจินมาโน, เอวเมว โข, มหาราช, โยคินา โยคาวจเรน กายกมฺมํ วจีกมฺมํ มโนกมฺมํ ทิวเส ทิวเส ปจฺจเวกฺขิตพฺพํ ‘กิํ นุ โข เม อิเมหิ ตีหิ ฐาเนหิ  อนุปวชฺชสฺส ทิวโส วีติวตฺตตี’ติฯ อิทํ, มหาราช, จกฺกวตฺติสฺส  ตติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน องฺคุตฺตรนิกายวเร –</p>


<p>‘กถมฺภูตสฺส เม รตฺตินฺทิวา วีติวตฺตนฺตีติ  ปพฺพชิเตน อภิณฺหํ ปจฺจเวกฺขิตพฺพ’นฺติฯ</p>


<p>‘‘ปุน จปรํ, มหาราช, จกฺกวตฺติสฺส อพฺภนฺตรพาหิรารกฺขา สุสํวิหิตา โหติ, เอวเมว โข, มหาราช, โยคินา โยคาวจเรน อพฺภนฺตรานํ พาหิรานํ กิเลสานํ อารกฺขาย สติโทวาริโก ฐเปตโพฺพฯ อิทํ , มหาราช, จกฺกวตฺติสฺส จตุตฺถํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>‘สติโทวาริโก, ภิกฺขเว, อริยสาวโก อกุสลํ ปชหติ กุสลํ ภาเวติ, สาวชฺชํ ปชหติ, อนวชฺชํ ภาเวติ, สุทฺธมตฺตานํ ปริหรตี’’’ติฯ</p>

</p>

</p>


<p>ตสฺสุทฺทานํ –</p>


<p>
ปถวี อาโป จ เตโช จ, วาโย จ ปพฺพเตน จ;  
  
อากาโส จนฺทสูริโย จ, สโกฺก จ จกฺกวตฺตินาติฯ  
</p>
  
<h2>๔. อุปจิกาวโคฺค</h2>
<h3>๑. อุปจิกงฺคปโญฺห</h3>
<p> ‘‘ภเนฺต   นาคเสน, ‘อุปจิกาย เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, อุปจิกา อุปริ ฉทนํ กตฺวา อตฺตานํ ปิทหิตฺวา โคจราย จรติ, เอวเมว โข, มหาราช, โยคินา โยคาวจเรน สีลสํวรฉทนํ กตฺวา มานสํ ปิทหิตฺวา ปิณฺฑาย จริตพฺพํ, สีลสํวรฉทเนน โข, มหาราช, โยคี โยคาวจโร สพฺพภยสมติกฺกโนฺต โหติฯ อิทํ, มหาราช, อุปจิกาย เอกํ องฺคํ  คเหตพฺพํ, ภาสิตเมฺปตํ, มหาราช, เถเรน อุปเสเนน วงฺคนฺตปุเตฺตน –</p>


<p>
‘‘‘สีลสํวรฉทนํ, โยคี กตฺวาน มานสํ;  
  
อนุปลิโตฺต โลเกน, ภยา จ ปริมุจฺจตี’’’ติฯ  
</p>
  
อุปจิกงฺคปโญฺห ปฐโมฯ  
</p>
  
<h3>๒. พิฬารงฺคปโญฺห</h3>
<p> ‘‘ภเนฺต นาคเสน, ‘พิฬารสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, พิฬาโร คุหาคโตปิ สุสิรคโตปิ หมฺมิยนฺตรคโตปิ อุนฺทูรํ เยว ปริเยสติ, เอวเมว โข, มหาราช, โยคินา โยคาวจเรน คามคเตนาปิ อรญฺญคเตนาปิ รุกฺขมูลคเตนาปิ สุญฺญาคารคเตนาปิ สตตํ สมิตํ อปฺปมเตฺตน กายคตาสติโภชนํ เยว ปริเยสิตพฺพํฯ อิทํ, มหาราช, พิฬารสฺส ปฐมํ องฺคํ คเหตพฺพํฯ</p>


<p>‘‘ปุน  จปรํ, มหาราช, พิฬาโร อาสเนฺน เยว โคจรํ ปริเยสติ, เอวเมว โข, มหาราช, โยคินา โยคาวจเรน อิเมสุ เยว ปญฺจสุ อุปาทานกฺขเนฺธสุ อุทยพฺพยานุปสฺสินา วิหริตพฺพํ ‘อิติ รูปํ อิติ รูปสฺส สมุทโย อิติ รูปสฺส อตฺถงฺคโม, อิติ เวทนา อิติ เวทนาย สมุทโย อิติ เวทนาย อตฺถงฺคโม, อิติ สญฺญา อิติ สญฺญาย สมุทโย  อิติ สญฺญาย อตฺถงฺคโม, อิติ สงฺขารา อิติ สงฺขารานํ สมุทโย อิติ สงฺขารานํ อตฺถงฺคโม, อิติ วิญฺญาณํ อิติ วิญฺญาณสฺส สมุทโย อิติ วิญฺญาณสฺส อตฺถงฺคโม’ติฯ อิทํ, มหาราช, พิฬารสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>
‘‘‘น อิโต ทูเร ภวิตพฺพํ, ภวคฺคํ กิํ กริสฺสติ;  
  
ปจฺจุปฺปนฺนมฺหิ โวหาเร, สเก กายมฺหิ วินฺทถา’’’ติฯ  
</p>
  
พิฬารงฺคปโญฺห ทุติโยฯ  
</p>
  
<h3>๓. อุนฺทูรงฺคปโญฺห</h3>
<p> ‘‘ภเนฺต นาคเสน, ‘อุนฺทูรสฺส  เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, อุนฺทูโร อิโตจิโต จ วิจรโนฺต อาหารูปาสีสโก เยว จรติ, เอวเมว โข, มหาราช , โยคินา โยคาวจเรน อิโตจิโต จ วิจรเนฺตน โยนิโส มนสิการูปาสีสเกเนว ภวิตพฺพํฯ อิทํ, มหาราช, อุนฺทูรสฺส เอกํ องฺคํ คเหตพฺพํฯ ภาสิตเมฺปตํ, มหาราช, เถเรน อุปเสเนน วงฺคนฺตปุเตฺตน –</p>


<p>
‘‘‘ธมฺมาสีสํ  
ธมฺมสีสํ (สี. ปี.)  
กริตฺวาน, วิหรโนฺต วิปสฺสโก;  
  
อโนลีโน วิหรติ, อุปสโนฺต สทา สโต’’’ติฯ  
</p>
  
อุนฺทูรงฺคปโญฺห ตติโยฯ  
</p>
  
<h3>๔. วิจฺฉิกงฺคปโญฺห</h3>
<p> ‘‘ภเนฺต  นาคเสน, ‘วิจฺฉิกสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, วิจฺฉิโก นงฺคุลาวุโธ นงฺคุลํ อุสฺสาเปตฺวา จรติ, เอวเมว โข, มหาราช, โยคินา โยคาวจเรน ญาณาวุเธน ภวิตพฺพํ, ญาณํ อุสฺสาเปตฺวา วิหริตพฺพํ ฯ อิทํ, มหาราช, วิจฺฉิกสฺส เอกํ องฺคํ คเหตพฺพํฯ ภาสิตเมฺปตํ, มหาราช, เถเรน อุปเสเนน วงฺคนฺตปุเตฺตน –</p>


<p>
‘‘‘ญาณขคฺคํ คเหตฺวาน, วิหรโนฺต วิปสฺสโก;  
  
ปริมุจฺจติ สพฺพภยา, ทุปฺปสโห จ โส ภเว’’’ติฯ  
</p>
  
วิจฺฉิกงฺคปโญฺห จตุโตฺถฯ  
</p>
  
<h3>๕. นกุลงฺคปโญฺห</h3>
<p> ‘‘ภเนฺต นาคเสน, ‘นกุลสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, นกุโล อุรคมุปคจฺฉโนฺต เภสเชฺชน กายํ ปริภาเวตฺวา อุรคมุปคจฺฉติ คเหตุํ, เอวเมว โข, มหาราช, โยคินา โยคาวจเรน โกธาฆาตพหุลํ กลหวิคฺคหวิวาทวิโรธาภิภูตํ โลกมุปคจฺฉเนฺตน เมตฺตาเภสเชฺชน มานสํ อนุลิมฺปิตพฺพํฯ อิทํ, มหาราช, นกุลสฺส เอกํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘ตสฺมา สกํ ปเรสมฺปิ, กาตพฺพา เมตฺตภาวนา;  
  
เมตฺตจิเตฺตน ผริตพฺพํ, เอตํ พุทฺธาน สาสน’’’นฺติฯ  
</p>
  
นกุลงฺคปโญฺห ปญฺจโมฯ  
</p>
  
<h3>๖. ชรสิงฺคาลงฺคปโญฺห</h3>
<p> ‘‘ภเนฺต   นาคเสน, ‘ชรสิงฺคาลสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, ชรสิงฺคาโล โภชนํ ปฎิลภิตฺวา อชิคุจฺฉมาโน ยาวทตฺถํ อาหรยติ, เอวเมว โข, มหาราช, โยคินา โยคาวจเรน โภชนํ ปฎิลภิตฺวา อชิคุจฺฉมาเนน สรีรยาปนมตฺตเมว ปริภุญฺชิตพฺพํฯ อิทํ, มหาราช, ชรสิงฺคาลสฺส ปฐมํ องฺคํ คเหตพฺพํฯ ภาสิตเมฺปตํ, มหาราช, เถเรน มหากสฺสเปน –</p>


<p>
‘‘‘เสนาสนมฺหา โอรุยฺห, คามํ ปิณฺฑาย ปาวิสิํ;  
  
ภุญฺชนฺตํ ปุริสํ กุฎฺฐิํ, สกฺกจฺจ นํ อุปฎฺฐหิํฯ  
</p>
  
<p>
‘‘‘โส  
เม ปเกฺกน หเตฺถน, อาโลปํ อุปนามยิ;  
  
อาโลปํ ปกฺขิปนฺตสฺส, องฺคุลิเปตฺถ ฉิชฺชถฯ  
</p>
  
<p>
‘‘‘กุฎฺฎมูลญฺจ นิสฺสาย, อาโลปํ ตํ อภุญฺชิสํ;  
  
ภุญฺชมาเน วา ภุเตฺต วา, เชคุจฺฉํ เม น วิชฺชตี’ติฯ  
</p>
  
<p>‘‘ปุน จปรํ, มหาราช, ชรสิงฺคาโล โภชนํ ปฎิลภิตฺวา น วิจินาติ ลูขํ วา ปณีตํ วาติ, เอวเมว โข, มหาราช, โยคินา โยคาวจเรน โภชนํ ปฎิลภิตฺวา น วิจินิตพฺพํ ‘ลูขํ วา ปณีตํ วา สมฺปนฺนํ วา อสมฺปนฺนํ วา’ติ, ยถาลเทฺธน สนฺตุสฺสิตพฺพํฯ อิทํ, มหาราช, ชรสิงฺคาลสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, เถเรน อุปเสเนน วงฺคนฺตปุเตฺตน –</p>


<p>
‘‘‘ลูเขนปิ จ สนฺตุเสฺส, นาญฺญํ ปเตฺถ รสํ พหุํ;  
  
รเสสุ อนุคิทฺธสฺส, ฌาเน น รมเต  
รมตี (สี. ปี.)  
มโน;  
  
อิตรีตเรน สนฺตุโฎฺฐ  
สนฺตุเฎฺฐ (สี. ปี.)  
, สามญฺญํ ปริปูรตี’’’ติฯ  
</p>
  
ชรสิงฺคาลงฺคปโญฺห ฉโฎฺฐฯ  
</p>
  
<h3>๗. มิคงฺคปโญฺห</h3>
<p> ‘‘ภเนฺต  นาคเสน, ‘มิคสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, มิโค ทิวา อรเญฺญ จรติ, รตฺติํ อโพฺภกาเส, เอวเมว โข, มหาราช, โยคินา โยคาวจเรน ทิวา อรเญฺญ วิหริตพฺพํ, รตฺติํ อโพฺภกาเสฯ อิทํ, มหาราช, มิคสฺส  ปฐมํ องฺคํ คเหตพฺพํฯ</p>


<p>‘‘ภาสิตเมฺปตํ, มหาราช, ภควตา เทวาติเทเวน โลมหํสนปริยาเย –</p>


<p>‘โส โข อหํ, สาริปุตฺต, ยา ตา รตฺติโย สีตา เหมนฺติกา อนฺตรฎฺฐกา หิมปาตสมยา , ตถารูปาสุ รตฺตีสุ รตฺติํ อโพฺภกาเส วิหรามิ, ทิวา วนสเณฺฑฯ คิมฺหานํ ปจฺฉิเม มาเส ทิวา อโพฺภกาเส วิหรามิ, รตฺติํ วนสเณฺฑ’ติฯ</p>


<p>‘‘ปุน  จปรํ, มหาราช, มิโค สตฺติมฺหิ วา สเร วา โอปตเนฺต วเญฺจติ  ปลายติ, น กายมุปเนติ, เอวเมว โข, มหาราช, โยคินา โยคาวจเรน กิเลเสสุ โอปตเนฺตสุ วญฺจยิตพฺพํ  ปลายิตพฺพํ, น จิตฺตมุปเนตพฺพํฯ อิทํ, มหาราช, มิคสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, มิโค มนุเสฺส ทิสฺวา เยน วา เตน วา ปลายติ ‘มา มํ เต อทฺทสํสู’ติ, เอวเมว โข, มหาราช, โยคินา โยคาวจเรน ภณฺฑนกลหวิคฺคหวิวาทสีเล ทุสฺสีเล กุสีเต สงฺคณิการาเม ทิสฺวา เยน วา เตน วา ปลายิตพฺพํ ‘มา มํ เต อทฺทสํสุ, อหญฺจ เต มา อทฺทส’นฺติฯ อิทํ, มหาราช, มิคสฺส ตติยํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘มา เม กทาจิ ปาปิโจฺฉ, กุสีโต หีนวีริโย;  
  
อปฺปสฺสุโต อนาจาโร, สมฺมโต  
สเมโต (สี. ปี.)  
อหุ กตฺถจี’’’ติฯ  
</p>
  
มิคงฺคปโญฺห สตฺตโมฯ  
</p>
  
<h3>๘. โครูปงฺคปโญฺห</h3>
<p> ‘‘ภเนฺต  นาคเสน, ‘โครูปสฺส จตฺตาริ องฺคานิ คเหตพฺพานี’ติ ยํ วเทสิ, กตมานิ ตานิ จตฺตาริ องฺคานิ คเหตพฺพานี’’ติ? ‘‘ยถา, มหาราช, โครูโป สกํ เคหํ น วิชหติ, เอวเมว โข, มหาราช, โยคินา โยคาวจเรน สโก กาโย น วิชหิตโพฺพ ‘อนิจฺจุจฺฉาทนปริมทฺทนเภทนวิกิรณวิทฺธํสนธโมฺม อยํ กาโย’ติฯ อิทํ, มหาราช, โครูปสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, โครูโป อาทินฺนธุโร สุขทุเกฺขน ธุรํ วหติ, เอวเมว โข, มหาราช, โยคินา โยคาวจเรน อาทินฺนพฺรหฺมจริเยน  สุขทุเกฺขน ยาว ชีวิตปริยาทานา อาปาณโกฎิกํ พฺรหฺมจริยํ จริตพฺพํฯ อิทํ, มหาราช, โครูปสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, โครูโป ฉเนฺทน ฆายมาโน ปานียํ ปิวติ, เอวเมว โข, มหาราช, โยคินา โยคาวจเรน อาจริยุปชฺฌายานํ อนุสิฎฺฐิ  ฉเนฺทน เปเมน ปสาเทน ฆายมาเนน ปฎิคฺคเหตพฺพาฯ อิทํ, มหาราช, โครูปสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, โครูโป เยน เกนจิ วาหิยมาโน วหติ, เอวเมว โข, มหาราช, โยคินา โยคาวจเรน เถรนวมชฺฌิมภิกฺขูนมฺปิ คิหิอุปาสกสฺสาปิ โอวาทานุสาสนี สิรสา สมฺปฎิจฺฉิตพฺพาฯ อิทํ, มหาราช, โครูปสฺส จตุตฺถํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘ตทหุ ปพฺพชิโต สโนฺต, ชาติยา สตฺตวสฺสิโก;  
  
โสปิ มํ อนุสาเสยฺย, สมฺปฎิจฺฉามิ มตฺถเก  
มุทฺธนา (สี.)  
ฯ  
</p>
  
<p>
‘‘‘ติพฺพํ ฉนฺทญฺจ เปมญฺจ, ตสฺมิํ ทิสฺวา อุปฎฺฐเป;  
  
ฐเปยฺยาจริยฎฺฐาเน, สกฺกจฺจ นํ ปุนปฺปุน’’’นฺติฯ  
</p>
  
โครูปงฺคปโญฺห อฎฺฐโมฯ  
</p>
  
<h3>๙. วราหงฺคปโญฺห</h3>
<p> ‘‘ภเนฺต  นาคเสน, ‘วราหสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, วราโห สนฺตตฺตกฐิเต  คิมฺหสมเย สมฺปเตฺต อุทกํ อุปคจฺฉติ, เอวเมว โข, มหาราช, โยคินา โยคาวจเรน โทเสน จิเตฺต อาลุฬิตขลิตวิพฺภนฺตสนฺตเตฺต สีตลามตปณีตเมตฺตาภาวนํ อุปคนฺตพฺพํฯ อิทํ, มหาราช, วราหสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, วราโห จิกฺขลฺลมุทกมุปคนฺตฺวา นาสิกาย ปถวิํ ขณิตฺวา โทณิํ กตฺวา โทณิกาย สยติ, เอวเมว โข, มหาราช, โยคินา โยคาวจเรน  มานเส กายํ นิกฺขิปิตฺวา อารมฺมณนฺตรคเตน สยิตพฺพํฯ อิทํ, มหาราช, วราหสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, เถเรน ปิโณฺฑลภารทฺวาเชน –</p>


<p>
‘‘‘กาเย  
กาเยน (ก.)  
สภาวํ ทิสฺวาน, วิจินิตฺวา วิปสฺสโก;  
  
เอกากิโย อทุติโย, เสติ อารมฺมณนฺตเร’’’ติฯ  
</p>
  
วราหงฺคปโญฺห นวโมฯ  
</p>
  
<h3>๑๐. หตฺถิงฺคปโญฺห</h3>
<p> ‘‘ภเนฺต  นาคเสน, ‘หตฺถิสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, หตฺถี นาม จรโนฺต เยว ปถวิํ ทาเลติ, เอวเมว โข, มหาราช, โยคินา โยคาวจเรน กายํ สมฺมสมาเนเนว สเพฺพ กิเลสา ทาเลตพฺพาฯ อิทํ, มหาราช, หตฺถิสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, หตฺถี สพฺพกาเยเนว อปโลเกติ, อุชุกํ เยว เปกฺขติ, น ทิสาวิทิสา วิโลเกติ, เอวเมว โข, มหาราช, โยคินา โยคาวจเรน สพฺพกาเยน อปโลกินา  ภวิตพฺพํ, น ทิสาวิทิสา วิโลเกตพฺพา, น อุทฺธํ อุโลฺลเกตพฺพํ, น อโธ โอโลเกตพฺพํ, ยุคมตฺตเปกฺขินา ภวิตพฺพํฯ อิทํ, มหาราช, หตฺถิสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, หตฺถี อนิพทฺธสยโน โคจรายมนุคนฺตฺวา น ตเมว เทสํ วาสตฺถมุปคจฺฉติ, น ธุวปฺปติฎฺฐาลโย, เอวเมว โข, มหาราช, โยคินา โยคาวจเรน อนิพทฺธสยเนน ภวิตพฺพํ, นิราลเยน ปิณฺฑาย คนฺตพฺพํ, ยทิ ปสฺสติ วิปสฺสโก มนุญฺญํ ปติรูปํ รุจิรเทเส ภวํ มณฺฑปํ วา รุกฺขมูลํ วา คุหํ วา ปพฺภารํ วา, ตเตฺถว วาสมุปคนฺตพฺพํ, ธุวปฺปติฎฺฐาลโย น กาตโพฺพฯ อิทํ, มหาราช, หตฺถิสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, หตฺถี อุทกํ โอคาหิตฺวา สุจิวิมลสีตลสลิลปริปุณฺณํ กุมุทุปฺปลปทุมปุณฺฑรีกสญฺฉนฺนํ มหติมหนฺตํ  ปทุมสรํ โอคาหิตฺวา กีฬติ คชวรกีฬํ, เอวเมว โข, มหาราช, โยคินา โยคาวจเรน สุจิวิมลวิปฺปสนฺนมนาวิลธมฺมวรวาริปุณฺณํ วิมุตฺติกุสุมสญฺฉนฺนํ มหาสติปฎฺฐานโปกฺขรณิํ โอคาหิตฺวา ญาเณน สงฺขารา โอธุนิตพฺพา วิธุนิตพฺพา, โยคาวจรกีฬา กีฬิตพฺพาฯ อิทํ, มหาราช, หตฺถิสฺส จตุตฺถํ องฺคํ คเหตพฺพํฯ</p>


<p>‘‘ปุน จปรํ, มหาราช, หตฺถี สโต ปาทํ อุทฺธรติ, สโต ปาทํ นิกฺขิปติ, เอวเมว โข, มหาราช, โยคินา โยคาวจเรน สเตน สมฺปชาเนน ปาทํ อุทฺธริตพฺพํ, สเตน สมฺปชาเนน ปาทํ นิกฺขิปิตพฺพํ, อภิกฺกมปฎิกฺกเม สมิญฺชนปสารเณ สพฺพตฺถ สเตน สมฺปชาเนน ภวิตพฺพํฯ อิทํ, มหาราช, หตฺถิสฺส  ปญฺจมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สํยุตฺตนิกายวเร –</p>


<p>
‘‘‘กาเยน สํวโร สาธุ, สาธุ วาจาย สํวโร;  
  
มนสา สํวโร สาธุ, สาธุ สพฺพตฺถ สํวโร;  
  
สพฺพตฺถ สํวุโต ลชฺชี, รกฺขิโตติ ปวุจฺจตี’’’ติฯ  
</p>
  
หตฺถิงฺคปโญฺห ทสโมฯอุปจิกาวโคฺค จตุโตฺถฯ  
</p>
  
<p>ตสฺสุทฺทานํ  –</p>


<p>
อุปจิกา พิฬาโร จ, อุนฺทูโร วิจฺฉิเกน จ;  
  
นกุโล สิงฺคาโล มิโค,  
  
โครูโป วราโห หตฺถินา ทสาติฯ  
</p>
  
<h2>๕. สีหวโคฺค</h2>
<h3>๑. สีหงฺคปโญฺห</h3>
<p> ‘‘ภเนฺต    นาคเสน, ‘สีหสฺส สตฺต องฺคานิ คเหตพฺพานี’ติ ยํ วเทสิ, กตมานิ ตานิ สตฺต องฺคานิ คเหตพฺพานี’’ติ? ‘‘ยถา, มหาราช, สีโห นาม เสตวิมลปริสุทฺธปณฺฑโร, เอวเมว โข, มหาราช, โยคินา โยคาวจเรน เสตวิมลปริสุทฺธปณฺฑรจิเตฺตน พฺยปคตกุกฺกุเจฺจน ภวิตพฺพํฯ อิทํ, มหาราช, สีหสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, สีโห จตุจรโณ วิกฺกนฺตจารี, เอวเมว โข, มหาราช, โยคินา โยคาวจเรน จตุริทฺธิปาทจรเณน ภวิตพฺพํฯ อิทํ, มหาราช, สีหสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, สีโห อภิรูปรุจิรเกสรี, เอวเมว โข, มหาราช, โยคินา โยคาวจเรน อภิรูปรุจิรสีลเกสรินา ภวิตพฺพํฯ อิทํ, มหาราช, สีหสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, สีโห ชีวิตปริยาทาเนปิ น กสฺสจิ โอนมติ, เอวเมว โข, มหาราช, โยคินา โยคาวจเรน จีวรปิณฺฑปาตเสนาสนคิลานปจฺจยเภสชฺชปริกฺขารปริยาทาเนปิ น กสฺสจิ โอนมิตพฺพํฯ อิทํ, มหาราช, สีหสฺส จตุตฺถํ องฺคํ คเหตพฺพํฯ</p>


<p>‘‘ปุน จปรํ, มหาราช, สีโห สปทานภโกฺข ยสฺมิํ โอกาเส นิปตติ, ตเตฺถว ยาวทตฺถํ ภกฺขยติ, น วรมํสํ วิจินาติ, เอวเมว โข, มหาราช, โยคินา โยคาวจเรน สปทานภเกฺขน ภวิตพฺพํ, น กุลานิ วิจินิตพฺพานิ, น ปุพฺพเคหํ หิตฺวา กุลานิ อุปสงฺกมิตพฺพานิ, น โภชนํ วิจินิตพฺพํ, ยสฺมิํ โอกาเส กพฬํ อาทียติ, ตสฺมิํ เยว โอกาเส  ภุญฺชิตพฺพํ สรีรยาปนตฺถํ , น วรโภชนํ วิจินิตพฺพํฯ อิทํ, มหาราช, สีหสฺส ปญฺจมํ องฺคํ คเหตพฺพํฯ</p>


<p>‘‘ปุน จปรํ, มหาราช, สีโห อสนฺนิธิภโกฺข, สกิํ โคจรํ ภกฺขยิตฺวา น ปุน ตํ อุปคจฺฉติ, เอวเมว โข, มหาราช, โยคินา โยคาวจเรน อสนฺนิธิการปริโภคินา  ภวิตพฺพํฯ อิทํ, มหาราช, สีหสฺส ฉฎฺฐํ องฺคํ คเหตพฺพํฯ</p>


<p>‘‘ปุน จปรํ , มหาราช, สีโห โภชนํ อลทฺธา น ปริตสฺสติ, ลทฺธาปิ โภชนํ อคธิโต  อมุจฺฉิโต อนโชฺฌสโนฺน ปริภุญฺชติ, เอวเมว โข, มหาราช, โยคินา โยคาวจเรน โภชนํ อลทฺธา น ปริตสฺสิตพฺพํ, ลทฺธาปิ โภชนํ อคธิเตน อมุจฺฉิเตน อนโชฺฌสเนฺนน อาทีนวทสฺสาวินา นิสฺสรณปเญฺญน ปริภุญฺชิตพฺพํฯ อิทํ, มหาราช, สีหสฺส สตฺตมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สํยุตฺตนิกายวเร เถรํ มหากสฺสปํ ปริกิตฺตยมาเนน –</p>


<p>‘สนฺตุโฎฺฐยํ, ภิกฺขเว, กสฺสโป อิตรีตเรน ปิณฺฑปาเตน, อิตรีตรปิณฺฑปาตสนฺตุฎฺฐิยา จ วณฺณวาที, น จ ปิณฺฑปาตเหตุ อเนสนํ อปฺปติรูปํ อาปชฺชติ, อลทฺธา จ ปิณฺฑปาตํ น ปริตสฺสติ, ลทฺธา จ ปิณฺฑปาตํ อคธิโต อมุจฺฉิโต อนโชฺฌสโนฺน อาทีนวทสฺสาวี นิสฺสรณปโญฺญ ปริภุญฺชตี’’’ติฯ</p>

</p>


<h3>๒. จกฺกวากงฺคปโญฺห</h3>
<p> ‘‘ภเนฺต นาคเสน, ‘จกฺกวากสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานีติ’’? ‘‘ยถา, มหาราช, จกฺกวาโก ยาว ชีวิตปริยาทานา ทุติยิกํ น วิชหติ, เอวเมว โข, มหาราช, โยคินา โยคาวจเรน ยาว ชีวิตปริยาทานา โยนิโส มนสิกาโร น วิชหิตโพฺพฯ อิทํ, มหาราช, จกฺกวากสฺส ปฐมํ องฺคํ คเหตพฺพํฯ</p>


<p>‘‘ปุน  จปรํ, มหาราช, จกฺกวาโก เสวาลปณกภโกฺข, เตน จ สนฺตุฎฺฐิํ อาปชฺชติ, ตาย จ สนฺตุฎฺฐิยา พเลน จ วเณฺณน จ น ปริหายติ, เอวเมว โข, มหาราช, โยคินา โยคาวจเรน ยถาลาภสโนฺตโส กรณีโย, ยถาลาภสนฺตุโฎฺฐ โข, มหาราช, โยคี โยคาวจโร น ปริหายติ สีเลน, น ปริหายติ สมาธินา, น  ปริหายติ ปญฺญาย, น ปริหายติ วิมุตฺติยา, น ปริหายติ วิมุตฺติญาณทสฺสเนน, น ปริหายติ สเพฺพหิ กุสเลหิ ธเมฺมหิฯ อิทํ, มหาราช, จกฺกวากสฺส  ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, จกฺกวาโก ปาเณ น วิเหฐยติ, เอวเมว โข, มหาราช, โยคินา โยคาวจเรน นิหิตทเณฺฑน นิหิตสเตฺถน ลชฺชินา ทยาปเนฺนน สพฺพปาณภูตหิตานุกมฺปินา ภวิตพฺพํฯ อิทํ, มหาราช, จกฺกวากสฺส ตติยํ องฺคํ คเหตพฺพํฯ ภาสตเมฺปตํ, มหาราช, ภควตา เทวาติเทเวน จกฺกวากชาตเก –</p>


<p>
‘‘‘โย น หนฺติ น ฆาเตติ, น ชินาติ น ชาปเย;  
  
เมตฺตํโส  
อหิํสา (สี. ปี.)  
สพฺพภูเตสุ, เวรํ ตสฺส น เกนจี’’’ติฯ  
</p>
  
จกฺกวากงฺคปโญฺห ทุติโยฯ  
</p>
  
<h3>๓. เปณาหิกงฺคปโญฺห</h3>
<p> ‘‘ภเนฺต นาคเสน, ‘เปณาหิกาย เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, เปณาหิกา สกปติมฺหิ อุสูยาย ฉาปเก น โปสยติ, เอวเมว โข, มหาราช, โยคินา โยคาวจเรน สกมเน  กิเลเส อุปฺปเนฺน อุสูยายิตพฺพํ, สติปฎฺฐาเนน สมฺมาสํวรสุสิเร ปกฺขิปิตฺวา มโนทฺวาเร กายคตาสติ ภาเวตพฺพาฯ อิทํ, มหาราช, เปณาหิกาย ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, เปณาหิกา ปวเน ทิวสํ โคจรํ จริตฺวา สายํ ปกฺขิคณํ อุเปติ อตฺตโน คุตฺติยา, เอวเมว โข, มหาราช, โยคินา โยคาวจเรน เอกเกน ปวิเวกํ เสวิตพฺพํ สํโยชนปริมุตฺติยา, ตตฺร รติํ อลภมาเนน อุปวาทภยปริรกฺขณาย สงฺฆํ โอสริตฺวา  สงฺฆรกฺขิเตน วสิตพฺพํฯ อิทํ, มหาราช, เปณาหิกาย ทุติยํ องฺคํ คเหตพฺพํฯ ภาสิตเมฺปตํ, มหาราช, พฺรหฺมุนา สหมฺปตินา ภควโต สนฺติเก –</p>


<p>
‘‘‘เสเวถ  
ปนฺตานิ เสนาสนานิ, จเรยฺย สํโยชนวิปฺปโมกฺขา;  
  
สเจ รติํ นาธิคเจฺฉยฺย ตตฺถ, สเงฺฆ วเส รกฺขิตโตฺต สตีมา’’’ติฯ  
</p>
  
เปณาหิกงฺคปโญฺห ตติโยฯ  
</p>
  
<h3>๔. ฆรกโปตงฺคปโญฺห</h3>
<p> ‘‘ภเนฺต  นาคเสน, ‘ฆรกโปตสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, ฆรกโปโต ปรเคเห วสมาโน น เตสํ กิญฺจิ ภณฺฑสฺส นิมิตฺตํ คณฺหาติ, มชฺฌโตฺต วสติ สญฺญาพหุโล, เอวเมว โข, มหาราช, โยคินา โยคาวจเรน ปรกุลํ อุปคเตน ตสฺมิํ กุเล อิตฺถีนํ วา ปุริสานํ วา มเญฺจ วา ปีเฐ วา วเตฺถ วา อลงฺกาเร วา อุปโภเค วา ปริโภเค วา โภชนวิกตีสุ วา น นิมิตฺตํ คเหตพฺพํ, มชฺฌเตฺตน ภวิตพฺพํ, สมณสญฺญา ปจฺจุปฎฺฐเปตพฺพาฯ อิทํ, มหาราช, ฆรกโปตสฺส เอกํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน จูฬนารทชาตเก –</p>


<p>
‘‘‘ปวิสิตฺวา ปรกุลํ, ปานตฺถํ โภชนาย วา  
ปาเนสุ โภชเนสุ วา (สี. ปี.)  
;  
  
มิตํ ขาเท มิตํ ภุเญฺช, น จ รูเป มนํ กเร’’’ติฯ  
</p>
  
ฆรกโปตงฺคปโญฺห จตุโตฺถฯ  
</p>
  
<h3>๕. อุลูกงฺคปโญฺห</h3>
<p> ‘‘ภเนฺต นาคเสน, ‘อุลูกสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, อุลูโก กาเกหิ ปฎิวิรุโทฺธ, รตฺติํ กากสงฺฆํ คนฺตฺวา พหูปิ กาเก หนติ, เอวเมว โข, มหาราช, โยคินา โยคาวจเรน อญฺญาเณน  ปฎิวิรุโทฺธ กาตโพฺพ, เอเกน รโห นิสีทิตฺวา อญฺญาณํ สมฺปมทฺทิตพฺพํ, มูลโต ฉินฺทิตพฺพํฯ อิทํ, มหาราช, อุลูกสฺส ปฐมํ คเหตพฺพํฯ</p>


<p>‘‘ปุน  จปรํ, มหาราช, อุลูโก สุปฺปฎิสลฺลีโน โหติ, เอวเมว โข, มหาราช, โยคินา โยคาวจเรน ปฎิสลฺลานาราเมน ภวิตพฺพํ ปฎิสลฺลานรเตนฯ อิทํ, มหาราช, อุลูกสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สํยุตฺตนิกายวเร –</p>


<p>‘‘‘อิธ, ภิกฺขเว, ภิกฺขุ ปฎิสลฺลานาราโม ปฎิสลฺลานรโต ‘‘อิทํ ทุกฺข’’นฺติ ยถาภูตํ ปชานาติ, ‘‘อยํ ทุกฺขสมุทโย’’ติ ยถา ภูถํ ปชานาติ , ‘‘อยํ ทุกฺขนิโรโธ’’ติ ยถาภูตํ ปชานาติ, ‘‘อยํ ทุกฺขนิโรธคามินี ปฎิปทา’’ติ ยถาภูตํ ปชานาตี’’’ติฯ</p>

</p>


<h3>๖. สตปตฺตงฺคปโญฺห</h3>
<p> ‘‘ภเนฺต นาคเสน, ‘สตปตฺตสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, สตปโตฺต รวิตฺวา ปเรสํ เขมํ วา ภยํ วา อาจิกฺขติ, เอวเมว โข, มหาราช, โยคินา โยคาวจเรน ปเรสํ ธมฺมํ เทสยมาเนน วินิปาตํ ภยโต ทสฺสยิตพฺพํ, นิพฺพานํ เขมโต ทสฺสยิตพฺพํฯ อิทํ, มหาราช, สตปตฺตสฺส เอกํ องฺคํ คเหตพฺพํฯ ภาสิตเมฺปตํ, มหาราช, เถเรน ปิโณฺฑลภารทฺวาเชน –</p>


<p>
‘‘‘นิรเย ภยสนฺตาสํ, นิพฺพาเน วิปุลํ สุขํ;  
  
อุภยาเนตานตฺถานิ ทเสฺสตพฺพานิ โยคินา’’’ติฯ  
</p>
  
สตปตฺตงฺคปโญฺห ฉโฎฺฐฯ  
</p>
  
<h3>๗. วคฺคุลิงฺคปโญฺห</h3>
<p> ‘‘ภเนฺต  นาคเสน, ‘วคฺคุลิสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, วคฺคุลิ เคหํ ปวิสิตฺวา วิจริตฺวา นิกฺขมติ, น ตตฺถ ปลิพุทฺธติ, เอวเมว โข, มหาราช, โยคินา โยคาวจเรน คามํ ปิณฺฑาย ปวิสิตฺวา สปทานํ วิจริตฺวา  ปฎิลทฺธลาเภน ขิปฺปเมว นิกฺขมิตพฺพํ, น ตตฺถ ปลิพุเทฺธน ภวิตพฺพํฯ อิทํ, มหาราช, วคฺคุลิสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, วคฺคุลิ ปรเคเห วสมาโน น เตสํ ปริหานิํ กโรติ, เอวเมว โข, มหาราช, โยคินา โยคาวจเรน กุลานิ อุปสงฺกมิตฺวา อติยาจนาย วา วิญฺญตฺติพหุลตาย วา กายโทสพหุลตาย วา อติภาณิตาย วา สมานสุขทุกฺขตาย วา น เตสํ โกจิ วิปฺปฎิสาโร กรณีโย, นปิ เตสํ มูลกมฺมํ ปริหาเปตพฺพํ, สพฺพถา วฑฺฒิ เยว อิจฺฉิตพฺพาฯ อิทํ, มหาราช, วคฺคุลิสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, ภควตา  เทวาติเทเวน ทีฆนิกายวเร ลกฺขณสุตฺตเนฺต –</p>


<p>
‘‘‘สุทฺธาย สีเลน สุเตน พุทฺธิยา, จาเคน ธเมฺมน พหูหิ สาธุหิ;  
  
ธเนน ธเญฺญน จ เขตฺตวตฺถุนา, ปุเตฺตหิ ทาเรหิ จตุปฺปเทหิ จฯ  
</p>
  
<p>
‘‘‘ญาตีหิ มิเตฺตหิ จ พนฺธเวหิ, พเลน วเณฺณน สุเขน จูภยํ;  
  
กถํ น หาเยยฺยุํ ปเรติ อิจฺฉติ, อตฺถสมิทฺธิญฺจ ปนาภิกงฺขตี’’’ติฯ  
</p>
  
วคฺคุลิงฺคปโญฺห สตฺตโมฯ  
</p>
  
<h3>๘. ชลูกงฺคปโญฺห</h3>
<p> ‘‘ภเนฺต นาคเสน, ‘ชลูกาย เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, ชลูกา ยตฺถ อลฺลียติ, ตเตฺถว ทฬฺหํ อลฺลียิตฺวา รุหิรํ ปิวติ, เอวเมว โข, มหาราช, โยคินา โยคาวจเรน ยสฺมิํ อารมฺมเณ  จิตฺตํ อลฺลียติ, ตํ อารมฺมณํ วณฺณโต จ สณฺฐานโต จ ทิสโต จ โอกาสโต จ ปริเจฺฉทโต จ ลิงฺคโต จ นิมิตฺตโต จ ทฬฺหํ ปติฎฺฐาเปตฺวา เตเนวารมฺมเณน วิมุตฺติรสมเสจนกํ ปาตพฺพํฯ อิทํ, มหาราช, ชลูกาย เอกํ องฺคํ คเหตพฺพํฯ ภาสิตเมฺปตํ, มหาราช, เถเรน อนุรุเทฺธน –</p>


<p>
‘‘‘ปริสุเทฺธน  
จิเตฺตน, อารมฺมเณ ปติฎฺฐาย;  
  
เตน จิเตฺตน ปาตพฺพํ, วิมุตฺติรสมเสจน’’’นฺติฯ  
</p>
  
ชลูกงฺคปโญฺห อฎฺฐโมฯ  
</p>
  
<h3>๙. สปฺปงฺคปโญฺห</h3>
<p> ‘‘ภเนฺต นาคเสน, ‘สปฺปสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, สโปฺป อุเรน คจฺฉติ, เอวเมว โข, มหาราช, โยคินา โยคาวจเรน ปญฺญาย จริตพฺพํ, ปญฺญาย จรมานสฺส โข, มหาราช, โยคิโน จิตฺตํ ญาเย จรติ, วิลกฺขณํ วิวเชฺชติ, สลกฺขณํ ภาเวติฯ อิทํ, มหาราช , สปฺปสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, สโปฺป จรมาโน โอสธํ ปริวเชฺชโนฺต จรติ, เอวเมว โข, มหาราช, โยคินา โยคาวจเรน ทุจฺจริตํ ปริวเชฺชเนฺตน จริตพฺพํฯ อิทํ, มหาราช, สปฺปสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, สโปฺป มนุเสฺส ทิสฺวา ตปฺปติ  โสจติ จินฺตยติ, เอวเมว โข มหาราช โยคินา โยคาวจเรน กุวิตเกฺก, วิตเกฺกตฺวา อรติํ อุปฺปาทยิตฺวา ตปฺปิตพฺพํ โสจิตพฺพํ จินฺตยิตพฺพํ ‘ปมาเทน เม ทิวโส วีตินามิโต, น โส ปุน สกฺกา ลทฺธุ’นฺติฯ อิทํ, มหาราช, สปฺปสฺส ตติยํ องฺคํ คเหตพฺพํฯ ภาสิตเมฺปตํ, มหาราช, ภควตา ภลฺลาฎิยชาตเก ทฺวินฺนํ กินฺนรานํ –</p>


<p>
‘‘‘มเยกรตฺตํ  
  
ยเมกรตฺติํ (สี. ปี.)  
วิปฺปวสิมฺห ลุทฺท, อกามกา อญฺญมญฺญํ สรนฺตา;  
  
ตเมกรตฺตํ  
ตเมกรตฺติํ (สี. ปี.)  
อนุตปฺปมานา, โสจาม ‘สา รตฺติ ปุน นเหสฺสตี’’’ติฯ  
</p>
  
สปฺปงฺคปโญฺห นวโมฯ  
</p>
  
<h3>๑๐. อชครงฺคปโญฺห</h3>
<p> ‘‘ภเนฺต  นาคเสน, ‘อชครสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, อชคโร มหติมหากาโย พหูปิ ทิวเส อูนูทโร ทีนตโร กุจฺฉิปูรํ อาหารํ น ลภติ, อปริปุโณฺณ เยว ยาวเทว สรีรยาปนมตฺตเกน ยาเปติ, เอวเมว โข, มหาราช, โยคิโน โยคาวจรสฺส ภิกฺขาจริยปฺปสุตสฺส ปรปิณฺฑมุปคตสฺส ปรทินฺนปฺปาฎิกงฺขิสฺส สยํคาหปฺปฎิวิรตสฺส ทุลฺลภํ อุทรปริปูรํ อาหารํ, อปิ จ อตฺถวสิเกน กุลปุเตฺตน จตฺตาโร ปญฺจ อาโลเป อภุญฺชิตฺวา อวเสสํ อุทเกน ปริปูเรตพฺพํฯ อิทํ, มหาราช, อชครสฺส เอกํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘อลฺลํ  
สุกฺขํ วา ภุญฺชโนฺต, น พาฬฺหํ สุหิโต สิยา;  
  
อูนูทโร มิตาหาโร, สโต ภิกฺขุ ปริพฺพเชฯ  
</p>
  
<p>
‘‘‘จตฺตาโร ปญฺจ อาโลเป, อภุตฺวา อุทกํ ปิเว;  
  
อลํ ผาสุ วิหาราย, ปหิตตฺตสฺส ภิกฺขุโน’’’ติฯ  
</p>
  
อชครงฺคปโญฺห ทสโมฯ  
</p>
  
สีหวโคฺค ปญฺจโมฯ  
</p>
  
<p>ตสฺสุทฺทานํ –</p>


<p>
เกสรี จกฺกวาโก จ, เปณาหิ ฆรกโปตโก;  
  
อุลูโก สตปโตฺต จ, วคฺคุลิ จ ชลูปิกา;  
  
สโปฺป อชคโร เจว, วโคฺค เตน ปวุจฺจตีติฯ  
</p>
  
<h2>๖. มกฺกฎกวโคฺค</h2>
<h3>๑. ปนฺถมกฺกฎกงฺคปโญฺห</h3>
<p> ‘‘ภเนฺต   นาคเสน, ‘ปนฺถมกฺกฎกสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, ปนฺถมกฺกฎโก ปเนฺถ มกฺกฎชาลวิตานํ กตฺวา ยทิ ตตฺถ ชาลเก ลคฺคติ กิมิ วา มกฺขิกา วา ปฎโงฺค วา, ตํ คเหตฺวา ภกฺขยติ, เอวเมว โข, มหาราช, โยคินา โยคาวจเรน ฉสุ ทฺวาเรสุ สติปฎฺฐานชาลวิตานํ กตฺวา ยทิ ตตฺถ กิเลสมกฺขิกา พชฺฌนฺติ, ตเตฺถว ฆาเตตพฺพาฯ อิทํ, มหาราช, ปนฺถมกฺกฎกสฺส เอกํ องฺคํ คเหตพฺพํฯ ภาสิตเมฺปตํ, มหาราช, เถเรน อนุรุเทฺธน –</p>


<p>
‘‘‘จิตฺตํ นิยเม ฉสุ ทฺวาเรสุ, สติปฎฺฐานวรุตฺตเม;  
  
กิเลสา ตตฺถ ลคฺคา เจ, หนฺตพฺพา เต วิปสฺสินา’’’ติฯ  
</p>
  
ปนฺถมกฺกฎกงฺคปโญฺห ปฐโมฯ  
</p>
  
<h3>๒. ถนสฺสิตทารกงฺคปโญฺห</h3>
<p> ‘‘ภเนฺต นาคเสน, ‘ถนสฺสิตทารกสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ ? ‘‘ยถา, มหาราช, ถนสฺสิตทารโก สทเตฺถ ลคฺคติ, ขีรตฺถิโก โรทติ, เอวเมว โข, มหาราช, โยคินา โยคาวจเรน สทเตฺถ ลคฺคิตพฺพํ, สพฺพตฺถ ธมฺมญาเณน ภวิตพฺพํ, อุเทฺทเส ปริปุจฺฉาย สมฺมปฺปโยเค ปวิเวเก ครุสํวาเส กลฺยาณมิตฺตเสวเนฯ อิทํ, มหาราช, ถนสฺสิตทารกสฺส เอกํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน ทีฆนิกายวเร ปรินิพฺพานสุตฺตเนฺต –</p>


<p>
‘‘‘อิงฺฆํ  
ตุเมฺห, อานนฺท, สารเตฺถ  
สทเตฺถ (สี. ปี.)  
ฆฎถ, สารเตฺถ อนุยุญฺชถ;  
  
สารเตฺถ อปฺปมตฺตา อาตาปิโน ปหิตตฺตา วิหรถา’’’ติฯ  
</p>
  
ถนสฺสิตทารกงฺคปโญฺห ทุติโยฯ  
</p>
  
<h3>๓. จิตฺตกธรกุมฺมงฺคปโญฺห</h3>
<p> ‘‘ภเนฺต  นาคเสน, ‘จิตฺตกธรกุมฺมสฺส  เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, จิตฺตกธรกุโมฺม อุทกภยา อุทกํ ปริวเชฺชตฺวา วิจรติ, ตาย จ ปน อุทกํ ปริวชฺชนาย อายุนา น ปริหายติ, เอวเมว โข, มหาราช, โยคินา โยคาวจเรน ปมาเท ภยทสฺสาวินา ภวิตพฺพํ, อปฺปมาเท คุณวิเสสทสฺสาวินาฯ ตาย จ ปน ภยทสฺสาวิตาย น ปริหายติ สามญฺญา, นิพฺพานสฺส สนฺติเก อุเปติ ฯ อิทํ, มหาราช, จิตฺตกธรกุมฺมสฺส เอกํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน ธมฺมปเท –</p>


<p>
‘‘‘อปฺปมาทรโต ภิกฺขุ, ปมาเท ภยทสฺสิ วา;  
  
อภโพฺพ ปริหานาย, นิพฺพานเสฺสว สนฺติเก’’’ติฯ  
</p>
  
จิตฺตกธรกุมฺมงฺคปโญฺห จตุโตฺถฯ  
</p>
  
<h3>๔. ปวนงฺคปโญฺห</h3>
<p> ‘‘ภเนฺต นาคเสน, ‘ปวนสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, ปวนํ นาม อสุจิชนํ ปฎิจฺฉาเทติ, เอวเมว โข, มหาราช, โยคินา โยคาวจเรน ปเรสํ อปรทฺธํ ขลิตํ ปฎิจฺฉาเทตพฺพํ น วิวริตพฺพํฯ อิทํ, มหาราช, ปวนสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, ปวนํ สุญฺญํ ปจุรชเนหิ, เอวเมว โข, มหาราช, โยคินา โยคาวจเรน   ราคโทสโมหมานทิฎฺฐิชาเลหิ สเพฺพหิ จ กิเลเสหิ สุเญฺญน ภวิตพฺพํฯ อิทํ, มหาราช, ปวนสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, ปวนํ วิวิตฺตํ ชนสมฺพาธรหิตํ, เอวเมว โข, มหาราช, โยคินา โยคาวจเรน ปาปเกหิ อกุสเลหิ ธเมฺมหิ อนริเยหิ ปวิวิเตฺตน ภวิตพฺพํฯ อิทํ, มหาราช, ปวนสฺส ตติยํ องฺคํ คเหตพฺพํฯ</p>


<p>‘‘ปุน  จปรํ, มหาราช, ปวนํ สนฺตํ ปริสุทฺธํ, เอวเมว โข, มหาราช, โยคินา โยคาวจเรน สเนฺตน ปริสุเทฺธน ภวิตพฺพํ, นิพฺพุเตน ปหีนมาเนน ปหีนมเกฺขน ภวิตพฺพํฯ อิทํ, มหาราช, ปวนสฺส จตุตฺถํ องฺคํ คเหตพฺพํฯ</p>


<p>‘‘ปุน จปรํ, มหาราช, ปวนํ อริยชนสํเสวิตํ, เอวเมว โข, มหาราช, โยคินา โยคาวจเรน อริยชนสํเสวิเตน ภวิตพฺพํฯ อิทํ, มหาราช, ปวนสฺส ปญฺจมํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สํยุตฺตนิกายวเร –</p>


<p>
‘‘‘ปวิวิเตฺตหิ อริเยหิ, ปหิตเตฺตหิ ฌายิภิ;  
  
นิจฺจํ อารทฺธวีริเยหิ, ปณฺฑิเตหิ สหาวเส’’’ติฯ  
</p>
  
ปวนงฺคปโญฺห จตุโตฺถฯ  
</p>
  
<h3>๕. รุกฺขงฺคปโญฺห</h3>
<p> ‘‘ภเนฺต นาคเสน, ‘รุกฺขสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, รุโกฺข นาม ปุปฺผผลธโร, เอวเมว โข, มหาราช, โยคินา โยคาวจเรน วิมุตฺติปุปฺผสามญฺญผลธารินา ภวิตพฺพํฯ อิทํ, มหาราช, รุกฺขสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, รุโกฺข อุปคตานมนุปฺปวิฎฺฐานํ ชนานํ ฉายํ เทติ, เอวเมว โข , มหาราช, โยคินา โยคาวจเรน อุปคตานมนุปฺปวิฎฺฐานํ ปุคฺคลานํ อามิสปฺปฎิสนฺธาเรน วา ธมฺมปฺปฎิสนฺถาเรน วา ปฎิสนฺถริตพฺพํฯ อิทํ, มหาราช, รุกฺขสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, รุโกฺข ฉายาเวมตฺตํ  น กโรติ, เอวเมว โข, มหาราช, โยคินา โยคาวจเรน สพฺพสเตฺตสุ เวมตฺตตา น กาตพฺพา, โจรวธกปจฺจตฺถิเกสุปิ อตฺตนิปิ สมสมา เมตฺตาภาวนา กาตพฺพา, ‘กินฺติ อิเม สตฺตา อเวรา อพฺยาปชฺชา  อนีฆา สุขี อตฺตานํ ปริหเรยฺยุ’นฺติฯ อิทํ, มหาราช, รุกฺขสฺส ตติยํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘วธเก  
เทวทตฺตมฺหิ, โจเร องฺคุลิมาลเก;  
  
ธนปาเล ราหุเล จ, สพฺพตฺถ สมโก มุนี’’’ติฯ  
</p>
  
รุกฺขงฺคปโญฺห ปญฺจโมฯ  
</p>
  
<h3>๖. เมฆงฺคปโญฺห</h3>
<p> ‘‘ภเนฺต นาคเสน, ‘เมฆสฺส ปญฺจ องฺคานิ คเหตพฺพานี’ติ ยํ วเทสิ, กตมานิ ตานิ ปญฺจ องฺคานิ คเหตพฺพานี’’ติ? ‘‘ยถา, มหาราช, เมโฆ อุปฺปนฺนํ รโชชลฺลํ วูปสเมติ, เอวเมว โข, มหาราช, โยคินา โยคาวจเรน อุปฺปนฺนํ กิเลสรโชชลฺลํ วูปสเมตพฺพํฯ อิทํ, มหาราช, เมฆสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, เมโฆ ปถวิยา อุณฺหํ นิพฺพาเปติ, เอวเมว โข, มหาราช, โยคินา โยคาวจเรน เมตฺตาภาวนาย สเทวโก โลโก นิพฺพาเปตโพฺพฯ อิทํ, มหาราช, เมฆสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, เมโฆ สพฺพพีชานิ วิรุหาเปติ, เอวเมว โข, มหาราช, โยคินา โยคาวจเรน สพฺพสตฺตานํ สทฺธํ อุปฺปาเทตฺวา ตํ สทฺธาพีชํ ตีสุ สมฺปตฺตีสุ โรเปตพฺพํ, ทิพฺพมานุสิกาสุ สุขสมฺปตฺตีสุ ยาวปรมตฺถนิพฺพานสุขสมฺปตฺติฯ อิทํ, มหาราช, เมฆสฺส ตติยํ องฺคํ คเหตพฺพํฯ</p>


<p>‘‘ปุน  จปรํ, มหาราช, เมโฆ อุตุโต สมุฎฺฐหิตฺวา ธรณิตลรุเห ติณรุกฺขลตาคุมฺพโอสธิวนปฺปตโย ปริรกฺขติ, เอวเมว โข, มหาราช, โยคินา โยคาวจเรน โยนิโส มนสิการํ นิพฺพเตฺตตฺวา เตน โยนิโส มนสิกาเรน สมณธโมฺม ปริรกฺขิตโพฺพ, โยนิโส มนสิการมูลกา สเพฺพ กุสลา ธมฺมาฯ อิทํ, มหาราช, เมฆสฺส จตุตฺถํ องฺคํ คเหตพฺพํฯ</p>


<p>‘‘ปุน จปรํ , มหาราช, เมโฆ วสฺสมาโน นทิตฬากโปกฺขรณิโย กนฺทรปทรสรโสพฺภอุทปานานิ จ ปริปูเรติ อุทกธาราหิ, เอวเมว โข, มหาราช, โยคินา โยคาวจเรน อาคมปริยตฺติยา ธมฺมเมฆมภิวสฺสยิตฺวา อธิคมกามานํ มานสํ ปริปูรยิตพฺพํฯ อิทํ, มหาราช, เมฆสฺส  ปญฺจมํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘โพธเนยฺยํ ชนํ ทิสฺวา, สตสหเสฺสปิ โยชเน;  
  
ขเณน อุปคนฺตฺวาน, โพเธติ ตํ มหามุนี’’’ติฯ  
</p>
  
เมฆงฺคปโญฺห ฉโฎฺฐฯ  
</p>
  
<h3>๗. มณิรตนงฺคปโญฺห</h3>
<p> ‘‘ภเนฺต นาคเสน, ‘มณิรตนสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, มณิรตนํ เอกนฺตปริสุทฺธํ, เอวเมว โข, มหาราช, โยคินา โยคาวจเรน เอกนฺตปริสุทฺธาชีเวน ภวิตพฺพํฯ อิทํ, มหาราช, มณิรตนสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, มณิรตนํ น เกนจิ สทฺธิํ มิสฺสียติ, เอวเมว โข, มหาราช, โยคินา โยคาวจเรน ปาเปหิ ปาปสหาเยหิ สทฺธิํ น มิสฺสิตพฺพํฯ อิทํ, มหาราช, มณิรตนสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, มณิรตนํ ชาติรตเนหิ โยชียติ, เอวเมว โข, มหาราช, โยคินา  โยคาวจเรน อุตฺตมวรชาติมเนฺตหิ สทฺธิํ สํวสิตพฺพํ, ปฎิปนฺนกผลฎฺฐเสกฺขผลสมงฺคีหิ โสตาปนฺนสกทาคามิอนาคามิอรหนฺตเตวิชฺชฉฬภิญฺญสมณมณิรตเนหิ สทฺธิํ สํวสิตพฺพํฯ อิทํ, มหาราช, มณิรตนสฺส ตติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สุตฺตนิปาเต –</p>


<p>
‘‘‘สุทฺธา สุเทฺธหิ สํวาสํ, กปฺปยโวฺห ปติสฺสตา;  
  
ตโต สมคฺคา นิปกา, ทุกฺขสฺสนฺตํ กริสฺสถา’’’ติฯ  
</p>
  
มณิรตนปโญฺห สตฺตโมฯ  
</p>
  
<h3>๘. มาควิกงฺคปโญฺห</h3>
<p> ‘‘ภเนฺต  นาคเสน, ‘มาควิกสฺส จตฺตาริ องฺคานิ คเหตพฺพานี’ติ ยํ วเทสิ, กตมานิ ตานิ จตฺตาริ องฺคานิ คเหตพฺพานี’’ติ? ‘‘ยถา, มหาราช, มาควิโก  อปฺปมิโทฺธ โหติ, เอวเมว โข, มหาราช, โยคินา โยคาวจเรน อปฺปมิเทฺธน ภวิตพฺพํฯ อิทํ, มหาราช, มาควิกสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, มาควิโก มิเคสุ เยว จิตฺตํ อุปนิพนฺธติ, เอวเมว โข, มหาราช, โยคินา โยคาวจเรน อารมฺมเณสุ เยว จิตฺตํ อุปนิพนฺธิตพฺพํฯ อิทํ, มหาราช, มาควิกสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, มาควิโก กาลํ กมฺมสฺส ชานาติ, เอวเมว โข, มหาราช, โยคินา โยคาวจเรน ปฎิสลฺลานสฺส กาโล ชานิตโพฺพ ‘อยํ กาโล ปฎิสลฺลานสฺส, อยํ กาโล นิกฺขมนายา’ติฯ อิทํ, มหาราช, มาควิกสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, มาควิโก มิคํ ทิสฺวา หาสมภิชเนติ ‘อิมํ ลจฺฉามี’ติ, เอวเมว โข, มหาราช, โยคินา โยคาวจเรน อารมฺมเณ อภิรมิตพฺพํ, หาสมภิชเนตพฺพํ ‘อุตฺตริํ วิเสสมธิคจฺฉิสฺสามี’ติฯ อิทํ, มหาราช, มาควิกสฺส จตุตฺถํ องฺคํ คเหตพฺพํฯ ภาสิตเมฺปตํ มหาราช เถเรน โมฆราเชน –</p>


<p>
‘‘‘อารมฺมเณ  
ลภิตฺวาน, ปหิตเตฺตน ภิกฺขุนา;  
  
ภิโยฺย หาโส ชเนตโพฺพ, อธิคจฺฉิสฺสามิ อุตฺตริ’’’นฺติฯ  
</p>
  
มาควิกงฺคปโญฺห อฎฺฐโมฯ  
</p>
  
<h3>๙. พาฬิสิกงฺคปโญฺห</h3>
<p> ‘‘ภเนฺต นาคเสน, ‘พาฬิสิกสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, พาฬิสิโก พฬิเสน มเจฺฉ อุทฺธรติ, เอวเมว โข, มหาราช, โยคินา โยคาวจเรน ญาเณน อุตฺตริํ สามญฺญผลานิ อุทฺธริตพฺพานิฯ อิทํ, มหาราช, พาฬิสิกสฺส ปฐมํ องฺคํ คเหตพฺพํฯ</p>


<p>‘‘ปุน  จปรํ, มหาราช, พาฬิสิโก ปริตฺตกํ วธิตฺวา วิปุลํ ลาภมธิคจฺฉติ, เอวเมว โข, มหาราช, โยคินา  โยคาวจเรน ปริตฺตโลกามิสมตฺตํ ปริจฺจชิตพฺพํฯ โลกามิสมตฺตํ, มหาราช, ปริจฺจชิตฺวา โยคี โยคาวจโร วิปุลํ สามญฺญผลํ อธิคจฺฉติฯ อิทํ, มหาราช, พาฬิสิกสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, เถเรน ราหุเลน –</p>


<p>
‘‘‘สุญฺญตญฺจานิมิตฺตญฺจ, วิโมกฺขญฺจาปฺปณิหิตํ;  
  
จตุโร ผเล ฉฬภิญฺญา, จชิตฺวา โลกามิสํ ลเภ’’’ติฯ  
</p>
  
พาฬิสิกงฺคปโญฺห นวโมฯ  
</p>
  
<h3>๑๐. ตจฺฉกงฺคปโญฺห</h3>
<p> ‘‘ภเนฺต นาคเสน, ‘ตจฺฉกสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ? ‘‘ยถา, มหาราช, ตจฺฉโก กาฬสุตฺตํ อนุโลเมตฺวา รุกฺขํ ตจฺฉติ, เอวเมว โข, มหาราช, โยคินา โยคาวจเรน ชินสาสนมนุโลมยิตฺวา สีลปถวิยํ  ปติฎฺฐหิตฺวา สทฺธาหเตฺถน ปญฺญาวาสิํ คเหตฺวา กิเลสา ตเจฺฉตพฺพาฯ อิทํ, มหาราช, ตจฺฉกสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, ตจฺฉโก เผคฺคุํ อปหริตฺวา สารมาทิยติ, เอวเมว โข, มหาราช, โยคินา โยคาวจเรน สสฺสตํ อุเจฺฉทํ ตํ ชีวํ ตํ สรีรํ อญฺญํ ชีวํ อญฺญํ สรีรํ ตทุตฺตมํ อญฺญทุตฺตมํ อกตมภพฺพํ อปุริสการํ อพฺรหฺมจริยวาสํ สตฺตวินาสํ นวสตฺตปาตุภาวํ สงฺขารสสฺสตภาวํ โย กโรติ, โส ปฎิสํเวเทติ, อโญฺญ กโรติ, อโญฺญ ปฎิสํเวเทติ, กมฺมผลทสฺสนา จ กิริยผลทิฎฺฐิ จ อิติ เอวรูปานิ เจว อญฺญานิ จ วิวาทปถานิ อปเนตฺวา สงฺขารานํ สภาวํ ปรมสุญฺญตํ นิรีหนิชฺชีวตํ  อจฺจนฺตํ สุญฺญตํ อาทิยิตพฺพํฯ อิทํ, มหาราช, ตจฺฉกสฺส ทุติยํ  องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สุตฺตนิปาเต –</p>


<p>
‘‘‘การณฺฑวํ  
นิทฺธมถ, กสมฺพุํ อปกสฺสถ;  
  
ตโต ปลาเป วาเหถ, อสฺสมเณ สมณมานิเนฯ  
</p>
  
<p>
‘‘‘นิทฺธมิตฺวาน ปาปิเจฺฉ, ปาปอาจารโคจเร;  
  
สุทฺธา สุเทฺธหิ สํวาสํ, กปฺปยโวฺห ปติสฺสตา;  
  
ตโต สมคฺคา นิปกา, ทุกฺขสฺสนฺตํ กริสฺสถา’’’ติฯ  
</p>
  
ตจฺฉกงฺคปโญฺห ทสโมฯ  
</p>
  
มกฺกฎกวโคฺค ฉโฎฺฐฯ  
</p>
  
<p>ตสฺสุทฺทานํ –</p>


<p>
มกฺกโฎ ทารโก กุโมฺม, วนํ รุโกฺข จ ปญฺจโม;  
  
เมโฆ มณิ มาควิโก, พาฬิสี ตจฺฉเกน จาติฯ  
</p>
  
<h2>๗. กุมฺภวโคฺค</h2>
<h3>๑. กุมฺภงฺคปโญฺห</h3>
<p> ‘‘ภเนฺต   นาคเสน, ‘กุมฺภสฺส เอกํ องฺคํ คเหตพฺพ’นฺติ ยํ วเทสิ, กตมํ ตํ เอกํ องฺคํ คเหตพฺพ’’นฺติ? ‘‘ยถา, มหาราช, กุโมฺภ สมฺปุโณฺณ น สณติ, เอวเมว โข, มหาราช, โยคินา โยคาวจเรน อาคเม อธิคเม ปริยตฺติยํ สามเญฺญ ปารมิํ ปตฺวา น สณิตพฺพํ, น เตน มาโน กรณีโย, น ทโพฺพ  ทเสฺสตโพฺพ, นิหตมาเนน นิหตทเพฺพน ภวิตพฺพํ, อุชุเกน อมุขเรน อวิกตฺถินาฯ อิทํ, มหาราช, กุมฺภสฺส เอกํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน สุตฺตนิปาเต –</p>


<p>
‘‘‘ยทูนกํ ตํ สณติ, ยํ ปูรํ สนฺตเมว ตํ;  
  
อฑฺฒกุมฺภูปโม  
ริตฺตกุมฺภูปโม (สี.)  
พาโล, รหโท ปูโรว ปณฺฑิโต’’’ติฯ  
</p>
  
กุมฺภงฺคปโญฺห ปฐโมฯ  
</p>
  
<h3>๒. กาฬายสงฺคปโญฺห</h3>
<p> ‘‘ภเนฺต นาคเสน, ‘กาฬายสสฺส  เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติ ? ‘‘ยถา, มหาราช, กาฬายโส สุปีโต  วมติ , เอวเมว โข, มหาราช, โยคิโน โยคาวจรสฺส มานสํ โยนิโส มนสิกาเรน  อปีตํ วมติฯ อิทํ, มหาราช, กาฬายสสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, กาฬายโส สกิํ ปีตํ อุทกํ น วมติ, เอวเมว โข, มหาราช , โยคินา โยคาวจเรน โย สกิํ อุปฺปโนฺน ปสาโท, น ปุน โส วมิตโพฺพ ‘อุฬาโร โส ภควา สมฺมาสมฺพุโทฺธ, สฺวากฺขาโต ธโมฺม, สุปฺปฎิปโนฺน สโงฺฆ’ติฯ ‘รูปํ อนิจฺจํ, เวทนา อนิจฺจา, สญฺญา อนิจฺจา, สงฺขารา อนิจฺจา, วิญฺญาณํ อนิจฺจนฺติ ยํ สกิํ อุปฺปนฺนํ ญาณํ, น ปุน ตํ วมิตพฺพํฯ อิทํ , มหาราช, กาฬายสสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>
‘‘‘ทสฺสนมฺหิ ปริโสธิโต  
ปริโสธิเก (สี. ก.)  
นโร, อริยธเมฺม นิยโต วิเสสคู;  
  
นปฺปเวธติ อเนกภาคโส, สพฺพโส จ มุขภาวเมว โส’’’ติฯ  
</p>
  
กาฬายสงฺคปโญฺห ทุติโยฯ  
</p>
  
<h3>๓. ฉตฺตงฺคปโญฺห</h3>
<p> ‘‘ภเนฺต นาคเสน, ‘ฉตฺตสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, ฉตฺตํ อุปริ มุทฺธนิ จรติ, เอวเมว โข, มหาราช, โยคินา โยคาวจเรน กิเลสานํ อุปริ มุทฺธนิ จเรน ภวิตพฺพํฯ อิทํ, มหาราช, ฉตฺตสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, ฉตฺตํ มุทฺธนุปตฺถมฺภํ โหติ, เอวเมว โข, มหาราช, โยคินา โยคาวจเรน โยนิโส มนสิการุปตฺถเมฺภน ภวิตพฺพํฯ อิทํ, มหาราช, ฉตฺตสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, ฉตฺตํ วาตาตปเมฆวุฎฺฐิโย ปฎิหนติ, เอวเมว โข, มหาราช, โยคินา โยคาวจเรน นานาวิธทิฎฺฐิปุถุสมณพฺราหฺมณานํ  มตวาตติวิธคฺคิสนฺตาปกิเลสวุฎฺฐิโย ปฎิหนฺตพฺพา ฯ อิทํ, มหาราช, ฉตฺตสฺส ตติยํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘ยถาปิ ฉตฺตํ วิปุลํ, อจฺฉิทฺทํ ถิรสํหิตํ;  
  
วาตาตปํ นิวาเรติ, มหตี เมฆวุฎฺฐิโยฯ  
</p>
  
<p>
‘‘‘ตเถว  
พุทฺธปุโตฺตปิ, สีลฉตฺตธโร สุจิ;  
  
กิเลสวุฎฺฐิํ วาเรติ, สนฺตาปติวิธคฺคโย’’’ติฯ  
</p>
  
ฉตฺตงฺคปโญฺห ตติโยฯ  
</p>
  
<h3>๔. เขตฺตงฺคปโญฺห</h3>
<p> ‘‘ภเนฺต  นาคเสน, ‘เขตฺตสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, เขตฺตํ มาติกาสมฺปนฺนํ โหติ, เอวเมว โข, มหาราช, โยคินา โยคาวจเรน สุจริตวตฺตปฺปฎิวตฺตมาติกาสมฺปเนฺนน ภวิตพฺพํฯ อิทํ, มหาราช, เขตฺตสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, เขตฺตํ มริยาทาสมฺปนฺนํ โหติ, ตาย จ มริยาทาย อุทกํ รกฺขิตฺวา ธญฺญํ ปริปาเจติ, เอวเมว โข, มหาราช, โยคินา โยคาวจเรน สีลหิริมริยาทาสมฺปเนฺนน ภวิตพฺพํ, ตาย จ สีลหิริมริยาทาย สามญฺญํ รกฺขิตฺวา จตฺตาริ สามญฺญผลานิ คเหตพฺพานิฯ อิทํ, มหาราช, เขตฺตสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, เขตฺตํ อุฎฺฐานสมฺปนฺนํ โหติ, กสฺสกสฺส หาสชนกํ อปฺปมฺปิ พีชํ วุตฺตํ พหุ โหติ, พหุ วุตฺตํ พหุตรํ โหติ, เอวเมว โข, มหาราช, โยคินา โยคาวจเรน อุฎฺฐานสมฺปเนฺนน วิปุลผลทายินา ภวิตพฺพํ, ทายกานํ หาสชนเกน ภวิตพฺพํ, ยถา อปฺปํ ทินฺนํ พหุ โหติ, พหุ ทินฺนํ พหุตรํ โหติฯ อิทํ, มหาราช, เขตฺตสฺส ตติยํ องฺคํ คเหตพฺพํฯ ภาสิตเมฺปตํ, มหาราช, เถเรน อุปาลินา วินยธเรน –</p>


<p>
‘‘‘เขตฺตูปเมน ภวิตพฺพํ, อุฎฺฐานวิปุลทายินา;  
  
เอส เขตฺตวโร นาม, โย ททาติ วิปุลํ ผล’’’นฺติฯ  
</p>
  
เขตฺตงฺคปโญฺห จตุโตฺถฯ  
</p>
  
<h3>๕. อคทงฺคปโญฺห</h3>
<p> ‘‘ภเนฺต   นาคเสน, ‘อคทสฺส เทฺว องฺคานิ คเหตพฺพานี’ติ ยํ วเทสิ, กตมานิ ตานิ เทฺว องฺคานิ คเหตพฺพานี’’ติฯ ‘‘ยถา, มหาราช, อคเท กิมี น สณฺฐหนฺติ, เอวเมว โข, มหาราช, โยคินา โยคาวจเรน มานเส กิเลสา น สณฺฐเปตพฺพาฯ อิทํ, มหาราช, อคทสฺส ปฐมํ องฺคํ คเหตพฺพํฯ</p>


<p>‘‘ปุน  จปรํ, มหาราช, อคโท ทฎฺฐผุฎฺฐทิฎฺฐอสิตปีตขายิตสายิตํ สพฺพํ วิสํ ปฎิหนติ, เอวเมว โข, มหาราช, โยคินา โยคาวจเรน ราคโทสโมหมานทิฎฺฐิวิสํ สพฺพํ ปฎิหนิตพฺพํฯ อิทํ, มหาราช, อคทสฺส ทุติยํ องฺคํ คเหตพฺพํฯ ภาสิตเมฺปตํ, มหาราช, ภควตา เทวาติเทเวน –</p>


<p>
‘‘‘สงฺขารานํ สภาวตฺถํ, ทฎฺฐุกาเมน โยคินา;  
  
อคเทเนว โหตพฺพํ, กิเลสวิสนาสเน’’’ติฯ  
</p>
  
อคทงฺคปโญฺห ปญฺจโมฯ  
</p>
  
<h3>๖. โภชนงฺคปโญฺห</h3>
<p> ‘‘ภเนฺต นาคเสน, ‘โภชนสฺส ตีณิ องฺคานิ คเหตพฺพานี’ติ ยํ วเทสิ, กตมานิ ตานิ ตีณิ องฺคานิ คเหตพฺพานี’’ติ? ‘‘ยถา, มหาราช, โภชนํ สพฺพสตฺตานํ อุปตฺถโมฺภ, เอวเมว โข, มหาราช, โยคินา โยคาวจเรน สพฺพสตฺตานํ มคฺคุปตฺถเมฺภน ภวิตพฺพํฯ อิทํ, มหาราช, โภชนสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, โภชนํ สพฺพสตฺตานํ พลํ วเฑฺฒติ, เอวเมว โข, มหาราช, โยคินา โยคาวจเรน ปุญฺญวฑฺฒิยา วฑฺฒิตพฺพํฯ อิทํ, มหาราช, โภชนสฺส ทุติยํ องฺคํ คเหตพฺพํฯ</p>


<p>‘‘ปุน  จปรํ, มหาราช, โภชนํ สพฺพสตฺตานํ อภิปตฺถิตํ, เอวเมว โข, มหาราช, โยคินา โยคาวจเรน สพฺพโลกาภิปตฺถิเตน ภวิตพฺพํฯ อิทํ, มหาราช, โภชนสฺส ตติยํ องฺคํ คเหตพฺพํฯ ภาสิตเมฺปตํ, มหาราช, เถเรน มหาโมคฺคลฺลาเนน –</p>


<p>
‘‘‘สํยเมน  
นิยเมน, สีเลน ปฎิปตฺติยา;  
  
ปตฺถิเตน ภวิตพฺพํ, สพฺพโลกสฺส โยคินา’’’ติฯ  
</p>
  
โภชนงฺคปโญฺห ฉโฎฺฐฯ  
</p>
  
<h3>๗. อิสฺสาสงฺคปโญฺห</h3>
<p> ‘‘ภเนฺต  นาคเสน, ‘อิสฺสาสสฺส จตฺตาริ องฺคานิ คเหตพฺพานี’ติ ยํ วเทสิ, กตมานิ ตานิ จตฺตาริ องฺคานิ คเหตพฺพานี’’ติ? ‘‘ยถา, มหาราช, อิสฺสาโส สเร ปาตยโนฺต อุโภ ปาเท ปถวิยํ ทฬฺหํ ปติฎฺฐาเปติ, ชณฺณุอเวกลฺลํ กโรติ, สรกลาปํ กฎิสนฺธิมฺหิ ฐเปติ, กายํ อุปตฺถทฺธํ กโรติ, เทฺว หเตฺถ สนฺธิฎฺฐานํ อาโรเปติ, มุฎฺฐิํ ปีฬยติ, องฺคุลิโย นิรนฺตรํ กโรติ, คีวํ ปคฺคณฺหาติ, จกฺขูนิ มุขญฺจ ปิทหติ, นิมิตฺตํ อุชุํ กโรติ, หาสมุปฺปาเทติ ‘วิชฺฌิสฺสามี’ติ, เอวเมว โข, มหาราช, โยคินา โยคาวจเรน สีลปถวิยํ วีริยปาเท ปติฎฺฐาเปตพฺพํ, ขนฺติโสรจฺจํ อเวกลฺลํ กาตพฺพํ, สํวเร จิตฺตํ ฐเปตพฺพํ, สํยมนิยเม อตฺตา อุปเนตโพฺพ, อิจฺฉา มุจฺฉา ปีฬยิตพฺพา, โยนิโส มนสิกาเร จิตฺตํ นิรนฺตรํ กาตพฺพํ, วีริยํ ปคฺคเหตพฺพํ, ฉ ทฺวารา ปิทหิตพฺพา, สติ อุปฎฺฐเปตพฺพา, หาสมุปฺปาเทตพฺพํ ‘สพฺพกิเลเส ญาณนาราเจน วิชฺฌิสฺสามี’ติฯ อิทํ, มหาราช, อิสฺสาสสฺส ปฐมํ องฺคํ คเหตพฺพํฯ</p>


<p>‘‘ปุน จปรํ, มหาราช, อิสฺสาโส อาฬกํ ปริหรติ วงฺกชิมฺหกุฎิลนาราจสฺส อุชุกรณายฯ เอวเมว โข, มหาราช, โยคินา โยคาวจเรน อิมสฺมิํ กาเย สติปฎฺฐานอาฬกํ ปริหริตพฺพํ วงฺกชิมฺหกุฎิลจิตฺตสฺส อุชุกรณายฯ อิทํ, มหาราช, อิสฺสาสสฺส ทุติยํ องฺคํ คเหตพฺพํฯ</p>


<p>‘‘ปุน จปรํ, มหาราช, อิสฺสาโส ลเกฺข อุปาเสติ, เอวเมว โข, มหาราช, โยคินา โยคาวจเรน  อิมสฺมิํ กาเย อุปาสิตพฺพํฯ กถํ มหาราช โยคินา โยคาวจเรน อิมสฺมิํ กาเย อุปาสิตพฺพํ? อนิจฺจโต อุปาสิตพฺพํ, ทุกฺขโต อุปาสิตพฺพํ, อนตฺตโต อุปาสิตพฺพํ, โรคโต…เป.… คณฺฑโต…เป.… สลฺลโต…เป.… อฆโต…เป.… อาพาธโต…เป.… ปรโต…เป.… ปโลกโต…เป.… อีติโต…เป.… อุปทฺทวโต…เป.… ภยโต…เป.… อุปสคฺคโต…เป.… จลโต…เป.… ปภงฺคุโต…เป.… อทฺธุวโต…เป.… อตาณโต…เป.… อเลณโต…เป.… อสรณโต…เป.… ริตฺตโต…เป.… ตุจฺฉโต…เป.… สุญฺญโต…เป.… อาทีนวโต…เป.… วิปริณามธมฺมโต…เป.… อสารโต  …เป.… อฆมูลโต…เป.… วธกโต…เป.… วิภวโต…เป.… สาสวโต…เป.… สงฺขตโต…เป.… มารามิสโต…เป.… ชาติธมฺมโต…เป.… ชราธมฺมโต…เป.… พฺยาธิธมฺมโต…เป.… มรณธมฺมโต…เป.… โสกธมฺมโต…เป.… ปริเทวธมฺมโต…เป.… อุปายาสธมฺมโต…เป.… สํกิเลสธมฺมโต…เป.… เอวํ โข, มหาราช, โยคินา โยคาวจเรน  อิมสฺมิํ กาเย อุปาสิตพฺพํฯ อิทํ, มหาราช, อิสฺสาสสฺส ตติยํ องฺคํ คเหตพฺพํฯ</p>


<p>‘‘ปุน จปรํ, มหาราช, อิสฺสาโส สายํ ปาตํ อุปาสติฯ เอวเมว โข, มหาราช, โยคินา โยคาวจเรน สายํ ปาตํ อารมฺมเณ อุปาสิตพฺพํฯ อิทํ, มหาราช, อิสฺสาสสฺส จตุตฺถํ องฺคํ คเหตพฺพํฯ ภาสิตเมฺปตํ, มหาราช, เถเรน สาริปุเตฺตน ธมฺมเสนาปตินา –</p>


<p>
‘‘‘ยถา อิสฺสาสโก นาม, สายํ ปาตํ อุปาสติ;  
  
อุปาสนํ อริญฺจโนฺต  
น ริจฺฉโนฺต (สี. ก.)  
, ลภเต ภตฺตเวตนํฯ  
</p>
  
<p>
‘‘‘ตเถว พุทฺธปุโตฺตปิ, กโรติ กายุปาสนํ;  
  
กายุปาสนํ อริญฺจโนฺต, อรหตฺตมธิคจฺฉตี’’’ติฯ  
</p>
  
อิสฺสาสงฺคปโญฺห สตฺตโมฯ  
</p>
  
กุมฺภวโคฺค สตฺตโม  
อิโต ปรํ ราชงฺคปญฺหาทิกา อฎฺฐติํส ปญฺหา วินฎฺฐา, เยหิ ตา ทิฎฺฐา,§เตหิ โน อาโรเจตพฺพา ปุน มุทฺทาปนกาเล ปกฺขิปนตฺถายาติ (น, พุ, ส)  
ฯ  
</p>
  
<p>ตสฺสุทฺทานํ –</p>


<p>
กุโมฺภ จ กาฬายโส จ, ฉตฺตํ เขตฺตญฺจ อคโท;  
  
โภชเนน จ อิสฺสาโส, วุตฺตํ ทานิ วิทูหีติฯ  
</p>
  
โอปมฺมกถาปโญฺห นิฎฺฐิโตฯ  
</p>
  
<h2>นิคมนํ</h2>
<p>อิติ   ฉสุ กเณฺฑสุ พาวีสติวคฺคปติมณฺฑิเตสุ ทฺวาสฎฺฐิอธิกา เทฺวสตา อิมสฺมิํ โปตฺถเก อาคตา มิลินฺทปญฺหา สมตฺตา, อนาคตา จ ปน ทฺวาจตฺตาลีสา โหนฺติ, อาคตา จ อนาคตา จ สพฺพา สโมธาเนตฺวา จตูหิ อธิกา ติสตปญฺหา โหนฺติ, สพฺพาว มิลินฺทปญฺหาติ สงฺขํ คจฺฉนฺติฯ</p>


<p>รโญฺญ จ เถรสฺส จ ปุจฺฉาวิสชฺชนาวสาเน จตุราสีติสตสหสฺสโยชนพหลา อุทกปริยนฺตํ กตฺวา อยํ มหาปถวี ฉธา กมฺปิตฺถ, วิชฺชุลฺลตา นิจฺฉริํสุ, เทวตา ทิพฺพปุปฺผวสฺสํ ปวสฺสิํสุ, มหาพฺรหฺมา สาธุการมทาสิ, มหาสมุทฺทกุจฺฉิยํ เมฆตฺถนิตนิโคฺฆโส วิย มหาโฆโส อโหสิ, อิติ โส มิลิโนฺท ราชา จ โอโรธคณา จ สิรสา อญฺชลิํ ปณาเมตฺวา วนฺทิํสุฯ</p>


<p>มิลิโนฺท  ราชา อติวิย ปมุทิตหทโย สุมถิตมานหทโย พุทฺธสาสเน สารมติโน รตนตฺตเย สุนิกฺกโงฺข นิคฺคุโมฺพ นิตฺถโทฺธ หุตฺวา เถรสฺส คุเณสุ ปพฺพชฺชาสุ ปฎิปทาอิริยาปเถสุ จ อติวิย ปสโนฺน วิสฺสโตฺถ นิราลโย นิหตมานตฺถโมฺภ อุทฺธฎทาโฐ วิย ภุชคิโนฺท เอวมาห ‘‘สาธุ, ภเนฺต นาคเสน, พุทฺธวิสโย ปโญฺห ตยา วิสชฺชิโต, อิมสฺมิํ พุทฺธสาสเน ฐเปตฺวา ธมฺมเสนาปติํ สาริปุตฺตเตฺถรํ อโญฺญ ตยา สทิโส ปญฺหวิสชฺชเน นตฺถิ, ขมถ, ภเนฺต นาคเสน, มม อจฺจยํ, อุปาสกํ มํ, ภเนฺต นาคเสน, ธาเรถ อชฺชตเคฺค ปาณุเปตํ สรณํ คต’’นฺติฯ</p>


<p>ตทา ราชา สห พลกาเยหิ นาคเสนเตฺถรํ ปยิรุปาสิตฺวา มิลินฺทํ นาม วิหารํ กาเรตฺวา เถรสฺส นิยฺยาเตตฺวา จตูหิ ปจฺจเยหิ นาคเสนํ โกฎิสเตหิ ภิกฺขูหิ สทฺธิํ ปริจริ, ปุนปิ เถรสฺส ปญฺญาย ปสีทิตฺวา ปุตฺตสฺส รชฺชํ นิยฺยาเตตฺวา อคารสฺมา อนคาริยํ ปพฺพชิตฺวา วิปสฺสนํ วเฑฺฒตฺวา อรหตฺตํ ปาปุณิ, เตน วุตฺตํ –</p>


<p>
‘‘ปญฺญา ปสตฺถา โลกสฺมิํ, กตา สทฺธมฺมฎฺฐิติยา;  
  
ปญฺญาย วิมติํ หนฺตฺวา, สนฺติํ ปโปฺปนฺติ ปณฺฑิตาฯ  
</p>
  
<p>
ยสฺมิํ  
  
ขเนฺธ ฐิตา ปญฺญา, สติ ตตฺถ อนูนกา;  
  
ปูชา วิเสสสฺสาธาโร, อโคฺค เสโฎฺฐ  
โส ว (ปี.)  
อนุตฺตโร;  
  
ตสฺมา หิ ปณฺฑิโต โปโส, สมฺปสฺสํ หิตมตฺตโน  
อตฺถมตฺตโน (ปี.)  
;  
  
ปญฺญวนฺตํภิปูเชยฺย, เจติยํ วิย สาทโร’’ติ  
ปูชิยนฺติ (ปี.) อิโต ปรํ ติโสฺส คาถาโย สี. ปี. โปตฺถเกสุ นตฺถิ  
ฯ  
</p>
  
<p>
ลงฺกายํ โทณินคเร, วสตา โทณินามินา;  
  
มหาเถเรน เลขิตฺวา, สุฎฺฐปิตํ ยถาสุตํ;  
  
มิลินฺทราชปโญฺห จ, นาคเสนวิสชฺชนํ;  
  
มิลิโนฺท หิ มหาปโญฺญ, นาคเสโน สุปณฺฑิโต;  
  
อิมินา ปุญฺญกเมฺมน, อิโต คจฺฉามิ ตุสฺสิตํ;  
  
เมเตฺตยฺยํนาคเต ปเสฺส, สุเณยฺยํ ธมฺมมุตฺตมนฺติฯ  
</p>
  
มิลินฺทปโญฺห นิฎฺฐิโตฯ  
</p>
  
  
  
  
  