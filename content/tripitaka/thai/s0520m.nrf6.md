<h1>๗. หารสมฺปาตภูมิ</h1>
<p> ฌานํ   วิราโคฯ จตฺตาริ ฌานานิ วิตฺถาเรน กาตพฺพานิฯ ตานิ ทุวิธานิ; โพชฺฌงฺควิปฺปยุตฺตานิ จ โพชฺฌงฺคสมฺปยุตฺตานิ จฯ ตตฺถ โพชฺฌงฺควิปฺปยุตฺตานิ พาหิรกานิ, โพชฺฌงฺคสมฺปยุตฺตานิ อริยปุคฺคลานิฯ ตตฺถ เยน ฉ ปุคฺคลมูลานิ เตสํ นิกฺขิเปตฺวา ราคจริโต, โทสจริโต, โมหจริโต, ราคโทสจริโต, ราคโมหจริโต, โทสโมหจริโต, สมภาคจริโต, อิติ อิเมสํ ปุคฺคลานํ ฌานํ สมาปชฺชิตานํ ปญฺจ นีวรณานิ ปฎิปโกฺข เตสํ ปฎิฆาตาย ยถา อสมโตฺถ ตีณิ อกุสลมูลานิ  นิคฺคณฺหาติฯ โลเภน อกุสลมูเลน อภิชฺฌา จ อุทฺธจฺจญฺจ อุปฺปิลวตํ อโลเภน กุสลมูเลน นิคฺคณฺหาติ, กุกฺกุจฺจญฺจ วิจิกิจฺฉา จ โมหปโกฺข, ตํ อโมเหน นิคฺคณฺหาติฯ โทโส จ ถินมิทฺธญฺจ โทสปโกฺข, ตํ อโทเสน นิคฺคณฺหาติฯ</p>


<p>ตตฺถ อโลภสฺส ปาริปูริยา เนกฺขมฺมวิตกฺกํ วิตเกฺกติฯ ตตฺถ อโทสสฺส ปาริปูริยา อพฺยาปาทวิตกฺกํ วิตเกฺกติฯ ตตฺถ อโมหสฺส ปาริปูริยา อวิหิํสาวิตกฺกํ วิตเกฺกติฯ ตตฺถ อโลภสฺส ปาริปูริยา วิวิโตฺต โหติ กาเมหิฯ ตตฺถ อโทสสฺส ปาริปูริยา อโมหสฺส ปาริปูริยา จ วิวิโตฺต โหติ ปาปเกหิ อกุสเลหิ ธเมฺมหิ, สวิตกฺกํ  สวิจารํ วิเวกชํ ปีติสุขํ ปฐมํ ฌานํ อุปสมฺปชฺช วิหรติฯ</p>


<p>วิตกฺกาติ ตโย วิตกฺกา – เนกฺขมฺมวิตโกฺก อพฺยาปาทวิตโกฺก อวิหิํสาวิตโกฺกฯ ตตฺถ ปฐมาภินิปาโต วิตโกฺก, ปฎิลทฺธสฺส วิจรณํ วิจาโรฯ ยถา ปุริโส ทูรโต ปุริสํ ปสฺสติ อาคจฺฉนฺตํ, น จ ตาว ชานาติ เอโส อิตฺถีติ วา ปุริโสติ วา ยทา ตุ ปฎิลภติ อิตฺถีติ วา ปุริโสติ วา เอวํ วโณฺณติ วา เอวํ สณฺฐาโนติ วา อิเม วิตกฺกยโนฺต อุตฺตริ อุปปริกฺขนฺติ กิํ นุ โข อยํ สีลวา อุทาหุ ทุสฺสีโล อโฑฺฒ วา ทุคฺคโตติ วาฯ เอวํ วิจาโร วิตเกฺก อเปฺปติ, วิจาโร จริยติ จ อนุวตฺตติ จฯ ยถา ปกฺขี ปุพฺพํ อายูหติ ปจฺฉา นายูหติ ยถา อายูหนา เอวํ วิตโกฺก, ยถา ปกฺขานํ ปสารณํ  เอวํ วิจาโร อนุปาลติ วิตเกฺกติ วิจรติ วิจาเรติฯ วิตกฺกยติ วิตเกฺกติ, อนุวิจรติ วิจาเรติฯ กามสญฺญาย ปฎิปโกฺข วิตโกฺก, พฺยาปาทสญฺญาย วิหิํสสญฺญาย จ ปฎิปโกฺข วิจาโรฯ วิตกฺกานํ กมฺมํ อกุสลสฺส อมนสิกาโร, วิจารานํ กมฺมํ เชฎฺฐานํ สํวารณาฯ ยถา ปลิโก ตุณฺหิโก สชฺฌายํ กโรติ เอวํ วิตโกฺก, ยถา ตํเยว อนุปสฺสติ เอวํ วิจาโรฯ ยถา อปริญฺญา เอวํ วิตโกฺกฯ ยถา ปริญฺญา เอวํ วิจาโรฯ นิรุตฺติปฎิสมฺภิทายญฺจ ปฎิภานปฎิสมฺภิทายญฺจ วิตโกฺก, ธมฺมปฎิสมฺภิทายญฺจ อตฺถปฎิสมฺภิทายญฺจ วิจาโรฯ กลฺลิตา โกสลฺลตฺตํ จิตฺตสฺส วิตโกฺก, อภินีหารโกสลฺลํ จิตฺตสฺส วิจาโร ฯ อิทํ กุสลํ อิทํ อกุสลํ อิทํ ภาเวตพฺพํ อิทํ ปหาตพฺพํ อิทํ สจฺฉิกาตพฺพนฺติ วิตโกฺก, ยถา ปหานญฺจ ภาวนา จ สจฺฉิกิริยา จ เอวํ วิจาโรฯ อิเมสุ วิตกฺกวิจาเรสุ ฐิตสฺส ทุวิธํ ทุกฺขํ น อุปฺปชฺชติ กายิกญฺจ เจตสิกญฺจ; ทุวิธํ สุขํ อุปฺปชฺชติ กายิกญฺจ  เจตสิกญฺจฯ อิติ วิตกฺกชนิตํ เจตสิกํ สุขํ ปีติ กายิกํ สุขํ กายิโกเยวฯ ยา ตตฺถ จิตฺตสฺส เอกคฺคตา, อยํ สมาธิฯ อิติ ปฐมํ ฌานํ ปญฺจงฺควิปฺปหีนํ ปญฺจงฺคสมนฺนาคตํฯ</p>


<p>เตสํเยว วิตกฺกวิจารานํ อภิกฺขณํ อาเสวนาย ตสฺส ตโปฺปณมานสํ โหติฯ ตสฺส วิตกฺกวิจารา โอฬาริกา ขายนฺติฯ ยญฺจ ปีติสุขญฺจ เนกฺขมฺมญฺจ โอฬาริกํ ภวติฯ อปิ จ สมาธิชา ปีติ รติ จ ชายติฯ ตสฺส วิจารารมฺมณํฯ เตสํ วูปสมา อชฺฌตฺตํ เจโต สมฺปสีทติฯ เย วิตกฺกวิจารา เทฺว ธมฺมานุสฺสริตพฺพาฯ ปจฺจุปฺปนฺนา ทรณิตพฺพํฯ เตสํ วูปสมา เอโกทิภาวํ จิเตฺตกคฺคตํ โหติฯ ตสฺส เอโกทิภาเวน ปีติ ปาริปูริํ คจฺฉติฯ ยา ปีติ, ตํ โสมนสฺสินฺทฺริยํ, ยํ สุขํ, ตํ สุขินฺทฺริยํฯ ยา จิเตฺตกคฺคตา, อยํ สมาธิฯ ตํ ทุติยํ ฌานํ จตุรงฺคสมนฺนาคตํฯ โส ปีติยา วิราคา ยาติ โอชหิ ชลฺลสหคตํฯ</p>


<p> ตตฺถ โสมนสฺสจิตฺตมุปาทานนฺติ จ โส ตํ วิจินโนฺต อุเปกฺขเมว มนสิกโรติฯ โส ปีติยา วิราคา อุเปกฺขโก วิหรติฯ ยถา จ ปีติยา สุขมานิตํ, ตํ กาเยน ปฎิสํเวเทติ สมฺปชาโน วิหรติฯ เยน สติสมฺปชเญฺญน อุเปกฺขาปาริปูริํ คจฺฉติฯ อิทํ ตติยํ ฌานํ จตุรงฺคสมนฺนาคตํฯ</p>


<p>ตถา  กายิกสฺส สุขสฺส ปหานาย ปฐเม ฌาเน โสมนสฺสินฺทฺริยํ นิรุชฺฌติฯ ทุติเย ฌาเน ทุกฺขินฺทฺริยํ นิรุชฺฌติฯ โส สุขสฺส จ ปหานา ทุกฺขสฺส จ ปหานา ปุเพฺพว โสมนสฺสโทมนสฺสานํ อตฺถงฺคมา อทุกฺขมสุขํ อุเปกฺขาสติปาริสุทฺธิํ จตุตฺถํ ฌานํ อุปสมฺปชฺช วิหรติ ฯ ตตฺถ จตูหิ อินฺทฺริเยหิ อุเปกฺขา ปสาทา โหติ, ทุกฺขินฺทฺริเยน โทมนสฺสินฺทฺริเยน สุขินฺทฺริเยน โสมนสฺสินฺทฺริเยน จฯ เตสํ นิโรธา อุเปกฺขาสมฺปชญฺญํ โหติ, ตตฺถ สุขินฺทฺริเยน โสมนสฺสินฺทฺริเยน จ อสติ โหติ, เตสํ นิโรธา สติมา โหติ, ทุกฺขินฺทฺริเยน โทมนสฺสินฺทฺริเยน จ อสมฺปชญฺญํ, เตสํ นิโรธา สมฺปชญฺญํ โหติ, อิติ อุเปกฺขาย จ สญฺญา, สโต สมฺปชาโน จิเตฺตกคฺคตา จ อิทํ วุจฺจเต จ จตุตฺถํ ฌานํฯ</p>


<p>ตตฺถ โย ราคจริโต ปุคฺคโล ตสฺส สุขินฺทฺริยญฺจ โสมนสฺสินฺทฺริยญฺจ; โย โทสจริโต ปุคฺคโล ตสฺส ทุกฺขินฺทฺริยญฺจ โทมนสฺสินฺทฺริยญฺจ; โย โมหจริโต ปุคฺคโล ตสฺส อสติ จ อสมฺปชญฺญญฺจฯ</p>


<p>ตตฺถ  ราคจริตสฺส ปุคฺคลสฺส ตติเย ฌาเน จตุเตฺถ จ อนุนโย นิรุชฺฌติ, โทสจริตสฺส ปฐเม ฌาเน ทุติเย จ ปฎิฆํ นิรุชฺฌติ, โมหจริตสฺส ปุคฺคลสฺส ปฐเม ฌาเน ทุติเย จ อสมฺปชญฺญํ นิรุชฺฌติฯ ตติเย ฌาเน จตุเตฺถ จ อสติ นิรุชฺฌติ, เอวเมว เตสํ ติณฺณํ ปุคฺคลานํ จตฺตาริ ฌานานิ โวทานํ คมิสฺสนฺติฯ</p>


<p>ตตฺถ ราคโทสจริตสฺส ปุคฺคลสฺส อสมฺปชญฺญญฺจ อนุนโย จ ปฎิฆญฺจ, เตน หานภาคิยํ  ฌานํ โหติฯ ตตฺถ  ราคโมหจริตสฺส ปุคฺคลสฺส อนุนยตฺตํ จ อาทีนวํ ทสฺสิตา, ตํ ตสฺส หานภาคิยํ ฌานํ โหติฯ ตตฺถ โทสโมหจริตสฺส ปุคฺคลสฺส ปฎิโฆ จ อสติ จ อสมฺปชญฺญญฺจ อาทีนวํ ทสฺสิตา เตน ตสฺส หานภาคิยํ ฌานํ โหติฯ</p>


<p>ตตฺถ ราคโทสโมหสมภาคจริตสฺส ปุคฺคลสฺส วิเสสภาคิยํ ฌานํ โหติ, อิมานิ จตฺตาริ ฌานานิ สตฺตสุ ปุคฺคเลสุ นิทฺทิสิตพฺพานิฯ จตูสุ จ สมาธีสุ ฉนฺทสมาธินา ปฐมํ ฌานํ, วีริยสมาธินา ทุติยํ ฌานํ, จิตฺตสมาธินา ตติยํ ฌานํ, วีมํสาสมาธินา จตุตฺถํ ฌานํฯ อปฺปณิหิเตน ปฐมํ ฌานํ, สุญฺญตาย ทุติยํ ฌานํ, อนิมิเตฺตน ตติยํ ฌานํ, อานาปานสฺสติยา จตุตฺถํ ฌานํฯ กามวิตกฺกพฺยาปาทานญฺจ ตํ ตํ วูปสเมน ปฐมํ ฌานํ โหติ, วิตกฺกวิจารานํ วูปสเมน ทุติยํ ฌานํ, สุขินฺทฺริยโสมนสฺสินฺทฺริยานํ วูปสเมน ตติยํ ฌานํ, กายสงฺขารานํ วูปสเมน จตุตฺถํ ฌานญฺจฯ จาคาธิฎฺฐาเนน ปฐมํ ฌานํ, สจฺจาธิฎฺฐาเนน ทุติยํ ฌานํ, ปญฺญาธิฎฺฐาเนน ตติยํ ฌานํ, อุปสมาธิฎฺฐาเนน จตุตฺถํ ฌานํฯ อิมานิ จตฺตาริ ฌานานิ สเงฺขปนิเทฺทเสน นิทฺทิฎฺฐานิ, ตตฺถ สมาธินฺทฺริยํ ปาริปูริํ คจฺฉติฯ อนุวตฺตนกานิ จตฺตาริ, ตตฺถ โย ปฐมํ ฌานํ นิสฺสาย อาสวกฺขยํ ปาปุณาติ, โส สุขาย  ปฎิปทาย ทนฺธาภิญฺญาย โทมนสฺสินฺทฺริยปฎิปเกฺขนฯ โย ทุติยํ ฌานํ นิสฺสาย อาสวานํ ขยํ ปาปุณาติ, โส สุขาย ปฎิปทาย ขิปฺปาภิญฺญาย ทุกฺขินฺทฺริยปฎิปเกฺขนฯ โย ตติยํ ฌานํ นิสฺสาย อาสวานํ ขยํ ปาปุณาติ, โส สุขาย ปฎิปทาย ทนฺธาภิญฺญาย โสมนสฺสินฺทฺริยปฎิปเกฺขนฯ โย จตุตฺถํ ฌานํ  นิสฺสาย อาสวานํ ขยํ ปาปุณาติ, โส สุขาย ปฎิปทาย ขิปฺปาภิญฺญาย สุขินฺทฺริยปฎิปเกฺขน คโตฯ</p>

</p>


<p> ยานิ  จตฺตาริ ฌานานิ, เตสํ ฌานานํ อิมานิ องฺคานิ, เตสํ องฺคานํ สมูโห  อสฺส องฺคา, อยํ ฌานภูมิ โก วิเสโสติ อสฺส วิเสโสฯ อิเม สมฺภารา เตหิ อยํ สมุทาคโม, ตสฺส สมุทาคมสฺส อยํ อุปนิสา, ตาย อุปนิสาย อยํ ภาวนาฯ ตสฺสา ภาวนาย อยํ อาทีนโวฯ เตน อยํ ปริหานิฯ กสฺส ปริหานีติ ตทุปคชฺฌายิโน ฯ ตํ ยถา ภณิตํ ปจฺจเวกฺขโนฺต อยํ วิเสโสฯ เตน วิเสเสน อยํ อสฺสาโท, โส กสฺส อสฺสาโท อฌานิยา ฌายิโน, ตสฺสา อฌานิยา ฌายิโน, อิทํ กลฺลิตา โกสเลฺล ฐิตชฺฌานํ อโนมทฺทิยตํ คจฺฉติ ฌานพลํ, ฌานพเล ฐิตสฺส อยํ ปารมิปฺปตฺตสฺส อิมานิ ฌานงฺคานิ อนาวิลสงฺกโปฺป ปฐเม ฌาเน ฌานงฺคานิ ภาวีฯ โส ปีติ ตทนุสาริตฺตาว ปฐเม ฌาเน ฌานงฺคํ ตสฺสงฺคุโน จ ธมฺมา ตทภิสนฺนิตาย จฯ ปีติ ทุติเย ฌาเน ฌานงฺคธมฺมตา โข ปน ตถา ปวตฺตสฺส สหคตํ ฌานงฺคธมฺมํ สสุขตาย อชฺฌตฺตํ สมฺปสาโท ทุติเย ฌาเน ฌานงฺคํ มโนสมฺปสาทนตาย  ตทภิสนฺนิตาย จฯ ปีติ ทุติเย ฌาเน ฌานงฺคํ อชฺฌตฺตํ สมฺปสาทนํ สมาธิตา  ปีติ ทุติเย ฌาเน ฌานงฺคํ, เจตโส เอโกทิภาโว ทุติเย ฌาเน ฌานงฺคํ, อุเปกฺขา ผสฺสตา ตติเย ฌาเน ฌานงฺคํ, สุขํ ตสฺส องฺคนฺติ จฯ เจตโส เอโกทิภาโว จตุเตฺถ ฌาเน ฌานงฺคํ, อุเปกฺขา อทุกฺขมสุขา จตุเตฺถ ฌาเน ฌานงฺคํ, อภินิสาภูมิ อุเปกฺขาสติปาริสุทฺธิ จตุเตฺถ ฌาเน ฌานงฺคํฯ สติปาริสุทฺธิ จ อเนกชฺฌาภูมีสุ ฌานงฺคสมายุตฺตา ปีติ เจตโส เอโกทิภาโว จตุเตฺถ ฌาเน ฌานงฺคํฯ</p>


<p>ตตฺถ กตมา ฌานภูมิ? สวิตเกฺก สวิจาเร วิเวกา อนุคตา ปฐเม ฌาเน ฌานภูมิฯ อวิตเกฺก อวิจาเร อชฺฌตฺตํ สมฺปสาทนํ ชนิตํ ปีติมนุคตา ทุติเย ฌาเน ฌานภูมิฯ สุขสาตสโมหิตา สปฺปีติกา ตติเย ฌาเน ฌานภูมิฯ ตสฺส สุขทุกฺขสหคตา อภินีหารสหคตา จตุเตฺถ ฌาเน ฌานภูมิฯ อปฺปมาณสหคตา สตฺตารมฺมณา ปฐเม ฌาเน ฌานภูมิฯ อภิภูมิอายตนสหคตา รูปสญฺญีสุ ทุติเย ฌาเน ฌานภูมิฯ วิโมกฺขสหคตานํ  วิโมเกฺขสุ ตติเย ฌาเน ฌานภูมิฯ อนุปสฺสนาสหคตา กายสงฺขารา สมฺมา จตุตฺถสฺส ฌานสฺส ภูมิฯ</p>


<p> ตตฺถ  กตเม ฌานวิเสสา? วิวิเจฺจว กาเมหิ วิวิจฺจ ปาปเกหิ อกุสเลหิ ธเมฺมหิ จิตฺตเจตสิกสหคตา กามธาตุสมติกฺกมนตาปิ, อยํ ฌานวิเสโสฯ อวิตกฺกา เจว อวิจารา จ สปฺปีติกาย สติสหคตาย ปีติสหคตา สญฺญามนสิการา สมุทาจรนฺติฯ อยํ  ฌานวิเสโสฯ อวิตกฺกาย ภูมิยา อวิจาเรเยว สติ อนุคตา อุเปกฺขาสหคตา มนสิการา สมุทาจรนฺติฯ ตทนุธมฺมตาย จ สติ สณฺฑหติ ฯ ตญฺจ ภูมิํ อุปสมฺปชฺช วิหรติ, อยํ ฌานวิเสโสฯ สติปาริสุทฺธิสหคตา สญฺญามนสิการา สมุทาจรนฺติ, ตญฺจ ภูมิํ อุปสมฺปชฺช วิหรติ, อยํ ฌานวิเสโสฯ วิญฺญาณญฺจายตนสหคตาย ภูมิยํ อากิญฺจญฺญายตนสหคตา สญฺญามนสิการา สมุทาจรนฺติ, ตญฺจ ภูมิํ อุปสมฺปชฺช วิหรติ, อยํ ฌานวิเสโสฯ</p>


<p>ฌานสมฺภารา เนกฺขมฺมวิตโกฺก สมฺภาโร กามวิตกฺกวิโนทนาธิปฺปายตาฯ อพฺยาปาทวิตโกฺก สมฺภาโร พฺยาปาทวิตกฺกปฎิวิโนทนาธิปฺปายตาฯ อวิหิํสาวิตโกฺก สมฺภาโร วิหิํสาวิตกฺกปฎิวิโนทนาธิปฺปายตาฯ อินฺทฺริเยสุ คุตฺตทฺวารตา อปฺปิจฺฉตา สมฺภาโร ปริสุทฺธาชีโว จตุนฺนํ สมาปตฺตีนํ สมฺภาโร อกมฺมสฺส วิหาริตาฯ มคฺคสมฺภาโร สมาปตฺติปชฺชนตาฯ ผลสมฺภาโร ฌานนิพฺพตฺติตาย ฌานสมุทาคโมฯ กุสลเหตุ ยํ ฌานํ สมุทยํ คจฺฉนฺติ โก จ  น กุโตจิ เนกฺขมฺมปฺปตฺตา สมุทาคจฺฉนฺติฯ อาลมฺพนิโรธสมาธิ สโนฺต สมุทาคจฺฉนฺติฯ อวีติกฺกนฺตา สมุทาคจฺฉนฺติฯ สุขินฺทฺริยํ โสมนสฺสินฺทฺริยํ ปหานาย เต จ อพฺยาปชฺชตาย สมุทาคจฺฉนฺติฯ ตํ ปน สนฺธาย สมุทาคจฺฉนฺติฯ อปริทาหนาย สมุทาคจฺฉนฺติฯ อยํ ญาณสมุทาคโมฯ</p>


<p> ตตฺถ กตมา อุปนิสา? กลฺยาณมิตฺตตา  ฌานสฺส อุปนิสาฯ กลฺยาณสมฺปวงฺกตา ฌานสฺส อุปนิสาฯ อินฺทฺริเยสุ คุตฺตทฺวารตา ฌานสฺส อุปนิสาฯ อสนฺตุฎฺฐิตา กุสเลสุ ธเมฺมสุ ฌานสฺส อุปนิสาฯ สทฺธมฺมสฺสวนํ ฌานสฺส อุปนิสาฯ สํเวชนิเย ฐาเน สํวิคฺคสฺส โยนิโส ปธานํฯ อยํ ฌาโนปนิสาฯ</p>


<p>ตตฺถ  กตมา ภาวนา? เมตฺตาเสวนา อพฺยาปาทวิตกฺกภาวนาฯ กรุณาเสวนา อวิหิํสาวิตกฺกภาวนาฯ มุทิตาภาวนา ปีติสุขสมฺปชญฺญา การิตาฯ อุเปกฺขาภาวนา ปสฺสวตา  อุเปกฺขาภาวนา อปสฺสวตา อุเปกฺขา จ อชฺฌุเปกฺขา จ, อสุภสญฺญาภาวนา ทุกฺขาปฎิปทา ทนฺธาภิญฺญา ภวสนฺธาภิญฺญา ภวสนฺธานํ, สา ฉพฺพิธา ภาวนา ภาวิตา พหุลีกตา อนุฎฺฐิตา วตฺถุกตา ยานีกตา ปริจิตา สุสมารทฺธาฯ อยํ ภาวนาฯ</p>


<p>เอวํ ภาวยนฺตสฺส อยํ อาทีนโวฯ ปฐเม ฌาเน สงฺขารสมนฺนาคโต เอโส ธโมฺม อสฺสุโต สาสโวฯ สเจ เอส ธโมฺม อยํ สีโล อาสนฺนปฎิปโกฺข จ เอส ธโมฺม กาโม ปติจาโร ปติวิจาโร สมาปตฺตีนํ จ สโพฺพฬาริโก เอส ธโมฺม วิตกฺกวิจาโร จฯ ตตฺถ จิตฺตํ โขเภนฺติ, กาโย เจตฺถ กิลมติ, กายมฺหิ เจตฺถ กิลเนฺต จิตฺตํ วิหญฺญติฯ อนภินีหารกฺขโมว อภิญฺญานํ อิเม อาทีนวา ปฐเม ฌาเนฯ</p>


<p>ทุติเย  ฌาเน อิเม อาทีนวา ปีติผรณสหคโต จ เอโส ธโมฺม, น สมุทาจารเสฺสติ จิตฺตํฯ อโสธยํ อุปคโม เจส ธโมฺม อุปคมิปริสฺสโย  โทมนสฺสปจฺจตฺถิโก เจส ธโมฺมฯ ตตฺถ ตตฺถ ยุตฺตีนํ ปีติ ปรชฺชโต เจส ธโมฺม ทุกฺกรํ โหติ, อวตฺตสนฺตาสภูมิปริวชฺชยโนฺต จตูสุ ทุกฺขตาสุ เอส ธโมฺม อนุวิทฺธาปนสทฺธาย  ทุกฺขตาย จ น ปลิโพธทุกฺขตาย จ อภิญฺญาทุกฺขตาย จ โรคทุกฺขตาย จ, อิเม อาทีนวา ทุติเย ฌาเนฯ</p>


<p>ตตฺถ กตเม อาทีนวา ตติเย ฌาเน? อุเปกฺขาสุขสหคตาย ตตฺถ สาตาวีนํ ปญฺจนฺนํ อุเปกฺขาสุขํ ปริวตฺติโต เอส ธโมฺม เตน นิจฺจสญฺญิตานญฺจ ยํ โหติฯ ทุโกฺขปนิยํ สุขํ จิตฺตสฺส สโงฺขภตํ อุปาทาย สุขทุกฺขาย คโต สวติฯ สุขทุกฺขานุกตญฺจ อุปาทาย อนภิหารกฺขมํ จิตฺตํ โหติฯ อภิญฺญาย สจฺฉิกิริยาสุ สเพฺพปิ เจเต ธมฺมา ตีสุ ฌานสมาปตฺตีสุ จตูหิ จ ทุกฺขตาหิ อนุวิทฺธานํ สา ภยา ทุกฺขตาย ปลิโพธทุกฺขตาย จ อภิญฺญาย ทุกฺขตาย จ อิเม อาทีนวา ตติเย ฌาเนฯ</p>


<p>ตตฺถ  กตเม  อาทีนวา จตุเตฺถ ฌาเน? อากิญฺจญฺญาสมาปตฺติกา เต ธมฺมานุสมาปตฺติกา เอติสฺสา จ ภูมิยํ สาตานํ พาลปุถุชฺชนานํ อเนกวิธานิ ทิฎฺฐิคตานิ อุปฺปชฺชนฺติฯ โอฬาริกา สุขุเมหิ จ รูปสญฺญาหิ อนุวิธานิ เอตานิ ฌานานิ สทา อนุทยเมตฺตาฌานกลานุทนุกลาย สาธารณา, ทุกฺกรา จ สเพฺพ จตฺตาโร มหาสมฺภารา สมุทาคตานิ จ เอตานิ ฌานานิ อญฺญมญฺญํ นิสฺสาย สมุทาคจฺฉนฺติฯ เอตฺถ สมุทาคตา จ เอเต ธมฺมา น สมตฺตา โหนฺติฯ อสมุคฺคหิตนิมิตฺตา จ เอเต ธมฺมา ปริหายนฺติฯ นิรุชฺฌนฺติ จ เอเต ธมฺมา น อุปาทิยนฺติ นิรุชฺฌงฺคานิ จ, เอเตสํ ธมฺมานํ ฌานานิ นิมิตฺตานิ น ฌานนิมิตฺตสญฺญา  โวกิรติฯ อปฺปฎิลทฺธปุพฺพา จ ฌายีวเสน จ ภวติ ฯ อิเมหิ อาทีนเวหิ อยํ ฌานปริหานิฯ</p>


<p> นิโรธสมาปตฺติยา อปฎิสงฺขาย อวเสสสญฺญิโน อากิญฺจญฺญายตนสหคตา สญฺญามนสิการา สมุทาจรนฺติ, โส นิโรธสมาปตฺติโต ปริหายติฯ อาเนญฺชสญฺญิโน อสญฺญายตนํ สมาปนฺนสฺส อากิญฺจญฺญายตนสหคตา มนสิการา สมุทาจรนฺติ, ตญฺจ ภูมิํ น ปชานาติ, โส ตโต ปริหายติฯ อากิญฺจญฺญายตนํ สมาปนฺนสฺส วิญฺญาณญฺจายตนสญฺญา มนสิการา สมุทาจรนฺติ, ตญฺจ ภูมิํ น ปชานาติ, โส ตโต ปริหายติฯ วิญฺญาณญฺจายตนํ สมาปนฺนสฺส รูปสญฺญาสหคตาฯ วิตฺถาเรน…เป.… ยาว ปฐเม ฌาเน กามสญฺญาสหคตา กาตพฺพาฯ สกสฺส   ปริหายติ, กลงฺกชฺฌาเน กลงฺกํ ฌายติ, ปริสมนฺตโต ฌายติ, ภินฺทโนฺต ฌายติ, น สชฺฌายติ, อายูหโนฺต ฌายติ, กิญฺจิ จ นิปริจิโต ฌายติฯ อติวิธาวโนฺต ฌายติ, อติมญฺญโนฺต ฌายติ, กายสงฺขาเร อปฺปฎิสมฺภาเร ฌายติ, ปริยุฎฺฐานสฺส นิสฺสรณํ อชานโนฺต ฌายติ, นีวรณาภิภูโต ฌายติ, อสฺสาปตฺติมนสิกโรโนฺต ฌานสฺส อสฺสาโท กามราคปริยุฎฺฐานํ ปหานํ ฌานสฺส อสฺสาโท กามราคเหตูนํ ธมฺมานํ อุทยนฺติ, นิรุชฺฌงฺคานิ เอเตสํ ธมฺมานํ ฌานานิ อุปริมา สุขุเปกฺขา กามกมฺมกิเลสานํ ปหานํ อสฺสาโท, เอวํ โข ปุน ฌานสฺส อสฺสาโท มหาสํวาสมปฺปีฬิเต โลกสํนิวาเส อสโมฺพโธกาสา วิคเมสฺสมิทํ ฌานปฺปหานาฯ อยํ ปลิโรธมปฺปลิโรธโลกสนฺนิวาเส เอสนิธมิทํ ฌานํ อนมตคฺคสํสารสมาปนฺนานํ สตฺตานํ สํสารปฺปหานนา อานิสํโส, ยมิทํ ฌานสฺส  อสฺสาโท กายสฺส อฌานิยฌายิโน ภวติฯ อฌานิยฌานิยฌายีหิ อปรามสโนฺต อฌานิยฌายิตํ ฌายติ, ยานิ กลงฺกชฺฌายิโน ปทานิ, ตานิ อนุธิตานิ ปฎิปเกฺขฯ</p>


<p> ตตฺถ กตมํ ฌานโกสลฺลํ? สมาปตฺติโกสลฺลํ ฌานโกสลฺลํ, ฌานวิเสสโกสลฺลํ ฌานโกสลฺลํ, ฌานนฺตริกโกสลฺลํ ฌานโกสลฺลํ, สมาปตฺติวุฎฺฐานโกสลฺลํ ฌานโกสลฺลํ, ฌาเน สภาวโกสลฺลํ ฌานโกสลฺลํ, ฌาเน อาทีนวโกสลฺลํ ฌานโกสลฺลํ, ฌาเน นิสฺสรณโกสลฺลํ ฌานโกสลฺลํ, ฌานผเลน  อุปาทาย โกสลฺลํ, ฌานผเลน ปฎิสงฺขานผเล อปริหานธมฺมตา นิพฺพตฺติฌาเน จ กีฬิตาปิ วิเสสภาคิยํ ฌานํ ปฎิลพฺภติฯ อิทํ ปนสฺสาติ ภวหาริตา จ อารมฺมณานิมิตฺตคฺคาโห อนภินีหารพลํ, จิเตฺตกคฺคตา นิมิตฺตาสุ คติสหิตา สมถพเลน อสํสีทนญฺจ ฌาเน มคฺคผลํ สมถํ ปวเตฺต สมาธิโน อุเปกฺขาปลิปุพฺพาปรนิมิตฺตาสโย ปคฺคาหิโน  สติพลํ ตํ ปวตฺติตานญฺจ วิปสฺสนานํ สมญฺญาพเลฯ</p>


<p>ตตฺถ  กตมา ฌานปารมิตา? สุปารมิตา เมตฺตา กาเมสุ สตฺตา กามสงฺคสตฺตาติ  ยมฺหิ สุเตฺต เทสนาย โวหาเรน เทฺว สจฺจานิ นิทฺทิฎฺฐานิ, ทุกฺขญฺจ สมุทโย จ, วิจเยน หาเรน เย สํโยชนีเยสุ ธเมฺมสุ วชฺชํ น ปสฺสนฺติ, เต โอฆํ ตริสฺสนฺตีติ เนตํ ฐานํ วิชฺชติฯ น ตริสฺสนฺตีติ อตฺถิ เอสา ยุตฺติ จ วิจโย จ อิทํ นุ กิสฺส ปทฎฺฐานํ, กาเมสุ สตฺตาติ ปญฺจ กามคุณา, ตํ กามตณฺหาย ปทฎฺฐานํฯ สํโยชเน วชฺชมปสฺสมานาติ อวิชฺชาย ปทฎฺฐานํ, น หิ ชาตุ สํโยชนสงฺคสตฺตา โอฆํ ตเรยฺยุํ วิปุลํ มหนฺตนฺติ อุปาทานสฺส ปทฎฺฐานํฯ กาเมสุ สตฺตาติ กามา ทฺวิธา – วตฺถุกามา จ กิเลสกามา จ, ตตฺถ  กิเลสกามา กามตณฺหา กามตณฺหาย ยุตฺตา ภวนฺติ รูปตณฺหา ภวตณฺหา ลกฺขเณน หาเรน, สํโยชเน วชฺชมปสฺสมานาติ สํโยชนสฺสฯ โย ตตฺถ ฉนฺทราโค ตสฺส กิํ ปทฎฺฐานํ? สุขา เวทนา เทฺว จ อินฺทฺริยานิ – สุขินฺทฺริยญฺจ โสมนสฺสินฺทฺริยญฺจฯ อิติ สุขาย เวทนาย คหิตาย ตโยปิ เวทนา คหิตา โหนฺติฯ เวทนากฺขเนฺธ คหิเต สเพฺพ ปญฺจกฺขนฺธา คหิตา โหนฺติฯ รูปสทฺทคนฺธรสโผฎฺฐพฺพา คหิตา, วตฺถุกาเมสุ  คหิเตสุ สพฺพานิ ฉ พาหิรานิ อายตนานิ คหิตานิ โหนฺติฯ อชฺฌตฺติกพาหิเรสุ อายตเนสุ โย สโต, อยํ วุจฺจเต ลกฺขโณ หาโร, ตตฺถ โย โอฬาริกมฺหิ กิเลเส อชฺฌาวสิโต สพฺพกิเลเสสุ โย น ตโต สุขุมตเรสุ น วีตราโค ภวติฯ ตตฺถ พาหิรสํโยชนํ มมนฺติ อชฺฌตฺตสํโยชนํ อหนฺติฯ ตตฺถ ภควโต โก อธิปฺปาโย? เย โอฆํ ตริตุกามา เต สํโยชนีเยสุ ธเมฺมสุ อาทีนวานุปสฺสิโน วิหริสฺสนฺตีติ อยเมตฺถ ภควโต อธิปฺปาโยฯ กาเมสุ สตฺตาติ เยสุ จ สตฺตา เยน จ สตฺตา เยสญฺจ สตฺตา อยํ จตุพฺพิโธ อากาโร สเพฺพสํ หารภาคิโยฯ</p>


<p> ตตฺถ กตมานิ ตีณิ วิปลฺลาสานิ ปทฎฺฐานานิ จ? จิตฺตวิปลฺลาสสฺส ทิฎฺฐิวิปลฺลาสสฺส สญฺญาวิปลฺลาสสฺส ตโย วิปลฺลาสา ตีณิ อกุสลมูลานิ ปทฎฺฐานํฯ ตีณิ อกุสลมูลานิ  หีนปฺปณีตการิยกมฺมสฺส ปทฎฺฐานํฯ จตุนฺนญฺจ อุปาทานานํ โทโส อกุสลมูลํ ทิสฺสติฯ หีนปฺปณีตการิยกมฺมสฺส ปทฎฺฐานํฯ ยถา มาตุยา วา ปิตุโน วา อญฺญตรสฺส วา ปุน อุฬารสฺส ภิกฺขุโน อภยํ เทติฯ ตตฺถ อโญฺญ มิจฺฉา ปฎิปเชฺชยฺย กาเยน วา วาจาย วาฯ ตตฺถ โส พฺยาปาทมุปาทาย เตสํ อุฬารานํ รกฺขาวรณคุตฺติยา อนุปาลยโนฺต โย อุฬารานํ อภยํ เทติฯ เตสํ อภเย ทิเนฺน โย ตตฺถ มิจฺฉา ปฎิปเชฺชยฺยฯ ตตฺถ โส พฺยาปาทํ อุปาทายโนฺต โทสชํ กมฺมํ กโรติฯ โย ตตฺถ อสาธุ อินฺทฺริยา นีวรณํ ยํ เตสํ อภยํ ทกฺขิณโต สญฺญํ อิทํ ปณีตํ การณํ มยา ปุน ตตฺถ มิจฺฉาปฎิปตฺติ อยํ พฺยาปาโท หีนคมิวกมฺมํ โลโภ โมโห จ อิมานิ นีวรณานิ วจนานิ ตานิ จตฺตาริ อุปาทานานิ  เตหิ จตูหิ อุปาทาเนหิ โย โส อุปาทาโน อิตฺถี วา ปุริโส วา เตสํ ปญฺจกฺขนฺธานํ เตเยว อุปาทาโน สมุทโย อิทํ ทุกฺขญฺจ สมุทโย จ โสเยว เทสนาหาโรฯ</p>


<p>ตตฺถ กาเมสุ เย น ปชฺชนฺติ, เต อาทีนวานุปสฺสนาย ปชฺชนฺติฯ อิติสฺสา กามธาตุยา นิกฺขมิตุกามตา, อยํ วุจฺจติ เนกฺขมฺมจฺฉโนฺทฯ โย ตตฺถ อนภิสงฺขารานํ กิญฺจิ วิโสเธติ ตสฺส ธาวรา วา, อยํ อพฺยาปาทจฺฉโนฺทฯ กิญฺจิ วิหิํสติ, อยํ วิหิํสาฉโนฺทฯ อิติ เนกฺขมฺมาภินีหตา ตโย ฉนฺทา – เนกฺขมฺมจฺฉโนฺท อพฺยาปาทจฺฉโนฺท อวิหิํสาฉโนฺทฯ ตตฺถ   เนกฺขมฺมจฺฉโนฺท อโลโภ; อพฺยาปาทจฺฉโนฺท อโทโส; อวิหิํสาฉโนฺท อโมโหฯ อิมานิ ตีณิ กุสลมูลานิ อฎฺฐสุ สมฺปเตฺตสุ ปรหิตานิ, เตสํเยว จตุนฺนํ อุปาทานานํ นิโรธาย สํวตฺตนฺติฯ สเจ วา ปุน กมฺมํ กเรยฺย กณฺหํ วา สุกฺกํ วา ตสฺส วิปากหานาย สํวตฺตนฺติฯ อิทํ กมฺมํ อกณฺหํ อสุกฺกํ กมฺมกฺขยาย สํวตฺตติฯ ตตฺถ โย ติณฺณํ อกุสลมูลานํ นิโรโธ, อยํ นิโรโธฯ โสเยว มโคฺค ตตฺถ ปฎิปทานิ อิมานิ เทฺว สจฺจานิ อิมานิ จตฺตาริ สจฺจานิ อาวโฎฺฎ หาโรฯ</p>


<p>กาเมสุ สตฺตาติ เย เสกฺขา, เต เอเกเนวากาเรน สตฺตาฯ เย ปุถุชฺชนา, เต ทฺวีหากาเรหิ สตฺตา, ตสฺสายํ ปโญฺห วิภชฺชพฺยากรณีโย วตฺตโพฺพฯ กิญฺจาปิ โสตาปโนฺน ปฎิเสวนาย, โน จ โข อภินิเวเส สโตฺต โย หิ อปจยาย ปทหติ, น อุปจยายฯ เสโกฺข หิ กิเลสวเสน กาเม ปฎิเสวติฯ ปุถุชฺชโน ปน กิเลสสมุฎฺฐานาย กาเม ปฎิเสวติฯ ตตฺถ กาเมสุ สตฺตานํ จตุโอฆํ ตริสฺสตีติ วิภชฺชพฺยากรณีโย, อยํ วิภตฺติฯ</p>


<p> ปริวตฺตโนติ กาเม เย เนว สชฺชนฺติ น จ สํโยชเนหิ สํยุตฺตา, เต โอฆํ ตริสฺสนฺติ วิปุลํ มหนฺตนฺติฯ อยํ สุตฺตสฺส ปฎิปโกฺขฯ</p>


<p>เววจนนฺติ โย กาเมสุ สโตฺต โย จ ตตฺถ กามานํ คุโณ, ตตฺถ วิโส สโตฺตฯ เยปิ กามานํ อาหารา ธมฺมา, ตตฺถ วิโส สโตฺตฯ ตตฺถิมํ กามานํ เววจนํ ปาโก รโช สลฺลํ คโณฺฑ อีติ อุปทฺทโวติฯ ยานิ วา ปน อญฺญานิ  เววจนานิ ตตฺถ วิโส สโตฺตติ เววจนํฯ สโตฺต พโนฺธ มุจฺฉิโต คธิโต อโชฺฌสิโต กาเม อชฺฌาปนฺนา ปริมุโตฺต ตพฺพหุลวิหารีติฯ ยานิ วา ปน อญฺญานิ เววจนานิ, อยํ เววจโน นามฯ กามปฺปจารปญฺญตฺติยา กิเลสโคจรปญฺญตฺติยา ปญฺญตฺตา จิตฺตนฺติ เววจนํฯ สโตฺต ตพฺพหุลวิหารีติ ยานิ วา ปน อญฺญานิฯ อิเม กามปฺปจารปญฺญตฺติยา กิเลสโคจร ปญฺญตฺติยา  ปญฺญตฺตา, พีชปญฺญตฺติยา ปญฺญตฺตา, สงฺขารา สํโยชนปญฺญตฺติยา ปญฺญตฺตา, อุปาทานํ เหตุปญฺญตฺติยา ปญฺญตฺตํ, ปุคฺคโล ปุถุปญฺญตฺติยา ปญฺญโตฺตฯ</p>


<p>โอตรโณติ อิมาย ปฎิจฺจสมุปฺปาโท ทุกฺขญฺจ สมุทโย จฯ เย กิเลสา เย สงฺขารา สํโยชนานิ จ ปญฺจสุ ขเนฺธสุ สงฺขารกฺขโนฺธ ธมฺมายตเนสุ  อกุสลา ธมฺมายตนานิ อินฺทฺริเยสุ สุขินฺทฺริยญฺจ, โสมนสฺสินฺทฺริยญฺจ, อยํ อินฺทฺริโยตรโณฯ</p>


<p>โสธโนติ เอตฺตโกฯ เอเสว อารโมฺภ นิทฺทิสิตโพฺพ สุตฺตโตฺถฯ</p>


<p>อธิฎฺฐาโนติ อิเม ธมฺมา อตฺถิ เอกตฺตตาย ปญฺญตฺตา อตฺถิ เวมตฺตตายฯ เย สญฺญา พาหิโร กาเม, เต เวมตฺตตาย ปญฺญตฺตาฯ ปญฺจสุ กามคุเณสุ สตฺตาติ ปริยุฎฺฐานวิปลฺลาสา เวมตฺตตาย ปญฺญตฺตา โอฆํ ตเรยฺยุํฯ วิปุลํ มหนฺตนฺติ อวิชฺชา เอกตฺตตาย ปญฺญตฺตาฯ</p>


<p>ปริกฺขาโรติ ตสฺส โก เหตุ โก ปจฺจโย? อารมฺมณปจฺจยตาย ปจฺจโยฯ อโยนิโส จ มนสิกาโร สนฺนิสฺสยสฺส ปจฺจยตาย ปจฺจโยฯ อวิชฺชา สมนนฺตรปจฺจยตาย ปจฺจโยฯ ราคานุสโย เหตุปจฺจยตาย ปจฺจโยฯ อยํ เหตุ, อยํ ปจฺจโยฯ</p>


<p>สมาโรปโน  ปจฺจโยติ เย กาเมสุ สตฺตา สุคตา สุรูปาติ อยํ กามธาตุยา ฉโนฺท ราโค เต อปุญฺญมยา สงฺขาราฯ เต กิํ ปจฺจยา? อวิชฺชา ปจฺจยาฯ เต กิสฺส ปจฺจยา? วิญฺญาณสฺส ปจฺจยาฯ อิติ อวิชฺชาปจฺจยา สงฺขาราฯ สงฺขารปจฺจยา วิญฺญาณํ ยาว ชรามรณํ เอวเมตสฺส เกวลสฺส มหโต ทุกฺขกฺขนฺธสฺส สมุทโย โหติ เอกํ สุตฺตํ คตํฯ ปญฺจนีวรณิกํ สุตฺตํ กาตพฺพํฯ</p>


<p> ตตฺถ กตโม เทสนาหาโร นาม? ยา จ อภิชฺฌา โย จ พฺยาปาโท ยญฺจ อุทฺธจฺจํ, อยํ ตณฺหาฯ ยญฺจ ถินมิทฺธํ, ยญฺจ กุกฺกุจฺจํ ยา จ วิจิกิจฺฉา, อยํ ทิฎฺฐิฯ ยา ปน กายสฺส อกมฺมนิยตา กิญฺจาปิ ตํ มิทฺธํ โน ตุ สภาวกิเลสตาย กิเลโส, อิติ ยา จ จิตฺตสลฺลียนา ยา จ กายากมฺมนิยตา, อยํ ปโกฺขปกิเลโส น ตุ สภาวกิเลโสฯ ตตฺถ อตฺตสญฺญานุปจิตฺตํ กิลมโถ กุกฺกุจฺจานุปจิตฺตํ ถินํ ยา จิตฺตสฺส ลียนา, อิติ อิเม ปญฺจ นีวรณา จตฺตาริ นีวรณานิ สภาวกิเลสา ถินมิทฺธํ นีวรณปโกฺขปกิเลโสฯ ยถา จตฺตาโร อาสวา สภาวอาสวตาย อาสวา โน ตุ จิตฺตสาสวตาย  อาสวาฯ สภาวตาย อาสวาฯ ปเกฺข อาสวตาย อาสวาฯ อถ ปนาห สุตฺตนฺตํ เยน เต สมฺปยุตฺตา วา วิปฺปยุตฺตา วา อาสวา, เตเยว เอเต วตฺตพฺพา สาสวา วา อนาสวา วาฯ</p>


<p>ตตฺถ   กตโม วิจโยฯ อภิชฺฌา กามตณฺหา รูปตณฺหา ภวตณฺหาฯ ยํ วา ปน กิญฺจิ อโชฺฌสานคตํ สาสวา อภิชฺฌิตสฺส เมตฺตานุปสฺสิย โย อนตฺถํ จรติฯ ตตฺถ โย พฺยาปาทํ อุปฺปาเทติ, อจริ จริสฺสตีติฯ เอวํ นว อาฆาตวตฺถูนิ กตฺตพฺพานิ, ตเสฺสวํ พฺยาปาทานุปสฺสิสฺส กิเลโส โย ปริทาโห กายกิลมโถ อกมฺมนิยตา มิทฺธํฯ จิตฺตานุปสฺสิสฺส ปฎิฆาเตน ขิยนา, อิทํ ถินมิทฺธํฯ ตตฺถ อธิกรณอวูปสโม, อิทํ อุทฺธจฺจํฯ ยํ กิํ กสถมีติ  อิทํ กุกฺกุจฺจํฯ ยํ ยถา อิทํ สนฺตีรณํ, อยํ วิจิกิจฺฉาฯ ตตฺถ อวิชฺชา จ ตณฺหา จ อตฺถิ, อิทํ ปริยุฎฺฐานํฯ อาวรณํ นีวรณํ ฉทนํ อุปกฺกิเลโส จ อตฺถิ, อิทํ กามจฺฉโนฺท กามราคปริยุฎฺฐานสฺส ปทฎฺฐานํฯ พฺยาปาโท พฺยาปาทปริยุฎฺฐานสฺส ปทฎฺฐานํฯ ถินมิทฺธํ ถินมิทฺธปริยุฎฺฐานสฺส ปทฎฺฐานํฯ อุทฺธจฺจกุกฺกุจฺจํ อวิชฺชาปริยุฎฺฐานสฺส ปทฎฺฐานํฯ วิจิกิจฺฉา วิจิกิจฺฉาปริยุฎฺฐานสฺส ปทฎฺฐานํฯ กามราคปริยุฎฺฐานํ อนุสยสํโยชนสฺส ปทฎฺฐานํฯ พฺยาปาทปริยุฎฺฐานํ ปฎิฆสํโยชนสฺส ปทฎฺฐานํฯ ถินมิทฺธปริยุฎฺฐานํ มานสํโยชนสฺส ปทฎฺฐานํฯ อวิชฺชาปริยุฎฺฐานญฺจ วิจิกิจฺฉาปริยุฎฺฐานญฺจ ทิฎฺฐิสํโยชนสฺส ปทฎฺฐานํฯ</p>


<p>ตตฺถ กตโม ลกฺขโณ หาโร? กามราคปริยุฎฺฐาเน วุเตฺต สพฺพานิ ปริยุฎฺฐานานิ วุตฺตานิ โหนฺตีติฯ สํโยชเนสุ วุเตฺตสุ สพฺพสํโยชนานิ วุตฺตานิ โหนฺติฯ อยํ ลกฺขโณ หาโรฯ</p>


<p> ตตฺถ กตโม จตุพฺยูโห หาโร? เย อิเม ปญฺจ นีวรณา ฌานปฎิปโกฺข โส ทุกฺขสมุทโยฯ ยํ ผลํ, อิทํ ทุกฺขํฯ ตตฺถ กามจฺฉนฺทสฺส  เนกฺขมฺมวิตโกฺก ปฎิปโกฺข; พฺยาปาทสฺส อพฺยาปาทวิตโกฺก ปฎิปโกฺข; ติณฺณํ นีวรณานํ อวิหิํสาวิตโกฺก ปฎิปโกฺขฯ อิติ อิเม ตโย วิตกฺกาฯ เนกฺขมฺมวิตโกฺก สมาธิกฺขนฺธํ ภชติฯ อพฺยาปาทวิตโกฺก สีลกฺขนฺธํ ภชติฯ อวิหิํสาวิตโกฺก ปญฺญากฺขนฺธํ ภชติฯ อิเม ตโย ขนฺธาฯ อริโย อฎฺฐงฺคิโก มโคฺค นีวรณปฺปหานาย สํวตฺตติฯ ยํ นีวรณปฺปหานํ, อยํ นิโรโธฯ อิมานิ จตฺตาริ สจฺจานิฯ อยํ จตุพฺยูโห หาโรฯ</p>


<p>ตตฺถ กตโม อาวโฎฺฎ หาโร? ปญฺจ นีวรณานิ ทส ภวนฺติฯ ยทปิ อชฺฌตฺตํ สารชฺชติ , ตทปิ นีวรณํฯ ยทปิ พหิทฺธา สารชฺชติ, ตทปิ นีวรณํ, เอวํ  ยาว วิจิกิจฺฉา อิเม ทส นีวรณาฯ อชฺฌตฺตพหิทฺธา กิเลสา อิมานิ เทฺว สํโยชนานิ อชฺฌตฺตสํโยชนญฺจ พหิทฺธาสํโยชนญฺจฯ ตตฺถ อหนฺติ อชฺฌตฺตํ, มมนฺติ พหิทฺธาฯ สกฺกายทิฎฺฐิ อชฺฌตฺตํ, เอกสฎฺฐิ ทิฎฺฐิคตานิ พหิทฺธาฯ โย อชฺฌตฺตํ ฉนฺทราโค รูเปสุ อวีตราโค ภวติ อวีตจฺฉโนฺทฯ เอวํ ยาว วิญฺญาเณ, อยํ อชฺฌตฺตา ตณฺหาฯ ยํ ฉสุ พาหิเรสุ อายตเนสุ ตีสุ จ ภเวสุ อโชฺฌสานํ, อยํ พหิทฺธา ตณฺหาฯ อิมานิ เทฺว สจฺจานิ สํโยชนานิ สํโยชนียา จ ธมฺมาฯ ตตฺถ สํโยชเนสุ ธเมฺมสุ ยา นิพฺพิทานุปสฺสนา จ, อยํ มโคฺคฯ ยํ สํโยชนปฺปหานํ, อยํ นิโรโธฯ อยํ อาวโฎฺฎ หาโรฯ</p>


<p>ตตฺถ กตโม วิภตฺติหาโร? สํโยชนนฺติ น เอตํ เอกํเสนฯ มานสํโยชนํ ทิฎฺฐิภาคิยนฺติ น ตํ เอกํเสน อทิฎฺฐมานํ นิสฺสายมานํ  น ปชหติฯ โย ปญฺจ อุทฺธมฺภาคิโย มาโน กิญฺจาปิ โส ทิฎฺฐิปเกฺข สิยาฯ น ตุ โอรมฺภาคิยํ สํโยชนํ ตสฺส ปหานาย สํวตฺตตีติฯ โย จ อหํกาโร น ปวิโทฺธยํ ปนสฺส เอวํ โหติฯ กทาสุ นามาหํ ตํ สนฺตํ อายตนํ สจฺฉิกตฺวา อุปสมฺปชฺช วิหริสฺสามิ, ยํ อริยา สนฺตํ อายตนํ อุปสมฺปชฺช วิหริสฺสนฺตีติ, อยํ อภิชฺฌา น จ ตํ นีวรณํฯ อตฺถิ ปน อรหโต กายกิเลสมิทฺธญฺจ โอกฺกมติ น จ ตํ นีวรณํ ตสฺส ถินมิทฺธํ นีวรณนฺติฯ น เอกํเสนฯ อยํ วิภตฺติหาโรฯ</p>


<p>ปริวตฺตโนติ ปญฺจ นีวรณา ปญฺจงฺคิเกน ฌาเนน ปหานํ คจฺฉนฺติฯ อยํ เตสํ ปฎิปโกฺข นีวรโณ อสุกสฺส ปหีนาติ น อญฺญานุมินิตพฺพํ, ปรมตฺถมชฺฌตฺตํ, อยํ ปริวตฺตนาฯ</p>


<p>ตตฺถ กตโม เววจโน? กามจฺฉโนฺท ฉนฺทราโค เปมํ นิกนฺตีติ เววจนํฯ นีวรณํ ฉทนํ อุปกฺกิเลโส ปริยุฎฺฐานนฺติ เววจนํฯ</p>


<p>ปญฺญตฺตีติ อวิชฺชาปจฺจยา กิจฺจปญฺญตฺติยา  ปญฺญตฺติ, พฺยาปาโท วิเกฺขปปญฺญตฺติยา ปญฺญตฺติ, ถินมิทฺธํ อสมุคฺฆาตปญฺญตฺติยา ปญฺญตฺติฯ เอวํ สเพฺพปิ เอเต ปญฺจ นีวรณา อิมมฺหิ สุเตฺต วิเกฺขปปญฺญตฺติยา ปญฺญตฺติฯ</p>


<p>ตตฺถ กตโม โอตรโณ? อิเม ปญฺจ นีวรณา อวิชฺชา จ ตณฺหา จ ตตฺถ อวิชฺชามูลา  นีวรณาฯ ยา ตณฺหา อิเม สงฺขารา, เต อวิชฺชาปจฺจยา  อิเม  เทฺว ธมฺมา ปญฺจสุ ขเนฺธสุ สงฺขารกฺขนฺธปริยาปนฺนา, อายตเนสุ ธมฺมายตนํ, ธาตูสุ ธมฺมธาตุ, อินฺทฺริเยสุ อิเมสํ ธมฺมานํ ปทฎฺฐานํ สุขินฺทฺริยสฺส จ โสมนสฺสินฺทฺริยสฺส จ อิตฺถินฺทฺริยสฺส จ ปุริสินฺทฺริยสฺส จฯ</p>


<p>ตตฺถ กตโม โสธโน หาโร? อิทํ สุตฺตํ ยถา อารพฺภ นิกฺขิตฺตํ โส อโตฺถ ภาสิโต อิเมหิ ปญฺจหิ ปเทหิฯ</p>


<p>ตตฺถ กามจฺฉโนฺท จ พฺยาปาโท จ วิจิกิจฺฉา จ น เอกตฺตตาย ปญฺญตฺตา, กามาติ น เอกตฺตตาย ปญฺญตฺตา, อถ ขลุ เวมตฺตตาย ปญฺญตฺตาฯ อยํ อธิฎฺฐาโน หาโรฯ</p>


<p>ตตฺถ กตโม ปริกฺขาโร? กามจฺฉนฺทสฺส อโยนิโส มนสิกาโร สุภารมฺมณปจฺจโย; สุภนิมิตฺตญฺจ เหตุฯ พฺยาปาทสฺส อโยนิโส มนสิกาโร อาฆาตวตฺถูนิ จ ปจฺจโย; ปฎิฆานุสโย เหตุฯ ถินมิทฺธสฺส ปฎิสํหาโร ปจฺจโย; ปวตฺติยา กิลมถา จลนา ตญฺจ เหตุฯ อุทฺธจฺจกุกฺกุจฺจสฺส รชนียํ อารมฺมณิยํ อสฺสาทิยากินฺทฺริยํ ตาว อปริปุณฺณญฺจ ญาณํ ปจฺจโย; กามสญฺญา จ ทิฎฺฐิอนุสโย จ เหตุฯ วิจิกิจฺฉาย นว มานวิธา อารมฺมณํ มานานุสโย, โสว ปจฺจโย; วิจิกิจฺฉานุสโย เหตุฯ เอเต ปญฺจ ธมฺมา สเหตุ สปฺปจฺจยา อุปฺปชฺชนฺติฯ</p>


<p>ตตฺถ กตโม สมาโรปโน หาโร? อิเม ปญฺจ นีวรณา จตฺตาโรปิ เอเต อาสวา คณฺฑาปิ  เอเต สลฺลาปิ เอเต อุปาทานานิ เอเตฯ เตสุ เอว พาหิเรสุ ธเมฺมสุ สํกิเลสภาคิยํ สุตฺตนฺติ ปญฺญตฺติํ คจฺฉติฯ อยํ สมาโรปโน หาโรฯ</p>

 สํกิเลสิกภาคิยํ สุตฺตํฯ</p>


<p> มโนปุพฺพงฺคมา ธมฺมาติ คาถาฯ</p>


<p>ตตฺถ กตโม เทสนา หาโร? อิมมฺหิ สุเตฺต โก อโตฺถ ขนฺธววตฺถาเนน วิญฺญาณกฺขนฺธํ เทเสติ, ธาตุววตฺถาเนน มโนวิญฺญาณธาตุํ, อายตนววตฺถาเนน มนายตนํ, อินฺทฺริยววตฺถาเนน มนินฺทฺริยํฯ ตสฺส กิํ ปุพฺพงฺคมา ธมฺมา? สํขิเตฺตน ฉ ธมฺมา ปุพฺพงฺคมา ธมฺมา กุสลมูลานิ จ  อกุสลมูลานิ จ อนิมิตฺตํ อิมมฺหิ สุเตฺต กุสลมูลํ เทสิตํฯ ตตฺถ กตมา มโนปุพฺพงฺคมา ธมฺมา? มโน เตสํ ปุพฺพงฺคมํ, ยถาปิ พลสฺส ราชา ปุพฺพงฺคโม, เอวเมว  ธมฺมานํ มโนปุพฺพงฺคมาฯ ตตฺถ ติวิธานํ ปุพฺพงฺคมานํ เนกฺขมฺมจฺฉเนฺทน อพฺยาปาทจฺฉเนฺทน อวิหิํสาฉเนฺทนฯ อโลภสฺส เนกฺขมฺมจฺฉเนฺทน ปุพฺพงฺคมาฯ อโทสสฺส อพฺยาปาทจฺฉเนฺทน ปุพฺพงฺคมาฯ อโมหสฺส อวิหิํสาฉเนฺทน ปุพฺพงฺคมาฯ ตตฺถ ติ มนสา อิเม ธมฺมา อุสฺสฎา มเนน วา นิมฺมิตาฯ มโนว อิเมสํ ธมฺมานํ เสโฎฺฐติ มโนว อิเมสํ ธมฺมานํ เสฎฺฐเชโฎฺฐติ มโนว อิเมสํ ธมฺมานํ อาธิปจฺจํ กโรตีติ มโนเสฎฺฐาฯ ติ  ยตฺถ มโน คจฺฉติฯ ตตฺถ อิเม ธมฺมา คจฺฉนฺตีติ มโนชวาฯ ยถา วาโต สีฆํ คจฺฉติ อโญฺญ วา โกจิ สีฆํ คามโก วุจฺจเต วาตชโวติ ปกฺขิคามิโกติ, เอวเมว อิเม ธมฺมา มเนน สมฺปชายมานา คจฺฉนฺติ, ตตฺถ อิเม ธมฺมา คจฺฉนฺตีติ มโนชวาติฯ เต ติวิธา ฉนฺทสมุทานิตา อนาวิลตา จ สงฺกโปฺปฯ สตฺตวิธา จ กายิกํ สุจริตํ วาจสิกํ สุจริตํ, เต ทส กุสลกมฺมปถาฯ ตตฺถ ติ มโนกมฺมํฯ ติ วจีกมฺมํฯ ติ กายกมฺมํฯ อิเมหิ อิมสฺมิํ สุเตฺต ทส กุสลกมฺมปถา ปรมาปิ สนฺตา สีลวตา ปรมาฯ โส ภวติ วิวตฺติยํ น โลกนิยฺยานาย วาสนาภาคิยํ สุตฺตํ ภวติฯ อยํ เทสนาฯ</p>


<p>ตตฺถ กตโม วิจโย หาโร? มโนปุพฺพงฺคมา ธมฺมาติ กุสลมูลานิ จ อฎฺฐงฺคสมฺมตฺตานิฯ อิทํ สุตฺตํฯ</p>


<p>ยุตฺตีติ ทสนฺนํ กุสลกมฺมปถานํ โย วิปาโก, โส สุขเวทนีโย อพฺยาปาทสฺสงฺคมาโนฯ ติ อนุคจฺฉติ อตฺถิ เอสา ยุตฺติฯ</p>


<p>ปทฎฺฐานนฺติ อฎฺฐารสนฺนํ มโนปวิจารานํ ปทฎฺฐานํฯ มโนปุพฺพงฺคมา ธมฺมาติ สพฺพกุสลปกฺขสฺส อิเม ธมฺมา ปทฎฺฐานํฯ ติ โย เจตโส ปสาโท, อิทํ สทฺธินฺทฺริยสฺส ปทฎฺฐานํฯ ติ สมฺมาวาจายฯ ติ สมฺมากมฺมนฺตสฺส จ สมฺมาวายามสฺส จ ปทฎฺฐานํฯ</p>


<p>ลกฺขโณติ  อิติ ปุพฺพงฺคมา ธมฺมาติ เวทนาปุพฺพงฺคมาปิ เอเต, สญฺญาปุพฺพงฺคมาปิ เอเต, สงฺขารปุพฺพงฺคมาปิ เอเตฯ เย เกจิ ธมฺมา สหชาตา สเพฺพ ปุพฺพงฺคมา เอเตสํ ธมฺมานํฯ ติ โสมนสฺสมปิ นํ อเนฺวติ ยํ สุสุขจฺฉายา ตทาปิ นํ สุขํ ตทปิ อเนฺวติฯ</p>


<p> ตตฺถ   กตโม จตุพฺยูโห หาโร? มโนปุพฺพงฺคมาติ น อิทํ เอกาทิวจนํฯ กิํ การณา? สเพฺพ เยว อิเม ฉวิญฺญาณกายา, อิมมฺหิ ภควโต โก อธิปฺปาโย? เย สุเขน อตฺถิกา, เต มนํ ปสาเทนฺตีติ อยํ อิมมฺหิ สุเตฺต ภควโต อธิปฺปาโยฯ อโตฺถ ปุเพฺพเยว นิทฺทิโฎฺฐฯ</p>


<p>ยานิ หิ กุสลมูลานิ, ตานิ อฎฺฐานิสํสมตฺตา เหตุ, อยํ อฎฺฐงฺคิโก มโคฺคฯ ทส ฐานานิ เทสนาเหตูนิ เทสนาปจฺจยา นิเทฺทสนา จฯ ตตฺถ ยํ มเญฺญ ทุเกฺขน สห นามรูปํ วิญฺญาณสจฺจนฺติ อเงฺคน กุสลมูลํ ปหียติ, อยํ อปฺปหีนภูมิยํ สมุทโยฯ ยํ เตสํ ปหานา, อยํ นิโรโธฯ อิมานิ จตฺตาริ สจฺจานิฯ อยํ อาวโฎฺฎ หาโรฯ</p>


<p>วิภตฺตีติ –</p>


<p>
มโนปุพฺพงฺคมา ธมฺมา, มโนเสฎฺฐา มโนมยา;  
  
มนสา เจ ปสเนฺนน, ภาสติ วา กโรติ วา;  
  
ตโต นํ สุขมเนฺวติ, ฉายาว อนปายินีติฯ  
</p>
  
<p>ตํ  น เอกํเสน สมณสฺส วา พฺราหฺมณสฺส วา ปน โหติฯ ตสฺส วา มิจฺฉาทิฎฺฐิกสฺส สกสเตฺถ จิตฺตํ ปสาเทติ, เตน จ ปสเนฺนน จิเตฺตน ภาสติ พฺยากโรติ น ตํ สุขมเนฺวติ น ฉายาว อนุคามินี, ทุกฺขเมว ตํ อเนฺวติฯ ยถา วหนฺตํ จกฺกํ ปทมเนฺวติ, อิทํ ตํ วิภชฺชพฺยากรณียํฯ มนสา เจ ปสเนฺนน กายกมฺมํ วจีกมฺมํ สุขเวทนียนฺติ สมคฺคเต สุขเวทนียํ มิจฺฉคฺคเต ทุกฺขเวทนียํ, อยํ วิภตฺติฯ</p>


<p>ตตฺถ กตโม ปริวตฺตโน หาโร? มโนปุพฺพงฺคมา ธมฺมาติ ยํ มนสา ปทุเฎฺฐน ภาสติ วา กโรติ วา ทุกฺขมสฺสานุคามินี, เอตานิเยว เทฺว สุตฺตานิ ภาสิตานิ เอส เอว จ ปฎิปโกฺขฯ เววจนนฺติ ยทิทํ มโนจิตฺตํ วิญฺญาณํ มนินฺทฺริยํ มโนวิญฺญาณธาตุฯ</p>


<p>ปญฺญตฺตีติ มโนปุพฺพงฺคมา ธมฺมาติ อยํ มโน กิญฺจิ ปญฺญตฺติยา ปญฺญตฺตํฯ ธมฺมาติ กุสลกมฺมปถปญฺญตฺติยา ปญฺญตฺตํฯ มโนเสฎฺฐาติ วิสิฎฺฐปญฺญตฺติยา ปญฺญตฺตํฯ มโนชวาติ สหปญฺญตฺติยา ปญฺญตฺตํฯ จิตฺตนฺติ เนกฺขมฺมปญฺญตฺติยา ปญฺญตฺตํฯ มนสา เจ ปสเนฺนนาติ สทฺธินฺทฺริยปญฺญตฺติยา ปญฺญตฺตํฯ มนสา เจ ปสเนฺนนาติ อนาวิลสงฺกปฺปทุติยชฺฌานปญฺญตฺติยา ปญฺญตฺตํ ฯ มนสา เจ ปสเนฺนนาติ  อสฺสทฺธานํ ปฎิปกฺขปญฺญตฺติยา ปญฺญตฺตํฯ ภาสติ วาติ สมฺมาวาจาปญฺญตฺติยา ปญฺญตฺตํฯ กโรติ วาติ สมฺมากมฺมนฺตปญฺญตฺติยา ปญฺญตฺตํฯ ตโต  นํ สุขมเนฺวตีติ ฌานสมาธานํฯ อินฺทฺริเยสุ มนินฺทฺริยํฯ ปฎิจฺจสมุปฺปาเท วิญฺญาณํฯ มโนปุพฺพงฺคมา ธมฺมาติ เมตฺตา จ มุทุตา จ ฌาเนสุ ทุติยํ ฌานํ ตติยญฺจฯ ขเนฺธสุ สงฺขารกฺขนฺธปริยาปโนฺนฯ ธาตูสุ ธมฺมธาตุ, อายตเนสุ ธมฺมายตนํฯ ยํ กุสลํ อินฺทฺริเยสุ สุขินฺทฺริยญฺจ โสมนสฺสินฺทฺริยญฺจ ปทฎฺฐานํฯ อิเมสํ ธมฺมานํ ปฎิจฺจสมุปฺปนฺนานํ ผสฺสปจฺจยา สุขเวทนีโย ผโสฺส สุขเวทนา มโนปวิจาเรสุ โสมนสฺสวิจาโร ฉตฺติํเสสุ ปฐมปเทสุ ฉ โสมนสฺสเนกฺขมฺมสฺสิตาฯ อิติ อยํ โอตรโณ หาโรฯ</p>


<p>ตตฺถ กตโม โสธโน หาโร? ยํ อตฺถํ อารพฺภ อิทํ สุตฺตํ ภาสิตํฯ โส อโตฺถ นิยุโตฺต เอตมตฺถํ อารพฺภ สุตฺตํฯ อยํ โสธโน หาโรฯ</p>


<p> ตตฺถ กตโม อธิฎฺฐาโน หาโร? มโนปุพฺพงฺคมา ธมฺมาติ เววจนปญฺญตฺติ, น เอกตฺตปญฺญตฺติฯ ธมฺมาติ เอกโต น เววจนปญฺญตฺติฯ มนสา เจ ปสเนฺนนาติ โส ปสาโท ทฺวิโธ อชฺฌตฺตญฺจ อพฺยาปาทาวิกฺขมฺภนพหิทฺธา จ โอกปฺปนโตฯ โส อชฺฌตฺตปสาโท ทฺวิโธฯ สมุคฺฆาตปสาโท จ วิกฺขมฺภนปสาโท จ พฺยาปาทปริยุฎฺฐานํฯ วิฆาโต น มูลปสาโท ชาตมูลมฺปิ วาฯ ปสาโท สพฺยาปาทํ วิฆาเตนฯ ตโต นํ สุขมเนฺวตีติ สุขํ กายิกญฺจ เจตสิกญฺจ อปฺปิยวิปฺปโยโคปิ ปิยสมฺปโยโคปิ เนกฺขมฺมสุขมฺปิ ปุถุชฺชนสุขมฺปิ ปีติสโมฺพชฺฌงฺคมฺปิ เจตสิกํ สุขํ ฯ ยมฺปิ ปสฺสทฺธกาโย สุขํ เวเทติ, ตมฺปิ กายิกํ สุขํ โพชฺฌงฺคา จ เจตสิกํ สุขํฯ ยมฺปิ ปสฺสทฺธกาโย สุขํ เวเทสิ, ตมฺปิ ตญฺจ สุขปทฎฺฐานํ ปญฺญตฺติยา ยถาวุตฺตํ ตํ อปรามฎฺฐํ กุสลานํ ธมฺมานํฯ อเนฺวตีติ อปฺปนา สนฺทิสฺสติ น จายํ วา ปตฺตภูโต อเนฺวติฯ ตทิทํ สุตฺตํ ทฺวีหิ อากาเรหิ อธิฎฺฐาตพฺพํฯ เหตุนา จ โย ปสนฺนมานโส วิปาเกน จ โย ทุกฺขเวทนีโยฯ</p>


<p>ปริกฺขาโรติ ภควา ปญฺจสเตน ภิกฺขุสเงฺฆน นครํ ปวิสติ ราชคหํฯ ตตฺถ มนุโสฺส ปุคฺคโล ภควนฺตํ ปริวิสติ, ตสฺส ปสาโท อุปฺปโนฺน กุสลมูลปุพฺพโยคาวจโรปิฯ โส อเญฺญสญฺจ อกฺขาติ, อิทํ วาจํ ภาสติ  ลาภา เตสํ, เยสํ นิเวสนํ ภควา ปวิสติ, อมฺหากมฺปิ ยทิ ภเวยฺย มยมฺปิ ภควโต สํปสาทํ ลจฺฉมฺหาติฯ เยน ภควา เตนญฺชลิํ ปณาเมตฺวา ‘‘นโม ภควโต นโม ภควโต’’ติ อพฺยาปาทมาโน เอกมเนฺต อฎฺฐาสิฯ ตทนนฺตเร ภควา อิมํ สุตฺตํ อภาสิตฺถ ‘‘มโนปุพฺพงฺคมา ธมฺมา’’ติฯ สพฺพํ สุตฺตํ ตถา ยํ ปเรสํ ภาสติ อิทํ  วาจากมฺมํฯ ยํ อญฺชลิํ ปณาเมติ, อิทํ กายกมฺมํฯ โย มโนปสาโท, อิทํ มโนกมฺมํฯ ตตฺถ ยํ ปเรสํ ปกาเสติ ภาสติ วณฺณํฯ เยสํ ภควา นิเวสนํ คจฺฉตีติฯ สพฺพํ ตสฺส อโลโภ กุสลมูลํฯ ยํ ภควติ เมตฺตจิโตฺต, ตสฺส อโทโส กุสลมูลํ ฯ ยํ อญฺชลิํ ปณาเมติ มานญฺจ นิคฺคณฺหาติ, ตตฺถสฺส อโมโห กุสลมูลํ ปาตุภวติฯ ยํ อุฬารปญฺญํ ปฎิลภติ, อิทมสฺส ทิฎฺฐิวิปลฺลาสปฺปหานํฯ ยํ ตถาเยว สํวโร โหติ, อิทมสฺส สญฺญาวิปลฺลาสปฺปหานํฯ ยํ มนสฺส ปสาทนํ, อิทมสฺส จิตฺตวิปลฺลาสปฺปหานนฺติ อกุสลวิปลฺลาสานํ วิกฺขมฺภนํ ปหานํ ปจฺจโยฯ ตีณิ กุสลมูลานิ โย อนาวิลจิตฺตสงฺกโปฺป, โส ตสฺส มนสิกาโรติ วุจฺจติฯ ยํ กิเลเสหิ วิกฺขมฺภนํ อิติ วิปลฺลาสา จ อารมฺมณา สปฺปจฺจยตาย ปจฺจโย กุสลมูลานิ จ สนฺทิสฺสยตาย ปจฺจโย, โส จ มนสิกาโร เหตุนา อิมินา ปจฺจเยน จิตฺตํ อุปฺปนฺนํฯ ตตฺถ ยํ สสตฺถารมฺมณํ จิตฺตํ ปวตฺตํ อยํ พุทฺธานุสฺสติฯ ยมฺปิ ภควโต คุเณ มนสิ กโรติ, อยมสฺส ธมฺมานุสฺสติฯ ตตฺถ สติสมฺปชญฺญํ เหตุ, อยญฺจ ปจฺจโยฯ วาจา ปญฺญา เหตุ วิตกฺกวิจารา ปจฺจโยฯ กายสงฺขารา กมฺมสฺส อภิสงฺขาโร นาม เหตุ วา อปฺปจฺจโย สุขเวทนียสฺส กมฺมสฺส อุปจโย เหตุกา กมฺมสฺส ปจฺจโยฯ</p>


<p> ตตฺถ กตโม สมาโรปโน หาโร? มนสาเยว ปสเนฺนน สโตเยเวตฺถ ปสโนฺน อปิ จ จิตฺตโวทานา สตฺตา วิมุจฺจนฺตีติ เตน สตฺตา จิตฺตปุพฺพงฺคมา จิเตฺตน ปสเนฺนน เจตนาปิ ตตฺถ จิตฺตภูตา ภวนฺตีติ ปฎิฆา อยํ เจตนานํ ปสาเทน กาโย จสฺส ปสาโท , โส จ อารภติ ปสาเทน ปสโนฺน สญฺญานนฺติ จสฺส อวิปรีตา, โส ปญฺจวิโธ วิกฺขมฺภนา, กายปสฺสมฺภนาเยวา ปสาโท จิตฺตสิโต จิตฺตํ ปน ปุพฺพํเยว ปสนฺนํฯ อยํ สมาโรปนาฯ เอวํ ปญฺจนฺนมฺปิ ปสาโทฯ ตโต นํ สุขมเนฺวตีติ กตมํ ภควา นิทฺทิสติ? น หิ อตฺตสจฺจํ ตสฺส กมฺมสฺส วิปาโก อเนฺวติฯ ตสฺส อุปาโย อนุคจฺฉติ ยทา สิตปจฺจยา อุปฺปชฺชเต  โสมนสฺสํ อวิปฺปฎิสาโรปิ อเนฺวติฯ อยํ สมาโรปโน หาโรฯ</p>


<p>มหานาม สกฺกสฺส สุตฺตํ ฯ ตสฺมิํ เจ สมเย อสฺสโต อสมฺปชาโน กาลํ กเรยฺย กาเม ภวติฯ อสฺสโต อภิสมาหาโร โย มา ภายิ, มหานาม, ยํ ตํ จิตฺตํ ทีฆรตฺตํ สทฺธาปริภาวิตํ สีลปริภาวิตํ สุตจาคปริภาวิตนฺติ วิตฺถาเรน กาตพฺพํฯ จาเคน จ ปญฺญาย จ กิํ ทเสฺสติ? ยา สทฺธา, สา เจตโส ปสาโทฯ ยา อนาวิลสงฺกปฺปิตา, สา สทฺธาฯ กิํ การณา? อนาวิลลกฺขณาฯ อนาวิลลกฺขณา หิ สทฺธาฯ อปเร  อาหุ คุณปริสุทฺธินิฎฺฐาคมนลกฺขณา, ยญฺจ อปเร วา วจนปฎิคฺคหลกฺขณา สทฺธาฯ อปโร ปริยาโย  อตฺตานํ ยทิ เอวํ โอกเปฺปติ ‘‘นาหํ กิญฺจิ ชานามีติ เอสา อหํ ตตฺถ อนุญฺญตฺตา อนญฺญตา’’ติฯ อยํ สทฺธาติฯ อปโร ปริยาโย เอกสฎฺฐิยา ทิฎฺฐิคตานํ อาทีนวานุปสฺสนา อนิจฺจํ ทุกฺขมนตฺตาติฯ เตน จ ปทิฎฺฐํ ภวติ ยถา คมฺภีเร อุทปาเน อุทกํ จกฺขุนา ปสฺสติ น จ กาเยน อภิสมฺภุนาติฯ เอวมสฺส อริยา นิชฺฌานกฺขนฺติยา ทิฎฺฐิ ภวติ, น จ สจฺฉิกตาฯ อยํ วุจฺจติ สทฺธาฯ สา จ โลกิกาฯ อปโร ปริยาโย ขมติ ปุถุชฺชนภูตสฺส วีสติ จาติ โก สกฺกายาธีนา น นิเวโสฯ น เอตํ เอกนฺติ นยสญฺญา ยถาภูตํ ทิฎฺฐิยา ตุ ขลุ มุทูหิ ปญฺจหิ อินฺทฺริเยหิ ทสฺสนมเคฺคน ปหีนา ภวนฺติฯ ทิเฎฺฐกฎฺฐา จ กิเลสา, อยํ สทฺธาฯ</p>


<p>โสตาปตฺตงฺคมทุกฺขายํ ภูมิยํ ปริปุณฺณา วุจฺจติฯ ตสฺมิํเยว ภูมิยํ เสกฺขสีลํ อริยา ธารนฺติ วุจฺจติฯ ตสฺมิํเยว ภูมิยํ มุทุปญฺญา ปญฺญินฺทฺริยนฺติ วุจฺจติฯ ตสฺมิํเยว ภูมิยํ ขเนฺธหิ อนตฺถิกตา, อยํ จาโคฯ ตสฺมา สทฺธา จาคาธิฎฺฐาเนน นิทฺทิสิตพฺพาฯ ยติเกน  ภิโยฺย มเนน สา หิสฺส วิปรีตา ทิฎฺฐิกา อสฺสทฺธา, สา นยนอุปธีสุ ปมตฺตา สมาทินฺนาฯ ตตฺถ สทฺธินฺทฺริยํ โย กามํ ปริวิสฺสนฺติ อิติ สนฺตปาปปฎินิสฺสคฺคา น จาคาธิฎฺฐานํ ปญฺญินฺทฺริเยน ปญฺญาธิฎฺฐานํ, สีเลน อุปสมาธิฎฺฐานํฯ อิเม จตฺตาโร  ธมฺมา สีลํ ปริภาวยนฺติ สทฺธา สีลํ จาโค จ ปญฺญาติฯ ตตฺถ สทฺธาย โอฆํ ตรติฯ ยํ สีลํ, อยํ อปฺปมาโทฯ โย จาโค, อิทํ ปญฺญาย กมฺมํฯ ยา ปญฺญา, อิทํ ปญฺญินฺทฺริยํ, ตตฺถ ยํ สทฺธินฺทฺริยํฯ ตํ ตีสุ อเวจฺจปฺปสาเทสุฯ ยํ สีลํ, ตํ สทฺธินฺทฺริเยสุฯ โย จาโค, โส จตูสุ  ฌาเนสุฯ ยา ปญฺญา, สา สเจฺจสุ, สติ สพฺพตฺถคามินีฯ ตสฺส เสกฺขสฺส ภทฺทิกา ภติ, ภทฺทิโก อภิสมฺปราโยฯ ตสฺส สมฺมุฎฺฐสฺสติกสฺส สีลํ กโรนฺตสฺส น กายสมฺมุฎฺฐสฺสติตาย ตานิ วา อินฺทฺริยานิ ตํ วา กุสลมูลํ กมฺมวิปากํ ภวติฯ ตสฺส ติกสฺส อตฺถนิเทฺทโสฯ ตตฺถ สทฺธา สีลํ จาโค ปญฺญา จตฺตาโร ธมฺมาฯ ยา สทฺธา ยา จ ปญฺญา, อิทํ มโนสุจริตํฯ ยํ สีลํ, อิทํ กายิกํ วาจสิกํ สุจริตํฯ โย จาโค, อิทํ เจตสิกํ อโลโภ สุจริตํฯ อิติ จิเตฺต คหิเต ปญฺจกฺขนฺธา คหิตา ภวนฺติฯ อิเมหิ ธเมฺมหิ สุจริตํ อิทํ ทุกฺขญฺจ อริยสจฺจํ ปทฎฺฐานํ มคฺคสฺสฯ</p>


<p> ตตฺถ กตโม วิจโย หาโร? ยา จ สทฺธา ยญฺจ สีลํฯ ตํ กิสฺส กโรติ? ยา สทฺธา ตาย ภควนฺตํ อนุสฺสรติ มเตฺตนปิ หตฺถินา สมาคตา, อสฺส โภ กุกฺกุรา สพฺพํ สีเลน นปฺปฎิปชฺชติ กาเยน วา วาจาย วา ฐานํ วิสารโท ภวตีติ อวิปฺปฎิสารี ปญฺญา ยสฺส ปญฺญตฺตํ อุปฎฺฐเปติฯ ตสฺส อขณฺฑสฺส  สีลํ ยํ น ปจฺฉิ ตสฺสํ โมหสฺส อกุสลจิตฺตํ  อุปฺปชฺชติ มิจฺฉาทิฎฺฐิสหคตํ วา, อยํ วิจโย หาโรฯ ธมฺมวาทิโน ภทฺทิการาติ ภวิสฺสติ อตฺถิ เอสา ยุตฺติฯ</p>


<p>ตตฺถ กตโม ปทฎฺฐาโน หาโร? ยมิทํ จิตฺตํ ทีฆรตฺตํ ปริภาวิตํ สทฺธาย สีเลน จาเคน ปญฺญาย สมาธินา ปฐมชฺฌานสฺส ปทฎฺฐานํฯ ยา สทฺธา อสฺส อนาวิลสงฺกโปฺป, ตํ ทุติยชฺฌานสฺส ปทฎฺฐานํฯ ตีณิ จ อเวจฺจปฺปสาทา ยํ สีลํ, ตํ อริยกนฺตํ, ตํ สีลกฺขนฺธสฺส ปทฎฺฐานํฯ ยา ปญฺญา, สา ปญฺญากฺขนฺธสฺส ปทฎฺฐานํฯ อิเม จ ธมฺมา อิทญฺจ จิตฺตํ เอโกทิภูตสมาธิสฺส ปทฎฺฐานํฯ สทฺธา สทฺธินฺทฺริยสฺส ปทฎฺฐานํฯ จาโค สมาธินฺทฺริยสฺส ปทฎฺฐานํฯ ปญฺญา ปญฺญินฺทฺริยสฺส ปทฎฺฐานํฯ สทฺธา จ ปญฺญา จ วิปสฺสนา ปทฎฺฐานํฯ สีลญฺจ จาโค จ สมถสฺส ปทฎฺฐานํฯ สทฺธา จ ปญฺญา จ อวิชฺชา วิราคาย ปญฺญาวิมุตฺติยา ปทฎฺฐานํฯ สีลญฺจ จาโค จ ราควิราคาย เจโตวิมุตฺติยา ปทฎฺฐานํฯ</p>


<p>ตตฺถ กตโม ลกฺขโณ หาโร? วิญฺญาเณ วุเตฺต สทฺธาสติภาวิเต สเพฺพ ปญฺจกฺขนฺธา วุตฺตา ภวนฺติฯ สทฺธาย ภณิตาย สพฺพานิ สตฺต ธนานิ ภณิตานิ โหนฺติ สทฺธาธนํ…เป.… สีลกฺขเนฺธ วุเตฺต สมาธิกฺขโนฺธ จ ปญฺญากฺขโนฺธ จ วุตฺตา ภวนฺติฯ ยํ ตํ จิตฺตํ ทีฆรตฺตํ ปริภาวิตํ ปจฺฉิมเก  กาเล น ตทนุปริวตฺติ ภวิสฺสตีติ เนตํ ฐานํ วิชฺชติฯ ตตฺถ  สญฺญาปิ ตทนุปริวตฺตินี ภวติฯ เยปิ ตชฺชาติกา ธมฺมา, เตปิ ตทนุปริวตฺติโน ภวนฺติฯ รูปสญฺญา รูปสเญฺจตนานุปสฺสนมนสิกาโร เอวํ ฉนฺนํ อายตนานํ วิญฺญาณกาเย, อยํ ลกฺขโณ หาโรฯ</p>


<p>ตตฺถ กตโม จตุพฺยูโห หาโร? อิธ สุเตฺต ภควโต โก อธิปฺปาโย? เย ภทฺทิกํ ภติํ อากเงฺขยฺย ภทฺทิกญฺจ อภิสมฺปรายํ, เต สทฺธํ สีลํ จาคํ ปญฺญญฺจ มนสิ กริสฺสนฺติ, อยํ อธิปฺปาโยฯ เย จเญฺญปิ สตฺตา ตถาคตสฺส สมฺมุขํ น ปฎิยุชฺฌเนฺต, อิมํ ธมฺมํ โสตา อวิปฺปฎิสารโต กาลํ กริสฺสนฺตีติ, อยํ อธิปฺปาโยฯ</p>


<p> ตตฺถ กตโม อาวโฎฺฎ หาโร? อิทมฺปิ จตฺตาโร ธมฺมา สทฺธา จ ปญฺญา จ อสฺสทฺธิยญฺจ อวิชฺชญฺจ หนนฺติฯ สีลญฺจ จาโค จ ตณฺหา จ โทสญฺจ หนนฺติฯ ตสฺส เทฺว มูลานิ ปหียนฺติฯ ทุกฺขํ นิวเตฺตติ อปฺปหีนภูมิยญฺจ ทฺวิมูลานิ ปญฺจกฺขนฺธาฯ เทฺว อริยสจฺจานิ สมโถ จ วิปสฺสนา จฯ ทฺวินฺนํ มูลานํ ปหานํฯ อิมานิ เทฺว สจฺจานิ นิโรโธ จ มโคฺค จฯ อยํ อาวโฎฺฎ หาโรฯ</p>


<p>ตตฺถ  กตโม วิภตฺติ? ยํ ตํ จิตฺตํ สทฺธาปริภาวิตํ…เป.… สเจ ปุถุชฺชนสฺส ตสฺสปิ ภทฺทิกา ภติ ภวิสฺสตีติ น เอกํเสน ตสฺส กมฺมํ ทิเฎฺฐเยว ธเมฺม วิปากนฺติ ปเจฺจสฺสติ, อปรมฺหิ วา ปริยาเย ภวิสฺสติฯ ยํ วา อตีตํ  วิปากาย ปจฺจุปฎฺฐิตํ, ตปฺปจฺจยานิ เจตานิ, เย ยถา มหากมฺมวิภเงฺค ‘‘เตนายํ วิภชฺชพฺยากรณิโย นิเทฺทโส ธมฺมจาริโน ยา ภทฺทิกา ภตี’’ติฯ</p>


<p>ตตฺถ กตมา ปริวตฺตนา? อสฺสทฺธิยํ ทุสฺสีลฺยํ ยํ มเจฺฉรํ ทุปฺปญฺญํ จ  ยญฺจ ปฎิปเกฺขน ปหีนา ภวนฺติ, อยํ ปริวตฺตนาฯ</p>


<p>ตตฺถ กตมํ เววจนํ? ยํ ตํ จิตฺตํ ทีฆรตฺตํ ปริภาวิตํ จิตฺตํ มโนวิญฺญาณํ…เป.… ยํ สทฺธาพลํ สทฺธินฺทฺริยํ, ยํ สีลํ ตํ สุจริตํ, สํยโม นิยโม ทโม ขนฺธตา อิมานิ ตสฺส เววจนานิฯ โย จาโค โส ปฎินิสฺสโคฺค อโลโภ โวสโคฺค จาโคยิฎฺฐานํฯ ยา ปญฺญา สา ปญฺญตฺตา ปญฺญปฺปภา ปญฺญินฺทฺริยํ ปญฺญาพลํฯ</p>


<p>ตตฺถ  กตมา ปญฺญตฺติ? ยํ ตํ จิตฺตํ พีชํ ปญฺญตฺติยา ปญฺญตฺตํฯ ปริภาวนา วาสนา ปญฺญตฺติยา ปญฺญตฺติฯ สทฺธา ปสาทปญฺญตฺติยา ปญฺญตฺตาฯ สีลํ สุจริตปญฺญตฺติยา ปญฺญตฺตํฯ จาโค ปุญฺญกิริยปญฺญตฺติยา ปญฺญโตฺตฯ ปญฺญา วีมํสปญฺญตฺติยา ปญฺญตฺตาฯ อิเม ตโย ธมฺมา สทฺธา สีลํ จาโค ปญฺญวโต ปาริสุทฺธิํ คจฺฉนฺติฯ</p>


<p>ตตฺถ กตโม โอตรโณ? ยํ จิตฺตํ, ตํ ขเนฺธสุ วิญฺญาณกฺขโนฺธ, ธาตูสุ มโนวิญฺญาณธาตุ, อายตเนสุ มนายตนํฯ เย จตฺตาโร ธมฺมา, เต ขเนฺธสุ สงฺขารกฺขเนฺธ ปริยาปนฺนา…เป.… ธาตูสุ อายตเนสุฯ</p>


<p>ตตฺถ  กตโม โสธโน หาโร? อิทํ ภควโต ภาสิตํ มหานาเมน สเกฺกน ปุจฺฉิเตน สพฺพํ ตํ นิยุตฺตํฯ</p>


<p>ตตฺถ กตโม อธิฎฺฐาโน? อิทํ จิตฺตํ เวมตฺตตาย ปญฺญตฺตํ อกุสเลหิ จิเตฺตหิ อปริภาวิเตหิ ปริภาวิตนฺติ ยานิ ปุน ปริภาวิตานิ อเญฺญสมฺปิ ตตฺถ อุปาทาย ปญฺญตฺตํ สเพฺพปิเม จตฺตาโร ธมฺมา เอกตฺตตาย ปญฺญตฺตาฯ ภทฺทิกา ภตีติ กามโภคิโน เตว รูปธาตุ อรูปธาตุ มนุสฺสาติ สพฺพา ภทฺทิกา ภติ ตเทว กถาย ปญฺญตฺตํ, อยํ ปญฺญตฺติฯ</p>


<p>ตตฺถ  กตโม ปริกฺขาโร? จิตฺตสฺส อินฺทฺริยานิ ปจฺจโย อาธิปเตยฺยปจฺจยตาย มนสิกาโรฯ เหตุปจฺจยตาย ปจฺจโยฯ สทฺธาย โลกิกา ปญฺญา เหตุปจฺจยตาย ปจฺจโยฯ โยนิโส จ มนสิกาโร ปจฺจโยฯ สีลสฺส ปติรูปเทสวาโส ปจฺจโยฯ อตฺตสมฺมาปณิธานญฺจ เหตุฯ จาคสฺส อโลโภ เหตุฯ อวิปฺปฎิสาโร จ เหตุปจฺจโยฯ ปญฺญา ปรโต จ โฆโส อชฺฌตฺตญฺจ โยนิโส มนสิกาโร เหตุปจฺจโย จฯ</p>


<p>ตตฺถ กตโม สมาโรปโน? ยํ ตํ จิตฺตํ ทีฆรตฺตํ ปริภาวิตนฺติ เจตสิกาปิฯ เอตฺถ สเพฺพ ธมฺมา ปริภาวิตา ภทฺทิกา เต ภติ ภวิสฺสติ, ภทฺทิกา อุปปตฺติโก อภิสมฺปราโยฯ อิติ เย เกจิ มนุสฺสกา อุปโภคปริโภคา สเพฺพ ภทฺทิกา ภติเยว, อยํ สมาโรปโนฯ</p>


<p> อุทฺธํ  อโธ สพฺพธิ วีตราโคติ คาถา ฯ ตตฺถ กิํ อุทฺธํ นาม? ยํ  อิโต อุทฺธํ ภวิสฺสติ อนาคามี, อิทํ อุทฺธํฯ อโธ นาม ยมติกฺกนฺตมตีตํ, อิทมโวจ อปทานตนฺติ อุทฺธํฯ ตตฺถ อตีเตน สสฺสตทิฎฺฐิ ปุพฺพนฺตากปฺปิกานํ อปรนฺตทิฎฺฐิ เกสญฺจิ, อุเจฺฉททิฎฺฐิํ ยํ  วุตฺตกปฺปิกานํ อิมา เจว ทิฎฺฐิโย อุเจฺฉททิฎฺฐิ จ สสฺสตทิฎฺฐิ จฯ ตตฺถายํ สสฺสตทิฎฺฐิ อิมานิ ปนฺนรส ปทานิ สกฺกายทิฎฺฐิ สสฺสตํ ภชนฺติฯ รูปวนฺตํ เม อตฺตา, อตฺตนิ เม รูปํ, รูปํ เม อตฺตาติ ยทุจฺจเต ปญฺญํ ปริทหนฺติฯ ยา อุเจฺฉททิฎฺฐิ สา ปญฺจสตานิ อุเจฺฉทํ ภชนฺติฯ เต ‘‘ตํ ชีวํ ตํ สรีร’’นฺติ ปสฺสนฺติ, รูปํ เม อตฺตาติ ตถารูปา จตุพฺพิธา สกฺกายทิฎฺฐิ อุเจฺฉเทน จ สสฺสเตน จฯ เอวํ ปญฺจสุ ขเนฺธสุ วีสติวตฺถุกาย ทิฎฺฐิยา ปนฺนรส ปทานิ ปุพฺพนฺตํ ภชนฺติฯ สสฺสตทิฎฺฐิยา ปญฺจ ปทานิ อปรนฺตํ ภชนฺติ อุเจฺฉททิฎฺฐิยาฯ ตตฺถ ‘‘อยมหมสฺมี’’ติ ปสฺสนฺตา รูปํ อตฺตโต สมนุปสฺสติ, โส อุเจฺฉทวาที รูปวนฺตญฺจ อตฺตานํ, อตฺตนิ จ รูปํ, รูปสฺมิํ วา อตฺตาติ โส ปสฺสติ จาติ อิติ อุเจฺฉททิฎฺฐิ จ, อตฺตโต ปฎิสฺสรติ สสฺสตทิฎฺฐิ ปุพฺพนฺตโต จ ปฎิสฺสรติฯ ‘‘อยมหมสฺมี’’ติ น สมนุปสฺสติฯ ตสฺส ทิฎฺฐาสวา ปหานํ คจฺฉนฺติฯ โย ตีสุ อทฺธาสุ ปุพฺพเนฺต จ อปรเนฺต จ เตน เตน นิทฺทิฎฺฐาเนน อุทฺธํ อโธ สพฺพธิ วีตราโค ‘‘อหมสฺมี’’ติ น อนุปสฺสตีติ อิมินา ทฺวาเรน อิมินา ปโยเคน อิมินา อุปาเยน อิทํ ทสฺสนภูมิ จ โสตาปตฺติผลญฺจ โส อริโย ปโยโค อนภาวํคเตน สํสาเรน อปุนพฺภวาติ โย โกจิ อริโย ปโยโค  ปุนพฺภวาย มุทูนิ วา ปญฺจินฺทฺริยานิ มชฺฌานิ อธิมตฺตานิ วา สพฺพํ อปุนพฺภวปฺปหานาย สํวตฺตนฺติฯ อหนฺติ ทิโฎฺฐโฆ กาโมโฆ ภโวโฆ อวิโชฺชโฆ จ โอธิโสฯ ตตฺถ เทสนาหาเรน จตฺตาริ สจฺจานิ ปญฺจหิ อินฺทฺริเยหิ โสตาปตฺติผเลน จ เทฺว สจฺจานิ มโคฺค จ นิโรโธ จฯ สกฺกายสมุทเยน เทฺว สจฺจานิ ทุกฺขญฺจ สมุทโย จ, อยํ เทสนา หาโรฯ</p>


<p>ตตฺถ  กตโม วิจโย? ‘‘อยมหมสฺมี’’ติ อสมนุปสฺสโนฺต ตีณิ ทสฺสนปฺปหาตพฺพานิ สํโยชนานิ ปชหติฯ อยํ วิจโยฯ</p>


<p>ตตฺถ กตมา ยุตฺติ? ติวิธา ปุคฺคลา โกจิ อุคฺฆฎิตญฺญู โกจิ วิปญฺจิตญฺญู โกจิ เนโยฺยฯ อุคฺฆฎิตญฺญู ติกฺขินฺทฺริโย จ ตโต วิปญฺจิตญฺญู มุทินฺทฺริโย ตโต มุทินฺทฺริเยหิ เนโยฺยฯ ตตฺถ อุคฺฆฎิตญฺญู ติกฺขินฺทฺริยตาย ทสฺสนภูมิมาคมฺม  โสตาปตฺติผลํ ปาปุณาติ, เอกพีชโก ภวติฯ อยํ ปฐโม โสตาปโนฺนฯ วิปญฺจิตญฺญู มุทูหิ อินฺทฺริเยหิ ทสฺสนภูมิมาคมฺม โสตาปตฺติผลํ ปาปุณาติ, โกลํโกโล จ โหติฯ อยํ ทุติโย โสตาปโนฺนฯ ตตฺถ เนโยฺย ทสฺสนภูมิมาคมฺม โสตาปตฺติผลํ ปาปุณาติ, สตฺตกฺขตฺตุปรโม จ ภวติฯ อยํ ตติโย โสตาปโนฺนฯ</p>


<p>อตฺถิ เอสา ยุตฺติ มุทุมชฺฌาธิมเตฺตหิ อินฺทฺริเยหิ มุทุมชฺฌาธิมตฺตํ ภูมิํ สจฺฉิกเรยฺย สกฺกายทิฎฺฐิปฺปหาเนน วา ทิฎฺฐิคตานิ ปชหติฯ อยํ  ยุตฺติฯ</p>


<p>ตตฺถ กตโม ปทฎฺฐาโน? ตตฺถ สกฺกายทิฎฺฐิ สพฺพมิจฺฉาทิฎฺฐิยา ปทฎฺฐานํฯ สกฺกาโย นามรูปสฺส ปทฎฺฐานํฯ นามรูปํ สกฺกายทิฎฺฐิยา ปทฎฺฐานํฯ ปญฺจ อินฺทฺริยานิ รูปีนิ รูปราคสฺส ปทฎฺฐานํฯ สฬายตนํ อหํการสฺส ปทฎฺฐานํฯ ตตฺถ กตโม ลกฺขโณ? ทฺวีสุ ทิฎฺฐีสุ ปหีนาสุ ตตฺถ เอกา ทิฎฺฐิ ทิฎฺฐิคตานิ ปหานํ คจฺฉนฺติฯ อุทฺธํ จ อโธ จ วีตราโค สพฺพรชนีเยสุ วีตราโค โหติฯ ตชฺชา ปรภูมิยํ, อิทํ ปจฺจยนฺติ ยถาภูตํ ปสฺสติฯ โส สพฺพปฎิจฺจสมุปฺปาทํ อามสติฯ อยํ ลกฺขโณ หาโรฯ</p>


<p> ตตฺถ กตโม จตุพฺยูโห หาโร? อิมมฺหิ สุเตฺต ภควโต โก อธิปฺปาโย? เย สตฺตา เย นาภิรมิสฺสนฺติ, เต ทิฎฺฐิปฺปหานาย วายมิสฺสนฺติฯ อยเมตฺถ ภควโต อธิปฺปาโยฯ อยํ จตุพฺยูโห หาโรฯ</p>


<p>ตตฺถ กตโม อาวโฎฺฎ หาโร? ยานิมานิ มุทูนิ ปญฺจินฺทฺริยานิ ตานิ โอรมฺภาคิยานิ ปญฺจินฺทฺริยานิฯ สเพฺพน สพฺพํ สมูหนนฺติ อภิชฺฌาพฺยาปาโท จ ภาวนากาเรน เสกฺขาย วิมุตฺติยา พลํ สทฺธา, อุทฺธมฺภาคิยานิ ทิฎฺฐิวเสน พลํ สทฺธา, วีริยินฺทฺริยํ อารภิตตฺตา สตินฺทฺริยํ ปคฺคหิตตฺตา อจฺจนฺตํ นิฎฺฐํ คจฺฉนฺติฯ ตตฺถ ยานิ อินฺทฺริยานิ, อยํ มโคฺค สํกิเลสปฺปหานํฯ อยํ นิโรโธ อายติํ อนุปฺปาทธโมฺม, อิทํ ทุกฺขํฯ อยํ อาวโฎฺฎ หาโรฯ</p>


<p>ตตฺถ  กตโม วิภตฺติ หาโร? ‘‘อยมหมสฺมี’’ติ  โย สมนุปสฺสติ, โส จ โข อธิมเตฺตน โลกิกา ยํ ภูมิยํ น ตุ อริเยน ปโยเคน โส สกฺกายทิฎฺฐิ ปชหติฯ ยํ วุจฺจติ ตชฺชาย ภูมิยา อธิมตฺตายฯ ตตฺถ ตชฺชาย ภูมิยํ ปญฺจหิ อากาเรหิ อธิมตฺตตํ ปฎิลภติ สีเลน วเตน พาหุสฺสเจฺจน สมาธินา เนกฺขมฺมสุเขนฯ ตตฺถ อปฺปเตฺต ปตฺตสญฺญี  อธิมานํ คณฺหาติฯ เอตสฺมิํเยว วตฺถุปฺปตฺติยํ ภควา อิทํ สุตฺตํ ภาสติฯ สีลวา วตมเตฺตนาติฯ ตตฺถ โย อปฺปเตฺต ปตฺตสญฺญี ตสฺส โย สมาธิ, โส สามิโส กาปุริสเสวิโต ปน โส กาปุริสา วุจฺจนฺติ ปุถุชฺชนาฯ อามิสํ ยญฺจ อริยมคฺคมาคมฺม โลกิกา อนริยํ เตน สมาธิ โหติ อนริโย กาปุริสเสวิโตฯ โย ปน อริยากาเรน ยถาภูตํ น ชานาติ น ปสฺสติ , โส อธิคมนํ ปชหติ โย อริเยน สมาธินา อกาปุริสเสวิเตน นิรามิเสน นียติ, ตตฺถ อกาปุริสา วุจฺจนฺติ อริยปุคฺคลาฯ โย เตหิ เสวิโต สมาธิ, โส อกาปุริสเสวิโตฯ ตสฺมา เอกํ วิภชฺชพฺยากรณียํ ‘‘อยมหมสฺมี’’ติ อสมนุปสฺสโนฺต ตถา ปาเตติฯ</p>


<p>ตตฺถ กตมา ปริวตฺตนา? อิมาย ทสฺสนภูมิยา กิเลสา ปหาตพฺพา, เตหิ ปหียนฺติ อนิทฺทิฎฺฐาปิ ภควตา นิทฺทิสิตพฺพา โยฯ</p>


<p>ตตฺถ กตมํ เววจนํ? ยา  สกฺกายทิฎฺฐิยา อตฺตทิฎฺฐิยาฯ อยํ ภูมิฯ เย กิเลสา ปหาตพฺพาฯ เต อปฺปหียนฺติ อนิทฺทิฎฺฐาปิ ภควตา สสฺสตทิฎฺฐิ จ อุเจฺฉททิฎฺฐิ จ, สา ปริยนฺตทิฎฺฐิ จฯ ยา อปริยนฺตทิฎฺฐิ จ, สา สสฺสตทิฎฺฐิ จฯ ยา อุเจฺฉททิฎฺฐิ, สา นตฺถิกา ทิฎฺฐิฯ ยา สสฺสตทิฎฺฐิ, สา อกิริยทิฎฺฐิฯ อิทํ เววจนํฯ</p>


<p>ตตฺถ กตมา ปญฺญตฺติ? ตณฺหา สํโยชนปญฺญตฺติยา ปญฺญตฺตาฯ มโคฺค ปฎิลาภปญฺญตฺติยา ปญฺญโตฺตฯ อินฺทฺริยา ปฎิลาภปญฺญตฺติยา ปญฺญตฺตาติฯ ตตฺถ กตโม โอตรโณ? สกฺกาโย ทุกฺขํ ทสฺสนปฺปหาตโพฺพฯ สมุทโย มโคฺคฯ อินฺทฺริยานิ ตานิ จ นิทฺทิฎฺฐานิ ขนฺธธาตุอายตเนสุฯ</p>


<p>ตตฺถ กตโม โสธโน หาโร? ยญฺหิ อารพฺภ ภควตา อิทํ สุตฺตํ ภาสิตํ, โส อารพฺภ นิทฺทิโฎฺฐฯ ตตฺถ กตโม ปริกฺขาโร? นามรูปสฺส เหตุปจฺจโยปิ วิญฺญาณํ เหตุ พีชํฯ เตน อวิชฺชา จ สงฺขารา จ ปจฺจโยฯ นิวตฺตินโย น อปโร ปริยาโย สพฺพภโว, เย จ สพฺพภวสฺส เหตุ ปรภณฺฑปจฺจโย อิติ สมฺมาทิฎฺฐิ ปรโต จ โฆโส โยนิโส จ มนสิกาโร ปจฺจโย ฯ ยา ปญฺญา อุปฺปาเทติ, เอสา เหตุ สมฺมาทิฎฺฐิยา สมฺมาสงฺกโปฺป ภวติ, ยา สมฺมาสมาธิ , อยํ ปริกฺขาโรฯ</p>


<p>ตตฺถ  กตโม สมาโรปโน? ‘‘อยมหมสฺมี’’ติ  อสมนุปสฺสี ทุกฺขโต โรคโต…เป.… ปนฺนรส ปทานิฯ สีลานิ ภควา กิมตฺถิยานิ กิมานิสํสานิฯ สีลานิ, อานนฺท, อวิปฺปฎิสารตฺถานิ ยาว วิมุตฺติฯ ตตฺถ ทุวิโธ อโตฺถ – ปุริสโตฺถ จ วจนโตฺถ จฯ</p>


<p> ตตฺถ กตโม ปุริสโตฺถ? ยายํ น ปจฺฉานุตาปิตา อยํ อวิปฺปฎิสาโร, อยํ ปุริสโตฺถฯ ยถา โกจิ พฺรูหยติ อิมตฺถมาเสวติ โส ภเณยฺย, กิญฺจิ มเมตฺถ อธีนํ ตสฺสตฺถาย อิทํ กิริยํ อารภามีติฯ อยํ ปุริสโตฺถฯ</p>


<p>ตตฺถ กตโม วจนโตฺถ? สีลานิ กายิกํ วา วาจสิกํ วา สุจริตํ อวิปฺปฎิสาโรติฯ ตตฺถ สีลสฺส วตสฺส จ ภาโสเยวฯ อนญฺญา สุคตกมฺมตา สุจริตํ อยํ อวิปฺปฎิสาโรฯ เอวํ ยาว วิมุตฺตีติ เอกเมกสฺมิํ ปเท เทฺว อตฺถา – ปุริสโตฺถ จ วจนโตฺถ จ, ยถา อิมมฺหิ สุเตฺต เอวํ สเพฺพสุ สุเตฺตสุ เทฺว เทฺว อตฺถาฯ อยํ หิ ปรมโตฺถ อุตฺตมโตฺถ จฯ ยํ นิพฺพานสจฺฉิกํ นิสฺสาย ยํ สกํ สจฺฉิกาตพฺพํ ภวติ, โส วุจฺจติ กตสฺส  กโตฺถติฯ อยํ ปุน เววจนํ สมฺปชานาติฯ อิมินา นิยุตฺตตฺถมภิลพฺภนฺติ วจนโตฺถฯ ตตฺถ ยํ อตฺถํ สาวโก อภิกงฺขติฯ ตสฺส โย ปฎิลาโภ, อยํ ปุริสโตฺถฯ ยํ ยํ ภควา ธมฺมํ เทเสติ, ตสฺส ตสฺส ธมฺมสฺส ยา อตฺถวิญฺญตฺติฯ อยํ อโตฺถ, ตตฺถ  สีลานํ อวิปฺปฎิสาโร อโตฺถปิ อานิสํโสปิฯ เอโส จ อานิสํโส ยํ ทุคฺคติํ น คจฺฉติฯ ยถา ตํ ภควตา เอสานิสํโส ธเมฺม สุจิเณฺณ น ทุคฺคติํ คจฺฉติ ธมฺมจารี, อยํ อโตฺถฯ</p>


<p>ยํ ปุริโส ภาวนาภูมิยํ สีลานิ อารพฺภ สีเลน สํยุโตฺต โหติ เอวํ ยาว วิมุตฺติ ตถา สีลกฺขโนฺธฯ ตตฺถ โย จ อวิปฺปฎิสาโร อนุสยวเสน นิทฺทิโฎฺฐ, ตญฺจ สีลํ อยํ สีลกฺขโนฺธฯ ปาโมชฺชปีติปสฺสทฺธีติ จ สมาธินฺทฺริเยน, อยํ สมาธิกฺขโนฺธฯ ยํ สมาหิโต ยถาภูตํ ปชานาติ, อยํ ปญฺญากฺขโนฺธฯ อิเม ตโย ขนฺธา สีลํ สมาธิ ปญฺญา จ ตถา สีลํ ปริปูเรติ ยํ วีริยินฺทฺริยํ เตน การเณน โส สีลํ ปริปูเรติ, อนุปฺปนฺนสฺส จ อกุสลสฺส อนุปฺปาทาย วายมติ, อุปฺปนฺนสฺส จ ปหานาย อนุปฺปนฺนสฺส จ กุสลสฺส อุปฺปาทาย, อุปฺปนฺนสฺส จ กุสลสฺส ภิโยฺยภาวาย  อิติ วีริยินฺทฺริยํ นิทฺทิฎฺฐํฯ ตตฺถ โย สมาธิกฺขโนฺธ , อิทํ สมาธินฺทฺริยํฯ ปญฺญากฺขโนฺธ ปญฺญินฺทฺริยํ, ตํ จตูสุ สมฺมปฺปธาเนสุ ทฎฺฐพฺพํฯ ตถา โย อนุปฺปนฺนสฺส จ อกุสลสฺส อนุปฺปาทาย วายมติ, อิทํ ปฐมํ สมฺมปฺปธานํฯ ยํ อุปฺปนฺนสฺส, อิทํ ทุติยํฯ จตฺตาริ สมฺมปฺปธานานิ จตูสุ ฌาเนสุ ปสฺสิตพฺพานิฯ ตถา  สีลกฺขเนฺธน เนกฺขมฺมธาตุ จ อธิกา , ตโย จ วิตกฺกา เนกฺขมฺมวิตโกฺก อพฺยาปาทวิตโกฺก อวิหิํสาวิตโกฺก จฯ สาธารณภูตาฯ ยา ปิยายมานสฺส ปาโมเชฺชน อิทํ กายิกํ สุขํ อานิตํ อนิยมีติเปเมน, อิทํ ทุกฺขํฯ โย ตตฺถ อวิเกฺขโป, อยํ สมาธิฯ อิทํ ปญฺจงฺคิกํ ปฐมํ ฌานํฯ ยา เจตสิกา ปสฺสทฺธิ สวิตกฺกํ สวิจารํ วิโรธนํ, โย กิเลโส จ ปริทาโห, โส ปฐเม ฌาเน นิรุโทฺธฯ ตถา ยา จ กิเลสปสฺสทฺธิ ยา จ วิตกฺกวิจารานํ ปสฺสทฺธิ, อุภเยปิ เอเต ธเมฺม ปสฺสทฺธายํฯ ตตฺถ กายสฺส จิตฺตสฺส จ สุขํ สุขายนา, อิทํ ปีติสุขิโน ปสฺสทฺธิฯ โยปิ เอโกทิภาโว จิตฺตสฺส, เตน เอโกทิภาเวน ยํ จิตฺตสฺส อชฺฌตฺตํ สมฺปสาทนํ, อิทํ จตุตฺถํ ฌานงฺคํฯ อิติ อชฺฌตฺตญฺจ สมฺปสาโท เจตโส จ เอโกทิภาโว ปีติ จ สุขญฺจ, อิทํ ทุติยํ ฌานํ จตุรงฺคิกํฯ โย ปสฺสทฺธกาโย สุขํ เวเทติ, เตน อธิมเตฺตน สุเขน ผริตฺวา สุขํ เจตสิกํ ยํ, โส ปีติวีตราโค เอวํ ตสฺส ปีติวีตราคตาย อุเปกฺขํ ปฎิลภติฯ โส ปีติยา จ วิราคา อุเปกฺขํ ปฎิลภติฯ สุขญฺจ ปฎิสํเวเทติฯ สติ จ สมฺมา ปญฺญาย ปฎิลภติฯ สเจ สติ เอกคฺคตา อิทํ ปญฺจงฺคิกํ ตติยํ ฌานํฯ ยํ  สุขิโน จิตฺตํ สมาธิยติ, อยํ เอกคฺคตาย ปราวิธานภาคิยา, ปฐเม ฌาเน อตฺถิ จิเตฺตกคฺคตา โน จกฺขุสฺส เวทนา สพฺพํ ปาริปูริํ คจฺฉติฯ ยถา จตุเตฺถ ฌาเน, ตถา ยา อุเปกฺขา ปสฺสมฺภยํ สติสมฺปชญฺญํ จิเตฺตกคฺคตา จ, อิทํ จตุตฺถํ ฌานํฯ</p>


<p> ยถา สมาธิ ทสฺสยิตพฺพํ, ตถา ปญฺญินฺทฺริยํ ตํ จตูสุ อริยสเจฺจสุ ปสฺสิตพฺพํฯ ยํ สมาหิโต ยถาภูตํ ปชานาติ, สา ปชานนา จตุพฺพิธา อสุภโต ทุกฺขโต อนตฺตโต จ, ยทารมฺมณํ ตํ ทุกฺขํ อริยสจฺจํ, ยํ ปชานโนฺต นิพฺพินฺทติ วิมุจฺจติ ตถา ยํ กามาสวสฺส ปหานํ ภวาสวสฺส ทิฎฺฐาสวสฺส อวิชฺชาสวสฺส, อยํ นิโรโธ อปฺปหีนภูมิยํ  อาสวสมุทโยฯ อิมานิ จตฺตาริ อริยสจฺจานิ ยถา ปญฺญินฺทฺริยํ ปสฺสิตพฺพํฯ ยถายํ สมาหิโต ยถาภูตํ ปชานาติ, อยํ ทสฺสนภูมิฯ โสตาปตฺติผลญฺจ ยถาภูตํ ปชานโนฺต นิพฺพินฺทตีติ, อิทํ ตนุกญฺจฯ กามราคพฺยาปาทํ สกทาคามิผลญฺจ ยํ นิพฺพินฺทติ วิรชฺชติ, อยํ ปฐมชฺฌานภาวนาภูมิ จ ราควิราคา เจโตวิมุตฺติ อนาคามิผลญฺจฯ ยํ วิมุตฺติ วิมุจฺจติ, อยํ อวิชฺชาวิราคา ปญฺญาวิมุตฺติ อรหตฺตญฺจฯ อิเม อวิปฺปฎิสารา จ วีริยินฺทฺริยญฺจ จตฺตาโร สมฺมปฺปธานา อวิปฺปฎิสารา ตญฺจ อุปริ ยาว  สมาธิ, เอวํ เต จตฺตาริ ฌานานิ สมาธินฺทฺริยญฺจ ยํ สมาหิโต ยถาภูตํ ปชานาติฯ อิเม จตฺตาโร สติปฎฺฐานา สีลปาริปูริมุปาทาย จาคสํหิเตน จ นิเพฺพธิกานญฺจ นิมิตฺตานํ อนาวิลมนา, อิทํ สตินฺทฺริยํ จตฺตาโร สติปฎฺฐานาฯ ยํ  ปุน อิมาย ธมฺมเทสนาย ตีสุ ฐาเนสุ ทิโฎฺฐคมนกินฺทฺริยํ กิเลสปหาเนน จ เสกฺขสีลํ, อิทํ สทฺธินฺทฺริยํฯ จตฺตาริ จ โสตาปตฺติยงฺคานิ ผลานิฯ สมาธินฺทฺริยานิ โสปนิยาหารีนิ สพฺพสุเตฺตสุ นิทฺทิสิตพฺพานิฯ ยํ ฌานํ ปฎิลภนํ วีริยคหิตํเยว ญาณํ ปฎิสฺสรโต, อยํ สุตมยี ปญฺญาฯ โย สมาธิ ปุพฺพาปรนิมิตฺตาภาโส อโนมคติตาย ยถากาโม, อยํ จินฺตามยี ปญฺญา, ยํ ตถาสมาหิโต ยถาภูตํ ปชานาติ, อยํ ภาวนามยี ปญฺญาฯ อยํ สุตฺตนิเทฺทโสฯ</p>


<p>อิมํ สุตฺตํ นิเพฺพธภาคิยํ พุชฺฌการธิกํ พุชฺฌิตพฺพํฯ เยหิ อเงฺคหิ สมนฺนาคตํ ตํ พุชฺฌิสฺสนฺติ ตสฺส องฺคานิ พุชฺฌิสฺสนฺติ, เตน โพชฺฌงฺคาฯ ตถา อาทิโต ยาว สีลํ วตํ เจตนา กรณียา, กิสฺส สีลานิ ปาริปูเรติฯ อนุปฺปนฺนสฺส จ อกุสลสฺส อนุปฺปาทาย อุปฺปนฺนสฺส จ อกุสลสฺส ปหานาย อนุปฺปนฺนสฺส กุสลสฺส อุปฺปาทาย อุปฺปนฺนสฺส จ กุสลสฺส ภิโยฺยภาวาย, อิทํ วีริยํ ตสฺส ตสฺส พุชฺฌิตสฺส องฺคนฺติฯ อยํ วีริยสโมฺพชฺฌโงฺคฯ อิมินา วีริเยน เทฺว ธมฺมา อาทิโต อวิปฺปฎิสาโร ปาโมชฺชญฺจ ยา ปุน ปีติ อวิปฺปฎิสารปจฺจยา ปาโมชฺชปจฺจยา, อยํ ปีติสโมฺพชฺฌโงฺคฯ ยํ ปีติมนสฺส กาโย ปสฺสมฺภติฯ อยํ ปสฺสทฺธิสโมฺพชฺฌโงฺคฯ เตน  กายิกสุขมานิตํ ยํ สุขิโน จิตฺตํ สมาธิยติ, อยํ สมาธิสโมฺพชฺฌโงฺคฯ ยํ สมาหิโต ยถาภูตํ ปชานาติ, อยํ ธมฺมวิจยสโมฺพชฺฌโงฺคฯ ยา สีลมุปาทาย ปญฺจนฺนํ โพชฺฌงฺคานํ อุปาทายานุโลมตา นิมิตฺตายนา ปีติภาคิยานญฺจ วิเสสภาคิยานญฺจ  อปิลาปนตา สหคตา โหติ อนวมโคฺค, อยํ สติสโมฺพชฺฌโงฺคฯ ยํ ยถาภูตํ ปชานาติ, อจฺจารทฺธวีริยํ กโรติฯ อุทฺธจฺจภูมีติ กตา อภิปตฺถิตํ เปเสติฯ โกสชฺชภูมีติ ครหิโต รหิเตหิ อเงฺคหิ พุชฺฌติ ยํ จกฺขุสมถปถํ, สา อุเปกฺขาติฯ เตน สา อุเปกฺขา ตสฺส โพชฺฌงฺคสฺส องฺคนฺติ กริตฺวา อุเปกฺขาสโมฺพชฺฌโงฺคติ วุจฺจเตฯ เอโส สุตฺตนิเทฺทโสฯ</p>


<p> ตตฺถ กตมา เทสนา? อสฺมิํ สุเตฺต จตฺตาริ อริยสจฺจานิ เทสิตานิฯ ตตฺถ กตโม วิจโย? สีลวโต อวิปฺปฎิสาโร ยาว วิมุตฺติ อิมิสฺสาย ปุจฺฉาย มินิกิมตฺถสฺสมีติ เทฺว ปทานิ ปุจฺฉา เทฺว ปทานิ วิสชฺชนานิ ทฺวีหิ ปเทหิ เทฺว อภิญฺญํ ทฺวีหิ เจว ปเทหิ วิสชฺชนา กิํ ปุจฺฉติ นิพฺพาธิกํ กายภูมิํ กมฺมสฺส ตถา หิ ปติฎฺฐา จ อเสเกฺข ธเมฺม อุปฺปาเทติฯ ตตฺถ กตมา ยุตฺติ? สีลวโต  อวิปฺปฎิสาโร ภวติ กิํ นิจฺฉนฺทสฺส  จ วิราโค อตฺถิ เอสา ยุตฺติฯ ตตฺถ กตมํ ปทฎฺฐานํ? วีริยํ วีริยินฺทฺริยสฺส ปทฎฺฐานํฯ สมาธิ สมาธินฺทฺริยสฺส ปทฎฺฐานํฯ ปญฺญา ปญฺญินฺทฺริยสฺส ปทฎฺฐานํฯ วีริยํ อโทสสฺส ปทฎฺฐานํฯ สมาธิ อโลภสฺส ปทฎฺฐานํฯ ปญฺญา อโมหสฺส ปทฎฺฐานํฯ วีริยินฺทฺริยํ ติณฺณํ มคฺคงฺคานํ ปทฎฺฐานํ, สมฺมาวาจาย สมฺมากมฺมนฺตสฺส สมฺมาอาชีวสฺสฯ สมาธินฺทฺริยํ ติณฺณํ มคฺคงฺคานํ ปทฎฺฐานํ, สมฺมาสงฺกปฺปสฺส สมฺมาวาจาย สมฺมาสมาธิโนฯ ปญฺญินฺทฺริยํ ทฺวินฺนํ มคฺคงฺคานํ ปทฎฺฐานํ, สมฺมาสติยา สมฺมาทิฎฺฐิยา จฯ</p>


<p>ตตฺถ กตโม ลกฺขโณ? สีลกฺขเนฺธ วุเตฺต สเพฺพ ตโย ขนฺธา วุตฺตา ภวนฺติ, สีลเมว หิ เสโลปมตา ยถา เสโล สพฺพปจฺจตฺถิเกหิ อกรณีโย เอวํ ตํ จิตฺตํ สพฺพกิเลเสหิ น กมฺปตีติ, อยํ อโมโหฯ วิรตฺตํ  รชนีเยสูติ อยํ อโลโภฯ โกปเนเยฺย น กุปฺปตีติ อยํ อโทโสฯ ตตฺถ ปญฺญา อโมโห กุสลมูลํ, อโลโภ อโลโภเยว, อโทโส อโทโสเยวฯ อิเมหิ ตีหิ กุสลมูเลหิ เสกฺขภูมิยํ ฐิโต อเสกฺขมคฺคํ อุปฺปาเทติฯ เสกฺขภูมิ สมฺปตฺติกมฺมธเมฺม อุปฺปาเทติ, สา จ สมฺมาวิมุตฺติ, ยญฺจ วิมุตฺติรสญาณทสฺสนํ อิเม ทส อเสกฺขานํ อรหตฺตํ ธมฺมาฯ ตตฺถ อฎฺฐงฺคิเกน มเคฺคน จตุพฺพิธา ภาวนาปิ ลพฺภติฯ สีลภาวนา กายภาวนา จิตฺตภาวนา  ปญฺญาภาวนา จฯ ตตฺถ สมฺมากมฺมเนฺตน สมฺมาอาชีเวน จ กาโย ภาวิโตฯ สมฺมาวาจาย สมฺมาวายาเมน จ สีลํ ภาวิตํฯ สมฺมาสงฺกเปฺปน สมฺมาสมาธินา จ จิตฺตํ ภาวิตํฯ สมฺมาทิฎฺฐิยา สมฺมาสติยา จ ปญฺญา ภาวิตาฯ อิมาย จตุพฺพิธาย ภาวนาย เทฺว ธมฺมา ภาวนาปาริปูริํ คจฺฉนฺติ จิตฺตํ ปญฺญญฺจฯ จิตฺตํ ภาวนาย สมโถ, ปญฺญา ภาวนาย วิปสฺสนาฯ ตตฺถ ปญฺญา อวิชฺชาปหาเนน จิตฺตํ อุปกฺกิเลเสหิ อมิสฺสีกตนฺติฯ ปญฺญา ภาวนาย จิตฺตภาวนํเยว ปริปูเรติฯ เอวํ ยสฺส สุภาวิตํ จิตฺตํ กุโต ตํ ทุกฺขเมสฺสตีติฯ อปิ จ โข ปน ตสฺส อายสฺมโต อพฺยาปาทธาตุ อธิมุตฺตา, น โส เปตํ สมาปโนฺน ตสฺส สงฺขาปหารํ เทติ, สงฺขาวิตกฺกิเต สรีเร ทุกฺขํ น เวทิยติ, อยํ สุตฺตโตฺถฯ</p>


<p> ตตฺถ กตมา เทสนา? อิมมฺหิ สุเตฺต ทส อเสกฺขา อรหตฺตธมฺมา เทสิตา อปฺปมาณา จ สมฺมา วิภาวนาฯ ตตฺถ กตโม วิจโย? เสโลปมตา เย เย ธมฺมา เวทนียสุขทุโกฺขปคตา, เต สเพฺพ นิรูปํ วานุปสฺสนฺตานํ วูปคตา กายโต เวทยิตปริกฺขาโร อปฺปวตฺติโต ทุกฺขํ น เวทิยติฯ ตตฺถ กตมา ยุตฺติ, ยเสฺสวํ ภาวิตํ จิตฺตํ กุโต ตํ  ทุกฺขเมสฺสตีติฯ ตีสุ ภาวนาสุ ทุกฺขํ นกฺขมติ จิตฺตํ จิตฺตภาวนาย จฯ นิโรธภาวนาย จ  อานนฺตริกา สมาธิภาวนาย จฯ อิติ ยเสฺสวํ ภาวิตํ จิตฺตนฺติ สมาธิ ผลสฺส ปทฎฺฐานํฯ</p>


<p>ตตฺถ กตโม ลกฺขโณ? ยเสฺสวํ ภาวิตํ  จิตฺตนฺติ จิตฺตานิ ภาวิตานิ ยถา ปฐมํ นิทฺทิฎฺฐานิ ปญฺญา สีลํ กาโย จิตฺตํ, สีลมฺปิ สุภาวิตํ กายิกเจตสิกญฺจ ฐิตตฺตา นานุปกมฺปตีติ เวทนาปิ ตถา สญฺญาปิ สงฺขาราปิฯ กุโต ตํ ทุกฺขเมสฺสตีติ สุขมฺปิ นานุคจฺฉติ, อทุกฺขมสุขมฺปิ นาคตนฺติฯ</p>


<p>ตตฺถ กตโม จตุพฺยูโห หาโร? อิธ ภควโต โก อธิปฺปาโย? เย ทุเกฺขน อธิกา ภวิสฺสนฺติ, เต เอวรูปาหิ สมาปตฺตีหิ วิรหิสฺสนฺติฯ อยเมตฺถ ภควโต อธิปฺปาโยฯ เย จ อปฺปสนฺนา, เต หิ ภวิสฺสนฺติ, ปสนฺนานญฺจ  ปีติปาโมชฺชํ ภวิสฺสติ, อยํ ตตฺถ ภควโต อธิปฺปาโยฯ อาวโฎฺฎติ นตฺถิ อาวฎฺฎนสฺส ภูมิฯ</p>


<p>วิภตฺตีติ ยเสฺสวํ ภาวิตํ จิตฺตํ กุโต ตํ ทุกฺขเมสฺสตีติ ทุวิโธ นิเทฺทโส – ทุกฺขเหตุนิเทฺทโส จ ปฎิปกฺขนิเทฺทโส จฯ โก โส ทุกฺขเหตุ? ยโต ทุกฺขํ อาคจฺฉติ ปฎิปเกฺข วุเตฺต เสสธมฺมานํ สีลํ เหตุ จ ปจฺจโย จ, เต สเพฺพ ธมฺมา วุตฺตา โหนฺติฯ เอกโพธิปกฺขิเย ธเมฺม วุเตฺต สเพฺพ โพธคมนียา ธมฺมา วุตฺตา ภวนฺติฯ</p>


<p>ตตฺถ กตโม จตุพฺยูโห หาโร? อิมมฺหิ สุเตฺต ภควโต โก อธิปฺปาโย? เย อวิปฺปฎิสาเรน ฉนฺทิกา, เต สีลปาริปูรี ภวนฺติ ปาโมชฺชฉนฺทิกา อวิปฺปฎิสารีปาริปูรี, อยเมตฺถ ภควโต อธิปฺปาโย…เป.… อยํ จตุพฺยูโห หาโรฯ</p>


<p>ตตฺถ กตโม อาวโฎฺฎ? อิทํ  สุตฺตํ นิเพฺพธภาคิยํฯ โย นิเพฺพโธ, อยํ นิโรโธฯ เยน นิพฺพิชฺฌติ, โส มโคฺคฯ ยํ นิพฺพิชฺฌติ, ตํ ทุกฺขํฯ ยํ นิเพฺพธคามินา มเคฺคน ปหียติ, สมุทโยยํ วุโตฺตฯ</p>


<p>ตตฺถ กตมา วิภตฺติ? สีลวโต อวิปฺปฎิสาโรติ วิภชฺชพฺยากรณียํ, ปรามสนฺตสฺส นตฺถิ อวิปฺปฎิสาโร ยาว โทสกตํ กาเยน วา วาจาย วา อกุสลํ อารภติฯ กิญฺจิปิสฺส เอวํ โหติ ‘‘สุกตเมตํ สุจริตเมตํ โน จสฺส เตน อวิปฺปฎิสาเรน ปาโมชฺชํ ชายติ  ยาว วิมุตฺติ, ตสฺส สีลวโต อวิปฺปฎิสาโร’’ติ วิภชฺชพฺยากรณียํ, อยํ วิภตฺติหาโรฯ</p>


<p>ตตฺถ กตมา ปริวตฺตนา? อิเมหิ สตฺตหิ อุปนิสาสมฺปตฺตีหิ เอกาทส อุปนิสา วิภตฺติยํ ปชหานํ ปชหนฺติ, อยํ ปริวตฺตนาฯ</p>


<p>ตตฺถ กตมา เววจนา? อิเมสํ อริยธมฺมานํ พลโพชฺฌงฺควิโมกฺขสมาธิสมาปตฺตีนํ อิมานิ เววจนานิฯ</p>


<p>ตตฺถ กตมา ปญฺญตฺติ? สีลวโต อวิปฺปฎิสาโรติ สีลกฺขเนฺธ เนกฺขมฺมปญฺญตฺติยา ปญฺญตฺตํ, นิสชฺชปญฺญตฺติ จ เอวํ ทส องฺคานิ ทฺวีหิ ทฺวีหิ อเงฺคหิ ปญฺญตฺตานิฯ</p>


<p>ตตฺถ กตโม โอตรโณ? อิทํ นิเพฺพธภาคิยสุตฺตํ ปญฺจสุ โอติณฺณํ ยถา ยํ ปฐมํ นิทฺทิฎฺฐํ เอวมินฺทฺริยาทิขนฺธธาตุอายตเนสุ นิทฺทิสิตพฺพานิฯ</p>


<p>ตตฺถ  กตโม โสธโน หาโร? สีลวโต อวิปฺปฎิสาโรติ น ตาว สุโทฺธ อารโมฺภ อวิปฺปฎิสาริโน ปาโมชฺชนฺติ น ตาว สุโทฺธ อารโมฺภ ยานิ เอกาทส ปทานิ เทสิตานิ ยทา ตทา สุโทฺธ อารโมฺภ, อยํ โสธโนฯ</p>


<p>ตตฺถ  กตโม อธิฎฺฐาโน? สีลเวมตฺตตาย ปญฺญตฺตํ เอวํ ทส ปทานิ สพฺพานิ สีลกฺขนฺธสฺส อานิสํโส, เต จ ปติรูปเทสวาโส จ ปจฺจโย อตฺตสมฺมาปณิธานญฺจ เหตุ, สมาธิกฺขนฺธสฺส สุขํ เหตุ ปสฺสทฺธิ ปจฺจโย, เยน ฌานสหชาติ จ ฐานนฺติ ฌานงฺคา อปโร ปริยาโย กาเมสุ อาทีนวานุปสฺสนา สมาธิโน ปจฺจโย เนกฺขเมฺม อานิสํสทสฺสาวิตา เหตุฯ</p>


<p>ตตฺถ กตมา สมาโรปนา? ยํ วีริยินฺทฺริยํ, โส สีลกฺขโนฺธฯ ยํ สีลํ, เต จตฺตาโร ธมฺมา ปธานาฯ ยํ ธมฺมานุธมฺมปฎิปตฺติ, โส ปาติโมกฺขสํวโรฯ</p>


<p> ยสฺส เสโลปมํ จิตฺตนฺติ คาถา , เสโลปมนฺติ อุปมา ยถา เสโล วาเตน น กมฺปติ น อุเณฺหน น สีเตน สํกมฺปติฯ ยถา อเนกา อเจตนา, เต อุเณฺหน มิลายนฺติ, สีเตน อวสุสฺสนฺติ, วาเตน ภชนฺติฯ น เอวํ เสโล วิรตฺตํ รชนีเยสุ โทสนีเย น ทุสฺสตีติ  การณํ โทสนีเย โทมนสฺสนฺตํ, น ทุเฎฺฐน วา กมฺปติ อุเณฺหน วา, โส มิลายติ สีเตน วา อวสุสฺสติ, เอวํ จิตฺตํ ราเคน นานุสฺสติ สีเตน กมฺปตีติฯ กิํ การณํ? วิรตฺตํ รชนีเยสุ โทสนีเย น ทุสฺสติฯ กิํ การณํ? โทสนีเย  ปนสฺสนฺติ น ทุสฺสติ, อทุฎฺฐํ ตํ น โกสิสฺสนฺติ, เตน กุปฺปนีเย น กุปฺปติ, ยเสฺสวํ ภาวิตํ จิตฺตํ กุโต ตํ ทุกฺขนิเทฺทโส จ  กุโต เอวรูปสฺส ทุกฺขํ อาคมิสฺสตีติ นิทฺทิฎฺฐํฯ</p>


<p>ปริวตฺตนาติ กุโต ตํ ทุกฺขเมสฺสตีติ ยํ เจตสิกํ สุขํ อนุปาทิเสสา อยํ นตฺถิ โสปาทิเสสา อยํ อตฺถิฯ ปุน เอวมาหํสุ ตํ ขณํ ตํ มุหุตฺตํ อุภยเมว อเวทยิตํ โสปาทิเสสํ ยญฺจ อนุปาทิเสสํ ยญฺจ ตํ ขณํ ตํ มุหุตฺตํ อนุปาทิเสสํ ยญฺจ โสปาทิเสสํ จ อเวทยิตํฯ สุขมาปนฺนสฺส อนาวตฺติกนฺติ อยเมตฺถ วิเสโส ปริวตฺตนาฯ</p>


<p>ตตฺถ  กตโม เววจโน? ยเสฺสวํ ภาวิตํ จิตฺตํ วา ภาวิตํ สุภาวิตํ อนุฎฺฐิตํ วตฺถุกตํ สุสมารทฺธํฯ จิตฺตนฺติ มโน วิญฺญาณํ มนินฺทฺริยํ มโนวิญฺญาณธาตุฯ</p>


<p>ตตฺถ  กตมา ปญฺญตฺติ? จิตฺตํ มโน สงฺขารา วูปสมปญฺญตฺติยา ปญฺญตฺตํฯ สมาธิ อเสกฺขปญฺญตฺติยา ปญฺญโตฺตฯ ทุกฺขํ อุจฺฉินฺนปญฺญตฺติยา ปญฺญตฺตํฯ</p>


<p>ตตฺถ กตโม โอตรโณ? จิเตฺต นิทฺทิเฎฺฐ ปญฺจกฺขนฺธา นิทฺทิฎฺฐา โหนฺติ, อยํ ขเนฺธสุ โอตรโณ, มโนวิญฺญาณธาตุยา นิทฺทิฎฺฐาย อฎฺฐารส ธาตุโย นิทฺทิฎฺฐา โหนฺติ, อยํ ธาตูสุ โอตรโณฯ มนายตเน นิทฺทิเฎฺฐ สพฺพานิ อายตนานิ นิทฺทิฎฺฐานิ โหนฺติฯ ตตฺถ มนายตนํ นามรูปสฺส ปทฎฺฐานํฯ นามรูปปจฺจยา สฬายตนํฯ ตถา ปฎิจฺจสมุปฺปาเทฯ อยํ โอตรโณฯ ตตฺถ กตโม โสธโน สุโทฺธเยว อารโมฺภฯ</p>


<p>ตตฺถ กตโม อธิฎฺฐาโน? ฉฬินฺทฺริยํ ภาวนา เอกตฺตายํ ปญฺญตฺติ ฉฎฺฐิเตน กาโย เอกตฺตาย ปญฺญโตฺตฯ</p>


<p>ตตฺถ กตโม ปริกฺขาโร? จิตฺตสฺส ปุพฺพเหตุ สมุปฺปาทาย มนสิกาโร จ ตโปฺปณตา จ ยํ อสมาหิตภูมิยํ จ วิเสสธมฺมานํ อภาวิตตฺตา จิตฺตสตตํ คจฺฉติ, สเจ สมาธิโน สุขํ เหตุ อวิปฺปฎิสาโร ปจฺจโย, อยํ เหตุ อยํ ปจฺจโย ปริกฺขาโรฯ</p>


<p>ตตฺถ  กตมา สมาโรปนา? ยเสฺสวํ ภาวิตนฺติ ตสฺส ธมฺมา สมาโรปยิตพฺพาฯ กาโย สีลํ ปญฺญา ภาวิตจิตฺตนฺติ อนภิรตํ อนปณตํ อเนกํ อนุตํ อนาปชฺชาสตฺตํ อยํ สมญฺญายตนา น ตสฺส เสกฺขสฺส สมฺมาสมาธิ สเพฺพ อเสกฺขา ทส อรหนฺตธมฺมา นิทฺทิฎฺฐา โหนฺติฯ อเสกฺขภาคิยานิ สุตฺตานิฯ</p>


<p> ยสฺส  นูน, ภเนฺต, กายคตาสติ อภาวิตา, อยํ โส อญฺญตรํ สพฺรหฺมจาริํ  อาสชฺช สมาปชฺช อปฺปฎินิสชฺช ชนปทจาริกํ ปกฺกเมยฺย, โส อายสฺมา อิมสฺมิํ วิปฺปฎิชานาติ เทฺว ปชานิ ปฎิชานาติ จิตฺตภาวนายญฺจ ทิฎฺฐิยา ปหานํ, กายภาวนายญฺจ ทิฎฺฐิปฺปหานํ, กายภาวนายญฺจ ตณฺหาปหานํ, ยํ ปฐมํ อุปมํ กโรติฯ อสุจินาปิ สุจินาปิ ปถวี เนว อฎฺฎิยติ น ชิคุจฺฉติ น ปีติปาโมชฺชํ ปฎิลภติ, เอวเมว  หิ ปถวีสเมน โส เจตสา อนฺวเยน อปฺปเกน อเวเรน อพฺยาปเชฺชน วิหรามีติฯ อิติ โส อายสฺมา กิํ ปฎิชานาติ, กายภาวนาย สุขินฺทฺริยปหานํ ปฎิชานาติ, จิตฺตภาวนาย โสมนสฺสินฺทฺริยปหานํ ปฎิชานาติฯ กายิกา เวทนา ราคานุสยมนุคตานํ สุขินฺทฺริยํ ปฎิกฺขิปติฯ น หิ เวทนากฺขนฺธํ ยา เจตสิกา สุขเวทนา ตตฺถ อยํ ปฎิลาภปจฺจยา อุปฺปชฺชติ สุขํ โสมนสฺสํฯ โสตํ ปฎิกฺขิปติ, น หิ มโนสมฺผสฺสชํ เวทนํฯ ตตฺถ จตูสุ มหาภูเตสุ รูปกฺขนฺธสฺส อนุสยปฎิฆปหานํ ภณติฯ กาเม รูปญฺจ ตญฺจ อเสกฺขภูมิยํฯ กาเย กายานุปสฺสนา ทิฎฺฐธมฺมสุขวิหารญฺจฯ พเลน จ อุสฺสาเหน จ สพฺพํ มนสิ กตตฺตานํ ปหานํ  เมทํ กตาลิกาย จ ปุริเสน จ มณฺฑนกชาติเกน จ, เอเตหิ อิมสฺส มาตาปิตุสมฺภูตํ ปจฺจเวกฺขณํ, โส กาเยน จ กายานุปสฺสนาย จ จิเตฺตน จ จิตฺตานุปสฺสนาย จ เทฺว ธเมฺม ธาเรติฯ กายกิเลสวตฺถุํ จิเตฺตน จ จิตฺตสนฺนิสฺสเย จิเตฺตน สุภาวิเตน สตฺตนฺนํ จ สมาปตฺตีนํ วิหริตุํ ปฎิชานาติฯ</p>


<p>คหปติปุโตฺตปมตาย จ ยถา คหปติปุตฺตสฺส นานารงฺคานํ วตฺถกรณฺฑโก ปุโณฺณ ภเวยฺย, โส ยํ ยเทว วตฺถยุคํ ปุพฺพณฺหสมเย อากงฺขติ, ปุพฺพณฺหสมเย นิพฺพาเปติ, เอวํ มชฺฌนฺหิกสมเย, สายนฺหสมเย, เอวเมว โส อายสฺมา จิตฺตสฺส สุภาวิตตฺตา ยถารูเปน วิหาเรน อากงฺขติ ปุพฺพณฺหสมยํ วิหริตุํ, ตถารูเปน  ปุพฺพณฺหสมยํ วิหรติ, มชฺฌนฺหิกสมเย, สายนฺหสมเยฯ เตน เวส อายสฺมตา อุปมาย เม อาสิตาย ปถวี วา อนุตฺตรา อินฺทฺริยภาวนา ภาวิตจิเตฺตนฯ เตน โส อายสฺมา อิทํ อฎฺฐวิธํ ภาวนํ ปฎิชานาติ จตูสุ มหาภูเตสุ, กายภาวนํ อุปกจณฺฑาลํ ปุริสเมตกํ ภวตลากาสุ จิตฺตภาวนํ, อิมาหิ ภาวนาหิ ตาย ภาวนาย จ สมถา ปาริปูริมเนฺตหิฯ อิเมหิ จตูหิ ปญฺญาปาริปูริมเนฺตหิฯ</p>


<p> กถํ  อุปกจณฺฑาลํ ปฎิกูเลสุ ธเมฺมสุ อปฺปฎิกูลสญฺญี วิหรติ? กาโย  ปกติยา อปฺปฎิกูลํ กาเย อุทฺธุมาตกสญฺญา สํขิเตฺตน นว สญฺญา อิเม ปฎิกูลา ธมฺมา เจโส อายสฺมา ปฎิกูลโต อชิคุจฺฉิโต กายคตาสติยา ภาวนานุโยคมนุยุโตฺต วิหรติ, น หิ ตสฺส ชิคุจฺฉปฺปหาย จิตฺตํ ปฎิกูลติฯ</p>


<p>กถํ  อปฺปฎิกูเลสุ ธเมฺมสุ ปฎิกูลสญฺญี วิหรตีติ? กาโย สพฺพโลกสฺส อปฺปฎิกูโล ตํ โส อายสฺมา อสุภสญฺญาย วิหรติฯ เอวํ อปฺปฎิกูเลสุ ธเมฺมสุ ปฎิกูลสญฺญี วิหรติฯ</p>


<p>กถํ ปฎิกูเลสุ จ อปฺปฎิกูเลสุ จ อปฺปฎิกูลสญฺญี วิหรตีติ อปิ สโพฺพยํ โลกสฺส ยมิทํ มุโณฺฑ ปตฺตปาณี กุเลสุ ปิณฺฑาย วิจรติ, เตน จ โส อายสฺมา สุวณฺณทุพฺพเณฺณน อปฺปฎิกูลสญฺญี จิเตฺตน จ กาเยน นิพฺพิทาสหคเตน อปฺปฎิกูลสญฺญี, เอวํ ปฎิกูเลสุ อปฺปฎิกูเลสุ จ ธเมฺมสุ อปฺปฎิกูลสญฺญี วิหรติฯ</p>


<p>กถํ ปฎิกูเลสุ จ ธเมฺมสุ อปฺปฎิกูลสญฺญี วิหรติ? ปฎิกูเลสุ จ ธเมฺมสุ สุภสญฺญิโน อิตฺถิรูเป ปฎิกูเลสุ จ ชิคุจฺฉิโน วินีลกวิปุพฺพเก ตตฺถ โส อายสฺมา ปฎิกูลสญฺญี วิหรติฯ</p>


<p>กถํ ปฎิกูเลสุ ธเมฺมสุ ตทุภยํ อภินิวชฺชยิตฺวา อุเปกฺขโก วิหรติ สโต จ สมฺปชาโน จ? อปฺปฎิกูเลสุ จ ธเมฺมสุ สุภสญฺญิโน อิตฺถิรูเป ปฎิกูเลสุ จ ชิคุจฺฉิโน วินีลกวิปุพฺพเก ตทุภยํ อภินิวชฺชยิตฺวา ‘เนตํ มม’‘เนโสหมสฺมิ’‘เนโส เม’ อตฺตาติ วิหรติฯ เอวํ  ตทุภยํ อภินิวชฺชยิตฺวา อุเปกฺขโก วิหรติ สโต สมฺปชาโนฯ</p>


<p>อปโร ปริยาโยฯ เตธาตุโก โลกสนฺนิวาโส สพฺพพาลปุถุชฺชนานํ อปฺปฎิกูลสญฺญาฯ ตตฺถ จ อายสฺมา สาริปุโตฺต อปฺปฎิกูลสญฺญี วิหรติฯ เอวํ อปฺปฎิกูเลสุ ธเมฺมสุ ปฎิกูลสญฺญี วิหรติฯ</p>


<p>กถํ ปฎิกูเลสุ ธเมฺมสุ อปฺปฎิกูลสญฺญี วิหรติ? ปฎิกูลสญฺญิโน สพฺพเสกฺขา อิธ กา เตธาตุเก สพฺพโลเกฯ ตตฺถ กตโม ภูมิปฺปโตฺต สมาธิผเล สจฺฉิกโต อปฺปฎิกูลสญฺญี วิหรติ ? กิํ การณํ? น หิ ตํ อตฺถิ ยสฺส โลกสฺส ปหานาย ปฎิกูลสญฺญี อุปฺปาเทยฺยฯ</p>


<p>กถํ ปฎิกูเลสุ จ อปฺปฎิกูเลสุ จ ธเมฺมสุ ปฎิกูลสญฺญี วิหรติ? เตธาตุเก โลกสนฺนิวาเส ยาว กามโลกภูมตา หิ ราคานํ วีตราคานํ ปฎิกูลสมตา รูปารูปธาตุํ อปฺปฎิกูลสมตาฯ ตตฺถ จ อายสฺมา สาริปุโตฺต ปฎิกูลสญฺญี วิหรติฯ เอวํ ปฎิกูเลสุ จ อปฺปฎิกูเลสุ จ ธเมฺมสุ ปฎิกูลสญฺญี วิหรติฯ</p>


<p>กถํ  ปฎิกูเลสุ จ อปฺปฎิกูเลสุ จ ธเมฺมสุ อปฺปฎิกูลสญฺญี วิหรติ? ยํ กิญฺจิ ปรโต ทุรุตฺตานํ ทุราคตานํ วจนปถานํ ตํ วจนํ อปฺปฎิกูลํ ยาวตา วาจโส อปฺปติรูปา ตถา ชนสฺส อปฺปฎิกูลสญฺญาฯ ตตฺถ อายสฺมา สาริปุโตฺต อภิญฺญาย สจฺฉิกโต อปฺปฎิกูลสญฺญี วิหรติ, เอวํ ปฎิกูเลสุ จ อปฺปฎิกูเลสุ จ ธเมฺมสุ อปฺปฎิกูลสญฺญี วิหรติฯ</p>


<p> กถํ  ปฎิกูเลสุ จ อปฺปฎิกูเลสุ จ ธเมฺมสุ ตทุภยํ อภินิวชฺชยิตฺวา อุเปกฺขโก จ วิหรติ สโต จ สมฺปชาโน? ยญฺจ เนสํ สมนุปสฺสติ เย ธมฺมา ทุจฺจริตา, เต ธมฺมา อปฺปฎิกูลาฯ ตตฺถ อายสฺมา สาริปุโตฺต อิติ ปฎิสญฺจิกฺขติ เย ธมฺมา ทุจฺจริตา, เต ธมฺมา อนิฎฺฐวิปากาฯ เย ธมฺมา สุจริตา, เต อาจยคามิโนฯ โส จ สุจริตํ อาจยคามินิํ กริตฺวา ทุจฺจริตํ อนิฎฺฐวิปากํ กริตฺวา ตทุภยํ อภินิวชฺชยิตฺวา อุเปกฺขโก วิหรติฯ</p>


<p>อถ ปฎิกูเลสุ จ ธเมฺมสุ อปฺปฎิกูเลสุ จ ปฎิกูลสญฺญี วิหรติฯ ตณฺหา ปฎิกูลธมฺมา กิํ การณํ? ตณฺหาวเสน หิ สตฺตา ทฺวีหิ ธเมฺมหิ สตฺตา, กพฬีกาเร อาหาเร รสตณฺหาย สตฺตา, ผเสฺส สุขสญฺญาย สตฺตาฯ ตตฺถายสฺมา สาริปุโตฺต กพฬีกาเร จ อาหาเร ปฎิกูลสญฺญี วิหรติ, ผเสฺส จ ทุกฺขสญฺญี วิหรติฯ เอวํ ปฎิกูเลสุ จ อปฺปฎิกูเลสุ จ ปฎิกูลสญฺญี วิหรติฯ</p>


<p>กถํ ปฎิกูเลสุ จ ธเมฺมสุ อปฺปฎิกูเลสุ จ ธเมฺมสุ อปฺปฎิกูลสญฺญี วิหรติ? ตณฺหากฺขยํ อนุตฺตรํ นิพฺพานํ ตถา พาลปุถุชฺชนานํ ปฎิกูลสญฺญา ปหตสญฺญา จฯ ตตฺถายสฺมโต  สาริปุตฺตสฺส อปฺปฎิกูลสญฺญา อพฺยาปาทสญฺญา จ สามํ ปญฺญาย ปสฺสิตฺวา เอวํ ปฎิกูเลสุ จ ธเมฺมสุ อปฺปฎิกูลสญฺญี วิหรติฯ</p>


<p>กถํ ปฎิกูเลสุ จ อปฺปฎิกูเลสุ จ ธเมฺมสุ อปฺปฎิกูลสญฺญี วิหรติ? ตติเย  จ นิพฺพาเน ปฎิกูลสญฺญิโน ยเสน จ กิตฺตินิ จ อปฺปฎิกูลสญฺญิโนฯ ตตฺถายสฺมา สาริปุโตฺต อสฺสาทญฺจ อาทีนวญฺจ นิสฺสรณญฺจ ยถาภูตํ สมฺมาปญฺญาย ปฎิชานโนฺต ปฎิกูลญฺจ อปฺปฎิกูลญฺจ ธมฺมํ ตทุภยํ อภินิวชฺชยิตฺวา อปฺปฎิกูลสญฺญี วิหรติฯ</p>


<p>กถํ  ปฎิกูลํ อปฺปฎิกูลญฺจ ธมฺมํ ตทุภยํ อภินิวชฺชยิตฺวา อุเปกฺขโก วิหรติ? สโต จ สมฺปชาโน จ, ยญฺจ สมนุปสฺสติ อนุนโย อปฺปฎิกูโล ธโมฺม ปฎิโฆ จ ปฎิกูโล ธโมฺม, ตตฺถายสฺมา สาริปุโตฺต อนุนยสฺส ปฎิฆปฺปหีนตฺตา อุเปกฺขโก วิหรติ สโต สมฺปชาโน จฯ ยญฺจสฺส สมนุปสฺสติ อยํ ปญฺจวิธา อนุตฺตรา อินฺทฺริยภาวนาฯ อยํ สุตฺตนิเทฺทโสฯ</p>


<p> ตตฺถ กตโม เทสนาหาโร? อิมมฺหิ สุเตฺต กิํ เทสิตพฺพํ? ตตฺถ วุจฺจเต, อิมมฺหิ สุเตฺต ทิฎฺฐธมฺมสุขวิหาโร เทสิโต, ตถา วิมุตฺตํ จิตฺตํ ปจฺจเวกฺขณา จ อธิปญฺญาธมฺมํ เทสิตํฯ</p>


<p>ตตฺถ กตโม วิจโย? เย กาเย กายานุปสฺสิโน วิหรนฺติ, เตสํ จิตฺตํ อนุนยปฺปฎิเฆน น วิหรติ อนุนยปฺปฎิเฆน จาภิรมมานสฺส จิตฺตํ สมคฺคตํ ภวิสฺสตีติ ภาวนาย พลเมตํ, อยํ วิจโย หาโรฯ</p>


<p>ตตฺถ กตโม ยุตฺติหาโร? กายภาวนาย จ จิตฺตภาวนาย จ น กิญฺจิ สพฺรหฺมจารี อติมญฺญิสฺสตีติฯ อตฺถิ เอสา ยุตฺติ, อยํ ยุตฺติหาโรฯ</p>


<p>ตตฺถ กตโม ปทฎฺฐาโน หาโร? กายภาวนาย  ปฐมสฺส สติ อุปฎฺฐานสฺส ปทฎฺฐานํฯ ยา ปถวีสมจิตฺตตา, สา อนิจฺจานุปสฺสนาย ปทฎฺฐานํฯ</p>


<p>ตตฺถ กตโม ลกฺขโณ? ยํ ปถวีสเมน เจตสา วิหรติ อตฺตานุปสฺสี ปถวีสเมน คิหี  วิหรติฯ โก อโตฺถ ปถวีสเมนาติ? ยถา เย จ เสโลปมตาย อกมฺมยุตฺตา เอวเมว ปถวีสโม อยํ หิริยตายฯ อยํ ลกฺขโณฯ</p>


<p>ตตฺถ กตโม จตุพฺยูโห หาโร? อิมมฺหิ พฺยากรเณ โก ตสฺส อายสฺมโต อธิปฺปาโย? เย เกจิ อรหนฺตา อินฺทฺริยภาวนํ อากงฺขิยนฺติ, เต ปถวีสมตํ อุปฺปาทยิสฺสนฺตีติฯ อยํ อธิปฺปาโยฯ</p>


<p>ตตฺถ กตโม อาวโฎฺฎติ? นตฺถิ อาวฎฺฎสฺส ภูมิฯ</p>


<p>ตตฺถ  กตโม วิภตฺติ? โย กายานุปสฺสี วิหรติ, โส ปถวีสมจิตฺตตํ ปฎิลภิสฺสตีติ น เอกํเสนฯ กิํ การณํ? เย ขณฺฑกาทิฉินฺนกาทิโน, น เต ปถวีสมจิตฺตตํ ปฎิลภนฺติฯ สพฺพา กายคตาสติ เสกฺขภาวนาย นิพฺพานํ ผลํ, อยํ วิภตฺติฯ</p>


<p>ตตฺถ กตโม ปริวตฺตโน หาโร? เย กายานุปสฺสิโน วิหริสฺสนฺติ, เตสํเยว กายปจฺจยา อุปฺปเชฺชยฺย อาสวา วิฆาตปริฬาหา, อยํ ปริวตฺตโน หาโรฯ</p>


<p>ตตฺถ กตโม โอตรโณ? ปญฺจกฺขนฺธา  อวิติณฺณา  พาวีสตินฺทฺริยานิ, ตถา ยํ มนินฺทฺริยํ, ตํ มโนธาตุ มนายตนญฺจฯ ยํ สมาธินฺทฺริยํ, ตํ ธมฺมธาตุ ธมฺมายตนญฺจฯ อยํ โอตรโณ หาโรฯ</p>


<p>ตตฺถ  กตโม โสธโน หาโร? เย จ มนสา จตฺตาโร ภาเวตพฺพา, เต สเพฺพ ภาวิตา ยํ ตํ มเนน ปหีเน ปตฺตพฺพตํ สพฺพตฺถ เอตสฺส จ อตฺถาย อารโมฺภ, โส อโตฺถ สุโทฺธฯ อยํ โสธโน หาโรฯ</p>


<p>ตตฺถ กตโม อธิฎฺฐาโน? อยํ สมาธิ เอกตฺตตาย ปญฺญโตฺต, ฉ กายา เอกตฺตตาย ปญฺญตฺตาฯ ปญฺจินฺทฺริยานิ รูปีนิ รูปกาโยฯ ฉ เวทนากายา เวทนากาโยฯ ฉ สญฺญากายา สญฺญากาโยฯ ฉ เจตนากายา เจตนากาโยฯ ฉ วิญฺญาณกายา วิญฺญาณกาโยฯ สเพฺพปิ เอเต ธมฺมา ธมฺมกาโยติเยว สงฺขํ คจฺฉนฺติฯ อยํ อธิฎฺฐาโนฯ</p>


<p>ปริกฺขาโรติ  สมาปตฺติโกสลฺลญฺจ วีถิโกสลฺลญฺจ  เหตุฯ ยญฺจ โคจรโกสลฺลํ ยญฺจ กลฺลํ ตํ โกสลฺลํ ปจฺจโยฯ โวทานโกสลฺลํ เหตุ, กลฺลํ ปจฺจโยฯ สุขํ เหตุ, อพฺยาปชฺชํ ปจฺจโยฯ อยํ ปริกฺขาโรฯ</p>


<p>ตตฺถ กตโม สมาโรปโนติ? ยถา ปถวี สุจิมฺปิ นิกฺขีปเนฺต อสุจิมฺปิ นิกฺขิเตฺต ตาทิเสเยว เอวํ กาโย มนาปิเกหิปิ ผเสฺสหิ อมนาปิเกหิปิ ผเสฺสหิ ตาทิโสเยว ปฎิฆสมฺผเสฺสน วา สุขาย เวทนาย ตาทิสํ โย จิตฺตํฯ อิทํ สุตฺตํ วิภตฺตํ สโอปมฺมํ อุคฺฆฎิตญฺญุสฺส ปุคฺคลสฺส วิภาเคนฯ ตตฺถ สมาโรปนาย อวกาโส นตฺถิฯ</p>


<p> ตตฺถ  กตมํ สุตฺตํ สํกิเลสภาคิยํ? ยโต จ กุสเลหิ ธเมฺมหิ น วิโรธติ, น วฑฺฒติ, อิมํ อาทีนวํ ภควา เทเสติ, ตสฺมา ฉนฺนํ วิวเรยฺย, วิวฎํ นาติวสฺสติ, ตโต อาทีนวโต วิวเรยฺยาติ ตํ  ตีหิ ธเมฺมหิ นาภิธํสิตาติ อสุภสญฺญาย ราเคน นาภิธํสิยติฯ เมตฺตาย โทเสน นาภิธํสิยติฯ วิปสฺสนา โมเหน นาภิธํสิยติฯ เอวญฺจสฺส โย โย ธโมฺม ปฎิปโกฺข ตมฺหิ ตมฺหิ ธเมฺม ปริปูริสฺสติฯ โย ตสฺส ธมฺมสฺส อกุสโล ธโมฺม ปฎิปโกฺข, เตน นาธิวาสิยติฯ</p>


<p>อปโร ปริยาโยฯ เย อิเม ธมฺมา อตฺตนา น สโกฺกติ วุฎฺฐานํ, เต เอเต ธมฺมา เทสิตาฯ ฉนฺนมติวสฺสตีติ เตหิ วิตกฺกํ เยน จ สกฺกา ปุน เทสิตํ จิตฺตํ วิภาเวตุํ ปริโยทาเปตุํ วิเวกนินฺนสฺส วิเวกโปณสฺส วิเวกปพฺภารสฺส วุทฺธิํ วิรูฬฺหิํ เวปุลฺลตํ อาปชฺชติ กุสเลสุ ธเมฺมสุ, เสยฺยถาปิ นาม อุปฺปลํ วา กุมุทํ วา ปทุมํ วา อุทเก สุกฺกปเกฺข จโนฺท ยาวรตฺติ ยาวทิวโส อาคจฺฉติ, ตสฺส วุทฺธิเยว ปาฎิกงฺขิตพฺพา, น ปริหานิ, เอวํวิธํ ตํ จิตฺตํ นาภิธํสิยติฯ อปโรเปตฺถ โย อกูโฎ อสโฐ อมายาวี อุชุ ปุริโส ยถาภูตํ อตฺตานํ อาวิกโรติฯ ตตฺถ โย ฉาเทติ ตสฺส อกุสลา ธมฺมา จิตฺตํ อนุธาวนฺติฯ ฉนฺนมติวสฺสตีติ โย ปน โหติ อสโฐ อกูโฎ อมายาวี อุชุ ปุริโส ยถาภูตํ อตฺตานํ อาวิกโรติฯ ตสฺส จิตฺตํ อกุสเลหิ ธเมฺมหิ น วิทฺธํสิยติ, อยํ สุตฺตโตฺถฯ</p>


<p> ตตฺถ กตมา เทสนา? อิธ เทสิตา ทส อกุสลกมฺมปถา อธิวสฺสนตาย ทส กุสลกมฺมปถา อนธิวสฺสนตาย อกุสเลหิ น  วิสุชฺฌติฯ ยถา วุตฺตํ ภควตา ‘‘จิตฺตสํกิเลสา, ภิกฺขเว, สตฺตา สํกิลิสฺสนฺตี’’ติฯ</p>


<p>ตตฺถ  กตโม วิจโย? ยเสฺสวํ จิตฺตํ อธิวาสิยติ, ตสฺส พุชฺฌิตสฺส ยํ ภเวยฺย กูเฎยฺย, ตํ อานนฺตริเยนปิ สตฺถริ วา คุณานุกมฺปนตาย, อยํ วิจโยฯ</p>


<p>ตตฺถ กตมา ยุตฺตีติ? เอวํ อนธิวสิยนฺตํ จิตฺตํ วุฎฺฐาติฯ วุฎฺฐิตํ ปติฎฺฐหติ กุสเลสุ ธเมฺมสูติ อตฺถิ เอสา ยุตฺติฯ</p>


<p>ปทฎฺฐานนฺติ  ฉนฺนมติวสฺสตีติ ฉนฺนํ อสํวรานํ ปทฎฺฐานํ, วิวฎํ นาติวสฺสตีติ อฉนฺนํ สํวรณานํฯ ตสฺมา ฉนฺนํ วิวเรยฺย วิวฎํ นาติวสฺสตีติ เทสนาย ปทฎฺฐานํฯ</p>


<p>ลกฺขโณติ ฉนฺนมติวสฺสตีติ เย เกจิ วิจิเตฺตน ฉเนฺนน เอกลกฺขณา ธมฺมา สเพฺพ เต อวิทฺธํสิยนฺติฯ ตสฺมา ฉนฺนํ วิวเรยฺยฯ วิวฎํ นาติวสฺสตีติ เย เกจิ เตน อจฺฉเนฺนน เอกลกฺขณา ธมฺมา สเพฺพ เต นาติวสฺสนฺตีติ ลกฺขโณ หาโรฯ</p>


<p>ตตฺถ กตโม จตุพฺยูโห หาโร? อิมมฺหิ สุเตฺต ภควโต โก อธิปฺปาโย? เยสํ เกสญฺจิ จิตฺตํ อกุสลา ธมฺมา อธิปฎิเทสิตา เต ยถาธมฺมํ ปฎิกริสฺสนฺตีติ อยํ ตตฺถ ภควโต อธิปฺปาโยฯ อยํ จตุพฺยูโห หาโรฯ</p>


<p>อาวโฎฺฎติ  ยํ ฉนฺนํ ตํ ทุวิธํ กมฺปมานํ สมุจฺฉิตโพฺพฯ อานนฺตริยสมาธีนํฯ ตตฺถ ปสฺสทฺธิยญฺจ มาโน อาสเว วเฑฺฒติ, อสฺสทฺธิเยน จ ปมาทํ คจฺฉติ, ปมาเทน โอนมติ, อุนฺนฬภาวํ คจฺฉติฯ วุตฺตํ เจตํ ภควตา ‘‘อุนฺนฬานํ ปมตฺตานํ เตสํ วฑฺฒนฺติ อาสวา’’ติ จตฺตาริ ตานิ อุปาทานานิ, ยานิ จตฺตาริ อุปาทานานิ, เต ปญฺจุปาทานกฺขนฺธา ภวนฺติฯ อิมานิ สจฺจานิ ทุกฺขญฺจ สมุทโย จฯ ตสฺมา ฉนฺนํ วิวเรยฺยาติ เยน เหตุนา, เต อาสวา วฑฺฒนฺติฯ เตสํ ปหีนตฺตา อาสวา ปหียเนฺตฯ ตตฺถ อปฺปมาเทน อสฺสทฺธิยํ ปหียติ อุทฺธจฺจกุกฺกุจฺจปฺปหาเนน โอฬาริกตา ตสฺส เทฺว ธมฺมา น สมโถ จ ภาวนา จ ปาริปูริํ คจฺฉนฺติฯ โย เตสํ อาสวานํ ขโย, อยํ นิโรโธฯ อิมานิ จตฺตาริ สจฺจานิ, อยํ อาวโฎฺฎฯ</p>


<p>ตตฺถ กตโม วิภตฺติ หาโร? ฉนฺนมติวสฺสตีติ น เอกํโสฯ กิํ การณํ? ยสฺส อสฺสา นิวตฺตนา ยถาปิ เสกฺขานํฯ ยถาวุตฺตํ ภควตา –</p>


<p>
‘‘กิญฺจาปิ  
เสโกฺข ปกเรยฺย ปาปํ, กาเยน วาจาย อุท เจตสา วา;  
  
อภโพฺพ หิ ตสฺส ปริคุหนาย, อภพฺพตา ทิฎฺฐปทสฺส โหตี’’ติฯ  
</p>
  
<p>กิญฺจาปิ  เตสํ นิวารณํ จิตฺตํ โหติฯ อปิ ตุ อปฺปจฺจยา สมาเย จ เต นิทฺทิสิตพฺพา, อยํ วิภตฺติหาโรฯ</p>


<p>ตตฺถ กตโม ปริวตฺตโน หาโรฯ ฉนฺนมติวสฺสตีติ ยสฺส เย ธมฺมา สพฺพํ อนวิวฎํ อติวสฺสิยติ, วิวฎํ นาติวสฺสติ, อวคุณนฺตํ นาติวสฺสติฯ อยํ ปริวตฺตโน หาโรฯ</p>


<p>ตตฺถ กตโม เววจโน หาโรฯ ฉนฺนนฺติ อาวุตํ นิวุตํ ปิหิตํ ปฎิกุชฺชิตํ สญฺฉนฺนํ ปโรธํ, วิวฎํ นาติวสฺสตีติ ยสฺส เต ธมฺมา ปพฺพชฺชิตา  วิโนทํ นาธิวสฺสิตา วนฺติกตาติ, อยํ เววจโน หาโรฯ</p>


<p>ตตฺถ กตโม ปญฺญตฺติ หาโรฯ ฉนฺนมติวสฺสตีติ กิเลสภาคิยปญฺญตฺตํ วิวฎํ นาติวสฺสตีติ สธมฺมกิจฺจํ ยํ ปฎิปทา ปญฺญตฺติยา ปญฺญตฺตํ, ตสฺมา หิ ฉนฺนํ วิวเรยฺยาติ อนุสาสนปญฺญตฺติยา ปญฺญตฺตํ, วิวฎํ นาติวสฺสตีติ นิทฺธานปญฺญตฺติยา ปญฺญตฺตํ, อยํ ปญฺญตฺติ หาโรฯ</p>


<p>ตตฺถ กตโม โอตรโณ หาโร? ฉนฺนมติวสฺสตีติ ตโย กิเลสา ราโค โทโส โมโห, เต ขเนฺธสุ สงฺขารกฺขโนฺธ…เป.… เต ปุรา ยถา นิทฺทิฎฺฐํ ขนฺธธาตุอายตเนสุ, อยํ โอตรโณ หาโรฯ</p>


<p>ตตฺถ กตโม โสธโน หาโร? เยนารเมฺภน อิทํ สุตฺตํ ภาสติ โส อารโมฺภ นิยุโตฺตฯ</p>


<p>อธิฎฺฐาโนติ ฉนฺนมติวสฺสตีติ เอกตฺตตาย ปญฺญตฺตํฯ กิํการณํ? อิทํ หิ อติวสฺสตีติ อิมสฺส จ อติวสฺสติ เอวญฺจ อติวสฺสตีติ อยํ เวมตฺตตาย ยา สุณสาธารเณหิ ลกฺขเณหิ ปญฺญาปิยติ, สา เอกตฺตปญฺญตฺติฯ</p>


<p>ตตฺถ กตโม ปริกฺขาโร? ยญฺจ ตํ อติวสฺสิยนฺติ, ตสฺส เทฺว เหตู เทฺว ปจฺจยา อกุสลปสุเตว  วาจกตฺตาภิรติ จฯ อิเม เทฺว อโยนิโสมนสิกาโร จ กุสลา ธมฺมา โวปสคฺคา จ, อิเม เทฺว ปจฺจยาฯ</p>


<p>ตตฺถ กตโม สมาโรปโน? ฉนฺนมติวสฺสตีติ เวมติ ปสฺสตีติ ฉนฺนํ ยํ ปริคฺคหิตุํ ยํ อเทสิตุํ อปฺปสฺสุตํ ยํ กถํกถา วิภูเตน  อกุสลมูเลน ยํ ตณฺหาย จ เต วฑฺฒติ โทสาติ สนฺนิตฺวา เต อปฺปสกฺขเยน สงฺขาราฯ สงฺขารปจฺจยา วิญฺญาณํ ยาว ชรามรณํ, อยํ สมาโรปโน ฯ ยํ ปุน ตถา เทสนา, ตเสฺสว อกุสลา ธมฺมา วุทฺธิํ วิรูฬฺหิํ เวปุลฺลตมาปชฺชติ ตสฺส สงฺขารา นิโรธา, อยํ สมาโรปโนฯ</p>


<p> จตฺตาโร ปุคฺคลา  ตโม ตมปรายโนติ…เป.… ตตฺถ กตโม วุจฺจเต ตโม นาม? โย ตโม อนฺธกาโร, ยถา วุตฺตํ ภควตา ‘‘ยถา อนฺธกาเร ตสฺมิํ ภยานเก สกมฺปิธาตุปุริโส น ปสฺสติ, เอวเมว อญฺญาณโต ตโมปนนฺธกาโร ปาปกสกมฺมสวิปากํ น สโทฺธ โหติฯ อิติ เอวํ ลกฺขณตา อญฺญาณํ ตโม อวิชฺชา โมโห, เยน สตฺตา ยถาภูตํ นปฺปชานนฺติ, อิติ วุจฺจติ ตโมติฯ โส ติณฺณํ จกฺขูนํ ตโม มํสจกฺขุโน ทิพฺพจกฺขุโน ปญฺญาจกฺขุโน, อิเมสํ จกฺขูนํ อิธ ตโม นิทฺทิสิยติ อญฺญาณนฺติฯ ตตฺถ กตมํ อญฺญาณํ อทสฺสนํ? อถ นิสฺสเย ยํ ปุพฺพเนฺต อญฺญาณํ อปรเนฺต อญฺญาณํ ปุพฺพนฺตาปรเนฺต อญฺญาณํ เหตุมฺหิ อญฺญาณํ ปจฺจยมฺหิ อญฺญาณํ ตสฺส อญฺญาณิโน สมาธิภูตสฺส เอโส นิสฺสโนฺทฯ ยํ น ชานาติ อิทํ เสวิตพฺพํ อิทํ น มนสิกาตพฺพนฺติฯ โส เตน ตเมน นิทฺทิสิยติ ตโมปิ ยถา วุจฺจติฯ มูโฬฺหติ เอวํ เจตนาฯ เตน ตเมน โส ปุคฺคโล วุจฺจติฯ ตโมติ  โส เตน ตเมน อสมูหเตน อสมุจฺฉิเนฺนน ตปฺปรโม ภวติ ตปฺปรายโน, อยํ วุจฺจติ ปุคฺคโล ตโม ตมปรายโนติฯ ปรายโนเยว ธโมฺม มนสิกาตโพฺพ โส ตโม ทหติ อญฺญจิตฺตํ อุปฎฺฐเปติฯ เต จสฺส ธมฺมา นิชฺฌานกฺขมนฺติฯ โส สุตมยาย ปญฺญาย สมนุปสฺสติฯ</p>


<p>ตตฺถ กตโม ตโม โชติปรายโน? โส เตน ปญฺญาวเสน อิริยติ เอวํ ตเสฺสว อิริยนฺตสฺส ปรายโน ภวติฯ อยํ วุจฺจเต ปุคฺคโล ตโม โชติปรายโนฯ</p>


<p>ตตฺถ กตโม ปุคฺคโล โชติ โชติปรายโน ? ตตฺถ วุจฺจติ โชติ นาม ยํ ตสฺส เจ ตมสฺส ปฎิปเกฺขน เย จ ธเมฺม อนฺตมโส ญาณาโลโก, โส สุณธโมฺม ปุคฺคโล ตโม โชติปรายโน, ตตฺถ วุจฺจเต, โยยํ ปุคฺคโล ตโม โชติปรายโน, โส ยทิ ตถารูปํ กลฺยาณมิตฺตํ ปฎิลภติ, โย นํ อกุสลโต จ นิวาเรติ  ภาวิตกุสลตาว ภาวี นิโยเชตีติ ฯ เอวญฺจ สทฺธมฺมํ เทเสติฯ อิเม ธมฺมา กุสลา, อิเม ธมฺมา อกุสลาฯ อิเม ธมฺมา สาวชฺชา, อิเม ธมฺมา อนวชฺชาฯ อิเม ธมฺมา เสวิตพฺพา, อิเม ธมฺมา น เสวิตพฺพาฯ อิเม ธมฺมา ภชิตพฺพา, อิเม ธมฺมา น ภชิตพฺพาฯ อิเม ธมฺมา อุปสมฺปชฺช วิหาตพฺพา, อิเม ธมฺมา น อุปสมฺปชฺช วิหาตพฺพาฯ อิเม ธมฺมา มนสิกาตพฺพา, อิเม ธมฺมา น มนสิกาตพฺพาติฯ ปจฺจเต สญฺญาย ยถา สญฺญายติ สตินฺทฺริยานิ, โส เอวํ ปชานาติฯ อิเม ธมฺมา กุสลา, อิเม ธมฺมา อกุสลาฯ อิเม ธมฺมา สาวชฺชา, อิเม ธมฺมา อนวชฺชาฯ อิเม ธมฺมา เสวิตพฺพา, อิเม  ธมฺมา น เสวิตพฺพาฯ อิเม ธมฺมา ภาเวตพฺพา, อิเม ธมฺมา น ภาเวตพฺพาฯ อิเม ธมฺมา อุปสมฺปชฺช วิหาตพฺพา, อิเม ธมฺมา น อุปสมฺปชฺช วิหาตพฺพาฯ อิเม ธมฺมา มนสิกาตพฺพา, อิเม ธมฺมา น มนสิกาตพฺพาติฯ โส เต ธเมฺม สุสุยฺยติ, โสตํ โอทหติ, อญฺญํ จิตฺตํ อุปฎฺฐเปติ, เต จสฺส ธมฺมา นิชฺฌานกฺขมนฺติ, โส สุตมยาย ปญฺญาย สมนฺนาคโต โส เตน ปจฺจยวเสน อิริยติ เอวํ ตเสฺสว อิริยนฺติ ตปฺปรโม ภวติ ตปฺปรายโนฯ อยํ วุจฺจเต ปุคฺคโล ตโม ตมปรายโนฯ</p>


<p>ตตฺถ กตโม ปุคฺคโล โชติ ตมปรายโน? โชติ นาม ยา ตเสฺสว ตมสฺส ปฎิปเกฺขน เย ธมฺมา อนฺตมโส ญาณาโลโก, โส ปุน ธโมฺมฯ กตมา อุจฺจเต? ปญฺญายโต ปณฺฑิโตติ วุจฺจเต, โส เอวํ ปชานาติฯ อิเม ธมฺมา กุสลา, อิเม ธมฺมา อกุสลาฯ อิเม ธมฺมา สาวชฺชา, อิเม ธมฺมา อนวชฺชาฯ อิเม ธมฺมา เสวิตพฺพา, อิเม ธมฺมา น เสวิตพฺพาฯ อิเม ธมฺมา ภาวิตพฺพา, อิเม ธมฺมา น ภาวิตพฺพาฯ อิเม ธมฺมา อุปสมฺปชฺช วิหาตพฺพา, อิเม ธมฺมา น อุปสมฺปชฺช วิหาตพฺพาฯ อิเม ธมฺมา มนสิกาตพฺพา, อิเม ธมฺมา น มนสิกาตพฺพาฯ อิธ ปน ปาปมิตฺตสํเสวโน ปาปมิตฺตวสานุโค อกุสเล ธเมฺม อภิวเฑฺฒติ, กุสเล ธเมฺม ปชหติฯ โส เตน ปมาเทน ปจฺจยสญฺญา อมนสิกตฺวา อสฺสติอสมฺปชญฺญํ อาเสวติฯ ตยา โย ปฎิปโกฺข ตโม, โส ปวเฑฺฒติฯ โส ตมาภิภูโต ปรายโน ตมปรโม เจว ภวติฯ อยํ  วุจฺจติ ปุคฺคโล โชติ ตมปรายโนฯ</p>


<p> ตตฺถ กตโม ปุคฺคโล โชติ โชติปรายโน? ตตฺถ วุจฺจเต โสยํ ปุคฺคโล กลฺยาณมิตฺตสฺส สนฺนิสฺสิโต ภวติ สกฺกา สํโยคี กุสลํ  คเวสี, โส กลฺยาณมิเตฺต อุปสงฺกมิตฺวา ปริปุจฺฉติ, ปริปญฺหยติ? กิํ กุสลํ, กิํ อกุสลํ? กิํ สาวชฺชํ, กิํ อนวชฺชํ? กิํ เสวิตพฺพํ, กิํ น เสวิตพฺพํ? กิํ ภาวิตพฺพํ, กิํ น ภาวิตพฺพํ? กิํ อุปสมฺปชฺช วิหาตพฺพํ, กิํ น อุปสมฺปชฺช วิหาตพฺพํ? กิํ มนสิกาตพฺพํ, กิํ น มนสิกาตพฺพํ? กถํ สํกิเลโส โหติ, กถํ โวทานํ โหติ? กถํ ปวตฺติ โหติ, กถํ นิวตฺติ  โหติ? กถํ พโนฺธ โหติ, กถํ โมโกฺข โหติ? กถํ สกฺกายสมุทโย โหติ, กถํ สกฺกายนิโรโธ โหติ? โส เอตฺถ เทสิตํ ยถา อุปฎฺฐิตํ ตถา สมฺปฎิปชฺชโนฺต โส เอวํ ปชานาติฯ อิเม ธมฺมา กุสลา, อิเม ธมฺมา อกุสลาฯ เอวํ…เป.… ยาว กถํ สกฺกายสมุทโย โหติ, กถํ สกฺกายนิโรโธ โหตีติ วิตฺถาเรน กาตพฺพํฯ โส เต ธเมฺม อธิปาฎิกงฺขาติ เอวํ ลกฺขณํ ญาณํ วิชฺชา อาโลกํ วเฑฺฒติฯ โส ปุคฺคโล ตปฺปรโม ภวติ ตปฺปรายโน, อยํ วุจฺจเต ปุคฺคโล โชติ โชติปรายโนฯ</p>


<p>ตตฺถ กตโม ปุคฺคโล ตโม ตมปรายโน? โย อกุสลํ ธมฺมํ ทีเปติฯ ตํ ภาวนาย หีนาสุ คตีสุ อุปปตฺติํ ทเสฺสติ, ตปฺปรโม ภวติ ตปฺปรายโนฯ อยํ วุจฺจเต ปุคฺคโล ตโม ตมปรายโนฯ</p>


<p>ตตฺถ โย ปุคฺคโล ตโม โชติปรายโน? โส ตเมน อกุสลสฺส กมฺมสฺส วิปากํ ทเสฺสติฯ ตเมติ ยํ จกฺขุ กลฺยาณมิตฺตสฺส เยน อกุสเล ธเมฺม ปชหติ, กุสเล ธเมฺม อภิวฑฺฒติฯ</p>


<p>ตตฺถ  โย จ ปณีตาสุ คตีสุ อุปปตฺติํ ทเสฺสติ, ตปฺปรโม เตน วุจฺจเต ตโม โชติปรายโนฯ</p>


<p>ตตฺถ โย ปุคฺคโล โชติ ตมปรายโน? กุสลสฺส กมฺมวิปากํ ทเสฺสติฯ ยํ จกฺขุ ปาปมิตฺตสํสเคฺคน ปาปมิตฺตุปเสเวน ปาปมิตฺตวสานุโค อกุสลํ ธมฺมํ อภิวฑฺฒติ, ตํ ภาวนาย หีนาสุ คตีสุ อุปปตฺติํ ทเสฺสติฯ ตปฺปรโม เตน วุจฺจเต โชติ ตมปรายโนฯ</p>


<p>ตตฺถ โย ปุคฺคโล โชติ โชติปรายโน โส โชติตา ปภาตา  ยาว ปณีตาสุ คตีสุ อุปปตฺติํ ทเสฺสติฯ ตปฺปรโม เตนาห โชติ โชติปรายโนฯ</p>


<p>โชติตมปรายเนน  ทส อกุสลานํ กมฺมานํ อุทยํ ทเสฺสติฯ ตเมน ปุคฺคเลน อกุสลานํ กมฺมานํ วิปากํ ทเสฺสติฯ น อกุสลานํ ธมฺมานํ วิปากํ ทเสฺสติฯ ตเมน อฎฺฐ มิจฺฉตฺตานิ ทเสฺสติฯ โชตินา อฎฺฐ สมฺมตฺตานิ ทเสฺสติฯ โชตินา ตมปรายเนน ทส อกุสลกมฺมปเถ ทเสฺสติฯ โชตินา ปณีตตฺตํ ทเสฺสติฯ ตเมน โชติปรายเนน อตปนียํ ธมฺมํ ทเสฺสติฯ โชตินา ตมปรายเนน ตปนียํ ธมฺมํ ทเสฺสติฯ อยํ สุตฺตโตฺถฯ</p>


<p> ตตฺถ  กตโม เทสนา หาโร? อิมมฺหิ สุเตฺต กิํ เทสิตํ? ตตฺถ วุจฺจเต อิมมฺหิ สุเตฺต กุสลากุสลา ธมฺมา เทสิตาฯ กุสลากุสลานญฺจ ธมฺมานํ วิปาโก เทสิโตฯ หีนปฺปณีตานญฺจ สตฺตานํ คติ นานาการณํ เทสิตํฯ อยํ เทสนา หาโรฯ</p>


<p>ตตฺถ กตโม วิจโย หาโร? อกุสลสฺส  กมฺมสฺส โย วิปากํ ปจฺจนุโภติฯ ตตฺถ ฐิโต อกุสเล ธเมฺม อุปฺปาทิยติ วิจยนฺตํ ยุชฺชติฯ กุสลสฺส กมฺมสฺส โย วิปากํ ปจฺจนุโภติฯ ตตฺถ ฐิโต กุสเล ธเมฺม อุปฺปาทิยติ วิจยนฺตํ ยุชฺชติฯ อยํ วิจโย ยุตฺติ จฯ</p>


<p>ตตฺถ กตโม ปทฎฺฐาโน หาโร? โย ปุคฺคโล โชติ, โส ปจฺจเวกฺขณาย ปทฎฺฐานํฯ โย ปุคฺคโล ตโม, โส ตมาทินฺนํ วานุปสฺสนาย ปทฎฺฐานนฺติ ทเสฺสติฯ ตเมน โชติปรายเนน อปฺปมาทสฺส ปทฎฺฐานํ ทเสฺสติ, ตโม อวิชฺชาย จ ทิฎฺฐิยา จ ปทฎฺฐานํ ทเสฺสติฯ โชตินา ตมปรายเนน ปมาทสฺส จ ทิฎฺฐิยา จ ปทฎฺฐานํ ทเสฺสติฯ อยํ ปทฎฺฐาโนฯ</p>


<p>ตตฺถ กตโม ลกฺขโณ หาโร? ตเมน ตมปรายเนน ตโมติ อวิชฺชาย นิทฺทิฎฺฐาย สพฺพกิเลสธมฺมา นิทฺทิฎฺฐา โหนฺติฯ ตเมน โชติปรายเนน โชติวิชฺชาย นิทฺทิฎฺฐาย สเพฺพ โพธิปกฺขิยธมฺมา นิทฺทิฎฺฐา โหนฺติฯ โชติตมปรายเนน ปมาโท นิทฺทิโฎฺฐ โหติฯ ตเมน โชติปรายเนน อปฺปมาโท นิทฺทิโฎฺฐ โหติฯ อยํ ลกฺขโณ หาโรฯ</p>


<p>ตตฺถ กตโม จตุพฺยูโห หาโร? อิมมฺหิ สุเตฺต ภควโต โก อธิปฺปาโย? เย สตฺตา นีจกุลิโน, น เต อิมํ สุตฺวา กุสเล ธเมฺม สมาทาย วตฺติสฺสนฺติฯ เย สตฺตา อุจฺจกุลิโน, เต อิมํ ธมฺมเทสนํ สุตฺวา  ภิโยฺยโส มตฺตาย กุสเล ธเมฺม สมาทาย วตฺติสฺสนฺตีติฯ อยํ จตุพฺยูโห หาโรฯ ภูมิยํ อุปเทโสฯ</p>


<p>ตตฺถ กตโม อาวโฎฺฎ หาโร? ยา อวิชฺชาโต ปภูติ ตณฺหา, อยํ สมุทโยฯ โย ตโม ตมปรายโน, อิทํ ทุกฺขํฯ อิมานิ เทฺว สจฺจานิ ทุกฺขญฺจ สมุทโย จ โชติ เยน สุเตฺตน ธเมฺมน ปญฺญาปิยติ, โส  ธโมฺม ปญฺญินฺทฺริยสฺส ปทฎฺฐานํฯ เตน อโมเหน ตีณิ กุสลมูลานิ ปาริปูริํ คจฺฉนฺติ สคฺคสฺส ปทฎฺฐานํฯ</p>


<p>ตตฺถ กตมา วิภตฺติ? ตโม ตมปรายโนติ น เอกํเสนฯ กิํ การณํ? อตฺถิ ตโม จ  ภโว อปราปริยเวทนีเยน จ กุสเลน โชตินา ปุคฺคเลน สโหปตฺติภาเวฯ อตฺถิ โชติ จ ภโว อปราปริยเวทนีเยน จ อกุสเลน ตเมน ปุคฺคเลน สโหปตฺติภาเว ปริวตฺตนา ตเมสุ ปฎิปโกฺขติ โชตินา ตมปรายโนฯ</p>


<p>ตตฺถ กตโม เววจโน? โย ตโม, โส เอวํ อตฺตพฺยาปาทาย ปฎิปโนฺน, โส อสฺสทฺธาย พาโล อกุสโล อพฺยโตฺต อนาทีนวทสฺสีฯ โย โชติ, โส อตฺตหิตาย ปฎิปโนฺน ปณฺฑิโต กุสโล พฺยโตฺต อาทีนวทสฺสีฯ อยํ เววจโนฯ</p>


<p>ตตฺถ กตมา ปญฺญตฺติ? โส ปุคฺคโล วิปากปญฺญตฺติยา ปญฺญาปิยติ, อกุสเล ปริยาทินฺนตา ปญฺญาปิยติฯ โชติกุสลธมฺมุปปตฺติปญฺญตฺติยา ปญฺญาปิยติ กุสลธมฺมวิปากปญฺญตฺติยา จาติฯ</p>


<p>โอตรโณติ เย อวิชฺชาปจฺจยา สงฺขารา ยญฺจ ชรามรณํ ยา จ อวิชฺชา, ตํ ปทฎฺฐานํ, นิเทฺทเสน วิชฺชุปฺปาโท อวิชฺชานิโรโธ โย ยาว ชรามรณนิโรโธ, อิเม เทฺว ธมฺมา สงฺขารกฺขนฺธปริยาปนฺนาฯ ธมฺมธาตุ ธมฺมายตนญฺจ ปทฎฺฐานํ นิเทฺทเสน ธาตูสุฯ</p>


<p>ตตฺถ กตโม โสธโน? อิมสฺส สุตฺตสฺส เทสิตสฺส อารโมฺภฯ อธิฎฺฐาโนติ  ตโมติ ภควา พฺรวีติ, น เอกํ ปุคฺคลํ เทเสติฯ ยาวตา สตฺตานํ คติ, ตตฺถ เย ทุจฺจริตธเมฺมน อุปปนฺนา, เต พหุลาธิวจเนน ตโม นิทฺทิสติฯ ยา โชติ สพฺพสเตฺตสุ กุสลธโมฺมปปตฺติ สพฺพํ ตํ โชตีติ อภิลปติ อยเมกตา ปจฺจโย โยนิโสมนสิการปญฺญตฺติ จตุนฺนํ มหาภูตานํ ปุคฺคลานํฯ</p>


<p>ตตฺถ  กตโม ปริกฺขาโร? อกุสลสฺส ปาปมิตฺตตา ปจฺจโย, อโยนิโส มนสิกาโร เหตุฯ กุสลสฺส กลฺยาณมิตฺตตา ปจฺจโย, โยนิโส มนสิกาโร เหตุฯ</p>


<p>ตตฺถ กตมา สมาโรปนาติ? อิเธกโจฺจ นีเจ กุเล ปจฺจาชาโต โหตีติ นีเจ กุเล ปจฺจาชาโต รูเปสุ สเทฺทสุ คเนฺธสุ รเสสุ ผเสฺสสุ, โส อุปปโนฺน สพฺพมฺหิ มานุสฺสเก อุปโภคปริโภเคฯ โชติ ปณีเตสุ กุสเลสุ อุปปโนฺน สพฺพมฺหิ มานุสฺสเก อุปโภคปริโภเค อุปปโนฺนติฯ</p>


<p> ตตฺถ  กตมํ สํกิเลสภาคิยํ นิเพฺพธภาคิยํ จ สุตฺตํ? น ตํ ทฬฺหํ พนฺธนมาหุ ธีราติ คาถาฯ เกน การเณน ตํ พนฺธนํ ทฬฺหํ? จตูหิ การเณหิ อิสฺสริเยน สกฺกา โมเจตุํ ธเนน วา อเญฺญน วา ยาจนาย วา ปรายเนน วาฯ เยสุ จ อยํ ราโค มณิกุณฺฑเลสุ ปุเตฺตสุ ทาเรสุ จ ยา อเปกฺขา, อิทมสฺส เจตสิกพนฺธนํฯ ตํ น สกฺกา อิสฺสริเยน วา ธเนน วา อเญฺญน วา ยาจนาย วา ปรายเนน วา โมเจตุํฯ น จ ตตฺถ โกจิ อตฺถิ  ปาฎิโภโคฯ อิมินา พนฺธนโต โมจยิตฺถาติ เทโว วา มนุโสฺส วา ตทิทํ พนฺธนํ ราคานุสเยน จ ฉสุ พาหิเรสุ จ อายตเนสุ พนฺธติฯ รูเปสุ รูปตณฺหา พนฺธติ, ยาว ธเมฺมสุ ธมฺมตณฺหาฯ โย อิธ โลเก พโนฺธ ปรโลกสฺมิํ พโนฺธ นียติฯ โส พโนฺธ ชายติ, พโนฺธ มียติฯ พโนฺธ อสฺมา โลกา ปรํ โลกํ คจฺฉติฯ น สกฺกา โมเจตุํ อญฺญตฺร อริยมเคฺคน อิมญฺจ พนฺธนํฯ มรณภาวญฺจ อุปปตฺติภาวญฺจ ภยโต วิทิตฺวา ฉนฺทราคํ ปชหติฯ โส อิมํ ฉนฺทราคํ ปชหิตฺวา อติกฺกมติฯ อยญฺจ โลโก อิโต ปรํ ทุติโยฯ</p>


<p>ตตฺถ ยํ พนฺธนาสงฺขารานํ ปหานํ อิทํ วุจฺจติ อุภเยสุ ฐาเนสุ วีริยํ, คนฺธปริวาโต  สุมุนิ โนปลิมฺปติฯ ตเถว ปริคฺคเหสุ ปุเตฺตสุ ทาเรสุ จ อวูโฬฺห สโลฺลติ ตเสฺสว ตณฺหาย ปหานํ ทเสฺสติฯ อยํ ตณฺหามูลสฺส ปหานา วเร  อปฺปมโตฺตติ กาโม ปมาทวตฺตติ ปหานาย เนกฺขมฺมาภิรโต อปฺปมาทวิหารี ภวติฯ ตสฺส อาสยํ ปหานาย เนว อิมํ โลกํ อาสีสติ น ปรโลกํฯ น อิธโลกํ นิสฺสิตํ, ปิยรูปํ สาตรูปํ อากงฺขติฯ นาปิ ปรโลกํ นิสฺสิตํ ปิยรูปํ สาตรูปํ  อากงฺขติ, เตน วุจฺจเต ‘‘นาสีสเต โลกมิมํ ปรํ โลกญฺจา’’ติฯ ยํ ตสฺส ปหานํ ตํ เฉทนํ อฎฺฐกวคฺคิเยสุ มุนิ นิทฺทิโฎฺฐฯ โส อิธ วิโรโธ อฎฺฐกวคฺคิเยสุ นาสีสนํ อิธ อนาถาฯ ตถายํ ตณฺหาย ตสฺส ปริคฺคหสฺส วตฺถุกามสฺส  เอกคาถาย เอเต สเพฺพ กามา ทสฺสิตาฯ เตน ภควา เทเสติ ‘‘เอตมฺปิ เฉตฺวาน ปริพฺพชนฺติ อนเปกฺขิโน สพฺพกาเม ปหายา’’ติฯ อิมิสฺสา คาถาย ทฺวิธา นิเทฺทโส สํสนฺทนนิเทฺทโส จ สมยนิเทฺทโส จ, ยถา อยํ คาถา สํกิเลสภาคิยญฺจ นิเพฺพธภาคิยญฺจ, เอวํ ตาย คาถาย สํกิเลสภาคิยญฺจ นิเพฺพธภาคิยญฺจ วิสชฺชนาฯ เอวํ คาถา สพฺพคาถาสุ พฺยากรเณสุ วา นิทฺทิฎฺฐํ สุตฺตํฯ</p>


<p> ตตฺถ กตมา เทสนา? อิมํ สุตฺตํ เกนาธิปฺปาเยน เทสิตํฯ เย ราคจริตา สตฺตา, เต กาเม ปชหิสฺสนฺตีติ อยํ ตตฺถ ภควโต อธิปฺปาโยฯ</p>


<p>ตตฺถ กตโม วิจโย? ยสฺส ทสวตฺถุกา กิเลสา อุตฺติณฺณา วนฺตา วิทิตาฯ กตเม ทสวิธาติ , กิเลสกามา จ โอรมฺภาคิยอุทฺธมฺภาคิยา จ สํโยชนา ทสวตฺถุกานิ อายตนานิ, อยํ วิจโยฯ</p>


<p>ตตฺถ กตมา ยุตฺติ? เย สารตฺตา เต คาฬฺหพนฺธเนน พนฺธนฺติ อตฺถิ เอสา ยุตฺติฯ</p>


<p>ตตฺถ กตโม ปทฎฺฐาโน? สารโตฺต มณิกุณฺฑเลสุ มมํการสฺส ปทฎฺฐานํฯ อเปกฺขาติ อตีตวตฺถุสฺส สราคสฺส ปทฎฺฐานํฯ เอตมฺปิ เฉตฺวาติ ภาวนาย ปทฎฺฐานํฯ</p>


<p>ตตฺถ กตโม ลกฺขโณ? สารตฺตจิโตฺต มณิกุณฺฑเลสุ โย อหํกาเร วิสโตฺต มมํกาเร วิสโตฺต, โย ปุตฺตทาเร สารโตฺตฯ เขตฺตวตฺถุสฺมิํ สารโตฺตฯ อยํ  ลกฺขโณ หาโรฯ</p>


<p>ตตฺถ กตโม จตุพฺยูโห หาโร? อิธ สุเตฺต ภควโต โก อธิปฺปาโยฯ เย นิพฺพาเนน ฉนฺทิกา ภวิสฺสนฺติ, เต ปุตฺตทาเร ตณฺหํ ปชหิสฺสนฺติฯ อยํ ตตฺถ ภควโต อธิปฺปาโยฯ อิมานิ จตฺตาริ สจฺจานิฯ</p>


<p>ตตฺถ กตโม อาวโฎฺฎ? ยา ปุตฺตทาเร ตณฺหา, อยํ สมุทโยฯ เย อุปาทินฺนกฺขนฺธา, เต เย จ พาหิเรสุ รูเปสุ รูปปริคฺคโห, อิทํ ทุกฺขํ, ยํ  ตตฺถ เฉทนียํ, อยํ นิโรโธฯ เยน ภิชฺชติ, อยํ มโคฺคฯ วิภตฺตีติ นตฺถิ วิภตฺติยา ภูมิ, ปริวตฺตโนติ ปฎิปโกฺข นิทฺทิโฎฺฐฯ</p>


<p>ตตฺถ กตโม เววจโน? นิทฺทิโฎฺฐ เววจโนฯ ตตฺถ กตโม โอตรโณ? อตฺถิ ตณฺหา เอโก สโตฺต โอติโณฺณ ตปฺปจฺจยา วิญฺญาณํ ยาว ชรามรณํฯ ยา ตตฺถ เวทนา, อยํ อวิชฺชา วิชฺชุปฺปาทา อวิชฺชานิโรโธ ยาว ชรามรณนิโรโธฯ</p>


<p>ตตฺถ กตโม โสธโน? สุโทฺธ คาถาย อารโมฺภฯ ตตฺถ กตโม อธิฎฺฐาโน? น ตํ ทฬฺหํ พนฺธนมาหุ ธีราติ เอกตฺตตาย ปญฺญตฺตา, น เวมตฺตตายฯ จตฺตาโร ราคา กามราโค รูปราโค ภวราโค ทิฎฺฐิราโค จาติ เอกตฺตตาย ปญฺญตฺตาฯ</p>


<p>ตตฺถ กตโม ปริกฺขาโร? เยสํ ราโค มณิกุณฺฑเลสุ ตสฺส สุภสญฺญา เหตุ, อนุพฺยญฺชนโส  จ นิมิตฺตคฺคาหิตา ปจฺจโยฯ ยาย เต ฉินฺนานิ ตสฺส อสุภสญฺญา เหตุ, นิมิตฺตคฺคหณอนุพฺยญฺชนคฺคหณวิโนทนํ ปจฺจโยฯ</p>


<p>ตตฺถ  กตโม สมาโรปโน? สารโตฺต มณิกุณฺฑเลสุ สมฺมูฬฺหวิโธ ทุฎฺฐาติปิ เอตมฺปิ  เฉตฺวาน ปริพฺพชนฺตีติ ตํ ปริญฺญาตตฺถํ ปริวชฺชิตตฺถํ ปชหิตา, อยํ สมาโรปโนฯ</p>


<p> ยํ เจตสิกํ ยํ ปกปฺปิตํ วิตฺถาเรน ปจฺจโย, ยํ วา เจตสิกํ กายิกํ เจตสิกํ กมฺมํฯ กิํการณา? เจตสิกา หิ เจตนา มโนกมฺมาติ วุจฺจเต, สา เจตนากมฺมํ, ยํ เจตสิกํ อิมํ กายิกญฺจ วาจสิกญฺจ อิมานิ ตีณิ กมฺมานิ นิทฺทิฎฺฐานิฯ กายกมฺมํ วจีกมฺมญฺจ ตานิ กุสลานิ ปิยํ กาเยน จ วาจาย จ อารภติ ปรามสติ, อยํ วุจฺจติ สีลพฺพตปรามาโสฯ สงฺกปฺปนา เต ติวิธา สงฺขารา ปุญฺญมยา อปุญฺญมยา อาเนญฺชมยา, ตปฺปจฺจยา วิญฺญาณํ เต อารมฺมณเมตํ โหติ วิญฺญาณสฺส ฐิติยาฯ ยา สุภสญฺญา สุขสญฺญา อตฺตสญฺญา จฯ อิทํ เจตสิกํฯ ยํ รูปูปคํ วิญฺญาณํ ติฎฺฐติ รูปารมฺมณํ รูปปติฎฺฐิตํ นนฺทูปเสจนํ วุทฺธิํ วิรูฬฺหิํ เวปุลฺลตํ คจฺฉติ, อยํ สงฺกปฺปนา, อิติ ยํ วิญฺญาณฎฺฐิตีสุ  ฐิตํ ปฐมาภินิพฺพตฺติอารมฺมณวเสน อุปาทานํ, อิทํ วุจฺจติ เจตสิกนฺติฯ</p>


<p>ตตฺถ ฐิตสฺส อรูปสฺส ยา นิกนฺติ อโชฺฌสานํ, อิทมฺปิ สกมฺปิตํ มนาปิเกสุ รูเปสุ ปิยรูปสาตรูเปสุ อาโภโค, อิทํ เจตสิกํฯ ยํ เจเตติ สเตฺตสุ  มนาปิเกสุ อภิชฺฌากายคโนฺถ ปฎิฆานุสเยสุ พฺยาปาทกายคโนฺถ สเพฺพ จตฺตาโร คนฺถา, อยํ  ปญฺจสุ กามคุเณสุ ปฐมาภินิปาโต จิตฺตสฺส ยา เจตนา ยสฺส ตตฺถ อสฺสาทานุปสฺสิสฺส อเนกา ปาปกา อกุสลา ธมฺมา จิตฺตํ อรูปวติโย โหนฺติฯ ปุคฺคโล ราคานุพนฺธิภูโต เตหิ กิเลสกาเมหิ ยถา กามกรณีโย, อยํ วุจฺจเต กาเมสุ ปกปฺปนาฯ เอวํ สเพฺพ จตฺตาโร โอฆาฯ ยํ เตหิ กาเมหิ สํยุโตฺต วิหรติ ภาวิโต อโชฺฌสโนฺน, อยํ เจตนาฯ ยสฺส ตถายํ อวีตราคสฺส อธิคตเปมสฺส ตสฺส วิปริณามญฺญถาภาวา อุปฺปชฺชนฺติ โสกปริเทวทุกฺขโทมนสฺสุปายาสา ทุกฺขานุปริวตฺติตํ วิญฺญาณํ โหติ สริตสฺส วยธมฺมสมุปฺปาโท จิตฺตํ ปริยาทิยติ, อิทํ วุจฺจติ ปกปฺปิตนฺติฯ</p>


<p>เอกเมกสฺส เจเตติ จ ปกเปฺปติ จ วิญฺญาณสฺส ฐิติ ยา โหติ, สา จ ฐิติ ทฺวิธา อารมฺมณฎฺฐิติ จ อาหารฎฺฐิติ จฯ ตตฺถ ยา อารมฺมณฎฺฐิติ, อยํ นามรูปสฺส ปจฺจโย ฯ ยา อาหารฎฺฐิติ ยา ปุนพฺภวาภินิพฺพตฺติกา ฐิติ ยา จ โปโนภวิกา ฐิติ, อยํ วุจฺจติ อารมฺมณํฯ ตํ โหติ วิญฺญาณสฺส ฐิติยา ตสฺส วิญฺญาณปจฺจยา นามรูปํ ยาว ชรามรณญฺจ เจเตติ, อถ จ ปุน ปตฺถยเต ยโต น โปโนภวิกา อนาคตวตฺถุมฺหิ, อยํ ปฎิปโกฺข นิทฺทิโฎฺฐฯ น เจเตติ น ปตฺถยติ อถ จ ทูเสตีติ ทุวิโธ นิเทฺทโสฯ อสฺส ปุเพฺพ โหติ ตํ เจตสิกํ ตํ ปกปฺปิตํ อสมูหตํ ตปฺปจฺจยา, อยํ วิญฺญาณสฺส ฐิติ โหติฯ</p>


<p> อถ  วา ตสฺส อนุสยา อาวิภวนฺติ ตปฺปจฺจยา ตสฺส ปุนพฺภโว นิพฺพตฺตติฯ อถ วา นํ สํกิยเต อเปฺปตุ อาคาเร วา, สุขุมา วา สนฺติ วา น สํกิยเต กาเม ตํ เอวํ นิเจฺจสุปิ อาคาเรสุ ชาโต โหติฯ ตํ นยติ ยํ โน กเปฺปตุํ เอวํ สงฺขารา เจติตา ปกปฺปิตา จ อารมฺมณภูตา  โหนฺติ, ยา จ เจตนา ยา จ ปกปฺปนา ยญฺจ วตฺถุ นิพฺพตฺตํ, อุโภปิ เอเต อารมฺมณํ วิญฺญาณสฺส ตถา เจตนาย จ สงฺกปฺปนาย จ ปตฺถนาย จ ภูตา สตฺตา เจเตติ จ สงฺกเปฺปติ จฯ ยํ คเวสนา น จ เจเตติ น จ สงฺกเปฺปติฯ กตเม จ สตฺตา ภูตา? เย จ ตนุชาตอณฺฑชาปิ อณฺฑกา อนุภินฺนา สํเสทชา น จ สมฺภินฺนา อิเม ภูตาฯ กตเม สมฺภเวสิโน คพฺภคตา อณฺฑคตา สํสรโนฺต อิเม น เจเตติ น ปเตฺถติ น จ สงฺกเปฺปติฯ อนุสเย น จ ปุนพฺภโว นิพฺพตฺตีติ? เย ภูตา สตฺตา เย สมฺภเวสิโน, เต ถาวราฯ เย วา สโต เจเตนฺติ ปเตฺถนฺติ จ เย ถาวราฯ เต น จ เจเตนฺติ, น จ ปเตฺถนฺติ, น จ สงฺกเปฺปนฺติ, อนุสเยน จ สํสรนฺติฯ</p>


<p>อปโร ปริยาโยฯ เย อริยปุคฺคลา เสกฺขา, ตตฺถ เต น จ เจเตนฺติ, น จ สงฺกเปฺปนฺติ, อนุสเยน ปุน อุปฺปชฺชนฺติฯ</p>


<p>อปโร ปริยาโยฯ สุขุมา ปาณา ภูมิคตา อุทกคตา จกฺขุโน อาปาถํ นาคจฺฉนฺติ, เต น จ เจเตนฺติ, น จ สงฺกเปฺปนฺติ, อนุสเยน จ สํสรนฺติฯ</p>


<p>อปโร ปริยาโยฯ พาหิกา สเพฺพ ภิกฺขู อภิมานิกา, เต น จ เจเตนฺติ, น จ ปตฺถยนฺติ, อนุสเยน จ สํสรนฺติ, น จ เจเตนฺติ, น จ สงฺกเปฺปนฺติ, น จ อนุเสนฺติฯ อารมฺมณเมฺปตํ  น โหติ วิญฺญาณสฺส ฐิติยาฯ</p>


<p>น จ เจเตตีติ ปริยุฎฺฐานสมุคฺฆาตํ ทเสฺสติฯ น จ อนุเสตีติ อนุสยสมุคฺฆาตํ ทเสฺสติ ฯ น จ เจเตตีติ โอฬาริกานํ กิเลสานํ ปหานํ ทเสฺสติฯ น จ อนุเสตีติ สุขุมานํ กิเลสานํ ปหานํ ทเสฺสติฯ น จ เจเตตีติ เยน ภูมิ จ น จ ปตฺถยนฺตีติ สกทาคามี อนาคามี, น จ อนุเสตีติ อรหํ, น จ เจเตตีติ สีลกฺขนฺธสฺส ปฎิปเกฺขน ปหานํ ทเสฺสติ, น จ ปตฺถยตีติ สมาธิกฺขนฺธสฺส ปฎิปเกฺขน ปหานํ ทเสฺสติ, น จ อนุสยตีติ ปญฺญากฺขนฺธสฺส ปฎิปเกฺขน ปหานํ ทเสฺสติ, น จ เจเตตีติ อปุญฺญมยานํ สงฺขารานํ ปหานํ ทเสฺสติ, น จ ปตฺถยตีติ ปุญฺญมยานํ สงฺขารานํ ปหานํ ทเสฺสติ, น จ อนุเสตีติ อาเนญฺชมยานํ สงฺขารานํ ปหานํ ทเสฺสติ, น จ เจเตตีติ อนญฺญาตญฺญสฺสามีตินฺทฺริยํ, น จ ปตฺถยตีติ อญฺญินฺทฺริยํ, น จ อนุสยตีติ อญฺญาตาวิโน อินฺทฺริยํฯ น จ เจเตตีติ มุทุกา อินฺทฺริยภาวนา, น จ ปตฺถยตีติ  มชฺฌอินฺทฺริยภาวนา, น จ อนุเสตีติ อธิมตฺตา อินฺทฺริยภาวนาฯ อยํ สุตฺตโตฺถฯ</p>


<p> ตตฺถ กตมา เทสนา? อิธ สุเตฺต จตฺตาริ สจฺจานิ เทสิตานิฯ ยญฺจ เจตยิตํ ยญฺจ ปกปฺปิตํ อตฺถิ เอตํ อารมฺมณํ จิตฺตํ ปติฎฺฐติ วิจินติ  ยุชฺชติฯ น จ เจเตตีติ น จ ปตฺถยตีติ อตฺถิ เอวํ อารมฺมณํ อนุสเย วิญฺญาณมิติ วิจินิยติ ยุชฺชติ น จ เจเตติ น จ ปตฺถยติฯ อนุสยปฺปหานา วิญฺญาณฎฺฐิติํ น คเวสนฺติ, วิจิยนฺตํ ยุชฺชติฯ อยํ ยุตฺติวิจโยฯ</p>


<p>ตตฺถ กตโม ปทฎฺฐาโน? เจตนา  ปริยุฎฺฐานํ เจตนาปริยุฎฺฐานสฺส ปทฎฺฐานํฯ สงฺกปฺปนํ อุปาทานสฺส ปทฎฺฐานํฯ อนุสโย ปริยุฎฺฐานสฺส ปทฎฺฐานํฯ เตสํ ฉนฺทราควินาสาย ภาวนา ภวราคสฺส ปหานํฯ</p>


<p>ตตฺถ กตโม ลกฺขโณ? ยํ เจตสิกนฺติ เวทยิตํ ปกปฺปิตํ อุคฺคหิตํ วิญฺญาตํ ตพฺพิญฺญาณํ อารมฺมณมฺปิ ปจฺจโยปิฯ</p>


<p>ตตฺถ กตโม จตุพฺยูโห? อิธ สุเตฺต ภควโต โก อธิปฺปาโย? เย ปุนพฺภวํ น อิจฺฉนฺติ, เต น เจตยิสฺสนฺติ น จ ปตฺถยิสฺสนฺตีติ, อยํ อธิปฺปาโยฯ</p>


<p>อาวโฎฺฎติ ยา จ เจตนา ปตฺถนา จ อนุสโย จ วิญฺญาณฎฺฐิติปหานา จ, อิมานิ เทฺว สจฺจานิฯ วิภตฺตีติ นตฺถิ วิภตฺติยา ภูมิฯ ปริวตฺตนา ปน ปฎิปกฺขํ สุตฺตํฯ</p>


<p>ตตฺถ  กตโม เววจโน? เจตนา รูปสเญฺจตนา ยาวธมฺมสเญฺจตนาฯ โย อนุสโย, เต สตฺต อนุสยาฯ</p>


<p>ปญฺญตฺตีติ เจตนาปริยุฎฺฐานํ ปญฺญตฺติยา ปญฺญตฺตาฯ สงฺกปฺปนํ อุปาทานปญฺญตฺติยา ปญฺญตฺตํฯ อนุสโย เหตุปญฺญตฺติยา ปญฺญโตฺตฯ วิญฺญาณฎฺฐิติ อุปปตฺติเหตุปญฺญตฺติยา ปญฺญตฺตาฯ เจตนา สงฺกปฺปนา อนุสโย สมุเจฺฉโท ฉนฺทราควินยปญฺญตฺติยา ปญฺญโตฺตฯ ปฐเม เกจิ ทฺวีหิ ปริวตฺตเกหิ ปฎิจฺจสมุปฺปาโท อิทปฺปจฺจยตาย มชฺฌปญฺญตฺติฯ</p>


<p>โอตรโณติ  ทฺวีหิ ปริวตฺตเกหิ ทุกฺขญฺจ สมุทโย จ มชฺฌิมเกหิ มโคฺค จ นิโรโธ จฯ โสธโนติ สุเตฺต สุตฺตสฺส อารโมฺภฯ</p>


<p>อธิฎฺฐาโนติ  ยเญฺจตยิตํ สพฺพํ อธิฎฺฐาเนน เอกตฺตาย ปญฺญตฺตํฯ สงฺกปฺปิตนฺติ อุปาทาเนกตฺตาย ปญฺญตฺตํฯ วิญฺญาณํ เอกตฺตาย ปญฺญตฺตํฯ</p>


<p>ปริกฺขาโรติ สุภญฺจ อารมฺมณํ อโยนิโส มนสิกาโร เจตนา เหตุปจฺจยตาย ปจฺจโยฯ วิญฺญาณสฺส ปติฎฺฐาโน ธโมฺม อารมฺมณปจฺจยตาย ปจฺจโยฯ ตสฺส มนสิกาโร เหตุปจฺจยตาย ปจฺจโยฯ</p>


<p>ตตฺถ กตโม สมาโรปโน? อิทํ สุตฺตํ สญฺญิตํ ตตฺถ เจเตติ วิสชฺชนา อิติ นิทฺทิสิตพฺพาฯ ตสฺส ทิฎฺฐิยา วิญฺญาณปจฺจยา นามรูปํ ยาว ชรามรณํ, อยํ สมาโรปโนฯ อารมฺมณเมตํ น โหติ วิญฺญาณสฺส ฐิติยา, วิญฺญาณนิโรธา นามรูปนิโรโธ, นามรูปนิโรธา ยาว ชรามรณนิโรโธฯ</p>


<p> ตตฺถ กตมํ สํกิเลสภาคิยญฺจ นิเพฺพธภาคิยญฺจ อเสกฺขภาคิยญฺจ สุตฺตํ? อยํ โลโก  สนฺตาปชาโต ยาว เย หิ เกจิ สมณา วา พฺราหฺมณา วา ภเวน ภวสฺส วิปฺปโมกฺขมาหํสุฯ สํกิเลสภาคิยํ อุปธิํ หิ ปฎิจฺจ ทุกฺขมิทํ สโมฺภติ, ยา ตา ปน ตณฺหา ปหียนฺติ, ภวํ นาภินนฺทตีติ นิเพฺพธสฺส นิพฺพุตสฺส  ภิกฺขุโน อนุปาทาย ปุนพฺภโว น โหติฯ อุปจฺจคา สพฺพภวานิ ตาทีติ อเสกฺขภาคิยํฯ</p>


<p>ตตฺถ สนฺตาปชาโตติ ราคโช สนฺตาโป โทสโช โมหโชติฯ เตสํ สตฺตานํ ฐานํ ทเสฺสติ ฯ โลโก สนฺตาปชาโตติ ผโสฺส ติวิโธ สุขเวทนีโย ทุกฺขเวทนีโย อทุกฺขมสุขเวทนีโยฯ ตตฺถ สุขเวทนีโย ผโสฺส ราคสนฺตาโป, ทุกฺขเวทนีโย โทสสนฺตาโป, อทุกฺขมสุขเวทนีโย โมหสนฺตาโปฯ ยถา  จ ภควา อาห ปฐมกสฺส วลาหกสฺส โคมเคฺค  เยหิ คหปติปุตฺต ราคเชหิ โทสเชหิ โมหเชหิ สนฺตาเปหิ ทุกฺขํ สุปติ, เต มม สนฺตาปา น สนฺติฯ</p>


<p>โรคํ  วทติ อตฺตโตติ เตหิ สนฺตาเปหิ สนฺตาปิโต ติวิธํ วิปลฺลาสํ ปฎิลภติ สญฺญาวิปลฺลาสํ จิตฺตวิปลฺลาสํ ทิฎฺฐิวิปลฺลาสํฯ ตตฺถ อสุเภ สุภนฺติ สญฺญาวิปลฺลาโสฯ ทุเกฺข สุขนฺติ จิตฺตวิปลฺลาโสฯ อนิเจฺจ นิจฺจนฺติ อนตฺตนิ อตฺตาติ ทิฎฺฐิวิปลฺลาโสฯ</p>


<p>ยถา จิตฺตสฺส วิปลฺลาโส สญฺญาทิฎฺฐิเต ติวิธา วิตกฺกา – จิตฺตวิตโกฺก วิปลฺลาโส สญฺญาวิตโกฺก วิปลฺลาโส ทิฎฺฐิวิตโกฺก วิปลฺลาโสปิฯ ตตฺถ อวิชฺชา วิปลฺลาโส โคจรา คติปเตยฺยภูมิ, ยถา หิ ตํ สญฺชานาติ ยถา วิชานาติ ยถา สญฺชานาติ จ วิชานาติ จฯ ยถา ขนฺติ เจเตติ อิเม จตฺตาโร วิปลฺลาสา สตฺตา เยหิ จตุพฺพิธํ อตฺตภาววตฺถุํ โรคภูตํ คณฺฑภูตํ ‘‘อตฺตา’’ติ วทนฺติฯ โรคํ วทติ อตฺตโตติ อยํ อาวโฎฺฎฯ เยน เยน หิ มญฺญติ ตโต ตํ โหติ อญฺญถาติ สุภนฺติ มญฺญติ น ตถา โหติฯ เอวํ สุขนฺติ นิจฺจํ อตฺตาติ โส อญฺญถา ภวเมว สนฺตํ อนาคตํ ภวํ ปตฺถยติ, เตน วุจฺจติ ‘‘ภวราโค’’ติฯ ภวเมวาภินนฺทติ, ยํ อภินนฺทติ, ตํ ทุกฺขนฺติ ปญฺจกฺขเนฺธ นิทฺทิสิยติฯ ยญฺจ ตปฺปจฺจยา โสกปริเทวทุกฺขํ ตสฺส หิ ภาเวสฺสติฯ เอตฺตาวตา สํกิเลโส โหติฯ ปหานตฺถํ โข ปน พฺรหฺมจริยํ  วุสฺสติฯ ติณฺณํ สนฺตาปานํ ฉนฺทราควินโย โหติฯ</p>


<p>อุปธิํ หิ ปฎิจฺจ ทุกฺขมิทํ ภวตีติ เย ภวเมวาภินนฺทนฺติ ยสฺส ภาเวสฺสติ, ตํ ทุกฺขํ ตสฺส ทุกฺขสฺส ปหานมาหฯ สพฺพโส อุปาทานญฺจ ยํ นตฺถิ ทุกฺขสฺส สมฺภโวติ จตฺตาโร วิปลฺลาสา ยถา นิทฺทิฎฺฐอุปาทานมาหฯ ตสฺส ปฐโม วิปลฺลาโส กามุปาทานํ, ทุติยํ ทิฎฺฐุปาทานํ, ตติยํ สีลพฺพตุปาทานํ, จตุตฺถํ อตฺตวาทุปาทานํ, เตสํ โย ขโย นตฺถิ ทุกฺขสฺส สมฺภโว อุปธิ นิทานํ ทุกฺขนิโรธมาหฯ เอวเมตํ ยถาภูตํ สมฺมปฺปญฺญาย ปสฺสโต วิภวตณฺหา น โหติฯ วิภวํ นาภินนฺทตีติ ทสฺสนภูมิํ มเนฺตติ สพฺพโส ตณฺหกฺขยํ นิพฺพานนฺติ เทฺว วิมุตฺติโย กเถติ ราควิราคญฺจ อวิชฺชาวิราคญฺจฯ ตสฺส ภิกฺขุโนติ อนุปาทิเสสนิพฺพานธาตุํ มเนฺตติฯ อยํ สุตฺตสฺส อตฺถนิเทฺทโสฯ</p>


<p> ตตฺถ  กตโม วิจโย? ยสฺส ยตฺถ ปริฬาเหติ ตสฺส ปริฑยฺหนฺตสฺส โส ยถาภูตํ นตฺถิ นิพฺพินฺทติ จ, อยํ วิจโย จ ยุตฺติ จฯ ปทฎฺฐาโน  ราคโช ปริฬาโห สุขินฺทฺริยสฺส โทมนสฺสินฺทฺริยสฺส จ ปทฎฺฐานํฯ โทสโช ปริฬาโห สุขินฺทฺริยสฺส โทมนสฺสินฺทฺริยสฺส จ ปทฎฺฐานํฯ โมหโช ปริฬาโห อุเปกฺขินฺทฺริยสฺส โทมนสฺสินฺทฺริยสฺส จ ปทฎฺฐานํฯ</p>


<p>ตตฺถ กตโม ลกฺขโณ หาโร? ผสฺสปเรโต เวทนาปเรโต สญฺญาปเรโตปิ สงฺขารปเรโตปิ เยน เยน มญฺญติ ยทิ สุภนิมิเตฺตน ยทิ สุขนิมิเตฺตน ยทิ นิจฺจนิมิเตฺตน ยทิ อตฺตนิมิเตฺตน อสุเภ สุภนฺติ มญฺญติ, เอวํ สพฺพํ ราคเช ปริฬาเห วุเตฺต จตฺตาโร ปริฬาหา วุตฺตา ภวนฺติฯ ราคโช โทสโช โมหโช ทิฎฺฐิโช  จ ราคํ วทามีติ อตฺตโต วทติฯ สพฺพานิ ปนฺนรส ปทานิ อนิจฺจํ ทุกฺขนฺติฯ</p>


<p>ตตฺถ กตโม จตุพฺยูโห? อิธ สุเตฺต ภควโต โก อธิปฺปาโย? เย ปริฬาเหน น อจฺฉนฺติ เต ภวํ นาภินนฺทนฺติฯ เย ภวํ นาภินนฺทนฺติ, เต ปรินิพฺพายิสฺสนฺติฯ อยํ อธิปฺปาโยฯ</p>


<p>ตตฺถ กตโม อาวโฎฺฎ? สํกิเลสภาคิเยน ทุกฺขญฺจ สมุทยญฺจ นิทฺทิสติฯ นิเพฺพธภาคิเยน มคฺคญฺจ นิโรธญฺจฯ</p>


<p>ตตฺถ กตมา วิภตฺติ? สนฺตาปชาโต โรคชาโต โรคํ วทติ อตฺตโต ตํ น เอกํเสน โหติ อมนสิการา สนฺตาปชาโต โข น จ โรคํ อตฺตโต วทติฯ</p>


<p>ตตฺถ กตโม ปริวตฺตโน? ปกฺขปฎิปกฺขนิทสฺสนตฺถํ ภูมิ ปริวตฺตนายฯ</p>


<p>ตตฺถ กตโม เววจโน หาโร? โรคญฺจ อตฺตโต วทติ สลฺลํ อตฺตโต วทติฯ ปนฺนรส ปทานิ สพฺพานิ วตฺตพฺพานิฯ</p>


<p>ตตฺถ กตมา ปญฺญตฺติ? สนฺตาปชาโตติ โทมนสฺสปทฎฺฐานํฯ สเพฺพ วจนปญฺญตฺติยา ปญฺญเปติฯ โรคํ วทติ อตฺตโต วิปลฺลาโส สํกิเลสปญฺญตฺติยา ปญฺญเปติฯ ยํ นาภินนฺทติ, ตํ  ทุกฺขนฺติ วิปลฺลาสนิเกฺขปปญฺญตฺติยา ปญฺญตฺตาฯ เต อกตสตฺตา โลกา มเชฺฌน เวมตฺตตาย ปญฺญตฺตาฯ</p>


<p>ตตฺถ กตโม โอตรโณ? สนฺตาปชาโตติ ตีณิ อกุสลมูลานิ, เต สงฺขารา สงฺขารกฺขนฺธปริยาปนฺนา, ธาตูสุ ธมฺมธาตุ, อายตเนสุ  ธมฺมายตนํฯ อินฺทฺริเยสุ อิตฺถินฺทฺริยํ ปุริสินฺทฺริยญฺจ ปทฎฺฐานํฯ</p>


<p>ตตฺถ  กตโม โสธโน? สุโทฺธ สุตฺตสฺส อารโมฺภฯ</p>


<p>ตตฺถ กตโม อธิฎฺฐาโน หาโร? ปริฬาโหติ เย สตฺตา โลกา เอกตฺตปญฺญตฺติยา ปญฺญตฺตา, เต อกตสตฺตา โลกา มเชฺฌน เวมตฺตตาย ปญฺญตฺตาฯ</p>


<p>ตตฺถ กตโม ปริกฺขาโร? สนฺตาปชาโตติ อโยนิโส มนสิกาโร เหตุ, วิปลฺลาสญฺจ ปจฺจโยฯ ตตฺถ ทฺวีหิ ธเมฺมหิ อตฺตา อภินิวิฎฺฐา จิตฺตญฺจ เจตสิกญฺจ ธเมฺม อุภยานิ ตสฺส วิปรีเตน ปรามสโตฯ อปโร ปริยาโย, เจตสิเกหิ ธเมฺมหิ อตฺตสญฺญา อนตฺตสญฺญา สมุคฺฆาเตติฯ อปโร ปริยาโยฯ อนิจฺจสญฺญา เจตสิเกสุ ธเมฺมสุ, น ตุ อตฺตสญฺญาฯ อิทํ วุจฺจติ จิตฺตนฺติ วา มโนติ วา วิญฺญาณนฺติ วา อิทํ ทีฆรตฺตํ อพฺภุคฺคตํ เอตํ มม, เอโสหมสฺมิ, เอโส เม อตฺตาติฯ ตตฺถ เจตสิกา ธมฺมานุปสฺสนา เอสาปิ ธมฺมสญฺญาฯ ตสฺส โก เหตุ, โก ปจฺจโย? อหํกาโร เหตุ, มมํกาโร ปจฺจโยฯ</p>


<p>ตตฺถ กตโม สมาโรปโน? อยํ โลโก สนฺตาปชาโตติ อกุสลํ มเนฺตติ วิญฺญาณํ นามรูปสฺส ปจฺจโย ยาว ชรามรณนฺติ, อยํ สมาโรปโนฯ</p>


<p> เอวเมตํ ยถาภูตํ, สมฺมปฺปญฺญาย ปสฺสติ อกุสลมูลานํ ปหานํฯ ตตฺถ อวิชฺชานิโรโธ อวิชฺชานิโรธา ยาว ชรามรณนิโรโธ, อยํ สมาโรปโนฯ</p>


<p>จตฺตาโร  ปุคฺคลา  – อนุโสตคามี ปฎิโสตคามี ฐิตโตฺต, ติโณฺณ ปารงฺคโต ถเล ติฎฺฐติ พฺราหฺมโณติฯ</p>


<p>ตตฺถ โย อนุโสตคามี อยํ กาเม เสวติฯ ปาปญฺจ กมฺมํ กโรติ ยาว กาเม ปฎิเสวติ ฯ อิทํ โลโภ อกุสลมูลํ, โส เยว ตณฺหา, โส เตหิ กาเมหิ วุยฺหติ อนุโสตคามีติ วุจฺจติฯ โย ปุคฺคโล ตาหิ คมิโต ตปฺปจฺจยา ตสฺส เหตุ อกุสลกมฺมํ กโรติ กาเยน จ วาจาย จ, อยํ วุจฺจติ ปาปกมฺมํ กโรตีติฯ ตสฺส ตีณิ โสตานิ สกฺกายทิฎฺฐิ วิจิกิจฺฉา สีลพฺพตปรามาโสฯ อิเมหิ ตีหิ โสเตหิ  ติวิธธาตุยํ อุปฺปชฺชติ กามธาตุยํ รูปธาตุยํ อรูปธาตุยํฯ เตน ปฎิปเกฺขน โย กาเม น ปฎิเสวติฯ โย สีลวตํ น ปรามสติฯ โย สกฺกายทิฎฺฐีนํ ปหานาย กาเมสุ ยถาภูตํ อาทีนวํ ปสฺสติฯ เยน จ เต ธเมฺม ปฎิเสวติฯ ยญฺจ ตปฺปจฺจยา ติฎฺฐติ พฺราหฺมโณติ อรหํ กิรฯ ตตฺถ อรหํ ตสฺส ปารงฺคโต โหติ, ปารงฺคตสฺส ถเล ติฎฺฐติ โสปาทิเสสา นิพฺพานธาตุฯ อนุโสตคามินีติ ทสฺสนปฺปหาตพฺพานํ สํโยชนานํ อปฺปหานมาหฯ ปฎิโสตคามินีติ ผเล ทิเฎฺฐกฎฺฐานญฺจ กิเลสานํ ปหานมาห, ฐิตเตฺตน ปญฺจนฺนํ โอรมฺภาคิยานํ สํโยชนานํ ปหานมาหฯ ตตฺถ อนุโสตคามินา มคฺครูปิมาหฯ ปฎิโสตคามินา ฐิตเตฺตน จ มคฺคมิติมาหฯ ปารงฺคเตน สาวกา อเสกฺขา  จ สมฺมาสมฺพุทฺธา จ วุตฺตาฯ อนุโสตคามินา สกฺกายสมุทยคามินิํ ปฎิปทมาหฯ ปฎิโสตคามินา ฐิตเตฺตน สกฺกายนิโรธคามินิํ ปฎิปทมาหฯ ปารงฺคเตน ทส อเสกฺขา อรหนฺตา ธมฺมา วุตฺตาฯ อยํ สุตฺตโตฺถฯ</p>


<p> ตตฺถ กตมา เทสนา? อิมสฺมิํ หิ สุเตฺต จตฺตาริ อริยสจฺจานิ เทสิตานิฯ เตธาตุกโลกสมติกฺกมนญฺจฯ</p>


<p>ตตฺถ กตโม วิจโย หาโร? โย กาเม ปฎิเสวติ ปาปํ  กเรยฺยาติ โย จ กาเม น ปฎิเสวติ โส ปาปกมฺมํ น กเรยฺยาติ โย จ อิเมหิ ทฺวีหิ ภูมีหิ อุตฺติโณฺณ ปารงฺคโตติ ยา วีมํสา อยํ วิจโยฯ</p>


<p>ยุตฺตีติ ยุชฺชติ สุเตฺตสุ, นายุชฺชตีติ ยา วีมํสาย, อยํ ยุตฺติฯ ปทฎฺฐาโนติ อนุโสตคามินา สตฺตนฺนํ สํโยชนานํ ปทฎฺฐานํฯ อกุสลสฺส กิริยา อกุสลสฺส มูลานํ ปทฎฺฐานํฯ ปฎิโสตคามินา ยถาภูตทสฺสนสฺส ปทฎฺฐานํฯ ฐิตเตฺตน อสํหาริยาย  ปทฎฺฐานํฯ ปารงฺคโตติ กทาจิ ภูมิยา ปทฎฺฐานํฯ</p>


<p>ตตฺถ กตโม ลกฺขโณ หาโร? โย อนุโสตํ คจฺฉติ ตณฺหาวเสนฯ สเพฺพสมฺปิ กิเลสานํ วเสน คจฺฉติฯ โย ปฎิโสตํ วายมติฯ ตณฺหาย สเพฺพสมฺปิ โส กิเลสานํ วายมติ  ปฎิโสตํฯ โย  อตฺตนา ฐิโต กาเยนปิ โส ฐิโต วาจาจิเตฺตนปิ โส ฐิโตฯ อยํ ลกฺขโณ หาโรฯ</p>


<p>ตตฺถ กตโม จตุพฺยูโห? อิธ สุเตฺต ภควโต โก อธิปฺปาโย? เย อนุโสตคามินิยา ปฎิปทาย นาภิรมิสฺสนฺติ, เต ปฎิโสตํ วายมิสฺสนฺตีติ ยาว กทาจิ ภูมิยํ, อยํ อธิปฺปาโยฯ อาวโฎฺฎติ  อิธ สุเตฺต จตฺตาริ สุตฺตานิ เทสิตานิฯ</p>


<p>ตตฺถ กตโม วิภตฺติ หาโร? โย กาเม ปฎิเสวติ ปาปญฺจ กมฺมํ กโรติฯ โส อนุโสตคามีติ น เอกํเสน โสตาปโนฺนปิ กาเม ปฎิเสวติฯ ตํ ภาคิยญฺจ ปาปกมฺมํ กโรติฯ กิญฺจาปิ เสโกฺขปิ กเรยฺย ปาปํ ยถา สุเตฺต นิทฺทิโฎฺฐ น จ โส อนุโสตคามี, อิทํ วิภชฺชพฺยากรณียํฯ น จ กาเม ปฎิเสวติ น จ ปาปกมฺมํ กโรติ ปฎิโสตคามี น จ เอกํเสน สเพฺพ พาหิรโก กาเมสุ วีตราโค น จ กาเม ปฎิเสวติ, เตน จ ปาปกมฺมํ กโรติ อนุโสตคามี ปฎิโสตคามี, อยํ วิภตฺติฯ</p>


<p>ตตฺถ กตโม ปริวตฺตโน หาโร? นิทฺทิโฎฺฐ ปฎิปโกฺขฯ เววจโนติ กาเมสุ วตฺถุกามาปิ กิเลสกามาปิ รูปสทฺทคนฺธรสผสฺสปุตฺตทารทาสกมฺมกรโปริสญฺจ ปริคฺคหาฯ</p>


<p>ปญฺญตฺตีติ สเพฺพ ปุถุชฺชนา เอกตฺตาย ปญฺญตฺตาฯ อนุโสตคามีติ กิเลสสมุทาจารปญฺญตฺติยา ปญฺญตฺตาฯ เย ปน เสกฺขา ปุคฺคลา, เต นิพฺพานปญฺญตฺติยา  ปญฺญตฺตาฯ เย ปน อนาคามี, เต อสํหาริย ปญฺญตฺติยา ปญฺญตฺตา, อยํ ปญฺญตฺติฯ</p>


<p>โอตรโณติ โย อนุโสตคามี, โส ทุกฺขํฯ เย ตสฺส ธมฺมา, เต ทุกฺขสฺส สมุทโยฯ ยํ รูปํ, อยํ รูปกฺขโนฺธ, เอวํ ปญฺจปิ ขนฺธา ปฎิจฺจสมุปฺปาโท, เต กิเลสา สงฺขารกฺขนฺธปริยาปนฺนา ธมฺมายตนํ ธมฺมธาตุ อินฺทฺริเยสุ จ ปญฺญตฺตาฯ</p>


<p>โสธโนติ เยนารเมฺภน อิทํ สุตฺตํ เทสิตํ, โส อารโมฺภ สโพฺพ สุโทฺธฯ</p>


<p>อธิฎฺฐาโนติ   ปฎิโสตคามินา สเพฺพ โสตาปนฺนา เอกเตฺตน วา นิทฺทิฎฺฐา ราคานุสยปฎิโสตคามิโน เสกฺขาว มโคฺค จ เสโกฺข จ ปุคฺคโล ฐิตโตฺตติฯ</p>


<p>วีตราโค  เอกตฺตาย ปญฺญโตฺตฯ ปารงฺคโตติ สเพฺพ อรหโนฺต สเพฺพ ปเจฺจกพุทฺธา สมฺมาสมฺพุทฺธา จ เอกตฺตาย ปญฺญตฺตาฯ</p>


<p>ปริกฺขาโรติ อนุโสตคามิโน ปาปมิตฺตปจฺจโย กามปริยุฎฺฐานํ เหตุฯ ปฎิโสตคามิโน เทฺว เหตู เทฺว ปจฺจยา จ ยาว สมฺมาทิฎฺฐิยา อุปฺปาทายทิฎฺฐิ , ตสฺส ปฎิลทฺธมโคฺค เหตุ อารโมฺภ ปจฺจโย กายิโก เจตสิกสฺส โกฎฺฐาโส จฯ สมาโรปโนติ วิภตฺติ อิทํ สุตฺตํ นตฺถิ สมาโรปนาย ภูมิฯ</p>


<p> ปญฺจานิสํสา โสตานุคตานํ ธมฺมานํ  ยาว ทิฎฺฐิยา สุปฺปฎิวิทฺธานํ สุตฺตํ วิตฺถาเรน กาตพฺพํฯ ยุญฺชโต ฆเฎนฺตสฺส วายมโต คิลาโน มรณกาเล เทวภูโต ปเจฺจกโพธิํ ปาปุณาติฯ โสตานุคตาติ สทฺธมฺมสฺสวเนน กตํ โหติฯ น จ อธิปญฺญาธมฺมวิปสฺสนาย ตสฺส จิตฺตํ ตสิตํ โหติ, น จ อนิพฺพิทฺธตฺตํ, อิทํ จ สุตฺตํ ปญฺจนฺนํ ปุคฺคลานํ เทสิตํ, สทฺธานุสาริโน มุทินฺทฺริยสฺส ติกฺขินฺทฺริยสฺส จ ธมฺมานุสาริโน ติกฺขินฺทฺริยสฺส มุทินฺทฺริยสฺส จฯ โย ปน โมหจริโต ปุคฺคโล น สโกฺกติ ยุญฺชิตุํ ฆฎิตุํ วายมิตุํ ยถาภูตํ ยถาสมาธิกา วิมุตฺติ ตํ ขณํ ตํ ลยํ ตํ มุหุตฺตํ ผลํ ทเสฺสติฯ สาธุ ปริหายติ ปโร ตํ ทุยฺหติ, โน ตุ สุขอวิปากินี ภวติ ฯ ตสฺส ทิเฎฺฐ เยว จ ธเมฺม อุปปชฺชอปราปริยเวทนียํฯ ตตฺถ โย ปุคฺคโล ธมฺมานุสารี ตสฺส ยทิ โสตานุคตา ธมฺมา โหนฺติ โส ยุญฺชโนฺต ปาปุณาติฯ โย ธมฺมานุสารี มุทินฺทฺริโย, โส คิลาโน ปาปุณาติฯ โย สทฺธานุสารี ติกฺขินฺทฺริโย, โส มรณกาลสมเย ปาปุณาติฯ โย มุทินฺทฺริโย, โส เทวภูโต ปาปุณาติฯ ยทา เทวภูโต น ปาปุณาติ, น โส เตเนว ธมฺมราเคน ตาย ธมฺมนนฺทิยา ปเจฺจกโพธิํ ปาปุณาติฯ โย โสตานุคเตสุ ยุญฺชติ ฆเฎติ วายมติ, โส ปุพฺพาปเนฺนน วิเสสํ สญฺชานาติ, สญฺชานโนฺต ปาปุณาติฯ สเจ ปน คิลานสฺส มนสิกาโร โหติ, ตตฺถ ยุญฺชโนฺต ปาปุณาติฯ สเจ ปนสฺส มรณกาเล สํวิโคฺค โหติ, ตตฺถ  ยุญฺชโนฺต ปาปุณาติฯ สเจ ปน น กตฺถจิ  สํเวโค โหติ, ตสฺส เทวภูตสฺส สุขิโน ธมฺมภูตา ปาทา เอวํ อวิลปติฯ โส เอวํ ชานาติ ‘‘อยํ โส ธมฺมวินโย ยตฺถ มยํ ปุเพฺพ มนุสฺสภูตา พฺรหฺมจริยํ จริมฺหา’’ติฯ อถ เทวภูโต ปาปุณาติฯ ทิเพฺพสุ วา ปญฺจสุ กามคุเณสุ อโชฺฌสิโต โหติ ปมาทวิหารี, โส เตน กุสลมูเลน ปเจฺจกโพธิํ ปาปุณาติฯ</p>


<p>ยา ปรโตโฆเสน วจสา สุปริจิตา, อยํ สุตมยี ปญฺญาฯ เย ปน ธมฺมา โหนฺติ มนสา อนุเปกฺขิตา, อยํ จินฺตามยี ปญฺญาฯ ยํ ทิฎฺฐิยา สุปฺปฎิวิทฺธา, อยํ ภาวนามยี ปญฺญา ฯ ยํ โสตานุคตา วจสา ปริจิตา โหนฺติ, โส จ ทิเฎฺฐ เยว ธเมฺม ปรินิพฺพายี, อยํ อรหํ ปุคฺคโลฯ โย อุปปชฺชติ เทวภูโต ปาปุณาติ, ตตฺถ จ ปรินิพฺพายติ, อยํ อนาคามีฯ โย เตน กุสลมูเลน ปเจฺจกโพธิํ ปาปุณาติ, อยํ ปุพฺพโยคสมฺภารสมฺภูโต ปุคฺคโลฯ</p>


<p>โสตานุคตา  ธมฺมาติ ปฐมํ วิมุตฺตายตนํ, วจสา ปริจิตาติ ทุติยํ ตติยญฺจ วิมุตฺตายตนํ, มนสา อนุเปกฺขิตาติ จตุตฺถํ วิมุตฺตายตนํ ทิฎฺฐิยา สุปฺปฎิวิทฺธาติ ปญฺจมํ วิมุตฺตายตนํฯ</p>


<p>โสตานุคตาย วิมุตฺติยา วจสา ยา วาจา สุปฺปฎิวิทฺธา อนุปุพฺพธมฺมสฺส โสเตน สุตฺวา สีลกฺขเนฺธ ปริปูเรติ, มนสา อนุเปกฺขิตา สมาธิกฺขนฺธํ ปริปูเรติ, ทิฎฺฐิยา สุปฺปฎิวิทฺธา ปญฺญากฺขนฺธํ ปริปูเรติฯ</p>


<p>โสตานุคตา ธมฺมา พหุสฺสุตา โหนฺตีติ วิตฺถาเรน กาตพฺพํฯ อิทํ ปฐมํ สทฺธาปทานํ มนสา อนุเปกฺขิตาติ ปฎิสลฺลานพหุโล วิหรติ, วิตฺถาเรน กาตพฺพํฯ อิทํ ทุติยํ สทฺธาปทานํ ทิฎฺฐิยา สุปฺปฎิวิทฺธาติ อนาสวา เจโตวิมุตฺติยา นาปรํ อิตฺถตฺตายาติ ปชานาตีติฯ อิทํ ตติยํ สทฺธาปทานํฯ</p>


<p>โสตานุคตา ธมฺมาติ เสกฺขํ สตฺถา ทเสฺสติฯ มนสา อนุเปกฺขิตาติ อรหตฺตํ สตฺถา ทเสฺสติฯ ทิฎฺฐิยา สุปฺปฎิวิทฺธาติ ตถาคตํ อรหนฺตํ สมฺมาสมฺพุทฺธํ สตฺถา ทเสฺสติฯ</p>


<p>โสตานุคตา  ธมฺมาติ กามานํ นิสฺสรณํ ทเสฺสติฯ มนสา อนุเปกฺขิตาติ รูปธาตุยา นิสฺสรณํ ทเสฺสติฯ ทิฎฺฐิยา สุปฺปฎิวิทฺธาติ เตธาตุกานํ นิสฺสรณํ ทเสฺสติฯ อยํ สุตฺตโตฺถฯ</p>


<p> ตตฺถ กตโม เทสนาหาโร? อิมมฺหิ สุเตฺต ตโย เอสนา เทสิตา โสตานุคเตหิ ธเมฺมหิ วจสา ปริจิเตหิ กาเมสนาย สมถมโคฺคฯ ทิฎฺฐิยา สุปฺปฎิวิเทฺธหิ พฺรหฺมจริเยสนาย สมถมโคฺคฯ</p>


<p>วิจโยติ ยถา สุตฺตํ มนสิกโรโนฺต วิจินโนฺต สุตมยิปญฺญํ ปฎิลภติฯ ยถา จ โส  มนสิกโรตีติ ยถา สุตธมฺมา ตทา จินฺตามยิปญฺญํ ปฎิลภติฯ ยถา ทิเฎฺฐว  ธเมฺม มนสิกโรติ ตทา ภาวนามยิปญฺญํ ปฎิลภติฯ อยํ วิจโยฯ</p>


<p>สุเตน สุตมยิปญฺญํ ปฎิลภติฯ จินฺตาย จินฺตามยิปญฺญํ ภาวนาย ภาวนามยิปญฺญํ ปฎิลภติฯ อตฺถิ เอสา ยุตฺติฯ</p>


<p>ปทฎฺฐาโนติ โสตานุคตา ธมฺมาติ ธมฺมสฺสวนสฺส ปทฎฺฐานํฯ วจสา ปริจิตาติ ยุญฺชนาย ปทฎฺฐานํฯ มนสา อนุเปกฺขิตาติ ธมฺมานุธมฺมาย วิปสฺสนาย ปทฎฺฐานํฯ ทิฎฺฐิยา อนุเปกฺขิตาติ ปญฺญายปิ อนุเปกฺขิตา ทิฎฺฐิยาปิ อนุเปกฺขิตาฯ</p>


<p>จตุพฺยูโหติ อิมมฺหิ สุเตฺต ภควโต โก อธิปฺปาโย? เย อิมาหิ ทฺวีหิ ปญฺญาหิ สมนฺนาคตา เตหิ…ฯ</p>


<p>ส นิพฺพุโตติ มคฺคผลํ อนุปาทิเสสญฺจ นิพฺพานธาตุํ มเนฺตติ, ทาเนน โอฬาริกานํ กิเลสานํ ปหานํ มเนฺตติฯ สีเลน มชฺฌิมานํ, ปญฺญาย สุขุมกิเลสานํ มเนฺตติ, ราคโทสโมหกฺขยา ส นิพฺพุโตติ กตา จ ภูมิฯ</p>


<p>
ททโต ปุญฺญํ ปวฑฺฒติ, สํยมโต เวรํ น จียติ;  
  
กุสโล จ ชหาติ ปาปกนฺติ มโคฺค วุโตฺต;  
  
ราคโทสโมหกฺขยา ส นิพฺพุโตติ มคฺคผลมาหฯ  
</p>
  
<p>ททโต  ปุญฺญํ ปวฑฺฒติ, สํยมโตติ ตีหิ ปเทหิ โลกิกํ กุสลมูลํ วุตฺตํฯ ราคโทสโมหกฺขยา ส นิพฺพุโตติ โลกุตฺตรํ กุสลมูลํ วุตฺตํฯ</p>


<p>ททโต ปุญฺญํ ปวฑฺฒติ, สํยมโต เวรํ น จียตีติ ปุถุชฺชนภูมิํ มเนฺตติฯ กุสโล จ ชหาติ ปาปกนฺติ เสกฺขภูมิํ มเนฺตติฯ ราคโทสโมหกฺขยา ส นิพฺพุโตติ อเสกฺขภูมิ วุตฺตาฯ</p>


<p>ททโต  ปุญฺญํ ปวฑฺฒติ, สํยมโต เวรํ น จียตีติ มคฺคนิยา ปฎิปทา วุตฺตาฯ กุสโล  จ ชหาติ ปาปกนฺติ เสกฺขวิมุตฺติฯ ราคโทสโมหกฺขยา ส นิพฺพุโตติ อเสกฺขวิมุตฺติฯ</p>


<p>ททโต ปุญฺญํ ปวฑฺฒติ, สํยมโต เวรํ น จียตีติ ทานกถํ สีลกถํ มคฺคกถํ โลกิกานํ ธมฺมานํ เทสนมาหฯ กุสโล จ ชหาติ ปาปกนฺติ โลเก อาทีนวานุปสฺสนาฯ ราคโทสโมหกฺขยา ส นิพฺพุโตติ สามุกฺกํสิกาย ธมฺมเทสนายปิ ปฎิวิทฺธาฯ</p>


<p>ททโต ปุญฺญํ ปวฑฺฒตีติ ปาณานํ อภยทาเนน ปาณาติปาตา เวรมณิสตฺตานํ อภยํ เทติฯ เอวํ สพฺพานิ สิกฺขาปทานิ กาตพฺพานิฯ สํยมโต เวรํ น จียตีติ สีเล ปติฎฺฐาย จิตฺตํ สํยเมติ, ตสฺส สํยมโต ปาริปูริํ คจฺฉติฯ ราคโทสโมหกฺขยา ส นิพฺพุโตติ เทฺว วิมุตฺติโยฯ อยํ สุตฺตนิเทฺทโสฯ</p>


<p> ตตฺถ กตมา เทสนา? อิมมฺหิ สุเตฺต กิํ เทสิตํ? เทฺว สุคติโย เทวา จ มนุสฺสา จ, ทิพฺพา จ ปญฺจกามคุณา, มานุสฺสกา จฯ ทฺวีหิ ปเทหิ นิเทฺทโสฯ ททโต ปุญฺญํ ปวฑฺฒติ, สํยมโต เวรํ น จียติ, กุสโล จ ชหาติ ปาปกนฺติ มโคฺค วุโตฺตฯ ราคโทสโมหกฺขยา ส นิพฺพุโตติ เทฺว นิพฺพานธาตุโย เทสิตา โสปาทิเสสา จ อนุปาทิเสสา จฯ อยํ เทสนาฯ</p>


<p>วิจโยติ ททโต ปุญฺญํ ปวฑฺฒตีติ อิมินา ปฐเมน ปเทน ทานมยิกปุญฺญกิริยวตฺถุ วุตฺตํฯ เตนสฺส อานนฺตริยานํ กุสลานํ ธมฺมานํฯ ทุติเยน ปเทน… ยนฺติ, นิยฺยานิกํ สาสนนฺติ, อยํ อธิปฺปาโยฯ อสฺสวเนน  จ อมนสิกาเรน จ อปฺปฎิเวเธน จ สกฺกายสมุทยคามินี ปฎิปทา วุตฺตาฯ สวเนน  จ มนสิกาเรน จ ปฎิเวเธน จ สกฺกายนิโรธคามินี ปฎิปทา วุตฺตาฯ อยํ อาวโฎฺฎฯ</p>


<p>วิภตฺตีติ เอกํสพฺยากรณีโยฯ นตฺถิ ตตฺถ วิภตฺติยา ภูมิฯ ปริวตฺตนาติ เย ปญฺจานิสํสา, เต ปญฺจาทินา ปฎิปเกฺขน เตเนว ทิเฎฺฐว ธเมฺม ปาปุณาติ, ตํ อุปปชฺชมานา อปโร ปริยาโยฯ</p>


<p>เววจนนฺติ โสตานุคตา ธมฺมาติ ยํ สุตฺตํ ทิฎฺฐมฺปิ ปญฺญินฺทฺริยํ วิญฺญตฺตมฺปิ ทิฎฺฐิยา สุปฺปฎิวิทฺธมฺปิ วิภาวิตมฺปิฯ</p>


<p>ปญฺญตฺตีติ  โสตานุคตาธมฺมาติ เทสนา อวิชฺชาปญฺญตฺติยา ปญฺญตฺตํฯ มนสิกาโร ปาโมชฺชปญฺญตฺติยา ปญฺญโตฺต, ทิฎฺฐธมฺมาปิ อานิสํสปญฺญตฺติยา ปญฺญตฺตาฯ</p>


<p>โอตรโณติ ติโสฺส ปญฺญา วจสา ปริจิเตสุ สุตมยีปญฺญา มนสา อนุเปกฺขิเตสุ จินฺตามยีปญฺญา ทิฎฺฐิยา สุปฺปฎิวิทฺธาสุ ภาวนามยีปญฺญาฯ อิมานิ อริยสจฺจานิ อินฺทฺริยานิ วิชฺชุปฺปาทา อวิชฺชานิโรโธ ปฎิจฺจสมุปฺปาโท อินฺทฺริเยสุ ตีณิ อินฺทฺริยานิ, อายตเนสุ ธมฺมายตนปริยาปนฺนา ธาตูสุ ธมฺมธาตุปริยาปนฺนาติฯ โสธโนติ โย อารโมฺภ สุตฺตสฺส ปเวโส นิยุโตฺตฯ</p>


<p>อธิฎฺฐาโนติ ปญฺจานิสํสาติ เวมตฺตตาย ปญฺญตฺตา อานิสํสา โสตา อนุคตาติ เวมตฺตตาย อริยโวหาโร ปญฺญโตฺต, ธเมฺม จ สวนนฺติ เอกตฺตตาย ปญฺญตฺตํฯ</p>


<p>ปริกฺขาโรติ ธมฺมสฺสวนสฺส ปยิรุปาสนา ปจฺจโย, สทฺธา เหตุฯ มนสา อนุเปกฺขิตาติ อตฺถปฺปฎิสํเวทิตา ปจฺจโย, ธมฺมปฺปฎิสํเวทิตา เหตุ, ทิฎฺฐิยา สุปฺปฎิวิทฺธาติ  สทฺธมฺมสฺสวนญฺจ มนสิกาโร จ ปจฺจโย, สุตมยี จินฺตามยี ปญฺญา เหตุฯ สมาโรปโนติ วิภตฺตํ สุตฺตํ อปโร ปริยาโย นิพฺพตฺติ พเล นตฺถิฯ ตตฺถ สมาโรปนาย ภูมิฯ</p>


<p> ตตฺถ กตมํ วาสนาภาคิยญฺจ นิเพฺพธภาคิยญฺจ สุตฺตํ? ททโต ปุญฺญํ ปวฑฺฒตีติ คาถาฯ ททโตติ ทานมยิกปุญฺญกิริยวตฺถุ วุตฺตํฯ สํยมโต เวรํ น จียตีติ สีลมยิกปุญฺญกิริยวตฺถุ วุตฺตํฯ กุสโล จ ชหาติ ปาปกนฺติ โลภสฺส จ โมหสฺส จ พฺยาปาทสฺส จ ปหานมาหฯ ราคโทสโมหกฺขยา ส นิพฺพุโตติ โลภสฺส จ โมหสฺส จ พฺยาปาทสฺส  จ ฉนฺทราควินยมาหาติฯ ททโต ปุญฺญํ ปวฑฺฒตีติ คาถา อโลโภ กุสลมูลํ ภวติฯ สํยมโต เวรํ น จียตีติ อโทโส กุสลมูลํ ภวติฯ สํยมโต เวรํ น จียตีติ อเวรา อสปตฺตา อพฺยาปาทตาย สทาฯ กุสโล จ ชหาติ ปาปกนฺติ ญาณุปฺปาทา อญฺญาณนิโรโธฯ จตุตฺถปเทน ราคโทสโมหกฺขเยน ราควิราคา เจโตวิมุตฺติโมหกฺขเยน อวิชฺชาวิราคา ปญฺญาวิมุตฺติ, อยํ วิจโยฯ</p>


<p>ยุตฺตีติ ทาเน ฐิโต อุภยํ หิ ปริปูเรติฯ มจฺฉริยญฺจ ปชหติฯ ปุญฺญญฺจ ปวฑฺฒติฯ อตฺถิ เอสา ยุตฺติฯ</p>


<p>ปทฎฺฐานนฺติ  ททโต ปุญฺญํ ปวฑฺฒตีติ จาคาธิฎฺฐานสฺส ปทฎฺฐานํฯ สํยมโต เวรํ น จียตีติ ปญฺญาธิฎฺฐานสฺส ปทฎฺฐานํ กุสโล จ ชหาติ ปาปกนฺติ สจฺจาธิฎฺฐานสฺส ปทฎฺฐานํฯ ราคโทสโมหกฺขยา ส นิพฺพุโตติ อุปสมาธิฎฺฐานสฺส ปทฎฺฐานํฯ อยํ ปทฎฺฐาโนฯ</p>


<p>ตตฺถ  กตโม ลกฺขโณ? ททโต ปุญฺญํ ปวฑฺฒติ สํยมโต เวรํ น จียติฯ ททโตปิ เวรํ น กริยาติ กุสโล จ ชหาติ ปาปกํ ราคโทสโมหกฺขยา ส นิพฺพุโต รูปกฺขยาปิ เวทนกฺขยาปิ, เยน รูเปน ทิฎฺฐํ, เตน ตถาคโต ปญฺญเปโนฺต ปญฺญเปยฺย รูปสฺส ขยา วิราคนิโรธาติ เอวํ ปญฺจกฺขนฺธาฯ</p>


<p>จตุพฺยูโห อิธ ภควโต โก อธิปฺปาโย? เย มหาโภคานํ ปตฺถยิสฺสนฺติ? เต ทานํ ทสฺสนฺติ ปริสฺสยปหานาย, เย อเวราภิฉนฺทกา, เต ปญฺจ เวรานิ ปชหิสฺสนฺติ, เย กุสลาภิฉนฺทกา, เต อฎฺฐงฺคิกํ มคฺคํ ภาเวสฺสนฺติ อฎฺฐนฺนํ มิจฺฉตฺตานํ ปหานายฯ เย นิพฺพายิตุกามา, เต ราคโทสโมหํ ปชหิสฺสนฺตีติ อยํ ภควโต อธิปฺปาโยฯ</p>


<p>อาวโฎฺฎติ ยญฺจ อททโต มจฺฉริยํ ยญฺจ อสํยมโต เวรํ ยญฺจ อกุสลสฺส ปาปสฺส อปฺปหานํ, อยํ ทุกฺขนิเทฺทโส น สมุทโยฯ อโลเภน จ อโทเสน จ อโมเหน จ กุสเลน อิมานิ ตีณิ กุสลมูลานิฯ เตสํ ปจฺจโย อฎฺฐ สมฺมตฺตานิ, อยํ มโคฺคฯ เตสํ ราคโทสโมหานํ ขยา, อยํ นิโรโธฯ</p>


<p>วิภตฺตีติ ททโต ปุญฺญํ ปวฑฺฒตีติ น เอกํเสน โย ราชทณฺฑภเยน เทติ, โย จ อกปฺปิยสฺส ปริโภเคน สีลวเนฺตสุ เทติ, น ตสฺส ปุญฺญํ  ปวฑฺฒตีติ โส เจตํ ทานํ อกุสเลน เทติ, ทณฺฑทานํ สตฺถทานํ อปุญฺญมยํ ปวฑฺฒติ, น ปุญฺญํฯ สํยมโต เวรํ น จียตีติ น เอกํเสน กิํ การณํ ยญฺจ โย ปทํ ทิฎฺฐธมฺมิกํ ปสฺสติ ยทิ มม ราชาโน คเหตฺวา หตฺถํ วา ฉิเนฺทยฺย…เป.… น เตน สํยเมน เวรํ น กโรติฯ โย ตุ เอวํ สมาทิยติ ปาณาติปาตสฺส  ปาปโก วิปาโกติ, ทิเฎฺฐ เยว ธเมฺม อภิสมฺปราเย จ เอวํ สพฺพสฺส อกุสลสฺส เหตุโต อารติฯ อิมินา สํยเมน เวรํ น จียติฯ</p>


<p>ปริวตฺตนาติ ททโต ปุญฺญํ ปวฑฺฒตีติ อททโต ปุญฺญํ น ปวฑฺฒติฯ ยํ ทานมยํ, ตํ สํยมโต เวรํ น จียติ, อสํยมโต เวรํ กรียติฯ กุสโล จ ชหาติ ปาปกํ อกุสโล น ชหาติฯ ราคโทสโมหกฺขยา สนิพฺพุโตติ ทูตํ เปเสตฺวา ปณีตํ เปเสตฺวาปิ น ปโกฺกสามิ, โส  สยเมว ปน มหาภิกฺขุสงฺฆปริวาโร อมฺหากํ วสนฎฺฐานํ สมฺปโตฺต อเมฺหหิ จ สนฺถาคารสาลา  การิตา, เอตฺถ มยํ ทสพลํ อาเนตฺวา มงฺคลํ ภณาเปมาติ จิเนฺตตฺวา อุปสงฺกมิํสุฯ เยน สนฺถาคารํ เตนุปสงฺกมิํสูติ ตํ ทิวสํ กิร สนฺถาคาเร จิตฺตกมฺมํ นิฎฺฐาเปตฺวา อฎฺฎกา มุตฺตมตฺตา โหนฺติฯ พุทฺธา นาม อรญฺญชฺฌาสยา อรญฺญารามา อโนฺตคาเม วเสยฺยุํ วา โน วาติ ตสฺมา ภควโต มนํ ชานิตฺวาว ปฎิชคฺคิสฺสามาติ จิเนฺตตฺวา เต ภควนฺตํ อุปสงฺกมิํสุฯ อิทานิ ปน มนํ ลภิตฺวา ปฎิชคฺคิตุกามา เยน สนฺถาคารํ, เตนุปสงฺกมิํสุฯ สพฺพสนฺถรินฺติ ยถา สพฺพํ สนฺถตํ โหติ เอวํ เยน ภควา เตนุปสงฺกมิํสูติฯ เอตฺถ ปน เต มลฺลราชาโน สนฺถาคารํ ปฎิชคฺคิตฺวา นครวีถิโยปิ สมฺมชฺชาเปตฺวา ธเช อุสฺสาเปตฺวา สุวณฺณฆฎิกทลิโย จ ฐปาเปตฺวา สกลนครํ ทีปมาลาหิ วิปฺปกิณฺณตารกํ วิย กตฺวา ขีรปเก  ทารเก ขีรํ ปาเยถ, ทหเร กุมาเร ลหุํ ลหุํ โภชาเปตฺวา สยาเปถ, อุจฺจาสทฺทํ มากริ, อชฺช เอกรตฺติํ สตฺถา อโนฺตคาเมว วสิสฺสติ, พุทฺธา นาม อปฺปสทฺทกามา โหนฺตีติ เภริํ จราเปตฺวา สยํ ทณฺฑกทีปิกา อาทาย เยน ภควา เตนุปสงฺกมิํสุฯ ภควนฺตํ เยว ปุรกฺขตฺวาติ ภควนฺตํ ปุรโต  กตฺวา, ตตฺถ ภควา ภิกฺขูนเญฺจว อุปาสกานญฺจ มเชฺฌ นิสิโนฺน อติวิย วิโรจติฯ สมนฺตปาสาทิโก สุวณฺณวโณฺณ อภิรูโป ทสฺสนีโย ปุรตฺถิมกายโต  สุวณฺณวณฺณา รสฺมิ อุฎฺฐหิตฺวา คคนตเล อสีติหตฺถํ ฐานํ คณฺหาติฯ ปจฺฉิมกายโต ทกฺขิณหตฺถโต วามหตฺถโต สุวณฺณวณฺณา เหฎฺฐา ปาทตเลหิ ปวาฬวณฺณรสฺมิ อุฎฺฐหิตฺวา ฆนปถวิยํ อสีติหตฺถํ ฐานํ คณฺหาติ, เอวํ สมนฺตา อสีติหตฺถมตฺตํ ฐานํ ฉพฺพณฺณพุทฺธรสฺมิโย วิโชฺชตมานา วิตณฺฑมานา วิธาวนฺติ, สเพฺพ ทิสาภาคา สุวณฺณจมฺปกปุเปฺผหิ วิกิริยมานา วิย สุวณฺณฆฎโต นิกฺขนฺตสุวณฺณรสธาราหิ สิญฺจมานา วิย ปสาริตสุวณฺณปฎปริกฺขิตฺตา วฺวิย เวรมฺภวาตสมุฎฺฐิตกิํสุกกิํสุการกณิการปุปฺผจุณฺณสโมกิณฺณา วิย วิปฺปกสนฺตํ อสีติอนุพฺยญฺชนพฺยามปฺปภา ทฺวตฺติํสวรลกฺขณสมุชฺชลํ สรีรํ สมุคฺคตตารกํ วิย คคนตลํ วิกสิตมิว ปทุมวนํ สพฺพผาลิผุโลฺล วิย โยชนสติโก ปาริจฺฉตฺตโก ปฎิปาฎิยา ฐปิตานํ ทฺวตฺติํสจนฺทานํ ทฺวตฺติํสสูริยานํ ทฺวตฺติํสจกฺกวตฺตีนํ ทฺวตฺติํสเทวราชานํ ทฺวตฺติํสมหาพฺรหฺมานํ นิพฺพุโต อเสกฺขสฺส นตฺถิ นิพฺพุติฯ</p>


<p>เววจนนฺติ ททโต ปุญฺญํ ปวฑฺฒติ, อนุโมทโตปิ ปุญฺญํ ปวฑฺฒติฯ จิตฺตสฺส สมาทหโตปิ เวยฺยาวจฺจกิริยายปิ ปุญฺญํ ปวฑฺฒตีติฯ</p>


<p>ปญฺญตฺตีติ ททโต ปุญฺญํ ปวฑฺฒติ, อโลภสฺส ปฎินิสฺสยฆาตปญฺญตฺติยา ปญฺญตฺตํฯ สํยมโต  เวรํ น จียตีติ อโทสสฺส ปฎินิสฺสยฆาตปญฺญตฺติยา ปญฺญตฺตํ กุสโล จ ชหาติ ปาปกนฺติ อโมหสฺส ปฎินิสฺสยฆาตปญฺญตฺติยา ปญฺญตฺตํฯ</p>


<p>โอตรโณติ  ปญฺจสุ อินฺทฺริเยสุ ททโต ปุญฺญํ ปวฑฺฒติ, สํยมโต เวรํ น จียติ สํยเมน สีลกฺขโนฺธฯ โอติโณฺณ ฉสุ อินฺทฺริเยสุ สํวโร, อยํ สมาธิกฺขโนฺธ, ยํ กุสโล จ ชหาติ ปาปกํ, อยํ ปญฺญากฺขโนฺธ, ราคโทสโมหกฺขยา ส นิพฺพุโตติ วิมุตฺติกฺขโนฺธฯ ธาตูสุ ธมฺมธาตุ, อายตเนสุ มนายตนํฯ</p>


<p>โสธโนติ เยนารเมฺภน อิทํ สุตฺตํ เทสิตํ โส อารโมฺภ สุโทฺธฯ</p>


<p>อธิฎฺฐาโน ทานนฺติ เอกตฺตตาย ปญฺญตฺตํฯ จาโค ปริจฺจาโค ธมฺมทานํ อามิสทานํ, อฎฺฐ ทานานิ วิตฺถาเรน กาตพฺพานิ, อยํ เวมตฺตตาฯ น จ ททโต  เอกตฺตปญฺญตฺติยา ปญฺญตฺตํฯ ขนฺตี อนวชฺชนฺติ ปญฺญตฺติยา ปญฺญตฺตํฯ ราคโทสโมหกฺขยา ส นิพฺพุโตติ โรธวีริยปญฺญตฺติยา  ปญฺญตฺตาฯ</p>


<p>ปริกฺขาโรติ ทานสฺส ปาโมชฺชํ ปจฺจโย, อโลโภ เหตุฯ สํยมโต โยนิโส มนสิกาโร เหตุ, ปริจฺจาโค ปจฺจโยฯ กุสโล จ ชหาติ ปาปกนฺติ ยถาภูตทสฺสนํ ปจฺจโย, ญาณปฺปฎิลาโภ เหตุฯ ราคโทสโมหกฺขยา ส นิพฺพุโตติ ปรโต จ โฆโส อชฺฌตฺตญฺจ โยนิโส มนสิกาโร มโคฺค จ เหตุ จ ปจฺจโย จฯ</p>


<p>สมาโรปโนติ ททโต ปุญฺญํ ปวฑฺฒตีติ คาถา ตสฺส สีลมฺปิ วฑฺฒติฯ สํยโมปิ วฑฺฒติฯ สํยมโต เวรํ น จียตีติฯ อเญฺญปิ กิเลสา น จียนฺติ เยปิสฺส ตปฺปจฺจยา อุปฺปเชฺชยฺยุํ อาสวา วิฆาตา, เตปิสฺส น อุปฺปชฺชนฺติฯ ราคโทสโมหกฺขยา ส นิพฺพุโตติ ราคโทสสฺสาปิ ขยา ราคานุสยสฺสปิ ขยา โทสสฺส โมหสฺสาปิ ส นิพฺพุโตติ โสปาทิเสสา นิพฺพานธาตุ อนุปาทิเสสาปิฯ อยํ สมาโรปโนฯ</p>

</p>

</p>





