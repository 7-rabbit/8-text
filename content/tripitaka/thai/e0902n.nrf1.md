<h1>มชฺฌิมปณฺณาสปาฬิ</h1>
<h3>กนฺทรกสุตฺต</h3>
<p> เตนาวุโส  ชานตา…เป.… สมฺมาสมฺพุเทฺธน กนฺทรกสุตฺตํ กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> จมฺปายํ ภเนฺต คคฺคราย โปกฺขรณิยา ตีเร เปสฺสญฺจ หตฺถาโรหปุตฺตํ กนฺทรกญฺจ ปริพฺพาชกํ อารพฺภ ภาสิตํ, กนฺทรโก ภเนฺต ปริพฺพาชโก ภควโต จ ภิกฺขุสงฺฆสฺส จ วณฺณํ อภาสิ, เปโสฺส จ ภเนฺต หตฺถาโรหปุโตฺต ภควโต จ ธมฺมเทสนาย จ วณฺณํ อภาสิฯ ตสฺมิํ ภเนฺต วตฺถุสฺมิํ ภาสิตํฯ</p>


<p> เอวํ  โข อาวุโส กนฺทรเกน ปริพฺพาชเกน ภควโต จ ภิกฺขุสงฺฆสฺส จ อภิปฺปสเนฺนน วเณฺณ ภาสิเต กถํ ภควา ตํ สมนุชานิตฺวา ธมฺมเทสนารมฺภํ อารภิ, กถญฺจ เปโสฺส หตฺถาโรหปุโตฺต ภควโต จ ธมฺมเทสนาย จ วณฺณํ อภาสิ , กถญฺจ เปสฺสสฺส หตฺถาโรหปุตฺตสฺส อชฺฌาสยานุรูปํ ธมฺมํ เทเสสิฯ</p>


<p> เอวํ โข ภเนฺต กนฺทรเกน ปริพฺพาชเกน ภควโต จ ภิกฺขุสงฺฆสฺส จ อภิปฺปสเนฺนน วเณฺณ ภาสิเต ‘‘เอวเมตํ กนฺทรก เอวเมตํ กนฺทรก’’ เอวมาทินา ภควา ตํ สมนุชานิตฺวา ‘‘สนฺติ หิ กนฺทรก ภิกฺขู อิมสฺมิํ ภิกฺขุสเงฺฆ อรหโนฺต ขีณาสวา วุสิตวโนฺต กตกรณียา โอหิตภารา อนุปฺปตฺตสทตฺถา ปริกฺขีณภวสํโยชนา สมฺมทญฺญา วิมุตฺตา’’ติ เอวมาทินา ธมฺมเทสนํ สมารภิฯ อถ โข ภเนฺต เปโสฺส หตฺถาโรหปุโตฺต ‘‘อจฺฉริยํ ภเนฺต อพฺภุตํ ภเนฺต ยาว สุปญฺญตฺตา จิเม ภเนฺต ภควตา จตฺตาโร สติปฎฺฐานา สตฺตานํ วิสุทฺธิยา โสกปริเทวานํ สมติกฺกมาย ทุกฺขโทมนสฺสานํ อตฺถงฺคมาย ญายสฺส อธิคมาย นิพฺพานสฺส สจฺฉิกิริยายา’’ติ เอวมาทินา ภควโต จ ธมฺมเทสนาย วณฺณํ อภาสิ, ภควาปิ ภเนฺต ‘‘คหนเญฺหตํ เปสฺส ยทิทํ มนุสฺสา, อุตฺตานกเญฺหตํ เปสฺส ยทิทํ ปสโว’’ติอาทินา เปสฺสสฺส หตฺถาโรหปุตฺตสฺส อชฺฌาสยานุรูปํ ธมฺมกถํ เทเสสิฯ</p>


<p> ตํ  ปนาวุโส ธมฺมเทสนํ สุตฺวา เปสฺสสฺส หตฺถาโรหปุตฺตสฺส กีทิโส อานิสํโส อธิคโต, กถญฺจ ภควา ตํ ปุคฺคลจตุกฺกเทสนํ สํขิเตฺตน ภาสิตํ, ภิกฺขูนํ วิตฺถาเรน วิภชิตฺวา เทเสสิฯ</p>


<p> ตํ โข ปน ภเนฺต ธมฺมํ สุตฺวา เปสฺสสฺส หตฺถาโรหปุตฺตสฺส เทฺว อานิสํสา อธิคตา สเงฺฆ จ ปสาโท สติปฎฺฐานปริคฺคหณูปาโย  จ อภินโวฯ ภควา จ ภเนฺต ตํ ปุคฺคลจตุกฺกเทสนํ ภิกฺขูหิ ยาจิโต ‘‘กตโม จ ภิกฺขเว ปุคฺคโล อตฺตปริตาปนานุโยคมนุยุโตฺต’’ติอาทินา สํขิเตฺตน ภาสิตํ, วิตฺถาเรน อตฺถํ อวิภตฺตํฯ วิตฺถาเรน วิภชิตฺวา เทเสสิฯ</p>


<h3>อฎฺฐกนาครสุตฺต</h3>
<p> อฎฺฐกนาครสุตฺตํ  ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> เวสาลิยํ ภเนฺต เวฬุวคามเก คหปติํ อฎฺฐกนาครํ อารพฺภ อายสฺมตา อานนฺทเตฺถเรน ธมฺมภณฺฑาคาริเกน ภาสิตํฯ ทสโม ภเนฺต คหปติ อฎฺฐกนาคโร อายสฺมนฺตํ อานนฺทํ อุปสงฺกมิตฺวา เอตทโวจ ‘‘อตฺถิ นุ โข ภเนฺต อานนฺท เตน ภควตา ชานตา ปสฺสตา อรหตา สมฺมาสมฺพุเทฺธน เอกธโมฺม อกฺขาโต, ยตฺถ ภิกฺขุโน อปฺปมตฺตสฺส อาตาปิโน ปหิตตฺตสฺส วิหรโต อวิมุตฺตเญฺจว จิตฺตํ วิมุจฺจติ, อปริกฺขิณา จ อาสวา ปริกฺขยํ คจฺฉนฺติ, อนนุปฺปตฺตญฺจ อนุตฺตรํ โยคเกฺขมํ อนุปาปุณาตี’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>เสขสุตฺต</h3>
<p> เสขสุตฺตํ  ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> สเกฺกสุ ภเนฺต กปิลวตฺถุสฺมิํ สนฺถาคาเร อายสฺมตา อานนฺทเตฺถเรน ธมฺมภณฺฑาคาริเกน กาปิลวตฺถเว สเกฺย อารพฺภ ภาสิตํฯ ภควา ภเนฺต กาปิลวตฺถเว สเกฺย พหุเทวรตฺติํ ธมฺมิยา กถาย สนฺทเสฺสตฺวา สมาทเปตฺวา สมุเตฺตเชตฺวา สมฺปหํเสตฺวา อายสฺมนฺตํ อานนฺทํ อามเนฺตสิ ‘‘ปฎิภาตุ ตํ อานนฺท กาปิลวตฺถวานํ สกฺยานํ เสโข ปาฎิปโท, ปิฎฺฐิ เม อาคิลายติ, ตมหํ อายมิสฺสามี’’ติฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>โปตลิยสุตฺต</h3>
<p> โปตลิยสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> องฺคุตฺตราเปสุ ภเนฺต อาปเณ นาม องฺคุตฺตราปานํ นิคเม โปตลิยํ คหปติํ ปฎิกฺขิตฺตสพฺพกมฺมนฺตํ อารพฺภ ภาสิตํฯ โปตลิโย ภเนฺต คหปติ ปฎิกฺขิตฺตสพฺพกมฺมโนฺต เยน ภควา เตนุปสงฺกมิ, อุปสงฺกมโนฺต ภควตา คหปติวาเทน สมุทาจริยมาโน กุปิโต อนตฺตมโน ภควนฺตํ เอตทโวจ ‘‘ตยิทํ โภ โคตม นจฺฉนฺนํ ตยิทํ นปฺปติรูปํ, ยํ มํ ตฺวํ คหปติวาเทน สมุทาจรสี’’ติฯ ตสฺมิํ ภเนฺต วตฺถุสฺมิํ ภาสิตํฯ</p>


<p> กถญฺจาวุโส  ภควา กามานํ อาทีนวํ วิตฺถาเรน ปกาเสตฺวา อริยสฺส วินเย โวหารสมุเจฺฉทํ ทเสฺสสิฯ</p>


<p> อถ ภเนฺต ภควา อริยสฺส วินเย โวหารสมุเจฺฉทาย อฎฺฐ ธเมฺม วิภชิตฺวา ‘‘เสยฺยถาปิ คหปติ กุกฺกุโร ชิฆจฺฉาทุพฺพลฺยปเรโต โคฆาตกสูนํ ปจฺจุปฎฺฐิโต อสฺส’’ เอวมาทินา กาเมสุ อาทีนวํ ทเสฺสตฺวา ปริโยสาเน ตีหิ วิชฺชาหิ อริยสฺส วินเย โวหารสมุเจฺฉทํ สเพฺพนสพฺพํ สพฺพถาสพฺพํ โวหารสมุเจฺฉทํ วิตฺถาเรน วิภชิตฺวา เทเสสิฯ</p>


<h3>ชีวกสุตฺต</h3>
<p> เตนาวุโส  ภควตา…เป.… สมฺมาสมฺพุเทฺธน ชีวกสุตฺตํ กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ราชคเห  ภเนฺต ชีวกํ โกมารภจฺจํ อารพฺภ ภาสิตํฯ ชีวโก ภเนฺต โกมารภโจฺจ ภควนฺตํ อุปสงฺกมิตฺวา เอตทโวจ ‘‘สุตํ เมตํ ภเนฺต สมณํ โคตมํ อุทฺทิสฺส ปาณํ อารภนฺติ, ตํ สมโณ โคตโม ชานํ อุทฺทิสฺส กตํ มํสํ ปริภุญฺชติ ปฎิจฺจ กมฺมนฺติฯ เย เต ภเนฺต เอวมาหํสุ ‘สมณํ โคตมํ อุทฺทิสฺส ปาณํ อารภนฺติ, ตํ สมโณ โคตโม ชานํ อุทฺทิสฺส กตํ มํสํ ปริภุญฺชติ ปฎิจฺจ กมฺม’นฺติ, กจฺจิ เต ภเนฺต ภควโต วุตฺตวาทิโน น จ ภควนฺตํ อภูเตน อพฺภาจิกฺขนฺติ, ธมฺมสฺส จานุธมฺมํ พฺยากโรนฺติ, น จ โกจิ สหธมฺมิโก วาทานุวาโท คารยฺหํ ฐานํ อาคจฺฉตี’’ติฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>อุปาลิสุตฺต</h3>
<p> อุปาลิสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> นาฬนฺทายํ ภเนฺต อุปาลิํ คหปติํ อารพฺภ ภาสิตํฯ อุปาลิ ภเนฺต คหปติ ภควนฺตํ อุปสงฺกมิตฺวา เอตทโวจ ‘‘อาคมา นุขฺวิธ ภเนฺต ทีฆตปสฺสี นิคโณฺฐ’’ติ, เอวมาทินา จ ภเนฺต อุปาลิ คหปติ ภควโต ปฎิสนฺธารํ กตฺวา อตฺตโน อาจริยสฺส นิคณฺฐสฺส นาฎปุตฺตสฺส วาทํ ปกาเสสิ, วาทํ วเณฺณสิฯ ตสฺมิํ ภเนฺต วตฺถุสฺมิํ ภาสิตํฯ</p>


<p> อถ  โข อาวุโส ภควา อุปาลิํ คหปติํ ตสฺมิํ วาเท กถํ สมนุยุญฺชี สมนุคาหี สมนุภาสี, กถญฺจสฺส อุปายํ ทเสฺสตฺวา ยถาภูตํ อตฺถํ ญาเปสิฯ</p>


<p> อถ โข ภเนฺต ภควา อุปาลิํ คหปติํ ‘‘สเจ โข ตฺวํ คหปติ สเจฺจ ปติฎฺฐาย มเนฺตยฺยาสิ, สิยา โน เอตฺถ กถาสลฺลาโป’’ติ อุปาลิํ คหปติํ กถํ สมุฎฺฐาเปตฺวา ‘‘ตํ  กิํมญฺญสิ คหปติ, อิธสฺส นิคโณฺฐ อาพาธิโก ทุกฺขิโต พาญฺหคิลาโน สีโตทกปริกฺขิโตฺต อุโณฺหทกปฎิเสวี, โส สีโตทกํ อลภมาโน กาลงฺกเรยฺยา’’ติ เอวมาทินา ภเนฺต ภควา จตฺตาโร อุปาเย ทเสฺสตฺวา อุปาลิํ คหปติํ ยถาภูตมตฺถํ ญาเปสิฯ</p>


<p> เอวํ  โข อาวุโส อุปาลิ คหปติ ภควตา สญฺญาปิโต อิมสฺมิํ ธมฺมวินเย ปสโนฺน กีทิสํ ปสนฺนาการํ อกาสิ, กถญฺจ ภควา ตํ ปุน อนุสาสิตฺวา อุตฺตริ วิเนสิฯ</p>


<p> ‘‘ปุริเมเนวาหํ ภเนฺต โอปเมฺมน ภควโต อตฺตมโน อภิรโทฺธ, อปิจาหํ อิมานิ ภควโต วิจิตฺรานิ ปญฺหปฎิภานานิ โสตุกาโม, เอวาหํ ภควนฺตํ ปจฺจนีกํ กาตพฺพํ อมญฺญิสฺส’’นฺติ, เอวมาทินา ภเนฺต อุปาลิ คหปติ ภควตา วิญฺญาปิโต อิมสฺมิํ ธมฺมวินเย ปสโนฺน ปสนฺนาการํ อกาสิฯ ตตฺถ ภควา จ ภเนฺต ‘‘อนุวิจฺจการํ โข คหปติ กโรหิ, อนุวิจฺจกาโร ตุมฺหาทิสานํ ญาตมนุสฺสานํ สาธุ โหตี’’ติ เอวมาทินา ปุน อนุสาสิตฺวา อุตฺตริ ยาว ธมฺมจกฺขุปฎิลาภา วิเนสิฯ</p>


<p> กถญฺจาวุโส  นิคณฺฐสฺส นาฎปุตฺตสฺส อุปาลิสฺส คหปติสฺส นิเวสนํ คนฺตฺวา อาวีมํสนา จ อุปาลิสฺส คหปติสฺส ปจฺจุตฺตรา กถา จ อโหสิฯ</p>


<p> ‘‘อุมฺมโตฺตสิ ตฺวํ คหปติ ทโตฺตสิ ตฺวํ คหปตี’’ติ เอวมาทินา ภเนฺต นิคณฺฐสฺส นาฎปุตฺตสฺส อุปาลิสฺส คหปติสฺส นิเวสนํ คนฺตฺวา วีมํสา จ ‘‘ภทฺทิกา ภเนฺต อาวฎฺฎนีมายา กลฺยาณี ภเนฺต อาวฎฺฎนีมายาติ’’ เอวมาทินา อุปาลิสฺส คหปติสฺส ปจฺจุตฺตรกถา จ อโหสิฯ</p>


<p>
ธีรสฺส  
วิคตโมหสฺส,  
  
ปภินฺนขีลสฺส วิชิตวิชยสฺส;  
  
อนีฆสฺส สุสมจิตฺตสฺส,  
  
วุทฺธสีลสฺส สาธุปญฺญสฺส;  
  
เวสมนฺตรสฺส วิมลสฺส,  
  
ภควโต ตสฺส สาวโกหมสฺมิํฯ  
</p>
  
<p>
อกถํ กถิสฺส ตุสิตสฺส,  
  
วนฺตโลกามิสสฺส มุทิตสฺส;  
  
กตสมณสฺส มนุชสฺส,  
  
อนฺติมสารีรสฺส นรสฺสฯ  
</p>
  
<p>
อโนปมสฺส  
วิรชสฺส,  
  
ภควโต ตสฺส สาวโก หมสฺมิ –  
</p>
  
<p>
ตณฺหจฺฉิทสฺส พุทฺธสฺส,  
  
วีตธูมสฺส อนุปลิตฺตสฺสฯ  
  
<p>
อาหุเนยฺยสฺส ยกฺขสฺส,  
  
อุตฺตมปุคฺคลสฺส อตุลสฺส;  
  
มหโต ยสคฺคปตฺตสฺส,  
  
ภควโต ตสฺส สาวโก หมสฺมิ –  
</p>
  
<h3>กุกฺกุรวติกสุตฺต</h3>
<p> กุกฺกุรวติกสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> โกลิเยสุ ภเนฺต หลิทฺทวสเน นาม โกลิยานํ นิคเม ปุณฺณญฺจ โกลิยปุตฺตํ โควติกํ อเจลญฺจ เสนิยํ กุกฺกุรวติกํ อารพฺภ ภาสิตํฯ ปุโณฺณ ภเนฺต โกลิย ปุโตฺต โควติโก ภควนฺตํ เอตทโวจ ‘‘อยํ ภเนฺต อเจโล เสนิโย กุกฺกุรวติโก ทุกฺกรการโก ฉมานิกฺขิตฺตํ โภชนํ ภุญฺชติ, ตสฺส ตํ กุกฺกุรวตํ ทีฆรตฺตํ สมตฺตํ สมาทินฺนํ, ตสฺส กา คติ, โก อภิสมฺปราโย’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>อภยราชกุมารสุตฺต</h3>
<p> เตนาวุโส  ชานตา…เป.… สมฺมาสมฺพุเทฺธน อภยราชกุมารสุตฺตํ กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ราชคเห เม ภเนฺต อภยํ ราชกุมารํ อารพฺภ ภาสิตํฯ อภโย ภเนฺต ราชกุมาโร ภควนฺตํ อุปสงฺกมิตฺวา เอตทโวจ ‘‘ภาเสยฺย นุ โข ภเนฺต ตถาคโต ตํ วาจํ, ยา สา วาจา ปเรสํ อปฺปิยา อมนาปา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>พหุเวทนียสุตฺต</h3>
<p> พหุเวทนียสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อายสฺมนฺตญฺจ อุทายิํ ปญฺจกงฺคญฺจ ถปติํ อารพฺภ ภาสิตํ, ปญฺจกโงฺค ภเนฺต ถปติ อายสฺมนฺตํ อุทายิํ อุปสงฺกมิตฺวา เวทนํ ปุจฺฉิ, อายสฺมา ภเนฺต อุทายี ปญฺจกงฺคํ ถปติํ เอตทโวจ ‘‘ติโสฺส โข ถปติ เวทนา วุตฺตา ภควตา สุขา เวทนา ทุกฺขา เวทนา อทุกฺขมสุขา เวทนา’’ติฯ เอวํ วุเตฺต ภเนฺต ปญฺจกโงฺค ถปติ อายสฺมนฺตํ อุทายิํ เอตทโวจ ‘‘น โข ภเนฺต อุทายิ ติโสฺส เวทนา วุตฺตา ภควตา, เทฺว เวทนา วุตฺตา ภควตา สุขา เวทนา ทุกฺขา เวทนา, ยายํ ภเนฺต อทุกฺขมสุขา เวทนา, สนฺตสฺมิํ เอสา ปณีเต สุเข วุตฺตา ภควตา’’ติฯ เนว อสกฺขิ โข ภเนฺต อายสฺมา อุทายี ปญฺจกงฺคํ ถปติํ สญฺญาเปตุํ, น ปน อสกฺขิ ปญฺจกโงฺค ถปติ อายสฺมนฺตํ อุทายิํ สญฺญาเปตุํฯ อโสฺสสิ โข อายสฺมา อานโนฺท อายสฺมโต อุทายิสฺส ปญฺจกเงฺคน ถปตินา สทฺธิํ อิมํ กถาสลฺลาปํ, อถ โข ภเนฺต อายสฺมา อานโนฺท ยาวตโก อโหสิ  อายสฺมโต อุทายิสฺส ปญฺจกเงฺคน ถปตินา สทฺธิํ กถาสลฺลาโป, ตํ สพฺพํ ภควโต อาโรเจสิฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>อปณฺณกสุตฺต</h3>
<p> อปณฺณกสุตฺตํ ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> โกสเลสุ ภเนฺต สาลายํ นาม โกสลานํ พฺราหฺมณคาเม สาเลยฺยเก พฺราหฺมณคหปติเก อารพฺภ ภาสิตํฯ สมฺพหุลา ภเนฺต อญฺญติตฺถิยา สาเลยฺยกานํ  พฺราหฺมณคหปติกานํ อตฺตโน อตฺตโน มิจฺฉาทิฎฺฐิโย ปฎิคฺคณฺหาเปสุํ อุคฺคณฺหาเปสุํฯ เต ปน ภเนฺต สาเลยฺยกา พฺราหฺมณคหปติกา เอกทิฎฺฐิยมฺปิ ปติฎฺฐาตุํ น สกฺขิํสุฯ ตสฺมิํ ภเนฺต วตฺถุสฺมิํ ภาสิตํฯ</p>


<p> ตตฺร  อาวุโส ภควตา ปฐมํ มิจฺฉาวาโท จ สมฺมาวาโท จ กถํ วิภชิตฺวา ปกาสิโตฯ</p>


<p> ตตฺร ภเนฺต ภควตา ‘‘สนฺติ คหปตโย เอเก สมณพฺราหฺมณา เอวํวาทิโน เอวํทิฎฺฐิโน นตฺถิ ทินฺนํ นตฺถิ ยิฎฺฐํ นตฺถิ หุตํ นตฺถิ สุกตทุกฺกฎานํ กมฺมานํ ผลํ วิปาโก’’ติ เอวมาทินา ปฐมํ มิจฺฉาวาโท จ สมฺมาวาโท จ วิภชิตฺวา ปกาสิโตฯ</p>


<p> ตตฺถ  อาวุโส ภควตา มิจฺฉาวาทีนญฺจ โทโส สมฺมาวาทีนญฺจ คุโณ กถํ วิจาเรตฺวา ปกาสิโตฯ</p>


<p> ตตฺถ ภเนฺต ภควตา ‘‘ตตฺร คหปตโย เยเต สมณพฺราหฺมณา เอวํวาทิโน เอวํทิฎฺฐิโน นตฺถิ ทินฺนํ นตฺถิ ยิฎฺฐํ นตฺถิ หุตํ นตฺถิ สุกตทุกฺกฎานํ กมฺมานํ ผลํ วิปาโก’’ติ เอวมาทินา ภเนฺต มิจฺฉาวาทีนญฺจ โทโส สมฺมาวาทีนญฺจ คุโณ ภควตา วิจาเรตฺวา ปกาสิโตฯ</p>


<p> กถญฺจาวุโส  ตตฺถ ภควตา วิญฺญุโน ปุริสปุคฺคลสฺส ปฎิสญฺจิกฺขณา ปกาสิตาฯ</p>


<p> ตตฺร  คหปตโย วิญฺญู ปุริโส อิติ ปฎิสญฺจิกฺขตีติ เอวมาทินา ภเนฺต ตตฺถ ภควตา วิญฺญุโน ปุริสปุคฺคลสฺส ปฎิสญฺจิกฺขณา ปกาสิตาฯ</p>


<p> กถญฺจาวุโส  ภควตา อเญฺญสุปิ มิจฺฉาวาทสมฺมาวาเทสุ อปณฺณกปฎิปทา วิจาเรตฺวา ปกาสิตา, ตํ สเงฺขปโต กเถสิฯ</p>


<p> ยเถว ภเนฺต ปฐเม วาเท, เอวเมว โข ภเนฺต อกิริยวาทาทีสุ จตูสุ จ มิจฺฉาวาเทสุ โทสํ กิริยวาทาทีสุ จ จตูสุ สมฺมาวาเทสุ คุณํ, ตตฺถ จ วิญฺญุโน ปุริสสฺส ปฎิสญฺจิกฺขณาการํ ทเสฺสตฺวา ภควตา อปณฺณกปฎิปทา ปกาสิตาฯ</p>


<h3>อมฺพลฎฺฐิกราหุโลวาทสุตฺต</h3>
<p> อมฺพลฎฺฐิกราหุโลวาทสุตฺตํ  ปนาวุโส ภควตา กตฺถ กํ อารพฺภ ภาสิตํฯ</p>


<p> ราชคเห ภเนฺต อายสฺมนฺตํ ราหุลํ อารพฺภ ภาสิตํฯ</p>


<h3>มหาราหุโลวาทสุตฺต</h3>
<p> มหาราหุโลวาทสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อายสฺมนฺตํ ราหุลํ อารพฺภ ภาสิตํฯ อายสฺมา ภเนฺต ราหุโล ภควโต เจว อตฺตโน จ อตฺตภาวสมฺปตฺติํ นิสฺสาย เคหสฺสิตํ ฉนฺทราคํ อุปฺปาเทสิฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>จูฬมาลุกฺยสุตฺต</h3>
<p> จูฬมาลุกฺยสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อายสฺมนฺตํ มาลุกฺยปุตฺตํ อารพฺภ ภาสิตํฯ อายสฺมา ภเนฺต มาลุกฺยปุโตฺต อตฺตโน ปวิวิตฺตสฺส รโหคตสฺส ปฎิสลฺลีนสฺส เจตโส ปริวิตกฺกํ ภควโต อาโรเจสิฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>มหามาลุกฺยสุตฺต</h3>
<p> มหามาลุกฺยสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ตสฺมิํเยว ภเนฺต สาวตฺถิยํ อายสฺมนฺตํ มหามาลุกฺยปุตฺตํ อารพฺภ ภาสิตํฯ</p>


<h3>ภทฺทาลิสุตฺต</h3>
<p> เตนาวุโส  ภควตา…เป.… สมฺมาสมฺพุเทฺธน ภทฺทาลิสุตฺตํ กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อายสฺมนฺตํ ภทฺทาลิํ อารพฺภ ภาสิตํฯ อายสฺมา ภเนฺต ภทฺทาลิ ภควตา สิกฺขาปเท ปญฺญาปิยมาเน ภิกฺขุสเงฺฆ สิกฺขํ สมาทิยมาเน อนุสฺสาหํ ปเวเทสิฯ ตสฺมิํ ภเนฺต วตฺถุสฺมิํ ภาสิตํฯ</p>


<p>อจฺจโย  มํ ภเนฺต อจฺจคมา ยถาพาลํ ยถามูฬฺหํ ยถาอกุสลํ, โยหํ ภควตา สิกฺขาปเท ปญฺญาปิยมาเน ภิกฺขุสเงฺฆ สิกฺขํ สมาทิยมาเน อนุสฺสาหํ ปเวเทสิํ, ตสฺส เม ภเนฺต ภควา อจฺจยํ อจฺจยโต ปฎิคฺคณฺหาตุ อายติํ สํวราย –</p>


<p> อถ  โข อาวุโส อายสฺมา ภทฺทาลิ ภควนฺตํ กีทิสํ ปญฺหํ ปุจฺฉิ, กถญฺจสฺส ภควา ตํ วิภชิตฺวา พฺยากาสิฯ</p>


<p> อถ โข ภเนฺต อายสฺมา ภทฺทาลิ ‘‘โก นุ โข ภเนฺต เหตุ, โก ปจฺจโย, เยน มิเธกจฺจํ ภิกฺขุํ ปสยุ ปสยุ การณํ กโรนฺตี’’ติ เอวมาทินา ภควนฺตํ ปญฺหํ อปุจฺฉิฯ ภควา จ ภเนฺต ‘‘อิธ ภทฺทาลิ เอกโจฺจ ภิกฺขุ อภิณฺหาปตฺติโก โหติ, อาปตฺติพหุโล’’ เอวมาทินา อายสฺมโต ภทฺทาลิสฺส วิภชิตฺวา พฺยากาสิฯ</p>


<p> ตทาปิ  โข อาวุโส อายสฺมา ภทฺทาลิ ปุนปิ ภควนฺตํ กีทิสํ ปญฺหํ ปุจฺฉิ, กถญฺจสฺส ภควา ตมฺปิ วิภชิตฺวา พฺยากาสิฯ</p>


<p> ตทาปิ ภเนฺต อายสฺมา ภทฺทาลิ ‘‘โก นุ โข ภเนฺต เหตุ, โก ปจฺจโย, เยน ปุเพฺพ อปฺปตรานิ เจว สิกฺขาปทานิ อเหสุํ, พหุตรา จ ภิกฺขู อญฺญาย สณฺฑหิํสุฯ โก ปน ภเนฺต เหตุ, โก ปจฺจโย เยน เอตรหิ พหุตรานิ เจว สิกฺขาปทานิ โหนฺติ อปฺปตรา จ ภิกฺขู อญฺญาย สณฺฑหนฺตี’’ติ ภควนฺตํ ปุนปิ ปญฺหํ อปุจฺฉิฯ ภควา จ ภเนฺต ‘‘เอวเมตํ ภทฺทาลิ โหติ, สเตฺตสุ หายมาเนสุ สทฺธเมฺม อนฺตรธายมาเน พหุตรานิ โหนฺติ อปฺปตรา จ ภิกฺขู อญฺญาย สณฺฑหนฺตี’’ติ, เอวมาทินา อายสฺมโต ภทฺทาลิสฺส วิภชิตฺวา วิภชิตฺวา พฺยากตาฯ</p>


<h3>ลฎุกิโกปมสุตฺต</h3>
<p> ลฎุกิโกปมสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> องฺคุตฺตราเปสุ ภเนฺต อาปเณ นาม องฺคุตฺตราปานํ นิคเม อายสฺมนฺตํ อุทายิํ อารพฺภ ภาสิตํฯ อายสฺมา ภเนฺต อุทายี ภควนฺตํ อุปสงฺกมิตฺวา เอตทโวจ ‘‘อิธ มยฺหํ ภเนฺต รโหคตสฺส ปฎิสลฺลีนสฺส เอวํ เจตโส ปริวิตโกฺก อุทปาทิ ‘‘พหูนํ วต โน ภควา ทุกฺขธมฺมานํ อปหตฺตา, พหูนํ วต โน ภควา สุขธมฺมานํ อุปหตฺตา, พหูนํ วต โน ภควา อกุสลานํ ธมฺมานํ อปหตฺตา, พหูนํ วต โน ภควา กุสลานํ ธมฺมานํ อุปหตฺตา’ติ’’ฯ ตสฺมิํ ภเนฺต วตฺถุสฺมิํ ภาสิตํฯ</p>


<p> อถ  โข อาวุโส ภควา กีทิสี อุปมาโย ทเสฺสตฺวา ภิกฺขูนํ โอวาทํ อทาสิฯ</p>


<p> อถ โข ภเนฺต ภควา ลฎุกิโกปมํ หตฺถินาโคปมํ ทลิทฺทปุริโสปมํ คหปติโกปมนฺติ จตโสฺส อุปมาโย ทเสฺสตฺวา ภิกฺขูนํ โอวาทมทาสิฯ</p>


<p> เอวญฺจาวุโส  ภควา จตูหิ อุปมาหิ ภิกฺขูนํ โอวาทํ ทตฺวา กถํ อุตฺตริ ธมฺมเทสนํ ปวเฑฺฒสิฯ</p>


<p> เอวํ โข ภเนฺต ภควา จตูหิ อุปมาหิ ภิกฺขูนํ โอวาทํ ทตฺวา ‘‘จตฺตาโร เม อุทายิ ปุคฺคลา สโนฺต สํวิชฺชมานา โลกสฺมิํ’’นฺติ เอวมาทินา อุตฺตริ ภิกฺขูนํ ธมฺมกถํ ปวเฑฺฒสิฯ</p>


<h3>จาตุมสุตฺต</h3>
<p> จาตุมสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> จาตุมายํ ภเนฺต อายสฺมนฺตานํ สาริปุตฺตโมคฺคลานเตฺถรานํ สทฺธิวิหาริเก อธุนา ปพฺพชิเต สมฺพหุเล ภิกฺขู อารพฺภ ภาสิตํฯ สาริปุตฺตโมคฺคลฺลานปฺปมุขานิ ภเนฺต ปญฺจมตฺตานิ ภิกฺขุสตานิ จาตุมํ อนุปฺปตฺตานิ โหนฺติ ภควนฺตํ ทสฺสนาย, เต จ อาคนฺตุกา ภิกฺขู เนวาสิเกหิ ภิกฺขูหิ สทฺธิํ ปฎิสโมฺมทมานา เสนาสนานิ ปญฺญาปยมานา ปตฺตจีวรานิ ปฎิสามยมานา อุจฺจาสทฺทา มหาสทฺทา อเหสุํฯ ตสฺมิํ ภเนฺต วตฺถุสฺมิํ ภาสิตํฯ</p>


<p> กถญฺจาวุโส  ตตฺถ ภควา ภิกฺขูนํ โอวาทํ อทาสิฯ</p>


<p> จตฺตาริมานิ ภิกฺขเว ภยานิ อุทโกโรหเนฺต ปาติกงฺขิตพฺพานีติ เอวมาทินา ภเนฺต ภควา ตตฺถ ภิกฺขูนํ โอวาทํ อทาสิฯ</p>


<h3>นฬกปานสุตฺต</h3>
<p> นฬกปานสุตฺตํ  ปนาวุโส ภควตา กตฺถ กํ อารพฺภ ภาสิตํฯ</p>


<p> นฬกปาเน ภเนฺต อนุรุทฺธเตฺถรปฺปมุเข สมฺพหุเล อภิญฺญาเต อภิญฺญาเต กุลปุเตฺต อารพฺภ ภาสิตํฯ</p>


<h3>โคลิยานิสุตฺต</h3>
<p> โคลิยานิสุตฺตํ  ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> ราชคเห ภเนฺต อายสฺมนฺตํ โคลิยานิํ อารพฺภ อายสฺมตา สาริปุตฺตเตฺถเรน ธมฺมเสนาปตินา ภาสิตํฯ อายสฺมา ภเนฺต โคลิยานิ อารญฺญิโก ปทสมาจาโร สงฺฆมเชฺฌ โอสโฎ โหติ เกนจิเทว กรณีเยน, ตสฺมิํ ภเนฺต วตฺถุสฺมิํ ภาสิตํฯ</p>


<h3>กีฎาคิริสุตฺต</h3>
<p> เตนาวุโส  ภควตา…เป.… สมฺมาสมฺพุเทฺธน กีฎาคิริสุตฺตํ กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> กาสีสุ ภเนฺต กีฎาคิริสฺมิํ กาสีนํ นิคเม อสฺสชิปุนพฺพสุเก ภิกฺขู อารพฺภ ภาสิตํฯ อสฺสชิปุนพฺพสุกา ภเนฺต ภิกฺขู ภิกฺขูหิ สหธมฺมิกํ วุจฺจมานา เอวมาหํสุ ‘‘มยํ โข อาวุโส สายเญฺจว ภุญฺชาม ปาโต จ ทิวา จ วิกาเล, เต มยํ สายเญฺจว ภุญฺชมานา ปาโต จ ทิวา จ วิกาเล อปฺปาพาธตญฺจ สญฺชานาม อปฺปาตงฺกตญฺจ ลหุฎฺฐานญฺจ พลญฺจ ผาสุวิหารญฺจ, เต มยํ กิํ สนฺทิฎฺฐิกํ หิตฺวา กาลิกํ อนุธาวิสฺสาม, สายเญฺจว มยํ ภุญฺชิสฺสาม ปาโต จ ทิวา จ วิกาเล’’ติฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>เตวิชฺชวจฺฉสุตฺต</h3>
<p> เตวิชฺชวจฺฉสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> เวสาลิยํ ภเนฺต วจฺฉโคตฺตํ ปริพฺพาชกํ อารพฺภ ภาสิตํฯ วจฺฉโคโตฺต ภเนฺต ปริพฺพาชโก ภควนฺตํ เอตทโวจ ‘‘สุตํ เม ภเนฺต สมโณ โคตโม สพฺพญฺญู สพฺพทสฺสาวี อปริเสสํ ญาณทสฺสนํ ปฎิชานาติ, จรโต จ เม ติฎฺฐโต จ สุตฺตสฺส จ ชาครสฺส จ สตตํ สมิตํ ญาณทสฺสนํ ปจฺจุปฎฺฐิต’’นฺติฯ เย เต ภเนฺต เอวมาหํสุ ‘‘สมโณ โคตโม สพฺพญฺญู สพฺพทสฺสาวี อปริเสสํ ญาณทสฺสนํ ปฎิชานาติ, จรโต จ เม ติฎฺฐโต จ สุตฺตสฺส จ ชาครสฺส จ สตตํ สมิตํ ญาณทสฺสนํ ปจฺจุปฎฺฐิต’’นฺติฯ กจฺจิ เต ภเนฺต ภควโต วุตฺตวาทิโน, น จ ภควนฺตํ อภูเตน อพฺภาจิกฺขนฺติ, ธมฺมสฺส จานุธมฺมํ พฺยากโรนฺติ, น จ โกจิ สหธมฺมิโก วาทานุวาโท คารยฺหํ ฐานํ อาคจฺฉตี’’ติฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>อคฺคิวจฺฉสุตฺต</h3>
<p> อคฺคิวจฺฉสุตฺตํ  ปนาวุโส กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต วจฺฉโคตฺตํ ปริพฺพาชกํ ภาสิตํฯ วจฺฉโคโตฺต ภเนฺต ปริพฺพาชโก ภควนฺตํ อุปสงฺกมิตฺวา ‘‘กิํ นุ โข โภ โคตม ‘สสฺสโต โลโก อิทเมว สจฺจํ โมฆมญฺญ’นฺติ เอวํทิฎฺฐิ ภวํ โคตโม’’ติ เอวมาทิกํ ปญฺหํ อปุจฺฉิฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>มหาวจฺฉสุตฺต</h3>
<p> มหาวจฺฉสุตฺตํ ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ราชคเห ภเนฺต วจฺฉโคตฺตํเยว ปริพฺพาชกํ อารพฺภ ภาสิตํฯ วจฺฉโคโตฺต ภเนฺต ปริพฺพาชโก ภควนฺตํ อุปสงฺกมิตฺวา  เอตทโวจ ‘‘ทีฆรตฺตาหํ โภตา โคตเมน สหกถี, สาธุ เม ภวํ โคตโม สํขิเตฺตน กุสลากุสลํ เทเสตู’’ติฯ ตสฺมิํ ภเนฺต วตฺถุสฺมิํ ภาสิตํฯ</p>


<p> เอวํ  วุเตฺต โข อาวุโส วจฺฉโคโตฺต ปริพฺพาชโก อิมสฺมิํ ธมฺมวินเย ปสโนฺน หุตฺวา กีทิสํ ปสนฺนาการํ อกาสิ, กถญฺจสฺส ธมฺมาภิสมโย อโหสิฯ</p>


<p> เอวํ วุเตฺต ภเนฺต วจฺฉโคโตฺต ปริพฺพาชโก ‘‘สเจ หิ โภ โคตม อิมํ ธมฺมํ ภวํเยว โคตโม อาราธโก อภวิสฺส, โน จ โข ภิกฺขู อาราธกา อภวิสฺสํสุ, เอวมิทํ พฺรหฺมจริยํ อปริปูรํ อภวิสฺส เตนเงฺคนา’’ติ เอวมาทินา อิมสฺมิํ ธมฺมวินเย ปสโนฺน ปสนฺนาการมกาสิฯ ยาว อรหตฺตญฺจสฺส ธมฺมาภิสมโย อโหสิฯ</p>


<h3>ทีฆนขสุตฺต</h3>
<p> ทีฆนขสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ราชคเห ภเนฺต ทีฆนขํ ปริพฺพาชกํ อารพฺภ ภาสิตํฯ ทีฆนโข ภเนฺต ปริพฺพาชโก ภควนฺตํ อุปสงฺกมิตฺวา เอตทโวจ ‘‘อหญฺหิ โภ โคตม เอวํวาที เอวํทิฎฺฐิ สพฺพํ เม นกฺขมตี’’ติฯ ตสฺมิํ ภเนฺต วตฺถุสฺมิํ ภาสิตํฯ</p>


<p> อิมสฺมิํ  จ ปนาวุโส เวยฺยากรณสฺมิํ ภญฺญมาเน เกสํ ปุคฺคลานํ วิเสสาธิคโม อโหสิฯ</p>


<p> อิมสฺมิญฺจ ปน ภเนฺต เวยฺยากรณสฺมิํ ภญฺญมาเน อายสฺมโต สาริปุตฺตสฺส อนุปาทาย อาสเวหิ จิตฺตํ วิมุจฺจิ, ทีฆนขสฺส ปน ปริพฺพาชกสฺส ตสฺมิํเยว อาสเน วิรชํ วีตมลํ ธมฺมจกฺขุํ อุทปาทิ ยํกิญฺจิ สมุทยธมฺมํ, สพฺพํ ตํ นิโรธธมฺม’’นฺติฯ</p>


<h3>มาคณฺฑิยสุตฺต</h3>
<p> มาคณฺฑิยสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> กุรูสุ ภเนฺต กมฺมาสธเมฺม นาม กุรูนํ นิคเม ภารทฺวาช โคตฺตสฺส พฺราหฺมณสฺส อคฺยาคาเร ติณสนฺถารเก มาคณฺฑิยํ ปริพฺพาชกํ อารพฺภ ภาสิตํฯ มาคณฺฑิโย ภเนฺต ปริพฺพาชโก ภควนฺตํ ‘‘ภูนหุ สมโณ โคตโม’’ติ วเทสิ, ตสฺมิํ ภเนฺต วฎฺฐุสฺมิํ ภาสิตํฯ</p>


<p> กถญฺจาวุโส  ภควา ตตฺถ มาคณฺฑิยสฺส ปริพฺพาชกสฺส สมนุยุญฺชิตฺวา สมนุยุญฺชิตฺวา ธมฺมํ เทเสสิฯ</p>


<p> ‘‘จกฺขุํ โข มาคณฺฑิย รูปารตํ รูปสมฺมุทิตํ, ตํ ตถาคตสฺส ทนฺตํ คุตฺตํ รกฺขิตํ สํวุตํ, ตสฺส จ สํวราย ธมฺมํ เทเสตี’’ติ เอวมาทินา ภเนฺต ตตฺถ ภควา มาคณฺฑิยสฺส ปริพฺพาชกสฺส สมนุยุญฺชิตฺวา สมนุยุญฺชิตฺวา ธมฺมํ เทเสสิฯ</p>


<p> เอวํ  โข อาวุโส มาคณฺฑิเยน ปริพฺพาชเกน ‘‘นกิญฺจิ โภ โคตมา’’ติ ยถาภูตํ ปฎิสฺสุเต กถํ ภควา อตฺตโนปิ น กิญฺจิ เกนจิปิ วตฺตพฺพตํ ปกาเสสิฯ</p>


<p> เอวํ โข ภเนฺต มาคณฺฑิเยน ปริพฺพาชเกน นกิญฺจิ โภโคตมาติ ยถาภูตํ ปฎิสฺสุเต ‘‘อหํ โข ปน มาคณฺฑิย ปุเพฺพ อคาริยภูโต สมาโน ปญฺจหิ กามคุเณหิ สมปฺปิโต สมงฺคีภูโต ปริจาเรสิํ จกฺขุวิเญฺญยฺยหิ รูเปหิ อิเฎฺฐหิ มนาเปหิ ปิยรูเปหิ กามูปสํหิเตหิ รชนีเยหี’’ติ เอวมาทินา ภควา อตฺตโนปิ น กิญฺจิ เกนจิปิ วตฺตพฺพตํ ปกาเสสิฯ</p>


<p> อิมสฺมิํ  สุเตฺต ปริโยสานปุจฺฉํ ปุจฺฉิสฺสามิ อิมญฺจ ปนาวุโส ธมฺมเทสนํ สุตฺวา มาคณฺฑิโย ปริพฺพาชโก อิมสฺมิํ ธมฺมวินเย ปสโนฺน หุตฺวา กีทิสํ ปสนฺนาการมกาสิฯ</p>


<p> อิมํ  จ ปน ภเนฺต ธมฺมเทสนํ สุตฺวา มาคณฺฑิโย ปริพฺพาชโก ‘อภิกฺกนฺตํ โภ โคตม อภิกฺกนฺตํ โภ โคตมา’’ติ เอวมาทินา อิมสฺมิํ ธมฺมวินเย ปสโนฺน ปสนฺนาการมกาสิฯ</p>


<h3>สนฺทกสุตฺต</h3>
<p> สนฺทกสุตฺตํ ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> โกสมฺพิยํ  ภเนฺต สนฺทกํ ปริพฺพาชกํ อารพฺภ อายสฺมตา อานนฺทเตฺถเรน ธมฺมภณฺฑาคาริเกน ภาสิตํฯ สนฺทโก ภเนฺต ปริพฺพาชโก อายสฺมนฺตํ อานนฺทํ เอตทโวจ ‘‘สาธุวต ภวนฺตํเยว อานนฺทํ ปฎิภาตุ สเก อาจริย เก ธมฺมิกถา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<p> กถญฺจาวุโส  ตตฺถ จตฺตาโร อพฺรหฺมจริยวาสา อายสฺมตา อานนฺทเตฺถเรน ธมฺมภณฺฑาคาริเกน วิจาเรตฺวา ปกาสิตาฯ</p>


<p> อิธ สนฺทก เอกโจฺจ สตฺถา เอวํวาที โหติ เอวํทิฎฺฐิ นตฺถิ ทินฺนํ, นตฺถิ ยิฎฺฐํ, นตฺถิ หุตํ, นตฺถิ สุกตทุกฺกฎานํ กมฺมานํ ผลํวิปาโก, นตฺถิ อยํโลโก, นตฺถิ ปโรโลโก, นตฺถิ มาตา, นตฺถิ ปิตา, นตฺถิ สตฺตา โอปปาติกาติ</p>


<p>เอวมาทินา  ภเนฺต ตตฺถ อายสฺมตา อานนฺทเตฺถเรน ธมฺมภณฺฑาคาริเกน จตฺตาโร อพฺรหฺมจริยวาสา วิจาเรตฺวา ปกาสิตาฯ</p>


<p> กถญฺจาวุโส  ตตฺถ จตฺตาริ อนสฺสาสิกานิ พฺรหฺมจริยานิ อายสฺมตา อานนฺทเตฺถเรน ธมฺมภณฺฑาคาริเกน วิจาเรตฺวา ปกาสิตานิฯ</p>


<p> อิธ  สนฺทก เอกโจฺจ สตฺถา สพฺพญฺญู สพฺพทสฺสาวี อปริเสสํ ญาณทสฺสนํ ปฎิชานาติ ‘‘จรโต จ เม ติฎฺฐโต จ สุตฺตสฺส จ ชาครสฺส จ สตตํ สมิตํ ญาณทสฺสนํ ปจฺจุปฎฺฐิต’’นฺติ เอวมาทินา ภเนฺต ตตฺถ อายสฺมตา อานนฺทเตฺถเรน ธมฺมภณฺฑาคาริเกน จตฺตาริ อนสฺสาสิกานิ พฺรหฺมจริยานิ วิภชิตฺวา ปกาสิตานิฯ</p>


<p> อถ</p>


<p> โข อาวุโส สนฺทโก ปริพฺพาชโก อายสฺมนฺตํ อานนฺทเตฺถรํ กถํ ปุจฺฉิ, ตถญฺจสฺสายสฺมานนฺทเตฺถโร พฺยากาสิฯ</p>


<p> อถ โข ภเนฺต สนฺทโก ปริพฺพาชโก ‘‘โส ปน โภ อานนฺท สตฺถา กิํวาที กิํ อกฺขายี’’ติ เอวมาทินา อายสฺมนฺตํ อานนฺทเตฺถรํ ปุจฺฉิ, อายสฺมา จ ภเนฺต อานนฺทเตฺถโร ‘‘อิธ สนฺทก ตถาคโต โลเก อุปฺปชฺชติ อรหํ สมฺมาสมฺพุโทฺธ วิชฺชาจรณสมฺปโนฺน’’ติ เอวมาทินา สนฺทกสฺส ปริพฺพาชกสฺส วิภชิตฺวา วิภชิตฺวา พฺยากาสิฯ</p>


<p> อิมญฺจ  ปนาวุโส ธมฺมเทสนํ สุตฺวา สนฺทโก ปริพฺพาชโก อิมสฺมิํ ธมฺมวินเย ปสโนฺน กีทิสํ ปสนฺนาการมกาสิฯ</p>


<p> อิมญฺจ  ภเนฺต ธมฺมเทสนํ สุตฺวา สนฺทโก ปริพฺพาชโก ‘‘อจฺฉริยํ โภ อานนฺท, อพฺภุตํ โภ อานนฺท, น จ นาม สธโมฺมกฺกํสนา ภวิสฺสติ, น ปรธมฺมวมฺภนา, อายตเน จ ธมฺมเทสนา, ตาว พหุกา จ นิยฺยาตาโร ปญฺญายิสฺสนฺตี’’ติ เอวมาทินา อิมสฺมิํ ธมฺมวินเย ปสโนฺน ปสนฺนาการมกาสิฯ</p>


<h3>มหาสกุลุทายีสุตฺต</h3>
<p> มหาสกุลุทายิสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ราชคเห ภเนฺต สกุลุทายิํ ปริพฺพาชกํ อารพฺภ ภาสิตํฯ สกุลุทายี ภเนฺต ปริพฺพาชโก ปุริมานิ ทิวสานิ ปุริมตรานิ โกตูหลสาลายํ นานาติตฺถิยานํ สมณพฺราหฺมณานํ ยาวตโก อโหสิ ภควนฺตญฺจ ฉ จ สตฺถาโร อารพฺภ กถาสลฺลาโป, ตํ สพฺพํ ภควโต อาโรเจสิฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>สมณมุณฺฑิกสุตฺต</h3>
<p> สมณมุณฺฑิกสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อุคฺคาหมาน ปริพฺพาชกํ สมณมุณฺฑิกาปุตฺตํ อารพฺภ ภาสิตํฯ อุคฺคาหมาโน ภเนฺต ปริพฺพาชโก สมณมุณฺฑิกาปุโตฺต ปญฺจกงฺคํ ตปติํ เอตทโวจ ‘‘จตูหิ โข อหํ คหปติ ธเมฺมหิ สมนฺนาคตํ ปุริสปุคฺคลํ ปญฺญเปมิ สมฺปนฺนกุสลํ ปรมกุสลํ อุตฺตมปตฺติปตฺตํ สมณํ อโยชฺฌ’’นฺติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>จูฬสกุลุทายีสุตฺต</h3>
<p> จูฬสกุลุทายีสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ราชคเห  ภเนฺต สกุลุทายิํ ปริพฺพาชกํ อารพฺภ ภาสิตํ, สกุลุทายี ภเนฺต ปริพฺพาชโก ภควนฺตํ เอตทโวจ ‘‘ยทาหํ ภเนฺต อิมํ ปริสํ อนุปสงฺกโนฺต โหมิ, อถายํ ปริสา อเนกวิหิตํ ติรจฺฉานกถํ กเถนฺติ นิสินฺนา โหติฯ ยทา จ โข อหํ ภเนฺต อิมํ ปริสํ อุปสงฺกมโนฺต โหมิ, อถายํ ปริสา มมเญฺญว มุขํ อุโลฺลเกนฺตี นิสินฺนา โหติ ‘ยํ โน สมโณ อุทายี ธมฺมํ ภาสิสฺสติ, ตํ โสสฺสามา’ติ, ยทา ปน ภเนฺต ภควา อิมํ ปริสํ อุปสงฺกโนฺต โหติ, อถาหเญฺจว อยญฺจ ปริสา ภควโต มุขํ อุโลฺลเกนฺตา นิสินฺนา โหม ยํ โน ภควา ธมฺมํ ภาสิสฺสติ, ตํ โสสฺสามา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>เวขนสสุตฺต</h3>
<p> เวขนสสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต เวขนสํ ปริพฺพาชกํ อารพฺภ ภาสิตํ, เวขนโส ภเนฺต ปริพฺพาชโก ภควโต สนฺติเก อุทานํ อุทาเนสิ ‘‘อยํ ปรโม วโณฺณ อยํ ปรโม วโณฺณ’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>ฆฎิการสุตฺต</h3>
<p> ฆฎิการสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> โกสเลสุ ภเนฺต ฆฎิการสฺส กุมฺภการสฺส ฆรวตฺถุปเทเส อายสฺมนฺตํ อานนฺทํ อารพฺภ ภาสิตํฯ ภควา ภเนฺต ตสฺมิํ ภูมิปเทเส สิตํ ปาตฺวากาสิ, อายสฺมา จ อานโนฺท ภควนฺตํ เอตทโวจ ‘‘โก นุ โข ภเนฺต เหตุ โก ปจฺจโย ภควโต สิตสฺส ปาตุกมฺมาย, น อการเณน ตถาคตา สิตํ ปาตุกโรนฺตี’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>รฎฺฐปาลสุตฺต</h3>
<p> รฎฺฐปาลสุตฺตํ  ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> กุรูสุ ภเนฺต ราชานํ โกรพฺยํ อารพฺภ อายสฺมตา รฎฺฐปาลเตฺถเรน ภาสิตํฯ ราชา ภเนฺต โกรโพฺย อายสฺมนฺตํ รฎฺฐปาลํ เอตทโวจ ‘‘จตฺตาริมานิ โภ รฎฺฐปาล ปาริชุญฺญานิ, เยหิ ปาริชุเญฺญหิ สมนฺนาคตา อิเธกเจฺจ เกสมสฺสุํ โอหาเรตฺวา กาสายานิ วตฺถานิ อจฺฉาเทตฺวา อคารสฺมา อนาคาริยํ ปพฺพชนฺตี’’ติ เอวมาทิกํ วจนํ อโวจ, ตสฺมิํ ภเนฺต วตฺถุสฺมิํ ภาสิตํฯ</p>


<p> อถ  โข อาวุโส อายสฺมา รฎฺฐปาลเตฺถโร รโญฺญ โกรพฺยสฺส กถํ ปฐมํ ธมฺมุเทฺทสํ วิตฺถาเรตฺวา ปกาเสสิฯ</p>


<p> อถ โข ภเนฺต อายสฺมา รฎฺฐปาลเตฺถโร ‘‘ตํ กิํ มญฺญสิ มหาราช ตฺวํ วีสติวสฺสุเทฺทสิโกปิ ปณฺณวีสติวสฺสุเทฺทสิโกปิ หตฺถิสฺมิมฺปิ กตาวี อสฺสสฺมิมฺปิ กตาวี รถสฺมิมฺปิ กตาวี ธนุสฺมิมฺปิ กตาวี ถรุสฺมิมฺปิ กตาวี อูรุพลี พาหุพลี อลมโตฺต สงฺคามาวจโร’’ติ เอวมาทินา ปฐมํ ธมฺมุเทฺทสํ วิตฺถาเรตฺวา ปกาเสสิฯ</p>


<p> กถํ  ปนาวุโส อายสฺมา รฎฺฐปาลเตฺถโร รโญฺญ โกรพฺยสฺส ทุติยมฺปิ ธมฺมุเทฺทสํ วิตฺถาเรตฺวา ปกาเสสิฯ</p>


<p> ‘‘ตํ  กิํ มญฺญสิ มหาราช, อตฺถิ เต โกจิ อนุสายิโก อาพาโธ’’ติ เอวมาทินา ภเนฺต อายสฺมา รฎฺฐปาโล รโญฺญ โกรพฺยสฺส ทุติยํ ธมฺมุเทฺทสํ วิตฺถาเรตฺวา ปกาเสสิฯ</p>


<p> กถํ  ปนาวุโส อายสฺมา รฎฺฐปาลเตฺถโร รโญฺญ โกรพฺยสฺส ตติยมฺปิ ธมฺมุเทฺทสํ วิตฺถาเรตฺวา ปกาเสสิฯ</p>


<p> ‘‘ตํ  กิํ มญฺญสิ มหาราช, ยถา ตฺวํ เอตรหิ ปญฺจหิ กามคุเณหิ สมปฺปิโต สมงฺคีภูโต ปริจาเรสิ, ลจฺฉสิ ตฺวํ ปรตฺถาปิ เอวเมวาหํ อิเมเหว ปญฺจหิ กามคุเณหิ สมปฺปิโต สมงฺคีภูโต ปริจาเรมี’’ติ เอวมาทินา ภเนฺต อายสฺมา รฎฺฐปาโล รโญฺญ โกรพฺยสฺส ตติยํ ธมฺมุเทฺทสํ วิตฺถาเรตฺวา ปกาเสสิฯ</p>


<p> จตุตฺถมฺปิ  โข อาวุโส ธมฺมุเทฺทสํ อายสฺมา รฎฺฐปาลเตฺถโร รโญฺญ โกรพฺยสฺส กถํ วิตฺถาเรตฺวา ปกาเสสิฯ</p>


<p> ‘‘ตํ กิํ มญฺญสิ มหาราช, ผีตํ กุรุํ อชฺฌาวสสี’’ติ เอวมาทินา ภเนฺต อายสฺมา รฎฺฐปาลเตฺถโร รโญฺญ โกรพฺยสฺส จตุตฺถํ ธมฺมุเทฺทสํ วิตฺถาเรตฺวา ปกาเสสิฯ</p>


<h3>มฆเทวสุตฺต</h3>
<p> มฆเทวสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> มิถิลายํ ภเนฺต มฆเทวอมฺพวเน อายสฺมนฺตํ อานนฺทํ อารพฺภ ภาสิตํฯ ภควา ภเนฺต อญฺญตรสฺมิํ ปเทเส สิตํ ปาตฺวากาสิ, อายสฺมา อานโนฺท ภควนฺตํ เอตทโวจ ‘‘โก นุ โข ภเนฺต โก ปจฺจโย ภควโต สิตสฺส ปาตุกมฺมาย, น อการเณน ตถาคตา สิตํ ปาตุกโรนฺตี’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>มธุรสุตฺต</h3>
<p> มธุรสุตฺตํ  ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> มธุรายํ ภเนฺต ราชานํ มาธุรํ อวนฺติปุตฺตํ อารพฺภ อายสฺมตา มหากจฺจานเตฺถเรน ภาสิตํ, ราชา ภเนฺต มาธุโร อวนฺติปุโตฺต อายสฺมนฺตํ มหากจฺจานํ เอตทโวจ ‘‘พฺรหฺมณา โภ กจฺจาน เอวมาหํสุ พฺราหฺมโณว เสโฎฺฐ วโณฺณ, หีโน อโญฺญ วโณฺณฯ พฺราหฺมโณว สุโกฺก วโณฺณ, กโณฺห อโญฺญ วโณฺณฯ พฺราหฺมณาว สุชฺฌนฺติ , โน อพฺราหฺมณาฯ พฺราหฺมณาว พฺรหฺมุโน ปุตฺตา โอรสา มุขโต ชาตา พฺรหฺมชา พฺรหฺมนิมฺมิตา พฺรหฺมทายาทาติฯ อิธ ภวํ กจฺจาโน กิมกฺขายี’’ติฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>โพธิราชกุมารสุตฺต</h3>
<p> โพธิราชกุมารสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ภเคฺคสุ ภเนฺต สุสุมารคิเร โพธิํ ราชกุมารํ อารพฺภ ภาสิตํฯ โพธิ ภเนฺต ราชกุมาโร ภควนฺตํ เอตทโวจ ‘‘มยํ โข ภเนฺต เอวํ โหติฯ น โข สุเขน สุขํ อธิคนฺตพฺพํ, ทุเกฺขน โข สุขํ อธิคนฺตพฺพ’’นฺติ, ตสฺมิํ ภเนฺต วตฺถุสฺมิํ ภาสิตํฯ</p>


<p> เอวํ  วุเตฺต โข อาวุโส โพธิ ราชกุมาโร ภควนฺตํ กถํ ปุจฺฉิ, กถญฺจสฺส ภควา พฺยากาสิฯ</p>


<p> เอวํ วุเตฺต ภเนฺต โพธิราชกุมาโร ภควนฺตํ เอตทโวจ ‘‘กีว จิเรน นุ โข ภเนฺต ภิกฺขุ ตถาคตํ วินายกํ ลภมาโน ยสฺสตฺถาย กุลปุตฺตา สมฺมเทว อคารสฺมา อนคาริยํ ปพฺพชนฺติ, ตทนุตฺตรํ พฺรหฺมจริยปริโยสานํ ทิเฎฺฐว ธเมฺม สยํ อภิญฺญา สจฺฉิกตฺวา อุปสมฺปชฺช วิหเรยฺยา’’ติ, ภควา จ ภเนฺต ‘‘เตน หิ ราชกุมาร ตํเยเวตฺถ ปฎิปุจฺฉิสฺสามิ, ยถา เต ขเมยฺย, ตถา นํ พฺยากเรยฺยาสี’’ติ, เอวมาทินา วิภชิตฺวา พฺยากาสิฯ</p>


<p> อิมญฺจ  ปนาวุโส ธมฺมเทสนํ สุตฺวา โพธิราชกุมาโร อิมิสฺสํ ธมฺมเทสนายํ ปสโนฺน กีทิสํ ปสนฺนาการมกาสิฯ</p>


<p> อิมญฺจ ปน ภเนฺต ธมฺมเทสนํ สุตฺวา โพธิราชกุมาโร ‘‘อโห พุโทฺธ อโห ธโมฺม อโห ธมฺมสฺส สฺวากฺขาตตา, ยตฺร หิ นาม สายมนุสิโฎฺฐ, ปาโต วิเสสํ อธิคมิสฺสติ, ปาตมนุสิโฎฺฐ สายํ วิเสสํ อธิคมิสฺสตี’’ติ เอวมาทินา อิมิสฺสํ ธมฺมเทสนายํ ปสโนฺน ปสนฺนาการมกาสิฯ</p>


<h3>องฺคุลิมาลสุตฺต</h3>
<p> องฺคุลิมาลสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อายสฺมนฺตํ องฺคุลิมาลเตฺถรํ อารพฺภ ภาสิตํฯ อายสฺมา ภเนฺต องฺคุลิมาลเตฺถโร ภควนฺตํ เอตทโวจ ‘‘อิธาหํ ภเนฺต ปุพฺพณฺหสมยํ นิวาเสตฺวา ปตฺตจีวรมาทาย สาวตฺถิํ ปิณฺฑาย ปาวิสิํ, อทฺทสํ โข อหํ ภเนฺต สาวตฺถิยํ สปทานํ ปิณฺฑาย จรมาโน อญฺญตรํ อิตฺถิํ มูฬฺหคพฺภํ วิฆาตคพฺภํ ทิสฺวาน มยฺหํ เอตทโหสิ ‘‘กิลิสฺสนฺติ วต โภ สตฺตา, กิลิสฺสนฺติ วต โภ สตฺตา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>ปิยชาติกสุตฺต</h3>
<p> ปิยชาติกสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อญฺญตรํ คหปติํ อารพฺภ ภาสิตํ, สาวตฺถิยํ ภเนฺต อญฺญตรสฺส คหปติสฺส เอกปุตฺตโก ปิโย มนาโป กาลงฺกโต โหติ, ตสฺส กาลํ กิริยาย เนว กมฺมนฺตา ปฎิภนฺติ, น ภตฺตํ ปฎิภาติ, โส อาฬาหนํ คนฺตฺวา กนฺทติ ‘‘กหํ เอกปุตฺตก กหํ เอกปุตฺตกา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>พาหิติกสุตฺต</h3>
<p> พาหิติก  สุตฺตํ ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> สาวตฺถิยํ ภเนฺต ราชานํ ปเสนทิํ โกสลํ อารพฺภ อายสฺมตา อานนฺทเตฺถเรน ธมฺมภณฺฑาคาริเกน ภาสิตํฯ ราชา ภเนฺต ปเสนทิ โกสโล อายสฺมนฺตํ อานนฺทํ เอตทโวจ ‘‘กิํ นุ โข ภเนฺต อานนฺท โสภควา ตถารูปํ กายสมาจารํ สมาจเรยฺย, ยฺวสฺส กายสมาจาโร โอปารโมฺภ สมเณหิ พฺราหฺมเณหี’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>ธมฺมเจติยสุตฺต</h3>
<p> ธมฺมเจติยสุตฺตํ  ปนาวุโส ภควตา กตฺถ เกน สทฺธิํ ภาสิตํฯ</p>


<p> สเกฺกสุ ภเนฺต เมทาฬุเป นาม สกฺยานํ นิคเม รญฺญา ปเสนทินา โกสเลน สทฺธิํ ภาสิตํฯ</p>


<h3>กณฺณกตฺถลสุตฺต</h3>
<p> กณฺณกตฺถลสุตฺตํ  ปนาวุโส ภควตา กตฺถ เกน สทฺธิํ ภาสิตํฯ</p>


<p> อุรุญฺญายํ ภเนฺต กณฺณกตฺถเล มิคทาเย รญฺญา ปเสนทินา โกสเลน สทฺธิํ ภาสิตํฯ</p>


<h3>พฺรหฺมายุสุตฺต</h3>
<p> เตนาวุโส ภควตา…เป.… สมฺมาสมฺพุเทฺธน พฺรหฺมายุสุตฺตํ กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> วิเทเหสุ  ภเนฺต มิถิลายํ มฆเทวอมฺพวเน พฺรหฺมายุํ พฺราหฺมณํ อารพฺภ ภาสิตํฯ พฺรหฺมายุ ภเนฺต พฺราหฺมโณ ภควนฺตํ อุปสงฺกมิตฺวา อฎฺฐปญฺหานิ ปุจฺฉิ, ตสฺมิํ ภเนฺต วตฺถุสฺมิํ ภาสิตํฯ</p>


<p> ตตฺถ  อาวุโส อุตฺตโร มาณโว กถํ ภควโต ทฺวตฺติํสมหาปุริสลกฺขเณหิ สมนฺนาคตตํ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> ตตฺถ ภเนฺต อุตฺตโร มาณโว ‘‘สุปฺปติฎฺฐิตปาโท โข ปน โส ภวํ โคตโม, อิทมฺปิ ตสฺส โภโต โคตมสฺส มหาปุริสสฺส มหาปุริสลกฺขณํ ภวตี’’ติ เอวมาทินา ภควโต ทฺวตฺติํสมหาปุริสลกฺขเณหิ สมนฺนาคตตํ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ  อาวุโส อุตฺตโร มาณโว ภควโต คมนกาเล กีทิสํ ปาสาทิกํ อาการํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ ภเนฺต อุตฺตโร มาณโว ภควโต คมนกาเล ปฐมํ ทกฺขิณํ ปาทุทฺธรณาทิกํ อาการํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ  อาวุโส อุตฺตโร มาณโว ภควโต อนฺตรฆรํ ปวิสนกาเล กีทิสํ ปาสาทิกํ อาการํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ ภเนฺต อุตฺตโร มาณโว ภควโต อนฺตรฆรํ ปวิสนกาเล น กายสฺส อุนฺนมนาทิกํ ปาสาทิกํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ  อาวุโส อุตฺตโร มาณโว ภควโต โภชนกาเล กีทิสํ ปาสาทิกํ อาการํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ ภเนฺต อุตฺตโร มาณโว ภควโต โภชนกาเล ปโตฺตทกาทิกํ ปฎิคฺคหณาทิกาเล น ปตฺตสฺส อุนฺนมนาทิกํ ภควโต ปาสาทิกํ อาการํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ  อาวุโส อุตฺตโร มาณโว ภควโต ภุตฺตาวิกาเล กีทิสํ ปาสาทิกํ อาการํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ ภเนฺต อุตฺตโร มาณโว ภควโต ภุตฺตาวิกาเล ปโตฺตทนาทิกํ ปฎิคฺคณฺหาทิกาเล น ปตฺตสฺส อุนฺนมนาทิกํ ปาสาทิกํ อาการํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ  อาวุโส อุตฺตโร มาณโว ภควโต จีวรธารเณ จ อารามคตกาเล จ ธมฺมเทสนากาเล จ สพฺพอิริยาปเถสุ จ กีทิสํ ปาสาทิกํ อาการํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> อปรมฺปิ  ภเนฺต อุตฺตโร มาณโว ภควโต จีวรธารณกาเล จ อารามคตกาเล จ สเพฺพสุ จ อิริยาปเถสุ น อจฺจุกฺกฎฺฐาทิกํ ปาสาทิกํ อาการํ ทิสฺวา จ สลฺลเกฺขตฺวา จ อตฺตโน อาจริยสฺส พฺรหฺมายุสฺส พฺราหฺมณสฺส สมฺปฎิเวเทสิฯ</p>


<p> กถญฺจาวุโส  พฺรหฺมายุ พฺรหฺมโณ ภควนฺตํ ปุจฺฉิ, กถญฺจสฺส ภควา พฺยากาสิฯ</p>


<p> ‘‘กถํ โข พฺราหฺมโณ โหติ, กถํ ภวติ เวทคูฯ เตวิโชฺช โภ กถํ โหติ, โสตฺติโย กินฺติ วุจฺจติฯ อรหํ โภ กถํ โหติ, กถํ ภวติ เกวลีฯ มุนิ จ โภ กถํ โหติ, พุโทฺธ กินฺติ ปวุจฺจตี’’ติ – เอวํ โข ภเนฺต พฺรหฺมายุ พฺราหฺมโณ ภควนฺตํ ปญฺหํ อปุจฺฉิฯ ภควา ภเนฺต–</p>


<p>
‘‘ปุเพฺพนิวาสํ โย เวทิ, สคฺคาปายญฺจ ปสฺสติ;  
  
อโถ ชาติกฺขยํ ปโตฺต, อภิญฺญาโวสิโต มุนิ;  
  
จิตฺตํ วิสุทฺธํ ชานาติ, มุตฺตํ ราเคหิ สพฺพโส;  
  
ปหีนชาติมรโณ, พฺรหฺมจริยสฺส เกวลี;  
  
ปารคู สพฺพธมฺมานํ, พุโทฺธ ตาที ปวุจฺจตี’’ติ –  
</p>
  
<p>เอวํ โข ภเนฺต ภควา พฺรหฺมายุสฺส พฺราหฺมณสฺส วิภชิตฺวา พฺยากาสิฯ</p>


<p> อิมญฺจ  ปนาวุโส ภควโต พฺยากรณํ สุตฺวา พฺรหฺมายุ พฺราหฺมโณ ภควติ กีทิสํ นิปจฺจการํ อกาสิ, กถญฺจสฺส ภควา ปุนปิ อนุปุพฺพิํ ธมฺมกถํ กเถสิฯ</p>


<p> อิมญฺจ  ปน ภเนฺต ภควโต พฺยากรณํ สุตฺวา พฺรหฺมายุ พฺราหฺมโณ อุฎฺฐายาสนา เอกํสํ อุตฺตราสงฺคํ กริตฺวา ภฺภควโต ปาเทสุ สิรสา นิปติตฺวา ภควโต ปาทานิ มุเขน จ ปริจุมฺพติ, ปาณีหิ จ ปริสมฺพาหติ, นามญฺจ สาเวติ ‘‘พฺรหฺมายุ อหํ โภ โคตม พฺราหฺมโณ, พฺรหฺมายุ อหํ โภ โคตม พฺราหฺมโณ’’ติ, เอวํ ปรมนิปจฺจการํ อกาสิ, ภควา จ ภเนฺต ทานกถํ สีลกถํ สคฺคกถํ กามานํ อาทีนวํ โอการํ สํกิเลสํ เนกฺขเมฺม อานิสํสํ ปกาเสสิ, เอวํ โข ภเนฺต พฺรหฺมายุสฺส พฺราหฺมณสฺส ภควา อนุปุพฺพิํ กถํ กเถสิฯ</p>


<p> อิมญฺจ  ปนาวุโส ทมฺมเทสนํ สุตฺวา พฺรหฺมายุสฺส พฺราหฺมณสฺส กีทิโส ธมฺมาภิสมโย อโหสิฯ</p>


<p> อิมญฺจ  ปน ภเนฺต ธมฺมเทสนํ สุตฺวา พฺรหฺมายุสฺส พฺราหฺมณสฺส ตสฺมิํเยว อาสเน วิรชํ วีตมลํ ธมฺมจกฺขุํ อุทปาทิ ‘‘ยํกิญฺจิ สมุทยธมฺมํ สพฺพํ ตํ นิโรธธมฺม’’นฺติฯ</p>


<h3>เสลสุตฺต</h3>
<p> เสลสุตฺตํ ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> องฺคุตฺตราเปสุ ภเนฺต อาปเณ นาม องฺคุตฺตราปานํ นิคเมเสลํ พฺราหฺมณํ อารพฺภ ภาสิตํฯ เสโล ภเนฺต พฺราหฺมโณ สปริโส ภควนฺตํ อุปสงฺกมิตฺวา ภควนฺตํ สมฺมุขา สารุปฺปาหิ คาถาหิ อภิตฺถวิ, ตสฺมิํ ภเนฺต วตฺถุสฺมิํ ภาสิตํฯ</p>


<p>
ปริปุณฺณกาโย  
สุรุจิ, สุชาโต จารุทสฺสโน;  
  
สุวณฺณวโณฺณสิ ภควา, สุสุกฺกทาโฐสิ วีริยวา;  
  
นรสฺส หิ สุชาตสฺส, เย ภวนฺติ วิยญฺจนา;  
  
สเพฺพ เต ตว กายสฺมิํ, มหาปุริสลกฺขณาฯ  
</p>
  
<h3>อสฺสลายนสุตฺต</h3>
<p> อสฺสลายนสุตฺตํ ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อสฺสลายนํ มาณวํ อารพฺภ ภาสิตํ, อสฺสลายโน ภเนฺต มาณโว มหตา พฺราหฺมณคเณน สทฺธิํ ภควนฺตํ อุปสงฺกมิตฺวา เอตทโวจ ‘‘พฺราหฺมณา โภ โคตม เอวมาหํสุ ‘พฺราหฺมโณว เสโฎฺฐ วโณฺณ, หีโน อโญฺญ วโณฺณฯ พฺราหฺมโณว สุโกฺก วโณฺณ, กโณฺห  อโญฺญ วโณฺณฯ พฺราหฺมณาว สุชฺฌนฺติ, โน อพฺราหฺมณาฯ พฺราหฺมณาว พฺรหฺมุโน ปุตฺตา โอรสา มุขโต ชาตา พฺรหฺมชา พฺรหฺมนิมฺมิตา พฺรหฺมทายาทา’ติ, อิธ ภวํ โคตโม กิมาหา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>โฆฎมุขสุตฺต</h3>
<p> โฆฎมุขสุตฺตํ  ปนาวุโส กตฺถ กํ อารพฺภฺภ กิสฺมิํ วตฺถุสฺมิํ เกน ภาสิตํฯ</p>


<p> พาราณสิยํ ภเนฺต เขมิยมฺพวเน โฆฎมุขํ พฺราหฺมณํ อารพฺภ อายสฺมตา อุเทเนน ภาสิตํฯ โฆฎมุโข ภเนฺต พฺราหฺมโณ อายสฺมนฺตํ อุเทนํ จงฺกมนฺตํ อนุจงฺกมมาโน เอวมาห ‘‘อโมฺภ สมณ นตฺถิ ธมฺมิโก ปริพฺพโช, เอวํ เม เอตฺถ โหติ, ตญฺจ โข ภวนฺตรูปานํ วา อทสฺสนา, โย วา ปเนตฺถ ธมฺมา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>จงฺกีสุตฺต</h3>
<p> เตนาวุโส  ภควตา…เป.… สมฺมาสมฺพุเทฺธน จงฺกีสุตฺตํ กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> โกสเลสุ ภเนฺต โอปาสาเท นาม โกสลานํ นิคเม กาปฎิกํ มาณวํ อารพฺภ ภาสิตํ, กาปฎิโก ภเนฺต มาณโว ภควนฺตํ เอตทโวจ ‘‘ยทิทํ โภ โคตม พฺราหฺมณานํ โปราณํ มนฺตปทํ อิติหิติหปรมฺปราย ปิฎกสมฺปทาย, ตตฺถ จ พฺราหฺมณา เอกํเสน นิฎฺฐํ คจฺฉนฺติ ‘อิทเมว สจฺจํ โมฆมญฺญ’นฺติ, อิธ ภวํ โคตโม กิมาหา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>เอสุการีสุตฺต</h3>
<p> เอสุการีสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต เอสุการิํ พฺราหฺมณํ อารพฺภ ภาสิตํ, เอสุการี ภเนฺต พฺราหฺมโณ ภควนฺตํ อุปสงฺกมิตฺวา เอตทโวจ ‘‘พฺราหฺมณา โภ โคตม จตโสฺส ปาริจริยา ปญฺญเปนฺติ, พฺราหฺมณสฺส ปาริจริยํ ปญฺญเปนฺติ, ขตฺติยสฺส ปาริจริยํ ปญฺญเปนฺติ, เวสฺสสฺส ปาริจริยํ ปญฺญเปนฺติ, สุทฺทสฺส ปาริจริยํ ปญฺญเปนฺตี’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>ธนญฺชานิสุตฺต</h3>
<p> ธนญฺชานิสุตฺตํ  ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> ราชคเห ภเนฺต ธนญฺชานิํ พฺราหฺมณํ อารพฺภ อายสฺมตา สาริปุตฺตเตฺถเรน ธมฺมเสนาปตินา ภาสิตํ, ธนญฺชานิ ภเนฺต พฺราหฺมโณ ปมาทวิหารํ วิหาสิ, ตสฺมิํ ภเนฺต วตฺถุสฺมิํ ภาสิตํฯ</p>


<p> อถ  โข อาวุโส อายสฺมา สาริปุตฺตเตฺถโร ธมฺมเสนาปติ กถํ ธนญฺชานิํ พฺราหฺมณํ ปุจฺฉิ, กถญฺจ โส อายสฺมโต สาริปุตฺตเตฺถรสฺส ธมฺมเสนาปติสฺส อาโรเจสิฯ</p>


<p> ‘‘กจฺจาสิ ธนญฺชานิ อปฺปมโตฺต’’ติ, เอวํ โข ภเนฺต อายสฺมา สาริปุตฺตเตฺถโร ธมฺมเสนาปติ ธนญฺชานิํ พฺราหฺมณํ ปุจฺฉิ, ธนญฺชานิ จ ภเนฺต พฺราหฺมโณ ‘‘กุโต โภ สาริปุตฺต อมฺหากํ อปฺปมาโท, เยสํ โน มาตาปิตโร โปเสตพฺพา’’ติ, เอวมาทินา อายสฺมโต สาริปุตฺตสฺส ธมฺมเสนาปติสฺส อาโรเจสิฯ</p>


<p> เอวํ  วุเตฺต โข อาวุโส อายสฺมา สาริปุตฺตเตฺถโร ธมฺมเสนาปติ ธนญฺชานิสฺส พฺราหฺมณสฺส กีทิสํ ธมฺมกถํ กเถสิฯ</p>


<p> เอวํ วุเตฺต ภเนฺต อายสฺมา สาริปุตฺตเตฺถโร ธมฺมเสนาปติ ‘‘ตํ กิํ มญฺญสิ ธนญฺชานิ, อิเธกโจฺจ มาตาปิตูนํ เหตุ อธมฺมจารี วิสมจารี อสฺส, ตเมนํ อธมฺมจริยา วิสมจริยาเหตุ นิรยํ นิรยปาลา อุปกเฑฺฒยฺยุ’’นฺติ, เอวมาทินา ธนญฺชานิสฺส พฺราหฺมณสฺส ธมฺมกถํ กเถสิฯ</p>


<p> ปุน ปิ อาวุโส อายสฺมา สาริปุตฺตเตฺถโร ธมฺมเสนาปติ กถํ ธนญฺชานิสฺส พฺราหฺมณสฺส อปเรนปิ ปริยาเยน อนุสาสนิํ อทาสิฯ</p>


<p> ปุนปิ ภเนฺต อายสฺมา สาริปุตฺตเตฺถโร ธมฺมเสนาปติ ‘‘ตํ กิํ มญฺญสิ ธนญฺชานิ, โย วา มาตาปิตูนํ เหตุ อธมฺมจารี วิสมจารี อสฺส, โย วา มาตาปิตูนํ เหตุ ธมฺมจารี สมจารี อสฺส, กตมํ เสโยฺย’’ติ, เอวมาทินา ธนญฺชานิสฺส พฺราหฺมณสฺส อปเรนปิ ปริยาเยน โอวาทมทาสิฯ</p>


<p> อปรภาเค ปิ อาวุโส อายสฺมา สาริปุตฺตเตฺถโร ธมฺมเสนาปติ กถํ ธนญฺชานิสฺส พฺราหฺมณสฺส มรณสมเย ธมฺมกถํ กเถสิ, กถญฺจสฺส อภิสมฺปราโย อโหสิฯ</p>


<p> อปรภาเค ปิ ภเนฺต อายสฺมา สาริปุตฺตเตฺถโร ธมฺมเสนาปติ ธนญฺชานิสฺส พฺราหฺมณสฺส มรณสมเยปิ จตฺตาโร พฺรหฺมวิหาเร เทเสสิ, ธนญฺชานิ จ ภฺภเนฺต พฺราหฺมโณ กายสฺส เภทา ปรํ มรณา พฺรหฺมโลกูปโค อโหสิฯ</p>


<h3>วาเสฎฺฐสุตฺต</h3>
<p> วาเสฎฺฐสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> อิจฺฉานงฺคเล ภเนฺต วาเสฎฺฐํ มาณวํ อารพฺภ ภาสิตํฯ วาเสโฎฺฐ ภเนฺต มาณโว ภควนฺตํ คาถาหิ อชฺฌภาสิ –</p>


<p>
‘‘อนุญฺญาตปฎิญฺญาตา, เตวิชฺชา มยมสฺมุโภ;  
  
อหํ โปกฺขรสาติสฺส, ตารุกฺขสฺสายํ มาณโวฯ  
</p>
  
<p>
เตวิชฺชานํ ยทกฺขาตํ, ตตฺร เกวลิเนสฺมเส;  
  
ปทกสฺมา เวยฺยากรณา, ชเปฺป อาจริยสาทิสา;  
  
เตสํ โน ชาติวาทสฺมิํ, วิวาโท อตฺถิ โคตมฯ  
</p>
  
<p>
ชาติยา พฺราหฺมโณ โหติ, ภารทฺวาโช อิติ ภาสติ;  
  
อหญฺจ กมฺมุนา พฺรูมิ, เอวํ ชานาหิ จกฺขุมฯ  
</p>
  
<p>
เตน สโกฺกม ญาเปตุํ, อญฺญํมญฺญํ มยํ อุโภ;  
  
ภวนฺตํ ปุฎฺฐุมาคมา, สมฺพุทฺธํ อิติ วิสฺสุตํฯ  
</p>
  
<p>
จนฺทํ ยถา ขยาตีตํ, เปจฺจ ปญฺชลิกา ชนา;  
  
วนฺทนา นมสฺสนฺติ, เอวํ โลกสฺมิํ โคตมํฯ  
</p>
  
<p>
จกฺขุํ  
โลเก สมุปฺปนฺนํ, มยํ ปุจฺฉาม โคตมํ;  
  
ชาติยา พฺราหฺมโณ โหติ, อุทาหุ ภวติ กมฺมุนา;  
  
อชานตํ โน ปพฺรูหิ, ยถา ชาเนมุ พฺราหฺมณนฺติฯ  
</p>
  
<p>ตสฺมิํ ภเนฺต วตฺถุสฺมิํ ภาสิตํฯ</p>


<h3>สุภสุตฺต</h3>
<p> สุภสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต สุภํ มาณวํ โตเทยฺยปุตฺตํ อารพฺภ ภาสิตํฯ สุโภ ภฺภเนฺต มาณโว โตเทยฺยปุโตฺต ภควนฺตํ อุปสงฺกมิตฺวา เอตทโวจ ‘‘พฺราหฺมณา โภ โคตม เอวมาหํสุ’ คหโฎฺฐ อาราธโก โหติ ญายํ ธมฺมํ กุสลํ, น ปพฺพชิโต อาราธโก โหติ ญายํ ธมฺมํ กุสลนฺติ, อิธ ภวํ โคตโม กิมาหา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<p> ปุน ปิ อาวุโส สุโภ มาณโว โตเทยฺยปุโตฺต กถํ ภควนฺตํ ปุจฺฉิ, กถญฺจ ภควา วิภชฺช พฺยากาสิฯ</p>


<p> ‘‘พฺราหฺมณา โภ โคตม เอวมาหํสุ ‘มหฎฺฐมิทํ มหากิจฺจํ มหาธิกรณํ มหาสมารมฺภํ, ฆราวาสกมฺมฎฺฐานํ มหปฺผลํ โหติฯ อปฺปฎฺฐมิทํ อปฺปกิจฺจํ อปฺปาธิกรณํ อปฺปสมารมฺภํ, ปพฺพชฺชา กมฺมฎฺฐานํ อปฺปผลํ โหตี’ติฯ อิธ ภวํ โคตโม กิมาหา’’ติฯ เอวํ โข ภเนฺต สุโภ มาณโว โตเทยฺยปุโตฺต ปุนปิ ภควนฺตํ ปุจฺฉิฯ ภควา จ ภเนฺต ‘‘เอตฺถาปิ โข อหํ มาณว วิภชฺชวาทา, นาหเมตฺถ เอกํสวาโทติ’’ เอวมาทินา วิภชฺช พฺยากาสิฯ</p>


<h3>สงฺคารวสุตฺต</h3>
<p> สงฺคารวสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> โกสเลสุ ภเนฺต จญฺจลิกเปฺป นาม คาเม สงฺคารวํ มาณวํ อารพฺภ ภาสิตํ, สงฺคารโว ภเนฺต มาณโว ภควนฺตํ เอตทโวจ ‘‘สนฺติ โข โภ โคตม เอเก สมณพฺราหฺมณา ทิฎฺฐธมฺมาภิญฺญาโวสานปารมิปฺปตฺตา อาทิพฺรหฺมจริยํ ปฎิชานนฺติฯ ตตฺร โภ โคตม เย เต สมณพฺราหฺมณา ทิฎฺฐธมฺมาภิญฺญาโวสานปารมิปฺปตฺตา อาทิพฺรหฺมจริยํ ปฎิชานนฺติ, เตสํ ภวํ โคตโม กตโม’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>เทวทหสุตฺต</h3>
<p> เตนาวุโส  ภควตา ชานตา ปสฺสตา อรหตา สมฺมาสมฺพุเทฺธน เทวทหสุตฺตํ กตฺถ กํ อารพฺภ ภาสิตํฯ</p>


<p> สเกฺกสุ ภเนฺต เทวทเห นาม สกฺยานํ นิคเม สมฺม หุเล ภิกฺขู อารพฺภ ภาสิตํฯ</p>


<h3>ปญฺจตฺตยสุตฺต</h3>
<p> ปญฺจตฺตยสุตฺตํ ปนาวุโส ภควตา กตฺถ กํ อารพฺภ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํฯ</p>


<h3>กินฺติสุตฺต</h3>
<p> กินฺติสุตฺตํ  ปนาวุโส ภควตา กตฺถ กํ อารพฺภ ภาสิตํฯ</p>


<p> ปิสินารายํ ภเนฺต พลิหรเณ นาม วนสเณฺฑ สมฺพหุเล ภิกฺขู อารพฺภ ภาสิตํฯ</p>


<p> ตตฺถ  อาวุโส ภควา กถํ ปฐมํ ภิกฺขู ปฎิปุจฺฉิตฺวา โอวาทมทาสิ, โย พหุชนสฺส อตฺถาย หิตาย สุขาย สํวตฺตติฯ</p>


<p> ตตฺถ ภเนฺต ภควา ‘‘กินฺติ โว ภิกฺขเว มยิ โหติ, จีวรเหตุ วา สมโณ โคตโม ธมฺมํ เทเสติ, ปิณฺฑปาตเหตุ วา, เสนาสนเหตุ วา, อิติภวาภวเหตุ วา สมโณ โคตโม ธมฺมํ เทเสตี’’ติ ภิกฺขู ปุจฺฉิตฺวา ‘‘ตสฺมาติห ภิกฺขเว เย โว มยา ธมฺมา อภิญฺญา เทสิตาฯ เสยฺยถิทํ, จตฺตาโร สติปฎฺฐานา จตฺตาโร สมฺมปฺปธานา จตฺตาโร อิทฺธิปาทา ปญฺจินฺทฺริยานิ ปญฺจ พลานิ สตฺต โพชฺฌงฺคา อริโย อฎฺฐงฺคิโก มโคฺคฯ ตตฺถ สเพฺพเหว สมเคฺคหิ สโมฺมทมาเนหิ อวิวทมาเนหิ สิกฺขิตพฺพํ’’ เอวมาทินา ภเนฺต ภิกฺขูนํ โอวาทมทาสิฯ</p>


<p> กถญฺจาวุโส  ภควา ตตฺถ ทุติยมฺปิ ภิกฺขูนํ โอวาทํ อทาสิฯ โย พหุชนสฺส อตฺถาย หิตาย สุขาย สํวตฺตติฯ</p>


<p> ตตฺถ ภเนฺต ภควา ‘‘เตสญฺจ โว ภิกฺขเว สมคฺคานํ สโมฺมทมานานํ อวิวทมานานํ สิกฺขตํ สิยา อญฺญตรสฺส ภิกฺขุโน อาปตฺติ, สิยา วีติกฺกโมฯ ตตฺร ภิกฺขเว น โจทนาย ตริตพฺพํ ปุคฺคโล อุปปริกฺขิตโพฺพ’’ติ เอวมาทินา ภิกฺขูนํ ทุติยมฺปิ โอวาทมทาสิฯ</p>


<p> กถญฺจาวุโส  ภควา ตตฺถ ตติยมฺปิ ภิกฺขูนํ โอวาทํ อทาสิ, โย พหุชนสฺส อตฺถาย หิตาย สุขาย สํวตฺตติฯ</p>


<p> ‘‘เตสญฺจ โว ภิกฺขเว สมคฺคานํ สโมฺมทมานานํ อวิวทมานานํ สิกฺขตํ อญฺญมญฺญสฺส วจีสํหาโร อุปฺปเชฺชยฺย ทิฎฺฐิปฬาโส เจตโส อาฆาโต อปฺปจฺจโย อนภิรทฺธี’’ติ เอวมาทินา ภเนฺต ภควา ตตฺถ ตติยมฺปิ ภิกฺขูนํ โอวาทมทาสิฯ</p>


<p> เตนาวุโส  ภิกฺขุนา เอวํ สตฺถุ โอวาทานุสาสนิการินา อายสฺมา นุ เต ภิกฺขุ อกุสลา วุฎฺฐาเปตฺวา กุสเล ปติฎฺฐาเปตีติ ปเรหิ ปุเฎฺฐน กถํ สมฺมา พฺยากรมาเนน พฺยากาตพฺพํฯ</p>


<p> ‘‘อิธาหํ อาวุโส เยน ภควา เตนุปสงฺกมิํ, ตสฺส เม ภควา ธมฺมํ เทเสสิ, ตาหํ ธมฺมํ สุตฺวา เตสํ ภิกฺขูนํ อภาสิํ, ตํ เต ภิกฺขู ธมฺมํ สุตฺวา อกุสลา วุฎฺฐหิํสุ กุสเล ปติฎฺฐหิํสู’’ติฯ เอวํ โข ภเนฺต เตน ภิกฺขุนา เอวํ สตฺถุ โอวาทานุสาสนิการินา ปเรหิ ปุเฎฺฐน สมฺมา พฺยากรมาเนน พฺยากาตพฺพํฯ</p>


<h3>สามคามสุตฺต</h3>
<p> สามคามสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สเกฺกสุ ภเนฺต สามคาเม นาม สกฺยานํ นิคเม อายสฺมนฺตญฺจ อานนฺทํ อายสฺมนฺตญฺจ จุนฺทํ อารพฺภ ภาสิตํ, อายสฺมา จ ภเนฺต อานโนฺท อายสฺมา จ จุโนฺท เยน ภควา เตนุปสงฺกมิสุ, อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิํสุ, เอกมนฺตํ นิสิโนฺน โข อายสฺมา อานโนฺท ภควนฺตํ เอตทโวจ ‘‘อยํ ภเนฺต จุโนฺท สมณุเทฺทโส เอวมาห ‘นิคโณฺฐ ภเนฺต นาฎปุโตฺต ปาวายํ อธุนา กาลงฺกโต, ตสฺส กาลงฺกิริยาย ภินฺนา นิคณฺฐา เทฺวธิกชาตา ภณฺฑนชาตา กลหชาตา วิวาทาปนฺนา อญฺญมญฺญํ มุขสตฺตีหิ วิตุทนฺตา วิหรนฺติ…เป.…  ภินฺนถูเป อปฺปฎิสรเณ’ติฯ ตสฺส มยฺหํ ภเนฺต เอวํ โหติ ‘มาเหว ภควโต อจฺจเยน สเงฺฆ วิวาโท อุปฺปชฺชิ, สฺวาสฺส วิวาโท พหุชนอหิตาย พหุชนอสุขาย พหุโน ชนสฺส อนตฺถาย อหิตาย ทุกฺขาย เทวมนุสฺสาน’นฺติ’’ฯ ตสฺมิํ ภเนฺต วตฺถุสฺมิํ ภาสิตํฯ</p>


<h3>สุนกฺขตฺตสุตฺต</h3>
<p> สุนกฺขตฺตสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> เวสาลิยํ ภเนฺต สุนกฺขตฺตํ ลิจฺฉวิปุตฺตํ อารพฺภ ภาสิตํ, สุนกฺขโตฺต ภเนฺต ลิจฺฉวิปุโตฺต ภควนฺตํ อุปสงฺกมิตฺวา เอตทโวจ ‘‘สุตํ เมตํ ภเนฺต สมฺพหุเลหิ กิร ภิกฺขูหิ ภควโต สนฺติเก อญฺญา พฺยากตา ขีณา ชาติ, วุสิตํ พฺรหฺมจริยํ, กตํ กรณียํ, นาปรํ อิตฺถตฺตายาติ ปชานามาติฯ กจฺจิ เต ภเนฺต ภิกฺขู สมฺมเทว อญฺญํ พฺยากํสุ, อุทาหุ สเนฺตเตฺถกเจฺจ ภิกฺขู อธิมาเนน อญฺญํ พฺยากํสู’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>อาเนญฺชสปฺปายสุตฺต</h3>
<p> อาเนญฺชสปฺปายสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> กุรูสุ ภเนฺต กมฺมาสธเมฺม นาม กุรูนํ นิคเม สมฺพหุเล ภิกฺขู อารพฺภ ภาสิตํฯ</p>


<h3>คณกโมฺมคฺคลฺลานสุตฺต</h3>
<p> คณกโมคฺคลฺลานสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต คณกโมคฺคลฺลานํ พฺราหฺมณํ อารพฺภ ภาสิตํ, คณกโมคฺคลฺลาโน ภเนฺต พฺราหฺมโณ ภควนฺตํ อุปสงฺกมิตฺวา เอตทโวจ ‘‘เสยฺยาถาปิ โภ โคตม อิมสฺส มิคารมาตุปาสาทสฺส ทิสฺสติ อนุปุพฺพสิกฺขา อนุปุพฺพกิริยา อนุปุพฺพปฎิปทา ยทิทํ ยาว ปจฺฉิมโสปานกเฬวรา…เป.… สกฺกา นุโข โภ โคตม อิมสฺมิมฺปิ ธมฺมวินเย เอวเมว อนุปุพฺพสิกฺขา อนุปุพฺพกิริยา อนุปุพฺพปฎิปทา ปญฺญเปตุ’’นฺติ, ตสฺมิํ ภเนฺต วตฺถุสฺมิํ ภาสิตํฯ</p>


<p> เอวํ  วุเตฺต โข อาวุโส คณกโมคฺคลฺลาโน พฺราหฺมโณ ภควนฺตํ กิํ อโวจ, กถญฺจสฺส ภควา พฺยากาสิฯ</p>


<p> เอวํ วุเตฺต ภเนฺต คณกโมคฺคลฺลาโน พฺราหฺมโณ ภควนฺตํ เอตทโวจ ‘‘กิํ นุ โข โภโต โคตมสฺส สาวกา โภตา โคตเมน เอวํ โอวทียมานา เอวํ อนุสาสียมานา สเพฺพ อจฺจนฺตํ นิฎฺฐํ นิพฺพานํ อาโรเธนฺติ, อุทาหุ เอกเจฺจ นาราเธนฺตี’’ติ, ภควา จ ภเนฺต ‘‘อเปฺปกเจฺจ โข พฺราหฺมณ มม สาวกา มยา เอวํ โอวทียมานา เอวํ อนุสาสียมานา อจฺจนฺตํ นิฎฺฐํ นิพฺพานํ อาราเธนฺติ, เอกเจฺจ นาราเธนฺตี’’ติ เอวมาทินา คณกโมคฺคลฺลานสฺส พฺราหฺมณสฺส พฺยากาสิฯ</p>


<p> อิมญฺจ  ปนาวุโส ธมฺมเทสนํ สุตฺวา คณโก โมคฺคลฺลาโน อิมสฺมิํ ธมฺมวินเย ปสโนฺน กีทิสํ ปสนฺนาการมกาสิฯ</p>


<p> อิมญฺจ ปน ภเนฺต ธมฺมเทสนํ สุตฺวา คณกโมคฺคลฺลาโน พฺราหฺมโณ ‘‘เย เม โภ โคตม ปุคฺคลา อสทฺธา ชีวิกตฺถา น สทฺธา อคารสฺมา อนคาริยํ ปพฺพชิตา’’ติ เอวมาทินา อิมสฺมิํ ธมฺมวินเย ปสโนฺน ปสนฺนาการมกาสิฯ</p>


<h3>โคปกโมคฺคลฺลานสุตฺต</h3>
<p> โคปกโมคฺคลฺลานสุตฺตํ  ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> ราชคเห ภเนฺต โคปกโมคฺคลฺลานํ พฺราหฺมณํ อารพฺภ อายสฺมตา อานนฺทเตฺถเรน ธมฺมภณฺฑาคาริเกน ภาสิตํ, โคปกโมคฺคลฺลาโน ภเนฺต พฺราหฺมโณ อายสฺมนฺตํ อานนฺทํ เอตทโวจ ‘‘อตฺถิ นุ โข โภ อานนฺท เอกภิกฺขุปิ เตหิ ธเมฺมหิ สเพฺพน สพฺพํ สพฺพถา สพฺพํ สมนฺนาคโต, เยหิ ธเมฺมหิ สมนฺนาคโต โส ภวํ โคตโม อโหสิ อรหํ สมฺมาสมฺพุโทฺธ’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<p> กถญฺจาวุโส  ตตฺถ อายสฺมตา อานนฺทเตฺถเรน ธมฺมภณฺฑาคาริเกน ภิกฺขุโน ปสาทนียา ธมฺมา ปกาสิตา, เย เตน ภควตา ชานตา ปสฺสตา อรหตา สมฺมาสมฺพุเทฺธน อกฺขาตาฯ เยหิ จ สมนฺนาคตํ ภิกฺขุํ อเญฺญ ภิกฺขู สกฺกเรยฺยุํ ครุํ กเรยฺยุํ มาเนยฺยุํ ปูเชยฺยุํ สกฺกตฺวา ครุํ กตฺวา อุปนิสฺสาย วิหเรยฺยุํฯ</p>


<p> อิธ พฺราหฺมณ ภิกฺขุ สีลวา โหติ, ปาติโมกฺขสํวรสํวุโต วิหรติ อาจารโคจรสมฺปโนฺน อณุมเตฺตสุ วเชฺชสุ ภยทสฺสาวี, สมาทาย สิกฺขติ สิกฺขาปเทสุ, พหุสฺสุโต โหติ สุตธโร สุตสนฺนิจโย, เยเม ธมฺมา อาทิกลฺยาณา มเชฺฌกลฺยาณา ปริโยสานกลฺยาณา สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ อภิวทนฺติ, ตถารูปสฺส ธมฺมา พหุสฺสุตา โหนฺติ ธาตา วจสา ปริจิตา มนสานุเปกฺขิตา ทิฎฺฐิยา สุปฺปฎิวิทฺธาติ เอวมาทินา ภเนฺต ตตฺถ อายสฺมตา อานนฺทเตฺถเรน ธมฺมภณฺฑาคาริเกน ทส ปสาทนียา ธมฺมา ปกาสิตาฯ เย เตน ภคตา ชานตา ปสฺสตา อรหตา สมฺมาสมฺพุเทฺธน อกฺขาตา, เยหิ สมนฺนาคตํ ภิกฺขุํ เอตรหิ ภิกฺขู สกฺกเรยฺยุํ ครุํ กเรยฺยุํ มาเนยฺยุํ ปูเชยฺยุํ สกฺกตฺวา ครุํ กตฺวา อุปนิสฺสาย วิหเรยฺยุํฯ</p>


<p> เอวํ  วุเตฺต โข อาวุโส วสฺสกาโร พฺราหฺมโณ มคธมหามโตฺต กีทิสํ ปสํสาวจนํ กเถสิ, กถญฺจสฺส อายสฺมา อานนฺทเตฺถโร ธมฺมภณฺฑาคาริโก ตํ วจนํ ปฎิโสเธตฺวา ปกาเสสิฯ</p>


<p> เอวํ  วุเตฺต วสฺสกาโร พฺราหฺมโณ มคธมหามโตฺต อุปนนฺทํ เสนาปติํ อามเนฺตสิ ‘‘ตํ กิํ มญฺญสิ ภวํ เสนาปติ, ยทิ เม โภโนฺต สกฺกาตพฺพํ สกฺกโรนฺติ, ครุํ กาตพฺพํ ครุํ กโรนฺติ, มาเนตพฺพํ มาเนนฺติ, ปูเชตพฺพํ ปูเชนฺตี’’ติ เอวมาทิกํ ปสํสาวจนํ กเถสิ, อายสฺมา จ ภเนฺต อานโนฺท ‘‘น จ โข พฺราหฺมณ โส ภควา สพฺพํ ฌานํ วเณฺณสิ, นปิ โส ภควา สพฺพํ ฌานํ น วเณฺณสี’’ติ เอวมาทินา ตํ วจนํ ปฎิโสเธตฺวา ปกาเสสิฯ</p>


<h3>มหาปุณฺณมสุตฺต</h3>
<p> มหาปุณฺณมสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อญฺญตรํ สฎฺฐิมตฺตานํ ปธานียภิกฺขูนํ สงฺฆเตฺถรํ ภิกฺขุํ อารพฺภ ภาสิตํ, อญฺญตโร ภเนฺต</p>


<p>สฎฺฐิมตฺตานํ  ปธานียภิกฺขูนํ สงฺฆเตฺถโร ภิกฺขุ อุฎฺฐายาสนา เอกํสํ จีวรํ กตฺวา เยน ภควา เตนญฺชลิํ ปณาเมตฺวา ภควนฺตํ เอตทโวจ ‘‘ปุเจฺฉยฺยาหํ ภเนฺต ภควนฺตํ กิญฺจิเทว เทสํ, สเจ เม ภควา โอกาสํ กโรติ ปญฺหสฺส เวยฺยากรณายา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>จูฬปุณฺณมสุตฺต</h3>
<p> จูฬปุณฺณมสุตฺตํ  ปนาวุโส ภควตา กตฺถ กํ อารพฺภ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํฯ</p>


<p> กถญฺจาวุโส  ตตฺถ ภควตา อสปฺปุริสองฺคานิ วิภชิตฺวา ปกาสิตานิฯ</p>


<p> อสปฺปุริโส ภิกฺขเว อสฺสทฺธมฺมสมนฺนาคโต โหติ, อสปฺปุริสภตฺติ โหติ, อสปฺปุริสจินฺตี โหติ, อสปฺปุริสมนฺตี โหติ, อสปฺปุริสวาโจ โหติ, อสปฺปุริสกมฺมโนฺต โหติ, อสปฺปุริสทิฎฺฐิ โหติ, อสปฺปุริสทานํ เทตีติ เอวมาทินา ภเนฺต ตตฺถ ภควตา อฎฺฐ อสปฺปุริสองฺคานิ วิภชิตฺวา ปกาสิตานิฯ</p>


<p> กถํ  ปนาวุโส ภควตา ตตฺถ สปฺปุริสองฺคานิ วิภชิตฺวา ปกาสิตานิฯ</p>


<p> สปฺปุริโส ภิกฺขเว สทฺธมฺมสมนฺนาคโต โหติ, สปฺปุริสภตฺติ โหติ, สปฺปุริสจินฺตี โหติ, สปฺปุริสมนฺตี โหติ, สปฺปุริสวาโจ โหติ, สปฺปุริสกมฺมโนฺต โหติ, สปฺปุริสทิฎฺฐิ โหติ, สปฺปุริสทานํ เทตีติ เอวมาทินา ภเนฺต ภควตา ตตฺถ อฎฺฐวิธานิ สปฺปุริสงฺคานิ วิภชิตฺวา ปกาสิตานิฯ</p>


<h3>อนุปทสุตฺต</h3>
<p> อนุปทสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํ, สมฺพหุลา ภเนฺต ภิกฺขู อายสฺมโต สาริปุตฺตสฺส ธมฺมเสนาปติสฺส สภาคา ตสฺมิํ สมเย สนฺนิปติํสุ, ตสฺมิํ ภเนฺต วตฺถุสฺมิํ ภาสิตํฯ</p>


<p> กถญฺจาวุโส  ตตฺถ ภควตา อายสฺมโต สาริปุตฺตสฺส ธมฺมเสนาปติสฺส อนุปทธมฺมวิปสฺสนา วิตฺถาเรน วิภชิตฺวา ปกาสิตาฯ</p>


<p> ปณฺฑิโต ภิกฺขเว สาริปุโตฺต มหาปโญฺญ ภิกฺขเว สาริปุโตฺต ปุถุปโญฺญ ภิกฺขเว สาริปุโตฺต หาสปโญฺญ  ภิกฺขเว สาริปุโตฺต ติกฺขปโญฺญ ภิกฺขเว สาริปุโตฺต ชวนปโญฺญ ภิกฺขเว สาริปุโตฺต นิเพฺพธิกปโญฺญ ภิกฺขเว สาริปุโตฺต สาริปุโตฺต ภิกฺขเว อฑฺฒมาสํ อนุปทธมฺมวิปสฺสนํ วิปสฺสตีติ เอวมาทินา ภเนฺต ตตฺถ ภควตา อายสฺมโต สาริปุตฺตสฺส ธมฺมเสนาปติสฺส อนุปทธมฺมวิปสฺสนา วิตฺถาเรน ปกาสิตาฯ</p>


<h3>ฉพฺพิโสธนสุตฺต</h3>
<p> เตนาวุโส…เป.…  สมฺมาสมฺพุเทฺธน ฉพฺพิโสธนสุตฺตํ กตฺถ กํ อารพฺภ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํฯ</p>


<h3>สปฺปุริสสุตฺต</h3>
<p> สปฺปุริสสุตฺตํ  ปนาวุโส ภควตา กตฺถ กํ อารพฺภ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํฯ</p>


<h3>เสวิตพฺพาเสวิตพฺพสุตฺต</h3>
<p> เสวิตพฺพาเสวิตพฺพสุตฺตํ  ปนาวุโส ภควตา กตฺถ กํ อารพฺภ เกน สทฺธิํ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ อายสฺมตา สาริปุตฺตเตฺถเรน ธมฺมเสนาปตินา สทฺธิํ ภาสิตํฯ</p>


<h3>พหุธาตุกสุตฺต</h3>
<p> พหุธาตุกสุตฺตํ  ปนาวุโส กตฺถ กํ อารพฺภ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํฯ</p>


<h3>อิสิคิลิสุตฺต</h3>
<p> อิสิคิลิสุตฺตํ ปนาวุโส ภควตา กตฺถ กํ อารพฺภ ภาสิตํฯ</p>


<p> ราชคเห ภเนฺต อิสิคิลิสฺมิํ ปพฺพเต สมฺพหุเล ภิกฺขู อารพฺภ ภาสิตํฯ</p>


<h3>มหาจตฺตารีสกสุตฺต</h3>
<p> มหาจตฺตารีสกสุตฺตํ  ปนาวุโส ภควตา กตฺถ กํ อารพฺภ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํฯ</p>


<h3>อานาปานสฺสติสุตฺต</h3>
<p> อานาปานสฺสติสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํ, เถรา ภเนฺต ภิกฺขู นเว ภิกฺขู โอวทนฺติ อนุสาสนฺติ, อเปฺปกเจฺจ เถรา ภิกฺขู ทสปิ ภิกฺขู โอวทนฺติ อนุสาสนฺติ, อเปฺปกเจฺจ เถรา ภิกฺขู วีสมฺปิ ภิกฺขู โอวทนฺติ อนุสาสนฺติ, อเปฺปกเจฺจ เถรา ภิกฺขู ติํสมฺปิ ภิกฺขู โอวทนฺติ อนุสาสนฺติ, อเปฺปกเจฺจ เถรา ภิกฺขู จตฺตารีสมฺปิ ภิกฺขู โอวทนฺติ อนุสาสนฺติ, เต จ ภเนฺต นวา ภิกฺขู เถเรหิ ภิกฺขูหิ โอวทิยมานา อนุสาสิยมานา อุฬารํ ปุเพฺพนาปรํ วิเสสํ ชานนฺติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>กายคตาสติสุตฺต</h3>
<p> กายคตาสติสุตฺตํ ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํ, สมฺพหุลานํ ภเนฺต ภิกฺขูนํ ปจฺฉาภตฺตํ ปิณฺฑปาตปฎิกฺกนฺตานํ อุปฎฺฐานสาลายํ สนฺนิสินฺนานํ สนฺนิปติตานํ อยมนฺตรกถา อุทปาทิ ‘‘อจฺฉริยํ อาวุโส, อพฺภุตํ อาวุโส, ยาวญฺจิทํ เตน ภควตา ชานตา ปสฺสตา อรหตา สมฺมาสมฺพุเทฺธน กายคตาสติ ภาวิตา พหุลีกตา มหปฺผลา วุตฺตา มหานิสํสา’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>สงฺขารูปปตฺติสุตฺต</h3>
<p> สงฺขารูปปตฺติสุตฺตํ  ปนาวุโส ภควตา กตฺถ กํ อารพฺภ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํฯ</p>


<p> กถญฺจาวุโส ตตฺถ ภควตา สงฺขารูปปตฺติโย วิภชิตฺวา ปกาสิตาฯ</p>


<p> อิธ ภิกฺขเว ภิกฺขุ สทฺธาย สมนฺนาคโต โหติ, สีเลน สมนฺนาคโต โหติ, สุเตน สมนฺนาคโต โหติ, จาเคน สมนฺนาคโต โหติ, ปญฺญาย สมนฺนาคโต โหติ, ตสฺส เอวํ โหติ ‘‘อโห วตาหํ กายสฺส เภทา ปรํ มรณา ขตฺติยมหาสาลานํ สหพฺยตํ อุปปเชฺชยฺย’’นฺติ เอวมาทินา ภเนฺต ตตฺถ ภควตา สงฺขารูปปตฺติโย วิภชิตฺวา ปกาสิตาฯ</p>


<h3>จูฬสุญฺญตสุตฺต</h3>
<p> จูฬสุญฺญตสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต อายสฺมนฺตํ อานนฺทํ อารพฺภ ภาสิตํ, อายสฺมา ภเนฺต อานโนฺท สายนฺหสมยํ ปฎิสลฺลานา วุฎฺฐิโต ภควนฺตํ เอตทโวจ ‘‘เอกมิทํ ภเนฺต สมยํ ภควา สเกฺกสุ วิหรติ นครกํ นาม สกฺยานํ นิคโม, ตตฺถ เม ภเนฺต ภควโต สมฺมุขา สุตํ, สมฺมุขา ปฎิคฺคหิตํ, สุญฺญตาวิหาเรนาหํ อานนฺท เอตรหิ พหุลํ วิหรามีติ กจฺจิ เมตํ ภเนฺต สุสฺสุตํ สุคฺคหิตํ สุมนสิกตํ สูปธาริต’’นฺติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>มหาสุญฺญตสุตฺต</h3>
<p> มหาสุญฺญตสุตฺตํ  ปนาวุโต ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สเกฺกสุ ภเนฺต กปิลวตฺถุสฺมิํ อายสฺมนฺตํ อานนฺทํ อารพฺภ ภาสิตํ, อายสฺมา ภเนฺต อานโนฺท สมฺพหุเลหิ ภิกฺขูหิ สทฺธิํ ฆฎาย สกฺกสฺส วิหาเร จีวรกมฺมํ กโรติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>อจฺฉริยอพฺภุตสุตฺต</h3>
<p> อจฺฉริยอพฺภุตสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ เกน สทฺธิํ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ อายสฺมตา อานนฺทเตฺถเรน ธมฺมภณฺฑาคาริเกน สทฺธิํ ภาสิตํฯ สมฺพหุลานํ ภเนฺต ภิกฺขูนํ ปจฺฉาภตฺตํ ปิณฺฑปาตปฎิกฺกนฺตานํ อุปฎฺฐานสาลายํ สนฺนิสินฺนานํ สนฺนิปติตานํ อยมนฺตรกถา อุทปาทิ ‘‘อจฺฉริยํ อาวุโส, อพฺภุตํ อาวุโส ตถาคตสฺส มหิทฺธิกตา มหานุภาวตาฯ ยตฺร หิ นาม ตถาคโต อตีเต พุเทฺธ ปรินิพฺพุเต ฉินฺนปปเญฺจ ฉินฺนวฎุเม ปริยาทินฺนวเฎฺฎ สพฺพทุกฺขวีติวเตฺต ชานิสฺสติฯ เอวํชจฺจา เต ภควโนฺต อเหสุํ อิติปิ, เอวํนามา เต ภควโนฺต อเหสุํ อิติปิ, เอวํโคตฺตา เต ภควโนฺต อเหสุํ อิติปิ, เอวํสีลา เต ภควโนฺต อเหสุํ อิติปิ, เอวํธมฺมา เต ภควโนฺต อเหสุํ อิติปิ, เอวํปญฺญา  เต ภควโนฺต อเหสุํ อิติปิ, เอวํวิหารี เต ภควโนฺต อเหสุํ อิติปิ, เอวํวิมุตฺตา เต ภควโนฺต อเหสุํ อิติปี’’ติ, ตสฺมิํ ภเนฺต วตฺถุสฺมิํ ภาสิตํฯ</p>


<h3>พากุลสุตฺต</h3>
<p> พากุลสุตฺตํ  ปนาวุโส กตฺถ กํ อารพฺภ เกน ภาสิตํฯ</p>


<p> ราชคเห ภเนฺต อเจลํ กสฺสปํ อารพฺภ อายสฺมตา พากุลเตฺถเรน ภาสิตํฯ</p>


<h3>ทนฺตภูมิสุตฺต</h3>
<p> ทนฺตภูมิสุตฺตํ ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ราชคเห ภเนฺต ชยเสนํ ราชกุมารํ อารพฺภ ภาสิตํฯ ชยเสโน ภเนฺต ราชกุมาโร อจิรวตํ สมณุเทฺทสํ อุปสงฺกมิตฺวา เอตทโวจ ‘‘สุตํ เมตํ โภ อคฺคิเวสฺสน อิธ ภิกฺขุ อปฺปมโตฺต อาตาปี ปหิตโตฺต วิหรโนฺต ผุเสยฺย  จิตฺตสฺส เอกคฺคต’’นฺติ, ตสฺมิํ ภเนฺต วตฺถุสฺมิํ ภาสิตํฯ</p>


<p> กถญฺจาวุโส  ตตฺถ ภควตา อจิรวตสฺส สมณุเทฺทสสฺส สมสฺสาเสตฺวา ธมฺมเทสนานโย ปกาสิโตฯ</p>


<p> ตํ กุเตตฺถ อคฺคิเวสฺสน ลพฺภา, ยํ ตํ เนกฺขเมฺมน ญาตพฺพํ เนกฺขเมฺมน ทฎฺฐพฺพํ เนกฺขเมฺมน ปตฺตพฺพํ เนกฺขเมฺมน สจฺฉิกาตพฺพํ, ตํ วต ชยเสโน ราชกุมาโร กามมเชฺฌ วสโนฺต กาเม ปริภุญฺชโนฺต กามวิตเกฺกหิ ขชฺชมาโน กามปริฬาเหน ปริฑยฺหมาโน กามปริโยสนาย อุสฺสุโก อุสฺสติ วา ทกฺขติ วา สจฺฉิ วา กริสฺสตีติ เนตํ ฐานํ วิชฺชตีติ เอวํ โข ภเนฺต ภควโต อจิรวตสฺส สมณุเทฺทสสฺส สมสฺสาเสตฺวา, เสยฺยถาปิสฺสุ อคฺคิเวสฺสน เทฺว หตฺถิทมฺมา วา อสฺสทมฺมาวา โคทมฺมา วา สุทนฺตา สุวินีตาติ เอวมาทินา ภเนฺต ภควตา อจิรวตสฺส สมณุเทฺทสสฺส เทสนานโย ปกาสิโตฯ</p>


<p> กถญฺจาวุโส  ตตฺถ ภควา เทฺว อุปมาโย ทเสฺสตฺวา ตตุตฺตริ ธมฺมเทสนํ ปวเฑฺฒติฯ</p>


<p> เสยฺยถาปิ อคฺคิเวสฺสน ราชาขตฺติโย มุทฺธาวสิโตฺต นาควนิกํ อามเนฺตตีติ เอวมาทินา ภเนฺต ภควา อุตฺตริปิ ธมฺมเทสนํ ปวเฑฺฒสิฯ</p>


<h3>ภูมิชสุตฺต</h3>
<p> เตนาวุโส…เป.…  สมฺมาสมฺพุเทฺธน ภูมิชสุตฺตํ กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> ราชคเห ภเนฺต ชยเสนํ ราชกุมารํ อารพฺภ ภาสิตํ, ชยเสโน ภเนฺต ราชกุมาโร อายสฺมนฺตํ ภูมิชํ เอตทโวจ ‘‘สนฺติ โภ ภูมิช เอเก สมณพฺราหฺมณา เอวํวาทิโน เอวํทิฎฺฐิโน ‘อาสเญฺจปิ กริตฺวา พฺรหฺมจริยํ จรนฺติ, อภพฺพา ผลสฺส อธิคมายฯ อนาสเญฺจปิ กริตฺวา พฺรหฺมจริยํ จรนฺติ, อภพฺพา ผลสฺส อธิคมายฯ อาสญฺจ อนาสเญฺจปิ กริตฺวา พฺรหฺมจริยํ จรนฺติ, อภพฺพา ผลสฺส อธิคมาย ฯ เนวาสํ นานาสเญฺจปิ กริตฺวา พฺรหฺมจริยํ จรนฺติ, อาภพฺพา ผลสฺส อธิคมายา’ติฯ อิธ โภโต ภูมิชสฺส สตฺถา กิํวาที กิมกฺขายี’’ติ ตสฺมิํ ภเนฺต วตฺถุสฺมิํ ภาสิตํฯ</p>


<p> กถญฺจาวุโส  ตตฺถ ภควตา อายสฺมโต ภูมิชเตฺถรสฺส ตํ พฺยากรณํ สมนุชานิตฺวา ตตุตฺตริ ธมฺมเทสนานโย ปริปูเรตฺวา ปกาสิโตฯ</p>


<p> ตคฺฆ ตฺวํ ภูมิช เอวํ ปุโฎฺฐ เอวํ พฺยากรมาโน วุตฺตวาที เจว เม โหสิ, น จ มํ อภูเตน อพฺภาจิกฺขสิ, เอวมาทินา ภเนฺต ภควตา อายสฺมโต ภูมิชสฺส ตํ วจนํ สมนุชานิตฺวา ‘‘เยหิ เกหิจิ ภูมิช สมณา วา พฺราหฺมณา วา มิจฺฉาทิฎฺฐิโน มิจฺฉาสงฺกปฺปา มิจฺฉาวาจา มิจฺฉากมฺมนฺตา มิจฺฉาอาชีวา มิจฺฉาวายามา มิจฺฉาสตี มิจฺฉาสมาธิโน, เต อาสเญฺจปิ กริตฺวา พฺรหฺมจริยํ จรนฺติ, อภพฺพา ผลสฺส อธิคมายา’’ติ เอวมาทินา ภเนฺต ภควตา อายสฺมโต ภูมิชสฺส อุตฺตริ เทสนานโย ปริปูเรตฺวา ปกาสิโตฯ</p>


<h3>อนุรุทฺธสุตฺต</h3>
<p> อนุรุทฺธสุตฺตํ  ปนาวุโส กตฺถ กํ อารพฺภ กิสฺมิํ วตฺถุสฺมิํ เกน ภาสิตํฯ</p>


<p> สาวตฺถิยํ ภเนฺต ปญฺจกงฺคํ ถปติํ อารพฺภ อายสฺมตา อนุรุทฺธเตฺถเรน ภาสิตํ, ปญฺจกโงฺค ภเนฺต ถปติ อายสฺมนฺตํ อนุรุทฺธํ เอตทโวจ ‘‘อิธ มํ ภเนฺต เถรา ภิกฺขู อุปสงฺกมิตฺวา เอวมาหํสุ ‘อปฺปมาณํ คหปติ เจโตวิมุตฺติํ ภาเวหี’ติ, เอกเจฺจ เถรา เอวมาหํสุ ‘มหคฺคตํ คหปติ เจโตวิมุตฺติํ ภาเวหี’’ติ, ยา จายํ ภเนฺต อปฺปมาณา เจโตวิมุตฺติ ยา จ มหคฺคตา เจโตวิมุตฺติ, อิเม ธมฺมา นานตฺถา เจว นานาพฺยญฺชนา จ, อุทาหุ เอกตฺถา พฺยญฺชนเมว นานนฺติ’’ ตสฺมิํ ภเนฺต วตฺถุสฺมิํ ภาสิตํฯ</p>


<h3>อุปกฺกิเลสสุตฺต</h3>
<p> อุปกฺกิเลสสุตฺตํ  ปนาวุโส ภควตา กตฺถ กํ อารพฺภ ภาสิตํฯ</p>


<p> ปาจีนวํสทาเย ภเนฺต อายสฺมนฺตํ อนุรุทฺธเตฺถรํ อารพฺภ ภาสิตํฯ</p>


<h3>พาลปณฺฑิตสุตฺต</h3>
<p> พาลปณฺฑิตสุตฺตํ  ปนาวุโส ภควตา กตฺถ กํ อารพฺภ ภาสิตํฯ</p>


<p> สาวตฺถิยํ ภเนฺต สมฺพหุเล ภิกฺขู อารพฺภ ภาสิตํฯ</p>


<p> กถญฺจาวุโส ตตฺถ ภควตา พาลสฺส พาลลกฺขณานิ จ พาลสฺส ทิเฎฺฐว ธเมฺม ทุกฺขโทมนสฺสปฺปฎิสํเวทนา จ ปกาสิตาฯ</p>


<p> ตีณิมานิ ภิกฺขเว พาลสฺส พาลลกฺขณานิ พาลนิมิตฺตานิ พาลาปทานานิฯ กตมานิ ตีณิฯ อิธ ภิกฺขเว พาโล ทุจฺจินฺติตจินฺตี  จ โหติ ทุพฺภาสิตภาสี จ ทุกฺกฎกมฺมการี จาติ เอวมาทินา ภเนฺต ตตฺถ ภควตา พาลสฺส พาลลกฺขณานิ จ พาลสฺส ทิเฎฺฐว ธเมฺม ทุกฺขโทมนสฺสปฺปฎิสํเวทนา จ ปกาสิตาฯ</p>


<p> กถญฺจาวุโส  ตตฺถ ภควตา พาลสฺส สมฺปราโย จ ตตฺถ นิรเย พาลสฺส ทุกฺขโทมนสฺสปฎิสํเวทนา จ ปกาสิตาฯ</p>


<p> ส โข โส ภิกฺขเว พาโล กาเยน ทุจฺจริตํ จริตฺวา วาจาย ทุจฺจริตํ จริตฺวา มนสา ทุจฺจริตํ จริตฺวา กายสฺส เภทาปรํ มรณา อปายํ ทุคฺคติํ วินิปาตํ นิรยํ อุปปชฺชตีติ เอวมาทินา ภเนฺต ตตฺถ ภควตา พาลสฺส สมฺปราโย จ ตตฺถ จ พาลสฺส นิรเย ทุกฺขโทมนสฺสปฺปฎิสํเวทนา ปกาสิตาฯ</p>


<p> กถญฺจาวุโส  ตตฺถ ภควตา พาลสฺส ติรจฺฉานโยนิยํ ทุกฺขโทมนสฺสปฎิสํเวทนา ปกาสิตาฯ</p>


<p> สนฺติ ภิกฺขเว ติรจฺฉานคตา ปาณา ติณภกฺขา เต อลฺลานิปิ ติณานิ สุกฺขานิปิ ติณานิ ทนฺตุเลฺลหกํ ขาทนฺตีติ เอวมาทินา ภเนฺต ตตฺถ ภควตา พาลสฺส ติรจฺฉานโยนิยํ ทุกฺขโทมนสฺสปฺปฎิสํเวทนา ปกาสิตาฯ</p>


<p> กถญฺจาวุโส  ตตฺถ ภควตา พาเลน สกิํ วินิปาตคเตน ปุน มนุสฺสตฺตทุลฺลภตา ปกาสิตาฯ</p>


<p> เสยฺยถาปิ ภิกฺขเว ปุริโส เอกจฺฉิคฺคลํ ยุคํ มหาสมุเทฺท ปกฺขิเปยฺย, ตเมนํ ปุรตฺถิโม วาโต ปจฺฉิเมน สํหเรยฺยาติ เอวมาทินา ภเนฺต ตตฺถ ภควตา พาเลน สกิํ วินิปาตคเตน ปุน มนุสฺสตฺตสฺส ทุลฺลภตา ปกาสิตาฯ</p>


<p> กถญฺจาวุโส  ตตฺถ ภควตา พาลสฺส กทาจิ กรหจิ ทีฆสฺส อทฺธุโน อจฺจเยน มนุสฺสตฺตํ อาคตสฺสปิ ทุกฺขพหุลตา ปกาสิตาฯ</p>


<p> ส โข โส ภิกฺขเว พาโล สเจ กทาจิ กรหจิ ทีฆสฺส อทฺธุโน อจฺจเยน มนุสฺสตฺตํ อาคจฺฉตีติ เอวมาทินา ภเนฺต ตตฺถ ภควตา พาลสฺส กทาจิ กรหจิ ทีฆสฺส อทฺธุโน อจฺจเยน มนุสฺสตฺตํ อาคตสฺสปิ ทุกฺขพหุลตา ปกาสิตาฯ</p>


<p> กถญฺจาวุโส  ตตฺถ ภควตา ปณฺฑิตสฺส ปณฺฑิตลกฺขณานิ จ ปณฺฑิตสฺส ทิเฎฺฐว ธเมฺม สุขโสมนสฺสปฺปฎิสํเวทนา จ ปกาสิตาฯ</p>


<p> ตีณิมานิ ภิกฺขเว ปณฺฑิตสฺส ปณฺฑิตลกฺขณานิ ปณฺฑิตนิมิตฺตานิ ปณฺฑิตาปทานานิฯ กตมานิ ตีณิฯ อิธ ภิกฺขเว ปณฺฑิโต สุจินฺติตจินฺตี จ โหติ สุภาสิตภาสี จ สุกตกมฺมการี จาติ เอวมาทินา ภเนฺต ตตฺถ ภควตา</p>


<p>ปณฺฑิตสฺส  ปณฺฑิตลกฺขณานิ จ ทิเฎฺฐว ธเมฺม ปณฺฑิตสฺส สุขโสมนสฺสปฎิสํเวทนา จ ปกาสิตาฯ</p>


<p> กถญฺจาวุโส  ตตฺถ ภควตา ปณฺฑิตสฺส สมฺปราโย จ ตตฺถ สเคฺค สุขโสมนสฺสปฺปฎิสํเวทนา จ ปกาสิตาฯ</p>


<p> ส โข โส ภิกฺขเว ปณฺฑิโต กาเยน สุจริตํ จริตฺวา วาจาย มนสา สุจริตํ จริตฺวา กายสฺส เภทา ปรํ มรณา สุคติํ สคฺคํ โลกํ อุปปชฺชตีติ เอวมาทินา ภเนฺต ตตฺถ ภควตา ปณฺฑิตสฺส สมฺปราโย จ สเคฺค จ ปณฺฑิตสฺส สุขโสมนสฺสปฺปนิสํเวทนา ปกาสิตาฯ</p>


<p> กถญฺจาวุโส  ตตฺถ ภควตา ปณฺฑิตสฺส กทาจิ กรหจิ ทีฆสฺส อทฺธุโน อจฺจเยน มนุสฺสตฺตํ อาคตสฺสปิ สุขพหุลตา ปกาสิตาฯ</p>


<p> ส โข โส ภิกฺขเว ปณฺฑิโต สเจ กทาจิ กรหจิ ทีฆสฺส อทฺธุโน อจฺจเยน มนุสฺสตฺตํ อาคจฺฉติ, ยานิ ตานิ อุจฺจากุลานิ ขตฺติยมหาสาลกุลํ วา พฺราหฺมณมหาสาลกุลํ วา คหปติมหาสาลกุลํ วา ตถารูเป กุเล ปจฺจาชายตีติ เอวมาทินา ภเนฺต ตตฺถ ภควตา ปณฺฑิตสฺส กทาจิ กรหจิ ทีฆสฺส อทฺธุโน อจฺจเยน มนุสฺสตฺตํ อาคตสฺสปิ สุขพหุลตา ปกาสิตาฯ</p>


<h3>จูฬกมฺมวิภงฺคสุตฺต</h3>
<p> เตนาวุโส  ชานตา ปสฺสตา…เป.… สมฺมาสมฺพุเทฺธน จูฬกมฺมวิภงฺคสุตฺตํ กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> สาวตฺถิยํ ภเนฺต สุภํ มาณวํ โตเทยฺยปุตฺตํ อารพฺภ ภาสิตํฯ สุโภ ภเนฺต มาณโว โตเทยฺยปุโตฺต ภควนฺตํ อุปสงฺกมิตฺวา เอตทโวจ ‘‘โก นุ โข โภ โคตม เหตุ โก ปจฺจโย, เยน มนุสฺสานํเยว สตํ มนุสฺสภูตานํ ทิสฺสนฺติ หีนปฺปณีตตาฯ ทิสฺสนฺติ หิ โภ โคตม มนุสฺสา อปฺปายุกา, ทิสฺสนฺติ ทีฆายุกาฯ ทิสฺสนฺติ พวฺหาพาธา, ทิสฺสนฺติ อปฺปาพาธาฯ ทิสฺสนฺติ ทุพฺพณฺณา, ทิสฺสนฺติ วณฺณวโนฺตฯ ทิสฺสนฺติ อเปฺปสกฺขา, ทิสฺสนฺติ มเหสกฺขาฯ ทิสฺสนฺติ อปฺปโภคา, ทิสฺสนฺติ มหาโภคาฯ ทิสฺสนฺติ นีจกุลีนา, ทิสฺสนฺติ อุจฺจากุลีนาฯ ทิสฺสนฺติ ทุปฺปญฺญา, ทิสฺสนฺติ ปญฺญวโนฺตฯ โก นุ โข โภ โคตม เหตุ โก ปจฺจโย, เยน มนุสฺสานํเยว สตํ มนุสฺสภูตานํ ทิสฺสนฺติ หีนปฺปณีตตา’’ติ ตสฺมิํ ภเนฺต วตฺถุสฺมิํ ภาสิตํฯ</p>


<p> กถญฺจาวุโส  ตตฺถ ภควตา สตฺตานํ ทีฆายุกอปฺปายุกสํวตฺตนกกมฺมานิ วิภชิตฺวา ปกาสิตานิฯ</p>


<p> อิธ มาณว เอกโจฺจ อิตฺถี วา ปุริโส วา ปาณาติปาตี โหติ, ลุโทฺท โลหิตปาณิ หตปหเต นิวิโฎฺฐ อทยาปโนฺน ปาณภูเตสูติ เอวมาทินา ภเนฺต ตตฺถ ภควตา อปฺปายุกทีฆายุกสํวตฺตนกานิ กมฺมานิ วิภชิตฺวา ปกาสิตานิฯ</p>


<p> กถญฺจาวุโส  ตตฺถ ภควตา สตฺตานํ อปฺปาพาธพวฺหาพาธสํวตฺตนกกมฺมานิ วิภชิตฺวา ปกาสิตานิฯ</p>


<p> อิธ  มาณว เอกโจฺจ อิตฺถี วา ปุริโส วา สตฺตานํ วิเหฎฺฐกชาติโก โหติ ปาณินา วา เลฑฺฑุนาวา ทเณฺฑนวา สเตฺถน วาติ เอวมาทินา ภเนฺต ตตฺถ ภควตา สตฺตานํ อปฺปาพาธพวฺหาพาธสํวตฺตนกกมฺมานิ วิภชิตฺวา ปกาสิตานิฯ</p>


<p> กถญฺจาวุโส  ตตฺถ ภควตา สตฺตานํ สุวณฺณทุพฺพณฺณสํวตฺตนกกมฺมานิ วิภชิตฺวา ปกาสิตานิฯ</p>


<p> อิธ มาณว เอกโจฺจ อิตฺถี วา ปุริโส วา โกธโน โหติ อุปายาสพหุโล, อปฺปมฺปิ วุโตฺต สมาโน อภิสชฺชติ กุปฺปติ พฺยาปชฺชติ ปติฎฺฐิยติ, โกปญฺจ โทสญฺจ อปฺปจฺจยญฺจ ปาตุกโรตีติ เอวมาทินา ภเนฺต ตตฺถ ภควตา สตฺตานํ สุวณฺณทุพฺพณฺณสํวตฺตนกกมฺมานิ วิภชิตฺวา ปกาสิตานิฯ</p>


<p> กถญฺจาวุโส  ตตฺถ ภควตา สตฺตานํ มเหสกฺข อเปฺปสกฺขสํวตฺตนกกมฺมานิ วิภชิตฺวา ปกาสิตานิฯ</p>


<p> อิธ มาณว เอกโจฺจ อิตฺถี วา ปุริโส วา อิสฺสามนโก โหติ, ปรลาภสกฺการ ครุการ มานนวนฺทน ปูชาสุ อิสฺสติ อุปทุสฺสติ อิสฺสํ พนฺธตีติ เอวมาทินา ภเนฺต ตตฺถ ภควตา สตฺตานํ อเปฺปสกฺขมเหสกฺขสํวตฺตนกานิ กมฺมานิ วิภชิตฺวา ปกาสิตานิฯ</p>


<p> กถญฺจาวุโส  ตตฺถ ภควตา มหาโภคอปฺปโภคสํวตฺตนกกมฺมานิ วิภชิตฺวา ปกาสิตานิฯ</p>


<p> อิธ มาณว เอกโจฺจ อิตฺถี วา ปุริโส วา น ทาตา โหติ, สมณสฺส วา พฺราหฺมณสฺส วา อนฺนํ ปานํ วตฺตํ ยานํ มาลาคนฺธ วิเลปนํ เสยฺยวสถปทีเปยฺยนฺติ เอวมาทินา ภเนฺต ตตฺถ ภควตา มหาโภคอปฺปโภคสํวตฺตนกกมฺมานิ วิภชิตฺวา ปกาสิตานิฯ</p>


<p> กถญฺจาวุโส  ตตฺถ ภควตา สตฺตานํ อุจฺจากุลีน นีจกุลีนสํวตฺตนกกมฺมานิ วิภชิตฺวา ปกาสิตานิฯ</p>


<p> อิธ มาณว เอกโจฺจ อิตฺถี วา ปุริโส วา ถโทฺธ โหติ อติมานิ อภิวาเทตพฺพํ น อภิวาเทติ, ปจฺจุฎฺฐาตพฺพํ น ปจฺจุเฎฺฐติ, อาสนารหสฺส น อาสนํ เทติ, มคฺคารหสฺส น มคฺคํ เทติ, สกฺกาตพฺพํ น สกฺกโรติ, ครุกาตพฺพํ น ครุกโรติ, มาเนตพฺพํ มาเนติ, ปูเชตพฺพํ น ปูเชตีติ เอวมาทินา ภเนฺต ตตฺถ ภควตา สตฺตานํ อุจฺจากุลีน นีจกุลีนสํวตฺตนกกมฺมานิ วิภชิตฺวา ปกาสิตานิฯ</p>


<p> กถญฺจาวุโส  ตตฺถ ภควตา สตฺตานํ มหาปญฺญทุปฺปญฺญสํวตฺตนกกมฺมานิ วิภชิตฺวา ปกาสิตานิฯ</p>


<p> อิธ มาณว เอกโจฺจ อิตฺถี วา ปุริโส วา สมณํ วา พฺราหฺมณํ วา อุปสงฺกมิตฺวา น ปริปุจฺฉิตา โหติ ‘‘กิํ ภเนฺต กุสลํ, กิํ อกุสลํฯ กิํ สาวชฺชํ, กิํ อนวชฺชํฯ กิํ เสวิตพฺพํ, กิํ น เสวิตพฺพํฯ กิํ เม กรียมานํ ทีฆรตฺตํ อหิตาย ทุกฺขาย โหติ, กิํ วา ปน เม กรียมานํ  ทีฆรตฺตํ หิตาย สุขาย โหตี’’ติ เอวมาทินา ภเนฺต ตตฺถ ภควตา สตฺตานํ มหาปญฺญทุปฺปญฺญสํวตฺตนกกมฺมานิ วิภชิตฺวา ปกาสิตานิฯ</p>


<h3>อินฺทฺริยภาวนาสุ</h3>
<p> อินฺทฺริยภาวนาสุตฺตํ  ปนาวุโส ภควตา กตฺถ กํ อารพฺภ กิสฺมิํ วตฺถุสฺมิํ ภาสิตํฯ</p>


<p> คชงฺคลายํ ภเนฺต อุตฺตรํ นาม มาณวํ ปาราสิวิยเนฺตวาสิํ อารพฺภ ภาสิตํ, อุตฺตโร ภเนฺต มาณโว ปาราสิวิยเนฺตวาสี ภควตา ปุโฎฺฐ ภควนฺตํ เอตทโวจ ‘‘อิธ โภ โคตม จกฺขุนา รูปํ น ปสฺสติ, โสเตน สทฺทํ น สุณาติฯ เอวํ โข โภ โคตม เทเสติ ปาราสิวิโย พฺราหฺมโณ สาวกานํ อินฺทฺริยภาวน’’นฺติฯ ตสฺมิํ ภเนฺต วตฺถุสฺมิํ ภาสิตํฯ</p>





