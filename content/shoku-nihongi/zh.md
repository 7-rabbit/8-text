
<h1>續日本紀</h1>
<h2>卷第一　文武天皇　天之真宗豐祖父天皇〈起丁酉年八月，盡庚子年十二月〉</h2>
<p>天之眞宗豊祖父天皇，天渟中原瀛眞人天皇之孫，日並知皇子尊之第二子也。〈日並知皇子尊者。寶字二年有勅。追崇尊號。稱岡宮御宇天皇也。〉母天命開別天皇之第四女。平城宮御宇日本根子天津御代豊國成姫天皇是也。天皇天縦寛仁。慍不形色。博渉經史。尤善射藝。高天原廣野姫天皇十一年。立爲皇太子。</p>
<p>元年八月甲子朔元年八月甲子朔。受禪即位。</p>
<p>庚辰。詔曰。現御神〈止〉大八嶋國所知天皇大命〈良麻止〉詔大命〈乎。〉集侍皇子等王等百官人等。天下公民諸聞食〈止〉詔。高天原〈尓〉事始而遠天皇祖御世御世中今至〈麻弖尓。〉天皇御子之阿礼坐〈牟〉弥繼繼〈尓〉大八嶋國將知次〈止。〉天〈都〉神〈乃〉御子隨〈母〉天坐神之依〈之〉奉〈之〉隨。聞看來此天津日嗣高御座之業〈止。〉現御神〈止〉大八嶋國所知倭根子天皇命授賜〈比〉負賜〈布〉貴〈支〉高〈支〉廣〈支〉厚〈支〉大命〈乎〉受賜〈利〉恐坐〈弖。〉此〈乃〉食國天下〈乎〉調賜〈比〉平賜〈比。〉天下〈乃〉公民〈乎〉惠賜〈比〉撫賜〈牟止奈母〉隨神所思行〈佐久止〉詔天皇大命〈乎〉諸聞食〈止〉詔。是以百官人等四方食國〈乎〉治奉〈止〉任賜〈幣留〉國々宰等〈尓〉至〈麻弖尓。〉天皇朝庭敷賜行賜〈幣留〉國法〈乎〉過犯事無〈久。〉明〈支〉淨〈支〉直〈支〉誠之心以而御稱稱而緩怠事無〈久。〉務結而仕奉〈止〉詔大命〈乎〉諸聞食〈止〉詔。故〈乎〉如此之状〈乎〉聞食悟而款將仕奉人者其仕奉〈礼良牟〉状隨。品品讃賜上賜治將賜物〈曾止〉詔天皇大命〈乎〉諸聞食〈止〉詔。仍免今年田租雜徭并庸之半。又始自今年三箇年。不收大税之利。高年老人加恤焉。又親王已下百下百官人等賜物有差。令諸國毎年放生。</p>
<p>癸未。以藤原朝臣宮子娘爲夫人。紀朝臣竃門娘。石川朝臣刀子娘爲妃。</p>
<p>壬辰。賜王親及五位已上食封各有差。</p>
<p>九月丙申。京人大神大網造百足家生嘉稻。近江國獻白鼈。丹波國獻白鹿。</p>
<p>壬寅。賜勤大壹丸部臣君手直廣壹。壬申之功臣也。</p>
<p>冬十月壬午。陸奥蝦夷貢方物。</p>
<p>辛夘。新羅使一吉飡金弼徳。副使奈麻金任想等來朝。</p>
<p>十一月癸夘。遣務廣肆坂本朝臣鹿田。進大壹大倭忌寸五百足於陸路。務廣肆土師宿祢大麻呂。進廣参習宜連諸國於海路。以迎新羅使于筑紫。</p>
<p>十二月庚辰。賜越後蝦狄物。各有差。</p>
<p>閏十二月己亥。播磨。備前。備中。周防。淡路。阿波。讃岐。伊豫等國飢。賑給之。又勿收負税。</p>
<p>庚申。禁正月往來行拜賀之礼。如有違犯者。依淨御原朝庭制。决罸之。但聽拜祖父兄及氏上者。</p>
<p>甲子。新羅使一吉■金弼徳等貢調物。</p>
<p>己巳。土左國獻牛黄。</p>
<p>戊寅。供新羅貢物于諸社。</p>
<p>庚辰。遣直廣参土師宿祢馬手。獻新羅貢物于大内山陵。</p>
<p>二月壬辰朔甲午。金弼徳等還蕃。</p>
<p>丙申。車駕幸宇智郡。</p>
<p>癸夘賜百官職事已上及才伎長上祿各有差。</p>
<p>丙午。賜武官祿各有差。</p>
<p>三月乙丑。因幡國獻銅鑛。</p>
<p>丁夘。越後國言疫。給醫藥救之。</p>
<p>己巳。詔。筑前國宗形。出雲國意宇二郡司。並聽連任三等已上親。</p>
<p>庚午。任諸國郡司。因詔諸國司等銓擬郡司。勿有偏黨。郡司居任。必須如法。自今以後不違越。</p>
<p>辛巳。禁山背國賀茂祭日會衆騎射。</p>
<p>壬午。詔以惠施法師爲僧正。智淵法師爲少僧都。善往法師爲律師。</p>
<p>夏四月壬辰。近江紀伊二國疫。給醫藥療之。侏儒備前國人秦大兄。賜姓香登臣。</p>
<p>壬寅。遣務廣貳文忌寸博士等八人于南嶋覓國。因給戎器。</p>
<p>戊午。奉馬于芳野水分峯神。祈雨也。</p>
<p>甲子。遣使于京畿。祈雨於名山大川。</p>
<p>乙亥。遣使于諸國。巡監田疇。</p>
<p>甲申。令大宰府繕治大野。基肄。鞠智三城。</p>
<p>六月丙申。近江國獻白樊石。</p>
<p>壬寅。越後國蝦狄獻方物。</p>
<p>丙辰。奉馬于諸社祈雨也。</p>
<p>丁巳。直廣參田中朝臣足麻呂卒。詔贈直廣壹。以壬申年功也。</p>
<p>乙丑。以公私奴婢亡匿民間。或有容止不肯顯告於是始制笞法。令償其巧。事在別式。又禁博戯遊手之徒。其居停主人。亦与居同罪。</p>
<p>乙亥。下野備前二國獻赤烏。伊豫國獻白鑞。</p>
<p>癸未。以直廣肆高橋朝臣嶋麻呂爲伊勢守。直廣肆石川朝臣小老爲美濃守。</p>
<p>乙酉。伊豫國獻鑞鑛。</p>
<p>丙午。詔曰。藤原朝臣所賜之姓。宜令其子不比等承之。但意美麻呂等者。縁供神事。宜復舊姓焉。</p>
<p>丁未。修理高安城。〈天智天皇五年築城也。〉</p>
<p>癸丑。定朝儀之礼。語具別式。</p>
<p>甲子。下総國大風。壞百姓廬舎。</p>
<p>丁夘。遣當耆皇女侍于伊勢齋宮。</p>
<p>壬午。周芳國獻銅鑛。</p>
<p>乙酉。令近江國獻金青。伊勢國朱沙雄黄。常陸國。備前。伊豫。日向四國朱沙。安藝長門二國金青緑青。豊後國眞朱。</p>
<p>冬十月庚寅。以藥師寺構作畧了。詔衆僧令住其寺。</p>
<p>己酉。陸奥蝦夷獻方物。</p>
<p>辛酉。伊勢國獻白鑞。</p>
<p>癸亥。遣使諸國大祓。</p>
<p>己夘。大甞。直廣肆榎井朝臣倭麻呂竪大楯。直廣肆大伴宿祢手拍竪楯桙。賜神祇官人。及供事尾張美濃二國郡司百姓等物各有差。</p>
<p>乙酉。下総國獻牛黄。</p>
<p>十二月辛夘。令對馬嶋冶金鑛。</p>
<p>丁未。令越後國修理石船柵。</p>
<p>乙夘。遷多氣大神宮于度會郡。</p>
<p>丙辰。贈勤大貳山代小田直廣肆。</p>
<p>三年春正月壬午。京職言。林坊新羅子牟久賣。一産二男二女。賜■五疋。綿五屯。布十端。稻五百束。乳母一人。</p>
<p>癸未。詔授内藥官桑原加都直廣肆賜姓連。姓賞勤公也。▼是日。幸難波宮。</p>
<p>甲申。淨廣參坂合部女王卒。</p>
<p>二月丁未。車駕至自難波宮。</p>
<p>戊申。詔免從駕諸國騎兵等今年調役。</p>
<p>三月己未。下野國獻雌黄。</p>
<p>甲子。河内國獻白鳩。詔免錦部郡一年租役。又獲瑞人犬養廣麻呂戸給復三年。又赦畿内徒罪已下。</p>
<p>壬午。遣巡察使于畿内。検察非違。</p>
<p>夏四月己酉。越後蝦狄一百六人賜爵有差。</p>
<p>五月辛酉。詔曰。圖勲之義。肇自前修。創功之賞。歴代斯重。蓋所以昭壯士之節。著不朽之名者也。汝坂上忌寸老。壬申年軍役。不顧一生。赴社稷之急。出於萬死。冐國家之難。而未加顯秩。奄爾隕■。思寵往魂用慰冥路。宜贈直廣壹。兼復賜物。</p>
<p>丁丑。役君小角流于伊豆嶋。初小角住於葛木山。以咒術稱。外從五位下韓國連廣足師焉。後害其能。讒以妖惑。故配遠處。世相傳云。小角能役使鬼神。汲水採薪。若不用命。即以咒縛之。</p>
<p>六月戊戌。施山田寺封三百戸。限卅年也。</p>
<p>丙午。淨廣參日向王卒。遣使弔賻。</p>
<p>丁未。命直冠已下一百五十九人。就日向王第會喪。</p>
<p>庚戌。淨大肆春日王卒。遣使弔賻。</p>
<p>秋七月辛未。多■。夜久。菴美。度感等人。從朝宰而來貢方物。授位賜物各有差。其度感嶋通中國於是始矣。</p>
<p>癸酉。淨廣貳弓削皇子薨。遣淨廣肆大石王。直廣參路眞人大人等監護喪事。皇子天武天皇之第六皇子也。</p>
<p>八月己丑。奉南嶋獻物于伊勢大神宮及諸社。</p>
<p>壬辰。賜百官人祿各有差。</p>
<p>壬寅。伊豫國獻白燕。</p>
<p>九月丙寅。修理高安城。</p>
<p>辛未。詔令正大貳已下無位已上者。人別備弓矢甲桙及兵馬。各有差。又勅京畿。同亦儲之。</p>
<p>丙子。新田部皇女薨。勅王臣百官人等會葬。天智天皇之皇女也。</p>
<p>冬十月甲午。詔赦天下有罪者。但十惡強竊二盜不在赦限。爲欲營造越智。山科二山陵也。</p>
<p>辛丑。遣淨廣肆衣縫王。直大壹當麻眞人國見。直廣參土師宿祢根麻呂。直大肆田中朝臣法麻呂。判官四人。主典二人。大工二人於越智山陵。淨廣肆大石王。直大貳粟田朝臣眞人。直廣參土師宿祢馬手。直廣肆小治田朝臣當麻。判官四人。主典二人。大工二人於山科山陵。並分功修造焉。</p>
<p>戊申。遣巡察使于諸國。檢察非違。</p>
<p>甲寅。文忌寸博士。刑部眞木等自南嶋至。進位各有差。</p>
<p>己夘。施義淵法師稻一万束。襃學行也。</p>
<p>十二月癸未。淨廣貳大江皇女薨。令王臣百官人等會葬。天智天皇之皇女也。</p>
<p>甲申。令大宰府修三野。稻積二城。</p>
<p>庚子。始置鑄錢司。以直大肆中臣朝臣意美麻呂爲長官。</p>
<p>四年春正月丁巳。授新田部皇子淨廣貳。</p>
<p>癸亥。有詔。賜左大臣多治比眞人嶋靈壽杖及輿臺。優高年也。</p>
<p>二月乙酉。上総國司請安房郡大少領連任父子兄弟。許之。</p>
<p>戊子。令丹波國獻錫。</p>
<p>己亥。令越後佐渡二國修營石船柵。</p>
<p>壬寅。遣巡察使于東山道。検察非違。</p>
<p>丁未。累勅王臣京畿。令備戎具。</p>
<p>三月己未。道照和尚物化。天皇甚悼惜之。遣使弔賻之。和尚河内國丹比郡人也。俗姓船連。父惠釋少錦下。和尚戒行不缺。尤尚忍行。甞弟子欲究其性。竊穿便器。漏汚被褥。和尚乃微笑曰。放蕩小子汚人之床。竟無復一言焉。初孝徳天皇白雉四年。隨使入唐。適遇玄弉三藏。師受業焉。三藏特愛。令住同房。謂曰。吾昔往西域。在路飢乏。無村可乞。忽有一沙門手持梨子。与吾食之。吾自啖後氣力日健。今汝是持梨沙門也。又謂曰。經論深妙不能究竟。不如學禪流傳東土。和尚奉教。始習禪定。所悟稍多。於後隨使歸朝。臨訣。三藏以所持舎利經論。咸授和尚而曰。人能弘道。今以斯文附屬。又授一鐺子曰。吾從西域自所將來。煎物養病。無不神驗。於是和尚拜謝。啼泣而辞。及至登州。使人多病。和尚出鐺子。暖水煮粥。遍与病徒。當日即差。既解纜順風而去。比至海中。船漂蕩不進者七日七夜。諸人怪曰。風勢快好。計日應到本國。船不肯行。計必有意。卜人曰。龍王欲得鐺子。和上聞之曰。鐺子此是三藏之所施者也。龍王何敢索之。諸人皆曰。今惜鐺子不与。恐合船爲魚食。因取鐺子抛入海中。登時船進還歸本朝。於元興寺東南隅。別建禪院而住焉。于時天下行業之徒。從和尚學禪焉。於後周遊天下。路傍穿井。諸津濟處。儲船造橋。乃山背國宇治橋。和尚之所創造者也。和尚周遊凡十有餘載。有勅請還止住禪院。坐禪如故。或三日一起。或七日一起。倏忽香氣從房出。諸弟子驚怪。就而謁和尚。端坐繩床。无有氣息。時年七十有二。弟子等奉遺教。火葬於粟原。天下火葬從此而始也。世傳云。火葬畢。親族与弟子相爭。欲取和上骨斂之。飄風忽起。吹■灰骨。終不知其處。時人異焉。後遷都平城也。和尚弟及弟子等奏聞。徙建禪院於新京。今平城右京禪院是也。此院多有經論。書迹楷好。並不錯誤。皆和上之所將來者也。</p>
<p>甲子。詔諸王臣讀習令文。又撰成律條。</p>
<p>丙寅。令諸國定牧地放牛馬。</p>
<p>夏四月癸未。淨廣肆明日香皇女薨。遣使弔賻之。天智天皇之皇女也。</p>
<p>五月辛酉。以直廣肆佐伯宿祢麻呂。爲遣新羅大使。勤大肆佐味朝臣賀佐麻呂爲小使。大少位各一人。大少史各一人。</p>
<p>六月庚辰。薩末比賣。久賣。波豆。衣評督衣君縣。助督衣君弖自美。又肝衝難波。從肥人等持兵。剽劫覓國使刑部眞木等。於是勅竺志惣領。准犯决罸。</p>
<p>甲午。勅淨大參刑部親王。直廣壹藤原朝臣不比等。直大貳粟田朝臣眞人。直廣參下毛野朝臣古麻呂。直廣肆伊岐連博得。直廣肆伊余部連馬養。勤大壹薩弘恪。勤廣參土部宿祢甥。勤大肆坂合部宿祢唐。務大壹白猪史骨。追大壹黄文連備。田邊史百枝。道君首名。狹井宿祢尺麻呂。追大壹鍜造大角。進大壹額田部連林。進大貳田邊史首名。山口伊美伎大麻呂。直廣肆調伊美伎老人等。撰定律令。賜祿各有差。</p>
<p>八月戊申。宇尼備。賀久山。成會山陵。及吉野宮邊樹木無故彫枯。</p>
<p>乙夘。長門國獻白龜。</p>
<p>乙丑。勅僧通徳。惠俊並還俗。代度各一人。賜通徳姓陽侯史。名久爾曾。授勤廣肆。賜惠俊姓吉。名宜。授務廣肆。爲用其藝也。</p>
<p>丁夘。赦天下。但十惡盜人不在赦限。高年賜物。又依巡察使奏状。諸國司等。隨其治能。進階賜封各有差。阿倍朝臣御主人。大伴宿祢御行並授正廣參。因幡守勤大壹船連秦勝封卅戸。遠江守勤廣壹漆部造道麻呂廿戸。並■善政也。</p>
<p>冬十月壬子。施京畿年九十已上僧尼等■綿布。始置製衣冠司。</p>
<p>己未。以直大壹石上朝臣麻呂。爲筑紫総領。直廣參小野朝臣毛野爲大貳。直廣參波多朝臣牟後閇爲周防総領。直廣參上毛野朝臣小足爲吉備総領。直廣參百濟王遠寶爲常陸守。</p>
<p>癸亥。直廣肆佐伯宿祢麻呂等至自新羅。獻孔雀及珍物。</p>
<p>庚午。遣使于周防國造舶。</p>
<p>十一月壬午。新羅使薩■金所毛來赴母王之喪。</p>
<p>乙未。天下盜賊往々而在往遣使逐捕。</p>
<p>壬寅。大倭國葛上郡鴨君粳賣一産二男一女。賜■四疋。綿四屯。布八端。稻四百束。乳母一人。</p>
<p>十二月庚午。大倭國疫。賜醫藥救之。◇</p>
<h2>卷第二　文武天皇　天之真宗豐祖父天皇〈起大寶元年正月，盡二年十二月〉</h2>
<p>戊寅。天皇御大安殿受祥瑞。如告朔儀。</p>
<p>戊子。新羅大使薩■金所毛卒。賻■一百五十疋。綿九百卅二斤。布一百段。小使級■金順慶及水手已上。賜祿有差。</p>
<p>己丑。大納言正廣參大伴宿祢御行薨。帝甚悼惜之。遣直廣肆榎井朝臣倭麻呂等。監護喪事。遣直廣壹藤原朝臣不比等等。就第宣詔。贈正廣貳右大臣。御行難破朝右大臣大紫長徳之子也。</p>
<p>庚寅。宴皇親及百寮於朝堂。直廣貳已上者。特賜御器膳并衣裳。極樂而罷。</p>
<p>壬辰。廢大射。以贈右大臣喪故也。</p>
<p>丁酉。以守民部尚書直大貳粟田朝臣眞人。爲遣唐執節使。左大辨直廣參高橋朝臣笠間爲大使。右兵衛率直廣肆坂合部宿祢大分爲副使。參河守務大肆許勢朝臣祖父爲大位。刑部判事進大壹鴨朝臣吉備麻呂爲中位。山代國相樂郡令追廣肆掃守宿祢阿賀流爲小位。進大參錦部連道麻呂爲大録。進大肆白猪史阿麻留。无位山於億良爲少録。</p>
<p>癸夘。直廣壹縣犬養宿祢大侶卒。遣淨廣肆夜氣王等就第宣詔。贈正廣參。以壬申年功也。</p>
<p>二月丁未。詔始任下物職。</p>
<p>丁巳。釋奠。〈注釋奠之礼。於是始見矣。〉</p>
<p>己未。遣泉内親王侍於伊勢齋宮。</p>
<p>癸亥。行幸吉野離宮。</p>
<p>丙寅。任勘民官戸籍史等。</p>
<p>庚午。車駕至自吉野宮。</p>
<p>三月丙子。賜宴王親及群臣於東安殿。</p>
<p>戊子。遣追大肆凡海宿祢麁鎌于陸奥冶金。</p>
<p>壬辰。令僧弁紀還俗。代度一人。賜姓春日倉首名老。授追大壹。</p>
<p>甲午。對馬嶋貢金。建元爲大寶元年。」始依新令。改制官名位号。親王明冠四品。諸王淨冠十四階。合十八階。諸臣正冠六階。直冠八階。勤冠四階。務冠四階。追冠四階。進冠四階。合卅階。外位始直冠正五位上階。終進冠少初位下階。合廿階。勳位始正冠正三位。終追冠從八位下階。合十二等。始停賜冠。易以位記。語在年代暦。又服制。親王四品已上。諸王諸臣一位者皆黒紫。諸王二位以下。諸臣三位以上者皆赤紫。直冠上四階深緋。下四階淺緋。勤冠四階深緑。務冠四階淺緑。追冠四階深縹。進冠四階淺縹。皆漆冠。綺帶。白襪。黒革■。其袴者。直冠以上者皆白縛口袴。勤冠以下者白脛裳。」授左大臣正廣貳多治比眞人嶋正正二位。大納言正廣參阿倍朝臣御主人正從二位。中納言直大壹石上朝臣麻呂。直廣壹藤原朝臣不比等正正三位。直大壹大伴宿祢安麻呂。直廣貳紀朝臣麻呂正從三位。又諸王十四人。諸臣百五人。改位号進爵。各有差。」以大納言正從二位阿倍朝臣御主人爲右大臣。中納言正正三位石上朝臣麻呂。藤原朝臣不比等。正從三位紀朝臣麻呂。並爲大納言。▼是日罷中納言官。</p>
<p>己亥。丹波國地震三日。</p>
<p>壬寅。賜右大臣從二位阿倍朝臣御主人。■五百疋。絲四百■。布五千段。鍬一万口。鐵五万斤。備前。備中。但馬。安藝國田廿町。</p>
<p>夏四月甲辰朔。日有蝕之。</p>
<p>丙午。勅。山背國葛野郡月讀神。樺井神。木嶋神。波都賀志神等神稻。自今以後。給中臣氏。</p>
<p>庚戌。遣右大弁從四位下下毛野朝臣古麻呂等三人。始講新令。親王諸臣百官人等就而習之。</p>
<p>癸丑。遣唐大通事大津造廣人賜垂水君姓。</p>
<p>乙夘。遣唐使等拜朝。</p>
<p>戊午。奉幣帛于諸社。祈雨于名山大川。罷田領委國司巡検。</p>
<p>五月癸酉朔。太政官處分。王臣五位已上上日。本司月終移式部。然後式部抄録。申送太政官。</p>
<p>丁丑。令群臣五位已上出走馬。天皇臨觀焉。</p>
<p>己夘。入唐使粟田朝臣眞人授節刀。」勅。一位已下。賜休暇不得過十五日。唯大納言已上。不在聽限。</p>
<p>己亥。始改勤位已下之号。内外有位六位已下者。進階一級。</p>
<p>六月壬寅朔。令正七位下道君首名説僧尼令于大安寺。</p>
<p>正五位上忌部宿祢色布知卒。詔贈從四位上。以壬申年功也。」始補内舍人九十人。於太政官列見。</p>
<p>己酉。勅。凡其庶務。一依新令。又國宰郡司。貯置大税。必須如法。如有闕怠。隨事科斷。▼是日。遣使七道。宣告依新令爲政。及給大租之状。并頒付新印樣。</p>
<p>壬子。以正五位上波多朝臣牟胡閇。從五位上許曾倍朝臣陽麻呂。任造藥師寺司。</p>
<p>丁巳。引王親及侍臣。宴於西高殿。賜御器膳并帛各有差。</p>
<p>丙寅。以時雨不降。令四畿内祈雨焉。免當年調。</p>
<p>庚午。太上天皇幸吉野離宮。</p>
<p>秋七月辛巳。車駕至自吉野離宮。</p>
<p>壬辰。勅親王已下。准其官位賜食封。又壬申年功臣。隨功等第亦賜食封。並各有差。又勅。先朝論功行封時。賜村國小依百廿戸。當麻公國見。縣犬養連大侶。榎井連小君。書直知徳。書首尼麻呂。黄文造大伴。大伴連馬來田。大伴連御行。阿倍普勢臣御主人。神麻加牟陀君兒首一十人各一百戸。若櫻部臣五百瀬。佐伯連大目。牟宜都君比呂。和爾部臣君手四人各八十戸。凡十五人。賞雖各異。而同居中第。宜依令四分之一傳子。又皇大妃。内親王。及女王。嬪封各有差。▼是日。左大臣正二位多治比眞人嶋薨。詔遣右少弁從五位下波多朝臣廣足。治部少輔從五位下大宅朝臣金弓。監護喪事。又遣三品刑部親王。正三位石上朝臣麻呂。就第弔賻之。正五位下路眞人大人爲公卿之誄。從七位下下毛野朝臣石代爲百官之誄。大臣。宣化天皇之玄孫。多冶比王之子也。</p>
<p>戊戌。太政官處分。造宮官准職。造大安藥師二寺官准寮。造塔丈六二官准司焉。」凡選任之人。奏任以上者。以名籍送太政官。判任者。式部銓擬而送之。」又功臣封應傳子。若無子勿傳。但養兄弟子爲子者聽傳。其傳封之人亦無子。聽更立養子而轉授之。其計世葉。一同正子。但以嫡孫爲繼。不得傳封。」又五位以上子。依蔭出身。以兄弟子爲養子聽叙位。其以嫡孫爲繼不得也。」又畫工及主計主税算師雅樂諸師如此之類。准官判任。</p>
<p>八月壬寅。勅僧惠耀。信成。東樓。並令還俗復本姓。代度各一人。惠耀姓■。名兄麻呂。信成姓高。名金藏。東樓姓王。名中文。</p>
<p>癸夘。遣三品刑部親王。正三位藤原朝臣不比等。從四位下下毛野朝臣古麻呂。從五位下伊吉連博徳。伊余部連馬養撰定律令。於是始成。大略以淨御原朝庭爲准正。仍賜祿有差。</p>
<p>甲辰。太政官處分。近江國志我山寺封。起庚子年計滿卅歳。觀世音寺筑紫尼寺封。起大寳元年計滿五歳。並停止之。皆准封施物。」又齋宮司准寮。屬官准長上焉。</p>
<p>丁未。先是。遣大倭國忍海郡人三田首五瀬於對馬嶋。冶成黄金。至是。詔授五瀬正六位上。賜封五十戸。田十町。并■綿布鍬。仍免雜戸之名。對馬嶋司及郡司主典已上進位一階。其出金郡司者二階。獲金人家部宮道授正八位上。并賜■綿布鍬。復其戸終身。百姓三年。又贈右大臣大伴宿祢御行首遣五瀬冶金。因賜大臣子封百戸。田■町。〈注年代暦曰。於後五瀬之詐欺發露。知贈右大臣爲五瀬所誤也。〉」撰令所處分。職事官人賜祿之日。五位已下皆參大藏受其祿。若不然者。彈正糺察焉。</p>
<p>戊申。遣明法博士於六道。〈除西海道。〉講新令。</p>
<p>己酉。皇親年滿者不論官不。皆入賜祿之額。</p>
<p>甲寅。播磨。淡路。紀伊三國言。大風潮漲。田園損傷。遣使巡監農桑存問百姓。」又遣使於河内。攝津。紀伊等國。營造行宮。兼造御船卅八艘。豫備水行也。</p>
<p>辛酉。參河。遠江。相摸。近江。信濃。越前。佐渡。但馬。伯耆。出雲。備前。安藝。周防。長門。紀伊。讃岐。伊豫十七國蝗。大風壊百姓廬舍損秋稼。」詔贈從五位下調忌寸老人正五位上。以預撰律令也。</p>
<p>丙寅。廢高安城。其舍屋雜儲物。移貯于大倭。河内二國。」令諸國加差衛士配衛門府焉。</p>
<p>九月戊寅。遣使諸國。巡省産業。賑恤百姓。</p>
<p>丁亥。天皇幸紀伊國。</p>
<p>冬十月丁未。車駕至武漏温泉。</p>
<p>戊申。從官并國郡司等。進階并賜衣衾。及國内高年給稻各有差。勿收當年租調并正税利。唯武漏郡本利並免。曲赦罪人。</p>
<p>戊午。車駕自紀伊至。</p>
<p>己未。免從駕諸國騎士當年調庸及擔夫田租。</p>
<p>十一月壬申。大赦天下。但盜人者不在赦限。老疾及僧尼賜物。各有差。</p>
<p>丙子。始任造大幣司。以正五位下弥努王。從五位下引田朝臣爾閇爲長官。</p>
<p>丁丑。令彈正臺巡察畿内。</p>
<p>乙酉。太政官處分。承前有恩赦罪之日。例率罪人等。集於朝庭。自今以後。不得更然。赦令已降。令所司放之。</p>
<p>十二月戊申。賜諸王卿等■樣。</p>
<p>癸丑。制。五位以上婦不得著夫服色。但朝會之日聽著得色已下。</p>
<p>乙丑。大伯内親王薨。天武天皇之皇女也。</p>
<p>是年。夫人藤原氏誕皇子也。</p>
<p>二年春正月己巳朔。天皇御大極殿受朝。親王及大納言已上始著礼服。諸王臣已下着朝服。</p>
<p>丙子。造宮職獻杠谷樹長八尋。〈俗曰比比良木。〉</p>
<p>戊寅。始置紀伊國賀陀驛家。</p>
<p>癸未。宴群臣於西閣。奏五帝太平樂。極歡而罷。賜物有差。</p>
<p>乙酉。以從三位大伴宿祢安麻呂爲式部卿。正五位下美努王爲左京大夫。正五位上布勢臣耳麻呂爲攝津大夫。從五位下當麻眞人橘爲齋宮頭。從四位上大神朝臣高市麻呂爲長門守。正六位上息長眞人子老。丹比間人宿祢足嶋並授從五位下。</p>
<p>癸巳。詔以智淵法師爲僧正。善往法師爲大僧都。辨照法師爲少僧都。僧照法師爲律師。</p>
<p>二月戊戌朔。始頒新律於天下。</p>
<p>庚戌。越後國疫。遣醫藥療之。▼是日。爲班大幣。馳驛追諸國國造等入京。</p>
<p>丙辰。諸國大租。驛起稻及義倉。并兵器數文。始送于辨官。</p>
<p>丁巳。任諸國國師。</p>
<p>己未。歌斐國獻梓弓五百張。以充大宰府。▼是日。分遷伊太祁曾。大屋都比賣。都麻都比賣三神社。</p>
<p>乙丑諸國司等始給鎰而罷。〈先是。別有税司主鎰。至是始給國司焉。〉</p>
<p>三月壬申。因幡。伯耆。隱伎三國。蝗損禾稼。</p>
<p>乙亥。始頒度量于天下諸國。</p>
<p>戊寅。正五位下中臣朝臣意美麻呂。從五位下忌部宿祢子首。從六位下中臣朝臣石木。忌部宿祢狛麻呂。正七位下菅生朝臣國桙。從七位下巫部宿祢博士。正八位上忌部宿祢名代。並進位一階。</p>
<p>己夘。鎭大安殿大祓。天皇御新宮正殿齋戒。惣頒幣帛於畿内及七道諸社。</p>
<p>甲申。令大倭國繕治二槻離宮。」分越中國四郡屬越後國。</p>
<p>庚寅。美濃國多伎郡民七百十六口。遷于近江國蒲生郡。</p>
<p>甲午。信濃國獻梓弓一千廿張。以充大宰府。</p>
<p>丁酉。聽大宰府專銓擬所部國掾已下及郡司等。</p>
<p>夏四月庚子。禁祭賀茂神日。徒衆會集執仗騎射。唯當國之人不在禁限。</p>
<p>乙巳。飛騨國獻神馬。大赦天下。唯盜人不在赦限。其國司目已上。出瑞郡大領者。進位各一階。賜祿有差。百姓賜復三年。獲瑞僧隆觀免罪人京。〈流僧幸甚之子也。〉又普賜親王以下畿内有位者物。免諸國今年田租。并減庸之半。</p>
<p>丁未。從七位下秦忌寸廣庭獻杠谷樹八尋桙根遣使者奉于伊勢大神宮。</p>
<p>庚戌。詔定諸國國造之氏。其名具國造記。</p>
<p>壬子。令筑紫七國及越後國簡點采女兵衛貢之。但陸奥國勿貢。</p>
<p>五月辛未。勅。若五世王自有辞訟須受理者。特給坐席而与所分。</p>
<p>丁亥。勅從三位大伴宿祢安麻呂。正四位下粟田朝臣眞人。從四位上高向朝臣麻呂。從四位下下毛野朝臣古麻呂。小野朝臣毛野。令參議朝政。</p>
<p>六月壬寅。復大倭國吉野宇知二郡百姓。</p>
<p>癸夘上野國疫。給藥救之。</p>
<p>庚申。以從三位大伴宿祢安麻呂爲兵部卿。</p>
<p>甲子。震海犬養門。</p>
<p>乙丑。遣唐使等去年從筑紫而入海。風浪暴險不得渡海。至是乃發。</p>
<p>秋七月己巳。有勅斷親王乗馬入宮門。</p>
<p>癸酉。詔。伊勢太神宮封物者。是神御之物。宜准供神事。勿令濫穢。又在山背國乙訓郡火雷神。毎旱祈雨。頻有徴驗。宜入大幣及月次幣例。</p>
<p>乙亥。詔。令内外文武官讀習新令。」美濃國大野郡人神人大獻八蹄馬。給稻一千束。</p>
<p>丙子。天皇幸吉野離宮。</p>
<p>乙未。始講律。▼是日。赦天下罪人。</p>
<p>八月丙申朔。薩摩多■。隔化逆命。於是發兵征討。遂校戸置吏焉。」授出雲狛從五位下。</p>
<p>己亥。以正五位上高橋朝臣笠間。爲造大安寺司。</p>
<p>庚子。駿河下総二國大風。壊百姓廬舍。損禾稼。</p>
<p>癸夘。震倭建命墓。遣使祭之。</p>
<p>戊申。有勅。五衛府使部始准兵衛給祿。</p>
<p>辛亥。以正三位石上朝臣麻呂爲大宰師。</p>
<p>癸亥。勅伊勢太神宮服料用神戸調。</p>
<p>九月乙丑朔。日有蝕之。</p>
<p>戊寅。制。諸司告朔文者。主典以上送弁官。惣納中務省。」討薩摩隼人軍士。授勲各有差。</p>
<p>辛巳。駿河。伊豆。下総。備中。阿波五國飢。遣使存恤。</p>
<p>癸未。遣使於伊賀。伊勢。美濃。尾張。三河五國。營造行宮。</p>
<p>乙酉。從五位下出雲狛賜臣姓。</p>
<p>丁亥。大赦天下。</p>
<p>己丑。詔。甲子年定氏上時。所不載氏今被賜姓者。自伊美吉以上。並悉令申。</p>
<p>冬十月乙未朔。從四位下路眞人登美卒。</p>
<p>丁酉。先是。征薩摩隼人時。祷祈大宰所部神九處。實頼神威遂平荒賊。爰奉幣帛以賽其祷焉。」唱更國司等〈今薩摩國也。〉言。於國内要害之地。建柵置戍守之。許焉。」鎭祭諸神。爲將幸參河國也。</p>
<p>甲辰。太上天皇幸參河國。令諸國無出今年田租。</p>
<p>乙巳。近江國獻嘉禾。異畝同穗。</p>
<p>戊申。頒下律令于天下諸國。</p>
<p>乙夘。詔。上自曾祖。下至玄孫。奕世孝順者。擧戸給復。表旌門閭。以爲義家焉。</p>
<p>十一月丙子。行至尾張國。尾治連若子麻呂。牛麻呂。賜姓宿祢。國守從五位下多治比眞人水守封一十戸。</p>
<p>庚辰。行至美濃國。授不破郡大領宮勝木實外從五位下。國守從五位上石河朝臣子老封一十戸。</p>
<p>乙酉。行至伊勢國。國守從五位上佐伯宿祢石湯賜封一十戸。</p>
<p>丁亥。至伊賀國。行所經過尾張。美濃。伊勢。伊賀等國郡司及百姓。叙位賜祿各有差。</p>
<p>戊子。車駕至自參河。免從駕騎士調。</p>
<p>十二月甲午。勅曰。九月九日。十二月三日。先帝忌日也。諸司當是日宜爲廢務焉。</p>
<p>戊戌。星晝見。</p>
<p>壬寅。始開美濃國岐蘇山道。</p>
<p>乙巳。太上天皇不豫。大赦天下。度一百人出家。令四畿内講金光明經。</p>
<p>甲寅。太上天皇崩。遺詔。勿素服擧哀。内外文武官釐務如常。喪葬之事務從儉約。</p>
<p>乙夘。以二品穗積親王。從四位上犬上王。正五位下路眞人大人。從五位下佐伯宿祢百足。黄文連本實。爲作殯宮司。三品刑部親王。從四位下廣瀬王。從五位上引田朝臣宿奈麻呂。從五位下民忌寸比良夫爲造大殿垣司。</p>
<p>丁巳。設齋於四大寺。</p>
<p>辛酉。殯于西殿。</p>
<p>壬戌。廢大祓。但東西文部解除如常。</p>
<h2>卷第三　文武天皇　天之真宗豐祖父天皇〈起大寶三元年正月,盡慶雲四年六月〉</h2>
<p>甲子。遣正六位下藤原朝臣房前于東海道。從六位上多治比眞人三宅麻呂于東山道。從七位上高向朝臣大足于北陸道。從七位下波多眞人余射于山陰道。正八位上穗積朝臣老于山陽道。從七位上小野朝臣馬養于南海道。正七位上大伴宿祢大沼田于西海道。道別録事一人。巡省政績。申理寃枉。</p>
<p>丁夘。奉爲太上天皇。設齋于大安。藥師。元興。弘福四寺。</p>
<p>辛未。新羅國遣薩■金福護。級■金孝元等。來赴國王喪也。▼是日。制。主礼六人。元以大舍人爲之。宜准斯例■其課役。</p>
<p>壬午。詔三品刑部親王知太政官事。</p>
<p>二月丁未。詔。從四位下下毛野朝臣古麻呂等四人。預定律令。宜議功賞。於是。古麻呂及從五位下伊吉連博徳。並賜田十町封五十戸。贈正五位上調忌寸老人之男。田十町封百戸。從五位下伊余部連馬養之男。田六町封百戸。其封戸止身。田傳一世。</p>
<p>丙申。從七位下茨田足嶋。衣縫造孔子。並賜連姓。</p>
<p>癸夘。是日當太上天皇七七。遣使四大寺及四天王山田等卅三寺。設齋焉。」大宰史生更加十員。</p>
<p>三月戊辰。賜從四位下下毛野朝臣古麻呂功田廿町。</p>
<p>辛未。詔四大寺讀大般若經。度一百人。</p>
<p>丁丑。下制曰。依令。國博士於部内及傍國取用。然温故知新。希有其人。若傍國無人採用。則申省。然後省選擬。更請處分。又有才堪郡司。若當郡有三等已上親者。聽任比郡。</p>
<p>戊寅。信濃。上野二國疫。給藥療之。</p>
<p>乙酉。以義淵法師爲僧正。</p>
<p>夏四月癸巳。奉爲太上天皇。設百曰齋於御在所。</p>
<p>乙未。從五位下高麗若光賜王姓。</p>
<p>辛亥。從七位下和氣坂本賜君姓。</p>
<p>戊午。安藝國被畧爲奴婢者二百餘人。免從本籍。</p>
<p>閏四月辛酉朔。大赦天下。」饗新羅客于難波舘。詔曰。新羅國使薩■金福護表云。寡君不幸。自去秋疾。以今春薨。永辞聖朝。朕思。其蕃君雖居異域。至於覆育。允同愛子。雖壽命有終。人倫大期。而自聞此言。哀感已甚。可差使發遣弔賻。其福護等遥渉蒼波。能遂使旨。朕矜其辛勤。宜賜以布帛。▼是日。右大臣從二位阿倍朝臣御主人薨。遣正三位石上朝臣麻呂等弔賻之。</p>
<p>五月壬辰。金福護等還蕃。」正七位上倉垣連子人。高祖根猪以來子孫。正七位上私小田。從七位上私比都自。長嶋。及昆弟等皆訴。得免雜戸。</p>
<p>癸巳。流來新羅人付福護等還本郷。</p>
<p>己亥。令紀伊國奈我。名草二郡停布調獻絲。但阿提。飯高。牟漏三郡獻銀也。</p>
<p>丙午。相摸國疫。給藥救之。</p>
<p>六月乙丑。以從四位上大神朝臣高市麻呂爲左京大夫。從五位下大伴宿祢男人爲大倭守。從五位上引田朝臣廣目爲齋宮頭兼伊勢守。</p>
<p>秋七月甲午。詔曰。籍帳之設。國家大信。逐時變更。詐僞必起。宜以庚午年籍爲定。更無改易。」以從五位上大石王爲河内守。正五位下黄文連大伴爲山背守。從五位下多治比眞人水守爲尾張守。從五位下引田朝臣祖父爲武藏守。正五位上上毛野朝臣男足爲下総守。正五位下猪名眞人石前爲備前守。」以災異頻見年穀不登。詔減京畿及大宰府管内諸國調半。并免天下之庸。」又詔。五位已上擧賢良方正之士。</p>
<p>壬寅。令四大寺讀金光明經。</p>
<p>丙午。近江國山火自焚。遣使祈雨于名山大川。</p>
<p>壬子。贈從五位下民忌寸大火正五位上。正六位上高田首新家從五位上。並遣使弔賻。以壬申年功也。</p>
<p>八月辛酉。以從五位上百濟王良虞爲伊豫守。</p>
<p>甲子。大宰府請。有勳位者作番直軍團。考滿之日送於式部。一同散位。永預選叙。許之。</p>
<p>九月辛夘。賜四品志紀親王近江國鐵穴。</p>
<p>庚戌。以從五位下波多朝臣廣足爲遣新羅大使。</p>
<p>癸丑。施僧法蓮豊前國野■町。■医術也。</p>
<p>冬十月丁夘。任太上天皇御葬司。以二品穗積親王爲御裝長官。從四位下廣瀬王。正五位下石川朝臣宮麻呂。從五位下猪名眞人大村爲副。政人四人。史二人。四品志紀親王爲造御竃長官。從四位上息長王。正五位上高橋朝臣笠間。正五位下土師宿祢馬手爲副。政人四人。史四人。</p>
<p>甲戌。僧隆觀還俗。本姓金。名財。沙門幸甚子也。頗渉藝術。兼知算暦。</p>
<p>癸未。天皇御大安殿。詔賜遣新羅使波多朝臣廣足。額田人足。各衾一領。衣一襲。又賜新羅王錦二匹。■■匹。</p>
<p>十一月癸夘。太政官處分。巡察使所記諸國郡司等有治能者。式部宜依令稱擧。有過失者。刑部依律推斷。</p>
<p>十二月甲子。始皇親五世王。五位巳上子。年滿廿一已上者。録其歴名。申送式部省。</p>
<p>己巳。以正五位下路眞人大人爲衛士督。</p>
<p>癸酉。從四位上當麻眞人智徳。率諸王諸臣。奉誄太上天皇。謚曰大倭根子天之廣野日女尊。▼是日。火葬於飛鳥岡。</p>
<p>壬午。合葬於大内山陵。</p>
<p>慶雲元年春正月丁亥朔。天皇御大極殿受朝。五位已上始座始設榻焉。</p>
<p>癸巳。詔以大納言從二位石上朝臣麻呂爲右大臣。无位長屋王授正四位上。无位大市王。手嶋王。氣多王。夜須王。倭王。宇大王。成會王並授從四位下。從六位上高橋朝臣若麻呂。從六位下若犬養宿祢檳榔。正六位上穗積朝臣山守。巨勢朝臣久須比。大神朝臣狛麻呂。佐伯宿祢垂麻呂。從六位下阿曇宿祢虫名。從六位上采女朝臣枚夫。正六位下太朝臣安麻呂。從六位上阿倍朝臣首名。從六位下田口朝臣益人。正六位下笠朝臣麻呂。從六位上石上朝臣豊庭。從六位下大伴宿祢道足。曾祢連足人。正六位上文忌寸尺加。從六位下秦忌寸百足。正六位上佐太忌寸老。漆部造道麻呂。上村主大石。米多君北助。王敬受。從六位上多治比眞人三宅麻呂。正六位上臺忌寸八嶋並授從五位下。</p>
<p>丁酉。二品長親王。舍人親王。穗積親王。三品刑部親王益封各二百戸。三品新田部親王。四品志紀親王各一百戸。右大臣從二位石上朝臣麻呂二千一百七十戸。大納言從二位藤原朝臣不比等八百戸。自餘三位已下五位已上十四人各有差。</p>
<p>壬寅。詔。御名部内親王。石川夫人益封各一百戸。</p>
<p>戊申。伊勢國多氣度會二郡少領已上者。聽連任三等已上親。</p>
<p>辛亥。始停百官跪伏之礼。</p>
<p>二月丙辰朔。日有蝕之。</p>
<p>癸亥。神祇官大宮主入長上例。</p>
<p>乙亥。從五位上村主百濟。改賜阿刀連姓。</p>
<p>三月甲寅。信濃國疫。給藥療之。</p>
<p>夏四月甲子。令鍜冶司鑄諸國印。</p>
<p>庚午。以信濃國獻弓一千四百張充大宰府。</p>
<p>甲戌。讃岐國飢。賑恤之。</p>
<p>壬午。備中。備後。安藝。阿波四國苗損。並加賑恤。</p>
<p>五月甲午。備前國獻神馬。西樓上慶雲見。詔。大赦天下。改元爲慶雲元年。高年老疾並加賑恤。又免壬寅年以往大税。及出神馬郡當年調。又親王諸王百官使部已上。賜祿有差。獻神馬國司。守正五位下猪名眞人石前進位一階。初見慶雲人式部少丞從七位上小野朝臣馬養三階。並賜■十疋。絲廿■。布卅端。鍬■口。</p>
<p>庚子。武藏國飢。賑恤之。</p>
<p>六月丁巳。勅。諸國兵士。團別分爲十番。毎番十日。教習武藝。必使齊整。令條以外。不得雜使。其有關須守者。隨便斟酌。令足守備。</p>
<p>己未。令諸國勳七等以下身無官位者。聽直軍團續勞。上經三年。折當兩考。滿之年送式部。選同散位之例。其身材強幹須堪時務者。國司商量充使之。年限考第。一准所任之例。</p>
<p>乙丑。河内國古市郡人高屋連藥女一産三男。賜■二疋。綿二屯。布四端。</p>
<p>己巳。阿波國獻木連理。</p>
<p>丙子。奉幣祈雨于諸社。</p>
<p>秋七月甲申朔。正四位下粟田朝臣眞人自唐國至。初至唐時。有人來問曰。何處使人。荅曰。日本國使。我使反問曰。此是何州界。荅曰。是大周楚州塩城縣界也。更問。先是大唐。今稱大周。國号縁何改稱。荅曰。永淳二年。天皇太帝崩。皇太后登位。稱号聖神皇帝。國号大周。問荅畧了。唐人謂我使曰。亟聞。海東有大倭國。謂之君子國。人民豊樂。禮義敦行。今看使人。儀容大淨。豈不信乎。語畢而去。</p>
<p>丙戌。左京職獻白燕。下総國獻白烏。</p>
<p>壬辰。以時雨不降。遣使祈雨於諸社。</p>
<p>庚子。公廨祿給式部省大學散位等寮。</p>
<p>壬寅。詔京師高年八十已上者。咸加賑恤。</p>
<p>甲辰。奉幣帛于住吉社。</p>
<p>乙巳。贈從五位上坂合部宿祢唐正五位下。右大臣從二位阿倍朝臣御主人功封百戸四分之一。傳子從五位上廣庭。贈從五位上高田首新家功封■戸四分之一。傳子无位首名。</p>
<p>八月丙辰。遣新羅使從五位上波多朝臣廣足等至自新羅。</p>
<p>戊午。伊勢伊賀二國蝗。</p>
<p>辛巳。周防國大風。拔樹傷秋稼。</p>
<p>冬十月丁巳。有詔。以水旱失時。年穀不稔。免課役并當年田租。</p>
<p>辛酉。粟田朝臣眞人等拜朝。」正六位上幡文通爲遣新羅大使。</p>
<p>戊辰。幡文通賜造姓。</p>
<p>十一月癸巳。設太上天皇百七齋于諸寺。</p>
<p>庚寅。遣從五位上忌部宿祢子首。供幣帛。鳳凰鏡。■子錦于伊勢大神宮。</p>
<p>丙申。改從四位下引田朝臣宿奈麻呂姓。賜阿倍朝臣。」賜正四位下粟田朝臣眞人。大倭國田廿町穀一千斛。以奉使絶域也。</p>
<p>壬寅。始定藤原宮地。宅入宮中百姓一千五百烟賜布有差。</p>
<p>十二月辛酉。供幣帛于諸社。</p>
<p>辛未。大宰府言。去秋大風。拔樹傷年穀。</p>
<p>是年夏。伊賀伊豆二國疫。並給醫藥療之。</p>
<p>二年春正月丙申。賜宴文武百寮于朝堂。</p>
<p>庚子。无位安八萬王授從四位下。</p>
<p>三月癸未。車駕幸倉橋離宮。</p>
<p>丙戌。正四位下豊國女王卒。</p>
<p>夏四月壬子。詔曰。朕以菲薄之躬。託于王公之上。不能徳感上天仁及黎庶。遂令陰陽錯謬。水旱失時。年穀不登。民多菜色。毎念於此惻怛於心。宜令五大寺讀金光明經。爲救民苦。天下諸國。勿收今年擧税之利。并減庸半。</p>
<p>甲寅。遣使巡省天下諸國。</p>
<p>庚申。賜三品刑部親王越前國野一百町。</p>
<p>丙寅。勅。依官員令。大納言四人。職掌既比大臣。官位亦超諸卿。朕顧念之。任重事密。充員難滿。宜廢省二員爲定兩人。更置中納言三人。以補大納言不足。其職掌。敷奏宣旨。待問參議。其官位料祿准令。商量施行。太政官議奏。其職近大納言。事關機密。官位料祿。不可便輕。請其位擬正四位上。別封二百戸。資人卅人。奏可之。」先是。諸國采女肩巾田。依令停之。至是復舊焉。</p>
<p>辛未。天皇御大極殿。以正四位下粟田朝臣眞人。高向朝臣麻呂。從四位上阿倍朝臣宿奈麻呂三人。爲中納言。從四位上中臣朝臣意美麻呂爲左大弁。從四位下息長眞人老爲右大辨。從四位上下毛野朝臣古麻呂爲兵部卿。從四位下巨勢朝臣麻呂爲民部卿。」給大宰府飛驛鈴八口。傳符十枚。長門國鈴二口。</p>
<p>五月丙戌。三品忍壁親王薨。遣使監護喪事。天武天皇之第九皇子也。</p>
<p>丁亥。以正五位下大伴宿祢手拍。爲尾張守。</p>
<p>癸夘。幡文造通等自新羅至。</p>
<p>六月乙亥。奉幣帛于諸社。以祈雨焉。</p>
<p>丙子。太政官奏。比日亢旱。田園■卷。雖久■祈。未蒙嘉■。請遣京畿内淨行僧等祈雨。及罷出市廛。閇塞南門。奏可之。</p>
<p>秋七月丙申。大納言正三位紀朝臣麻呂薨。近江朝御史大夫贈正三位大人之子也。</p>
<p>丙午。大倭國大風。損壞百姓廬舍。</p>
<p>八月戊午。詔曰。陰陽失度。炎旱弥旬。百姓飢荒。或陷罪網。宜大赦天下。与民更新。死罪已下。罪無輕重。咸赦除之。老病鰥寡■獨。不能自存者。量加賑恤。其八虐常赦所不免。不在赦限。又免諸國調之半。」又授遣唐使粟田朝臣眞人從三位。其使下人等。進位賜物各有差。」以從三位大伴宿祢安麻呂爲大納言。從四位下美努王爲攝津大夫。</p>
<p>九月壬午。詔二品穗積親王知太政官事。</p>
<p>丙戌。置八咫烏社于大倭國宇太郡祭之。</p>
<p>丁酉。以從五位上當麻眞人櫻井爲伊勢守。</p>
<p>癸夘。越前國獻赤烏。國司并出瑞郡司等進位一階。百姓給復一年。獲瑞人宍人臣國持授從八位下。並賜■綿布鍬各有差。</p>
<p>冬十月壬申。詔遣使於五道。〈除山陽西海道。〉賑恤高年老疾鰥寡■獨。并免當年調之半。</p>
<p>丙子。新羅貢調使一吉■金儒吉等來獻。</p>
<p>十一月己夘。以正四位上小野朝臣毛野爲中務卿。</p>
<p>庚辰。從五位下當麻眞人楯爲齋宮頭。」有詔。加親王諸王臣食封各有差。」先是。五位有食封。至是代以位祿也。</p>
<p>己丑。徴發諸國騎兵。爲迎新羅使也。以正五位上紀朝臣古麻呂。爲騎兵大將軍。</p>
<p>甲辰。以大納言從三位大伴宿祢安麻呂。爲兼大宰帥。從四位下石川朝臣宮麻呂爲大貳。</p>
<p>十二月乙夘。都下諸寺權施食封各有差。</p>
<p>乙丑。令天下婦女。自非神部齋宮宮人及老嫗。皆髻髪。〈語在前紀。至是重制也。〉</p>
<p>丙寅。正四位上葛野王卒。</p>
<p>癸酉。无位山前王授從四位下。丹波王。阿刀王並從五位下。正六位上三國眞人人足。藤原朝臣武智麻呂。正六位下多治比眞人夜部。佐味朝臣笠麻呂。藤原朝臣房前。從六位上中臣朝臣石木。狛朝臣秋麻呂。坂本朝臣阿曾麻呂。多治比眞人縣守。阿倍朝臣安麻呂。從六位下波多朝臣廣麻呂。佐伯宿祢男。阿倍朝臣眞君。田口朝臣廣麻呂。巨勢朝臣子祖父。紀朝臣男人。正七位上大伴宿祢大沼田。正六位上坂合部宿祢三田麻呂。從六位下縣犬養宿祢筑紫。正六位上坂上忌寸忍熊。船連秦勝。從六位下美努連淨麻呂並從五位下。▼是日。新羅使金儒吉等入京。</p>
<p>是年。諸國廿飢疫。並加醫藥賑恤之。</p>
<p>三年春正月丙子朔。天皇御大極殿受朝。新羅使金儒吉等在列。朝廷儀衛有異於常。</p>
<p>己夘。新羅使貢調。</p>
<p>壬午。饗金儒吉等于朝堂。奏諸方樂于庭。叙位賜祿各有差。</p>
<p>丁亥。金儒吉等還蕃。賜其王勅書曰。天皇敬問新羅王。使人一吉■金儒吉。薩■金今古等至。所獻調物並具之。王有國以還。多歴年歳。所貢無虧。行李相属。款誠既著。嘉尚無已。春首猶寒。比無恙也。國境之内。當並平安。使人今還。指宣往意并寄土物如別。</p>
<p>壬辰。定大射祿法。親王二品。諸王臣二位。一箭中外院布廿端。中院廿五端。内院卅端。三品四品三位。一箭中外院布十五端。中院廿端。内院廿五端。四位一箭中外院布十端。中院十五端。内院廿端。五位一箭中外院布六端。中院十二端。内院十六端。其中皮者。一箭同布一端。若外中内院及皮重中者倍之。六位七位。一箭中外院布四端。中院六端。内院八端。八位初位。一箭中外院布三端。中院四端。内院五端。中皮者一箭布半端。若外中内院。及皮重中者如上。但勳位者不着朝服。立其當位次。</p>
<p>閏正月庚戌。以從五位上猪名眞人大村。爲越後守。」京畿及紀伊。因幡。參河。駿河等國並疫。給醫藥療之。▼是日。令掃淨諸佛寺并神社。亦索捕盜賊。</p>
<p>戊午。奉新羅調於伊勢太神宮及七道諸社。」勅。收貯大藏諸國調者。令諸司毎色検校相知。又收貯民部諸國庸中輕物■絲綿等類。自今以後。收於大藏。而支度年料。分充民部也。</p>
<p>乙丑。勅令祷祈神祇。由天下疫病也。</p>
<p>癸酉。泉内親王參于伊勢大神宮。</p>
<p>二月庚辰。左京大夫從四位上大神朝臣高市麻呂卒。以壬申年功。詔贈從三位。大花上利金之子也。</p>
<p>辛巳。知太政官事二品穗積親王季祿。准右大臣給之。</p>
<p>戊子。以從五位下阿倍朝臣首名。爲大宰少貳。」山背國相樂郡女鴨首形名三産六兒。初産二男。次産二女。後産二男。其初産二男。有詔爲大舍人。</p>
<p>庚寅。河内。攝津。出雲。安藝。紀伊。讃岐。伊豫七國飢。並賑恤之。」詔曰。准令。三位以上已在食封之例。四位以下寔有位祿之物。又四位有飛蓋之貴。五位無冠蓋之重。不應有蓋无蓋同在位祿之列。故四位宜入食封之限。又案令。諸王諸臣位封。自正一位三百戸差降。止從三位一百戸。冠位已高。食封何薄。宜正一位六百戸。差降止從四位八十戸。」又制七條事。准令。諸長上官遷代。皆以六考爲限。餘色得選。色別加二考。以十二考爲選限。百官得選之限太遠。宜色別減二考。各定選限。〈其一。〉准令。籍蔭入選。雖有出身之條。未明預選之式。自今以後。取蔭出身。非因貢擧及別勅處分。並不在常選之限。〈其二。〉准律令。於律雖有除名之人六載之後聽叙之文。令内未載除名之罪限滿以後應叙之式。宜議作應叙之條。〈其三。〉准令。京及畿内人身輸調。〈於諸國減半。〉宜罷人身之布輸戸別之調。乃異外邦之民。以優内國之口。輸調之式。依一戸之丁制四等之戸。輸調多少議作餘條例。〈其四。〉准令。正丁歳役收庸布二丈六尺。當欲輕歳役之庸。息人民之乏。並宜減半。其大宰所部。皆免收庸。若公作之役。不足傭力者。商量作安穩條例。永爲法式。〈其五。〉准令。一位以下及百姓雑色人等。皆取戸粟以爲義倉。是義倉之物。給養窮民。預爲儲備。今取貧戸之物。還給乏家之人。於理不安。自今以後。取中中以上戸之粟。以爲義倉。必給窮乏不得他用。若官人私犯一斗以上。即日解官。隨贓决罸。〈其六。〉准令。五世之王。雖得王名。不在皇親之限。今五世之王。雖有王名。已絶皇親之籍。遂入諸臣之例。顧念親親之恩。不勝絶籍之痛。自今以後。五世之王在皇親之限。其承嫡者相承爲王。自餘如令。〈其七。〉</p>
<p>丙申。授船号佐伯從五位下。〈入唐執節使從三位粟田朝臣眞人之所乘者也。〉</p>
<p>丁酉。車駕幸内野。</p>
<p>己亥。五世王朝服。依格始着淺紫。</p>
<p>庚子。京及畿内盜賊滋起。因差強幹人。悉令逐捕焉。▼是日。甲斐。信濃。越中。但馬。土左等國一十九社。始入祈年幣帛例。〈其神名具神祇官記。〉</p>
<p>三月丙辰。右京人日置須太賣。一産三男。賜衣粮并乳母。</p>
<p>丁巳。詔曰。夫礼者。天地經義。人倫鎔範也。道徳仁義。因礼乃弘。教訓正俗。待礼而成。比者。諸司容儀多違礼義。加以男女无別。晝夜相會。又如聞。京城内外多有穢臭。良由所司不存検察。自今以後。兩省五府。並遣官人及衛士。嚴加捉搦。隨事科决。若不合与罪者。録状上聞。」又詔曰。軒冕之羣。受代耕之祿。有秩之類。无妨於民農。故召伯所以憇甘棠。公休由其抜園葵。頃者。王公諸臣多占山澤。不事耕種。競懷貧婪。空妨地利。若有百姓採柴草者。仍奪其器。令大辛苦。加以被賜地。實止有一二畝。由是踰峯跨谷。浪爲境界。自今以後。不得更然。但氏氏祖墓及百姓宅邊。栽樹爲林。并周二三十許歩。不在禁限。</p>
<p>夏四月壬寅。河内。出雲。備前。安藝。淡路。讃岐。伊豫等國飢疫。遣使賑恤之。</p>
<p>五月丁巳。河内國石河郡人河邊朝臣乙麻呂獻白鳩。賜■五疋。絲十■。布廿端。鍬廿口。正税三百束。</p>
<p>六月癸酉朔。日有蝕之。</p>
<p>丙子。令京畿祈雨于名山大川。</p>
<p>丙申。從四位下与射女王卒。</p>
<p>秋七月壬子。以從四位上巨勢朝臣太益須爲式部卿。</p>
<p>辛酉。以從五位下笠朝臣麻呂爲美濃守。</p>
<p>乙丑。丹波。但馬。二國山火。遣使奉幣帛于神祇。即雷聲忽應。不撲自滅。」大倭國宇智郡狹嶺山火。撲滅之。</p>
<p>戊辰。以從五位下阿倍朝臣眞君爲大倭守。</p>
<p>己巳。周防國守從七位下引田朝臣秋庭等獻白鹿。」諸國飢。遣使於六道。〈除西海道。〉並賑恤之。」大宰府言。所部九國三嶋亢旱大風。拔樹損稼。遣使巡省。因免被災尤甚者調役。</p>
<p>八月甲戌。越前國言。山災不止。遣使奉幣部内神救之。</p>
<p>壬辰。以從五位下美努連淨麻呂。爲遣新羅大使。</p>
<p>庚子。遣三品田形内親王。侍于伊勢大神宮。</p>
<p>九月甲辰。以從五位下坂合部宿祢三田麻呂爲三河守。</p>
<p>丙辰。遣使七道。始定田租法。町十五束。及點役丁。</p>
<p>丙寅。行幸難波。</p>
<p>冬十月壬午。還宮。攝津國造從七位上凡河内忌寸石麻呂。山背國造外從八位上山背忌寸品遲。從八位上難波忌寸濱足。從七位下三宅忌寸大目。合四人各進位一階。</p>
<p>乙酉。從駕諸國騎兵六百六十人。皆免庸調并戸内田租。</p>
<p>十一月癸夘。賜新羅國王勅書曰。天皇敬問新羅國王。朕以虚薄。謬承景運。慚無練石之才。徒奉握鏡之任。日■忘■。翼々之懷愈積。宵分輟寢。業業之想弥深。冀覃覆載之仁。遐被寰區之表。况王世居國境。撫寧人民。深秉並舟之至誠。長脩朝貢之厚礼。庶磐石開基。騰茂響於麕岫。維城作固。振芳規於鴈池。國内安樂。風俗淳和。寒氣嚴切。比如何也。今故遣大使從五位下美努連淨麻呂。副使從六位下對馬連堅石等。指宣往意。更不多及。</p>
<p>戊申。從五位下大市王爲伊勢守。</p>
<p>十二月辛未朔。日有蝕之。</p>
<p>丙子。遣四品多紀内親王。參于伊勢大神宮。</p>
<p>己夘。有勅。令天下脱脛裳。一著白袴。</p>
<p>是年。天下諸國疫疾。百姓多死。始作土牛大儺。</p>
<p>四年春正月。（この条記事なし。）</p>
<p>二月乙亥。因諸國疫。遣使大祓。</p>
<p>戊子。詔諸王臣五位已上。議遷都事也。</p>
<p>辛夘。主税寮助從六位上掠垣直子人賜連姓。</p>
<p>甲午。天皇御大極殿。詔授成選人等位。親王已下五位已上。男女一百十人各有差。又授无位直見王。從六位上紀朝臣諸人。從六位下高向朝臣色夫智。小治田朝臣安麻呂。小治田朝臣宅持。上毛野朝臣堅身。正七位下高橋朝臣上麻呂。從六位下中臣朝臣人足。平羣朝臣安麻呂。正六位上高志連村君。國覓忌寸八嶋。幡文造通並授從五位下。</p>
<p>三月庚子。遣唐副使從五位下巨勢朝臣邑治等自唐國至。</p>
<p>庚申。從四位上下毛野朝臣古麻呂。請改下毛野朝臣石代姓爲下毛野川内朝臣。許之。</p>
<p>甲子。給鐵印于攝津伊勢等廿三國。使印牧駒犢。</p>
<p>夏四月庚辰。以日並知皇子命薨日。始入國忌。</p>
<p>壬午。詔曰。天皇詔旨勅〈久。〉汝藤原朝臣〈乃〉仕奉状者今〈乃未尓〉不在。掛〈母〉畏〈支〉天皇御世御世仕奉而。今〈母〉又朕卿〈止〉爲而。以明淨心而朕〈乎〉助奉仕奉事〈乃〉重〈支〉勞〈支〉事〈乎〉所念坐御意坐〈尓〉依而。多利麻比■夜夜弥賜〈閇婆。〉忌忍事〈尓〉似事〈乎志奈母。〉常勞〈弥〉重〈弥〉所念坐〈久止。〉宣。又難波大宮御宇掛〈母〉畏〈支〉天皇命〈乃。〉汝父藤原大臣〈乃〉仕奉〈賈流〉状〈乎婆。〉建内宿祢命〈乃〉仕奉〈覃流〉事〈止〉同事〈敍止〉勅而治賜慈賜〈賈利〉是以令文所載〈多流乎〉跡〈止〉爲而。隨令長遠〈久。〉始今而次次被賜將往物〈叙止。〉食封五千戸賜〈久止〉勅命聞宣。」辞而不受。減三千戸賜二千戸。一千戸傳于子孫。又詔。益封親王已下四位已上及内親王。諸王嬪命婦等各有差。</p>
<p>丙申。天下疫飢。詔加振恤。但丹波。出雲。石見三國尤甚。奉幣帛於諸社。又令京畿及諸國寺讀經焉。」賜正六位下山田史御方布鍬鹽穀。優學士也。</p>
<p>五月己亥。兵部省始録五衛府五位以上朝參及上日。申送太政官。</p>
<p>乙巳。以正五位下多治比眞人水守爲河内守。</p>
<p>壬子。給從五位下巨勢朝臣邑治。從七位上賀茂朝臣吉備麻呂。從八位下伊吉連古麻呂等。綿■布鍬并穀各有差。並以奉使絶域也。</p>
<p>癸丑。美濃國言。村國連等志賣一産三女。賜穀■斛。乳母一人。</p>
<p>戊午。畿内霖雨損苗。遣使賑貸之。</p>
<p>癸亥。讃岐國那賀郡錦部刀良。陸奥國信太郡生王五百足。筑後國山門郡許勢部形見等。各賜衣一襲及鹽穀。初救百濟也。官軍不利。刀良等被唐兵虜。沒作官戸。歴■餘年乃免。刀良至是遇我使粟田朝臣眞人等。隨而歸朝。憐其勤苦有此賜也。</p>
<p>乙丑。從五位下美努連淨麻呂及學問僧義法。義基。惣集。慈定。淨達等至自新羅。</p>
<p>六月丁夘朔。日有蝕之。</p>
<p>辛巳。天皇崩。遺詔。擧哀三日。凶服一月。</p>
<p>壬午。以三品志紀親王。正四位下犬上王。正四位上小野朝臣毛野。從五位上佐伯宿祢百足。從五位下黄文連本實等。供奉殯宮事。擧哀着服。一依遺詔行之。自初七至七七。於四大寺設齋焉。</p>
<p>冬十月丁夘。以二品新田部親王。從四位上阿倍朝臣宿奈麻呂。從四位下佐伯宿祢太麻呂。從五位下紀朝臣男人爲造御竃司。從四位上下毛野朝臣古麻呂。正五位上土師宿祢馬手。正五位下民忌寸比良夫。從五位上石上朝臣豊庭。從五位下藤原朝臣房前爲造山陵司。正四位下犬上王。從五位上采女朝臣枚夫。多治比眞人三宅麻呂。從五位下黄文連本實。米多君北助爲御装司。</p>
<p>十一月丙午。從四位上當麻眞人智徳率誄人奉誄。謚曰倭根子豊祖父天皇。即日火葬於飛鳥岡。</p>
<p>甲寅。奉葬於桧隈安古山陵。</p>
<h2>卷第四　元明天皇　日本根子天津御代豐國成姬天皇〈起慶雲四年七月,盡和銅二年十二月〉</h2>
<p>庚寅。天皇御東樓。詔召八省卿及五衛督率等。告以依遺詔攝萬機之状。</p>
<p>秋七月壬子。天皇即位於大極殿。詔曰。現神八洲御宇倭根子天皇詔旨勅命。親王諸王諸臣百官人等天下公民衆聞宣。關〈母〉威〈岐〉藤原宮御宇倭根子天皇丁酉八月〈尓〉。此食國天下之業〈乎〉日並知皇太子之嫡子。今御宇〈豆留〉天皇〈尓〉授賜而並坐而。此天下〈乎〉治賜〈比〉諧賜〈岐〉。是者關〈母〉威〈岐〉近江大津宮御宇大倭根子天皇〈乃〉与天地共長与日月共遠不改常典〈止〉立賜〈比〉敷賜〈覇留〉法〈乎。〉受被賜坐而行賜事〈止〉衆被賜而。恐〈美〉仕奉〈利豆羅久止〉詔命〈乎〉衆聞宣。如是仕奉侍〈尓〉。去年十一月〈尓〉威〈加母〉我王朕子天皇〈乃〉詔〈豆羅久〉。朕御身勞坐故暇間得而御病欲治。此〈乃〉天〈豆〉日嗣之位者大命〈尓〉坐〈世〉大坐坐而治可賜〈止〉讓賜命〈乎〉受被坐賜而答曰〈豆羅久〉。朕者不堪〈止〉辞白而受不坐在間〈尓〉。遍多〈久〉日重而讓賜〈倍婆〉勞〈美〉威〈美。〉今年六月十五日〈尓〉詔命者受賜〈止〉白〈奈賀羅〉。此重位〈尓〉繼坐事〈乎奈母〉天地心〈乎〉勞〈美〉重〈美〉畏坐〈左久止〉詔命衆聞宣。故是以親王始而。王臣百官人等〈乃〉淨明心以而。弥務〈尓〉弥結〈尓〉阿奈々〈比〉奉輔佐奉〈牟〉事〈尓〉依而〈志〉。此食國天下之政事者平長將在〈止奈母〉所念坐。又天地之共長遠不改常典〈止〉立賜〈覇留〉食國法〈母。〉傾事無〈久〉動事无〈久〉渡將去〈止奈母〉所念行〈左久止〉詔命衆聞宣。又遠皇祖御世〈乎〉始而天皇御世〈乎〉始而天皇御世御世天〈豆〉日嗣〈止〉高御座〈尓〉坐而此食國天下〈乎〉撫賜〈比〉慈賜事者辞立不在。人祖〈乃〉意能賀弱兒〈乎〉養治事〈乃〉如〈久〉治賜〈比〉慈賜來業〈止奈母〉隨神所念行〈須〉。是以先〈豆〉先〈豆〉天下公民之上〈乎〉慈賜〈久〉。大赦天下。自慶雲四年七月十七日昧爽以前大辟罪以下。罪無輕重。已發覺未發覺。咸赦除之。其八虐之内已殺訖及強盜竊盜。常赦不免者。並不在赦例。前後流人非反逆縁坐及移郷者。並宜放還。亡命山澤。挾藏軍器。百日不首。復罪如初。給侍高年百歳以上。賜籾二斛。九十以上一斛五斗。八十以上一斛。八位以上級別加布一端以上。五位以上不在此例。僧尼准八位以上。各施籾布。賑恤鰥寡■獨不能自存者。人別賜籾一斛。京師。畿内及大宰所部諸國今年調。天下諸國今年田租復賜〈久止〉詔天皇大命〈乎〉衆聞宣。</p>
<p>庚子。有事于大内山陵。</p>
<p>辛丑。遣使於大宰府。授南嶋人位賜物各有差。</p>
<p>丙辰。始置授刀舍人寮。</p>
<p>八月辛巳。入唐副使從五位下巨勢朝臣邑治等進位有差。從七位上鴨朝臣吉備麻呂授從五位下。水手等給復十年。</p>
<p>九月丁未。正五位下大神朝臣安麻呂爲氏長。</p>
<p>冬十月戊子。從四位下文忌寸祢麻呂卒。遣使宣詔。贈正四位上。並賻■布。以壬申年功也。</p>
<p>十一月丙申。賑恤志摩國。」以從五位下安倍朝臣眞君。爲越後守。</p>
<p>甲寅。葬倭根子豊祖父天皇于安古山陵。</p>
<p>戊午。彈正尹從四位下衣縫王卒。</p>
<p>十二月乙丑朔。日有蝕之。</p>
<p>戊辰。伊豫國疫。給藥療之。</p>
<p>辛夘。詔曰。凡爲政之道。以礼爲先。无礼言乱。言乱失旨。往年有詔。停跪伏之礼。今聞。内外廳前。皆不嚴肅。進退无礼。陳荅失度。斯則所在官司不恪其次。自忘礼節之所致也。宜自今以後嚴加糺彈革其弊俗。使靡淳風。</p>
<p>和銅元年春正月乙巳。武藏國秩父郡獻和銅。詔曰。現神御宇倭根子天皇詔旨勅命〈乎。〉親王諸王諸臣百官人等天下公民衆聞宣。高天原〈由〉天降坐〈志。〉天皇御世〈乎〉始而中今〈尓〉至〈麻■尓。〉天皇御世御世天〈豆〉日嗣高御座〈尓〉坐而治賜慈賜來食國天下之業〈止奈母。〉隨神所念行〈佐久止〉詔命〈乎〉衆聞宣。如是治賜慈賜來〈留〉天〈豆〉日嗣之業。今皇朕御世〈尓〉當而坐者。天地之心〈乎〉勞〈弥〉重〈弥〉辱〈弥〉恐〈弥〉坐〈尓〉聞看食國中〈乃〉東方武藏國〈尓。〉自然作成和銅出在〈止〉奏而獻焉。此物者天坐神地坐祗〈乃〉相于豆奈〈比〉奉福〈波倍〉奉事〈尓〉依而。顯〈久〉出〈多留〉寳〈尓〉在〈羅之止奈母。〉神随所念行〈須。〉是以天地之神〈乃〉顯奉瑞寳〈尓〉依而御世年號改賜換賜〈波久止〉詔命〈乎〉衆聞宣。故改慶雲五年而和銅元年爲而御世年號〈止〉定賜。是以天下〈尓〉慶命詔〈久。〉冠位上可賜人々治賜。大赦天下。自和銅元年正月十一日昧爽以前大辟罪已下。罪无輕重。已發覺未發覺。繋囚見徒。咸赦除之。其犯八虐。故殺人。謀殺人已殺。賊盜。常赦所不免者。不在赦限。亡命山澤。挾藏禁書。百日不首。復罪如初。高年百姓。百歳以上。賜籾三斛。九十以上二斛。八十以上一斛。孝子順孫。義夫節婦。表其門閭。優復三年。鰥寡■獨不能自存者賜籾一斛。賜百官人等祿各有差。諸國國郡司加位一階。其正六位上以上不在進限。免武藏國今年庸當郡調庸詔天皇命〈乎〉衆聞宣。▼是日。授四品志貴親王三品。從二位石上朝臣麻呂。從二位藤原朝臣不比等並正二位。正四位上高向朝臣麻呂從三位。正六位上阿閇朝臣大神。正六位下川邊朝臣母知。笠朝臣吉麻呂。小野朝臣馬養。從六位上上毛野朝臣廣人。多治比眞人廣成。從六位下大伴宿祢宿奈麻呂。正六位上阿刀宿祢智徳。高庄子。買文會。從六位下日下部宿祢老。津嶋朝臣堅石。无位金上元並從五位下。</p>
<p>二月甲戌。始置催鑄錢司。以從五位上多治比眞人三宅麻呂任之。」讃岐國疫。給藥療之。</p>
<p>戊寅。詔曰。朕祗奉上玄。君臨宇内。以菲薄之徳。處紫宮之尊。常以爲。作之者勞。居之者逸。遷都之事。必未遑也。而王公大臣咸言。往古已降。至于近代。揆日瞻星。起宮室之基。卜世相土。建帝皇之邑。定鼎之基永固。無窮之業斯在。衆議難忍。詞情深切。然則京師者。百官之府。四海所歸。唯朕一人。豈獨逸豫。苟利於物。其可遠乎。昔殷王五遷。受中興之號。周后三定。致太平之稱。安以遷其久安宅。方今平城之地。四禽叶圖。三山作鎭。龜筮並從。宜建都邑。宜其營構資須隨事條奏。亦待秋収後。令造路橋。子來之義勿致勞擾。制度之宜。令後不加。</p>
<p>三月乙未。山背備前二國疫。給藥療之。</p>
<p>丙午。以從四位上中臣朝臣意美麻呂爲神祇伯。右大臣正二位石上朝臣麻呂爲左大臣。大納言正二位藤原朝臣不比等爲右大臣。正三位大伴宿祢安麻呂爲大納言。正四位上小野朝臣毛野。從四位上阿倍朝臣宿奈麻呂。從四位上中臣朝臣意美麻呂並爲中納言。從四位上巨勢朝臣麻呂爲左大弁。從四位下石川朝臣宮麻呂爲右大弁。從四位上下毛野朝臣古麻呂爲式部卿。從四位下弥努王爲治部卿。從四位下多治比眞人池守爲民部卿。從四位下息長眞人老爲兵部卿。從四位上竹田王爲刑部卿。從四位上廣瀬王爲大藏卿。正四位下犬上王爲宮内卿。正五位上大伴宿祢手拍爲造宮卿。正五位下大石王爲彈正尹。從四位下布勢朝臣耳麻呂爲左京大夫。正五位上猪名眞人石前爲右京大夫。從五位上大伴宿祢男人爲衛門督。正五位上百濟王遠寳爲左衛士督。從五位上巨勢朝臣久須比爲右衛士督。從五位上佐伯宿祢垂麻呂爲左兵衛率。從五位下高向朝臣色夫知爲右兵衛率。從三位高向朝臣麻呂爲攝津大夫。從五位下佐伯宿祢男爲大倭守。正五位下石川朝臣石足爲河内守。從五位下坂合部宿祢三田麻呂爲山背守。正五位下大宅朝臣金弓爲伊勢守。從四位下佐伯宿祢太麻呂爲尾張守。從五位下美弩連淨麻呂爲遠江守。從五位上上毛野朝臣安麻呂爲上総守。從五位下賀茂朝臣吉備麻呂爲下総守。從五位下阿倍狛朝臣秋麻呂爲常陸守。正五位下多治比眞人水守爲近江守。從五位上笠朝臣麻呂爲美濃守。從五位下小治田朝臣宅持爲信濃守。從五位上田口朝臣益人爲上野守。正五位下當麻眞人櫻井爲武藏守。從五位下多治比眞人廣成爲下野守。從四位下上毛野朝臣小足爲陸奥守。從五位下高志連村君爲越前守。從五位下阿倍朝臣眞君爲越後守。從五位上大神朝臣狛麻呂爲丹波守。正五位下忌部宿祢子首爲出雲守。正五位上巨勢朝臣邑治爲播磨守。從四位下百濟王南典爲備前守。從五位上多治比眞人吉備爲備中守。正五位上佐伯宿祢麻呂爲備後守。從五位上引田朝臣尓閇爲長門守。從五位上大伴宿祢道足爲讃岐守。從五位上久米朝臣尾張麻呂爲伊豫守。從三位粟田朝臣眞人爲大宰帥。從四位上巨勢朝臣多益首爲大貳。</p>
<p>乙夘。勅。大宰府帥大貳。并三關及尾張守等。始給■仗。其員。帥八人。大貳及尾張守四人。三關國守二人。其考選事力及公廨田。並准史生。」以從五位下鴨朝臣吉備麻呂爲玄蕃頭。從五位上佐伯宿祢百足爲下総守。</p>
<p>丙辰。以從五位下小野朝臣馬養爲帶劔寮長官。</p>
<p>庚申。美濃國安八郡人國造千代妻如是女一産三男。給稻四百束。乳母一人。</p>
<p>夏四月己巳。授无位村王從五位下。</p>
<p>癸酉。制。貢人位子。无考之日。浪入常選。白丁冐名。預貢人例。此色且多。是由式部不察之過焉。今宜按覆検實申知。其式部史生已上。若能知罪自首者免其罪。終隱執不首者准律科罪。亦其位子。准令。嫡子唯得貢用。庶子不合。今即兼用。此亦式部違令。若其庶子雖授位記。皆追還本色。但其才堪時務。欲從貢人例者聽之。又諸國博士醫師等。自朝遣補者。考選一准史生例。考第各從本色。若取土人及傍國者。並依令條。又諸位子貢人堪貢名籍。皆令本部案記。臨用。式部乃下本部追召之。</p>
<p>壬午。從四位下柿本朝臣佐留卒。</p>
<p>五月壬寅。始行銀錢。</p>
<p>庚戌。給近江守■仗二人。</p>
<p>庚申。長門國言。甘露降。</p>
<p>辛酉。從四位下美弩王卒。</p>
<p>六月丙戌。三品但馬内親王薨。天武天皇之皇女也。</p>
<p>己丑。詔爲天下太平百姓安寧。令都下諸寺轉經焉。</p>
<p>秋七月丁酉。内藏寮始置史生四員。」但馬伯耆二國疫。給藥療之。</p>
<p>甲辰。隱岐國霖雨大風。遺使賑恤之。</p>
<p>乙巳。召二品穗積親王。左大臣石上朝臣麻呂。右大臣藤原朝臣不比等。大納言大伴宿祢安麻呂。中納言小野朝臣毛野。阿倍朝臣宿奈麻呂。中臣朝臣意美麻呂。左大弁巨勢朝臣麻呂。式部卿下毛野朝臣古麻呂等於御前。勅曰。卿等情存公平。率先百寮。朕聞之憙慰于懷。思由卿等如此。百官爲本至天下平民。埀拱開衿。長久平好。又卿等子子孫孫。各保榮命。相繼供奉。宜知此意各自努力。又召神祇官大副。太政官少弁。八省少輔以上。侍從。彈正弼以上及武官職事五位。勅曰。汝王臣等。爲諸司本。由汝等勠力。諸司人等須齊整。朕聞。忠淨守臣子之業。遂受榮貴。貪濁失臣子之道。必被罪辱。是天地之恒理。君臣之明鏡。故汝等知此意。各守所職。勿有怠緩。能堪時務者。必擧而進。乱失官事者。必无隱諱。因授從四位上阿倍朝臣宿奈麻呂正四位上。從四位上下毛野朝臣古麻呂。中臣朝臣意美麻呂。巨勢朝臣麻呂並正四位下。文武職事五位已上及女官。賜祿各有差。</p>
<p>丙午。有詔。京師僧尼及百姓等。年八十以上賜粟。百年二斛。九十一斛五斗。八十一斛。</p>
<p>丙辰。令近江國鑄銅錢。</p>
<p>八月己巳。始行銅錢。</p>
<p>庚辰。兵部省更加史生六員。通前十六人。左右京職各六員。主計寮四員。通前十人。</p>
<p>閏八月丙申。制。自今以後。衣■口闊。八寸已上一尺已下。隨人大小爲之。又衣領得接作。但不得■口窄小。衣領細狹。</p>
<p>丁酉。攝津大夫從三位高向朝臣麻呂薨。難波朝廷刑部尚書大花上國忍之子也。</p>
<p>九月壬戌。以從四位下安八万王爲治部卿。從四位下息長眞人老爲左京大夫。正五位上大神朝臣安麻呂爲攝津大夫。</p>
<p>壬申。行幸菅原。</p>
<p>戊寅。巡幸平城。觀其地形。</p>
<p>庚辰。行幸山背國相樂郡岡田離宮。賜行所經國司目以上袍袴各一領。造行宮郡司祿各有差。并免百姓調。特給賀茂。久仁二里戸稻卅束。</p>
<p>乙酉。至春日離宮。大倭國添上下二郡勿出今年調。</p>
<p>丙戌。車駕還宮。」越後國言。新建出羽郡。許之。</p>
<p>戊子。以正四位上阿倍朝臣宿奈麻呂。從四位下多治比眞人池守。爲造平城京司長官。從五位下中臣朝臣人足。小野朝臣廣人。小野朝臣馬養等爲次官。從五位下坂上忌寸忍熊爲大匠。判官七人。主典四人。</p>
<p>冬十月庚寅。遣宮内卿正四位下犬上王。奉幣帛于伊勢太神宮。以告營平城宮之状也。</p>
<p>十一月己未朔。日有蝕之。</p>
<p>乙丑。遷菅原地民九十餘家給布穀。</p>
<p>己夘。大甞。遠江但馬二國供奉其事。</p>
<p>辛巳。宴五位以上于内殿。奏諸方樂於庭。賜祿各有差。</p>
<p>癸未。賜宴職事六位以下。訖賜■各一疋。</p>
<p>乙酉。神祇官及遠江但馬二國郡司。并國人男女惣一千八百五十四人。叙位賜祿各有差。</p>
<p>十二月癸巳。鎭祭平城宮地。</p>
<p>二年春正月丙寅。授正四位上阿倍朝臣宿奈麻呂。正四位上小野朝臣毛野並從三位。正五位上大伴宿祢手拍。大神朝臣安麻呂。土師宿祢馬手。正五位下多治比眞人水守並從四位下。正六位下上毛野朝臣荒馬。正六位上土師宿祢甥。從六位上大伴宿祢牛養。從六位下笠朝臣長目。大春日朝臣赤兄。穂積朝臣老。正六位上調連淡海。正六位下椋垣忌寸子人。正六位上大私造虎並從五位下。</p>
<p>戊寅。下総國疫。給藥療之。</p>
<p>壬午。詔。國家爲政。兼■濟居先。去虚就實。其理然矣。向者頒銀錢。以代前銀。又銅錢並行。比姦盜逐利。私作濫鑄。紛乱公錢。自今以後。私鑄銀錢者。其身沒官。財入告人。行濫逐利者。加杖二百。加役當徒。知情不告者。各与同罪。</p>
<p>二月戊子朔。詔曰。筑紫觀世音寺。淡海大津宮御宇天皇奉爲後岡本宮御宇天皇誓願所基也。雖累年代。迄今未了。宜大宰商量充駈使丁五十許人。及逐閑月。差發人夫。專加検校。早令營作。</p>
<p>丁未。遠江國長田郡。地界廣遠。民居遥隔。往還不便。辛苦極多。於是分爲二郡焉。</p>
<p>三月辛酉。隱岐國飢。賑恤之。</p>
<p>壬戌。陸奥越後二國蝦夷。野心難馴。屡害良民。於是遣使徴發遠江。駿河。甲斐。信濃。上野。越前。越中等國。以左大弁正四位下巨勢朝臣麻呂爲陸奥鎭東將軍。民部大輔正五位下佐伯宿祢石湯爲征越後蝦夷將軍。内藏頭從五位下紀朝臣諸人爲副將軍。出自兩道征伐。因授節刀并軍令。</p>
<p>辛未。取海陸兩道。喚新羅使金信福等。</p>
<p>庚辰。初置造雜物法用司。以從五位上采女朝臣枚夫。多治比眞人三宅麻呂。從五位下舟連甚勝。笠朝臣吉麻呂爲之。</p>
<p>甲申。制。凡交關雜物。其物價銀錢四文已上。即用銀錢。其價三文已下。皆用銅錢。</p>
<p>夏四月丁亥朔。日有蝕之。</p>
<p>壬寅。從四位下上毛野朝臣男足卒。</p>
<p>五月庚申。筑前國宗形郡大領外從五位下宗形朝臣等抒授外從五位上。尾張國愛知郡大領外從六位上尾張宿祢乎己志外從五位下。</p>
<p>乙亥。河内。攝津。山背。伊豆。甲斐五國。連雨損苗。▼是日。新羅使金信福等貢方物。</p>
<p>壬午。宴金信福等於朝堂。賜祿各有差。并賜國王絹廿疋。美濃■卅疋。絲二百■。綿一百五十屯。▼是日。右大臣藤原朝臣不比等引新羅使於弁官廳内。語曰。新羅國使。自古入朝。然未曾与執政大臣談話。而今日披晤者。欲結二國之好成往來之親也。使人等即避座而拜。復座而對曰。使等。本國卑下之人也。然受王臣教。得入聖朝。適從下風。幸甚難言。况引升榻上。親對威顏。仰承恩教。伏深欣懼。</p>
<p>六月丙戌朔。金信福等還國。</p>
<p>甲午。上総越中二國疫。給樂療之。</p>
<p>辛丑。遣使■于畿内。</p>
<p>乙巳。令諸國進驛起稻帳。」筑前國御笠郡大領正七位下宗形部堅牛。賜益城連姓。嶋郡少領從七位上中臣部加比。中臣志斐連姓。</p>
<p>辛亥。紀伊國疫。給藥療之。</p>
<p>癸丑。散位正四位下犬上王卒。」從七位下殖栗物部名代。賜姓殖栗連。」勅。自大宰率已下至于品官。事力半減。唯薩摩多祢兩國司及國師僧等。不在減例。</p>
<p>秋七月乙夘朔。以從五位上上毛野朝臣安麻呂爲陸奥守。」令諸國運送兵器於出羽柵。爲征蝦狄也。</p>
<p>丁夘。令越前。越中。越後。佐渡四國船一百艘送于征狄所。</p>
<p>八月乙酉。廢銀錢。一行銅錢。」太政官處分。河内鑄錢司官属。賜祿考選。一准寮焉。</p>
<p>戊申。征蝦夷將軍正五位下佐伯宿祢石湯。副將軍從五位下紀朝臣諸人。事畢入朝。召見特加優寵。</p>
<p>辛亥。車駕幸平城宮。免從駕京畿兵衛戸雜徭。</p>
<p>九月乙夘。授大倭守從五位下佐伯宿祢男從五位上。造宮大丞從六位下臺忌寸宿奈麻呂從五位下。▼是日。車駕巡撫新京百姓焉。</p>
<p>丁巳。賜造宮將領已上物有差。</p>
<p>戊午。車駕至自平城。</p>
<p>乙丑。賜征狄將軍等祿各有差。</p>
<p>己夘。遠江。駿河。甲斐。常陸。信濃。上野。陸奥。越前。越中。越後等國軍士。經征役五十日已上者。賜復一年。」遣從五位下藤原朝臣房前于東海東山二道。検察關■。巡省風俗。仍賜伊勢守正五位下大宅朝臣金弓。尾張守從四位下佐伯宿祢大麻呂。近江守從四位下多治比眞人水守。美濃守從五位上笠朝臣麻呂。當國田各一十町。穀二百斛。衣一襲。美其政績也。</p>
<p>冬十月癸未朔。日有蝕之。</p>
<p>甲申。制。凡内外諸司考選文。先進弁官。處分之訖。還附本司。便令申送式部兵部。</p>
<p>庚寅。備後國葦田郡甲努村。相去郡家。山谷阻遠。百姓往還。煩費太多。仍割品遲郡三里。隷葦田郡。建郡於甲努村。</p>
<p>癸巳。勅造平城京司。若彼墳隴。見發堀者。隨即埋斂。勿使露棄。普加祭■。以慰幽魂。</p>
<p>丙申。禁制。畿内及近江國百姓。不畏法律。容隱浮浪及逃亡仕丁等。私以駈使。由是多在彼。不還本郷本主。非獨百姓違慢法令。亦是國司不加懲肅。害蠧公私。莫過斯弊。自今以後。不得更然。宜令曉示所部検括。十一月卅日使盡。仍即申報。符到五日内。无問逃亡隱藏。並令自首。限外不首。依律科罪。若有知情故隱。与逃亡同罪。不得官當蔭贖。國司不糺者。依法科附。</p>
<p>戊申。薩摩隼人郡司已下一百八十八人入朝。徴諸國騎兵五百人。以備威儀也。</p>
<p>庚戌。詔曰。比者。遷都易邑。搖動百姓。雖加鎭撫。未能安堵。毎念於此。朕甚愍焉。宜當年調租並悉免之。</p>
<p>十一月甲寅。以從三位長屋王爲宮内卿。從五位上田口朝臣益人爲右兵衛率。從五位下高向朝臣色夫智爲山背守。從五位下平羣朝臣安麻呂爲上野守。從五位下金上元爲伯耆守。正五位下阿倍朝臣廣庭爲伊豫守。</p>
<p>十二月丁亥。車駕幸平城宮。</p>
<p>壬寅。式部卿大将軍正四位下下毛野朝臣古麻呂卒。</p>
<h2>卷第五　元明天皇　日本根子天津御代豐國成姬天皇〈起和銅三年正月,盡五年十二月〉</h2>
<p>戊午。授无位門部王。葛木王。從六位上神社忌寸河内並從五位下。</p>
<p>壬戌。制。授位者不得通計前考。」散位從四位下高橋朝臣笠間卒。</p>
<p>甲子。授无位鈴鹿王。六人部王並從四位下。正六位上吉野連久治良。黄文連益。田邊史比良夫。刀利康嗣。正六位下大倭忌寸五百足。山田史御方。從六位上路眞人麻呂。押海連人成。車持朝臣益。下毛野朝臣信並從五位下。</p>
<p>丙寅。大宰府獻銅錢。</p>
<p>丁夘。天皇御重閣門。賜宴文武百官并隼人蝦夷。奏諸方樂。從五位已上賜衣一襲。隼人蝦夷等亦授位賜祿。各有差。</p>
<p>戊寅。播磨國獻銅錢。」日向國貢采女薩摩國貢舍人。</p>
<p>庚辰。日向隼人曾君細麻呂。教喩荒俗。馴服聖化。詔授外從五位下。</p>
<p>二月壬辰。信濃國疫。給藥救之。</p>
<p>庚戌。初充守山戸。令禁伐諸山木。</p>
<p>三月戊午。制。輙取畿外人。用帳内資人。自今以去。不得更然。待官處分。而後充之。</p>
<p>辛酉。始遷都于平城。以左大臣正二位石上朝臣麻呂爲留守。</p>
<p>夏四月辛巳朔。日有蝕之。</p>
<p>辛丑。陸奥蝦夷等請賜君姓同於編戸。許之。</p>
<p>壬寅。奉幣帛于諸社。祈雨于名山大川。</p>
<p>癸夘。以從三位長屋王爲式部卿。從四位下多治比眞人大縣守爲宮内卿。從四位下多治比眞人水守爲右京大夫。從五位上采女朝臣比良夫爲近江守。從五位上佐太忌寸老爲丹波守。從五位下山田史御方爲周防守。</p>
<p>己酉。參河。遠江。美濃三國飢。並加賑恤。</p>
<p>五月戊午。以從五位下大伴宿祢牛養爲遠江守。</p>
<p>六月辛巳。大宰大貳從四位上巨勢朝臣多益須卒。</p>
<p>秋七月丙辰。左大臣舍人正八位下牟佐村主相摸瓜。文武百官因奏賀辞。賜祿各有差。京裏百姓。戸給穀一斛。相摸進位二階。賜■一十疋。布廿端。</p>
<p>九月乙丑。禁天下銀錢。</p>
<p>冬十月戊寅朔。日有蝕之。</p>
<p>辛夘。正五位上黄文連大伴卒。詔贈正四位下。并弔賻之。以壬申年功也。</p>
<p>四年春正月丁未。始置都亭驛。山背國相樂郡岡田驛。綴喜郡山本驛。河内國交野郡楠葉驛。攝津國嶋上郡大原驛。嶋下郡殖村驛。伊賀國阿閇郡新家驛。</p>
<p>二月辛丑。從四位下土師宿祢馬手卒。</p>
<p>三月辛亥。伊勢國人磯部祖父。高志二人。賜姓渡相神主。」割上野國甘良郡織裳。韓級。矢田。大家。緑野郡武美。片岡郡山等六郷。別置多胡郡。</p>
<p>夏四月丙子朔。日有蝕之。</p>
<p>庚辰。大倭佐渡二國飢。並加賑給。</p>
<p>壬午。詔叙文武百寮成選者位。從五位上熊凝王。長田王並授正五位下。正四位下中臣朝臣意美麻呂。巨勢朝臣麻呂並正四位上。從四位上石川朝臣宮麻呂正四位下。從四位下息長眞人老從四位上。正五位上猪名眞人石前。路眞人大人。大伴宿祢旅人。從五位上石上朝臣豊庭並從四位下。正五位下忌部宿祢子首。阿倍朝臣廣庭。石川朝臣難波磨。石川朝臣石足。大宅朝臣金弓。太朝臣安麻呂。多治比眞人三宅麻呂。從五位上笠朝臣麻呂並正五位上。從五位上多治比眞人吉提。多治比眞人吉備。上毛野朝臣安麻呂。佐伯宿祢百足。阿倍朝臣船守。采女朝臣比良夫。阿倍朝臣首名。大神朝臣狛麻呂。曾祢連足人並正五位下。從五位下藤原朝臣武智麻呂。藤原朝臣房前。巨勢朝臣子祖父。多治比眞人縣守。縣犬養宿祢筑紫。小治田朝臣安麻呂。中臣朝臣人足。平群朝臣安麻呂並從五位上。正六位下池田朝臣子首。石川朝臣足人。從六位上阿倍朝臣駿河。從六位下粟田朝臣必登。正七位上中臣朝臣東人。正七位上高橋朝臣毛人。正六位上民忌寸袁志比。黄文連備。鍜師造大隅。道君首名。從六位上置始連秋山並從五位下。</p>
<p>甲申。大倭國芳野郡始置大少領各一人。主政二人。主帳一人。</p>
<p>庚寅。宮内卿從四位下多治比眞人水守卒。</p>
<p>乙未。詔。賀茂神祭日。自今以後。國司毎年親臨検察焉。</p>
<p>五月辛亥。制。帳内資人雖名入式部。不在豫選之限。既叙位記者許之。職分不在此例。唯聽帳内三分之一。資人四分之一。其雖叙位。逗留方便。違主失礼。即追其位。還之本貫。若得他處位者不追焉。或本主亡者。不得豫選。皆還本色。但欲廻入者聽。以外如令。」尾張國疫。給醫藥療之。</p>
<p>乙夘。從四位上當麻眞人智得卒。</p>
<p>己未。以穀六升當錢一文。令百姓交關各得其利。」先是。禁取畿外人充帳内資人。至是始許之。</p>
<p>六月乙未。詔曰。去年霖雨。麥穗既傷今夏亢旱。稻田殆損。憐此蒼生。仰彼雲漢。今見膏雨。有勝衆瑞。宜黎元同悦共賀天心。仍賜文武百寮物有差。</p>
<p>閏六月丙午。始五位已上卒者。即日申送弁官。</p>
<p>丁巳。遣挑文師于諸國。始教習折錦綾。</p>
<p>甲子。宗形部加麻麻伎賜姓穴太連。</p>
<p>乙丑。中納言正四位上兼神祇伯中臣朝臣意美麻呂卒。</p>
<p>秋七月甲戌朔。詔曰。張設律令。年月已久矣。然纔行一二。不能悉行。良由諸司怠慢不存恪勤。遂使名充員數空廢政事。若有違犯而相隱考第者。以重罪之。無有所原。</p>
<p>戊寅。山背國相樂郡狛部宿祢奈賣。一産三男。賜■二疋。綿二屯。布四端。稻二百束。乳母一人。</p>
<p>壬午。尾張國守從四位下勳四等佐伯宿祢大麻呂卒。</p>
<p>八月丙午。酒部君大田。粳麻呂。石隅三人。依庚寅年籍賜鴨部姓。</p>
<p>九月癸酉朔。日有蝕之。</p>
<p>甲戌。詔曰。凡衛士者。非常之設。不虞之備。必須勇健應堪爲兵。而悉皆■弱。亦不習武藝。徒有其名而不能爲益。如臨大事何堪機要。傳不云乎。不教人戰是謂棄之。自今以後。専委長官。簡點勇敢便武之人。毎年代易焉。</p>
<p>丙子。勅。頃聞。諸國役民。勞於造都奔亡猶多。雖禁不止。今宮垣未成。防守不備。宜權立軍營禁守兵庫。因以從四位下石上朝臣豊庭。從五位下紀朝臣男人。粟田朝臣必登等爲將軍。</p>
<p>冬十月甲子。勅依品位始定祿法。職事二品二位。■卅疋。絲一百■。錢二千文。王三位■廿疋。錢一千文。臣三位■十疋。錢一千文。王四位■六疋。錢三百文。五位■四疋。錢二百文。六位七位各■二疋。錢■文。八位初位■一疋。錢廿文。番上大舍人。帶劔舍人。兵衛。史生。省掌。召使。門部。物部。主帥等並絲二■。錢十文。女亦准此。」又詔曰。夫錢之爲用。所以通財貿易有无也。當今百姓。尚迷習俗未解其理。僅雖賣買。猶無蓄錢者。隨其多少。節級授位。其從六位以下。蓄錢有一十貫以上者。進位一階叙。廿貫以上進二階叙。初位以下。毎有五貫進一階叙。大初位上若初位。進入從八位下。以一十貫爲入限。其五位以上及正六位。有十貫以上者。臨時聽勅。或借他錢而欺爲官者。其錢沒官。身徒一年。与者同罪。夫申蓄錢状者。今年十二月内。録状并錢申送訖。太政官議奏令出蓄錢。」勅。有進位階。家存蓄錢之心。人成逐繦之趣。恐望利百姓或多盜鑄。於律。私鑄猶輕罪法。故權立重刑。禁斷未然。凡私鑄錢者斬。從者沒官。家口皆流。五保知而不告者与同罪。不知情者減五等罪之。其錢雖用。悔過自首。減罪一等。或未用自首免罪。雖容隱人。知之不告者与同罪。或告者同前首法。</p>
<p>十一月甲戌。蓄錢人等始叙位焉。</p>
<p>辛夘。從六位下菅生朝臣大麻呂。正七位上高橋朝臣男足並授從五位下。</p>
<p>壬辰。詔曰。諸國大税。三年之間。借貸給之。勿收其利。」又賜畿内百姓年八十以上及孤獨不能自存者衣服食物。」又出擧私稻者。自今以後。不得過半利。餘者如令。</p>
<p>十二月壬寅。大初位上丹波史千足等八人。僞造外印假与人位。流信濃國。」以從五位下葛木王。補馬寮監。</p>
<p>丙午。詔曰。親王已下及豪強之家。多占山野。妨百姓業。自今以來。嚴加禁斷。但有應墾開空閑地者。宜經國司。然後聽官處分。</p>
<p>壬子。從五位下狛朝臣秋麻呂言。本姓是阿倍也。但當石村池邊宮御宇聖朝。秋麻呂二世祖比等古臣使高麗國。因即号狛。實非眞姓。請復本姓。許之。</p>
<p>庚申。又制蓄錢叙位之法。无位七貫。白丁十貫。並爲入限。以外如前。</p>
<p>五年春正月乙酉。詔曰。諸國役民。還郷之日。食糧絶乏。多饉道路。轉填溝壑。其類不少。國司等宜勤加撫養量賑恤。如有死者。且加埋葬。録其姓名報本属也。</p>
<p>戊子。授无位上道王。大野王。倭王並從四位下。无位額田部王。壹志王。田中王並從五位下。正五位上佐伯宿祢麻呂。巨勢朝臣祖父並從四位下。從五位上穗積朝臣山守。巨勢朝臣久須比。大伴宿祢道足。佐太忌寸老並正五位下。從五位下紀朝臣男人。笠朝臣吉麻呂。多治比眞人廣成。大伴宿祢宿奈麻呂並從五位上。從六位上大神朝臣忍人。鴨朝臣堅麻呂。正六位上佐伯宿祢果安。小治田朝臣月足。正六位下額田首人足。從六位下後部王同竝從五位下。</p>
<p>壬辰。廢河内國高安烽。始置高見烽。及大倭國春日烽。以通平城也。</p>
<p>二月戊午。詔賜京畿高年鰥寡■獨者■綿米塩。各有差。高年僧尼亦同施焉。</p>
<p>三月戊子。美濃國獻木連理并白鴈。</p>
<p>夏四月丁巳。詔。先是。郡司主政主帳者。國司便任。申送名帳。隨而處分。事有率法。自今以後。宜見其正身。准式試練。然後補任。應請官裁。</p>
<p>五月壬申。駿河國疫。給藥療之。</p>
<p>癸酉。禁六位已下以白銅及銀餝革帶。</p>
<p>辛巳。詔曰。諸國大税。三年賑貸者。本爲恤濟百姓窮乏。今國郡司及里長等。縁此恩借妄生方便。害政蠧民莫斯爲甚。如顧潤身。枉收利者。以重論之。罪在不赦。</p>
<p>甲申。初定國司巡行并遷代時給粮馬脚夫之法。語具別式。太政官奏稱。郡司有能繁殖戸口。増益調庸。勸課農桑。人少匱乏。禁斷逋逃。肅清盜賊。籍帳皆實。戸口無遺。割斷合理。獄訟無寃。在職匪懈。立身清愼。〈其一〉居官貧濁。處事不平。職用既闕。公務不擧。侵沒百姓。請託公施。肆行奸猾。以求名官。田疇不開。減闕租調。籍帳多虚。口丁無實。逋逃在境。畋遊無度。〈其二〉又百姓精務農桑。産業日長。助養窮乏。存活獨■。孝悌聞閭。材識堪幹。〈其三〉若有郡司及百姓准上三條有合三勾以上者。國司具状附朝集使。擧聞。奏可之。</p>
<p>乙酉。詔諸司主典以上。并諸國朝集使等曰。制法以來。年月淹久。未熟律令。多有過失。自今以後。若有違令者。即准其犯。依律科斷。其彈正者。月別三度。巡察諸司。糺正非違。若有廢闕者。乃具事状。移送式部。考日勘問。又國司因公事入京者。宜差堪知其事者充使。使人亦宜問知事状。並惣知在任以來年別状迹。随問弁荅。不得礙滯。若有不盡者。所由官人及使人。並准上科斷。自今以後。毎年遣巡察使。検校國内豊儉得失。宜使者至日。意存公平。直告莫隱。若有經問發覺者。科斷如前。凡國司。毎年實録官人等功過行能并景迹。皆附考状申送式部省。省宜勘會巡察所見。</p>
<p>丙申。太政官處分。凡位記印者。請於太政官。下諸國符印者申於弁官。</p>
<p>六月乙巳。地震。</p>
<p>秋七月壬午。伊賀國獻玄狐。」令伊勢。尾張。參河。駿河。伊豆。近江。越前。丹波。但馬。因幡。伯耆。出雲。播磨。備前。備中。備後。安藝。紀伊。阿波。伊豫。讃岐等廿一國。始織綾錦。</p>
<p>甲申。播磨國大目從八位上樂浪河内。勤造正倉。能効功績。進位一階。賜■十疋。布卅端。</p>
<p>八月庚子。太政官處分。諸國之郡之郡稻乏少。給用之日有致廢闕。宜准國大小。割取大税。以充郡稻。相通出擧。所息之利。隨即充用。事須取足。勿令乏少。但割配本數。不令減損。自今以後。永爲恒例。</p>
<p>庚申。行幸高安城。</p>
<p>九月己巳。詔曰。故左大臣正二位多治比眞人嶋之妻家原音那。贈右大臣從二位大伴宿祢御行之妻紀朝臣音那。並以夫存之日。相勸爲國之道。夫亡之後。固守同墳之意。朕思彼貞節。感歎之深。宜此二人各賜邑五十戸。其家原音那加賜連姓。」又詔曰。朕聞。舊老相傳云。子年者穀實不宜。而天地垂祐。今茲大稔。古賢王有言。祥瑞之美無以加豊年。况復伊賀國司阿直敬等所獻黒狐。即合上瑞。其文云。王者治致太平。則見。思与衆庶共此歡慶。宜大赦天下。其強竊二盜常赦所不免者。並不在赦限。但私鑄錢者。降罪一等。其伊賀國司目已上。進位一階。出瑞郡免庸。獲瑞人戸給復三年。又天下諸國今年田租。并大和。河内。山背三國調。並原免之。</p>
<p>庚午。授正六位上阿直敬從五位下。</p>
<p>辛巳。觀成法師爲大僧都。弁通法師爲少僧都。觀智法師爲律師。</p>
<p>乙酉。以從五位下道君首名。爲遣新羅大使。</p>
<p>己丑。太政官議奏曰。建國辟疆。武功所貴。設官撫民。文教所崇。其北道蝦狄。遠憑阻險。實縱狂心。屡驚邊境。自官軍雷撃。凶賊霧消。狄部晏然。皇民無擾。誠望便乗時機。遂置一國。式樹司宰。永鎭百姓。奏可之。於是始置出羽國。</p>
<p>乙未。禁取三關人爲帳内資人。</p>
<p>冬十月丁酉朔。割陸奥國最上置賜二郡隷出羽國焉。</p>
<p>癸丑。禁六位已下及官人等服用蘇芳色并賣買。</p>
<p>丙辰。從四位上息長眞人老卒。</p>
<p>甲子。遣新羅使等辞見。</p>
<p>乙丑。詔曰。諸國役夫及運脚者。還郷之日。粮食乏少。無由得達。宜割郡稻別貯便地隨役夫到任令交易。又令行旅人必齎錢爲資。因息重擔之勞。亦知用錢之便。</p>
<p>十一月辛巳。加左右弁官史生各六人。通前十六員。</p>
<p>乙酉。從三位阿倍朝臣宿奈麻呂言。從五位上引田朝臣邇閇。正七位上引田朝臣東人。從七位上引田朝臣船人。從七位下久努朝臣御田次。少初位下長田朝臣太麻呂。无位長田朝臣多祁留等六人。實是阿部氏正宗。与宿奈麻呂無異。但縁居處更成別氏。於理斟酌良可哀矜。今宿奈麻呂特蒙天恩。已歸本姓。然此人等未霑聖澤。冀望。各止別氏。倶蒙本姓。詔許之。</p>
<p>十二月辛丑。制。諸司人等衣服之作。或■狹小。或裾大長。又衽之相過甚淺。行趨之時易開。如此之服。大成無礼。宜令所司嚴加禁止。又无位朝服。自今以後。皆著襴黄衣。襴廣一尺二寸以下。」又諸国所送調庸等物。以錢換。宜以錢五文准布一常。</p>
<p>己酉。東西二市始置史生各二員。</p>
<p>丁巳。有司奏。自今以後。公文錯誤。内印著了。事須改正者。少納言宜申官長。然後更奏印之。</p>
<h2>卷第六　元明天皇　日本根子天津御代豐國成姬天皇〈起和銅六年正月,盡靈龜元年八月〉</h2>
<p>丙子。從四位下行伊福部女王卒。</p>
<p>丁亥。授正四位上巨勢朝臣麻呂。正四位下石川朝臣宮麻呂並從三位。无位門部王從四位下。无位高安王從五位下。正五位上阿倍朝臣廣庭。笠朝臣麻呂。多治比眞人三宅麻呂。藤原朝臣武智麻呂並從四位下。正六位下巨勢朝臣安麻呂。正七位上石川朝臣君子。從六位下佐伯宿祢沙弥麻呂。正七位上久米朝臣麻呂。正七位下大神朝臣興志。從七位下榎井朝臣廣國。正六位上大藏忌寸老。錦部連道麻呂。伊吉連古麻呂並從五位下。</p>
<p>二月甲午朔。日有蝕之。</p>
<p>壬子。始制度量調庸義倉等類五條事。語具別格。</p>
<p>丙辰。志摩國疫。給藥救之。</p>
<p>三月壬午。詔曰。任郡司少領以上者。性識清廉。雖堪時務。而蓄錢乏少。不滿六貫。自今以後。不得遷任。」又詔。諸國之地。江山遐阻。負擔之輩。久苦行役。具備資粮。闕納貢之恒數。減損重負。恐饉路之不少。宜各持一嚢錢。作當爐給。永省勞費。往還得便。宜國郡司等。募豪富家。置米路側。任其賣買。一年之内。賣米一百斛以上者。以名奏聞。又賣買田。以錢爲價。若以他物爲價。田并其物共爲沒官。或有糺告者。則給告人。賣及買人並科違勅罪。郡司不加検校。違十事以上。即解其任。九事以下量降考第。國司者式部監察。計違附考。或雖非用錢。而情願通商者聽之。</p>
<p>夏四月乙未。割丹波國加佐。與佐。丹波。竹野。熊野五郡。始置丹後國。割備前國英多。勝田。苫田。久米。大庭。眞嶋六郡。始置美作國。割日向國肝坏。贈於。大隅。姶■四郡。始置大隅國。」大倭國疫。給藥救之。</p>
<p>戊申。頒下新格并權衡度量於天下諸國。</p>
<p>己酉。因諸寺田記錯誤。更爲改正。一通藏所司。一通頒諸國。</p>
<p>乙夘。授從四位下安八萬王從四位上。正五位下大石王從四位下。從五位上益氣王正五位下。從四位上多治比眞人池守正四位下。正五位上百濟王遠寶從四位下。從五位上大伴宿祢男人正五位上。從五位下賀茂朝臣吉備麻呂正五位下。從五位下笠朝臣長目。穗積朝臣老。小野朝臣馬養。調連淡海。倉垣忌寸子首並從五位上。」讃岐國飢。賑恤之。」始制。五位以上同位階者。因年長幼。以爲列次。</p>
<p>丁巳。制。銓衡人物。黜陟優劣。式部之任。務重他省。宜論勲績之日。無式部長官者。其事勿論焉。</p>
<p>五月甲子。制。畿内七道諸國郡郷名着好字。其郡内所生。銀銅彩色草木禽獸魚虫等物。具録色目。及土地沃■。山川原野名号所由。又古老相傳舊聞異事。載于史籍亦宜言上。</p>
<p>己巳。制。夫郡司大少領。以終身爲限。非遷代之任。而不善國司。情有愛憎。以非爲是。強云致仕。奪理解却。自今以後。不得更然。若齒及縱心。氣力■弱。筋骨衰耗。神識迷乱。又久沈重病。起居不漸。漸發狂言。無益時務。如此之類。披訴心素。歸田養命。於理合聽。宜具得手書陳牒所司。待報處分。撰擇替補。</p>
<p>癸酉。相摸。常陸。上野。武藏。下野。五國輸調。元來是布也。自今以後。■布並進。又令大倭參河並獻雲母。伊勢水銀。相摸石硫黄。白樊石。黄樊石。近江慈石。美濃青樊石。飛騨。若狹並樊石。信濃石硫黄。上野金青。陸奥白石英。雲母。石硫黄。出雲黄樊石。讃岐白樊石。</p>
<p>甲戌。讃岐守正五位下大伴宿祢道足等言。部下寒川郡人物部乱等廿六人。庚午以來。並貫良人。但庚寅校籍之時。誤渉飼丁之色。自加覆察。就令自理。支證的然。已得明雪。自厥以來。未附籍貫。故皇子命宮検括飼丁之使。誤認乱等爲飼丁焉。於理斟酌何足憑據。請從良色。許之。</p>
<p>丁亥。始令山背國點乳牛戸五十戸。</p>
<p>六月庚戌。從七位上家原河内。正八位上家原大直。大初位上首名三人並賜連姓。</p>
<p>辛亥。右京人支半于刀。河内國志紀郡人刀母離余叡色奈。並染作暈繝色而獻之。以勞各授從八位下。并賜■十疋。絲■■。布■端。塩十篭。穀一百斛。</p>
<p>癸丑。始置大膳職史生四員。</p>
<p>乙夘。行幸甕原離宮。</p>
<p>戊午。還宮。</p>
<p>秋七月丙寅。詔曰。授以勲級。本據有功。若不優異。何以勸獎。今討隼賊將軍并士卒等戰陣有功者一千二百八十餘人。並宜隨勞授勲焉。</p>
<p>丁夘。大倭國宇太郡波坂郷人大初位上村君東人得銅鐸於長岡野地而獻之。高三尺。口徑一尺。其制異常。音協律呂。勅所司藏之。</p>
<p>戊辰。美濃信濃二國之堺。徑道險隘。往還艱難。仍通吉蘇路。</p>
<p>八月辛丑。從五位下道公首名至自新羅。</p>
<p>乙夘。大風。抜木發屋。</p>
<p>丁巳。以正五位下大伴宿祢道足。爲彈正尹。從四位下大石王爲攝津大夫。從五位下榎井朝臣廣國爲參河守。從五位下大神朝臣興志爲讃岐守。從五位下道君首名爲筑後守。</p>
<p>九月丁丑。造宮卿從四位下大伴宿祢手拍卒。</p>
<p>己夘。攝津職言。河邊郡玖左佐村。山川遠隔。道路嶮難。由是。大寳元年始建館舍。雜務公文。一准郡例。請置郡司。許之。今能勢郡是也。」詔。和銅四年已前。公私出擧稻粟未償上者。皆免除之。</p>
<p>辛巳。加大藏省史生六員。</p>
<p>冬十月戊戌。制。諸寺多占田野。其數無限。宜自今以後。數過格者。皆還收之。</p>
<p>庚子。板屋司班帙。一准寮焉。〈蓋改法用司爲板屋司也。〉</p>
<p>丁巳。更加民部省史生六員。</p>
<p>戊午。詔。防人赴戍時差專使。由是。驛使繁多。人馬並疲。宜遞送發焉。</p>
<p>十一月辛酉朔。伊賀。伊勢。尾張。參河。出羽等國言。大風傷秋稼。調庸並免。但已輸者。以税給之。</p>
<p>乙丑。貶石川紀二嬪号。不得稱嬪。</p>
<p>丙子。詔。正七位上脇作磨心。能工異才。獨越衆侶。織成錦綾。實稱妙麗。宜磨心子孫免雜戸。賜姓栢原村主。大倭國獻嘉蓮。近江國獻木連理十二株。但馬國獻白雉。」太政官處分。凡諸司功過者。皆申送弁官。乃官下式部。</p>
<p>乙酉。權充兵馬司史生四人。</p>
<p>十二月辛夘。新建陸奥國丹取郡。</p>
<p>乙未。右大弁從三位石川朝臣宮麻呂薨。近江朝大臣大紫連子之第五男也。</p>
<p>庚子。始加中務省史生十員。</p>
<p>乙巳。近江國言。慶雲見。丹波國獻白雉。仍曲赦二國。</p>
<p>己酉。始加宮内省史生十員。</p>
<p>春正月壬戌。二品長親王。舍人親王。新田部親王。三品志貴親王益封各二百戸。從三位長屋王一百戸。封租全給。其食封田租全給封主。自此始矣。</p>
<p>甲子。授正四位下多治比眞人池守從三位。无位河内王從四位下。无位櫻井王。大伴王。佐爲王並從五位下。從四位下大神朝臣安麻呂從四位上。正五位上石川朝臣石足。石川朝臣難波麻呂。忌部宿祢子首。正五位下阿倍朝臣首名。從五位上阿倍朝臣爾閇並從四位下。從五位上船連甚勝正五位下。正六位上春日椋首老。正六位下引田朝臣眞人。小治田朝臣豊足。山上臣憶良。荊義善。吉宜。息長眞人臣足。高向朝臣大足。從六位上大伴宿祢山守。菅生朝臣國益。太宅朝臣大國。從六位下粟田朝臣人上。津嶋朝臣眞鎌。波多眞人餘射。正七位上津守連道並從五位下。</p>
<p>庚午。散位從四位下猪名眞人石前卒。</p>
<p>己夘。益二品氷高内親王食封一千戸。</p>
<p>甲申。令相摸。常陸。上野。武藏。下野五國。始輸■調。但欲輸布者許之。</p>
<p>丙戌。兵部卿從四位上大神朝臣安麻呂卒。</p>
<p>二月己丑朔。日有蝕之。</p>
<p>庚寅。制。以商布二丈六尺爲段。不得用常。如有蓄常布。自擬産業者。今年十二月以前。悉賣用畢。或貯積稍多。出賣不盡者。便納官司与和價。或限外賣買。沒爲官物。有人糺告。皆賞告者。其帶關國司。商旅過日。審加勘搜。附使言上。」上総國言。去京遥遠。貢調極重。請代細布。頗省負擔。其長六丈。闊二尺二寸。毎丁輸二丈。以三人成端。許之。</p>
<p>辛夘。詔曰。人足衣食。共知礼節。身苦貧窮。競爲姦詐。宜今輸■絲錦布調國等。調庸以外。毎人儲絲一斤。綿二斤。布六段。〈謂年十五以上。六十五以下者。〉以資産業。无使苦乏。國郡能加監察。務依數儲備者。加考一等。或里長者免當年調。若以虚妄。顯稱。國郡司即解見任。里長徴調止掌。</p>
<p>丁酉。以從五位下大倭忌寸五百足爲氏上。令主神祭。</p>
<p>戊戌。詔從六位上紀朝臣清人。正八位下三宅臣藤麻呂。令撰國史。</p>
<p>辛丑。始令出羽國養蚕。</p>
<p>壬寅。遣使于七道諸國。録囚徒焉。</p>
<p>閏二月戊午朔。賜美濃守從四位下笠朝臣麻呂封七十戸。田六町。少掾正七位下門部連御立。大目從八位上山口忌寸兄人。各進位階。匠從六位上伊福部君荒當賜田二町。以通吉蘇路也。</p>
<p>己夘。行幸甕原離宮。</p>
<p>三月丁酉。沙門義法還俗。姓大津連。名意毘登。授從五位下。爲用占術也。</p>
<p>壬寅。隼人昏荒。野心未習憲法。因移豊前國民二百戸。令相勸導也。</p>
<p>乙夘。授從五位下上毛野朝臣廣人。大伴宿祢牛養並從五位上。</p>
<p>夏四月辛未。中納言從三位兼中務卿勲三等小野朝臣毛野薨。小治田朝大徳冠妹子之孫。小錦中毛人之子也。</p>
<p>戊寅。制。諸國庸綿。丁五兩。但安藝國絲。丁二兩。遠江國絲三兩。並以二丁成屯■也。</p>
<p>壬午。太政官奏。諸國租倉。大小並所積數。比校文案。無所錯失。因斯。國司相替之日。依帳承付。不更勘驗。而用多欠少。徒立虚帳。本無實數。良由國郡司等不検校之所致也。自今以後。諸國造倉。率爲三等。大受肆仟斛。中參仟斛。小貳仟斛。一定之後。勿虚文案。</p>
<p>辛巳。給多■嶋印一圖。</p>
<p>五月丁亥朔。大納言兼大將軍正三位大伴宿祢安麻呂薨。帝深悼之。詔贈從二位。安麻呂難波朝右大臣大紫長徳之第六子也。</p>
<p>癸丑。土左國人物部毛虫■一産三子。賜穀■斛并乳母。</p>
<p>六月己巳。若帶日子姓。爲觸國諱。改因居地賜之。」國造人姓。除人字。」寺人姓本是物部族也。而庚午年籍因居地名。始号寺人。疑渉賎隷。故除寺人改從本姓矣。</p>
<p>甲戌。太政官處分。職分資人若本主亡。并以理去官者。不限年遠近。並留省焉。如本主去官亦有復任。以舊人充焉。</p>
<p>戊寅。詔曰。頃者陰陽殊謬。氣序乖違。南畝方興。膏澤未降。百姓田囿。往々損傷。宜以幣帛。奉諸社。祈雨于名山大川。庶致嘉注。勿虧農桑。</p>
<p>庚辰。皇太子加元服。</p>
<p>癸未。大赦天下。自和銅七年六月廿八日午時已前大辟罪以下。罪無輕重。已發覺。未發覺。已結正。未結正。繋囚見徒。沒爲奴婢。及犯八虐。常赦所不免者。咸赦除之。其私鑄錢及竊盗。強盜並不在赦限。但鑄盜之徒合死坐。降罪一等。諸老人歳百以上賜穀伍斛。九十已上參斛。八十已上壹斛。孝子。順孫。義夫。節婦。表其門閭。終身勿事。鰥寡■獨。篤疾重病之徒不能自存者。宜令所司量加賑恤。</p>
<p>甲申。從七位下大津造元休。從八位下船人等並賜連姓。</p>
<p>八月乙丑。制。散事五位如應賜祿。自今以後。准職事正六位焉。</p>
<p>九月甲辰。制。自今以後。不得擇錢。若有實知官錢。輙嫌擇者。勅使杖一百。其濫錢者。主客相對破之。即送市司。</p>
<p>壬子。授正七位上柏原村主磨心從五位下。</p>
<p>冬十月乙夘朔。美濃。武藏。下野。伯耆。播磨。伊豫六國大風發屋。仍免當年租調。</p>
<p>丙辰。勅割尾張。上野。信濃。越後等國民二百戸。配出羽柵戸。</p>
<p>丁夘。以從四位下石川朝臣難波麻呂爲常陸守。從五位上巨勢朝臣兒祖父爲伊豫守。從五位下津嶋朝臣眞鎌爲伊勢守。從五位上平群朝臣安麻呂爲尾張守。從五位下佐伯宿祢沙弥麻呂爲信濃守。從五位下大宅朝臣大國爲上野守。從五位下津守連通爲美作守。</p>
<p>辛未。造宮省加史生六員。通前十四人。</p>
<p>十一月戊子。大倭國添下郡人大倭忌寸果安。添上郡人奈良許知麻呂。有智郡女日比信紗。並終身勿事。旌孝義也。果安孝養父母。友于兄弟。若有人病飢。自齎私粮。巡加看養。登美箭田二郷百姓。咸感恩義。敬愛如親。麻呂立性孝順。与人無怨。嘗被後母讒。不得入父家。絶無怨色。孝養弥篤。信紗氏直果安妻也。事舅姑以孝聞。夫亡之後。積年守志。自提孩穉并妾子惣八人。撫養無別。事舅姑。自竭婦礼。爲郷里之所歎也。</p>
<p>乙未。新羅國遣重阿■金元靜等廿餘人朝貢。差發畿内七道騎兵合九百九十。爲擬入朝儀衛也。</p>
<p>己亥。遣使迎新羅使於筑紫。</p>
<p>庚戌。從四位下大伴宿祢旅人爲左將軍。從五位上多治比眞人廣成。從五位下久米朝臣麻呂爲副將軍。從四位下石上朝臣豊庭爲右將軍。從五位上上毛野朝臣廣人。從五位下粟田朝臣人副將軍。</p>
<p>十二月戊午。少初位下太朝臣遠建治等率南嶋奄美信覺及球美等嶋人五十二人。至自南嶋。</p>
<p>己夘。新羅使入京。遣從六位下布勢朝臣人。正七位上大野朝臣東人。率騎兵一百七十迎於三崎。</p>
<p>靈龜元年春正月甲申朔。天皇御大極殿受朝。皇太子始加礼服拜朝。陸奥出羽蝦夷并南嶋奄美。夜久。度感。信覺。球美等來朝。各貢方物。其儀。朱雀門左右。陣列皷吹騎兵。元會之日。用鉦鼓自是始矣。▼是日。東方慶雲見。遠江國獻白狐。丹波國獻白鴿。</p>
<p>癸巳。詔曰。今年元日。皇太子始拜朝。瑞雲顯見。宜大赦天下。但犯八虐。私鑄錢。盜人常赦所不原者。並不在赦限。内外文武官六位以下。進位一階。又授二品穗積親王一品。三品志紀親王二品。從四位下路眞人大人。巨勢朝臣邑治。大伴宿祢旅人。石上朝臣豊庭。多治比眞人三宅麻呂。百濟王南典。藤原朝臣武智麻呂並從四位上。正五位上大伴宿祢男人。太朝臣安麻呂。正五位下當麻眞人櫻井。從五位上多治比眞人縣守。藤原朝臣房前並從四位下。正五位下曾祢連足人。佐伯宿祢百足。百濟王良虞並正五位上。從五位上笠朝臣吉麻呂。中臣朝臣人足並正五位下。從五位下臺忌寸少麻呂。道君首名並從五位上。從六位上下毛野朝臣石代。當麻眞人大名。紀朝臣清人。從六位下土師宿祢豊麻呂並從五位下。又授二品氷高内親王一品。</p>
<p>甲午。三品泉内親王。四品水主内親王。長谷部内親王。益封各一百戸。</p>
<p>戊戌。蝦夷及南嶋七十七人。授位有差。</p>
<p>己亥。宴百寮主典以上並新羅使金元靜等于中門。奏諸方樂。宴訖。賜祿有差。</p>
<p>庚子。賜大射于南■。新羅使亦在射列。賜綿各有差。</p>
<p>二月丙辰。制。尚侍從四位者。賜祿准典藏焉。</p>
<p>丙寅。從五位下大神朝臣忍人爲氏上。」從四位下當麻眞人櫻井卒。</p>
<p>丁丑。勅以三品吉備内親王男女。皆入皇孫之例焉。</p>
<p>三月壬午朔。車駕幸甕原離宮。</p>
<p>丙申。散位從四位上竹田王卒。</p>
<p>甲辰。金元靜等還蕃。勅大宰府。賜綿五千四百五十斤。船一艘。</p>
<p>丙午。相摸國足上郡人。丈部造智積。君子尺麻呂。並表閭里。終身勿事。旌孝行也。</p>
<p>夏四月庚申。櫛見山陵。〈生目入日子伊佐知天皇之陵也。〉充守陵三戸。伏見山陵。〈穴穗天皇之陵也。〉四戸。</p>
<p>庚午。諸直丁經廿年已上者。預考選例。憐其勞也。</p>
<p>癸酉。上村主通改賜阿刀連姓。</p>
<p>丙子。詔叙成選人等位。授從三位粟田朝臣眞人正三位。正五位下長田王。大神朝臣狛麻呂。田口朝臣益人並正五位上。從五位上小治田朝臣安麻呂。縣犬養宿祢筑紫。平群朝臣安麻呂並正五位下。從五位下三國眞人人足。佐味朝臣加作麻呂。阿倍朝臣秋麻呂。坂本朝臣阿曾麻呂。日下部宿祢阿倍老。阿倍朝臣安麻呂並從五位上。</p>
<p>五月辛巳朔。勅諸國朝集使曰。天下百姓。多背本貫。流宕他郷。規避課役。其浮浪逗留。經三月以上者。即云斷輸調庸。隨當國法。又撫導百姓。勸課農桑。心存字育。能救飢寒。實是國郡之善政也。若有身在公庭。心顧私門。妨奪農業侵■万民。實是國家之大蠧也。宜其勸催産業。資産豊足者爲上等。雖加催勸。衣食短乏者爲中等。田疇荒廢。百姓飢寒。因致死亡者爲下等。十人以上。則解見任。又四民之徒。各有其業。今失職流散。此亦國郡司教導無方。甚無謂也。有如此類。必加顯戮。自今以後。當遣巡察使。分行天下。觀省風俗。宜勤敦徳政。庶彼周行。始今。諸國百姓。往來過所。用當國印焉。」丹波丹後二國飢。遣使賑貸。</p>
<p>己丑。始充京職印。</p>
<p>壬辰。伯耆國言。甘露降。</p>
<p>甲午。詔曰。凡諸國運輸調庸。各有期限。今國司等。怠緩違期。遂妨耕農。運送之民。仍致勞擾。非是國郡之善政。撫養之要道也。自今以後。如有此類。以重論之。又海路漕庸。輙委■民。或已漂失。或多濕損。是由國司不順先制之所致也。自今以後。不悛改者。節級科罪。所損之物。即徴國司。又五兵之用。自古尚矣。服強懷柔。咸因武徳。今六道諸國。營造器仗。不甚牢固。臨事何用。自今以後。毎年貢樣。巡察使出日。細爲校勘焉。</p>
<p>乙巳。從六位下畫師忍勝姓改爲倭畫師。」攝津。紀伊。武藏。越前。志摩五國飢。賑貸之。」遠江國地震。山崩壅麁玉河。水爲之不流。經數十日。潰沒敷智。長下。石田三郡民家百七十餘區。并損苗。</p>
<p>己亥。太政官奏。更定義倉出粟法。分爲九等。語在別格。</p>
<p>壬寅。以從三位巨勢朝臣麻呂爲中納言。從四位上多治比眞人三宅麻呂爲左大弁。從四位上巨勢朝臣邑治爲右大弁。從四位上大伴宿祢旅人爲中務卿。從四位下阿倍朝臣首名爲兵部卿。從四位上阿部朝臣廣庭爲宮内卿。從四位下多治比眞人縣守爲造宮卿。從五位上大伴宿祢宿奈麻呂爲左衛士督。正五位上大神朝臣狛麻呂爲武藏守。從五位上阿倍朝臣安麻呂爲但馬守。從五位下石川朝臣君子爲播磨守。從三位多治比眞人池守爲大宰帥。</p>
<p>丙午。參河國地震。壞正倉■七。又百姓廬舍往々陷沒。</p>
<p>庚戌。移相摸。上総。常陸。上野。武藏。下野六國富民千戸。配陸奥焉。</p>
<p>六月甲寅。一品長親王薨。天武天皇第四之皇子也。</p>
<p>庚申。開大倭國都祁山之道。</p>
<p>壬戌。太政官奏。懸像失度。亢旱弥旬。恐東皐不耕。南畝損稼。昔者周王遇旱。有雲漢之詩。漢帝祈雨。興改元之詔。人君之願。載感上天。請奉幣帛。祈於諸社。使民有年。誰知尭力。</p>
<p>癸亥。設齋於弘福法隆二寺。詔。遣使奉幣帛于諸社。祈雨于名山大川。於是未經數日。注雨滂沱。時人以爲。聖徳感通所致焉。因賜百官人祿各有差。</p>
<p>丁夘。諸國人廿戸。移附京職。由殖貨也。</p>
<p>秋七月庚辰朔。日有蝕之。</p>
<p>己丑。地震。行幸甕原離宮。」賜從五位下紀朝臣淨人數人穀百斛。優學士也。</p>
<p>壬辰。授刀舍人狛造千金。改賜大狛連。</p>
<p>丙午。知太政官事一品穗積親王薨。遣從四位上石上朝臣豊庭。從五位上小野朝臣馬養。監護喪事。天武天皇之第五皇子也。」尾張國人外從八位上席田君邇近及新羅人七十四家。貫于美濃國。始建席田郡焉。</p>
<p>八月己未。制。大宰府官人家口。皆免課役。」從四位上路眞人大人爲大宰大貳。</p>
<p>甲戌。京人流宕畿外。則貫當國而從事。</p>
<p>丁丑。左京人大初位下高田首久比麻呂獻靈龜。長七寸。闊六寸。左眼白。右眼赤。頚著三公。背負七星。前脚並有離卦。後脚並有一爻。腹下赤白兩點。相次八字。</p>
<p>九月己夘朔。詔。皇親二世准五位。三世以下准六位。」禁文武百寮六位以下用虎豹羆皮及金銀飾鞍具并横刀帶端。但朝會日用者許之。婦女依父夫蔭服用。亦聽之。凡横刀鋏者。以絲纒造。勿用素木令脆焉。</p>
<p>庚辰。天皇禪位于氷高内親王。詔曰。乾道統天。文明於是馭暦。大寳曰位。震極所以居尊。昔者。揖讓之君。旁求歴試。干戈之主。繼體承基。貽厥後昆。克隆晢祚。朕君臨天下。撫育黎元。蒙上天之保休。頼祖宗之遺慶。海内晏靜。區夏安寧。然而兢兢之志。夙夜不怠。翼翼之情。日愼一日。憂勞庶政。九載于茲。今精華漸衰。耄期斯倦。深求閑逸。高踏風雲。釋累遺塵。將同脱■。因以此神器。欲讓皇太子。而年齒幼稚。未離深宮。庶務多端。一日万機。一品氷高内親王。早叶祥符。夙彰徳音。天縱寛仁。沈靜婉■。華夏載佇。謳訟知歸。今傳皇帝位於内親王。公卿百寮。宜悉祇奉以稱朕意焉。</p>
<h2>卷第七　元正天皇　日本根子高瑞淨足姬天皇〈起靈龜元年九月,盡養老元年十二月〉</h2>
<p>靈龜元年九月庚辰。受禪。即位于大極殿。詔曰。朕欽承禪命。不敢推讓。履祚登極。欲保社稷。粤得左京職所貢瑞龜。臨位之初。天表嘉瑞。天地■施不可不酬。其改和銅八年。爲靈龜元年。大辟罪已下。罪無輕重。已發覺。未發覺。已結正。未結正。繋囚見徒。咸從赦除。但謀殺々訖。私鑄錢。強竊二盜。及常赦所不原者。並不在赦限。親王已下及百官人。并京畿諸寺僧尼。天下諸社祝部等。賜物各有差。高年鰥寡孤獨疾疹之徒。不能自存者。量加賑恤。孝子順孫。義夫節婦。表其門閭。終身勿事。免天下今年之租。又五位已上子孫。年廿已上者。宜授蔭位。獲瑞人大初位下高田首久比麻呂。賜從六位上并■廿疋。綿■屯。布八十端。稻二千束。</p>
<p>冬十月乙夘。詔曰。國家隆泰。要在冨民。冨民之本。務從貨食。故男勤耕耘。女脩■織。家有衣食之饒。人生廉耻之心。刑錯之化爰興。太平之風可致。凡厥吏民豈不勗歟。今諸國百姓未盡産術。唯趣水澤之種。不知陸田之利。或遭■旱。更無餘穀。秋稼若罷。多致饑饉。此乃非唯百姓懈懶。固由國司不存教導。宜令佰姓兼種麥禾。男夫一人二段。凡粟之爲物。支久不敗。於諸穀中。最是精好。宜以此状遍告天下。盡力耕種。莫失時候。自餘雜穀。任力課之。若有百姓輸粟轉稻者聽之。</p>
<p>丁丑。陸奥蝦夷第三等邑良志別君宇蘇弥奈等言。親族死亡子孫數人。常恐被狄徒抄略乎。請於香河村。造建郡家。爲編戸民。永保安堵。又蝦夷須賀君古麻比留等言。先祖以來。貢獻昆布。常採此地。年時不闕。今國府郭下。相去道遠。往還累旬。甚多辛苦。請於閇村。便建郡家。同百姓。共率親族。永不闕貢。並許之。</p>
<p>十二月己酉朔。日有蝕之。</p>
<p>己未。常陸國久慈郡人占部御蔭女一産三男。給粮并乳母一人。</p>
<p>二年春正月戊寅朔。廢朝。雨也。宴五位已上於朝堂。</p>
<p>辛巳。地震。</p>
<p>壬午。授從三位長屋王正三位。正五位上長田王。佐伯宿祢百足並從四位下。正六位上猪名眞人法麻呂。多治比眞人廣足。大伴宿祢祖父麻呂。小野朝臣牛養。土師宿祢大麻呂。美努連岡麻呂並從五位下。</p>
<p>二月己酉。令攝津國罷大隅媛嶋二牧。聽佰姓佃食之。</p>
<p>丁巳。出雲國々造外正七位上出雲臣果安。齋竟奏神賀事。神祇大副中臣朝臣人足。以其詞奏聞。▼是日。百官齋焉。自果安至祝部。一百一十餘人。進位賜祿各有差。</p>
<p>三月癸夘。割河内國和泉日根兩郡。令供珍努宮。</p>
<p>夏四月癸丑。詔。壬申年功臣贈少紫村國連小依息從六位下志我麻呂。贈大紫星川臣麻呂息從七位上黒麻呂。贈大錦下坂上直熊毛息正六位下宗大。贈小錦上置始連宇佐伎息正八位下虫麻呂。贈小錦下文直成覺息從七位上古麻呂。贈直大壹文忌寸知徳息從七位上塩麻呂。贈直大壹丸部臣君手息從六位上大石。贈正四位上文忌寸祢麻呂息正七位下馬養。贈正四位下黄文連大伴息從七位上粳麻呂。贈從五位上尾張宿祢大隅息正八位下稻置等一十人。賜田各有差。</p>
<p>戊午。雨霰。</p>
<p>甲子。割大鳥。和泉。日根三郡。始置和泉監焉。</p>
<p>乙丑。詔曰。凡貢調脚夫。入京之日。所司親臨。察其備儲。若有國司勤加勸課。能合上制。則与字育和惠肅清所部之最。不存教喩。事有闕乏。則居撫養乖方。境内荒蕪之科。依其功過。必從黜陟。又比年計帳。具言如功。推勘物數。足以掩身。然入京人夫。衣服破弊。野菜色猶多。空著公帳。徒延聲譽。務爲欺謾。以邀其課。國郡司如此。朕將何任。自今以去。宜恤民隱以副所委。仍録部内豊儉農桑増益言上。</p>
<p>壬申。以從四位下大野王爲彈正尹。從五位上坂本朝臣阿曾麻呂爲參河守。從五位下高向朝臣大足爲下総守。從五位下榎井朝臣廣國爲丹波守。從五位下山上臣憶良爲伯耆守。正五位下船連秦勝爲出雲守。從五位下巨勢朝臣安麻呂爲備後守。從五位下當麻眞人大名爲伊豫守。</p>
<p>五月己丑。制。諸國軍團大少毅。不得連任郡領三等以上親也。其先已任訖。轉補他國。</p>
<p>庚寅。詔曰。崇餝法藏。肅敬爲本。營修佛廟。清淨爲先。今聞。諸國寺家。多不如法。或草堂始闢。爭求額題。幢幡僅施。即訴田畝。或房舍不脩。馬牛羣聚。門庭荒廢。荊棘弥生。遂使無上尊像永蒙塵穢。甚深法藏不免風雨。多歴年代。絶無構成。於事斟量。極乖崇敬。今故併兼數寺。合成一區。庶幾。同力共造。更興頽法。諸國司等。宜明告國師衆僧及檀越等。條録部内寺家可合。并財物。附使奏聞。又聞諸國寺家。堂塔雖成。僧尼莫住。礼佛無聞。檀越子孫。惣攝田畝。專養妻子不供衆僧。因作諍訟。諠擾國郡。自今以後。嚴加禁斷。其所有財物田園。並須國師衆僧及國司檀越等相對検校。分明案記。充用之日。共判出付。不得依舊檀越等專制。近江國守從四位上藤原朝臣武智麻呂言。部内諸寺。多割疆區。无不造脩。虚上名籍。觀其如此。更無異量。所有田園。自欲專利。若不匡正。恐致滅法。臣等商量。人能弘道。先哲格言。闡揚佛法。聖朝上願。方今人情稍薄。釋教陵遲。非獨近江。餘國亦爾。望遍下諸國。革弊還淳。更張弛綱。仰稱聖願。許之。</p>
<p>辛夘。以駿河。甲斐。相摸。上総。下総。常陸。下野七國高麗人千七百九十九人。遷于武藏國。始置高麗郡焉。」大宰府言。豊後伊豫二國之界。從來置戍不許往還。但高下尊卑。不須無別。宜五位以上差使往還不在禁限。又薩摩大隅二國貢隼人。已經八歳。道路遥隔。去來不便。或父母老疾。或妻子單貧。請限六年相替。並許之。」始徙建元興寺于左京六條四坊。</p>
<p>丙申。勅。大宰府佰姓家有藏白鑞。先加禁斷。然不遵奉。隱藏賣買。是以。鑄錢惡黨。多肆姦詐。連及之徒。陷罪不少。宜嚴加禁制。無更使然。若有白鑞。搜求納於官司。</p>
<p>丁酉。制。大學典藥生等。業未成立。妄求薦擧。如是之徒。自今以去。不得補任國博士及醫師。</p>
<p>癸夘。充僧綱及和泉監印。」弓五千三百七十四張充大宰府。</p>
<p>六月辛亥。正七位上馬史伊麻呂等獻新羅國紫驃馬二疋高五尺五寸。</p>
<p>甲子。美濃守從四位下笠朝臣麻呂爲兼尾張守。</p>
<p>乙丑。制。王臣五位已上。以散位六位已下。欲充資家者。人別六人已下聽之。</p>
<p>丁夘。始置和泉監史生三人。</p>
<p>秋七月庚子。從四位下阿倍朝臣爾閇卒。</p>
<p>八月壬子。大宰府言。帥以下事力。依和銅二年六月十七日符。各減半給綿。自此以來。駈使丁乏。凡諸属官並爲辛苦。請停綿給丁。欲得存濟。許之。</p>
<p>甲寅。二品志貴親王薨。遣從四位下六人部王。正五位下縣犬養宿祢筑紫。監護喪事。親王天智天皇第七之皇子也。寳龜元年。追尊稱御春日宮天皇。</p>
<p>癸亥。備中國淺口郡犬養部鴈手。昔配飛鳥寺燒塩戸。誤入賎例。至是遂訴免之。▼是日。以從四位下多治比眞人縣守爲遣唐押使。從五位上阿倍朝臣安麻呂爲大使。正六位下藤原朝臣馬養爲副使。大判官一人。少判官二人。大録事二人。少録事二人。</p>
<p>己巳。授正六位下藤原朝臣馬養從五位下。</p>
<p>九月丙子。以從五位下大伴宿祢山守。代爲遣唐大使。</p>
<p>癸巳。正七位上山背甲作客小友等廿一人。訴免雜戸。除山背甲作四字。改賜客姓。</p>
<p>乙未。從三位中納言巨勢朝臣萬呂言。建出羽國。已經數年。吏民少稀。狄徒未馴。其地膏腴。田野廣寛。請令隨近國民。遷於出羽國。教喩狂狄。兼保地利。許之。因以陸奥國置賜最上二郡。及信濃。上野。越前。越後四國百姓各百戸。隷出羽國焉。」以從四位下太朝臣安麻呂爲氏長。</p>
<p>冬十月壬戌。以從四位下長田王爲近江守。」重禁内外記諸司薄紗朝服。六位以下羅■頭。其武官人者。朝服之袋。儲而勿着。及■頭後脚莫過三寸。</p>
<p>十一月乙亥。以正五位下夜氣王爲備前守。</p>
<p>辛夘。大甞。親王已下及百官人等。賜祿有差。由機遠江。須機但馬國郡司二人進位一階。</p>
<p>閏十一月癸夘朔。日有蝕之。</p>
<p>養老元年春正月乙巳。授從三位阿倍朝臣宿奈麻呂正三位。從四位上安八萬王正四位下。无位酒部王。坂合部王。智努王。御原王並從四位下。從五位下高安王。門部王。葛木王並從五位上。從四位下石川朝臣難波麻呂從四位上。正五位上百濟王良虞從四位下。正五位下中臣朝臣人足正五位上。從五位上大伴宿祢宿奈麻呂。穗積朝臣老。多治比眞人廣成。小野朝臣馬養。紀朝臣男人並正五位下。從五位下賀茂朝臣堅麻呂從五位上。正六位上佐伯宿祢虫麻呂。大藏忌寸伎國足。余眞眞人從六位上朝來直賀須夜並從五位下。</p>
<p>戊申。授无位伊部王從五位下。又授從四位上縣犬養橘宿祢三千代從三位。</p>
<p>己未。中納言從三位巨勢朝臣麻呂薨。小治田朝小徳大海之孫。飛鳥朝京職直大參志丹之子也。</p>
<p>二月壬申朔。遣唐使祠神祇於盖山之南。</p>
<p>辛巳。賜大宰帥從三位多治比眞人池守。綾一十疋。絹廿疋。■卅疋。綿三百屯。布一百端。■善政也。</p>
<p>壬午。天皇幸難波宮。</p>
<p>丙戌。自難波至和泉宮。</p>
<p>己丑。和泉監正七位上堅部使主石前。進位一階。工匠役夫。賜物有差。</p>
<p>庚寅。車駕還。至竹原井頓宮。</p>
<p>辛夘。河内攝津二國。并造行宮司及專當郡司大少毅等。賜祿各有差。即日還宮。</p>
<p>甲午。遣唐使等拜朝。</p>
<p>丙申。制曰。除造宮省之外。令外諸司判官。例無大少。官品宜准令員判官一人之例。又依令。一人帶數官者。祿從多處給。雖高官无上日。若滿卑官上日者。祿從多處。</p>
<p>丁酉。以信濃。上野。越前。越後四國百姓各一百戸。配出羽柵戸焉。</p>
<p>三月癸夘。左大臣正二位石上朝臣麻呂薨。年七十八。帝深悼惜焉。爲之罷朝。詔遣式部卿正三位長屋王。左大弁從四位上多治比直人三宅麻呂。就第弔賻之。并贈從一位。右少弁從五位上上毛野朝臣廣人爲太政官之誄。式部少輔正五位下穂積朝臣老爲五位已上之誄。兵部大丞正六位上當麻眞人東人爲六位已下之誄。百姓追慕。無不痛惜焉。大臣泊瀬朝倉朝庭大連物部目之後。難波朝衛部大華上宇麻乃之子也。</p>
<p>己酉。遣唐押使從四位下多治比眞人縣守賜節刀。</p>
<p>乙丑。制。令外諸司史生等。一季賜祿。降當司主典祿一等。是當少初位官祿。自非才伎別勅。一同此例也。</p>
<p>夏四月乙亥。遣久勢女王侍于伊勢太神宮。從官賜祿各有差。是日發入。百官送至京城外而還。」以從五位下猪名眞人法麻呂。爲齋宮頭。</p>
<p>丙戌。祈雨于畿内。</p>
<p>癸未。太政官奏。定調庸斤兩及長短之法。語在別式。</p>
<p>壬辰。詔曰。置職任能。所以教導愚民。設法立制。由其禁斷姦非。頃者。百姓乖違法律。恣任其情。剪髪■鬢。輙着道服。貌似桑門。情挾姦盜。詐僞所以生。姦■自斯起。一也。凡僧尼。寂居寺家。受教傳道。准令云。其有乞食者。三綱連署。午前捧鉢告乞。不得因此更乞餘物。方今小僧行基。并弟子等。零疊街衢。妄説罪福。合構朋黨。焚剥指臂。歴門假説。強乞餘物。詐稱聖道。妖惑百姓。道俗擾乱。四民棄業。進違釋教。退犯法令。二也。」僧尼依佛道。持神咒以救溺徒。施湯藥而療痼病。於令聽之。方今僧尼輙向病人之家。詐祷幻恠之情。戻執巫術。逆占吉凶。恐脅耄穉。稍致有求。道俗無別。終生姦乱。三也。」如有重病應救。請淨行者。經告僧綱。三綱連署。期日令赴。不得因茲逗留延日。實由主司不加嚴斷。致有此弊。自今以後。不得更然。布告村里。勤加禁止。</p>
<p>甲午。天皇御西朝。大隅薩摩二國隼人等。奏風俗歌舞。授位賜祿各有差。</p>
<p>乙未。以從五位上上毛野朝臣廣人。爲大倭守。從四位下賀茂朝臣吉備麻呂爲河内守。</p>
<p>五月辛丑日。制諸國織綾。以六丁成疋。</p>
<p>丁未。令上総信濃二國始貢■調。</p>
<p>丙辰。詔曰。率土百姓。浮浪四方。規避課役。遂仕王臣。或望資人。或求得度。王臣不經本属。私自駈使。囑請國郡。遂成其志。因茲。流宕天下。不歸郷里。若有斯輩。輙私容止者。揆状科罪。並如律令。又依令。僧尼取年十六已下不輸庸調者聽爲童子。而非經國郡。不得輙取。又少丁已上。不須聽之。</p>
<p>辛酉。以大計帳。四季帳。六年見丁帳。青苗簿。輸租帳等式。頒下於七道諸國。</p>
<p>乙丑。以從四位下大伴宿祢男人爲長門守。</p>
<p>六月己巳朔。右京職言。素性仁斯一産三女。賜衣粮并乳母一人。◎自四月不雨。至于是月。</p>
<p>秋七月己未。加左右京職史生各四員。</p>
<p>庚申。以沙門辨正爲少僧都。神叡爲律師。賜從五位下紀朝臣清人穀一百斛。優學士也。</p>
<p>八月庚午。正三位安倍朝臣宿奈麻呂言。正七位上他田臣萬呂。本系同族。實非異姓。追尋親道。理須改正。請賜安倍他田朝臣姓許之。</p>
<p>甲戌。遣從五位下多治比眞人廣足於美濃國。造行宮。</p>
<p>九月癸夘。從五位上臺忌寸少麻呂言。因居命氏。從來恒例。是以河内忌寸因邑被氏。其類不一。請少麻呂率諸子弟。改換臺氏。蒙賜岡本姓。許之。</p>
<p>丁未。天皇行幸美濃國。</p>
<p>戊申。行至近江國。觀望淡海。山陰道伯耆以來。山陽道備後以來。南海道讃岐以來。諸國司等詣行在所。奏土風歌舞。</p>
<p>甲寅。至美濃國。東海道相摸以來。東山道信濃以來。北陸道越中以來。諸國司等詣行在所。奏風俗之雜伎。</p>
<p>丙辰。幸當耆郡。覽多度山美泉。賜從駕五位已上物。各有差。</p>
<p>戊午。賜從駕主典已上。及美濃國司等物有差。郡領已下。雜色■一人。進位一階。又免不破當耆二郡今年田租。及方縣。務義二郡百姓供行宮者租。</p>
<p>癸亥。還至近江國。賜從駕五位已上及近江國司等物各有差。郡領已下。雜色■餘人。進位一階。又免志我。依智二郡今年田租。及供行宮百姓之租。</p>
<p>甲子。車駕還宮。</p>
<p>冬十月戊寅。正三位阿倍朝臣宿奈麻呂。正四位下安八萬王。從四位下酒部王。坂合部王。智努王。御原王。百濟王良虞。中臣朝臣人足等。益封各有差。</p>
<p>丁亥。以從四位下藤原朝臣房前參議朝政。</p>
<p>十一月丁酉朔。日有蝕之。</p>
<p>甲辰。高麗百濟二國士卒。遭本國乱。投於聖化。朝庭憐其絶域。給復終身。」又遣唐使水手已上一房徭役咸免。」又九等戸以賎多少勿長。准財爲定矣。</p>
<p>丙午。賜故左大臣從一位石上朝臣麻呂第。■一百疋。絲四百■。白綿一千斤。布二百端。</p>
<p>癸丑。天皇臨軒。詔曰。朕以今年九月。到美濃國不破行宮。留連數日。因覽當耆郡多度山美泉。自盥手面。皮膚如滑。亦洗痛處。無不除愈。在朕之躬。甚有其驗。又就而飮浴之者。或白髪反黒。或頽髪更生。或闇目如明。自餘痼疾。咸皆平愈。昔聞。後漢光武時。醴泉出。飮之者。痼疾皆愈。符瑞書曰。醴泉者美泉。可以養老。盖水之精也。寔惟。美泉即合大瑞。朕雖庸虚。何違天■。可大赦天下。改靈龜三年。爲養老元年。天下老人年八十已上。授位一階。若至五位。不在授限。百歳已上者。賜■三疋。綿三屯。布四端。粟二石。九十已上者。■二疋。綿二屯。布三端。粟一斛五斗。八十已上者。■一疋。綿一屯。布二端。粟一石。僧尼亦准此例。孝子順孫。義夫節婦。表其門閭。終身勿事。鰥寡■獨疾病之徒。不能自存者。量加賑恤。仍令長官親自慰問。加給湯藥。亡命山澤。挾藏兵器。百日不首。復罪如初。又美濃國司及當耆郡司等。加位一階。又復當耆郡來年調庸。餘郡庸。賜百官人物各有差。女官亦同。</p>
<p>癸丑。授美濃守從四位下笠朝臣麻呂從四位上。介正六位下藤原朝臣麻呂從五位下。</p>
<p>戊午。詔曰。國輸絹■。貴賎有差。長短不等。或輸絹一丈九尺。或輸■一丈一尺。長者直貴。短者直賎。事須安穩。理應均輸。絲有精麁。賦無貴賎。不可以一概。強貴賎之理。布雖有端。稍有不便。宜隨便用更定端限。所司宜量一丁輸物。作安穩條例。自今以後。宜■百姓副物及中男正調。其應供官主用料等物。所司宜支度年別用度。並隨郷土所出付國。役中男進。若中男不足者。即以折役雜徭。於是。太政官議奏精麁絹■長短廣闊之法。語在格中。</p>
<p>丁巳。車駕幸和泉離宮。免河内國今年調。賜國司祿有差。</p>
<p>十二月壬申。太政官處分。始授五位。及從外任遷京官者。會賜祿日。仍入賜例。</p>
<p>丁亥。令美濃國。立春曉■醴泉而貢於京都。爲醴酒也。</p>
<h2>卷第八　元正天皇　日本根子高瑞淨足姬天皇〈起養老二年正月,盡五年十二月〉</h2>
<p>二月壬申。行幸美濃國醴泉。</p>
<p>甲申。從駕百寮。至于輿丁。賜■布錢有差。</p>
<p>己丑。行所經至。美濃。尾張。伊賀。伊勢等國郡司及外散位已上。授位賜祿各有差。</p>
<p>三月戊戌。車駕自美濃至。</p>
<p>乙巳。以正三位長屋王。安倍朝臣宿奈麻呂並爲大納言。從三位多治比眞人池守。從四位上巨勢朝臣祖父。大伴宿祢旅人並爲中納言。</p>
<p>乙夘。以少納言正五位下小野朝臣馬養。爲遣新羅大使。</p>
<p>夏四月乙丑朔。從四位下佐伯宿祢百足卒。</p>
<p>乙亥。筑後守正五位下道君首名卒。首名少治律令。曉習吏職。和銅末。出爲筑後守。兼治肥後國。勸人生業。爲制條。教耕營。頃畝樹菓菜。下及鶏■。皆有章程。曲盡事宜。既而時案行。如有不遵教者。隨加勘當。始者老少竊怨罵之。及收其實。莫不悦服。一兩年間。國中化之。又興築陂池。以廣漑潅。肥後味生池。及筑後往往陂池皆是也。由是。人蒙其利。于今温給。皆首名之力焉。故言吏事者。咸以爲稱首。及卒百姓祠之。</p>
<p>癸酉。太政官處分。凡主政主帳者。官之判補。出身灼然。而以理解任更從白丁。前勞徒廢。後苦實多。於義商量。甚違道理。宜依出身之法。雖解見任。猶上國府。令續其勞。内外散位。仍免雜徭。</p>
<p>五月甲午朔。日有蝕之。</p>
<p>乙未。割越前國之羽咋。能登。鳳至。珠洲四郡。始置能登國。割上総國之平群。安房。朝夷。長狹四郡。置安房國。割陸奥國之石城。標葉。行方。宇太。曰理。常陸國之菊多六郡。置石城國。割白河。石背。會津。安積。信夫五郡。置石背國。割常陸國多珂郡之郷二百一十烟。名曰菊多郡。属石城國焉。</p>
<p>庚子。土左國言。公私使直指土左。而其道經伊与國。行程迂遠。山谷險難。但阿波國。境土相接。往還甚易。請就此國。以爲通路。許之。</p>
<p>甲辰。禁三關及大宰陸奥等國司■仗取白丁。</p>
<p>丙辰。遣新羅使等辞見。</p>
<p>庚申。定衛士數。國別有差。</p>
<p>癸亥。從四位上石上朝臣豊庭卒。</p>
<p>六月丁夘。令大宰所部之國輸庸同於諸國。先是減庸。至是復舊焉。」始置大炊寮史生四員。</p>
<p>秋八月甲戌。齋宮寮公文。始用印焉。</p>
<p>乙亥。出羽并渡嶋蝦夷八十七人來。貢馬千疋。則授位祿。</p>
<p>九月庚戌。以從四位上藤原朝臣武智麻呂。爲式部卿。正五位上穗積朝臣老爲大輔。從五位下中臣朝臣東人爲少輔。從五位下波多眞人与射爲員外少輔。</p>
<p>甲寅。遷法興寺於新京。</p>
<p>冬十月庚午。太政官告僧綱曰。智鑒冠時。衆所推讓。可爲法門之師範者。宜擧其人顯表高徳。又有請益無倦繼踵於師。材堪後進之領袖者。亦録名臘。擧而牒之。五宗之學。三藏之教。論討有異。辨談不同。自能該達宗義。最稱宗師。毎宗擧人並録。次徳根有性分。業亦麁細。宜隨性分皆令就學。凡諸僧徒。勿使浮遊。或講論衆理。學習諸義。或唱誦經文。修道禪行。各令分業。皆得其道。其崇表智徳。顯紀行能。所以燕石楚璞各分明輝。虞韶鄭音不雜聲曲。將須象徳定水瀾波澄於法襟。龍智慧燭芳照聞於朝聽。加以。法師非法還墜佛教。是金口之所深誡。道人違道。輙輕皇憲。亦玉條之所重禁。僧綱宜迴靜鑒。能叶清議。其居非精舍。行乖練行。任意入山。輙造菴窟。混濁山河之清。雜燻煙霧之彩。又經曰。日乞告穢雜市里。情雖逐於和光。形無別于窮乞。如斯之輩愼加禁喩。</p>
<p>庚辰。大宰府言。遣唐使從四位下多治比眞人縣守來歸。</p>
<p>十一月壬寅。彗星守月。</p>
<p>癸丑。始差畿内兵士。守衛宮城。</p>
<p>十二月丙寅。詔曰。朕虔承寳位。仰憑霄構。君臨天下。四年于茲。上則昊穹。下字黎庶。庸愚之民。自挂踈網。有司之法。■于常憲。毎念於此。朕甚愍焉。思欲廣開至道。遐扇淳風。爲惡之徒。感深仁以遷善。有犯之輩。遵令軌以靡風。但自昔及今。雜言大赦。唯該小罪。八虐不霑。朕恭奉爲太上天皇。思降非常之澤。可大赦天下。養老二年十二月七日子時已前大辟罪已下。罪无輕重。繋囚見徒。私鑄錢并盜人及八虐。常赦所不原。咸赦除之。其癈疾之徒。不能自存。量加賑恤。仍令長官親自慰問。兼給湯藥。僧尼亦同。布告天下知朕意焉。</p>
<p>壬申。多治比眞人縣守等自唐國至。</p>
<p>甲戌。進節刀。此度使人略無闕亡。前年大使從五位上坂合部宿祢大分亦隨而來歸。</p>
<p>三年春正月庚寅朔。廢朝。大風也。」以舶二艘。獨底船十艘。充大宰府。</p>
<p>辛夘。天皇御大極殿。受朝。從四位上藤原朝臣武智麻呂。從四位下多治比眞人縣守二人。賛引皇太子也。</p>
<p>己亥。入唐使等拜見。皆着唐國所授朝服。</p>
<p>壬寅。授從四位上路眞人大人。巨勢朝臣邑治。石川朝臣難波麻呂。大伴宿祢旅人。多治比眞人三宅麻呂。藤原朝臣武智麻呂。從四位下多治比眞人縣守並正四位下。從四位下阿倍朝臣首名。石川朝臣石足。藤原朝臣房前並從四位上。正五位下小治田朝臣安麻呂。縣犬養宿祢筑紫。大伴宿祢山守。藤原朝臣馬養並正五位上。從五位上坂合部宿祢大分。阿倍朝臣安麻呂並正五位下。正六位上三野眞人三嶋。吉智首。角兄麻呂。正六位下大野朝臣東人。小野朝臣老。酒部連相武。從六位上板持連内麻呂。從六位下石上朝臣堅魚。佐伯宿祢馬養。大宅朝臣小國。笠朝臣御室並從五位下。</p>
<p>乙巳。正四位下安八萬王卒。</p>
<p>二月壬戌。初令天下百姓右襟。」職事主典已上把笏。其五位以上牙笏。散位亦聽把笏。六位已下木笏。</p>
<p>甲子。正三位粟田朝臣眞人薨。</p>
<p>己巳。遣新羅使正五位下小野朝臣馬養等來歸。</p>
<p>庚午。行幸和泉宮。</p>
<p>丙子。車駕還宮。</p>
<p>三月辛夘。始置造藥師寺司史生二人。</p>
<p>乙夘。地震。</p>
<p>夏四月丁夘。秦朝元賜忌寸姓。</p>
<p>乙酉。制。諸大小毅。量其任。与主政同。自今以後。爲官判任。</p>
<p>丙戌。分志摩國塔志郡五郷。始置佐藝郡。</p>
<p>五月己丑朔。日有蝕之。</p>
<p>乙未。新羅貢調使級■金長言等■人來朝。</p>
<p>癸夘。無位紀臣龍麻呂等十八人。從七位上巨勢斐太臣大男等二人。從八位上中臣習宜連笠麻呂等四人。從六位上中臣熊凝連古麻呂等七人。從八位下榎井連弄麻呂並賜朝臣姓。大初位下若湯坐連家主。正八位下阿刀連人足等三人並賜宿祢姓。无位文部此人等二人賜文忌寸姓。從五位下板持史内麻呂等十九人賜連姓。</p>
<p>辛亥。制定諸國貢調短絹。狹■。麁狹絹。美濃狹■之法。各長六丈。濶一尺九寸。</p>
<p>六月丁夘。皇太子始聽朝政焉。</p>
<p>庚午。從四位上平群女王卒。</p>
<p>辛未。初令諸國史生主政主帳大少毅把笏焉。</p>
<p>癸酉。制。穀之爲物。經年不腐。自今以後。税及雜稻。必爲穀而收之。</p>
<p>丙子。令神祇官宮主。左右大舍人寮。別勅長上。畫工司畫師。雅樂寮諸師。造宮省。主計寮。主税寮算師。典藥寮乳長上。左右衛士府醫師。左右馬寮馬醫等。始把笏焉。」從四位下但馬女王卒。</p>
<p>秋七月辛夘。初置拔出司。</p>
<p>丙申。遷東海。東山。北陸三道民二百戸。配出羽柵焉。</p>
<p>庚子。從六位上賀茂役首石穗。正六位下千羽三千石等一百六十人。賜賀茂役君姓。」始置按察使。令伊勢國守從五位上門部王管伊賀志摩二國。遠江國守正五位上大伴宿祢山守管駿河。伊豆。甲斐三國。常陸國守正五位上藤原朝臣宇合管安房。上総。下総三國。美濃國守從四位上笠朝臣麻呂管尾張。參河。信濃三國。武藏國守正四位下多治比眞人縣守管相摸。上野。下野三國。越前國守正五位下多治比眞人廣成管能登。越中。越後三國。丹波國守正五位下小野朝臣馬養。管丹後。但馬。因幡三國。出雲國守從五位下息長眞人臣足。管伯耆石見二國。播磨國守從四位下鴨朝臣吉備麻呂。管備前。美作。備中。淡路四國。伊豫國守從五位上高安王。管阿波。讃岐。土左三國。備後國守正五位下大伴宿祢宿奈麻呂。管安藝周防二國。其所管國司。若有非違及侵漁百姓。則按察使親自巡省。量状黜陟。其徒罪以下斷决。流罪以上録状奏上。若有聲教條々。脩部内肅清。具記善最言上。</p>
<p>乙巳。大宰大貳正四位下路眞人大人卒。</p>
<p>丙午。補按察使典。</p>
<p>閏七月癸亥。新羅使人等。獻調物并騾馬牡牝各一疋。</p>
<p>丁夘。賜宴於金長言等。賜國王及長言等祿有差。▼是日。以大外記從六位下白猪史廣成。爲遣新羅使。</p>
<p>辛未。散位從四位上忌部宿祢子人卒。</p>
<p>癸酉。金長言等還蕃。</p>
<p>丁丑。石城國始置驛家一十處。</p>
<p>甲申。賜無位紀臣廣前朝臣姓。</p>
<p>八月己丑。有司處分。別勅才伎長上者任職事。貢与初任同。</p>
<p>癸巳。遣新羅使白猪史廣成等拜辞。</p>
<p>九月癸亥。以正四位下多治比眞人三宅麻呂爲河内國攝官。正四位下巨勢朝臣邑治爲攝津國攝官。正四位下大伴宿祢旅人爲山背國攝官。</p>
<p>丁丑。詔。給天下民戸。陸田一町以上廿町以下。輸地子段粟三升也。」六道諸國遭旱飢荒。開義倉賑恤之。</p>
<p>辛巳。始置衛門府医師一人。</p>
<p>冬十月癸巳。大和國人腹太得麻呂姓改爲葛。</p>
<p>戊戌。減定。京畿及七道諸國軍團并大小毅兵士等數。有差。但志摩。若狹。淡路三國兵士並停。</p>
<p>辛丑。詔曰。開闢已來。法令尚矣。君臣定位。運有所属。■于中古。雖由行。未彰綱目。降至近江之世。弛張悉備。迄於藤原之朝。頗有増損。由行無改。以爲恒法。由是稽遠祖之正典。考列代之皇綱。承纂洪緒。此皇太子也。然年齒猶稚。未閑政道。但以握鳳暦而登極。御龍圖以臨機者。猶資輔佐之才。乃致太平。必由翼賛之功。始有安運。况及舍人。新田部親王。百世松桂本枝合於昭穆。万雉城石。維盤。重乎國家。理須吐納清直。能輔洪胤。資扶仁義。信翼幼齡。然則太平之治可期。隆泰之運應致。可不愼者哉。今二親王。宗室年長。在朕既重。實加■賞。深須旌異。然崇徳之道。既有舊貫。貴親之理。豈無於今。其賜一品舍人親王。内舍人二人。大舍人四人。衛士卅人。益封八百戸。通前二千戸。二品新田部親王。内舍人二人。大舍人四人。衛士廿人。益封五百戸。通前一千五百戸。其舍人以供左右雜使。衛士以充行路防禦。於戯欽哉。以副朕意焉。凡在卿等。並宜聞知。</p>
<p>十一月乙夘朔。詔僧綱曰。朕聞。優能崇智。有國者所先。勸善獎學。爲君者所務。於俗既有。於道宜然。神叡法師。幼而卓絶。道性夙成。撫翼法林。濡鱗定水。不踐安遠之講肆。學達三空。未漱澄什之言河。智周二諦。由是。服膺請業者已知實歸。函丈■教者悉成宗匠。道慈法師。遠渉蒼波。覈異聞於絶境。遐遊赤縣。研妙機於秘記。參跡象龍。振英泰漢。並以。戒珠如懷滿月。慧水若寫滄溟。儻使天下桑門智行如此者。豈不殖善根之福田。渡苦海之寳筏。朕毎嘉歡不能已也。宜施食封各五十戸。並標揚優賞。用彰有徳。</p>
<p>辛酉。少初位上朝妻手人龍麻呂賜海語連姓。除雜戸号。</p>
<p>戊寅。少初位下河内手人大足賜不下譯姓。忍海手人廣道賜久米直姓。並除雜戸号。</p>
<p>十二月乙酉。充式部。治部。民部。兵部。刑部。大藏。宮内。春宮。印各一面。</p>
<p>戊子。始制定婦女衣服樣。</p>
<p>庚寅。始以外六位内外初位及勳七等子年廿以上。爲位分資人。八年一替。又五位已上家。補事業防閤仗身。自是始矣。</p>
<p>戊戌。停備後國安那郡茨城。葦田郡常城。</p>
<p>四年春正月甲寅朔。大宰府獻白鳩。宴親王及近臣於殿上。極歡而罷。賜物有差。</p>
<p>丁巳。始授僧尼公驗。</p>
<p>甲子。授正五位下大伴宿祢宿奈麻呂。大伴宿祢道足。多治比眞人廣成並正五位上。從五位上三國眞人人足。阿倍朝臣秋麻呂。佐味朝臣加佐麻呂。上毛野朝臣廣人。大伴宿祢牛養並正五位下。從五位下民忌寸于志比。車持朝臣益。阿倍朝臣駿河。山田史三方。忍海連人成。榎井朝臣廣國。中臣朝臣東人。粟田朝臣人上。鍜治造大隅。石川朝臣若子並從五位上。正六位上佐伯宿祢智連。猪名眞人石楯。下毛野朝臣虫麻呂。美乃眞人廣道。高向朝臣人足。石川朝臣夫子。多治比眞人占部。縣犬養宿祢石次。當麻眞人老。阿倍朝臣若足。巨勢朝臣眞人。紀朝臣麻路。正六位下田中朝臣稻敷並從五位下。▼是日。白虹南北竟天。</p>
<p>庚午。■惑逆行。</p>
<p>丙子。遣渡嶋津輕津司從七位上諸君鞍男等六人於靺鞨國。觀其風俗。</p>
<p>庚辰。始置授刀舍人寮醫師一人。」大納言正三位阿倍朝臣宿奈麻呂薨。後岡本朝筑紫大宰帥大錦上比羅夫之子也。</p>
<p>二月乙酉。令検校造器二司造釋奠器。充大膳職大炊寮。</p>
<p>戊戌。夜地動。</p>
<p>壬子。大宰府奏言。隼人反殺大隅國守陽侯史麻呂。</p>
<p>三月丙辰。以中納言正四位下大伴宿祢旅人。爲征隼人持節大將軍。授刀助從五位下笠朝臣御室。民部少輔從五位下巨勢朝臣眞人爲副將軍。</p>
<p>癸亥。勅度三百廿人出家。</p>
<p>甲子。有勅。特加右大臣正二位藤原朝臣不比等授刀資人卅人。</p>
<p>己巳。太政官奏。比來百姓例多乏少。至於公私不辨者衆。若不矜量。家道難存。望請。比年之間。令諸國毎年春初出税。貸与百姓。繼其産業。至秋熟後。依數徴納。其稻既不息利。令當年納足。不得延引數有逋懸。又除租税外公稻。擬充國用。一概无利。恐其頓絶。望請。令諸國毎年出擧十束。取利三束。仍令當年本利倶納。又百姓之間。負稻者多。縁無可還。頻經歳月。若致切徴。因即逃散。望請。限養老二年以前。無諭公私。皆從放免。庶使貧乏百姓。各存家業。」又謹検和銅四年十一月廿二日勅。出擧私稻者。自今以後。不得過半倍者。比來出擧多不依法。若臨時徴索。無稻可償者。令其子姪易名重擧。依此姦計。取利過本。積習成俗。深非道理。望請。其稻雖經多年。仍不過半倍。」又検養老二年六月四日案内云。庸調運脚者。量路程遠近。運物輕重。均出戸内脚獎資行人勞費者。據案。唯言運送庸調脚直。自餘雜物送京。未有處分。但百姓運物入京。事了即令早還。爲無歸國程粮。在路極難辛。望請。在京貯備官物。毎因公事送物還。准程給粮。庶免飢弊。早還本土。」又無知佰姓不閑條章。規避徭役。多有逃亡。渉歴他郷。積歳忘歸。其中縱有悔過還本貫者。縁其家業散失。無由存濟。望請。逃經六年以上。能悔過歸者。給復一年。繼其産業。奏可之。」改按察使典。号記事。</p>
<p>乙亥。按察使向京。及巡行属國之日。乘傳給食。因給常陸國十尅。遠江國七尅。伊豆出雲二國鈴各一。</p>
<p>夏四月庚戌。制。三位已上妻子及四位五位妻。並聽服蘇芳色。</p>
<p>五月辛酉。制。皇親服制者。以王孫准五位。疎親准六位焉。</p>
<p>壬戌。改白猪史氏。賜葛井連姓。</p>
<p>癸酉。太政官奏。諸司下國小事之類。以白紙行下。於理不穩。更請内印。恐煩聖聽。望請。自今以後。文武百官下諸國符。自非大事。差逃走衛士仕丁替。及催年料廻殘物。并兵衛采女養物等類事。便以太政官印印之。奏可之。」頒尺樣于諸國。」先是。一品舍人親王奉勅。修日本紀。至是功成奏上。紀卅卷系圖一卷。</p>
<p>乙亥。給伊豆。駿河。伯耆國三尅鈴各一。</p>
<p>六月壬辰。文部黒麻呂等十一人賜文忌寸姓。</p>
<p>戊戌。詔曰。蠻夷爲害。自古有之。漢命五將。驕胡臣服。周勞再駕。荒俗來王。今西隅小賊。怙乱逆化。屡害良民。因遣持節將軍正四位下中納言兼中務卿大伴宿祢旅人。誅罸其罪。盡彼巣居。治兵率衆。剪掃兇徒。酋帥面縛。請命下吏。寇黨叩頭。爭靡敦風。然將軍暴露原野。久延旬月。時属盛熱。豈無艱苦。使使慰問。宜念忠勤。</p>
<p>甲辰。始置神祇官史生四員。</p>
<p>戊申。河内國若江郡人正八位上河内手人刀子作廣麻呂。改賜下村主姓。免雜戸号。</p>
<p>己酉。漆部司令史從八位上丈部路忌寸石勝。直丁秦犬麻呂坐盜司漆。並斷流罪。於是石勝男祖父麻呂年十二。安頭麻呂年九。乙麻呂年七。同言曰。父石勝爲養己等。盜用司漆。縁其所犯。配役遠方。祖父麻呂等爲慰父情冐死上陳。請兄弟三人沒爲官奴。贖父重罪。詔曰。人禀五常。仁義斯重。士有百行。孝敬爲先。今祖父麻呂等。沒身爲奴。贖父犯罪。欲存骨肉。理在矜愍。宜依所請爲官奴。即免父石勝罪。但犬麻呂依刑部斷。發遣配處。</p>
<p>秋七月甲寅。賜征西將軍已下至于抄士物各有差。</p>
<p>壬申。免祖父麻呂安頭麻呂等從良焉。</p>
<p>八月辛巳朔。右大臣正二位藤原朝臣不比等病。賜度卅人。詔曰。右大臣正二位藤原朝臣■疾漸留。寢膳不安。朕見疲勞。惻隱於心。思其平復。計無所出。宜大赦天下。以救所患。養老四年八月一日午時以前大辟罪已下。罪無輕重。已發覺。未發覺。已結正。未結正。繋囚見徒。私鑄錢。及盜人。并八虐。常赦所不免。咸悉赦除。其癈疾之徒。不能自存者。量加賑恤。因令長官親自慰問。量給湯藥。勤從寛優。僧尼亦同之。</p>
<p>壬午。令都下■八寺一日一夜讀藥師經。免官戸十一人爲良。除奴婢一十人從官戸。爲救右大臣病也。</p>
<p>壬辰。勅。征隼人持節將軍大伴宿祢旅人宜且入京。但副將軍已下者。隼人未平。宜留而己屯焉。</p>
<p>癸未。詔。治部省奏。授公驗僧尼多有濫吹。唯成學業者一十五人。宜授公驗。自餘停之。▼是日。右大臣正二位藤原朝臣不比等薨。帝深悼惜焉。爲之廢朝。擧哀内寢。特有優勅。弔賻之礼異于群臣。大臣近江朝内大臣大織冠鎌足之第二子也。</p>
<p>甲申。詔以舍人親王爲知太政官事。新田部親王爲知五衛及授刀舍人事。</p>
<p>丁亥。詔。諸請内印。自今以後。應作兩本。一本進内。一本施行。</p>
<p>九月庚戌朔。日有蝕之。</p>
<p>辛未。諸國申官公文。始乘驛言上。</p>
<p>丁丑。陸奥國奏言。蝦夷反乱。殺按察使正五位下上毛野朝臣廣人。</p>
<p>戊寅。以播磨按察使正四位下多治比眞人縣守爲持節征夷將軍。左京亮從五位下下毛野朝臣石代爲副將軍。軍監三人。軍曹二人。以從五位上阿倍朝臣駿河。爲持節鎭狄將軍。軍監二人。軍曹二人。即日授節刀。</p>
<p>冬十月戊子。以從四位上石川朝臣石足。爲左大弁。從四位上笠朝臣麻呂爲右大弁。從五位上中臣朝臣東人爲右中弁。從五位下小野朝臣老爲右少弁。從五位下大伴宿祢祖父麻呂爲式部少輔。從五位下巨勢朝臣足人爲員外少輔。從五位上石川朝臣若子爲兵部大輔。正五位上大伴宿祢道足爲民部大輔。從五位下高向朝臣大足爲少輔。從五位上車持朝臣益爲主税頭。從五位上鍜治造大隅爲刑部少輔。從五位下阿倍朝臣若足爲大藏少輔。從五位下高橋朝臣安麻呂爲宮内少輔。從五位下當麻眞人老爲造宮少輔。從五位下縣犬養宿祢石次爲彈正弼。從五位下大宅朝臣大國爲攝津守。從五位下高向朝臣人足爲尾張守。從五位上忍海連人成爲安木守。</p>
<p>丙申。始置養民。造器及造興福寺佛殿三司。</p>
<p>壬寅。詔遣大納言正三位長屋王。中納言正四位下大伴宿祢旅人。就右大臣第宣詔。贈太政大臣正一位。</p>
<p>十一月丙辰。南嶋人二百卅二人。授位各有差。懷遠人也。</p>
<p>乙亥。河内國堅下堅上二郡。更号大縣郡。</p>
<p>十二月己亥。詔除春宮坊少属少初位上朝妻金作大歳。同族河麻呂二人。并男女雜戸籍。賜大歳池上君姓。河麻呂河合君姓。</p>
<p>癸夘。詔曰。釋典之道。教在甚深。轉經唱礼。先傳恒規。理合遵承。不須輙改。比者。或僧尼自出方法。妄作別音。遂使後生之輩積習成俗。不肯變正。恐汚法門。從是始乎。宜依漢沙門道榮。學問僧勝曉等轉經唱礼。餘音並停之。</p>
<p>五年春正月戊申朔。武藏上野二國並獻赤烏。甲斐國獻白狐。尾張國言。小鳥生大鳥。</p>
<p>己酉。制。諸司官人。於本司次官以上致敬。常所聽許。自今以後。不得更然。若違此旨。一人到卿門者。到人解官。同僚降考。</p>
<p>庚戌。雷。</p>
<p>壬子。授正三位長屋王從二位。正四位下巨勢朝臣祖父。大伴宿祢旅人。藤原朝臣武智麻呂。從四位上藤原朝臣房前並從三位。從四位下六人部王從四位上。從五位上高安王。門部王。葛木王並正五位下。從五位下櫻井王。佐爲王並從五位上。正四位下多治比眞人縣守。多治比眞人三宅麻呂。正五位上藤原朝臣馬養並正四位上。從五位下藤原朝臣麻呂從四位上。從五位下下毛野朝臣虫麻呂。呉肅胡明並從五位上。」以大納言從二位長屋王爲右大臣。從三位多治比眞人池守爲大納言。從三位藤原朝臣武智麻呂爲中納言。」又授從三位縣犬養橘宿祢三千代正三位。</p>
<p>庚午。詔從五位上佐爲王。從五位下伊部王。正五位上紀朝臣男人。日下部宿祢老。從五位上山田史三方。從五位下山上臣憶良。朝來直賀須夜。紀朝臣清人。正六位上越智直廣江。船連大魚。山口忌寸田主。正六位下樂浪河内。從六位下大宅朝臣兼麻呂。正七位上土師宿祢百村。從七位下塩家連吉麻呂。刀利宣令等。退朝之後。令侍東宮焉。</p>
<p>辛未。地震。</p>
<p>壬申。亦地震。</p>
<p>甲戌。詔曰。至公無私。國士之常風。以忠事君。臣子之恒道焉。當須各勤所職退食自公。康哉之歌不遠。隆平之基斯在。災異消上。休徴叶下。宜文武庶僚。自今以去。若有風雨雷震之異。各存極言忠正之志。」又詔曰。文人武士。國家所重。醫卜方術。古今斯崇。宜擢於百僚之内。優遊學業。堪爲師範者。特加賞賜。勸勵後生。」因賜明經第一博士從五位上鍜治造大隅。正六位上越智直廣江。各■廿疋。絲廿■。布卅端。鍬廿口。第二博士正七位上背奈公行文。調忌寸古麻呂。從七位上額田首千足。明法正六位上箭集宿祢虫万呂。從七位下塩屋連吉麻呂。文章從五位上山田史御方。從五位下紀朝臣清人。下毛野朝臣虫麻呂。正六位下樂浪河内各■十五疋。絲十五■。布卅端。鍬廿口。算術正六位上山口忌寸田主。正八位上悉斐連三田次。正八位下私部首石村。陰陽從五位上大津連首。從五位下津守連通。王仲文。角兄麻呂。正六位上余秦勝。志我閇連阿弥陀。醫術從五位上吉宜。從五位下呉肅胡明。從六位下秦朝元。太羊甲許母。解工正六位上惠我宿祢國成。河内忌寸人足。堅部使主石前。正六位下賈受君。正七位下胸形朝臣赤麻呂各■十疋。絲十■。布廿端。鍬廿口。和琴師正七位下文忌寸廣田。唱歌師正七位下大窪史五百足。正八位下記多眞玉。從六位下螺江臣夜氣女。茨田連刀自女。正七位下置始連志祁志女。各■六疋。絲六■。布十端。鍬十口。武藝正七位下佐伯宿祢式麻呂。從七位下凡海連興志。板安忌寸犬養。正八位下置始連首麻呂各■十疋。絲十■。布廿端。鍬廿口。</p>
<p>丙子。令天下百姓以銀錢一。當銅錢廿五。以銀一兩當一百錢。行用之。</p>
<p>二月甲申。地震。</p>
<p>壬辰。大藏省倉自鳴有聲。</p>
<p>癸巳。日暈如白虹貫。暈南北有珥。因召見左右大弁及八省卿等於殿前。詔曰。朕徳菲薄。導民不明。夙興以求。夜寐以思。身居紫宮。心在黔首。無委卿等。何化天下。國家之事。有益萬機。必可奏聞。如有不納。重爲極諌。汝無面從退有後言。</p>
<p>甲午。詔曰。世諺云。歳在申年。常有事故。此如所言。去庚申年。咎徴屡見。水旱並臻。平民流沒。秋稼不登。國家騒然。萬姓苦勞。遂則朝庭儀表。藤原大臣奄焉薨逝。朕心哀慟。今亦去年災異之餘。延及今歳。亦猶風雲氣色。有違于常。朕心恐懼。日夜不休。然聞之舊典。王者政令不便事。天地譴責以示咎徴。或有不善。則致之異乎。今汝臣等位高任大。豈得不■忠情乎。故有政令不便事。悉陳无諱。直言盡意。无有所隱。朕將親覽。於是。公卿等奉勅詔退。各仰属司令言意見。</p>
<p>三月癸丑。勅日。朕君臨四海。撫育百姓。思欲家家貯積。人人安樂。何期。頃者旱■不調。農桑有損。遂使衣食乏短。致有飢寒。言念於茲。良増惻隱。今減課役。用助産業。其左右兩京及畿内五國。並免今歳之調。自餘七道諸國亦停當年之役。</p>
<p>乙夘。詔曰。制節謹度。禁防奢淫。爲政所先。百王不易之道也。王公卿士及豪富之民。多畜健馬。竸求亡限。非唯損失家財。遂致相爭鬪乱。其爲條例令限禁焉。有司條奏。依官品之次定畜馬之限。親王及大臣不得過廿疋。諸王諸臣三位已上二駟。四位六疋。五位四疋。六位已下至于庶人三疋。一定以後。隨闕充補。若不能騎用者。録状申所司。即校馬帳。然後除補。如有犯者。以違勅論。其過品限。皆沒入官。</p>
<p>辛未。以從五位下路眞人麻呂爲散位頭。以從五位下高橋朝臣廣嶋爲刑部少輔。」勅給右大臣從二位長屋王帶刀資人十人。中納言從三位巨勢朝臣邑治。大伴宿祢旅人。藤原朝臣武智麻呂。各四人。其考選一准職分資人。</p>
<p>夏四月丙申。分佐渡國雜太郡。始置賀母羽茂二郡。分備前國邑久赤坂二郡之郷。始置藤原郡。分備後國安那郡。置深津郡。分周防國熊毛郡。置玖珂郡。</p>
<p>癸夘。令天下諸國。擧力田之人。</p>
<p>乙酉。征夷將軍正四位上多治比眞人縣守。鎭狄將軍從五位上阿倍朝臣駿河等還歸。</p>
<p>五月己酉。太上天皇不豫。大赦天下。</p>
<p>辛亥。令七道按察使及大宰府。巡省諸寺。隨便併合。</p>
<p>壬子。詔曰。太上天皇。聖體不豫。寢膳日損。毎至此念。心肝如裂。思歸依三寳。欲令平復。宜簡取淨行男女一百人。入道修道。經年堪爲師者。雖非度色。並聽得度。以絲九千■。施六郡門徒。勸勵後學。流傳万祀。（六郡＝六部？）</p>
<p>戊午。右大弁從四位上笠朝臣麻呂。請奉爲太上天皇出家入道。勅許之。</p>
<p>乙丑。正三位縣犬養橘宿祢三千代。縁入道辞食封資人。優詔不聽。</p>
<p>六月戊寅。詔曰。沙門法蓮。心住禪枝。行居法梁。尤精医術。濟治民苦。善哉若人。何不■賞。其僧三等以上親。賜宇佐君姓。</p>
<p>乙酉。太政官奏言。國郡官人。漁獵黎元。擾乱朝憲。故置按察使。糺彈非違。肅清姦詐。既定官位。宜有料祿。請以按察使。准正五位官。賜祿并公廨田六町仕丁五人。記事准正七位官。祿并公廨田二町仕丁二人。並折留調物。便給之。詔曰。朕之股肱。民之父母。獨在按察。寄重務繁。与群臣異。加祿一倍。便以當便物。准度給之。又陸奥筑紫邊塞之民。數遇煙塵。疚勞戎役。加以父子死亡。室家離散。言念於此。深以矜懷。宜令免當年調庸。諸國軍衆。親帥戰兵。殺獲逆賊。乘勝追北者。賜復二年。冐犯矢石。身死去者。父子並復一年。如無子者。昭穆相當郷里者。議亦聽復之。又京及諸國。因官人月俸。收斂輕税。自今以去。皆悉停之。隨令給事力。不得遠役他。致使艱辛。若有收課。一月卅錢。又除定額外。内外文武散位六位以下及勳位。并五位以上子孫。並令納資便成番考。此則雖積考年。還乏衣食。宜始今年。不須發資。人人歸田。家家貯穀。若有豊稼穡。納資成考者。恣聽之。其五位以上子孫。年廿一以上。取蔭出身。並依常例。因結告麻牒公驗。一同分番之法。奏可之。</p>
<p>戊戌。詔曰。沙門行善。負笈遊學。既經七歳。備甞難行。解三五術。方歸本郷。矜賞良深。如有修行天下諸寺。恭敬供養。一同僧綱之例。又百濟沙門道藏。寔惟法門領袖。釋道棟梁。年逾八十。氣力衰耄。非有束帛之施。豈稱養老之情哉。宜仰所司四時施物。■五疋。綿十屯。布廿端。又老師所生同籍親族。給復終僧身焉。</p>
<p>辛丑。以正四位下阿倍朝臣廣庭爲左大弁。正四位上多治比眞人縣守爲中務卿。從五位上石川朝臣君子爲侍從。從五位下紀朝臣爲臣麻路爲式部少輔。從五位下下毛野朝臣虫麻呂爲員外少輔。從四位下坂合部王爲治部卿。從五位下御炊朝臣人麻呂爲兵部少輔。從五位下當麻眞人大名爲刑部大輔。從四位下門部王。從五位下紀朝臣國益並爲大判事。從五位下布勢朝臣廣道爲大藏少輔。阿倍朝臣若足爲木工頭。從四位上藤原朝臣麻呂爲左右京大夫。從四位上百濟王南典爲播磨按察使。從四位上石川朝臣石足爲大宰大貳。從五位下縣犬養宿祢石次爲右衛士佐。」割信濃國始置諏方國。</p>
<p>癸夘。始置左右兵衛府醫師各一人。</p>
<p>秋七月己酉。始令文武百官率妻女姉妹。會於六月十二月晦大祓之處。</p>
<p>壬子。征隼人副將軍從五位下笠朝臣御室。從五位下巨勢朝臣眞人等還歸。斬首獲虜合千四百餘人。</p>
<p>庚午。詔曰。凡膺靈圖。君臨宇内。仁及動植。恩蒙羽毛。故周孔之風。尤先仁愛。李釋之教。深禁殺生。宜其放鷹司鷹狗。大膳職■■。諸國鶏猪。悉放本處。令遂其性。從今而後。如有應須。先奏其状待勅。其放鷹司官人。并職長上等且停之。所役品部並同公戸。」大宰府城門災。</p>
<p>八月辛夘。改攝官記事。号爲検事。</p>
<p>癸巳。置長門按察使。管周防石見二國。又以諏方飛騨。隸美濃按察使。出羽隷陸奥按察使。佐渡隷越前按察使。隱岐隷出雲按察使。備中隷備後按察使。紀伊隷大和國守焉。</p>
<p>九月乙夘。天皇御内安殿。遣使供幣帛於伊勢太神宮。以皇太子女井上王爲齋内親王。</p>
<p>冬十月癸未。太政官處分。唱考之日。三位稱卿。四位稱姓。五位先名後姓。自今以去。永爲恒例。</p>
<p>丁亥。太上天皇召入右大臣從二位長屋王。參議從三位藤原朝臣房前。詔曰。朕聞。万物之生。靡不有死。此則天地之理。奚可哀悲。厚葬破業。重服傷生。朕甚不取焉。朕崩之後。宜於大和國添上郡藏寳山雍良岑造竃火葬。莫改他處。謚号稱其國其郡朝庭馭宇天皇。流傳後世。又皇帝攝斷万機。一同平日。王侯卿相及文武百官。不得輙離職掌。追從喪車。各守本司視事如恒。其近侍官并五衛府。務加嚴警。周衛伺候。以備不虞。</p>
<p>戊子。令陸奥國分柴田郡二郷置苅田郡。</p>
<p>庚寅。太上天皇又詔曰。喪事所須。一事以上。准依前勅。勿致闕失。其轜車靈駕之具。不得刻鏤金玉。繪餝丹青。素薄是用。卑謙是順。仍丘體無鑿。就山作竃。芟棘開場。即爲喪處。又其地者。皆殖常葉之樹。即立刻字之碑。</p>
<p>戊戌。詔曰。凡家有沈痼。大小不安。卒發事故者。汝卿房前。當作内臣計會内外。准勅施行。輔翼帝業。永寧國家。</p>
<p>十二月戊寅。太上天皇弥留。大赦天下。令都下諸寺轉經焉。</p>
<p>己夘。崩于平城宮中安殿。時春秋六十一。遣使固守三關。</p>
<p>庚辰。從二位長屋王。從三位藤原朝臣武智麻呂等。行御裝束事。從三位大伴宿祢旅人供營陵事。</p>
<p>乙酉。太上天皇葬於大倭國添上郡椎山陵。不用喪儀。由遺詔也。</p>
<p>辛丑。地震。」太政官奏。授刀寮及五衛府。別設鉦鼓各一面。便作將軍之號令。以爲兵士之耳目。節進退動靜。奏可之。」薩摩國人希地多。隨便并合。</p>
<p>是月。新羅貢調使大使一吉■金乾安。副使薩■金弼等來朝於筑紫。縁太上天皇登遐。從大宰放還。</p>
<h2>卷第九　元正天皇　聖武天皇〈起養老六年正月,盡神龜三年十二月〉</h2>
<p>壬戌。正四位上多治比眞人三宅麻呂。坐誣告謀反。正五位上穗積朝臣老指斥乘輿。並處斬刑。而依皇太子奏。降死一等。配流三宅麻呂於伊豆嶋。老於佐渡嶋。</p>
<p>庚申。西方雷。</p>
<p>庚午。散位正四位下廣湍王卒。</p>
<p>二月壬申朔。以正四位下安部朝臣廣庭參議朝政。</p>
<p>丁亥。割遠江國佐益郡八郷。始置山名郡。</p>
<p>甲午。詔曰。去養老五年三月廿七日兵部卿從四位上阿倍朝臣首名等奏言。諸府衛士。往々偶語。逃亡難禁。所以然者。壯年赴役。白首歸郷。艱苦弥深。遂陷踈網。望令三周相替。以慰懷土之心。朕君有天下。八載於今。思濟黎元。無忘寢膳。向隅之怨。在余一人。自今以後。諸衛士仕丁。便減役年之數。以慰人子之懷。其限三載。以爲一番。依式与替。莫令留滯。</p>
<p>戊戌。詔曰。市頭交易。元來定價。比日以後。多不如法。因茲本源欲斷。則有廢業之家。末流無禁。則有姦非之侶。更量用錢之便宜。欲得百姓之潤利。其用二百錢。當一兩銀。仍買物貴賎。價錢多少。隨時平章。永爲恒式。如有違者。職事官主典已上。除却當年考勞。自餘不論蔭贖。决杖六十。」賜正六位上矢集宿祢虫麻呂田五町。從六位下陽胡史眞身四町。從七位上大倭忌寸小東人四町。從七位下塩屋連吉麻呂五町。正八位下百濟人成四町。並以撰律令功也。又賜諸有學術者廿三人田各有數。</p>
<p>三月壬寅朔。日有蝕之。</p>
<p>戊申。以正四位下阿倍朝臣廣庭知河内和泉事。</p>
<p>辛亥。伊賀國金作部東人。伊勢國金作部牟良。忍海漢人安得。近江國飽波漢人伊太須。韓鍛冶百嶋。忍海部乎太須。丹波國韓鍛冶首法麻呂。弓削部名麻呂。播磨國忍海漢人麻呂。韓鍛冶百依。紀伊國韓鍛冶杭田。鎧作名床等。合七十一戸。雖姓渉雜工。而尋要本源。元來不預雜戸之色。因除其号並從公戸。</p>
<p>夏四月丙戌。征討陸奥蝦夷。大隅薩摩隼人等將軍已下及有功蝦夷。并譯語人。授勳位各有差。」始制。大宰管内大隅。薩摩。多■。壹伎。對馬等司有闕。選府官人權補之。</p>
<p>庚寅。詔曰。周防國前守從五位上山田史御方。監臨犯盜。理合除免。先經恩降。赦罪已訖。然依法備贓。家無尺布。朕念。御方負笈遠方。遊學蕃國。歸朝之後。傳授生徒。而文舘學士。頗解属文。誠以不矜若人。盖墮斯道歟。宜特加恩寵。勿使徴贓焉。</p>
<p>辛夘。詔曰。朕遐想千載。旁覽九流。詳思布政之方。莫先仁恕之典。故賑恤之惠。無隔遐方。撫育之仁。普覃宇内。今者。有司奏言。諸國罪人惣■一人。准法並當流已上者。毎聞此奏。朕甚愍之。萬方有辜。在余一人。宜所奏罪人。並從坐者。咸皆放免。勿案検焉。」唐人王元仲始造飛舟進之。天皇嘉歎。授從五位下。主税寮加史生二人。通前六員。</p>
<p>閏四月乙丑。太政官奏曰。廼者。邊郡人民。暴被寇賊。遂適東西。流離分散。若不加矜恤。恐貽後患。是以聖王立制。亦務實邊者。蓋以安中國也。望請。陸奥按察使管内。百姓庸調浸免。勸課農桑。教習射騎。更税助邊之資。使擬賜夷之祿。其税者。毎卒一人。輸布長一丈三尺。濶一尺八寸。三丁成端。其國授刀兵衛衛士及位子帳内資人。并防閤仕丁。采女仕女。如此之類。皆悉放還。各從本色。若有得考者。以六年爲叙。一叙以後。自依外考。即他境之人。經年居住。准例徴税。以見來占附後一年。而後依例。又食之爲本。是民所天。隨時設策。治國要政。望請。勸農積穀。以備水旱。仍委所司。差發人夫。開墾膏腴之地良田一百万町。其限役十日。便給粮食。所須調度。官物借之。秋收而後。即令造備。若有國郡司詐作逗留。不肯開墾。並即解却。雖經恩赦。不在免限。如部内百姓。荒野閑地。能加功力。收獲雜穀三千石已上。賜勳六等。一千石以上終身勿事。見帶八位已上加勳一轉。即酬賞之後。稽遲不營。追奪位記。各還本色。又公私出擧。取利十分之三。又言。用兵之要。衣食爲本。鎭無儲粮。何堪固守。募民出穀。運輸鎭所。可程道遠近爲差。委輸以遠二千斛。次三千斛。近四千斛。授外從五位下。奏可之。其六位已下。至八位已上。隨程遠近運穀多少。亦各有差。語具格中。</p>
<p>五月己夘。以式部大録正七位下津史主治麻呂。爲遣新羅使。</p>
<p>己丑。賜右大臣長屋王。稻十萬束。籾四百斛。</p>
<p>戊戌。遣新羅使津史主治麻呂等拜朝。</p>
<p>六月壬寅。始置木工寮史生四員。</p>
<p>秋七月壬申。有客星。見閣道邊凡五日。</p>
<p>丙子。詔曰。陰陽錯謬。災旱頻臻。由是奉幣名山。奠祭神祇。甘雨未降。黎元失業。朕之薄徳。致于此歟。百姓何罪。■萎甚矣。宜大赦天下。令國郡司審録寃獄。掩骼埋■。禁酒斷屠。高年之徒。勤加存撫。自養老六年七月七日昧爽已前。流罪以下。繋囚見徒。咸從原免。其八虐。刧賊。官人枉法受財。監臨主守自盜。盜所監臨。強盜。竊盜。故殺人。私鑄錢。常赦所不免者。不在此例。如以贓入死。並降一等。竊盜一度計贓。三端以下者入赦限。</p>
<p>己夘。太政官奏言。内典外教。道趣雖異。量才揆職。理致同歸。比來僧綱等。既罕都座。縦恣横行。既難平理。彼此往還。空延時日。尺牘案文。未經决斷。一曹細務。極多擁滯。其僧綱者。智徳具足。眞俗棟梁。理義該通。戒業精勤。緇侶以之推讓。素衆由是歸仰。然以居處非一。法務不備。雜事荐臻。終違令條。宜以藥師寺常爲住居。又奏言。垂化設教。資章程以方通。導俗訓人。違彝典而即妨。近在京僧尼。以淺識輕智。巧説罪福之因果。不練戒律。詐誘都裏之衆庶。内黷聖教。外虧皇猷。遂令人之妻子剃髮刻膚。動稱佛法。輙離室家。無懲綱紀。不顧親夫。或負經捧鉢。乞食於街衢之間。或僞誦邪説。寄落於村邑之中。聚宿爲常。妖訛成羣。初似脩道終挾姦乱。永言其弊。特須禁斷。奏可之。」太白晝見。</p>
<p>戊子。詔曰。朕以庸虚。紹承鴻業。尅己自勉。未達天心。是以今夏無雨。苗稼不登。宜令天下國司勸課百姓。種樹晩禾蕎麥及大小麥。藏置儲積。以備年荒。</p>
<p>丁酉。太白犯歳星。◎自五月不雨。至是月。</p>
<p>八月壬子。詔曰。如聞。今年少雨。禾稻不熟。其京師及天下諸國當年田租。並宜免之。</p>
<p>丁夘。令諸國司簡點柵戸一千人。配陸奧鎭所焉。」伊勢。志摩。尾張。參河。遠江。美濃。飛騨。若狹。越前。丹後。但馬。因幡。播磨。美作。備前。備中。淡路。阿波。讃岐等國司。先是。奉使入京。不聽乘驛。至是始聽之。但伊賀。近江。丹波。紀伊四國。不在茲限。</p>
<p>九月庚寅。令伊賀。伊勢。尾張。近江。越前。丹波。播磨。紀伊等國。始輸錢調。</p>
<p>冬十一月甲戌。始置女醫博士。</p>
<p>丙戌。詔曰。朕精誠弗感穆卜罔從。降禍彼蒼。閔凶■及。太上天皇奄弃普天。誠冀。北辰合度。永庇生靈。南山協期。遠常承定省。何圖。一旦厭宰萬方。白雲在馭。玄猷遂遠。瞻奉寳鏡。痛酷之情纒懷。敬事衣冠終身之憂永結。然光陰不駐。倏忽及期。汎愛之恩。欲報無由。不仰眞風。何助冥路。故奉爲太上天皇。敬寫華嚴經八十卷。大集經六十卷。涅槃經■卷。大菩薩藏經廿卷。觀世音經二百卷。造潅頂幡八首。道塲幡一千首。着牙漆几卅六。銅鋺器一百六十八。柳箱八十二。即從十二月七日。於京并畿内諸寺。便屈請僧尼二千六百卅八人。設齋供也。</p>
<p>十二月庚戌。勅奉爲淨御原宮御宇天皇造弥勒像。藤原宮御宇太上天皇釋迦像。其本願縁記。寫以金泥。安置佛殿焉。</p>
<p>庚申。遣新羅使津史主治麻呂等還歸。</p>
<p>七年春正月丙子。天皇御中宮。授從三位多治比眞人池守正三位。正四位下阿倍朝臣廣庭。正四位下息長王並正四位上。從四位上六人部王正四位下。從四位下大石王從四位上。无位栗栖王。三嶋王。春日王並從四位下。正五位下葛木王正五位上。无位志努太王從五位下。從四位上阿倍朝臣首名。石川朝臣石足。百濟王南典並四位下。正五位上大伴宿祢道足。紀朝臣男人並從四位下。正五位下阿倍朝臣船守。從五位上調連淡海並正五位上。從五位上鴨朝臣堅麻呂正五位下。從五位下引田朝臣眞人。路眞人麻呂。紀朝臣清人。大伴宿祢祖父麻呂。土師宿祢豊麻呂。津守連通並從五位上。正六位上引田朝臣秋庭。河邊朝臣智麻呂。紀朝臣猪養。波多眞人足嶋。阿曇宿祢坂持。布勢朝臣國足。息長眞人麻呂。角朝臣家主。高橋朝臣嶋主。平群朝臣豊麻呂。石川朝臣樽。中臣朝臣廣見。石川朝臣麻呂。余仁軍。正六位下船連大魚。河内忌寸人足。丸連男事。志我閇連阿弥太。越智直廣江。堅部使主石前。高金藏。高志連惠我麻呂並從五位下。又授夫人藤原朝臣宮子從二位。日下女王。廣背女王。粟田女王。六人部女王。星河女王。海上女王。智努女王。葛野女王並從四位下。他田舍人直刀自賣正五位上。太宅朝臣諸姉。薩妙觀並從五位上。大春日朝臣家主從五位下。</p>
<p>壬午。饗四位已下主典已上於中宮。</p>
<p>二月丁酉。勅遣僧滿誓〈俗名從四位上笠朝臣麻呂。〉於筑紫。令造觀世音寺。</p>
<p>戊申。常陸國那賀郡大領外正七位上宇治部直荒山。以私穀三千斛。獻陸奧國鎭所。授外從五位下。</p>
<p>己酉。詔曰。乾坤持施。壽載之徳以深。皇王至公。亭毒之仁斯廣。然則居南面者。必代天而闢化。儀北辰者。亦順時以涵育。是以。朕巡京城。遥望郊野。芳春仲月。草木滋榮。東候始啓。丁壯就隴畝之勉。時雨漸注。蟄蠢有浴潅之悦。何不流寛仁以安黎元。布淳化而濟万物乎。宜給戸頭百姓。種子各二斛。布一常。鍬一口。令農蚕之家永無失業。宦學之徒專忘私。</p>
<p>戊午。始築矢田池。</p>
<p>癸亥。但馬國人寺人小君等五人。改賜道守臣姓。</p>
<p>三月己夘。散位從四位下佐伯宿祢麻呂卒。</p>
<p>戊子。常陸國信太郡人物部國依。改賜信太連姓。</p>
<p>夏四月壬寅。大宰府言。日向。大隅。薩摩三國士卒。征討隼賊。頻遭軍役。兼年穀不登。交迫飢寒。謹案故案故事。兵役以後。時有飢疫。望降天恩。給復三年。許之。</p>
<p>辛亥。太政官奏。頃者。百姓漸多。田池窄狹。望請。勸課天下。開闢田疇。其有新造溝池。營開墾者。不限多少。給傳三世。若逐舊溝池。給其一身。奏可之。</p>
<p>五月癸酉。行幸芳野宮。</p>
<p>丁丑。車駕還宮。</p>
<p>己夘。制。神戸當造籍帳。戸无増減。依本爲定。若有増益即減之。死損即加之。</p>
<p>辛巳。大隅薩摩二國隼人等六百廿四人朝貢。</p>
<p>甲申。賜饗於隼人。各奏其風俗歌舞。酋師卅四人。叙位賜祿。各有差。</p>
<p>六月庚子。隼人歸郷。</p>
<p>秋七月庚午。民部卿從四位下太朝臣安麻呂卒。</p>
<p>八月甲午。太政官處分。朝廷儀式。衣冠形制。彈正式部総知糺彈。若其存意督察。自然合禮。頃者。文武官人。雜任以上。衣冠違制。進退緩惰。或彩綾著裏。輕羅致表。或冠纓長垂。過越接領。或領曲細綾。露其胸節。或袴口所括。出其脛踝。如此之徒。其類稍多。臺省二司。明加告示。</p>
<p>庚子。新羅使韓奈麻金貞宿。副使韓奈麻昔楊節等一十五人來貢。</p>
<p>辛丑。宴金貞宿等於朝堂。賜射并奏諸方樂。</p>
<p>辛亥。加置因幡國驛四處。</p>
<p>丁巳。新羅使歸蕃。</p>
<p>九月辛未。■惑入太微左執法中。</p>
<p>己夘。出羽國司正六位上多治比眞人家主言。蝦夷等惣五十二人。功効已顯。酬賞未霑。仰頭引領。久望天恩。伏惟。芳餌之末。必繋深淵之魚。重祿之下。必致忠節之臣。今夷狄愚闇。始趨奔命。久不撫慰。恐二解散。仍具状請裁。有勅。隨彼勳績。並加賞爵。</p>
<p>冬十月庚子。勅。按察使所治之國補博士醫師。自餘國博士並停之。</p>
<p>癸夘。左京人无位紀朝臣家獻白龜。長一寸半。廣一寸。兩眼並赤。</p>
<p>己酉。造危村橋。</p>
<p>乙夘。詔曰。今年九月七日。得左京人紀朝臣家所獻白龜。仍下所司。勘検圖諜。奏稱。孝經援神契曰。天子孝。則天龍降。地龜出。熊氏瑞應圖曰。王者不偏不黨。尊用耆老。不失故舊。徳澤流洽。則靈龜出。是知。天地靈■。國家大瑞。寔謂。以朕不徳。致此顯■。宜共親王諸王公卿大夫百寮在位。同慶斯瑞。仍曲赦。出龜郡免今年租調。親王及京官主典已上。左右大舍人。授刀舍人。左右兵衛。東宮舍人。賜祿有差。紀朝臣家授從六位上。賜■廿疋。綿■屯。布八十端。稻二千束。大倭國造大倭忌寸五百足。■十疋。綿一百屯。布廿端。</p>
<p>十一月癸亥。令天下諸國奴婢口分田。授十二年已上者。</p>
<p>丁丑。下総國香取郡。常陸國鹿嶋郡。紀伊國名草郡等少領已上。聽連任三等已上親。</p>
<p>戊子。夜月犯房星。</p>
<p>十二月丁酉。放官婢花。從良賜高市姓。</p>
<p>辛亥。散位從四位下山前王卒。</p>
<p>神龜元年春正月壬戌朔。廢朝。雨也。</p>
<p>癸亥。天皇御大極殿。受朝。</p>
<p>戊辰。御中宮宴五位已上。賜祿有差。</p>
<p>戊子。出雲國造外從七位下出雲臣廣嶋奏神賀辞。</p>
<p>己丑。廣嶋及祝神部等。授位賜祿各有差。</p>
<p>二月甲午。天皇禪位於皇太子。</p>
<p>天璽國押開豊櫻彦天皇〈勝寳感神聖武皇帝〉」天璽國押開豊櫻彦天皇。〈謹案勝寳八歳勅曰。太上天皇出家歸佛。更不奉謚。至寳字二年。勅追上此號謚。〉天之眞宗豊祖父天皇之皇子也。母曰藤原夫人。贈太政大臣不比等之女也。和銅七年六月。立爲皇太子。于時年十四。</p>
<p>二月甲午。受禪即位於大極殿。大赦天下。詔曰。現神大八洲所知倭根子天皇詔旨〈止〉勅大命〈乎〉親王諸王諸臣百官人等天下公民衆聞食宣。高天原〈尓〉神留坐皇親神魯岐神魯美命吾孫將知食國天下〈止〉与佐〈斯〉奉〈志〉麻尓麻尓。高天原〈尓〉事波自米而四方食國天下〈乃〉政〈乎〉弥高弥廣〈尓〉天日嗣〈止〉高御座〈尓〉坐而大八嶋國所知倭根子天皇〈乃〉大命〈尓〉坐詔〈久〉。此食國天下者掛畏〈岐〉藤原宮〈尓〉天下所知美麻斯〈乃〉父〈止〉坐天皇〈乃〉美麻斯〈尓〉賜〈志〉天下之業〈止〉詔大命〈乎〉聞食恐〈美〉受賜懼〈理〉坐事〈乎〉衆聞食宣。可久賜時〈尓〉美麻斯親王〈乃〉齡〈乃〉弱〈尓〉荷重〈波〉不堪〈自加止〉所念坐而皇祖母坐〈志志〉掛畏〈岐〉我皇天皇〈尓〉授奉〈岐〉。依此而是平城大宮〈尓〉現御神〈止〉坐而大八嶋國所知而靈龜元年〈尓〉此〈乃〉天日嗣高御座之業食國天下之政〈乎〉朕〈尓〉授賜讓賜而教賜詔賜〈都良久。〉挂畏淡海大津宮御宇倭根子天皇〈乃〉万世〈尓〉不改常典〈止〉立賜敷賜〈閇留〉隨法後遂者我子〈尓〉佐太加〈尓〉牟倶佐加〈尓〉無過事授賜〈止〉負賜詔賜〈比志尓〉依〈弖〉今授賜〈牟止〉所念坐間〈尓〉去年九月天地■大瑞物顯來〈理〉。又四方食國〈乃〉年實豊〈尓〉牟■佐加〈尓〉得在〈止〉見賜而隨神〈母〉所念行〈尓〉于都斯〈久母〉皇朕〈賀〉御世當顯見〈留〉物〈尓〉者不在。今將嗣座御世名〈乎〉記而應來顯來〈留〉物〈尓〉在〈良志止〉所念坐而。今神龜二字御世〈乃〉年名〈止〉定〈■〉改養老八年爲神龜元年而天日嗣高御座食國天下之業〈乎〉吾子美麻斯王〈尓〉授賜讓賜〈止〉詔天皇大命〈乎〉頂受賜恐〈美〉持而辞啓者。天皇大命恐被賜仕奉者拙〈久〉劣而無所知。進〈母〉不知退〈母〉不知天地之心〈母〉勞〈久〉重百官之情〈母〉辱愧〈美奈母〉隨神所念坐。故親王等始而王臣汝等清〈支〉明〈支〉正〈支〉直〈支〉心以皇朝〈乎〉穴〈奈比〉扶奉而天下公民〈乎〉奏賜〈止〉詔命衆聞食宣。辞別詔〈久〉遠皇祖御世始而中今〈尓〉至〈麻■〉天日嗣〈止〉高御座〈尓〉坐而此食國天下〈乎〉撫賜慈賜〈波久波〉。時時状状〈尓〉從而治賜慈賜來業〈止〉隨神所念行〈須〉。是以宜天下〈乎〉慈賜治賜〈久〉大赦天下。内外文武職事及五位已上爲父後者。授勳一級。賜高年百歳已上穀一石五斗。九十已上一石。八十已上。并■獨不能自存者五斗。孝子。順孫。義夫。節婦。咸表門閭。終身勿事。天下兵士減今年調半。京畿悉免之。又官官仕奉韓人部一人二人〈尓〉其負而可仕奉姓名賜。又百官官人及京下僧尼大御手物取賜治賜〈久止〉詔天皇御命衆聞食宣。▼是日。一品舍人親王益封五百戸。二品新田部親王授一品。從二位長屋王正二位。正三位多治比眞人池守益封五十戸。從三位巨勢朝臣邑治。大伴宿祢多比等。藤原朝臣武智麻呂。藤原朝臣房前並正三位。並益封賜物。」又以右大臣正二位長屋王爲左大臣。</p>
<p>丙申。勅尊正一位藤原夫人稱大夫人。」授三品田形内親王。吉備内親王並二品。從四位下海上女王。智奴女王。藤原朝臣長娥子並從三位。正四位下山形女王正四位上。</p>
<p>壬子。天皇臨軒。授正四位下六人部王正四位上。從四位下長田王從四位上。无位高田王。膳夫王。正五位上葛木王並從四位下。正五位下高安王。門部王並正五位上。從五位上佐爲王。櫻井王並正五位下。從五位下夜珠王從五位上。正五位上大伴宿祢宿奈麻呂。多治比眞人廣成。日下部宿祢老並從四位下。正五位下阿倍朝臣駿河。阿倍朝臣安麻呂。從五位上大宅朝臣大國並正五位上。從五位上中臣朝臣東人。榎井朝臣廣國。粟田朝臣人上。石川朝臣君子並正五位下。從五位下石河朝臣足人。高橋朝臣安麻呂。佐伯宿祢豊人。高向朝臣大足。當麻眞人老。縣犬養宿祢石足。大野朝臣東人。巨勢朝臣眞人。粟田朝臣人。佐伯宿祢馬養。土師宿祢大麻呂。大藏忌寸老並從五位上。正六位上石川朝臣枚夫。多治比眞人屋主。波多朝臣僧麻呂。紀朝臣和比等。大神朝臣通守。大春日朝臣果安。正六位下石上朝臣乙麻呂。藤原朝臣豊成。從六位上鴨朝臣治田。從七位上鴨朝臣助並從五位下。」從七位下大伴直南淵麻呂。從八位下錦部安麻呂。无位烏安麻呂。外從七位上角山君内麻呂。外從八位下大伴直國持。外正八位上壬生直國依。外正八位下日下部使主荒熊。外從七位上香取連五百嶋。外正八位下大生部直三穗麻呂。外從八位上君子部立花。外正八位上史部虫麻呂。外從八位上大伴直宮足等。獻私穀於陸奧國鎭所。並授外從五位下。</p>
<p>乙夘。陸奧國鎭守軍卒等。願除己本籍便貫此部。率父母妻子共同生業。許之。</p>
<p>三月庚申朔。天皇幸芳野宮。</p>
<p>甲子。車駕還宮。</p>
<p>辛巳。左大臣正二位長屋王等言。伏見二月四日勅。藤原夫人天下皆稱大夫人者。臣等謹検公式令。云皇太夫人。欲依勅号。應失皇字。欲須令文。恐作違勅。不知所定。伏聽進止。詔曰。宜文則皇太夫人。語則大御祖。追收先勅。頒下後号。</p>
<p>壬午。始置催造司。</p>
<p>庚申。定諸流配遠近之程。伊豆。安房。常陸。佐渡。隱岐。土左六國爲遠。諏方。伊豫爲中。越前。安藝爲近。</p>
<p>甲申。令七道諸國依國大小。割取税稻四万已上廿万束已下。毎年出擧。取其息利。以充朝集使在京及非時差使。除運調庸外。向京擔夫等粮料。語在格中。陸奧國言。海道蝦夷反。殺大掾從六位上佐伯宿祢兒屋麻呂。</p>
<p>夏四月庚寅朔。令七道諸國造軍器幕釜等。有數。</p>
<p>壬辰。陸奧國大掾佐伯宿祢兒屋麻呂贈從五位下。賻■一十疋。布廿端。田四町。爲其死事也。</p>
<p>丙申。以式部卿正四位上藤原朝臣宇合爲持節大將軍。宮内大輔從五位上高橋朝臣安麻呂爲副將軍。判官八人。主典八人。爲征海道蝦夷也。</p>
<p>癸夘。教坂東九國軍三万人教習騎射。試練軍陳。運綵帛二百疋。■一千疋。綿六千屯。布一万端於陸奧鎭所。</p>
<p>丁未。造宮卿從四位下縣犬養宿祢筑紫卒。」月犯■惑。</p>
<p>五月癸亥。天皇御重閣中門。觀獵騎。一品已下至无位。豪富家及左右京。五畿内。近江等國郡司并子弟兵士。庶民勇健堪裝飾者。悉令奉獵騎事。兵士已上普賜祿有差。</p>
<p>辛未。從五位上薩妙觀賜姓河上忌寸。從七位下王吉勝新城連。正八位上高正勝三笠連。從八位上高益信男■連。從五位上吉宜。從五位下吉智首並吉田連。從五位下都能兄麻呂羽林連。正六位下賈受君神前連。正六位下樂浪河内高丘連。正七位上四比忠勇椎野連。正七位上荊軌武香山連。從六位上金宅良。金元吉並國看連。正七位下高昌武殖槻連。從七位上王多寳蓋山連。勳十二等高祿徳清原連。无位狛祁乎理和久古衆連。從五位下呉肅胡明御立連。正六位上物部用善物部射園連。正六位上久米奈保麻呂久米連。正六位下賓難大足長丘連。正六位下胛巨茂城上連。從六位下谷那庚受難波連。正八位上荅本陽春麻田連。</p>
<p>壬午。從五位上小野朝臣牛養爲鎭狄將軍。令鎭出羽蝦狄。軍監二人。軍曹二人。</p>
<p>六月癸巳。中納言正三位巨勢朝臣邑治薨。難波朝左大臣大繍徳多之孫。中納言小錦中黒麻呂之子也。</p>
<p>秋七月戊午朔。日有蝕之。</p>
<p>庚午。夫人正三位石川朝臣大■比賣薨。遣從三位阿倍朝臣廣庭。正四位下石川朝臣石足等。監護葬事。又遣中納言正三位大伴宿祢旅人等。就第宣詔。贈正二位。賻■三百疋。絲四百■。布四百端。</p>
<p>丁丑。自六月朔。至是日。■惑逆行。</p>
<p>八月丁未。以從五位上土師宿祢豊麻呂爲遣新羅大使。</p>
<p>冬十月丁亥朔。治部省奏言。勘検京及諸國僧尼名籍。或入道元由。披陳不明。或名存綱帳。還落官籍。或形貌誌黶。既不相當。惣一千一百廿二人。准量格式。合給公驗。不知處分。伏聽天裁。詔報日。白鳳以來。朱雀以前。年代玄遠。尋問難明。亦所司記注。多有粗略。一定見名。仍給公驗。</p>
<p>辛夘。天皇幸紀伊國。</p>
<p>癸巳。行至紀伊國那賀郡玉垣勾頓宮。</p>
<p>甲午。至海部郡玉津嶋頓宮。留十有餘日。</p>
<p>戊戌。造離宮於岡東。▼是日。從駕百寮。六位已下至于伴部。賜祿各有差。</p>
<p>壬寅。賜造離宮司及紀伊國國郡司。并行宮側近高年七十已上祿。各有差。百姓今年調庸。名草海部二郡田租咸免之。又赦罪人死罪已下。名草郡大領外從八位上紀直摩祖爲國造。進位三階。少領正八位下大伴櫟津連子人。海部直土形二階。自餘五十二人各位一階。又詔曰。登山望海。此間最好。不勞遠行。足以遊覽。故改弱濱名。爲明光浦。宜置守戸勿令荒穢。春秋二時。差遣官人。奠祭玉津嶋之神明光浦之靈。」忍海手人大海等兄弟六人。除手人名。從外祖父外從五位上津守連通姓。</p>
<p>丁未。行還至和泉國所石頓宮。郡司少領已上給位一階。監正已下至于百姓。賜祿各有差。</p>
<p>己酉。車駕至自紀伊國。</p>
<p>乙夘。散位從五位下息長眞人臣足任出雲按察使。時贖貨狼籍。惡其景迹。奪位祿焉。</p>
<p>十一月甲子。太政官奏言。上古淳朴。冬穴夏巣。後世聖人。代以宮室。亦有京師。帝王爲居。万國所朝。非是壯麗。何以表徳。其板屋草舍。中古遺制。難營易破。空殫民財。請仰有司。令五位已上及庶人堪營者搆立瓦舍。塗爲赤白。奏可之。</p>
<p>辛未。遣内舍人於近江國。慰勞持節大使藤原朝臣宇合。</p>
<p>己夘。大甞。備前國爲由機。播磨國爲須機。從五位下石上朝臣勝男。石上朝臣乙麻呂。從六位上石上朝臣諸男。從七位上榎井朝臣大嶋等。率内物部。立神楯於齋宮南北二門。</p>
<p>辛巳。宴五位已上於朝堂。因召内裏。賜御酒并祿。</p>
<p>壬午。。賜饗百寮主典已上於朝堂。又賜无位宗室。諸司番上及兩國郡司并妻子酒食并祿。</p>
<p>庚申。召諸司長官并秀才及勤公人等。賜宴於中宮。賜絲各十■。</p>
<p>乙酉。征夷持節大使正四位上藤原朝臣宇合。鎭狄將軍從五位上小野朝臣牛養等來歸。</p>
<p>二年春正月丙辰朔。山背。備前國獻白燕各一。</p>
<p>庚午。大初位下漢人法麻呂賜姓中臣志斐連。</p>
<p>己夘。有星孛于華蓋。</p>
<p>閏正月己丑。陸奧國俘囚百■四人配于伊豫國。五百七十八人配于筑紫。十五人配于和泉監焉。</p>
<p>壬寅。請僧六百人於宮中。讀誦大般若經。爲除災異也。</p>
<p>戊子。夜月犯填星。</p>
<p>丁未。天皇臨朝。詔叙征夷將軍已下一千六百九十六人勳位。各有差。授正四位上藤原朝臣宇合從三位勳二等。從五位上大野朝臣東人從四位下勳四等。從五位上高橋朝臣安麻呂正五位下勳五等。從五位下中臣朝臣廣見從五位上勳五等。從七位下後部王起。正八位上佐伯宿祢首麻呂。五百原君虫麻呂。從七位下君子龍麻呂。從八位上出部直佩刀。少初位上紀朝臣牟良自。正八位上田邊史難波。從六位下坂下朝臣宇頭麻佐。外從六位上丸子大國。外從八位上國覓忌寸勝麻呂等一十人並勳六等。賜田二町。</p>
<p>三月庚子。常陸國百姓。被俘賊燒。損失財物。九分已上者給復三年。四分二年。二分一年。</p>
<p>夏五月甲辰。遣新羅使土師宿祢豊麻呂等還歸。</p>
<p>六月丁巳。和徳史龍麻呂等卅八人。賜姓大縣史。</p>
<p>癸酉。太白晝見。</p>
<p>秋七月丙戌。河内國丹比郡人正八位下川原椋人子虫等■六人賜河原史姓。</p>
<p>戊戌。詔七道諸國。除寃祈祥。必憑幽冥。敬神尊佛。清淨爲先。今聞。諸國神祇社内。多有穢臭。及放雜畜。敬神之礼。豈如是乎。宜國司長官自執幣帛。愼致清掃。常爲歳事。又諸寺院限。勤加掃淨。仍令僧尼讀金光明經。若無此經者。便轉最勝王經。令國家平安也。</p>
<p>壬寅。以伊勢尾張二國田。始班給志摩國百姓口分。</p>
<p>九月壬寅。詔曰。朕聞。古先哲王。君臨寰宇。順兩儀以亭毒。叶四序而齊成。陰陽和而風雨節。災害除以休徴臻。故能騰茂飛英。欝爲稱首。朕以寡薄。嗣膺景圖。戰戰兢兢。夕■若■。懼一物之失所。眷懷生之便安。教命不明。至誠無感。天示星異。地顯動震。仰惟。災■責深在予。昔殷宗脩徳消■雉之寃。宋景行仁。弭■惑之異。遥瞻前軌。寧忘誠惶。宜令所司。三千人出家入道。并左右京及大倭國部内諸寺。始今月廿三日一七日轉經。憑此冥福。冀除災異焉。</p>
<p>冬十月庚申。天皇幸難波宮。</p>
<p>辛未。詔近宮三郡司授位賜祿各有差。國人少初位下掃守連族廣山等除族字。</p>
<p>己夘。晝太白与歳星芒角相合。</p>
<p>十一月己丑。天皇御大安殿。受冬至賀辞。親王及侍臣等奉持奇翫珍贄。進之。即引文武百寮五位已上及諸司長官。大學博士等。宴飮終日。極樂乃罷。賜祿各有差。▼是日。大納言正三位多治比眞人池守賜靈壽杖并■綿。」中務少丞從六位上佐味朝臣虫麻呂。典鑄正六位上播磨直弟兄並授從五位下。弟兄初齎甘子從唐國來。虫麻呂先殖其種結子。故有此授焉。</p>
<p>十二月庚戌朔。日有蝕之。</p>
<p>庚午。詔曰。死者不可生。刑者不可息。此先典之所重也。豈無恤刑之禁。今所奏在京及天下諸國。見禁囚徒。死罪宜降從流。流罪宜從徒。徒以下並依刑部奏。</p>
<p>三年春正月辛巳。京職獻白鼠。大倭國獻白龜。</p>
<p>庚子。天皇臨軒。授從四位下鈴鹿王從四位上。无位石川王從四位下。從四位上藤原朝臣麻呂正四位上。正五位上阿倍朝臣駿河。正五位下石川朝臣君子並從四位下。正五位下中臣朝臣東人正五位上。從五位上多治比眞人廣足。巨勢朝臣眞人。大伴宿祢邑治麻呂。忍海連人成。鍛冶造大隅。從五位下佐伯宿祢沙美麻呂並正五位下。從五位下石上朝臣勝雄。笠朝臣御室。大倭忌寸五百足。置始連秋山並從五位上。正六位上路眞人虫麻呂。阿倍朝臣粳虫。大宅朝臣廣麻呂。粟田朝臣馬養。田口朝臣家主。紀朝臣宇美。秦忌寸足國。葛井連毛人。從六位上縣犬養宿祢大唐並從五位下。正六位上多胡吉師手外從五位下。</p>
<p>二月庚戌朔。制。五位已上薨卒之後。例限六年。勿收其位田。</p>
<p>辛亥。出雲國造從六位上出雲臣廣嶋。齋事畢。獻神社劔鏡并白馬鵠等。廣嶋并祝二人並進位二階。賜廣嶋■廿疋。綿五十屯。布六十端。自餘祝部一百九十四人祿各有差。</p>
<p>庚申。制。内命婦身帶五位。任六位以下官者。自今以後。給正六位官祿。</p>
<p>己巳。太政官奏。諸選人於官引唱不到者。明日引唱。亦不到者後日引唱不到者。不在重引之限。當年若与上考。降爲中等。若居中考。減一年勞。即減勞年亦居中等。更復減一年勞。兩年考第。頻注中等者。惣除前勞。自今以後。永爲恒例。奏可之。</p>
<p>三月辛巳。宴五位已上於南苑。但六位已下官人及大舍人。授刀舍人。兵衛等皆喚御在所。給塩鍬。各有數。</p>
<p>夏五月辛丑。新羅使薩■金造近等來朝。</p>
<p>六月辛亥。天皇臨軒。新羅使貢調物。</p>
<p>壬子。饗金造近等於朝堂。賜祿有差。</p>
<p>庚申。詔曰。夫百姓或染沈痼病。經年未愈。或亦得重病。晝夜辛苦。朕爲父母。何不憐愍。宜遣醫藥於左右京。四畿及六道諸國。救療此類。咸得安寧。依病輕重。賜穀振恤。所司存懷。勉稱朕心焉。</p>
<p>辛酉。太上天皇不豫。令天下諸國放生焉。</p>
<p>丁夘。奉爲太上天皇。度僧廿八人尼二人等。</p>
<p>秋七月戊子。金奏勳等歸國。賜璽書曰。勅。伊■金順貞。汝卿安撫彼境。忠事我朝。貢調使薩■金奏勳等奏稱。順貞以去年六月卅日卒。哀哉。賢臣守國。爲朕股肱。今也則亡。殲我吉士。故贈賻物黄■一百疋。綿百屯。不遺尓績。式獎遊魂。</p>
<p>癸巳。詔曰。太上天皇不豫。稍經二序。宜大赦天下。■疾之徒量給湯藥。</p>
<p>甲午。度僧十五人。尼七人。</p>
<p>乙未。遣使奉幣帛於石成。葛木。住吉。賀茂等神社。</p>
<p>八月癸丑。奉爲太上天皇。造寫釋迦像并法華經訖。仍於藥師寺設齋焉。</p>
<p>壬戌。定鼓吹戸三百戸。鷹戸十戸。</p>
<p>乙亥。太政官處分。新任國司向任之日。伊賀。伊勢。近江。丹波。播磨。紀伊等六國不給食馬。志摩。尾張。若狹。美濃。參川。越前。丹後。但馬。美作。備前。備中。淡路等十二國並給食。自外諸國。皆給傳符。但大宰府并部下諸國五位以上者。宜給傳符。自外隨使駕船。縁路諸國。依例供給。史生亦准此焉。</p>
<p>九月丁丑。令京官史生及坊令。始着朝服把笏。</p>
<p>己夘。停安房國安房郡。出雲國意宇郡采女。令貢兵衛。</p>
<p>丁亥。天皇臨軒。詔曰。今秋大稔。民産豊實。思与天下共茲歡慶。宜免今年田租。</p>
<p>庚寅。内裏生玉棗。勅令朝野道俗等作玉棗詩賦。</p>
<p>壬寅。文人一百十二人上玉棗詩賦。隨其等第。賜祿有差。一等■廿疋。綿卅屯。布卅端。二等■十疋。綿廿屯。布廿端。三等■六疋。綿六屯。布八端。四等■四疋。綿四屯。布六端。不第■一疋。綿一屯。布三端。」以正四位上六人部王。藤原朝臣麻呂。正五位下巨勢朝臣眞人。從五位下縣犬養宿祢石次。大神朝臣道守等廿七人。爲裝束司。以從四位下門部王。正五位下多治比眞人廣足。從五位下村國連志我麻呂等一十八人。爲造頓宮司。爲將幸播磨國印南野也。</p>
<p>冬十月辛亥。行幸播磨國印南野。</p>
<p>甲寅。至印南野邑美頓宮。</p>
<p>辛酉。從駕人及播磨國郡司百姓等。供奉行在所者。授位賜祿各有差。又行宮側近。明石賀古二郡百姓。高年七十已上。賜穀各一斛。曲赦播磨堺内大辟已下罪。</p>
<p>癸亥。行還至難波宮。</p>
<p>庚午。以式部卿從三位藤原朝臣宇合。爲知造難波宮事。陪從无位諸王。六位已上才藝長上并雜色人。難波宮官人。郡司已上賜祿各有差。</p>
<p>癸酉。車駕至自難波宮。</p>
<p>十一月己亥。改備前國藤原郡名。爲藤野郡。</p>
<p>己丑。五位郡司身卒。始賜賻物。又勳九等以下。任長上官者免課役。</p>
<p>十二月乙夘。太白犯填星。</p>
<p>丁夘。尾張國民惣二千二百■二戸。稼傷飢饉。遠江國五郡被水害。並限三年。令加賑貸。</p>
<p>壬申。太政官處分。東文忌寸等自今以後。令任辨官人。上大祓刀。</p>
<h2>卷第十　聖武天皇　天璽國押開豐櫻彥天皇〈起神龜四年正月,盡天平二年十二月〉</h2>
<p>丙子。天皇御大極殿受朝。 是日。左京職獻白雀。河内國獻嘉禾異畝同穗。</p>
<p>庚辰。宴五位已上於朝堂。</p>
<p>壬午。御南苑宴五位已上。賚帛有差。</p>
<p>乙未。夜。月犯心大星。</p>
<p>庚子。授正三位多治比眞人池守從二位。正五位上高安王。正五位下佐爲王。无位船王並從四位下。无位池邊王從五位下。正五位下榎井朝臣廣國正五位上。從五位下平羣朝臣豊麻呂從五位上。正六位上柿本朝臣建石。阿曇宿祢刀。錦部連吉美並從五位下。</p>
<p>二月壬子。造難波宮雇民免課役并房雜徭。</p>
<p>丙辰。夜雷雨大風。 兵部卿正四位下阿倍朝臣首名卒。</p>
<p>辛酉。請僧六百。尼三百於中宮。令轉讀金剛般若經。爲銷災異也。</p>
<p>甲子。天皇御内安殿。詔召入文武百寮主典已上。左大臣正二位長屋王宣勅曰。比者咎徴荐臻。災氣不止。如聞。時政違乖。民情愁怨。天地告譴。鬼神見異。朕施徳不明。仍有懈缺耶。將百寮官人不勤奉公耶。身隔九重。多未詳委。宜令其諸司長官精擇當司主典已上。勞心公務清勤著聞者。心挾姦僞不供其職者。如此二色。具名奏聞。其善者量与昇進。其惡者隨状貶黜。宜莫隱諱副朕意焉。▼是日。遣使於七道諸國。巡監國司之治迹勤怠也。</p>
<p>丙寅。詔曰。時臨東作。人赴田疇。膏澤調暢。春事既起。思九農之方茂。冀五稼之有饒。順是令節。仁及黎元。宜賜京邑六位已下至庶人戸頭人塩一顆。穀二斗。</p>
<p>三月乙亥。百官奉勅。上官人善惡之状。</p>
<p>乙酉。天皇御正殿。詔賜善政官人物。最上二位■一百疋。五位已上■疋。六位已下廿疋。次上五位以上廿疋。六位以下一十疋。其中等不在賜例。下等皆解黜焉。</p>
<p>甲午。天皇御南苑。參議從三位阿倍朝臣廣庭宣勅云。衛府人等。日夜宿衛闕庭。不得輙離其府散使他處。因賜五衛府及授刀寮醫師已下至衛士布。人有差。</p>
<p>丁酉。■惑入東井西亭間。</p>
<p>夏四月乙巳。散位從四位下上道王卒。</p>
<p>五月壬申朔。日有蝕之。</p>
<p>乙亥。幸甕原離宮。</p>
<p>丙子。天皇御南野■。觀餝騎騎射。</p>
<p>丁丑。車駕至自甕原宮。</p>
<p>辛夘。從楯波池。飄風忽來。吹折南苑樹二株。即化成雉。</p>
<p>秋七月丁酉。筑紫諸國。庚午籍七百七十卷。以官印印之。</p>
<p>八月壬戌。補齋宮寮官人一百廿一人。</p>
<p>九月壬申。遣井上内親王。侍於伊勢大神宮焉。</p>
<p>庚寅。渤海郡王使首領高齊徳等八人。來着出羽國。遣使存問。兼賜時服。</p>
<p>閏九月丁夘。皇子誕生焉。</p>
<p>冬十月庚午。安房國言。大風抜木發屋。損破秋稼。上総國言。山崩壓死百姓七十人。並加賑恤。</p>
<p>癸酉。天皇御中宮。爲皇子誕生。赦天下大辟罪已下。又賜百官人等物。及天下与皇子同日産者。布一端。綿二屯。稻廿束。</p>
<p>甲戌。王臣以下。至左右大臣舍人。兵衛。授刀舍人。中宮舍人。雜工舍人。太政大臣家資人。女孺。賜祿各有差。」以從三位阿倍朝臣廣庭爲中納言。</p>
<p>十一月己亥。天皇御中宮。太政官及八省各上表。奉賀皇子誕育。并獻玩好物。▼是日。賜宴文武百寮已下至使部於朝堂。五位已上賜綿有差。累世之家嫡子身帶五位已上者。別加■十疋。但正五位上調連淡海。從五位上大倭忌寸五百足。二人年齒居高。得入此例焉。詔曰。朕頼神祇之祐。蒙宗廟之靈。久有神器。新誕皇子。宜立爲皇太子。布告百官。咸令知聞。</p>
<p>庚子。僧綱及僧尼九十人上表。奉賀皇子誕生。施物各有差。</p>
<p>乙巳。南嶋人百卅二人來朝。叙位有差。</p>
<p>辛亥。大納言從二位多治比眞人池守引百官史生已上。拜皇太子於太政大臣第。</p>
<p>丙辰。賜宴於五位已上并无位諸王。祿各有差。</p>
<p>戊午。賜從三位藤原夫人食封一千戸。</p>
<p>十二月丁丑。勅曰。僧正義淵法師。〈俗姓市往氏也。〉禪枝早茂。法梁惟隆。扇玄風於四方。照惠炬於三界。加以。自先帝御世。迄于朕代。供奉内裏。無一咎愆。念斯若人。年徳共隆。宜改市往氏。賜岡連姓。傳其兄弟。」正三位縣犬養橘宿祢三千代言。縣犬養連五百依。安麻呂。小山守。大麻呂等。是一祖子孫。骨肉孔親。請共沐天恩。同給宿祢姓。詔許之。</p>
<p>丁亥。先是遣使七道。巡検國司之状迹。使等至是復命。詔依使奏状。上等者進位二階。中等者一階。下等者破選。其犯法尤甚者。丹後守從五位下羽林連兄麻呂處流。周防目川原史石庭等除名焉。授正六位上背奈公行文從五位下。」渤海郡王使高齊徳等八人入京。</p>
<p>丙申。遣使賜高齊徳等衣服冠履。渤海郡者舊高麗國也。淡海朝廷七年冬十月。唐將李勣伐滅高麗。其後朝貢久絶矣。至是渤海郡王遣寧遠將軍高仁義等廿四人朝聘。而着蝦夷境。仁義以下十六人並被殺害。首領齊徳等八人僅免死而來。</p>
<p>五年春正月戊戌朔。廢朝。雨也。</p>
<p>庚子。天皇御大極殿。王臣百寮及渤海使等朝賀。</p>
<p>甲辰。天皇御南苑。宴五位已上。賜祿有差。</p>
<p>甲寅。天皇御中宮。高齊徳等上其王書并方物。其詞曰。武藝啓。山河異域。國土不同。延聽風猷。但増傾仰。伏惟大王。天朝受命。日本開基。奕葉重光。本枝百世。武藝忝當列國。濫惣諸蕃。復高麗之舊居。有扶餘之遺俗。但以天崖路阻。海漢悠悠。音耗未通。吉凶絶問。親仁結援。庶叶前經。通使聘隣。始乎今日。謹遣寧遠將軍郎將高仁義。游將軍果毅都尉徳周。別將舍航等廿四人。齎状。并附貂皮三百張奉送。土宜雖賎。用表獻芹之誠。皮幣非珍。還慚掩口之誚。主理有限。披瞻未期。時嗣音徽。永敦隣好。」於是高齊徳等八人並授正六位上。賜當色服。仍宴五位已上及高齊徳等。賜大射及雅樂寮之樂。宴訖賜祿有差。</p>
<p>二月壬午。以從六位下引田朝臣虫麻呂。爲送渤海客使。</p>
<p>癸未。勅正五位下鍛冶造大隅。賜守部連姓。</p>
<p>三月己亥。天皇御鳥池塘。宴五位已上。賜祿有差。又召文人。令賦曲水之詩。各齎■十疋。布十端。内親王以下百官使部已上賜祿亦有差。</p>
<p>辛丑。二品田形内親王薨。遣正四位下石川朝臣石足等。監護喪事。天渟中原瀛眞人天皇之皇女也。</p>
<p>丁未。制。選叙之日。宣命以前。諸宰相等。出立廳前。宣竟就座。自今以後。永爲恒例。</p>
<p>甲子。勅定外五位位祿蔭階等科。」又勅。補事業位分資人者。依養老三年十二月七日格。更無改張。雖然。資人考選者。廻聽待滿八考始選當色。外位資人十考成選。並任主情願。通取散位勳位位子及庶人。簡試後請。請後犯罪者。披陳所司。推問得實。决杖一百。追奪位記。却還本色。其三關。筑紫。飛騨。陸奥。出羽國人。不得補充。餘依令。」勅京官文武職事。五位以上給防閤者。人疲道路。身逃差課。公私同費。彼此共損。自今以後。不須更然。其有官人重名。特給馬料。給式有差。事並在格。</p>
<p>夏四月丁夘朔。日有蝕之。</p>
<p>丁丑。陸奧國請新置白河軍團。又改丹取軍團爲玉作軍團。並許之。</p>
<p>辛巳。太政官奏曰。美作國言。部内大庭眞嶋二郡。一年之内。所輸庸米八百六十餘斛。山川峻遠。運輸大難。人馬並疲。損費極多。望請。輸米之重。換綿鐵之輕。又諸國司言。運調行程遥遠。百姓勞幣極多。望請。外位位祿。割留入京之物。便給當土者。臣等商量。並依所請。伏聽天裁。奏可之。」是時。諸國郡司及隼人等授外五位。並以位祿便給當土也。</p>
<p>壬午。齊徳等八人。各賜綵帛綾綿有差。仍賜其王璽書曰。天皇敬問渤海郡王。省啓具知。恢復舊壤。聿修曩好。朕以嘉之。宜佩義懷仁監撫有境。滄波雖隔。不斷往來。便因首領高齊徳等還次。付書并信物綵帛一十疋。綾一十疋。■廿疋。絲一百■。綿二百屯。仍差送使發遣歸郷。漸熱。想平安好。</p>
<p>辛夘。勅曰。如聞。諸國郡司等。部下有騎射相撲及膂力者。輙給王公卿相之宅。有詔搜索。無人可進。自今以後。不得更然。若有違者。國司追奪位記。仍解見任。郡司先加决罸。准勅解却。其誂求者。以違勅罪罪之。但先充帳内資人者。不在此限。凡如此色人等。國郡預知。存意簡點。臨勅至日。即時貢進。宜告内外咸使知聞。</p>
<p>五月辛亥。左右京百姓遭■被損七百餘烟。賜布穀鹽各有差。</p>
<p>乙夘。太白晝見。</p>
<p>丙辰。授正五位上門部王從四位下。正四位下石川朝臣石足正四位上。正五位上大宅朝臣大國。阿倍朝臣安麻呂並從四位下。從五位上小野朝臣牛養正五位下。從五位下多治比眞人占部從五位上。正七位上阿倍朝臣帶麻呂。正六位下巨勢朝臣少麻呂。從六位下中臣朝名代。正六位上高橋朝臣首名。大伴宿祢首麻呂。正六位下紀朝臣雜物。正六位上坂本朝臣宇頭麻佐。田口朝臣年足。正七位下笠朝臣三助。下毛野朝臣帶足。外正六位上津嶋朝臣家道。從六位上上毛野朝臣宿奈麻呂。正六位上若湯坐宿祢小月。葛野臣廣麻呂。丸部臣大石。葛井連大成並外從五位下。▼是日。始授外五位。仍勅曰。今授外五位人等。不可滞此階。隨其供奉。將叙内位。宜悉茲努力莫怠。</p>
<p>六月庚午。送渤海使使等拜辞。</p>
<p>壬申。水手已上惣六十二人。賜位有差。</p>
<p>秋七月癸丑。從四位下河内王卒。</p>
<p>乙夘。勅三品大將軍新田部親王授明一品。</p>
<p>八月甲午。詔曰。朕有所思。比日之間。不欲養鷹。天下之人。亦宜勿養。其待後勅。乃須養之。如有違者。科違勅之罪。布告天下。咸令聞知。▼是日。勅始置内匠寮。頭一人。助一人。大允二人。少允二人。大属一人。少属二人。史生八人。使部已下雜色匠手各有數。」又置中衛府。大將一人。〈從四位上。〉少將一人。〈正五位上。〉將監四人。〈從六位上。〉將曹四人。〈從七位上〉府生六人。番長六人。中衛三百人。〈號曰東舍人。〉使部已下亦有數。其職掌常在大内。以備周衛。事並在格。」正五位下守部連大隅上書乞骸骨。優詔不許。仍賜絹一十疋。■一十疋。綿一百屯。布■端。</p>
<p>甲申。勅。皇太子寢病。經日不愈。自非三寳威力。何能解脱患苦。因茲。敬造觀世音菩薩像一百七十七躯并經一百七十七卷。礼佛轉經。一日行道。縁此功徳。欲得平復。又勅。可大赦天下。以救所患。其犯八虐及官人枉法受財。監臨主守自盜。盜所監臨。強盜竊盜得財。常赦所不免者。並不在赦限。</p>
<p>壬申。太政官議奏。改定諸國史生博士醫師員并考選叙限。史生大國四人。上國三人。中下國二人。以六考成選。滿即与替。博士醫師以八考。成選。但補博士者。惣三四國而一人。醫師毎國補焉。選滿与替。同於史生。語並在格。</p>
<p>丙戌。天皇御東宮。縁皇太子病。遣使奉幣帛於諸陵。</p>
<p>丁夘。太白經天。</p>
<p>九月丙午。皇太子薨。</p>
<p>壬子。葬於那富山。時年二。天皇甚悼惜焉。爲之廢朝三日。爲太子幼弱。不具喪禮。但在京官人以下及畿内百姓素服三日。諸國郡司。各於當郡擧哀三日。</p>
<p>壬戌。夜流星。長可二丈。餘光照赤。四斷散墮宮中。</p>
<p>冬十月壬午。僧正義淵法師卒。遣治部官人監護喪事。又詔賻■一百疋。絲二百■。綿三百屯。布二百端。</p>
<p>十一月癸巳朔。雷。</p>
<p>乙未。以從四位下智努王。爲造山房司長官。</p>
<p>壬寅。制。衛府府生者兵部省補焉。</p>
<p>乙巳。冬至。御南苑。宴親王已下五位已上。賜■有差。</p>
<p>庚辰。擇智行僧九人。令住山房焉。</p>
<p>十二月己丑。金光明經六十四帙六百■卷頒於諸國。國別十卷。先是。諸國所有金光明經。或國八卷。或國四卷。至是寫備頒下。隨經到日。即令轉讀。爲令國家平安也。</p>
<p>天平元年春正月壬辰朔。宴羣臣及内外命婦於中宮。賜■有差。</p>
<p>戊戌。饗五位以上於朝堂。</p>
<p>壬寅。正四位上六人部王卒。</p>
<p>丁未。勅。孟春正月。万物和悦。宜給京及畿内官人已下酒食價直。并餔一日。</p>
<p>壬子。詔。五位以上高年不堪朝者。遣使就第慰問兼賜物。八十已上者。■十疋。綿廿屯。布卅端。七十已上者。■六疋。綿十屯。布廿端。</p>
<p>二月辛未。左京人從七位下漆部造君足。无位中臣宮處連東人等告密。稱左大臣正二位長屋王私學左道。欲傾國家。其夜。遣使固守三關。因遣式部卿從三位藤原朝臣宇合。衛門佐從五位下佐味朝臣虫麻呂。左衛士佐外從五位下津嶋朝臣家道。右衛士佐外從五位下紀朝臣佐比物等。將六衛兵。圍長屋王宅。</p>
<p>壬申。以大宰大貳正四位上多治比眞人縣守。左大辨正四位上石川朝臣石足。彈正尹從四位下大伴宿祢道足。權爲參議。巳時。遣一品舍人親王。新田部親王。大納言從二位多治比眞人池守。中納言正三位藤原朝臣武智麻呂。右中弁正五位下小野朝臣牛養。少納言外從五位下巨勢朝臣宿奈麻呂等。就長屋王宅窮問其罪。</p>
<p>癸酉。令王自盡。其室二品吉備内親王。男從四位下膳夫王。无位桑田王。葛木王。鉤取王等。同亦自經。乃悉捉家内人等。禁着於左右衛士兵衛等府。</p>
<p>甲戌。遣使葬長屋王吉備内親王屍於生馬山。仍勅曰。吉備内親王者無罪。宜准例送葬。唯停鼓吹。其家令帳内等並從放免。長屋王者依犯伏誅。雖准罪人莫醜其葬矣。長屋王天武天皇之孫。高市親王之子也。吉備内親王日並知皇子尊之皇女也。</p>
<p>丙子。勅曰。左大臣正二位長屋王。忍戻昏凶。觸途則著。盡慝窮姦。頓陷踈網。苅夷姦黨。除滅賊惡。宜國司莫令有衆。仍以二月十二日依常施行。</p>
<p>戊寅。外從五位下上毛野朝臣宿奈麻呂等七人。坐与長屋王交通並處流。自餘九十人悉從原免。</p>
<p>己夘。遣左大辨正四位上石川朝臣石足等。就長屋王弟從四位上鈴鹿王宅。宣勅曰。長屋王昆弟姉妹子孫及妾等合縁坐者。不問男女。咸皆赦除。▼是日。百官大祓。</p>
<p>壬午。曲赦左右京大辟罪已下。并免縁長屋王事徴發百姓雜徭。又告人漆部造君足。中臣宮處連東人並授外從五位下。賜食封卅戸。田十町。漆部駒長從七位下。並賜物有差。</p>
<p>丁亥。長屋王弟姉妹并男女等見存者。預給祿之例。</p>
<p>三月癸巳。天皇御松林苑宴羣臣。引諸司并朝集使主典以上于御在所。賜物有差。</p>
<p>甲午。天皇御大極殿。授正四位上石川朝臣石足。多治比眞人縣守。藤原朝臣麻呂並從三位。從四位上鈴鹿王正四位上。從四位上長田王。從四位下葛城王並正四位下。從四位下智努王。三原王並從四位上。正五位下櫻井王正五位上。无位阿紀王從五位下。從四位下大伴宿祢道足正四位下。正五位下粟田朝臣人上正五位上。從五位上車持朝臣益。佐伯宿祢豊人並正五位下。從五位下息長眞人麻呂。伊吉連古麻呂。縣犬養宿祢石次。小野朝臣老。布勢朝臣國足並從五位上。外從五位下中臣朝臣名代。巨勢朝臣少麻呂。阿部朝臣帶麻呂。坂本朝臣宇頭麻佐並從五位下。正六位上巨勢朝臣奈■麻呂。紀朝臣飯麻呂。大神朝臣乙麻呂。三國眞人大浦。正六位下小治田朝臣諸人。坂上忌寸大國。正六位上後部王起。垣津連比奈並外從五位下。」以中納言正三位藤原朝臣武智麻呂爲大納言。</p>
<p>癸丑。太政官奏曰。令諸國停四丈廣■。皆成六丈狹■。又班口分田。依令收授。於事不便。請悉收更班。並許之。</p>
<p>丁巳。以正八位上紀直豊嶋爲紀伊國造。</p>
<p>夏四月壬戌。播磨國賀茂郡加主政主帳各一人。</p>
<p>癸亥。勅。内外文武百官及天下百姓。有學習異端蓄積幻術。壓魅咒咀害傷百物者。首斬從流。如有停住山林詳道佛法。自作教化。傳習授業。封印書符。合藥造毒。萬方作恠。違犯勅禁者。罪亦如此。其妖訛書者。勅出以後五十日内首訖。若有限内不首後被糺告者。不問首從。皆咸配流。其糺告人賞絹卅疋。便徴罪家。又勅。毎年割取伊勢神調■三百疋。賜任神祇官中臣朝臣等。太政官處分。舍人親王參入朝廳之時。諸司莫爲之下座。爲造山陽道諸國驛家。充驛起稻五万束。</p>
<p>乙丑。筑前國宗形郡大領外從七位上宗形朝臣鳥麻呂奏可供奉神齋之状。授外從五位下。賜物有數。</p>
<p>庚午。諸國兵衛資物。令當郡見在郡司節級輸之。仍附貢調使送所司。其輸法以上■一疋充銀二兩。以上絲小二斤。庸綿小八斤。庸布四段。米一石。並充銀一兩。即依當土所出。准銀廿兩。</p>
<p>五月甲午。天皇御松林。宴王臣五位已上。賜祿有差。亦奉騎人等。不問位品給錢一千文。</p>
<p>庚戌。太政官處分。准令。諸國史生及■仗等。式部判補。赴任之日。例下省符。符内仍稱關司勘過。自非辨官不合此語。自今以後。補任已訖。具注交名。申送辨官。更造符乃下諸國。</p>
<p>六月庚申朔。講仁王經於朝堂及畿内七道諸國。</p>
<p>辛酉。廢營厨司。</p>
<p>己夘。左京職獻龜長五寸三分。闊四寸五分。其背有文云。天王貴平知百年。</p>
<p>庚辰。薩摩隼人等貢調物。</p>
<p>癸未。天皇御大極殿。閤門隼人等奏風俗歌舞。</p>
<p>甲申。隼人等授位賜祿各有差。</p>
<p>乙酉。■惑入大微中。</p>
<p>秋七月己酉。大隅隼人等貢調物。</p>
<p>辛亥。大隅隼人姶■郡少領外從七位下勳七等加志君和多利。外從七位上佐須岐君夜麻等久久賣並授外從五位下。自餘叙位賜祿亦各有差。</p>
<p>癸丑。月入東井。</p>
<p>八月癸亥。天皇御大極殿。詔曰。現神御宇倭根子天皇詔旨勅命〈乎〉親王等諸王等諸臣等百官人等天下公民衆聞宣。高天原〈由〉天降坐〈之〉天皇御世始而許能天官御座坐而天地八方治調賜事者聖君〈止〉坐而賢臣供奉天下平〈久〉百官安〈久〉爲而〈之〉天地大瑞者顯來〈止奈母〉隨神所念行〈佐久止〉詔命〈乎〉衆聞宣。如是詔者大命坐皇朕御世當而者皇〈止〉坐朕〈母〉聞持〈流〉事乏〈久〉見持〈留〉行少〈美〉。朕臣爲供奉人等〈母〉一二〈乎〉漏落事〈母〉在〈牟加止〉辱〈美〉愧〈美〉所思坐而我皇太上天皇大前〈尓〉恐〈古士物〉進退匍匐廻〈保理〉白賜〈比〉受被賜〈久〉者卿等〈乃〉問來政〈乎〉者加久〈耶〉荅賜加久〈耶〉荅賜〈止〉白賜官〈尓耶〉治賜〈止〉白賜〈倍婆〉。教賜於毛夫氣賜荅賜宣賜隨〈尓〉。此〈乃〉食國天下之政〈乎〉行賜敷賜乍供奉賜間〈尓〉。京職大夫從三位藤原朝臣麻呂等〈伊〉負圖龜一頭獻〈止〉奏賜〈不尓〉所聞行。驚賜恠賜所見行歡賜嘉賜〈■〉所思行〈久〉者。于都斯久母皇朕政〈乃〉所致物〈尓〉在〈米耶。〉此者太上天皇厚〈支〉廣〈支〉徳〈乎〉蒙而高〈支〉貴〈支〉行〈尓〉依而顯來大瑞物〈曾止〉詔命〈乎〉衆聞宣。辞別詔〈久〉此大瑞物者天坐神地坐神〈乃〉相宇豆奈〈比〉奉福奉事〈尓〉依而顯〈久〉出〈多留〉瑞〈尓〉在〈羅之止奈母〉神隨所思行〈須〉。是以天地之神〈乃〉顯奉〈留〉貴瑞以而御世年號改賜換賜。是以改神龜六年爲天平元年而大赦天下百官主典已上等冠位一階上賜事〈乎〉始一二〈乃〉慶命詔賜惠賜行賜〈止〉詔天皇命〈乎〉衆聞食宣。其賜物。親王■一百疋。大納言七十疋。三位■疋。四位一十五疋。五位一十疋。正六位上■四疋。綿一十屯。定額散位及左右大舍人。六衛府舍人。中宮職舍人。諸司長上及史生各布二端。使部伴部。門部主帥各布一端。其女孺采女准大舍人。宮人准使部。」又天下百姓高年八十已上及孝子順孫。義夫節婦。鰥寡■獨。疹疾不能自存者。依和銅元年格。」又左右兩京今年田租。在京僧尼之父今年所出租賦。及到大宰府路次驛戸租調。」自神龜三年已前官物未納者皆免。」又陸奧鎭守兵及三關兵士。簡定三等。具録進退如法臨敵振威。向冐万死。不顧一生之状。并姓名年紀居貫軍役之年。便差專使。上奏。」其諸衛府内武藝可稱者。亦以名奏聞。」又諸大陵差使奉幣。其改諸陵司爲寮。増員加秩。」又諸國天神地祇者。宜令長官致祭。若有限外應祭山川者聽祭。即免祝部今年田租。」又在近江國紫郷山寺者入官寺之例。」又五世王嫡子已上。娶孫王生男女者入皇親之限。自餘依慶雲三年格。」其獲龜人河内國古市郡人无位賀茂子虫授從六位上。賜物■廿疋。綿■屯。布八十端。大税二千束。」又勅。唐僧道榮。身生本郷。心向皇化。遠渉滄波。作我法師。加以訓導子虫。令獻大瑞。宜擬從五位下階。仍施緋色袈裟并物。其位祿料一依令條。」既而授正五位下小野朝臣牛養。正五位上榎井朝臣廣國並從四位下。正五位下大伴宿祢祖父麻呂。佐伯宿祢豊人並正五位上。從五位上中臣朝臣廣見正五位下。從五位下大伴宿祢首。田口朝臣家主並從五位上。外從五位下高橋朝臣首名。紀朝臣飯麻呂。正六位上多治比眞人多夫勢。藤原朝臣鳥養並從五位下。</p>
<p>丁夘。左大辨從三位石川朝臣石足薨。淡海朝大臣大紫連子之孫。少納言小花下安麻呂之子也。</p>
<p>戊辰。詔立正三位藤原夫人爲皇后。</p>
<p>壬午。喚入五位及諸司長官于内裏。而知太政官事一品舍人親王宣勅曰。天皇大命〈良麻止〉親王等又汝王臣等語賜〈幣止〉勅〈久〉。皇朕高御座〈尓〉坐初〈由利〉今年〈尓〉至〈麻■〉六年〈尓〉成〈奴〉。此〈乃〉間〈尓〉天〈都〉位〈尓〉嗣坐〈倍伎〉次〈止〉爲〈■〉皇太子侍〈豆〉。由是其婆婆〈止〉在〈須〉藤原夫人〈乎〉皇后〈止〉定賜。加久定賜者皇朕御身〈毛〉年月積〈奴〉。天下君坐而年緒長〈久〉皇后不坐事〈母〉一〈豆乃〉善有〈良努〉行〈尓〉在。又於天下政置而獨知〈倍伎〉物不有。必〈母〉斯理幣〈能〉政有〈倍之〉。此者事立〈尓〉不有。天〈尓〉日月在如地〈尓〉山川有如並坐而可有〈止〉言事者汝等王臣等明見所知在。然此位〈乎〉遲定〈米豆良久波〉刀比止麻尓母己〈我〉夜氣授〈留〉人〈乎波〉一日二日〈止〉擇〈比〉十日廿日〈止〉試定〈止斯〉伊波〈婆〉許貴太斯〈伎〉意保〈伎〉天下〈乃〉事〈乎夜〉多夜須〈久〉行〈無止〉所念坐而。此〈乃〉六年〈乃〉内〈乎〉擇賜試賜而。今日今時眼當衆〈乎〉喚賜而細事〈乃〉状語賜〈布止〉詔勅聞宣。賀久詔者挂畏〈支〉於此宮坐〈支〉現神大八洲國所知倭根子天皇我王祖母天皇〈乃〉始斯皇后〈乎〉朕賜日〈尓〉勅〈豆良久〉。女〈止〉云〈波婆〉等〈美夜〉。我加久云其父侍大臣〈乃〉皇〈我〉朝〈乎〉助奉輔奉〈■〉頂〈伎〉恐〈美〉供奉乍夜半曉時〈止〉烋息無〈久〉淨〈伎〉明心〈乎〉持〈■〉波波刀比供奉〈乎〉所見賜者。其人〈乃〉宇武何志〈伎〉事款事〈乎〉遂不得忘。我兒我王過无罪無有者捨〈麻須奈〉忘〈麻須奈止〉負賜宣賜〈志〉大命依而。加〈尓〉加久〈尓〉年〈乃〉六年〈乎〉試賜使賜〈■〉此皇后位〈乎〉授賜。然〈毛〉朕時〈乃未尓波〉不有。難波高津宮御宇大鷦鷯天皇葛城曾豆比古女子伊波乃比賣命皇后〈止〉御相坐而食國天下之政治賜行賜〈家利〉。今米豆良可〈尓〉新〈伎〉政者不有。本〈由理〉行來迹事〈曾止〉詔勅聞宣。」既而中納言從三位阿倍朝臣廣庭更宣勅曰。天皇詔旨今勅御事法者常事〈尓波〉不有。武都事〈止〉思坐故猶在〈倍伎〉物〈尓〉有〈礼夜止〉思行〈之■〉大御物賜〈久止〉宣。」賜親王■三百疋。大納言二百疋。中納言一百疋。三位八十疋。四位卅疋。五位廿疋。六位五疋。内親王一百疋。内命婦三位六十疋。四位一十五疋。五位一十疋。</p>
<p>九月庚寅。仰大宰府令進調綿一十万屯。</p>
<p>辛丑。陸奧鎭守將軍從四位下大野朝臣東人等言。在鎭兵人勤功可録。請授官位勸其後人。勅宜一列卅人各進二級。二列七十四人各一級。三列九十六人各布十常。</p>
<p>乙夘。正四位下葛城王爲左大弁。正四位下大伴宿祢道足爲右大弁。正三位藤原朝臣房前爲中務卿。從四位下小野朝臣牛養爲皇后宮大夫。正四位下長田王爲衛門督。</p>
<p>冬十月戊午朔。日有蝕之。</p>
<p>甲子。以辨淨法師爲大僧都。神叡法師爲少僧都。道慈法師爲律師。</p>
<p>十一月癸巳。任京及畿内班田司。」太政官奏。親王及五位已上。諸王臣等位田。功田。賜田并寺家神家地者不須改易。便給本地。其位田者如有情願以上易上者。計本田數任聽給之。以中換上者不合与理。縱有聽許。爲民要須者。先給貧家。其賜田人先入賜例。見無實地者。所司即与處分。位田亦同。餘依令條。其職田者民部預計合給田數。隨地寛狹取中上田。一分畿内。一分外國。隨闕收授。勿使爭求膏腴之地。」又諸國等前任之日。開墾水田者。從養老七年以來。不論本加功人轉買得家。皆咸還收。便給土人。若有其身未得遷替者。依常聽佃。自餘開墾者一依養老七年格。」又阿波國山背國陸田者不問高下。皆悉還公。即給當土百姓。但在山背國三位已上陸田者。具録町段附使上奏。以外盡收。開荒爲熟。兩國並聽。」其勅賜及功者。不入還收之限。並許之。</p>
<p>二年春正月丙戌朔。廢朝。雨也。</p>
<p>丁亥。天皇御大極殿受朝。</p>
<p>壬辰。宴五位已上於中朝。賜祿有差。</p>
<p>辛丑。天皇御大安殿宴五位已上。晩頭。移幸皇后宮。百官主典已上陪從踏歌。且奏且行。引入宮裏。以賜酒食。因令探短籍。書以仁義禮智信五字。隨其字而賜物。得仁者■也。義者絲也。礼者綿也。智者布也。信者段常布也。</p>
<p>辛亥。陸奧國言。部下田夷村蝦夷等。永悛賊心。既從教喩。請建郡家于田夷村。同爲百姓者。許之。</p>
<p>二月丁巳。釋奠。詔遣右中辨正五位下中臣朝臣廣見。就大學寮宣勅。慰勞博士學生等勸勉其業。仍賜物有差。</p>
<p>三月丁亥。天皇御松林宮。宴五位以上。引文章生等令賦曲水。賜■布有差。</p>
<p>辛夘。大宰府言。大隅薩摩兩國百姓。建國以來。未曾班田。其所有田悉是墾田。相承爲佃。不願改動。若從班授。恐多喧訴。於是隨舊不動。各令自佃焉。</p>
<p>丁酉。周防國熊毛郡牛嶋西汀。吉敷郡達理山所出銅。試加冶練。並堪爲用。便令當國採冶。以充長門鑄錢。</p>
<p>庚子。■惑畫見。</p>
<p>辛亥。太政官奏稱。大學生徒既經歳月習業庸淺。猶難博達。實是家道困窮無物資給。雖有好學。不堪遂志。望請。選性識聡惠藝業優長者十人以下五人以上專精學問。以加善誘。仍賜夏冬服并食料。又陰陽醫術及七曜頒暦等類。國家要道。不得廢闕。但見諸博士。年齒衰老。若不教授。恐致絶業。望仰。吉田連宜。大津連首。御立連清道。難波連吉成。山口忌寸田主。私部首石村。志斐連三田次等七人。各取弟子將令習業。其時服食料亦准大學生。其生徒陰陽醫術各三人。曜暦各二人。又諸蕃異域。風俗不同。若無譯語。難以通事。仍仰粟田朝臣馬養。播磨直乙安。陽胡史眞身。秦忌寸朝元。文元貞等五人。各取弟子二人令習漢語者。詔並許之。</p>
<p>夏四月甲子。太政官處分。畿内七道諸國主典已上。雖各職掌。至於行事。必應共知。或國司等私造税帳。竟後取署。不肯署名。因此上下觸事相違。又大税收納不得輕忽。進税帳日。不問穎穀。倉別署主當官人名。又國内所出珍奇口味等物。國郡司蔽匿不進。亦有因乏少而不進。自今以後。物雖乏少。不限驛傳。任便貢進。國内施行雜事。主典已上共知。其史生預事有失。科罪亦同也。</p>
<p>庚午。詔曰。聖人大寳曰位。因茲嚮重明。以聽民風。理財正辞曰義。所以裁衣裳而齊時俗。安不之事在予一人。自今以後。天下婦女。改舊衣服施用新樣。永言念茲。懋允所職。公卿百寮豈不愼歟。</p>
<p>辛未。始置皇后宮職施藥院。令諸國以職封并大臣家封戸庸物充價。買取草藥。毎年進之。</p>
<p>六月甲寅朔。太政官處分。自今以後。史生已上上日數。毎月讀申長官。如長官不參。讀申大納言。</p>
<p>庚辰。縁旱令検校四畿内水田陸田。」神祇官曹司災。</p>
<p>壬午。雷雨。神祇官屋災。往往人畜震死。</p>
<p>閏六月甲午。制。奉幣伊勢大神宮者。卜食五位已上充使。不須六位已下。</p>
<p>庚子。縁去月霹靂。勅新田部親王。率神祇官卜之。乃遣使奉幣於畿内七道諸社。以礼謝焉。</p>
<p>庚戌。勅。比者亢陽稍盛。思量年穀不登。宜遣使者四畿内。令検百姓産業矣。</p>
<p>秋七月癸亥。詔曰。供給齋宮年料。自今以後皆用官物。不得依舊充用神戸庸調等物。其大神宮祢宜二人進位二階。内人六人一階。莫問年之長幼。</p>
<p>八月己丑。太白入大微中。</p>
<p>辛亥。遣渤海使正六位上引田朝臣虫麻呂等來歸。</p>
<p>九月壬子朔。日有蝕之。</p>
<p>癸丑。天皇御中宮。虫麻呂等獻渤海郡王信物。</p>
<p>己未。從二位大納言多冶比眞人池守薨。左大臣正二位嶋之第一子也。</p>
<p>丙子。遣使以渤海郡信物。令獻山陵六所。并祭故太政大臣藤原朝臣墓。</p>
<p>戊寅。正四位下葛城王。從四位下小野朝臣牛養。任催造司監。本官如故。</p>
<p>己夘。停諸國防人。</p>
<p>庚辰。詔曰。京及諸國多有盜賊。或捉人家劫掠。或在海中侵奪。蠧害百姓莫甚於此。宜令所在官司嚴加捉搦必使擒獲。又安藝周防國人等妄説禍福。多集人衆。妖祠死魂。云有所祈。又近京左側山原。聚集多人妖言惑衆。多則萬人。少乃數千。如此徒深違憲法。若更因循爲害滋甚。自今以後。勿使更然。又造■多捕禽獸者。先朝禁斷。擅發兵馬人衆者。當今不聽。而諸國仍作■籬。擅發人兵。殺害猪鹿。計無頭數。非直多害生命。實亦違犯章程。宜頒諸道並須禁斷。</p>
<p>冬十月乙酉。大僧都辨靜法師爲僧正。</p>
<p>丙午。彈正尹從四位下酒部王卒。</p>
<p>庚戌。遣使奉渤海信物於諸國名神社。</p>
<p>十一月丁巳。雷雨大風。折木發屋。</p>
<h2>卷第十一　聖武天皇　天璽國押開豐櫻彥天皇〈起天平四年正月,盡六年十二月〉</h2>
<p>乙亥。神祇官奏。庭火御竃四時祭祀。永爲常例。</p>
<p>丙子。授正三位大伴宿祢旅人從二位。從四位下門部王。春日王。佐爲王並從四位上。正五位上櫻井王從四位下。從五位下大井王從五位上。從四位下多治比眞人廣成。紀朝臣男人。大野朝臣東人並從四位上。正五位上大伴宿祢祖父麻呂從四位下。正五位下中臣朝臣廣見正五位上。從五位上石上朝臣勝雄。平群朝臣豊麻呂。小野朝臣老。從五位下石川朝臣比良夫並正五位下。從五位下波多眞人繼手。久米朝臣麻呂。石川朝臣夫子。高橋朝臣嶋主。村國連志我麻呂並從五位上。外從五位下巨勢朝臣奈■麻呂。津嶋朝臣家道。正六位上石川朝臣加美。大伴宿祢兄麻呂並從五位下。正六位上息長眞人名代。當麻眞人廣人。巨曾倍朝臣足人。紀朝臣多麻呂。引田朝臣虫麻呂。巨勢朝臣又兄。大伴宿祢御助。佐伯宿祢人足。佐味朝臣足人。佐伯宿祢伊益。土師宿祢千村。箭集宿祢虫麻呂。物部韓國連廣足。船連藥。難波連吉成。田邊史廣足。葛井連廣成。高丘連河内。秦忌寸朝元並外從五位下。</p>
<p>二月庚辰朔。日有蝕之。</p>
<p>三月乙夘。制。自今已後。習算出身。不解周髀者。只許留省焉。」廢諏方國并信濃國。</p>
<p>夏四月乙巳。正五位下平羣朝臣豊麻呂爲讃岐守。</p>
<p>五月辛酉。外從五位下巨勢朝臣又兄爲信濃守。從五位上布勢朝臣國足爲武藏守。從五位下大伴宿祢兄麻呂爲尾張守。外從五位下紀朝臣多麻呂爲上総守。</p>
<p>六月庚寅。以從五位下石川朝臣麻呂爲左少弁。從五位下阿倍朝臣粳虫爲圖書頭。外從五位下土師宿祢千村爲諸陵頭。外從五位下許曾倍朝臣足人爲大藏少輔。外從五位下引田朝臣虫麻呂爲主殿頭。外從五位下佐味朝臣足人爲中衛少將。外從五位下佐伯宿祢人足爲右衛士督。正五位下巨勢朝臣眞人爲大宰少貳。」紀伊國阿■郡海水變如血。色經五日乃復。</p>
<p>七月辛未。大納言從二位大伴宿祢旅人薨。難波朝右大臣大紫長徳之孫。大納言贈從二位安麻呂之第一子也。</p>
<p>乙亥。定雅樂寮雜樂生員。大唐樂卅九人。百濟樂廿六人。高麗樂八人。新羅樂四人。度羅樂六十二人。諸縣舞八人。筑紫舞廿人。其大唐樂生不言夏蕃。取堪教習者。百濟高麗新羅等樂生並取當蕃堪學者。但度羅樂。諸縣。筑紫舞生並取樂戸。</p>
<p>八月辛巳。引入諸司主典已上於内裏。一品舍人親王宣勅云。執事卿等或薨逝。或老病不堪理務。宜各舉所知可堪濟務者。</p>
<p>癸未。主典已上三百九十六人詣闕上表。舉名以聞。詔曰。比年隨逐行基法師。優婆塞優婆夷等。如法修行者。男年六十一已上。女年五十五以上。咸聽入道。自餘持鉢行路者。仰所由司嚴加捉搦。其有遇父母夫喪。期年以内修行。勿論。</p>
<p>丁亥。詔。依諸司舉。擢式部卿從三位藤原朝臣宇合。民部卿從三位多治比眞人縣守。兵部卿從三位藤原朝臣麻呂。大藏卿正四位上鈴鹿王。左大辨正四位下葛城王。右大弁正四位下大伴宿祢道足等六人。並爲參議。</p>
<p>辛丑。詔曰。如聞。天地所■。豊年最好。今歳登穀。朕甚嘉之。思与天下共受斯慶。宜免京及諸國今年田租之半。但淡路。阿波。譛岐。隱伎等國租并天平元年以往公私未納稻者。咸免除之。</p>
<p>九月戊申。左右京職言。三位已上宅門。建於大路先已聽許。未審身薨。宅門若爲處分。勅。亡者宅門不在建例。</p>
<p>癸酉。外從五位下高丘連河内爲右京亮。大納言正三位藤原朝臣武智麻呂爲兼大宰帥。</p>
<p>冬十一月丁未。太政官處分。武官醫師使部。及左右馬監馬醫帶仗者考選。及武官解任者。先例並属式部。於事不便。自今以後。令兵部掌焉。但正身依舊在寮上下。</p>
<p>庚戌。冬至。天皇御南樹苑。宴五位已上。賜錢親王三百貫。大納言二百五十貫。正三位二百貫。自外各有差。</p>
<p>辛酉。先是。車駕巡幸京中。道經獄邊。聞囚等悲吟叫呼之聲。天皇憐愍。遣使覆審犯状輕重。於是。降恩咸免死罪已下。并賜衣服令其自新。</p>
<p>丁夘。始置畿内惣管。諸道鎭撫使。以一品新田部親王。爲大惣管。從三位藤原朝臣宇合爲副惣管。從三位多治比眞人縣守爲山陽道鎭撫使。從三位藤原朝臣麻呂爲山陰道鎭撫使。正四位下大伴宿祢道足爲南海道鎭撫使。</p>
<p>癸酉。制。大惣管者。帶劔待勅。副惣管者。与大惣管同。判史二人。主事四人。鎭撫使掌与惣管同。判官一人。主典一人。其抽内外文武官六位已下。解兵術文筆者充。仍給大惣管■仗十人。副惣管六人。鎭撫使三位隨身四人。四位二人。並負持弓箭。朝夕祇承。隨主願充。令得入考。惣管如有縁事入部者。聽從騎兵卅疋。其職掌者。差發京及畿内兵馬。搜捕結徒集衆。樹黨假勢。劫奪老少。壓略貧賎。是非時政。臧否人物。邪曲寃枉之事。又斷盜賊妖言。自非衛府執持兵刄之類。取時巡察國郡司等治績。如得善惡即時奏聞。不須連延日時令會恩赦。其有犯罪者。先决杖一百已下。然後奏聞。但鎭撫使不得差發兵馬。</p>
<p>十二月丙子。甲斐國獻神馬。黒身白髦尾。</p>
<p>乙酉。令大宰府始補壹伎對馬医師。</p>
<p>庚寅。定武散位定額員二百人。</p>
<p>乙未。詔曰。朕君臨九州。字養万姓。日昃忘膳。夜寐失席。粤得治部卿從四位上門部王等奏稱。甲斐國守外從五位下田邊史廣足等所進神馬。黒身白髦尾。謹検符瑞圖曰。神馬者河之精也。援神契曰。徳至山陵則澤出神馬。實合大瑞者。斯則宗廟所輸。社稷所■。朕以不徳何堪獨受。天下共悦。理允恒典。宜大赦天下。賑給孝子順孫。高年。鰥寡■獨。不能自存者。其獲馬人進位三階。免甲斐國今年庸。及出馬郡庸調。其國司史生以上并獲瑞人。賜物有差。</p>
<p>四年春正月乙巳朔。御大極殿受朝。天皇始服冕服。左京職獻白雀。</p>
<p>甲子。正四位上鈴鹿王。正四位下葛城王並授從三位。无位小治田王從五位下。從四位下榎井朝臣廣國從四位上。從五位下石上朝臣乙麻呂。藤原朝臣豊成並從五位上。」以從三位多治比眞人縣守爲中納言。以從五位下角朝臣家主爲遣新羅使。</p>
<p>丙寅。新羅使來朝。</p>
<p>二月甲戌朔。日有蝕之。</p>
<p>戊子。故太政大臣職田。位田并養戸。並收於官。</p>
<p>乙未。中納言從三位兼催造宮長官知河内和泉等國事阿倍朝臣廣庭薨。右大臣從二位御主人之子也。</p>
<p>庚子。遣新羅使等拜朝。</p>
<p>三月戊申。召新羅使韓奈麻金長孫等於大宰府。</p>
<p>乙丑。散位從四位下日下部宿祢老卒。</p>
<p>己巳。知造難波宮事從三位藤原朝臣宇合等已下仕丁已上。賜物各有差。</p>
<p>夏五月壬寅朔。正六位下物部依羅連人會賜朝臣姓。</p>
<p>壬子。新羅使金長孫等■人入京。</p>
<p>庚申。金長孫等拜朝。進種々財物。并鸚鵡一口。■■一口。蜀狗一口。獵狗一口。驢二頭。騾二頭。仍奏請來朝年期。</p>
<p>壬戌。饗金長孫等於朝堂。詔。來朝之期。許以三年一度。宴訖。賜新羅王并使人等祿各有差。</p>
<p>甲子。遣使者于五畿内。祈雨焉。</p>
<p>乙丑。對馬嶋司。例給年粮。秩滿之日。頓停常粮。比還本貫。食粮交絶。又薩摩國司停止季祿。衣服乏少。並依請給之。</p>
<p>六月丁酉。新羅使還蕃。</p>
<p>己亥。此夏陽旱。百姓不佃。雖數■祭。遂不得雨。</p>
<p>秋七月丙午。令兩京四畿内及二監依内典法以請雨焉。詔曰。從春亢旱。至夏不雨。百川減水。五穀稍彫。實以朕之不徳所致也。百姓何罪■萎之甚矣。宜令京及諸國。天神地祇名山大川。自致幣帛。又審録寃獄。掩骼埋■。禁酒斷屠。高年之徒及鰥寡■獨。不能自存者。仍加賑給。其可赦天下。自天平四年七月五日昧爽已前。流罪已下。繋囚見徒。咸從原免。其八虐劫賊。官人枉法受財。監臨主守自盜。盜所監臨。強盜竊盜。故殺人。私鑄錢。常赦所不免者。不在此例。如以贓入死。降一等。竊盜一度計贓。三端以下者入赦限。</p>
<p>丁未。詔。和買畿内百姓私畜猪■頭。放於山野令遂性命。</p>
<p>丙辰。地震。</p>
<p>八月甲戌。始大風雨。</p>
<p>辛巳。遣新羅使從五位下角朝臣家主等還歸。</p>
<p>丁亥。以從四位上多治比眞人廣成爲遣唐大使。從五位下中臣朝臣名代爲副使。判官四人。録事四人。正三位藤原朝臣房前爲東海東山二道節度使。從三位多治比眞人縣守爲山陰道節度使。從三位藤原朝臣宇合爲西海道節度使。道別判官四人。主典四人。醫師一人。陰陽師一人。</p>
<p>壬辰。勅。東海東山二道及山陰道等國兵器牛馬並不得賣与他處。一切禁斷勿令出界。其常進公牧繋飼牛馬者。不在禁限。但西海道依恒法。又節度使所管諸國軍團幕釜有欠者。割取今年應入京官物。充價速令填備。又四道兵士者。依令差點滿四分之一。其兵器者脩理舊物。仍造勝載百石已上船。又量便宜造籾燒塩。又筑紫兵士課役並免。其白丁者免調輸庸。年限遠近聽勅處分。又使已下■人已上並令佩劔。其國人習得入三色。博士者以生徒多少爲三等。上等給田一町五段。中等一町。下等五段。兵士者毎月一試。得上等人賜庸綿二屯。中等一屯。</p>
<p>丁酉。大風雨。壞百姓廬舍及處處佛寺堂塔。」☆是夏。少雨。秋稼不稔。」山陰道節度使判官巨曾倍朝臣津嶋。西海道判官佐宿祢東人並授外從五位下。</p>
<p>九月辛丑朔。賑給和泉監佰姓。</p>
<p>甲辰。遣使于近江。丹波。播磨。備中等國。爲遣唐使造舶四艘。</p>
<p>乙巳。以正五位上中朝臣廣見爲神祇伯。正五位下高橋朝臣安麻呂爲右中弁。從五位上縣犬養宿祢石次爲少弁。外從五位下箭集宿祢虫麻呂爲大判事。正五位上佐伯宿祢豊人爲左京亮。正五位下石川朝臣枚夫爲造難波宮長官。從四位上榎井朝臣廣國爲大倭守。外從五位下佐伯宿祢伊益爲三河守。外從五位下田口朝臣年足爲越中守。從五位上石上朝臣乙麻呂爲丹波守。外從五位下土師宿祢千村爲備前守。從五位上石川朝臣夫子爲備後守。兼知安藝守事。</p>
<p>丁夘。依諸道節度使請。充驛鈴各二口。</p>
<p>冬十月癸酉。始置造客館司。</p>
<p>辛巳。給節節度使白銅印。道別一面。</p>
<p>丁亥。以外從五位下箭集宿祢虫麻呂爲大學頭。外從五位下大神朝臣乙麻呂爲散位頭。從五位上久米朝臣麻呂爲主税頭。正五位上中臣朝臣東人爲兵部大輔。外從五位下當麻眞人廣人爲大藏少輔。從五位上多治比眞人占部爲宮内少輔。外從五位下物部韓國連廣足爲典藥頭。從五位上紀朝臣清人爲右京亮。正四位下長田王爲攝津大夫。正五位上粟田朝臣人上爲造藥師寺大夫。從四位下高安王爲衛門督。外從五位下後部王起爲右衛士佐。外從五位下大伴宿祢御助爲右兵衛率。外從五位下大伴直南淵麻呂爲左兵庫頭。從五位上伊吉連古麻呂爲下野守。</p>
<p>十一月丙寅。冬至。天皇御南苑宴群臣。賜親王已下■及高年者綿有差。」又曲赦京及畿内二監。天平四年十一月廿七日昧爽已前徒罪已下。其八虐劫賊。官人枉法受財。監臨主守自盜。盜所監臨。強盜竊盜。故殺人。私鑄錢。常赦所不免者不在此例。其京及倭國百姓年七十以上。鰥寡■獨不能自存者。給綿有差。</p>
<p>十二月丙戌。築河内國丹比郡狹山下池。</p>
<p>辛夘。地震。</p>
<p>五年春正月庚子朔。天皇御中宮宴侍臣。自餘五位已上者。賜饗於朝堂。越前國獻白鳥。</p>
<p>丙午。雷風。</p>
<p>戊申。■惑入軒轅。</p>
<p>庚戌。内命婦正三位縣犬養橘宿祢三千代薨。遣從四位下高安王等監護喪事。賜葬儀准散一位。命婦皇后之母也。</p>
<p>丙寅。芳野監。讃岐。淡路等國。去年不登。百姓飢饉。勅賑貸之。</p>
<p>二月乙亥。紀伊國旱損。賑給之。」太政官奏。遷替國司等。赴任之日官給傳驛。入京之時何乘來歸。望請。給四位守馬六疋。五位五疋。六位已下守四疋。介掾各三疋。目史生各二疋。放去。若歴國之人者。依多給不給兩所。縁犯解却。不入給例者。勅許之。</p>
<p>甲申。大倭。河内五穀不登。百姓飢饉。並加賑給。</p>
<p>三月辛亥。授无位鹽燒王。正五位上中臣朝臣東人並從四位下。正五位下小野朝臣老正五位上。從五位下中臣朝臣名代。坂本朝臣宇頭麻佐。紀朝臣飯麻呂。巨勢朝臣少麻呂。外從五位下大神朝臣乙麻呂並從五位上。外從五位下息長眞人名代。當麻眞人廣人並從五位下。正六位上大伴宿祢小室。小治田朝臣廣千。高向朝臣諸足。河内藏人首麻呂並外從五位下。</p>
<p>癸丑。遠江。淡路飢。賑恤之。</p>
<p>戊午。遣唐大使從四位上多治比眞人廣成等拜朝。</p>
<p>閏三月己巳。勅。和泉監。紀伊。淡路。阿波等國。遭旱殊甚。五穀不登。宜今年之間借貸大税。令續百姓産業。</p>
<p>戊子。諸生飢乏者二百十三人召入於殿前。各賜米鹽。詔責其懶惰令治生業。</p>
<p>壬辰。勅。以調布一万端。商布三万一千九百廿九段。充西海道造雜器仗之料。</p>
<p>癸巳。遣唐大使多治比眞人廣成辞見。授節刀。</p>
<p>夏四月己亥。遣唐四船自難波津進發。</p>
<p>辛丑。制。諸國司等相代向京。或替人未到以前上道。或雖交替訖不付解由。因茲。去天平三年。告知朝集使等已訖。然國司寛縱不肯遵行。仍遷任之人不得居官。無職之徒不許直寮。空延日月豈合道理。國宜知状。遷替之人必付解由。申送於官。今日以後。永爲恒例。</p>
<p>五月辛夘。勅。皇后枕席不安。已經年月。百方療治未見其可。思斯煩苦忘寢与■。可大赦天下救濟此病。自天平五年五月廿六日昧爽以前大辟已下。常赦所不免皆悉原放。其反逆并縁坐流之類者。便隨輕重降。但強竊二盜不在免例。</p>
<p>丁酉。多■嶋熊毛郡大領外從七位下安志託等十一人。賜多■後國造姓。益救郡大領外從六位下加理伽等一百卅六人多■直。能滿郡少領外從八位上粟麻呂等九百六十九人。因居賜直姓。」武藏國埼玉郡新羅人徳師等男女五十三人。依請爲金姓。</p>
<p>甲辰。太白入東井。</p>
<p>秋七月乙丑朔。日有蝕之。</p>
<p>庚午。始令大膳職備盂蘭盆供養。</p>
<p>八月辛亥。天皇臨朝始聽庶政。</p>
<p>九月丁亥。遠江國蓁原郡人君子部眞鹽女。一産三男。賜大税二百束。乳母一人。</p>
<p>冬十月丙申。外從五位下大伴宿祢小室爲攝津亮。正五位下多治比眞人廣足爲上総守。</p>
<p>十二月己未。出羽柵遷置於秋田村高清水岡。又於雄勝村建郡居民焉。</p>
<p>庚申。以從五位上縣犬養宿祢石次爲少納言。從五位上吉田連宜爲圖書頭。從五位下路眞人虫麻呂爲内藏頭。從五位下阿倍朝臣糠虫爲縫殿頭。從四位下栗栖王爲雅樂頭。從五位下角朝臣家主爲諸陵頭。</p>
<p>辛酉。遣一品舍人親王。大納言正三位藤原朝臣武智麻呂。式部卿從三位藤原朝臣宇合。大藏卿從三位鈴鹿王。右大辨正四位下大伴宿祢道足。就縣犬養橘宿祢第。宣詔贈從一位。別勅莫收食封資人。</p>
<p>是年。左右京及諸國飢疫者衆。並加賑貸。</p>
<p>六年春正月癸亥朔。天皇御中宮宴侍臣。饗五位已上於朝堂。但馬。安藝。長門等三國各献木連理。</p>
<p>丁丑。聽諸國司毎年貸官稻。大國十四萬以下。上國十二萬以下。中國十萬以下。下國八万已下。如過茲數。依法科罪。</p>
<p>己夘。授正三位藤原朝臣武智麻呂從二位。從三位多治比眞人縣守。藤原朝臣宇合並正三位。无位小田王。野中王並從五位下。正五位上小野朝臣老從四位下。從五位下紀朝臣麻路從五位上。正六位上石川朝臣乙麻呂。正六位下藤原朝臣仲麻呂並從五位下。從六位下三國眞人廣庭。正六位下當麻眞人鏡麻呂。正六位上大伴宿祢麻呂。大伴宿祢老人。小野朝臣鎌麻呂。波多朝臣安麻呂。從六位下田中朝臣淨足並外從五位下。内命婦无位大市女王。神社女王並從四位下。正五位下播磨女王正五位上。從五位上新家女王正五位下。從七位上秦忌寸大宅外從五位下。以從二位藤原朝臣武智麻呂爲右大臣。</p>
<p>庚辰。勅令諸國雜色官稻。除驛起稻以外。悉混合正税。</p>
<p>二月癸巳朔。天皇御朱雀門覽歌垣。男女二百■餘人。五品已上有風流者皆交雜其中。正四位下長田王。從四位下栗栖王。門部王。從五位下野中王等爲頭。以本末唱和。爲難波曲。倭部曲。淺茅原曲。廣瀬曲。八裳刺曲之音。令都中士女縱觀。極歡而罷。賜奉歌垣男女等祿有差。</p>
<p>庚子。二品泉内親王薨。天智天皇之皇女也。</p>
<p>三月辛未。行幸難波宮。</p>
<p>壬申。散位從四位下百濟王遠寳卒。</p>
<p>丙子。施入四天王寺食封二百戸。限以三年。并施僧等■布。攝津職奏吉師部樂。</p>
<p>丁丑。陪從百官衛士已上。并造難波宮司。國郡司。樂人等。賜祿有差。免供奉難波宮東西二郡今年田租調。自餘十郡調。</p>
<p>戊寅。車駕發自難波。宿竹原井頓宮。</p>
<p>庚辰。車駕還宮。</p>
<p>夏四月甲午。免河内國安宿。大縣。志紀三郡今年田租。以供竹原井頓宮也。</p>
<p>戊戌。地大震。壤天下百姓廬舍。壓死者多。山崩川壅。地往往■裂不可勝數。</p>
<p>癸夘。遣使畿内七道諸國。検看被地震神社。</p>
<p>戊申。詔曰。今月七日地震殊常。恐動山陵。宜遣諸王眞人。副土師宿祢一人。検看諱所八處及有功王之墓。」又詔曰。地震之災恐由政事有闕。凡厥庶寮勉理職事。自今以後。若不改勵。隨其状迹。必將貶黜焉。</p>
<p>壬子。遣使於京及畿内。問百姓所疾苦。詔曰。比日天地之災有異於常。思朕撫育之化。於汝百姓有所闕失歟。今故發遣使者問其疾苦。宜知朕意焉。」諸道節度使事既訖。於是令國司主典已上掌知其事。</p>
<p>甲寅。許東海。東山。山陰道諸國賣買牛馬出堺。又免諸道健兒儲士選士。田租并雜徭之半。</p>
<p>丁巳。禁斷以年七十已上人新擬郡司。</p>
<p>五月戊子。太政官奏稱。左右京百姓。夏輸徭錢甚不堪弁。宜其正丁次丁自九月始令輸之。少丁勿輸。」又天平四年亢旱以來。百姓貧乏。宜限一年借貸左右京。芳野。和泉。四畿内百姓大税。」又大倭國十四郡公私擧稻。毎郡有之。愚民競貸至于責徴。不能盡備。資財既■。遂償田宅。而毎年廻擧。取利過本。及父負物徴不知情妻子。子負物徴不知情父母者。自今以後。皆悉禁斷之。奏可之。</p>
<p>六月癸夘。大倭國葛下郡人。白丁花口宮麻呂。散己私稻。救養貧乏。仍賜少初位上。</p>
<p>秋七月丙寅。天皇觀相撲戯。是夕徙御南苑。命文人賦七夕之詩。賜祿有差。</p>
<p>辛未。詔曰。朕撫育黎元。稍歴年歳。風化尚擁。囹圄未空。通旦忘寐。憂勞在茲。頃者天頻見異。地數震動。良由朕訓導不明。民多入罪。責在一人。非關兆庶。宜令存寛宥而登仁壽。蕩瑕穢而許自新。可大赦天下。其犯八虐。故殺人。謀殺殺訖。別勅長禁。劫賊傷人。官人史生枉法受財。盜所監臨。造僞至死。掠良人爲奴婢。強盜竊盜及常赦所不免。並不在赦例。</p>
<p>九月戊辰。唐人陳懷玉賜千代連姓。</p>
<p>辛未。班給難波京宅地。三位以上一町以下。五位以上半町以下。六位以下四分一町之一以下。</p>
<p>甲戌。制。安藝。周防二國。以大竹河爲國堺也。</p>
<p>壬午。地大震。</p>
<p>冬十月辛夘。曲赦京中死罪。</p>
<p>十一月丁丑。入唐大使從四位上多治比眞人廣成等來著多祢嶋。</p>
<p>戊寅。太政官奏。佛教流傳必在僧尼。度人才行實簡所司。比來出家不審學業。多由囑請。甚乖法意。自今以後。不論道俗。所擧度人。唯取闇誦法華經一部。或最勝王經一部。兼解礼佛。淨行三年以上者。令得度者。學問弥長。囑請自休。其取僧尼兒詐作男女。令得出家者。准法科罪。所司知而不正者与同罪。得度者還俗。奏可之。</p>
<p>十二月戊子朔。日有蝕之。</p>
<p>癸巳。大宰府奏。新羅貢調使級伐■金相貞等來泊。</p>
<p>丙申。外從五位下烏安麿賜下村主姓。</p>
<h2>卷第十二　聖武天皇　天璽國押開豐櫻彥天皇〈起天平七年正月,盡九年十二月〉</h2>
<p>二月癸夘。新羅使金相貞等入京。</p>
<p>癸丑。遣中納言正三位多治比眞人縣守於兵部曹司。問新羅使入朝之旨。而新羅國輙改本號曰王城國。因茲返却其使。</p>
<p>三月丙寅。入唐大使從四位上多治比眞人廣成等。自唐國至進節刀。</p>
<p>辛巳。朝拜。</p>
<p>夏四月戊申。授无位長田王。池田王並從四位下。正四位下百濟王南典。從四位上多治比眞人廣成並正四位上。正五位上粟田朝臣人上從四位下。從五位下阿倍朝臣粳虫從五位上。正六位上石河朝臣年足。多治比眞人伯。百濟王慈敬。阿倍朝臣繼麻呂並從五位下。外從五位下秦忌寸朝元外從五位上。外正六位上上毛野朝臣今具麻呂。正六位上土師宿祢五百村。城上連眞立。陽侯史眞身並外從五位下。</p>
<p>辛亥。入唐留學生從八位下下道朝臣眞備獻唐禮一百卅卷。太衍暦經一卷太衍暦立成十二卷。測影鐵尺一枚。銅律管一部。鐵如方響寫律管聲十二條。樂書要録十卷。絃纒漆角弓一張。馬上飮水漆角弓一張。露面漆四節角弓一張。射甲箭廿隻。平射箭十隻。</p>
<p>五月己未。夜天衆星交錯乱行无常所。</p>
<p>庚申。天皇御北松林覽騎射。入唐廻使及唐人。奏唐國新羅樂弄槍。五位已上賜祿有差。</p>
<p>壬戌。入唐使獻請益秦大麻呂問荅六卷。</p>
<p>乙亥。畿内及七道諸國。外散位及勳位始作定額。國別有差。自餘聽准格納資續勞。</p>
<p>丙子。制。畿内七道諸國。宜除國擬外。別簡難波朝廷以還。譜第重大四五人副之。如有雖无譜第。而身才絶倫。并勞勤聞衆者。別状亦副。並附朝集使申送。其身限十二月一日。集式部省。</p>
<p>戊寅。勅。朕以寡徳臨馭万姓。自暗治機未克寧濟。廼者災異頻興。咎徴仍見。戰戰兢兢。責在予矣。思緩死愍窮以存寛恤。可大赦天下。自天平七年五月廿三日昧爽已前大辟罪已下。咸赦除之。其犯八虐。故殺人。謀殺殺訖。監臨主守自盜。盜所監臨。強盜竊盜及常赦所不免。並不在赦限。但私鑄錢人。罪入死者降一等。其京及畿内二監高年鰥寡■獨篤疾等。不能自存者。量加賑恤。百歳已上穀一石。八十已上穀六斗。自餘穀四斗。諸國所貢力婦。自今以後。准仕丁例免其房徭。并給田二町以充養物。</p>
<p>己夘。於宮中及大安。藥師。元興。興福四寺。轉讀大般若經。爲消除災害。安寧國家也。</p>
<p>六月己丑。勅曰。先令并寺者。自今以後。更不須并。宜令寺寺務加修造。若有懈怠不肯造成者。准前并之。其既并造訖。不煩分拆。</p>
<p>秋七月己夘。大隅。薩摩二國隼人二百九十六人。入朝貢調物。</p>
<p>庚辰。依忌部宿祢虫名。烏麻呂等訴。申検時時記。聽差忌部等爲幣帛使。</p>
<p>八月乙酉。太白与辰星相犯。</p>
<p>辛夘。天皇御大極殿。大隅。薩麻二國隼人等奏方樂。</p>
<p>壬辰。賜二國隼人三百八十二人爵并祿。各有差。</p>
<p>乙未。勅曰。如聞。比日大宰府疫死者多。思欲救療疫氣以濟民命。是以。奉幣彼部神祇。爲民祷祈焉。又府大寺及別國諸寺。讀金剛般若經。仍遣使賑給疫民。并加湯藥。又其長門以還諸國守若介。專齋戒道饗祭祀。</p>
<p>丙午。大宰府言。管内諸國疫瘡大發。百姓悉臥。今年之間欲停貢調。許之。</p>
<p>九月庚辰。先是。美作守從五位下阿部朝臣帶麻呂等故殺四人。其族人詣官申訴。而右大弁正四位下大伴宿祢道足。中弁正五位下高橋朝臣安麻呂。少辨從五位上縣犬養宿祢石次。大史正六位下葛井連諸會。從六位下板茂連安麻呂。少史正七位下志貴連廣田等六人坐不理訴人事。於是下所司科斷。承伏既訖。有詔並宥之。</p>
<p>壬午。一品新田部親王薨。遣從四位下高安王等監護葬事。又詔。遣一品舍人親王就第弔之。親王天渟中原瀛眞人天皇之第七皇子也。</p>
<p>冬十月丁亥。詔。親王薨者毎七日供齋。以僧一百人爲限。七七齋訖者停之。自今以後爲例行之。</p>
<p>十一月己未。正四位上賀茂朝臣比賣卒。勅以散一位葬儀送之。天皇之外祖母也。</p>
<p>乙丑。知太政官事一品舍人親王薨。遣從三位鈴鹿王等監護葬事。其儀准太政大臣。命王親男女。悉會葬處。遣中納言正三位多治比眞人縣守等就第宣詔。贈太政大臣。親王天渟中原瀛眞人天皇之第三皇子也。</p>
<p>閏十一月壬午朔。日有蝕之。</p>
<p>己丑。宮内卿從四位下高田王卒。</p>
<p>戊戌。詔。以災變數見。疫癘不已。大赦天下。自天平七年閏十一月十七日昧爽以前大辟罪以下。罪無輕重。已發覺未發覺。已結正未結正。及犯八虐。常赦所不免。咸赦除之。其私鑄錢。并強盜竊盜。並不在赦限。但鑄盜之徒應入死罪各降一等。高年百歳以上賜穀三石。九十以上穀二石。八十以上穀一石。孝子順孫。義夫節婦表其門閭。終身勿事。鰥寡■獨篤疾之徒不能自存者。所在官司量加賑恤。</p>
<p>庚子。更置鑄錢司。</p>
<p>壬寅。天皇臨朝。召諸國朝集使等。中納言多治比眞人縣守宣勅曰。朕選卿等任爲國司。奉遵條章僅有一兩人。而或人以虚事求聲譽。或人背公家向私業。因此。比年國内弊損。百姓困乏。理不合然。自今以後。勤恪奉法者■賞之。懈怠無状者貶黜之。宜知斯意各自努力。</p>
<p>是歳。年頗不稔。自夏至冬。天下患豌豆瘡〈俗曰裳瘡。〉夭死者多。</p>
<p>八年春正月丁酉。天皇宴羣臣於南殿。賜祿有差。</p>
<p>戊申。授正六位上坂上忌寸犬養外從五位下。</p>
<p>辛丑。天皇臨朝。授從四位上紀朝臣男人正四位下。從五位上石川朝臣夫子。正五位下石上朝臣勝雄並正五位上。從五位下巨勢朝臣奈■麻呂。從五位上石上朝臣乙麻呂並正五位下。從五位下賀茂朝臣助從五位上。外從五位下三國眞人廣庭。當麻眞人鏡麻呂。下毛野朝臣帶足。正六位上石川朝臣東人。多治比眞人國人。百濟王孝忠並從五位下。正六位上波多朝臣古麻呂。田口朝臣三田次。紀朝臣必登。田中朝臣三上。巨勢朝臣首名。阿倍朝臣車借。佐伯宿祢淨麻呂。土師宿祢祖麻呂。丹比宿祢人足。正六位下下道朝臣眞備。正六位上大藏忌寸廣足並外從五位下。</p>
<p>二月丁巳。入唐學問僧玄■法師。施封一百戸。田一十町。扶翼童子八人。律師道慈法師。扶翼童子六人。</p>
<p>戊寅。以從五位下阿倍朝臣繼麻呂。爲遣新羅大使。</p>
<p>三月辛巳朔。行幸甕原離宮。</p>
<p>乙酉。車駕還宮。</p>
<p>庚子。太政官奏。諸國公田。國司隨郷土沽價賃租。以其價送太政官。以供公廨。奏可之。</p>
<p>夏四月丙寅。遣新羅使阿倍朝臣繼麻呂等拜朝。</p>
<p>戊寅。賜陸奧出羽二國有功郡司及俘囚廿七人爵各有差。</p>
<p>五月庚辰朔。日有蝕之。</p>
<p>辛夘。諸國調布。長二丈八尺。闊一尺九寸。庸布長一丈四尺。闊一尺九寸。爲端貢之。常陸曝布。上総望陀細貲。安房細布及出■郷庸布。依舊貢之。</p>
<p>丙申。先是有勅。諸國司等除公廨田事力借貸之外。不得運送者。大宰管内諸國已蒙處分訖。但府官人者。任在邊要祿同京官。因此別給仕丁公廨稻。亦漕送之物。色數立限。又一任之内不得交關所部。但買衣食者聽之。</p>
<p>六月乙亥。行幸芳野離宮。</p>
<p>秋七月丁亥。詔賜芳野監及側近百姓物。</p>
<p>庚寅。車駕還宮。</p>
<p>辛夘。詔曰。比來。太上天皇寢膳不安。朕甚惻隱。思欲平復。宜奉爲度一百人。都下四大寺七日行道。又京畿内及七道諸國百姓并僧尼有病者。給湯藥食粮。高年百歳以上穀人四石。九十以上三石。八十以上二石。七十以上一石。鰥寡■獨癈疾篤疾不能自存者。所司量加賑恤。</p>
<p>八月庚午。入唐副使從五位上中臣朝臣名代等。率唐人三人波斯人一人拜朝。</p>
<p>冬十月戊申。施唐僧道■。波羅門僧菩提等時服。</p>
<p>戊辰。詔曰。如聞。比年大宰所管諸國。公事稍繁。勞役不少。加以。去冬疫瘡。男女惣困。農事有廢。五穀不饒。宜免今年田租令續民命。</p>
<p>癸酉。夜。太白入月。星有光。</p>
<p>十一月戊寅。天皇臨朝。詔授入唐副使從五位上中臣朝臣名代從四位下。故判官正六位上田口朝臣養年富。紀朝臣馬主並贈從五位下。准判官從七位下大伴宿祢首名。唐人皇甫東朝。波斯人李密翳等授位有差。</p>
<p>丙戌。從三位葛城王。從四位上佐爲王等上表曰。臣葛城等言。去天平五年。故知太政官事一品舍人親王。大將軍一品新田部親王宣勅曰。聞道。諸王等願賜臣連姓。供奉朝廷。是故召王等令問其状者。臣葛城等本懷此情。無由上達。幸遇恩勅。昧死以聞。昔者。輕堺原大宮御宇天皇曾孫建内宿祢。盡事君之忠。致人臣之節。創爲八氏之祖。永遺万代之基。自此以來。賜姓命氏。或眞人。或朝臣。源始王家。流終臣氏。飛鳥淨御原大宮御大八州天皇。徳覆四海。威震八荒。欽明文思。經天緯地。太上天皇内脩四徳。外撫万民。化及翼鱗。澤被草木。後太上天皇。無改先軌。守而不違。率土清淨。民以寧一。于時也。葛城親母贈從一位縣犬養橘宿祢。上歴淨御原朝廷。下逮藤原大宮。事君致命。移孝爲忠。夙夜忘勞。累代竭力。和銅元年十一月廿一日。供奉擧國大甞。廿五日御宴。天皇譽忠誠之至。賜浮杯之橘。勅曰。橘者果子之長上。人之所好。柯凌霜雪而繁茂。葉經寒暑而不彫。与珠玉共競光。交金銀以逾美。是以汝姓者賜橘宿祢也。而今无繼嗣者。恐失明詔。伏惟皇帝陛下。光宅天下。充塞八■。化被海路之所通。徳盖陸道之所極。方船之貢。府无空時。河圖之靈。史不絶記。四民安業。万姓謳衢。臣葛城。幸蒙遭時之恩。濫接九卿之末。進以可否。志在盡忠。身隆絳闕。妻子康家。夫王賜姓定氏由來遠矣。是以。臣葛城等。願賜橘宿祢之姓。戴先帝之厚命。流橘氏之殊名。万歳無窮。千葉相傳。</p>
<p>壬辰。詔曰。省從三位葛城王等表。具知意趣。王等情深謙譲。志在顯親。辞皇族之高名。請外家之橘姓。尋思所執。誠得時宜。一依來乞賜橘宿祢。千秋万歳相繼無窮。</p>
<p>甲午。詔免京四畿内及二監國今年田租。以秋稼頗損也。</p>
<p>九年春正月辛酉正八位下車持君長谷賜朝臣姓。</p>
<p>丙申。先是。陸奧按察使大野朝臣東人等言。從陸奧國達出羽柵道經男勝。行程迂遠。請征男勝村以通直路。於是詔持節大使兵部卿從三位藤原朝臣麻呂。副使正五位上佐伯宿祢豊人。常陸守從五位上勳六等坂本朝臣宇頭麻佐等。發遣陸奧國。判官四人。主典四人。</p>
<p>辛丑。遣新羅使大判官從六位上壬生使主宇太麻呂。少判官正七位上大藏忌寸麻呂等入京。大使從五位下阿倍朝臣繼麻呂泊津嶋卒。副使從六位下大伴宿祢三中染病不得入京。</p>
<p>二月戊午。天皇臨朝。授從四位下栗林王從四位上。无位三使王。八釣王並從五位下。從四位上橘宿祢佐爲正四位下。從五位上藤原朝臣豊成正五位上。正六位上多治比眞人家主。外從五位下佐伯宿祢淨麻呂。阿倍朝臣豊繼。下道朝臣眞備並從五位下。正六位上三使連人麻呂外從五位下。四品水主内親王。長谷部内親王。多紀内親王並授三品。夫人无位藤原朝臣二人〈闕名〉並正三位。正五位下縣犬養宿祢廣刀自。无位橘宿祢古那可智並從三位。從四位上多伎女王正四位下。從四位下桧前女王從四位上。无位矢代女王正五位上。從五位下住吉女王從五位上。无位忍海女王從五位下。從四位下大神朝臣豊嶋從四位上。從五位上河上忌寸妙觀。大宅朝臣諸姉並正五位下。從五位下曾祢連五十日虫。大春日朝臣家主並從五位上。无位藤原朝臣吉日從五位下。正六位上大田部君若子。從六位上黄文連許志。從七位上丈部直刀自。正七位上朝倉君時。從七位下尾張宿祢小倉。正八位下小槻山君廣虫。无位廬郡君並外從五位下。</p>
<p>己未。遣新羅使奏新羅國失常礼不受使旨。於是召五位已上并六位已下官人惣■五人于内裏。令陳意見。</p>
<p>丙寅。諸司奏竟見表。或言。遣使問其由。或言發兵加征伐。</p>
<p>三月丁丑。詔曰。毎國令造釋迦佛像一躯。挾侍菩薩二躯。兼寫大般若經一部。</p>
<p>壬寅。遣新羅使副使正六位上大伴宿祢三中等■人拜朝。</p>
<p>夏四月乙已朔。遣使於伊勢神宮。大神社。筑紫住吉。八幡二社及香椎宮。奉幣以告新羅无禮之状。</p>
<p>壬午。律師道慈言。道慈奉天勅住此大安寺。修造以來。於此伽藍恐有災事。私請淨行僧等。毎年令轉大般若經一部六百卷。因此。雖有雷聲。無所災害。請自今以後。撮取諸國進調庸各三段物以充布施。請僧百五十人令轉此經。伏願。護寺鎭國平安聖朝。以此功徳永爲恒例。勅許之。</p>
<p>戊午。遣陸奧持節大使從三位藤原朝臣麻呂等言。以去二月十九日到陸奧多賀柵。与鎭守將軍從四位上大野朝臣東人共平章。且追常陸。上総。下総。武藏。上野。下野等六國騎兵惣一千人。開山海兩道。夷狄等咸懷疑懼。仍差田夷遠田郡領外從七位上遠田君雄人。遣海道。差歸服狄和我君計安壘。遣山道。並以使旨慰喩鎭撫之。仍抽勇健一百九十六人委將軍東人。四百五十九人分配玉造等五柵。麻呂等帥所餘三百■五人鎭多賀柵。遣副使從五位上坂本朝臣宇頭麻佐鎭玉造柵。判官正六位上大伴宿祢美濃麻呂鎭新田柵。國大掾正七位下日下部宿祢大麻呂鎭牡鹿柵。自餘諸柵依舊鎭守。廿五日。將軍東人從多賀柵發。三月一日。帥使下判官從七位上紀朝臣武良士等及所委騎兵一百九十六人。鎭兵四百九十九人。當國兵五千人。歸服狄俘二百■九人從部内色麻柵發。即日到出羽國大室驛。出羽國守正六位下田邊史難破將部内兵五百人。歸服狄一百■人。在此驛。相待以三日。与將軍東人共入賊地。且開道而行。但賊地雪深馬芻難得。所以雪消草生。方始發遣。同月十一日。將軍東人廻至多賀柵。自導新開通道惣一百六十里。或尅石伐樹。或填澗疏峯。從賀美郡至出羽國最上郡玉野八十里。雖惣是山野形勢險阻。而人馬往還無大艱難。從玉野至賊地比羅保許山八十里。地勢平坦無有危嶮。狄俘等曰。從比羅保許山至雄勝村五十餘里。其間亦平。唯有兩河。毎至水漲並用船渡。四月四日。軍屯賊地比羅保許山。先是。田邊難波状稱。雄勝村俘長等三人來降。拜首云。承聞官軍欲入我村。不勝危懼。故來請降者。東人曰。夫狄俘者其多姦謀。其言無恒。不可輙信。而重有歸順之語。仍共平章。難破議曰。發軍入賊地者。爲教喩俘狄築城居民。非必窮兵殘害順服。若不許其請。凌壓直進者。俘等懼怨遁走山野。勞多功少。恐非上策。不如示官軍之威從此地而返。然後。難破訓以福順。懷以寛恩。然則城郭易守。人民永安者也。東人以爲然矣。又東人本計。早入賊地。耕種貯穀。省運糧費。而今春大雪倍於常年。由是不得早入耕種。天時如此。已違元意。其唯營造城郭一朝可成。而守城以人。存人以食。耕種失候。將何取給。且夫兵者。見利則爲。無利則止。所以引軍而旋。方待後年始作城郭。但爲東人自入賊地。奏請將軍鎭多賀柵。今新道既通。地形親視。至於後年。雖不自入可以成事者。臣麻呂等愚昧。不明事機。但東人久將邊要。尠謀不中。加以親臨賊境。察其形勢。深思遠慮。量定如此。謹録事状。伏聽勅裁。但今間無事。時属農作。所發軍士且放且奏。</p>
<p>辛酉。參議民部卿正三位藤原朝臣房前薨。送以大臣葬儀。其家固辞不受。房前贈太政大臣正一位不比等之第二子也。</p>
<p>癸亥。大宰管内諸國。疫瘡時行。百姓多死。詔奉幣於部内諸社以祈祷焉。又賑恤貧疫之家。并給湯藥療之。</p>
<p>五月甲戌朔。日有蝕之。請僧六百人于宮中。令讀大般若經焉。</p>
<p>壬辰。詔曰。四月以來。疫旱並行田苗■萎。由是。祈祷山川。奠祭神祇。未得効驗。至今猶苦。朕以不徳實致茲災。思布寛仁以救民患。宜令國郡審録寃獄。掩骼埋■。禁酒斷屠。高年之徒。鰥寡■獨。及京内僧尼男女。臥疾不能自存者。量加賑給。又普賜文武職事以上物。大赦天下。自天平九年五月十九日昧爽以前死罪以下。咸從原免。其八虐劫賊。官人受財枉法。監臨主守自盜。盜所監臨。強盜竊盜。故殺人。私鑄錢。常赦所不免者不在赦例。</p>
<p>六月甲辰朔。廢朝。以百官官人患疫也。</p>
<p>癸丑。散位從四位下大宅朝臣大國卒。</p>
<p>甲寅。大宰大貳從四位下小野朝臣老卒。</p>
<p>辛酉。散位正四位下長田王卒。</p>
<p>丙寅。中納言正三位多治比眞人縣守薨。左大臣正二位嶋之子也。</p>
<p>秋七月丁丑。賑給大倭。伊豆。若狹三國飢疫百姓。」散位從四位下大野王卒。</p>
<p>壬午。賑給伊賀。駿河。長門三國疫飢之民。</p>
<p>乙酉。參議兵部卿從三位藤原朝臣麻呂薨。贈太政大臣不比等之第四子也。</p>
<p>己丑。散位從四位下百濟王郎虞卒。</p>
<p>乙未。大赦天下。詔曰。比來。縁有疫氣多發。祈祭神祇。猶未得可。而今右大臣。身體有勞。寢膳不穩。朕以惻隱。可大赦天下救此病苦。自天平九年七月廿二日昧爽以前大辟罪已下咸赦除之。其犯八虐。私鑄錢。及強竊二盜。常赦所不免者。並不在赦限。</p>
<p>丁酉。勅遣左大弁從三位橘宿祢諸兄。右大弁正四位下紀朝臣男人。就右大臣第。授正一位拜左大臣。即日薨。遣從四位下中臣朝臣名代等監護喪事。所須官給。武智麻呂贈太政大臣不比等之第一子也。</p>
<p>八月壬寅朔。中宮大夫兼右兵衛率正四位下橘宿祢佐爲卒。</p>
<p>癸夘。命四畿内二監及七道諸國。僧尼清淨沐浴。一月之内二三度令讀最勝王經。又月六齋日禁斷殺生。</p>
<p>丙午。參議式部卿兼大宰帥正三位藤原朝臣宇合薨。贈太政大臣不比等之第三子也。</p>
<p>甲寅。詔曰。朕君臨宇内稍歴多年。而風化尚擁。黎庶未安。通旦忘寐。憂勞在茲。又自春已來災氣遽發。天下百姓死亡實多。百官人等闕卒不少。良由朕之不徳致此災殃。仰天慚惶。不敢寧處。故可優復百姓使得存濟。免天下今年租賦及百姓宿負公私稻。公稻限八年以前。私稻七年以前。其在諸國能起風雨爲國家有驗神未預幣帛者。悉入供幣之例。給大宮主御巫。坐摩御巫。生嶋御巫及諸神祝部等爵。</p>
<p>丙辰。爲天下太平國土安寧。於宮中一十五處。請僧七百人。令轉大般若經。最勝王經。度四百人。四畿内七道諸國五百七十八人。</p>
<p>庚申。以正四位上多治比眞人廣成爲參議。</p>
<p>辛酉。三品水主内親王薨。天智天皇之皇女也。</p>
<p>甲子。正五位下巨勢朝臣奈■麻呂爲造佛像司長官。</p>
<p>丁夘。以玄■法師爲僧正。良敏法師爲大僧都。</p>
<p>九月癸巳。詔曰。如聞。臣家之稻貯蓄諸國。出擧百姓。求利交關。無知愚民不顧後害。迷安乞食忘此農務。遂逼乏困逃亡他所。父子流離。夫婦相失。百姓幣窮因斯弥甚。實是國司教喩乖方之所致也。朕甚愍焉。濟民之道豈合如此。自今以後。悉皆禁斷。催課百姓。一赴産業。必使不失地宜。人阜家贍。如有違者。以違勅論。其物沒官。國郡官人。即解見任。▼是日。停筑紫防人歸于本郷。差筑紫人令戍壹伎對馬。</p>
<p>己亥。以從三位鈴鹿王爲知太政官事。從三位橘宿祢諸兄爲大納言。正四位上多治比眞人廣成爲中納言。」廣成及百濟王南典並授從三位。從四位下高安王從四位上。无位諱〈天宗高紹天皇也。〉道祖王並從四位下。无位倉橋王。明石王。宇治王。神前王。久勢王。河内王。尾張王。古市王。大井王。安宿王並從五位下。正五位下巨勢朝臣奈■麻呂。正五位上藤原朝臣豊成並從四位下。正五位下大伴宿祢牛養。高橋朝臣安麻呂。石上朝臣乙麻呂並正五位上。從五位上縣犬養宿祢石次。吉田連宜並正五位下。從五位下石河朝臣麻呂從五位上。正六位上阿倍朝臣吾人。石川朝臣牛養。多治比眞人牛養。阿倍朝臣佐美麻呂。從六位下巨勢朝臣淨成。從六位上藤原朝臣乙麻呂。藤原朝臣永手。藤原朝臣廣嗣並從五位下。正六位上爲奈眞人馬養。紀朝臣鹿人。賀茂朝臣高麻呂。路眞人宮守。波多朝臣孫足。從六位下佐伯宿祢常人。正六位上平羣朝臣廣成。〈在唐未歸〉大宅朝臣君子。穗積朝臣老人。從六位上大伴宿祢■信備。正六位上柿本朝臣濱名。太朝臣國吉。正六位下巨勢斐太朝臣嶋村。菅生朝臣古麻呂。正六位上小野朝臣東人。正六位下中臣熊凝朝臣五百嶋。正七位上阿倍朝臣虫麻呂。從七位上縣犬養宿祢大國。正六位上土師宿祢御目。高麥太。民忌寸大梶。於忌寸人主。文忌寸馬養。大津連船人並外從五位下。」因施兩京四畿二監僧正以下沙弥尼已上。惣二千三百七十六人綿并鹽各有差。</p>
<p>冬十月壬寅。令左右京職停收徭錢。</p>
<p>丁未。停額外散位輸續勞錢。」贈民部卿正三位藤原朝臣房前正一位左大臣。并賜食封二千戸於其家。限以廿年。</p>
<p>己未。地震。</p>
<p>庚申。天皇御南苑。授從五位下安宿王從四位下。无位黄文王（從五位下？）。從五位下圓方女王。紀女王。忍海部女王並從四位下。</p>
<p>甲子。令百官人等貢薪一千荷。從三位鈴鹿王已下。文官番上已上。躬擔進于中宮供養院。</p>
<p>丙寅。講金光明最勝王經于大極殿。朝廷之儀一同元日。請律師道慈爲講師。堅藏爲讀師。聽衆一百。沙弥一百。</p>
<p>十一月癸酉。遣使于畿内及七道。令造諸神社。</p>
<p>甲戌。加置鑄錢司史生六員。通前十六員。</p>
<p>己丑。以從四位下石川王爲宮内卿。</p>
<p>壬辰。宴群臣中宮。散位正六位上大倭忌寸小東人。大外記從六位下大倭忌寸水守二人。賜姓宿祢。自餘族人連姓。爲有神宣也。又授小東人外從五位下。宴訖五位已上賜物有差。但大倭宿祢小東人。水守。賜■各廿疋。</p>
<p>十二月辛亥。以兵部卿從四位下藤原朝臣豊成爲參議。</p>
<p>壬戌。外從五位下菅生朝臣古麻呂爲神祇大副。外從五位下阿倍朝臣虫麻呂爲皇后宮亮。外從五位下中臣熊凝朝臣五百嶋爲員外亮。從五位下池邊王爲内匠頭。外從五位上秦忌寸朝元爲圖書頭。從五位下宇治王爲内藏頭。外從五位下高麥太爲陰陽頭兼陰陽師。外從五位下小治田朝臣諸人爲散位頭。從五位下神前王爲治部大輔。外從五位下大倭宿祢清國爲玄蕃頭。外從五位下土師宿祢三目爲諸陵頭。從五位下阿倍朝臣吾人爲主計頭。從五位下大伴宿祢兄麻呂爲主税頭。從五位下石川朝臣牛養爲大藏少輔。外從五位下紀朝臣鹿人爲主殿頭。從四位上御原王爲彈正尹。外從五位下穗積朝臣老人爲左京亮。從四位下門部王爲右京大夫。外從五位下太朝臣國吉爲亮。</p>
<p>丙寅。改大倭國。爲大養徳國。▼是日。皇太夫人藤原氏就皇后宮見僧正玄■法師。天皇亦幸皇后宮。皇太夫人爲沈幽憂久廢人事。自誕天皇未曾相見。法師一看。惠然開晤。至是適与天皇相見。天下莫不慶賀。即施法師■一千疋。綿一千屯。絲一千■。布一千端。又賜中宮職官人六人位各有差。亮從五位下下道朝臣眞備授從五位上。少進外從五位下阿倍朝臣虫麻呂從五位下。外從五位下文忌寸馬養外從五位上。</p>
<p>是年春。疫瘡大發。初自筑紫來。經夏渉秋。公卿以下天下百姓。相繼没死不可勝計。近代以来未之有也。</p>
<h2>卷第十三　聖武天皇　天璽國押開豐櫻彥天皇</h2>
<p>壬午。立阿倍内親王爲皇太子。大赦天下。但謀殺殺訖。私鑄錢。強竊二盜不在赦限。若罪至死降一等。其六位已下進位一階。高年窮乏孝義人等。量加賑恤。又貢瑞人賜爵及物。并免出瑞郡當年之庸。▼是日。授大納言從三位橘宿祢諸兄正三位。拜右大臣。從三位鈴鹿王授正三位。正五位上大伴宿祢牛養。高橋朝臣安麻呂。石上朝臣乙麻呂並從四位下。</p>
<p>丙戌。皇帝幸松林。賜宴於文武官主典已上。賚祿有差。</p>
<p>乙未。以從四位下石上朝臣乙麻呂爲左大辨。中納言從三位多治比眞人廣成爲兼式部卿。從四位下巨勢朝臣奈■麻呂爲民部卿。</p>
<p>是月。大宰府奏。新羅使級■金想純等一百■七人來朝。</p>
<p>二月丁巳。筑紫宗形神主外從五位下宗形朝臣鳥麻呂授外從五位上。出雲國造外正六位上出雲臣廣嶋外從五位下。</p>
<p>三月辛未。從六位上背奈公福信授外從五位下。</p>
<p>丙申。施山階寺食封一千戸。鵤寺食封二百戸。隅院食封一百戸。又限五年施觀世音寺食封一百戸。</p>
<p>夏四月乙夘。詔。爲令國家隆平宜令京畿内七道諸國三日内轉讀最勝王經。</p>
<p>庚申。從五位下佐伯宿祢淨麻呂爲左衛士督。從五位下藤原朝臣廣嗣爲大養徳守。式部少輔如故。從五位下百濟王孝忠爲遠江守。外從五位下佐伯宿祢常人爲丹波守。從五位下大伴宿祢兄麻呂爲美作守。外從五位下柿本朝臣濱名爲備前守。外從五位下大宅朝臣君子爲筑前守。外從五位下田中朝臣三上爲肥後守。外從五位下陽侯史眞身爲豊後守。</p>
<p>五月庚午。停東海。東山。山陰。山陽。西海等道諸國健兒。</p>
<p>辛夘。使右大臣正三位橘宿祢諸兄。神祇伯從四位下中臣朝臣名代。右少弁從五位下紀朝臣宇美。陰陽頭外從五位下高麥太。齎神寳奉于伊勢大神宮。</p>
<p>六月戊戌朔。武藏守從四位下粟田朝臣人上卒。</p>
<p>辛酉。遣使大宰賜饗於新羅使金想純等。便即放還。</p>
<p>秋七月癸酉。天皇御大藏省覽相撲。晩頭轉御西池宮。因指殿前梅樹。勅右衛士督下道朝臣眞備及諸才子曰。人皆有志。所好不同。朕去春欲翫此樹。而未及賞翫。花葉遽落。意甚惜焉。宜各賦春意詠此梅樹。文人卅人奉詔賦之。因賜五位已上■廿疋。六位已下各六疋。</p>
<p>丙子。左兵庫少属從八位下大伴宿祢子虫。以刀斫殺右兵庫頭外從五位下中臣宮處連東人。初子虫事長屋王頗蒙恩遇。至是適与東人任於比寮。政事之隙相共圍碁。語及長屋王。憤發而罵。遂引劔斫而殺之。東人即誣告長屋王事之人也。</p>
<p>閏七月癸夘。以從五位下阿倍朝臣沙弥麻呂爲少納言。從五位下紀朝臣宇美爲右中弁。從五位下多治比眞人牛養爲少弁。從五位下石川朝臣加美爲中務大輔。從五位下阿倍朝臣虫麻呂爲少輔。從五位下大井王爲左大舍人頭。從五位下久世王爲内藏頭。從四位下道祖王爲散位頭。從五位下阿倍朝臣吾人爲治部少輔。從四位下安宿王爲玄蕃頭。從五位下多治比眞人國人爲民部少輔。從五位下石川朝臣牛養爲主計頭。外從五位上文忌寸馬養爲主税頭。從五位上石川朝臣麻呂爲兵部大輔。外從五位下大伴宿祢百世爲少輔。從五位下宇治王爲刑部大輔。外從五位下大養徳宿祢小東人爲少輔。從五位下小田王爲大藏大輔。從五位下路眞人虫麻呂爲少輔。正五位下吉田連宜爲典藥頭。外從五位下大伴宿祢麻呂爲右京亮。從四位下大伴宿祢牛養爲攝津大夫。外從五位下中臣熊凝朝臣五百嶋爲亮。</p>
<p>乙巳。以行達法師。榮弁法師。爲少僧都。行信法師爲律師。</p>
<p>丁巳。外從五位下引田朝臣虫麻呂爲齋宮長官。外從五位下小野朝臣東人爲左兵衛佐。</p>
<p>八月乙亥。外從五位下中臣熊凝朝臣五百嶋爲皇后宮亮。外從五位下於忌寸人主爲攝津亮。正五位下多治比眞人廣足爲武藏守。從五位下當麻眞人鏡麻呂爲因幡守。從五位下息長眞人名代爲備中守。外從五位下大伴直蜷淵麻呂爲伊豫守。外從五位下小治田朝臣諸人爲豊後守。</p>
<p>甲申。停山陽道諸國借貸。大税出擧如舊。</p>
<p>辛夘。令天下諸國造國郡圖進。</p>
<p>九月丙申朔。日有蝕之。</p>
<p>庚子。内礼司主礼六人。始令把笏。</p>
<p>辛丑。地震。</p>
<p>甲寅。伊勢國飯高郡人无位伊勢直族大江授外從五位下。</p>
<p>冬十月丁夘。免京畿内芳野和泉監今年田租。</p>
<p>己丑。遣巡察使於七道諸國。採訪國宰政迹黎民勞逸。</p>
<p>甲午。大宰大貳正四位下紀朝臣男人卒。</p>
<p>十二月丁夘。從五位下宇治王爲中務大輔。從四位下高橋朝臣安麻呂爲大宰大貳。從五位下藤原朝臣廣嗣爲少貳。</p>
<p>戊寅。仕丁役畢還郷。始給程粮。</p>
<p>十一年春正月甲午朔。出雲國獻赤烏。越中國獻白烏。</p>
<p>丙午。天皇御中宮。授正三位橘宿祢諸兄從二位。從四位上大石王正四位下。從五位下黄文王。无位大市王並從四位下。无位茨田王從五位下。從四位下藤原朝臣豊成正四位下。正五位下縣犬養宿祢石次從四位下。從五位上賀茂朝臣助正五位上。從五位上多治比眞人占部正五位下。從五位下石川朝臣加美。紀朝臣宇美。藤原朝臣仲麻呂並從五位上。外從五位下小治田朝臣廣耳。大伴宿祢■信備。佐伯宿祢常人並從五位下。外從五位下坂上伊美伎犬養外從五位上。正六位上倭武助。麻呂田連陽春。塩屋連古麻呂。物部依羅朝臣人會。紀朝臣豊川。村國連子虫並外從五位下。正四位下竹野女王。從四位下無漏女王並從三位。正四位下多伎女王正四位上。從四位下大和女王。廣湍女王。日置女王。粟田女王。河内女王。丹生女王並從四位上。從五位下春日女王。无位小長谷女王。坂合部女王。高橋女王。茨田女王。陽胡女王。從五位下藤原朝臣吉日。正五位下大宅朝臣諸姉並從四位下。從五位下宇遲女王。无位中臣殖栗連豊日並從五位上。无位紀朝臣意美奈。采女朝臣首名。采女朝臣若。岡連君子並從五位下。</p>
<p>二月戊子。詔曰。皇后寢膳不安。弥益疲勞。朕見此苦情甚惻隱。宜大赦天下救濟病患。自天平十一年二月廿六日戌時以前。大辟罪以下及八虐。常赦所不免者。咸赦除之。其癈疾之徒不能自存者。量加賑恤。仍令長官親自慰問量給湯藥。僧尼亦同。</p>
<p>壬辰。勅。二月廿六日赦書云。敢以赦前事告言者以其罪罪之。宜暫可停。若百姓心懷私愁欲披陳者恣聽之。巡察使宜随事問知。具状録奏。勿依赦書罪告人。</p>
<p>三月甲午。天皇行幸甕原離宮。</p>
<p>丁酉。車駕還宮。</p>
<p>癸丑。詔曰。朕恭膺寳命。君臨區宇。未明求衣。日昃忘膳。即得從四位上治部卿茅野王等奏稱。得大宰少貳從五位下多治比眞人伯等解稱。對馬嶋目正八位上養徳馬飼連乙麻呂所獲神馬。青身白髦尾。謹検符瑞圖曰。青馬白髦尾者神馬也。聖人爲政。資服有制。則神馬出。又曰。王者事百姓徳至丘陵。則澤出神馬。實合大瑞者。斯乃宗廟所祐。社稷所■。朕以不徳。何堪獨受。天下共悦。理允恒典。宜賑給孝子順孫高年鰥寡■獨。及不能自存者。其進馬人賜爵五級并物。免出馬郡今年庸調。自餘郡之庸。國司史生以上。亦各賜物。宜體此懷聿遵朕志焉。</p>
<p>乙夘。天皇及太上天皇行幸甕原離宮。授外從五位上坂上伊美吉犬養從五位下。</p>
<p>戊午。車駕還宮。</p>
<p>庚申。石上朝臣乙麻呂坐姦久米連若賣。配流土左國。若賣配下総國焉。</p>
<p>夏四月甲子。詔曰。省從四位上高安王等去年十月廿九日表。具知意趣。王等謙沖之情。深懷辞族。忠誠之至。厚在慇懃。顧思所執。志不可奪。今依所請賜大原眞人之姓。子子相承。歴萬代而無絶。孫孫永繼冠千秋以不窮。</p>
<p>戊辰。中納言從三位多治比眞人廣成薨。左大臣正二位嶋之第五子也。</p>
<p>乙亥。令天下諸國改駄馬一疋所負之重大二百斤。以百五十斤爲限。</p>
<p>戊寅。正六位上百濟王敬福授從五位下。正六位上田邊史難波外從五位下。</p>
<p>壬午。陸奧國按察使兼鎭守府將軍大養徳守從四位上勳四等大野朝臣東人。民部卿兼春宮大夫從四位下巨勢朝臣奈■麻呂。攝津大夫從四位下大伴宿祢牛養。式部大輔從四位下縣犬養宿祢石次爲參議。</p>
<p>五月甲寅。詔曰。諸國郡司。徒多員數。無益任用。侵損百姓爲蠧實深。仍省舊員改定。大郡大領少領主政各一人。主帳二人。上郡大領少領主政主帳各一人。中郡大領少領主帳各一人。下郡亦同。小郡領主帳各一人。</p>
<p>辛酉。詔曰。天下諸國。今年出擧正税之利皆免之。諸家封戸之租。依令二分。一分入官。一分給主者。自今以後全賜其主。運送傭食割取其租。</p>
<p>六月戊寅。令諸國驛起稻咸悉混合正税。</p>
<p>癸未。縁停兵士。國府兵庫點白丁。作番令守之。</p>
<p>甲申。賜出雲守從五位下石川朝臣年足。■卅疋。布六十端。正税三萬束。賞善政也。</p>
<p>秋七月乙未。授外從五位下背奈公福信從五位下。正六位上新城連吉足外從五位下。</p>
<p>癸夘。渤海使副使雲麾將軍己珎蒙等來朝。</p>
<p>甲辰。詔曰。方今孟秋。苗子盛秀。欲令風雨調和年穀成熟。宜令天下諸寺轉讀五穀成熟經。并悔過七日七夜焉。</p>
<p>八月丙子。太政官處分。式部省蔭子孫并位子等不限年之高下。皆下大學一向學問焉。</p>
<p>九月庚寅朔。日有蝕之。</p>
<p>冬十月甲子。從四位下小野朝臣牛養卒。</p>
<p>丙子。少僧都行達爲大僧都。</p>
<p>丙戌。入唐使判官外從五位下平郡朝臣廣成。并渤海客等入京。</p>
<p>十一月辛夘。平郡朝臣廣成拜朝。初廣成。天平五年隨大使多治比眞人廣成入唐。六年十月事畢却歸。四船同發從蘇州入海。悪風忽起彼此相失。廣成之船一百一十五人漂着崑崙國。有賊兵來圍遂被拘執。船人或被殺或迸散。自餘九十余人着瘴死亡。廣成等四人。僅免死得見崑崙王。仍給升糧安置悪處。至七年。有唐國欽州熟崑崙到彼。便被偸載。出來既歸唐國。逢本朝學生阿倍仲滿。便奏得入朝。請取渤海路歸朝。天子許之。給船粮發遣。十年三月。從登州入海。五月到渤海界。適遇其王大欽茂差使。欲聘我朝。即時同發。及渡沸海。渤海一船遇浪傾覆。大使胥要徳等■人沒死。廣成等率遣衆。到著出羽國。</p>
<p>十二月戊辰。渤海使己珎蒙等拜朝。上其王啓并方物。其詞曰。欽茂啓。山河杳絶。國土夐遥。佇望風猷。唯増傾仰。伏惟。天皇聖叡。至徳遐暢。奕葉重光。澤流萬姓。欽茂忝繼祖業。濫惣如始。義洽情深。毎脩隣好。今彼國使朝臣廣業等。風潮失便。漂落投此。毎加優賞。欲待來春放廻。使等貪前。苦請乃年歸去。訴詞至重。隣義非輕。因備行資。即爲發遣。仍差若忽州都督胥要徳等充使。領廣業等令送彼國。并附大虫皮羆皮各七張。豹皮六張。人參三十斤。密三斛進上。至彼請検領。</p>
<p>己夘。外從五位下平郡朝臣廣成授正五位上。自餘水手已上。亦各有級。正六位上祢仁傑外從五位下。</p>
<p>十二年春正月戊子朔。天皇御大極殿受朝賀。渤海郡使新羅學語等同亦在列。但奉翳美人更着袍袴。」飛騨國獻白狐白雉。</p>
<p>甲午。渤海郡副使雲麾將軍己珎蒙等。授位各有差。即賜宴於朝堂。賜渤海郡王美濃■卅疋。絹卅疋。絲一百五十■。調綿三百屯。己珎蒙美濃■廿疋。絹十疋。絲五十■。調綿二百屯。自餘各有差。</p>
<p>庚子。天皇御中宮。授從四位下塩燒王從四位上。无位奈良王。守部王並從四位下。正五位下多治比眞人廣足正五位上。從五位上紀朝臣麻路。石川朝臣加美。藤原朝臣仲麻呂並正五位下。從五位下石川朝臣年足。佐伯宿祢淨麻呂並從五位上。正六位上藤原朝臣巨勢麻呂。藤原朝臣八束。安倍朝臣嶋麻呂。多治比眞人土作並從五位下。正六位上大伴宿祢三中。宗形朝臣赤麻呂。紀朝臣可比佐。大伴宿祢犬養。車持朝臣國人並外從五位下。」又以外從五位下大伴宿祢犬養爲遣渤海大使。</p>
<p>癸夘。天皇御南苑宴侍臣。饗百官及渤海客於朝堂。五位已上賜摺衣。</p>
<p>甲辰。天皇御大極殿南門觀大射。五位已上射了。乃命渤海使己珎蒙等射焉。</p>
<p>丙辰。遣使就客館。贈渤海大使忠武將軍胥要徳從二位。首領无位己閼棄蒙從五位下。并賻調布一百十五端。庸布六十段。</p>
<p>丁巳。天皇御中宮閤門。己珎蒙等奏本國樂。賜帛綿各有差。</p>
<p>二月己未。己珎蒙等還國。</p>
<p>甲子。行幸難波宮。以知太政官事正三位鈴鹿王。正四位下兵部卿藤原朝臣豊成爲留守。</p>
<p>庚午。給攝津國百姓稻籾各有差。</p>
<p>丙子。百濟王等奏風俗樂。授從五位下百濟王慈敬從五位上。正六位上百濟王全福從五位下。▼是日。車駕還宮。</p>
<p>辛巳。賜陪從右大臣已下五位已上祿各有差。</p>
<p>三月辛丑。以外從五位下紀朝臣必登爲遣新羅大使。</p>
<p>夏四月戊午。遣新羅使等拜辞。</p>
<p>丙子。遣渤海使等辞見。</p>
<p>五月乙未。天皇幸右大臣相樂別業。宴飲酣暢。授大臣男无位奈良麻呂從五位下。</p>
<p>丁酉。車駕還宮。</p>
<p>六月庚午。勅曰。朕君臨八荒。奄有萬姓。履薄馭朽。情深覆育。求衣忘寢。思切納隍。恒念何荅上玄。人民有休平之樂。能稱明命。國家致寧泰之榮者。信是被於寛仁。挂網之徒。保身命而得壽。布於鴻恩。窮乏之類。脱乞微而有息。宜大赦天下。自天平十二年六月十五日戌時以前大辟以下。咸赦除之。兼天平十一年以前公私所負之稻。悉皆原免。其監臨主守自盜。盜所監臨。故殺人謀殺人殺訖。私鑄錢作具既備。強盜竊盜。姦他妻。及中衛舍人。左右兵衛。左右衛士。衛門府衛士。門部。主帥。使部等不在赦限。其流人穗積朝臣老。多治比眞人祖人。名負東人。久米連若女等五人。召令入京。大原采女勝部鳥女還本郷。小野王。日奉弟日女。石上乙麻呂。牟礼大野。中臣宅守。飽海古良比。不在赦限。</p>
<p>甲戌。令天下諸國毎國寫法華經十部。并建七重塔焉。</p>
<p>秋八月甲戌。和泉監并河内國焉。</p>
<p>癸未。大宰少貳從五位下藤原朝臣廣嗣上表。指時政之得失。陳天地之災異。因以除僧正玄■法師。右衛士督從五位上下道朝臣眞備爲言。</p>
<p>九月丁亥。廣嗣遂起兵反。勅以從四位上大野朝臣東人爲大將軍。從五位上紀朝臣飯麻呂爲副將軍。軍監軍曹各四人。徴發東海。東山。山陰。山陽。南海五道軍一萬七千人。委東人等持節討之。</p>
<p>戊子。召隼人廿四人於御在所。右大臣橘宿祢諸兄宣勅授位各有差。并賜當色服發遣。</p>
<p>己丑。勅從五位上佐伯宿祢常人。從五位下阿倍朝臣虫麻呂等。亦發遣任用軍事。」從五位下神前王賜姓甘南備眞人。補攝津亮。</p>
<p>乙未。遣治部卿從四位上三原王等奉幣帛于伊勢大神宮。</p>
<p>己亥。勅四畿内七道諸國曰。比來縁筑紫境有不軌之臣。命軍討伐。願依聖祐欲安百姓。故今國別造觀世音菩薩像壹躯高七尺。并寫觀世音經一十卷。</p>
<p>乙巳。勅大將軍大野朝臣東人等曰。得奏状知遣新羅使船來泊長門國。其船上物者便藏當國。使中有人可採用者。將軍宜任用之。</p>
<p>戊申。大將軍東人等言。殺獲賊徒豊前國京都郡鎭長大宰史生從八位上小長谷常人。企救郡板櫃鎭小長凡河内田道。但大長三田塩篭者。着箭二隻逃竄野裏。生虜登美板櫃。京都三處營兵一千七百六十七人。器仗十七事。仍差長門國豊浦郡少領外正八位上額田部廣麻呂。將精兵■人。以今月廿一日發渡。又差勅使從五位上佐伯宿祢常人。從五位下安倍朝臣虫麻呂等。將隼人廿四人并軍士四千人。以今月廿二日發渡。令鎭板櫃營。東人等將後到兵。尋應發渡。又間諜申云。廣嗣於遠珂郡家。造軍營儲兵弩。而擧烽火徴發。國内兵矣。</p>
<p>己酉。大將軍東人等言。豊前國京都郡大領外從七位上■田勢麻呂。將兵五百騎。仲津郡擬少領无位膳東人。兵八十人。下毛郡擬少領无位勇山伎美麻呂。築城郡擬少領外大初位上佐伯豊石。兵七十人。來歸官軍。又豊前國百姓豊國秋山等殺逆賊三田塩篭。又上毛郡擬大領紀宇麻呂等三人。共謀斬賊徒首四級。</p>
<p>癸丑。勅筑紫府管内諸國官人百姓等曰。逆人廣嗣小來凶惡。長益詐姦。其父故式部卿常欲除弃。朕不能許。掩藏至今。比在京中讒乱親族。故令遷遠。冀其改心。今聞。擅爲狂逆。擾乱人民。不孝不忠。違天背地。神明所弃。滅在朝夕。前已遣勅符。報知彼國。又聞。或有逆人。捉害送人。不令遍見。故更遣勅符數十條。散擲諸國。百姓見者。早宜承知。如有人雖本与廣嗣同心起謀。今能改心悔過。斬殺廣嗣而息百姓者。白丁賜五位已上。官人隨等加給。若身被殺者賜其子孫。忠臣義士。宜速施行。大軍續須發入。宜知此状。</p>
<p>冬十月戊午。遣渤海郡使外從五位下大伴宿祢犬養等來歸。</p>
<p>壬戌。詔大將軍東人令祈請八幡神焉。」大將軍東人等言。逆賊藤原廣嗣率衆一万許騎。到板櫃河。廣嗣親自率隼人軍爲前鋒。即編木爲船。將渡河。于時佐伯宿祢常人。安倍朝臣虫麻呂。發弩射之。廣嗣衆却到於河西。常人等率軍士六千餘人陳于河東。即令隼人等呼云。隨逆人廣嗣拒捍官軍者。非直滅其身。罪及妻子親族者。則廣嗣所率隼人并兵等。不敢發箭。于時常人等呼廣嗣十度。而猶不荅。良久廣嗣乘馬出來云。承勅使到來。其勅使者爲誰。常人等荅云。勅使衛門督佐伯大夫。式部少輔安倍大夫。今在此間者。廣嗣云。而今知勅使。即下馬。兩段再拜申云。廣嗣不敢捍朝命。但請朝廷乱人二人耳。廣嗣敢捍朝廷者。天神地祇罸殺。常人等云。爲賜勅符喚大宰典已上。何故發兵押來。廣嗣不能辨荅。乘馬却還。時隼人三人直從河中泳來降服。則朝廷所遣隼人等。扶救遂得着岸。仍降服隼人二十人。廣嗣之衆十許騎來歸官軍。獲虜器械如別。又降服隼人贈唹君多理志佐申云。逆賊廣嗣謀云。從三道往。即廣嗣自率大隅。薩摩。筑前。豊後等國軍合五千人許。從鞍手道往。綱手率筑後。肥前等國軍合五千人許人。從豊後國往。多胡古麻呂〈不知所率軍數。〉從田河道往。但廣嗣之衆到來鎭所。綱手多胡古麻呂未到。</p>
<p>戊辰。遣新羅國使外從五位下紀朝臣必登等還歸。</p>
<p>壬申。任造伊勢國行宮司。</p>
<p>丙子。任次第司。以從四位上塩燒王爲御前長官。從四位下石川王爲御後長官。正五位下藤原朝臣仲麻呂爲前騎兵大將軍。正五位下紀朝臣麻路爲後騎兵大將軍。徴發騎兵。東西史部。秦忌寸等惣四百人。</p>
<p>己夘。勅大將軍大野朝臣東人等曰。朕縁有所意。今月之末。暫往關東。雖非其時。事不能已。將軍知之不須驚恠。</p>
<p>壬午。行幸伊勢國。以知太政官事兼式部卿正二位鈴鹿王。兵部卿兼中衛大將正四位下藤原朝臣豊成爲留守。▼是日。到山邊郡竹谿村堀越頓宮。</p>
<p>癸未。車駕到伊賀國名張郡。</p>
<p>十一月甲申朔。到伊賀郡安保頓宮宿。大雨。途泥人馬疲煩。</p>
<p>乙酉。到伊勢國壹志郡河口頓宮。謂之關宮也。</p>
<p>丙戌。遣少納言從五位下大井王。并中臣忌部等。奉幣帛於大神宮。車駕停御關宮十箇日。▼是日。大將軍東人等言。進士无位安倍朝臣黒麻呂以今月廿三日丙子。捕獲逆賊廣嗣於肥前國松浦郡値嘉嶋長野村。詔報曰。今覽十月廿九日奏。知捕得逆賊廣嗣。其罪顯露不在可疑。宜依法處决。然後奏聞。</p>
<p>丁亥。遊獵于和遲野。免當國今年租。</p>
<p>戊子。大將軍東人等言。以今月一日。於肥前國松浦郡。斬廣嗣綱手已訖。菅成以下從人已上。及僧二人者。禁正身置大宰府。其歴名如別。又以今月三日。差軍曹海犬養五百依。發遣。令迎逆人廣嗣之從三田兄人等廿餘人。申云。廣嗣之船從知駕嶋發。得東風往四ケ日。行見嶋。船上人云。是耽羅嶋也。于時東風猶扇。船留海中。不肯進行。漂蕩已經一日一夜。而西風卒起。更吹還船。於是。廣嗣自捧驛鈴一口云。我是大忠臣也。神靈弃我哉。乞頼神力。風波暫靜。以鈴投海。然猶風波弥甚。遂着等保知駕嶋色都嶋矣。廣嗣式部卿馬養之第一子也。</p>
<p>乙未。車駕從河口發。到壹志郡宿。</p>
<p>丁酉。進至鈴鹿郡赤坂頓宮。</p>
<p>甲辰。詔陪從文武官。并騎兵及子弟等。賜爵人一級。但騎兵父者。雖不在陪從。賜爵二級。授從二位橘宿祢諸兄正二位。從四位上智努王。塩燒王並正四位下。從四位下石川王。長田王。守部王。道祖王。安宿王。黄文王並從四位上。无位山背王從四位下。從五位下矢釣王。大井王。茨田王並從五位上。從四位上大原眞人高安正四位下。正五位下紀朝臣麻呂。藤原朝臣仲麻呂並正五位上。從五位上下道朝臣眞備。佐伯宿祢清麻呂。佐伯宿祢常人並正五位下。從五位下多治比眞人家主。阿倍朝臣吾人。多治比眞人牛養。大伴宿祢■信備。百濟王全福。阿倍朝臣佐美麻呂。阿倍朝臣虫麻呂。藤原朝臣八束。橘宿祢奈良麻呂並從五位上。正六位上多治比眞人木人。藤原朝臣清河。外從五位下民忌寸大楫並從五位下。外從五位下菅生朝臣古麻呂。紀朝臣鹿人。宗形朝臣赤麻呂。引田朝臣虫麻呂。物部依羅朝臣人會。高麥太。大藏忌寸廣足。倭武助。村國連子虫並外從五位上。正六位上當麻眞人廣名。紀朝臣廣名。笠朝臣蓑麻呂。小野朝臣綱手。枚田忌寸安麻呂。秦前大魚。文忌寸黒麻呂。日根造大田。守部連牛養。酒波人麻呂。外少初位上壹師君族古麻呂並外從五位下。</p>
<p>乙巳。賜五位已上■各有差。</p>
<p>丙午。從赤坂發到朝明郡。</p>
<p>戊申。至桑名郡石占頓宮。</p>
<p>己酉。到美濃國當伎郡。</p>
<p>庚戌。賜伊勢國高年百姓百歳已下八十歳已上者大税各有差。</p>
<p>十二月癸丑朔。到不破郡不破頓宮。</p>
<p>甲寅。幸宮處寺及曳常泉。</p>
<p>丙辰。解騎兵司。令還入京。皇帝巡觀國城。晩頭奏新羅樂飛騨樂。</p>
<p>丁巳。賜美濃國郡司及百姓有勞勤者位一級。正五位上賀茂朝臣助授從四位下。</p>
<p>戊午。從不破發至坂田郡横川頓宮。▼是日。右大臣橘宿祢諸兄在前而發。經略山背國相樂郡恭仁郷。以擬遷都故也。</p>
<p>己未。從横川發到犬上頓宮。</p>
<p>丙寅。外從六位上調連馬養授外從五位下。</p>
<p>辛酉。從犬上發到蒲生郡宿。</p>
<p>壬戌。從蒲生郡宿發到野洲頓宮。</p>
<p>癸亥。從野洲發到志賀郡禾津頓宮。</p>
<p>乙丑。幸志賀山寺礼佛。</p>
<p>丙寅。賜近江國郡司位一級。從禾津發到山背國相樂郡玉井頓宮。</p>
<p>丁夘。皇帝在前幸恭仁宮。始作京都矣。太上天皇皇后在後而至。</p>
<h2>卷第十四　聖武天皇　天璽國押開豐櫻彥天皇</h2>
<p>癸巳。遣使於伊勢大神宮及七道諸社。奉幣以告遷新京之状也。</p>
<p>丁酉。故太政大臣藤原朝臣家返上食封五千戸。二千戸依舊返賜其家。三千戸施入諸國國分寺。以充造丈六佛像之料。」停大射。</p>
<p>戊戌。御大極殿賜宴百官主典已上。賜祿有差。</p>
<p>甲辰。逆人廣嗣与黨且所捉獲死罪廿六人。沒官五人。流罪■七人。徒罪卅二人。杖罪一百七十七人。下之所司。據法處焉。徴從四位下中臣朝臣名代。外從五位下塩屋連古麻呂。大養徳宿祢小東人等卅四人於配處。</p>
<p>二月戊午。詔曰。馬牛代人。勤勞養人。因茲。先有明制。不許屠殺。今聞。國郡未能禁止。百姓猶有屠殺。宜其有犯者。不問蔭贖。先决杖一百。然後科罪。又聞。國郡司等非縁公事。聚人田獵。妨民産業。損害實多。自今以後。宜令禁斷。更有犯者必擬重科。</p>
<p>三月壬午朔。日有蝕之。</p>
<p>己丑。禁外從五位下小野朝臣東人下平城獄。</p>
<p>庚寅。東西兩市决杖各五十。配流伊豆三嶋。</p>
<p>辛丑。攝津職言。自今月十四日始至十八日。有鸛一百八。來集宮内殿上。或集樓閣之上。或止太政官之庭。毎日辰時始來。未時散去。仍遣使鎭謝焉。</p>
<p>乙巳。詔曰。朕以薄徳。忝承重任。未弘政化。寤寐多慚。古之明主皆能先業。國泰人樂。災除福至。修何政化。能臻此道。頃者年穀不豊。疫癘頻至。慙懼交集。唯勞罪己。是以廣爲蒼生遍求景福。故前年馳驛増飾天下神宮。去歳普令天下造釋迦牟尼佛尊像高一丈六尺者各一鋪。并寫大般若經各一部。自今春已來。至于秋稼。風雨順序。五穀豊穰。此乃徴誠啓願。靈■如荅。載惶載懼無以自寧。案經云。若有國土講宣讀誦。恭敬供養。流通此經王者。我等四王。常來擁護。一切災障。皆使消殄。憂愁疾疫。亦令除差。所願遂心。恒生歡喜者。宜令天下諸國各敬造七重塔一區。并寫金光明最勝王經。妙法蓮華經各一部。朕又別擬寫金字金光明最勝王經。毎塔各令置一部。所冀。聖法之盛。与天地而永流。擁護之恩。被幽明而恒滿。其造塔之寺。兼爲國華。必擇好處。實可長久。近人則不欲薫臭所及。遠人則不欲勞衆歸集。國司等各宜務存嚴飾。兼盡潔清。近感諸天。庶幾臨護。布告遐邇。令知朕意。又毎國僧寺。施封五十戸。水田十町。尼寺水田十町。僧寺必令有廿僧。其寺名爲金光明四天王護國之寺。尼寺一十尼。其寺名爲法華滅罪之寺。兩寺相共宜受教戒。若有闕者。即須補滿。其僧尼。毎月八日。必應轉讀最勝王經。毎至月半。誦戒羯磨。毎月六齋日。公私不得漁獵殺生。國司等宜恒加検校。</p>
<p>己酉。三品長谷部内親王薨。天武天皇之皇女也。</p>
<p>閏三月乙夘。天皇臨朝。授從四位上大野朝臣東人從三位。從五位上大井王正五位下。從四位下巨勢朝臣奈■麻呂從四位上。正五位上藤原朝臣仲麻呂。從五位上紀朝臣飯麻呂並從四位下。正五位下佐伯宿祢常人正五位上。從五位下大伴宿祢兄麻呂。從五位上阿倍朝臣虫麻呂並正五位下。正六位上多治比眞人犢養。阿倍朝臣子嶋並從五位下。正六位上馬史比奈麻呂。外正六位上曾乃君多理志佐。外從七位上■田勝麻呂。外正八位上額田部直廣麻呂並外從五位下。</p>
<p>己未。遣使運平城宮兵器於甕原宮。</p>
<p>乙丑。詔留守從三位大養徳國守大野朝臣東人。兵部卿正四位下藤原朝臣豊成等曰。自今以後。五位以上不得任意住於平城。如有事故應須退歸。被賜官符然後聽之。其見在平城者。限今日内悉皆催發。自餘散在他所者亦宜急追。</p>
<p>己巳。難波宮鎭恠。庭中有狐頭斷絶而無其身。但毛屎等散落頭傍。</p>
<p>甲戌。奉八幡神宮秘錦冠一頭。金字最勝王經。法華經各一部。度者十人。封戸馬五疋。又令造三重塔一區。賽宿祷也。</p>
<p>乙亥。勅賜百官主典已上并中衛兵衛等錢各有差。</p>
<p>夏四月辛丑。遣從四位上巨勢朝臣奈■麻呂。從四位下藤原朝臣仲麻呂。從五位下民忌寸大楫。外從五位下陽侯史眞身等検校河内与攝津相爭河堤所。</p>
<p>五月乙夘。天皇幸河南觀校獵。</p>
<p>庚申。令諸國常額之外差加左右衛土各四百人。衛門衛士二百人貢之。</p>
<p>丙子。讃岐國介正六位上村國連子老。越後國掾正七位下錦部連男笠等。与官長失礼不相和順。仍解却見任。</p>
<p>秋七月辛亥。從四位上勳十二等巨勢朝臣奈氏麻呂爲左大辨兼神祇伯春宮大夫。從四位下紀朝臣飯麻呂爲右大弁。從五位下藤原朝臣清河爲中務少輔。從五位上橘宿祢奈良麻呂爲大學頭。從四位上黄文王爲散位頭。從五位上紀朝臣淨人爲治部大輔兼文章博士。外從五位下猪名眞人馬養爲雅樂頭。從四位下藤原朝臣仲麻呂爲民部卿。外從五位下文忌寸黒麻呂爲主税頭。正五位下下道朝臣眞備爲東宮學士。</p>
<p>戊午。太上天皇移御新宮。天皇奉迎河頭。</p>
<p>辛酉。宴群臣于新宮。奏女樂高麗樂。五位已上賜祿有差。▼是日。授左大弁從四位上巨勢朝臣奈■麻呂正四位上。并賜以金牙餝斑竹御杖。</p>
<p>辛未。正五位上紀朝臣麻路爲式部大輔。</p>
<p>八月丁亥。從五位下多治比眞人木人爲兵部少輔。從四位上長田王爲刑部卿。外從五位下大伴宿祢御中爲少輔兼大判事。從五位上百濟王慈敬爲宮内大輔。正四位下智努王爲木工頭。外從五位上紀朝臣鹿人爲大炊頭。外從五位下車持朝臣國人爲主殿頭。從五位上多治比眞人家主爲鑄錢長官。從五位下小治田朝臣廣千爲尾張守。從五位下百濟王孝忠爲遠江守。外從五位下陽侯史眞身爲但馬守。正五位下阿倍朝臣虫麻呂爲播磨守。外從五位下大伴宿祢百世爲美作守。</p>
<p>癸巳。佐渡國自去六月至今月。霖雨不止。有傷民産。免當年田租調庸。</p>
<p>丙午。遷平城二市於恭仁京。</p>
<p>九月辛亥。免左右京百姓調租。四畿内田租。縁遷都也。</p>
<p>乙夘。勅。以京都新遷大赦天下。天平十三年九月八日午時以前天下罪人。大辟已下。已發覺。未發覺。已結正。未結正。無問輕重。咸釋放却。其流人未達前所。已達前所。及年滿已編付爲百姓。亦咸釋放還。其在流所生子孫。父母已亡。無可隨還者。亦不限年之遠近。情願還。皆録名聞奏。但不願還者恣聽之。又縁逆人廣繼入罪者咸從原免。又大養徳。伊賀。伊勢。美濃。近江。山背等國供奉行宮之郡。勿收今年之調。」以正四位下智努王。正四位上巨勢朝臣奈■麻呂二人爲造宮卿。</p>
<p>丙辰。爲供造宮。差發大養徳。河内。攝津。山背四國役夫五千五百人。</p>
<p>己未。遣木工頭正四位下智努王。民部卿從四位下藤原朝臣仲麻呂。散位外從五位下高岳連河内。主税頭外從五位下文忌寸黒麻呂四人。班給京都百姓宅地。從賀世山西道以東爲左京。以西爲右京。</p>
<p>丁丑。行幸宇治及山科。五位已上皆悉從駕。追奈良留守兵部卿正四位下藤原朝臣豊成爲留守。</p>
<p>冬十月己夘。車駕還宮。</p>
<p>辛夘。勅。五位已上礼服冠者。元來官作賜之。自今以後。令私作備。内命婦亦同。</p>
<p>癸巳。賀世山東河造橋。始自七月。至今月乃成。召畿内及諸國優婆塞等役之。隨成令得度。惣七百五十人。</p>
<p>戊戌。制。令内外從五位已上自今以後。侍中供奉。</p>
<p>十一月戊辰。右大臣橘宿祢諸兄奏。此間朝廷以何名號傳於萬代。天皇勅曰。号爲大養徳恭仁大宮也。</p>
<p>庚午。始以赤幡班給大藏。内藏。大膳。大炊。造酒。主醤等司。供御物前建以爲標。</p>
<p>十二月丙戌。外從五位下秦前大魚爲參河守。外從五位下馬史比奈麻呂爲甲斐守。外從五位下紀朝臣廣名爲上総守。外從五位下守部連牛養爲下総守。從五位下阿倍朝臣子嶋爲肥後守。」安房國并上総國。能登國并越中國。</p>
<p>己亥。外從五位下引田朝臣虫麻呂爲攝津亮。從五位下甘南備眞人神前爲近江守。從五位下大伴宿祢稻君爲因幡守。從五位上藤原朝臣八束爲右衛士督。</p>
<p>十四年春正月丁未朔。百官朝賀。爲大極殿未成。權造四阿殿。於此受朝焉。石上榎井兩氏始樹大楯槍。</p>
<p>辛亥。廢大宰府。遣右大弁從四位下紀朝臣飯麻呂等四人。以廢府官物付筑前國司。</p>
<p>癸丑。天皇幸城北苑。宴五位已上。賜祿有差。特齎造宮卿正四位下智努王東■六十疋。綿三百屯。以勤造宮殿也。」外從五位下巨勢朝臣堺麻呂。上毛野朝臣今具麻呂並授從五位下。</p>
<p>丙辰。賜武官酒食。仍齎五位已上被。主典已上支子袍帛袴。府生已下衛士已上■綿各有差。</p>
<p>壬戌。天皇御大安殿。宴群臣。酒酣奏五節田舞。訖更令少年童女踏歌。又賜宴天下有位人并諸司史生。於是六位以下人等鼓琴。歌曰。新年始邇。何久志社。供奉良米。万代摩提丹。宴訖賜祿有差。又賜家入大宮百姓廿人爵一級。入都内者。无問男女並齎物。</p>
<p>己巳。陸奧國言。部下黒川郡以北十一郡。雨赤雪平地二寸。</p>
<p>二月丙子朔。幸皇后宮宴群臣。天皇歡甚。授正四位上巨勢朝臣奈■麻呂從三位。從五位上坂上忌寸犬養正五位下。正八位上縣犬養宿祢八重外從五位下。宴訖賜祿有差。</p>
<p>戊寅。免中宮職奴廣庭。賜大養徳忌寸姓。大宰府言。新羅使沙■金欽英等一百八十七人來朝。</p>
<p>庚辰。詔以新京草創宮室未成。便令右大弁紀朝臣飯麻呂等饗金欽英等於大宰。自彼放還。▼是日。始開恭仁京東北道。通近江國甲賀郡。</p>
<p>三月己巳。地震。</p>
<p>夏四月甲申。伊勢國飯高郡采女正八位下飯高君笠目之親族縣造等。皆賜飯高君姓。賜外從七位下日下部直益人伊豆國造伊豆直姓。</p>
<p>甲午。天皇御皇后宮宴五位以上。賜祿有差。授河内守從五位上大伴宿祢■志備正五位下。皇后宮亮外從五位下中臣熊凝朝臣五百嶋從五位下。</p>
<p>戊戌。授從四位下大原眞人門部從四位上。</p>
<p>五月丙午。遣使畿内。検校遭■百姓産業。</p>
<p>癸丑。越智山陵崩壞。長一十一丈。廣五丈二尺。</p>
<p>丙辰。遣知太政官事正三位鈴鹿王等十人。率雑工修緝之。又遣采女女嬬等供奉其事。</p>
<p>庚申。遣内藏頭外從五位下路眞人宮守等。齎種種獻物奉山陵。</p>
<p>庚午。制。凡擬郡司少領已上者。國司史生已上共知簡定。必取當郡推服。比都知聞者。毎司依員貢擧。如有顏面濫擧者。當時國司隨事科决。又采女者。自今以後。毎郡一人貢進之。</p>
<p>六月丁丑。上毛野朝臣宿奈麻呂復本位外從五位下。</p>
<p>戊寅。夜京中徃往雨飯。</p>
<p>秋七月癸夘朔。日有蝕之。</p>
<p>八月甲戌。令左右京四畿内七道諸國司等上孝子。順孫。義夫。節婦。力田人之名。</p>
<p>丁丑。詔授造宮録正八位下秦下嶋麻呂從四位下。賜太秦公之姓。并錢一百貫。■一百疋。布二百端。綿二百屯。以築大宮垣也。</p>
<p>癸未。詔曰。朕將行幸近江國甲賀郡紫香樂村。即以造宮卿正四位下智努王。輔外從五位下高岡連河内等四人。爲造離宮司。</p>
<p>甲申。車駕幸石原宮。</p>
<p>乙酉。宮城以南大路西頭。与甕原宮以東之間。令造大橋。令諸國司隨國大小。輸錢十貫以下一貫以上。以充造橋用度。</p>
<p>癸巳。以民部大輔從五位上多治比眞人牛養等爲裝束司。▼是日。賜陪從人等祿各有差。</p>
<p>甲午。以中務卿正四位下塩燒王。左中弁從五位上阿倍朝臣沙弥麻呂等六人。爲前次第司。宮内卿從四位上石川王。民部大輔從五位上多治比眞人牛養等六人爲後次第司。</p>
<p>丁酉。制。大隅。薩摩。壹岐。對馬。多■等國官人祿者。令筑前國司以廢府物給。公廨又以便國稻依常給之。其三嶋擬郡司。并成選人等。身留當嶋。名附筑前國申上。仕丁國別點三人。皆悉進京。</p>
<p>己亥。行幸紫香樂宮。以知太政官事正三位鈴鹿王。左大弁從三位巨勢朝臣奈■麻呂。右大弁從四位下紀朝臣飯麻呂。爲留守。攝津大夫從四位下大伴宿祢牛養。民部卿從四位下藤原朝臣仲麻呂爲平城留守。即日。車駕至紫香樂宮。</p>
<p>九月壬寅朔。幸刺松原。</p>
<p>乙巳。車駕還恭仁京。</p>
<p>癸丑。大風雨。壤宮中屋墻及百姓廬舎。</p>
<p>戊午。遣巡察使於七道諸國。又任左右京畿内班田使。</p>
<p>己巳。授正五位上紀朝臣麻路從四位下。</p>
<p>冬十月癸未。禁正四位下塩燒王并女孺四人。下平城獄。</p>
<p>乙酉。參議左京大夫從四位下縣犬養宿祢石次卒。</p>
<p>戊子。塩燒王配流於伊豆國三嶋。子部宿祢小宅女於上総國。下村主白女於常陸國。川邊朝臣東女於佐渡國。名草直高根女於隱岐國。春日朝臣家繼女於土左國。</p>
<p>十一月癸夘。參議從三位大野朝臣東人薨。飛鳥朝廷糺職大夫直廣肆果安之子也。</p>
<p>丙午。免左右京畿内今年田租。</p>
<p>壬子。大隅國司言。從今月廿三日未時。至廿八日。空中有聲。如大鼓。野雉相驚。地大震動。</p>
<p>丙寅。遣使於大隅國検問。并請聞神命。</p>
<p>十二月丁亥。地震。</p>
<p>戊子。令近江國司禁斷有勢之家專貪鐵穴。貧賎之民不得採用。</p>
<p>庚寅。正四位下大原眞人高安卒。</p>
<p>庚子。行幸紫香樂宮。知太政官事正三位鈴鹿王。左大弁從三位巨勢朝臣奈■麻呂。右大辨從四位下紀朝臣飯麻呂。民部卿藤原朝臣仲麻呂等四人爲留守。</p>
<h2>卷第十五　聖武天皇　天璽國押開豐櫻彥天皇</h2>
<p>壬寅。車駕自紫香樂至。</p>
<p>癸夘。天皇御大極殿。百官朝賀。</p>
<p>丁未。天皇御大安殿宴五位已上。賜祿有差。</p>
<p>壬子。御石原宮樓。〈在城東北。〉賜饗於百官及有位人等。有勅。鼓琴任其彈歌五位已上賜摺衣。六位已下祿各有差。</p>
<p>癸丑。爲讀金光明最勝王經。請衆僧於金光明寺。其詞曰。天皇敬諮■九座諸大徳等。弟子階縁宿殖嗣膺寳命。思欲宣揚正法導御蒸民。故以今年正月十四日。勸請海内出家之衆於所住處。限七七日轉讀大乘金光明最勝王經。又令天下限七七日。禁斷殺生及斷雜食。別於大養徳國金光明寺。奉設殊勝之會。欲爲天下之摸。諸徳等或一時名輩。或萬里嘉賓。僉曰人師咸稱國寳。所冀屈彼高明隨茲延請。始暢慈悲之音。終諧微妙之力。仰願梵宇増威。皇家累慶。國土嚴淨。人民康樂廣及羣方綿該廣類。同乘菩薩之乘並坐如來之座。像法中興實在今日。凡厥知見可不思哉。</p>
<p>二月辛巳。以佐渡國并越後國。</p>
<p>乙未。夜月掩■惑。</p>
<p>丁酉。夜月掩太白。</p>
<p>三月癸夘。金光明寺讀經竟。詔遣右大臣橘宿祢諸兄等。就寺慰勞衆僧。</p>
<p>乙巳。筑前國司言。新羅使薩■金序貞等來朝。於是。遣從五位下多治比眞人土作。外從五位下葛井連廣成於筑前。検校供客之事。</p>
<p>夏四月壬申。行幸紫香樂。以右大臣正二位橘宿祢諸兄。左大弁從三位巨勢朝臣奈弖麻呂。右大弁從四位下紀朝臣飯麻呂爲留守。遣宮内少輔從五位下多治比眞人木人爲平城宮留守。</p>
<p>乙酉。車駕還宮。</p>
<p>辛夘。賜陪從五位已上廿八人。六位已下二千三百七十人祿有差。</p>
<p>甲午。検校新羅客使多治比眞人土作等言。新羅使調改稱土毛。書奥注物數。稽之舊例。大失常礼。太政官處分。宜召水手已上。告以失礼之状。便即放却。</p>
<p>五月辛丑。自三月至今月不雨。奉幣帛于畿内諸神社祈雨焉。</p>
<p>癸夘。宴群臣於内裏。皇太子親舞五節。」右大臣橘宿祢諸兄奉詔。奏太上天皇曰。天皇大命〈尓〉坐〈西〉奏賜〈久〉掛〈母〉畏〈岐〉飛鳥淨見御原宮〈尓〉大八洲所知〈志〉聖〈乃〉天皇命天下〈乎〉治賜〈比〉平賜〈比弖〉所思坐〈久〉。上下〈乎〉齊〈倍〉和〈氣弖〉无動〈久〉靜〈加尓〉令有〈尓八〉礼〈等〉樂〈等〉二〈都〉並〈弖志〉平〈久〉長〈久〉可有〈等〉隨神〈母〉所思坐〈弖〉此〈乃〉舞〈乎〉始賜〈比〉造賜〈比伎等〉聞食〈弖〉与天地共〈尓〉絶事無〈久〉弥繼〈尓〉受賜〈波利〉行〈牟〉物〈等之弖〉皇太子斯王〈尓〉學〈志〉頂令荷〈弖〉我皇天皇大前〈尓〉貢事〈乎〉奏。」於是。太上天皇詔報曰。現神御大八洲我子天皇〈乃〉掛〈母〉畏〈伎〉天皇朝廷〈乃〉始賜〈比〉造賜〈弊留〉寳國寳〈等之弖〉此王〈乎〉令供奉賜〈波〉天下〈尓〉立賜〈比〉行賜〈部流〉法〈波〉可絶〈伎〉事〈波〉無〈久〉有〈家利止〉見聞喜侍〈止〉奏賜〈等〉詔大命〈乎〉奏。又今日行賜〈布〉態〈乎〉見行〈波〉直遊〈止乃味尓波〉不在〈之弖〉。天下人〈尓〉君臣祖子〈乃〉理〈乎〉教賜〈比〉趣賜〈布等尓〉有〈良志止奈母〉所思〈須〉。是以教賜〈比〉趣賜〈比奈何良〉受被賜持〈弖〉不忘不失可有〈伎〉表〈等之弖〉。一二人〈乎〉治賜〈波奈止那毛〉所思行〈須等〉奏賜〈止〉詔大命〈乎〉奏賜〈波久止〉奏。」因御製歌曰。蘇良美都。夜麻止乃久尓波。可未可良斯。多布度久安流羅之。許能末比美例波。又歌曰。阿麻豆可未。美麻乃弥己止乃。登理母知弖。許能等与美岐遠。伊寸多弖末都流。又歌曰。夜須美斯志。和己於保支美波。多比良氣久。那何久伊末之弖。等与美岐麻都流。」右大臣橘宿祢諸兄宣詔曰。天皇大命〈良麻等〉勅〈久〉今日行賜〈比〉供奉賜態〈尓〉依而御世御世當〈弖〉供奉〈礼留〉親王等大臣等〈乃〉子等〈乎〉始而可治賜〈伎〉一二人等選給〈比〉治給〈布〉。是以汝等〈母〉今日詔大命〈乃期等〉君臣祖子〈乃〉理〈遠〉忘事無〈久〉繼坐〈牟〉天皇御世御世〈尓〉明淨心〈乎〉以而祖名〈乎〉戴持而天地与共〈尓〉長〈久〉遠〈久〉仕奉〈礼等之弖〉冠位上賜〈比〉治賜〈布等〉勅大命衆聞食宣。又皇太子宮〈乃〉官人〈尓〉冠一階上賜〈布〉。此中博士〈等〉任賜〈部留〉下道朝臣眞備〈尓波〉冠二階上賜〈比〉治賜〈波久等〉勅天皇大命衆聞食宣。」授右大臣正二位橘宿祢諸兄從一位。正三位鈴鹿王從二位。正四位下藤原朝臣豊成從三位。從四位上栗栖王。春日王並正四位下。從四位下船王從四位上。无位阿刀王。御室王並從四位下。從五位上矢釣王正五位下。无位高丘王。林王。市原王並從五位下。從四位下大伴宿祢牛養。石上朝臣乙麻呂。藤原朝臣仲麻呂並從四位上。正五位上多治比眞人廣足。佐伯宿祢常人。正五位下下道朝臣眞備並從四位下。正五位下多治比眞人占部。石川朝臣加美。從五位上藤原朝臣八束。橘宿祢奈良麻呂。正五位下阿倍朝臣虫麻呂。佐伯宿祢清麻呂。坂上忌寸犬養並正五位上。從五位上阿倍朝臣佐美麻呂。從五位下藤原朝臣清河。從五位上紀朝臣清人。石川朝臣年足。背奈王福信並正五位下。從五位下大伴宿祢稻君。百濟王孝忠。佐味朝臣虫麻呂。巨勢朝臣堺麻呂。佐伯宿祢稻麻呂並從五位上。外從五位下縣犬養宿祢大國。正六位上大伴宿祢駿河麻呂。從六位上大原眞人麻呂。正六位上中臣朝臣清麻呂。佐伯宿祢毛人並從五位下。從六位上下毛野朝臣稻麻呂。正六位上高橋朝臣國足。鴨朝臣角足。秦井手乙麻呂。紀朝臣小楫。若犬養宿祢東人。井上忌寸麻呂並外從五位下。」既而以右大臣從一位橘宿祢諸兄拜左大臣。兵部卿從三位藤原朝臣豊成。左大弁從三位巨勢朝臣奈弖麻呂爲中納言。從四位上藤原朝臣仲麻呂。從四位下紀朝臣麻路爲參議。</p>
<p>乙丑。詔曰。如聞。墾田依養老七年格。限滿之後。依例收授。由是。農夫怠倦。開地復荒。自今以後。任爲私財無論三世一身。咸悉永年莫取。其親王一品及一位五百町。二品及二位四百町。三品四品及三位三百町。四位二百町。五位百町。六位已下八位已上五十町。初位已下至于庶人十町。但郡司者。大領少領三十町。主政主帳十町。若有先給地過多茲限。便即還公。姦作隱欺科罪如法。國司在任之日。墾田一依前格。</p>
<p>丙寅。禁斷諸國司等不住舊舘更作新舍。又到任一度須給鋪設。而雖經年序。更亦給之。又各置養郡勿令煩資養。」備前國言。邑久郡新羅邑久浦漂着大魚五十二隻。長二丈三尺已下。一丈二尺已上。皮薄如紙。眼似米粒。聲如鹿鳴。故老皆云。未甞聞也。</p>
<p>六月癸巳。山背國司言。今月廿四日自酉至戌。宇治河水涸竭。行人掲渉。</p>
<p>丁酉。以從五位下中臣朝臣清麻呂爲神祇大副。從五位下當麻眞人鏡麻呂爲少納言。從五位下多治比眞人木人爲中務少輔。從五位下藤原朝臣許勢麻呂爲中宮亮。從五位下高丘王爲右大舍人頭。從五位下林王爲圖書頭。外從五位下小野朝臣綱手爲内藏頭。從五位下大原眞人麻呂爲式部少輔。外從五位下大伴宿祢三中爲兵部少輔。從四位下大市王爲刑部卿。正五位上平羣朝臣廣成爲大輔。外從五位上倭武助爲典藥頭。外從五位下紀朝臣男楫爲彈正弼。從四位上藤原朝臣仲麻呂爲左京大夫。外從五位下鴨朝臣角足爲右京亮。從五位下多治比眞人土作爲攝津亮。從四位下下道朝臣眞備爲春宮大夫。皇太子學士如故。正五位下背奈王福信爲亮。正五位下藤原朝臣清河爲大養徳守。從五位下佐伯宿祢毛人爲尾張守。外從五位下秦井手乙麻呂爲相摸守。從五位下百濟王敬福爲陸奥守。外從五位下葛井連廣成爲備後守。從五位下小治田朝臣廣千爲讃岐守。外從五位上引田朝臣虫麻呂爲土左守。</p>
<p>秋七月戊戌朔。日有蝕之。</p>
<p>庚子。天皇御石原宮。賜饗於隼人等。」授正五位上佐伯宿祢清麻呂從四位下。外從五位下葛井連廣成從五位下。外從五位下曾乃君多利志佐外正五位上。外正六位上前君乎佐外從五位下。外從五位上佐須岐君夜麻等久久賣外正五位下。</p>
<p>壬寅。出雲國司言。楯縫出雲二郡雷雨異常。山岳頽崩。壞廬舍埋田畝。</p>
<p>庚寅。地震。</p>
<p>癸亥。行幸紫香樂宮。以左大臣橘宿祢諸兄。知太政官事鈴鹿王。中納言巨勢朝臣奈弖麻呂爲留守。</p>
<p>八月丁夘朔。幸鴨川。改名爲宮川也。</p>
<p>乙亥。上総國司言。去七月大風雨數箇日。雜木長三四丈已下二三尺已上一万五千許株漂着部内海濱也。</p>
<p>九月壬寅。正五位上石川朝臣賀美授從四位下。</p>
<p>己酉。免官奴斐太從良。賜大友史姓。斐太始以大坂沙治玉石之人也。</p>
<p>丁巳。甲賀郡調庸准畿内收之。又免當年田租。</p>
<p>冬十月辛巳。詔曰。朕以薄徳恭承大位。志存兼濟。勤撫人物。雖率土之濱已霑仁恕。而普天之下未浴法恩。誠欲頼三寳之威靈乾坤相泰。修萬代之福業動植咸榮。粤以天平十五年歳次癸未十月十五日。發菩薩大願奉造盧舍那佛金銅像一躯。盡國銅而鎔象。削大山以構堂。廣及法界爲朕知識。遂使同蒙利益共致菩提。夫有天下之富者朕也。有天下之勢者朕也。以此富勢造此尊像。事也易成心也難至。但恐徒有勞人無能感聖。或生誹謗反墮罪辜。是故預知識者。懇發至誠。各招介福。宜毎日三拜盧舍那佛。自當存念各造盧舍那佛也。如更有人情願持一枝草一把土助造像者。恣聽之。國郡等司莫因此事侵擾百姓強令收斂。布告遐邇知朕意矣。</p>
<p>壬午。東海東山北陸三道廿五國今年調庸等物皆令貢於紫香樂宮。</p>
<p>乙酉。皇帝御紫香樂宮。爲奉造盧舍那佛像。始開寺地。於是行基法師率弟子等勸誘衆庶。</p>
<p>十一月丁酉。天皇還恭仁宮。車駕留連紫香樂。凡四月焉。</p>
<p>戊申。宴群臣於内裏。外從五位下倭武助授從五位下。五位已上賜祿有差。</p>
<p>十二月己丑。始運平城器仗収置於恭仁宮。</p>
<p>辛夘。始置筑紫鎭西府。以從四位下石川朝臣加美爲將軍。外從五位下大伴宿祢百世爲副將軍。判官二人。主典二人。初壞平城大極殿并歩廊。遷造於恭仁宮四年。於茲其功纔畢矣。用度所費不可勝計。至是更造紫香樂宮。仍停恭仁宮造作焉。</p>
<p>十六年春正月丙申朔。廢朝。饗五位已上於朝堂。</p>
<p>庚戌。任裝束次第司。爲幸難波宮也。</p>
<p>戊午。太政官奏。鎭西府將軍准從五位官。判官准從六位官。主典准從七位官。倍給二季祿及月料。並留應入京調庸物相折。通融隨時便給。又特賜公廨田。將軍十町。副將軍八町。判官六町。主典四町。奏可之。</p>
<p>辛酉。給鎭西府印一面。</p>
<p>閏正月乙丑朔。詔喚會百官於朝堂。問曰。恭仁難波二京何定爲都。各言其志。於是陳恭仁京便宜者。五位已上廿四人。六位已下百五十七人。陳難波京便宜者。五位已上廿三人。六位已下一百卅人。</p>
<p>戊辰。遣從三位巨勢朝臣奈弖麻呂。從四位上藤原朝臣仲麻呂。就市問定京之事。市人皆願以恭仁京爲都。但有願難波者一人。願平城者一人。</p>
<p>癸酉。更仰京職令諸寺百姓皆作舍宅。</p>
<p>乙亥。天皇行幸難波宮。以知太政官事從二位鈴鹿王。民部卿從四位上藤原朝臣仲麻呂爲留守。▼是日。安積親王縁脚病從櫻井頓宮還。</p>
<p>丁丑。薨。時年十七。遣從四位下大市王。紀朝臣飯麻呂等。監護喪事。親王天皇之皇子也。母夫人正三位縣犬養宿祢廣刀自。從五位下唐之女也。</p>
<p>二月乙未朔。遣少納言從五位上茨田王于恭仁宮。取驛鈴内外印。又追諸司及朝集使等於難波宮。</p>
<p>丙申。中納言從三位巨勢朝臣奈弖麻呂持留守官所給鈴印詣難波宮。以知太政官事從二位鈴鹿王。木工頭從五位下小田王。兵部卿從四位上大伴宿祢牛養。大藏卿從四位下大原眞人櫻井。大輔正五位上穗積朝臣老五人爲恭仁宮留守。治部大輔正五位下紀朝臣清人。左京亮外從五位下巨勢朝臣嶋村二人爲平城宮留守。</p>
<p>甲辰。幸和泉宮。</p>
<p>丙午。免天下馬飼雜戸人等。因勅曰。汝等今負姓人之所耻也。所以原免同於平民。但既免之後。汝等手伎如不傳習子孫。子孫弥降前姓。欲從卑品。又放官奴婢六十人從良。</p>
<p>丁未。車駕自和泉宮至。</p>
<p>甲寅。運恭仁宮高御座并大楯於難波宮。又遣使取水路運漕兵庫器仗。</p>
<p>乙夘。恭仁京百姓情願遷難波宮者恣聽之。</p>
<p>丙辰。幸安曇江遊覽松林。百濟王等奏百濟樂。詔授无位百濟王女天從四位下。從五位上百濟王慈敬。從五位下孝忠。全福並正五位下。</p>
<p>戊午。取三嶋路行幸紫香樂宮。太上天皇及左大臣橘宿祢諸兄留在難波宮焉。</p>
<p>庚申。左大臣宣勅云。今以難波宮定爲皇都。宜知此状。京戸百姓任意往來。</p>
<p>三月甲戌。石上榎井二氏樹大楯槍於難波宮中外門。</p>
<p>丁丑。運金光明寺大般若經致紫香樂宮。比至朱雀門。雜樂迎奏。官人迎礼。引導入宮中奉置大安殿。請僧二百。轉讀一日。</p>
<p>戊寅。難波宮東西樓殿。請僧三百人。令讀大般若經。</p>
<p>夏四月丙午。紫香樂宮西北山火。城下男女數千餘人皆趣伐山。然後火滅。天皇嘉之。賜布人一端。</p>
<p>甲寅。廢造兵鍛冶二司。</p>
<p>丙辰。以始營紫香樂宮。百官未成。司別給公廨錢惣一千貫。交關取息永充公用。不得損失其本。毎年限十一月。細録本利用状令申太政官。</p>
<p>五月庚戌。肥後國雷雨地震。八代。天草。葦北三郡官舍。并田二百九十餘町。民家四百七十餘區。人千五百廿餘口被水漂沒。山崩二百八十餘所。有壓死人■餘人。並加賑恤。</p>
<p>六月壬子《。雨氷。</p>
<p>秋七月癸亥。太上天皇幸智努離宮。</p>
<p>丁夘。故正四位下紀朝臣男人与故從五位下紀朝臣國益。相訴奴婢。依刑部判賜國益男正五位下清人。既而清人上表悉從良焉。</p>
<p>戊辰。太上天皇幸仁岐河。陪從衛士已上。無問男女賜祿各有差。</p>
<p>己巳。車駕還難波宮。</p>
<p>甲申。詔曰。四畿内七道諸國。國別割取正税四万束。以入僧尼兩寺各二万束。毎年出擧。以其息利永支造寺用。</p>
<p>八月乙未。詔授蒲生郡大領正八位上佐佐貴山君親人從五位下。并賜食封五十戸。■一百疋。布二百端。綿二百屯。錢一百貫。神前郡大領正八位下佐佐貴山君足人正六位上并■■疋。布八十端。綿八十屯。錢■貫。斯二人並伐除紫香樂宮邊山木。故有此賞焉。</p>
<p>九月甲戌。遣巡察使於畿内七道。以從四位下紀朝臣飯麻呂爲畿内使。正五位下石川朝臣年足爲東海道使。正五位上平群朝臣廣成爲東山道使。從五位下石川朝臣東人爲北陸道使。正五位下百濟王全福爲山陰道使。外從五位下大伴宿祢三中爲山陽道使。外從五位下巨勢朝臣嶋村爲南海道使。從四位上石上朝臣乙麻呂爲西海道使。外從五位下大養徳宿祢小東人爲次官。道別判官一人。主典一人。</p>
<p>乙酉。勅八道巡察使等曰。是行使等検問事條。國郡官司依實報荅者。縱當死罪。咸原而勿論。若有經問不臣被使勘獲者。事雖細小。依法不容。使宜慇懃告示。一事以上准勅施行。</p>
<p>丙戌。勅頒卅二條於巡察使。事具別勅。因勅曰。凡頃聞。諸國郡官人等。不行法令。空置卷中。無畏憲章。擅求利潤。公民歳弊。私門日増。朕之股肱豈合如此。自今以後。宜依頒條毎四考終必加訪察奏聞。即隨善惡黜陟其人。遂令■渭殊流。賢愚得所。若有巡察使諂曲爲心。昇降失理。當■法律以明勸沮。無偏無黨。清風肅俗。拔自常班。處以榮秩。宜告所司知朕意焉。又口勅十三條具在別勅。又勅曰。爲検天下諸國政績治不。今差巡察使分道發遣。但比年以來。所任使人。訪察不精。黜陟有濫。吏民由是未肅。風化所以尚壅。故今具定事條仰令巡検。唯恐官人不練明科。多犯罪愆還陷法網。仍垂非常之恩。特開自新之路。其國郡官司雖犯謀反大逆。常赦所不免。咸悉除免一切勿論。但情懷姦僞不肯吐實。使人存意再三喩示。若是固執猶不首伏者。依法科罪。普天率土宜知朕懷焉。又口勅五條。語具別記。</p>
<p>己丑。詔曰。今聞。僧綱任意用印不依制度。宜令進其印置大臣所。自今以後一依前例。僧綱之政亦申官待報。給鎭西府驛鈴二口。</p>
<p>冬十月辛夘。律師道慈法師卒。〈天平元年爲律師。〉法師俗姓額田氏。添下郡人也。性聰悟爲衆所推。大寳元年隨使入唐。渉覽經典。尤精三論。養老二年歸朝。是時釋門之秀者唯法師及神叡法師二人而已。著述愚志一卷論僧尼之事。其略曰。今察日本素緇行佛法軌模全異大唐道俗傳聖教法則。若順經典。能護國土。如違憲章。不利人民。一國佛法。万家修善。何用虚設。豈不愼乎。弟子傳業者。于今不絶。属遷造大安寺於平城。勅法師勾當其事。法師尤妙工巧。構作形製皆禀其規模。所有匠手莫不歎服焉。卒時年七十有餘。</p>
<p>乙未。左大臣家令正六位上余義仁授外從五位下。</p>
<p>庚子。太上天皇行幸珍努及竹原井離宮。</p>
<p>辛丑。賜郡司十四人爵一級。高年一人六級。三人九級。行所經大鳥。和泉。日根三郡百姓年八十以上男女穀人有差。</p>
<p>壬寅。太上天皇還難波宮。</p>
<p>十一月壬申。甲賀寺始建盧舍那佛像體骨柱。天皇親臨。手引其繩。于時種々樂共作。四大寺衆僧僉集。襯施各有差。</p>
<p>癸酉。太上天皇幸甲賀宮。</p>
<p>丙子。太上天皇自難波至。</p>
<p>庚辰。授正五位上藤原朝臣八束。正五位下紀朝臣清人並從四位下。外從五位下大宅朝臣君子。田邊史難波並從五位下。</p>
<p>十二月庚寅。有星。孛於將軍。</p>
<p>壬辰。令天下諸國。藥師悔過七日。</p>
<p>丙申。土一百人。此夜於金■寺及朱雀路燃燈一万坏。</p>
<h2>卷第十六　聖武天皇　天璽國押開豐櫻彥天皇</h2>
<p>乙丑。天皇御大安殿。宴五位已上。詔授從四位上大伴宿祢牛養從三位。從五位下阿貴王從五位上。无位依羅王從五位下。從四位上藤原朝臣仲麻呂正四位上。正五位下阿倍朝臣沙弥麻呂。藤原朝臣清河並正五位上。從五位上石川朝臣麻呂。紀朝臣宇美並正五位下。從五位下三國眞人廣庭。多治比眞人屋主。藤原朝臣許勢麻呂並從五位上。外從五位下紀朝臣廣名。紀朝臣男楫。正六位上石川朝臣名人。縣犬養宿祢須奈保。大伴宿祢古麻呂。大伴宿祢家持並從五位下。外從五位上宗形朝臣赤麻呂外正五位上。外從五位下巨勢斐多朝臣嶋村。高丘連河内並外從五位上。正六位上路眞人野上。粟田朝臣堅石。大伴宿祢名負。太朝臣徳足。鴨朝臣石角。布勢朝臣多祢。難福子。田邊史高額。楢原造東人並外從五位下。又授无位衣縫女王。石川女王。秦女王並從四位下。无位久米女王。氷上女王。岡田女王。巨勢女王並從五位下。外從五位上佐味朝臣稻敷。外從五位下縣犬養宿祢八重。无位中臣朝臣眞敷並從五位下。外從五位上尾張宿祢小倉。黄文連許志。朝倉君時。小槻山君廣虫並外正五位下。无位中臣小殿連眞庭。外從五位下箭集宿祢堅石並外從五位上。正六位上槻本連若子。正六位下熊野直廣濱。粟凡直若子。若湯坐宿祢繼女。氣太十千代。飯高君笠目。无位大石村主廣嶋。古仁染思。上部眞善。忍海連伊賀虫。古仁虫名。栗栖史多祢女。茨田宿祢弓束並外從五位下。宴訖賜祿有差。百官主典已上。於朝堂賜饗。祿亦有差。</p>
<p>己夘。詔以行基法師爲大僧正。</p>
<p>二月壬子。以從五位下佐伯宿祢毛人爲伊勢守。正五位下大伴宿祢兄麻呂爲美濃守。</p>
<p>夏四月戊子朔。市西山火。</p>
<p>庚寅。寺東山火。</p>
<p>甲午。散位從四位下三室王卒。</p>
<p>乙未。伊賀國眞木山火。三四日不滅。延燒數百餘町。即仰山背伊賀近江等國撲滅之。</p>
<p>戊戌。宮城東山火。連日不滅。於是都下男女競徃臨川埋物焉。天皇備駕欲幸大丘野。</p>
<p>庚子。夜微雨。火乃滅止。</p>
<p>壬寅。徴鹽燒王令入京。</p>
<p>庚戌。大藏卿從四位上大原眞人門部卒。</p>
<p>壬子。正六位上託陀眞玉。養徳畫師楯戸弁麻呂。葛井連諸會。茨田宿祢枚麻呂。丹比間人宿祢和珥麻呂。正七位下國君麻呂並授外從五位下。</p>
<p>甲寅。詔。依巡察使上奏。原免天下諸國去年田租。又縁有所念大赦天下。其自天平十七年四月廿七日昧爽以前大辟罪已下。罪無輕重。已發覺。未發覺。已結正。未結正。繋囚見徒。咸悉赦除。但犯八虐罪入死者。免死長禁。私鑄錢及從者。着■長役鑄錢司。強盜竊盜。常赦所不免。不在赦限。其流人到配所者。准此簡擇。特令會恩。▼是日。通夜地震三日三夜。美濃國櫓舘正倉。佛寺堂塔。百姓廬舍觸處崩壊。</p>
<p>乙夘。散位正四位下春日王卒。</p>
<p>五月戊午朔。地震。</p>
<p>己未。地震。令京師諸寺限一七日轉讀最勝王經。筑前。筑後。豊前。豊後。肥前。肥後。日向七國。无姓人等賜所願姓。▼是日。太政官召諸司官人等問。以何處爲京。皆言。可都平城。</p>
<p>庚申。地震。」遣造宮輔從四位下秦公嶋麻呂。令掃除恭仁宮。</p>
<p>辛酉。地震。」遣大膳大夫正四位下栗栖王於平城藥師寺。請集四大寺衆僧。問以何處爲京。僉曰。可以平城爲都。</p>
<p>壬戌。地震。日夜不止。▼是日。車駕還恭仁宮。以參議從四位下紀朝臣麻路爲甲賀宮留守。</p>
<p>癸亥。地震。」車駕到恭仁京泉橋。于時。百姓遥望車駕拜謁道左。共稱万歳。▼是日。到恭仁宮。</p>
<p>甲子。地震。」遣右大弁從四位下紀朝臣飯麻呂。掃除平城宮。時諸寺衆僧率淨人童子等。爭來會集。百姓亦盡出。里無居人。以時當農要。慰勞而還。</p>
<p>乙丑。地震。」於大安。藥師。元興。興福四寺。限三七日令讀大集經。」自四月不雨。不得種藝。因以奉幣諸國神社祈雨焉。</p>
<p>丙寅。地震。」發近江國民一千人令滅甲賀宮邊山火。</p>
<p>丁夘。地震。」讀大般若經於平城宮。▼是日。恭仁京市人徙於平城。曉夜爭行相接無絶。</p>
<p>戊辰。奉幣帛於諸陵。」是時甲賀宮空而無人。盜賊充斥。火亦未滅。仍遣諸司及衛門衛士等令収官物。▼是日。行幸平城。以中宮院爲御在所。舊皇后宮爲宮寺也。諸司百官各歸本曹。</p>
<p>癸酉。地震。</p>
<p>乙亥。地震。天皇親臨松林倉廩。賜陪從人等穀有差。</p>
<p>壬午。制。无位皇親給春秋服者。自今已後。上日不滿一百■不在給例。〈計上日七十給春夏服。秋冬亦如之。〉但給乳母王不在此限。又據格。承嫡王者直得王名。不在給服之限。</p>
<p>是月。地震異常。往々■裂。水泉涌出。</p>
<p>六月庚寅。遣左衛士督從四位下佐伯宿祢淨麻呂。奉幣帛于伊勢太神宮。</p>
<p>辛夘。復置大宰府。以從四位下石川朝臣加美爲大貳。從五位上多治比眞人牛養。外從五位下大伴宿祢三中並爲少貳。</p>
<p>庚子。筑前國宗形郡大領外從八位上宗形朝臣与呂志授外從五位下。▼是日。樹宮門之大楯。</p>
<p>秋七月庚申。遣使祈雨焉。</p>
<p>壬申。地震。</p>
<p>癸酉。地震。</p>
<p>戊寅。典侍從四位上大宅朝臣諸姉卒。</p>
<p>八月己丑。給大宰府管内諸司印十二面。</p>
<p>甲午。從五位下中臣熊凝朝臣五百嶋除中臣爲熊凝朝臣。</p>
<p>庚子。設無遮大會於大安殿焉。</p>
<p>己酉。地震。</p>
<p>壬子。正三位山形女王薨。淨廣壹高市皇子之女也。</p>
<p>癸丑。行幸難波宮。以中納言從三位巨勢朝臣奈弖麻呂。藤原朝臣豊成爲留守。</p>
<p>甲寅。地震。</p>
<p>九月丙辰。地震。</p>
<p>戊午。知太政官事兼式部卿從二位鈴鹿王薨。高市皇子之子也。」以正五位上橘宿祢奈良麻呂爲攝津大夫。正五位下百濟王全福爲尾張守。外從五位下田邊史高額爲參河守。民部卿正四位上藤原朝臣仲麻呂爲兼近江守。從五位下縣犬養宿祢須奈保爲丹後守。從五位下大原眞人麻呂爲美作守。外從五位下井上忌寸麻呂爲紀伊守。正五位下紀朝臣宇美爲讃岐守。外從五位下車持朝臣國人爲伊豫守。外從五位上文忌寸馬養爲筑後守。</p>
<p>丁夘。以從五位上巨勢朝臣堺麻呂爲式部少輔。</p>
<p>己巳。禁斷三年之内天下殺一切宍。</p>
<p>辛未。勅。朕頃者枕席不安。稍延旬日。以爲。治道有失。民多罹罪。宜可大赦天下。常赦所不免咸赦除之。其年八十以上。及鰥寡■獨。并疹疾之徒不能自存者。量加賑恤。</p>
<p>壬申。從五位下藤原朝臣乙麻呂爲兵部少輔。從五位上佐味朝臣虫麻呂爲越前守。</p>
<p>癸酉。散位從四位下中臣朝臣名代卒。」天皇不豫。勅平城恭仁留守固守宮中。悉追孫王等詣難波宮。遣使取平城宮鈴印。又令京師畿内諸寺及諸名山淨處行藥師悔過之法。奉幣祈祷賀茂松尾等神社。令諸國所有鷹鵜並以放去。度三千八百人出家。</p>
<p>甲戌。令播磨守正五位上阿倍朝臣虫麻呂奉幣帛於八幡神社。令京師及諸國寫大般若經合一百部。又造藥師佛像七躯高六尺三寸。并寫經七卷。</p>
<p>丙子。中納言從三位巨勢朝臣奈弖麻呂等言。巨勢朝臣等久時所訴奴婢二百三人。今既停訴。請欲從良。許之。</p>
<p>丁丑。平城中宮請僧六百人令讀大般若經。</p>
<p>己夘。車駕還平城。是夕。宿宮池驛。</p>
<p>庚辰。至平城宮。</p>
<p>冬十月戊子。論定諸國出擧正税。毎國有數。但多■對馬兩嶋者。並不入限。</p>
<p>辛亥。河内國司言。右京人尾張王。於部内古市郡古市里田家庭中。得白龜一頭。長九分。闊七分。兩目並赤。</p>
<p>十一月乙夘。遣玄■法師造筑紫觀世音寺。</p>
<p>己巳。宴五位已上於内裏。賜祿有差。但年七十以上別加賜被。</p>
<p>庚午。收僧玄■封物。</p>
<p>庚辰。制。諸國公廨。大國■万束。上國卅万束。中國廿万束。就中。大隅薩摩兩國各四万束。下國十万束。就中。飛騨。隱伎。淡路三國各三万束。志摩國。壹伎嶋各一万束。若有正税數少。及民不肯擧者。不必滿限。其官物欠負未納之類。以茲令填。不許更申。又令諸國停止仕丁之廝。</p>
<p>十二月戊戌。運恭仁宮兵器於平城。</p>
<p>十八年春正月癸丑朔。廢朝。</p>
<p>丙寅。地震。</p>
<p>己夘。正三位牟漏女王薨。贈從二位栗隈王之孫。從四位下美努王之女也。</p>
<p>庚辰。右京人上部乙麻呂之妻大辛刀自賣一産三女。給正税四百束。</p>
<p>辛巳。地震。夜亦震。</p>
<p>壬午。地震。</p>
<p>二月己丑。改騎舍人爲授刀舍人。</p>
<p>三月丁巳。以正四位上藤原朝臣仲麻呂爲式部卿。從四位下紀朝臣麻呂爲民部卿。外從五位上秦忌寸朝元爲主計頭。</p>
<p>己未。外從七位下出雲臣弟山授外從六位下爲出雲國造。」勅曰。朕君臨四海。憂勞兆民。未致隆平。稍有慙徳。粤得治部卿從四位上石上朝臣乙麻呂等奏稱。正五位下河内國守大伴宿祢古慈斐解稱。於所部古市郡内。右京人尾張王獲白龜一頭。長闊短小。形象異常者。謹検瑞圖及援神契云。王者徳澤洽則神龜來。孝道行則地龜出。實合大瑞者。斯蓋乾坤垂福。宗社降靈。河洛呈祥。幽明恊度。祗對天■喜懼交懷。孤以薄徳何堪忝受。百官共悦。良當朕意。宜天下六位以下皆加一級。孝子順孫。義夫節婦及力田者二級。唯正六位上免當戸今年租。其進龜人特叙從五位下。賜物准例。出龜郡者免今年租調。</p>
<p>壬戌。以正五位上平群朝臣廣成爲式部大輔。正五位上橘宿祢奈良麻呂爲民部大輔。正五位下石川朝臣麻呂爲宮内大輔。從五位下大伴宿祢家持爲少輔。</p>
<p>丁夘。勅曰。興隆三寳國家之福田。撫育万民先王之茂典。是以爲令皇基永固。寳胤長承。天下安寧。黎元利益。仍講仁王般若經。於是伏聞其教。以慈爲先。情感寛仁事深隱惻。宜天平十八年三月十五日昧爽以前大辟以下罪無輕重。未發覺。已發覺。未結正。已結正。繋囚見徒。咸赦除之。但八虐。故殺人。謀殺殺訖。私鑄錢。強竊二盜。常赦所不免者。不在赦限。</p>
<p>戊辰。太政官處分。凡寺家買地。律令所禁。比年之間占買繁多。於理商量。深乖憲法。宜令京及畿内嚴加禁制。」以從四位上三原王爲大藏卿。</p>
<p>丙子。常陸國鹿嶋郡中臣部廿烟。占部五烟。賜中臣鹿嶋連之姓。</p>
<p>夏四月己酉。以從五位下甘南備眞人神前爲刑部大輔。外從五位下犬養徳宿祢小東人爲攝津亮。從五位下百濟王敬福爲上総守。從四位上石上朝臣乙麻呂爲常陸守。正五位下石川朝臣年足爲陸奧守。</p>
<p>丙戌。以左大臣從一位橘宿祢諸兄爲兼大宰帥。中納言從三位藤原朝臣豊成爲兼東海道鎭撫使。參議式部卿正四位上藤原朝臣仲麻呂爲兼東山道鎭撫使。中納言從三位巨勢朝臣奈弖麻呂爲兼北陸山陰兩道鎭撫使。參議從三位大伴宿祢牛養爲兼山陽西海兩道鎭撫使。參議從四位下紀朝臣麻呂爲兼南海道鎭撫使。</p>
<p>壬辰。以正五位下百濟王孝忠爲左中弁。從四位下大市王爲内匠頭。從五位下紀朝臣廣名爲大學頭。從四位上安宿王爲治部卿。從五位下多治比眞人土作爲民部少輔。從四位下多治比眞人廣足爲刑部卿。從四位上船王爲彈正尹。外從五位下大伴宿祢三中爲長門守。從五位下紀朝臣男楫爲大宰少貳。</p>
<p>庚子。以從五位下小田王爲因幡守。</p>
<p>壬寅。以從五位下依羅王爲大炊頭。外從五位下鴨朝臣石角爲主殿頭。外從五位下小野朝臣綱手爲上野守。</p>
<p>癸夘。授正四位上藤原朝臣仲麻呂從三位。正四位下智努王正四位上。從四位上三原王正四位下。從四位下諱從四位上。從五位下小田王從五位上。无位額田部王。伊香王。山村王並從五位下。從四位上石上朝臣乙麻呂正四位下。從四位下紀朝臣麻呂從四位上。正五位上多治比眞人占部。阿倍朝臣沙弥麻呂。藤原朝臣清河。正五位下大伴宿祢兄麻呂並從四位下。正五位下石川朝臣年足正五位上。從五位上多治比眞人國人正五位下。從五位下粟田朝臣馬養從五位上。外從五位下大伴宿祢麻呂。田口朝臣三田次。爲奈眞人馬養。粟田朝臣堅石。當麻眞人廣名。紀朝臣可比佐。大伴宿祢三中。大伴宿祢名負。大伴宿祢百世。路眞人宮守。引田朝臣虫麻呂。下毛野朝臣稻麻呂。太朝臣徳足。路眞人野上。車持朝臣國人。高橋朝臣國足。鴨朝臣石角。穗積朝臣老人。布勢朝臣多祢。大伴宿祢犬養。笠朝臣蓑麻呂。小野朝臣東人。小野朝臣綱手。紀朝臣必登。鴨朝臣角足。正六位下藤原朝臣宿奈麻呂。正六位上阿倍朝臣毛人。波多朝臣足人。佐伯宿祢濱足。坂合部宿祢金綱。采女朝臣人。阿曇宿祢大足。中臣朝臣益人。縣犬養宿祢古麻呂。正六位下巨勢朝臣君成。正六位上大神朝臣麻呂。佐伯宿祢全成。大養徳忌寸佐留並從五位下。正六位上津史馬人。大鳥連大麻呂。船連吉麻呂。土師宿祢牛勝。壬生使主宇太麻呂。中臣丸連張弓。出雲臣屋麻呂。清原連清道並外從五位下。</p>
<p>己酉。勅。一位以下初位以上馬從。多數甚無制度。其一位十二人。二位十人。三位八人。四位六人。五位四人。六位以下二人。自今已後。永爲恒式。但職事一位二位不在此例。</p>
<p>五月癸丑。從四位下紀朝臣清人爲武藏守。</p>
<p>戊午。外從五位上菅生朝臣古麻呂。巨勢斐太朝臣嶋村。物部依羅朝臣人會。高丘連河内。外從五位下楢原造東人。小治田朝臣諸人。民忌寸眞楫並授從五位下。</p>
<p>庚申。禁諸寺競買百姓墾田及園地永爲寺地。</p>
<p>丙子。令諸國依舊進仕丁之廝。</p>
<p>六月丙戌。地震。</p>
<p>壬辰。從五位下高丘王授從四位下。无位大養徳宿祢麻呂女從五位下。</p>
<p>己亥。僧玄■死。玄■俗姓阿刀氏。靈龜二年入唐學問。唐天子尊■。准三品令着紫袈裟。天平七年隨大使多治比眞人廣成還歸。齎經論五千餘卷及諸佛像來。皇朝亦施紫袈裟着之。尊爲僧正。安置内道塲。自是之後。榮寵日盛。稍乖沙門之行。時人惡之。至是死於徙所。世相傳云。爲藤原廣嗣靈所害。</p>
<p>壬寅。以從五位下石川朝臣名人爲内藏頭。從五位下引田朝臣虫麻呂爲木工頭。從五位下物部依羅朝臣人會爲信濃守。從五位下藤原朝臣宿奈麻呂爲越前守。從五位下大伴宿祢家持爲越中守。</p>
<p>秋七月辛亥朔。遣使於畿内祈雨焉。</p>
<p>八月丁亥。以從五位下伊香王爲雅樂頭。外從五位下土師宿祢牛勝爲諸陵頭。從五位下中臣朝臣益人爲主税頭。外從五位下壬生使主宇太麻呂爲右京亮。</p>
<p>壬寅。置齋宮寮。以從五位下路眞人野上爲長官。</p>
<p>九月庚戌朔。外從五位下秦忌寸大魚爲下野守。外從五位下客君狛麻呂爲土左守。</p>
<p>壬子。先是縣女王爲齋王。至是發入。大臣已下送出門外。諸司亦送至京外而還。</p>
<p>壬戌。地震。</p>
<p>癸亥。以從五位下藤原朝臣宿奈麻呂爲上総守。從五位下百濟王敬福爲陸奧守。從五位下大伴宿祢駿河麻呂爲越前守。</p>
<p>戊辰。以從五位下紀朝臣廣名爲少納言。正五位下石川朝臣麻呂爲中務大輔。從四位下山背王爲右大舍人頭。從五位下穗積朝臣老人爲内藏頭。從五位下久勢王爲大學頭。從五位上茨田王爲宮内大輔。從五位下多治比眞人木人爲下総守。</p>
<p>己巳。以正四位下石上朝臣乙麻呂爲右大弁。從四位下佐伯宿祢清麻呂爲皇后宮大夫。從五位下縣犬養宿祢古麻呂爲治部少輔。從五位下藤原朝臣乙麻呂爲兵部大輔。從五位下阿倍朝臣子嶋爲少輔。從五位下巨勢斐太朝臣嶋村爲刑部少輔。從五位下紀朝臣可比佐爲大藏少輔。從五位下波多朝臣足人爲宮内少輔。從五位下多治比眞人犢養爲左京亮。正五位上平群朝臣廣成爲攝津大夫。正五位上石川朝臣年足爲春宮員外亮。從四位下紀朝臣飯麻呂爲常陸守。從五位下高丘連河内爲伯耆守。從五位上多治比眞人屋主爲備前守。從五位上粟田朝臣馬養爲筑前守。從五位下大伴宿祢百世爲豊前守。</p>
<p>甲戌。民部卿從四位上紀朝臣麻呂爲兼右衛士督。</p>
<p>戊寅。恭仁宮大極殿施入國分寺。</p>
<p>閏九月乙酉。无位塩燒王授本位正四位下。從五位下百濟王敬福從五位上。</p>
<p>戊子。正六位上依羅我孫忍麻呂授外從五位下。從五位下高橋朝臣國足爲越後守。</p>
<p>辛夘。地震。</p>
<p>冬十月癸丑。日向國風雨共發。養蚕損傷。仍免調庸。</p>
<p>甲寅。天皇。太上天皇。皇后行幸金鍾寺。燃燈供養盧舍那佛。佛前後燈一万五千七百餘坏。夜至一更。使數千僧令■脂燭。讃歎供養繞佛三匝。至三更而還宮。</p>
<p>丁巳。令安藝國造舶二艘。</p>
<p>丁夘。從四位下下道朝臣眞備賜姓吉備朝臣。</p>
<p>癸酉。正五位下百濟王孝忠爲大宰大貳。</p>
<p>十一月壬午。以春宮員外亮正五位上石川朝臣年足爲左中弁。從五位下笠朝臣蓑麻呂爲中務少輔。從五位上巨勢朝臣堺麻呂爲式部大輔。從五位下大伴宿祢犬養爲少輔。從四位下石川朝臣加美爲兵部卿。</p>
<p>十二月丁巳。停七道鎭撫使。又京畿内及諸國兵士依舊點差。</p>
<p>是年。渤海人及鐵利惣一千一百餘人慕化來朝。安置出羽國。給衣粮放還。</p>
<h2>卷第十七　聖武天皇　孝謙天皇</h2>
<p>壬辰。國見眞人眞城。改賜大宅眞人姓。</p>
<p>丙申。御南苑。宴五位已上。諸司主典已上賜酒肴。」授正四位上智努王從三位。正四位下三原王正四位上。從四位下多治比眞人廣足從四位上。正五位上石川朝臣年足。平群朝臣廣成。正五位下大伴宿祢古慈備。正五位上橘宿祢奈良麻呂並從四位下。正五位下石川朝臣麻呂。百濟王孝忠。紀朝臣宇美並正五位上。從五位下大伴宿祢百世。從五位上巨勢朝臣堺麻呂並正五位下。從五位下當麻眞人鏡麻呂。阿倍朝臣嶋麻呂。藤原朝臣乙麻呂並從五位上。外從五位下大養徳宿祢小東人。正六位上縣犬養宿祢小山守。布勢朝臣宅主。大野朝臣横刀。小野朝臣田守並從五位下。正六位上黄文連伊加麻呂。池上君大歳。葛木連戸主並外從五位下。无位井上内親王二品。无位難波女王。飛鳥田女王並從四位下。无位長柄女王。久勢女王。池上女王並從五位下。无位藤原朝臣殿刀自授正四位上。外從五位上廬郡君從四位下。无位穗積朝臣多理從五位下。</p>
<p>癸夘。制令七道諸國沙弥尼等。於當國寺受戒。不須更入京。</p>
<p>二月丁夘。以去年亢旱年穀不稔。詔爲治産業。賜大臣已下諸司才伎長上已上税布并塩各有差。</p>
<p>戊辰。大倭。河内。攝津。近江。伊勢。志摩。丹波。出雲。播磨。美作。備前。備中。紀伊。淡路。讃岐一十五國飢饉。因加賑恤。</p>
<p>三月戊寅。命婦從五位下尾張宿祢小倉授從四位下。爲尾張國國造。</p>
<p>乙酉。以從四位下藤原朝臣八束爲治部卿。從五位下阿倍朝臣毛人爲玄蕃頭。從五位下大伴宿祢三中爲刑部大判事。從五位下額田部王爲大藏大輔。從五位下布勢朝臣宅主爲右京亮。從五位下楢原造東人爲駿河守。從四位下秦忌寸嶋麻呂爲長門守。</p>
<p>丙戌。以從四位下石川朝臣年足爲春宮大夫。」從四位下石川朝臣加美卒。</p>
<p>辛夘。改大養徳國。依舊爲大倭國。</p>
<p>夏四月己未。紀伊國疫旱。賑給之。</p>
<p>丁夘。天皇御南苑。大神神主從六位上大神朝臣伊可保。大倭神主正六位上大倭宿祢水守並授從五位下。」以外從五位下葛井連諸會爲相摸守。</p>
<p>五月丙子朔。以從五位下中臣朝臣益人爲神祇大副。從五位下石川朝臣名人爲少納言。外從五位下文忌寸黒麻呂爲主税頭。從五位下中臣朝臣清麻呂爲尾張守。</p>
<p>戊寅。太政官奏曰。封戸人數縁有多少。所輸雜物其數不等。是以。官位同等所給殊差。於法准量。理實不■。請毎一戸。以正丁五六人中男一人爲率。則用郷別課口二百八十。中男五十。擬爲定數。其田租者毎一戸以■束爲限。不合加減。奏可之。</p>
<p>庚辰。天皇御南苑觀騎射走馬。」是曰。太上天皇詔曰。昔者五月之節常用菖蒲爲縵。比來已停此事。從今而後。非菖蒲縵者勿入宮中。</p>
<p>丁亥。地震。</p>
<p>庚寅。於南苑講説仁王經。令天下諸國亦同講焉。</p>
<p>辛夘。力田外正六位下前部寳公授外從五位下。其妻久米舍人妹女外少初位上。</p>
<p>癸巳。近江。讃岐二國飢。賑恤之。</p>
<p>六月戊申。長門國守從四位下秦忌寸嶋麻呂卒。</p>
<p>辛亥。正五位下背奈福信。外正七位下背奈大山。從八位上背奈廣山等八人。賜背奈王姓。外從五位下茨田弓束。從八位上茨田枚野宿祢姓。外從五位下出雲屋麻呂臣姓。</p>
<p>己未。於羅城門■。</p>
<p>丁夘。從五位上多治比眞人牛養爲備後守。</p>
<p>秋七月辛巳。詔曰。自去六月。京師亢旱。由是。奉幣帛名山祈雨諸社。至誠無驗。苗稼■凋。此蓋朕之政教不徳於民乎。宜免左右京今年田租。</p>
<p>八月丙寅。賜正六位上赤染造廣足。赤染高麻呂等九人。常世連姓。</p>
<p>九月乙亥。河内國人大初位下河俣連人麻呂錢一千貫。越中國人无位砺波臣志留志米三千碩。奉盧舍那佛知識。並授外從五位下。</p>
<p>丙申。以從五位下縣犬養宿祢古麻呂爲少納言。從五位下路眞人野上爲大監物。從五位上佐味朝臣虫麻呂爲治部大輔。從五位下小野朝臣東人爲少輔。</p>
<p>冬十月癸夘朔。日有蝕之。</p>
<p>乙巳。勅曰。春宮少属從八位上御方大野所願之姓思欲許賜。然大野之父於淨御原朝庭在皇子之列。而縁微過遂被廢退。朕甚哀憐。所以不賜其姓也。</p>
<p>辛亥。正六位上市往泉麻呂賜岡連姓。</p>
<p>乙夘。外從五位下氣太十千代等八人賜氣太君姓。</p>
<p>丙辰。伊勢國人從六位上伊勢直大津等七人。賜中臣伊勢連姓。</p>
<p>十一月丙子。以外從五位下中臣丸連張弓爲皇后宮亮。從四位上多治比眞人廣足爲兵部卿。從四位下多治比眞人占部爲刑部卿。春宮大夫兼學士從四位下吉備朝臣眞備爲右京大夫。從五位下坂合部宿祢金綱爲信濃守。從五位上茨田王爲越前守。正五位下大井王爲丹波守。從五位上粟田朝臣馬養爲備中守。</p>
<p>己夘。詔曰。朕以去天平十三年二月十四日。至心發願。欲使國家永固。聖法恒修。遍詔天下諸國。國別令造金光明寺。法華寺。其金光明寺各造七重塔一區。并寫金字金光明經一部。安置塔裏。而諸國司等怠緩不行。或處寺不便。或猶未開基。以爲。天地災異一二顯來盖由茲乎。朕之股肱豈合如此。是以差從四位下石川朝臣年足。從五位下阿倍朝臣小嶋。布勢朝臣宅主等。分道發遣。検定寺地。并察作状。國司宜与使及國師。簡定勝地勤加營繕。又任郡司勇幹堪濟諸事。専令主當。限來三年以前。造塔金堂僧坊悉皆令了。若能契勅。如理修造之。子孫無絶任郡領司。其僧寺尼寺水田者除前入數已外。更加田地。僧寺九十町。尼寺■町。便仰所司墾開應施。普告國郡知朕意焉。</p>
<p>己亥。賜无位高橋王佐保眞人姓。</p>
<p>十二月乙巳。以從五位下大伴宿祢犬養爲少納言。從五位上當麻眞人鏡麻呂爲民部大輔。</p>
<p>乙夘。勅。頃者。太上天皇。枕席不安。稍經弦朔。醫藥療治。未見効驗。宜大赦天下。自天平十九年十二月十四日眛爽以前大辟罪以下咸赦除之。但八虐。故殺人。私鑄錢。強竊二盜。常赦所不免者不在赦限。」勅。天下諸國。或有百姓情願造塔者。悉聽之。其造地者必立伽藍院内。不得濫作山野路邊。若備儲畢。先申其状。</p>
<p>廿年春正月壬申朔。廢朝。宴五位已上於内裏。賜祿有差。其餘於朝堂賜饗焉。</p>
<p>甲戌。大倭連深田。魚名並賜宿祢姓。</p>
<p>戊寅。天皇御南殿宴五位以上。授正五位上坂上忌寸犬養從四位下。正六位上角朝臣道守從五位下。正六位上津史秋主外從五位下。宴訖賜祿有差。</p>
<p>二月己未。授從三位巨勢朝臣奈弖麻呂正三位。正四位上三原王。正四位下石上朝臣乙麻呂並從三位。從四位上紀朝臣麻路正四位上。從四位上多治比眞人廣足。從四位下大伴宿祢兄麻呂並正四位下。從四位下佐伯宿祢淨麻呂。佐伯宿祢常人並從四位上。正五位上石川朝臣麻呂。百濟王孝忠。紀朝臣宇美並從四位下。正五位下巨勢朝臣堺麻呂。背奈王福信並正五位上。從五位上多治比眞人屋主。藤原朝臣巨勢麻呂並正五位下。從五位下石川朝臣名人。鴨朝臣角足。民忌寸眞楫並從五位上。外從五位下若犬養宿祢東人。國君麻呂。正六位上百濟王元忠。藤原朝臣魚名。多治比眞人石足。佐伯宿祢乙首名。久米朝臣湯守。柿本朝臣市守。粟田朝臣奈勢麻呂。石川朝臣豊人。平群朝臣人足。田中朝臣少麻呂。大伴宿祢御依。阿倍朝臣鷹養。津嶋朝臣家虫。佐味朝臣廣麻呂。建部公豊足。日下部宿祢大麻呂並從五位下。外從五位下陽侯史眞身外從五位上。正六位上高市連大國外從五位下。</p>
<p>辛酉。從五位上佐伯宿祢稻麻呂贈從四位上。</p>
<p>壬戌。進知識物人等。外大初位下物部連族子嶋。外從六位下田可臣眞束。外少初位上大友國麻呂。從七位上漆部伊波並授外從五位下。</p>
<p>乙丑。授從五位上佐味朝臣虫麻呂正五位下。從五位下葛井連廣成從五位上。外從五位上陽侯史眞身從五位下。</p>
<p>三月戊寅。宣勅。朕以薄徳君臨四海。夙興夜寢。憂勞兆民。然猶風化未洽。犯禁者多。是訓導之不明。非黎首之愆咎。万方有罪。在予一人。咸洗瑕穢。更令自新。宜大赦天下。自天平廿年三月八日昧爽已前。大辟已下咸悉赦除。</p>
<p>己夘。正六位上葛城忌寸豊人授外從五位下。</p>
<p>壬午。以從五位下巨勢朝臣君成爲下野守。</p>
<p>壬辰。從三位藤原朝臣豊成授從二位。拜大納言。從三位藤原朝臣仲麻呂正三位。正四位下大野。廣瀬。粟田女王並正四位上。從四位上河内女王正四位下。</p>
<p>夏四月庚申。太上天皇崩於寢殿。春秋六十有九。</p>
<p>辛酉。以從三位智努王。石上朝臣乙麻呂。從四位上黄文王。從四位下大市王。正四位上紀朝臣麻呂。從四位下藤原朝臣八束。爲御裝束司。六位已下八人。從三位三原王。從四位上石川王。道祖王。從四位下紀朝臣飯麻呂。吉備朝臣眞備爲山作司。六位已下八人。從五位上阿倍朝臣嶋麻呂。外從五位下丹比間人宿祢若麻呂。爲養役夫司。六位已下十人。勅令左右京。四畿内及七道諸國擧哀三日。</p>
<p>壬戌。於大安寺誦經。</p>
<p>甲子。於山科寺誦經。</p>
<p>丙寅。當初七。於飛鳥寺誦經。自是之後。毎至七日。於京下寺誦經焉。</p>
<p>丁夘。勅天下悉素服。▼是日火葬太上天皇於佐保山陵。</p>
<p>五月丁丑。勅令天下諸國奉爲太上天皇。毎至七日。國司自親潔齋。皆請諸寺僧尼。聚集於一寺。敬礼讀經。</p>
<p>己丑。右大史正六位上秦老等一千二百餘烟。賜伊美吉姓。</p>
<p>六月壬寅。正三位藤原夫人薨。贈太政大臣武智麻呂之女也。</p>
<p>癸夘。令百官及諸國釋服。</p>
<p>秋七月戊寅。正六位下中臣部干稻麻呂賜中臣葛野連姓。正八位下山代直大山等三人並賜忌寸姓。</p>
<p>丙戌。從五位下大倭御手代連麻呂女賜宿祢姓。奉爲太上天皇奉寫法華經一千部。</p>
<p>戊戌。河内出雲二國飢。賑恤之。</p>
<p>八月辛丑。近江播磨飢。賑給之。」賜外從五位下高市大國連姓。</p>
<p>癸夘。改定釋奠服器及儀式。</p>
<p>乙夘。八幡大神祝部從八位上大神宅女。從八位上大神杜女並授外從五位下。</p>
<p>己未。車駕幸散位從五位上葛井連廣成之宅。延群臣宴飮。日暮留宿。▲明日。授廣成及其室從五位下縣犬養宿祢八重並正五位上。▼是日還宮。</p>
<p>冬十月乙丑。詔免京畿内七道諸國田租。</p>
<p>丁亥。正七位下廣幡牛養賜秦姓。</p>
<p>十一月己丑。下道朝臣乙吉備。眞事。廣三人。並賜吉備朝臣姓。</p>
<p>十二月甲寅。遣使鎭祭佐保山陵。度僧尼各一千。</p>
<p>天平勝寳元年春正月丙寅朔。廢朝。始從元日。七七之内。令天下諸寺悔過。轉讀金光明經。又禁斷天下殺生。</p>
<p>己巳。比年頻遭亢陽。五穀不登。官人妻子多有飢乏。於是。文武官及諸家司給米。人別月六斗。</p>
<p>乙亥。上総國飢。賑給之。</p>
<p>二月丁酉。大僧正行基和尚遷化。和尚藥師寺僧。俗姓高志氏。和泉國人也。和尚眞粹天挺。徳範夙彰。初出家。讀瑜伽唯識論即了其意。既而周遊都鄙教化衆生。道俗慕化追從者。動以千數。所行之處聞和尚來。巷无居人。爭來礼拜。隨器誘導。咸趣于善。又親率弟子等。於諸要害處造橋築陂。聞見所及咸來加功。不日而成。百姓至今蒙其利焉。豊櫻彦天皇甚敬重焉。詔授大僧正之位。并施四百人出家。和尚靈異神驗觸類而多。時人号曰行基菩薩。留止之處皆建道塲。其畿内凡■九處。諸道亦往々而在。弟子相繼皆守遺法。至今住持焉。薨時年八十。</p>
<p>庚子。下総國旱蝗飢饉。賑給之。</p>
<p>丙午。石見國疫。賑給之。</p>
<p>丙辰。以朝庭路頭屡投匿名書。下詔。教誡百官及大學生徒以禁將來。</p>
<p>天平廿一年二月丁巳。陸奧國始貢黄金。於是。奉幣以告畿内七道諸社。</p>
<p>壬戌。勅曰。頃年之間。補任郡領。國司先検譜第優劣。身才能不。舅甥之列。長幼之序。擬申於省。式部更問口状。比校勝否。然後選任。或譜第雖輕。以勞薦之。或家門雖重。以拙却之。是以其緒非一。其族多門。苗裔尚繁。濫訴無次。各迷所欲。不■礼義。孝悌之道既衰。風俗之化漸薄。朕竊思量。理不可然。自今巳後。宜改前例簡定立郡以來譜第。重大之家。嫡々相繼。莫用傍親。終塞爭訟之源。永息窺■之望。若嫡子有罪疾及不堪時務者。立替如令。」以從五位下大倭宿祢小東人爲攝津亮。從四位下紀朝臣飯麻呂爲大倭守。</p>
<p>三月乙丑朔。日有蝕之。</p>
<p>丁夘。左大舍人頭從四位下高丘王卒。</p>
<p>夏四月甲午朔。天皇幸東大寺。御盧舍那佛像前殿。北面對像。皇后太子並侍焉。群臣百寮及士庶分頭。行列後。」勅遣左大臣橘宿祢諸兄。白佛。三寳〈乃〉奴〈止〉仕奉〈流〉天皇〈羅我〉命盧舍那佛像〈能〉大前〈仁〉奏賜〈部止〉奏〈久〉。此大倭國者天地開闢以來〈尓〉黄金〈波〉人國〈用理〉獻言〈波〉有〈登毛〉。斯地者無物〈止〉念〈部流仁〉。聞看食國中〈能〉東方陸奧國守從五位上百濟王敬福〈伊〉部内少田郡〈仁〉黄金出在奏〈弖〉獻。此〈遠〉聞食驚〈岐〉悦〈備〉貴〈備〉念〈久波〉。盧舍那佛〈乃〉慈賜〈比〉福〈波陪〉賜物〈尓〉有〈止〉念〈閇〉受賜〈里〉恐〈理〉戴持百官〈乃〉人等率〈天〉礼拜仕奉事〈遠〉挂畏三寳〈乃〉大前〈尓〉恐〈无〉恐〈无毛〉奏賜〈波久止〉奏。」從三位中務卿石上朝臣乙麻呂宣。現神御宇倭根子天皇詔旨宣大命親王諸王諸臣百官人等天下公民衆聞食宣。高天原〈尓〉天降坐〈之〉天皇御世〈乎〉始〈天〉中今〈尓〉至〈麻弖尓〉天皇御世御世天日嗣高御座〈尓〉坐〈弖〉治賜〈比〉惠賜來〈流〉食國天下〈乃〉業〈止奈母〉神奈我良〈母〉所念行〈久止〉宣大命衆聞食宣。加久治賜〈比〉惠賜來〈流〉天日嗣〈乃〉業〈止〉今皇朕御世〈尓〉當〈弖〉坐者天地〈乃〉心〈遠〉勞〈弥〉重〈弥〉辱〈美〉恐〈美〉坐〈尓〉。聞食食國〈乃〉東方陸奧國〈乃〉小田郡〈尓〉金出在〈止〉奏〈弖〉進〈礼利〉。此〈遠〉所念〈波〉種種法中〈尓波〉佛大御言〈之〉國家護〈我〉多仁〈波〉勝在〈止〉聞召。食國天下〈乃〉諸國〈尓〉最勝王經〈乎〉坐。盧舍那佛化奉〈止〉爲〈弖〉天坐神地坐神〈乎〉祈祷奉。挂畏遠我皇天皇御世治〈弖〉拜仕奉〈利〉衆人〈乎〉伊謝〈奈比〉率〈弖〉仕奉心〈波〉禍息〈弖〉善成危變〈弖〉全平〈牟等〉念〈弖〉仕奉間〈尓。〉衆人〈波〉不成〈■登〉疑朕〈波〉金少〈牟止〉念憂〈都都〉在〈尓〉三寳〈乃〉勝神〈枳〉大御言驗〈乎〉蒙〈利〉天坐神地坐神〈乃〉相宇豆〈奈比〉奉佐枳〈波倍〉奉〈利〉又天皇御靈〈多知乃〉惠賜〈比〉撫賜〈夫〉事依〈弖〉顯〈自〉示給〈夫〉物在〈自等〉念召〈波〉。受賜〈利〉歡受賜〈利〉貴進〈母〉不知退〈母〉不知夜日畏恐〈麻利〉所念〈波〉天下〈乎〉撫惠〈備〉賜事理〈尓〉坐君〈乃〉御代〈尓〉當〈弖〉可在物〈乎〉拙〈久〉多豆何〈奈伎〉朕時〈尓〉顯〈自〉示賜〈礼波〉辱〈美〉愧〈美奈母〉念〈須〉。是以朕一人〈夜波〉貴大瑞〈乎〉受賜〈牟〉。天下共頂受賜〈利〉歡〈流自〉理可在〈等〉神奈我良〈母〉念坐〈弖奈母〉衆〈乎〉惠賜〈比〉治賜〈比〉御代年号〈尓〉字加賜〈久止〉宣天皇大命衆聞食宣。辞別〈弖〉宣〈久〉。大神宮〈乎〉始〈弖〉諸神〈多知尓〉御戸代奉〈利〉諸祝部治賜〈夫〉。又寺々〈尓〉墾田地許奉〈利〉僧綱〈乎〉始〈弖〉衆僧尼敬問〈比〉治賜〈比〉新造寺〈乃〉官寺〈止〉可成〈波〉官寺〈止〉成賜〈夫〉。大御陵守仕奉人等一二治賜〈夫〉。又御世御世〈尓〉當〈天〉天下奏賜〈比〉國家護仕奉〈流〉事〈乃〉勝在臣〈多知乃〉侍所〈尓波〉置表〈弖〉与天地共人〈尓〉不令侮不令穢治賜〈部止〉宣大命衆聞食宣。又天日嗣高御座〈乃〉業〈止〉坐事〈波〉進〈弖波〉挂畏天皇大御名〈乎〉受賜〈利〉退〈弖波〉婆婆大御祖〈乃〉御名〈乎〉蒙〈弖之〉食國天下〈乎婆〉撫賜惠賜〈夫止奈母〉神奈我良〈母〉念坐〈須〉。是以王〈多知〉大臣〈乃〉子等治賜〈伊自〉天皇朝〈尓〉仕奉〈利〉婆婆〈尓〉仕奉〈尓波〉可在。加以挂畏近江大津宮大八嶋國所知〈之〉天皇大命〈止之弖〉奈良宮大八洲國所知〈自〉我皇天皇〈止〉御世重〈弖〉朕宣〈自久〉大臣〈乃〉御世重〈天〉明淨心以〈弖〉仕奉事〈尓〉依〈弖奈母〉天日嗣〈波〉平安〈久〉聞召來〈流〉此辞忘給〈奈〉弃給〈奈止〉宣〈比之〉大命〈乎〉受賜〈利〉恐〈麻利〉汝〈多知乎〉惠賜〈比〉治賜〈久止〉宣大命衆聞食宣。又三國眞人石川朝臣鴨朝臣伊勢大鹿首部〈波〉可治賜人〈止自弖奈母〉簡賜〈比〉治賜〈夫〉。又縣犬養橘夫人〈乃〉天皇御世重〈弖〉明淨心以〈弖〉仕奉〈利〉皇朕御世當〈弖毛〉無怠緩事〈久〉助仕〈天〉奉〈利〉加以祖父大臣〈乃〉殿門荒穢〈須〉事无〈久〉守〈ツツ〉在〈自之〉事伊蘇〈之美〉宇牟賀〈斯美〉忘不給〈止自弖奈母〉孫等一二治賜〈夫〉。又爲大臣〈弖〉仕奉〈部留〉臣〈多知乃〉子等男〈波〉隨仕奉状〈弖〉種種治賜〈比ツ礼等母〉女不冶賜。是以所念〈波〉男〈能未〉父名負〈弖〉女〈波〉伊婆〈礼奴〉物〈尓〉阿礼〈夜〉。立雙仕奉〈自〉理在〈止奈母〉念〈須〉。父〈我〉加久斯麻〈尓〉在〈止〉念〈弖〉於母夫〈氣〉教〈祁牟〉事不過失家門不荒〈自弖〉天皇朝〈尓〉仕奉〈止自弖奈母〉汝〈多知乎〉治賜〈夫〉。又大伴佐伯宿祢〈波〉常〈母〉云如〈久〉天皇朝守仕奉事顧〈奈伎〉人等〈尓〉阿礼〈波〉汝〈多知乃〉祖〈止母乃〉云來〈久〉海行〈波〉美〈豆久〉屍山行〈波〉草〈牟須〉屍王〈乃〉幣〈尓去曾〉死〈米〉能杼〈尓波〉不死〈止〉云來〈流〉人等〈止奈母〉聞召〈須〉。是以遠天皇御世始〈弖〉今朕御世〈尓〉當〈弖母〉内兵〈止〉心中〈古止波奈母〉遣〈須。〉故是以子〈波〉祖〈乃〉心成〈伊自〉子〈尓波〉可在。此心不失〈自弖〉明淨心以〈弖〉仕奉〈止自弖奈母〉男女并〈弖〉一二治賜〈夫〉。又五位已上子等治賜〈夫〉。六位已下〈尓〉冠一階上給〈比〉東大寺造人等二階加賜〈比〉。正六位上〈尓波〉子一人治賜〈夫〉。又五位已上。及皇親年十三已上无位大舍人等至于諸司仕丁〈麻弖尓〉大御手物賜〈夫〉。又高年人等治賜〈比〉困乏人惠賜〈比〉孝義有人其事免賜〈比〉力田治賜〈夫〉。罪人赦賜〈夫〉。又壬生治賜〈比〉知物人等治賜〈夫〉。又見出金人及陸奧國國司郡司百姓至〈麻弖尓〉治賜〈比〉天下〈乃〉百姓衆〈乎〉撫賜〈比〉惠賜〈久止〉宣天皇大命衆聞食宣。」授正三位巨勢朝臣奈弖麻呂從二位。從三位大伴宿祢牛養正三位。從五位上百濟王敬福從三位。從四位上佐伯宿祢淨麻呂。佐伯宿祢常人並正四位下。從四位下阿倍朝臣沙弥麻呂。橘宿祢奈良麻呂。多治比眞人占部並從四位上。從五位下藤原朝臣永手從四位下。從五位上大伴宿祢稻君正五位下。從五位下大伴宿祢家持。佐伯宿祢毛人並從五位上。正六位上藤原朝臣千尋。藤原朝臣繩麻呂。佐伯宿祢靺鞨。正六位下藤原朝臣眞從並從五位下。」進知識物人外從八位下他田舍人部常世。外從八位上小田臣根成二人並外從五位下。」正三位橘夫人從二位。從四位上藤原朝臣吉日從三位。從五位上藤原朝臣袁比良女。藤原朝臣駿河古並正五位下。无位多治比眞人乎婆賣。多治比眞人若日賣。石上朝臣國守。藤原朝臣百能。藤原朝臣弟兄子。藤原朝臣家子。大伴宿祢三原。佐伯宿祢美努麻女。久米朝臣比良女並從五位下。」以從二位巨勢朝臣奈弖麻呂爲大納言。正三位大伴宿祢牛養爲中納言。</p>
<p>乙未。大赦天下。自天平廿一年四月一日昧爽以前大辟罪已下。咸悉赦除。</p>
<p>戊戌。詔授從五位下中臣朝臣益人從五位上。正六位上忌部宿祢鳥麻呂從五位下。伊勢大神宮祢宜從七位下神主首名外從五位下。因遣民部卿正四位上紀朝臣麻路。神祇大副從五位上中臣朝臣益人。少副從五位下忌部宿祢鳥麻呂等。奉幣帛於伊勢大神宮。</p>
<p>丁未。天皇幸東大寺。御大盧舍那佛前殿。大臣以下百官及士庶。皆以次行列。詔授左大臣從一位橘宿祢諸兄正一位。以大納言從二位藤原朝臣豊成拜右大臣。授從五位下市原王從五位上。无位三使王。岸野王。三形王。倭王。額田部王。多治比王。厚見王。葛木王。大坂王。出雲王。三河王。長嶋王。高嶋王並從五位下。從五位下國君麻呂從五位上。无位別君廣麻呂從五位下。外從五位下高市連大國外從五位上。正六位上蓋高麻呂。吉田連兄人並外從五位下。」又授二品多紀内親王一品。從三位竹野女王正三位。无位橘宿祢通何能正四位上。」改天平廿一年爲天平感寳元年。</p>
<p>戊申。大臣以下諸司仕丁以上。賜祿各有差。京畿内僧尼等施物。亦各有差。</p>
<p>辛亥。正六位上丹羽臣眞咋授外從五位下。</p>
<p>乙夘。陸奧守從三位百濟王敬福貢黄金九百兩。</p>
<p>五月戊辰。无位御浦王授從四位下。正六位上中臣伊勢連大津外從五位下。又從七位上陽侯史令珍。正八位下陽侯史令珪。從八位上陽侯史令■。從八位下陽侯史人麻呂並授外從五位下。四人並是眞身之男。各貢錢千貫也。</p>
<p>戊寅。上野國碓氷郡人外從七位上石上部君諸弟。尾張國山田郡人外從七位下生江臣安久多。伊豫國宇和郡人外大初位下凡直鎌足等。各獻當國國分寺知識物。並授外從五位下。</p>
<p>庚寅。鰥寡孤獨及疾疹之徒不能自存者給穀五斗。孝子順孫。義夫節婦。表其門閭。終身勿事。力田人者。无位叙位一階。陸奧國者免三年調庸。小田郡者永免。其年限者待後勅。自餘諸國者。國別一年免二郡調庸。毎年相替周盡諸郡。又咸免天下今年田租。</p>
<p>閏五月甲午朔。從四位上橘宿祢奈良麻呂。從五位上阿倍朝臣嶋麻呂並爲侍從。正五位下多治比眞人屋主爲左大舍人頭。從五位下紀朝臣男楫爲兵部少輔。從五位下柿本朝臣市守爲丹後守。從五位下小野朝臣田守爲大宰少貳。</p>
<p>壬寅。於宮中度一千人。</p>
<p>癸夘。詔。朕以寡薄恭承寳祚。恒恐累二儀之覆載。虧兆庶之具瞻。徒積憂勞。政事如闕。神之貽咎。實由朕躬。比者。時属炎蒸。寢膳乖豫。百寮煌灼。左右勤劬。今欲克順天心消除災氣。乃求改往之術。深謝在予之愆。則宜流渙汗之恩。施蕩滌之政。可大赦天下。自天平感寳元年閏五月十日昧爽已前大辟已下咸赦除之。但殺其父母。及毀佛尊像者。不在此例。</p>
<p>甲辰。陸奧國介從五位下佐伯宿祢全成。鎭守判官從五位下大野朝臣横刀並授從五位上。大掾正六位上余足人。獲金人上総國人丈部大麻呂並從五位下。左京人无位朱牟須賣外從五位下。私度沙弥小田郡人丸子連宮麻呂授法名應寳入師位。冶金人左京人戸淨山大初位上。出金山神主小田郡日下部深淵外少初位下。▼是日。伊勢齋王爲遭二親喪。自齋宮退出。</p>
<p>癸丑。詔捨大安。藥師。元興。興福。東大五寺。各■五百疋。綿一千屯。布一千端。稻一十万束。墾田地一百町。法隆寺■四百疋。綿一千屯。布八百端。稻一十万束。墾田地一百町。弘福。四天王二寺。各■三百疋。綿一千屯。布六百端。稻一十万束。墾田地一百町。崇福。香山藥師。建興。法花四寺。各■二百疋。布四百端。綿一千屯。稻一十万束。墾田地一百町。因發御願曰。以花嚴經爲本。一切大乘小乘。經律論抄疏章等。必爲轉讀講説。悉令盡竟。遠限日月。窮未來際。今故以茲資物。敬捨諸寺。所冀太上天皇沙弥勝滿。諸佛擁護。法藥薫質。万病消除。壽命延長。一切所願。皆使滿足。令法久住。抜濟群生。天下太平。兆民快樂。法界有情共成佛道。」飛騨國大野郡大領外正七位下飛騨國造高市麻呂。上野國勢多郡小領外從七位下上毛野朝臣足人。各獻當國國分寺知識物。並授外從五位下。</p>
<p>丙辰。天皇遷御藥師寺宮。爲御在所。</p>
<p>壬戌。中納言正三位大伴宿祢牛養薨。大徳咋子連孫。贈大錦中小吹負之男。</p>
<p>秋七月甲午。皇太子受禪即位於大極殿。詔曰。現神〈止〉御宇倭根子天皇可御命〈良麻止〉宣御命〈乎〉衆聞食宣。高天原神積坐皇親神魯棄神魯美命以吾孫〈乃〉命〈乃〉將知食國天下〈止〉言依奉〈乃〉隨遠皇祖御世始而天皇御世御世聞看來食國天〈ツ〉日嗣高御座〈乃〉業〈止奈母〉隨神所念行〈佐久止〉勅天皇〈我〉御命〈乎〉衆聞食勅。平城〈乃〉宮〈尓〉御宇〈之〉天皇〈乃〉詔〈之久〉。挂畏近江大津〈乃〉宮〈尓〉御宇〈之〉天皇〈乃〉不改〈自伎〉常典〈等〉初賜〈比〉定賜〈部流〉法隨斯天日嗣高御座〈乃〉業者御命〈尓〉坐〈世〉伊夜嗣〈尓〉奈〈賀〉御命聞看〈止〉勅〈夫〉御命〈乎〉畏自物受賜〈理〉坐〈天〉食國天下〈乎〉惠賜〈比〉治賜〈布〉間〈尓〉萬機密〈久〉多〈久志天〉御身不敢賜有〈礼〉隨法天日嗣高御座〈乃〉業者朕子王〈尓〉授賜〈止〉勅天皇御命〈乎〉親王等王等臣等百官人等天下〈乃〉公民衆聞食宣。又天皇御命〈良末止〉勅命〈乎〉衆聞食宣。挂畏我皇天皇斯天日嗣高御座〈乃〉業〈乎〉受賜〈弖〉仕奉〈止〉負賜〈閇〉頂〈尓〉受賜〈理〉恐〈末里〉進〈毛〉不知退〈毛〉不知〈尓〉恐〈美〉坐〈久止〉宣天皇御命〈乎〉衆聞食勅。故是以御命坐勅〈久〉。朕者拙劣雖在親王等〈乎〉始而王等臣等諸天皇朝庭立賜〈部留〉食國〈乃〉政〈乎〉戴持而明淨心以誤落言無助仕奉〈尓〉依〈弖之〉。天下者平〈久〉安〈久〉治賜〈比〉惠賜〈布閇支〉物〈尓〉有〈止奈毛〉神隨所念坐〈久止〉勅天皇御命〈乎〉衆聞食宣。」既而授正四位上紀朝臣麻路從三位。從五位下久世王。伊香王並從五位上。正四位下多治比眞人廣足正四位上。從四位下石川朝臣年足。紀朝臣飯麻呂。吉備朝臣眞備並從四位上。正五位上巨勢朝臣堺麻呂。背奈王福信並從四位下。正五位下多治比眞人國人正五位上。從五位上佐伯宿祢毛人。鴨朝臣角足並正五位下。從五位下大伴宿祢犬養。藤原朝臣千尋並從五位上。正六位上御方大野。鴨朝臣虫麻呂並從五位下。」以正三位藤原朝臣仲麻呂爲大納言。從三位石上朝臣乙麻呂。紀朝臣麻呂。正四位上多治比眞人廣足並爲中納言。正四位下大伴宿祢兄麻呂。從四位上橘宿祢奈良麻呂。從四位下藤原朝臣清河。並爲參議。▼是日。改感寳元年。爲勝寳元年。</p>
<p>乙未。從六位上阿倍朝臣石井。正六位上山田史女嶋。正六位下竹首乙女並授從五位下。並天皇之乳母也。</p>
<p>乙巳。定諸寺墾田地限。大安。藥師。興福。大倭國法華寺。諸國分金光明寺。寺別一千町。大倭國國分金光明寺四千町。元興寺二千町。弘福。法隆。四天王。崇福。新藥師。建興。下野藥師寺。筑紫觀世音寺。寺別五百町。諸國法華寺。寺別四百町。自餘定額寺。寺別一百町。</p>
<p>八月癸亥。正六位上阿倍朝臣綱麻呂授從五位下。外正五位下小槻山君廣虫正五位下。外從五位下出雲臣屋麻呂外從五位上。從六位上田邊史廣濱外從五位下。</p>
<p>辛未。以從五位下大原眞人麻呂。石川朝臣豊人。並爲少納言。從五位下大伴宿祢古麻呂爲左少弁。大納言正三位藤原朝臣仲麻呂爲兼紫微令。參議正四位下大伴宿祢兄麻呂。式部卿從四位上石川朝臣年足並爲兼大弼。從四位下百濟王孝忠。式部大輔從四位下巨勢朝臣堺麻呂。中衛少將從四位下背奈王福信並爲兼少弼。正五位上阿倍朝臣虫麻呂。伊豫守正五位下佐伯宿祢毛人。左兵衛率正五位下鴨朝臣角足。從五位下多治比眞人土作爲兼大忠。外從五位上出雲臣屋麻呂。衛門員外佐外從五位下中臣丸連張弓。吉田連兄人。葛木連戸主並爲少忠。從五位下藤原朝臣繩麻呂爲侍從。從五位下御方大野爲圖書頭。從五位下別公廣麻呂爲陰陽頭。從三位三原王爲中務卿。從四位上安宿王爲大輔。正五位上葛井連廣成。從五位下藤原朝臣眞從並爲少輔。中納言從三位紀朝臣麻呂爲兼式部卿。從五位下多治比眞人犢養爲少輔。神祇大副從五位上中臣朝臣益人爲兼民部大輔。從五位下阿倍朝臣鷹養爲主計頭。從五位下紀朝臣廣名爲主税頭。正五位下大伴宿祢稻君爲兵部大輔。從五位上大伴宿祢犬養爲山背守。從五位上石川朝臣名人爲上総守。外從五位下茨田宿祢枚麻呂爲美作守。</p>
<p>乙亥。從四位下尾張宿祢小倉卒。</p>
<p>壬午。大隅。薩摩兩國隼人等貢御調。并奏土風歌舞。</p>
<p>癸未。詔授外正五位上曾乃君多利志佐從五位下。外從五位下前君乎佐外從五位上。外正六位上曾縣主岐直志自羽志。加祢保佐並外從五位下。</p>
<p>九月戊戌。制紫微中臺官位。令一人正三位官。大弼二人正四位下官。少弼三人從四位下官。大忠四人正五位下官。少忠四人從五位下官。大疏四人從六位上官。少疏四人正七位上官。</p>
<p>甲辰。正五位下藤原朝臣袁比良女授從四位下。</p>
<p>冬十月庚午。行幸河内國智識寺。以外從五位下茨田宿祢弓束女之宅。爲行宮。</p>
<p>乙亥。幸石川之上。志紀。大縣。安宿三郡百姓。百年以下。小兒已上。賜綿有差。又免三郡百姓所負正税本利。自餘諸郡免利收本。陪從諸司。賜綿亦各有差。</p>
<p>丙子。河内國寺六十六區見住僧尼及沙弥。沙弥尼。賜■綿各有差。外從五位下茨田宿祢弓束女授正五位上。▼是日車駕還大郡宮。</p>
<p>丙戌。无位石津王授從五位下。正七位上倉首於須美外從五位下。</p>
<p>十一月辛夘朔。八幡大神祢宜外從五位下大神杜女。主神司從八位下大神田麻呂二人賜大神朝臣之姓。</p>
<p>乙夘。於南藥園新宮大甞。以因幡爲由機國。美濃爲須岐國。</p>
<p>丙辰。宴五位已上。授從三位三原王正三位。從五位上藤原朝臣乙麻呂正五位上。正六位上高橋朝臣男河。高橋朝臣三綱並從五位下。從五位上中臣朝臣益人正五位下。无位秋篠王。正七位下當麻眞人子老並從五位下。</p>
<p>丁巳。宴五位已上。賜祿有差。</p>
<p>戊午。賜饗諸司主典已上。賚祿有差。番上人等亦在祿例。</p>
<p>己未。由機須岐國司。從五位上小田王授正五位下。正四位下大伴宿祢兄麻呂正四位上。從四位下大伴宿祢古慈悲。背奈王福信並從四位上。正六位上津嶋朝臣雄子從五位下。軍毅已上叙位一級。又國司及軍毅百姓賜饗并祿。</p>
<p>庚申。正五位下小田王授正五位上。▼是日遷御大郡宮。</p>
<p>己酉。八幡大神託宣向京。</p>
<p>甲寅。遣參議從四位上石川朝臣年足。侍從從五位下藤原朝臣魚名等。以爲迎神使。路次諸國差發兵士一百人以上。前後駈除。又所歴之國。禁斷殺生。其從人供給不用酒宍。道路清掃。不令汚穢。</p>
<p>十二月丁亥。外從五位上高市連大國。正六位上内藏伊美吉黒人。佐伯宿祢今毛人並授從五位下。正六位上柿本小玉。從六位上高市連眞麻呂並授外從五位下。</p>
<p>戊寅。遣五位十人。散位廿人。六衛府舍人各廿人。迎八幡神於平群郡。▼是日入京。即於宮南梨原宮。造新殿以爲神宮。請僧■口悔過七日。</p>
<p>丁亥。八幡大神祢宜尼大神朝臣杜女〈其輿紫色。一同乘輿。〉拜東大寺。天皇。太上天皇。皇太后。同亦行幸。▼是日。百官及諸氏人等咸會於寺。請僧五千礼佛讀經。作大唐渤海呉樂。五節田舞。久米舞。因奉大神一品。比■神二品。左大臣橘宿祢諸兄奉詔白神曰天皇〈我〉御命〈尓〉坐申賜〈止〉申〈久〉。去辰年河内國大縣郡〈乃〉智識寺〈尓〉坐盧舍那佛〈遠〉礼奉〈天〉則朕〈毛〉欲奉造〈止〉思〈登毛〉得不爲〈之〉間〈尓〉豊前國宇佐郡〈尓〉坐廣幡〈乃〉八幡大神〈尓〉申賜〈閇〉勅〈久〉。神我天神地祇〈乎〉率伊左奈比〈天〉必成奉〈无〉事立不有。銅湯〈乎〉水〈止〉成我身〉遠〉草木土〈尓〉交〈天〉障事無〈久〉奈佐〈牟止〉勅賜〈奈我良〉成〈奴礼波〉歡〈美〉貴〈美奈毛〉念食〈須〉。然猶止事不得爲〈天〉恐〈家礼登毛〉御冠獻事〈乎〉恐〈美〉恐〈美毛〉申賜〈久止〉申。尼杜女授從四位下。主神大神朝臣田麻呂外從五位下。施東大寺封四千戸。奴百人。婢百人。又預造東大寺人。隨勞叙位有差。</p>
<h2>卷第十八　孝謙天皇　寶字稱德孝謙皇帝</h2>
<p>己亥。左降從四位上吉備朝臣眞備爲筑前守。</p>
<p>乙巳。授正三位藤原朝臣仲麻呂從二位。正四位上多治比眞人廣足從三位。從四位上多治比眞人占部正四位下。從四位下平群朝臣廣成。藤原朝臣永手並從四位上。正五位下藤原朝臣巨勢麻呂正五位上。從五位下大倭宿祢小東人從五位上。外從五位下大藏忌寸廣足。調連馬養。正六位上下毛野朝臣多具比並從五位下。正六位上秦忌寸首麻呂。大石村主眞人。大原史遊麻呂並外從五位下。左大臣正一位橘宿祢諸兄賜朝臣姓。</p>
<p>丙辰。從四位上背奈王福信等六人賜高麗朝臣姓。」造東大寺官人已下優婆塞已上。一等卅三人叙位三階。二等二百四人二階。三等四百卅四人一階。</p>
<p>二月癸亥。天皇御大安殿。出雲國造外正六位上出雲臣弟山奏神齋賀事。授弟山外從五位下。自餘祝部叙位有差。並賜■綿。亦各有差。</p>
<p>戊辰。天皇從大郡宮。移御藥師寺宮。</p>
<p>乙亥。幸春日酒殿。」唐人正六位上李元環授外從五位下。</p>
<p>壬午。益大倭金光明寺封三千五百戸。通前五千戸。</p>
<p>戊子。奉充一品八幡大神封八百戸。〈前四百廿戸。今加三百八十戸〉位田八十町。〈前五十町。今加卅町。〉二品比賣神封六百戸。位出六十町。</p>
<p>三月戊戌。駿河守從五位下楢原造東人等。於部内廬原郡多胡浦濱。獲黄金獻之。〈練金一分。沙金一分。〉於是。東人等賜勤臣姓。」又賜中衛員外少將從五位下田邊史難波等上毛野君姓。</p>
<p>庚子。以正四位下多治比眞人占部爲攝津大夫。從五位下紀朝臣小楫爲山背守。從四位下百濟王孝忠爲出雲守。從五位下内藏忌寸黒人爲長門守。從五位上大伴宿祢犬養爲播磨守。正五位上多治比眞人國人。藤原朝臣乙麻呂並爲大宰少貳。</p>
<p>夏四月戊午朔。正六位上佐味朝臣乙麻呂贈從五位下。」正六位上高向村主老授外從五位下。</p>
<p>辛酉。勅。比來之間。緑有所思。歸藥師經行道懴悔。冀施恩恕兼欲濟人。盡洗瑕穢更令自新。仍可大赦天下并免今年四畿内調。其私鑄錢。及犯八虐。故殺人。強盜竊盜。常赦所不免者。不在赦限。但入死者降一等。又中臣卜部紀奧乎麻呂。減配中流。</p>
<p>五月乙未。於中宮安殿。請僧一百講仁王經。并令左右京。四畿内。七道諸國講説焉。</p>
<p>辛丑。以從三位百濟王敬福爲宮内卿。從五位上藤原朝臣千尋爲美濃守。外從五位下壬生使主宇太麻呂爲但馬守。</p>
<p>丙午。伊蘇志臣東人之親族卅四人賜姓伊蘇志臣族。</p>
<p>辛亥。震中山寺。塔并歩廊盡燒。」京中驟雨。水潦汎溢。」又伎人。茨田等堤往往決壞。</p>
<p>六月癸亥。備前國飢。賑給之。</p>
<p>秋七月甲辰。攝津國■玉大魚賣。參河國海直玉依賣一産三男。並給正税三百束。乳母一人。</p>
<p>八月庚申。正六位上大伴宿祢伯麻呂。外從五位下葛木連戸主並授從五位下。正四位下日置女王。從四位上丹生女王。從四位下春日女王並正四位上。從四位下難波女王從四位上。无位山代女王從五位下。從五位下藤原朝臣家子正五位上。无位當麻眞人比礼從五位下。</p>
<p>辛未。攝津國住吉郡人外從五位下依羅我孫忍麻呂等五人。賜依羅宿祢姓。神奴意■奈。祝長月等五十三人依羅物忌姓。</p>
<p>九月丙戌朔。中納言從三位兼中務卿石上朝臣乙麻呂薨。左大臣贈從一位麻呂之子也。」正六位上赤染造廣足。赤染高麻呂等廿四人賜常世連姓。</p>
<p>己酉。任遣唐使。以從四位下藤原朝臣清河爲大使。從五位下大伴宿祢古麻呂爲副使。判官主典各四人。</p>
<p>冬十月丙辰朔。詔授正五位上藤原朝臣乙麻呂從三位。任大宰帥。以八幡大神教也。</p>
<p>癸酉。太上天皇改葬於奈保山陵。天下素服擧哀。</p>
<p>十一月己丑。左衛士督正四位下佐伯宿祢淨麻呂卒。</p>
<p>十二月癸亥。授駿河國守從五位下勤臣東人從五位上。獲金人无位三使連淨足從六位下。賜■■疋。綿■屯。正税二千束。」出金郡免今年田租。郡司主帳已上進位有差。」又遣大納言藤原朝臣仲麻呂。就東大寺。授從五位上市原王正五位下。從五位下佐伯宿祢今毛人正五位上。從五位下高市連大國正五位下。外從五位下柿本小玉。高市連眞麻呂並外從五位上。</p>
<p>三年春正月戊戌。天皇幸東大寺。授木工寮長上正六位上神礒部國麻呂外從五位下。</p>
<p>庚子。天皇御大極殿南院。宴百官主典已上。賜祿有差。踏歌歌頭女嬬忍海伊太須。錦部河内。並授外從五位下。</p>
<p>己酉。授正四位上大伴宿祢兄麻呂從三位。從四位上安宿王正四位下。從四位下大市王從四位上。无位道守王從五位下。正五位上阿倍朝臣虫麻呂。多治比眞人國人並從四位下。正五位下佐伯宿祢毛人正五位上。從五位上多治比眞人家主。大倭宿祢小東人並正五位下。從五位下高丘連河内。百濟王元忠。大伴宿祢古麻呂。縣犬養宿祢古麻呂。中臣朝臣清麻呂並從五位上。外從五位下余義仁。土師宿祢牛勝。正六位上三國眞人千國。石川朝臣人成。爲奈眞人東麻呂。藤原朝臣濱足。正六位下石上朝臣宅嗣並從五位下。正六位上甘味神寳。文忌寸上麻呂。河内忌寸廣足並外從五位下。」正三位竹野女王從二位。從三位多藝女王正三位。從五位下置始女王正五位下。无位呉原女王從五位下。從五位下佐味朝臣稻敷從五位上。▼是日。一品多紀内親王薨。天武天皇之皇女也。</p>
<p>辛亥。賜正五位下大井王奈良眞人姓。无位垂水王。男三室王。甥三影王。日根王。名邊王。无位廬原王。男安曇王。三笠王。對馬王。物部王。牧野王。孫奈羅王。小倉王。无位猪名部王。男大湯坐王。堤王。菟原王。三上王。野原王。砺波王等三嶋眞人。无位御船王淡海眞人。无位等美王内眞人。无位壬生王。岡屋王美和眞人。无位清水王。男三狩王海上眞人。田部王春日眞人。文成王甘南備眞人。平群王。常陸王志紀眞人。</p>
<p>二月庚午。遣唐使雜色人一百一十三人。叙位有差。</p>
<p>乙亥。出雲國造出雲臣弟山奏神賀事。進位賜物。</p>
<p>己夘。典膳正六位下雀部朝臣眞人等言。磐余玉穗宮。勾金椅宮御宇天皇御世。雀部朝臣男人爲大臣供奉。而誤記巨勢男人大臣。眞人等先祖巨勢男柄宿祢之男有三人。星川建日子者雀部朝臣等祖也。伊刀宿祢者輕部朝臣等祖也。乎利宿祢者巨勢朝臣等祖也。淨御原朝庭定八姓之時。被賜雀部朝臣姓。然則巨勢雀部。雖元同祖。而別姓之後。被任大臣。當今聖運。不得改正。遂絶骨名之緒。永爲無源之民。望請。改巨勢大臣。爲雀部大臣。流名長代。示榮後胤。大納言從二位巨勢朝臣奈弖麻呂。亦證明其事。於是。下知治部。依請改正之。</p>
<p>夏四月丙辰。遣參議左中弁從四位上石川朝臣年足等。奉幣帛於伊勢太神宮。又遣使奉幣帛於畿内七道諸社。爲令遣唐使等平安也。</p>
<p>甲戌。詔以菩提法師爲僧正。良弁法師爲少僧都。道■法師隆尊法師爲律師。</p>
<p>秋七月丁亥。天皇御南院賜宴大臣已下諸司主典已上。授正六位上紀朝臣伊保從五位下。女嬬无位刑部勝麻呂外從五位下。</p>
<p>八月辛亥朔。日有蝕之。</p>
<p>冬十月丙辰。從五位上伊香王。男高城王。无位池上王。賜甘南備眞人姓。</p>
<p>丁巳。大倭國城下郡人大倭連田長。古人等八人賜宿祢姓。</p>
<p>戊辰。布勢眞虫賜君姓。佐伯諸魚連姓。</p>
<p>壬申。詔曰。頃者。太上天皇枕席不穩。由是。七ケ日間。屈請■九賢僧於新藥師寺。依續命之法。設齋行道。仰願。聖躰平復。寳壽長久。經云。救濟受苦雜類衆生者。各免病延年。是以。依教大赦天下。但犯八虐。故殺人。私鑄錢。強竊二盜。常赦所不免者。不在赦限。</p>
<p>丁丑。外從五位下吉田連兄人授從五位下。正六位上答本忠節外從五位下。</p>
<p>十一月丙戌。以從四位上吉備朝臣眞備爲入唐副使。</p>
<p>己丑。勅。自天平勝寶元年已前。公私債負未納者。悉從原免。其借貸者不在此例。但身亡者准前。</p>
<p>四年春正月己夘朔。大宰府獻白龜。</p>
<p>辛巳。禁斷始從正月三日迄于十二月晦日天下殺生。但縁海百姓。以漁爲業。不得生存者。隨其人數。日別給籾二升。又鰥寡孤獨。貧窮老疾。不能自存者。量加賑恤。</p>
<p>己丑。地動。▼是日。度僧九百五十人。尼五十人。爲太上天皇不■也。</p>
<p>癸夘。以正七位下山口忌寸人麻呂爲遣新羅使。</p>
<p>戊申。從六位下山田史君足授外從五位下。</p>
<p>二月丙寅。陸奧國調庸者。多賀以北諸郡令輸黄金。其法。正丁四人一兩。以南諸郡依舊輸布。</p>
<p>己巳。京畿諸國鐵工。銅工。金作。甲作。弓削。矢作。桙削。鞍作。鞆張等之雜戸。依天平十六年二月十三日詔旨。雖蒙改姓。不免本業。仍下本貫。尋検天平十六年以前籍帳。毎色差發。依舊役使。</p>
<p>三月庚辰。遣唐使等拜朝。</p>
<p>甲午。中務大輔從四位下安倍朝臣虫麻呂卒。</p>
<p>閏三月丙辰。召遣唐使副使已上於内裏。詔給節刀。仍授大使從四位上藤原朝臣清河正四位下。副使從五位上大伴宿祢古麻呂從四位上。留學生无位藤原朝臣刷雄從五位下。</p>
<p>己巳。大宰府奏。新羅王子韓阿■金泰廉。貢調使大使金暄及送王子使金弼言等七百餘人。乘船七艘來泊。</p>
<p>乙亥。遣使於大内。山科。惠我。直山等陵。以告新羅王子來朝之状。</p>
<p>夏四月乙酉。盧舍那大佛像成。始開眼。」是日行幸東大寺。天皇親率文武百官。設齋大曾。其儀一同元日。五位已上者著礼服。六位已下者當色。請僧一万。既而雅樂寮及諸寺種種音樂並咸來集。復有王臣諸氏五節。久米舞。楯伏。踏歌。袍袴等哥舞。東西發聲。分庭而奏。所作奇偉不可勝記。佛法東歸。齋會之儀。未甞有如此之盛也。」是夕。天皇還御大納言藤原朝臣仲麻呂田村第。以爲御在所。</p>
<p>辛夘。以從四位下藤原朝臣八束爲攝津大夫。</p>
<p>五月庚戌。正六位上小野朝臣小贄授從五位下。女孺无位藤原朝臣兒從從五位下。</p>
<p>壬子。女孺從六位下鴨朝臣子■授從五位下。</p>
<p>己丑。外從五位下大鳥連大麻呂授從五位下。</p>
<p>庚申。无位中臣殿來連竹田賣授外從五位下。</p>
<p>丙寅。免官奴鎌取。根足。鎌取賜巫部宿祢。根足賀茂朝臣。</p>
<p>辛未。以從五位下多治比眞人犢養為遠江守。從五位下巨勢朝臣淨成爲下総守。從三位百濟王敬福爲常陸守。從五位下笠朝臣蓑麻呂爲上野守。從四位上平群朝臣廣成爲武藏守。從五位上佐伯宿祢全成爲陸奧守。從五位下粟田朝臣奈勢麻呂爲越前守。從五位上阿倍朝臣嶋麻呂爲伊豫守。</p>
<p>六月己丑。新羅王子金泰廉等拜朝。并貢調。因奏曰。新羅國王言日本照臨天皇朝庭。新羅國者。始自遠朝。世世不絶。舟楫並連。來奉國家。今欲國王親來朝貢進御調。而顧念。一日无主。國政弛乱。是以。遣王子韓阿■泰廉。代王爲首。率使下三百七十餘人入朝。兼令貢種種御調。謹以申聞。詔報曰。新羅國始自遠朝。世世不絶。供奉國家。今復遣王子泰廉入朝。兼貢御調。王之勤誠。朕有嘉焉。自今長遠。當加撫存。泰廉又奏言。普天之下無匪王土。率土之濱無匪王臣。泰廉幸逢聖世。來朝供奉。不勝歡慶。私自所備國土微物。謹以奉進。詔報。泰廉所奏聞之。</p>
<p>壬辰。外正六位下君子部和氣。遠田君小■。遠田君金夜。並授外從五位下。▼是日。饗新羅使於朝堂。詔曰。新羅國來奉朝庭者。始自氣長足媛皇太后平定彼國。以至于今。爲我蕃屏。而前王承慶大夫思恭等。言行怠慢。闕失恒礼。由欲遣使問罪之間。今彼王軒英。改悔前過。冀親來庭。而爲顧國政。因遣王子泰廉等。代而入朝。兼貢御調。朕所以嘉歡勤款。進位賜物也。又詔。自今以後。國王親來。宜以辞奏。如遣餘人入朝。必須令齎表文。</p>
<p>丁酉。泰廉等就大安寺東大寺礼佛。</p>
<p>秋七月甲寅。中務卿正三位三原王薨。一品贈太政大臣舍人親王之子也。</p>
<p>庚申。正四位下栗栖王授從三位。</p>
<p>甲子。下総國穴太部阿古賣一産二男二女。賜粮并乳母。</p>
<p>戊辰。泰廉等還在難波舘。勅遣使賜■布并酒肴。</p>
<p>八月庚寅。捉京師巫覡十七人。配于伊豆。隱伎。土左等遠國。</p>
<p>九月庚戌。中納言從三位紀朝臣麻路爲兼大宰帥。</p>
<p>乙丑。從三位智努王等賜文室眞人姓。</p>
<p>丁夘。渤海使輔國大將軍慕施蒙等著于越後國佐渡嶋。</p>
<p>冬十月甲戌朔。地震。</p>
<p>乙亥。亦震。</p>
<p>戊寅。以常陸守從三位百濟王敬福爲検習西海道兵使。判官二人。録事二人。</p>
<p>庚辰。遣左大史正六位上坂上忌寸老人等於越後國。問渤海客等消息。</p>
<p>辛巳。伊世國飯野郡人飯麻呂等十七人賜秦部姓。</p>
<p>十一月乙巳。正六位上佐伯宿祢美濃麻呂授從五位下。」復置佐渡國守一人。目一人。」以從四位上藤原朝臣永手爲大倭守。從五位下藤原朝臣宿奈麻呂爲相摸守。從五位下大伴宿祢伯麻呂爲上野守。從五位下小野朝臣小贄爲下野守。從五位下佐伯宿祢美濃麻呂爲大宰少貳。」又以參議從四位上橘朝臣奈良麻呂爲但馬因幡按察使。兼令検校伯耆。出雲。石見等國非違事。</p>
<p>己酉。勅。諸國司等欠失官物。雖依法處分。而至於郡司未甞科斷。自今已後。郡司亦解見任。依法科罪。雖有重大譜第。不得任用子孫。</p>
<p>壬子。制。諸司無故不上者。令放還本貫。其有位者爲外散位。无位者還從本色。</p>
<p>十二月癸酉朔。日有蝕之。</p>
<h2>卷第十九　孝謙天皇　寶字稱德孝謙皇帝</h2>
<p>五年春正月癸夘朔。廢朝。天皇御中務南院。宴五位已上。賜祿各有差。</p>
<p>丁未。伊勢大神宮神主外從五位下神主首名授外從五位上。」内人。物忌男■五人。女十六人。授位各有差。</p>
<p>庚午。從四位上平群朝臣廣成卒。</p>
<p>二月辛巳。以從五位下小野朝臣田守爲遣新羅大使。</p>
<p>辛夘。正六位上小田臣枚床授外從五位下。</p>
<p>甲午。齋宮大神司正七位下津嶋朝臣小松授從五位下。</p>
<p>三月庚午。於東大寺。設百高座講仁王經。是日飄風起。説經不竟。於後。以四月九日。講説。飄風亦發。</p>
<p>辛未。大納言從二位兼神祇伯造宮卿巨勢朝臣奈■麻呂薨。小治田朝小徳大海之孫。淡海朝中納言大紫比登之子也。</p>
<p>夏四月丙戌。詔曰。頃者皇大后寢膳不安。稍延旬月。雖用醫藥療治。而猶未平復。以爲。政治失宜。罹罪有徒。天遺此罸警戒朕身。其母子之慈。貴賎皆同。犯罪之徒。豈獨無親。庶悉洗滌。欲救憂苦。宜大赦天下。常赦所不免者。咸悉赦除。但殺其父母。毀佛尊像。及強盜竊盜。不在此例。若有入死減一等。</p>
<p>癸巳。以正五位下大倭宿祢小東人爲參河守。從五位下阿倍朝臣小嶋爲駿河守。從五位上大伴宿祢犬養爲美濃守。從五位下平群朝臣人足爲越後守。從四位下巨勢朝臣堺麻呂爲丹波守。正四位下安宿王爲播磨守。從五位下安曇宿祢大足爲安藝守。從五位下石津王爲紀伊守。外從五位下清原連淨道爲筑後守。</p>
<p>己亥。從五位下葛木連戸主授從五位上。</p>
<p>五月庚戌。无位篠原王。伊刀王並授從五位下。</p>
<p>乙丑。渤海使輔國大將軍慕施蒙等拜朝。并貢信物。奏稱。渤海王言日本照臨聖天皇朝。不賜使命。已經十餘歳。是以。遣慕施蒙等七十五人。齎國信物。奉獻闕庭。</p>
<p>丁夘。饗慕施蒙等於朝堂。授位賜祿各有差。</p>
<p>六月丁丑。慕施蒙等還國。賜璽書曰。天皇敬問渤海國王。朕以寡徳虔奉寳圖。亭毒黎民。照臨八極。王僻居海外。遠使入朝。丹心至明。深可嘉尚。但省來啓。無稱臣名。仍尋高麗舊記。國平之日。上表文云。族惟兄弟。義則君臣。或乞援兵。或賀踐祚。修朝聘之恒式。効忠款之懇誠。故先朝善其貞節。待以殊恩。榮命之隆。日新無絶。想所知之。何假一二言也。由是。先廻之後。既賜勅書。何其今歳之朝。重無上表。以礼進退。彼此共同。王熟思之。季夏甚熱。比無恙也。使人今還。指宣往意。并賜物如別。」陸奧國牡鹿郡人外正六位下丸子牛麻呂。正七位上丸子豊嶋等廿四人賜牡鹿連姓。</p>
<p>秋七月庚戌。散位從四位下紀朝臣清人卒。</p>
<p>戊午。左京人正八位上石上部君男嶋等■七人言。己親父登与。以去大寳元年。賜上毛野坂本君姓。而子孫等籍帳猶注石上部君。於理不安。望請。隨父姓欲改正之。詔許焉。</p>
<p>八月癸巳。陸奧國人大初位下丸子嶋足賜牡鹿連姓。</p>
<p>九月戊戌朔。无位板持連眞釣獻錢百万。授外從五位下。</p>
<p>壬寅。攝津國御津村南風大吹。潮水暴溢。壞損廬舍一百十餘區。漂沒百姓五百六十餘人。並加賑恤。仍追海濱居民遷置於京中空地。</p>
<p>乙丑。從四位上石川朝臣年足。授從三位。爲大宰帥。從四位上紀朝臣飯麻呂爲大貳。</p>
<p>冬十月壬申。散位從四位下紀朝臣宇美卒。</p>
<p>甲戌。中務卿從三位栗栖王薨。二品長親王之子也。</p>
<p>十一月己亥。尾張國獻白龜。</p>
<p>十二月丁丑。免攝津國遭潮諸郡今年田租。</p>
<p>己夘。西海道諸國。秋稼多損。仍免今年田租。</p>
<p>六年春正月丁酉朔。上野國獻白烏。」宴五位已上於内裏。賜祿有差。</p>
<p>辛丑。行幸東大寺。燃燈二萬。勅曰。初元啓暦。獻歳登春。天地行仁。動植霑惠。古昔。明主應此良辰。必布時和。廣施慈命。朕雖薄徳。何不由茲。可大赦天下。其八虐。故殺人。私鑄錢。強盜竊盜。常赦所不原者。不在赦例。但入死者皆減一等。</p>
<p>癸夘。天皇御東院宴五位已上。有勅。召正五位下多治眞人家主。從五位下大伴宿祢麻呂二人於御前。特賜四位當色。令在四位之列。即授從四位下。</p>
<p>壬子。天皇御大安殿。詔授從四位上藤原朝臣永手從三位。從四位下池田王從四位上。從四位上橘朝臣奈良麻呂正四位下。從四位下石川朝臣麻呂。藤原朝臣八束並從四位上。正五位上藤原朝臣巨勢麻呂從四位下。從五位上高丘連河内正五位下。從五位下多治比眞人犢養。小治田朝臣諸人。波多朝臣足人。大藏忌寸廣足。土師宿祢牛勝。上毛野君難波並從五位上。正六位上佐伯宿祢大成。小野朝臣竹良。石川朝臣豊成。粟出朝臣人成。藤原朝臣武良士。後部王吉並從五位下。正六位上林連久麻。物部山背。中臣酒人宿祢虫麻呂。高福子。日置造眞夘。黄文連水分。大藏忌寸麻呂並外從五位下。」位下。」入唐副使從四位上大伴宿祢古麻呂來歸。唐僧鑒眞。法進等八人隨而歸朝。</p>
<p>癸丑。大宰府奏。入唐副使從四位上吉備朝臣眞備船。以去年十二月七日。來着益久嶋。自是之後。自益久嶋進發。漂蕩着紀伊國牟漏埼。</p>
<p>丙寅。副使大伴宿祢古麻呂自唐國至。古麻呂奏曰。大唐天寳十二載。歳在癸巳正月朔癸夘。百官諸蕃朝賀。天子於蓬莱宮含元殿受朝。是日。以我次西畔第二吐蕃下。以新羅使次東畔第一大食國上。古麻呂論曰。自古至今。新羅之朝貢大日本國久矣。而今列東畔上。我反在其下。義不合得。時將軍呉懷實見知古麻呂不肯色。即引新羅使。次西畔第二吐蕃下。以日本使次東畔第一大食國上。</p>
<p>二月己夘。正六位上百濟王理伯授從五位下。</p>
<p>丙戌。勅大宰府曰。去天平七年。故大貳從四位下小野朝臣老遣高橋連牛養於南嶋。樹牌。而其牌經年今既朽壞。宜依舊修樹。毎牌顯著嶋名并泊船處。有水處。及去就國行程。遥見嶋名。令漂著之船知所歸向。</p>
<p>三月丙午。遣使奉唐國信物於山科陵。</p>
<p>癸丑。大宰府言。遣使尋訪入唐第一船。其消息云。第一船擧帆指奄美嶋發去。未知其着處。</p>
<p>夏四月庚午。以從五位上中臣朝清麻呂爲神祇大副。從五位下秋篠王。粟田朝臣人成並爲少納言。從四位上大伴宿祢古麻呂爲左大弁。從五位下石川朝臣豊成爲右少弁。外從五位下日置造眞夘爲紫微中臺少忠。從五位下當麻眞人子老爲雅樂頭。從五位上石川朝臣名人爲民部大輔。從五位下石川朝臣豊人爲主税頭。從五位上大伴宿祢家持爲兵部少輔。從四位上紀朝臣飯麻呂爲大藏卿。正五位下朝臣中臣益人爲造宮少輔。從五位下藤原朝臣武良志爲左京亮。外從五位下文忌寸上麻呂爲右京亮。從三位文室眞人珍努爲攝津大夫。從五位下百濟王理伯爲亮。從五位下多治比眞人土作爲尾張守。正五位下大伴宿祢稻君爲上総守。從四位上吉備朝臣眞備爲大宰大貳。從五位下小野朝臣田守爲少貳。外從五位下黄文連水分爲肥前守。</p>
<p>壬申。入唐廻使從四位上大伴宿祢古麻呂。吉備朝臣眞備並授正四位下。判官正六位上大伴宿祢御笠。巨萬朝臣大山並從五位下。自餘使下二百廿二人亦各有差。</p>
<p>癸未。大宰府言。入唐第四船判官正六位上布勢朝臣人主等來泊薩摩國石籬浦。</p>
<p>五月己酉。從五位下石川朝臣豊人爲越中守。</p>
<p>六月乙丑朔。正五位下中臣朝臣益人爲神祇大副。</p>
<p>秋七月丙午。詔曰。頃者大皇大后枕席不安。稍延旬月。百方救療。猶未平復。感愴之懷。良深罔極。朕聞。皇天輔徳。徳勝不祥。庶施慈令。奉資寳體。欲使寢膳如常。起居穩便。可大赦天下。但八虐。故殺人。私鑄錢。強盜竊盜。常赦所不免者。不在赦限。」此日度僧一百人。尼七人。」授入唐判官正六位上布勢朝臣人主從五位下。以從五位上中臣朝臣清麻呂爲左中弁。從五位下阿倍朝臣小嶋爲式部少輔。外從五位下壬生使主宇陀麻呂爲玄蕃頭。從五位下大伴宿祢御依爲主税頭。從五位下紀朝臣伊保爲大炊頭。從五位下忌部宿祢鳥麻呂爲典藥頭。從五位下布勢朝臣人主爲駿河守。從五位下阿倍朝臣綱麻呂爲出雲守。從五位下小野朝臣東人爲備前守。從五位上波多朝臣足人爲備後守。</p>
<p>壬子。大皇大后崩於中宮。</p>
<p>癸丑。以正一位橘朝臣諸兄。從三位文室眞人珍努。紀朝臣麻路。正四位下安宿王。從五位下厚見王。從四位下多治比眞人國人。從五位下多治比眞人木人。紀朝臣男楫。阿倍朝臣毛人。石川朝臣豊成。外從五位下文忌寸上麻呂。爲御装束司。六位已下十二人。從二位藤原朝臣豊成。從三位多治比眞人廣足。藤原朝臣永手。從四位上池田王。正四位下大伴宿祢古麻呂。從四位上文室眞人大市。正五位上佐伯宿祢今毛人。從五位上縣犬養宿祢古麻呂。從五位下紀朝臣廣名。粟田朝臣人成爲造山司。六位已下廿一人。</p>
<p>八月丁夘。正四位下安宿王率誄人奉誄。謚曰千尋葛藤高知天宮姫之尊。▲是日。火葬於佐保山陵。</p>
<p>九月丙申。以正四位下安宿王。爲兼内匠頭。從四位上文室眞人大市爲大藏卿。從四位上紀朝臣飯麻呂爲右京大夫。從四位上石川朝臣麻呂爲武藏守。從五位下佐伯宿祢大成爲丹後守。外從五位下中臣丸連張弓爲因幡守。</p>
<p>丁未。勅。如聞。諸國司等。貪求利潤。輸租不實。擧税多欺。由是。百姓漸勞。正倉頗空。宜令京及諸國田租。不論得不。悉皆全輸。正税之利擧十取三。但田不熟。至免調庸限者。准令處分。又覽去天平八年格。國司等所部交關。運物無限者。禁斷既訖。然猶不肯承行。貪濁成俗。朕之股肱。豈合如此。自今以後。更有違犯。依法科罪。不須矜宥。</p>
<p>冬十月乙亥。勅。官人百姓。不畏憲法。私聚徒衆。任意雙六。至於淫迷。子無順父。終亡家業。亦虧孝道。因斯。遍仰京畿七道諸國。固令禁斷。其六位已下。無論男女。决杖一百。不須蔭贖。但五位者。即解見任。及奪位祿位田。四位已上。停給封戸。職田。國郡司阿容不禁。亦皆解任。若有糺告廿人已上者。无位叙位三階。有位賜物■十疋。布十端。</p>
<p>己夘。仰畿内七道諸國令置射田。</p>
<p>閏十月庚戌。從五位下秋篠王。男繼成王。姪濱名王。船城王。愛智王五人賜丘基眞人姓。」外從五位上額田部湯坐連息長授從五位下。</p>
<p>辛亥。令大宰府鎭祭管内諸國山岡崩壤之處。</p>
<p>十一月辛酉朔。任巡察使。以從四位上池田王爲畿内使。從五位下紀朝臣小楫爲東海道使。從五位下石川朝臣豊成爲東山道使。從五位下藤原朝臣武良志爲北陸道使。從五位上大伴宿祢家持爲山陰道使。從五位下阿倍朝臣毛人爲山陽道使。從五位下多治比眞人木人爲南海道使。從四位上紀朝臣飯麻呂爲西海道使。道別録事一人。</p>
<p>戊辰。勅。朕以至款奉爲二尊御體平安。寶壽増長。一七之間。屈■九僧。歸依藥師琉璃光佛。恭敬供養。其經云。懸續命幡。燃■九燈。應放雜類衆生。竊以。放生之中。莫若救人。宜依茲教。可大赦天下。但犯八虐。故殺人。私鑄錢。強盜竊盜。及常赦所不免者。不在赦限。若入死罪。並減一等。</p>
<p>辛未。大唐學問生无位船連夫子授外從五位下。辞而不受。以出家故也。</p>
<p>甲申。藥師寺僧行信。与八幡神宮主神大神朝臣多麻呂等。同意厭魅。下所司推勘。罪合遠流。於是。遣中納言多治比眞人廣足。就藥師寺宣詔。以行信配下野藥師寺。</p>
<p>丁亥。從四位下大神朝臣杜女。外從五位下大神朝臣多麻呂並除名從本姓。杜女配於日向國。多麻呂於多■嶋。因更擇他人。補神宮祢宜祝。其封戸位田。并雜物一事已上。令大宰検知焉。</p>
<p>十二月乙夘。左大舍人无位多米王賜高額眞人姓。</p>
<p>是年八月。風水。畿内及諸國一十。百姓産業損傷。並加賑恤。</p>
<p>七年春正月辛酉朔。廢朝。以諒闇故也。</p>
<p>甲子。勅。爲有所思。宜改天平勝寳七年。爲天平勝寳七歳。」從七位上山田史廣人。從五位下比賣嶋女等七人。賜山田御井宿祢姓。</p>
<p>甲戌。外正六位上丸子大國贈從五位下。外正六位下六人部藥授外從五位下。</p>
<p>三月庚申朔。外從五位下山田史君足賜廣野連姓。</p>
<p>丁亥。八幡大神託宣曰。神吾不願矯託神命。請取封一千四百戸。田一百■町。徒无所用。如捨山野。宜奉返朝廷。唯留常神田耳。依神宣行之。</p>
<p>夏四月丁未。從五位下丘基眞人秋篠等廿一人更賜豊國眞人姓。</p>
<p>五月丁丑。大隅國菱苅村浮浪九百卅餘人言。欲建郡家。詔許之。</p>
<p>六月癸夘。安藝國獻白烏。</p>
<p>壬子。大宰府管内諸國。國別貢兵衛一人。采女一人。」和氣王。細川王賜岡眞人姓。</p>
<p>秋八月庚子。正六位上日下部宿祢子麻呂。食朝臣息人並授從五位下。</p>
<p>十月丙午。勅曰。比日之間。太上天皇枕席不安。寢膳乖宜。朕竊念茲。情深惻隱。其救病之方。唯在施惠。延命之要。莫若濟苦。宜大赦天下。其犯八虐。故殺人。私鑄錢。強盜竊盜。常赦所不免者。不在赦例。但入死罪者減一等。鰥寡■獨。貧窮老疾。不能自存者。量加賑恤。兼給湯藥。」又始自今日。至來十二月晦日。禁斷殺生。」遣使於山科。大内東西。安古。眞弓。奈保山東西等山陵。及太政大臣墓。奉幣以祈請焉。</p>
<p>十一月丁巳。遣少納言從五位下厚見王。奉幣帛于伊勢大神宮。</p>
<p>十二月丁未。以從五位下佐伯宿祢美濃麻呂爲越前守。</p>
<p>八歳春二月丙戌。左大臣正一位橘朝臣諸兄致仕。勅依請許之。</p>
<p>戊申。行幸難波。是日。至河内國。御智識寺南行宮。</p>
<p>己酉。天皇幸智識。山下。大里。三宅。家原。鳥坂等六寺礼佛。</p>
<p>庚戌。遣内舍人於六寺誦經。襯施有差。</p>
<p>壬子。大雨。」賜河内國諸社祝祢宜等一百十八人正税。各有差。▼是日行至難波宮。御東南新宮。</p>
<p>三月甲寅朔。太上天皇幸堀江上。</p>
<p>乙夘。詔免河内攝津二國田租。</p>
<p>戊午。遣使攝津國諸寺誦經。襯施有差。</p>
<p>夏四月丁酉。勅曰。頃者。太上天皇聖體不豫。漸延旬日。猶未平復。如聞。鎖災致福。莫如仁風。救病延年。實資徳政。可大赦天下。但犯八虐。故殺人。私鑄錢。強盜竊盜。常赦所不免者。不在赦例。若以贓入死減一等。鰥寡■獨。貧窮老疾。不能自存者。量加賑恤。</p>
<p>戊戌。車駕取澁河路。還至智識寺行宮。</p>
<p>庚子。還宮。</p>
<p>乙巳。遣使奉幣帛于伊勢大神宮。</p>
<p>壬子。遣醫師。禪師。官人各一人於左右京四畿内。救療疹疾之徒。」遣從五位下日下部宿祢古麻呂。奉幣帛于八幡大神宮。</p>
<p>五月乙夘。遣左大弁正四位下大伴宿祢古麻呂。并中臣忌部等。奉幣帛於伊勢大神宮。」免天下諸國今年田租。▼是日。太上天皇崩於寢殿。遺詔。以中務卿從四位上道祖王爲皇太子。</p>
<p>丙辰。遣使固守三關。以從二位藤原朝臣豊成。從三位文室眞人珍努。藤原朝臣永手。正四位下安宿王。從四位上黄文王。正四位下橘朝臣奈良麻呂。從四位下多治比眞人國人。從五位下石川朝臣豊成爲御裝束司。六位已下十人。從三位多治比眞人廣足。百濟王敬福。正四位下鹽燒王。從四位下山背王。正四位下大伴宿祢古麻呂。從四位上高麗朝臣福信。正五位上佐伯宿祢今毛人。從五位下小野朝臣田守。大伴宿祢伯麻呂爲山作司。六位已下廿人。外從五位下大藏忌寸麻呂爲造方相司。六位已下二人。從五位下佐味朝臣廣麻呂。佐佐貴山君親人爲養役夫司。六位已下六人。</p>
<p>丁巳。於七大寺誦經焉。</p>
<p>己未。文武百官始素服。於内院南門外。朝夕擧哀。」正四位上春日女王卒。</p>
<p>辛酉。太上天皇初七。於七大寺誦經焉。</p>
<p>癸亥。出雲國守從四位上大伴宿祢古慈斐。内堅淡海眞人三船。坐誹謗朝廷。无人臣之礼。禁於左右衛士府。</p>
<p>丙寅。詔並放免。</p>
<p>戊辰。二七。於七大寺誦經焉。</p>
<p>壬申。奉葬太上天皇於佐保山陵。御葬之儀如奉佛。供具有師子座香爐。天子座。金輪幢。大小寳幢。香幢。花縵。蓋繖之類。在路令笛人奏行道之曲。▼是日。勅曰。太上天皇出家歸佛。更不奉謚。所司宜知之。</p>
<p>乙亥。三七。於左右京諸寺誦經焉。」勅曰。左衛士督從四位下坂上忌寸犬養。右兵衛率從五位上鴨朝臣虫麻呂。久侍禁掖。深承恩渥。悲情難抑。伏乞奉陵。朕嘉乃誠。仍許所請。先代寵臣。未見如此也。宜表■賞以勸事君。犬養叙正四位上。虫麻呂從四位下。其所從授刀舍人廿人増位四等。</p>
<p>丙子。勅。禪師法榮。立性清潔。持戒第一。甚能看病。由此。請於邊地。令侍醫藥。太上天皇得驗多數。信重過人。不用他醫。爾其閲水難留。鸞輿晏駕。禪師即誓。永絶人間。侍於山陵。轉讀大乘。奉資冥路。朕依所請。敬思報徳。厭俗歸眞。財物何富。出家慕道。冠蓋何榮。莫若名流万代。以爲後生准則。宜復禪師所生一郡。遠年勿役。</p>
<p>丁丑。勅。奉爲先帝陛下屈請看病禪師一百廿六人者。宜免當戸課役。但良弁。慈訓。安寛三法師者。並及父母兩戸。然其限者終僧身。又和上鑒眞。小僧都良弁。華嚴講師慈訓。大唐僧法進。法華寺鎭慶俊。或學業優富。或戒律清淨。堪聖代之鎭護。爲玄徒之領袖。加以。良弁。慈訓二大徳者。當于先帝不豫之日。自盡心力。勞勤晝夜。欲報之徳。朕懷罔極。宜和上小僧都拜大僧都。華嚴講師拜小僧都。法進。慶俊並任律師。</p>
<p>六月乙酉。勅遣使於七道諸國。催検所造國分丈六佛像。</p>
<p>丙戌。五七。於大安寺設齋焉。僧沙弥合一千餘人。</p>
<p>庚寅。詔曰。居喪之礼。臣子猶一。天下之民。誰不行孝。宜告天下諸國。自今日始迄來年五月卅日。禁斷殺生。</p>
<p>辛夘。太政官處分。太上天皇供御米鹽之類。宜充唐和上鑒眞禪師。法榮二人。永令供養焉。</p>
<p>壬辰。詔曰。頃者。分遣使工検催諸國佛像。宜來年忌日必令造了。其佛殿兼使造備。如有佛像并殿已造畢者。亦造塔令會忌日。夫佛法者。以慈爲先。不須因此辛苦百姓。國司并使工等。若有稱朕意者。特加■賞。</p>
<p>丙申。六七。於藥師寺設齋焉。</p>
<p>癸夘。七七。於興福寺設齋焉。僧并沙弥一千一百餘人。</p>
<p>甲辰。始築怡土城。令大宰大貳吉備朝臣眞備専當其事焉。」勅。明年國忌御齋。應設東大寺。其大佛殿歩廊者。宜令六道諸國營造。必會忌日。不可怠緩。</p>
<p>秋七月己巳。勅。授刀舍人考選賜祿名籍者。悉属中衛府。其人數以四百爲限。闕即簡補。但名授刀舍人。勿爲中衛舍人。其中衛舍人。亦以四百爲限。</p>
<p>庚午。河内國石川郡人漢人廣橋。漢人刀自賣等十三人賜山背忌寸姓。</p>
<p>癸酉。土左國道原寺僧專住。誹謗僧綱。无所拘忌。配伊豆嶋。</p>
<p>八月乙酉。以近江朝書法一百卷。施入崇福寺。</p>
<p>冬十月辛巳朔。日有蝕之。</p>
<p>丁亥。太政官處分。山陽南海諸國舂米。自今以後。取海路遭送。若有漂損。依天平八年五月符。以五分論。三分徴綱。二分徴運夫。但美作。紀伊二國不在此限。</p>
<p>丙申。有白氣貫日。</p>
<p>癸夘。大納言藤原朝臣仲麻呂獻東大寺米一千斛。雜菜一千缶。</p>
<p>十一月丁巳。勅。如聞。出納官物諸司人等。苟貪前分。巧作逗留。稍延旬日。不肯收納。由此。擔脚辛苦。竸爲逃歸。非直敗治。實亦虧化。宜令彈正臺巡検。自今以後。勿使更然。</p>
<p>丁夘。廢新甞會。以諒闇故也。〈検神祇官記。是年於神祇官曹司行新甞會之事矣。〉</p>
<p>十二月庚辰朔。自去月雷六日。</p>
<p>甲寅「申」。請僧一百於東大寺轉讀仁王經焉。</p>
<p>乙未。先是。有恩勅。收集京中孤兒而給衣糧養之。至是。男九人。女一人成人。因賜葛木連姓。編附紫微少忠從五位上葛木連戸主之戸。以成親子之道矣。</p>
<p>己亥。越後。丹波。丹後。但馬。因幡。伯耆。出雲。石見。美作。備前。備中。備後。安藝。周防。長門。紀伊。阿波。讃岐。伊豫。土左。筑後。肥前。肥後。豊前。豊後。日向等廿六國。國別頒下潅頂幡一具。道塲幡■九首。緋綱二條。以充周忌御齋莊餝。用了收置金光明寺。永爲寺物。隨事出用之。</p>
<p>庚子。太上天皇御輿丁一人叙四階。一人二階。五十七人外二階。一百廿六人外一階。</p>
<p>己酉。勅遣皇太子。及右大弁從四位下巨勢朝臣堺麻呂於東大寺。右大臣從二位藤原朝臣豊成。出雲國守從四位下山背王於大安寺。大納言從二位藤原朝臣仲麻呂。中衛少將正五位上佐伯宿祢毛人於外嶋坊。中納言從三位紀朝臣麻路。少納言從五位上石川朝臣名人於藥師寺。大宰帥從三位石川朝臣年足。彈正尹從四位上池田王於元興寺。讃岐守正四位下安宿王。左大弁正四位下大伴宿祢古麻呂於山階寺。講梵網經。講師六十二人。其詞曰。皇帝敬白。朕自遭閔凶。情深荼毒。宮車漸遠。號慕無追。万痛纏心。千哀貫骨。恒思報徳。日夜無停。聞道。有菩薩戒。本梵網經。功徳巍巍。能資逝者。仍寫六十二部。將説六十二國。始自四月十五日。令終于五月二日。是以。差使敬遣請屈。願衆大徳。勿辞攝受。欲使以此妙福无上威力。翼冥路之鸞輿。向華藏之寳刹。臨紙哀塞。書不多云。</p>
<h2>卷第二十　孝謙天皇　寶字稱德孝謙皇帝</h2>
<p>甲寅。勅。始自來四月十五日。至于五月二日。毎國令講梵網經。其今年安居者。宜以五月三日爲始。」又詔曰。比者。郡領軍毅。任用白丁。由此民習居家求官。未識仕君得祿。移孝之忠漸衰。勸人之道實難。自今已後。宜令所司除有位人。以外不得入簡試例。其軍毅者。省選六衛府中器量辨了。身才勇健者。擬任之。他色之徒。勿使濫訴。自餘諸事。猶如格令。</p>
<p>乙夘。前左大臣正一位橘朝臣諸兄薨。遣從四位上紀朝臣飯麻呂。從五位下石川朝臣豊人等。監護葬事。所須官給。大臣贈從二位栗隈王之孫。從四位下美努王之子也。</p>
<p>戊午。從五位下石津王。賜姓藤原朝臣。爲大納言從二位仲麻呂之子。</p>
<p>三月戊辰。天皇寢殿承塵之裏天下大平四字自生焉。</p>
<p>庚午。勅召親王及群臣。令見瑞字。</p>
<p>乙亥。勅。自今以後。改藤原部姓。爲久須波良部。君子部爲吉美侯部。</p>
<p>丁丑。皇太子道祖王。身居諒闇。志在淫縱。雖加教勅。曾无改悔。於是。勅召群臣。以示先帝遺詔。因問廢不之事。右大臣已下同奏云。不敢乖違顧命之旨。▼是日。廢皇太子以王歸第。</p>
<p>夏四月辛巳。天皇召群臣問曰。當立誰王以爲皇嗣。右大臣藤原朝臣豊成。中務卿藤原朝臣永手等言曰。道祖王兄塩燒王可立也。攝津大夫文室眞人珍努。左大弁大伴宿祢古麻呂等言曰。池田王可立也。大納言藤原朝臣仲麻呂言曰。知臣者莫若君。知子者莫若父。唯奉天意所擇者耳。勅曰。宗室中。舍人。新田部兩親王。是尤長也。因茲。前者立道祖王。而不順勅教。遂縱淫志。然則可擇舍人親王子中。然船王者閨房不修。池田王者孝行有闕。塩燒王者太上天皇責以無礼。唯大炊王。雖未長壯。不聞過惡。欲立此王。於諸卿意如何。於是。右大臣已下奏曰。唯勅命是聽。先是。大納言仲麻呂招大炊王。居於田村第。▼是日。遣内舍人藤原朝臣薩雄。中衛廿人。迎大炊王。立爲皇太子。勅曰。國以君爲主。以儲爲固。是以。先帝遺詔立道祖王。昇爲皇太子。而王諒闇未終。陵草未乾。私通侍童。無恭先帝。居喪之礼。曾不合憂。機密之事。皆漏民間。雖屡教勅。猶無悔情。好用婦言。稍多很戻。忽出春宮。夜獨歸舍。云臣爲人拙愚。不堪承重。故朕竊計。廢此立大炊王。躬自乞三寳。祷神明。政之善惡。願示徴驗。於是。三月廿日戊辰。朕之住屋承塵帳裏。現天下太平之字。灼然昭著。斯乃上天所祐。神明所標。遠覽上古。歴検往事。書籍所未載。前代所未聞。方知。佛法僧寳。先記國家太平。天地諸神。預示宗社永固。戴此休符。誠嘉誠躍。其不孝之子。慈父難矜。無礼之臣。聖主猶弃。宜從天廢却還本色。亦由王公等盡忠匡弼。感此貴瑞。豈朕一人所應能致。宜与王公士庶。共奉天■。以荅上玄。洗滌舊瑕。遍蒙新福。可大赦天下。其自天平勝寳九歳四月四日昧爽已前大辟罪已下。罪無輕重。已發覺。未發覺。已結正。未結正。繋囚見徒。咸悉赦除。但犯八虐。故殺人。私鑄錢。強盜竊盜者。不在此例。其天下百姓成童之歳。則入輕徭。既冠之年便當正役。愍其勞苦。用軫于懷。昔者。先帝亦有此趣猶未施行。自今已後。宜以十八爲中男。廿二已上成正丁。古者。治民安國必以孝理。百行之本莫先於茲。宜令天下。家藏孝經一本。精勤誦習。倍加教授。百姓間有孝行通人。郷閭欽仰者。宜令所由長官。具以名薦。其有不孝不恭不友不順者。宜配陸奧國桃生。出羽國小勝。以清風俗。亦捍邊防。別有高臥頴川。遁跡箕山者。宜爲朕代之巣許。以礼巡問放令養性。其僧綱及京内僧尼復位已上。施物有差。内供奉竪子。授刀舍人。及預周忌御齋種種作物。而奉造諸司男女等。夙夜不怠。各竭乃誠。宜加位二級并賜綿帛。仕官疎緩並減一等。自餘内外諸司主典已上。及天下高年八十已上。中衛兵衛舍人。門部主帥雜工。并衛士仕丁。歴仕卅年已上。加位一級。但正六位上以上。及不仕者不在此例。其在京文武官職事正六位上已上。及月齋社祝等。賜物有差。天下鰥寡孤獨。篤疾癈疾。不能自存者。量加振恤。其高麗。百濟。新羅人等。久慕聖化。來附我俗。志願給姓。悉聽許之。其戸籍記。无姓及族字。於理不穩。宜爲改正。又東大寺匠丁。造山陵司役夫及左右京。四畿内。伊賀。尾張。近江。丹波。丹後。但馬。播磨。美作。備前。紀伊等國兵士并防人。鎭兵。衛士。火頭。仕丁。鼓吹戸人。輸車戸頭。並免今年田租。」百官詣朝堂。上表以賀瑞字。</p>
<p>五月己酉。太上天皇周忌也。請僧千五百餘人於東大寺設齋焉。</p>
<p>辛亥。天皇移御田村宮。爲改修大宮也。</p>
<p>乙夘。勅曰。頃者。上下諸使。惣附驛家。於理不穩。亦苦驛子。自今已後。宜爲依令。」其能登。安房。和泉等國依舊分立。」但馬。肥前加介一人。出雲。讃岐加目一人。</p>
<p>丁夘。以大納言從二位藤原朝臣仲麻呂爲紫微内相。從三位藤原朝臣永手爲中納言。」詔曰。朕覽周礼。將相殊道。政有文武。理亦宜然。是以。新令之外。別置紫微内相一人。令掌内外諸兵事。其官位。祿賜。職分。雜物者。皆准大臣。」又勅曰。頃年。選人依格結階。人人位高不便任官。自今以後。宜依新令。去養老年中。朕外祖故太政大臣。奉勅刊脩律令。宜告所司早使施行。」授從二位藤原朝臣豊成正二位。正四位下塩燒王。從四位上池田王並正四位上。從四位上諱。從四位上船王並正四位下。從四位下山背王從四位上。從五位上久勢王正五位下。從五位下厚見王。山村王並從五位上。无位船井王。掃守王。尾張王。奈賀王並從五位下。從四位上文室眞人大市。阿倍朝臣沙弥麻呂。高麗朝臣福信並正四位下。從四位下巨勢朝臣堺麻呂從四位上。正五位上佐伯宿祢毛人。佐伯宿祢今毛人。正五位下佐味朝臣虫麻呂並從四位下。正五位下大伴宿祢稻公。大倭宿祢小東人。賀茂朝臣角足並正五位上。從五位上藤原朝臣千尋。百濟王元忠。阿倍朝臣嶋麻呂。粟田朝臣奈勢麻呂。大伴宿祢犬養。中臣朝臣清麻呂。石川朝臣名人。勤臣東人。葛木宿祢戸主並正五位下。從五位下日下部宿祢子麻呂。下毛野朝臣稻麻呂。縣犬養宿祢小山守。小野朝臣東人。多治比眞人土作。藤原朝臣宿奈麻呂。藤原朝臣魚名。石上朝臣宅嗣。大倭忌寸東人。百濟朝臣足人。播美朝臣奧人並從五位上。外從五位下葛井連諸會。日置造眞夘。中臣丸連張弓。上毛野君廣濱。廣野連君足。正六位上忌部宿祢呰麻呂。三國眞人百足。多治比眞人犬養。紀朝臣僧麻呂。大宅朝臣人成。中臣朝臣麻呂。高橋朝臣子老。阿倍朝臣御縣。榎井朝臣小祖父。賀茂朝臣塩管。大原眞人今木。巨勢朝臣度守。石川朝臣君成。田口朝臣御直。賀茂朝臣淨名。藤原朝臣執弓。池田朝臣足繼。田中朝臣多太麻呂。大伴宿祢不破麻呂。石川朝臣人公。无位文室眞人波多麻呂並從五位下。正六位上食朝臣三田次。川原連凡。益田繩手。大藏忌寸家主。土師宿祢犬養。土師宿祢弟勝。河内畫師祖父麻呂。白鳥村主頭麻呂。上毛野君眞人並外從五位下。</p>
<p>六月乙酉。制勅五條。諸氏長等或不預公事。恣集己族。自今以後。不得更然。〈其一〉王臣馬數。依格有限。過此以外。不得蓄馬。〈其二〉依令。隨身之兵。各有儲法。過此以外。亦不得蓄。〈其三〉除武官以外。不得京裏持兵。前已禁斷。然猶不止。宜告所司固加禁斷。〈其四〉京裏廿騎已上不得集行。〈其五〉宜告所司嚴加禁斷。若有犯者。科違勅罪。</p>
<p>壬辰。以從三位石川朝臣年足爲神祇伯。正四位下橘朝臣奈良麻呂爲右大弁。正五位下粟田朝臣奈勢麻呂爲兼左中弁。越前守如故。正五位上大倭宿祢小東人爲紫微大忠。從五位下田口朝臣御直爲大監物。從三位文屋眞人智努爲治部卿。從五位下大原眞人今城爲少輔。從五位上藤原朝臣宿奈麻呂爲民部少輔。從五位下石川朝臣君成爲主税頭。從三位石川朝臣年足爲兵部卿。神祇伯如故。從五位上大伴宿祢家持爲大輔。從五位下藤原朝臣繩麻呂爲少輔。正四位上池田王爲刑部卿。從五位下大伴宿祢御笠爲大判事。正四位上塩燒王爲大藏卿。從五位下藤原朝臣濱足爲少輔。從五位下巨勢朝臣淨成爲宮内少輔。從五位下多治比眞人犬養爲大膳亮。正四位下文室眞人大市爲彈正尹。從四位上紀朝臣飯麻呂爲右京大夫。從五位下田中朝臣多太麻呂爲中衛員外少將。從五位下大伴宿祢不破麻呂爲衛門佐。從五位下池田朝臣足繼爲左衛士佐。從五位上日下部宿祢子麻呂爲左兵衛督。從五位下石川朝臣人公爲右兵衛督。從五位下下毛野朝臣多具比爲右馬頭。從五位下大宅朝臣人成爲左兵庫頭。左大弁正四位下大伴宿祢古麻呂爲兼陸奧鎭守將軍。陸奧守從五位上佐伯宿祢全成爲兼副將軍。從四位下多治比眞人國人爲攝津大夫。外從五位上文忌寸馬養爲鑄錢長官。從五位下大伴宿祢御依爲參河守。正五位上賀茂朝臣角足爲遠江守。從五位上石上朝臣宅嗣爲相摸守。紫微少弼從四位上巨勢朝臣堺麻呂爲兼下総守。正四位下大伴宿祢古麻呂爲陸奧按察使。從四位上山背王爲但馬守。從五位下藤原朝臣武良志爲伯耆守。從三位百濟王敬福爲出雲守。從三位藤原朝臣乙麻呂爲美作守。從五位下調連馬養爲備前守。從五位下柿本朝臣市守爲安藝守。正五位下阿倍朝臣嶋麻呂爲伊豫守。從五位下榎井朝臣子祖父爲豊後守。</p>
<p>癸巳。以兵部少輔從五位下藤原朝臣繩麻呂爲兼侍從。</p>
<p>乙未。始制。伊勢太神宮幣帛使。自今以後。差中臣朝臣。不得用他姓人。</p>
<p>甲辰。先是。去勝寳七歳冬十一月。太上天皇不豫。時左大臣橘朝臣諸兄祗承人佐味宮守告云。大臣飮酒之庭。言辞无礼。稍有反状云云。太上天皇優容不咎。大臣知之。後歳致仕。既而勅召越前守從五位下佐伯宿祢美濃麻呂。問識此語耶。美濃麻呂言曰。臣未曾聞。但慮。佐伯全成應知。於是將勘問全成。大后慇懃固請。由是事遂寢焉。語具田村記。至是從四位上山背王復告。橘奈良麻呂備兵器。謀圍田村宮。正四位下大伴宿祢古麻呂亦知其情。</p>
<p>秋七月戊申。詔曰。今宣〈久〉頃者王等臣等〈乃〉中〈尓〉無礼〈久〉逆在〈流〉人〈止母〉在而計〈家良久。〉大宮〈乎〉將圍〈止〉云而私兵備〈布止〉聞看而加遍〈須〉加遍〈須〉所念〈止母〉。誰奴〈加〉朕朝〈乎〉背而然爲〈流〉人〈乃〉一人〈母〉將在〈止〉所念〈波〉。隨法不治賜。雖然一事〈乎〉數人重奏賜〈倍波〉可問賜物〈尓夜波〉將在〈止〉所念〈止母〉。慈政者行〈布尓〉安爲〈■〉此事者天下難事〈尓〉在者狂迷〈遍流〉頑〈奈留〉奴心〈乎波〉慈悟〈志〉正賜〈倍伎〉物在〈止〉所念看〈波奈母〉如此宣〈布〉。此状悟而人〈乃〉見可咎事和射〈奈世曾〉。如此宣大命〈尓〉不從將在人〈波〉朕一人極而慈賜〈止母〉國法不得已成〈奈牟〉。己家家己門門祖名不失勤仕奉〈礼止〉宣天皇大命〈乎〉衆聞食〈止〉宣。」詔畢更召入右大臣以下群臣。皇大后詔曰。汝〈多知〉諸者吾近姪〈奈利〉。又竪子卿等者天皇大命以汝〈多知乎〉召而屡詔〈志久〉。朕後〈尓〉太后〈尓〉能仕奉〈利〉助奉〈礼止〉詔〈伎〉。又大伴佐伯宿祢等〈波〉自遠天皇御世内〈乃〉兵〈止〉爲而仕奉來。又大伴宿祢等〈波〉吾族〈尓母〉在。諸同心〈尓〉爲而皇朝〈乎〉助仕奉〈牟〉時〈尓〉如是醜事者聞〈曳自〉。汝〈多知乃〉不能〈尓〉依〈■志〉如是在〈良志〉。諸以明清心皇朝〈乎〉助仕奉〈礼止〉宣。▼是日夕。中衛舍人從八位上上道臣斐太都告内相云。今日未時。備前國前守小野東人喚斐太都。謂云。有王臣謀殺皇子及内相。汝能從乎。斐太都問云。王臣者爲誰等耶。東人荅云。黄文王。安宿王。橘奈良麻呂。大伴古麻呂等。徒衆甚多。斐太都又問云。衆所謀者將若爲耶。東人荅云。所謀有二。一者。駈率精兵四百。將圍田村宮。二者。陸奧將軍大伴古麻呂今向任所。行至美濃關。詐稱病請欲相見一二親情。蒙官聽許。仍即塞關。斐太都良久荅云。不敢違命。先是。去六月。右大弁巨勢朝臣堺麻呂密奏。爲問藥方。詣荅本忠節宅。忠節因語云。大伴古麻呂告小野東人云。有人欲刧内相。汝從乎。東人荅云。從命。忠節聞斯語。以告右大臣。大臣荅云。大納言年少也。吾加教誨宜莫殺之。是日。内相藤原朝臣仲麻呂具奏其状。警衛内外諸門。乃遣高麗朝臣福信等。率兵追捕小野東人。荅本忠節等。並皆捉獲。禁著左衛士府。又遣兵圍道祖王於右京宅。</p>
<p>己酉。勅右大臣藤原朝臣豊成。中納言藤原朝臣永手等八人。就左衛士府。勘問東人等。東人確■無之。即日夕。内相仲麻呂侍御在所。召鹽燒王。安宿王。黄文王。橘奈良麻呂。大伴古麻呂五人。傳太后詔宣曰。鹽燒等五人〈乎〉人告謀反汝等爲吾近人一〈毛〉吾〈乎〉可怨事者不所念。汝等〈乎〉皇朝者己己太久高治賜〈乎〉何〈乎〉怨〈志岐〉所〈止志■加〉然將爲不有〈加止奈母〉所念。是以汝等罪者免賜。今徃前然莫爲〈止〉宣。詔訖五人退出南門外。稽首謝恩。</p>
<p>庚戌。詔。更遣中納言藤原朝臣永手等。窮問東人等。款云。毎事實也。無異斐太都語。去六月中。期會謀事三度。始於奈良麻呂家。次於圖書藏邊庭。後於太政官院庭。其衆者安宿王。黄文王。橘奈良麻呂。大伴古麻呂。多治比犢養。多治比礼麻呂。大伴池主。多治比鷹主。大伴兄人。自餘衆者闇裏不見其面。庭中礼拜天地四方。共歃鹽汁。誓曰。將以七月二日闇頭。發兵圍内相宅。殺刧即圍大殿。退皇太子。次傾皇太后宮而取鈴璽。即召右大臣將使号令。然後廢帝。簡四王中立以爲君。於是追被告人等。隨來悉禁著。各置別處一一勘問。始問安宿。款云。去六月廿九日黄昏。黄文來云。奈良麻呂欲得語言云尓。安宿即從往。至太政官院内。先有廿許人。一人迎來礼揖。近著看顏。是奈良麻呂也。又有素服者一人。熟看此小野東人也。登時衆人共云。時既應過。宜須立拜。安宿問云。未知何拜耶。荅云。拜天地而已云尓。安宿雖不知情。隨人立拜。被欺徃耳。又問黄文。奈良麻呂。古麻呂。多治比犢養等。辞雖頗異。略皆大同。勅使又問奈良麻呂云。逆謀縁何而起。款云。内相行政甚多無道。故先發兵。請得其人。後將陳状。又問。政稱無道謂何等事。款云。造東大寺。人民苦辛。氏氏人等。亦是爲憂。又置■奈羅爲已大憂。問。所稱氏氏指何等氏。又造寺元起自汝父時。今■人憂。其言不似。於是奈良麻呂辞屈而服。又問佐伯古比奈。款云。賀茂角足請高麗福信。奈貴王。坂上苅田麻呂。巨勢苗麻呂。牡鹿嶋足。於額田部宅飮酒。其意者爲令此等人莫會發逆之期也。又角足与逆賊謀。造田村宮圖。指授入道。於是。一皆下獄。又分遣諸衛。掩捕逆黨。更遣出雲守從三位百濟王敬福。大宰帥正四位下船王等五人。率諸衛人等。防衛獄囚。拷掠窮問。黄文。〈改名多夫礼〉道祖〈改名麻度比〉大伴古麻呂。多治比犢養。小野東人。賀茂角足〈改名乃呂志〉等。並杖下死。安宿王及妻子配流佐度。信濃國守佐伯大成。土左國守大伴古慈斐二人。並便流任國。其与黨人等。或死獄中。自外悉依法配流。又遣使追召遠江守多治比國人勘問。所款亦同。配流於伊豆國。又勅陸奧國。令勘問守佐伯全成。款云。去天平十七年。先帝陛下行幸難波。寢膳乖宜。于時奈良麻呂謂全成曰。陛下枕席不安。殆至大漸。然猶無立皇嗣。恐有變乎。願率多治比國人。多治比犢養。小野東人。立黄文而爲君。以荅百姓之望。大伴佐伯之族隨於此擧前將無敵。方今天下憂苦。居宅無定。乘路哭叫。怨歎實多。縁是議謀。事可必成。相隨以否。全成荅曰。全成先祖。清明佐時。全成雖愚。何失先迹。實雖事成。不欲相從。奈良麻呂云。見天下愁。而述所思耳。莫■他人。言畢辞去。厥後。大甞之歳。奈良麻呂云。前歳所語之事。今時欲發。如何。全成荅曰。朝廷賜全成高爵重祿。何敢違天發惡逆事。是言前歳已忘。何更發耶。奈良麻呂云。汝与吾同心之友也。由此談説。願莫■他。又去年四月全成齎金入京。于時奈良麻呂語全成曰。相見大伴古麻呂以否。全成荅云。未得相見。是時奈良麻呂云。願与汝欲相見古麻呂。共至辨官曹司。相見語話。良久。奈良麻呂云。聖體乖宜。多經歳序。■看消息。不過一日。今天下乱。人心無定。若有他氏立王者。吾族徒將滅亡。願率大伴佐伯宿祢。立黄文而爲君。以先他氏。爲万世基。古麻呂曰。右大臣大納言是兩箇人。乘勢握權。汝雖立君。人豈合從。願勿言之。全成曰。此事無道。實雖事成。豈得明名。言畢歸去。奈良麻呂古麻呂便留彼曹。不聞後語。勘問畢而自經。</p>
<p>辛亥。授從四位上山背王。巨勢朝臣堺麻呂並三位。從八位上上道臣斐太都從四位下。正七位下縣犬養宿祢佐美麻呂。從八位上佐味朝臣宮守並從五位下。並是告密人也。又上道臣斐太都賜姓朝臣。</p>
<p>甲寅。授正六位上藤原朝臣朝獵從五位下。以從五位下忌部宿祢鳥麻呂爲信濃守。從五位下藤原朝臣朝獵爲陸奧守。」勅曰。比者頑奴潜圖反逆。皇天不遠。羅令伏誅。民間或有假託亡魂。浮言紛紜。擾乱郷邑者。不論輕重。皆与同罪。普告遐迩宜絶妖源。」又勅曰。百姓之間。若有逆人之輩。京畿十日内。遠處卅日内首訖。若限内能首。並寛其罪。限内不首被人告言。必科本罪。其首人等並首本部官司。官司知訖。抄其姓名奏上。</p>
<p>乙夘。遣中納言藤原朝臣永手。左衛士督坂上忌寸犬養等。就右大臣藤原朝臣豊成第。宣勅曰。汝男乙繩關兇逆之事。宜禁進者。即加肱禁。寄勅使進。」以紫微少弼從三位巨勢朝臣堺麻呂爲兼左大弁。從四位上紀朝臣飯麻呂爲右大弁。春宮大夫從四位下佐伯宿祢毛人爲兼右京大夫。從四位下上道朝臣斐太都爲中衛少將。</p>
<p>戊午。以從五位下小野朝臣田守。爲刑部少輔。正六位上藤原朝臣乙繩爲日向員外掾。從五位下奈賀王爲讃岐守。」勅曰。右大臣豊成者。事君不忠。爲臣不義。私附賊黨。潜忌内相。知搆大乱。無敢奏上。及事發覺。亦不肯究。若怠延日。殆滅天宗。鳴乎宰輔之任。豈合如此。宜停右大臣任。左降大宰員外帥。▼是日御南院。追集諸司并京畿内百姓村長以上。而詔曰。明神大八洲所知倭根子天皇大命〈良麻止〉宣大命〈乎〉親王王臣百官人等天下公民衆聞宣。高天原神積坐〈須〉皇親神魯岐神魯弥命〈乃〉定賜來〈流〉天日嗣高御座次〈乎〉加蘇〈毘〉奪將盜〈止〉爲而惡逆在奴久奈多夫礼。麻度比。奈良麻呂。古麻呂等〈伊〉逆黨〈乎〉伊射奈〈比〉率而先内相家〈乎〉圍而其〈乎〉殺而即大殿〈乎〉圍而皇太子〈乎〉退而次者皇太后朝〈乎〉傾鈴印契〈乎〉取而召右大臣而天下〈尓〉号令使爲〈牟〉。然後廢帝四王中〈尓〉簡而爲君〈牟止〉謀而六月廿九日〈乃〉夜入太政官坊而歃鹽汁而誓礼天地四方而七月二日發兵〈牟止〉謀定而二日未時小野東人喚中衛舍人備前國上道郡人上道朝臣斐太都而誂云〈久〉。此事倶佐左西〈止〉伊射奈〈布尓〉依而倶佐西〈牟止〉事者許而其日亥時具奏賜〈都〉。由此勘問賜〈尓〉毎事實〈止〉申而皆罪〈尓〉伏〈奴〉。是以勘法〈尓〉皆當死罪。在如此雖在慈賜〈止〉爲而一等輕賜而姓名易而遠流罪〈尓〉治賜〈都〉。此誠天地神〈乃〉慈賜〈比〉護賜〈比〉挂畏開闢已來御宇天皇大御靈〈多知乃〉穢奴等〈乎〉伎良〈比〉賜弃賜〈布尓〉依〈■〉。又盧舍那如來觀世音菩薩護法梵王帝釋四大天王〈乃〉不可思議威神之力〈尓〉依〈■志〉。此逆在惡奴者顯出而悉罪〈尓〉伏〈奴良志止奈母〉神〈奈賀良母〉所念行〈須止〉宣天皇大命〈乎〉衆聞食宣。事別宣〈久〉。久奈多夫礼〈良尓〉所■誤百姓〈波〉京土履〈牟〉事穢〈弥〉出羽國小勝村〈乃〉柵戸〈尓〉移賜〈久止〉宣天皇大命〈乎〉衆聞食宣。</p>
<p>壬戌。勅曰。凶逆之徒。潜謀不軌。其言發覺。流配邊軍。但所支兵仗。藏隱民間。未首官司。原情可責。職宜知悉勅出之後。限十日内。悉令首盡。若限滿不首。被人言告。一与逆人同科。</p>
<p>庚午。於宮中設齋。講仁王經焉。</p>
<p>癸酉。詔曰。鹽燒王者唯預四王之列。然不會謀庭。亦不被告。而縁道祖王者應配遠流罪。然其父新田部親王以清明心仕奉親王也。可絶其家門〈夜止〉爲〈奈母〉此般罪免給。自今往前者以明直心仕奉朝廷〈止〉詔。</p>
<p>八月戊寅。勅。故從五位下山田三井宿祢比賣嶋縁有阿■之勞。襃賜宿祢之姓。恩波枉激。餘及傍親。而聽人悖語。不奏丹誠。同惡相招。故爲蔽匿。今聞此事。爲竪寒毛。凶痛已深。理宜追責。可除御母之名。奪宿祢之姓。依舊從山田史。</p>
<p>庚辰。詔曰。今宣〈久〉。奈良麻呂〈我〉兵起〈尓〉被雇〈多利志〉秦等〈乎婆〉遠流賜〈都〉。今遺秦等者惡心無而清明心〈乎〉持而仕奉〈止〉宣。」又詔曰。此遍〈乃〉政明淨〈久〉仕奉〈礼留尓〉依而治賜人〈母〉在。又愛盛〈尓〉一二人等〈尓〉冠位上賜治賜〈久止〉宣。授正四下船王正四位上。從四位上紀朝臣飯麻呂。藤原朝臣八束並正四位下。正五位上大伴宿祢稻公從四位下。正五位下藤原朝臣千尋正五位上。從五位下佐伯宿祢美濃麻呂從五位上。无位奈紀王。正六位上巨曾倍朝臣難波麻呂。當麻眞人淨成。高橋朝臣人足。阿倍朝臣繼人。采女朝臣淨庭。小野朝臣石根。石川朝臣豊麻呂並從五位下。」以從三位石川朝臣年足爲中納言。兵部卿神祇伯如故。從三位巨勢朝臣堺麻呂。正四位下阿倍朝臣沙弥麻呂。紀朝臣飯麻呂並爲參議。」勅。中納言多治比眞人廣足。年臨將耄。力弱就列。不教諸姪。悉爲賊徒。如此之人。何居宰輔。宜辞中納言。以散位歸第焉。</p>
<p>己丑。駿河國益頭郡人金刺舍人麻自。獻蚕産成字。</p>
<p>甲午。勅曰。朕以寡薄。忝繼洪基。君臨八方。于茲九載。曾無善政。日夜憂思。危若臨淵。愼如履氷。於是。去三月廿日。皇天賜我以天下大平四字。表區宇之安寧。示歴數之永固。尓乃賊臣廢皇太子道祖。及安宿。黄文。橘奈良麻呂。大伴古麻呂。大伴古慈斐。多治比國人。鴨角足。多治比犢養。佐伯全成。小野東人。大伴駿河麻呂。荅本忠節等。禀性兇頑。昏心轉虐。不顧君臣之道。不畏幽顯之資。潜結逆徒。謀傾宗社。悉受天責。咸伏罪嘖。是以。二叔流言。遂輟肅墻。四凶群類。遠放邊裔。京師肅肅。已無癡民。朝堂寥廓。更有賢輔。竊恐徳非虞舜。運属時艱。武拙殷湯。任當撥乱。晝思夜想。廢寢与食。登民仁壽。致化興平。爰得駿河國益頭郡人金刺舍人麻自獻蚕兒成字。其文云。五月八日開下帝釋標知天皇命百年息。因國内。頂戴茲祥。踊躍歡喜。不知進退。悚息交懷。即下群臣議。便奏云。維天平勝寳九歳。歳次丁酉夏五月八日者。是陛下奉爲太上天皇周忌。設齋悔過之終日也。於是。帝釋感皇帝皇后之至誠。開通天門。下鑒勝業。標陛下之御宇。授百年之遠期。日月所臨。咸看聖胤繁息。乾坤所載。悉知寳祚延長。仁化滂流。宇内安息。慈風遠洽。國家全平之驗也。謹案。蚕之爲物。虎文而有時蛻。馬吻而不相爭。生長室中。衣被天下。錦繍之麗。於是出焉。朝祭之服。於是生矣。故令神虫作字用表神異。而今蕃息之間。自呈靈字。止戈之日。已奏丹■。實是自天祐之。吉無不利。五八雙數。應寳壽之不惑。日月共明。象紫宮之永配。朕祗承嘉符。還恐寡徳。豈朕力之所致。是賢佐之成功。宜与王公共辱斯■。但景命爰集。隆慶伊始。思俾惠澤被於天下。宜改天平勝寳九歳八月十八日。以爲天平寳字元年。其依先勅。天下諸國調庸。毎年免一郡者。宜令所遺諸郡今年倶免。其所掠取賊徒資財。宜与士庶共遍均分。」又准令。雜徭六十日者。頃年之間。國郡司等不存法意。必滿役使。平民之苦略由於此。自今已後。皆可減半。其負公私物未備償者。是由家道貧乏。實非姦欺所爲。古人有言。損有餘補不足。天之道也。宜自天平勝寳八歳已前。擧物之利。悉應除免。」又今年晩稻稍逢亢旱。宜免天下諸國田租之半。寺神之封不在此例。」其獻瑞人白丁金刺舍人麻自。宜叙從六位上。賜■廿疋。調綿■屯。調布八十端。正税二千束。執持參上驛使中衛舍人少初位上賀茂君繼手。應叙從八位下賜■十疋。調綿廿屯。調布廿端。其不奏上國郡司等不在恩限。但當郡百姓賜復一年。</p>
<p>己亥。勅曰。安上治民。莫善於礼。移風易俗。莫善於樂。礼樂所興。惟在二寮。門徒所苦。但衣与食。亦是天文。陰陽。暦算。醫針等學。國家所要。並置公廨之田。應用諸生供給。其大學寮卅町。雅樂寮十町。陰陽寮十町。内藥司八町。典藥寮十町。</p>
<p>辛丑。勅曰。治國大綱。在文与武。廢一不可。言著前經。向來放勅爲勸文才。隨職閑要。量置公田。但至備武。未有處分。今故六衛置射騎田。毎年季冬。宜試優劣以給超群。令興武藝。其中衛府卅町。衛門府。左右衛士府。左右兵衛府各十町。</p>
<p>閏八月癸丑。以從四位上上道朝臣斐太都爲吉備國造。</p>
<p>壬戌。紫微内相藤原朝臣仲麻呂等言。臣聞。旌功不朽。有國之通規。思孝無窮。承家之大業。緬尋古記。淡海大津宮御宇皇帝。天縱聖君。聡明睿主。孝正制度。創立章程。于時。功田一百町賜臣曾祖藤原内大臣。襃勵壹匡宇内之績。世世不絶。傳至于今。尓來臣等因籍祖勳。冠蓋連門。公卿奕世。方恐富貴難久。榮華易凋。是以。安不忘危。夕■如■。忽有不慮之間。兇徒作逆。殆傾皇室。將滅臣宗。未報先恩。芝蘭幾敗。冀修冥福。長保顯榮。今有山階寺維摩會者。是内大臣之所起也。願主垂化。三十年間。無人紹興。此會中廢。乃至藤原朝廷。胤子太政大臣。傷構堂之將墜。歎爲山之未成。更發弘誓。追繼先行。則以毎年冬十月十日。始闢勝筵。至於内大臣忌辰。終爲講了。此是奉翼皇宗。住持佛法。引導尊靈。催勸學徒者也。伏願以此功田。永施其寺。助維摩會。弥令興隆。遂使内大臣之洪業。與天地而長傳。皇太后之英聲。倶日月而遠照。天恩曲垂。儻允臣見。請下主者。早令施行。不任微願。輕煩聖聽。戰戰兢兢。臨深履薄。」勅報曰。備省來表。報徳惟深。勸學津梁。崇法師範。朕与卿等共植茲因。宜告所司令施行。</p>
<p>癸亥。夫人正二位橘朝臣古那可智。无位橘朝臣宮子。橘朝臣麻都賀。又正六位上橘朝臣綿裳。橘朝臣眞姪。改本姓賜廣岡朝臣。從五位下出雲王。篠原王。尾張王。无位奄智王。猪名部王賜姓豊野眞人。</p>
<p>丙寅。勅曰。如聞。護持佛法。無尚木叉。勸導尸羅。實在施禮。是以。官大寺別永置戒本師田十町。自今已後。毎爲布薩。恒以此物量用布施。庶使怠慢之徒日■其志。精勤之士弥進其行。宜告僧綱。知朕意焉。</p>
<p>壬申。勅曰。大宰府防人。頃年差坂東諸國兵士發遣。由是。路次之國。皆苦供給。防人産業。亦難辨濟。自今已後。宜差西海道七國兵士合一千人充防人司。依式鎭戍。其集府之日。便習五教。事具別式。</p>
<p>九月辛巳。授正六位上後部高笠麻呂外從五位下。</p>
<p>癸夘。授外從五位下六人部久須利外從五位上。</p>
<p>冬十月庚戌。勅曰。如聞。諸國庸調脚夫。事畢歸郷。路遠粮絶。又行旅病人無親恤養。欲免飢死。餬口假生。並辛苦途中。遂致横斃。朕念乎此。深増憫矜。宜仰京國官司。量給粮食醫藥。勤加検校。令達本郷。若有官人怠緩不行者。科違勅罪。</p>
<p>乙夘。太政官處分。比年諸國司等交替之日。各貪公廨。竸起爭論。自失上下之序。既虧清廉之風。於理商量。不合如此。今故立式。凡國司處分公廨式者。惣計當年所出公廨。先填官物之欠負未納。次割國内之儲物。後以見殘。作差處分。其法者長官六分。次官四分。判官三分。主典二分。史生一分。。其博士醫師准史生例。員外官者各准當色。</p>
<p>丁夘。始制諸國論定數。隨國大小各有差。事具別式。</p>
<p>十一月癸未。勅曰。如聞。頃年諸國博士醫師。多非其才。託請得選。非唯損政。亦无益民。自今已後。不得更然。其須講經生者三經。傳生者三史。醫生者大素。甲乙。脉經。本草。針生者。素問。針經。明堂。脉决。天文生者。天官書。漢晋天文志。三色薄讃。韓楊要集。陰陽生者周易。新撰陰陽書。黄帝金匱。五行大義。暦算生者漢晋律暦志。大衍暦議。九章。六章。周髀。定天論。並應任用。被任之後。所給公廨一年之分。必應令送本受業師。如此則有尊師之道終行。教資之業永繼。國家良政莫要於茲。宜告所司早令施行。</p>
<p>壬寅。勅。以備前國墾田一百町。永施東大寺唐禪院十方衆僧供養料。伏願。先帝陛下薫此芳因。恒蔭禪林之定影。翼茲妙福。速乘智海之慧舟。終生蓮華之寳刹。自契等覺之眞如。皇帝皇太后。如日月之照臨並治萬國。若天地之覆載長育兆民。遂使爲出世之良因成菩提之妙果。</p>
<p>十二月辛亥。勅。普爲救養疾病及貧乏之徒。以越前國墾田一百町永施山階寺施藥院。伏願。因此善業。朕与衆生。三檀福田窮於來際。十身藥樹蔭於塵區。永滅病苦之憂。共保延壽之樂。遂契眞妙之深理。自證圓滿之妙身。</p>
<p>壬子。太政官奏曰。旌功。錫命。聖典攸重。襃善行封。明王所務。我天下也。乙巳以來。人人立功。各得封賞。但大上中下雖載令條。功田記文或落其品。今故比校昔今。議定其品。大織藤原内大臣乙巳年功田一百町。大功世世不絶。贈小紫村國連小依壬申年功田一十町。贈正四位上文忌寸祢麻呂。贈直大壹丸部臣君手。並同年功田各八町。贈直大壹文忌寸智徳同年功田四町。贈小錦上置始連莵同年功田五町。五人並中功。合傳二世。正四位下下毛野朝臣古麻呂。贈正五位上調忌寸老人。從五位上伊吉連博徳。從五位下伊余部連馬養。並大寳二年修律令功田各十町。四人並下功。合傳其子。〈以上十條。先朝所定。〉贈大錦上佐伯連古麻呂乙巳年功田■町六段。被他駈率。効力誅姦。功有所推。不能稱大。依令上功。合傳三世。從五位上尾治宿祢大隅壬申年功田■町。淡海朝廷諒陰之際。義興警蹕。潜出關東。于時大隅參迎奉導。掃清私第。遂作行宮。供助軍資。其功實重。准大不及。比中有餘。依令上功。合傳三世。贈大紫星川臣麻呂壬申年功田四町。贈大錦下坂上直熊毛同年功田六町。贈正四位下黄文連大伴同年功田八町。贈小錦下文直成覺同年功田四町。四人並歴渉戎塲。輸忠供事。立功雖異。勞効是同。比校一同村國連小依等。依令中功。合傳二世。大錦下笠臣志太留告吉野大兄密功田廿町。所告微言尋非露驗。雖云大事。理合輕重。依令中功。合傳二世。從四位下上道朝臣斐太都天平寳字元年功田廿町。知人欲反。告令芟除。論實雖重。本非專制。依令上功。合傳三世。小錦下坂合部宿祢石敷功田六町。奉使唐國漂著賊洲。横斃可矜。稱功未■。依令下功。合傳其子。正五位上大和宿祢長岡。從五位下陽胡史眞身。並養老二年修律令功田各四町。外從五位下矢集宿祢虫麻呂。外從五位下鹽屋連古麻呂。並同年功田各五町。正六位上百濟人成同年功田四町。五人並執持刀筆刪定科條。成功雖多。事匪匡難。比校一同下毛野朝臣古麻呂等。依令下功。合傳其子。〈以上一十四條當今所定。〉</p>
<p>二年春正月戊寅。詔曰。朕以庸虚。忝承大位。母臨區宇。子育黎元。思与賢良。共清風化。長固寳暦。久安兆民。豈意很戻近臣。潜懷不軌。同惡相濟。終起乱階。頼宗社威靈。遽從殲殄。既是逆人親黨。私懷並不自安。雖犯深愆。尚加微貶。使其坦然無懼。息其反側之心。如聞。百僚在位。仍有憂惶。宜悉朕懷。不勞疑慮。昔者。張敞負釁。更致朱軒。安國免徒。重紆青組。咸能洗心勵節。輸款盡忠。事美一時。譽流千載。今之志士。豈謝前賢。改滌過咎。勉己自新。方冀瑕不掩徳。要待良治。用靡弃材。以成大廈。凡百列位。宜鏡斯言。夙夜無怠。務脩尓職。」又詔曰。朕聞。則天施化。聖主遺章。順月宣風。先王嘉令。故能二儀無愆。四時和協。休氣布於率土。仁壽致於群生。今者三陽既建。万物初萠。和景惟新。人宜納慶。是以別使八道。巡問民苦。務恤貧病。矜救飢寒。所冀撫字之道。將神合仁。亭育之慈。与天通事。疾疫咸却。年穀必成。家無寒窶之憂。國有來蘇之樂。所司宜知差清平使。勉加賑恤。稱朕意焉。」以從五位下石川朝臣豊成爲京畿内使。録事一人。正六位下藤原朝臣淨弁爲東海。東山道使。判官一人。録事二人。正六位上紀朝臣廣純爲北陸道使。正六位上大伴宿祢潔足爲山陰道使。正六位上藤原朝臣倉下麻呂爲山陽道使。從六位下阿倍朝臣廣人爲南海道使。正六位上藤原朝臣楓麻呂爲西海道使。道別録事一人。</p>
<p>二月辛亥。左大舍人廣野王賜池上眞人姓。</p>
<p>壬戌。詔曰。隨時立制。有國通規。議代行權。昔王彜訓。頃者。民間宴集。動有違愆■。或同惡相聚。濫非聖化。或醉乱無節。便致鬪爭。據理論之。甚乖道理。自今已後。王公已下。除供祭療患以外。不得飮酒。其朋友寮属。内外親情。至於暇景。應相追訪者。先申官司。然後聽集。如有犯者。五位已上停一年封祿。六位已下解見任。已外决杖八十。冀將淳風俗。能成人善。習礼於未識。防乱於未然也。</p>
<p>己巳。勅曰。得大和國守從四位下大伴宿祢稻公等奏稱。部下城下郡大和神山生奇藤。其根虫彫成文十六字。王大則并天下人此内任大平臣守昊命。即下博士議之。咸云。臣守天下。王大則并。内任此人。昊命大平。此知。群臣盡忠。共守天下。王大覆載。無不兼并。聖上擧賢。内任此人。昊天報徳。命其大平者也。加以。地即大和神山。藤此當今宰輔。事已有効。更亦何疑。朕恭受天■。還恐不徳。吁哉卿士。戒之。愼之。敬順神教。各修尓職。勤存撫育。共致良治。其大和國者宜免今年調。當郡司者加位一級。貢瑞人大和雜物者特叙從六位下。賜■廿疋。綿■屯。布六十端。正税二千束。</p>
<p>三月辛巳。詔曰。朕聞。孝子思親。終身罔極。言編竹帛。千古不刊。去天平勝寳八歳五月。先帝登遐。朕自遘凶閔。雖懷感傷。爲礼所防。俯從吉事。但毎臨端五。風樹驚心。設席行觴。所不忍爲也。自今已後。率土公私。一准重陽。永停此節焉。</p>
<p>壬午。伊豫國神野郡人少初位上賀茂直馬主等賜賀茂伊豫朝臣姓。</p>
<p>丁亥。舶名播磨。速鳥並叙從五位下。其冠者。各以錦造。入唐使所乘者也。</p>
<p>夏四月乙夘。從五位上藤原朝臣魚名爲備中守。</p>
<p>庚申。初尾張連馬身以壬申年功。先朝叙小錦下。未被賜姓。其身早亡。於是。馬身子孫並賜宿祢姓。</p>
<p>辛酉。中務卿正四位下阿倍朝臣佐美麻呂卒。</p>
<p>己巳。内藥司佑兼出雲國員外掾正六位上難波藥師奈良等一十一人言。奈良等遠祖徳來。本高麗人。歸百濟國。昔泊瀬朝倉朝廷詔百濟國。訪求才人。爰以徳來貢進聖朝。徳來五世孫惠日。小治田朝廷御世。被遣大唐。學得醫術。因号藥師。遂以爲姓。今愚闇子孫。不論男女。共蒙藥師之姓。竊恐名實錯乱。伏願。改藥師字。蒙難波連。許之。</p>
<p>夏五月丙戌。大宰府言。承前公廨稻合一百萬束。然中間官人任意費用。今但遺一十餘萬束。官人數多。所給甚少。離家既遠。生活尚難。於是以所遺公廨。悉合正税。更割諸國正税。國別遍置。不失其本。毎年出擧。以所得利。依式班給。其諸國地子稻者。一依先符。任爲公廨。以充府中雜事。</p>
<p>乙未。正六位上大和宿祢弟守授從五位下。</p>
<p>六月甲辰。大宰陰陽師從六位下余益人。造法華寺判官從六位下余東人等四人賜百濟朝臣姓。越後目正七位上高麗使主馬養。内侍典侍從五位下高麗使主淨日等五人多可連。散位大属正六位上狛廣足。散位正八位下狛淨成等四人長背連。</p>
<p>辛亥。陸奥國言。去年八月以來。歸降夷俘。男女惣一千六百九十餘人。或去離本土。歸慕皇化。或身渉戰塲。与賊結怨。惣是新來。良未安堵。亦夷性狼心。猶豫多疑。望請。准天平十年閏七月十四日勅。量給種子。令得佃田。永爲王民。以充邊軍。許之。</p>
<p>丙辰。以從四位上佐伯宿祢毛人爲常陸守。參議從三位文室眞人智努爲出雲守。從五位上大伴宿祢家持爲因幡守。</p>
<p>乙丑。大和國葛上郡人從八位上桑原史年足等男女九十六人。近江國神埼郡人正八位下桑原史人勝等男女一千一百五十五人同言曰。伏奉去天平勝寳九歳五月廿六日勅書稱。内大臣。太政大臣之名不得稱者。今年足人勝等先祖後漢苗裔■言興并帝利等。於難波高津宮御宇天皇之世。轉自高麗。歸化聖境。本是同祖。今分數姓。望請。依勅一改史字。因蒙同姓。於是。桑原史。大友桑原史。大友史。大友部史。桑原史戸。史戸六氏同賜桑原直姓。船史船直姓。</p>
<p>秋七月癸酉。勅。東海。東山道問民苦使正六位下藤原朝臣淨弁等奏稱。兩道百姓盡頭言曰。依去天平勝寳九歳四月四日恩詔。中男正丁並加一歳。老丁耆老倶脱恩私。望請。一准中男正丁。欲霑非常洪澤者。所請當理。仍須憫矜。宜告天下諸國。自今以後。以六十爲老丁。以六十五爲耆老。</p>
<p>甲戌。勅。比來皇太后寢膳不安。稍經旬曰。朕思。延年濟疾。莫若仁慈。宜令天下諸國。始自今日。迄今年十二月卅日。禁斷殺生。又以猪鹿之類。永不得進御。又勅。縁有所思。免官奴婢并紫微中臺奴婢。皆悉從良。」從七位上葛井連惠文。正六位上味淳龍丘。難波連奈良並授外從五位下。</p>
<p>丙子。正六位上阿倍朝臣乙加志授從五位下。正六位上額田部宿祢三富。戸憶志。根連靺鞨。生江臣智麻呂。調連牛養。山田史銀並外從五位下。三富本姓額田部川田連也。是日。以額田部宿祢姓便書位記賜之。</p>
<p>戊戌。勅。爲令朝廷安寧天下太平。國別奉冩金剛般若經卅卷。安置國分僧寺廿卷。尼寺十卷。恒副金光明最勝王經。並令轉讀焉。</p>
<h2>卷第廿一　淳仁天皇　淡路廢帝</h2>
<p>天平寳字二年八月庚子朔。高野天皇禪位於皇太子。詔曰。現神御宇天皇詔旨〈良麻止〉詔勅〈乎〉親王諸王諸臣百官人等衆聞食宣。高天原神積坐皇親神魯弃神魯美命吾孫知食國天下〈止〉事依奉〈乃〉任〈尓〉遠皇祖御世始〈■〉天皇御世御世聞看來天日嗣高御座〈乃〉業〈止奈母〉隨神所念行〈久止〉宣天皇勅衆聞食宣。加久聞看來天日嗣高御座〈乃〉業〈波〉天坐神地坐祇〈乃〉相字豆奈〈比〉奉相扶奉事〈尓〉依〈■之〉此座平安御座〈■〉天下者所知物〈尓〉在〈良自止奈母〉隨神所念行〈須〉。然皇〈止〉坐〈■〉天下政〈乎〉聞看事者勞〈岐〉重〈弃〉事〈尓〉在〈家利〉。年長〈久〉日多〈久〉此座坐〈波〉荷重力弱〈之■〉不堪負荷。加以掛畏朕婆婆皇太后朝〈尓母〉人子之理〈尓〉不得定省〈波〉朕情〈母〉日夜不安。是以此位避〈■〉間〈乃〉人〈尓〉在〈■之〉如理婆婆〈尓波〉仕奉〈倍自止〉所念行〈■奈母〉日嗣〈止〉定賜〈弊流〉皇太子〈尓〉授賜〈久止〉宣天皇御命衆聞食宣。▼是日。皇太子受禪即天皇位於大極殿。詔曰。明神大八洲所知天皇詔旨〈良麻止〉宣勅親王諸王諸臣百官人等天下公民衆聞食宣。掛畏現神坐倭根子天皇我皇此天日嗣高御座之業〈乎〉拙劣朕〈尓〉被賜〈■〉仕奉〈止〉仰賜〈比〉授賜〈閇波〉頂〈尓〉受賜〈利〉恐〈美〉受賜〈利〉懼進〈母〉不知〈尓〉退〈母〉不知〈尓〉恐〈美〉坐〈久止〉宣天皇勅衆聞食宣。然皇坐〈■〉天下治賜君者賢人〈乃〉能臣〈乎〉得〈■之〉天下〈乎婆〉平〈久〉安〈久〉治物〈尓〉在〈良之止奈母〉聞行〈須〉。故是以大命坐宣〈久〉。朕雖拙弱。親王始〈■〉王臣等〈乃〉相穴〈奈比〉奉〈利〉相扶奉〈牟〉事依〈■之〉此之仰賜〈比〉授賜〈夫〉食國天下之政者平〈久〉安〈久〉仕奉〈倍之止奈母〉所念行〈須〉。是以無■欺之心以忠赤之誠食國天下之政者衆助仕奉〈止〉宣天皇勅衆聞食宣。辞別〈■〉宣〈久〉。仕奉人等中〈尓〉自〈何〉仕奉状隨〈■〉一二人等冠位上賜〈比〉治賜〈夫〉。百官職事已上及太神宮〈乎〉始〈■〉諸社祢宜祝〈尓〉大御物賜〈夫〉。僧綱始〈■〉諸寺師位僧尼等〈尓〉物布施賜〈夫〉。又百官司〈乃〉人等諸國兵士鎭兵傳驛戸等今年田租免賜〈久止〉宣天皇勅衆聞食宣。」授從三位石川朝臣年足正三位。正四位上船王。他田王。氷上眞人鹽燒並從三位。正四位下諱〈平城宮御宇高紹天皇〉正四位上。无位菅生王從五位下。從四位下藤原朝臣巨勢麻呂。佐伯宿祢毛人並從四位上。正五位上藤原朝臣御楯從四位下。正五位下粟田朝臣奈世麻呂正五位上。從五位下阿倍朝臣子嶋。紀朝臣伊保。石川朝臣豊成。藤原朝臣眞光。當麻眞人淨成並從五位上。外從五位上文忌寸馬養。正六位下菅生朝臣嶋足。佐伯宿祢御方。笠朝臣眞足。穂積朝臣小東人。阿倍朝臣意宇麻呂。中臣朝臣毛人。縣犬養宿祢吉男。紀朝臣牛養。大伴宿祢東人。藤原朝臣楓麻呂。大野朝臣廣言。正六位下藤原朝臣久須麻呂。從六位上石川朝臣廣成並從五位下。正六位上山邊縣主男笠。宍人朝臣倭麻呂。辛小床。大和宿祢斐大麻呂。宇自賀臣山道。忌部首黒麻呂並外從五位下。」又授正四位上河内女王從三位。正五位上當麻眞人山背正三位。无位奈貴女王從四位下。无位伊刀女王。垂水女王。正六位上内眞人絲井。无位粟田朝臣諸姉。藤原朝臣影並從五位下。外大初位上黄文連眞白女。上道臣廣羽女。從六位上爪工宿祢飯足並外從五位下。▼是日。百官及僧綱詣朝堂上表。上上臺中臺尊號。其百官表曰。臣仲麻呂等言。臣聞。星廻日薄。懸象著明。之謂天。出震登乾。乘時首出。之謂聖。天以不言爲徳。非言無以暢其神。聖以無名體道。非名安可詮其用。冬穴夏巣之世。猶昧典章。雲官火紀之君。方崇徽號。寔乃發揮功業。闡揚尊名。名之爲義。其來尚矣。伏惟。皇帝陛下。臨馭天下。十有餘年。海内清平。朝廷无事。祥瑞頻至。寳字荐臻。乃聖乃神。允文允武。諒無得而稱焉。曁乎國絶皇嗣。人懷彼此。降天尊於人願。鳴謙克光。損乾徳於坤儀。鴻基遂固。展誠敬而追遠。攀慕惟深。勤温清以承顏。因心懇至。故有九服宅心。咸荷望雲之慶。萬方傾首。倶承就日之輝。皇太后叡徳上昇。善穆儷天之位。深仁下濟。爰昭法地之猷。日月於是貞明。乾坤以之交泰。遂乃欽承顧命。議定皇儲。弃親擧踈。心在公正。實在志於天下。永無私於一己。既而遊神惠苑。體三空之玄宗。降迹禪林。開一眞之妙覺。大慈至深。建藥院而普濟。弘願潜運。設悲田而廣救。是以煙浮震幄。寳■呈祥。蟲彫藤枝。禎文告徳。遂使百神恊賛。天平之化不窮。黎元樂推。地成之徳逾遠。臣等入參帷■。出廁周行。鳴珮曳綸。綿積年祀觀斯盛徳。戴斯昌化。臣子之義。何無稱賛。人欲而天必從。狂言而聖尚擇。謹據典策。敢上尊號。伏乞。奉稱上臺寳字稱徳孝謙皇帝。奉稱中臺天平應眞仁正皇太后。上恊天休。傳鴻名於萬歳。下從人望。揚雅稱於千秋。不勝至懇踊躍之甚。謹詣朝堂。奉表以聞。」僧綱表曰。沙門菩提等言。菩提聞。乾坤高大覆載。以之顯功。日月貞明照臨。由其甄用。至於混群有而饒益。撫萬物而曲成。獨標十号之尊。式崇四大之極。故能徽猷歴前古以不朽。妙迹流後葉而恒新。然則表徳稱功。莫不由於名號。伏惟。皇帝陛下乃聖繼聖。括六合而承基。乃神襲神。環四溟而光宅。期政道於刑措。駈懷生於仁宜。追遠之孝尤重。錫類之徳弥厚。不以逸遊爲念。俯以。謙卑在懷。瑞蚕藻文。薦聖壽之遐祉。寳字結象。開皇基之永昌。皇太后遊心五乘。棲襟八正。化■應供。道双至眞。發揮神化之丹青。抑揚陶甄之鎔範。正慮獨斷。搜離明於舜濱。深仁幽覃。浮赤文於尭渚。故能遠安近。至治美於成康。治定功成。無爲盛於軒昊。固足以垂顯號建嘉名。軼三五而飛英。超八九而騰茂者也。陛下謙讓。推而不居。菩提等竊疑焉。菩提等逖察前徽。緬鏡遐載。隨時立制。權代適宜。皇王雖殊。其揆一也。菩提等不勝丹款之誠。謹上尊號。陛下稱曰寳字稱徳孝謙皇帝。皇太后稱曰天平應眞仁正皇太后。伏願。陛下皇太后。抑謙光之小節。從梵侶之■言。庶使蟠木之郷。燭龍之地。問號仰澤。聽聲傾光。凡厥在生。誰不幸甚。沙門菩提等不任下情。謹奉表以聞。」詔報曰。朕覽卿等所請。鴻業良峻。祗畏允深。忝以寡薄。何當休名。而上天降祐。帳字開平。厚地薦祥。蚕文表徳。竊惟此事。天意難違。俯從衆願。敬膺典礼。号曰寳字稱徳孝謙皇帝。又見上皇太后之尊号。感喜交懷。日興忘倦。任公卿之所表。從耆緇之所乞。策曰天平應眞仁正皇太后。受此推新之号。何无洗舊之令。宜改百官之名。載施寛大之澤。其天下見禁囚徒。罪無輕重咸從放免。其依先格。放却本土。无故不上之徒。悉還本司。又自天平寳字元年已前監臨自盜。盜所監臨。及官物欠負未納悉免。天下諸國隱於山林清行逸士十年已上。皆令得度。其中臣忌部。元預神宮常祀。不闕供奉久年。宜兩氏六位已下加位一級。其大學生。醫針生。暦算生。天文生。陰陽生。年廿五已上授位一階。其依犯擯出僧等戒律無闕。移近一國。」其大僧都鑒眞和上、戒行轉潔、白頭不變。遠渉滄波、歸我聖朝。号曰大和上。恭敬供養。政事躁煩。不敢勞老。宜停僧綱之任。集諸寺僧尼。欲學戒律者。皆属令習。」又勅曰。内相於國。功勳已高。然猶報効未行。名字未加。宜下參議八省卿博士等。准古正議奏聞。不得空言所。無濫汗聽覽。</p>
<p>辛丑。外從五位下僧延慶。以形異於俗。辞其爵位。詔許之。其位祿位田者有勅不收。」授外從五位下山口忌寸佐美麻呂從五位下。正六位上茨田宿祢牧野外從五位下。</p>
<p>癸夘。以從五位下笠朝臣眞足爲伊勢介。正五位下大伴宿祢犬養爲右衛士督。</p>
<p>丙午。増宮人職員。事在別式。</p>
<p>戊申。勅曰。子尊其考。礼家所稱。策書鴻名。古人所貴。昔者。先帝敬發洪誓。奉造盧舍那金銅大像。若有朕時不得造了。願於來世。改身猶作。既而鎔銅已成。塗金不足。天感至心之信終出勝寳之金。我國家於是初有奇珍。開闢已來。未聞若斯盛徳者也。加以。賊臣懷惡。潜結逆徒。謀危社稷。良日久矣。而畏威武。欽仰仁風。不敢競鋒。咸自馴服。可謂聖武之徳。比古有餘也。其不奉揚洪業。何以示於後世。敬依舊典。追上尊号。策稱勝寳感神聖武皇帝。謚稱天璽國押開豊櫻彦尊。欲使傳休名於萬代。与乾坤而長施。揚茂實於千秋。共日月而久照。普告遐邇。知朕意焉。」又勅。日並知皇子命。天下未稱天皇。追崇尊号。古今恒典。自今以後。宜奉稱岡宮御宇天皇。</p>
<p>乙夘。遣使大秡天下諸國。欲行大甞故也。</p>
<p>丁巳。勅。大史奏云。案九宮經。來年己亥。當會三合。其經云。三合之歳。有水旱疾疫之災。如聞。摩訶般若波羅密多者。是諸佛之母也。四句偈等受持讀誦。得福徳聚不可思量。是以。天子念。則兵革災害不入國裏。庶人念。則疾疫癘鬼不入家中。斷惡獲祥莫過於此。宜告天下諸國。莫論男女老少。起坐行歩口閑。皆盡念誦摩訶般若波羅密。其文武百官人等。向朝赴司。道路之上。毎日常念。勿空往來。庶使風雨隨時。咸無水旱之厄。寒温調氣。悉免疾疫之災。普告遐邇。知朕意焉。</p>
<p>戊午。遣攝津大夫從三位池田王。告齋王事于伊勢太神宮。」又遣左大舍人頭從五位下河内王。散位從八位下中臣朝臣池守。大初位上忌部宿祢人成等。奉幣帛於同太神宮。及天下諸國神社等。遣使奉幣。以皇太子即位故也。</p>
<p>癸亥。歸化新羅僧卅二人。尼二人。男十九人。女廿一人。移武藏國閑地。於是。始置新羅郡焉。</p>
<p>甲子。以紫微内相藤原朝臣仲麻呂任大保。勅曰。■善懲惡。聖主格言。賞績酬勞。明主彜則。其藤原朝臣仲麻呂者晨昏不怠。恪勤守職。事君忠赤。施務無私。愚拙則降其親。賢良則擧其怨。殄逆徒於未戰。黎元獲安。固危基於未然。聖暦終長。國家无乱。略由若人。平章其勞。良可嘉賞。其伊尹有■之勝臣。一佐成湯。遂荷阿衡之号。呂尚渭濱之遺老。且弼文王。終得營丘之封。况自乃祖近江大津宮内大臣已來。世有明徳。翼輔皇室。君歴十帝。年殆一百。朝廷無事。海内清平者哉。因此論之。准古無匹。汎惠之美。莫美於斯。自今以後。宜姓中加惠美二字。禁暴勝強。止戈靜乱。故名曰押勝。朕舅之中。汝卿良尚。故字稱尚舅。更給功封三千戸。功田一百町。永爲傳世之賜。以表不常之勳。別聽鑄錢擧稻及用惠美家印。▼是日。大保從二位兼中衛大將藤原惠美朝臣押勝。正三位中納言兼式部卿神祇伯石川朝臣年足。參議從三位出雲守文室眞人智努。參議從三位紫微大弼兼兵部卿侍從下総守巨勢朝臣關麻呂。參議紫微大弼正四位下兼左大弁紀朝臣飯麻呂。參議正四位下中務卿藤原朝臣眞楯等。奉勅改易官号。太政官惣持綱紀。掌治邦國。如天施徳生育萬物。故改爲乾政官。太政大臣曰大師。左大臣曰大傅。右大臣曰大保。大納言曰御史大夫。紫微中臺。居中奉勅。頒行諸司。如地承天亭毒庶物。故改爲坤宮官。中務省。宣傳勅語。必可有信。故改爲信部省。式部省。惣掌文官考賜。故改爲文部省。治部省。僧尼賓客。誠應尚礼。故改爲礼部省。民部省施政於民。惟仁爲貴。故改爲仁部省。兵部省。惣掌武官考賜。故改爲武部省。刑部省。窮鞫定罪。要須用義。故改爲義部省。大藏省。出納財物。應有節制。故改爲節部省。宮内省。催諸産業。廻聚供御。智水周流。生物相似。故改爲智部省。彈正臺。糺正内外。肅清風俗。故改爲糺政臺。圖書寮。掌持典籍。供奉内裏。故改爲内史局。陰陽寮。陰陽暦數。國家所重。記此大事。故改爲大史局。中衛府。鎭國之衛。但此爲先。故改爲鎭國衛。官重位卑。故大將爲正三位官。改曰大尉。少將爲從四位上官。曰驍騎將軍。員外少將爲正五位下官。曰次將。衛門府。禁衛諸門。監察出入。故改爲司門衛。左右衛士府。率諸國勇士。分衛宮掖。故改爲左右勇士衛。左右兵衛府。折衝禁暴。虎奔宣威。故改爲左右虎賁衛。</p>
<p>丙寅。外從五位下津史秋主等卅四人言。船。葛井。津。本是一祖。別爲三氏。其二氏者蒙連姓訖。唯秋主等未霑改姓。請改史字。於是賜姓津連。</p>
<p>九月壬申。西海道問民苦使從五位下藤原朝臣楓麻呂等採訪民之疾苦廿九件。勅大宰府隨事處分。</p>
<p>丁丑。先是。國司交替。未有程期。仍令明法博士論定。明法曹司言。遷任國司。向京期限。依倉庫令。倉藏及文案孔目。專當官人交替之日。並相分付。然後放還。但今。令條雖立分付之文。律内無科淹滯之罪。因茲。新任國司。不勤受領。得替官人規延歳月。遂使踰年隔考。還到居官。於事商量。甚乖道理。謹案選叙令云。凡職事官。患經百廿日不愈者解官者。准是而論。官符到後。百廿日内。付了歸京。若應過限者。申官請裁。違此停留灼然合解。就中。欠負官倉。留連不付者。論實是罪人也。知情許容。限内无領者。准法是同罪也。何者。職制律云。凡有所請求。主司許者与同罪。據此而言。舊人規求延日者。所謂請求也。新司受囑聽容。所謂主司也。新舊兩人。並皆有罪。若此之輩。同合解官。但實无欠負。拘令解官者。原情可責。罪在新人。准律。以故入人罪論者。自茲以後。爲例行之。」常陸國鹿嶋神奴二百十八人便爲神戸。</p>
<p>己夘。右京人正六位上辛男床等一十六人賜姓廣田連。</p>
<p>丁亥。小野朝臣田守等至自渤海。渤海大使輔國大將軍兼將軍行木底州刺史兼兵署少正開國公揚承慶已下廿三人。隨田守來朝。便於越前國安置。</p>
<p>丁酉。始頒越前。越中。佐渡。出雲。石見。伊豫等六國飛驛鈴。國一口。</p>
<p>冬十月甲子。勅。如聞。吏者民之本也。數遷易。則民不安居。久積習。則民知所從。是以。服其徳而從其化。安其業而信其令。頃年。國司交替。皆以四年爲限。斯則適足勞民。未可以化。孔子曰。如有用我。三年有成。夫以大聖之徳。猶須三年。而况中人乎。古者。三載考績。三考黜陟。所以表善簡惡盡臣力者也。自今以後。宜以六歳爲限。省送故迎新之費。其毎至三年。遣巡察使。推検政迹。慰問民憂。待滿兩廻。隨状黜陟。庶令移易貪俗。悉變清風。黎元息肩。倉廩有實。普告遐邇。知朕意焉。」又勅。諸國史生遷易。依格待滿六年者。望人既多。任所良少。由此。或有至於白頭不得一任。空歸故郷潜抱怨歎。自今以後。宜以四歳爲限。遍及群人。」發陸奥國浮浪人。造桃生城。既而復其調庸。便即占着。又浮宕之徒貫爲柵戸。</p>
<p>丁夘。授遣渤海大使從五位下小野朝臣田守從五位上。副使正六位下高橋朝臣老麻呂從五位下。其餘六十六人各有差。」美濃國席田郡大領外正七位上子人。中衛无位吾志等言。子人等六世祖父乎留和斯知。自賀羅國慕化來朝。當時未練風俗。不著姓字。望隨國号。蒙賜姓字。賜姓賀羅造。</p>
<p>十一月辛夘。御乾政官院。行大甞之事。丹波國爲由機。播磨國爲須岐。</p>
<p>癸巳。御閤門宴於五位已上。賜祿有差。</p>
<p>甲午。饗内外諸司主典已上於朝堂。賜主典已上番上。及學生等六千六百七十餘人布綿有差。其明經。文章。明法。音。算。醫。針。陰陽。天文。暦。勤公。勤産。工巧。打射等五十七人賜絲人十■。文人上詩者。更益十■。</p>
<p>辛未。神祇官人及由機須岐兩國國郡司等。並加位階。并賜祿有差。授播磨介從五位下上毛野公廣濱從五位上。丹波守外從五位下大藏忌寸麻呂從五位下。</p>
<p>十二月丙午。徴發坂東騎兵。鎭兵。役夫。及夷俘等。造桃生城小勝柵。五道倶入。並就功役。毀從四位下矢代女王位記。以被幸先帝而改志也。</p>
<p>戊申。遣渤海使小野朝臣田守等奏唐國消息曰。天寳十四載歳次乙未十一月九日。御史大夫兼范陽節度使安祿山反。擧兵作乱。自稱大燕聖武皇帝。改范陽作靈武郡。其宅爲潛龍宮。年号聖武。留其子安卿緒。知范陽郡事。自將精兵廿餘万騎。啓行南往。十二月。直入洛陽。署置百官。天子遣安西節度使哥舒翰。將卅万衆。守潼津關。使大將軍封常清。將十五万衆。別圍洛陽。天寳十五載。祿山遣將軍孫孝哲等。帥二万騎攻潼津關。哥舒翰壞潼津岸。以墜黄河。絶其通路而還。孝哲鑿山開路。引兵入至于新豊。六月六日。天子遜于劔南。七月甲子。皇太子與即皇帝位于靈武郡都督府。改元爲至徳元載。己夘。天子至于益州。平盧留後事徐歸道。遣果毅都尉行柳城縣兼四府經畧判官張元澗。來聘渤海。且徴兵馬曰。今載十月。當撃祿山。王須發騎四万。來援平賊。渤海疑其有異心。且留未歸。十二月丙午。徐歸道果鴆劉正臣于北平。潛通祿山。幽州節度使史思明謀撃天子。安東都護王玄志仍知其謀。帥精兵六千餘人。打破柳城斬徐歸道。自稱權知平盧節度。進鎭北平。至徳三載四月。王玄志遣將軍王進義。來聘渤海。且通國故曰。天子歸于西京。迎太上天皇于蜀。居于別宮。弥滅賊徒。故遣下臣來告命矣。渤海王爲其事難信。且留進義遣使詳問。行人未至。事未至可知。其唐王賜渤海國王勅書一卷。亦副状進。於是。勅大宰府曰。安祿山者。是狂胡狡竪也。違天起逆。事必不利。疑是不能計西。還更掠於海東。古人曰。蜂■猶毒。何况人乎。其府帥船王。及大貳吉備朝臣眞備。倶是碩學。名顯當代。簡在朕心。委以重任。宜知此状。預設奇謀。縱使不來。儲備無悔。其所謀上策。及應備雜事。一一具録報來。</p>
<p>癸丑。左京人廣野王賜姓池上眞人。</p>
<p>壬戌。渤海使揚承慶等入京。</p>
<p>丙寅。以式部散位四百人。蔭子位子留省資人共二百人。兵部散位二百人。爲定額与考。自餘額外情願輸錢續勞者。一依前格處分。</p>
<h2>卷第廿二　淳仁天皇　淡路廢帝</h2>
<p>庚午。帝臨軒。高麗使揚承慶等貢方物。奏曰。高麗國王大欽茂言。承聞。在於日本照臨八方聖明皇帝。登遐天宮。攀號感慕。不能黙止。是以。差輔國將軍揚承慶。歸徳將軍揚泰師等。令齎表文并常貢物入朝。詔曰。高麗國王遥聞先朝登遐天宮。不能黙止。使揚承慶等來慰。聞之感痛。永慕益深。但歳月既改。海内從吉。故不以其礼相待也。又不忘舊心。遣使來貢。勤誠之至。深有嘉尚。</p>
<p>甲戌。停節宴。雨也。</p>
<p>戊寅。以從五位下豊野眞人出雲爲少納言。從五位下船井王爲内史頭。外從五位下宇自可臣山道爲畫工正。從五位下高橋朝臣人足爲上野守。外從五位下生江臣智麻呂爲佐渡守。</p>
<p>乙酉。帝臨軒。授高麗大使揚承慶正三位副使揚泰師從三位。判官馮方禮從五位下。録事已下十九人各有差。賜國王及大使已下祿有差。饗五位已上。及蕃客。并主典已上於朝堂。作女樂於舞臺。奏内教坊踏歌於庭。客主典殿已上次之。事畢賜綿各有差。</p>
<p>丙戌。内射。喚客。亦令同射。</p>
<p>甲午。大保藤原惠美朝臣押勝宴蕃客於田村第。勅賜内裏女樂并綿一万屯。當代文士賦詩送別。副使揚泰師作詩和之。</p>
<p>丁酉。授正六位上高元度外從五位下。爲迎入唐大使使。</p>
<p>二月戊戌朔。賜高麗王書曰。天皇敬問高麗國王。使揚承慶等遠渉滄海。來弔國憂。誠表慇懃。深増酷痛。但隨時變礼。聖哲通規。從吉履新。更无餘事。兼復所貽信物。依數領之。即因還使。相酬土毛絹■疋。美濃■卅疋。絲二百■。綿三百屯。殊嘉尓忠。更加優。賜錦四疋。兩面二疋。纈羅四疋。白羅十疋。彩帛■疋。白綿一百帖。物雖輕尠。寄思良深。至宜並納。國使附來。无船駕去。仍差單使送還本蕃。便從彼郷達於大唐。欲迎前年入唐大使藤原朝臣河清。宜知相資。餘寒未退。想王如常。遣書指不多及。」授從五位下當麻眞人廣名從五位上。</p>
<p>癸丑。揚承慶等歸蕃。高元度等亦相隨而去。</p>
<p>三月丁夘朔。日有蝕之。</p>
<p>庚寅。大宰府言。府官所見。方有不安者四。據警固式。於博多大津。及壹岐。對馬等要害之處。可置船一百隻以上以備不虞。而今无船可用。交闕機要。不安一也。大宰府者。三面帶海。諸蕃是待。而自罷東國防人。邊戍日以荒散。如不慮之表。萬一有變。何以應卒。何以示威。不安二也。管内防人。一停作城。勤赴武藝。習其戰陳。而大貳吉備朝臣眞備論曰。且耕且戰古人稱善。乞五十日教習而十日役于築城。所請雖可行。府僚或不同。不安三也。天平四年八月廿二日有勅。所有兵士全免調庸。其白丁者免調輸庸。當時民息兵強。可謂邊鎭。今管内百姓乏絶者衆。不有優復无以自贍。不安四也。勅。船者宜給公糧。以雜徭造。東國防人者衆議不允。仍不依請。管内防人十日役者。依眞備之議。優復者。政得其理民自富強。宜勉所職以副朝委。</p>
<p>夏四月辛亥。以外從五位下陽胡史玲■爲越後守。</p>
<p>五月甲戌。勅曰。朕以煢昧。欽承聖烈。母臨六合。子育兆民。見一物之或違。恨尭心之未洽。聞萬方之有罪。想湯責而多愧。而今大乱已平。逆臣遠竄。然猶天災屡見。水異頻臻。竊恐。聽易隔於黎元。人含寃枉。鑒難周於宇宙。家懷鬱憂。庶欲博採嘉言。傍詢妙畧。憑衆智而益國。據群明以利人。宜令百官五位已上。緇徒師位已上。悉書意見。密封奉表。直言正對。勿有隱諱。朕与宰相。審簡可否。不須詐稱聖徳。苟媚取容。面弗肯陳。退遺後毀。普告遐邇。知朕意焉。」又勅曰。頃聞。至于三冬間。市邊多餓人。尋問其由。皆云。諸國調脚不得還郷。或因病憂苦。或无粮飢寒。朕竊念茲。情深矜愍。宜隨國大小。割出公廨。以爲常平倉。逐時貴賎。糴糶取利。普救還脚飢苦。非直霑外國民。兼調京中穀價。其東海。東山。北陸三道。左平凖署掌之。山陰。山陽。南海。西海四道。右平凖署掌之。</p>
<p>庚辰。先是。僧善神殉心以縱姦惡。僧專住極口而詈宿徳。並擯佐渡。令其悔過。而戻性不悛。醜聲滋彰。至是。還俗從之差科。</p>
<p>壬午。以正五位下大伴宿祢犬養爲左中弁。從五位下布勢朝臣人主爲右少弁。從五位下阿部朝臣毛人爲文部少輔。從五位下大伴宿祢御依爲仁部少輔。從五位下石川朝臣人成爲節部少輔。外從五位下馬史夷麻呂爲典藥頭。正五位上大和宿祢長岡爲左京大夫。從五位下佐味朝臣宮守爲亮。正五位上粟田朝臣奈勢麻呂爲右京大夫。從五位下阿部朝臣三縣爲亮。外從五位下山邊縣主小笠爲大和介。從五位上當麻眞人廣名爲河内介。從五位下大野朝臣廣主爲和泉守。從五位上石上朝臣宅嗣爲參河守。從五位下巨曾倍朝臣難波麻呂爲近江介。從五位下藤原惠美朝臣久須麻呂爲美濃守。從四位上藤原朝臣巨勢麻呂爲播磨守。從五位下縣犬養宿祢沙弥麻呂爲美作介。從五位下阿倍朝臣繼人爲備前介。外從五位下茨田宿祢牧野爲備中介。從五位下穗積朝臣小東人爲周防守。從五位上山村王爲紀伊守。從五位下縣犬養宿祢吉男爲肥前守。</p>
<p>六月庚戌。帝御内安殿。喚諸司主典已上。詔曰。現神大八洲所知倭根子天皇詔旨〈止〉宣詔〈乎〉親王王臣百官人等天下公民衆聞食宣。比來太皇大后御命以〈■〉朕〈尓〉語宣〈久〉。太政之始〈波〉人心未定在〈可波〉吾子爲〈■〉皇太子〈止〉定〈■〉先奉昇於君位畢〈■〉諸意靜了〈奈牟〉後〈尓〉傍上〈乎波〉宣〈牟止〉爲〈■奈母〉抑〈閇■〉在〈ツ流〉。然今〈波〉君坐〈■〉御宇事日月重〈奴〉。是以先考追皇〈止〉爲。親母大夫人〈止〉爲。兄弟姉妹親王〈止〉爲〈与止〉仰給〈夫〉貴〈岐〉御命〈乎〉頂受給〈利〉歡〈備〉貴〈美〉懼〈知〉恐〈利■〉掛畏我皇聖太上天皇御所〈尓〉奏給〈倍波〉奏〈世止〉教宣〈久〉。朕一人〈乎〉昇賜〈比〉治賜〈部流〉厚恩〈乎母〉朕世〈尓波〉酬盡奉事難〈之〉。生子〈乃〉八十都岐〈尓自〉仕奉報〈倍久〉在〈良之止〉夜晝恐〈麻里〉侍〈乎〉。伊夜益〈須〉益〈尓〉朕私父母波良何良〈尓〉至〈麻■尓〉可在状任〈止〉上賜〈比〉治賜〈夫〉事甚恐〈自〉。受賜事不得〈止〉奏〈世止〉宣〈夫〉。朕又念〈久〉。前聖武天皇〈乃〉皇太子定賜〈比■〉天日嗣高御座〈乃〉坐〈尓〉昇賜物〈乎〉伊何〈尓可〉恐〈久〉私父母兄弟〈尓〉及事得〈牟〉甚恐〈自〉。進〈母〉不知退〈母〉不知〈止〉伊奈〈備〉奏。雖然多比重〈■〉宣〈久〉。吾加久不申成〈奈波〉敢〈■〉申人者不在。凡人子〈乃〉去禍蒙福〈麻久〉欲爲〈流〉事〈波〉爲親〈尓止奈利〉。此大福〈乎〉取■持〈■〉親王〈尓〉送奉〈止〉教〈部〉宣〈夫〉御命〈乎〉受給〈利■奈母〉加久爲〈流〉。故是以自今以後追皇舍人親王宜稱崇道盡敬皇帝當麻夫人稱大夫人兄弟姉妹悉稱親王〈止〉宣天皇御命衆聞食宣。辞別宣〈久〉。朕一人〈乃未也〉慶〈之岐〉貴〈岐〉御命受賜〈牟〉。卿等庶〈母〉共喜〈牟止〉爲〈弖奈母〉一二治賜〈倍岐〉家家門門人等〈尓〉冠位上賜〈比〉治賜〈久止〉宣天皇御命衆聞食宣。又御命坐〈世〉宣〈久〉。大保〈乎波〉多他〈仁〉卿〈止能味波〉不念。朕父〈止〉復藤原伊良豆賣〈乎波〉婆々〈止奈母〉念。是以治賜〈武等〉勅〈倍止〉遍重〈天〉辞〈備〉申〈尓〉依〈天〉默在〈牟止〉爲〈礼止毛〉止事不得然此家〈乃〉子〈止毛波〉朕波良何良〈仁〉在物〈乎夜〉親王〈多知〉治賜〈夫〉日〈仁〉治不賜在〈牟止〉爲〈弖奈母〉汝〈仁〉冠位上賜治賜〈夫〉。又此家自〈久母〉藤原〈乃〉卿等〈乎波〉掛畏聖天皇御世重〈弖〉於母自〈岐〉人〈乃〉自門〈波〉慈賜〈比〉上賜來〈流〉家〈奈利〉。今又无過仕奉人〈乎波〉慈賜〈比〉治賜〈比〉不忘賜〈之止〉宣天皇御命衆聞食宣。」從三位船王。池田王並授三品。正四位上諱從三位。從五位下御方王。御使王。无位林王。笠王。宗形王並從四位下。從五位下河内王從五位上。正四位下紀朝臣飯麻呂。藤原朝臣眞楯並正四位上。從四位上藤原朝臣巨勢麻呂正四位下。從四位下藤原朝臣御楯從四位上。正五位下阿倍朝臣嶋麻呂。大伴宿祢犬養。石川朝臣名人。正六位上岡眞人和氣。從五位下仲眞人石伴。從五位上藤原惠美朝臣眞光。從五位下藤原惠美朝臣久須麻呂並從四位下。正五位下中臣朝臣清麻呂。從五位上藤原朝臣魚名並正五位上。從五位下藤原惠美朝臣朝狩正五位下。從五位下都努朝臣道守。阿倍朝臣毛人。大伴宿祢御依。豊野眞人出雲並從五位上。正六位上三嶋眞人廬原。阿倍朝臣許智。藤原朝臣雄田麻呂。藤原惠美朝臣小弓麻呂。藤原惠美朝臣薩雄。橘宿祢綿裳並從五位下。從四位下室女王。飛鳥田女王並四品。從五位下弓削女王。无位川邊女王。加豆良女王。從五位下藤原惠美朝臣兒從並從四位下。」以從四位上藤原朝臣御楯任參議。</p>
<p>壬子。令大宰府造行軍式。以將伐新羅也。</p>
<p>丙辰。勅。如聞。治國之要。不如簡人。簡人任能。民安國富。竊見内外官人景迹。曾无廉耻。志在貪盜。是宰相訓導之怠。非爲人皆禀愚性。宜加誘誨各立令名。其維城典訓者。叙爲政之規模。著修身之検括。律令格式者。録當今之要務。具庶官之紀綱。並是窮安上治民之道。盡濟世弼化之宜。其濫不殺生。能矜貧苦爲仁。斷諸邪惡修諸善行爲義。事上盡忠撫下有慈爲礼。遍知庶事斷决是非爲智。与物不妄觸事皆正爲信。非分希福不義欲物爲貪。心无辨了強逼惱人爲嗔。事不合理好是自愚爲癡。不愛己妻喜犯他女爲婬。人所不与公取竊取爲盜。父兄不誠。斯何以導子弟。官吏不行。此何以教士民。若有修習仁義礼智信之善。戒愼貪嗔癡淫盜之惡。兼讀前二色書者。擧而察之。隨品昇進。自今以後。除此色外。不得任用。史生已上。庶令懲惡勸善重名輕物。普告天下。知朕意焉。▼是日。百官及師位僧等。奉去五月九日勅。各上封事。以陳得失。正三位中納言兼文部卿神祇伯勳十二等石川朝臣年足奏曰。臣聞治官之本。要據律令。爲政之宗。則須格式。方今科條之禁。雖著篇簡。別式之文。未有制作。伏乞作別式。与律令並行。」參議從三位出雲守文室眞人智努及少僧都慈訓奏。伏見。天下諸寺。毎年正月悔過。稍乖聖願。終非功徳。何者。修行護國僧尼之道。而今或曾不入寺。計官供於七日。或貪規兼得。着空名於兩處。由斯。譏及三寳。无益施主。伏願。自今以後。停官布施。令彼貪僧无所希望。」參議從三位氷上眞人塩燒奏。臣伏見三世王已下給春秋祿者。是矜王親。而今計上日。不異臣姓。伏乞。依令優給勿求上日。」播磨大掾正六位上山田連古麻呂奏。臣竊見。正丁百姓或生五男已上。其年並登廿已上。乃輸庸調父子倶從課役。臣謂。合有優矜。伏乞。庶民生丁男五口已上者。免其課役。」並付所司施行。其緇侶意見。略據漢風。施於我俗。事多不穩。雖下官符。不行於世。故不具載。</p>
<p>秋七月丁夘。勅。准令。彈正尹者從四位上官。官位已輕。人豈能畏。自今以後。改爲從三位官。」以從四位下阿倍朝臣嶋麻呂爲左大弁。從四位下大伴宿祢犬養爲右大弁。從五位上石川朝臣豊成爲左中弁。從四位下佐味朝臣虫麻呂爲中宮大夫。備前守如故。從五位下佐佐貴山君親人爲亮。從五位下橘宿祢綿裳爲左大舍人助。從四位下岡眞人和氣爲内匠頭。從四位下御方王爲木工頭。三品池田親王爲糺政尹。外從五位下食朝臣三田次爲西市正。從五位下阿倍朝臣許智爲山背介。外從五位下陽侯史玲珎爲伊賀守。鎭國衛次將從五位下田中朝臣多太麻呂爲兼上総員外介。從五位下三嶋眞人廬原爲武藏介。從三位百濟王敬福爲伊豫守。</p>
<p>己巳。夫人正二位廣岡朝臣古那可智薨。正四位上橘宿祢佐爲之女也。天平勝寳九歳閏八月十八日。有勅賜姓廣岡朝臣。</p>
<p>丁丑。内藥佐從七位下粟田臣道麻呂賜姓朝臣。</p>
<p>庚辰。左京人中臣朝臣楫取詐造勅書。■誤民庶。配出羽國柵戸。」授從七位上川上忌寸宮主外從五位下。</p>
<p>八月己亥。遣大宰帥三品船親王於香椎廟。奏應伐新羅之状。</p>
<p>九月丁夘。勅大宰府。頃年新羅歸化舳艫不絶。規避賦役之苦。遠弃墳墓之郷。言念其意。豈无顧變。宜再三引問。情願還者。給粮放却。</p>
<p>丙子。大宰府言。去八月廿九日南風大吹。壞官舍及百姓廬舍。</p>
<p>戊寅。乾政官奏。百姓輸調。其價不同。理須折中以均賦役。又停廢品部。混入公戸。其世業相傳者。不在此限。伏聽天裁。奏可。事在別式。</p>
<p>壬午。造船五百艘。北陸道諸國八十九艘。山陰道諸國一百■五艘。山陽道諸國一百六十一艘。南海道諸國一百五艘。並逐閑月營造。三年之内成功。爲征新羅也。</p>
<p>己丑。勅。造陸奥國桃生城。出羽國雄勝城。所役郡司。軍毅。鎭兵。馬子。合八千一百八十人。從去春月至于秋季。既離郷土。不顧産業。朕毎念茲。情深矜憫。宜免今年所負人身擧税。始置出羽國雄勝。平鹿二郡。玉野。避翼。平戈。横河。雄勝。助河。并陸奥國嶺基等驛家。</p>
<p>庚寅。遷坂東八國。并越前。越中。能登。越後等四國浮浪人二千人。以爲雄勝柵戸。及割留相摸。上総。下総。常陸。上野。武藏。下野等七國所送軍士器仗。以貯雄勝桃生二城。</p>
<p>冬十月辛丑。天下諸姓著君字者。換以公字。伊美吉以忌寸。</p>
<p>壬寅。以從五位下丈部大麻呂爲齋宮頭。</p>
<p>戊申。去天平勝寳五年。遣左大弁從四位上紀朝臣飯麻呂。限伊勢大神宮之界。樹標已畢。而伊勢志摩兩國相爭。於是。遷尾垂刹於葦淵。遣武部卿從三位巨勢朝臣關麻呂。神祇大副從五位下中臣朝臣毛人。少副從五位下忌部宿祢呰麻呂等。奉幣帛於神宮。</p>
<p>辛亥。迎藤原河清使判官内藏忌寸全成。自渤海却廻。海中遭風。漂着對馬。渤海使輔國大將軍兼將軍玄菟州刺史兼押衙官開國公高南申相隨來朝。其中臺牒曰。迎藤原河清使惣九十九人。大唐祿山先爲逆命。思明後作乱常。内外騷荒。未有平殄。即欲放還。恐被害殘。又欲勒還。慮違隣意。仍放頭首高元度等十一人。往大唐迎河清。即差此使。同爲發遣。其判官全成等並放歸卿。亦差此使隨徃。通報委曲。</p>
<p>壬子。中宮大夫從四位下佐味朝臣虫麻呂卒。</p>
<p>丙辰。徴高麗使於大宰。</p>
<p>十一月甲子。詔曰。如聞。去十月中大風。百姓廬舍並被破壞。是以。爲修其舍。免今年田租。</p>
<p>丙寅。詔賜大保已下至于百官官人。■綿各有差。以被風害屋舍毀壞也。</p>
<p>丁夘。以從五位上藤原朝臣宿奈麻呂爲右中弁。從五位下菅生王爲大監物。從五位下文室眞人波多麻呂爲右大舍人助。從五位下藤原朝臣楓麻呂爲文部少輔。從三位氷上眞人塩燒爲禮部卿。從五位上阿倍朝臣毛人爲仁部大輔。從三位藤原朝臣乙麻呂爲武部卿。從五位上阿倍朝臣子嶋爲大輔。正四位上紀朝臣飯麻呂爲義部卿。河内守如故。正四位下文室眞人大市爲節部卿。從四位下御使王爲大膳大夫。從五位下和王爲正親正。從五位下高橋朝臣子老爲内膳奉膳。外從五位下小田臣枚床爲采女正。從四位下佐伯宿祢今毛人爲攝津大夫。從五位上大伴宿祢御依爲遠江守。正五位上藤原朝臣魚名爲上総守。從五位下池田朝臣足繼爲下総介。從五位下藤原惠美朝臣薩雄爲越前守。從五位下藤原朝臣武良自爲丹後守。右勇士督從四位下上道朝臣正道爲兼備前守。從五位下藤原朝臣繩麻呂爲備中守。正五位下久勢王爲備後守。從五位下田口朝臣水直爲土左守。</p>
<p>辛未。勅坂東八國。陸奥國若有急速索援軍者。國別差發二千已下兵。擇國司精幹者一人。押領速相救援。」頒下國分二寺圖於天下諸國。</p>
<p>癸酉。四品室内親王薨。一品舍人親王之女也。</p>
<p>乙亥。造東大寺判官外從五位下河内畫師祖足等十七人賜姓御杖連。</p>
<p>戊寅。遣造宮輔從五位下中臣丸連張弓。越前員外介從五位下長野連君足。造保良宮。六位已下官五人。</p>
<p>庚辰。授外從五位下津連秋主從五位下。</p>
<p>壬辰。勅益大保從二位藤原惠美朝臣押勝帶刀資人廿人。通前■人。</p>
<p>十二月甲午。置授刀衛。其官員。督一人從四位上官。佐一人正五位上官。大尉一人從六位上官。少尉一人正七位上官。大志二人從七位下官。少志二人正八位下官。</p>
<p>丙申。武藏國隱沒田九百町。備中國二百町。便仰本道巡察使勘検。自餘諸道巡察使検田者亦由此也。其使未至國界。而豫自首者免罪。</p>
<p>己亥。散位從四位下大伴宿祢麻呂卒。</p>
<p>壬寅。外從五位下山田史白金。外從五位下忌部首黒麻呂等七十四人賜姓連。山田史廣名。忌部首虫麻呂。壹岐史山守等四百三人賜姓造。</p>
<p>辛亥。高麗使高南申。我判官内藏忌寸全成等到着難波江口。</p>
<p>丙辰。高南申入京。</p>
<p>四年春正月癸亥朔。御大極殿受朝。文武百官及渤海蕃客。各依儀拜賀。▼是日。宴五位已上於内裏。賜祿有差。</p>
<p>甲子。幸大保第。以節部省■綿。賜五位已上及從官主典已上各有差。</p>
<p>癸未。以文部少輔從五位下藤原朝臣楓麻呂爲東海道巡察使。仁部少輔從五位下石川朝臣公成爲東山道使。河内少掾從六位上石上朝臣奥繼爲北陸道使。尾張介正六位上淡海眞人三船爲山陰道使。右少弁從五位下布勢朝臣人主爲山陽道使。典藥頭外從五位下馬史夷麻呂爲南海道使。武部少輔從五位下紀朝臣牛養爲西海道使。毎道録事一人。觀察民俗。便即校田。」散位從三位多治比眞人廣足薨。父志麻。藤原朝正二位左大臣。廣足平城朝歴任内外。至中納言。勝寳九歳坐子姪黨逆。而免職歸第。以散位終焉。</p>
<p>丙寅。高野天皇及帝御内安殿。授大保從二位藤原惠美朝臣押勝從一位。正四位上藤原朝臣眞楯。正四位下藤原朝臣巨勢麻呂並從三位。從五位上下毛野朝臣稻麻呂正五位上。從五位上日下部宿祢古麻呂。石川朝臣豊成並正五位下。從五位下田中朝臣多太麻呂。日置造眞夘並從五位上。外從五位下食朝臣三田次。正六位上田口朝臣大戸。正六位下大原眞人繼麻呂並從五位下。正六位上下道朝臣黒麻呂外從五位下。從五位上粟田朝臣深見正五位下。女孺正六位上大伴宿祢眞身。雀部朝臣東女。從六位下布勢朝臣小野。正七位上大神朝臣妹。无位藤原朝臣藥子並從五位下。」事畢。高野天皇口勅曰。乾政官大臣〈仁方〉敢〈天〉仕奉〈倍伎〉人无時〈波〉空〈久〉置〈弖〉在官〈尓阿利〉。然今大保〈方〉必可仕奉〈之止〉所念坐〈世〉。多〈能〉遍重〈天〉勅〈止毛〉敢〈未之時止〉爲〈弖〉辞〈備〉申〈豆良久〉可受賜物〈奈利世波〉祖父仕奉〈天麻自〉。然有物〈乎〉知所〈毛〉無〈久〉怯〈久〉劣〈岐〉押勝〈我〉得仕奉〈倍岐〉官〈尓波〉不在恐〈止〉申。可久申〈須乎〉皆人〈仁之毛〉辞〈止〉申〈仁〉依〈弖〉此官〈乎婆〉授不給〈止〉令知〈流〉事不得。又祖父大臣〈乃〉明〈久〉明〈久〉淨〈岐〉心以〈弖〉御世累〈弖〉天下申給〈比〉朝廷助仕奉〈利多夫〉事〈乎〉宇牟我自〈弥〉辱〈弥〉念行〈弖〉挂〈久毛〉畏〈岐〉聖天皇朝太政大臣〈止之弖〉仕奉〈止〉勅〈部礼止〉。數數辞〈備〉申〈多夫仁〉依〈弖〉受賜〈多婆受〉成〈尓志〉事〈毛〉悔〈止〉念〈賀〉故〈仁〉。今此藤原惠美朝臣〈能〉大保〈乎〉大師〈乃〉官〈仁〉上奉〈止〉授賜〈夫〉天皇御命衆聞食宣。即召大師賜隨身契。」又以中納言正三位石川朝臣年足爲御史大夫。從三位文室眞人智努爲中納言。三品船親王爲信部卿。從三位藤原朝臣眞楯爲大宰師。」勅曰。盡命事君。忠臣至節。隨勞酬賞。聖主格言。昔先帝數降明詔。造雄勝城。其事難成。前將既困。然今陸奥國按察使兼鎭守將軍正五位下藤原惠美朝臣朝獵等。教導荒夷。馴從皇化。不勞一戰。造成既畢。又於陸奥國牡鹿郡。跨大河凌峻嶺。作桃生柵。奪賊肝膽。眷言惟績。理應■昇。宜擢朝獵。特授從四位下。陸奥介兼鎭守副將軍從五位上百濟朝臣足人。出羽守從五位下小野朝臣竹良。出羽介正六位上百濟王三忠。並進一階。鎭守軍監正六位上葛井連立足。出羽掾正六位上玉作金弓並授外從五位下。鎭守軍監從六位上大伴宿祢益立。不辞艱苦。自有再征之勞。鎭守軍曹從八位上韓袁哲弗難殺身。已有先入之勇。並進三階。自餘從軍國郡司軍毅並進二階。但正六位上別給正税貳仟束。其軍士蝦夷俘囚有功者。按察使簡定奏聞。</p>
<p>丁夘。帝臨軒。渤海國使高南申等貢方物。奏曰。國王大欽茂言。爲獻日本朝遣唐大使特進兼秘書監藤原朝臣河清上表并恒貢物。差輔國大將軍高南申等。充使入朝。詔曰。遣唐大使藤原河清久不來歸。所鬱念也。而高麗王差南申令齎河清表文入朝。王之款誠。實有嘉焉。▼是日。高野天皇及帝幸太師第。授正六位上巨勢朝臣廣足從五位下。從三位藤原朝臣袁比良正三位。從五位上池上女王正五位上。從五位上賀茂朝臣小鮒。飯高公笠目並正五位下。賜陪從五位已上錢。</p>
<p>戊辰。授无位藤原朝臣久米刀自從五位下。</p>
<p>己巳。高野天皇及帝御閤門。五位已上及高麗使依儀陳列。詔授高麗國大使高南申正三位。副使高興福正四位下。判官李能本。解臂鷹。安貴寳並從五位下。録事已下各有差。賜國王■卅疋。美濃■卅疋。絲二百■。調綿三百屯。大使已下各有差。賜宴於五位已上及蕃客。賜祿有差。</p>
<p>戊寅。以從五位下大野朝臣廣立爲少納言。從三位藤原朝臣弟貞爲坤宮大弼。但馬守如故。從五位下大原眞人繼麻呂爲少忠。正四位下高麗朝臣福信爲信部大輔。從五位下阿陪朝臣許知爲少輔。從五位下阿倍朝臣意宇麻呂爲内藏助。從五位下奈癸王爲内礼正。從五位下路眞人野上爲兵馬正。從五位上河内王爲義部大輔。從四位下石川朝臣名人爲造宮卿。從四位下仲眞人石伴爲河内守。從五位下紀朝臣小楫爲和泉守。外從五位下高元度爲能登守。正四位上紀朝臣飯麻呂爲美作守。從五位下多治比眞人木人爲薩摩守。</p>
<p>丁丑。授正六位上蜜奚野外從五位下。无位藤原朝臣姉從五位下。</p>
<p>己夘。饗文武百官主典已上於朝堂。▼是日内射。因召蕃客令觀射礼。</p>
<p>辛夘。從二位藤原夫人薨。贈正一位太政大臣房前之女也。</p>
<p>二月壬寅。從五位下石川朝臣廣成賜姓高圓朝臣。</p>
<p>辛亥。以從四位下笠王。爲左大舍人頭。從五位下豊野眞人尾張爲内藏頭。在唐大使正四位下藤原朝臣河清爲文部卿。從五位下高圓朝臣廣成爲少輔。從五位下石川朝臣人成爲仁部少輔。從五位下巨勢朝臣廣足爲節部少輔。從五位上當麻眞人廣名爲遠江員外介。從五位下藤原朝臣楓麻呂爲但馬介。▼是日。渤海使高南申等歸蕃。</p>
<p>庚申。設仁王會於宮中及東大寺。</p>
<p>三月癸亥。散位從四位下多治比眞人家主卒。</p>
<p>辛未。沒官奴二百卅三人。婢二百七十七人。配雄勝柵。並從良人。</p>
<p>甲戌。詔曰。比來。皇太后御體不豫。宜祭天神地祇。諸祝部等各祷其社。欲令聖體安穩平復。是以。自太神宮祢宜内人物忌。至諸社祝部。賜爵一級。普告令知之。授外從五位上神主首名外正五位下。外正六位上神主枚人外從五位下。</p>
<p>丁丑。勅。錢之爲用。行之已久。公私要便莫甚於斯。頃者。私鑄稍多。僞濫既半。頓將禁斷。恐有騷擾。宜造新樣與舊並行。庶使無損於民有益於國。其新錢文曰萬年通寳。以一當舊錢之十。銀錢文曰大平元寳。以一當新錢之十。金錢文曰開基勝寳。以一當銀錢之十。</p>
<p>庚辰。以外從五位下漆部直伊波爲佐渡守。</p>
<p>丁亥。上野國飢。賑給之。伊勢。近江。美濃。若狹。伯耆。石見。播磨。備中。備後。安藝。周防。紀伊。淡路。讃岐。伊豫等一十五國疫。賑給之。</p>
<p>夏四月丁巳。志摩國疫。賑給之。</p>
<p>戊午。置歸化新羅一百卅一人於武藏國。</p>
<p>閏四月壬午。轉讀大般若經於宮中。</p>
<p>丁亥。仁正皇大后遣使於五大寺。毎寺施雜藥二櫃。蜜缶一缶。以皇太后寢膳乖和也。</p>
<p>五月壬辰。授從三位河内王正三位。從五位下岡田王從五位上。從五位上氣太公十千代正五位上。從五位下石上朝臣國守從五位上。</p>
<p>丙申。以從五位下巨勢朝臣廣足爲安房守。」大膳大夫從四位下御使王。命婦從四位下縣犬養宿祢八重並卒。</p>
<p>戊戌。右大舍人大允正六位下大伴宿祢上足坐記災事十條傳行人間。左遷多■嶋掾。告人上足弟矢代任但馬目。</p>
<p>丁未。於京内六大寺誦經。</p>
<p>戊申。勅。如聞。頃者。疾疫流行。黎元飢苦。宜天下高年。鰥寡孤獨。癈疾及臥疫病者。量加賑恤。當道巡察使与國司。視問患苦。賑給。若巡察使已過之處者。國司專當賑給。務從恩旨。</p>
<p>六月乙丑。天平應眞仁正皇太后崩。姓藤原氏。近江朝大織冠内大臣鎌足之孫。平城朝贈正一位太政大臣不比等之女也。母曰贈正一位縣犬養橘宿祢三千代。皇太后幼而聡惠。早播聲譽。勝寳感神聖武皇帝儲貳之日。納以爲妃。時年十六。接引衆御。皆盡其歡。雅閑禮訓。敦崇佛道。神龜元年。聖武皇帝即位。授正一位。爲大夫人。生高野天皇及皇太子。其皇太子者。誕而三月立爲皇太子。神龜五年天而薨焉。時年二。天平元年。尊大夫人爲皇后。湯沐之外更加別封一千戸。及高野天皇東宮封一千戸。太后仁慈。志在救物。創建東大寺及天下國分寺者。本太后之所勸也。又設悲出施藥兩院。以療養夭下飢病之徒也。勝寳元年高野天皇受禪。改皇后宮職曰紫微中臺。妙選勲賢並列臺司。寳字二年。上尊号曰天平應眞仁正皇太后。改中臺曰坤宮官。崩時春秋六十。以三品船親王。從三位藤原朝臣永手。藤原朝臣弟貞。從四位上藤原朝臣御楯。從四位下安倍朝臣嶋麻呂。藤原惠美朝臣久須麻呂等十二人。爲裝束司。六位已下官十三人。以三品池田親王。從三位諱。文室眞人智努。氷上眞人鹽燒。正五位下市原王。正四位上坂上忌寸犬養。從四位下佐伯宿祢今毛人。岡眞人和氣等十二人。爲山作司。六位已下官十三人。以從五位下大藏忌寸麻呂。外從五位下上毛野公眞人。爲養民司。六位已下官五人。以從三位氷上眞人塩燒。從三位諱。正五位下石川朝臣豊成。從五位下大原眞人繼麻呂等。爲前後次第司。判官主典各二人。天下諸國擧哀三日。服期三日。</p>
<p>癸夘。葬仁正皇太后於大和國添上郡佐保山。武部卿從三位藤原朝臣弟麻呂薨。平城朝贈正一位太政大臣武智麻呂之第四子也。</p>
<h2>卷第廿三　淳仁天皇　淡路廢帝</h2>
<p>庚戌。大僧都良弁。少僧都慈訓。律師法進等奏曰。良弁等聞。法界混一。凡聖之差未著。斷證以降。行住之科始異。三賢十地。所以開化衆生。前佛後佛。由之勸勉三乘。良知。非酬勲庸。無用證眞之識。不差行住。■勸流浪之徒。今者。像教將季。緇侶稍怠。若无■貶。何顯善惡。望請。制四位十三階。以抜三學六宗。就其十三階中。三色師位并大法師位。准勅授位記式。自外之階。准奏授位記式。然則戒定惠行非獨昔時。經論律旨方盛當今。庶亦永息濫位之譏。以興敦善之隆。良弁等。學非渉獵。業惟淺近。輙以管見。略事採擇。叙位節目。具列別紙。」勅報曰。省來表知具示。勸誡緇徒。實應利益。分置四級。恐致勞煩。故其修行位。誦持位。唯用一色。不爲數名。若有誦經忘却。戒行過失者。待衆人知。然後改正。但師位等級。宜如奏状。」又勅曰。東大寺封五千戸者。平城宮御宇後太上天皇皇帝皇太后。以去天平勝寳二年二月廿三日。專自參向於東大寺。永用件封入寺家訖。而造寺了後。種種用事未宣分明。因茲。今追議定營造修理塔寺精舍分一千戸。供養三寳并常住僧分二千戸。官家修行諸佛事分二千戸。</p>
<p>癸丑。設皇太后七七齋於東大寺并京師諸小寺。其天下諸國。毎國奉造阿弥陀淨土畫像。仍計國内見僧尼。寫稱讃淨土經。各於國分金光明寺礼拜供養。</p>
<p>八月甲子。勅曰。子以祖爲尊。祖以子亦貴。此則不易之彜式。聖主之善行也。其先朝太政大臣藤原朝臣者。非唯功高於天下。是復皇家之外戚。是以。先朝贈正一位太政大臣。斯實雖依我令。已極官位。而准周礼。猶有不足。竊思勳績蓋於宇宙。朝賞未允人望。宜依齊太公故事。追以近江國十二郡。封爲淡海公。餘官如故。繼室從一位縣狗養橘宿祢贈正一位。以爲大夫人。又得大師奏状稱。故臣父及叔者。並爲聖代之棟梁。共作明時之羽翼。位已窮高。官尚未足。伏願。廻臣所給太師之任。欲讓南北兩左大臣者。宜依所請。南卿贈太政大臣。北卿轉贈太政大臣。庶使酬庸之典垂跡於將來。事君之臣盡忠於後葉。普告遐邇。知朕意焉。」又勅。大隅。薩摩。壹岐。對馬。多■等司。身居邊要。稍苦飢寒。擧乏官稻。曾不得利。欲運私物。路險難通。於理商量。良須矜愍。宜割大宰所管諸國地子各給。守一万束。掾七千五百束。目五千束。史生二千五百束。以資遠戍。稍慰羈情。」以從四位下阿倍朝臣嶋麻呂爲參議。</p>
<p>辛未。轉播麻國糒一千斛。備前國五百斛。備中國五百斛。讃岐國一千斛。以貯小治田宮。</p>
<p>乙亥。幸小治田宮。天下諸國當年調庸。便即收納。</p>
<p>己夘。賜新京諸大小寺。及僧綱大尼。諸神主。百官主典已上新錢。各有差。</p>
<p>癸未。施新京高年僧尼曜藏。延秀等卅四人■綿。</p>
<p>九月癸夘。新羅國遣級■金貞卷朝貢。使陸奥按察使從四位下藤原惠美朝臣朝獵等問其來朝之由。貞卷言曰。不脩職貢。久積年月。是以。本國王令齎御調貢進。又無知聖朝風俗言語者。仍進學語二人。問曰。凡是執玉帛行朝聘。本以副忠信通礼義也。新羅既無言信。又闕礼義。弃本行末。我國所賎。又王子泰廉入朝之日。申云。毎事遵古迹。將供奉。其後遣小野田守時。彼國闕礼。故田守不行使事而還歸。王子尚猶无信。况復輕使。豈足爲據。貞卷曰。田守來日。貞卷出爲外官。亦復賎人不知細旨。於是。告貞卷曰。使人輕微不足賓待。宜從此却迴。報汝本國。以専對之人。忠信之礼。仍舊之調。明驗之言。四者備具。乃宜來朝。</p>
<p>冬十月癸酉。陸奥柵戸百姓等言。遠離郷關。傍無親情。吉凶不相問。緩急不相救。伏乞。本居父母兄弟妻子。同貫柵戸。庶蒙安堵。許之。</p>
<p>十一月壬辰。勅。先歳逆徒。家挂羅網。今年巡察。人畏憲章。古人有言。盜窺財主有自來焉。撫躬自訟。責歸元首。靜言興念。憂心如灼。書不云乎。徳惟善政。政在養民。今陽氣初萌。日南既至。地惟育物。天道更生。思承地施仁。順天降惠。俾茲黔庶與時競新。其自天平寳字四年十一月六日昧爽已前天下罪無輕重。已發覺。未發覺。繋囚見徒。并逋租調官物未納已言上者悉赦除之。但犯八虐。故殺人。私鑄錢。叛徒隱不首者。不在免限。前年已赦。今歳亦除。竊恐。人習寛容。終無懲改。冀令悉停前惡。皆從後善。其七道巡察使所勘出田者。宜仰所司隨地多少。量加全輸。正丁若有不足國者。以爲乘田。遂使貧家繼業。憂人息肩。普告遐邇。知朕意焉。</p>
<p>丙申。遣授刀舍人春日部三關。中衛舍人土師宿祢關成等六人於大宰府。就大貳吉備朝臣眞備。令習諸葛亮八陳。孫子九地及結營向背。</p>
<p>丁酉。送高南申使外從五位下陽侯史玲■至自渤海。授從五位下。餘各有差。</p>
<p>丙午。大臣已下參議已上。夏冬衣服。節級作差。</p>
<p>十二月戊辰。勅。准令給封戸事。女悉減半者。今尚侍尚藏。職掌既重。宜異諸人。量須全給。其位田資人。並亦如此。又勅。太皇太后宮。皇太后御墓者。自今以後。並稱山陵。其忌日者亦入國忌例。設齋如式。</p>
<p>戊寅。藥師寺僧華達。俗名山村臣伎婆都。与同寺僧範曜。博戯爭道。遂殺範曜。還俗配陸奥國桃生柵戸。</p>
<p>五年春正月丁亥朔。廢朝。以新宮未就也。</p>
<p>戊子。帝臨軒。文武百官主典已上依儀陪位。」授從三位文室眞人淨三正三位。從五位下林王從五位上。无位高嶋王。布勢王。忍坂王並從五位下。從四位下阿倍朝臣嶋麻呂從四位上。正五位上藤原朝臣魚名從四位下。從五位下粟田朝臣人成。藤原朝臣繩麻呂並從五位上。正六位上藤原惠美朝臣辛加知。安曇宿祢石成。粟田朝臣足人。石川朝臣弟人。佐味朝臣伊与麻呂。阿倍朝臣廣人。當麻眞人高庭。淡海眞人御船。藤原朝臣田麻呂。藤原朝臣黒麻呂。石川朝臣名足並從五位下。正六位上坂上忌寸老人。村國連虫麻呂。山田連古麻呂並外從五位下。」正四位下小長谷女王正四位上。正五位上池上女王。无位置始女王。小葛女王並從四位下。无位川上女王從五位下。從五位上阿倍朝臣石井正五位下。无位藤原惠美朝臣東子從五位上。无位藤原惠美朝臣額。橘宿祢眞都我並從五位下。正六位上御間名人黒女。正七位下壬生直小家主女。從七位上稻蜂間連仲村女並外從五位下。</p>
<p>癸巳。詔曰。依有大史局奏事。暫移而御小治田岡本宮。是以。大和國國司史生已上。恪勤供奉者。賜爵一階。郡司者賜物。百姓者免今年之調。授守從四位下藤原惠美朝臣眞光從四位上。介外從五位下山邊縣主男笠外從五位上。大掾正六位下布勢朝臣清道已下。史生已上。爵人一級。賜郡司軍毅■綿各有差。</p>
<p>乙未。令美濃。武藏二國少年。毎國廿人習新羅語。爲征新羅也。</p>
<p>丁酉。車駕至自小治田宮。以武部曹司爲御在所。</p>
<p>壬寅。以從五位下粟田朝臣足人爲齋宮長官。從五位下藤原朝臣濱足爲大判事。外從五位下茨田宿祢枚野爲鑄錢次官。從四位下藤原惠美朝臣久須麻呂爲大和守。從五位下淡海眞人御船爲參河守。外從五位下御杖連祖足爲相摸介。從五位上石上朝臣宅嗣爲上総守。外從五位下上毛野公牛養爲美濃介。從五位下紀朝臣僧麻呂爲信濃介。從五位上藤原朝臣宿奈麻呂爲上野守。從五位下石川朝臣名足爲下野守。從五位下高橋朝臣人足爲若狹守。外從五位下高丘連比枝麻呂爲越前介。從五位下阿倍朝臣廣人爲越中守。外從五位下高松連笠麻呂爲備後介。從五位下大伴宿祢益立爲陸奥鎭守副將軍鎭國驍騎將軍。從四位上藤原惠美朝臣眞光爲兼美濃。飛騨。信濃按察使。授刀督從四位上藤原朝臣御楯爲兼伊賀。近江。若狹按察使。</p>
<p>癸夘。以從五位下參河王爲和泉守。從五位下賀茂朝臣塩管爲土左守。</p>
<p>丁未。使司門衛督正五位上粟田朝臣奈勢麻呂。礼部少輔從五位下藤原朝臣田麻呂等。六位已下官七人於保良京。班給諸司史生已上宅地。</p>
<p>二月丙辰朔。勅。朕以餘閑歴覽前史。皆降親王之礼。並在三公之下。是以別預議政者。月料馬料。春秋季祿。夏冬衣服等。其一品二品准御史大夫。三品四品准中納言給之。」又勅。中納言。准格正四位上。此則職掌既重。季祿尚少。自今以後。宜改爲從三位官。其管左右京。並任一人長官者。名以爲尹。官位准正四位下官。</p>
<p>戊午。越前國加賀郡少領道公勝石。出擧私稻六万束。以其違勅。沒利稻三万束。</p>
<p>三月丙戌朔。乾政官奏曰。外六位已下。不在蔭親之限。由此。諸國郡司承家者。已無官路。潜抱憂嗟。朝議平章。別許少領已上嫡子出身。遂使堂構無墜。永世繼宗。但貢兵衛者更不得重。奏可。</p>
<p>乙未。參議正四位下安倍朝臣嶋麻呂卒。藤原朝右大臣從二位御主人之孫。奈良朝中納言從三位廣庭之子也。</p>
<p>庚子。百濟人余民善女等四人賜姓百濟公。韓遠智等四人中山連。王國嶋等五人楊津連。甘良東人等三人清篠連。刀利甲斐麻呂等七人丘上連。戸淨道等四人松井連。憶頼子老等■一人石野連。竹志麻呂等四人坂原連。生河内等二人清湍連。面得敬等四人春野連。高牛養等八人淨野造。卓杲智等二人御池造。延尓豊成等四人長沼造。伊志麻呂福地造。陽麻呂高代造。烏那龍神水雄造。科野友麻呂等二人清田造。斯■國足二人清海造。佐魯牛養等三人小川造。王寳受等四人楊津造。荅他伊奈麻呂等五人中野造。調阿氣麻呂等廿人豊田造。高麗人達沙仁徳等二人朝日連。上部王虫麻呂豊原連。前部高文信福當連。前部白公等六人御坂連。後部王安成等二人高里連。後部高呉野大井連。上部王弥夜大理等十人豊原造。前部選理等三人柿井造。上部君足等二人雄坂造。前部安人御坂造。新羅人新良木舍姓縣麻呂等七人清住造。須布呂比滿麻呂等十三人狩高造。漢人伯徳廣足等六人雲梯連。伯徳諸足等二人雲梯造。</p>
<p>甲辰。京戸百姓規避課役。浮宕外國。習而爲常。其數實繁。各在所占著。給其口田。</p>
<p>丁未。以外從五位下宍人朝臣和麻呂爲佐渡守。</p>
<p>戊申。賜從六位下大神東女等十六人播磨國稻人六百束。優高年也。</p>
<p>己酉。葦原王坐以刄殺人。賜姓龍田眞人。流多■嶋。男女六人復令相隨。葦原王者。三品忍壁親王之孫。從四位下山前王之男。天性凶惡。喜遊酒肆。時与御使連麻呂。博飮忽發怒。刺殺屠其股完。便置胸上而膾之。及他罪状明白。有司奏請其罪。帝以宗室之故。不忍致法。仍除王名配流。</p>
<p>夏四月癸亥。散位從三位巨勢朝臣關麻呂薨。難破長柄豊崎朝大臣大繍徳太古曾孫。從五位上小邑治之子也。其伯父中納言正三位邑治養之爲子。遂承其後。頻歴顯職。遂拜參議。以病歸休。假滿解任。</p>
<p>乙亥。外從五位下稻蜂間連仲村賣。親族稻蜂間首醜麻呂等八人。賜姓稻蜂間連。</p>
<p>辛巳。授正五位下石川朝臣豊成正五位上。</p>
<p>五月壬辰。從五位下高圓朝臣廣世爲攝津亮。從五位下紀朝臣伊保爲相摸守。</p>
<p>丙申。左兵衛河内國志紀郡人正八位上達沙仁徳。散位正六位下達沙牛養二人賜姓朝日連。後改爲嶋野連。</p>
<p>丙午。使散位外從五位下物部山背。正六位下曰佐若麻呂。行視畿内陂池堰堤溝洫之所宜。</p>
<p>六月庚申。設皇太后周忌齋於阿弥陀淨土院。其院者在法華寺内西南隅。爲設忌齋所造也。其天下諸國。各於國分尼寺。奉造阿弥陀丈六像一躯。脇侍菩薩像二躯。</p>
<p>辛酉。於山階寺。毎年皇太后忌日。講梵網經。捨京南田■町以供其用。又捨田十町。於法華寺。毎年始自忌日。一七日間請僧十人。礼拜阿弥陀佛。</p>
<p>庚午。以從五位下大野朝臣廣立爲若狹守。」賜大和介從五位上日置造眞夘沒官稻一千束。賞廉勤也。</p>
<p>己夘。賜正四位下文室眞人大市。從五位上國中連公麻呂。從五位下長野連公足爵人一級。從三位粟田女王。正四位上小長谷女王並進一階。從四位下紀女王授從三位。正五位下粟田朝臣深見從四位下。正五位下飯高公笠目。藏毘登於須美。從五位上熊野直廣濱。多氣宿祢弟女。多可連淨日並進一階。外從五位上錦部連河内。外從五位下忍海連致。尾張宿祢若刀自並從五位下。從七位上大鹿臣子虫外從五位下。以供奉皇太后周忌御齋也。</p>
<p>辛巳。詔。供奉御齋雜工將領等。隨其勞効。賜爵与考各有差。其未出身者。聽預當官得考之例。</p>
<p>秋七月癸未朔。日有蝕之。</p>
<p>甲申。西海道巡察使武部少輔從五位下紀朝臣牛養等言。戎器之設。諸國所同。今西海諸國。不造年料器仗。既曰邊要。當備不虞。於是。仰筑前。筑後。肥前。肥後。豊前。豊後。日向等國。造備甲刀弓箭。各有數。毎年送其樣於大宰府。</p>
<p>辛丑。遠江國荒玉河堤决三百餘丈。役單功卅万三千七百餘人。充粮修築。</p>
<p>八月癸丑朔。勅曰。頃見七道巡察使奏状。曾無一國守領政合公平。竊思貪濁人多。清白吏少。朕聞。授非賢哲。萬事咸邪。任得其材。千務悉理。上如國司。一色親管百姓籍。其獎導風俗字撫黎民。特須精簡。必合稱職。其居家無孝。在國無忠。見利行非。臨財忘恥。上交違礼。下接多■。施政不仁。爲民苦酷。差遣邊要。詐稱病重。任使勢官。競欲自拜。匪聞教義。靡率典章。措意屬心。唯利是視。巧弄憲法。漸汚皇化。如此之流。傷風乱俗。雖有周公之才。朕不足觀也。自今已後。更亦莫任。還却田園。令勤耕作。若有悔過自新。必加■賞。迷塗不返。永須貶黜。普告遐邇教喩衆諸。」美作介從五位下縣犬養宿祢沙弥麻呂。不經官長。恣行國政。獨自在舘。以印公文。兼復不據時價。抑買民物。爲守正四位上紀朝臣飯麻呂所告失官。</p>
<p>甲子。高野天皇及帝幸藥師寺礼佛。奏呉樂於庭。施綿一千屯。還幸授刀督從四位上藤原朝臣御楯第。宴飮。授御楯正四位上。其室從四位下。藤原惠美朝臣兒從正四位下。</p>
<p>甲子。迎藤原河清使高元度等至自唐國。初元度奉使之日。取渤海道。隨賀正使揚方慶等。往於唐國。事畢欲歸。兵仗樣。甲冑一具。伐刀一口。槍一竿。矢二隻分付元度。又有内使。宣勅曰。特進秘書監藤原河清。今依使奏。欲遣歸朝。唯恐殘賊未平。道路多難。元度宜取南路先歸復命。即令中謁者謝時和押領元度等向蘇州。与刺史李■平章。造船一隻長八丈。并差押水手官越州浦陽府折衝賞紫金魚袋沈惟岳等九人水手。越州浦陽府別將賜緑陸張什等卅人送元度等歸朝。於大宰府安置。</p>
<p>己夘。以今良三百六十六人。編附左右京。大和。山背。伊勢。參河。下総等職國。</p>
<p>辛巳晦。大秡。以齋内親王將向伊勢也。</p>
<p>九月乙酉。命婦從三位曾祢連伊賀牟志薨。</p>
<p>冬十月壬子朔。以從五位下菅生王爲少納言。從五位下紀朝臣牛養爲信部少輔。從五位下尾張王爲大監物。從五位下石川朝臣弟人爲玄番頭。從五位上粟田朝臣人成爲仁部大輔。從五位下榎井朝臣小祖父爲少輔。從五位下柿本朝臣市守爲主計頭。明法博士外從五位下山田連銀爲兼助。從五位下大伴宿祢東人爲武部少輔。從五位下石川朝臣人成爲節部大輔。外從五位下陽侯毘登玲珍爲漆部正。從五位下縣犬養宿祢沙弥麻呂爲大膳亮。從五位下忌部宿祢鳥麻呂爲木工助。從五位下阿倍朝臣意宇麻呂爲大炊頭。從五位下大坂王爲正親正。從五位下布施王爲内染正。正五位下國中連公麻呂爲造東大寺次官。從五位下高圓朝臣廣世爲尾張守。從五位下山口忌寸沙弥麻呂爲甲斐守。從五位下高麗朝臣大山爲武藏介。外從五位下上毛野公牛養爲能登守。外從五位下蜜奚野爲越中員外介。從五位上長野連公足爲丹後守。正四位上文室眞人大市爲出雲守。從五位上甘南備眞人伊香爲美作介。從五位上豊野眞人出雲爲安藝守。從五位上縣犬養宿祢古麻呂爲筑後守。從五位下池田朝臣足繼爲豊後守。</p>
<p>辛酉。遣從五位上上毛野公廣濱。外從五位下廣田連小床。六位已下官六人。造遣唐使船四隻於安藝國。仰東海。東山。北陸。山陰。山陽。南海等道諸國。貢牛角七千八百隻。初高元度自唐歸日。唐帝語之曰。屬祿山乱離。兵器多亡。今欲作弓。交要牛角。聞道。本國多有牛角。卿歸國。爲求使次相贈。故有此儲焉。</p>
<p>壬戌。内舍人正八位上御方廣名等三人賜姓御方宿祢。又賜大師稻一百万束。三品船親王。池田親王各十万束。正三位石川朝臣年足。文室眞人淨三各四万束。二品井上内親王十万束。四品飛鳥田内親王。正三位縣犬養夫人。粟田女王。陽侯女王各四万束。以遷都保良也。</p>
<p>甲子。行幸保良宮。</p>
<p>庚午。幸近江按察使御楯第。轉幸大師第。宴飮賜從官物有差。極歡而罷。</p>
<p>癸酉。以右虎賁衛督從四位下仲眞人石伴爲遣唐大使。上総守從五位上石上朝臣宅嗣爲副使。以武藏介從五位下高麗朝臣大山爲遣高麗使。又以從四位下藤原惠美朝臣朝獵爲仁部卿。陸奥出羽按察使如故。從四位下和氣王爲節部卿。從五位下藤原惠美朝臣辛加知爲左虎賁衛督。從四位下仲眞人石伴爲播磨守。</p>
<p>己夘。詔曰。爲改作平城宮。暫移而御近江國保良宮。是以。國司史生已上供事者。并造宮使藤原朝臣田麻呂等。加賜位階。郡司者賜物。免當國百姓。及左右京。大和。和泉。山背等國今年田租。又自天平寳字五年十月六日昧爽已前近江國雜犯死罪已下。咸悉赦除。」授正四位上藤原朝臣御楯從三位。從五位下藤原朝臣田麻呂。巨曾倍朝臣難波麻呂。中臣丸連張弓並從五位上。正六位上椋垣忌寸吉麻呂。葛井連根主並外從五位下。▼是日。勅曰。朕有所思。議造北京。縁時事由。暫移遊覽此土。百姓頗勞差科。仁恕之襟。何無矜愍。宜割近都兩郡。永爲畿縣。停庸輸調。其數准京。</p>
<p>十一月癸未。授迎藤原河清使外從五位下高元度從五位上。其録事羽栗翔者留河清所而不歸。</p>
<p>丁酉。以從四位下藤原惠美朝臣朝狩爲東海道節度使。正五位下百濟朝臣足人。從五位上田中朝臣多太麻呂爲副。判官四人。録事四人。其所管遠江。駿河。伊豆。甲斐。相摸。安房。上総。下総。常陸。上野。武藏。下野等十二國。検定船一百五十二隻。兵士一万五千七百人。子弟七十八人。水手七千五百廿人。數内二千四百人肥前國。二百人對馬嶋。從三位百濟王敬福爲南海道使。從五位上藤原朝臣田麻呂。從五位下小野朝臣石根爲副。判官四人。録事四人。紀伊。阿波。讃岐。伊豫。土左。播磨。美作。備前。備中。備後。安藝。周防等十二國。検定船一百廿一隻。兵士一万二千五百人。子弟六十二人。水手四千九百廿人。正四位下吉備朝臣眞備爲西海道使。從五位上多治比眞人土作。佐伯宿祢美濃麻呂爲副。判官四人。録事四人。筑前。筑後。肥後。豊前。豊後。日向。大隅。薩摩等八國。検定船一百廿一隻。兵士一万二千五百人。子弟六十二人。水手四千九百廿人。皆免三年田租。悉赴弓馬。兼調習五行之陳。其所遺兵士者。便役造兵器。</p>
<p>十二月戊午。授正五位上藤原朝臣家兒從四位下。无位大伴宿祢諸刀自從五位下。</p>
<p>丙寅。唐人外從五位下李元環賜姓李忌寸。</p>
<h2>卷第廿四　淳仁天皇　淡路廢帝</h2>
<p>辛巳。日有蝕之。</p>
<p>癸未。帝臨軒。授三品船親王二品。正四位上紀朝臣飯麻呂從三位。无位榎本王從四位下。荻田王從五位下。正五位上粟田朝臣奈勢麻呂。中臣朝臣清麻呂。石川朝臣豊成並從四位下。從五位上阿倍朝臣子嶋正五位下。從五位下石川朝臣人成。巨勢朝臣淨成並從五位上。正六位上息長丹生眞人國嶋。路眞人鷹養。中臣朝臣伊加麻呂。阿倍朝臣小路。阿倍朝臣息道。石上朝臣奥繼。大伴宿祢田麻呂並從五位下。正六位上守部垣麻呂。船連小楫並外從五位下。」以中納言正三位文室眞人淨三爲御史大夫。信部卿從三位氷上眞人塩燒。鎭國衛驍騎將軍兼美濃飛騨信濃按察使從四位上藤原惠美朝臣眞光並爲參議。」授從四位上氷上眞人陽侯正四位下。正六位上紀朝臣眞艫。從六位上安曇宿祢夷女。從七位下車持朝臣塩清。无位當麻眞人多玖比礼並從五位下。</p>
<p>乙酉。遣參議從四位上藤原惠美朝臣眞光。饗唐人沈惟岳等於大宰府。賜大使以下祿有差。</p>
<p>戊子。以信部少輔從五位下紀朝臣牛養爲兼少納言。從五位上阿倍朝臣毛人爲左中弁。從四位下石川朝臣豊成爲右大弁。從五位上大伴宿祢家持爲信部大輔。外從五位下忌部連黒麻呂爲内史局助。從四位下宗形王爲右大舍人頭。從五位下淡海眞人三船爲文部少輔。從五位下中臣朝臣伊加麻呂爲礼部少輔。從四位下林王爲木工頭。從五位上上毛野公廣濱爲左京亮。外從五位下茨田宿祢枚野爲東市正。從五位下阿倍朝臣許智爲攝津亮。從五位上巨曾倍朝臣難破麻呂爲造宮大輔。外從五位下椋垣忌寸吉麻呂爲右平準令。從五位下笠朝臣眞足爲右勇士翼。從五位上高元度爲參河守。從五位下阿倍朝臣小路爲近江介。從五位下阿倍朝臣息道爲若狹守。外從五位下日置造蓑麻呂爲丹波介。從五位上河内王爲丹後守。從五位上長野連公足爲因幡守。從五位下石上朝臣奥繼爲播磨介。從五位下大野朝臣廣立爲肥前守。從五位下百濟王理伯爲肥後守。從五位下田口朝臣大戸爲日向守。</p>
<p>丁未。造東海。南海。西海等道節度使料綿襖冑各二万二百五十具於大宰府。其製一如唐國新樣。仍象五行之色。皆畫甲板之形。碧地者以朱。赤地者以黄。黄地者以朱。白地者以黒。黒地者以白。毎四千五十具成一行之色。</p>
<p>二月辛亥。授從一位藤原惠美朝臣押勝正一位。</p>
<p>乙夘。造綿甲冑一千領以貯鎭國衛府。</p>
<p>辛酉。簡點伊勢。近江。美濃。越前等四國郡司子弟及百姓。年■已下廿已上練習弓馬者。以爲健兒。其有死闕及老病者。即以與替。仍准天平六年四月廿一日勅。除其身田租及雜徭之半。其歴名等第。毎年附朝集使送武部省。</p>
<p>甲戌。賜大師藤原惠美朝臣押勝近江國淺井高嶋二郡鐵穴各一處。</p>
<p>三月庚辰朔。遣唐副使從五位上石上朝臣宅嗣罷。以左虎賁衛督從五位上藤原朝臣田麻呂爲副使。</p>
<p>壬午。於宮西南。新造池亭。設曲水之宴。賜五位已上祿有差。</p>
<p>甲辰。保良宮諸殿及屋垣。分配諸國。一時就功。</p>
<p>戊申。參河。尾張。遠江。下総。美濃。能登。備中。備後。讃岐等九國旱。</p>
<p>夏四月庚戌朔。以外從五位下山田連古麻呂爲主税助。從五位上大伴宿祢御依爲義部大輔。外從五位下漆部直伊波爲贓贖正。從五位上巨勢朝臣淨成爲智部大輔。從五位下紀朝臣廣名爲少輔。從五位下高橋朝臣子老爲大膳亮。從五位下高橋朝臣老麻呂爲内膳奉膳。從五位下高圓朝臣廣世爲山背守。外從五位下坂上忌寸老人爲介。右大弁從四位下石河朝臣豊成爲兼尾張守。從四位下粟田朝臣奈勢麻呂爲遠江守。從五位上田中朝臣多太麻呂爲陸奥守。鎭守副將軍從五位下大伴宿祢益立爲兼介。外從五位下下道朝臣黒麻呂爲隱岐守。信部卿從三位氷上眞人塩燒爲兼美作守。外從五位下中臣酒人宿祢虫麻呂爲豊前員外介。</p>
<p>丁巳。河内國狹山池堤决。以單功八万三千人修造。</p>
<p>戊午。遠江國飢。賑給之。</p>
<p>癸亥。尾張國飢。賑給之。</p>
<p>丙寅。遣唐使駕船一隻自安藝國到于難波江口。著灘不浮。其柁亦復不得發出。爲浪所搖。船尾破裂。於是。■節使人限以兩船。授判官正六位上中臣朝臣鷹主從五位下爲使。賜節刀。正六位上高麗朝臣廣山爲副。</p>
<p>辛未。始置大宰弩師。</p>
<p>壬申。勅越前國江沼郡山背郷戸五十烟施入岡寺。</p>
<p>五月壬午。京師及畿内。伊勢。近江。美濃。若狹。越前等國飢。遣使賑給之。</p>
<p>丁亥。美濃。飛騨。信濃等國地震。賜被損者穀家二斛。」石見國飢。賑給之。</p>
<p>己丑。備前國飢。賑給之。</p>
<p>丁酉。大宰府言。唐客副使紀喬容已下卅八人状云。大使沈惟岳。贓汚已露。不足率下。副使紀喬容。司兵晏子欽堪充押領。伏垂進止。府官商量。所申有實。報曰。大使副使並是勅使。謝時和与蘇州刺史。相量所定。不可改張。其還郷之祿亦依舊給。</p>
<p>辛丑。高野天皇与帝有隙。於是。車駕還平城宮。帝御于中宮院。高野天皇御于法華寺。</p>
<p>丙午。賜大師正一位藤原惠美朝臣押勝帶刀資人六十人。通前一百人。其夏冬衣服者官給之。</p>
<p>六月庚戌。喚集五位已上於朝堂。詔曰。太上天皇御命以〈弖〉卿等諸語〈部止〉宣〈久〉。朕御祖大皇后〈乃〉御命以〈弖〉朕〈尓〉告〈之久〉岡宮御宇天皇〈乃〉日繼〈波〉加久〈弖〉絶〈奈牟止〉爲。女子〈能〉繼〈尓波〉在〈止母〉欲令嗣〈止〉宣〈弖〉此政行給〈岐〉。加久爲〈弖〉今帝〈止〉立〈弖〉須麻〈比〉久〈流〉間〈尓〉宇夜宇也〈自久〉相從事〈波〉无〈之弖〉斗卑等〈乃〉仇〈能〉在言〈期等久〉不言〈岐〉辞〈母〉言〈奴〉。不爲〈岐〉行〈母〉爲〈奴〉。凡加久伊波〈流倍枳〉朕〈尓波〉不在。別宮〈尓〉御坐坐〈牟〉時自加得言〈也〉。此〈波〉朕劣〈尓〉依〈弖之〉加久言〈良之止〉念召〈波〉愧〈自弥〉伊等保〈自弥奈母〉念〈須〉。又一〈尓波〉朕應發菩提心縁〈尓〉在〈良之止母奈母〉念〈須〉。是以出家〈弖〉佛弟子〈止〉成〈奴〉。但政事〈波〉常祀〈利〉小事〈波〉今帝行給〈部〉。國家大事賞罸二柄〈波〉朕行〈牟〉。加久〈能〉状聞食悟〈止〉宣御命衆聞食宣。」尾張國飢。賑給之。</p>
<p>戊辰。河内國長瀬堤决。發單功二万二千二百餘人修造焉。」散位從四位下榎本王卒。</p>
<p>庚午。尚藏兼尚侍正三位藤原朝臣宇比良古薨。贈太政大臣房前之女也。賻■百疋。布百端。鐵百廷。</p>
<p>秋七月丙申。散位從三位紀朝臣飯麻呂薨。淡海朝大納言贈正三位大人之孫。平城朝式部大輔正五位下古麻呂之長子也。仕至正四位下左大弁。拜參議。授從三位。病久不損。上表乞骸骨。詔許之。</p>
<p>是月。送唐人使從五位下中臣朝臣鷹主等。風波無便不得渡海。</p>
<p>八月乙夘。勅。唐人沈惟岳等着府。依先例安置供給。其送使者。海陸二路量便咸令入京。其水手者。自彼放還本郷。</p>
<p>丁巳。令左右京尹從四位下藤原惠美朝臣訓儒麻呂。文部大輔從四位下中臣朝臣清麻呂。右勇士率從四位下上道朝臣正道。授刀大尉從五位下佐味朝臣伊与麻呂等。侍于中宮院。宣傳勅旨。</p>
<p>乙丑。陸奥國疫。賑給之。</p>
<p>丙寅。御史大夫文室眞人淨三。以年老力衰。優詔特聽宮中持扇策杖。</p>
<p>九月乙巳。御史大夫正三位兼文部卿神祇伯勳十二等石川朝臣年足薨。時年七十五。詔遣攝津大夫從四位下佐伯宿祢今毛人。信部大輔從五位上大伴宿祢家持。弔賻之。年足者。後岡本朝大臣大紫蘇我臣牟羅志曾孫。平城朝左大弁從三位石足之長子也。率性廉勤。習於治體。起家補少判事。頻歴外任。天平七年。授從五位下。任出雲守。視事數年。百姓安之。聖武皇帝善之。賜■卅疋。布六十端。當國稻三万束。十九年。至從四位下春宮大夫兼左中弁。拜參議。勝寳五年授從三位。累遷至中納言兼文部卿神祇伯。公務之閑。唯書是悦。寳字二年授正三位。轉御史大夫。時勅公卿各言意見。仍上便宜。作別式廿卷。各以其政繋於本司。雖未施行。頗有據用焉。</p>
<p>冬十月丙午朔。正六位上伊吉連益麻呂等。至自渤海。其國使紫綬大夫行政堂左允開國男王新福已下廿三人相隨來朝。於越前國加賀郡安置供給。我大使從五位下高麗朝臣大山。去日船上臥病。到佐利翼津卒。</p>
<p>甲寅。讃岐守從四位下大伴宿祢犬養卒。</p>
<p>己未。夫人正三位縣犬養宿祢廣刀自薨。賻■百疋。絲三百■。布三百端。米九十石。夫人者讃岐守從五位下唐之女也。聖武皇帝儲貳之日。納爲夫人。生安積親王。年未弱冠。天平十六年薨。又生井上内親王。不破内親王。</p>
<p>十一月乙亥朔。以正六位上借緋多治比眞人小耳。爲送高麗人使。</p>
<p>丁丑。遣御史大夫正三位文室眞人淨三。左勇士佐從五位下藤原朝臣黒麻呂。神祇大副從五位下中臣朝臣毛人。少副從五位下忌部宿祢呰麻呂等四人。奉幣於伊勢太神宮。</p>
<p>庚寅。遣參議從三位武部卿藤原朝臣巨勢麻呂。散位外從五位下土師宿祢犬養。奉幣于香椎廟。以爲征新羅調習軍旅也。</p>
<p>庚子。奉幣及弓矢於天下神祇。</p>
<p>壬寅。遣使奉幣於天下群神。</p>
<p>十二月乙巳朔。授從四位上藤原惠美朝臣眞光正四位上。以御史大夫正三位文室眞人淨三爲兼神祇伯。從三位氷上眞人塩燒。從三位諱。從三位藤原朝臣眞楯爲中納言。眞楯爲兼信部卿。正四位上藤原惠美朝臣眞爲大宰帥。又以從三位藤原朝臣弟貞。從四位下藤原惠美朝臣訓儒麻呂。藤原惠美朝臣朝獵。中臣朝臣清麻呂。石川朝臣豊成爲參議。</p>
<p>乙夘。遣高麗大使從五位下高麗朝臣大山贈正五位下。授副使正六位上伊吉連益麻呂外從五位下。判官已下水手已上各有差。</p>
<p>閏十二月丙子。以中納言從三位氷上眞人塩燒。復爲兼美作守。</p>
<p>丁亥。配乞索兒一百人於陸奥國。便即占着。</p>
<p>癸巳。高麗使王新福等入京。</p>
<p>己亥。以從五位上田中朝臣多太麻呂。爲陸奥守兼鎭守副將軍。</p>
<p>七年春正月甲辰朔。御大極殿受朝。文武百寮。及高麗蕃客。各依儀拜賀。事畢。授命婦正四位下氷上眞人陽侯正四位上。</p>
<p>丙午。高麗使王新福貢方物。</p>
<p>庚戌。帝御閤門。授高麗大使王新福正三位。副使李能本正四位上。判官楊懷珍正五位上。品官着緋達能信從五位下。餘各有差。賜國王及使■人已上祿亦有差。宴五位已上及蕃客。奏唐樂於庭。賜客主五位已上祿各有差。</p>
<p>壬子。授從五位下道守王從五位上。无位桑原王。田上王並從五位下。正五位上大和宿祢長岡從四位下。正五位下日下部宿祢子麻呂正五位上。從五位上阿倍朝臣毛人。多治比眞人土作並正五位下。從五位下阿倍朝臣御縣。布勢朝臣人主並從五位上。從六位上波多朝臣男足。正六位上當麻眞人吉嶋。從六位上中臣朝臣宅守。正六位上大伴宿祢小薩。笠朝臣不破麻呂。藤原朝臣繼繩。紀朝臣廣純。藤原朝臣藏下麻呂。藤原惠美朝臣執棹並從五位下。正六位上坂合部宿祢斐太麻呂。大友村主廣公。村國連子老。淨岡連廣嶋。贄土師連沙弥麻呂並外從五位下。无品不破内親王四品。從四位上圓方女王正四位上。從四位下秦女王從四位上。无位掃部女王從四位下。无位廣河女王。石上朝臣絲手。藤原朝臣乙刀自。藤原朝臣今兒。藤原朝臣人數。從六位下大野朝臣中千。縣犬養宿祢姉女。外從五位下稻蜂間連仲村女並從五位下。」以從五位下大伴宿祢東人。藤原朝臣藏下麻呂。並爲少納言。外從五位下伊吉連益麻呂爲大外記。從四位下中臣朝臣清麻呂爲左大弁。從五位上小野朝臣都久良爲左中弁。從五位下大原眞人今城爲左少弁。從五位上粟田朝臣人成爲右中弁。從五位下紀朝臣牛養爲右少弁。從五位下忌部宿祢鳥麻呂爲信部少輔。從五位下縣犬養宿祢沙弥麻呂爲大監物。從四位下上道朝臣正道爲中宮大夫。播磨守如故。從五位下小野朝臣小贄爲内藏助。從五位下伊刀王爲縫殿頭。從五位下陽胡毘登玲■爲内匠助。從五位下文室眞人高嶋爲内礼正。從五位上石上朝臣宅嗣爲文部大輔。侍從如故。從五位上藤原朝臣綱麻呂爲礼部大輔。侍從如故。從五位下大藏忌寸麻呂爲玄蕃頭。從五位下豊國眞人秋篠爲雅樂頭。從五位上巨曾倍朝臣難破麻呂爲仁部大輔。從五位下阿倍朝臣繼人爲主税頭。從三位藤原朝臣永手爲武部卿。從五位下大伴宿祢小薩爲少輔。從五位下田口朝臣大万戸爲兵馬正。外從五位下村國連子老爲主船正。從五位下藤原朝臣楓麻呂爲大判事。外從五位下李忌寸元環爲織部正。出雲介如故。外從五位下廣田連小床爲木工助。從五位下奈紀王爲大炊頭。從五位下荻田王爲正親正。從五位下當麻眞人吉嶋爲主油正。從五位下豊野眞人尾張爲糺政弼。從五位上布勢朝臣人主爲右京亮。正五位下市原王爲攝津大夫。從四位下佐伯宿祢今毛人爲造東大寺長官。從五位上藤原朝臣宿奈麻呂爲造宮大輔。上野守如故。從五位下石川朝臣豊人爲少輔。從五位下石川朝臣豊麻呂爲鑄錢長官。正四位上坂上忌寸犬養爲大和守。從五位下阿倍朝 b息道爲 﨟B正五</p>
<p>ﾊ下阿倍朝臣毛人爲河内守。從五位下石川朝臣名足爲伊勢守。從五位下佐味朝臣宮守爲安房守。在唐大使仁部卿正四位下藤原朝臣清河爲兼常陸守。從五位上佐伯宿祢美乃麻呂爲介。從五位上藤原朝臣田麻呂爲美濃守。正五位上日下部宿祢子麻呂爲上野守。從五位下百濟王三忠爲出羽守。從五位下高橋朝臣子老爲若狹守。從五位下石川朝臣弟人爲越後守。正四位下高麗朝臣福信爲但馬守。從五位下巨勢朝臣廣足爲介。從五位下大原眞人繼麻呂爲伯耆守。從五位下阿倍朝臣意宇麻呂爲出雲介。外從五位下上毛野公眞人爲美作介。從五位上甘南備眞人伊香爲備前守。從五位上道守王爲備中守。從五位下小野朝臣石根爲長門守。從三位百濟王敬福爲讃岐守。外從五位下池原公禾守爲介。從四位下和氣王爲伊与守。從五位上中臣丸連張弓爲介。從五位下紀朝臣廣純爲大宰員外少貳。從五位下中臣朝臣鷹主爲肥前守。從五位下笠朝臣不破麻呂爲日向守。</p>
<p>戊午。詔曰。如聞。去天平寳字五年。五穀不登。飢斃者衆。宜其五年以前公私債負。貧窮不堪備償公物者。咸從原免。私物者除利收本。又役使造宮。左右京。五畿内及近江國兵士等。寳字六年田租並免之。</p>
<p>庚申。帝御閤門。饗五位已上及蕃客。文武百官主典已上於朝堂。作唐吐羅。林邑。東國。隼人等樂。奏内教坊踏歌。客主主典已上次之。賜供奉踏歌百官人及高麗蕃客綿有差。」高麗大使王新福言。李家太上皇少帝並崩。廣平王攝政。年穀不登。人民相食。史家朝議。稱聖武皇帝。性有仁恕。人物多附。兵鋒甚強。無敢當者。■州襄陽已属史家。李家獨有蘇州。朝聘之路。固未易通。於是。勅大宰府曰。唐國荒亂。兩家爭雄。平殄未期。使命難通。其沈惟岳等。宜往往安置優厚供給。其時服者並以府庫物給。如懷土情深。猶願歸郷者。宜給駕船水手。量事發遣。</p>
<p>甲子。内射。蕃客堪射者亦預於列。</p>
<p>二月丁丑。太師藤原惠美朝臣押勝設宴於高麗客。詔遣使賜以雜色袷衣卅櫃。</p>
<p>癸未。新羅國遣級■金體信已下二百十一人朝貢。遣左少弁從五位下大原眞人今城。讃岐介外從五位下池原公禾守等。問以約束貞卷之旨。體信言曰。承國王之教。唯調是貢。至于餘事非敢所知。於是。今城告曰。乾政官處分。此行使人者喚入京都。如常可遇。而使等約束貞卷之旨。曾无所申。仍稱。但齎常貢入朝。自外非所知者。是乃爲使之人非所宜言。自今以後。非王子者。令執政大夫等入朝。宜以此状告汝國王知。</p>
<p>癸巳。高麗使王新福等歸蕃。</p>
<p>壬寅。出羽國飢。賑給之。</p>
<p>三月丁夘。令天下諸國進不動倉鈎匙。以國司交替因茲多煩也。其隨事修造。及似欲濕損。臨時請受。</p>
<p>夏四月甲戌朔。信濃國飢。賑給之。」京師米貴。糶左右京穀。以平穀價。</p>
<p>癸未。壹岐嶋疫。賑給之。</p>
<p>丙戌。陸奥國飢。賑給之。</p>
<p>丁亥。以從五位下石上朝臣奥繼爲少納言。從五位下池田朝臣足繼爲左少弁。從五位上石川朝臣人成爲信部大輔。從五位上布勢朝臣人主爲文部大輔。從五位下榎井朝臣小祖父爲仁部少輔。從五位上阿倍朝臣御縣爲武部大輔。從五位下當麻眞人高庭爲鼓吹正。從五位下藤原朝臣濱足爲節部大輔。從五位下藤原朝臣雄田麻呂爲智部少輔。從五位下豊野眞人篠原爲大膳亮。左大弁從四位下中臣朝臣清麻呂爲兼攝津大夫。從五位下石川朝臣豊人爲造宮大輔。從五位下小野朝臣小贄爲少輔。正五位下市原王爲造東大寺長官。外從五位下山田連銀爲河内介。從五位下津連秋主爲尾張介。正五位下阿倍朝臣子嶋爲上総守。從五位下大原眞人今城爲上野守。參議從四位下藤原惠美朝臣久須麻呂爲兼丹波守。左右京尹如故。外從五位下村國連武志麻呂爲播磨介。從五位下菅生王爲阿波守。從五位下笠朝臣不破麻呂爲豊後守。外從五位下陽胡毘登玲珍爲日向守。</p>
<p>五月戊申。大和上鑒眞物化。和上者楊州龍興寺之大徳也。博渉經論。尤精戒律。江淮之間獨爲化主。天寶二載。留學僧榮叡業行等白和上曰。佛法東流至於本國。雖有其教無人傳授。幸願。和上東遊興化。辞旨懇至。諮請不息。乃於楊州買船入海。而中途風漂。船被打破。和上一心念佛。人皆頼之免死。至於七載更復渡海。亦遭風浪漂着日南。時榮叡物故。和上悲泣失明。勝寳四年。本國使適聘于唐。業行乃説以宿心。遂与弟子廿四人。寄乘副使大伴宿祢古麻呂船歸朝。於東大寺安置供養。于時有勅。校正一切經論。往往誤字諸本皆同。莫之能正。和上諳誦多下雌黄。又以諸藥物令名眞僞。和上一一以鼻別之。一無錯失。聖武皇帝師之受戒焉。及皇太后不■。所進醫藥有驗。授位大僧正。俄以綱務煩雜。改授大和上之号。施以備前國水田一百町。又施新田部親王之舊宅以爲戒院。今招提寺是也。和上預記終日。至期端坐。怡然遷化。時年七十有七。</p>
<p>癸丑。伊賀國疫。賑給之。</p>
<p>戊午。河内國飢。賑給之。</p>
<p>己巳。義部卿從四位下安都王卒。</p>
<p>庚午。奉幣帛于四畿内群神。其丹生河上神者加黒毛馬。旱也。</p>
<p>六月戊寅。尾張國飢。賑給之。</p>
<p>丙戌。越前國飢。賑給之。</p>
<p>壬辰。能登國飢。賑給之。</p>
<p>丙申。大和國飢。賑給之。</p>
<p>戊戌。美濃國飢。攝津。山背二國疫。並賑給之。</p>
<p>秋七月乙夘。以從五位下大伴宿祢田麻呂爲參河守。從五位上高元度爲左平凖令。從五位上藤原朝臣田麻呂爲陸奥出羽按察使。外從五位下高松連笠麻呂爲日向守。從五位下忌部宿祢呰麻呂爲齋宮頭。</p>
<p>丁夘。備前。阿波二國飢。並賑給之。</p>
<p>八月辛未朔。勅曰。如聞。去歳霖雨。今年亢旱。五穀不熟。米價踊貴。由是百姓稍苦飢饉。加以疾疫。死亡數多。朕毎念茲。情深傷惻。宜免左右京。五畿内。七道諸國今年田租。</p>
<p>壬申。近江。備中。備後三國飢。並賑給之。</p>
<p>壬午。初遣高麗國船。名曰能登。歸朝之日。風波暴急。漂蕩海中。祈曰。幸頼船靈。平安到國。必請朝庭。酬以錦冠。至是縁於宿祷。授從五位下。其冠製錦表■裏。以紫組爲纓。</p>
<p>甲申。丹波。伊豫二國飢。並賑給之。</p>
<p>戊子。山陽。南海等道諸國旱。停兩道節度使。廢儀鳳暦始用大衍暦。」丹後國飢。賑給之。</p>
<p>己丑。糺政臺尹三品池田親王上表曰。臣男女五人。其母出自凶族。臣惡其逆黨不預王籍。然今日月稍邁。聖澤頻流。當是時也。不爲處置。恐聖化之内。有失所之民。伏乞。賜姓御長眞人。永爲海内一族。詔許之。</p>
<p>癸巳。遣使覆損於阿波。讃岐兩國。便即賑給飢民。</p>
<p>甲午。新羅人中衛少初位下新良木舍姓前麻呂等六人賜姓清住造。漢人伯徳廣道姓雲梯連。</p>
<p>九月庚子朔。勅曰。疫死多數。水旱不時。神火屡至。徒損官物。此者。國郡司等不恭於國神之咎也。又一旬亢旱。致無水苦。數日霖雨。抱流亡嗟。此者國郡司等使民失時。不修堤堰之過也。自今以後。若有此色。自目已上宜悉遷替。不須久居勞擾百姓。更簡良材速可登用。遂使拙者歸田。賢者在官。各修其職務無民憂。</p>
<p>癸夘。遣使於山階寺。宣詔曰。少僧都慈訓法師。行政乖理。不堪爲綱。宜停其任。依衆所議。以道鏡法師爲少僧都。</p>
<p>甲寅。以從五位下奈紀王爲石見守。從五位下采女朝臣淨庭爲豊後守。</p>
<p>庚申。尾張。美濃。但馬。伯耆。出雲。石見等六國年穀不稔。並遣使覆損。」河内國丹比郡人尋來津公關麻呂坐殺母。配出羽國小勝柵戸。</p>
<p>丙寅。授從五位上山村王正五位下。從四位下池上女王正四位下。</p>
<p>冬十月癸酉。幸山背國授介外從五位下坂上忌寸老人外從五位上。從五位下稻蜂間連仲村女從五位上。</p>
<p>乙亥。左兵衛正七位下板振鎌束至自渤海。以擲人於海。勘當下獄。八年之乱。獄囚充滿。因其居住移於近江。初王新福之歸本蕃也。駕船爛脆。送使判官平群虫麻呂等慮其不完。申官求留。於是。史生已上皆停其行。以修理船。使鎌束便爲船師。送新福等發遣。事畢歸日。我學生高内弓。其妻高氏。及男廣成。緑兒一人。乳母一人。并入唐學問僧戒融。優婆塞一人。轉自渤海相隨歸朝。海中遭風所向迷方。柁師水手爲波所沒。于時鎌束議曰。異方婦女今在船上。又此優婆塞異於衆人。一食數粒。經日不飢。風漂之災未必不由此也。乃使水手撮内弓妻并緑兒乳母優婆塞四人。擧而擲海。風勢猶猛。漂流十餘日。着隱岐國。</p>
<p>丙戌。參議礼部卿從三位藤原朝臣弟貞薨。弟貞者平城朝左大臣正二位長屋王子也。天平元年長屋王有罪自盡。其男從四位下膳夫王。无位桑田王。葛木王。鈎取王亦皆自經。時安宿王。黄文王。山背王。并女教勝。復合從坐。以藤原太政大臣之女所生。特賜不死。勝寳八歳。安宿。黄文謀反。山背王陰上其變。高野天皇嘉之。賜姓藤原。名曰弟貞。</p>
<p>乙未。淡路國飢。賑給之。</p>
<p>丁酉。前監物主典從七位上高田毘登足人之祖父嘗任美濃國主稻。属壬申兵乱。以私馬奉皇駕申美濃尾張國。天武天皇嘉之。賜封戸傳于子。至是坐殺高田寺僧。下獄奪封。</p>
<p>十二月己丑。攝津。播磨。備前三國飢。並賑給之。</p>
<p>丁酉。礼部少輔從五位下中臣朝臣伊加麻呂。造東大寺判官正六位上葛井連根道。伊加麻呂男眞助三人坐飮酒言語渉時忌諱。伊加麻呂左遷大隅守。根道流於隱岐。眞助於土左。其告人酒波長歳授從八位下。任近江史生。中臣眞麻伎從七位下。但馬員外史生。</p>
<h2>卷第廿五　淳仁天皇　淡路廢帝</h2>
<p>辛亥。授正四位上氷上眞人陽侯從三位。</p>
<p>甲寅。播磨。備前兩國飢。並賑給之。</p>
<p>丙辰。大隅。薩摩等隼人相替。授外從五位上前公乎佐外正五位下。外正六位上薩摩公鷹白。薩摩公宇志並外從五位下。</p>
<p>戊午。以外從七位下出雲臣益方爲國造。</p>
<p>己未。以正五位下山村王爲少納言。從五位下阿倍朝臣子路爲左少弁。内藏助外從五位下高丘連比良麻呂爲兼大外記。外從五位下麻田連金生爲左大史。從五位下大伴宿祢潔足爲礼部少輔。正五位下紀朝臣伊保爲仁部大輔。從五位上多治比眞人木人爲主計頭。外從五位下葛井連立足爲助。從五位下甘南備眞人伊香爲主税頭。外從五位下船連男楫爲助。從五位下路眞人鷹甘爲兵馬正。從五位下小治田朝臣水内爲大炊頭。正五位下久世王爲木工頭。從五位下穗積朝臣小東人爲助。從五位下掃守王爲典藥頭。從五位下粟田朝臣黒麻呂爲左京亮。外從五位下蜜奚野爲西市正。正四位下吉備朝臣眞備爲造東大寺長官。正五位下百濟朝臣足人爲授刀佐。從四位下仲眞人石伴爲左勇士率。從五位下大原眞人宿奈麻呂爲左虎賁翼。從五位下藤原惠美朝臣薩雄爲右虎賁率。正五位上日下部宿祢子麻呂爲山背守。從五位下大伴宿祢伯麻呂爲伊豆守。從五位上粟田朝臣人成爲相摸守。從五位上上毛野公廣濱爲近江介。從五位下藤原惠美朝臣執棹爲美濃守。外從五位下池原公禾守爲介。從五位下藤原朝臣繼繩爲信濃守。從五位下田口朝臣大万戸爲上野介。從五位下上毛野朝臣馬長爲出羽介。從五位下藤原惠美朝臣辛加知爲越前守。外從五位下村國連虫麻呂爲介。從五位上高圓朝臣廣世爲播磨守。從五位下藤原朝臣藏下麻呂爲備前守。外從五位下葛井連根主爲備中介。從四位下上道朝臣正道爲備後守。從五位下石川朝臣氏人爲周防守。從五位下小野朝臣小贄爲紀伊守。從四位上佐伯宿祢毛人爲大宰大貳。從五位上石上朝臣宅嗣爲少貳。從四位下佐伯宿祢今毛人爲營城監。從五位下佐味朝臣伊与麻呂爲豊前守。從五位上大伴宿祢家持爲薩摩守。</p>
<p>壬戌。上総守從四位下阿倍朝臣子嶋卒。</p>
<p>丙寅。備中。備後二國飢。並賑給之。</p>
<p>二月辛巳。授女孺无位箭口朝臣眞弟從五位下。</p>
<p>丙申。石見國飢。賑給之。</p>
<p>三月癸夘。志摩國疫。賑給之。</p>
<p>丙午。武藏守從四位下石川朝臣名人卒。</p>
<p>辛亥。攝津。播磨。備前。備中。備後等五國飢。賑給之。</p>
<p>丙辰。淡路國。比年亢旱。無種可播。轉紀伊國便郡稻。以充種子。出雲國飢。賑給之。</p>
<p>己未。勅曰。周急之言。義著曩聖。救飢之惠。道茂先脩。頃年水旱。民稍■乏。東西市頭。乞丐者衆。念斯失所。情軫納隍。而聞。糺政臺少疏正八位上土師宿祢嶋村。出己蓄粮資養窮弊者壹拾餘人。其所行雖小。有義可襃。仍授位一階。自今已後。若有如此色者。所司検察。録實申官。其一年之内。貳拾人已上加位一階。五十人已上加位二階。但正六位上不在此例。</p>
<p>夏四月辛未。美作國飢。淡路國疫。並賑給之。</p>
<p>戊寅。以正五位下多治比眞人土作爲文部大輔。從五位上布勢朝臣人主爲上総守。正五位上石川朝臣人成爲武藏守。從五位上田中朝臣多太麻呂爲陸奥守。從五位下巨勢朝臣廣足爲但馬介。</p>
<p>癸未。遣使奉幣帛於畿内群神。旱也。」阿波。讃岐。伊豫三國飢。並賑給之。</p>
<p>五月庚子。正三位粟田女王薨。</p>
<p>六月乙亥。從三位授刀督兼伊賀近江按察使藤原朝臣御楯薨。平城朝贈正一位太政大臣房前之第六子也。</p>
<p>秋七月辛丑。授刀少志從八位上弓削連淨人賜姓弓削宿祢。</p>
<p>丁未。先是。從二位文室眞人淨三等奏曰。伏奉去年十二月十日勅。紀寺奴益人等訴云。紀袁祁臣之女粳賣。嫁本國氷高評人内原直牟羅。生兒身賣。狛賣二人。蒙急則臣處分居住寺家。造工等食。後至庚寅編戸之歳。三綱校數名爲奴婢。因斯久時告愬。分雪無由。空歴多年。于今屈滯。幸属天朝照臨宇内。披陳欝結。伏望正名者。爲賎爲良。有因有果。浮沈任理。其報必應。宜存此情。子細推勘浮沈所適。剖判申聞者。謹奉嚴勅搜古記文。有僧綱所庚午籍。書寺賎名中。有奴太者并女粳賣及粳賣兒身賣狛賣。就中異腹奴婢皆顯入由。太者并兒入由不見。或曰。戸令曰。凡戸籍恒留五比。其遠年者依次除。但近江大津宮庚午年籍不除。蓋爲氏姓之根本。遏姦欺之乱眞歟。據此而言。猶爲寺賎。或曰。賞疑從重。刑疑從輕。典册明文。何其不取。因斯覆審。或可從浮。雙疑聳立。各自爭長。淨三等庸愚。心迷孰是。輕陳管見。伏聽天裁。奉勅。依後判。於是益麻呂等十二人賜姓紀朝臣。眞玉女等五十九人内原直。即以益麻呂爲戸頭。編附京戸。而紀朝臣伊保等。猶疑非勅。至是。召御史大夫從二位文室眞人淨三。參議仁部卿從四位下藤原惠美朝臣朝獵。入於禁内。高野天皇口勅曰。前者。卿等勘定而奏。依庚午籍勘者可從沈。是一理也。又検紀寺遠年資財帳。異腹奴婢皆顯入由。粳賣一腹不見入由。據此而言。或可從浮。是亦一理也。罪疑就輕。先聖所傳。是以。從輕之状。報宣已訖。而紀朝臣等猶疑非勅。不肯信受。故今召御史大夫文室眞人面告其旨。復召朝獵。副令相聽。」大學大允從六位上殖栗占連咋麻呂訴請除占字。許之。</p>
<p>戊申。遣使宣詔。放紀寺奴益人等七十六人從良。</p>
<p>己酉。伊与國周敷郡人多治比連眞國等十人賜姓周敷連。</p>
<p>壬子。罷東海道節度使。</p>
<p>甲寅。新羅使大奈麻金才伯等九十一人到着大宰博多津。遣右少弁從五位下紀朝臣牛養。授刀大尉外從五位下粟田朝臣道麻呂等。問其由緒。金才伯等言曰。唐國勅使韓朝彩自渤海來云。送日本國僧戒融。令達本郷已畢。若平安歸郷者。當有報信。而至于今日。寂無來音。宜差此使其消息欲奏天子。仍齎執事牒。參大宰府。其朝彩者。上道在於新羅西津。本國謝恩使蘇判金容爲取大宰報牒寄附朝彩。在京未發。問曰。比來彼國投化百姓言。本國發兵警備。是疑日本國之來問罪也。其事虚實如何。對曰。唐國擾亂。海賊寔繁。是以徴發甲兵。防守縁邊。乃是國家之設。事既不虚。及其歸日。大宰府報牒新羅執事曰。検案内。被乾政官符稱。得大宰府解稱。得新羅國牒稱依韓内常侍請欲知僧戒融達不。府具状申上者。以去年十月。從高麗國。還歸聖朝。府宜承知即令報知。</p>
<p>八月戊辰。節部省北行東第二雙倉災。</p>
<p>己巳。以中納言從三位氷上眞人塩燒爲兼文部卿。從五位下中臣朝臣鷹主爲武部少輔。從五位下橘宿祢綿裳爲上野員外介。外從五位下村國連子老爲能登守。從五位下淡海眞人三船爲美作守。營城監從四位下佐伯宿祢今毛人爲兼肥前守。</p>
<p>甲戌。賜救節部省火雜色已上絲綿有差。」山陽南海二道諸國旱疫。</p>
<p>丙子。石見國疫。賑給之。</p>
<p>己夘。遣使築池於大和。河内。山背。近江。丹波。播磨。譛岐等國。</p>
<p>辛巳。多■嶋飢。賑給之。</p>
<p>九月丙申。以太師正一位藤原惠美朝臣押勝。爲都督使。四畿内。三關。近江。丹波。播磨等國習兵事使。</p>
<p>戊戌。御史大夫從二位文室眞人淨三致仕。詔報曰。今聞。汝卿一昨拜朝歸家。乃知。年滿懸車。依礼致仕。竊思此事。憂喜交懷。一喜功遂身退能守善道。一憂氣衰力弱返就田家。古人云。知止不殆。知足不辱。卿之謂也。丹懇難違。依其所請。仍賜几杖并新錢十萬文。將以弘益勝流廣勵浮俗。因書遣意指不多云。</p>
<p>乙巳。太師藤原惠美朝臣押勝逆謀頗泄。高野天皇遣少納言山村王。收中宮院鈴印。押勝聞之。令其男訓儒麻呂等邀而奪之。天皇遣授刀少尉坂上苅田麻呂。將曹牡鹿嶋足等。射而殺之。押勝又遣中衛將監矢田部老。被甲騎馬。且刧詔使。授刀紀船守亦射殺之。勅曰。太師正一位藤原惠美朝臣押勝并子孫。起兵作逆。仍解免官位。并除藤原姓字已畢。其職分功封等雜物。宜悉收之。即遣使固守三關。」授從三位藤原朝臣永手正三位。正四位下吉備朝臣眞備從三位。正五位下藤原朝臣繩麻呂從四位下。正七位上大津連大浦從四位上。從七位上牡鹿連嶋足。正六位上坂上忌寸苅田麻呂。外從五位下粟田朝臣道麻呂。從六位下中臣伊勢連老人。從八位上弓削宿祢淨人。外從五位下高丘連比良麻呂。正五位上日下部宿祢子麻呂並從四位下。從七位下紀朝臣船守從五位下。正七位上民忌寸総麻呂外從五位下。」弓削宿祢淨人賜姓弓削御淨朝臣。中臣伊勢連老人中臣伊勢朝臣。大津連大浦大津宿祢。牡鹿連嶋足牡鹿宿祢。坂上忌寸苅田麻呂坂上大忌寸。▼是夜。押勝走近江。官軍追討。</p>
<p>丙午。高野天皇勅。今聞。逆臣惠美仲麻呂。盜取官印逃去者。忝爲人臣。飽承厚寵。寵極禍滿。自溺深刑。仍復刧略愚民。欲爲僥倖。若有勇士。自能謀計。急爲剪除者。即當重賞。又北陸道諸國不須承用太政官印。」又勅。前大納言文室眞人淨三。先縁致仕。職分等雜物減半者。宜改先勅。依舊全賜之。」從三位諱。藤原朝臣眞楯並授正三位。從四位上中臣朝臣清麻呂正四位下。從五位上藤原朝臣宿奈麻呂。從五位下藤原朝臣楓麻呂。正五位下田中朝臣多太麻呂並從四位下。從五位下淡海眞人三船正五位上。從五位下豊野眞人尾張正五位下。正六位上佐伯宿祢三野從五位上。正六位上佐伯宿祢國益。佐伯宿祢伊多治。田口朝臣牛養。大野朝臣眞本。正六位下平群朝臣虫麻呂。從六位下下毛野朝臣足麻呂並從五位下。正六位上刑部息麻呂外從五位下。</p>
<p>丁未。授无位眞立王從五位下。從四位上石川朝臣豊成正四位下。從五位下安倍朝臣息道正五位上。從五位下津連秋主。正六位上石川朝臣垣守並從五位上。正六位上船連腰佩。社吉志酒人並外從五位下。」遣正親正從五位下荻田王。少主鈴中臣朝臣竹成。神部鴨田連嶋人。奉幣帛於伊勢太神宮。</p>
<p>戊申。以大宰員外帥正二位藤原朝臣豊成。復爲右大臣。賜帶刀■人。</p>
<p>辛亥。以從五位下藤原朝臣繼繩爲越前守。授正六位上佐伯宿祢助從五位下。</p>
<p>壬子。軍士石村村主石楯斬押勝傳首京師。押勝者。近江朝内大臣藤原朝臣鎌足曾孫。平城朝贈太政大臣武智麻呂之第二子也。率性聡敏。略渉書記。從大納言阿倍少麻呂。學算尤精其術。自内舍人遷大學少允。天平六年。授從五位下。歴任通顯。勝寳元年。至正三位大納言兼紫微令中衛大將。軍樞機之政獨出掌握。由是豪宗右族皆妬其勢。寳字元年。橘奈良麻呂等謀欲除之。事渉廢立。反爲所滅。其年任紫微内相。二年拜大保。優勅加姓中惠美二字。名曰押勝。賜功封三千戸。田一百町。特聽鑄錢。擧稻。及用惠美家印。四年轉太師。其男正四位上眞光。從四位下訓儒麻呂。朝獵並爲參議。從五位上小湯麻呂。從五位下薩雄。辛加知。執棹皆任衛府關國司。其餘顯要之官莫不姻戚。獨擅權威。猜防日甚。時道鏡常侍禁掖。甚被寵愛。押勝患之懷不自安。乃諷高野天皇。爲都督使。掌兵自衛。准據諸國試兵之法。管内兵士毎國廿人。五日爲番。集都督衛。簡閲武藝。奏聞畢後。私益其數。用太政官印而行下之。大外記高丘比良麻呂懼禍及己。密奏其事。及收中宮院鈴印。遂起兵反。其夜。相招黨與。遁自宇治。奔據近江。山背守日下部子麻呂。衛門少尉佐伯伊多智等。直取田原道。先至近江。燒勢多橋。押勝見之失色。即便走高嶋郡。而宿前少領角家足之宅。是夜有星。落于押勝臥屋之上。其大如甕。伊多智等馳到越前國。斬守辛加知。押勝不知而僞立塩燒。爲今帝。眞光朝獵等皆爲三品。餘各有差。遣精兵數十而入愛發關。授刀物部廣成等拒而却之。押勝進退失據。即乘船向淺井郡塩津。忽有逆風。船欲漂沒。於是更取山道。直指愛發。伊多智等拒之。八九人中箭而亡。押勝即又還。到高嶋郡三尾埼。与佐伯三野。大野眞本等。相戰從午及申。官軍疲頓。于時。從五位下藤原朝臣藏下麻呂將兵忽至。眞光引衆而退。三野等乘之。殺傷稍多。押勝遥望衆敗。乘船而亡。諸將水陸兩道攻之。押勝阻勝野鬼江。盡鋭拒戰。官軍攻撃之。押勝衆潰。獨与妻子三四人乘船浮江。石楯獲而斬之。及其妻子從黨卅四人。皆斬之於江頭。獨第六子刷雄以少修禪行。免其死而流隱岐國。</p>
<p>甲寅。美濃少掾正六位上村國連嶋主坐逆黨被誅。▼是日。討賊將軍從五位下藤原朝臣藏下麻呂等凱旋獻捷。詔曰。逆〈仁〉穢〈岐〉奴仲末呂〈伊〉詐姦〈流〉心〈乎〉以〈天〉兵〈乎〉發朝庭〈乎〉傾動〈武止之天〉鈴印〈乎〉奪復皇位〈乎〉掠〈天〉先〈仁〉捨岐良〈比〉賜〈天之〉道祖〈我〉兄鹽燒〈乎〉皇位〈仁方〉定〈止〉云〈天〉官印〈乎〉押〈天〉天下〈乃〉諸國〈仁〉書〈乎〉散〈天〉告知〈之米〉。復云〈久〉今〈乃〉勅〈乎〉承用〈与〉。先〈仁〉詐〈天〉勅〈止〉稱〈天〉在事〈乎〉承用〈流己止〉不得〈止〉云〈天〉。諸人〈乃〉心〈乎〉惑乱。三關〈仁〉使〈乎〉遣〈天〉竊〈仁〉關〈乎〉閇一二〈乃〉國〈仁〉軍丁〈乎〉乞兵發〈之武〉。此〈乎〉見〈流仁〉仲末呂〈可〉心〈乃〉逆〈仁〉惡状〈方〉知〈奴〉。然先〈仁〉之〈我〉奏〈之〉事〈方〉毎事〈仁〉姦〈美〉■〈天〉在〈家利〉。此〈乎〉念〈方〉唯己獨〈乃未〉朝庭〈乃〉勢力〈乎〉得〈天〉賞罸事〈乎〉一〈仁〉己〈可〉欲〈未仁未仁〉行〈止〉念〈天〉兄豊成朝臣〈乎〉詐〈天〉讒〈治〉奏賜〈流尓〉依〈天〉位〈乎〉退〈多末比天〉是〈乃〉年〈乃〉年己呂在〈都〉。然今〈方〉明〈仁〉仲末呂〈可〉詐〈仁〉在〈家利止〉知〈天〉本〈乃〉大臣〈乃〉位〈仁〉仕奉〈之武流〉事〈乎〉諸聞食〈止〉宣。」復勅〈久〉。惡〈久〉姦〈岐〉奴〈乃〉政〈乃〉柄〈乎〉執〈天〉奏〈多末不〉事〈乎〉以〈天〉諸氏氏人等〈乎毛〉進都可方〈須己止〉理〈乃〉如〈毛〉不在〈阿利都〉。是以〈天〉今〈与利〉後〈方〉仕奉〈良武〉相〈乃末仁末仁〉進用賜〈武〉。然之〈我〉奏〈之久〉此禪師〈乃〉晝夜朝庭〈乎〉護仕奉〈乎〉見〈流仁〉先祖〈之〉大臣〈止之天〉仕奉〈之〉位名〈乎〉繼〈止〉念〈天〉在人〈奈利止〉云〈天〉退賜〈止〉奏〈之可止毛〉此禪師〈乃〉行〈乎〉見〈尓〉至〈天〉淨〈久〉佛〈乃〉御法〈乎〉繼隆〈武止〉念行〈末之〉朕〈乎毛〉導護〈末須〉己師〈乎夜〉多夜須〈久〉退〈末都良武止〉念〈天〉在〈都〉。然朕〈方〉髮〈乎〉曾利〈天〉佛〈乃〉御袈裟〈乎〉服〈天〉在〈止毛〉國家〈乃〉政〈乎〉不行〈阿流己止〉不得。佛〈毛〉經〈仁〉勅〈久〉國王〈伊〉王位〈仁〉坐時〈方〉菩薩〈乃〉淨戒〈乎〉受〈与止〉勅〈天〉在。此〈仁〉依〈天〉念〈倍方〉出家〈天毛〉政〈乎〉行〈仁〉豈障〈倍岐〉物〈仁方〉不在。故是以〈天〉帝〈乃〉出家〈之天〉伊未〈須〉世〈仁方〉出家〈之天〉在大臣〈毛〉在〈倍之止〉念〈天〉樂〈末須〉位〈仁方〉阿良祢〈止毛〉此道鏡禪師〈乎〉大臣禪師〈止〉位〈方〉授〈末都流〉事〈乎〉諸聞食〈止〉宣。」復勅〈久〉天下〈乃〉人誰〈曾〉君〈乃〉臣〈仁〉不在〈安良武〉。心淨〈久之天〉仕奉〈良武〉此〈之〉實〈能〉朕臣〈仁方〉在〈武〉。夫人〈止之天〉己〈我〉先祖〈乃〉名〈乎〉興繼比呂〈米武止〉不念〈阿流方〉不在。是以〈天〉明〈久〉淨〈岐〉心以〈天〉仕奉〈乎方〉氏氏門〈方〉絶〈多末方須〉治賜〈止〉勅御命〈乎〉諸聞食〈止〉勅。又宣〈久〉。仕奉状〈尓〉隨〈天〉冠位阿氣賜治賜〈久止〉宣。」又勅。以道鏡禪師。爲大臣禪師。所司宜知此状。職分封戸准大臣施行。」授正二位藤原朝臣豊成從一位。從四位上和氣王。正五位下山村王並從三位。從五位上藤原朝臣濱足。津連秋主並正五位下。正四位下池上女王。正五位上藤原朝臣百能並從三位。无位藤原朝臣玄信從五位下。</p>
<p>乙夘。授從五位下藤原朝臣藏下麻呂從三位。</p>
<p>丙辰。勅。逆人仲麻呂執政。奏改官名。宜復舊焉。</p>
<p>丁巳。從五位上稻蜂間連仲村女。從八位下醜麻呂等二人賜姓宿祢。内舍人正七位下縣犬養宿祢内麻呂等十五人縣犬養大宿祢。」正六位上阿倍朝臣淨目。美和眞人土生並授從五位下。從五位下吉備朝臣由利。從五位上稻蜂間宿祢仲村女並授正五位上。」以從五位下阿倍朝臣淨目爲越前介。</p>
<p>己未。以正四位上文室眞人大市爲民部卿。從四位下藤原朝臣魚名爲宮内卿。從四位上大津宿祢大浦爲左兵衛佐。從五位下平群朝臣虫麻呂爲能登守。外從五位下船連腰佩爲越後介。</p>
<p>庚申。授正六位上上毛野公石瀧外從五位下。</p>
<p>壬戌。勅曰。今月廿八日覽大臣禪師讓位表。具知來意。唯守沖虚。確陳退讓。然欲隆佛教。無高位則不得服衆。勸獎緇徒。非顯榮。則難令速進。今施此位者。豈煩禪師以俗務哉。宜昭斯意。即斷來表。所司一依前勅施行。</p>
<p>癸亥。勅。逆賊惠美仲麻呂。爲性凶悖。威福日久。然猶含容冀其自悛。而寵極勢凌。遂窺非望。乃以今月十一日。起兵作逆。掠奪鈴印。竊立氷上鹽燒爲今皇。造僞乾政官符。發兵三關諸國。奔據近江國。亡入越前關。官軍賁赫。分道追討。同月十八日。既斬仲麻呂并子孫。同惡相從氷上鹽燒。惠美巨勢麻呂。仲石伴。石川氏人。大伴古薩。阿倍小路等。剪除逆賊。天人同慶。宜布告遐邇。咸令聞知。」又勅曰。逆臣仲麻呂奏右大臣藤原朝臣豊成不忠。故即左降。今既知讒詐。復其官位。宜先日所下勅書官符等類悉皆燒却。▼是日。充八幡大神戸廿五烟。」以陸奥守從四位下田中朝臣多太麻呂爲兼鎭守將軍。</p>
<p>冬十月乙丑。廢放鷹司置放生司。</p>
<p>丙寅。授從四位下藤原朝臣宿奈麻呂正四位上。從五位上石上朝臣宅嗣正五位上。」以正五位上石上朝臣宅嗣爲常陸守。從五位下三川王爲信濃守。從五位上佐伯宿祢美濃麻呂爲出羽員外守。正四位上藤原朝臣宿奈麻呂爲大宰帥。從五位下采女朝臣淨庭爲少貳。</p>
<p>己巳。以從四位下藤原朝臣楓麻呂爲美濃守。</p>
<p>庚午。詔加賜親王大臣之胤。及預討逆徒諸氏人等位階。无位諱〈今上。〉矢口王。三關王。大宅王。若江王。當麻王。坂上王並授從五位下。正五位下藤原朝臣濱足從四位下。從五位上縣犬養宿祢古麻呂。小野朝臣竹良並正五位下。從五位下佐伯宿祢伊太智從五位上。外從五位下葛井連立足。漆部直伊波。正六位上守山眞人綿麻呂。海上眞人淨水。岸田朝臣繼手。大伴宿祢形見。八多朝臣百嶋。宇治眞人宇治麻呂。忌部宿祢比良夫。三野眞人馬甘。安曇宿祢三國。紀朝臣鯖麻呂。久米朝臣子虫。百濟朝臣益人。山田三井宿祢廣人。笠朝臣道引。佐伯宿祢久良麻呂。巨勢朝臣津麻呂。多治比眞人小耳。高向朝臣家主。中臣朝臣常。佐伯宿祢眞守。阿倍朝臣淨成。賀茂朝臣大川。石上朝臣家成。紀朝臣廣庭。豊野眞人奄智。文室眞人水通。國見眞人阿曇。藤原朝臣乙繩。藤原朝臣小黒麻呂。石川朝臣永年。若櫻部朝臣上麻呂。弓削宿祢薩摩。當麻眞人得足。阿倍朝臣東人。從六位上雀部朝巨道奥。大伴宿祢淨麻呂。從六位下賀茂朝臣田守。從七位下佐伯宿祢家繼。大初位下石村村主石楯並從五位下。正六位上張祿滿。漆部宿祢道麻呂。道守臣多祁留。土師宿祢樽。弓削連耳高。田部宿祢男足。秦忌寸智麻呂。靭負宿祢嶋麻呂。内藏忌寸若人。美努連奥麻呂。中臣片岡連五百千麻呂。矢集宿祢大唐。秦忌寸伊波太氣。從六位下掃部宿祢廣足。正六位上大原連家主。津連眞麻呂。尾張宿祢東人。雀部直兄子。丈部直不破麻呂。高志毘登若子麻呂。建部公人上。桑原連足床並外從五位下。正四位上廣瀬女王。圓方女王。神社女王並從三位。</p>
<p>辛未。授從五位下高橋朝臣廣人從五位上。從六位上百濟王武鏡從五位下。外從五位下日置造蓑麻呂外正五位下。无位弓削宿祢美努久女。乙美努久女。刀自女並從五位下。」中務少丞正六位上大原眞人都良麻呂賜姓淨原眞人。名淨貞。</p>
<p>壬申。高野天皇遣兵部卿和氣王。左兵衛督山村王。外衛大將百濟王敬福等。率兵數百圍中宮院。時帝遽而未及衣履。使者促之。數輩侍衛奔散無人可從。僅与母家三兩人。歩到圖書寮西北之地。山村王宣詔曰。挂〈末久毛〉畏朕〈我〉天先帝〈乃〉御命以〈天〉朕〈仁〉勅〈之久〉天下〈方〉朕子伊末之〈仁〉授給事〈乎之〉云〈方〉王〈乎〉奴〈止〉成〈止毛〉奴〈乎〉王〈止〉云〈止毛〉汝〈乃〉爲〈牟末仁末尓〉假令後〈仁〉帝〈止〉立〈天〉在人〈伊〉立〈乃〉後〈尓〉汝〈乃多米仁〉无礼〈之弖〉不從奈賣〈久〉在〈牟〉人〈乎方〉帝〈乃〉位〈仁〉置〈許止方〉不得。又君臣〈乃〉理〈仁〉從〈天〉貞〈久〉淨〈岐〉心〈乎〉以〈天〉助奉侍〈牟之〉帝〈止〉在〈己止方〉得〈止〉勅〈岐〉。可久在御命〈乎〉朕又一二〈乃〉竪子等〈止〉侍〈天〉聞食〈天〉在。然今帝〈止之天〉侍人〈乎〉此年己呂見〈仁〉其位〈仁毛〉不堪。是〈乃味仁〉不在。今聞〈仁〉仲麻呂〈止〉同心〈之天〉竊朕〈乎〉掃〈止〉謀〈家利〉。又竊六千〈乃〉兵〈乎〉發〈之〉等等乃〈比〉又七人〈乃味之天〉關〈仁〉入〈牟止毛〉謀〈家利〉。精兵〈乎之天〉押〈之非天〉壞亂〈天〉罸滅〈止〉云〈家利〉。故是以帝位〈乎方〉退賜〈天〉親王〈乃〉位賜〈天〉淡路國〈乃〉公〈止〉退賜〈止〉勅御命〈乎〉聞食〈止〉宣。事畢。將公及其母。到小子門。庸道路鞍馬騎之。右兵衛督藤原朝臣藏下麻呂。衛送配所。幽于一院。勅曰。以淡路國賜大炊親王。國内所有官物調庸等類。任其所用。但出擧官稻一依常例。」又詔曰。船親王〈波〉九月五日〈尓〉仲麻呂〈止〉二人謀〈家良久〉書作〈弖〉朝庭〈乃〉咎計〈弖〉將進〈等〉謀〈家利〉。又仲麻呂〈何〉家物計〈夫流尓〉書中〈尓〉仲麻呂〈等〉通〈家流〉謀〈乃〉文有。是以親王〈乃〉名〈波〉下〈弖〉諸王〈等〉成〈弖〉隱岐國〈尓〉流賜〈布〉。又池田親王〈波〉此夏馬多集〈天〉事謀〈止〉所聞〈支〉。如是在事阿麻多太比所奏。是以親王〈乃〉名〈波〉下賜〈天〉諸王〈等志弖〉土左國〈尓〉流賜〈布等〉詔大命〈乎〉聞食〈止〉宣。」以正五位上阿倍朝臣息道爲攝津大夫。從五位下美和眞人土生爲亮。從五位下坂本朝臣男足爲隱岐守。從五位下藤原朝臣黒麻呂爲播磨守。從五位下葛井連立足爲介。從五位下佐伯宿祢助爲淡路守。</p>
<p>癸酉。以從五位下紀朝臣佐婆麻呂爲和泉守。</p>
<p>甲戌。勅曰。天下諸國。不得養鷹狗及鵜以畋獵。又諸國進御贄雜完魚等類悉停。又中男作物。魚完蒜等類悉停。以他物替充。但神戸不在此限。」以從五位下荻田王爲丹後守。外從五位下葛井連根主爲阿波守。</p>
<p>丁丑。詔曰。諸奉侍上中下〈乃〉人等〈乃〉念〈良末久〉。國〈乃〉鎭〈止方〉皇太子〈乎〉置定〈天之〉心〈毛〉安〈久〉於多比〈仁〉在〈止〉常人〈乃〉念云所〈仁〉在。然今〈乃〉間此太子〈乎〉定不賜在故〈方〉人〈乃〉能〈家武止〉念〈天〉定〈流毛〉必能〈之毛〉不在。天〈乃〉不授所〈乎〉得〈天〉在人〈方〉受〈天毛〉全〈久〉坐物〈仁毛〉不在後〈仁〉壞。故是以〈天〉念〈方〉人〈乃〉授〈流尓〉依〈毛〉不得。力〈乎〉以〈天〉競〈倍伎〉物〈仁毛〉不在。猶天〈乃〉由流〈之天〉授〈倍伎〉人〈方〉在〈良牟止〉念〈天〉定不賜〈奴仁己曾阿礼〉。此天津日嗣位〈乎〉朕一〈利〉貪〈天〉後〈乃〉繼〈乎〉不定〈止仁方〉不在。今〈之紀乃〉間〈方〉念見定〈牟仁〉天〈乃〉授賜〈方牟〉所〈方〉漸漸現〈奈武止〉念〈天奈毛〉定不賜勅御命〈乎〉諸聞食〈止〉勅。」復勅〈久〉。人人己比岐比岐此人〈乎〉立〈天〉我功成〈止〉念〈天〉君位〈乎〉謀竊〈仁〉心〈乎〉通〈天〉人〈乎〉伊佐奈〈比〉須須〈牟己止〉莫。己〈可衣之〉不成事〈乎〉謀〈止曾〉先祖〈乃〉門〈毛〉滅繼〈毛〉絶。自今以後〈仁方〉明〈仁〉貞〈岐〉心〈乎〉以〈天〉可仁可久〈仁止〉念〈佐末多久〉事奈〈久之天〉教賜〈乃末仁末〉奉侍〈止〉勅御命〈乎〉諸聞食〈止〉勅。」授正六位上丈部路忌寸並倉外從五位下。无位紀朝臣益女從五位下。</p>
<p>己夘。勅曰。朕忝臨万邦。軫慮一物。昧旦思治。夕■兢兢。而賊臣仲麻呂。昏凶狂悖。作逆逋亡。天網高張。咸伏誅戮。朕念黎庶洗滌舊惡。遷善新美。宜大赦天下。自今月十六日昧爽已前大辟已下。罪無輕重。未發覺。已發覺。未結正。已結正。皆赦除之。但仲麻呂与黨及常赦所不免者。不在赦限。亦頃年水旱。荐失豊稔。民或飢乏。仍以軍興。宜免天下今年租。布告遐邇。知朕意焉。</p>
<p>癸未。以正五位下藤原朝臣田麻呂爲右中弁。正四位下石川朝臣豊成爲大藏卿。右大弁如故。從五位下小野朝臣石根爲造宮大輔。從五位下大伴宿祢伯麻呂爲左衛士佐。正五位下藤原朝臣田麻呂爲外衛中將。右中弁如故。從五位下藤原朝臣小黒麻呂爲伊勢守。正五位下津連秋主爲尾張守。從四位下中臣伊勢朝臣老人爲參河守。從五位下山田御井宿祢廣人爲介。從五位上下毛野朝臣多具比爲遠江守。從五位下眞立王爲伊豆守。中衛少將從四位下坂上大忌寸苅田麻呂爲兼甲斐守。授刀少將從四位下牡鹿宿祢嶋足爲兼相摸守。從五位下文室眞人水通爲介。衛門督從四位下弓削御淨朝臣淨人爲兼上総守。從五位下紀朝臣廣庭爲介。從五位下上毛野朝臣馬長爲上野守。兵部卿從三位和氣王爲兼丹波守。正四位下高麗朝臣福信爲但馬守。式部大輔勅旨員外大輔授刀中將從四位下粟田朝臣道麻呂爲兼因幡守。左兵衛佐從四位上大津宿祢大浦爲兼美作守。從五位上中臣丸連張弓爲伊豫守。</p>
<p>甲申。勅曰。在京見禁囚徒。大辟已下。悉皆赦除。但逆賊仲麻呂及淡路公。船王。池田王等与黨。不在赦限。</p>
<p>丙戌。外從五位下息長丹生眞人大國爲大和介。</p>
<p>丁亥。授從六位上葛木宿祢大床外從五位下。</p>
<p>己丑。无位嶋野王。淨上王。大田王。神前王。和王。甲賀王。東方王並授從五位下。從五位下石川朝臣名足從五位上。正六位上賀茂朝臣伊刀理麻呂。紀朝臣古佐美。從八位上池田朝臣眞枚並從五位下。從六位上馬毘登國人外從五位下。」以從五位下久米朝臣子虫爲伊賀守。從五位下縣犬養宿祢吉男爲伊豫介。伊豫國人大初位下周敷連眞國等廿一人賜姓周敷伊佐世利宿祢。</p>
<p>壬辰。授正五位下百濟朝臣足人從四位下。正六位上文室眞人眞老從五位下。」以正五位下縣犬養宿祢古麻呂爲中務大輔。從五位下石川朝臣永年爲式部少輔。</p>
<p>辛夘。以外從五位下掃守宿祢廣足爲山背介。從五位下雀部朝臣陸奥爲常陸介。從五位下弓削宿祢薩摩爲下野員外介。因幡掾外從五位下健部公人上等十五人賜姓朝臣。</p>
<p>癸巳。勅曰。定額及額外散位等。輸續勞錢宜停。自今以後。一依令文。▼是曰。詔令東海。東山等國貢騎女。</p>
<p>十一月戊戌。外從五位下益田連繩手。李忌寸元環並授從五位下。從五位下藤原朝臣黒麻呂爲山背守。從五位下多治比眞人小耳爲伯耆守。從五位下李忌寸元環爲出雲員外介。從四位上日下部宿祢子麻呂爲播磨守。</p>
<p>庚子。復祠高鴨神於大和國葛上郡。高鴨神者法臣圓興。其弟中衛將監從五位下賀茂朝臣田守等言。昔大泊瀬天皇獵于葛城山。時有老夫。毎与天皇相逐爭獲。天皇怒之流其人於土左國。先祖所主之神化成老夫。爰被放逐。〈今兼前記不見此事。〉於是。天皇乃遣田守。迎之令祠本處。</p>
<p>癸夘。從五位下難波連奈良爲常陸員外介。</p>
<p>乙巳。授從五位下石上朝臣息繼正五位下。罷西海道節度使。</p>
<p>己酉。以從五位下百濟朝臣益人爲周防守。</p>
<p>壬子。以從五位下笠朝臣道引爲但馬介。</p>
<p>癸丑。遣使奉幣於近江國名神社。先是。仲麻呂之走據近江也。朝庭遥望祷請國神。而莫出境内。即伏其誅。所以賽宿祷也。</p>
<p>辛酉。勅曰。依令。長上官以六考爲限。色別加二考。外散位以十二考成選。因茲慶雲年中。降恩改限。長上官以四考爲限。外散位以十考成選。然頃者。還依令條。於事不穩。宜自今已後依格立限。便開進仕之途。用慰百官之望。</p>
<p>十二月癸亥朔。以從五位上石川朝臣名足爲備前守。</p>
<p>戊辰。授正七位上縣犬養大宿祢内麻呂從五位下。</p>
<p>乙亥。大和守正四位上坂上忌寸犬養卒。右衛士大尉外從五位下大國之子也。少以武才見稱。聖武皇帝登祚。寵之厚焉。天平八年授外從五位下。廿年。至從四位下左衛士督。勝寳八歳。聖武皇帝崩。以久沐恩渥。乞守山陵。天皇嘉之。授正四位上。本官如故。九歳。爲兼造東大寺長官。特賜食封百戸。寳字元年。任播磨守。尋遷大和守。卒時年八十三。</p>
<p>庚寅。勅曰。朕以寡徳。君臨万民。善化未宣。刑辟猶衆。宜可大赦天下。自天平寳字八年十二月廿八日昧爽已前大辟已下罪無輕重。已發覺。未發覺。已結正。未結正。繋囚見徒。強竊二盜。咸悉赦之。但八虐。故殺人。常赦所不原者。不在赦限。若入死者。皆減一等。普告遐邇。知朕意焉。</p>
<p>是月。西方有聲。似雷非雷。時當大隅薩摩兩國之堺。烟雲晦冥。奔電去來。七日之後乃天晴。於麑嶋信尓村之海。沙石自聚。化成三嶋。炎氣露見。有如冶鑄之爲。形勢相連望似四阿之屋。爲嶋被埋者。民家六十二區。口八十餘人。</p>
<p>是年。兵旱相仍。米石千銭。</p>
<h2>卷第廿六　稱德天皇　高野天皇（孝謙重祚）</h2>
<p>戊戌。大宰大貳從四位上佐伯宿祢毛人。坐逆黨左遷多■嶋守。</p>
<p>己亥。改元天平神護。勅曰。朕以眇身。忝承寳祚。無聞徳化。屡見姦曲。又疫癘荐臻。頃年不稔。傷物失所。如納深隍。其賊臣仲麻呂外戚近臣。先朝所用。得堪委寄。更不猜疑。何期包藏禍逆之意。而鴆毒潜行於天下。犯怒人神之心。而怨氣感動於上玄。幸頼神靈護國風雨助軍。不盈旬日。咸伏誅戮。今元惡已除。同歸遷善。洗滌舊穢。与物更新。宜改年号。以天平寳字九年。爲天平神護元年。其諸國神祝宜各加位一階。其從去九月十一日至十八日。職事及諸司番上。六位已下供事者。宜亦加一階。唯正六位上依例賜物。其京中年七十已上者賜階一級。布告遐邇。知朕意焉。又詔曰。天皇〈何〉大御命〈良麻止〉勅大御命〈乎〉衆聞食〈止〉勅。仕奉人等中〈尓〉其仕奉隨状治給人〈毛〉在。又御軍〈尓〉仕奉〈礼留尓〉依〈弖〉治給人〈毛〉在。然此多比賜位冠〈方〉常〈与利方〉異〈仁〉在。可久賜故〈方〉平〈伎〉時〈仁〉奉侍〈己止方〉誰人〈可〉不奉在侍〈牟〉。如此〈久〉宇治方夜〈伎〉時〈仁〉身命〈乎〉不惜〈之天〉貞〈久〉明〈久〉淨心〈乎〉以〈天〉朝庭〈乎〉護奉侍〈流〉人等〈乎己曾〉治賜〈比〉哀賜〈倍伎〉物〈尓〉在〈止奈毛〉念。故是以今由久前〈仁毛〉緩怠事无〈之天〉諸〈能〉劣〈家牟〉人等〈乎毛〉教伊佐奈〈比〉進常〈與利毛〉益〈須〉益〈須〉勤結〈理〉奉侍〈止之天奈毛〉冠位上給治給〈久止〉宣御命〈乎〉諸聞食〈止〉宣。」正四位上文室眞人大市。正四位下高麗朝臣福信並授從三位。正五位下久世王正五位上。從五位下船井王從五位上。從四位下藤原朝臣魚名正四位下。正五位上石上朝臣宅嗣從四位下。正五位下藤原朝臣田麻呂。安倍朝臣毛人。從五位上大伴宿祢御依並正五位上。從五位上當麻眞人廣名。中臣丸連張弓並正五位下。從五位下藤原朝臣繼繩。藤原朝臣黒麻呂。大伴宿祢伯麻呂。佐伯宿祢三方。穗積朝臣小東人。榎井朝臣小祖。小野朝臣小贄。无位調連馬養〈本位從五位下〉並從五位上。外正五位下日置造蓑麻呂。正六位上佐伯宿祢高岳。多治比眞人長野。多治比眞人乙麻呂。中臣習宜朝臣山守。下道朝臣色夫多。從六位下大伴宿祢呰麻呂。弓削御清朝臣秋麻呂。弓削宿祢牛養並從五位下。外從五位下大原連家主外正五位下。无位調連牛養外從五位上。〈本位外從五位下〉外正六位上鳥取部与曾布外正五位下。无位上村主五十公〈律師善榮之父。時年八十四也。〉外從五位上。正六位上若湯坐宿祢子人。高尾連賀比。千代連玉足。佐佐貴山公人足。長谷部木麻呂。田部宿祢足嶋。佐太忌寸味村。民忌寸古麻呂。鳥取連大分。國覓連高足。文忌寸光庭。美奴連智麻呂。土師宿祢冠。秦忌寸公足。長瀬連廣足。維成澗。香山連賀是麻呂。百濟安宿公奈登麻呂。金刺舍人八麻呂。正七位上葛井連河守。正六位上桧前舍人直建麻呂。葛井連道依並外從五位下。」正三位諱。從三位和氣王。山村王。正三位藤原朝臣永手。藤原朝臣眞楯。從三位吉備朝臣眞備。藤原朝臣藏下麻呂。從四位上日下部宿祢子麻呂。從四位下佐伯宿祢伊多智。坂上大忌寸苅田麻呂。牡鹿宿祢嶋足並授勳二等。從四位下藤原朝臣繩麻呂。粟田朝臣道麻呂。弓削御清朝臣淨人並勳三等。正四位下中臣朝臣清麻呂。從四位下藤原朝臣濱足。藤原朝臣楓麻呂。高丘連比良麻呂。正五位下小野朝臣竹良。從五位下石村村主石楯並勳四等。從四位下安倍朝臣弥夫人勳五等。從五位下坂上王。正五位上阿倍朝臣息道。正五位下津連秋主。從五位上石川朝臣垣守。從五位下漆部直伊波。外從五位下金刺舍人八麻呂。從六位上藤野別眞人清麻呂並勳六等。」无位櫻井女王。淨原女王。高向女王。小垂水女王。高岡女王並授從五位下。正五位下藤原朝臣乙刀自。竹宿祢乙女並從四位下。正五位下當麻眞人比礼。大野朝臣仲智。安倍朝臣都与利。多可連淨日。熊野直廣濱。從五位下古仁虫名並正五位上。從五位下石川朝臣奈保正五位下。從五位下錦部連河内。大神朝臣伊毛。忌部毘登隅。橘宿祢眞束。縣犬養大宿祢姉女並從五位上。外從五位上葦屋村主刀自女。長谷部公眞子。壬生連子家主女。從七位下藤野別眞人虫女。无位藤原朝臣伊久治。正六位下息長眞人廣庭。巨勢朝臣魚女。從六位下大宅朝臣宅女。正七位上三始朝臣奴可女。正六位上李小娘。无位巨勢朝臣宮人。无位私朝臣長女。從六位下若櫻部朝臣伊毛並從五位下。正七位上丈部細目。從六位下久須原部連淨日。從七位下山田御井宿祢公足。從六位下私家原。草鹿酒人宿祢水女。桑原毘登宅持。水海連淨成。從七位上許平等。賀陽臣小玉女。桑原連嶋主。從七位下田邊公吉女並外從五位下。」授從三位池上女王勳二等。從五位上紀朝臣益女勳三等。從四位下竹宿祢乙女。正五位上吉備朝臣由利。稻蜂間宿祢仲村女。大野朝臣仲智。安倍朝臣都与利。從五位下藤原朝臣玄信並勳四等。從五位下壬生直小家主女勳五等。從五位下藤野別眞人廣虫女。巨勢朝臣魚女。外從五位下賀陽臣小玉女。桑原連嶋主。草鹿酒人宿祢水女。田邊公吉女勳六等。▼是日。宴於五位已上。賜祿有差。</p>
<p>庚子。勅復官軍所經近江國高嶋郡調庸二年。滋賀淺井二郡各一年。並以沒官物量加賑恤。</p>
<p>二月癸亥。授從四位下弓削御淨朝臣淨人從四位上。正六位上吉弥侯根麻呂外從五位下。</p>
<p>甲子。大和國添下郡人左大舍人大初位下縣主石前賜姓添縣主。」改授刀衛爲近衛府。其官員。大將一人爲正三位官。中將一人爲從四位下官。少將一人爲正五位下官。將監四人爲從六位上官。將曹四人爲從七位下官。又定外衛府官員。大將一人爲從四位上官。中將一人爲正五位上官。少將一人爲從五位上官。將監四人爲從六位上官。將曹四人爲從七位下官。又始置内厩寮。頭一人爲從五位上官。助一人爲正六位下官。大允一人爲正七位下官。少允一人爲從七位上官。大属一人爲從八位上官。少属一人爲從八位下官。</p>
<p>乙丑。和泉。山背。石見。美作。紀伊。讃岐。淡路。壹岐。多■等國飢。並加賑恤。▼是日。賜与賊相戰及宿衛内裏桧前忌寸二百卅六人。守衛北門秦忌寸卅一人。爵人一級。</p>
<p>丙寅。以從四位下牡鹿宿祢嶋足爲近衛員外中將。從五位下弓削宿祢牛養爲少將。正五位上藤原朝臣田麻呂爲外衛大將。從五位下豊野眞人篠原爲中將。從五位上佐伯宿祢三野爲右衛士佐。大宰少貳從五位下紀朝臣廣純左遷薩摩守。</p>
<p>己巳。以從三位藤原朝臣藏下麻呂爲近衛大將。從四位下石上朝臣宅嗣爲中衛中將。常陸守如故。從五位上藤原朝臣黒麻呂爲左兵衛佐。從五位下弓削御淨朝臣秋麻呂爲右兵衛佐。正五位上阿倍朝臣息道爲左衛士督。從五位上小野朝臣小贄爲右衛士督。外從五位下葛井連河守爲少尉。從三位山村王爲大和守。</p>
<p>辛未。攝津職嶋下郡人右大舍人采女臣家麻呂。采女司采部采女臣家足等四人賜姓朝臣。</p>
<p>乙亥。勅淡路國守從五位下佐伯宿祢助。風聞。配流彼國罪人。稍致逃亡。事如有實。何以不奏。汝簡朕心。往監於彼。事之動靜。必須早奏。又聞。諸人等詐稱商人。多向彼部。國司不察。遂以成群。自今以後。一切禁斷。</p>
<p>丙子。相摸。下野。伊豫。隱伎等國飢。賑給之。</p>
<p>辛巳。授從六位下津守宿祢眞前外從五位下。</p>
<p>庚寅。左右京籾各二千斛。糶於東西市。籾斗百錢。</p>
<p>辛夘。安房國平群郡人壬生美与曾。廣主二人賜姓平群壬生朝臣。</p>
<p>是月。京師米貴。令西海道諸國恣漕私米。</p>
<p>三月癸巳。勅。比年遭旱。歳穀不登。朕念於茲。情甚愍惻。其去年不熟之國。今年得稔。始須徴納。若有今年又不熟者。至於秋時待勅處分。其備前。備中。備後三國。多年亢旱。荒弊尤深。因茲所負正税不得進納。宜天平寳字八年以前官稻未納咸悉免之。」伯耆國飢。賑給之。」近江國坂田郡人粟田臣乙瀬。眞瀬。斐太人。池守等四人賜姓朝臣。左京人散位大初位下尾張須受岐。周防國佐波郡人尾張豊國等二人尾張益城宿祢。</p>
<p>乙未。參河。下総。常陸。上野。下野等五國旱。詔復今年調庸十分之七八。</p>
<p>丙申。勅。今聞。墾田縁天平十六年格。自今以後。任爲私財。無論三世一身。咸悉永年莫取。由是。天下諸人競爲墾田。勢力之家駈役百姓。貧窮百姓無暇自存。自今以後。一切禁斷。勿令加墾。但寺先來定地開墾之次不在禁限。又當土百姓一二町者亦宜許之。又詔。王臣之中執心貞淨者。私家之内不可貯兵器。其所有者皆以進官。」又伊勢。美濃。越前者。是守關之國也。宜其關國百姓及餘國有力之人。不可以充王臣資人。如有違犯。國司資人同科違勅之罪。」復詔曰。天下政〈方〉君〈乃〉勅〈仁〉在〈乎〉己〈可〉心〈乃〉比岐比岐太子〈乎〉立〈止〉念〈天〉功〈乎〉欲〈須流〉物〈仁方〉不在。然此位〈方〉天地〈乃〉置賜〈比〉授賜〈布〉位〈仁〉在。故是以朕〈毛〉天地〈乃〉明〈伎〉奇〈伎〉徴〈乃〉授賜人〈方〉出〈奈牟止〉念〈天〉在。猶今〈乃〉間〈方〉明〈仁〉淨〈岐〉心〈乎〉以〈天〉人〈仁毛〉伊佐奈〈方礼須〉人〈乎毛〉止毛奈〈方須之天〉於乃〈毛〉於乃〈毛〉貞〈仁〉能〈久〉淨〈伎〉心〈乎〉以〈天〉奉仕〈止〉詔〈己止乎〉諸聞食〈倍止〉詔。復有人〈方〉淡路〈仁〉侍坐〈須〉人〈乎〉率來〈天〉佐良〈仁〉帝〈止〉立〈天〉天下〈乎〉治〈之米无等〉念〈天〉在人〈毛〉在〈良之止奈毛〉念。然其人〈方〉天地〈乃〉宇倍奈〈弥〉由流〈之天〉授賜〈流〉人〈仁毛〉不在。何〈乎〉以〈天可〉知〈止奈良方〉志愚〈仁〉心不善〈之天〉天下〈乎〉治〈仁〉不足。然〈乃味仁〉不在。逆惡〈伎〉仲末呂〈止〉同心〈之天〉朝廷〈乎〉動〈之〉傾〈无止〉謀〈天〉在人〈仁〉在。何〈曾〉此人〈乎〉復立〈无止〉念〈无〉。自今以後〈仁方〉如此〈久〉念〈天〉謀〈己止〉止〈止〉詔大命〈乎〉聞食〈倍止〉宣。</p>
<p>庚子。伊賀。出雲國飢。賑給之。</p>
<p>辛丑。賜從三位和氣王功田五十町。從四位上大津宿祢大浦十五町。」左右京飢。賑給之。」大宰大貳從四位下佐伯宿祢今毛人爲築怡土城專知官。少貳從五位下采女朝臣淨庭爲修理水城專知官。</p>
<p>甲辰。備前國藤野郡人正六位下藤野別眞人廣虫女。右兵衛少尉從六位上藤野別眞人清麻呂等三人賜姓吉備藤野和氣眞人。藤野郡大領藤野別公子麻呂等十二人吉備藤野別宿祢。近衛從八位下別公薗守等九人吉備石成別宿祢。」上野國飢。賑給之。</p>
<p>丁未。授從六位下多朝臣犬養從五位下。」尾張。參河。播磨。石見。紀伊。阿波等國飢。賑給之。」越前國足羽郡人從五位下益田繩手賜姓益田連。外從五位下吉弥侯根麻呂等四人下毛野公。外從五位下葛木毘登大床等七人葛木宿祢。</p>
<p>夏四月乙丑。授從六位上紀朝臣益麻呂從五位下。」美濃。越中。能登等國飢。賑給之。</p>
<p>癸酉。左京人從七位下手人造石勝賜姓雄儀連。</p>
<p>甲戌。常陸。武藏二國飢。賑給之。</p>
<p>丙子。右大臣從一位藤原朝臣豊成等上表言。臣等曾祖大織冠内大臣踏義懷忠。許身奉國。皇朝藉其不世之勳。錫以無窮之賞。胤子正一位太政大臣。確陳丹誠。抗表固辞。天朝即割賜二千戸。傳及子孫。臣等以。累世家門久沐榮寵。豈悟。逆賊仲麻呂近出臣族。極凶肆逆。若斯之甚。今臣等既以凶逆之囚族。猶霑忠概之餘封。以何面目叨近殊厚。伏願。奉納先代所賜功封。少塞天下之責。無任兢惶之至。奉表以聞。詔許之。</p>
<p>丁丑。左右京穀各一千石糶於東西市。以米價踊貴也。</p>
<p>癸未。駿河國飢。賑給之。</p>
<p>丁亥。左京人外衛將監從五位下石村村主石楯等三人。參河國碧海郡人從八位上石村村主押繩等九人。賜姓坂上忌寸。</p>
<p>戊子。丹波國飢。賑給之。</p>
<p>五月丁酉。授外從八位上敦賀直嶋麻呂外從五位下。以助官軍也。</p>
<p>庚戌。播磨守從四位上日下部宿祢子麻呂等言。部下賀古郡人外從七位下馬養造人上款云。人上先祖吉備都彦之苗裔。上道臣息長借鎌。於難波高津朝庭。家居播磨國賀古郡印南野焉。其六世之孫牟射志。以能養馬仕上宮太子被任馬司。因斯。庚午年造籍之日。誤編馬養造。伏願。取居地之名。賜印南野臣之姓。國司覆審。所申有實。許之。</p>
<p>丙辰。左右京籾各一千石糶於貧民。</p>
<p>六月辛酉朔。備中國賀陽郡人外從五位下賀陽臣小玉女等十二人賜姓朝臣。」甲斐國飢。賑給之。</p>
<p>丙寅。左京人大原眞人魚福等二人賜姓波登理眞人。</p>
<p>戊辰。備後國飢。賑給之。</p>
<p>己巳。山背國宇治郡少領外從五位下笠臣氣多麻呂賜姓朝臣。</p>
<p>庚午。左右京籾各一千石。大膳職塩一百石。糶於貧民。</p>
<p>癸酉。勅。天下諸國郡司六位已下及白丁。糶米三百石叙位一階。毎加二百石進一階叙。其■六百疋。商絲一千六百斤。調庸綿六千屯。調布一千二百端。商布三千五百段。亦各叙階准上。又令諸司六位已下雑任已上者糶米二百斛。叙位一階。毎加一百五十石進一階叙。他物亦准此。皆限七月廿九日。於東西市出賣。唯五位以上及正六位上。別奏其名。</p>
<p>秋七月戊戌。右京人内匠寮史生正八位上息長連清繼賜姓眞人。</p>
<p>甲辰。左京人甲斐員外目丸部臣宗人等二人賜姓宿祢。」糶左右京籾三千三百餘石於諸司官人。</p>
<p>庚戌。從四位下藤原朝臣楓麻呂爲右兵衛督。</p>
<p>八月庚申朔。從三位和氣王坐謀反誅。詔曰。今和氣〈仁〉勅〈久〉。先〈尓〉奈良麻呂等〈我〉謀反〈乃〉事起〈天〉在〈之〉時〈仁方〉仲麻呂〈伊〉忠臣〈止之天〉侍〈都〉。然後〈仁〉逆心〈乎〉以〈天〉朝庭〈乎〉動傾〈止之天〉兵〈乎〉備〈流〉時〈仁〉和氣〈伊〉申〈天〉在。此〈尓〉依〈天〉官位〈乎〉昇賜治賜〈都〉。可久〈方阿礼止毛〉仲麻呂〈毛〉和氣〈毛〉後〈仁方〉猶逆心以〈天〉在〈家利〉。復己〈毛〉先靈〈仁〉祈願〈幣流〉書〈乎〉見〈流仁〉云〈天〉在〈良久〉己〈我〉心〈仁〉念求〈流〉事〈乎之〉成給〈天波〉尊靈〈乃〉子孫〈乃〉遠流〈天〉在〈乎方〉京都〈仁〉召上〈天〉臣〈止〉成〈无止〉云〈利〉。復己怨男女二人在。此〈乎〉殺賜〈幣止〉云〈天〉在。是書〈乎〉見〈流仁〉謀反〈乃〉心〈阿利止方〉明〈尓〉見〈都〉。是以〈天〉法〈乃末尓末尓〉治賜〈止〉宣。」和氣者。一品舍人親王之孫。正三位御原王之子也。勝寳七歳賜姓岡眞人。任因幡掾。寳字三年。追尊舍人親王。曰崇道盡敬皇帝。至是。復属籍授從四位下。八年至參議從三位兵部卿。于時皇統無嗣。未有其人。而紀朝臣益女以巫鬼著。得幸和氣。心挾窺■。厚賂幣物。參議從四位下近衛員外中將兼勅旨員外大輔式部大輔因幡守粟田朝臣道麻呂。兵部大輔兼美作守從四位上大津宿祢大浦。式部員外少輔從五位下石川朝臣永年等。与和氣善。數飮其宅。道麻呂時与和氣密語。而道麻呂佩刀觸門屏折。和氣即遺以裝刀。於是。人等心疑。頗泄其事。和氣知之。其夜逃竄。索獲於率河社中。流伊豆國。到于山背國相樂郡。絞之埋于狛野。又絞益女於綴喜郡松井村。▼是日。又下詔曰。粟田道麻呂大津大浦石川長年等〈尓〉勅〈久〉。朕師大臣禪師〈乃〉宣〈久〉。愚痴〈仁〉在奴〈方〉思和久事〈毛〉無〈之天〉人〈乃〉不當无礼〈止〉見咎〈牟流乎毛〉不知〈之天〉惡友〈尓〉所引率〈流〉物在。是以此奴等〈毛〉如是〈久〉逆穢心〈乎〉發〈天〉在〈計利止方〉既明〈仁〉知〈奴〉。由此〈天〉理〈波〉法〈乃末尓末尓〉治給〈倍久〉在。然此遍〈方〉猶道鏡〈伊〉所賜〈天〉彼等〈我〉惑心〈乎方〉教導〈天〉貞〈久〉淨〈伎〉心〈乎〉以〈天〉朝庭〈乃〉御奴〈止〉奉仕〈之米无止〉宣〈尓〉依〈天〉汝等〈我〉罪〈方〉免給。但官〈方〉解給〈不〉。散位〈止之天〉奉仕〈止〉勅御命〈乎〉聞食〈倍止〉宣。又勅〈久〉從今往前〈尓〉小過〈毛〉在人〈仁〉所率〈流止之〉所聞〈波〉必法〈乃末尓末仁〉罪〈奈比〉給岐良〈比〉給〈止〉勅御命〈乎〉聞食〈倍止〉宣。」居十餘日。以道麻呂爲飛騨員外介。以其怨家從四位下上道朝臣斐太都爲守。斐太都到任。即幽道麻呂夫婦於一院。不通往來。積月餘日。並死院中。從四位上大津連大浦爲日向守。奪其位封。從五位下石川朝臣永年爲隱岐員外介。到任數年自縊而死。</p>
<p>壬午。以正四位下石川朝臣豊成爲大宰帥。</p>
<p>甲申。讃岐國人外大初位下日置毘登乙虫獻錢百万。授外從五位下。</p>
<p>九月壬辰。授正四位下石川朝臣豊成從三位。</p>
<p>丁酉。更鑄新錢。文曰神功開寳。与前新錢。並行於世。</p>
<p>丁未。河内國古市郡人正七位下馬毘登夷人。右京人正八位下馬毘登中成等賜姓厚見連。</p>
<p>戊申。從五位上藤原朝臣是公〈本名黒麻呂〉爲左衛士督。</p>
<p>庚戌。遣使造行宮於大和。河内。和泉等國。以欲幸紀伊國也。</p>
<p>癸丑。以從二位藤原朝臣永手。正三位吉備朝臣眞備。爲御裝束司長官。從四位下高丘連比良麻呂。從五位上豊野眞人出雲。大伴宿祢伯麻呂爲次官。判官四人。主典四人。</p>
<p>冬十月己未朔。日有蝕之。</p>
<p>庚申。遣使固守三關。</p>
<p>辛未。行幸紀伊國。以正三位諱爲御前次第司長官。從五位下多治比眞人乙麻呂爲次官。正四位下中臣朝臣清麻呂爲御後次第司長官。從五位下藤原朝臣小黒麻呂爲次官。各判官二人。主典二人。正四位下藤原朝臣繩麻呂爲御前騎兵將軍。正五位上阿陪朝臣毛人爲副將軍。從三位百濟王敬福爲御後騎兵將軍。從五位下大藏忌寸麻呂爲副將軍。各軍監三人。軍曹三人。▼是日。到大和國高市郡小治田宮。</p>
<p>壬申。車駕巡歴大原長岡。臨明日香川而還。</p>
<p>癸酉。過檀山陵。詔陪從百官。悉令下馬。儀衛卷其旗幟。是日。到宇智郡。</p>
<p>甲戌。進到紀伊國伊都郡。</p>
<p>乙亥。到那賀郡鎌垣行宮。通夜雨墮。</p>
<p>丙子。天晴。進到玉津嶋。</p>
<p>丁丑。御南濱望海樓。奏雅樂及雜伎。權置市廛。令陪從及當國百姓等任爲交關。散位正八位上民忌寸礒麻呂獻錢百万。稻一万束。授從五位下。</p>
<p>己夘。前名草郡少領榎本連千嶋獻稻二万束。</p>
<p>庚辰。淡路公不勝幽憤。踰垣而逃。守佐伯宿祢助。掾高屋連並木等率兵邀之。公還明日薨於院中。」詔曰。紀伊國今年調庸。皆從原免。其名草。海部二郡者。調庸田租並免。又行宮側近高年七十以上者賜物。犯死罪以下皆赦除。但十惡及盜人不在赦限。又國司。國造。郡領及供奉人等。賜爵并物有差。」授守從五位上小野朝臣小贄正五位下。掾正六位上佐伯宿祢國守。散位正六位上大伴宿祢人成並從五位下。騎兵出雲大目正六位上坂上忌寸子老外從五位下。名草郡大領正七位上紀直國栖等五人。賜爵人四級。自餘五十三人各有差。叙牟婁采女正正五位上熊野直廣濱從四位下。女嬬酒部公家刀自等五人各有差。▼是日。從三位廣瀬女王薨。二品那我親王之女也。</p>
<p>癸未。還到海部郡岸村行宮。</p>
<p>甲申。到和泉國日根郡深日行宮。于時西方暗暝。異常風雨。紀伊國守小野朝臣小贄從此而還。詔賜■卅疋。綿二百屯。</p>
<p>乙酉。到同郡新治行宮。</p>
<p>丙戌。到河内國丹比郡。</p>
<p>丁亥。到弓削行宮。賜五位已上御衣。</p>
<p>戊子。幸弓削寺礼佛。奏唐高麗樂於庭。刑部卿從三位百濟王敬福等亦奏本國舞。</p>
<p>閏十月己丑朔。捨弓削寺食封二百戸。智識寺五十戸。</p>
<p>庚寅。詔曰。今勅〈久〉。太政官〈乃〉大臣〈方〉奉仕〈倍伎〉人〈乃〉侍坐時〈仁方〉必其官〈乎〉授賜物〈仁〉在。是以朕師大臣禪師〈能〉朕〈乎〉守〈多比〉助賜〈乎〉見〈礼方〉内外二種〈乃〉人等〈仁〉置〈天〉其理〈仁〉慈哀〈天〉過无〈久毛〉奉仕〈之米天志可等〉念〈保之米之天〉可多良〈比〉能利〈多布〉言〈乎〉聞〈久仁〉是〈能〉太政太臣〈乃〉官〈乎〉授〈末都流仁方〉敢〈多比奈牟可等奈毛〉念。故是以太政大臣禪師〈能〉位〈乎〉授〈末都留止〉勅御命〈乎〉諸聞食〈止〉宣。復勅〈久〉是位〈乎〉授〈末都良牟等〉申〈佐方〉必不敢伊奈〈等〉宣〈多方牟止〉念〈之天奈毛〉不申〈之天〉是〈能〉太政大臣禪師〈乃〉御位授〈末都流等〉勅御命〈乎〉諸聞食〈等〉宣。」詔文武百官令拜賀太政大臣禪師。事畢幸弓削寺礼佛。奏唐高麗樂。及黒山企師部舞。施太政大臣禪師綿一千屯。僧綱及百官番上已上。至直丁擔夫各有差。内竪衛府特賜新錢亦有差。</p>
<p>辛夘。詔。河内。和泉今年之調皆從原免。其河内國大縣若江二郡。和泉國三郡田租亦免。又行宮側近高年七十已上者賜物。犯死罪已下皆赦除。但十惡及盜不在赦限。又郡司供奉人等賜爵并物有差。」授守正五位下石上朝臣息嗣正五位上。介正六位上石川朝臣望足從五位下。和泉守從五位下紀朝臣鯖麻呂從五位上。兩國軍毅四人各進一階。▼是日。還到因幡宮。</p>
<p>甲午。正六位上百濟王利善。百濟王信上。百濟王文鏡並授從五位下。從六位上百濟王文貞等三人賜爵人有差。</p>
<p>乙未。授正六位下賀茂朝臣諸雄從五位下。</p>
<p>丙申。留守百官拜賀太政大臣禪師。賜五位已上綿人卅屯。</p>
<p>丁酉。騎兵一等二百卅二人賜爵人二級。二等■八人。三等廿八人一級。並賜綿有差。大和。河内國郡司十四人賜爵人二級。八十七人一級。其獻物人等賜綿有差。</p>
<p>癸夘。授正五位上阿倍朝臣毛人從四位下。從五位下大藏忌寸麻呂從五位上。外從五位下上村主五十公外從五位上。大初位下桑原公足嶋外從五位下。</p>
<p>己酉。停河内國織御服絹戸。造餅戸。</p>
<p>壬子。先是。兵庫器仗者。中務監物与本司相對出納。至是諸司相知出納。</p>
<p>十一月戊午朔。上野國甘樂郡人中衛物部蜷淵等五人賜姓物部公。</p>
<p>壬戌。遣使修造神社於天下諸國。</p>
<p>癸酉。先是。廢帝既遷淡路。天皇重臨万機。於是。更行大甞之事。以美濃國。爲由機。越前國爲須伎。</p>
<p>庚辰。詔曰。神祇伯正四位下中臣朝臣清麻呂。其心如名。清愼勤勞。累奉神祇官。朕見之。誠有嘉焉。是以。天皇嘉曰其心如名特授從三位。」又詔曰。由紀須伎二國守等〈仁〉命〈久〉。汝〈多知方〉貞〈仁〉明〈伎〉心〈乎〉以〈天〉朝庭〈能〉護〈等之天〉關〈仁〉奉供〈礼方己曾〉國〈方〉多〈久〉在〈止毛〉美濃〈止〉越前〈止〉御占〈仁〉合〈天〉大甞〈乃〉政事〈乎〉取以〈天〉奉供〈良之止〉念行〈天奈毛〉位冠賜〈久止〉宣。」授美濃守正五位下小野朝臣竹良從四位下。介正六位上藤原朝臣家依從五位下。越前守從五位上藤原朝臣繼繩從四位下。介從五位下弓削宿祢牛養從五位上。」又詔曰。今勅〈久〉。今日〈方〉大新甞〈乃〉大新甞〈乃〉猶良比〈乃〉豊明聞行日〈仁〉在。然此遍〈能〉常〈余利〉別〈仁〉在故〈方〉朕〈方〉佛〈能〉御弟子〈等之天〉菩薩〈乃〉戒〈乎〉受賜〈天〉在。此〈仁〉依〈天〉上〈都〉方〈波〉三寳〈仁〉供奉。次〈仁方〉天社國社〈乃〉神等〈乎毛〉爲夜〈備末都利〉次〈仁方〉供奉〈留〉親王〈多知〉臣〈多知〉百官〈能〉人等天下〈能〉人民諸〈乎〉愍賜慈賜〈牟等〉念〈天奈毛〉還〈天〉復天下〈乎〉治賜。故汝等〈毛〉安〈久〉於多比〈仁〉侍〈天〉由紀須伎二國〈乃〉獻〈礼留〉黒紀白紀〈乃〉御酒〈乎〉赤丹〈乃〉保〈仁〉多末倍惠良〈伎〉常〈毛〉賜酒幣〈乃〉物〈乎〉賜〈方利〉以〈天〉退〈止〉爲〈天奈毛〉御物賜〈方久止〉宣。」復勅〈久〉神等〈乎方〉三寳〈余利〉離〈天〉不觸物〈曾止奈毛〉人〈能〉念〈天〉在。然經〈乎〉見〈末都礼方〉佛〈能〉御法〈乎〉護〈末都利〉尊〈末都流方〉諸〈乃〉神〈多知仁〉伊末〈志家利〉。故是以出家人〈毛〉白衣〈毛〉相雜〈天〉供奉〈仁〉豈障事〈波〉不在〈止〉念〈天奈毛〉本忌〈之可〉如〈久方〉不忌〈之天〉此〈乃〉大甞〈方〉聞行〈止〉宣御命〈乎〉諸聞食〈止〉宣。</p>
<p>辛巳。詔曰。必人〈方〉父〈我〉可多母〈我〉可多〈能〉親在〈天〉成物〈仁〉在。然王〈多知止〉藤原朝臣等〈止方〉朕親〈仁〉在〈我〉故〈仁〉黒紀白紀〈乃〉御酒賜御手物賜〈方久止〉宣。</p>
<p>甲申。右大臣從一位藤原朝臣豊成薨。平城朝正一位贈太政大臣武智麻呂之長子也。養老七年。以内舍人兼兵部大丞。神龜元年授從五位下。任兵部少輔。頻歴顯要。天平十四年。至從三位中務卿兼中衛大將。廿年。自中納言轉大納言。感寳元年拜右大臣。時其弟大納言仲滿。執政專權。勢傾大臣。大臣天資弘厚。時望攸歸。仲滿毎欲中傷。未得其隙。大臣第三子乙繩。平生与橘奈良麻呂相善。由是奈良麻呂等事覺之日。仲滿誣以黨逆。左遷日向掾。促令之官。而左降大臣爲大宰員外帥。大臣到難波別業。稱病不去。居八歳。仲滿謀反伏誅。即日復本官。薨時年六十二。</p>
<p>十二月辛夘。右京人外從五位下馬毘登國人。河内國古市郡人正六位上馬毘登益人等■四人。賜姓武生連。</p>
<p>己亥。授從六位下道嶋宿祢三山外從五位下。</p>
<p>乙巳。河内國錦部郡人從八位上錦部毘登石次。正八位下錦部毘登大嶋。大初位下錦部毘登眞公。錦部毘登高麻呂等廿六人。賜姓錦部連。</p>
<p>辛亥。外從五位下民忌寸総麻呂爲左衛士佐。從五位下漆部直伊波爲右兵衛佐。</p>
<h2>卷第廿七　稱德天皇　高野天皇（孝謙重祚）</h2>
<p>庚午。正六位上伊吉連眞次獻錢百萬。授外從五位下。</p>
<p>癸酉。幸右大臣第授正二位。其室正五位上大野朝臣仲智從四位下。</p>
<p>丁丑。授從五位下息長丹生眞人大國從五位上。外從五位下葛井連道依從五位下。</p>
<p>己夘。授外正六位上桑原毘登安麻呂外從五位下。</p>
<p>二月庚寅。外從八位下橘戸高志麻呂獻錢百萬。授外從五位下。</p>
<p>甲午。授正六位上白猪与呂志女從五位下。入唐學問僧普照之母也。</p>
<p>己亥。授從四位下道嶋宿祢嶋足正四位下。</p>
<p>壬寅。授從五位上藤原朝臣是公從四位下。外正六位上山背忌寸諸上外從五位下。</p>
<p>丙午。勅。夫蓄貯者爲國之本。宜令募運近江國近郡稻穀五萬斛。貯納於松原倉。白丁運五百斛叙一階。毎加三百五十斛進一階。有位毎三百斛加叙一階。並勿過正六位上。</p>
<p>丁未。命婦外從五位下水海毘登清成等五人賜姓水海連。」賜從三位山村王功田五十町。從四位上日下部宿祢子麻呂。從四位下坂上大忌寸苅田麻呂。佐伯宿祢伊多知。正五位上淡海眞人三船。從五位上佐伯宿祢三野五人。各廿町。從五位下紀朝臣船守。外從五位下民忌寸総麻呂二人各八町。並傳其子。</p>
<p>癸丑。右京人從六位下私眞繩。河内國人少初位上私吉備人等六人賜姓會賀臣。</p>
<p>乙夘。左京人從八位下桑原連眞嶋。右京人外從五位下桑原村主足床。大和國人少初位上桑原村主岡麻呂等■人。賜姓桑原公。</p>
<p>三月戊午。伊豫國人從七位上秦毘登淨足等十一人賜姓阿陪小殿朝臣。淨足自言。難破長柄朝廷。遣大山上安倍小殿小鎌於伊豫國。令採朱砂。小鎌便娶秦首之女。生子伊豫麻呂。伊豫麻呂不尋父祖。偏依母姓。淨足即其後也。</p>
<p>丁夘。大納言正三位藤原朝臣眞楯薨。平城朝贈正一位太政大臣房前之第三子也。眞楯度量弘深。有公輔之才。起家春宮大進。稍遷至正五位上式部大輔兼左衛士督。在官公廉。慮不及私。感神聖武皇帝寵遇特渥。詔特令參奏宣吐納。明敏有譽於時。從兄仲滿心害其能。眞楯知之。稱病家居。頗翫書籍。天平末出爲大和守。勝寳初授從四位上。拜參議。累遷信部卿兼大宰帥。于時。渤海使楊承慶朝礼云畢。欲歸本蕃。眞楯設宴餞焉。承慶甚稱歎之。寳字四年授從三位。更賜名眞楯。本名八束。八年至正三位勳二等兼授刀大將。神護二年拜大納言兼式部卿。薨時年五十二。賜以大臣之葬。使民部卿正四位下兼勅旨大輔侍從勳三等藤原朝臣繩麻呂。右少辨從五位上大伴宿祢伯麻呂弔之。▼是日。以中納言正三位吉備朝臣眞備爲大納言。</p>
<p>壬申。右京人正七位上四比河守賜姓椎野連。從七位上科野石弓石橋連。大初位上支母末吉足等五人城篠連。</p>
<p>乙亥。左京人從七位下春日藏毘登常麻呂等廿七人賜姓春日朝臣。</p>
<p>辛巳。從五位下佐伯宿祢助爲山背介。近衛將監從五位下賀茂朝臣諸雄爲兼伊勢員外介。左衛士佐外從五位下民忌寸総麻呂爲兼參河掾。外從五位下高屋連並木爲遠江大掾。從五位下巨勢朝臣公成爲武藏守。從五位下大野朝臣眞本爲下総介。參議民部卿正四位下勅旨大輔侍從藤原朝臣繩麻呂爲兼近江守。從五位下太朝臣犬養爲介。勅旨少丞從五位下葛井連道依爲兼員外介。從五位下百濟王利善爲飛騨守。外正五位下大原連家主爲但馬員外介。從五位上海上眞人清水爲豊前守。</p>
<p>乙酉。左京人正五位下中臣丸連張弓等廿六人賜姓朝臣。</p>
<p>夏四月壬辰。大宰府言。防賊戍邊。本資東國之軍。持衆宣威。非是筑紫之兵。今割筑前等六國兵士以爲防人。以其所遺分番上下。人非勇健。防守難濟。望請。東國防人依舊配戍。勅。修理陸奥城柵。多興東國力役。事須彼此通融各得其宜。今聞。東國防人多留筑紫。宜加検括。且以配戍。即隨其數簡却六國所點防人。具状奏來。計其所欠。差點東人。以填三千。斯乃東國勞輕。西邊兵足。</p>
<p>丙申。奉八幡比■神封六百戸。以神願也。」淡路。石見二國飢。賑給之。</p>
<p>己亥。和泉國飢。賑給之。</p>
<p>甲辰。伊豫國神野郡伊曾乃神。越智郡大山積神並授從四位下。充神戸各五烟。久米郡伊豫神。野間郡野間神並授從五位下。神戸各二烟。</p>
<p>丁未。勅。比日之間。縁有所念。歸依三寳。行道懴悔。泣罪解網。先聖仁迹。冀施恩恕。盡洗瑕穢。宜可大赦天下。自天平神護二年四月廿八日昧爽已前大辟已下。罪無輕重。已發覺。未發覺。已結正。未結正。繋囚見徒。私鑄錢及八虐。受財枉法。監臨自盜。盜所監臨。強盜竊盜。常赦所不免者咸悉赦除。但先後逆黨不在赦原。普告天下知朕意焉。」攝津國人正七位下甘尾雪麻呂賜姓井於連。</p>
<p>甲寅。有一男子。自稱聖武皇帝之皇子。石上朝臣志斐氏之所生也。勘問果是誣罔。詔配遠流。」大和國人高志毘登久美■等十七人。被諸陵寮寃枉。沒爲陵戸。至是。披訴得雪。除陵戸籍。</p>
<p>五月丁巳。授正五位下津連秋主從四位下。始令七道諸國。采女養物。不論存亡。並全納采女司。</p>
<p>戊午。大納言正三位吉備朝臣眞備奏。樹二柱於中壬生門西。其一題曰。凡被官司抑屈者。宜至此下申訴。其一曰。百姓有寃枉者。宜至此下申訴。並令彈正臺受其訴状。</p>
<p>壬戌。在上野國新羅人子午足等一百九十三人賜姓吉井連。</p>
<p>癸亥。主殿助從五位下下道臣色夫多賜姓朝臣。</p>
<p>甲子。以從五位下百濟王三忠爲民部少輔。從五位下百濟王文鏡爲出羽守。從五位下坂上忌寸石楯爲介。從五位上佐伯宿祢美濃麻呂爲能登員外介。</p>
<p>乙丑。太政官奏曰。准令。諸國史生。博士。醫師。國无大小。一立定數。但據神龜五年八月九日格。史生之員。隨國大小。各有等差。其博士者惣三四國一人。醫師者毎國一人。今經術之道。成業者寡。空設職員。擢取乏人。繕寫之才。堪任者衆。人多官少。莫能遍用。朝議平章。博士惣國。一依前格。醫師兼任。更建新例。職田。事力。公廨之類。並給正國。不給兼處。有料之國。名爲正任。無料之國。名爲兼任。其史生者。博士。醫師。兼任之國。國別格外加置二人。庶令經術之士周遍宣揚。功勞之人普蒙霑潤。奏可。</p>
<p>辛未。奉幣帛於大和國丹生川上神。及五畿内群神。以祈注雨也。</p>
<p>甲戌。上野國甘樂郡人外大初位下礒部牛麻呂等四人賜姓物部公。</p>
<p>丙子。大和國人從七位下寺間臣大虫等四人賜姓大屋朝臣。</p>
<p>丁丑。太政官奏曰。備前國守從五位上石川朝臣名足等解稱。藤野郡者。地是薄■。人尤貧寒。差科公役。觸途怱劇。承山陽之驛路。使命不絶。帶西海之達道。迎送相尋。馬疲人苦。交不存濟。加以。頻遭旱疫。戸纔三郷。人少役繁。何能支辨。伏乞。割邑久郡香登郷。赤坂郡珂磨。佐伯二郷。上道郡物理。肩背。沙石三郷隷藤野郡。」又美作國守從五位上巨勢朝臣淨成等解稱。勝田郡塩田村百姓。遠闊治郡。側近他界。差科供承。極有艱辛。望請。隨所住處。便隷備前國藤野郡者。奏可。</p>
<p>六月乙酉朔。授正六位上中臣習宜朝臣阿曾麻呂從五位下。</p>
<p>丁亥。日向。大隅。薩摩三國大風。桑麻損盡。詔勿收柵戸調庸。</p>
<p>己丑。大隅國神造新嶋。震動不息。以故民多流亡。仍加賑恤。</p>
<p>乙未。河内國飢。賑給之。</p>
<p>丙申。勅。去二月廿日。令募運近江國近郡稻穀五萬斛。貯納於松原倉。其酬叙法者。下勅既畢。而經旬月。未見一人運送。誠是階級有卑。人情不勸。宜運滿一萬斛者超授外從五位下。</p>
<p>丁酉。丹波國人家部人足。以私物資養飢民五十七人。賜爵二級。</p>
<p>庚戌。勅。如聞。左右京及大和國天平神護元年田租。未全輸了。誠爲頻年不登。百姓乏絶。宜除輸了外悉原免。</p>
<p>壬子。刑部卿從三位百濟王敬福薨。其先者出自百濟國義慈王。高市岡本宮馭宇天皇御世。義慈王遣其子豊璋王及禪廣王入侍。■于後岡本朝廷。義慈王兵敗降唐。其臣佐平福信尅復社稷。遠迎豊璋。紹興絶統。豊璋纂基之後。以譛横殺福信。唐兵聞之復攻州柔。豊璋与我救兵拒之。救軍不利。豊璋駕船遁于高麗。禪廣因不歸國。藤原朝廷賜号曰百濟王。卒贈正廣參。子百濟王昌成。幼年隨父歸朝。先父而卒。飛鳥淨御原御世贈小紫。子郎虞。奈良朝廷從四位下攝津亮。敬福者即其第三子也。放縱不拘。頗好酒色。感神聖武皇帝殊加寵遇。賞賜優厚。時有士庶來告清貧。毎假他物。望外与之。由是。頻歴外任。家无餘財。然性了辨。有政事之量。天平年中。仕至從五位上陸奥守。時聖武皇帝造盧舍那銅像。冶鑄云畢。塗金不足。而陸奥國馳驛。貢小田郡所出黄金九百兩。我國家黄金從此始出焉。聖武皇帝甚以嘉尚。授從三位。遷宮内卿。俄加河内守。勝寳四年拜常陸守。遷左大弁。頻歴出雲。讃岐。伊豫等國守。神護初。任刑部卿。薨時年六十九。</p>
<p>秋七月乙丑。以中律師圓興爲大僧都。</p>
<p>乙亥。出雲國按察使從三位文室眞人大市。外衛大將兼丹波守從四位下藤原朝臣田麻呂。右大弁兼越前守從四位下藤原朝臣繼繩並爲參議。授從五位下菅生王從五位上。正六位上石川朝臣眞守從五位下。爲近江介。從五位下太朝臣犬養爲信濃守。從五位下國見眞人安曇爲越中介。從五位下賀茂朝臣淨名爲紀伊守。</p>
<p>丙子。遣使造丈六佛像於伊勢大神宮寺。</p>
<p>己夘。近江國志賀團大毅少初位上建部公伊賀麻呂賜姓朝臣。」散位從七位上昆解宮成得似白鑞者以獻。言曰。是丹波國天田郡華浪山所出也。和鑄諸器。不弱唐錫。因呈以眞白鑞所鑄之鏡。其後。授以外從五位下。復興役採之。單功數百。得十餘斤。或曰。是似鉛非鉛。未知所名。時召諸鑄工。与宮成雜而練之。宮成途窮无所施姦。然以其似白鑞。固爭不肯伏。寳龜八年。入唐准判官羽栗臣翼齎之以示楊州鑄工。僉曰。是鈍隱也。此間私鑄濫錢者。時或用之。</p>
<p>庚辰。詔賜三衛衛士諸司直丁直本司而經廿年已上者。爵人一級。」多■嶋飢賑給之。</p>
<p>八月壬寅。授從五位上石川朝臣名足正五位下。</p>
<p>乙巳。散事從三位神社女王薨。</p>
<p>庚戌。左京人從五位上桑内連乙虫女等三人賜姓桑内朝臣。</p>
<p>九月戊午。勅。比見伊勢美濃等國奏。爲風被損官舍數多。非但毀頽。亦亡人命。昔不問馬。先達深仁。今以傷人。朕甚悽歎。如聞。國司等朝委未稱。私利早著。倉庫懸磬。稻穀爛紅。已忘暫勞永逸之心。遂致雀鼠風雨之恤。良宰莅職。豈如此乎。自今以後。永革斯弊。宜令諸國具録歳中修理官舍之數。付朝集使。毎年奏聞。國分二寺亦宜准此。不得假事神異驚人耳目。</p>
<p>己未。賜助官軍近江國僧沙弥。及錦部蒿園二寺檀越。諸寺奴等物。各有差。」山背國人堅井公三立等十一人賜姓諸井公。</p>
<p>丙寅。伊豫國人大直足山。私稻七萬七千八百束。鍬二千四百■口。墾田十町。獻當國國分寺。授其男外少初位下氏山外從五位下。</p>
<p>丁夘。從五位下佐伯宿祢家繼爲防人正。</p>
<p>庚午。志摩國飢。賑給之。</p>
<p>壬申。授從六位下息長眞人淨繼外從五位下。修行進守大禪師基眞正五位上。」攝津國武庫郡大領從六位上日下部宿祢淨方獻錢百万。椙榑一千枚。授外從五位下。</p>
<p>丙子。以從四位下阿倍朝臣毛人爲五畿内巡察使。從五位下紀朝臣廣名爲東海道使。正五位上淡海眞人三船爲東山道使。從五位上豊野眞人出雲爲北陸道使。從五位上安倍朝臣御縣爲山陰道使。正五位下藤原朝臣雄田麻呂爲山陽道使。從五位下高向朝臣家主爲南海道使。採訪百姓疾苦。判斷前後交替之訟。并検頃畝損得。其西海道者。便令大宰府勘検。</p>
<p>冬十月癸未朔。日有蝕之。</p>
<p>甲申。授无位大神朝臣田麻呂外從五位下。爲豊後員外掾。田麻呂者本是八幡大神宮祢宜大神朝臣毛理賣時。授以五位。任神宮司。及毛理賣詐覺。倶遷日向。至是復本位。</p>
<p>乙酉。授无位笠朝臣始從五位下。</p>
<p>丙戌。員外國司赴任者。一切禁之。</p>
<p>丁亥。左京人從八位上壹難乙麻呂賜姓淨上連。</p>
<p>庚寅。正五位上大伴宿祢御依爲出雲守。</p>
<p>辛丑。授正四位下藤原朝臣繩麻呂正四位上。從四位下藤原朝臣是公從四位上。從五位下葛井連道依從五位上。正六位上弓削御淨朝臣塩麻呂從五位下。河内國人大初位下毘登戸東人等九十四人賜姓高安造。</p>
<p>壬寅。奉請隅寺毘沙門像所現舍利於法華寺。簡點氏氏年壯然有容貌者。五位已上廿三人。六位已下一百七十七人。捧持種種幡蓋。行列前後。其所着衣服。金銀朱紫者恣聽之。詔百官主典已上礼拜。詔曰。今勅〈久〉。无上〈岐〉佛〈乃〉御法〈波〉至誠心〈乎〉以〈天〉拜尊〈備〉獻〈礼波〉必異奇驗〈乎〉阿良波〈之〉授賜物〈尓〉伊末〈志家利〉。然今示現賜〈弊流〉如來〈乃〉尊〈岐〉大御舍利〈波〉常奉見〈余利波〉大御色〈毛〉光照〈天〉甚美〈久〉大御形〈毛〉圓滿〈天〉別好〈久〉大末之〈末世波〉特〈尓〉久須之〈久〉奇事〈乎〉思議〈許止〉極難〈之〉。是以意中〈尓〉晝〈毛〉夜〈毛〉倦怠〈己止〉无〈久〉謹〈美〉礼〈末比〉仕奉〈都都〉侍〈利〉。是實〈尓〉化〈能〉大御身〈波〉縁〈尓〉隨〈天〉度導賜〈尓波〉時〈乎〉不過行〈尓〉相應〈天〉慈〈備〉救賜〈止〉云言〈尓〉在〈良之止奈毛〉念〈須〉。猶〈之〉法〈乎〉興隆〈之牟流尓波〉人〈尓〉依〈天〉繼比呂〈牟流〉物〈尓〉在。故諸〈乃〉大法師等〈乎〉比岐爲〈天〉上〈止〉伊麻〈須〉太政大臣禪師〈乃〉如理〈久〉勸行〈波之米〉教導賜〈尓〉依〈天之〉如此〈久〉奇〈久〉尊〈岐〉驗〈波〉顯賜〈弊利〉。然此〈乃〉尊〈久〉宇礼志〈岐〉事〈乎〉朕獨〈乃味夜〉喜〈止〉念〈天奈毛〉太政大臣朕大師〈尓〉法王〈乃〉位授〈末都良久止〉勅天皇御命〈乎〉諸聞食〈止〉宣。復勅〈久〉此〈乃〉世間〈乃〉位〈乎波〉樂求〈多布〉事〈波〉都〈天〉无一道〈尓〉志〈天〉菩薩〈乃〉行〈乎〉修〈比〉人〈乎〉度導〈牟止〉云〈尓〉心〈波〉定〈天〉伊末〈須〉。可久〈波阿礼止毛〉猶朕〈我〉敬報〈末川流〉和佐〈止之天奈毛〉此〈乃〉位冠〈乎〉授〈末川良久止〉勅天皇〈我〉御命〈乎〉諸聞食〈止〉宣。次〈尓〉諸大法師〈可〉中〈仁毛〉此二禪師等〈伊〉同心〈乎〉以〈天〉相從道〈乎〉志〈天〉世間〈乃〉位冠〈乎波〉不樂伊末〈佐倍止毛奈毛〉猶不得止〈天〉圓興禪師〈尓〉法臣位授〈末川流〉。基眞禪師〈尓〉法參議大律師〈止之天〉冠〈波〉正四位上〈乎〉授〈氣〉復物部淨〈之乃〉朝臣〈止〉云姓〈乎〉授〈末川流止〉勅天皇〈我〉御命〈乎〉諸聞食〈止〉宣。復勅〈久〉。此寺〈方〉朕外祖父先〈乃〉太政大臣藤原大臣之家〈仁〉在。今其家之名〈乎〉繼〈天〉明〈可仁〉淨〈伎〉心〈乎〉以〈天〉朝廷〈乎〉奉助〈理〉仕奉〈流〉右大臣藤原朝臣〈遠波〉左大臣〈乃〉位授賜〈比〉治賜。復吉備朝臣〈波〉朕〈我〉太子〈等〉坐〈之〉時〈余利〉師〈止之天〉教悟〈家流〉多〈乃〉年歴〈奴〉今〈方〉身〈毛〉不敢〈阿流良牟〉物〈乎〉夜晝不退〈之天〉護助奉侍〈遠〉見〈礼波〉可多自氣奈〈弥奈毛〉念〈須〉。然人〈止之天〉恩〈乎〉不知恩〈乎〉不報〈奴乎波〉聖〈乃〉御法〈仁毛〉禁給〈弊流〉物〈仁〉在。是以〈天〉吉備朝臣〈仁〉右大臣之位授賜〈止〉勅〈布〉天皇〈我〉御命〈乎〉諸聞食〈止〉宣。授參議從三位弓削御淨朝臣淨人正三位。爲中納言。正四位下道嶋宿祢嶋足正四位上。</p>
<p>癸夘。勅。去六月爲有所思。發菩提心。歸无上道。因有靈示。緘器虔候。遂則舍利三粒見於緘器。數月感歎莫識所爲。朕聞。麟鳳五靈。王者嘉瑞。至徳之世。史不絶書。未見全身舍利如是顯形。有感必通。良有以也。朕以虚薄。兢懼歴年。撫育乖方。氷谷在■。豈念。至道凝寂。應微情而示眞。圓性湛然。結靈光而表質。孤園絶跡。久矣驚心。雙林挽客。爛然滿目。玄珪緑字。何以同年。西法東流。知在茲日。猥荷希世之靈寳。盍同衆庶之歡心。宜可文武百官六位已下及内外有位加階一級。但正六位上者。廻授一子。其五位已上子孫年廿已上者。亦叙當蔭之階。普告遐邇知朕意焉。」授從五位下李忌寸元環從五位上。正六位上袁晋卿從六位上。皇甫東朝。皇甫昇女並從五位下。以舍利之曾奏唐樂也。</p>
<p>乙巳。詔。法王月料准供御。法臣大僧都第一修行進守大禪師圓興准大納言。法參議大律師修行進守大禪師正四位上基眞准參議。</p>
<p>丁未。授從四位上石上朝臣宅嗣正四位下。」備前國人外少初位下三財部毘登方麻呂等九煙賜姓笠臣。</p>
<p>十一月丁巳。正四位上藤原朝臣宿奈麻呂。正四位下藤原朝臣魚名並授從三位。從五位下諱從五位上。无位山邊王。石城王。若江王並從五位下。正五位上安倍朝臣息道。正五位下多治比眞人土作並從四位下。從五位上大伴宿祢伯麻呂正五位下。從五位下大原眞人嗣麻呂。百濟王理伯並從五位上。正六位上田口朝臣安麻呂。清原眞人清貞。息長眞人道足。粟田朝臣鷹守。輔治能眞人清麻呂。從六位上藤原朝臣種繼並從五位下。正六位上中臣伊勢朝臣子老外從五位下。无位小治田女王。正六位上伴田朝臣仲刀自。從六位下平群朝臣眞繼。大神朝臣東方。无位巨勢朝臣巨勢野。小野朝臣田刀自並從五位下。從六位下平野阿佐美。從七位上八坂造吉日並外從五位下。</p>
<p>己未。以陸奥國磐城。宮城二郡稻穀一萬六千四百餘斛。賑給貧民。</p>
<p>壬戌。贈正六位上村國連嶋主從五位下。嶋主者壬申年功臣贈外小紫男依之孫也。始仕仲滿任美濃少掾。寳字八年。遣使固關。嶋主内應先歸朝廷。勅使以其初逆黨。横加誅戮。死非其辜。故有此贈。」授從六位下美努連財女外從五位下。</p>
<p>十二月乙酉。和泉國人外從五位下高志毘登若子麻呂等五十三人賜姓高志連。</p>
<p>癸巳。幸西大寺。无位清原王。氣多王。梶嶋王。乙訓王並授從五位下。從四位下藤原朝臣田麻呂從四位上。正五位下大伴宿祢伯麻呂正五位上。從五位上豊野眞人出雲正五位下。從五位下豊野眞人奄智從五位上。正六位上豊野眞人五十戸從五位下。從五位下多治比眞人若日女正五位下。外從五位下桧前部老刀自外從五位上。</p>
<p>丁酉。大和國人正八位下秦勝古麻呂等四人賜姓秦忌寸。</p>
<p>己亥。從五位下漆部直伊波爲大和介。</p>
<p>壬寅。因幡國博士少初位上春日戸村主人足獻錢百万。因幡國稻一万束。授其父從六位下大田外從五位下。人足從六位下。</p>
<p>癸夘。外從五位下中臣伊勢連大津賜姓伊勢朝臣。</p>
<p>丙午。復无位村國連虫麻呂本位外從五位下。</p>
<p>戊申。右京人正七位下清野造牛養等十二人賜姓清野連。」授正五位下多可連淨日女從四位下。</p>
<p>己酉。震大安寺東塔。</p>
<p>庚戌。美作國人從八位下白猪臣大足賜姓大庭臣。</p>
<p>辛亥。陸奥國人正六位上名取公龍麻呂賜姓名取朝臣。</p>
<p>是年。民私鑄錢者。先後相尋。配鑄錢司駈役。並皆著鈴於其■。以備鳴追捕焉。</p>
<h2>卷第廿八　稱德天皇　高野天皇（孝謙重祚）</h2>
<p>己巳。御東院。詔曰。今見諸王。年老者衆。其中或勤勞可優。或朕情所憐。故隨其状。並賜爵級。宜告衆諸令知此意焉。无位依智王。篠嶋王。廣河王。淨水王。名方王。調使王。飯野王。鴨王。壹志濃王。田中王。八上王。津守王。名草王。春階王。中村王。池原王。積殖王。高倉王。礒部王。長尾王。淨名王並授從五位下。」從五位上百濟王理伯正五位上。外正五位下大原連家主。外從五位下池原公禾守。正六位上弓削御淨朝臣廣方。大野朝臣石本。文屋眞人忍坂麻呂。三嶋眞人嶋麻呂。藤原朝臣雄依。藤原朝臣長道。石川朝臣眞人。石川朝臣名繼。石上朝臣眞足。大原眞人年繼。石川朝臣人麻呂。巨勢朝臣苗麻呂。當麻眞人永嗣。從六位上安倍朝臣草麻呂。正六位上佐伯宿祢家主。川邊朝臣東人。吉備朝臣眞事。笠朝臣乙麻呂並從五位下。正六位上林連雑物。船連庭足。堅部使主人主。從六位上昆解沙弥麻呂。正六位上高屋連赤麻呂。秦忌寸蓑守。品治部公嶋麻呂。難破連足人並外從五位下。」從四位下藤原朝臣家子正四位下。</p>
<p>庚午。无位廣田王。三笠王。神王並授從五位下。從五位下大伴宿祢益立正五位下。從五位下多治比眞人小耳從五位上。正六位上中臣朝臣子老。巨勢朝臣池長。石川朝臣清麻呂。上毛野朝臣稻人。榎井朝臣祖足。阿倍朝臣小東人。從六位上大春日朝臣五百世。大宅朝臣廣人並從五位下。正六位上土師宿祢位。土師宿祢田使並外從五位下。</p>
<p>癸酉。授正六位上阿倍小殿朝臣人麻呂從五位下。復无位上毛野公眞人本位外從五位下。正六位上上部木。甲眞高。從七位下丹比宿祢眞嗣並外從五位下。</p>
<p>己夘。尾張國飢。賑給之。</p>
<p>二月甲申。幸東大寺。授正五位下國中連公麻呂從四位下。從五位下佐伯宿祢眞守從五位上。外從五位下美努連奥麻呂。桑原公足床並外從五位上。造寺工正六位上猪名部百世外從五位下。</p>
<p>丁亥。幸大學釋奠。座主直講從八位下麻田連眞淨授從六位下。音博士從五位下袁晋卿從五位上。問者大學少允從六位上濃宜公水通外從五位下。賛引及博士弟子十七人賜爵人一級。</p>
<p>戊子。幸山階寺。奏林邑及呉樂。奴婢五人賜爵有差。</p>
<p>辛夘。淡路國頻旱乏種稻。轉播磨國加古印南等郡稻四万束。出擧百姓。」左京人正六位上大伴大田連沙弥麻呂賜姓宿祢。</p>
<p>甲午。幸東院。出雲國造外從六位下出雲臣益方奏神賀事。仍授益方外從五位下。自餘祝部等。叙位賜物有差。</p>
<p>丙午。淡路國飢。賑給之。</p>
<p>丁酉。山背國飢。賑給之。</p>
<p>庚子。伊豫國越智郡大領外正七位下越智直飛鳥麻呂。獻■二百卅疋。錢一千二百貫。授外從五位下。</p>
<p>壬寅。和泉國五穀不登。民無種稻。轉讃岐國稻四万餘束以充種子。</p>
<p>癸夘。賜左右大臣近江國穀各二千斛。</p>
<p>丁未。近衛將監從五位下吉備朝臣泉爲兼大學員外助。從五位下吉備朝臣眞事爲鑄錢員外次官。</p>
<p>戊申。從四位下阿倍朝臣毛人爲大藏卿。從五位下藤原朝臣乙繩爲大輔。從五位上奈貴王爲大膳大夫。侍從正親正如故。從五位下石川朝臣人麻呂爲彈正弼。從四位下佐伯宿祢今毛人爲造西大寺長官。右少弁正五位上大伴宿祢伯麻呂爲兼次官。左中弁侍從内匠頭武藏介正五位下藤原朝臣雄田麻呂爲兼右兵衛督。從四位下藤原朝臣楓麻呂爲大宰大貳。</p>
<p>三月庚戌朔。日有蝕之。</p>
<p>辛亥。幸元興寺。捨綿八千屯。商布一千段。賜奴婢爵有差。</p>
<p>壬子。幸西大寺法院。令文士賦曲水。賜五位已上及文士祿。</p>
<p>乙夘。左京人正六位上上毛野坂本公男嶋。上野國碓氷郡人外從八位下上毛野坂本公黒益。賜姓上毛野坂本朝臣。同國佐位郡人外從五位上桧前君老刀自上毛野佐位朝臣。</p>
<p>戊午。幸大安寺。授造寺大工正六位上輕間連鳥麻呂外從五位下。</p>
<p>癸亥。幸藥師寺。捨調綿一万屯。商布一千段。賜長上工以下奴婢已上廿六人爵各有差。放奴息麻呂賜姓殖栗連。婢清賣賜姓忍坂。常陸國筑波郡人從五位下壬生連小家主女賜姓宿祢。</p>
<p>乙丑。阿波國板野名方阿波等三郡百姓言。己等姓。庚午年籍被記凡直。唯籍皆著費字。自此之後。評督凡直麻呂等披陳朝庭。改爲粟凡直姓。已畢。天平寳字二年編籍之日。追注凡費。情所不安。於是改爲粟凡直。</p>
<p>丙寅。勅。近衛將曹從六位下勳六等間人直足人等十九人。感會風雲。奮激忠勇。超群抜衆。斬寇滅凶。朕以嘉其武節。賞此高勳。宜令美服光榮。容儀標異。自今以後。諸勳六等已上身。有七位而帶職事者。許執牙笏并用銀裝刀帶等。及元日等節。著當階色。</p>
<p>己巳。從五位下巨勢朝臣苗麻呂爲少納言。從四位下阿倍朝臣息道爲中務大輔。侍從如故。從五位下石川朝臣清麻呂爲少輔。從五位下賀茂朝臣大川爲大監物。從五位下文屋眞人忍坂麻呂爲右大舍人頭。從五位下石上朝臣眞足爲内匠助。從五位下粟田朝臣公足爲員外助。從五位下淨原王爲内礼正。從五位下紀朝臣廣名爲式部大輔。從五位下藤原朝臣小黒麻呂爲少輔。從五位下皇甫東朝爲雅樂員外助兼花苑司正。正五位上淡海眞人三船爲兵部大輔。從五位下百濟王三忠爲少輔。從五位下榎井朝臣祖足爲木工助。外從五位下津連眞麻呂爲攝津大進。從五位上佐伯宿祢三野爲下野守。從五位下縣犬養大宿祢内麻呂爲介。外從五位下利波臣志留志爲越中員外介。從五位下阿部朝臣許智爲丹波介。從五位下紀朝臣古佐美爲丹後守。從三位藤原朝臣藏下麻呂爲伊豫土左二國按察使。近衛大將左京大夫如故。從五位下藤原朝臣雄依爲右衛士督。從五位下田口朝臣安麻呂爲佐。」始置法王宮職。以造宮卿但馬守從三位高麗朝臣福信爲兼大夫。大外記遠江守從四位下高丘富連比良麻呂爲兼亮。勅旨大丞從五位上葛井連道依爲兼大進。少進一人。大属一人。少属二人。」授外從五位下利波臣志留志從五位上。以墾田一百町獻於東大寺也。</p>
<p>庚午。左京人從七位上前部虫麻呂賜姓廣篠連。</p>
<p>乙亥。常陸國新治郡大領外從六位上新治直子公獻錢二千貫。商布一千段。授外正五位下。</p>
<p>丙子。河内國古市郡人從四位下高丘連比良麻呂賜姓宿祢。</p>
<p>夏四月辛巳。始授諸王四世者正六位上。五世者從六位下。其朝服用■色。</p>
<p>癸巳。東院玉殿新成。群臣畢會。其殿。葺以琉璃之瓦。畫以藻■之文。時人謂之玉宮。」伊勢國多氣郡人外正七位下敢礒部忍國獻錢百万。絹五百疋。稻一万束。授外正五位下。</p>
<p>庚子。放鹿嶋神賎男八十人。女七十五人從良。</p>
<p>癸夘。勅。夫農者天下之本也。吏者民之父母也。勸課農桑。令有常制。比來諸國頻年不登。匪唯天道乖宜。抑亦人事怠慢。宜令天下勤事農桑。仍擇差國司恪勤尤異者一人。并郡司及民中良謹有誠者郡別一人。専當其事。録名申上。先以肅敬祷祀境内有驗神祇。次以存心勸課部下百姓産業。若其所祈有應。所催見益。則専當之人別加■賞。</p>
<p>乙巳。幸飽浪宮。賜法隆寺奴婢廿七人爵各有差。</p>
<p>丁未。至自飽浪宮。</p>
<p>戊申。長門國豊浦團毅外正七位上額田部直塞守獻錢百萬。稻一萬束。授外從五位上。任豊浦郡大領。</p>
<p>五月壬子。貸畿内百姓不得種田者攝津國穀。</p>
<p>壬戌。以從五位下三嶋眞人嶋麻呂爲大膳員外亮。從五位下乙訓王爲正親正。</p>
<p>戊辰。先是。左京人從八位上荒木臣道麻呂。及其男无位忍國。墾田一百町。稻一万二千五百束。庄三區。近江國人外正七位上大友村主人主。稻一万束。墾田十町獻於西大寺。至是道麻呂身死。贈外從五位下。忍國。人主並授外從五位下。尾張國海部郡主政外正八位下刑部岡足獻當國國分寺米一千斛。授外從五位下。</p>
<p>癸酉。從五位下笠朝臣乙麻呂爲内藏助。從五位下安倍朝臣小東人爲鼓吹正。外從五位下秦忌寸蓑守爲縫部正。外從五位下難破連足人爲主殿助。從五位下氣太王爲鍛冶正。從五位下下道朝臣色夫多爲備後介。</p>
<p>戊寅。授外從五位下葛井連根主外正五位下。</p>
<p>六月辛巳。伊豫國人白丁越智直國益授外從五位下。以獻物也。</p>
<p>癸未。勅。東山道巡察使正五位上行兵部大輔兼侍從勳三等淡海眞人三船。禀性聰惠兼明文史。應選標擧。銜命巡察。諸使向道之時受事雖一。省風還報之日。政路漸異。存心名達。検括酷苛。以下野國國司等正税未納并雜官物中有犯。然獨禁前介外從五位下弓削宿祢薩摩。不預釐務。亦赦後斷罪。此陳巧弁。其理不安。既乖公平。宜解見任用懲將來。又比年法吏。但守文句。不顧義理。任意决斷。由是。薩摩訴状不得披心。清白吏道。豈合如此。自今以後。不得更然。若有此類。隨法科罪。</p>
<p>己亥。左京人散位從八位上粟田臣弟麻呂。少初位上粟田臣種麻呂。正七位上粟田臣乎奈美麻呂三人。賜姓朝臣。</p>
<p>庚子。紀伊國那賀郡大領外正六位上日置毘登弟弓。稻一万束獻於當國國分寺。授外從五位下。土左國安藝郡少領外從六位下凡直伊賀麻呂。稻二万束。牛六十頭獻於西大寺。授外從五位上。</p>
<p>秋七月庚戌。以從五位下大原連家主爲主税頭。但馬員外介如故。從五位下大伴宿祢潔足。從五位下當麻眞人永繼並爲刑部大判事。從五位下石川朝臣眞守爲右京亮。少納言從五位下當麻王爲兼信濃介。外從五位下林連雜物爲上野介。外從五位下道嶋宿祢三山爲陸奥少掾。外從五位下坂合部宿祢斐太麻呂爲筑後守。主殿頭從五位下美和眞人土生爲兼豊後介。</p>
<p>壬子。復无位忌部宿祢鳥麻呂本位從五位上。</p>
<p>丁巳。從五位下弓削御淨朝臣秋麻呂爲左少弁。從五位下楫嶋王。從五位下石上朝臣眞足並爲大監物。從五位下文室眞人眞老爲内藏助。從五位下賀茂朝臣大川爲内匠助。▼是日。始置内豎省。以正三位弓削御淨朝臣淨人爲卿。中納言衛門督上総守如故。從四位上藤原朝臣是公爲大輔。左衛士督下総守如故。從五位下藤原朝臣雄依爲少輔。右衛士督如故。從五位下田口朝臣安麻呂爲大丞。大丞二員。少丞二員。大録一員。少録三員。」正五位下豊野眞人尾張爲能登守。備前守正五位下石川朝臣名足爲兼陸奥鎭守副將軍。」初近衛從八位下物部礒浪。寳字八年仲滿奪鈴印時。疾走告急。至是授外從五位下。</p>
<p>癸亥。以從五位上息長丹生眞人大國爲播磨員外介。</p>
<p>丙寅。以正五位上右少弁造西大寺次官大伴宿祢伯麻呂爲兼駿河守。」陸奥國宇多郡人外正六位上勳十等吉弥侯部石麻呂賜姓上毛野陸奥公。</p>
<p>辛未。河内國志紀郡人正六位上山川造魚足等九人賜姓山川連。同國同郡人從六位上依羅造五百世麻呂。丹比郡人從六位下依羅造里上等十一人依羅連。</p>
<p>癸酉。授從八位下船木直馬養外從五位下。以獻物也。</p>
<p>八月辛巳。筑前國宗形郡大領外從六位下宗形朝臣深津授外從五位下。其妻无位竹生王從五位下。並以被僧壽應誘。造金埼船瀬也。</p>
<p>乙酉。參河國言。慶雲見。屈僧六百口。於西宮寢殿設齋。以慶雲見也。是日。緇侶進退無復法門之趣。拍手歡喜一同俗人。</p>
<p>戊子。外從五位下健部朝臣人上爲主計助。從五位上榎井朝臣子祖爲兵部大輔。從五位下多治比眞人長野爲刑部大判事。外從五位下葛井連河守爲伊賀守。從五位上佐伯宿祢眞守爲常陸介。從五位下石川朝臣名繼爲越前介。從五位下大伴宿祢潔足爲因幡介。從五位下弓削宿祢大成爲掾。從五位下佐伯宿祢久良麻呂爲豊後守。</p>
<p>癸巳。改元神護景雲。詔曰。日本國〈尓〉坐〈天〉大八洲國照給〈比〉治給〈布〉倭根子天皇〈我〉御命〈良麻止〉勅〈布〉御命〈乎〉衆諸聞食〈止〉宣。今年〈乃〉六月十六日申時〈仁〉東南之角〈尓〉當〈天〉甚奇〈久〉異〈尓〉麗〈岐〉雲七色相交〈天〉立登〈天〉在。此〈乎〉朕自〈毛〉見行〈之〉又侍諸人等〈毛〉共見〈天〉怪〈備〉喜〈備都都〉在間〈仁〉伊勢國守從五位下阿倍朝臣東人等〈我〉奏〈久〉。六月十七日〈尓〉度會郡〈乃〉等由氣〈乃〉宮〈乃〉上〈仁〉當〈天〉五色瑞雲起覆〈天〉在。依此〈天〉彼形〈乎〉書寫以進〈止〉奏〈利〉。復陰陽寮〈毛〉七月十五日〈尓〉西北角〈仁〉美異雲立〈天〉在。同月廿三日〈仁〉東南角〈仁〉有雲本朱末黄稍具五色〈止〉奏〈利〉。如是〈久〉奇異雲〈乃〉顯在〈流〉所由〈乎〉令勘〈尓〉。式部省等〈我〉奏〈久〉。瑞書〈尓〉細勘〈尓〉是即景雲〈尓〉在。實合大瑞〈止〉奏〈世利〉。然朕念行〈久〉。如是〈久〉大〈仁〉貴〈久〉奇異〈尓〉在大瑞〈波〉聖皇之御世〈尓〉至徳〈尓〉感〈天〉天地〈乃〉示現〈之〉賜物〈止奈毛〉常〈毛〉聞行〈須〉。是豈敢朕徳〈伊〉天地〈乃〉御心〈乎〉令感動〈末都流倍岐〉事〈波〉无〈止奈毛〉念行〈須〉。然此〈方〉大御神宮上〈尓〉示顯給。故尚是〈方〉大神〈乃〉慈〈備〉示給〈幣流〉物〈奈犁〉。又掛〈毛〉畏〈岐〉御世御世〈乃〉先〈乃〉皇〈我〉御靈〈乃〉助給〈比〉慈給〈幣流〉物〈奈犁〉。復去正月〈尓〉二七日之間諸大寺〈乃〉大法師等〈乎〉奏請〈良倍天〉最勝王經〈乎〉令講讃〈末都利〉又吉祥天〈乃〉悔過〈乎〉令仕奉〈流尓〉諸大法師等〈我〉如理〈久〉勤〈天〉坐〈佐比〉又諸臣等〈乃〉天下〈乃〉政事〈乎〉合理〈天〉奉仕〈尓〉依〈天之〉三寳〈毛〉諸天〈毛〉天地〈乃〉神〈多知毛〉共〈尓〉示現賜〈幣流〉奇〈久〉貴〈伎〉大瑞〈乃〉雲〈尓〉在〈良之止奈毛〉念行〈須〉。故是以奇〈久〉喜〈之支〉大瑞〈乎〉頂〈尓〉受給〈天〉忍〈天〉默在〈去止〉不得〈之天奈毛〉諸王〈多知〉臣〈多知乎〉召〈天〉共〈尓〉歡〈備〉尊〈備〉天地〈乃〉御恩〈乎〉奉報〈倍之止奈毛〉念行〈止〉詔〈布〉天皇〈我〉御命〈遠〉諸聞食〈止〉宣。然夫天〈方〉万物〈乎〉能覆養賜〈比〉慈〈備〉愍〈美〉賜物〈仁〉坐〈須。〉又大神宮〈乃〉祢宜大物忌内人等〈尓波〉叙二級。但御巫以下人等叙一級。又伊勢國神郡二郡司及諸國祝部有位无位等賜一級。又六位以下及左右京男女年六十以上賜一級。但正六位上重三選以上者。賜上正六位上。又孝子順孫義夫孝婦節婦力田者賜二級。表旌其門至于終身田租免給。又五位以上人等賜御手物。又天下諸國今年田租半免。又八十以上老人及鰥寡孤獨不能自存者賜籾。又示顯賜〈弊流〉瑞〈乃末尓末仁〉年号〈波〉改賜〈布。〉是以改天平神護三年。爲神護景雲元年〈止〉詔〈布〉天皇〈我〉御命〈遠〉諸聞食〈止〉宣。又天下有罪。大辟罪已下。罪無輕重。已發覺。未發覺。已結正。未結正。繋囚見徒。咸赦除之。但犯八虐。故殺人。私鑄錢。強竊二盜。常赦所不免者。不在赦限。普告天下知朕意焉。」陰陽員外助從五位下紀朝臣益麻呂叙正五位下。允正六位上山上朝臣船主從五位下。〈今検。景雲二年始賜朝臣。此據位記而書之。〉員外允正六位上日下部連虫麻呂。大属百濟公秋麻呂。天文博士國見連今虫。咒禁師末使主望足。並外從五位下。伊勢守從五位下阿倍朝臣東人從五位上。介正六位下日置造通形外從五位下。大神宮祢宜外從五位下神主首名外正五位下。等由氣宮祢宜外正六位下神主忍人外從五位下。參河守從四位下伊勢朝臣老人從四位上。目正六位上紀朝臣門守從五位下。介外從五位下秦忌寸智麻呂。掾民忌寸総麻呂並外從五位上。」賜左右大臣綿人七百五十屯。二位四百五十屯。三位三百屯。四位百五十屯。五位六十屯。外位■屯。女亦准此。</p>
<p>甲午。志摩國飢。賑給之。</p>
<p>戊戌。近衛少將從五位上弓削宿祢牛養爲兼越前介。從五位下石川朝臣名繼爲員外介。從五位下藤原朝臣雄依爲備前權守。</p>
<p>庚子。散位正七位上秦忌寸眞成獻錢二千貫。牛十頭。授外從五位下。</p>
<p>丙午。從四位下佐伯宿祢今毛人爲左大弁。造西大寺長官如故。從五位下紀朝臣廣庭。阿倍朝臣小東人。並爲勅旨少輔。從五位上葛井連道依爲員外少輔。法王宮大進如故。外從五位下健部朝臣人上爲大丞。正六位下紀朝臣益麻呂爲陰陽頭。從五位下弓削宿祢薩摩爲助。外從五位下松井連淨山爲内匠助。從五位上布勢朝臣人主爲式部大輔。正五位上百濟王理伯爲攝津大夫。從四位下阿倍朝臣毛人爲造東大寺次官。宮内卿如故。從四位上伊勢朝臣老人爲造西隆寺長官。中衛中將參河守如故。從五位下若江王。外從五位上秦忌寸智麻呂並爲寫一切經次官。外從五位下丈部直不破麻呂爲下総員外介。近衛員外少將如故。從五位下弓削御淨朝臣廣方爲武藏員外介。中衛將監如故。從五位下百濟王武鏡爲但馬介。從五位下賀茂朝臣大川爲長門守。外從五位上上村主五十公爲讃岐員外介。正五位上淡海眞人三船。從五位上大伴宿祢家持並爲大宰少貳。」散位從四位下粟田朝臣奈勢麻呂卒。</p>
<p>九月戊申朔。日上有五色雲。」右大臣從二位吉備朝臣眞備獻對馬嶋墾田三町一段。陸田五町二段。雜穀二万束。以爲嶋儲。</p>
<p>己酉。幸西大寺嶋院。授從五位下日置造蓑麻呂從五位上。</p>
<p>辛亥。從五位下池原公禾守爲造西隆寺次官。大外記右平凖令如故。從五位下中臣習宜朝臣阿曾麻呂爲豊前介。</p>
<p>壬子。復无位玉作金弓本位外從五位下。</p>
<p>己未。隼人司隼人百十六人。不論有位无位。賜爵一級。其正六位上者叙上正六位上。</p>
<p>癸亥。日向員外介從四位上大津連大浦解任。其隨身天文陰陽等書沒爲官書。</p>
<p>甲子。以從四位上日下部宿祢子麻呂爲内豎員外大輔。從五位下賀茂朝臣田守爲播磨守。</p>
<p>乙丑。始造八幡比賣神宮寺。其夫者便役神寺封戸。限四年令畢功。</p>
<p>己巳。河内國志紀郡人正六位上山口臣犬養等三人賜姓山口朝臣。上総國海上郡人外從五位下桧前舍人直建麻呂上総宿祢。右京人正七位下山田造吉繼山田連。</p>
<p>庚午。備前國國造從四位下上道朝臣正道卒。正道者本中衛。勝寳九歳。以告橘奈良麻呂密。授從四位下。賜姓朝臣。語在勝寳九歳記中。歴美濃。播磨。備前等國守。宮内大輔。右兵衛督。</p>
<p>冬十月辛夘。勅。見陸奥國所奏。即知伊治城作了。自始至畢。不滿三旬。朕甚嘉焉。夫臨危忘生。忠勇乃見。銜綸遂命。功夫早成。非但築城制外。誠可減戍安邊。若不■進。何勸後徒。宜加酬賞式慰匪躬。其從四位下田中朝臣多太麻呂授正四位下。正五位下石川朝臣名足。大伴宿祢益立並正五位上。從五位下上毛野朝臣稻人。大野朝臣石本並從五位上。其外從五位下道嶋宿祢三山。首建斯謀。修成築造。今美其功。特賜從五位上。又外從五位下吉弥侯部眞麻呂。徇國爭先。遂令馴服。狄徒如歸。進賜外正五位下。自餘諸軍軍毅已上。及諸國軍士。蝦夷俘囚等。臨事有効。應叙位者。鎭守將軍並宜隨勞簡定等第奏聞。</p>
<p>癸巳。伊豫國宇摩郡人凡直繼人。獻錢百万。紵布一百端。竹笠一百蓋。稻二万束。授外從六位下。其父稻積外從五位下。</p>
<p>甲午。授无位石上朝臣等能古從五位上。无位久米連若女。弓削御淨朝臣美夜治。弓削御淨朝臣等能治。大伴宿祢古珠瑠河並從五位下。</p>
<p>庚子。御大極殿。屈僧六百。轉讀大般若經。奏唐高麗樂。及内教坊踏歌。</p>
<p>辛丑。賜四天王寺家人及奴婢卅二人爵有差。</p>
<p>十月壬戌。授從五位下吉備朝臣泉從五位上。外從五位下田部宿祢男足從五位下。命婦正四位下吉備朝臣由利正四位上。无位吉備朝臣枚雄。從六位上賀茂朝臣萱草並從五位下。</p>
<p>十一月壬寅。四天王寺墾田二百五十五町。在播磨國餝磨郡。去戊申年收。班給百姓口分田。而未入其代。至是。以大和。山背。攝津。越中。播磨。美作等國乘田。及沒官田捨入。</p>
<p>十一月乙巳。置陸奥國栗原郡。本是伊治城也。</p>
<p>甲寅。出羽國雄勝城下俘囚四百餘人。款塞乞内属。許之。</p>
<p>癸亥。參議從三位治部卿兼左兵衛督大和守山村王薨。池邊雙槻宮御宇橘豊日天皇皇子。久米王之後也。天平十八年。授從五位下。寳字八年。任少納言。授正五位下。于時高野天皇遣山村王收中宮院鈴印。大師押勝遣兵。邀而奪之。山村王密告消息。遂果君命。天皇嘉之。授從三位。薨時年■六。</p>
<p>丙寅。私鑄錢人王清麻呂等■人賜姓鑄錢部。流出羽國。</p>
<p>十二月庚辰。收在阿波國王臣功田位田。班給百姓口分田。以其土少田也。</p>
<p>壬午。武藏國足立郡人外從五位下丈部直不破麻呂等六人賜姓武藏宿祢。</p>
<p>甲申。外從五位下武藏宿祢不破麻呂爲武藏國國造。正四位上道嶋宿祢嶋足爲陸奥國大國造。從五位上道嶋宿祢三山爲國造。</p>
<p>乙酉。從五位上菅生王爲少納言。從五位下石川朝臣清麻呂爲員外少納言。從五位上石川朝臣豊人爲刑部少輔。從五位下藤原朝臣弟繩爲大判事。正五位上縣犬養宿祢古麻呂爲宮内大輔。從五位下大宅王爲主油正。從五位下多治比眞人長野爲造東内次官。從五位上阿倍朝臣三縣爲田原鑄錢長官。刑部大輔如故。</p>
<p>丁亥。伊勢國飯高郡人漢人部乙理等三人賜姓民忌寸。</p>
<p>壬辰。美濃國比年亢旱。五穀不稔。除百姓所負租税。</p>
<p>壬寅。授外從七位上丈部造廣庭外從五位下。以貢獻也。</p>
<h2>卷第廿九　稱德天皇　高野天皇（孝謙重祚）</h2>
<p>壬子。宴五位已上於内裏。賜祿有差。」授從三位圓方女王正三位。從四位上伊福部女王正四位下。</p>
<p>乙夘。正四位上藤原朝臣繩麻呂。正四位下石上朝臣宅嗣並授從三位。從五位下藤原朝臣弟繩從五位上。」播磨國獻白鹿。</p>
<p>二月丙子朔。授正六位上生江臣東人外從五位下。</p>
<p>戊寅。從五位下勳六等漆部直伊波賜姓相摸宿祢。爲相摸國國造。</p>
<p>庚辰。出雲國國造外從五位下出雲臣益方奏神賀事。授外從五位上。賜祝部男女百五十九人爵各一級。祿亦有差。」對馬嶋上縣郡人高橋連波自米女。夫亡之後。誓不改志。其父尋亦死。結廬墓側。毎日齋食。孝義之至。有感行路。表其門閭。復租終身。」河内國河内郡人日下部意卑麻呂賜姓日下部連。</p>
<p>壬午。大和國人從七位下大神引田公足人。大神私部公猪養。大神波多公石持等廿人賜姓大神朝臣。</p>
<p>癸未。授正六位上山村許智人足外從五位下。」石見國美濃郡人額田部蘇提賣。寡居年久。節義著聞。兼復積而能散。所濟者衆。復其田租終身。</p>
<p>甲申。授无位笠王從五位下。</p>
<p>乙酉。外從五位下山村許智人足爲肥後介。</p>
<p>壬辰。備後國葦田郡人網引公金村。年八歳喪父。哀毀骨立。尋丁母艱。追遠益深。賜爵二級。復其田租終身。</p>
<p>癸巳。以正三位弓削御淨朝臣清人爲大納言。内竪卿衛門督上総守如故。從三位中臣朝臣清麻呂爲中納言。神祇伯如故。大藏卿從三位藤原朝臣魚名爲參議。從五位上賀茂朝臣塩管爲神祇大副。從五位下中臣朝臣子老爲中務少輔。從五位上藤原朝臣家依爲侍從。從五位下坂上王爲大監物。從五位下巨勢朝臣公成爲左大舍人頭。從五位上豊野眞人奄智爲圖書頭。從五位下藤原朝臣家依爲式部少輔。侍從如故。從五位下高橋朝臣廣人爲散位助。外從五位下土師宿祢位爲諸陵助。從五位上石川朝臣人成爲民部大輔。從五位下石川朝臣己人爲主計頭。從五位下田部宿祢男足爲助。正五位上大伴宿祢益立爲兵部大輔。外從五位下伊吉連眞次爲鼓吹正。從五位上巨勢朝臣清成爲大藏大輔。從五位上榎井朝臣子祖爲宮内大輔。從五位下清原眞人清貞爲少輔。從五位下石川朝臣垣守爲木工頭。從五位下布勢王爲内膳正。從四位下多治比眞人土作爲左京大夫。讃岐守如故。從四位下百濟朝臣足人爲右京大夫。外從五位下上毛野公眞人爲造東大寺大判官。外從五位下飛騨國造高市麻呂。橘部越麻呂。並爲造西大寺大判官。從五位下安倍朝臣小東人爲衛門佐。外正五位下葛井連根主爲大尉。從四位下佐伯宿祢伊多智爲左衛士督。上野員外介如故。從五位下藤原朝臣長道爲佐。從五位下弓削御淨朝臣塩麻呂爲左兵衛督。從五位下巨勢朝臣池長爲右馬助。陸奥介從五位下田口朝臣安麻呂爲兼鎭守副將軍。大掾從五位上道嶋宿祢三山爲兼軍監。正五位上石川朝臣名足爲大和守。外正五位下敢礒部忍國爲志摩守。從五位下石上朝臣眞足爲遠江介。從五位下粟田朝臣鷹守爲安房守。從三位藤原朝臣繩麻呂爲近江按察使。民部卿勅旨大輔侍從如故。從五位下吉備朝臣眞事爲美濃介。正五位下藤原朝臣雄田麻呂爲武藏守。左中弁内匠頭右兵衛督等如故。從五位下葛井連立足爲若狹守。外從五位下下道朝臣黒麻呂爲越前介。外從五位下丹比宿祢眞繼爲伯耆守。從五位下藤原朝臣種繼爲美作守。從五位下藤原朝臣雄依爲備前守。從五位下石川朝臣眞人爲備中守。從五位下阿倍朝臣草麻呂爲介。園池正如故。從五位下藤原朝臣小黒麻呂爲安藝守。從五位上高圓朝臣廣世爲周防守。從五位下中臣朝臣常爲阿波守。外從五位下板茂連眞釣爲伊豫介。▼是日。勅。准令以高橋。安曇二氏任内膳司者爲奉膳。其以他氏任之者。宜名爲正。</p>
<p>甲午。授无位弓削御淨朝臣淨方從五位下。</p>
<p>癸夘。筑前國怡土城成。」讃岐國寒川郡人外正八位下韓鐵師毘登毛人。韓鐵師部牛養等一百廿七人。賜姓坂本臣。</p>
<p>三月乙巳朔。日有蝕之。」先是東海道巡察使式部大輔從五位下紀朝臣廣名等言。得本道寺神封戸百姓款曰。公戸百姓。時有霑恩。寺神之封。未甞被免。率土黎庶。苦樂不同。望請。一准公民。倶沐皇澤。使等商量。所申道理。至是。官議奏聞。奏可。餘道諸國亦准於此。」又同前言。運舂米者。元來差徭。人別給粮。而今徭分輸馬。獨給牽丁之粮。窮弊百姓無馬可輸。望請。依舊運人別給粮。又下総國井上。浮嶋。河曲三驛。武藏國乘潴。豊嶋二驛。承山海兩路。使命繁多。乞准中路。置馬十疋。奉勅依奏。其餘道舂米。諸國粮料。亦准東海道施行。」陸道使右中弁正五位下豊野眞人出雲言。佐渡國造國分寺料稻一万束。毎年支在越後國。常當農月。差夫運漕。海路風波。動經數月。至有漂損復徴運脚。乞割當國田租。以充用度。山陽道使左中弁正五位下藤原朝臣雄田麻呂言。本道郡傳路遠。多致民苦。乞復隷驛將迎送。又長門國豊浦。厚狹等郡。宜養蚕。乞停調銅。代令輸綿。南海道使治部少輔從五位下高向朝臣家主言。淡路國神本驛家。行程殊近。乞從停却。詔並許之。</p>
<p>癸丑。左京人外從五位下楊胡毘登人麻呂等男女六十四人賜姓楊胡忌寸。</p>
<p>甲寅。免左右京五畿内天平神護二年逋租。</p>
<p>戊午。雨雹。</p>
<p>癸亥。外正六位上壬生眞根麻呂。外正六位上丹比連大倉並授外從五位下。以貢獻也。</p>
<p>甲子。正八位上秦忌寸弟麻呂。外從七位上上忌寸生羽。外正八位上越智直蜷淵等三人。並授外從五位下。以貢獻也。</p>
<p>夏四月戊寅。授女孺正六位下百濟王清仁從五位下。</p>
<p>乙酉。以從五位下弓削御淨朝臣廣方爲武藏介。近衛將監如故。外從五位下内藏忌寸若人爲員外介。</p>
<p>辛丑。始賜伊勢大神宮祢義季祿。其官位准從七位。度會宮祢義准正八位。」伊豫國神野郡人賀茂直人主等四人賜姓伊豫賀茂朝臣。</p>
<p>五月丙午。勅。入國問諱。先聞有之。况於從今。何曾無避。頃見諸司入奏名籍。或以國主國繼爲名向朝奏名。可不寒心。或取眞人朝臣立字。以氏作字。是近冐姓。復用佛菩薩及賢聖之号。毎經聞見。不安于懷。自今以後。宜勿更然。昔里名勝母。曾子不入。其如此等類。有先著者。亦即改換。務從礼典。美作國大庭郡人外正八位下白猪臣證人等四人賜姓大庭臣。</p>
<p>甲子。授鑄錢長官從五位下阿倍朝臣清成從五位上。次官正六位上多治比眞人乙安從五位下。以勤公也。</p>
<p>丙寅。奉幣於畿内群神。旱也。</p>
<p>辛未。惠美仲麻呂越前國地二百町。故近江按察使從三位藤原朝臣御楯地一百町捨入西隆寺。」甲斐國八代郡人小谷直五百依。以孝見稱。復其田租終身。信濃國更級郡人建部大垣。爲人恭順。事親有孝。水内郡人刑部智麻呂。友于情篤。苦樂共之。同郡人倉橋部廣人出私稻六万束。償百姓之負稻。並免其田租終身。</p>
<p>六月丁丑。授從五位下尾張宿祢若刀自正五位下。</p>
<p>戊寅。以從四位上外衛中將兼造西隆寺長官參河守勳四等伊勢朝臣老人。掌膳常陸國筑波采女從五位下勳五等壬生宿祢小家主。尚掃從五位上美濃眞玉虫。掌膳上野國佐位采女外從五位下上野佐位朝臣老刀自。並爲本國國造。</p>
<p>壬辰。右京人從五位上山上臣船主等十人賜姓朝臣。</p>
<p>癸巳。武藏國獻白雉。勅。朕以虚薄。謬奉洪基。君臨四方。子育萬類。善政未洽。毎兢情於負重。淳風或虧。常駭念於馭奔。於是。武藏國橘樹郡人飛鳥部吉志五百國。於同國久良郡。獲白雉獻焉。即下群卿議之。奏云。雉者斯群臣一心忠貞之應。白色乃聖朝重光照臨之符。國号武藏。既呈■武崇文之祥。郡稱久良。是明寳暦延長之表。姓是吉志。則標兆民子來之心。名五百國。固彰五方朝貢之驗。朕對越嘉■。還愧寡徳。昔者隆周刑措。越裳乃致。豊碕升平。長門亦獻。永言休徴。固可施惠。宜武藏國天平神護二年已徃正税未納皆悉免除。又免久良郡今年田租三分之一。又國司及久良郡司各叙位一級。其獻雉人五百國。宜授從八位下。賜■十疋。綿廿屯。布■端。正税一千束。</p>
<p>乙未。信濃國伊那郡人他田舍人千世賣。少有才色。家世豊贍。年廿有五。喪夫守志寡居五十餘年。■其守節。賜爵二級。</p>
<p>戊戌。從五位下紀朝臣門守爲圖書助。從五位下益田連繩手爲遠江員外介。外從五位下玉作金弓爲駿河員外介。從五位下石上朝臣家成爲上総守。</p>
<p>庚子。内藏頭兼大外記遠江守從四位下高丘宿祢比良麻呂卒。其祖沙門詠。近江朝歳次癸亥自百濟歸化。父樂浪河内。正五位下大學頭。神龜元年。改爲高丘連。比良麻呂少遊大學。渉覽書記。歴任大外記。授外從五位下。寳字八年。以告仲滿反授從四位下。景雲元年賜姓宿祢。</p>
<p>辛丑。衛門大尉外正五位下葛井連根主爲兼内竪大丞。從五位下安曇宿祢石成爲若狹守。從四位下阿倍朝臣弥夫人爲伊豫守。右中弁正五位下豊野眞人出雲爲兼土左守。從五位下紀朝臣廣純爲筑後守。</p>
<p>閏六月乙巳。從五位上船井王爲侍從。從五位上大野朝臣石本爲左大舍人頭。從五位下田中王爲内礼正。從五位上巨勢朝臣公成爲兵部少輔。從五位下佐伯宿祢三方爲右兵庫頭。從五位下石城王爲内兵庫頭。内藥佑外從五位下雀部直兄子爲兼參河員外介。從五位下長谷眞人於保爲武藏員外介。外從五位下林連廣山爲少掾。從五位上甘南備眞人伊香爲越中守。從五位下佐味朝臣宮守爲越後守。</p>
<p>丁未。左京人從六位下和安部臣男綱等三人賜姓和安部朝臣。</p>
<p>己酉。無位笠朝臣比賣比止。多治比眞人伊止。正六位上忌部宿祢止美並授從五位下。▼是日。戸百五十烟捨西大寺。</p>
<p>庚戌。外正七位下國造雄萬。外正八位下物部孫足。從八位下六人部四千代並授外從五位下。以貢獻也。</p>
<p>乙夘。以近衛少將從五位下佐伯宿祢國益爲兼備後守。</p>
<p>庚午。授外從五位下健部朝臣人上從五位下。</p>
<p>秋七月壬申朔。以從四位下多治比眞人土作爲治部卿。左京大夫讃岐守如故。從五位下伊刀王爲雅樂頭。外從五位下昆解沙弥麻呂爲助。從五位下文室眞人子老爲諸陵頭。從五位下石河朝臣人麻呂爲大藏少輔。從五位下豊野眞人篠原爲彈正弼。從四位下小野朝臣竹良爲右京大夫。外從五位下秦忌寸眞成爲造法華寺判官。正五位上大伴宿祢伯麻呂爲遠江守。右中弁造西大寺次官如故。從五位下巨勢朝臣苗麻呂爲駿河守。從五位下佐伯宿祢國守爲上総介。從五位上紀朝臣鯖麻呂爲美濃員外介。外從五位下濃宜公水通爲信濃介。外從五位下船木直馬養爲越前員外掾。從五位下豊國眞人秋篠爲石見守。從五位下池原公禾守爲播磨介。大外記右平準令造西隆寺次官如故。</p>
<p>庚辰。壹伎嶋飢。賑給之。</p>
<p>壬午。武藏國入間郡人正六位上勳五等物部直廣成等六人賜姓入間宿祢。」授女孺无位沙宅萬福從五位下。」日向國獻白龜。</p>
<p>乙酉。阿波國麻殖郡人外從七位下忌部連方麻呂。從五位上忌部連須美等十一人賜姓宿祢。大初位下忌部越麻呂等十四人賜姓連。</p>
<p>戊子。從四位上伊勢朝臣老人爲修理長官。造西隆寺長官中衛員外中將如故。從五位下相摸宿祢伊波爲次官。右兵衛佐如故。</p>
<p>庚寅。大宰府言。肥後國八代郡正倉院北畔。蝦蟆陳列廣可七丈。南向而去。及于日暮。不知去處。</p>
<p>辛丑。大學助教正六位上膳臣大丘言。大丘天平勝寳四年。隨使入唐。問先聖之遺風。覽膠庠之餘烈。國子監有兩門。題曰文宣王廟。時有國子學生■賢告大丘曰。今主上大崇儒範。追改爲王。鳳徳之徴。于今至矣。然准舊典。猶稱前号。誠恐乖崇徳之情。失致敬之理。大丘庸闇。聞斯行諸。敢陳管見以請明斷。勅号文宣王。」授无位三嶋女王從五位下。正六位下大縣連百枚女。壬生公小廣。安都宿祢豊嶋並授外從五位下。</p>
<p>八月壬寅朔。日有蝕之。</p>
<p>癸夘。出雲國嶋根郡人外從六位上神掃石公文麻呂。意宇郡人外少初位上神人公人足。同郡人神人公五百成等廿六人。賜姓大神掃石朝臣。</p>
<p>己酉。參河國獻白烏。</p>
<p>癸丑。賜大學直講正七位上凡直黒鯛伊豫國稻一千束。并授其母從八位下。賞勤學也。</p>
<p>庚申。以外從五位下荒木臣忍國爲左兵庫助。」下総國言。天平寳字二年。本道問民苦使正六位下藤原朝臣淨弁等具注應掘防毛野川之状申官。聽許已訖。其後已經七年。得常陸國移曰。今被官符。方欲掘川。尋其水道。當決神社。加以百姓宅所損不少。是以具状申官。宜莫掘者。此頻年洪水。損決日益。若不早掘防。恐渠川崩埋。一郡口分二千餘田。長爲荒廢。於是仰兩國掘。自下総國結城郡小塩郷小嶋村。達于常陸國新治郡川曲郷受津村一千餘丈。其兩國郡堺。亦以舊川爲定。不得隨水移改。</p>
<p>辛酉。近江國淺井郡人從七位下桑原直新麻呂。外大初位下桑原直訓志必登等賜姓桑原公。</p>
<p>九月甲戌。大和守正五位上石川朝臣名足爲兼陸奥鎭守將軍。</p>
<p>辛巳。勅。今年七月八日。得參河國碧海郡人長谷部文選所獻白烏。又同月十一日。得肥後國葦北郡人刑部廣瀬女。日向國宮埼郡人大伴人益所獻白龜赤眼。青馬白髪尾。並付所司。令勘圖諜。奏稱。顧野王符瑞圖曰。白烏者大陽之精也。孝經援神契曰。徳至鳥獸。則白烏下。史記曰。神龜者天下之寳也。与物變化。四時變色。居而自匿。伏而不食。春蒼夏赤。秋白冬黒。熊氏瑞應圖曰。王者不偏不黨。尊用耆老。不失故舊。徳澤流洽。則靈龜出。顧野王符瑞圖曰。青馬白髮尾者神馬也。孝經援神契曰。徳協道行。政至山陵。則澤出神馬。仍勘瑞式。白烏是爲中瑞。靈龜神馬並合大瑞。朕以菲薄。頻荷鴻■。思順先典式覃惠澤。宜免肥後。日向兩國今年之庸。但瑞出郡者。特免調庸。大伴人益。刑部廣瀬女。並授從八位下。賜■各十疋。綿廿屯。貲布卅端。正税一千束。長谷部文選授少初位上。賜正税五百束。又父子之際。因心天性。恩賞所被事須同沐。人益父村上者。恕以縁黨。宜放入京。」又先是勅。如聞。大宰府收觀世音墾田。班給百姓。事如有實。深乖道理。宜下所由研其根源。即仰大宰。搜求舊記。至是日奉勅。班給百姓見開田十二町四段捨入寺家。園地卅六町六段。依舊爲公地。</p>
<p>壬辰。陸奥國言。兵士之設機要是待。對敵臨難。不惜生命。習戰奮勇。必爭先鋒。而比年。諸國發入鎭兵。路間逃亡。又當國舂運年粮料稻卅六万餘束。徒費官物。弥致民困。今検舊例。前守從三位百濟王敬福之時。停止他國鎭兵。點加當國兵士。望請。依此舊例點加兵士四千人。以停他國鎭兵二千五百人。又此地祁寒。積雪難消。僅入初夏。運調上道。梯山帆海。艱辛備至。季秋之月。乃還本郷。妨民之産。莫過於此。望請。所輸調庸。收置於國。十年一度。進納京庫。許之。</p>
<p>乙未。左京人正七位上御使連清足。御使連清成。御使連田公等十八人賜姓朝臣。</p>
<p>戊戌。正六位上田部直息麻呂。正八位上栗前連廣耳並授外從五位下。但廣耳以貢獻也。</p>
<p>冬十月乙巳。授正六位上土師宿祢眞月外從五位下。</p>
<p>戊申。授正五位上藤原朝臣雄田麻呂從四位下。女孺无位文室眞人布登吉從五位下。</p>
<p>癸丑。授正四位上吉備朝臣由利從三位。從五位下平群朝臣眞繼從五位上。无位藤原朝臣淨子從五位下。</p>
<p>乙夘。從四位下佐伯宿祢伊多智。坂上大忌寸苅田麻呂並授從四位上。從三位藤原朝臣百能正三位。正四位下藤原朝臣家子正四位上。從四位上大野朝臣仲智正四位下。從五位下久米連若女從五位上。无位多治比眞人古奈弥從五位下。</p>
<p>庚申。幸長谷寺。捨田八町。」授從五位下高賀茂朝臣諸雄從五位上。從五位上桑田朝臣弟虫賣正五位下。</p>
<p>壬戌。車駕還宮。授外從五位上上連五百公〈本名五十公十月〉從五位下。</p>
<p>癸亥。授從五位下大神朝臣東公從五位上。從六位下朝妻造綿賣從五位下。</p>
<p>甲子。充石上神封五十戸。能登國氣多神廿戸。田二町。」賜左右大臣大宰綿各二万屯。大納言諱。弓削御淨朝臣清人各一万屯。從二位文室眞人淨三六千屯。中務卿從三位文室眞人大市。式部卿從三位石上朝臣宅嗣四千屯。正四位下伊福部女王一千屯。爲買新羅交關物也。</p>
<p>丁夘。授從六位上昆解宮成外從五位下。</p>
<p>庚午。賜二品井上内親王大宰綿一万屯。」大尼法戒准從三位賜封戸。大尼法均准從四位下。</p>
<p>十一月壬申。美作掾正六位上恩智神主廣人獻白鼠。</p>
<p>癸未。從四位下藤原朝臣楓麻呂爲右大辨。外從五位下石上朝臣家成爲勅旨少輔。從五位下紀朝臣門守爲大丞。從四位下藤原朝臣雄田麻呂爲中務大輔。左中弁内匠頭武藏守如故。從五位下石川朝臣眞守爲少輔。從四位上藤原朝臣是公爲侍從兼内藏頭。從三位石川朝臣豊成爲宮内卿。兵部卿從三位藤原朝臣宿奈麻呂爲兼造法華寺長官。從四位下藤原朝臣繼繩爲外衛大將。正五位上石上朝臣息繼爲左衛士督。河内守如故。從五位下上毛野朝臣馬長爲員外佐。從四位下阿倍朝臣息道爲左兵衛督。從五位下坂上王爲左馬頭。從五位下紀朝臣廣庭爲河内介。從五位上佐伯宿祢助爲山背守。從五位上息長丹生眞人大國爲美作員外介。外從五位下飛鳥戸造小東人爲長門介。大納言衛門督正三位弓削御淨朝臣清人爲兼大宰帥。從四位上藤原朝臣田麻呂爲大貳。▼是日。被任官者。多不會庭。省掌代之稱唯。於是詔式部兵部省掌。始賜把笏。</p>
<p>戊子。以從五位上日置造蓑麻呂爲丹波守。」土左國土左郡人神依田公名代等■一人賜姓賀茂。</p>
<p>壬辰。設新甞豊樂於西宮前殿。賜五位已上祿各有差。</p>
<p>丙申。從五位上賀茂朝臣諸雄。從五位下賀茂朝臣田守。從五位下賀茂朝臣萱草賜姓高賀茂朝臣。</p>
<p>戊戌。授正五位上下毛野朝臣稻麻呂從四位下。</p>
<p>己亥。從四位下國中連公麻呂爲但馬員外介。▼是日。以正三位弓削御淨朝臣清人爲検校兵庫將軍。從四位下藤原朝臣雄田麻呂爲副將軍。從五位下紀朝臣船守。從五位下池田朝臣眞枚並爲軍監。六位軍監二人。軍曹四人。</p>
<p>十二月甲辰。先是山階寺僧基眞。心性無常。好學左道。詐咒縛其童子。教説人之陰事。至乃作毘沙門天像。密置數粒珠子於其前。稱爲現佛舍利。道鏡仍欲眩耀時人。以爲己瑞。乃諷天皇。赦天下。賜人爵。基眞賜姓物部淨志朝臣。拜法參議。隨身兵八人。基眞所作怒者。雖卿大夫。不顧皇法。道路畏之。避如逃虎。至是。凌突其師主法臣圓興。擯飛騨國。</p>
<p>癸丑。從四位上内藏頭侍從藤原朝臣是公爲兼下総守。</p>
<p>丙辰。勅。陸奥國管内及他國百姓。樂住伊治桃生者。宜任情願。隨到安置。依法給復。</p>
<p>壬戌。授外從七位上桑氏連鷹養外從五位上。以獻物也。</p>
<p>甲子。尾張國山田郡人從六位下小治田連藥等八人賜姓尾張宿祢。</p>
<p>乙丑。授美作國人外正八位上財田直常人外從五位下。以貢獻也。</p>
<p>春正月庚午朔。廢朝。雨也。</p>
<p>辛未。御大極殿受朝。文武百官及陸奥蝦夷。各依儀拜賀。▼是日。勳六等已上。身有七位而帶職事者。始著當階之色。列於六位之上。六位諸王著■者次之。</p>
<p>壬申。法王道鏡居西宮前殿。大臣已下賀拜。道鏡自告壽詞。</p>
<p>丙子。御法王宮。宴於五位已上。道鏡与五位已上摺衣人一領。蝦夷緋袍人一領。賜左右大臣綿各一千屯。大納言已下亦各有差。</p>
<p>丁丑。御東内始行吉祥悔過。</p>
<p>丙戌。御東院賜宴於侍臣。饗文武百官主典已上。陸奥蝦夷於朝堂。賜蝦夷爵及物各有差。</p>
<p>戊戌。授无位牟都岐王從五位下。</p>
<p>己亥。陸奥國言。他國鎭兵。今見在戍者三千餘人。就中二千五百人。被官符。解却已訖。其所遺五百餘人。伏乞暫留鎭所。以守諸塞。又被天平寳字三年符。差浮浪一千人。以配桃生柵戸。本是情抱規避。萍漂蓬轉。將至城下。復逃亡。如國司所見者。募比國三丁已上戸二百烟安置城郭。永爲邊戍。其安堵以後。稍省鎭兵。官議奏曰。夫懷土重遷。俗人常情。今徙無罪之民。配邊城之戍。則物情不穩。逃亡無已。若有進趨之人。自願就二城之沃壤。求三農之利益。伏乞。不論當國他國。任便安置。法外給復令人樂遷以爲邊守。奏可。</p>
<p>二月壬寅。幸左大臣第授從一位。其男從五位上家依。從五位下雄依。其室正四位下大野朝臣仲智並賜一階。</p>
<p>甲辰。以從五位上道嶋宿祢三山爲陸奥員外介。</p>
<p>庚戌。授從五位下小垂水女王正五位下。</p>
<p>甲寅。從四位下勳四等竹宿祢乙女卒。</p>
<p>乙夘。奉神服於天下諸社。以大炊頭從五位下掃守王。左中弁從四位下藤原朝臣雄田麻呂。爲伊勢太神宮使。毎社男神服一具。女神服一具。其太神宮及月次社者。加之以馬形并鞍。</p>
<p>丙辰。勅。陸奥國桃生。伊治二城。營造已畢。厥土沃壤。其毛豊饒。宜令坂東八國。各募部下百姓。如有情好農桑就彼地利者。則任願移徙。隨便安置。法外優復。令民樂遷。</p>
<p>辛酉。伊勢國飯高郡人正八位上飯高公家繼等三人。左京人正六位上神麻續連足麻呂。子老。右京人神麻續連廣目等廿六人。攝津國嶋上郡人正六位上三嶋縣主廣調等並賜姓宿祢。</p>
<p>癸亥。幸右大臣第。授正二位。</p>
<p>乙丑。外從五位下林連佐比物。廣山。正六位上日下部連意卑麻呂並賜姓宿祢。」授從五位上吉備朝臣泉正五位下。</p>
<p>丙寅。授正六位上平群朝臣家麻呂從五位下。</p>
<p>三月戊寅。授正六位上高市連豊足外從五位下。」以從五位下大伴宿祢形見爲左大舍人助。從五位下大伴宿祢清麻呂爲主税頭。外從五位上秦忌寸智麻呂爲助。從五位上船井王爲刑部大輔。從五位下石川朝臣望足爲右京亮。左中弁從四位下藤原朝臣雄田丸爲兼内豎大輔。右中弁從五位上阿倍朝臣清成爲兼田原鑄錢長官。左大弁從四位下佐伯宿祢今毛人爲兼因幡守。從五位下中臣朝臣子老爲美作介。近衛將監從五位下紀朝臣船守爲兼紀伊介。外從五位下高市連豊足爲大宰員外大典。從五位上阿倍朝臣三縣爲筑前守。</p>
<p>辛巳。陸奥國白河郡人外正七位上丈部子老。賀美郡人丈部國益。標葉郡人正六位上丈部賀例努等十人。賜姓阿倍陸奥臣。安積郡人外從七位下丈部直繼足阿倍安積臣。信夫郡人外正六位上丈部大庭等阿倍信夫臣。柴田郡人外正六位上丈部嶋足安倍柴田臣。曾津郡人外正八位下丈部庭虫等二人阿倍曾津臣。磐城郡人外正六位上丈部山際於保磐城臣。牡鹿郡人外正八位下春日部奥麻呂等三人武射臣。曰理郡人外從七位上宗何部池守等三人湯坐曰理連。白河郡人外正七位下靭大伴部繼人。黒川郡人外從六位下靭大伴部弟虫等八人。靭大伴連。行方郡人外正六位下大伴部三田等四人大伴行方連。苅田郡人外正六位上大伴部人足大伴苅田臣。柴田郡人外從八位下大伴部福麻呂大伴柴田臣。磐瀬郡人外正六位上吉弥侯部人上磐瀬朝臣。宇多郡人外正六位下吉弥侯部文知上毛野陸奥公。名取郡人外正七位下吉弥侯部老人。賀美郡人外正七位下吉弥侯部大成等九人上毛野名取朝臣。信夫郡人外從八位下吉弥侯部足山守等七人上毛野鍬山公。新田郡人外大初位上吉弥侯部豊庭上毛野中村公。信夫郡人外少初位上吉弥侯部廣國下毛野靜戸公。玉造郡人外正七位上吉弥侯部念丸等七人下毛野俯見公。並是大國造道嶋宿祢嶋足之所請也。</p>
<p>丁亥。下総國飢。賑給之。</p>
<p>己丑。志摩國飢。賑給之。</p>
<p>乙未。始毎年運大宰府綿廿万屯。以輸京庫。</p>
<p>丙申。勅。縁有所思。大赦天下。神護景雲三年三月廿八日昧爽以前雜犯大辟罪以下。罪無輕重。已發覺。未發覺。已結正。未結正。繋囚見徒。及強竊二盜。咸赦除之。其八虐。私鑄錢。常赦所不免者。不在赦限。」以從五位上榎井朝臣子祖爲山背守。</p>
<p>夏四月壬寅。伊豫國温泉郡人正八位上味酒部稲依等三人賜姓平群味酒臣。</p>
<p>癸夘。散事從四位下牟漏采女熊野直廣濱卒。</p>
<p>甲辰。陸奥國行方郡人外正七位下下毛野公田主等四人賜姓朝臣。</p>
<p>乙巳。大和國添上郡人正八位下横度春山賜姓櫻嶋連。</p>
<p>辛酉。幸西大寺。授從四位下佐伯宿祢今毛人從四位上。正五位上大伴宿祢伯麻呂從四位下。從五位上息長丹生眞人大國正五位下。從五位下弓削宿祢大成。粟田朝臣公足。益田連繩手並從五位上。正六位上大野我孫麻呂外從五位下。</p>
<p>甲子。上野國邑樂郡人外大初位上小長谷部宇麻呂。甘樂郡人竹田部荒當。絲井部袁胡等十五人。賜姓大伴部。</p>
<p>五月乙亥。左京大夫從四位下勳四等小野朝臣竹良卒。</p>
<p>丙子。以從五位下橘宿祢綿裳爲少納言。從四位下大伴宿祢伯麻呂爲員外左中弁。造西大寺次官如故。外從五位下内藏忌寸若人爲造伎樂長官。從五位下石川朝臣清麻呂爲讃岐介。</p>
<p>庚辰。大和國葛上郡人正六位上賀茂朝臣清濱賜姓高賀茂朝臣。</p>
<p>癸未。伊勢國員弁郡人猪名部文麻呂獻白鳩。賜爵二級。當國稻五百束。</p>
<p>乙酉。賜左右大臣稻各一十万束。</p>
<p>己丑。攝津國豊嶋郡人正七位上井手小足等十五人賜姓秦井手忌寸。西成郡人外從八位下秦神嶋。正六位上秦人廣立等九人秦忌寸。</p>
<p>壬辰。詔曰。不破内親王者。先朝有勅。削親王名。而積惡不止。重爲不敬。論其所犯。罪合八虐。但縁有所思。特宥其罪。仍賜厨眞人厨女姓名。莫令在京中。又氷上志計志麻呂者。弃其父塩燒之日。倶應相從。而依母不坐。今亦其母惡行弥彰。是以處遠流。配土左國。</p>
<p>甲子。以外從五位下佐太忌寸味村爲左平凖令。」左京人正六位上倭畫師種麻呂等十八人賜姓大岡忌寸。</p>
<p>乙未。從五位下吉備藤野和氣眞人清麻呂等賜姓輔治能眞人。外從八位上吉備藤野宿祢子麻呂。從八位下吉備藤野宿祢牛養等十二人輔治能宿祢。近衛无位吉備石成別宿祢國守等九人石成宿祢。</p>
<p>丙申。縣犬養姉女等坐巫蠱配流。詔曰。現神〈止〉大八洲國所知倭根子挂畏天皇大命〈乎〉親王王臣百官人等天下公民衆聞食〈止〉宣〈久〉。犬部姉女〈乎波〉内〈都〉奴〈止〉爲〈弖〉冠位擧給〈比〉根可婆祢改給〈比〉治給〈伎〉。然〈流〉物〈乎〉反〈天〉逆心〈乎〉抱藏〈弖〉己爲首〈弖〉忍坂女王石田女王等〈乎〉率〈弖〉挂畏先朝〈乃〉依過〈弖〉弃給〈弖之〉厨眞人厨女許〈尓〉竊往乍岐多奈〈久〉惡奴〈止母止〉相結〈弖〉謀〈家良久〉。傾奉朝庭乱國家〈弖〉岐良比給〈弖之〉氷上鹽燒〈我〉兒志計志麻呂〈乎〉天日嗣〈止〉爲〈牟止〉謀〈弖〉挂畏天皇大御髪〈乎〉盜給〈波利弖〉岐多奈〈伎〉佐保川〈乃〉髑髏〈尓〉入〈弖〉大宮内〈尓〉持參入來〈弖〉厭魅爲〈流己止〉三度〈世利〉。然〈母〉盧舍那如來最勝王經觀世音菩薩護法善神梵王帝釋四大天王〈乃〉不可思議威神力挂畏開闢已來御宇天皇御靈天地〈乃〉神〈多知乃〉護助奉〈都流〉力〈尓〉依〈弖〉其等〈我〉穢〈久〉謀〈弖〉爲〈留〉厭魅事皆悉發覺〈奴〉。是以検法〈尓〉皆當死刑罪。由此〈弖〉理〈波〉法〈末尓末尓〉岐良〈比〉給〈倍久〉在〈利〉。然〈止毛〉慈賜〈止〉爲〈弖〉一等降〈弖〉其等〈我〉根可婆祢替〈弖〉遠流罪〈尓〉治賜〈布止〉宣〈布〉天皇大命〈乎〉衆聞食〈止〉宣。</p>
<p>六月丁酉朔。以從五位下礒部王。復爲大監物。</p>
<p>戊戌。右京人正八位下白鳥村主馬人。白鳥椋人廣等廿三人賜姓白原連。</p>
<p>癸夘。攝津國菟原郡人正八位下倉人水守等十八人賜姓大和連。播磨國明石郡人外從八位下海直溝長等十九人大和赤石連。</p>
<p>甲辰。授正六位上清湍連雷外從五位下。</p>
<p>乙巳。以園池正從五位下安倍朝臣草麻呂爲兼内藏助。正五位上大伴宿祢益立爲式部大輔。從五位下相摸宿祢伊波爲玄蕃助。正五位下吉備朝臣泉爲左衛士督。大學員外助如故。從五位下弓削御淨朝臣廣方爲右兵衛佐。武藏介如故。從五位下牟都支王爲左馬頭。外從五位下伊勢朝臣子老爲伊賀守。外從五位下葛井連河守爲遠江介。外從五位下武藏宿祢不破麻呂爲上総員外介。縫殿頭從五位下桑原王爲兼下総員外介。正五位上石上朝臣息嗣爲美濃守。少納言從五位下當麻王爲兼下野介。從五位下石川朝臣人麻呂爲能登守。從五位下弓削宿祢薩摩爲員外介。從五位上布勢朝臣人主爲出雲守。左少弁從五位下弓削御淨朝臣秋麻呂爲兼周防守。從五位上高圓朝臣廣世爲伊豫守。外從五位下田部直息麻呂爲壹伎嶋守。</p>
<p>丁未。浮宕百姓二千五百餘人置陸奥國伊治村。</p>
<p>乙夘。詔曰。神語有言大中臣。而中臣朝臣清麻呂。兩度任神祇官。供奉无失。是以賜姓大中臣朝臣。</p>
<p>庚申。以大外記從五位下池原公禾守。左大史外從五位下堅部使主人主。並爲修理次官。</p>
<p>壬戌。備前國藤野郡人別部大原。少初位上忍海部興志。財部黒士。邑久郡人別部比治。御野郡人物部麻呂等六十四人賜姓石生別公。藤野郡人母止理部奈波。赤坂郡人外少初位上家部大水。美作國勝田郡人從八位上家部國持等六人石野連。</p>
<p>癸亥。美作。備前兩國家部。母等理部二氏人等。盡頭賜姓石野連。</p>
<p>乙丑。改備前國藤野郡爲和気郡。</p>
<h2>卷第三十　稱德天皇　高野天皇（孝謙重祚）</h2>
<p>庚辰。遣使奉幣於五畿内風伯。</p>
<p>壬午。左京人阿刀造子老等五人賜姓阿刀宿祢。</p>
<p>丁亥。周防國戸五十烟入四天王寺。</p>
<p>八月丙申朔。日有蝕之。</p>
<p>庚午。授外從五位下武藏宿祢不破麻呂從五位上。</p>
<p>辛丑。授從八位下茨田連稻床外從五位下。以貢獻也。</p>
<p>甲辰。尾張國海部。中嶋二郡大水。賜尤貧者穀人一斗。」授從五位下皇甫東朝從五位上。</p>
<p>戊申。遠江。越前二國戸各廿烟。大和。山背兩國田各五町捨入龍淵寺。</p>
<p>己酉。下総國猿嶋郡災。燒穀六千四百餘斛。</p>
<p>癸丑。河内國大縣郡人從五位下上村主五百公賜姓上連。</p>
<p>甲寅。以從五位下當麻眞人永繼爲左少弁。從四位下大伴宿祢伯麻呂爲員外右中弁。造西大寺次官如故。從五位下太朝臣犬養爲右少弁。正五位下小野朝臣小贄爲中務大輔。勅旨大丞從五位下健部朝臣人上爲兼圖書助。從五位下山上朝臣船主爲陰陽助。筑後掾如故。外從五位下百濟公秋麻呂爲允。外從五位下雀部兄子爲内藥正。外從五位下清湍連雷爲雅樂大允。從五位下阿倍朝臣意宇麻呂爲主船正。正四位下田中朝臣多太麻呂爲宮内大輔。從五位下大伴宿祢不破麻呂爲彈正弼。大藏卿從三位藤原朝臣魚名爲兼左京大夫。從五位上阿倍朝臣清成爲造宮大輔。式部少輔正五位下藤原朝臣家依爲兼大和守。從五位下多治比眞人長野爲介。從五位下小野朝臣石根爲近江介。從五位上弓削宿祢大成爲信濃員外介。正五位上石川朝臣名足爲陸奥守。從五位下輔治能眞人清麻呂爲因幡員外介。外從五位下田部宿祢足嶋爲淡路守。從五位上袁晋卿爲日向守。</p>
<p>丙辰。始置大宰府綾師。</p>
<p>九月丁夘。始賜任諸國軍主帳者爵一級。</p>
<p>壬申。尾張國言。此國与美濃國堺。有鵜沼川。今年大水。其流沒道。毎日侵損葉栗。中嶋。海部三郡百姓田宅。又國府并國分二寺。倶居下流。若經年歳。必致漂損。望請。遣解工使。開掘復其舊道。許之。</p>
<p>辛巳。河内國志紀郡人從七位下岡田毘登稻城等四人賜姓吉備臣。」以從四位下藤原朝臣楓麻呂爲信濃守。</p>
<p>丙戌。左京人從八位下河原毘登堅魚等十人。河内國人河原藏人人成等五人。並賜姓河原連。</p>
<p>己丑。詔曰。天皇〈良我〉御命〈良麻止〉詔〈久〉。夫臣下〈等〉云物〈波〉君〈仁〉隨〈天〉淨〈久〉貞〈仁〉明心〈乎〉以〈天〉君〈乎〉助護對〈天方〉無礼〈岐〉面〈幣利〉無〈久〉後〈仁波〉謗言無〈久〉姦僞〈利〉■曲〈流〉心無〈之天〉奉侍〈倍岐〉物〈仁〉在。然物〈乎〉從五位下因幡國員外介輔治能眞人清麻呂其〈我〉姉法均〈止〉甚大〈仁〉惡〈久〉姦〈流〉妄語〈乎〉作〈天〉朕〈仁〉對〈天〉法均〈伊〉物奏〈利〉。此〈乎〉見〈流仁〉面〈乃〉色形口〈尓〉云言猶明〈尓〉己〈何〉作〈天〉云言〈乎〉大神〈乃〉御命〈止〉借〈天〉言〈止〉所知〈奴〉。問求〈仁〉朕所念〈之天〉在〈何〉如〈久〉大神〈乃〉御命〈尓波〉不在〈止〉聞行定〈都〉。故是以法〈乃麻尓麻〉退給〈止〉詔〈布〉御命〈乎〉衆諸聞食〈止〉宣。復詔〈久〉此事〈方〉人〈乃〉奏〈天〉在〈仁毛〉不在。唯言其理〈尓〉不在逆〈尓〉云〈利〉。面〈幣利毛〉無礼〈之天〉己事〈乎〉納用〈与止〉念〈天〉在。是天地〈乃〉逆〈止〉云〈尓〉此〈与利〉増〈波〉無。然此〈方〉諸聖等天神地祇現給〈比〉悟給〈尓己曾〉在〈礼〉。誰〈可〉敢〈弖〉朕〈尓〉奏給〈牟〉。猶人〈方〉不奏在〈等毛〉心中惡〈久〉垢〈久〉濁〈天〉在人〈波〉必天地現〈之〉示給〈都留〉物〈曾〉。是以人人己〈何〉心〈乎〉明〈尓〉清〈久〉貞〈尓〉謹〈天〉奉侍〈止〉詔〈布〉御命〈乎〉衆諸聞食〈止〉宣。復此事〈乎〉知〈天〉清麻呂等〈止〉相謀〈家牟〉人在〈止方〉所知〈天〉在〈止毛〉君〈波〉慈〈乎〉以〈弖〉天下〈乃〉政〈波〉行給物〈尓〉伊麻〈世波奈毛〉慈〈備〉愍〈美〉給〈天〉免給〈布〉。然行事〈乃〉重在〈牟〉人〈乎波〉法〈乃麻尓麻〉收給〈牟〉物〈曾〉。如是状悟〈天〉先〈尓〉清麻呂等〈止〉同心〈之天〉一二〈乃〉事〈毛〉相謀〈家牟〉人等〈波〉心改〈天〉明〈仁〉貞〈尓〉在心〈乎〉以〈天〉奉侍〈止〉詔〈布〉御命〈乎〉衆諸聞食〈止〉宣。復清麻呂等〈波〉奉侍〈留〉奴〈止〉所念〈天己曾〉姓〈毛〉賜〈弖〉治給〈天之可〉。今〈波〉穢奴〈止之弖〉退給〈尓〉依〈奈毛〉賜〈幣利之〉姓〈方〉取〈弖〉別部〈止〉成給〈弖〉其〈我〉名〈波〉穢麻呂〈止〉給〈比〉法均〈我〉名〈毛〉廣虫賣〈止〉還給〈止〉詔〈布〉御命〈乎〉衆諸聞食〈止〉宣。復明基〈波〉廣虫賣〈止〉身〈波〉二〈尓〉在〈止毛〉心〈波〉一〈尓〉在〈止〉所知〈弖奈毛〉其〈我〉名〈毛〉取給〈弖〉同〈久〉退給〈等〉詔〈布〉御命〈乎〉衆諸聞食〈止〉宣。」始大宰主神習宜阿曾麻呂希旨。方媚事道鏡。因矯八幡神教言。令道鏡即皇位。天下太平。道鏡聞之。深喜自負。天皇召清麻呂於床下。勅曰。昨夜夢。八幡神使來云。大神爲令奏事。請尼法均。宜汝清麻呂相代而往聽彼神命。臨發。道鏡語清麻呂曰。大神所以請使者。蓋爲告我即位之事。因重募以官爵。清麻呂行詣神宮。大神詫宣曰。我國家開闢以來。君臣定矣。以臣爲君。未之有也。天之日嗣必立皇緒。无道之人。宜早掃除。清麻呂來歸。奏如神教。於是道鏡大怒。解清麻呂本官。出爲因幡員外介。未之任所。尋有詔。除名配於大隅。其姉法均還俗配於備後。</p>
<p>冬十月乙未朔。詔曰。天皇〈我〉御命〈良麻止〉詔〈久〉。挂〈麻久毛〉畏〈岐〉新城〈乃〉大宮〈尓〉天下治給〈之〉中〈都〉天皇〈能〉臣等〈乎〉召〈天〉後〈乃〉御命〈仁〉勅〈之久〉。汝等〈乎〉召〈都留〉事〈方〉朝庭〈尓〉奉侍〈良牟〉状教詔〈牟止曾〉召〈都留〉。於太比〈尓〉侍〈弖〉諸聞食。貞〈久〉明〈尓〉淨〈伎〉心〈乎〉以〈天〉朕子天皇〈仁〉奉侍〈利〉護助〈麻都礼〉。繼〈天方〉是太子〈乎〉助奉侍〈礼〉。朕〈我〉教給〈布〉御命〈尓〉不順〈之天〉王等〈波〉己〈我〉得〈麻之岐〉帝〈乃〉尊〈岐〉寳位〈乎〉望求〈米〉人〈乎〉伊射奈〈比〉惡〈久〉穢心〈乎〉以〈天〉逆〈尓〉在謀〈乎〉起。臣等〈方〉己〈我〉比伎婢企是〈尓〉託彼〈尓〉依〈都都〉頑〈尓〉無礼〈伎〉心〈乎〉念〈弖〉横〈乃〉謀〈乎〉構。如是在〈牟〉人等〈乎波〉朕必天翔給〈天〉見行〈之〉退給〈比〉捨給〈比〉岐良〈比〉給〈牟〉物〈曾〉。天地〈乃〉福〈毛〉不蒙〈自〉。是状知〈天〉明〈仁〉淨〈伎〉心〈乎〉以〈天〉奉侍〈牟〉人〈乎波〉慈給〈比〉愍給〈天〉治給〈牟〉物〈曾〉。復天〈乃〉福〈毛〉蒙〈利〉永世〈尓〉門不絶奉侍〈利〉昌〈牟〉。許己知〈天〉謹〈麻利〉淨心〈乎〉以〈天〉奉侍〈止〉將命〈止奈毛〉召〈都流止〉勅〈比〉於保世給〈布〉御命〈乎〉衆諸聞食〈止〉宣。復詔〈久〉。掛〈毛〉畏〈伎〉朕〈我〉天〈乃〉御門帝皇〈我〉御命以〈天〉勅〈之久〉。朕〈尓〉奉侍〈牟〉諸臣等朕〈乎〉君〈止〉念〈牟〉人〈方〉大皇后〈仁〉能奉侍〈礼〉。朕〈乎〉念〈天〉在〈我〉如〈久〉異〈奈〉念〈曾。〉繼〈天方〉朕子太子〈尓〉明〈仁〉淨〈久〉二心無〈之天〉奉侍〈礼〉。朕〈方〉子二〈利止〉云言〈波〉無唯此太子一人〈乃味曾〉朕〈我〉子〈波〉在。此心知〈天〉諸護助奉侍〈礼〉。然朕〈波〉御身都可良〈之久〉於保麻之麻須〈尓〉依〈天〉。太子〈尓〉天〈都〉日嗣高御座〈乃〉繼〈天方〉授〈麻都流止〉命〈天〉朕〈尓〉勅〈之久〉。天下〈乃〉政事〈波〉慈〈乎〉以〈天〉治〈与〉。復上〈波〉三寳〈乃〉御法〈乎〉隆〈之米〉出家道人〈乎〉治〈麻都利〉。次〈波〉諸天神地祇〈乃〉祭祀〈乎〉不絶。下〈波〉天下〈乃〉諸人民〈乎〉愍給〈弊〉。復勅〈之久〉。此帝〈乃〉位〈止〉云物〈波〉天〈乃〉授不給〈奴〉人〈尓〉授〈天方〉保〈己止毛〉不得。亦變〈天〉身〈毛〉滅〈奴流〉物〈曾〉。朕〈我〉立〈天〉在人〈止〉云〈止毛〉汝〈我〉心〈尓〉不能〈止〉知目〈尓〉見〈天牟〉人〈乎波〉改〈天〉立〈牟〉事〈方〉心〈乃麻尓麻世与止〉。命〈伎〉。復勅〈之久〉朕〈我〉東人〈尓〉授刀〈天〉侍〈之牟留〉事〈波〉汝〈乃〉近護〈止之天〉護近〈与止〉念〈天奈毛〉在。是東人〈波〉常〈尓〉云〈久〉。額〈尓方〉箭〈波〉立〈止毛〉背〈波〉箭〈方〉不立〈止〉云〈天〉。君〈乎〉一心〈乎〉以〈天〉護物〈曾〉。此心知〈天〉汝都可〈弊止〉勅〈比之〉御命〈乎〉不忘。此状悟〈天〉諸東國〈乃〉人等謹〈之麻利〉奉侍〈礼〉。然挂〈毛〉畏〈岐〉二所〈乃〉天皇〈我〉御命〈乎〉朕〈我〉頂〈尓〉受賜〈天〉晝〈毛〉夜〈毛〉念持〈天〉在〈止毛〉由無〈之弖〉人〈尓〉云聞〈之牟留〉事不得。猶此〈尓〉依〈天〉諸〈乃〉人〈尓〉令聞〈止奈毛〉召〈都留〉。故是以今朕〈我〉汝等〈乎〉教給〈牟〉御命〈乎〉衆諸聞食〈止〉宣。夫君〈乃〉位〈波〉願求〈乎〉以〈天〉得事〈方〉甚難〈止〉云言〈乎波〉皆知〈天〉在〈止毛〉先〈乃〉人〈波〉謀乎遲奈〈之〉我〈方〉能〈久〉都与〈久〉謀〈天〉必得〈天牟止〉念〈天〉種種〈尓〉願祷〈止毛〉猶諸聖天神地祇御靈〈乃〉不免給不授給物〈尓〉在〈波〉自然〈尓〉人〈毛〉申顯己〈我〉口〈乎〉以〈天毛〉云〈都〉變〈天〉身〈乎〉滅災〈乎〉蒙〈天〉終〈尓〉罪〈乎〉己〈毛〉人〈毛〉同〈久〉致〈都〉。因茲〈天〉天地〈乎〉恨君臣〈乎毛〉怨〈奴〉。猶心〈乎〉改〈天〉直〈久〉淨〈久〉在〈波〉天地〈毛〉憎〈多麻波受〉君〈毛〉捨不給〈之天〉福〈乎〉蒙身〈毛〉安〈家牟〉。生〈天方〉官位〈乎〉賜〈利〉昌死〈弖波〉善名〈乎〉遠世〈尓〉流傳〈天牟〉。是故先〈乃〉賢人云〈天〉在〈久〉。體〈方〉灰〈止〉共〈尓〉地〈仁〉埋〈利奴礼止〉名〈波〉烟〈止〉共〈尓〉天〈尓〉昇〈止〉云〈利〉。又云〈久〉。過〈乎〉知〈天方〉必改〈与〉。能〈乎〉得〈天方〉莫忘〈止伊布〉。然物〈乎〉口〈尓〉我〈方〉淨〈之止〉云〈天〉心〈仁〉穢〈乎波〉天〈乃〉不覆地〈乃〉不載〈奴〉所〈止〉成〈奴〉。此〈乎〉持〈伊波〉稱〈乎〉致〈之〉捨〈伊波〉謗〈乎〉招〈都〉。猶朕〈我〉尊〈備〉拜〈美〉讀誦〈之〉奉〈留〉最勝王經〈乃〉王法正論品〈尓〉命〈久〉。若造善惡業今於現在中諸天共護持示其善悪報。國人造惡業。王者不禁制。此非順正理。治擯當如法〈止〉命〈天〉在。是〈乎〉以〈天〉汝等〈乎〉教導〈久〉。今世〈尓方〉世間〈乃〉榮福〈乎〉蒙〈利〉忠淨名〈乎〉顯〈之〉。後世〈尓方〉人天〈乃〉勝樂〈乎〉受〈天〉終〈尓〉佛〈止〉成〈止〉所念〈天奈毛〉諸〈尓〉是事〈乎〉教給〈布止〉詔〈布〉御命〈乎〉衆諸聞食〈止〉宣。復詔〈久〉。此賜〈布〉帶〈乎〉多麻波〈利弖〉汝等〈乃〉心〈乎〉等等能〈倍〉直〈之〉朕〈我〉教事〈尓〉不違〈之天〉束〈祢〉治〈牟〉表〈止奈毛〉此帶〈乎〉賜〈八久止〉詔〈布〉御命〈乎〉衆諸聞食〈止〉宣。」其帶。皆以紫綾爲之。長各八尺。其二端。以金泥書恕字。賜五位已上。其以才伎并貢獻叙位者。不在賜限。但藤原氏者。雖未成人。皆賜之。</p>
<p>甲辰。從五位上奈癸王爲正親正。」大宰府言。此府人物殷繁。天下之一都會也。子弟之徒。學者稍衆。而府庫但蓄五經。未有三史正本。渉獵之人。其道不廣。伏乞。列代諸史。各給一本。傳習管内。以興學業。詔賜史記。漢書。後漢書。三國志。晋書各一部。」讃岐國香川郡人秦勝倉下等五十二人賜姓秦原公。</p>
<p>己酉。車駕幸飽浪宮。</p>
<p>辛亥。進幸由義宮。</p>
<p>癸丑。以從四位下藤原朝臣雄田麻呂爲河内守。左中弁右兵衛督内匠頭並如故。</p>
<p>乙夘。權建肆廛於龍華寺以西川上。而駆河内市人以居之。陪從五位已上以私玩好交關其間。車駕臨之。以爲遊覽。難波宮綿二万屯。塩卅石。施入龍華寺。</p>
<p>辛酉。賜陪從仕丁仕女已上及僧都已下綿有差。</p>
<p>壬戌。授无位上村主刀自女從五位下。時年九十九。優高年也。</p>
<p>癸亥。大和國造正四位下大和宿祢長岡卒。刑部少輔從五位上五百足之子也。少好刑名之學。兼能属文。靈龜二年。入唐請益。凝滯之處。多有發明。當時言法令者。就長岡而質之。勝寳年中。改忌寸賜宿祢。寶字初。仕至正五位下民部大輔兼坤宮大忠。四年遷河内守。政無仁惠。吏民患之。其後授從四位下。以散位還第。八年任右京大夫。以年老自辞去職。景雲二年。賀正之宴。有詔特侍殿上。時鬢髮未衰。進退無■。天皇問之曰。卿年幾。長岡避席言曰。今日方登八十。天皇嘉嘆者久之。御製授正四位下。▼是日。賜配智識寺今良二人。四天王寺奴婢十二人。爵人三級。</p>
<p>甲子。詔以由義宮爲西京。河内國爲河内職。賜高年七十已上者物。免當國今年調。大縣。若江二郡田租。安宿。志紀二郡田租之半。又當國犯死罪已下。並從赦除。仍賜弓削御淨朝臣清入等。并供事國郡司軍毅爵一級。」授正三位弓削御淨朝臣清人從二位。從四位下藤原朝臣雄田麻呂從四位上。從五位上弓削御淨朝臣廣方。葛井連道依並正五位下。從五位下紀朝臣廣庭。弓削御淨朝臣秋麻呂。弓削御淨朝臣塩麻呂並從五位上。无位弓削御淨朝臣廣津從五位下。及復无位山口忌寸沙弥麻呂本位從五位下。正六位上河内連三立麻呂。六人部連廣道。井上忌寸蜂麻呂。高安忌寸伊可麻呂並外從五位下。從五位上弓削御淨朝臣美努久賣。乙美努久賣並正五位下。无位藤原朝臣諸姉。弓削宿祢東女並從五位下。正六位上伊福部宿祢紫女外從五位下。」從四位上藤原朝臣雄田麻呂爲河内大夫。本官如故。從五位上紀朝臣廣庭爲亮。法王宮大進外從五位下河内連三立麻呂爲兼大進。外從五位下高安忌寸伊賀麻呂爲少進。</p>
<p>十一月丙寅。以外從五位下美努連智麻呂爲文章博士。外從五位下鳥取連大分爲美濃大掾。</p>
<p>癸酉。車駕還宮。大和國守正五位下藤原朝臣家依授正五位上。介從五位下多治比眞人長野從五位上。</p>
<p>丙子。新羅使級■金初正等一百八十七人。及導送者卅九人。到着對馬嶋。</p>
<p>庚辰。左京人神麻續宿祢足麻呂。右京人神麻續宿祢廣目女等廿六人復爲神麻續連。</p>
<p>辛巳。授正六位上大和宿祢西麻呂外從五位下。</p>
<p>壬午。彈正史生從八位下秦長田三山。造宮長上正七位下秦倉人呰主。造東大寺工手從七位下秦姓綱麻呂。賜姓秦忌寸。</p>
<p>己丑。陸奥國牡鹿郡俘囚外少初位上勲七等大伴部押人言。傳聞。押人等本是紀伊國名草郡片岡里人也。昔者先祖大伴部直征夷之時。到於小田郡嶋田村而居焉。其後。子孫爲夷被虜。歴代爲俘。幸頼聖朝撫運神武威邊。拔彼虜庭久爲化民。望請。除俘囚名。爲調庸民。許之。</p>
<p>庚寅。天皇臨軒。大隅薩摩隼人奏俗伎。外從五位下薩摩公鷹白。加志公嶋麻呂並授外從五位上。正六位上甑隼人麻比古。外正六位上薩摩公久奈都。曾公足麻呂。大住直倭。上正六位上大住忌寸三行。並外從五位下。自餘隼人等。賜物有差。▼是日。授无位春日王從五位下。</p>
<p>壬辰。賜宴於五位已上。詔曰。今勅〈久〉。今日〈方〉新甞〈乃〉猶良比〈乃〉豊〈乃〉明聞〈許之賣須〉日〈仁〉在。然昨日〈能〉冬至日〈仁〉天雨〈天〉地〈毛〉潤万物〈毛〉萌毛延始〈天〉好〈阿流良牟止〉念〈仁〉。伊豫國〈与利〉白祥鹿〈乎〉獻奉〈天〉在〈礼方〉有礼〈志〉与呂許保〈志止奈毛〉見〈流〉。復三〈乃〉善事〈乃〉同時〈仁〉集〈天〉在〈己止〉甚希有〈止〉念畏〈末利〉尊〈備〉諸臣等〈止〉共〈仁〉異奇〈久〉麗白〈伎〉形〈乎奈毛〉見喜〈流〉。故是以黒記白記〈乃〉御酒食〈倍〉惠良〈伎〉。常〈毛〉賜酒幣〈乃〉物賜〈礼止之天〉御物給〈波久止〉宣。」賜祿有差。」以從五位上高賀茂朝臣諸雄爲員外少納言。</p>
<p>十二月甲辰。以從五位上佐伯宿祢助爲兵部大輔。</p>
<p>乙巳。授正六位上三嶋宿祢宗麻呂外從五位下。</p>
<p>癸丑。遣員外右中弁從四位下大伴宿祢伯麻呂。攝津大進外從五位下津連眞麻呂等於大宰。問新羅使入朝之由。</p>
<p>乙夘。授外從五位下津連眞麻呂從五位下。爲肥前守。</p>
<p>戊午。河内國志紀郡人外從五位下土師連智毛智賜姓宿祢。</p>
<p>寳龜元年春正月辛未。宴次侍從已上於東院。賜御被。゜</p>
<p>乙亥。大縣。若江。高安等郡。百姓之宅入由義宮者。酬給其價。</p>
<p>戊寅。設仁王會於宮中。</p>
<p>甲申。大宰管内大風。壞官舍并百姓廬舍一千卅餘口。賑給被損百姓。</p>
<p>二月戊申。陰陽頭正五位下紀朝臣益麻呂爲兼伯耆介。</p>
<p>丙辰。破却西大寺東塔心礎。其石大方一丈餘。厚九尺。東大寺以東。飯盛山之石也。初以數千人引之。日去數歩。時復或鳴。於是。益人夫。九日乃至。即加削刻築基已畢。時巫覡之徒。動以石崇爲言。於是。積柴燒之。潅以卅餘斛酒。片片破却。棄於道路。後月餘日。天皇不■。卜之破石爲崇。即復拾置淨地。不令人馬踐之。今其寺内東南隅數十片破石是也。</p>
<p>庚申。車駕行幸由義宮。</p>
<p>三月丙寅。車駕臨博多川。以宴遊焉。▼是日。百官文人及大學生等各上曲水之詩。</p>
<p>丁夘。初問新羅使來由之日。金初正等言。在唐大使藤原河清。學生朝衡等。属宿衛王子金隱居歸郷。附書送於郷親。是以。國王差初正等。令送河清等書。又因使次。便貢土毛。又問。新羅貢調。其來久矣。改稱土毛。其義安在。對言。便以附貢。故不稱調。至是。遣左大史外從五位下堅部使主人主。宣告初正等曰。前使貞卷歸國之日。所仰之政。曾無申報。今亦徒持私事參來。所以。此度不預賓礼。自今以後。宜如前仰。令可申事人入朝者。待之如常。宜以此状。告汝國王知。但進唐國消息。并在唐我使藤原朝臣河清等書。嘉其勤勞。仰大宰府安置饗賜。宜知之。賜國王祿■廿五疋。絲一百■。綿二百五十屯。大使金初正已下各有差。」授從六位下津守宿祢夜須賣從五位下。</p>
<p>癸酉。以從五位下山口忌寸沙弥麻呂。西市員外令史正八位下民使毘登日理。權任會賀市司。</p>
<p>壬午。内掃部司員外令史正六位上秦刀良。本是備前國仕丁。巧造狹疊。直司■餘年。以勞授外從五位下。</p>
<p>癸未。外正八位下周防凡直葦原獻錢百万。塩三千顆。授外從五位上。</p>
<p>辛夘。葛井。船。津。文。武生。藏六氏男女二百卅人供奉歌垣。其服並着青摺細布衣。垂紅長紐。男女相並。分行徐進。歌曰。乎止賣良尓。乎止古多智蘇比。布美奈良須。尓詩乃美夜古波。与呂豆与乃美夜。其歌垣歌曰。布知毛世毛。伎与久佐夜氣志。波可多我波。知止世乎麻知弖。須賣流可波可母。毎歌曲折。擧袂爲節。其餘四首。並是古詩。不復煩載。時詔五位已上。内舍人及女孺。亦列其歌垣中。歌數■訖。河内大夫從四位上藤原朝臣雄田麻呂已下奏和舞。賜六氏歌垣人商布二千段。綿五百屯。</p>
<p>夏四月癸巳朔。授正六位下縣犬養宿祢眞伯從五位下。」以外從五位下内藏忌寸若人爲攝津亮。河内亮從五位上紀朝臣廣庭。攝津亮外從五位下内藏忌寸若人並爲兼造由義大宮司次官。」美濃國方縣郡少領外從六位下國造雄萬獻私稻二万束於國分寺。授外從五位下。」陸奥國黒川。賀美等一十郡俘囚三千九百廿人言曰。己等父祖。本是王民。而爲夷所略。遂成賎隷。今既殺敵歸降。子孫蕃息。伏願。除俘囚之名。輸調庸之貢。許之。</p>
<p>乙未。賜陪從文武百官及十二大寺僧沙弥物。各有差。</p>
<p>丁酉。詔造由義寺塔諸司人及雜工等九十五人。隨勞輕重。加賜位階。正六位上船連淨足。東人。虫麻呂三人。族中長老。率奉歌垣。並授外從五位下。以東人爲攝津大進。又授正六位上土師宿祢和麻呂外從五位下。</p>
<p>戊戌。車駕至自由義宮。</p>
<p>庚子。賜弓削氏男女物有差。</p>
<p>辛丑。對馬嶋飢。賑給之。</p>
<p>癸夘。從五位上弓削宿祢牛養等九人賜姓弓削朝臣。外從五位下弓削連耳高等卅八人宿祢。外從五位下美努連財刀自及正八位上矢作造辛國賜姓宿祢。未經歳月。皆復本姓。</p>
<p>己酉。授无位紀朝臣豊賣從五位下。</p>
<p>壬子。授正八位上道公張弓從五位下。以貢獻也。</p>
<p>戊午。初天皇。八年亂平。乃發弘願。令造三重小塔一百万基。高各四寸五分。基徑三寸五分。露盤之下。各置根本。慈心。相輪。六度等陀羅尼。至是功畢。分置諸寺。賜供事官人已下仕丁已上一百五十七人爵。各有差。</p>
<p>五月乙丑。始聽諸國國師乘驛朝集。</p>
<p>庚午。以從五位下田上王。爲縫殿頭。從五位下眞立王爲造酒正。從五位下笠朝臣乙麻呂爲伊豆守。從五位上大伴宿祢駿河麻呂爲出雲守。正五位上大伴宿祢益立爲肥後守。</p>
<p>壬申。先是。伊豫國員外掾從六位上笠朝臣雄宗獻白鹿。勅曰。朕以薄徳。祗奉洪基。善政未孚。嘉■頻降。去歳得伊与國守從五位上高圓朝臣廣世等進白鹿一頭。今年得大宰帥從二位弓削御淨朝臣清人等進白雀一隻。乾坤降祉。符瑞駢臻。或瑞羽呈祥。或珠毛表■。良由宗社積徳。餘慶所覃。豈朕庸虚。敢當茲應。奉天休而倍■。荷靈■。以逾兢。唯可与同徳。公卿佐治。良吏弘政。至道敬答上玄。宜准前綸。量施恵政。但其貢獻瑞物。勞逸不齊。獸則難致。鳥則易獲。如此之流。量定奏聞。於是。左大臣藤原朝臣永手。右大臣吉備朝臣眞備已下十一人奏。臣等言。臣聞。粤自開闢。世有君臨。休徴嘉應。時亦聞之。雜沓繽紛。豈如此盛。伏惟皇帝陛下。蘊徳乘機。再造區宇。括天地以裁成。叶禎祥而定業。礼樂備而政化洽。刑獄平而囹圄清。風雲改色。飛走馴仁。奇珍嘉瑞。不絶於册府。遠贐殊■無停於史筆。臣等叨陪近侍。頻觀靈物。抃躍之喜。實万恒情。白鹿是上瑞。白雀合中瑞。伏望。進白鹿人叙位兩階。賜■廿疋。綿卅屯。布五十端。稻二千束。共捕白鹿五人。各叙位一階。牧長一人。挾抄二人各賜稻四百束。捕鹿處駈使三人。水手十三人。各三百束。進白雀人叙位兩階。賜稻一千束。進瑞國司及所出郡司。各叙位一階。又伊豫。肥後兩國神護景雲三年以往正税未納。皆悉除免。出瑞郡田租免三分之一。臣等准勅商量。奉行如件。伏請付外施行。制曰可。</p>
<p>癸酉。右京大夫從四位下勳四等百濟朝臣足人卒。</p>
<p>戊寅。三田毘登家麻呂等四人賜姓道田連。</p>
<p>六月壬辰朔。勅曰。朕以菲薄。謬承重基。撫育乖方。黎首失所。顧念泣罪。情軫納隍。属有所思。欲流渙汚。可大赦天下。自神護景雲四年六月一日昧爽以前。大辟罪以下罪無輕重。已發覺。未發覺。已結正。未結正。繋囚見徒及強竊二盜咸赦除之。其八虐。私鑄錢。常赦所不免者。不在赦限。但前後逆黨縁坐人等。所司量其輕重奏聞。普告天下。知朕意焉。</p>
<p>甲午。正五位上藤原朝臣家依爲式部大輔。從五位下大伴宿祢東人爲散位助。從五位上弓削御淨朝臣秋麻呂爲大藏少輔。中納言從三位石川朝臣豊成爲兼右京大夫。從五位上粟田朝臣公足爲美濃員外介。外從五位上桑原公足床爲能登員外介。外從五位下堅部使主人主爲備後介。</p>
<p>己亥。志摩國大風。賑給被害百姓。</p>
<p>辛丑。初天皇自幸由義宮之後。不豫經月。於是。勅左大臣。攝知近衛。外衛。左右兵衛事。右大臣知中衛。左右衛士事。</p>
<p>甲辰。左大弁從四位上佐伯宿祢今毛人爲兼播磨守。</p>
<p>乙巳。美濃國霖雨。賑給被損之民。</p>
<p>丁未。以從五位下息長眞人道足爲大監物。正四位下田中朝臣多太麻呂爲民部大輔。從五位上大伴宿祢家持爲少輔。正五位下小野朝臣小贄爲大宰少貳。</p>
<p>甲寅。祭疫神於京師四隅。畿内十堺。</p>
<p>乙夘。京師飢疫。賑給之。</p>
<p>丙辰。授正六位下多治比眞人豊濱從五位下。</p>
<p>秋七月丙寅。授正六位上黄文連牟祢外從五位下。</p>
<p>己巳。土左國飢。賑給之。</p>
<p>乙亥。勅曰。朕荷負重任。履薄臨深。上不能先天奉時。下不能養民如子。常有慚徳。實无榮心。撤膳菲躬。日愼一日。禁殺之令立國。宥罪之典班朝。而猶疫氣損生。變異驚物。永言疚懷。不知所措。唯有佛出世遺教應感。苦是必脱。災則能除。故仰彼覺風。拂斯■霧。謹於京内諸大小寺。始自今月十七日。七日之間。屈請緇徒。轉讀大般若經。因此。智惠之力忽壞邪嶺。慈悲之雲永覆普天。既往幽魂。通上下以證覺。來今顯識及尊卑而同榮。宜令普告天下。斷辛肉酒。各於當國諸寺奉讀。國司國師共知。檢校所讀經卷。并僧尼數。附使奏上。其内外文武官属。亦同此制。稱朕意焉。</p>
<p>戊寅。常陸國那賀郡人丈部龍麻呂。占部小足獲白烏。筑前國嘉麻郡人財部宇代獲白雉。賜爵人二級。稻五百束。但馬國疫。賑給之。</p>
<p>庚辰。以從三位藤原朝臣宿奈麻呂。從四位下多治比眞人土作。爲參議。」授從四位下多治比眞人土作從四位上。正五位上百濟王理伯。正五位下紀朝臣益麻呂並從四位下。從五位上石川朝臣垣守。高賀茂朝臣諸雄並正五位下。正六位上大中臣朝臣繼麻呂從五位下。正六位上吉田連斐太麻呂外從五位下。從五位下若狹遠敷朝臣長賣正五位上。</p>
<p>辛巳。正五位上藤原朝臣家依。正五位下吉備朝臣泉並授從四位下。无位笠朝臣賀古從五位下。</p>
<p>壬午。修志紀。澁川。茨田等堤。單功三万餘人。</p>
<p>癸未。太政官奏。奉去六月一日勅。前後逆黨縁坐人等。所司量其輕重奏聞者。臣曹司且勘。天平勝寳九歳逆黨橘奈良麻呂等并縁坐惣四百■三人。數内二百六十二人。罪輕應免。具注名簿。伏聽天裁。奉勅依奏。但名簿雖編本貫。正身不得入京。</p>
<p>乙酉。外從五位下三嶋縣主宗麻呂賜姓宿祢。</p>
<p>戊子。出羽國雨氷。稻禾爲之被損。</p>
<p>己丑。今良大目東人子秋麻呂等六十八人賜姓桧前。若櫻部。津守部。眞髮部。石上部。丈部。桑原部。置始部。宇治部。大宅部。丸部。秦部。林部。穗積部。調使部。伊福部。采女部。額田部。上村主。湯坐部。壬生部。</p>
<p>八月庚寅朔。日有蝕之。遣參議從四位下外衛大將兼越前守藤原朝臣繼繩。左京少進正六位上大中臣朝臣宿奈麻呂。奉幣帛及赤毛馬二疋於伊勢太神宮。遣若狹國目從七位下伊勢朝臣諸人。内舍人大初位下佐伯宿祢老。奉鹿毛馬於若狹彦神。八幡神宮。各一疋。</p>
<p>辛夘。遣神祇員外少史正七位上中臣葛野連飯麻呂。奉幣帛於越前國氣比神。能登國氣多神。使雅樂頭從五位下伊刀王受神教於住吉神。</p>
<p>癸巳。天皇崩于西宮寢殿。春秋五十三。」左大臣從一位藤原朝臣永手。右大臣從二位吉備朝臣眞備。參議兵部卿從三位藤原朝臣宿奈麻呂。參議民部卿從三位藤原朝臣繩麻呂。參議式部卿從三位石上朝臣宅嗣。近衛大將從三位藤原朝臣藏下麻呂等。定策禁中。立諱爲皇太子。」左大臣從一位藤原朝臣永手受遺宣曰。今詔〈久〉。事卒尓〈尓〉有依〈天〉諸臣等議〈天〉。白壁王〈波〉諸王〈乃〉中〈尓〉年齒〈毛〉長〈奈利〉。又先帝〈乃〉功〈毛〉在故〈尓〉太子〈止〉定〈天〉奏〈波〉奏〈流麻尓麻〉定給〈布止〉勅〈久止〉宣。」遣使固守三關。」以從三位文室眞人大市。高麗朝臣福信。藤原朝臣宿奈麻呂。藤原朝臣魚名。從四位下藤原朝臣楓麻呂。藤原朝臣家依。正五位下葛井連道依。石川朝臣垣守。從五位下太朝臣犬養。六位十一人。爲御裝束司。從三位石川朝臣豊成。從五位上奈癸王。正四位下田中朝臣多太麻呂。從四位上佐伯宿祢今毛人。從四位下安倍朝臣毛人。從五位上安倍朝臣淨成。從五位下小野朝臣石根。六位已下八人。爲作山陵司。從五位下石川朝臣豊人。外從五位下高松連笠麻呂。六位二人爲作路司。外從五位下佐太忌寸味村。外從五位下秦忌寸眞成。判官主典各二人。宮内。大膳。大炊。造酒。筥陶。監物等司一人。爲養役夫司。興左右京四畿内。伊賀。近江。丹波。播磨。紀伊等國役夫六千三百人。以供山陵。</p>
<p>乙未。天下擧哀。服限一年。差近江國兵二百騎。守衛朝庭。以從三位藤原朝臣宿奈麻呂爲騎兵司。從五位上阿倍朝臣淨成爲次官。判官主典各二人。</p>
<p>丁酉。停釋奠。以天下凶服也。▼是日自天皇崩。爰登一七。於東西大寺誦經。</p>
<p>戊戌。授正五位下豊野眞人出雲從四位下。從五位上豊野眞人奄智正五位下。從五位下豊野眞人五十戸從五位上。以其父故式部卿從二位鈴鹿王舊宅。爲山陵故也。授從五位上藤原朝臣乙繩從四位下。正六位上藤原朝臣是人從五位下。</p>
<p>己亥。蝦夷宇漢迷公宇屈波宇等。忽率徒族。逃還賊地。差使喚之。不肯來歸。言曰。率一二同族。必侵城柵。於是。差正四位上近衛中將兼相摸守勳二等道嶋宿祢嶋足等。検問虚實。</p>
<p>乙巳。二七。於藥師寺誦經。</p>
<p>丙午。葬高野天皇於大和國添下郡佐貴郷高野山陵。以從三位藤原朝臣魚名爲御前次第司長官。從五位下桑原王爲次官。判官主典各二人。從四位下藤原朝臣繼繩爲御後次第司長官。從五位下大伴宿祢不破麻呂爲次官。判官主典各二人。」皇太子在宮留守。道鏡法師奉梓宮。便留廬於陵下。」天皇自幸由義宮。便覺聖躬不豫。於是。即還平城。自此積百餘日。不親視事。群臣曾無得謁見者。典藏從三位吉備朝臣由利。出入臥内。傳可奏事。天皇尤崇佛道。務恤刑獄。勝寳之際。政稱儉約。自太師被誅。道鏡擅權。輕興力役。務繕伽藍。公私彫喪。國用不足。政刑日峻殺戮妄加。故後之言事者。頗稱其冤焉。</p>
<p>庚戌。皇太子令旨。如聞。道鏡法師。竊挾舐粳之心。爲日久矣。陵土未乾。姦謀發覺。是則神祇所護。社稷攸祐。今顧先聖厚恩。不得依法入刑。故任造下野國藥師寺別當發遣。宜知之。即日。遣左大弁正四位下佐伯宿祢今毛人。彈正尹從四位下藤原朝臣楓麻呂。役令上道。」以從五位下中臣習宜朝臣阿曾麻呂爲多■嶋守。</p>
<p>辛亥。從五位上阿倍朝臣東人爲中務大輔。從五位上日置造簑麻呂爲圖書頭。從四位下藤原朝臣楓麻呂爲伊勢守。從五位下桑原王爲下野員外介。從四位上左中弁内豎大輔内匠頭右兵衛督藤原朝臣雄田麻呂爲兼越前守。式部大輔從四位下藤原朝臣家依爲兼丹波守。從五位下文室眞人高嶋爲備中守。從五位下大伴宿祢東人爲周防守。參議從三位兵部卿兼造法華寺長官藤原朝臣宿奈麻呂爲大宰帥。」流道鏡弟弓削淨人。淨人男廣方。廣田。廣津於土左國。</p>
<p>壬子。三七。於元興寺誦經。▼是日。授從四位上坂上大忌寸苅田麻呂正四位下。以告道鏡法師姦計也。</p>
<p>乙夘。河内職復爲河内國。」以慈訓法師。慶俊法師復爲少僧都。</p>
<p>丁巳。授大學頭諱從四位下。」以從五位下賀茂朝臣淨名爲員外少納言。從四位上藤原朝臣雄田麻呂爲右大弁。内豎大輔内匠頭右兵衛督如故。從四位下諱爲侍從。從四位下吉備朝臣泉爲大學頭。從五位上紀朝臣廣庭爲河内守。從五位下桑原王爲下総介。造宮卿從三位高麗朝臣福信爲兼武藏守。大藏卿從三位藤原朝臣魚名爲兼但馬守。從五位下大伴宿祢潔足爲因幡守。近衛少將從五位下紀朝臣船守爲兼紀伊守。從四位下豊野眞人出雲爲大宰大貳。</p>
<p>戊午。初天平十二年左馬寮馬部大豆鯛麻呂誣告河内國人川邊朝臣宅麻呂男杖枚代。勝麻呂等。編附飼馬。宅麻呂累年披訴。至是始雪。因除飼馬之帳。</p>
<p>己未。四七。於大安寺設齋焉。</p>
<p>九月壬戌。令旨。比年。令外之官。其員繁夥。徒費國用。無益公途。省官簡務。往聖嘉典。除要司外。宜悉廢省矣。又以去天平勝寳九歳改首史姓。並爲毘登。彼此難分。氏族混雜。於事不穩。宜從本字。又先著袍衣。以疋爲限。天下服用。不聞狹窄。比來。任意競好寛大。至于裁袍更加半疋。袍襖亦齊。不弁表裏。習而成俗。爲費良深。自今以後。不得更然。</p>
<p>乙丑。徴和氣清麻呂。廣中於備後大隅。詣京師。</p>
<p>丙寅。五七。於藥師寺設齋焉。」以從五位下文室眞人眞老爲丹波員外介。從五位下阿倍朝臣小東人爲伯耆守。從四位下藤原朝臣乙繩爲土左守。</p>
<p>辛未。基信親族近江國人從八位下物部宿祢伊賀麻呂等三人。復本姓物部。</p>
<p>癸酉。六七。於西大寺。設齋焉。</p>
<p>乙亥。以從五位下石川朝臣眞守爲少納言。從五位上大伴宿祢家持爲左中弁兼中務大輔。從五位下橘宿祢綿裳爲少輔。從三位藤原朝臣宿奈麻呂爲式部卿。造法華寺長官如故。近衛大將從三位藤原朝臣藏下麻呂爲兼兵部卿。從五位上阿倍朝臣東人爲宮内大輔。中務少輔從五位下橘宿祢綿裳爲兼山背守。從五位下豊國眞人秋篠爲甲斐守。從五位上榎井朝臣子祖爲上総守。從四位下藤原朝臣乙繩爲美作守。從五位上巨勢朝臣公成爲長門守。從三位石上朝臣宅嗣爲大宰帥。正四位下坂上大忌寸苅田麻呂爲陸奥鎭守將軍。</p>
<p>辛巳。七七。於山階寺。設齋焉。諸國者。毎國屈請管内僧尼於金光法華二寺。行道轉經。▼是日。京師及天下諸國大秡。</p>
<p>壬午。停一年服期。天下從吉。</p>
<h2>卷第卅一　光仁天皇　天宗高紹天皇</h2>
<p>寳龜元年冬十月己丑朔。即天皇位於大極殿。改元寳龜。詔曰。天皇〈我〉詔旨勅命〈乎〉親王諸王諸臣百官人等天下公民衆聞食宣。掛〈母〉恐〈伎〉奈良宮御宇倭根子天皇去八月〈尓〉此食國天下之業〈乎〉拙劣朕〈尓〉被賜而仕奉〈止〉負賜授賜〈伎止〉勅天皇詔旨〈乎〉頂〈尓〉受被賜恐〈美〉受被賜懼進〈母〉不知〈尓〉退不知〈尓〉恐〈美〉坐〈久止〉勅命〈乎〉衆聞食宣。然此〈乃〉天日嗣高御座之業者天坐神地坐祇〈乃〉相宇豆奈〈比〉奉相扶奉事〈尓〉依〈弖志〉此座者平安御坐〈弖〉天下者所知物〈尓〉在〈良之止奈母〉所念行〈須〉。又皇坐而天下治賜君者賢臣能人〈乎〉得而〈志〉天下〈乎波〉平安治物〈尓〉在〈良志止奈母〉聞看行〈須〉。故是以大命坐勅〈久〉。朕雖拙弱親王始而王臣等〈乃〉相穴〈奈比〉奉相扶奉〈牟〉事〈尓〉依而〈志〉此之負賜授賜食國天下之政者平安仕奉〈止奈母〉所念行〈須〉。故是以衆淨明心正直言以而食國政奏〈比〉天下公民〈乎〉惠治〈倍之止奈母〉所念行〈須止〉勅天皇命衆聞食宣。辞別詔。今年八月五日肥後國葦北郡人日奉部廣主賣獻白龜。又同月十七日同國益城郡人山稻主獻白龜。此則並合大瑞。故天地■大瑞者受被賜歡受被賜可貴物〈尓〉在。是以改神護景雲四年爲寳龜元年。又仕奉人等中〈尓〉志〈何〉仕奉状隨〈弖〉一二人等冠位上賜〈比〉治賜〈布〉。又大赦天下。又天下六位已下有位人等給位一階。大神宮始〈弖〉諸社之祢宜等給位一階。又僧綱始〈弖〉諸寺師位僧尼等〈尓〉御物布施賜〈布〉。又高年人等養賜。又困乏人等惠賜〈布〉。又孝義有人等其事免賜。又今年天下田租免賜〈久止〉宣天皇勅衆聞食宣。」授從一位藤原朝臣永手正一位。從三位大中臣朝臣清麻呂。文室眞人大市。石川朝臣豊成。藤原朝臣魚名。藤原朝臣良繼並正三位。從五位上奈紀王正五位下。无位河内王。從五位下掃守王並從五位上。從四位上藤原朝臣田麻呂。藤原朝臣雄田麻呂並正四位下。從四位下阿倍朝臣毛人。藤原朝臣繼繩。藤原朝臣楓麻呂。藤原朝臣家依並從四位上。正五位上大伴宿祢三依從四位下。從五位上阿倍朝臣淨成。大伴宿祢家持。大伴宿祢駿河麻呂。佐伯宿祢三野。藤原朝臣雄依並正五位下。從五位下佐伯宿祢國益。石上朝臣家成。大野朝臣眞本。藤原朝臣小黒麻呂並從五位上。正六位上巨勢朝臣公足從五位下。正六位上村國連子老外從五位下。</p>
<p>辛夘。授從六位上宍人朝臣繼麻呂從五位下。</p>
<p>丙申。先是。去九月七日。右大臣從二位兼中衛大將勳二等吉備朝臣眞備上啓。乞骸骨曰。側聞。力不任而強者則廢。心不逮而極者必■。眞備自觀。信足爲驗。去天平寳字八年。眞備生年數滿七十。其年正月。進致事表於大宰府訖。未奏之間。即有官符。補造東大寺長官。因此入京。以病歸家。息仕進之心。忽有兵動。急召入内。參謀軍務。事畢校功。因此微勞。累登貴職。不聽辞讓。已過數年。即今老病纒身。療治難損。天官劇務。不可暫空。何可抱疾殘體久辱端揆。兼帶數職闕佐万機。自顧微躬。靦顏已甚。慚天愧地。无處容身。伏乞。致事以避賢路。上希聖朝養老之徳。下遂庸愚知足之心。特望殊恩。祈於矜濟。不任慇懃之至。謹詣春宮路左。奉啓陳乞。以聞。至是。詔報曰。昨省來表。即知告歸。聖忌未周。縣車何早。悲驚交緒。卒無答言。通夜思勞。坐而達旦。不依所請。似逆謙光。欲遂來情。弥思賢佐。宜解中衛。猶帶大臣。坐塾之閑。勿空朝右。時凉想和適也。指不多及。</p>
<p>丁酉。賜獲白龜者山稻主。日奉公廣主女爵人十六級。■十疋。綿廿屯。布■段。正税一千束。」從二位文室眞人淨三薨。一品長親王之子也。歴職内外。至大納言。年老致仕。退居私第。臨終遺教。薄葬不受皷吹。諸子遵奉。當代稱之。遣使弔賻之。</p>
<p>辛亥。以從四位下大伴宿祢伯麻呂爲右中弁。正五位下阿倍朝臣清成爲員外右中弁。從五位上石川朝臣豊人爲右少弁。從五位下多朝臣犬養爲式部少輔。從五位下阿倍朝臣淨目爲散位頭。從五位下豊國眞人秋篠爲治部大輔。甲斐守如故。從五位上掃守王爲大炊頭。主殿頭從五位下神眞人土生爲兼伊勢介。少納言從五位下當麻王爲兼尾張守。外從五位下佐太忌寸味村爲相摸介。從五位上巨勢朝臣公成爲常陸介。外從五位下内藏忌寸若人爲員外介。從五位下田口朝臣水直爲信濃員外介。從五位下池田朝臣眞枚爲上野介。從五位下石川朝臣名繼爲丹波介。從五位下川邊朝臣東人爲石見守。左少弁從五位下當麻眞人永嗣爲兼土左守。</p>
<p>癸丑。授正四位上大野朝臣仲千從三位。正五位上飯高宿祢諸高從四位下。從五位下巨勢朝臣巨勢野。百濟王明信並正五位下。從五位下巨勢朝臣魚女從五位上。外從五位下賀陽朝臣小玉女。桑原公嶋主。武藏宿祢家刀自。正七位下縣犬養宿祢道女。无位和氣公廣虫並從五位下。正八位上神服連毛人女。正七位下金刺舍人若嶋並外從五位下。</p>
<p>甲寅。授伊豫守從五位上高圓朝臣廣世正五位下。掾正六位上中臣朝臣石根從五位下。介外從五位下板茂連眞釣外從五位上。員外介正六位上百濟公水通外從五位下。外散位外從五位下越智直飛鳥麻呂。越智直南淵麻呂並外從五位上。肥後守正五位下大伴宿祢駿河麻呂正五位上。介從五位下若櫻部朝臣乙麻呂從五位上。員外介正六位上紀朝臣大純從五位下。掾正六位上山村許智人足外從五位下。並是貢瑞國郡司。去五月有勅。進位一階。至是授焉。</p>
<p>丙辰。僧綱言。奉去天平寳字八年勅。逆黨之徒。於山林寺院。私聚一僧已上。讀經悔過者。僧綱固加禁制。由是。山林樹下。長絶禪迹。伽藍院中。永息梵響。俗士巣許。猶尚嘉遁。況復出家釋衆。寧无閑居者乎。伏乞。長往之徒。聽其脩行。詔許之。</p>
<p>十一月己未朔。授從四位下飯高宿祢諸高正四位下。</p>
<p>壬戌。外從五位下山田連公足等卅人賜姓宿祢。</p>
<p>癸亥。授外從五位下山田宿祢公足外從五位上。</p>
<p>甲子。詔曰。現神大八洲所知倭根子天皇詔旨〈止〉宣詔旨〈乎〉親王王臣百官人等天下公民衆聞食宣。朕以劣弱身承鴻業〈弖〉。恐〈利〉畏進〈毛〉不知〈尓〉退〈毛〉不知〈尓〉所念〈波〉貴〈久〉慶〈伎〉御命自獨〈能味夜〉受給〈武止〉所念〈弖奈毛〉法〈能麻尓麻尓〉追皇掛恐御春日宮皇子奉稱天皇。又兄弟姉妹諸王子等悉作親王〈弖〉冠位上給治給。又以井上内親王定皇后〈止〉宣天皇御命衆聞食宣。」授從四位下諱四品。從五位下桑原王。鴨王。神王並從四位下。酒人内親王三品。從四位下衣縫女王。難波女王。坂合部女王。能登女王。弥努摩女王並四品。无位淨橋女王。飽波女王。尾張女王並從四位下。</p>
<p>戊辰。行幸御鹿原。授山背守從五位下橘宿祢綿裳從五位上。</p>
<p>丁丑。授典膳正六位上安曇宿祢諸繼從五位下。即轉奉膳。授正六位上上毛野坂本朝臣男嶋外從五位下。</p>
<p>戊寅。正六位上國栖小國栖。无位栗原勝乙女並授外從五位下。</p>
<p>癸未。復无位大伴宿祢古慈斐本位從四位上。</p>
<p>乙酉。勅。先後逆黨。一切皆從原宥。其情願留住配處者。宜恣聽之。如窮乏之徒無資歸郷者。路次諸國。量給食馬。</p>
<p>十二月乙未。賜左大臣正一位藤原朝臣永手山背國相樂郡出水郷山二百町。</p>
<p>庚戌。贈太政大臣功封依舊賜之。</p>
<p>丙辰。以從五位下大原眞人繼麻呂爲中務員外少輔。從五位下紀朝臣廣繼爲民部少輔。從五位下宍人朝臣繼麻呂爲主計頭。從五位下石川朝臣眞永爲兵部少輔。從五位上掃守王爲大藏大輔。從五位下廣田王爲大炊頭。從四位上大伴宿祢古慈備爲大和守。從五位下紀朝臣鯖麻呂爲美濃員外介。從五位下巨勢朝臣池長爲越前員外介。從五位上皇甫東朝爲越中介。大判事從五位下藤原朝臣長道爲兼讃岐員外介。從五位下高向朝臣家主爲筑後守。從五位下紀朝臣大純爲肥後介。</p>
<p>二年春正月己未朔。御大極殿受朝。</p>
<p>庚申。授正四位上藤原朝臣家子從三位。外從五位上上毛野佐位朝臣老刀自。正六位下國造淨成女並從五位下。</p>
<p>壬戌。自天平神護元年以來。僧尼度縁。一切用道鏡印。印之。至是復用治部省印。</p>
<p>辛未。停天下諸國吉祥悔過。</p>
<p>癸酉。從五位上橘朝臣麻都我。從五位下藤原朝臣蔭並授正五位下。</p>
<p>甲戌。饗主典已上於朝堂。賜祿有差。</p>
<p>辛巳。立他戸親王爲皇太子。詔曰。明神御大八洲養徳根子天皇詔旨勅命〈乎〉親王諸王諸臣百官人等天下公民衆聞食宣。隨法〈尓〉皇后御子他戸親王立爲皇太子。故此状悟〈弖〉百官人等仕奉詔天皇御命諸聞食〈止〉宣。故是以大赦天下罪人。又一二人等冠位上賜治賜。又官人等〈尓〉大御手物賜。高年窮乏孝義人等養給治賜〈牟止〉勅天皇命〈乎〉衆聞食宣。」授從五位上藤原朝臣小黒麻呂正五位下。正六位上藤原朝臣鷲取。多治比眞人公子。巨勢朝臣馬主。阿倍朝臣常嶋。石川朝臣諸足。紀朝臣家守並從五位下。正六位上長尾忌寸金村外從五位下。」以式部大輔從四位上藤原朝臣家依爲兼皇后宮大夫。中衛員外中將從四位上伊勢朝臣老人爲兼亮。大納言正三位大中臣朝臣清麻呂爲兼東宮傅。兵部卿從三位藤原朝臣藏下麻呂爲兼春宮大夫。右中弁從四位下大伴宿祢伯麻呂爲兼亮。勅旨少輔從五位上石上朝臣家成爲兼員外亮。</p>
<p>癸未。授正六位上多治比眞人名負從五位下。</p>
<p>丙戌。授從四位上藤原朝臣繼繩正四位上。无位紀朝臣敏久。紀朝臣奈良並從五位下。</p>
<p>二月庚寅。復錦部連河内賣本位從五位上。</p>
<p>丙申。因幡國高草采女從五位下國造淨成女等七人賜姓因幡國造。」石見國飢。賑給之。</p>
<p>戊戌。以從五位下下毛野朝臣足麻呂爲外衛少將。外從五位下物部礒波爲左兵衛大尉。</p>
<p>庚子。車駕幸交野。</p>
<p>辛丑。進到難波宮。</p>
<p>癸夘。左大臣暴病。詔大納言正三位大中臣朝臣清麻呂攝行大臣事。</p>
<p>丙午。授莫牟師正六位上村上造大寳外從五位下。優高年也。</p>
<p>戊申。車駕取龍田道。還到竹原井行宮。節幡之竿無故自折。時人皆謂執政亡沒之徴也。</p>
<p>己酉。左大臣正一位藤原朝臣永手薨。時年五十八。奈良朝贈太政大臣房前之第二子也。母曰正二位牟漏女王。以累世相門起家。授從五位下。勝寳九歳至從三位中納言兼式部卿。寳字八年九月轉大納言。授從二位。神護二年拜右大臣。授從一位。居二歳。轉左大臣。寳龜元年。高野天皇不豫時。道鏡因以藉恩私。勢振内外。自廢帝黜。宗室有重望者。多羅非辜。日嗣之位。遂且絶矣。道鏡自以寵愛隆渥。日夜僥倖非望。■于宮車晏駕。定策遂安社稷者。大臣之力居多焉。及薨。天皇甚痛惜之。詔遣正三位中納言兼中務卿文室眞人大市。正三位員外中納言兼宮内卿右京大夫石川朝臣豊成。弔賻之曰。藤原左大臣〈尓〉詔大命〈乎〉宣。大命坐詔〈久〉。大臣明日者參出來仕〈牟止〉待〈比〉賜間〈尓〉休息安〈麻利弖〉參出〈末須〉事〈波〉無〈之帝〉天皇朝〈乎〉置而罷退〈止〉聞看而於母富〈佐久〉。於与豆礼〈加母〉多波許止〈乎加母〉云。信〈尓之〉有者仕奉〈之〉太政官之政〈乎波〉誰任〈之■加母〉罷伊麻〈須〉。孰授〈加母〉罷伊麻〈須〉。恨〈加母〉悲〈加母〉朕大臣誰〈尓加母〉我語〈比〉佐氣〈牟〉。孰〈尓加母〉我問〈比〉佐氣〈牟止〉悔〈弥〉惜〈弥〉痛〈弥〉酸〈弥〉大御泣哭〈之〉坐〈止〉詔大命〈乎〉宣。悔〈加母〉惜〈加母〉自今日者大臣之奏〈之〉政者不聞看〈夜〉成〈牟〉。自明日者大臣之仕奉儀者不看行〈夜〉成〈牟。〉日月累往〈麻尓麻尓〉悲事〈乃未之〉弥可起〈加母〉。歳時積往〈麻尓麻尓〉佐夫之〈岐〉事〈乃未之〉弥可益〈加母〉。朕大臣春秋麗色〈乎波〉誰倶〈加母〉見行弄賜〈牟〉。山川淨所者孰倶〈加母〉見行阿加良〈閇〉賜〈牟止〉歎賜〈比〉憂賜〈比〉大坐坐〈止〉詔大命〈乎〉宣。美麻之大臣〈乃〉万政惣以无怠緩事無曲傾事〈久〉王臣等〈乎母〉彼此別心无普平奏〈比〉公民之上〈乎母〉廣厚慈而奏事此耳不在。天皇朝〈乎〉暫之間〈母〉罷出而休息安〈母布〉事无食國之政〈乃〉平善可在状天下公民之息安〈麻流倍伎〉事〈乎〉旦夕夜日不云思議奏〈比〉仕奉者款〈美〉明〈美〉意太比之〈美〉多能母志〈美〉思〈保之ツツ〉大坐坐間〈尓〉忽朕朝〈乎〉離而罷〈止富良之奴礼婆〉言〈牟〉須部〈母〉無爲〈牟〉須倍〈母〉不知〈尓〉悔〈備〉賜〈比〉和備賜〈比〉大坐坐〈止〉詔大命〈乎〉宣。又事別詔〈久。〉仕奉〈志〉事廣〈美〉厚〈美〉弥麻之大臣之家内子等〈乎母〉波布理不賜失不賜慈賜〈波牟〉起賜〈波牟〉温賜〈波牟〉人目賜〈波牟〉美麻之大臣〈乃〉罷道〈母〉宇之呂輕〈久〉心〈母〉意太比〈尓〉念而平〈久〉幸〈久〉罷〈止富良須倍之止〉詔大命〈乎〉宣。」石川朝臣豊成宣曰。大命坐詔〈久〉。美麻志大臣〈乃〉仕奉來状〈波〉不今耳。挂〈母〉畏近江大津宮御宇天皇御世〈尓八〉大臣之曾祖藤原朝臣内大臣明淨心以〈弖〉天皇朝〈乎〉助奉仕奉〈岐〉。藤原宮御宇天皇御世〈尓八〉祖父太政大臣又明淨心以天皇朝〈乎〉助奉仕奉〈岐〉。今大臣者鈍朕〈乎〉扶奉仕奉〈麻之都〉。賢臣等〈乃〉累世而仕奉〈麻佐部流〉事〈乎奈母〉加多自氣奈〈美〉伊蘇志〈美〉思坐〈須〉。故是以祖等〈乃〉仕奉〈之〉次〈仁母〉有。又朕大臣〈乃〉仕奉状〈母〉勞〈美〉重〈美〉太政大臣之位〈尓〉上賜〈比〉授賜時〈尓〉固辞申而不受賜成〈尓岐〉。然後〈母〉將賜〈止〉思〈富之〉坐〈之奈何良〉太政大臣之位〈尓〉上賜〈比〉治賜〈久止〉詔大命〈乎〉宣。」遣正四位下田中朝臣多太麻呂。從四位上佐伯宿祢今毛人。從四位下大伴宿祢伯麻呂等。監護喪事。</p>
<p>甲寅。授正六位上和氣公細目外從五位下。</p>
<p>三月戊午朔。大宰府献白雉。</p>
<p>辛酉。遠江國磐田郡主帳无位若湯坐部龍麻呂。蓁原郡主帳无位赤染造長濱。城飼郡主帳无位玉作部廣公。桧前舍人部諸國。讃岐國三野郡人丸部臣豊■。各以私物養窮民廿人已上。賜爵人二級。</p>
<p>壬戌。令天下諸國祭疫神。</p>
<p>戊辰。停隼人帶劔。</p>
<p>庚午。詔以大納言正三位大中臣朝臣清麻呂爲右大臣。授從二位。正三位藤原朝臣良繼爲内臣。正三位文室眞人大市。藤原朝臣魚名並爲大納言。正三位石川朝臣豊成。從三位藤原朝臣繩麻呂爲中納言。四品諱爲中務卿。從三位石上朝臣宅嗣爲式部卿。正四位下藤原朝臣百川〈本名雄田麻呂〉爲大宰帥。右大弁内豎大輔右兵衛督越前守並如故。</p>
<p>壬申。勅。内臣職掌。官位。祿賜。職分。雜物者。宜皆同大納言。但食封者賜一千戸。</p>
<p>丙戌。復和氣公清麻呂本位從五位下。</p>
<p>閏三月戊子朔。授正五位下佐伯宿祢三野從四位下。以從五位下紀朝臣廣純爲左少弁。從五位下大中臣朝臣繼麻呂爲勅旨少輔。從四位下神王爲左大舍人頭。從五位下布勢王爲内匠頭。外從五位下吉田連斐太麻呂爲内藥正。從五位下廣川王爲内礼正。從四位上藤原朝臣家依爲式部大輔。從五位下多治比眞人豊濱爲大學助。從五位下巨勢朝臣馬主爲雅樂頭。從五位上船井王爲玄蕃頭。從五位下石川朝臣眞永爲民部少輔。從五位下阿倍朝臣許智爲主税頭。正五位上石川朝臣名足爲兵部大輔。從五位下紀朝臣古佐美爲少輔。從四位下藤原朝臣濱足爲刑部卿。從五位下多治比眞人名負爲少輔。正五位下豊野眞人奄智爲大判事。從五位下伊刀王爲木工頭。外從五位下日置造道形爲助。從五位下三關王爲正親正。從五位上佐伯宿祢麻毛流爲右京亮。從五位下文室眞人眞老爲造宮少輔。從五位下淨原眞人淨眞爲攝津亮。從五位下阿倍朝臣常嶋爲河内介。左衛士督正四位下藤原朝臣田麻呂爲兼參河守。正五位下石川朝臣垣守爲安房守。式部大輔從四位上藤原朝臣家依爲兼近江守。從五位下宍人朝臣繼麻呂爲員外介。中衛少將正五位下藤原朝臣小黒麻呂爲兼美濃守。中衛中將從四位上佐伯宿祢伊多智爲兼下野守。從四位下佐伯宿祢美濃爲陸奥守兼鎭守將軍。從五位下巨勢朝臣池長爲越前介。正五位上石上朝臣息繼爲丹波守。從五位下田中王爲丹後守。外衛大將正四位上藤原朝臣繼繩爲兼但馬守。近衛將監從五位下紀朝臣船守爲兼介。衛門佐從五位下粟田朝臣鷹守爲兼因幡守。正五位下奈癸王爲伯耆守。内廐頭正五位下藤原朝臣雄依爲兼備前守。正四位下坂上大忌寸苅田麻呂爲中衛中將兼安藝守。近衛少將從五位下藤原朝臣種繼爲兼紀伊守。從五位下當麻眞人永嗣爲土左守。</p>
<p>己丑。授无位橘宿祢御笠從五位下。</p>
<p>甲午。授正六位上藤原朝臣鷹取從五位下。</p>
<p>壬寅。始免陸奥國司戸内雜徭。▼是日。僧綱請置威儀法師六員。許之。</p>
<p>甲辰。授從五位下神服宿祢毛人女從五位上。</p>
<p>乙巳。壹伎嶋獻白雉。授守外從五位下田部直息麻呂外從五位上。賜■十疋。綿廿屯。布■端。稻一千束。目從七位下笠朝臣猪養從七位上。賞賜半之。除當嶋田租三分之一。</p>
<p>己酉。授外從五位下伊豆國造伊豆直乎美奈從五位下。</p>
<p>乙夘。无位清原王。乙訓王。並復本位從五位下。无位安倍朝臣息道從四位下。无位多治比眞人木人。大原眞人今城並從五位上。</p>
<p>夏四月壬午。復无位紀朝臣犬養本位從五位下。又正六位上大伴宿祢村上。紀朝臣勝雄並授從五位下。</p>
<p>五月戊子。外從五位下柴原勝乙妹女。勳十等柴原勝淨足賜姓宿祢。並止其身。</p>
<p>己亥。授從五位上佐伯宿祢國益正五位下。正六位上賀祢公雄津麻呂外從五位下。」從四位上阿倍朝臣毛人爲伊勢守。從五位下大中臣朝臣子老爲介。從五位下藤原朝臣鷲取爲員外介。從四位下田中朝臣多太麻呂爲美濃守。從五位下紀朝臣廣純爲介。從五位下藤原朝臣長道爲員外介。正五位下藤原朝臣小黒麻呂爲上野守。右衛士督從四位上藤原朝臣楓麻呂爲兼讃岐守。從三位藤原朝臣藏下麻呂爲大宰帥。</p>
<p>壬寅。授正六位上小野朝臣小野虫賣從五位下。</p>
<p>甲辰。復无位若狹遠敷朝臣長女本位正五位上。</p>
<p>戊申。近衛勳六等藥師寺奴百足賜姓三嶋部。</p>
<p>己酉。右京人白原連三成獻蚕産成字。賜若狹國稻五百束。</p>
<p>甲寅。始設田原天皇八月九日忌齋於川原寺。</p>
<p>六月乙丑。奉黒毛馬於丹生川上神。旱也。」參議治部卿從四位上多治比眞人土作卒。</p>
<p>壬午。渤海國使青綬大夫壹萬福等三百廿五人。駕船十七隻。着出羽國賊地野代湊。於常陸國安置供給。</p>
<p>秋七月乙未。故從四位上守部王之男笠王。何鹿王。爲奈王。正三位三原王之男山口王。長津王。船王之男葦田王及孫他田王。津守王。豊浦王。宮子王去天平寳字八年賜姓三長眞人。配丹後國。從四位下三嶋王之女河邊王。葛王配伊豆國。至是皆復属籍。</p>
<p>丁未。以正五位下高賀茂朝臣諸雄爲員外少納言。從五位下依智王爲右大舍人頭。從五位下石城王爲縫殿頭。從四位上大津連大浦爲陰陽頭。從五位下藤原朝臣是人爲大學助。從五位下長谷眞人於保爲散位頭。從五位下甲賀王爲諸陵頭。外從五位下土師宿祢和麻呂爲助。正五位上石川朝臣名足爲民部大輔。從五位下佐伯宿祢久良麻呂爲少輔。從五位下百濟王武鏡爲主計頭。正四位下藤原朝臣田麻呂爲兵部卿。參河守如故。正五位下豊野眞人奄智爲大輔。從五位上大原眞人今城爲少輔。正五位上淡海眞人三船爲刑部大輔。從五位下吉備朝臣眞事爲大藏少輔。從五位下紀朝臣犬養爲宮内少輔。大納言正三位文室眞人大市爲兼彈正尹。從五位下石川朝臣諸足爲鑄錢次官。從五位下參河王爲和泉守。從四位下百濟王理伯爲伊勢守。從五位下安倍朝臣淨目爲遠江介。從五位下多治比眞人乙兄爲武藏員外介。從五位下笠朝臣道引爲陸奥介。外從五位下六人部連廣道爲越後介。左少弁從五位下美和眞人土生爲兼但馬員外介。從五位上船井王爲因幡員外介。從五位下大伴宿祢不破麻呂爲美作介。從五位下百濟王利善爲讃岐員外介。從五位下文室眞人忍坂麻呂爲伊豫守。從五位下石川朝臣眞永爲大宰少貳。外從五位下土師宿祢位爲肥前守。從五位上紀朝臣鯖麻呂爲豊後守。</p>
<p>八月丙辰。以從五位下多治比眞人乙兄爲遠江介。從五位下安倍朝臣淨目爲武藏員外介。</p>
<p>丁巳。設高野天皇忌齋於西大寺。</p>
<p>辛酉。毀外從五位下丹比宿祢乙女位記。初乙女誣告忍坂女王。縣犬養姉女等厭魅乘輿。至是姉女罪雪。故毀乙女位記。</p>
<p>癸酉。授正六位上足羽臣眞橋從五位下。正六位上高田公刀自女外從五位下。</p>
<p>己夘。初令所司鑄僧綱及大安。藥師。東大。興福。新藥師。元興。法隆。弘福。四天王。崇福。法華。西隆等寺印。各頒本寺。</p>
<p>九月甲申朔。授從五位下笠朝臣道引從五位上。</p>
<p>丙申。和氣王男女大伴王。長岡王。名草王。山階王。采女王並復属籍。從四位下三嶋王之男林王。從四位下三使王之男女三直王。庸取王。三宅王。畝火女王。石部女王。從四位上守部王之男笠王。何鹿王。猪名王。賜姓山邊眞人。</p>
<p>己亥。以從五位下當麻眞人永繼爲右少弁。土左守如故。從五位下石川朝臣望足爲大監物。從四位下安倍朝臣息道爲内藏頭。外從五位下賀祢公小津麻呂爲大學員外助。外從五位下林宿祢雜物爲主計助。外從五位下日置造道形爲主税助。從五位下相摸宿祢伊波爲鼓吹正。從五位下賀茂朝臣大川爲木工助。從五位下田部宿祢男足爲典藥員外助。外從五位下村國連子老爲園池正。正五位下小野朝臣小贄爲攝津大夫。從五位上榎井朝臣子祖爲造宮大輔。正五位下息長丹生眞人大國爲少輔。近衛少將從五位下藤原朝臣種繼爲兼山背守。從四位下桑原王爲上総守。從五位下巨勢朝臣馬主爲介。從五位下石川朝臣豊人爲下総介。從五位下少雀部朝臣道奧爲若狹守。從五位下和氣宿祢清麻呂爲播磨員外介。從五位下息長眞人道足爲長門守。從五位下伊刀王爲紀伊守。圖書助從五位下健部朝臣人上爲兼伊豫介。正五位上大伴宿祢益立爲大宰少貳。從五位上佐伯宿祢助爲肥後守。</p>
<p>辛丑。復犬部内麻呂姉女等本姓縣犬養宿祢。</p>
<p>乙巳。罷左右平準署。</p>
<p>冬十月丁巳。授正六位上藤原朝臣仲男麻呂從五位下。</p>
<p>丙寅。徴渤海國使青綬大夫壹萬福已下■人。令會賀正。</p>
<p>戊辰。詔充越前國從四位下勳六等劍神食封廿戸。田二町。</p>
<p>己巳。復无位紀朝臣伊保本位正五位下。紀朝臣牛養本位從五位下。</p>
<p>己夘。太政官奏。武藏國雖属山道。兼承海道。公使繁多。祗供難堪。其東山驛路。從上野國新田驛。達下野國足利驛。此便道也。而枉從上野國邑樂郡。經五ケ驛。到武藏國。事畢去日。又取同道。向下野國。今東海道者。從相模國夷參驛。達下総國。其間四驛。往還便近。而去此就彼損害極多。臣等商量。改東山道。属東海道。公私得所。人馬有息。奏可。」授正六位上英保首代作外從五位下。以搆西大寺兜率天堂也。</p>
<p>十一月癸未朔。遣使造入唐使舶四艘於安藝國。</p>
<p>癸巳。陸奧國桃生郡人外從七位下牡鹿連猪手賜姓道嶋宿祢。</p>
<p>庚子。遣鍛冶正從五位下氣太王造齋宮於伊勢國。</p>
<p>辛丑。以從五位下紀朝臣古佐美爲式部少輔。從五位下多治比眞人豊濱爲治部少輔。主殿頭從五位下美和眞人土生爲兼丹波員外介。從五位下多朝臣犬養爲但馬員外介。從五位下紀朝臣大純爲備前介。從五位下大伴宿祢村上爲肥後介。從五位上安倍朝臣御縣爲豊前守。</p>
<p>癸夘。御太政官院。行大甞之事。參河國爲由機。因幡國爲須岐。參議從三位式部卿石上朝臣宅嗣。丹波守正五位上石上朝臣息嗣。勅旨少輔從五位上兼春宮員外亮石上朝臣家成。散位從七位上榎井朝臣種人立神楯桙。大和守從四位上大伴宿祢古慈斐。左大弁從四位上兼播磨守佐伯宿祢今毛人開門。内藏頭從四位下阿倍朝臣息道。助從五位下阿倍朝臣草麻呂奏諸司宿侍名簿。右大臣大中臣朝臣清麻呂奏神壽詞。弁官史奏兩國獻物。賜右大臣■六十疋。賜五位已上衾各一領。</p>
<p>乙巳。以從三位石上朝臣宅嗣爲中納言。正四位下藤原朝臣百川。從四位上阿倍朝臣毛人爲參議。▼是日。宴五位已上於閣門前幄。賜五位已上及内外命婦祿。各有差。</p>
<p>丙午。賜親王已下五位已上絲。各有差。其明經。文章。音博士。明法。算術。醫術。陰陽。天文。暦術。貨殖。恪勤。工巧。武士。惣五十五人賜絲人十■。」授從五位上紀朝臣廣庭正五位下。復无位大伴宿祢田麻呂本位從五位下。</p>
<p>丁未。授從五位下壹志濃王從四位下。正五位下奈癸王正五位上。從五位下當麻王從五位上。從四位上大伴宿祢古慈斐。藤原朝臣楓麻呂並正四位下。從四位下藤原朝臣濱足。大伴宿祢伯麻呂並從四位上。正五位上大伴宿祢駿河麻呂。正五位下大伴宿祢家持。正五位上石上朝臣息嗣並從四位下。從五位上多治比眞人長野。李忌寸元環並正五位下。從五位下阿倍朝臣意宇麻呂。石川朝臣眞守。當麻眞人徳足。紀朝臣船守並從五位上。外從五位下内藏忌寸若人。外正五位下葛井連根主。正六位上大中臣朝臣宿奈麻呂。紀朝臣諸繼。平群朝臣臣足。藤原朝臣宅美並從五位下。正六位上阿刀宿祢眞足。内藏忌寸全成並外從五位下。▼是日。宴於五位已上。其内外文武官主典已上於朝堂。賜五位已上綿各有差。賜神祇官及主典已上。至國郡司役夫物各有差。</p>
<p>戊申。授國司從五位上船井王正五位下。正四位下藤原朝臣田麻呂正四位上。從五位下大伴宿祢潔足。粟田朝臣鷹守並從五位上。正六位上賀茂朝臣人麻呂。安倍朝臣謂奈麻呂。笠朝臣名末呂並從五位下。正六位上日下部直安提麻呂外從五位下。賜郡司爵人一級。</p>
<p>己酉。御由機厨。授正四位上藤原朝臣田麻呂。藤原朝臣繼繩從三位。從四位上佐伯宿祢今毛人正四位下。</p>
<p>庚戌。御須岐厨。叙正三位文室眞人大市從二位。正五位下船井王正五位上。從五位上大伴宿祢潔足正五位下。」无位粟田朝臣人成本位從五位下。」正五位下藤原朝臣蔭正五位上。從五位下藤原朝臣人數。藤原朝臣諸姉。因幡國造淨成女從五位上。</p>
<p>辛亥。有星隕西南。其聲如雷。</p>
<p>壬子。散位從四位下下毛野朝臣稻麻呂卒。</p>
<p>十二月癸丑朔。日有蝕之。</p>
<p>戊午。以大納言從二位文室眞人大市爲兼治部卿。從五位下紀朝臣諸繼爲安藝介。</p>
<p>己未。罷筑前國官員。隸大宰府。</p>
<p>丙寅。從五位上因幡國造淨成女爲因幡國國造。</p>
<p>丁夘。勅。先妣紀氏未追尊號。自今以後。宜奉稱皇太后。御墓者稱山陵。其忌日者亦入國忌例。設齋如式。</p>
<p>甲戌。大宰府言。日向。大隅。薩摩及壹伎。多■等博士醫師。一任之後。終身不替。所以後生之學。業術不進。乞同朝法。八年遷替。以示干祿。永勸後學。許之。</p>
<p>癸酉。渤海使壹萬福等入京。</p>
<h2>卷第卅二　光仁天皇　天宗高紹天皇</h2>
<p>甲申。天皇臨軒。渤海國使青綬大夫壹萬福等貢方物。」復无位粟田朝臣深見本位從四位下。」授從五位上河内王正五位下。從五位下大田王從五位上。无位三方王。宗形王並從五位下。從五位上甘南備眞人伊香。佐伯宿祢助。佐伯宿祢眞守。巨勢朝臣公成。大藏忌寸麻呂。佐伯宿祢三方並正五位下。從五位下大伴宿祢不破麻呂。石川朝臣名繼。路眞人鷹養。安曇宿祢石成。大伴宿祢形見並從五位上。无位山邊眞人笠。正六位上石川朝臣名主。安倍朝臣諸上。多治比眞人歳主。粟田朝臣鷹主。藤原朝臣長繼。石上朝臣繼足。布勢朝臣清直。佐伯宿祢藤麻呂並從五位下。正六位上伊福部宿祢毛人外從五位下。</p>
<p>己丑。授正六位上安倍朝臣家麻呂從五位下。外從五位下草鹿酒人宿祢水女從五位下。</p>
<p>庚寅。授无位藤原朝臣巨曾子正四位上。</p>
<p>辛夘。授從五位上長柄女王正五位下。无位高嶋女王從五位下。正五位上爲奈眞人玉足從四位下。正五位下橘朝臣麻都我。從五位上久米連若女並正五位上。從五位上多治比眞人古奈祢正五位下。從五位下橘宿祢御笠從五位上。正六位上佐味朝臣眞宮。无位縣犬養宿祢姉女。正六位下縣犬養宿祢竃屋並從五位下。正六位上若湯坐宿祢子虫外從五位下。</p>
<p>丁酉。先是。責問渤海王表無礼於壹萬福。是日。告壹萬福等曰。萬福等。實是渤海王使者。所上之表。豈違例无礼乎。由茲不收其表。萬福等言。夫爲臣之道。不違君命。是以不誤封函。輙用奉進。今爲違例。返却表函。萬福等實深憂慄。仍再拜據地而泣更申。君者彼此一也。臣等歸國必應有罪。今已參渡在於聖朝。罪之輕重无敢所避。」陸奥出羽蝦夷歸郷。賜爵及物有差。</p>
<p>庚子。却付渤海國信物於壹萬福。</p>
<p>乙巳。信濃國水内郡人女孺外從五位下金刺舍人若嶋等八人賜姓連。</p>
<p>丙午。授外從五位下昆解沙弥麻呂從五位下。渤海使壹萬福等改修表文代王申謝。</p>
<p>丁未。從五位下長谷眞人於保賜姓文室眞人。</p>
<p>二月癸丑。大納言從二位文室眞人大市上表乞骸骨曰。臣大市言。臣以愚質。幸逢聖朝。■紫懷金。叨掌喉舌。貪榮負貴。戰過薄深。臣之如斯。不知所措。伏惟陛下。徳洽仁厚。邦舊命新。維城之遇千年。終譽之儀一會。今臣蒲柳向衰。桑楡方晏。病亦稍篤。垂盡无期。伏願。辭官俊乂。賜老丘園。止足以送餘年。返初而待終日。則上有成物之主。下無尸祿之臣矣。矜老存疾有國嘉猷。天鑒曲垂。暫慰朽邁。不任前路之至促謹詣朝堂。奉表陳乞以聞。詔報。省所上表。感念兼懷。宜隨力所堪。如常仕奉。▼是日。饗五位已上及渤海蕃客於朝堂。賜三種之樂。萬福等入欲就座言上曰。所上表文縁乖常例。返却表函并信物訖。而聖朝厚恩垂矜。萬福等預於客例。加賜爵祿。不勝慶躍。謹奉拜闕庭。」授大使壹萬福從三位。副使正四位下。大判官正五位上。少判官正五位下。録事并譯語並從五位下。着緑品官已下各有差。賜國王美濃■卅疋。絹卅疋。絲二百■。調綿三百屯。大使壹萬福已下亦各有差。</p>
<p>戊辰。幸右大臣第。授正二位。其室正五位下多治比眞人古奈祢正五位上。</p>
<p>癸酉。先是從五位上掃守王男小月王賜姓勝間田。流信濃國。至是復属籍。</p>
<p>乙亥。奉黒毛馬於丹生川上神。旱也。</p>
<p>丁夘。罷内豎省及外衛府。其舍人者分配近衛。中衛。左右兵衛。以從五位上菅生王爲中務大輔。少納言信濃守如故。左中弁從四位下大伴宿祢家持爲兼式部員外大輔。從三位藤原朝臣繼繩爲大藏卿。</p>
<p>己夘。賜渤海王書云。天皇敬問高麗國王。朕繼體承基臨馭區宇。思覃徳澤。寧濟蒼生。然則率土之濱。化有輯於同軌。普天之下。恩無隔於殊隣。昔高麗全盛時。其王高武。祖宗奕世。介居瀛表。親如兄弟。義若君臣。帆海梯山。朝貢相續。逮乎季歳。高氏淪亡。自尓以來。音問寂絶。爰■神龜四年。王之先考左金吾衛大將軍渤海郡王遣使來朝。始修職貢。先朝嘉其丹款。寵待優隆。王襲遺風。纂修前業。獻誠述職。不墜家聲。今省來書。頓改父道。日下不注官品姓名。書尾虚陳天孫僣号。遠度王意豈有是乎。近慮事勢疑似錯誤。故仰有司。停其賓禮。但使人萬福等。深悔前咎。代王申謝。朕矜遠來。聽其悛改。王悉此意。永念良圖。又高氏之世。兵乱無休。爲假朝威。彼稱兄弟。方今大氏曾無事。故妄稱舅甥。於禮失矣。後歳之使。不可更然。若能改往自新。寔乃繼好無窮耳。春景漸和。想王佳也。今因廻使。指此示懷。并贈物如別。</p>
<p>庚辰。渤海蕃客歸郷。</p>
<p>三月癸未。皇后井上内親王坐巫蠱廢。詔曰。天皇御命〈良麻止〉宣御命〈乎〉百官人等天下百姓衆聞食〈倍止〉宣。今裳咋足嶋謀反事自首〈之〉申〈世利〉。勘問〈尓〉申事〈波〉度年經月〈尓計利〉。法勘〈流尓〉足嶋〈毛〉罪在〈倍之〉。然度年經月〈弖毛〉臣〈奈何良〉自首〈之〉申〈良久乎〉勸賜〈比〉冠位上賜〈比〉治賜〈波久止。〉宣天皇御命〈乎〉衆聞食〈倍止〉宣。辭別宣〈久〉謀反事〈尓〉預〈弖〉隱而申〈佐奴〉奴等粟田廣上安都堅石女〈波〉隨法斬〈乃〉罪〈尓〉行賜〈倍之〉。然思〈保須〉大御心坐〈尓〉依而免賜〈比〉奈太毎賜〈比弖〉遠流罪〈尓〉治賜〈波久止〉宣天皇御命〈乎〉衆聞食〈倍止〉宣。」授從七位上裳咋臣足嶋外從五位下。</p>
<p>甲申。置酒靭負御井。賜陪從五位已上。及文士賦曲水者祿有差。</p>
<p>丁亥。禪師秀南。廣達。延秀。延惠。首勇。清淨。法義。尊敬。永興。光信。或持戒足稱。或看病著聲。詔充供養。並終其身。當時稱爲十禪師。其後有闕。擇清行者補之。</p>
<p>丙申。始免出羽國司戸徭。</p>
<p>夏四月癸丑。復從五位下清原眞人清貞。无位服部眞人眞福等本姓大原眞人。</p>
<p>丁巳。下野國言。造藥師寺別當道鏡死。道鏡。俗姓弓削連。河内人也。略渉梵文。以禪行聞。由是入内道塲列爲禪師。寳字五年。從幸保良。時侍看病稍被寵幸。廢帝常以爲言。與天皇不相中得。天皇乃還平城別宮而居焉。寳字八年大師惠美仲麻呂謀反伏誅。以道鏡爲太政大臣禪師。居頃之。崇以法王。載以鸞輿。衣服飮食一擬供御。政之巨細莫不取决。其弟淨人。自布衣。八年中至從二位大納言。一門五位者男女十人。時大宰主神習宜阿曾麻呂詐稱八幡神教。誑耀道鏡。道鏡信之。有覬覦神器之意。語在高野天皇紀。■于宮車晏駕。猶以威福由己竊懷僥倖。御葬禮畢。奉守山陵。以先帝所寵。不忍致法。因爲造下野國藥師寺別當。遞送之。死以庶人葬之。</p>
<p>壬戌。復无位藤原朝臣刷雄本位從五位下。</p>
<p>戊辰。赦天下。但犯八虐。及故殺人。私鑄錢。強竊二盜。常赦所不免者。不在赦限。若入死罪者。並減一等。</p>
<p>庚午。以正四位下藤原朝臣楓麻呂。從四位上藤原朝臣濱足。並爲參議。以從五位下大中臣朝臣子老爲神祇大副。從五位下布勢朝臣清直爲少納言。外從五位下内藏忌寸全成爲大外記。從五位下藤原朝臣鷹取爲中務少輔。從五位下多治比眞人歳主爲員外少輔。外從五位下安都宿祢眞足爲大學助。大學頭正五位上淡海眞人三船爲兼文章博士。正五位下大伴宿祢潔足爲治部大輔。從五位下中臣朝臣常爲玄蕃頭。從五位下石上朝臣繼足爲主税頭。正五位下石川朝臣垣守爲木工頭。伊与守如故。從五位下山口忌寸佐美麻呂爲助。從五位下文室眞人水通爲典藥頭。從五位下三嶋眞人安曇爲主油正。從四位下藤原朝臣弟繩爲彈正尹。從五位下賀茂朝臣大川爲弼。外從五位下大和宿祢西麻呂爲大和介。從五位下藤原朝臣鷲取爲伊勢介。外從五位下縣造久太良爲志摩守。正五位下多治比眞人長野爲參河守。從五位上石川朝臣眞守爲遠江守。衛門佐正五位下粟田朝臣鷹守爲兼甲斐守。陰陽助從五位下山上朝臣船主爲兼掾。從五位下安倍朝臣淨目爲武藏介。從五位下佐伯宿祢藤麻呂爲員外介。正四位下田中朝臣多太麻呂爲美濃守。從五位下粟田朝臣鷹主爲陸奥員外介。内礼正從五位下廣川王爲兼丹波員外介。從四位下安倍朝臣息道爲但馬守。正五位上船井王爲因幡守。從五位上大原眞人繼麻呂爲介。員外右中弁正五位上安倍朝臣淨成爲兼美作守。從五位上紀朝臣大純爲備前守。從五位下藤原朝臣中男麻呂爲備中介。外從五位下英保首代作爲周防員外掾。從五位下大伴宿祢村上爲阿波守。」正四位下近衛員外中將兼安藝守勳二等坂上大忌寸苅田麻呂等言。以桧前忌寸。任大和國高市郡司元由者。先祖阿智使主。輕嶋豊明宮馭宇天皇御世。率十七縣人夫歸化。詔賜高市郡桧前村而居焉。凡高市郡内者。桧前忌寸及十七縣人夫滿地而居。他姓者十而一二焉。是以天平元年十一月十五日。從五位上民忌寸袁志比等申其所由。天平三年。以内藏少属從八位上藏垣忌寸家麻呂任少領。天平十一年。家麻呂轉大領。以外從八位下蚊屋忌寸子虫任少領。神護元年。以外正七位上文山口忌寸公麻呂任大領。今此人等被任郡司。不必傳子孫。而三腹遞任。四世于今。奉勅。宜莫勘譜第。聽任郡司。</p>
<p>丁丑。以主殿頭從五位下美和眞人土生爲兼伊勢員外介。從五位上石川朝臣眞守爲越中守。</p>
<p>己夘。震西大寺西塔。卜之。採近江國滋賀郡小野社木。搆塔爲祟。充當郡戸二烟。</p>
<p>五月庚寅。以從五位下文室眞人子老爲武藏員外介。從五位下佐伯宿祢藤麻呂爲讃岐介。</p>
<p>乙巳。授四品難波内親王三品。</p>
<p>丙午。西北空中有聲。如雷。</p>
<p>丁未。廢皇太子他戸王爲庶人。詔曰。天皇御命〈良麻止〉宣御命〈乎〉百官人等天下百姓衆聞食〈倍止〉宣。今皇太子〈止〉定賜〈部流〉他戸王其母井上内親王〈乃〉魘魅大逆之事一二遍〈能味仁〉不在。遍麻年〈久〉發覺〈奴〉。其高御座天之日嗣座〈波〉非吾一人之私座〈止奈毛〉所思行〈須〉。故是以天之日嗣〈止〉定賜〈比〉儲賜〈部流〉皇太子位〈仁〉謀反大逆人之子〈乎〉治賜〈部例婆〉卿等百官人等天下百姓〈能〉念〈良麻久毛〉恥〈志〉賀多自氣奈〈志〉。加以後世〈乃〉平〈久〉安長〈久〉全〈久〉可在〈伎〉政〈仁毛〉不在〈止〉神〈奈賀良母〉所念行〈須仁〉依而〈奈母〉他戸王〈乎〉皇太子之位停賜〈比〉却賜〈布止〉宣天皇御命〈乎〉衆聞食〈倍止〉宣。</p>
<p>六月庚戌朔。日有蝕之。</p>
<p>癸丑。參河國獻白烏。</p>
<p>乙夘。以從五位下中臣習宜朝臣阿曾麻呂爲大隅守。</p>
<p>癸亥。讃岐國疫。賑給之。</p>
<p>甲子。設仁王會於宮中及京師大小諸寺。并畿内七道諸國分金光明寺。</p>
<p>乙丑。有虹。繞日。</p>
<p>戊辰。往往隕石於京師其大如柚子。數日乃止。</p>
<p>己巳。有野狐。踞于大安寺講堂之甍。</p>
<p>壬申。奉幣帛於畿内群神。旱也。</p>
<p>己夘。幸大藏省。賜物有差。</p>
<p>秋七月辛巳。復惠美刷雄等廿一人本姓藤原朝臣。</p>
<p>戊子。四品衣縫内親王薨。田原天皇之皇女也。遣從四位下桑原王。正五位上奈癸王等。監護喪事。</p>
<p>丙申。陸奥國安積郡人丈部繼守等十三人賜姓阿部安積臣。</p>
<p>辛丑。上総國獻馬。前二蹄似牛。以爲祥瑞。視之人巧之所刻也。國司介從五位下巨勢朝臣馬主已下五人。並坐解任。其本主天羽郡人宗我部虫麻呂决杖八十。</p>
<p>八月甲寅。幸難波内親王第。是日異常風雨。拔樹發屋。卜之。伊勢月讀神爲祟。於是。毎年九月。准荒祭神奉馬。又荒御玉命。伊佐奈伎命。伊佐奈美命。入於官社。又徙度會郡神宮寺於飯高郡度瀬山房。</p>
<p>庚申。太政官奏。去天平寳字四年三月十六日。始造新錢与舊並行。以新錢之一當舊錢之十。但以年序稍積。新錢已賎。限以格時。良未安穩。加以百姓之間。償宿債者。以賎日新錢一貫。當貴時舊錢十貫。依法雖相當。計價有懸隔。因茲物情擾乱。多致諠訴。望請。新舊兩錢。同價施行。奏可。」三長眞人藤野等九人復属籍。</p>
<p>甲子。復息部息道本姓阿倍朝臣。乃呂志比良麻呂本姓賀茂朝臣。</p>
<p>丙寅。遣從五位下三方王。外從五位下土師宿祢和麻呂。及六位已下三人。改葬廢帝於淡路。乃屈當界衆僧六十口。設齋行道。又度當處年少稍有淨行者二人。常廬墓側。令修功徳。</p>
<p>是月。自朔日雨。加以大風。河内國茨田堤六處。澁川堤十一處。志紀郡五處並决。</p>
<p>九月庚辰。山背國言。木連理。</p>
<p>乙酉。正三位中納言兼宮内卿右京大夫石川朝臣豊成薨。左大弁從三位石足之子也。遣使弔賻之。</p>
<p>戊戌。尾張國飢。賑給之。」送渤海客使武生鳥守等解纜入海。忽遭暴風。漂著能登國。客主僅得免死。便於福良津安置。</p>
<p>庚子。以從五位上大原眞人今城爲駿河守。從五位下紀朝臣犬養爲伊豆守。從五位下笠朝臣乙麻呂爲上総介。從五位下多治比眞人豊濱爲信濃守。雅樂頭從五位上當麻眞人得足爲兼播磨員外介。</p>
<p>癸夘。遣從五位下藤原朝臣鷹取於東海道。正五位下佐伯宿祢國益於東山道。外從五位下日置造道形於北陸道。外從五位下内藏忌寸全成於山陰道。正五位下大伴宿祢潔足於山陽道。從五位上石上朝臣家成於南海道。分頭覆検。毎道判官一人。主典一人。但西海道者便委大宰府勘検。</p>
<p>丙午。以正五位下佐伯宿祢眞守。爲兵部少輔。從四位下佐伯宿祢三野爲右京大夫。從五位上上毛野朝臣稻人爲亮。從四位下大伴宿祢駿河麻呂爲陸奥按察使。仍勅。今聞。汝駿河麻呂宿祢辞。年老身衰。不堪仕奉。然此國者。元來擇人。以授其任。駿河麻呂宿祢。唯稱朕心。是以任爲按察使。宜知之。即日授正四位下。</p>
<p>冬十月壬子。中務大輔從五位上検少納言信濃守菅生王。坐姦小家内親王除名。内親王削属籍。</p>
<p>丁巳。大宰府言上。去年五月廿三日。豊後國速見郡■見郷。山崩填澗。水爲不流。積十餘日。忽决漂沒百姓■七人。被埋家■三區。詔免其調庸。加之賑給。</p>
<p>戊午。肥後國葦北郡家部嶋吉。八代郡高分部福那理。各献白龜。賜■人十疋。綿廿屯。布卅端。下野國言。管内百姓。逃入陸奥國者。彼國被官符。隨至隨附。因茲。姦僞之徒。爭避課役。前後逃入者惣八百七十人。國司禁之。終不能止。遣使令認。彼土近夷。民情險惡。遞相容隱。猶不肯出。於是官判。陸奥國司共下野國使。存意検括。還却本郷。</p>
<p>辛酉。先是。天平寳字五年三月十日格。別聽諸國郡司少領已上嫡子出身。」又天平神護元年。禁斷除前墾外天下開田。至是並停此制。</p>
<p>庚午。左大舍人從六位下石川朝臣長繼等。僞造外印行用。並依法配流。</p>
<p>十一月丁丑朔。以外從五位下堅部使主人主爲大外記。外從五位下日下部直安提麻呂爲内匠員外助。正五位下佐伯宿祢眞守爲兵部大輔兼造東大寺次官。從五位下安倍朝臣家麻呂爲少輔。從四位上藤原朝臣濱成爲大藏卿。從三位藤原朝臣繼繩爲宮内卿。從五位下清原王爲大膳亮。外從五位下葛井連河守爲木工助。從五位下大中臣朝臣繼麻呂爲攝津亮。從五位上粟田朝臣公足爲造西大寺員外次官。外從五位下輕間連鳥麻呂爲修理次官。從五位下粟田朝臣人成爲越後守。正五位上豊野眞人奄智爲出雲守。從五位下山口忌寸沙弥麻呂爲備後介。從五位下大原眞人清貞爲周防守。</p>
<p>庚辰。以僧永嚴爲大律師。善榮爲中律師。</p>
<p>乙酉。以從五位上安倍朝臣東人爲大藏大輔。從五位上掃守王爲宮内大輔。</p>
<p>丙戌。詔曰。頃者風雨不調。頻年飢荒。欲救此禍。唯憑冥助。宜於天下諸國國分寺。毎年正月一七日之間。行吉祥悔過。以爲恒例。</p>
<p>丁亥。去八月大風。産業損壞。率土百姓。被害者衆。詔免京畿七道田租。</p>
<p>己丑。以酒人内親王爲伊勢齋。權居春日齋宮。</p>
<p>癸巳。參議從四位上阿倍朝臣毛人卒。</p>
<p>辛丑。罷筑紫營大津城監。</p>
<p>丙午。无位安倍朝臣弥夫人。寳字八年告元凶伏誅。以慰衆情。因授從四位下。景雲三年坐縣犬養姉女配流。至是恩原罪降授從五位下。</p>
<p>十二月壬子。武藏國入間郡人矢田部黒麻呂。事父母至孝。生盡色養。死極哀毀。齋食十六月。終始不闕。免其戸徭。以旌孝行。又壹岐嶋壹岐郡人直玉主賣。年十五夫亡。自誓遂不改嫁者卅餘年。供承夫墓。一如平生。賜爵二級。并免田租以終其身。</p>
<p>戊午。復厨眞人厨女属籍。</p>
<p>己未。星隕如雨。」大宰府言。壹岐嶋掾從六位上上村主墨繩等。送年糧於對馬嶋。急遭逆風。船破人沒。所載之穀。隨復漂失。謹検天平寳字四年格。漂失之物。以部領使公廨填備。而墨繩等款云。漕送之期不違常例。但風波之災。非力能制。船破人沒足爲明證。府量所申。實難黙止。望請。自今以後。評定虚實徴免。許之。</p>
<p>己巳。彗星見南方。屈僧一百口。設齋於楊梅宮。</p>
<p>辛未。幸山背國水雄岡。授國司介正六位上大宅眞人眞木從五位下。</p>
<p>乙亥。有狂馬。喫破的門土牛偶人。及弁官曹司南門限。</p>
<p>四年春正月丁丑朔。御大極殿。受朝。文武百官。及陸奥出羽夷俘。各依儀拜賀。宴五位已上於内裏賜被。」授无位不破内親王本位四品。无位河内女王本位正三位。</p>
<p>戊辰。授從五位上掃守王正五位下。</p>
<p>己巳。授正五位上奈癸王從四位下。從五位下大中臣朝臣子老從五位上。</p>
<p>癸未。勅曰。朕以寡薄忝承洪基。風化未洽。恒深納隍之懷。災祥屡臻。弥軫臨淵之念。今者初陽啓暦。和風扇物。天地施仁。動植仰澤。思順時令。式覃寛宥。宜可大赦天下。自寳龜四年正月七日昧爽已前大辟已下。罪無輕重。已發覺。未發覺。已結正。未結正。繋囚見徒。咸皆赦除。但八虐。強竊二盜。私鑄錢。常赦所不免者。不在赦限。▼是日。御重閤中院。授從五位上依智王正五位下。從五位下矢口王從五位上。從四位上藤原朝臣是公正四位下。正五位下紀朝臣廣庭從四位下。從五位下文室眞人高嶋。紀朝臣廣純。美和眞人土生。中臣朝臣常。當麻眞人永繼並從五位上。從六位上紀朝臣眞乙。從六位下藤原朝臣菅繼。正六位上石川朝臣在麻呂。多治比眞人林。田中朝臣廣根。安倍朝臣弟當並從五位下。正六位上志我戸造東人。上毛野公息麻呂並外從五位下。礼畢宴於五位已上。賜物有差。</p>
<p>癸酉。授外從五位下上毛野坂本朝臣男嶋從五位下。</p>
<p>戊寅。立中務卿四品諱爲皇太子。詔曰。明神大八洲所知〈須〉和根子天皇詔旨勅命〈乎〉親王諸王諸臣百官人等天下公民衆聞食〈止〉宣。隨法〈尓〉可有〈伎〉政〈止志弖〉山部親王立而皇太子〈止〉定賜〈布〉。故此之状悟〈天〉百官人等仕奉〈礼止〉詔天皇勅命〈乎〉衆聞食宣。大赦天下。但謀殺故殺。私鑄錢。強竊二盜。及常赦所不免者。並不在赦限。又一二人等〈仁〉冠位上賜。高年窮乏孝義人等養給〈久止〉勅天皇命〈乎〉衆聞食宣。</p>
<p>庚辰。陸奥出羽蝦夷俘囚歸郷。叙位賜祿有差。</p>
<p>辛夘。授出羽國人正六位上吉弥侯部大町外從五位下。以助軍粮也。</p>
<p>二月丙午朔。授命婦從五位下文室眞人布登吉正五位下。</p>
<p>辛亥。下野國災。燒正倉十四宇。穀糒二万三千四百餘斛。</p>
<p>壬子。志摩。尾張二國飢。並賑給之。</p>
<p>癸丑。下総國猿嶋郡人從八位上日下部淨人賜姓安倍猿嶋臣。</p>
<p>己未。先是播磨國言。餝摩郡草上驛。驛戸便田。今依官符捨四天王寺。以比郡田遥授驛戸。由是不能耕佃。受弊弥甚。至是勅班給驛戸。</p>
<p>壬戌。地動。</p>
<p>乙丑。渤海副使正四位下慕昌祿卒。遣使弔之。贈從三位。賻物如令。</p>
<p>丙寅。復中臣朝臣鷹主本位從五位下。</p>
<p>壬申。初造宮卿從三位高麗朝臣福信専知造作楊梅宮。至是宮成。授其男石麻呂從五位下。▼是日。天皇徙居楊梅宮。</p>
<p>甲戌。復石川朝臣豊麻呂本位從五位下。」授從五位下紀朝臣眞媼從五位上。正六位上石川朝臣毛比從五位下。</p>
<p>乙亥。地震。</p>
<p>三月庚辰。勅。宮人。職事季祿者。高官卑位依官。高位卑官依位。但散事五位已上者給正六位官祿。」近江。飛騨。出羽三國大風人飢。並賑給之。</p>
<p>甲申。復川邊女王本位從五位下。</p>
<p>戊子。奉黒毛馬於丹生川上神。旱也。</p>
<p>己丑。天下穀價騰貴。百姓飢急。雖加賑恤。猶未存濟。於是官議奏曰。常平之義。古之善政。養民救急。莫尚於茲。望請。准國大小。以正税穀。據賎時價。糶与貧民。所得價物全納國庫。至於秋時。賣成穎稻。國郡司及殷有百姓。並不得賈。如有違者。不論蔭贖。科違勅罪。如百姓之間。准賎時價。出糶私稻。滿一万束者。不論有位白丁。叙位一階。毎加五千束。進一階叙。但五位已上不在此限。奏可。乃遣使於七道諸國。各糶當國穀穎。兼賑飢民。」復无位飛鳥田女王本位從四位下。</p>
<p>壬辰。賑給左右京飢人。」參河國大風。民飢。賑給之。</p>
<p>夏四月癸丑。捨山背國國分二寺便田各廿町。</p>
<p>壬戌。勅曰。朕君臨四海。子育兆民。崇徳忘■。恤刑廢寝。而徳化未洽。災異屡臻。興言念此。自顧多慙。設法雖期無刑。觀辜猶有垂泣。宜因生長之時式弘寛宥之澤。可大赦天下。自寳龜四年四月十七日昧爽以前大辟罪已下罪。無輕重。已發覺。未發覺。已結正。未結正。繋囚見徒。常赦所不免者。咸赦除之。寳字元八兩度逆黨遠近配流。亦宜放還。但其八虐及強竊二盜不在赦例。普告遐邇知朕意焉。</p>
<p>丁夘。奉黒毛馬於丹生川上神。旱也。」復菅生王本位從五位上。</p>
<p>五月乙亥朔。奉幣於畿内群神。旱也。</p>
<p>丙子。充丹生川上神戸四烟。以得嘉注也。</p>
<p>辛巳。阿波國勝浦郡領長費人立言。庚午之年。長直籍皆著費之字。因茲。前郡領長直救夫。披訴改注長直。天平寳字二年。國司從五位下豊野眞人篠原。以無記驗更爲長費。官判依庚午籍爲定。又其天下氏姓青衣爲采女。耳中爲紀。阿曾美爲朝臣足尼爲宿祢。諸如此類。不必從古。</p>
<p>丙戌。授四品不破内親王三品。</p>
<p>己丑。伊賀國疫。遣醫療之。</p>
<p>辛夘。散位從四位下勳二等日下部宿祢子麻呂卒。</p>
<p>癸巳。以從五位下上毛野坂本朝臣男嶋爲造酒正。從五位下石川朝臣豊麻呂爲左京亮。從四位下津連秋主爲造西大寺次官。</p>
<p>辛丑。有星隕南北各一。其大如盆。</p>
<p>六月乙巳朔。日有蝕之。</p>
<p>丙午。霖雨。 常陸國鹿嶋神賎一百五人。自神護景雲元年立制。安置一處。不許与良婚姻。至是。依舊居住。更不移動。其同類相婚。一依前例。</p>
<p>壬子。上野國緑野郡災。燒正倉八間。穀穎卅三万四千餘束。</p>
<p>丙辰。能登國言。渤海國使烏須弗等。乘船一艘來著部下。差使勘問。烏須弗報書曰。渤海日本。久來好隣。往來朝聘。如兄如弟。近年日本使内雄等。住渤海國。學問音聲。却返本國。今經十年。未報安否。由是。差大使壹萬福等。遣向日本國擬於朝參。稍經四年。未返本國。更差大使烏須弗等■人。面奉詔旨。更無餘事。所附進物及表書。並在船内。</p>
<p>戊辰。遣使宣告渤海使烏須弗曰。太政官處分。前使壹萬福等所進表詞驕慢。故告知其状罷去已畢。而今能登國司言。渤海國使烏須弗等所進表函。違例无礼者。由是不召朝廷。返却本郷。但表函違例者。非使等之過也。渉海遠來。事須憐矜。仍賜祿并路粮放還。又渤海使取此道來朝者。承前禁斷。自今以後。宜依舊例從筑紫道來朝。</p>
<p>秋七月癸未。祭疫神於天下諸國。</p>
<p>庚寅。詔免從四位下紀益人爲庶人。賜姓田後部。又去寳字八年放免紀寺賎七十五人。依舊爲寺奴婢。但益人一身者特從良人。</p>
<p>甲午。以正四位下大伴宿祢駿河麻呂爲陸奥國鎭守將軍。按察使及守如故。</p>
<p>庚子。賜供奉周忌御齋會尼及女孺二百六十九人。雜色人一千■九人物各有差。</p>
<p>八月辛亥。霖雨。左兵庫助外從五位下荒木臣忍國。養老五年以往籍。爲大荒木臣。神龜四年以來。不著大字。至是復着大字。</p>
<p>庚午。諸國郡司。燒官物者。主帳已上皆解見任。其從政入京。及獲放火之賊。功効可稱者。量事處分。又譜第之徒。情挾覬覦。事渉故燒者。一切勿得銓擬。乃簡郡中明廉清直堪時務者。恣令任用。當團軍毅不救火者。亦准郡司解却。</p>
<p>壬申。地動。</p>
<p>九月庚辰。以外從五位下出雲臣國上爲國造。</p>
<p>丁亥。常陸國献白烏。</p>
<p>壬辰。丹波國天田郡奄我社有盜。喫供祭物斃社中。即去十許丈。更立社焉。</p>
<p>己亥。授三品難波内親王二品。</p>
<p>己夘。授正五位上石川朝臣名足從四位下。</p>
<p>冬十月癸夘朔。地震。</p>
<p>乙巳。授正五位下藤原朝臣子黒麻呂從四位下。</p>
<p>丙午。地震。</p>
<p>戊申。安宿王賜姓高階眞人。</p>
<p>乙夘。送壹萬福使正六位上武生連鳥守至自高麗。</p>
<p>丙辰。二品難波内親王薨。天皇同母姉也。遣從四位下桑原王。正四位下佐伯宿祢今毛人等。監護喪事。又遣從二位大納言兼治部卿文室眞人大市。中納言從三位兼式部卿石上朝臣宅嗣。弔之。</p>
<p>辛酉。初井上内親王坐巫蠱廢。後復厭魅難波内親王。▼是日。詔幽内親王及他戸王于大和國宇智郡沒官之宅。</p>
<p>十一月辛夘。勅。故大僧正行基法師。戒行具足。智徳兼備。先代之所推仰。後生以爲耳目。其修行之院。惣■餘處。或先朝之日。有施入田。或本有田園。供養得濟。但其六院未預施例。由茲法藏湮廢。無復住持之徒。精舍荒凉。空餘坐禪之跡。弘道由人。實合奬勵。宜大和國菩提。登美。生馬。河内國石凝。和泉國高渚五院。各捨當郡田三町。河内國山埼院二町。所冀眞筌秘典。永洽東流。金輪寳位。恒齊北極。風雨順時。年穀豊稔。</p>
<p>閏十一月乙夘。造西大寺次官從四位下勳六等津連秋主卒。</p>
<p>辛酉。詔。僧正賻物准從四位。大少僧都准正五位。律師准從五位。</p>
<p>癸亥。散位從四位下百濟王元忠卒。</p>
<p>甲子。僧正良弁卒。遣使弔之。</p>
<p>丁夘。授无位大原眞人室子從五位下。</p>
<p>十二月癸巳。以外從五位下大和宿祢西麻呂爲主計助。</p>
<p>乙未。勅。増益福田。憑釋教之弘濟。光隆國祚。資大悲之神功。是以。比日之間。依藥師經。屈請賢僧。設齋行道。經云。應放雜類衆生。朕以。雜類之中。人最爲貴。至于放生。理必所急。加以陽氣始動。仁風將扇。順此時令。思施霈澤。可大赦天下。自寳龜四年十二月廿五日昧爽以前大辟已下罪無輕重。已發覺。未發覺。已結正。未結正。繋囚見徒。咸皆赦除。其犯八虐。故殺人。私鑄錢。常赦所不免者。不在赦例。」備前國言木連理。</p>
<h2>卷第卅三　光仁天皇　天宗高紹天皇</h2>
<p>壬寅。尚藏從三位吉備朝臣由利薨。</p>
<p>甲辰。授无位弓削女王從五位下。</p>
<p>丁未。天皇臨軒。授正三位藤原朝臣良繼從二位。從五位下三關王。三方王並從五位上。正四位下藤原朝臣百川正四位上。正五位下巨勢朝臣公成。石川朝臣垣守。藤原朝臣雄依並正五位上。從五位上安倍朝臣三縣。石川朝臣豊人。多治比眞人木人。榎井朝臣子祖。大中臣朝臣子老並正五位下。從五位下石川朝臣眞永。小野朝臣石根。藤原朝臣種繼。佐伯祢久良麻呂並從五位上。正六位上紀朝臣本。多治比眞人黒麻呂。正六位下藤原朝臣黒麻呂。藤原朝臣眞葛並從五位下。事畢宴於五位已上。賜祿有差。</p>
<p>戊申。授正四位下藤原朝臣楓麻呂正四位上。</p>
<p>己酉。授從四位上藤原朝臣濱成正四位下。</p>
<p>辛亥。勅。先令大臣身帶二位者著中紫。自今以後。宜爲例行之。」授正五位上置始女王從四位下。</p>
<p>丙辰。宴五位已上於楊梅宮。饗出羽蝦夷俘囚於朝堂。叙位賜祿有差。</p>
<p>庚申。詔停蝦夷俘囚入朝。</p>
<p>乙丑。山背國言。去年十二月。於管内乙訓郡乙訓社。狼及鹿多。野狐一百許。毎夜吠鳴。七日乃止。</p>
<p>二月壬申。一七日讀經於天下諸國。攘疫氣也。</p>
<p>壬午。京師飢。賑給之。</p>
<p>壬辰。因幡國八上郡員外少領從八位上國造寳頭賜姓因幡國造。</p>
<p>癸巳。以大法師鏡忍。法師賢■。並爲律師。</p>
<p>丙申。授正七位上平群朝臣野守從五位下。</p>
<p>己亥。尾張國飢。賑給之。</p>
<p>三月癸夘。讃岐國飢。賑給之。」但馬守從四位下安倍朝臣息道卒。▼是日。新羅國使礼府卿沙■金三玄已下二百卅五人。到泊大宰府。遣河内守從五位上紀朝臣廣純。大外記外從五位下内藏忌寸全成等。問其來朝之由。三玄言曰。奉本國王教。請修舊好毎相聘問。并將國信物及在唐大使藤原河清書來朝。問曰。夫請修舊好毎相聘問。乃似亢礼之隣。非是供職之國。且改貢調稱爲國信。變古改常。其義如何。對曰。本國上宰金順貞之時。舟楫相尋。常脩職貢。今其孫■。繼位執政。追尋家聲。係心供奉。是以。請修舊好毎相聘問。又三玄本非貢調之使。本國便因使次。聊進土毛。故不稱御調。敢陳便宜。自外不知。於是。勅問新羅入朝由使等曰。新羅元來稱臣貢調。古今所知。而不率舊章。妄作新意。調稱信物。朝爲修好。以昔准今。殊無礼數。宜給渡海料。早速放還。</p>
<p>甲辰。以從五位下池田朝臣眞枚爲少納言。從五位上小野朝臣石根爲左中弁。中衛少將如故。從五位下紀朝臣勝雄爲左少弁。近江介如故。大納言從二位文室眞人大市爲兼中務卿。從五位下藤原朝臣是人爲圖書頭。從五位下阿倍朝臣爲奈麻呂爲助。正四位下春宮大夫左衛士督藤原朝臣是公爲兼式部大輔。從五位下石川朝臣人麻呂爲少輔。從五位上日置造蓑麻呂爲大學頭。東宮學士如故。從四位上藤原朝臣家依爲治部卿。從五位上石川朝臣名繼爲少輔。從五位下山邊眞人笠爲玄蕃頭。從五位下安倍朝臣弟當爲主税頭。從四位下紀朝臣廣庭爲兵部大輔。從五位下紀朝臣門守爲兵馬正。正四位下藤原朝臣濱成爲刑部卿。從五位下石川朝臣在麻呂爲少輔。從四位下石上朝臣息繼爲大藏卿。從五位上中臣朝臣常爲宮内大輔。從五位下大宅眞人眞木爲少輔。外從五位下船木直馬養爲園池正。從五位下大伴宿祢東人爲彈正弼。從四位下百濟王理伯爲右京大夫。從五位上笠朝臣道引爲亮。正五位下掃守王爲攝津大夫。從五位下大原真人清貞爲亮。正五位下葛井連道依爲勅旨少輔。從五位下健部朝臣人上爲員外少輔。伊豫介如故。從五位上文室眞人高嶋爲造宮大輔。外從五位下土師宿祢和麻呂爲大和介。從五位上紀朝臣廣純爲河内守。從五位下藤原朝臣鷲取爲伊勢守。從五位下紀朝臣古佐美爲介。從五位下石川朝臣豊麻呂爲尾張守。中衛員外中將從四位上伊勢朝臣老人爲兼遠江守。内膳正從五位下山邊王爲兼駿河守。從五位下安倍朝臣諸上爲介。外從五位下村國連子老爲伊豆守。從四位下大伴宿祢家持爲相摸守。刑部卿正四位下藤原朝臣濱成爲兼武藏守。從五位下布勢朝臣清直爲介。從五位下藤原朝臣黒麻呂爲上総介。彈正尹從四位下藤原朝臣乙繩爲兼下総守。外從五位下秦忌寸伊波多氣爲飛騨守。從五位下石川朝臣望足爲信濃守。從五位下賀茂朝臣人麻呂爲上野介。從五位下大中臣朝臣宿奈麻呂爲下野守。從五位上上毛野朝臣稻人爲陸奥介。從五位下百濟王武鏡爲出羽守。外從五位下下毛野朝臣根麻呂爲介。從五位下多治比眞人名負爲能登守。從五位下牟都伎王爲越中介。從五位下紀朝臣犬養爲越後介。右兵衛督從五位下藤原朝臣宅美爲兼丹波守。外從五位下日置造道形爲介。從五位下藤原朝臣刷雄爲但馬介。外從五位下六人部連廣道爲出雲介。從五位下文室眞人眞老爲石見守。右衛士督正五位上藤原朝臣雄依爲兼播磨守。右大舍人頭從四位下神王爲兼美作守。從五位下紀朝臣眞乙爲介。從五位上三方王爲備前守。外從五位下秦忌寸眞成爲介。從五位下大中臣朝臣繼麻呂爲備中守。從五位下廣川王爲備後守。陰陽頭從四位上大津連大浦爲兼安藝守。外從五位下安都宿祢眞足爲介。外從五位下上毛野公息麻呂爲周防守。從五位下大伴宿祢田麻呂爲土左守。從五位下多治比眞人公子爲肥前守。從五位下多治比眞人豊濱爲豊前守。外從五位下秦忌寸蓑守爲日向守。</p>
<p>乙巳。以外從五位下長尾忌寸金村爲伊賀守。</p>
<p>丙午。侍醫外從五位下清岡連廣嶋爲兼丹後介。」大和國飢。賑給之。</p>
<p>戊申。賜諸國糶私稻者七人爵各一級。」叙越前國丹生郡雨夜神從五位下。」參河國飢。賑給之。</p>
<p>甲寅。授无位文室眞人古能可美從五位下。</p>
<p>丁巳。勅。比年。員外國司。其數寔繁。徒有煩擾之損。弥乖簡易之化。永言其弊。理合廢省。宜仰所司。歴任五年已上。一皆解却。其未秩滿者。毎滿五年。解任放上。不必待符。</p>
<p>辛酉。能登國飢。賑給之。</p>
<p>戊辰。以從五位下藤原朝臣刷雄爲但馬守。</p>
<p>夏四月己夘。勅曰。如聞。天下諸國疾疫者衆。雖加醫療。猶未平復。朕君臨宇宙。子育黎元。興言念此。寤寐爲勞。其摩訶般若波羅蜜者。諸佛之母也。天子念之。則兵革災害不入國中。庶人念之。則疾疫癘鬼不入家内。思欲憑此慈悲。救彼短折。宜告天下諸國。不論男女老少。起坐行歩。咸令念誦摩訶般若波羅蜜。其文武百官向朝赴曹。道次之上。及公務之餘。常必念誦。庶使陰陽叶序。寒温調氣。國無疾疫之災。人遂天年之壽。普告遐邇。知朕意焉。</p>
<p>癸未。授无位藤原朝臣仲繼從五位下。</p>
<p>己丑。美濃國飢。賑給之。</p>
<p>庚寅。奉黒毛馬於丹生川上神。旱也。</p>
<p>壬辰。以從五位下相摸宿祢伊波爲尾張守。從五位下石川朝臣豊麻呂爲美濃介。外從五位下下毛野朝臣根麻呂爲下野介。從五位下宍人朝臣繼麻呂爲若狹守。從三位藤原朝臣藏下麻呂爲大宰帥。</p>
<p>甲午。近江國飢。賑給之。</p>
<p>五月庚子。復當麻眞人高庭本位從五位下。</p>
<p>壬寅。河内國飢。賑給之。</p>
<p>癸夘。正四位上藤原朝臣百川。藤原朝臣楓麻呂並授從三位」。以從三位藤原朝臣藏下麻呂。正四位下藤原朝臣是公並爲參議。」復无位大原眞人宿奈麻呂本位從五位下。</p>
<p>乙夘。勅大宰府曰。比年新羅蕃人。頻有來著。尋其縁由。多非投化。忽被風漂。無由引還留爲我民。謂本主何。自今以後。如此之色。宜皆放還以示弘恕。如有船破及絶粮者。所司量事。令得歸計。</p>
<p>癸亥。散位從四位下大伴宿祢御依卒。</p>
<p>丁夘。以從五位下坂上忌寸石楯爲中衛將監。</p>
<p>六月庚午。始令太政官左右官掌把笏。</p>
<p>壬申。奉幣於山背國乙訓郡乙訓社。以犲狼之恠也。」奉黒毛馬於丹生川上神。旱也。</p>
<p>辛巳。志摩國飢。賑給之。</p>
<p>乙酉。伊豫國飢。賑給之。</p>
<p>丁亥。飛騨國飢。賑給之。</p>
<p>庚寅。以從五位下紀朝臣犬養爲伊豆守。外從五位下六人部連廣道爲越後介。外從五位下村國連子老爲出雲介。從五位下石川朝臣諸足爲備後介。</p>
<p>秋七月己亥。復女孺无位足羽臣黒葛本位外從五位上。</p>
<p>辛丑。若狹。土左二國飢。賑給之。</p>
<p>丁未。上総國獻白烏。</p>
<p>戊申。大納言從二位文室眞人大市重乞致仕。詔。卿年及懸車。告老言退。古人所謂。知足不辱。知止不殆。此之謂也。思欲留連。恐非優老之道。體力如健。隨時節朝參。因賜御杖。</p>
<p>庚戌。授命婦從五位下紀朝臣方名從四位下。</p>
<p>丁巳。陸奥國行方郡災。燒穀穎二万五千四百餘斛。</p>
<p>戊午。尾張國飢。賑給之。」以從五位下紀朝臣本爲左少弁。從五位上佐伯宿祢久良麻呂爲近江介。▼是日。尚膳從三位藤原朝臣家子薨。遣使弔賻之贈正三位。</p>
<p>庚申。以河内守從五位上紀朝臣廣純爲兼鎭守副將軍。勅陸奥國按察使兼守鎭守將軍正四位下大伴宿祢駿河麻呂等曰。將軍等。前日奏征夷便宜。以爲。一者不可伐。一者必當伐。朕爲其勞民。且事含弘。今得將軍等奏。蠢彼蝦狄。不悛野心。屡侵邊境。敢拒王命。事不獲已。一依來奏。宜早發軍應時討滅。</p>
<p>壬戌。陸奥國言。海道蝦夷。忽發徒衆。焚橋塞道。既絶往來。侵桃生城。敗其西郭。鎭守之兵。勢不能支。國司量事。興軍討之。但未知其相戰而所殺傷。</p>
<p>八月己巳。勅坂東八國曰。陸奥國如有告急。隨國大小。差發援兵二千已下五百已上。且行且奏。務赴機要。</p>
<p>庚午。遣使秡淨天下諸國。以齋内親王將向伊勢也。</p>
<p>壬午。以從五位下廣上王爲齋宮長官。</p>
<p>甲申。勅。外國五位已上。身亡本居者。自今以後。宜割當國正税給其賻物。</p>
<p>乙酉。上総守從四位下桑原王卒。</p>
<p>己丑。幸新城宮。授別當從五位上藤原朝臣諸姉正五位下。外從五位下刑部直外虫名正五位下。</p>
<p>辛夘。先是。天皇依鎭守將軍等所請。令征蝦賊。至是更言。臣等計。賊所爲。既是狗盜鼠竊。雖時有侵掠。而不致大害。今属茂草攻之。臣恐後悔無及。天皇以其輕論軍興首尾異計。下勅深譴責之。</p>
<p>九月己亥。齋内親王向于伊勢。</p>
<p>庚子。授正六位上尾張連豊人外從五位下。以從五位下安倍朝臣弟當爲少納言。大納言正三位藤原朝臣魚名爲兼中務卿。從五位下石川朝臣淨麻呂爲少輔。從五位下高麗朝臣石麻呂爲員外少輔。從五位下藤原朝臣長道爲主税頭。從三位藤原朝臣繼繩爲兵部卿。左兵衛督如故。外從五位下日置首若虫爲漆部正。從四位上大伴宿祢伯麻呂爲宮内卿。從四位下大伴宿祢家持爲左京大夫。從五位下藤原朝臣鷹取爲亮。從五位上弓削宿祢塩麻呂爲右京亮。外從五位下伊勢朝臣子老爲造宮少輔。外從五位下丹比宿祢眞繼爲鑄錢次官。外從五位下英保首代作爲修理次官。周防掾如故。從五位下藤原朝臣菅繼爲常陸介。左京大夫從四位下大伴宿祢家持爲兼上総守。從五位下巨勢朝臣馬主爲能登守。大外記外從五位下内藏忌寸全成爲兼越後介。從五位上石川朝臣眞永爲大宰少貳。</p>
<p>辛丑。内匠頭正五位下葛井連道依爲兼右兵衛佐。丹波介從五位下廣川王爲兼内兵庫正。</p>
<p>壬寅。令天下諸國修造溝池。</p>
<p>癸夘。遣使覆検於天下諸國。</p>
<p>戊午。復縣犬養宿祢内麻呂本位從五位下。</p>
<p>辛酉。以春宮員外大進外從五位下河内連三立麻呂爲兼河内權介。外從五位下尾張連豊人爲山背權介。大監物從五位下礒部王爲兼參河守。從五位下笠朝臣名麻呂爲權介。」遣使於五畿内。修造陂池。並差三位已上。以爲検校。國一人。</p>
<p>甲子。從五位下和氣宿祢清麻呂廣虫。賜姓朝臣。</p>
<p>冬十月己巳。散位從四位下國中連公麻呂卒。本是百濟國人也。其祖父徳率國骨富。近江朝庭歳次癸亥属本蕃喪亂歸化。天平年中。聖武皇帝發弘願。造盧舍那銅像。其長五丈。當時鑄工無敢加手者。公麻呂頗有巧思。竟成其功。以勞遂授四位。官至造東大寺次官兼但馬員外介。寳字二年。以居大和國葛下郡國中村。因地命氏焉。</p>
<p>庚午。陸奥國遠山村者。地之險阻。夷俘所憑。歴代諸將。未甞進討。而按察使大伴宿祢駿河麻呂等。直進撃之。覆其巣穴。遂使窮寇奔亡。降者相望。於是。遣使宣慰。賜以御服綵帛。</p>
<p>十一月甲辰。幸坂合部内親王第。授從二位文室眞人大市正二位。四品坂合部内親王三品。</p>
<p>乙巳。授大市妾无位錦部連針魚女外從五位下。陸奥國言。大宰。陸奥。同警不虞。飛驛之奏。當記時尅。而大宰既有漏尅。此國獨無其器者。遣使置之。</p>
<p>十二月戊辰。復從五位下山邊眞人笠属籍。</p>
<p>乙酉。右大臣正二位勳四等大中臣朝臣清麻呂上表重乞骸骨。優詔不許。</p>
<p>丁亥。正三位圓方女王薨。平城朝左大臣從一位長屋王之女也。</p>
<p>六年春正月乙未朔。宴五位巳上於内裏。賜祿有差。</p>
<p>丁酉。勅。三春初啓。萬物惟新。天地行仁。動植霑惠。古之明主。應此良辰。必布恩徳。廣施慈命。朕雖虚薄。何不思齊。宜可大赦天下。自寳龜六年正月三日昧爽以前大辟罪已下。罪无輕重。已發覺。未發覺。已結正。未結正。繋囚見徒。咸赦除之。其八虐。故殺人。強盜竊盜。私鑄錢。常赦所不免者。不在赦限。但入死者皆減一等。普告遐邇。知朕意焉。</p>
<p>戊戌。授无位粟田朝臣廣刀自從五位下。</p>
<p>辛丑。宴五位已上賜衾。</p>
<p>己酉。授正四位下大伴宿祢古慈斐從三位。</p>
<p>庚戌。從五位下參河王。伊刀王。田上王並授從五位上。從四位上藤原朝臣家依。大伴宿祢伯麻呂並正四位下。正五位下多治比眞人木人正五位上。從五位下高向朝臣家主。藤原朝臣鷲取。中臣習宜朝臣山守。佐伯宿祢國守並從五位上。外從五位上坂上忌寸老人。外從五位下淨岡連廣嶋。正六位上百濟王玄鏡。坂本朝臣繩麻呂。小治田朝臣諸成。田中朝臣難波麻呂。大伴宿祢上足並從五位下。正六位上高市連屋守。越智直入立並外從五位下。」事畢宴於五位已上。賜祿有差。</p>
<p>庚寅。復无位津嶋朝臣小松本位從五位下。授正六位上伊蘇志臣総麻呂外從五位下。</p>
<p>辛酉。授正六位上陽疑造豊成女外從五位下。</p>
<p>二月辛未。地震。」先是。天平寳字八年。以弓削宿祢爲御清朝臣。連爲宿祢。至是皆復本姓。</p>
<p>甲戌。讃岐國飢。賑給之。</p>
<p>丙子。遣使於伊勢。繕修渡會郡堰溝。且令行視多氣渡會二郡宜耕種地。</p>
<p>乙酉。授无位■田親王四品。</p>
<p>三月乙未。始置伊勢少目二員。參河大少目員。遠江少目二員。駿河大少目員。武藏下総少目二員。常陸少掾二員。少目二員。美濃少目二員。下野大少目員。陸奥越前少目二員。越中。但馬。因幡。伯耆大少目員。播磨少目二員。美作。備中。阿波。伊豫。土左大少目員。肥後少目二員。豊前大少目員。」以外從五位下上総宿祢建麻呂爲隼人正。從五位下佐伯宿祢藤麻呂爲左衛士員外佐。從五位下大中臣朝臣繼麻呂爲右衛士員外佐。</p>
<p>辛亥。授正四位下藤原朝臣濱成正四位上。</p>
<p>丙辰。陸奥蝦賊騷動。自夏渉秋。民皆保塞。田疇荒廢。詔復當年課役田租。</p>
<p>己未。置酒田村舊宮。群臣奉觴上壽。極日盡歡。賜祿有差。</p>
<p>夏四月戊辰。正七位上飯高公若舍人等十一人賜姓宿祢。</p>
<p>己巳。河内。攝津兩國有鼠食五穀及草木。」遣使奉幣於諸國群神。</p>
<p>辛未。授正五位下佐伯宿祢助從四位下。</p>
<p>庚午。外從五位下大隅忌寸三行爲隼人正。</p>
<p>壬申。授川部酒麻呂外從五位下。酒麻呂肥前國松浦郡人也。勝寳四年。爲入唐使第四船柁師。歸日海中順風盛扇。忽於船尾失火。其炎覆艫而飛。人皆惶遽不知爲計。時酒麻呂廻柁。火乃傍出。手雖燒爛。把柁不動。因遂撲滅。以存人物。以功授十階。補當郡員外主帳。至是授五位。</p>
<p>乙亥。近江國獻白龜赤眼。</p>
<p>丁丑。山背國獻白雉。</p>
<p>丁亥。以從五位下藤原朝臣長繼爲内兵庫正。</p>
<p>己丑。井上内親王。他戸王並卒。</p>
<p>五月癸巳朔。伊勢國多氣郡人外正五位下敢礒部忍國等五人賜姓敢臣。</p>
<p>丙申。地震。</p>
<p>癸夘。備前國飢。賑給之。</p>
<p>乙巳。有野狐。居于大納言藤原朝臣魚名朝座。</p>
<p>丙午。白虹竟天。</p>
<p>己酉。從四位上陰陽頭兼安藝守大津連大浦卒。大浦者世習陰陽。仲満甚信之。問以事之吉凶。大浦知其指意渉於逆謀。恐禍及己。密告其事。居未幾。仲満果反。其年授從四位上。賜姓宿祢。拜兵部大輔兼美作守。神護元年。以黨和氣王。除宿祢姓。左遷日向守。尋解見任。即留彼國。寳龜初。原罪入京。任陰陽頭。俄兼安藝守。卒於官。</p>
<p>己未。以京庫綿一万屯。甲斐。相摸兩國綿五千屯。造襖於陸奥國。</p>
<p>六月癸亥朔。解却畿内員外史生已上。</p>
<p>丙子。授无位藤原朝臣勤子從五位下。</p>
<p>辛巳。以正四位下佐伯宿祢今毛人爲遣唐大使。正五位上大伴宿祢益立。從五位下藤原朝臣鷹取爲副。判官録事各四人。造使船四隻於安藝國。</p>
<p>甲申。遣使祭疫神於畿内諸國。</p>
<p>丁亥。奉黒毛馬於丹生川上神。旱也。其畿内諸國界。有神社能興雲雨者。亦遣使奉幣。</p>
<p>庚寅。授正六位下大原眞人美氣從五位下。</p>
<p>秋七月壬辰朔。參議大宰帥從三位勳二等藤原朝臣藏下麻呂薨。平城朝參議正三位式部卿大宰帥馬養之第九子也。自内舍人。遷出雲介。寳字七年。授從五位下。任少納言。八年之亂。賊走近江。官軍追討。藏下麻呂將兵奄至。力戰敗之。以功授從三位勳二等。歴近衛大將兼左京大夫伊豫土左等國按察使。寳龜五年。自兵部卿遷大宰帥。薨年■二。</p>
<p>丙申。參河。信濃。丹後三國飢。並賑給之。</p>
<p>壬寅。以從四位下石川朝臣名足爲大宰大貳。從五位下多治比眞人豊濱爲少貳。</p>
<p>丁未。下野國言。都賀郡有黒鼠數百許。食草木之根數十里所。</p>
<p>庚戌。雨雹。大者如碁子。</p>
<p>丙辰。山背國紀伊郡人從八位上金城史山守等十四人賜姓眞城史。</p>
<p>丁巳。授正五位下藤原朝臣諸姉正五位上。无位藤原朝臣綿手從五位下。</p>
<p>八月丙寅。和泉國飢。賑給之。</p>
<p>戊辰。有野狐。踞于閤門。從五位下昆解沙弥麻呂賜姓宿祢。</p>
<p>辛未。授正五位下百濟王明信正五位上。</p>
<p>癸酉。始設蓮葉之宴。</p>
<p>丙子。授正五位上安倍朝臣子美奈從四位下。</p>
<p>庚辰。太政官奏曰。伏奉去七月廿七日勅。如聞。京官祿薄。不免飢寒之苦。國司利厚。自有衣食之饒。因茲。庶僚咸望外任。多士曾无廉恥。朕君臨區宇。志在平分。思欲割諸國之公廨。加在京之俸祿。卿等宜詳議奏聞者。臣聞。三代弛張。百王沿革。隨時損益。事在利人。伏惟。陛下仁霑品物。化被群方。愍庶僚之飢寒。均内外之豊儉。損彼有餘。補此不足。凡在動植。莫不霑潤。臣等承奉聖旨。喜百恒情。臣等商量。毎國割取公廨四分之一。以益在京俸祿。奏可。</p>
<p>癸未。伊勢。尾張。美濃三國言。九月日異常風雨。漂沒百姓三百餘人。馬牛千餘。及壞國分并諸寺塔十九。其官私廬舍不可勝數。遣使修理伊勢齋宮。又分頭案検諸國被害百姓。▼是日。祭疫神於五畿内。</p>
<p>庚寅。授遣唐録事正七位上羽栗翼外從五位下。爲准判官。</p>
<p>辛夘。大祓。以伊勢美濃等國風雨之災也。</p>
<p>九月甲辰。以正五位下佐伯宿祢國益爲河内守。從五位上石川朝臣在麻呂爲尾張介。從五位上紀朝臣廣純爲陸奥介。鎭守副將軍如故。從五位下縣犬養宿祢眞伯爲備後介。從五位下石川朝臣諸足爲讃岐介。從五位上高向朝臣家主爲筑後守。從五位上弓削宿祢塩麻呂爲豊前守。</p>
<p>壬寅。勅。十月十三日。是朕生日。毎至此辰。感慶兼集。宜令諸寺僧尼。毎年是日轉經行道。海内諸國。並宜斷屠。内外百官。賜■宴一日。仍名此日爲天長節。庶使廻斯功徳。虔奉先慈。以此慶情。普被天下。</p>
<p>丙午。河内國進白龜。</p>
<p>辛亥。遣使奉白馬及幣於丹生川上。畿内群神。霖雨也。</p>
<p>戊午。以正四位下大伴宿祢駿河麻呂。從四位下紀朝臣廣庭。並爲參議。從五位上藤原朝臣種繼爲近衛少將。山背守如故。從五位上紀朝臣船守爲員外少將。紀伊守如故。</p>
<p>冬十月辛酉朔。日有蝕之。</p>
<p>壬戌。前右大臣正二位勳二等吉備朝臣眞備薨。右衛士少尉下道朝臣國勝之子也。靈龜二年。年廿二。從使入唐。留學受業。研覽經史。該渉衆藝。我朝學生播名唐國者。唯大臣及朝衡二人而巳。天平七年歸朝。授正六位下。拜大學助。高野天皇師之。受礼記及漢書。恩寵甚渥。賜姓吉備朝臣。累遷。七歳中。至從四位上右京大夫兼右衛士督。十一年。式部少輔從五位下藤原朝臣廣嗣。与玄■法師有隙。出爲大宰少貳。到任即起兵反。以討玄■及眞備爲名。雖兵敗伏誅。逆魂未息。勝寳二年左降筑前守。俄遷肥前守。勝寳四年爲入唐副使。廻日授正四位下。拜大宰大貳。建議創作筑前國怡土城。寳字七年。功夫略畢。遷造東大寺長官。八年仲滿謀反。大臣計其必走。分兵遮之。指麾部分甚有籌略。賊遂陷謀中。旬日悉平。以功授從三位勳二等。爲參議中衛大將。神護二年。任中納言。俄轉大納言。拜右大臣。授從二位。先是。大學釋奠。其儀未備。大臣依稽礼典。器物始修。礼容可觀。又大藏省雙倉被燒。大臣私更營構。于今存焉。寳龜元年。上啓致仕。優詔不許。唯罷中衛大將。二年累抗啓乞骸骨。許之。薨時年八十三。遣使弔賻之。</p>
<p>丙寅。地震。</p>
<p>辛未。以從五位下笠朝臣名麻呂爲齋宮頭。</p>
<p>癸酉。出羽國言。蝦夷餘燼。猶未平殄。三年之間。請鎭兵九百九十六人。且鎭要害。且遷國府。勅差相摸。武藏。上野。下野四國兵士發遣。▼是日天長。大■。群臣獻翫好酒食。宴畢賜祿有差。</p>
<p>乙亥。以從五位下文室眞人水通爲安藝守。</p>
<p>己夘。屈僧二百口。讀大般若經於内裏及朝堂。</p>
<p>甲申。大祓。以風雨及地震也。</p>
<p>乙酉。奉幣帛於伊勢太神宮。</p>
<p>十一月丙申。遣使於五畿内。修造溝池。</p>
<p>丁酉。大宰府言。日向薩摩兩國風雨。桑麻損盡。詔不問寺神之戸。並免今年調庸。</p>
<p>乙巳。遣使於陸奥國宣詔。夷俘等忽發逆心。侵桃生城。鎭守將軍大伴宿祢駿河麻呂等。奉承朝委。不顧身命。討治叛賊。懷柔歸服。勤勞之重。實合嘉尚。駿河麻呂已下一千七百九十餘人。從其功勳加賜位階。授正四位下大伴宿祢駿河麻呂正四位上勳三等。從五位上紀朝臣廣純正五位下勳五等。從六位上百濟王俊哲勳六等。餘各有差。其功卑不及叙勳者。賜物有差。</p>
<p>丁巳。以參議從三位大藏卿藤原朝臣楓麻呂爲兼攝津大夫。左少弁從五位上小野朝臣石根爲兼中衛少將。從四位下大伴宿祢家持爲衛門督。</p>
<p>十二月甲申。從三位石上朝臣宅嗣賜姓物部朝臣。以其情願也。</p>
<h2>卷第卅四　光仁天皇　天宗高紹天皇</h2>
<p>丙申。授正五位下掃守王正五位上。從五位下礒部王從五位上。正六位上楊胡王從五位下。正四位下藤原朝臣家依正四位上。正五位上石川朝臣垣守從四位下。正五位下多治比眞人長野。石川朝臣豊人。大中臣朝臣子老並正五位上。從五位上石上朝臣家成。石川朝臣眞永並正五位下。從五位下文室眞人水通。藤原朝臣宅美。巨勢朝臣苗麻呂。巨勢朝臣池長。石川朝臣清麻呂。百濟王利善。紀朝臣家守。百濟王武鏡。山上朝臣船主並從五位上。正六位上藤原朝臣長山。大中臣朝臣諸魚。多治比眞人三上。紀朝臣難波麻呂。紀朝臣大宅。石川朝臣太祢。石川朝臣宿奈麻呂。大神朝臣末足。大野朝臣石主。中臣朝臣池守。佐味朝臣繼人。阿倍朝臣土作。安曇宿祢清成。紀朝臣牛長並從五位下。正六位上刑部大山。道田連安麻呂。吉田連古麻呂。高橋連鷹主並外從五位下。四品能登内親王三品。无位秋野王。美作王。正五位上多治比眞人古奈祢。橘朝臣眞都我。久米連若女並從四位下。正五位下巨勢朝臣諸主正五位上。從五位下紀朝臣宮子正五位下。无位平群朝臣邑刀自。藤原朝臣産子。藤原朝臣乙倉。藤原朝臣教貴。從五位下飛鳥眞人御井。藤原朝臣今子。縣犬養宿祢酒女並從五位上。无位安曇宿祢刀自。外從五位下大鹿臣子虫並從五位下。事畢宴於五位已上。賜祿有差。</p>
<p>戊申。以正五位下大伴宿祢潔足爲東海道検税使。正五位下石上朝臣家成爲東山道使。從五位下吉備朝臣眞事爲北陸道使。從五位上當麻眞人永嗣爲山陰道使。正五位下石川朝臣眞永爲山陽道使。從五位下多治比眞人三上爲南海道使。從五位下多朝臣犬養爲西海道使。毎道判官主典各一人。</p>
<p>乙夘。授正五位上多冶比眞人若日女從四位下。</p>
<p>二月甲子。陸奥國言。取來四月上旬。發軍士二万人。當伐山海二道賊。於是。勅出羽國。發軍士四千人。道自雄勝而伐其西邊。▼是夜。有流星。其大如盆。</p>
<p>丙寅。御南門。大隅薩摩隼人奏俗伎。</p>
<p>戊辰。外從五位下大住忌寸三行。大住直倭並授外從五位上。外正六位上薩摩公豊繼外從五位下。自餘八人各有差。</p>
<p>三月辛夘。勅。前日改弓削宿祢。復弓削連。但故從五位下弓削宿祢薩摩。依舊勿改。</p>
<p>癸巳。以從五位下粟田朝臣人成爲右少弁。從五位上石川朝臣眞守爲中務少輔。從五位下大原眞人美氣爲右大舍人助。陰陽頭從五位上山上朝臣船主爲兼天文博士。從五位下多朝臣犬養爲式部少輔。從五位下池原公禾守爲主計頭。外從五位下道田連安麻呂爲主税助。正五位下豊野眞人奄智爲兵部大輔。從五位下石川朝臣名主爲鼓吹正。從五位下紀朝臣難波麻呂爲刑部少輔。從五位下廣川王爲大判事。從五位上菅生王爲大藏大輔。從五位下佐味朝臣繼人爲宮内少輔。從五位下安曇宿祢淨成爲内膳奉膳。從五位下淨上王爲造酒正。外從五位下高市連豊足爲内染正。外從五位下長瀬連廣足爲園池正。正五位上藤原朝臣雄依爲左京大夫。外從五位下高市連屋守爲西市正。從五位下多治比眞人歳主爲攝津亮。從五位下紀朝臣本爲春宮亮。大外記外從五位下羽栗翼爲兼勅旨大丞。從五位上藤原朝臣鷲取爲造宮少輔。從四位下石上朝臣息嗣爲造東大寺長官。治部卿正四位上藤原朝臣家依爲兼衛門督。從五位下大中臣朝臣諸魚爲員外佐。從四位下藤原朝臣小黒麻呂爲右衛士督。從五位上巨勢朝臣池長爲佐。從五位下大原眞人清貞爲員外佐。從五位下大中臣朝臣繼麻呂爲山背守。從四位下大伴宿祢家持爲伊勢守。内匠助外從五位下松井連淨山爲兼下総大掾。造宮卿從三位高麗朝臣福信爲兼近江守。從五位下紀朝臣大宅爲飛驛守。從五位下大伴宿祢上足爲上野介。從五位上藤原朝臣宅美爲越前守。從五位上石川朝臣清麻呂爲介。從五位下牟都伎王爲越中守。從五位下小治田朝臣諸成爲介。從五位下矢集宿祢大唐爲能登守。從五位下石川朝臣宿奈麻呂爲越後守。從五位上紀朝臣家守爲丹波守。從五位下大原眞人宿奈麻呂爲伯耆守。正五位上多治比眞人長野爲出雲守。從五位上豊野眞人五十戸爲介。内藥正外從五位下吉田連斐太麻呂爲兼掾。正五位下大伴宿祢潔足爲播磨守。外從五位下秦忌寸石竹爲介。從五位下大神朝臣末足爲備中守。從五位下多治比眞人三上爲長門守。外從五位下三嶋宿祢宗麻呂爲淡路守。從五位上安倍朝臣東人爲豊後守。</p>
<p>丙申。以從四位下石川朝臣垣守爲中務大輔。從五位上紀朝臣鯖麻呂爲木工頭。</p>
<p>辛亥。以從五位下多朝臣犬養爲右少弁。從五位下粟田朝臣人成爲中務少輔。從五位上石川朝臣眞守爲式部少輔。外從五位下高市連屋守爲園池正。外從五位下長瀬連廣足爲西市正。從五位上紀朝臣家守爲春宮亮。丹波守如故。</p>
<p>丙辰。以從五位下紀朝臣本爲尾張守。</p>
<p>夏四月戊午朔。日有蝕之。</p>
<p>己巳。勅。祭祀神祇。國之大典。若不誠敬。何以致福。如聞。諸社不修。人畜損穢。春秋之祀。亦多怠慢。因茲嘉祥弗降。災異荐臻。言念於斯。情深慙■。宜仰諸國。莫令更然。</p>
<p>壬申。御前殿賜遣唐使節刀。詔曰。天皇〈我〉大命〈良麻等〉遣唐國使人〈尓〉詔大命〈乎〉聞食〈止〉宣。今詔。佐伯今毛人宿祢。大伴宿祢益立二人。今汝等二人〈乎〉遣唐國者今始〈弖〉遣物〈尓波〉不在。本〈与利〉自朝使其國〈尓〉遣〈之〉其國〈与利〉進渡〈祁里〉。依此〈弖〉使次〈止〉遣物〈曾〉。悟此意〈弖〉其人等〈乃〉和〈美〉安〈美〉應爲〈久〉相言〈部。〉驚〈呂〉驚〈呂之岐〉事行〈奈世曾〉。亦所遣使人判官已下死罪已下有犯者順罪〈弖〉行〈止之弖〉節刀給〈久止〉詔大命〈乎〉聞食〈止〉宣。事畢。賜大使副使御服。賜前入唐大使藤原河清書曰。汝奉使絶域。久經年序。忠誠遠著。消息有聞。故今因聘使。便命迎之。仍賜■一百匹。細布一百端。砂金大一百兩。宜能努力。共使歸朝。相見非■。指不多及。</p>
<p>丙子。授正四位下飯高宿祢諸高從三位。從五位上因幡國造淨成女。壬生宿祢小家主並正五位下。正六位上雀部朝臣廣持從五位下。</p>
<p>五月戊子。出羽國志波村賊叛逆。与國相戰。官軍不利。發下総下野常陸等國騎兵伐之。</p>
<p>戊戌。以近江介從五位上佐伯宿祢久良麻呂爲兼陸奥鎭守權副將軍。</p>
<p>己亥。散事從四位下佐味朝臣宮卒。</p>
<p>庚子。正六位上後部石嶋等六人賜姓出水連。</p>
<p>戊申。授无位公子乎刀自外從五位下。</p>
<p>乙夘。大祓。以災變屡見也。</p>
<p>丙辰。屈僧六百。讀大般若經於宮中及朝堂。</p>
<p>六月庚申。太白晝見。</p>
<p>癸亥。播磨國戸五十烟捨招提寺。</p>
<p>甲子。近衛大初位下粟人道足等十人賜姓粟直。</p>
<p>己巳。參議從三位大藏卿兼攝津大夫藤原朝臣楓麻呂薨。平城朝贈太政大臣房前之第七子也。</p>
<p>壬申。右京大夫從四位下百濟王理伯卒。</p>
<p>癸酉。授无位坂本王從五位下。</p>
<p>甲戌。大祓京師及畿内諸國。奉黒毛馬丹生川上神。旱也。</p>
<p>秋七月丁亥。從四位下置始女王卒。</p>
<p>壬辰。參議正四位上陸奥按察使兼鎭守將軍勳三等大伴宿祢駿河麻呂卒。贈從三位。賻■卅疋。布一百端。</p>
<p>己亥。令造安房。上総。下総。常陸四國船五十隻。置陸奥國以備不虞。</p>
<p>庚子。以從五位下石川朝臣人麻呂爲大和検税使。從五位下多治比眞人乙安爲河内和泉使。從五位下息長眞人道足爲攝津山背使。</p>
<p>甲辰。震西大寺西塔。</p>
<p>丙午。以從五位下上毛野朝臣馬長爲出羽守。</p>
<p>八月丙辰朔。遣使奉幣於天下群神。其天下諸社之祝。不勤洒掃。以致蕪穢者。收其位記。与替。</p>
<p>癸亥。山背國乙訓郡人外從五位下羽栗翼賜姓臣。</p>
<p>戊辰。大風。</p>
<p>庚午。天下諸國蝗。畿内者遣使巡視。餘者令國司行事。</p>
<p>壬午。授正五位上石川朝臣豊人從四位下。</p>
<p>閏八月庚寅。先是。遣唐使船到肥前國松浦郡合蚕田浦。積月餘日。不得信風。既入秋節。弥違水候。乃引還於博多大津。奏上曰。今既入於秋節。逆風日扇。臣等望。待來年夏月。庶得渡海。▼是日勅。後年發期一依來奏。其使及水手並宜在彼待期進途。</p>
<p>甲辰。以右大舍人頭從四位下神王爲兼下総守。彈正尹從四位下藤原朝臣弟繩爲兼美作守。</p>
<p>壬子。丹後國与謝郡人采女部宅刀自女一産三男。賜粮及乳母粮料。」壹伎嶋風。損苗子。免當年調。</p>
<p>九月甲子。以宮内卿正四位下大伴宿祢伯麻呂爲兼越前守。</p>
<p>丁夘。陸奥國俘囚三百九十五人分配大宰管内諸國。</p>
<p>庚午。始置越前國氣比神宮司。准從八位官。</p>
<p>甲戌。幸大藏省。賜陪從五位已上祿。並皆盡重而出。</p>
<p>庚辰。山邊眞人何鹿。山邊眞人猪名。並復属籍。</p>
<p>是月。毎夜。瓦石及塊自落内豎曹司及京中往往屋上。明而視之。其物見在。經廿餘日乃止。</p>
<p>冬十月壬辰。美濃國菅田驛。与飛騨國大野郡伴有驛。相去七十四里。巖谷險深。行程殊遠。其中間量置一驛。名曰下留。</p>
<p>癸巳。地震。</p>
<p>乙未。陸奥國頻經征戰。百姓彫弊。免當年田租。</p>
<p>乙巳。授從六位上栗前連枝女外從五位下。</p>
<p>丁未。以參議從三位藤原朝臣田麻呂爲攝津大夫。</p>
<p>十一月丙辰。地震。</p>
<p>己巳。遣唐大使佐伯宿祢今毛人自大宰還而進節刀。副使大伴宿祢益立。判官海上眞人三狩等。留府待期。時人善之。</p>
<p>庚辰。發陸奥軍三千人伐膽澤賊。</p>
<p>癸未。出羽國俘囚三百五十八人配大宰管内及讃岐國。其七十八人班賜諸司及參議已上爲賎。</p>
<p>十二月丁酉。停遣唐副使大伴宿祢益立。以左中弁兼中衛中將鑄錢長官從五位上小野朝臣石根。備中守從五位下大神朝臣末足並爲副使。」募陸奥國諸郡百姓戍奥郡者。便即占著。給復三年。</p>
<p>乙巳。渤海國遣獻可大夫司賓少令開國男史都蒙等一百八十七人。賀我即位。并赴彼國王妃之喪。比着我岸。忽遭惡風。柁折帆落。漂沒者多。計其全存。僅有■六人。便於越前國加賀郡安置供給。</p>
<p>戊申。左京人從六位下秦忌寸長野等廿二人賜姓奈良忌寸。山背國葛野郡人秦忌寸箕造等九十七人朝原忌寸。</p>
<p>庚戌。豊前國京都人正六位上■田勝愛比賜姓大神■田朝臣。左京人少初位上蓋田蓑長丘連。</p>
<p>八年春正月甲寅朔。宴五位已上於前殿。賜祿有差。</p>
<p>丙辰。以内臣從二位藤原朝臣良繼爲内大臣。遣唐副使左中弁從五位上小野朝臣石根爲兼播磨守。</p>
<p>丁巳。授正三位藤原朝臣魚名從二位。正六位上藤原朝臣長河。紀朝臣宮人並從五位下。</p>
<p>戊午。左京人從七位上田邊史廣本等五十四人賜姓上毛野公。</p>
<p>庚申。授從四位下鴨王從四位上。從五位上三方王正五位下。從五位下東方王。山邊王。田中王並從五位上。正四位下藤原朝臣是公正四位上。從四位下大伴宿祢家持。石上朝臣息嗣並從四位上。正五位上藤原朝臣雄依。大中臣朝臣子老並從四位下。正五位下甘南備眞人伊香。榎井朝臣子祖並正五位上。從五位上大原眞人繼麻呂。大伴宿祢不破麻呂並正五位下。從五位下田口朝臣大戸。上毛野朝臣馬長。石川朝臣人麻呂並從五位上。外從五位下大和宿祢西麻呂。正六位上文室眞人久賀麻呂。爲奈眞人豊人。田口朝臣祖人。百濟王仁貞。紀朝臣豊庭。佐味朝臣山守。下毛野朝臣船足。波多朝臣百足。車持朝臣諸成。笠朝臣望足。縣犬養宿祢伯。當麻眞人枚人。高橋朝臣祖麻呂並從五位下。正六位上膳臣大丘外從五位下。</p>
<p>癸亥。授從五位上藤原朝臣種繼正五位下。正六位上大伴宿祢眞綱。外正六位上中臣丸朝臣馬主並從五位下。正四位上藤原朝臣曹子從三位。從四位上伊福部女王正四位上。正五位下紀朝臣宮子。從五位上平群朝臣邑刀自。藤原朝臣産子。藤原朝臣教貴。藤原朝臣諸姉並從四位下。正五位下文室眞人布止伎。藤原朝臣人數並正五位上。從五位下和氣朝臣廣虫。大野朝臣姉並從五位上。外從五位下足羽臣黒葛。金刺舍人連若嶋。水海連淨成並從五位下。正六位上紀臣眞吉。岡上連綱。從七位上中臣葛野連廣江。正六位上忍海倉連甑。從六位下豊田造信女並外從五位下。</p>
<p>己巳。宴次侍從巳上於前殿。其餘者於朝堂賜饗。</p>
<p>癸酉。遣使問渤海使史都蒙等曰。去寳龜四年。烏須弗歸本蕃日。太政官處分。渤海入朝使。自今以後。宜依古例向大宰府。不得取北路來。而今違此約束。其事如何。對曰。烏須弗來歸之日。實承此旨。由是。都蒙等發自弊邑南海府吐号浦。西指對馬嶋竹室之津。而海中遭風。著此禁境。失約之罪。更無所避。</p>
<p>甲戌。從三位飯高宿祢諸高。年登八十。勅賜■八十疋。絲八十■。調布八十端。庸布八十段。</p>
<p>戊寅。以從四位下大中臣朝臣子老爲神祗伯。從五位下藤原朝臣大繼爲少納言。從五位下池田朝臣眞枚爲員外少納言。主計頭從五位下池原公禾守爲兼大外記。正五位上大伴宿祢益立爲權左中弁。從五位上菅生王爲中務大輔。從五位下文室眞人忍坂麻呂爲少輔。從五位下賀茂朝臣麻呂爲員外少輔。從五位上文室眞人高嶋爲内匠頭。正五位下田口朝臣祖人爲内礼正。從五位下藤原朝臣眞葛爲大學頭。外從五位下膳臣大丘爲博士。從五位下美和眞人土生爲散位頭。從五位下宍人朝臣繼麻呂爲主税頭。從五位下藤原朝臣菅繼爲兵部少輔。從五位下下毛野朝臣船足爲鼓吹正。正五位上淡海眞人三船爲大判事。正五位下大伴宿祢不破麻呂爲大藏大輔。從五位下紀朝臣犬養爲少輔。外從五位下陽侯忌寸人麻呂爲東市正。從四位下石川朝臣垣守爲右京大夫。從五位下多治比眞人歳主爲攝津亮。從五位上藤原朝臣鷲取爲造宮大輔。從五位下文室眞人子老爲少輔。從五位下大野朝臣石主爲和泉守。從五位上石川朝臣人麻呂爲伊豆守。從五位下藤原朝臣黒麻呂爲上総守。從五位下大伴宿祢眞綱爲陸奥介。從五位下文室眞人於保爲若狹守。内藥佑外從五位下吉田連斐太麻呂爲兼伯耆介。從五位下大原眞人美氣爲美作介。外從五位下堅部使主人主爲備前介。外從五位下橘戸高志麻呂爲備後介。從五位下多治比眞人黒麻呂爲周防守。從五位下大中臣朝臣宿奈麻呂爲阿波守。近衛少將從五位上紀朝臣船守爲兼土左守。從五位下藤原朝臣仲繼爲大宰少貳。</p>
<p>己夘。從五位下紀朝臣眞乙爲左兵衛員外佐。</p>
<p>庚辰。從五位上美和眞人土生爲員外左少弁。從五位下當麻眞人枚人爲右大舍人助。正五位上船井王爲縫殿頭。從五位下安倍朝臣常嶋爲治部少輔。正五位下石城王爲造酒正。從五位下百濟王玄鏡爲石見守。</p>
<p>二月戊子。遣唐使拜天神地祇於春日山下。去年風波不調。不得渡海。使人亦復頻以相替。至是副使小野朝臣石根重脩祭祀也。</p>
<p>庚寅。授正六位上縣犬養宿祢庸子從五位下。</p>
<p>丙申。從五位上田中王爲右大舍人頭。從五位上伊刀王爲諸陵頭。</p>
<p>庚子。授正六位上百濟王仙宗從五位下。</p>
<p>壬寅。召渤海使史都蒙等卅人入朝。時都蒙言曰。都蒙等一百六十餘人。遠賀皇祚。航海來朝。忽被風漂。致死一百廿。幸得存活。纔■六人。既是險浪之下。万死一生。自非聖朝至徳。何以獨得存生。况復殊蒙進入。將拜天闕。天下幸民。何處亦有。然死餘都蒙等■餘人心同骨完。期共苦樂。今承。十六人別被處置。分留海岸。譬猶割一身而分背。失四體而匍匐。仰望。宸輝曲照。聽同入朝。許之。</p>
<p>癸夘。讃岐國飢。賑給之。</p>
<p>甲辰。授无位大野朝臣乎婆婆從五位下。</p>
<p>庚戌。遣使祭疫神於五畿内。</p>
<p>壬子晦。日有蝕之。</p>
<p>三月癸丑朔。置酒田村舊宮。賜祿有差。授外從五位下内藏忌寸全成從五位下。</p>
<p>乙夘。宴次侍從已上於内嶋院。令文人賦曲水。賜祿有差。</p>
<p>壬戌。紀伊國名草郡人直乙麻呂等廿八人賜姓紀神直。直諸弟等廿三人紀名草直。直秋人等百九人紀忌垣直。</p>
<p>戊辰。幸大納言藤原朝臣魚名曹司。賜從官物有差。授其男從六位上藤原朝臣末茂從五位下。百濟■篌師正六位上難金信外從五位下。</p>
<p>辛未。大祓。爲宮中頻有妖恠也。</p>
<p>癸酉。屈僧六百口。沙弥一百口。轉讀大般若經於宮中。</p>
<p>乙亥。外從五位下志我閇造東人賜姓連。</p>
<p>辛巳。從四位下藤原朝臣小黒麻呂爲出雲守。</p>
<p>是月。陸奥夷俘來降者。相望於道。</p>
<p>夏四月甲申。從五位上日置造蓑麻呂等八人賜姓榮井宿祢。從六位上日置造雄三成等四人鳥井宿祢。正八位下日置造飯麻呂等二人吉井宿祢。</p>
<p>丙戌。雨雹。</p>
<p>庚寅。渤海使史都蒙等入京。</p>
<p>辛夘。太政官遣使慰問史都蒙等。</p>
<p>甲午。雨氷。震太政官内裏之廳。</p>
<p>乙未。右京人從六位上赤染國持等四人。河内國大縣郡人正六位上赤染人足等十三人。遠江國蓁原郡人外從八位下赤染長濱。因幡國八上郡人外從六位下赤染帶繩等十九人賜姓常世連。</p>
<p>戊戌。遣唐大使佐伯宿祢今毛人等辞見。但大使今毛人到羅城門。稱病而留。</p>
<p>癸夘。渤海使史都蒙等貢方物。奏曰。渤海國王。始自遠世供奉不絶。又國使壹萬福歸來。承聞。聖皇新臨天下。不勝歡慶。登時遣獻可大夫司賓少令開國男史都蒙入朝。并戴荷國信。拜奉天闕。詔曰。現神〈止〉大八洲國所知〈須〉天皇大命〈良麻止〉詔大命〈乎〉聞食〈止〉宣。遠天皇御世御世年緒不落間〈牟〉事無〈久〉仕奉來〈流〉業〈止奈毛〉所念行〈須〉。又天津日嗣受賜〈礼流〉事〈乎左閇〉歡奉出〈礼波〉。辱〈奈美〉歡〈之美奈毛〉所聞行〈須〉。故是以今〈毛〉今〈毛〉遠長〈久〉平〈久〉惠賜〈比〉安賜〈牟止〉。彼國〈乃〉王〈尓波〉語〈部止〉詔天皇大命〈乎〉聞食〈止〉宣。▼是日。遣唐大使佐伯宿祢今毛人輿病進途。到攝津職。積日不損。勅副使石根。持節先發。行大使事。即得順風。不可相待。遣右中弁從四位下石川朝臣豊人。宣詔使下曰。判官已下犯死罪者。聽持節使頭專恣科决。</p>
<p>丁未。散位從四位下豊野眞人出雲卒。</p>
<p>戊申。天皇臨軒。授渤海大使獻可大夫司賓少令開國男史都蒙正三位。大判官高祿思。少判官高鬱琳並正五位上。大録事史遒仙正五位下。少録事高珪宣從五位下。餘皆有差。賜國王祿。具載勅書。史都蒙已下亦各有差。</p>
<p>五月癸丑。授正五位下巨勢朝臣巨勢野從四位下。</p>
<p>丁巳。天皇御重閣門。觀射騎。召渤海使史都蒙等。亦會射場。令五位已上進裝馬及走馬。作田舞於舞臺。蕃客亦奏本國之樂。事畢賜大使都蒙已下綵帛各有差。</p>
<p>庚申。先是渤海判官高淑源及少録事一人。比着我岸。船漂溺死。至是贈淑源正五位上。少録事從五位下。並賻物如令。</p>
<p>癸亥。勅旨少録正六位上丹比新家連稻長。大膳膳部大初位下東麻呂賜姓丹比宿祢。」奉白馬於丹生川上神。霖雨也。</p>
<p>乙丑。授无位春日朝臣方名從五位下。</p>
<p>己巳。自寳字八年乱以來。太政官印收於内裏。毎日請進。至是復置太政官。</p>
<p>癸酉。渤海使史都蒙等歸蕃。以大學少允正六位上高麗朝臣殿繼爲送使。賜渤海王書曰。天皇敬問渤海國王。使史都蒙等。遠渡滄溟。來賀踐祚。顧慙寡徳叨嗣洪基。若渉大川。罔知攸濟。王修朝聘於典故。慶寳暦於惟新。懃懇之誠。實有嘉尚。但都蒙等比及此岸。忽遇悪風。有損人物。無船駕去。想彼聞此。復以傷懷。言念越郷。倍加軫悼。故造舟差使。送至本郷。并附絹五十疋。■五十疋。絲二百■。綿三百屯。又縁都蒙請。加附黄金小一百兩。水銀大一百兩。金漆一缶。漆一缶。海石榴油一缶。水精念珠四貫。檳榔扇十枝。至宜領之。夏景炎熱。想平安和。又弔彼國王后喪曰。禍故無常。賢室殞逝。聞以惻怛。不淑如何。雖松■未茂。而居諸稍改。吉凶有制。存之而已。今因還使。贈絹二十疋。■二十疋。綿二百屯。宜領之。</p>
<p>乙亥。仰相摸。武藏。下総。下野。越後國。送甲二百領于出羽國鎭戍。</p>
<p>丁亥。陸奥守正五位下紀朝臣廣純爲兼按察使。</p>
<p>戊寅。典侍從三位飯高宿祢諸高薨。伊勢國飯高郡人也。性甚廉謹。志慕貞潔。葬奈保山天皇御世。直内教坊。遂補本郡采女。飯高氏貢采女者。自此始矣。歴仕四代。終始無失。薨時年八十。</p>
<p>六月辛巳朔。勅遣唐副使從五位上小野朝臣石根。從五位下大神朝臣末足等。大使今毛人。身病弥重。不堪進途。宜知此状到唐下牒之日。如借問無大使者。量事分疏。其石根者著紫。猶稱副使。其持節行事一如前勅。</p>
<p>乙酉。武藏國入間郡人大伴部直赤男。以神護景雲三年。獻西大寺商布一千五百段。稻七万四千束。墾田■町。林六十町。至是其身已亡。追贈外從五位下。</p>
<p>壬辰。參議從四位下美濃守紀朝臣廣庭卒。</p>
<p>戊戌。楊梅宮南池生蓮。一莖二花。</p>
<p>癸夘。隱伎國飢。賑給之。</p>
<p>丙午。授外從五位下栗原宿祢弟妹從五位下。</p>
<p>秋七月辛亥。左京人正六位上小塞連弓張等五人賜姓宿祢。</p>
<p>甲寅。伯耆國飢。賑給之。</p>
<p>癸亥。震但馬國國分寺塔。</p>
<p>甲子。左京人從六位下楢日佐河内等三人賜姓長岡忌寸。正六位上山村許智大足等四人山村忌寸。</p>
<p>乙丑。内大臣從二位藤原朝臣良繼病。叙其氏神鹿嶋社正三位。香取神正四位上。</p>
<p>八月壬午。授外從五位下伊勢朝臣子老從五位下。</p>
<p>丙戌。奉白馬於丹生川上神。霖雨也。</p>
<p>己丑。從三位藤原朝臣曹司爲夫人。</p>
<p>癸巳。授无位坂上女王從五位下。」上野國群馬郡戸五十烟。美作國勝田郡五十烟捨妙見寺。</p>
<p>丁酉。大和守從三位大伴宿祢古慈斐薨。飛鳥朝常道頭贈大錦中小吹負之孫。平城朝越前按察使從四位下祖父麻呂之子也。少有才幹。略渉書記。起家大學大允。贈太政大臣藤原朝臣不比等。以女妻之。勝寳年中。累遷從四位上衛門督。俄遷出雲守。自見踈外。意常欝欝。紫微内相藤原仲滿。誣以誹謗。左降土佐守。促令之任。未幾。勝寳八歳之亂。便流土佐。天皇宥罪入京。以其舊老授從三位。薨時年八十三。</p>
<p>辛丑。授正六位上紀朝臣弟麻呂從五位下。</p>
<p>九月癸亥。陸奥國言。今年四月。擧國發軍。以討山海兩賊。國中怱劇。百姓艱辛。望請復當年調庸并田租。以息百姓。許之。</p>
<p>乙丑。勅。検天平寳字四年格稱。尚侍尚藏職掌既重。宜異諸人全賜封戸者。然則官位祿賜。理合同等。宜尚侍准尚藏。典侍准典藏。」外從五位下丹比宿祢眞淨爲山背介。</p>
<p>丙寅。内大臣從二位勳四等藤原朝臣良繼薨。平城朝參議正三位式部卿大宰帥馬養之第二子也。天平十二年。坐兄廣嗣謀反。流于伊豆。十四年。免罪補少判事。十八年授從五位。歴職内外。所在無績。太師押勝起宅於楊梅宮南。東西構樓。高臨内裏。南面之門便以爲櫓。人士側目。稍有不臣之譏。于時押勝之男三人並任參議。良繼位在子姪之下。益懷忿怨。乃与從四位下佐伯宿祢今毛人。從五位上石上朝臣宅嗣。大伴宿祢家持等。同謀欲害太師。於是。右大舍人弓削宿祢男廣知計以告太師。即皆捕其身。下吏驗之。良繼對曰。良繼獨爲謀首。他人曾不預知。於是。強劾大不敬。除姓奪位。居二歳。仲滿謀反。走於近江。即日奉詔。將兵數百。追而討之。授從四位下勳四等。尋補參議。授從三位。寳龜二年。自中納言拜内臣。賜職封一千戸。專政得志。升降自由。八年任内大臣。薨時年六十二。贈從一位。遣中納言從三位物部朝臣宅嗣。從四位下壹師濃王弔之。</p>
<p>冬十月辛巳。授无位紀朝臣虫女從五位下。</p>
<p>辛夘。正四位上藤原朝臣家依爲參議。正五位下高賀茂朝臣諸雄爲神祇大副。參議正四位上藤原朝臣是公爲兼左大弁。春宮大夫左衛士督侍從如故。正四位下田中朝臣多太麻呂爲右大弁。從五位上美和眞人土生爲右少弁。中納言從三位物部朝臣宅嗣爲兼中務卿。從四位下鴨王爲左大舍人頭。從五位下宗形王爲右大舍人頭。從五位下藤原朝臣末茂爲圖書頭。從五位下百濟王仙宗爲助。從五位下賀茂朝臣大川爲内藏助。參議從三位藤原朝臣百川爲兼式部卿。右兵衛督如故。神祇伯從四位下大中臣朝臣子老爲兼大輔。從五位下藤原朝臣眞葛爲散位頭。從五位下安倍朝臣謂奈麻呂爲治部少輔。正五位上多治比眞人長野爲民部大輔。從五位下多朝臣犬養爲少輔。從五位上當麻眞人永嗣爲大判事。從四位下神王爲大藏卿。從五位下安倍朝臣草麻呂爲齋宮長官。從四位下石川朝臣名足爲造東大寺長官。從五位下紀朝臣門守爲鑄錢次官。從五位下藤原朝臣長河爲中衛少將。從五位下大中臣朝臣諸魚爲衛門佐。從五位下百濟王仁貞爲員外佐。從五位下紀朝臣弟麻呂爲左衛士員外佐。外從五位下大荒木臣押國爲遠江介。參議右衛士督從四位下藤原朝臣小黒麻呂爲兼常陸守。正五位下粟田朝臣鷹守爲介。從五位上紀朝臣家守爲美濃守。從五位下安倍朝臣笠成爲越中守。從五位下廣川王爲因幡守。右大弁正四位下田中朝臣多太麻呂爲兼出雲守。從五位下藤原朝臣仲繼爲播磨介。從五位上田中王爲伊豫守。大納言近衛大將從二位藤原朝臣魚名爲兼大宰帥。從四位上石上朝臣息嗣爲大貳。從五位下笠朝臣名麻呂爲少貳。</p>
<p>戊申。大赦天下。但八虐。故殺人。私鑄錢。強竊二盜。常赦所不免者。不在赦限。其入死者皆減一等。</p>
<p>十一月己酉朔。天皇不豫。</p>
<p>丙辰。左京人正八位下多藝連國足等二人賜姓物部多藝宿祢。美濃國多藝郡人物部坂麻呂等九人物部多藝連。</p>
<p>丙寅。長門國獻白雉。</p>
<p>戊辰。授无位川村王從五位下。</p>
<p>己巳。授无位枚田女王從四位下。无位藤原朝臣眞男女從五位下。</p>
<p>十二月辛夘。初陸奥鎭守將軍紀朝臣廣純言。志波村賊。蟻結肆毒。出羽國軍与之相戰敗退。於是。以近江介從五位上佐伯宿祢久良麻呂爲鎭守權副將軍。令鎭出羽國。至是授正五位下勳五等紀朝臣廣純從四位下勳四等。從五位上勳七等佐伯宿祢久良麻呂正五位下勳五等。外正六位上吉弥侯伊佐西古第二等伊治公呰麻呂並外從五位下。勳六等百濟王俊哲勳五等。自餘各有差。</p>
<p>丁酉。中衛中將正四位下坂上大忌寸苅田麻呂爲兼丹波守。</p>
<p>壬寅。皇太子不■。遣使奉幣於五畿内諸社。</p>
<p>癸夘。出羽國蝦賊叛逆。官軍不利。損失器仗。」授外從五位上桑原公足床從五位上。</p>
<p>乙巳。改葬井上内親王。其墳稱御墓。置守冢一烟。</p>
<p>是冬。不雨。井水皆涸。宇治等川並可掲■。</p>
<h2>卷第卅五　光仁天皇　天宗高紹天皇</h2>
<p>甲寅。宴侍從五位已上於内裏。賜被。</p>
<p>丙辰。以宮内卿正四位下兼越前守大伴宿祢伯麻呂爲參議。</p>
<p>戊午。右大弁正四位下田中朝臣多太麻呂卒。</p>
<p>癸亥。宴五位已上。其儀如常。▼是日。從五位上矢口王。菅生王。三關王並授正五位下。從四位上大伴宿祢家持正四位下。從四位下藤原朝臣小黒麻呂。藤原朝臣乙繩並從四位上。正五位上多治比眞人長野從四位下。從五位下藤原朝臣鷹取。大中臣朝臣宿奈麻呂。紀朝臣犬養。藤原朝臣刷雄。石川朝臣豊麻呂。藤原朝臣黒麻呂並從五位上。正六位上多治比眞人人足。文室眞人八嶋。息長眞人長人。紀朝臣眞子。三嶋眞人大湯坐。路眞人石成。阿倍朝臣石行。大神朝臣人成。紀朝臣作良。大伴宿祢人足。阿倍朝臣船道。當麻眞人弟麻呂。大宅朝臣吉成。佐伯宿祢牛養。河邊朝臣嶋守。從六位上紀朝臣家繼並從五位下。外從五位下堅部使主人主外從五位上。正六位上阿倍志斐連東人。槻本公老並外從五位下。</p>
<p>甲子。以大法師圓興爲少僧都。授正六位上平群朝臣祐麻呂從五位下。无位石川朝臣奴女。藤原朝臣祖子並從五位下。</p>
<p>丁夘。遣從四位下壹志濃王。石川朝臣垣守等。改葬故二品井上内親王。」授无位縣犬養宿祢安提女從五位下。</p>
<p>壬申。授女孺无位物部得麻呂外從五位下。</p>
<p>丙子。授從四位下高野朝臣從三位。</p>
<p>二月辛巳。以正四位上左大弁春宮大夫左衛士督藤原朝臣是公爲兼大和守。從五位下廣田王爲伊賀守。内薬正外從五位下吉田連斐太麻呂爲兼伊勢介。從五位上美和眞人土生爲駿河守。左衛士員外佐從五位下紀朝臣乙麻呂爲兼相摸介。從五位下高麗朝臣石麻呂爲武藏介。近衛中將正四位上道嶋宿祢嶋足爲兼下総守。從五位上中臣朝臣常爲近江介。從五位下大原眞人淨貞爲信濃守。從五位下大伴宿祢人足爲下野介。外從五位下黄文連牟祢爲佐渡守。從五位下佐伯宿祢牛養爲丹後守。從五位上田中王爲但馬守。從五位上當麻眞人永繼爲出雲守。衛門佐從五位下大中臣朝臣諸魚爲兼備前介。從四位下藤原朝臣雄依爲讃岐守。外從五位上堅部使主人主爲介。從四位下石川朝臣垣守爲伊豫守。從五位下當麻眞人乙麻呂爲筑後守。從五位下三嶋眞人安曇爲肥前守。内藥佑外從五位下吉田連古麻呂爲兼豊前介。</p>
<p>乙酉。侍從從四位下奈貴王卒。</p>
<p>丙戌。以從五位下藤原朝臣末茂爲美濃介。</p>
<p>癸巳。右衛士府生少初位上飯高公大人。左兵衛大初位下飯高公諸丸二人。賜姓宿祢。</p>
<p>乙未。從四位下藤原朝臣雄依爲侍從。讃岐守如故。</p>
<p>庚子。以從四位下石川朝臣名足爲右大弁。正五位下豊野眞人奄智爲右中弁。從五位下紀朝臣古佐美爲右少弁。從五位上藤原朝臣鷲取爲中務大輔。從五位下大宅朝臣吉成爲左大舍人助。從五位下藤原朝臣長山爲圖書頭。從五位下笠王爲内藏頭。武藏守如故。外從五位下高橋連鷹主爲畫工正。正五位上淡海眞人三船爲大學頭。文章博士如故。從五位上袁晋卿爲玄蕃頭。外從五位下阿倍志斐連東人爲主計頭。正五位下高賀茂朝臣諸魚爲兵部大輔。從五位下紀朝臣眞子爲大藏少輔。正五位下石上朝臣家成爲宮内大輔。正五位下菅生王爲大膳大夫。從五位下乙訓王爲亮。從五位下清原王爲大炊頭。正五位下藤原朝臣種繼爲左京大夫。從五位下紀朝臣難波麻呂爲亮。從五位上佐伯宿祢久良麻呂爲春宮亮。從五位上紀朝臣犬養爲造宮大輔。從五位上石川朝臣豊麻呂爲少輔。從四位下吉備朝臣泉爲造東大寺長官。從五位下文室眞人眞老爲造西大寺次官。從五位上紀朝臣船守爲近衛少將。内厩助土左守如故。從五位下紀朝臣豊庭爲員外少將。從三位藤原朝臣百川爲中衛大將。式部卿如故。從五位下紀朝臣家繼爲右衛士員外佐。正五位上大伴宿祢益立爲右兵衛督。從五位下笠朝臣望足爲右馬頭。從四位下石川朝臣豊人爲大和守。從五位下紀朝臣宮人爲越中介。外從五位下日置首若虫爲筑後介。</p>
<p>三月己酉。宴五位已上於内裏。令文人賦曲水。賜祿有差。▼是日。以大納言從二位藤原朝臣魚名爲内臣。近衛大將大宰帥如故。土佐國言。去年七月。風雨大切。四郡百姓。産業損傷。加以。人畜流亡。廬舍破壞。詔加賑給焉。</p>
<p>丙辰。從五位上藤原朝臣刷雄爲刑部大判事。從四位上伊勢朝臣老人爲中衛中將。修理長官遠江守如故。正五位下葛井連道依爲少將。勅旨少輔甲斐守如故。外從五位下槻本公老爲右兵衛佐。</p>
<p>甲子。授正七位下伊福部妹女從五位下。</p>
<p>丙寅。誦經於東大西大西隆三寺。以皇太子寢膳乖和也。</p>
<p>己巳。勅。淡路親王墓宜稱山陵。其先妣當麻氏墓稱御墓。充隨近百姓一戸守之。</p>
<p>庚午。勅曰。頃者。皇太子沈病不安。稍經數月。雖加醫療。猶未平復。如聞。救病之方。實由徳政。延命之術。莫如慈令。宜可大赦天下。自寳龜九年三月廿四日昧爽以前大辟已下。罪無輕重。未發覺。已發覺。未結正。已結正。繋囚見徒。咸赦除之。但八虐。故殺人。私鑄錢。強竊二盜。常赦所不免者。不在赦限。若入死者降一等。敢以赦前事告言者。以其罪罪之。」又爲皇太子。令度卅人出家。</p>
<p>癸酉。大祓。遣使奉幣於伊勢大神宮及天下諸神。以皇太子不平也。」又於畿内諸界祭疫神。</p>
<p>丙子。内臣從二位藤原朝臣魚名改爲忠臣。</p>
<p>夏四月甲申。勅。自今以後。五位已上位田。薨卒之後。一年莫收。」攝津國獻白鼠。</p>
<p>庚寅。授筑前國宗形郡大領外從八位上宗形朝臣大徳外從五位下。</p>
<p>辛夘。授女孺无位國見眞人川田從五位下。</p>
<p>甲午。幸右大臣第。授第六息正六位上今麻呂從五位下。其室從四位下多治比眞人古奈祢從四位上。</p>
<p>戊戌。授從五位下石川朝臣毛比正五位下。</p>
<p>庚子。授正六位上紀朝臣伯麻呂從五位下。</p>
<p>丙午。先是。寳龜七年。高麗使輩卅人。溺死漂着越前國江沼加賀二郡。至是。仰當國令加葬埋焉。</p>
<p>五月乙夘。授无位伊勢朝臣清刀自從五位下。</p>
<p>丁夘。寅時地震。</p>
<p>辛未。又震。」從五位下昆解宿祢佐美麻呂爲駿河介。</p>
<p>癸酉。三品坂合部内親王薨。遣從四位下壹志濃王等。監護喪事。所須並官給之。天皇爲之廢朝三日。内親王天宗高紹天皇異母姉也。</p>
<p>六月庚子。賜陸奥出羽國司已下。征戰有功者二千二百六十七人爵。授按察使正五位下勳五等紀朝臣廣純從四位下勳四等。鎭守權副將軍從五位上勳七等佐伯宿祢久良麻呂正五位下勳五等。外正六位上吉弥侯伊佐西古。第二等伊治公呰麻呂並外從五位下。勳六等百濟王俊哲勳五等。自餘各有差。其不預賜爵者祿亦有差。戰死父子亦依例叙焉。</p>
<p>辛丑。特詔。遣參議正四位上左大弁藤原朝臣是公。肥後守從五位下藤原朝臣是人。奉幣帛於廣瀬瀧田二社。爲風雨調和。秋稼豊稔也。</p>
<p>秋七月丁未。從五位下佐味朝臣山守爲和泉守。</p>
<p>戊申。授命婦從五位下桑原公嶋主從五位上。女孺无位紀朝臣世根從五位下。</p>
<p>癸丑。飛騨國言。慶雲見。</p>
<p>丁夘。以從五位下宍人朝臣繼麻呂爲宮内少輔。</p>
<p>八月甲戌朔。日有蝕之。</p>
<p>戊子。授正三位藤原朝臣百能從二位。</p>
<p>癸巳。從五位下文室眞人眞老爲中務少輔。從四位下壹志濃王爲縫殿頭。從五位上礒部王爲内匠頭。參河守如故。從五位上上毛野朝臣稻人爲主税頭。從五位下阿倍朝臣石行爲刑部少輔。從五位下多治比眞人人足爲大判事。從五位下淨岡連廣嶋爲典藥頭。侍醫如故。從五位下三嶋眞人大湯坐爲正親正。從五位上桑原公足床爲造西大寺司次官。從五位下中臣朝臣池守爲尾張介。正五位下大伴宿祢不破麻呂爲信濃守。從五位下路眞人石成爲越中介。從五位下大原眞人美氣爲美作守。從五位下紀朝臣宮人爲介。外從五位下阿倍志斐連東人爲備中介。</p>
<p>乙未。授正五位上掃守王從四位下。</p>
<p>九月甲辰。授從三位大野朝臣仲千正三位。</p>
<p>癸亥。送高麗使正六位上高麗朝臣殿嗣等來着越前國坂井郡三國湊。勅越前國。遣高麗使并彼國送使。宜安置便處。依例供給之。但殿嗣一人早令入京。</p>
<p>丁夘。詔賜橘宿祢綿裳。三笠。姓朝臣。</p>
<p>冬十月戊寅。授正六位上高麗朝臣殿嗣從五位下。</p>
<p>辛夘。復陽侯忌寸令■本位外從五位下。</p>
<p>癸巳。授无位藤原朝臣今女從五位下。</p>
<p>乙未。遣唐使第三船到泊肥前國松浦郡橘浦。判官勅旨大丞正六位上兼下総權介小野朝臣滋野上奏言。臣滋野等。去寳龜八年六月廿四日。候風入海。七月三日。与第一船同到揚州海陵縣。八月廿九日。到揚州大都督府。即依式例安置供給。得觀察使兼長史陳少遊處分。属祿山亂。常館彫弊。入京使人。仰限六十人。以來十月十五日。臣等八十五人發州入京。行百餘里。忽據中書門下牒。■節人數。限以廿人。臣等請。更加廿三人。持節副使小野朝臣石根。副使大神朝臣末足。准判官羽栗臣翼。録事上毛野公大川。韓國連源等■三人。正月十三日。到長安城。即於外宅安置供給。特有監使。勾當使院。頻有優厚。中使不絶。十五日。於宣政殿礼見。天子不衙。是日。進國信及別貢等物。天子非分喜觀。班示群臣。三月廿二日。於延英殿。對見。所請並允。即於内裏設宴。官賞有差。四月十九日。監使揚光耀宣口勅云。今遣中使趙寳英等。將答信物。往日本國。其駕船者仰揚州造。卿等知之。廿四日。事畢拜辞。奏云。本國行路遥遠。風漂无准。今中使云往。冐渉波涛。万一顛躓。恐乖王命。勅荅。朕有少許荅信物。今差寳英等押送。道義所在。不以爲勞。即賜銀鋺酒。以惜別也。六月廿四日。到揚州。中使同欲進途。船難卒成。所由奏聞。便寄乘臣等船發遣。其第一第二船。並在揚子塘頭。第四船在楚州塩城縣。九月九日。臣船得正南風。發船入海。行已三日。忽遭逆風。船著沙上。損壞處多。竭力修造。今月十六日。船僅得浮。便即入海。廿三日。到肥前國松浦郡橘浦。但今唐客隨臣入朝。迎接祗供。令同蕃例。臣具牒大宰府。仰令准擬。其唐消息。今天子廣平王。名迪。年五十三。皇太子雍王。名■。年号大暦十三年。當寳龜九年。</p>
<p>丁酉。皇太子向伊勢。先是。皇太子寢疾久不平復。至是親拜神宮。所以賽宿祷也。</p>
<p>庚子。勅大宰府。得今月廿五日奏状。知遣唐使判官滋野等乘船到泊。其寄乘唐使者。府宜且遣使勞問。判官滋野者速令入京。</p>
<p>十一月丙午。散位從四位下佐伯宿祢助卒。</p>
<p>壬子。遣唐第四船來泊薩摩國甑嶋郡。其判官海上眞人三狩等漂着耽羅嶋。被嶋人略留。但録事韓國連源等。陰謀解纜而去。率遺衆■餘人而來歸。</p>
<p>乙夘。第二船到泊薩摩國出水郡。又第一船海中中斷。舳艫各分。主神津守宿祢國麻呂。并唐判官等五十六人。乘其艫而着甑嶋郡。判官大伴宿祢繼人。并前入唐大使藤原朝臣河清之女喜娘等■一人。乘其舳而着肥後國天草郡。繼人等上奏言。繼人等去年六月廿四日。四船同入海。七月三日着泊揚州海陵縣。八月廿九日。到揚州大都督府。即節度使陳少遊且奏且放。六十五人入京。十月十六日。發赴上都。至高武縣。有中書門下勅牒。爲路次乏車馬。減却人數。定廿人。正月十三日。到長安。即遣内使趙寳英。將馬迎接。安置外宅。三月廿四日。乃對龍顏奏事。四月廿二日。辞見首路。勅令内使揚光耀監送。至揚州發遣。便領留學生起京。又差内使掖庭令趙寳英。判官四人。賚國土寳貨。隨使來朝。以結隣好。六月廿五日。到惟楊。九月三日。發自揚子江口。至蘇州常耽縣候風。其第三船在海陵縣。第四船在楚州塩城縣。並未知發日。十一月五日。得信風。第一第二船同發入海。比及海中。八日初更。風急波高。打破左右棚根。潮水滿船。蓋板擧流。人物隨漂。無遺勺撮米水。副使小野朝臣石根等卅八人。唐使趙寳英等廿五人。同時沒入。不得相救。但臣一人潜行著舳檻角。顧眄前後。生理絶路。十一日五更。帆檣倒於船底。斷爲兩段。舳艫各去未知所到。■餘人累居方丈之舳舉軸欲沒。載纜枕柁。得少浮上。脱却衣裳。裸身懸坐。米水不入口。已經六日。以十三日亥時漂着肥後國天草郡西仲嶋。臣之再生。叡造所救。不任歡幸之至。謹奉表以聞。</p>
<p>丁巳。散事正四位上伊福部女王卒。</p>
<p>己未。以從五位下文室眞人久賀麻呂爲但馬介。</p>
<p>庚申。造舶二艘於安藝國。爲送唐客也。</p>
<p>辛酉。遣左少弁從五位上藤原朝臣鷹取。勅旨員外少輔從五位下健部朝臣人上。勞問唐使。</p>
<p>十二月癸未。大宰府獻白鼠赤眼。</p>
<p>甲申。去神護中。大隅國海中有神造嶋。其名曰大穴持神。至是爲官社。</p>
<p>丁亥。仰左右京。差發六位已下子孫。堪騎兵者八百人。爲唐客入朝也。」授女孺正八位下江沼臣麻蘇比外從五位下。</p>
<p>己丑。以從五位下布勢朝臣清直爲送唐客使。正六位上甘南備眞人清野。從六位下多治比眞人濱成爲判官。正六位上大網公廣道爲送高麗客使。賻贈唐使趙寳英■八十匹。綿二百屯。</p>
<p>庚寅。玄蕃頭從五位上袁晋卿賜姓清村宿祢。晋卿唐人也。天平七年隨我朝使歸朝。時年十八九。學得文選爾雅音。爲大學音博士。於後。歴大學頭安房守。</p>
<p>戊戌。仰陸奥出羽。追蝦夷廿人。爲擬唐客拜朝儀衛也。</p>
<p>庚子。以從五位上藤原朝臣鷹取爲左中弁。從五位下賀茂朝臣人麻呂爲左少弁。」授正六位上田邊史淨足外從五位下。</p>
<p>春正月壬寅朔。天皇御大極殿受朝。渤海國遣獻可大夫司賓少令張仙壽等朝賀。其儀如常。」以忠臣從二位藤原朝臣魚名爲内大臣。近衛大將大宰帥如故。</p>
<p>丙午。渤海使張仙壽等獻方物。奏曰。渤海國王言。聖朝之使高麗朝臣殿嗣等失路漂着遠夷之境。乘船破損。歸去無由。是以。造船二艘。差仙壽等。隨殿嗣令入朝。并載荷獻物。拜奉天朝。</p>
<p>丁未。授无位藤原朝臣友子從五位下。</p>
<p>戊申。宴五位以上及渤海使仙壽等於朝堂。賜祿有差。詔渤海國使曰。渤海王使仙壽等來朝拜覲。朕有嘉焉。所以加授位階。兼賜祿物。</p>
<p>癸丑。授无位藤原朝臣園人從五位下。</p>
<p>甲寅。授從五位上紀朝臣船守正五位上。從六位下吉弥侯横刀外從五位下。</p>
<p>丁巳。宴五位已上及渤海使於朝堂賜祿。</p>
<p>己未。内射。渤海使亦在射列。」授從四位下紀朝臣形名正四位上。</p>
<p>庚申。授從六位上大伴宿祢弟麻呂從五位下。</p>
<p>辛酉。授從五位下内藏忌寸全成正五位下。</p>
<p>癸亥。授正六位上酒部造上麻呂外從五位下。</p>
<p>甲子。授正四位上藤原朝臣是公從三位。正五位下三方王從四位下。從五位下飯野王從五位上。正六位上塩屋王從五位下。正五位下豊野眞人奄智正五位上。從五位上安倍朝臣東人。百濟王利善。巨勢朝臣苗麻呂並正五位下。從五位下安倍朝臣常嶋。大中臣朝臣繼麻呂。安倍朝臣家麻呂。紀朝臣眞乙並從五位上。從六位上當麻人千嶋。正六位上多治比眞人年持。田中朝臣飯麻呂。中臣朝臣松成。大伴宿祢中主。大神朝臣三友。甘南備眞人豊次。縣犬養宿祢堅魚麻呂。紀朝臣白麻呂。采女朝臣宅守。石川朝臣美奈伎麻呂。藤原朝臣弓主並從五位下。正六位上和連諸乙。葛井連根道。船連住麻呂。土師宿祢古人並外從五位下。</p>
<p>丙寅。授正六位上山上王。无位氷上眞人川繼並從五位下。</p>
<p>二月癸酉。授正六位上佐伯宿祢瓜作從五位下。正六位上久米連眞上外從五位下。」渤海使還國。賜其王璽書。并附信物。</p>
<p>乙亥。贈故入唐大使從三位藤原朝臣清河從二位。副使從五位上小野朝臣石根從四位下。清河贈太政大臣房前之第四子也。勝寳五年。爲大使入唐。廻日遭逆風漂著唐國南邊驩州。時遇土人。及合船被害。清河僅以身免。遂留唐國。不得歸朝。於後十餘年。薨於唐國。石根大宰大貳從四位下老之子也。寳龜八年。任副使入唐。事畢而歸。海中船斷。石根及唐送使趙寳英等六十三人。同時沒死。故並有此贈也。」授正六位上大原眞人黒麻呂從五位下。</p>
<p>丁丑。散位從四位下佐伯宿祢三野卒。</p>
<p>庚辰。授外從五位下吉田連斐太麻呂從五位下。」從五位下藤原朝臣末茂爲左衛士員外佐。</p>
<p>壬午。授外從五位下吉田連古麻呂外正五位下。</p>
<p>甲申。以大宰少監正六位上下道朝臣長人爲遣新羅使。爲迎遣唐判官海上三狩等也。</p>
<p>戊子。授命婦從四位下巨勢朝臣巨勢野正四位下。</p>
<p>辛夘。授正六位上土師宿祢虫麻呂外從五位下。</p>
<p>甲午。以從五位上利波臣志留志爲伊賀守。從五位下田口朝臣祖人爲尾張介。從五位下藤原朝臣長山爲參河守。從五位上當麻王爲遠江守。左衛士員外佐從五位下紀朝臣弟麻呂爲兼相摸守。從五位下百濟王仙宗爲安房守。從五位上紀朝臣眞乙爲上総守。從五位下紀朝臣豊庭爲下総守。從五位下藤原朝臣園人爲美濃介。中務大輔從五位上藤原朝臣鷲取爲兼上野守。衛門佐從五位下大中臣朝臣諸魚爲兼下野守。外從五位下久米連眞上爲介。從五位下廣田王爲越後守。造宮大輔從五位上紀朝臣犬養爲兼丹後守。從五位下廣河王爲因幡守。從五位下藤原朝臣眞縵爲備前介。從五位下氣多王爲安藝守。從五位下紀朝臣難波麻呂爲周防守。從五位下宗形王爲紀伊守。從五位下藤原朝臣大繼爲伊豫介。外從五位下賀祢公小津麻呂爲筑後介。從五位下藤原朝臣末茂爲肥後守。大學博士外從五位下膳臣大丘爲兼豊後介。」授正六位上上村主虫麻呂外從五位下。</p>
<p>三月甲辰。宴五位已上。令文人上曲水之詩。賜祿有差。</p>
<p>辛亥。遣唐副使從五位下大神朝臣末足等自唐國至。</p>
<p>丁巳。授无位久米連形名女從五位下。</p>
<p>戊午。從三位高麗朝臣福信賜姓高倉朝臣。</p>
<p>夏四月己丑。夜暴風雨。折木發屋。</p>
<p>辛夘。領唐客使等奏言。唐使之行。左右建旗。亦有帶仗。行官立旗前後。臣等稽之古例。未見斯儀。禁不之旨。伏請處分者。唯聽帶仗。勿令建旗。又奏曰。往時遣唐使粟田朝臣眞人等發從楚州。到長樂驛。五品舍人宣勅勞問。此時未見拜謝之禮。又新羅朝貢使王子泰廉入京之日。官使宣命。賜以迎馬。客徒斂轡。馬上答謝。但渤海國使。皆悉下馬。再拜舞踏。今領唐客。准據何例者。進退之礼。行列之次。具載別式。今下使所。宜據此式勿以違失。」授遣唐副使從五位下大神朝臣末足正五位下。判官正六位上小野朝臣滋野。從六位上大伴宿祢繼人並從五位下。録事正六位上上毛野公大川外從五位下。</p>
<p>乙未。授女孺无位甘南備眞人久部從五位下。</p>
<p>丁酉。授外從五位下羽栗臣翼從五位下。正六位上紀朝臣繼成從五位下。</p>
<p>戊戌。散事正四位下紀朝臣形名卒。</p>
<p>庚子。唐客入京。將軍等率騎兵二百。蝦夷廿人。迎接於京城門外三橋。</p>
<p>五月癸夘。唐使孫興進。秦■期等朝見。上唐朝書。并貢信物。詔曰。唐使上書。朕見之。唯客等遠來。艱辛行路。宜歸休於舘。尋欲相見。</p>
<p>丁巳。饗唐使於朝堂。中納言從三位物部朝臣宅嗣宣勅曰。唐朝天子及公卿。國内百姓。平安以不。又海路難險。一二使人。或漂沒海中。或被掠耽羅。朕聞之悽愴於懷。又客等來朝道次。國宰祗供。如法以不。唐使判官孫興進等言。臣等來時。本國天子。及公卿百姓。並是平好。又朝恩遐覃。行路无恙。路次國宰。祗供如法。又勅曰。客等比在館中旅情愁鬱。所以聊設宴饗。加授位階。兼賜祿物。卿等宜知之。</p>
<p>庚申。右大臣饗唐客於第。勅賜綿三千屯。</p>
<p>辛酉。授女嬬正六位上賀茂朝臣御笠從五位下。</p>
<p>乙丑。唐使孫興進等辞見。中納言從三位物部朝臣宅嗣宣勅曰。卿等到此。未經多日。還國之期。忽然云至。渡海有時。不可停住。今對分別。悵望而巳。又爲送卿等。新造船二艘。并差使令賚信物。領卿等遣廻。又令所司置一盃別酒。兼有賜物。卿等好去。孫興進等奏。臣等多幸。得謁天闕。今乍拜辞。不勝悵戀。</p>
<p>丙寅。前學生阿倍朝臣仲麻呂在唐而亡。家口偏乏。葬礼有闕。勅賜東■一百疋。白綿三百屯。</p>
<p>丁夘。唐使孫興進等歸國。</p>
<p>己巳。授散位正六位上百濟王元徳從五位下。</p>
<p>閏五月甲申。贈故河内守正五位下佐伯宿祢國益正五位上。并賜稻千束。■廉勤也。</p>
<p>丙申。太政官奏曰。謹検令條。國無大小。毎國置史生三人。博士醫師各一人。神龜五年八月九日格。諸國史生。大國四人。上國三人。中下國各二人。但博士者惣三四國一人。醫師毎國一人。又天平神護二年四月廿六日格云。博士惣國一依前格。醫師惣任。更建新例。其史生者。博士醫師兼任之國。國別格外加置二人。而今望者既多。官員猶少。因茲。國無定准。任用淆乱。臣等商量。隨國大小。増減員數。大國五人。上國四人。中國三人。下國二人。其遷代法。一依天平寶字二年十月廿五日勅。以四歳爲限。其博士醫師兼國者學生勞於齎粮。病人困於救療。望請。毎國各置一人。並以六考遷替。自今以後。立爲恒式。謹録奏聞。伏聽天裁者。奏可之。</p>
<p>六月辛亥。從五位下清原王。從五位下池田朝臣眞枚。並爲少納言。從五位上山邊王爲大膳大夫。從五位下高橋朝臣祖麻呂爲内膳奉膳。紀伊國名草郡人外少初位下神奴百繼等言。己等祖父忌部支波美。自庚午年。至大寳二年四比之藉。並注忌部。而和銅元年造藉之日。據居里名。注姓神奴。望請。從本改正者。許之。</p>
<p>辛酉。周防國周防郡人外從五位上周防凡直葦原之賎男公自稱他戸皇子。誑惑百姓。配伊豆國。</p>
<p>秋七月戊辰朔。日有蝕之。</p>
<p>丙子。參議中衛大將兼式部卿從三位藤原朝臣百川薨。詔遣大和守從四位下石川朝臣豊人。治部少輔從五位下阿倍朝臣謂奈麻呂等。就第宣詔。贈從二位。葬事所須官給。并充左右京夫。百川平城朝參議正三位式部卿兼大宰帥宇合之第八子也。幼有器度。歴位顯要。寳龜九年。至從三位中衛大將兼式部卿。所歴之職各爲勤恪。天皇甚信任之。委以腹心。内外機務莫不關知。今上之居東宮也。特属心焉。于時上不豫。已經累月。百川憂形於色。醫藥祈祷。備盡心力。上由是重之。及薨甚悼惜焉。時年■八。延暦二年追思前勞。詔贈右大臣。</p>
<p>丁丑。大宰府言。遣新羅使下道朝臣長人等。率遣唐判官海上眞人三狩等來歸。</p>
<p>庚寅。駿河國飢。賑給之。</p>
<p>八月己亥。因幡國言。去六月廿九日暴雨。山崩水溢。岸谷失地。人畜漂流。田宅損害。飢饉百姓三千餘人者。遣使賑恤之。</p>
<p>壬子。勅。去寳龜三年八月十二日。太政官奏。永止舊錢。全用新錢。今聞。百姓徒蓄古錢。還憂無施。宜聽新舊同價並行。</p>
<p>丙辰。勅。朕有所念。可赦天下。自寳龜十年八月十九日昧爽已前大辟已下。罪無輕重。已發覺。未發覺。已結正。未結正。繋囚見徒。悉皆赦除。但犯八虐。及故殺人。私鑄錢。強竊二盜。常赦所不免者。不在赦限。若入死罪者。並減一等。鰥寡■獨。貧窮老疾。不能自存者。亦免其身今年田租。</p>
<p>庚申。勅。牧宰之輩。就使入京。或無返抄。獨歸任所。或稱身病。延日京下。而求預考例。兼得公廨。又姦民規避。拙吏忘催。公用之日。還費正税。於理商量。甚乖治道。若有此類。莫須預釐務。國司奪料。附帳申送。郡司解任。更用幹了。阿容之司。亦同此例。」治部省奏曰。大寳元年以降。僧尼雖有本籍。未知存亡。是以。諸國名帳。無由計會。望請。重仰所由。令陳住處在不之状。然則官僧已明。私度自止。於是下知諸國。令取治部處分焉。</p>
<p>癸亥。治部省言。今検造僧尼本籍。計會内外諸寺名帳。國分僧尼。住京者多。望請。任先御願。皆歸本國者。太政官處分。智行具足。情願借住。宜依願聽。以外悉還焉。</p>
<p>九月庚午。以參議從三位藤原朝臣田麻呂爲中務卿。從五位下佐伯宿祢瓜作爲近衛員外少將。外從五位下吉弥侯横刀爲將監。中納言從三位藤原朝臣繩麻呂爲兼中衛大將。勅旨卿侍從如故。從五位下大中臣朝臣今麻呂爲左兵衛員外佐。侍從從五位下石川朝臣弥奈支麻呂爲右兵衛佐。從五位下正月王爲左馬頭。從五位下文室眞人八嶋爲内兵庫正。正四位下佐伯宿祢今毛人爲大宰大貳。</p>
<p>癸酉。從五位下大中臣朝臣諸魚爲中衛少將。下野守如故。從五位下藤原朝臣長河爲衛門佐。從五位下藤原朝臣弓主爲右兵衛員外佐。</p>
<p>己夘。以刑部卿從四位上藤原朝臣弟繩爲參議。</p>
<p>庚辰。勅。渤海及鐡利三百五十九人。慕化入朝。在出羽國。宜依例供給之。但來使輕微。不足爲賓。今欲遣使給饗自彼放還。其駕來船。若有損壞。亦宜修造。歸蕃之日。勿令留滯。</p>
<p>癸未。勅。僧尼之名。多冐死者。心挾姦僞。犯乱憲章。就中頗有智行之輩。若頓改革。還辱緇侶。宜検見數一与公驗。自今以後。勿令更然。</p>
<p>甲申。從五位下篠嶋王爲少納言。從五位下清原王爲越後守。</p>
<p>丁亥。正五位上大伴宿祢益立爲右兵衛督。從五位下多治比眞人乙安爲出羽守。</p>
<p>戊子。勅曰。依令條。全戸不在郷。依舊籍。轉寫并顯不在之由。而職検不進計帳之戸。無論不課及課戸之色。惣取其田。皆悉賣却。一取之後。更無改還。濟民之務。豈合如此。又差使雜徭。事須均平。是以。天平神護年中有格。外居之人聽取徭錢。而職令京師多輸徭錢。因茲百姓窮弊。遂竄他郷。爲民之蠧莫大於斯。而頻經恩降。不論其罪。自今以後。嚴加禁斷。</p>
<p>壬辰。從五位下山上王爲内礼正。</p>
<p>癸巳。勅陸奥出羽等國。用常陸調■。相摸庸綿。陸奥税布。充渤海鐵利等祿。又勅。在出羽國蕃人三百五十九人。今属嚴寒。海路艱險。若情願今年留滯者。宜恣聽之。</p>
<p>甲午。以從四位下藤原朝臣雄依爲式部員外大輔。侍從讃岐守如故。從五位下紀朝臣作良爲民部少輔。從四位下多治比眞人長野爲攝津大夫。從五位下石川朝臣宿奈麻呂爲亮。正五位下佐伯宿祢眞守爲河内守。從五位下大伴宿祢繼人爲能登守。」授正六位上佐味朝臣比奈麻呂從五位下。」勅曰。頃年百姓竸求利潤。或擧少錢貪得多利。或期重契。強責質財。未經幾月。忽然一倍。窮民酬償。弥致滅門。自今以後。宜據令條不得以過一倍之利。若不悛心。貸及與者。不論蔭贖科違勅罪。即奪其贓以賜告人。非對物主。賣質亦同。</p>
<p>冬十月乙巳。勅大宰府。新羅使金蘭孫等。遠渉滄波。賀正貢調。其諸蕃入朝。國有恒例。雖有通状。更宜反復。府宜承知研問來朝之由。并責表函。如有表者。准渤海蕃例。寫案進上。其本者却付使人。凡所有消息。驛傳奏上。</p>
<p>己酉。是日當天長節。仍宴群臣賜祿。有差。又詔贈外祖父從五位上紀朝臣諸人從一位。</p>
<p>壬子。詔以少僧都弘耀法師爲大僧都。惠忠法師爲少僧都。又施高叡法師封卅戸。優宿徳也。</p>
<p>癸丑。勅大宰府。唐客高鶴林等五人。与新羅貢朝使。共令入京。</p>
<p>丙辰。授從五位上藤原朝臣鷹取正五位下。</p>
<p>丁巳。授正五位下藤原朝臣鷹取正五位上。</p>
<p>庚申。授命婦正五位下藤原朝臣元信從四位下。</p>
<p>十一月戊辰。授從四位下阿倍朝臣古弥奈正四位下。</p>
<p>己巳。遣勅旨少輔正五位下内藏忌寸全成於大宰府。問新羅國使薩■金蘭■入朝之由。</p>
<p>乙亥。勅。検校渤海人使。押領高洋粥等。進表無礼。宜勿令進。又不就筑紫。巧言求便宜。加勘當勿令更然。</p>
<p>丙子。検校渤海人使言。鐵利官人爭坐説昌之上。恒有凌侮之氣者。太政官處分。渤海通事從五位下高説昌。遠渉滄波數廻入朝。言思忠勤。授以高班。次彼鐵利之下。殊非優寵之意。宜異其例位以顯品秩。</p>
<p>辛巳。駿河國言。以去七月十四日。大雨汎溢。决二郡堤防。壞百姓廬舍。又口田流埋。其數居多。應役單功六万三千二百餘人者。給粮修築之。</p>
<p>甲申。勅。中納言從三位物部朝臣宅嗣宜改物部朝臣賜石上大朝臣。</p>
<p>乙酉。太政官奏稱。謹検去寳龜六年八月十九日格云。京官祿薄不免飢寒之苦。國司利厚自有衣食之饒。宜割諸國之公廨。以加在京之俸祿者。立格以來。年月稍積。霈澤之恩虚流。優賞之歡未洽。何者諸國正税略多欠負。或僅擧論定或全無公廨。而暗據出擧。或令割四分之一。今計一年送納之物。作差處分。毎人所得。仟錢已下佰錢已上。然則諸國煩於交替。厚秩負於多士。徒増勞擾不穩於行。臣等望請。停此新格行彼舊例。奏可之。</p>
<p>甲午。以從五位下川村王爲少納言。參議正四位下大伴宿祢伯麻呂爲兼左大弁。從五位上參河王爲縫殿頭。從五位上文室眞人高嶋爲宮内大輔。從五位下三嶋眞人嶋麻呂爲大膳亮。從五位下多治比眞人歳主爲木工頭。從五位上紀朝臣佐婆麻呂爲大炊頭。從五位上文室眞人水通爲彈正弼。從五位下紀朝臣白麻呂爲造東大寺次官。從五位下文室眞人忍坂麻呂爲上野守。從五位下大伴宿祢清麻呂爲紀伊守。</p>
<p>乙未。勅曰。出擧官稻。毎國有數。如致違犯。乃■刑憲。比年在外國司。尚乖朝委。苟規利潤。廣擧隱截。無知百姓爭咸貸食。属其徴收無物可償。遂乃賣家賣田。浮逃他郷。民之受弊無甚於此。自今以後。隱截官稻者。宜隨其多少科斷。永歸里巷以懲贓汚。又調庸發期。具著令條。比來寛縱多不依限。苟事延引妄作逗留。遂使隔月移年交闕祭祀之供。自春亘夏既乏支度之用。自今以後。更有違犯者。主典已下所司科决。判官以上録名奏聞。不得曲爲顏面容其怠慢。</p>
<p>十二月己酉。中納言從三位兼勅旨卿侍從勳三等藤原朝臣繩麻呂薨。詔遣大和守從四位下石川朝臣豊人。治部大輔從五位上藤原朝臣刷雄等。就第宣詔。贈從二位大納言。葬事所須官給并充鼓吹司夫。繩麻呂。右大臣從一位豊成之第四子也。以累世家門頻歴清顯。景雲二年至從三位。寳龜初拜中納言。尋兼皇太子傅勅旨卿。式部卿百川薨後。相繼用事。未幾而薨。時年五十一。</p>
<p>戊午。検校渤海人使言。渤海使押領高洋弼等苦請云。乘船損壤。歸計無由。伏望。朝恩賜船九隻。令達本蕃者。許之。</p>
<p>己未。勅。内侍司多置職員。給祿之品。懸劣比司。自今以後。宜准藏司。」正三位河内女王薨。淨廣壹高市皇子之女也。</p>
<p>辛酉。以中務卿從三位藤原朝臣田麻呂爲兼中衛權大將。</p>
<p>丙寅。以右衛士督從四位下常陸守藤原朝臣小黒麻呂爲參議。</p>
<h2>卷第卅六　光仁天皇　桓武天皇〈起寶龜十一年正月,盡天應元年十二月〉</h2>
<p>。天皇御大極殿受朝。唐使判官高鶴林。新羅使薩■金蘭■等。各依儀拜賀。</p>
<p>辛未。新羅使獻方物。仍奏曰。新羅國王言。夫新羅者。開國以降。仰頼聖朝世世天皇恩化。不乾舟楫。貢奉御調年紀久矣。然近代以來。境内姦冦。不獲入朝。是以謹遣薩■金蘭■。級■金巌等。貢御調兼賀元正。又訪得遣唐判官海上三狩等。隨使進之。又依常例進學語生。」參議左大弁正四位下大伴宿祢伯麻呂宣勅曰。夫新羅國。世連舟楫供奉國家。其來久矣。而泰廉等還國之後。不修常貢。毎事无禮。所以頃年返却彼使。不加接遇。但今朕時。遣使修貢兼賀元正。又搜求海上三狩等。隨來使送來。此之勤勞。朕有嘉焉。自今以後。如是供奉。厚加恩遇。待以常禮。宜以茲状語汝國王。▼是日宴唐及新羅使於朝堂。賜祿有差。授女孺无位大伴宿祢義久從五位下。</p>
<p>壬申。授新羅使薩■金蘭■正五品上。副使級■金巖正五品下。大判官韓奈麻薩仲業。少判官奈麻金貞樂。大通事韓奈麻金蘇忠三人。各從五品下。自外六品已下各有差。並賜當色并履。</p>
<p>癸酉。宴五位已上。及唐新羅使於朝堂。賜祿有差。」授從五位上田上王。山邊王並正五位下。正五位下安倍朝臣東人。大伴宿祢潔足並正五位上。從五位上石川朝臣眞守。大中臣朝臣宿奈麻呂並正五位下。從五位下紀朝臣古佐美從五位上。正六位上豊國眞人船城。八多眞人唐名。阿倍朝臣祖足。多治比眞人繼兄。文屋眞人与伎。路眞人玉守。紀朝臣眞人。藤原朝臣眞友。藤原朝臣宗嗣。巨勢朝臣廣山。佐伯宿祢鷹守。紀朝臣馬借並從五位下。正六位上縵連宇陀麻呂。小塞宿祢弓張並外從五位下。</p>
<p>丁丑。授從五位下笠王從五位上。</p>
<p>庚辰。大雷。災於京中數寺。其新藥師寺西塔。葛城寺塔并金堂等。皆燒盡焉。</p>
<p>壬午。賜唐及新羅使射及踏歌。</p>
<p>乙酉。詔曰。令順四時聖人之茂典。網解三面哲后之深仁。朕錫命上玄君臨下土。政先儉約志在憂勤。雖道謝潜通功慚日用。而邇安遠至。歳稔時■。今者。三元初暦。万物惟新。宜順陽和播茲凱澤。自寳龜十一年正月十九日昧爽已前大辟已下。罪無輕重。已發覺。未發覺。已結正。未結正。繋囚見徒。咸皆赦除。但犯八虐。故殺人。私鑄錢。強竊二盜。及常赦所不免者。不在赦限。天下百姓宜免今年田租。又免寳龜十年以往遭年不登申官正税未納。神寺之稻亦宜准此。</p>
<p>丙戌。詔曰。朕以。仁王御暦法日恒澄。佛子弘猷惠風長扇。遂使人天合應邦家保安。幽顯致和鬼神無爽。頃者彼蒼告譴災集伽藍。眷言于茲。情深悚悼。於朕不徳雖近此尤。於彼桑門寧亦無愧。如聞緇侶行事与俗不別。上違无上之慈教。下犯有國之道憲。僧綱率而正之。孰其不正乎。又諸國國師。諸寺鎭三綱。及受講復者。不顧罪福專事請託。員復居多侵損不少。如斯等類不可更然。宜修護國之正法。以弘轉禍之勝縁。凡厥梵衆。知朕意焉。</p>
<p>庚寅。授无位矢野女王從五位下。</p>
<p>二月丙申朔。以中納言從三位石上大朝臣宅嗣爲大納言。參議從三位藤原朝臣田麻呂。參議兵部卿從三位兼左兵衛督藤原朝臣繼繩。並爲中納言。本官如故。伊勢守正四位下大伴宿祢家持。右大弁從四位下石川朝臣名足。陸奧按察使兼鎭守副將軍從四位下紀朝臣廣純。並爲參議。」神祇官言。伊勢大神宮寺。先爲有祟遷建他處。而今近神郡。其祟未止。除飯野郡之外移造便地者。許之。」授正六位上藤原朝臣繼彦從五位下。</p>
<p>丁酉。陸奧國言。欲取船路伐撥遺賊。比年甚寒。其河已凍。不得通船。今賊來犯不已。故先可塞其寇道。仍須差發軍士三千人。取三四月雪消。雨水汎溢之時。直進賊地。因造覺鼈城。於是下勅曰。海道漸遠。來犯無便。山賊居近。伺隙來犯。遂不伐撥。其勢更強。宜造覺鼈城碍膽澤之地。兩國之息莫大於斯。</p>
<p>甲辰。以參議正四位下大伴宿祢家持爲右大弁。從四位下藤原朝臣雄依爲宮内卿。讃岐守如故。從五位下藤原朝臣末茂爲左衛士員外佐。肥後守如故。參議從四位下石川朝臣名足爲伊勢守。内藥正侍醫從五位下吉田連斐太麻呂爲兼相摸介。從五位下海上眞人三狩爲太宰少貳。</p>
<p>丙午。陸奧國言。去正月廿六日。賊入長岡燒百姓家。官軍追討彼此相殺。若今不早攻伐。恐來犯不止。請三月中旬發兵討賊。并造覺鼈城置兵鎭戍。勅曰。夫狼子野心。不顧恩義。敢恃險阻。屡犯邊境。兵雖凶器。事不獲止。宜發三千兵。以刈遺蘖。以滅餘燼。凡軍機動靜。以便宜隨事。</p>
<p>庚戌。授命婦正五位下石川朝臣毛比從四位下。」新羅使還蕃。賜璽書曰。天皇敬問新羅國王。朕以寡薄。纂業承基。理育蒼生。寧隔中外。王自遠祖。恒守海服。上表貢調。其來尚矣。日者虧違蕃禮。積歳不朝。雖有輕使。而無表奏。由是泰廉還日。已具約束。貞卷來時。更加諭告。其後類使曾不承行。今此蘭■猶陳口奏。理須依例從境放還。但送三狩等來。事既不輕。故修賓礼以荅來意。王宜察之。後使必須令齎表函。以礼進退。今勅筑紫府及對馬等戍。不將表使莫令入境。宜知之。春景韶和。想王佳也。今因還使附荅信物。遣書指不多及。</p>
<p>壬戌。授正五位上淡海眞人三船從四位下。</p>
<p>甲子。勅。去天平寳字元年。伊刀王坐殺人配陸奧國。久住配處未蒙恩免。宜宥其罪令得入京。</p>
<p>三月丙寅朔。授命婦正五位上百濟王明信從四位下。</p>
<p>戊辰。出雲國言。金銅鑄像一龕。白銅香爐一口。并種種器物漂着海濱。</p>
<p>戊寅。授无位紀朝臣東女正五位上。</p>
<p>己夘。授從五位下津守宿祢眞常從五位上。</p>
<p>辛巳。授從四位下神王正四位下爲參議。」太政官奏稱。分官設職。不在繁多。宣風導民。務於簡要。是以制令之日。限置官員。量才授能。職務不滯。今官衆事殷。而蚕食者多。穀帛難生而用之不節。一歳不登。便有菜色。古者人稠田少。而有儲蓄。由於節用也。今者地闢戸減而患不足。由於糜費也。臣等以爲。當今之急。省官息役。上下同心。唯農是務。特望。天恩許之。臣等并省官員。則倉廩實而禮義行。國用足而廉恥興矣。伏聽聖裁者。奏可之。於是毎司并省各有其數。事在別式。」又奏稱。濟世興化。寔佇九功。討罪威邊。亦資七徳。文武之道廢一不可。但今諸國兵士。略多羸弱。徒免身庸。不歸天府。國司軍毅。自恣駈役。曾未貫習。弓馬唯給。採苅薪草。縱使以此赴戰。謂之棄矣。臣等以爲。除三關邊要之外。隨國大小以爲額。仍點殷富百姓才堪弓馬者。毎其當番。專習武藝。属赴有徴發。庶幾免稽廢。其羸弱之徒勤皆令赴農。此設守備。省不急之道也。臣等商量所定。具状如左。伏聽天裁者。奏可之。毎國減省各有差。於是。諸司仕丁駕輿丁等厮丁及三衛府火頭等。徒免庸調。無益公家。遠離本郷。多破私業。仍從本色以赴農畝焉。</p>
<p>壬午。從五位下藤原朝臣眞友爲少納言。從五位下石城王爲縫殿頭。從五位下高倉朝臣殿嗣爲治部少輔。從五位上石川朝臣清麻呂爲民部大輔。從五位下多治比眞人繼兄爲少輔。外從五位下榮井宿祢道形爲主計助。從五位下豊國眞人船城爲大藏少輔。從五位上參河王爲大膳大夫。外從五位下船連住麻呂爲官奴正。從五位下大伴宿祢弟麻呂爲衛門佐。從五位下藤原朝臣宗繼爲伊勢介。外從五位下陽侯忌寸玲■爲尾張介。外從五位下葛井連根道爲伊豆守。陰陽頭天文博士從五位上山上朝臣船主爲兼甲斐守。從五位下藤原朝臣長川爲相摸守。從五位上藤原朝臣刷雄爲上総守。左京大夫正五位下藤原朝臣種繼爲兼下総守。外從五位下上村主虫麻呂爲能登守。從五位下紀朝臣作良爲丹波介。從五位下阿倍朝臣謂奈麻呂爲但馬介。從五位下紀朝臣白麻呂爲因幡介。從五位下大伴宿祢繼人爲伯耆守。中衛中將内廐頭正四位上道嶋宿祢嶋足爲兼播磨守。正五位下山邊王爲備前守。從五位下紀朝臣眞子爲備後守。從五位下田中朝臣飯麻呂爲筑後守。從五位下紀朝巨門守爲肥前守。從五位下小野朝臣滋野爲豊前守。外從五位下陽侯忌寸人麻呂爲介。</p>
<p>乙酉。以從五位下池田朝臣眞枚爲長門守。外從五位下葛井連河守爲參河介。」授正六位上百濟王俊哲從五位下。」駿河國飢疫。遣使賑給之。</p>
<p>丁亥。陸奧國上治郡大領外從五位下伊治公呰麻呂反。率徒衆殺按察使參議從四位下紀朝臣廣純於伊治城。廣純大納言兼中務卿正三位麻呂之孫。左衛士督從四位下宇美之子也。寳龜中出爲陸奧守。尋轉按察使。在職視事。見稱幹濟。伊治呰麻呂。本是夷俘之種也。初縁事有嫌。而呰麻呂匿怨。陽媚事之。廣純甚信用。殊不介意。又牡鹿郡大領道嶋大楯。毎凌侮呰麻呂。以夷俘遇焉。呰麻呂深銜之。時廣純建議造覺鼈柵。以遠戍候。因率俘軍入。大楯呰麻呂並從。至是呰麻呂自爲内應。唱誘俘軍而反。先殺大楯。率衆圍按察使廣純。攻而害之。獨呼介大伴宿祢眞綱開圍一角而出。護送多賀城。其城久年國司治所兵器粮蓄不可勝計。城下百姓竸入欲保城中。而介眞綱。掾石川淨足。潜出後門而走。百姓遂無所據。一時散去。後數日。賊徒乃至。爭取府庫之物。盡重而去。其所遺者放火而燒焉。</p>
<p>辛夘。伊勢國大目正六位上道祖首公麻呂白丁杖足等賜姓三林公。</p>
<p>癸巳。以中納言從三位藤原朝臣繼繩爲征東大使。正五位上大伴宿祢益立。從五位上紀朝臣古佐美爲副使。判官主典各四人。</p>
<p>甲午。以從五位下大伴宿祢眞綱爲陸奧鎭守副將軍。從五位上安倍朝臣家麻呂爲出羽鎭狄將軍。軍監軍曹各二人。以征東副使正五位上大伴宿祢益立爲兼陸奧守。</p>
<p>夏四月戊戌。授征東副使正五位上大伴宿祢益立從四位下。</p>
<p>辛丑。勅。備前國邑久郡荒廢田一百餘町。賜右大臣正二位大中臣朝臣清麻呂。</p>
<p>辛亥。造酒正從五位下中臣丸朝臣馬主爲兼上総員外介。</p>
<p>壬子。左京人椋小長屋女一産三男。賜乳母一人并稻。</p>
<p>甲寅。從五位上藤原朝臣黒麻呂爲治部大輔。正五位上大伴宿祢潔足爲左兵衛督。</p>
<p>庚申。授從五位下百濟王俊哲從五位上。」山背國愛宕郡人正六位上鴨祢宜眞髮部津守等一十人賜姓賀茂縣主。</p>
<p>辛酉。授正六位上多治比眞人宇美從五位下。命婦從五位上橘朝臣御笠正五位上。」以從五位上上毛野朝臣稻人爲越後員外守。</p>
<p>五月辛未。以京庫及諸國甲六百領。且送鎭狄將軍之所。</p>
<p>甲戌。左京人從六位。下莫位百足等一十四人。右京人大初位下莫位眞士麻呂等一十六人並賜姓清津造。左京人從六位上斯■行麻呂賜姓清海造。右京人從七位下燕乙麻呂等一十六人並賜姓御山造。正八位上韓男成等二人賜姓廣海造。武藏國新羅郡人沙良眞熊等二人賜姓廣岡造。攝津國豊嶋郡人韓人稻村等一十八人賜姓豊津造。」勅出羽國曰。渡嶋蝦狄早効丹心。來朝貢獻。爲日稍久。方今歸俘作逆。侵擾邊民。宜將軍國司賜饗之日。存意慰喩焉。</p>
<p>乙亥。伊豆國疫飢。賑給之。</p>
<p>丁丑。勅曰。機要之備不可闕乏。宜仰坂東諸國及能登。越中。越後。令備糒三万斛。炊曝有數。勿致損失。</p>
<p>己夘。勅曰。狂賊乱常。侵擾邊境。烽燧多虞。斥候失守。今遣征東使并鎭狄將軍。分道征討。期日會衆。事須文武盡謀。將帥竭力。苅夷姦軌。誅戮元凶。宜廣募進士。早致軍所。若感激風雲。奮■忠勇。情願自効。特録名貢。平定之後。擢以不次。｣河内國高安郡人大初位下寺淨麻呂賜姓高尾忌寸。</p>
<p>壬辰。伊勢太神宮封一千廿三戸。大安寺封一百戸。隨舊復之。｣授无位置始女王從五位下。</p>
<p>六月戊戌。勅。封一百戸永施秋篠寺。其權入食封。限立令條。比年所行甚違先典。天長地久。帝者代襲。物天下物非一人用。然縁有所念。永入件封。今謂永者是一代耳。自今以後立爲恒例。前後所施一准於此。</p>
<p>辛丑。從五位上百濟王俊哲爲陸奧鎭守副將軍。從五位下多治比眞人宇佐美爲陸奧介。</p>
<p>甲辰。授正六位上内眞人石田從五位下。</p>
<p>己未。散位從四位下久米連若女卒。贈右大臣從二位藤原朝臣百川之母也。</p>
<p>辛酉。授從五位上紀朝臣佐婆麻呂正五位下。无位名繼女王從五位下。」伊勢國言。今月十六日己酉巳時。鈴鹿關西内城大鼓一鳴。」勅陸奧持節副將軍大伴宿祢益立等。將軍等去五月八日奏書云。且備兵粮。且伺賊機。方以今月下旬進入國府。然後候機乘變。恭行天誅者。既經二月。計日准程。佇待獻俘。其出軍討賊。國之大事。進退動靜。續合奏聞。何經數旬絶無消息。宜申委曲。如書不盡意者。差軍監已下堪辨者一人。馳驛申上。</p>
<p>秋七月辛未。散位從四位上鴨王卒。</p>
<p>丁丑。勅。安不忘危。古今通典。宜仰縁海諸國。勤令警固。其因幡。伯耆。出雲。石見。安藝。周防。長門等國。一依天平四年節度使從三位多治比眞人縣守等時式。勤以警固焉。又大宰宜依同年節度使從三位藤原朝臣宇合時式。</p>
<p>癸未。征東使請甲一千領。仰尾張參河等五國。令運軍所。」從八位下韓眞成等四人賜姓廣海造。</p>
<p>甲申。征東使請襖四千領。仰東海東山諸國。便造送之。勅曰。今爲討逆虜。調發坂東軍士。限來九月五日。並赴集陸奧國多賀城。其所須軍粮。宜申官送。兵集有期。粮餽難繼。仍量路便近。割下総國糒六千斛。常陸國一万斛。限來八月廿日以前。運輸軍所。伊豫國越智郡人越智直靜養女。以私物資養窮弊百姓一百五十八人。依天平寳字八年三月廿二日勅書。賜爵二級。</p>
<p>戊子。勅曰。筑紫大宰僻居西海。諸蕃朝貢舟楫相望。由是簡練士馬。精鋭甲兵。以示威武。以備非常。今北陸道亦供蕃客。所有軍兵未曾教習。属事徴發。全無堪用。安必思危。豈合如此。宜准大宰依式警虞。事須縁海村邑見賊來過者。當即差使速申於國。國知賊船者。長官以下急向國衙。應事集議。令管内警虞且行且奏。〈其一〉。賊船卒來着我邊岸者。當界百姓執隨身兵。并齎私糧走赴要處。致死相戰。必待救兵。勿作逗留令賊乘間。〈其二〉。軍所集處。預立標榜。宜量地勢務得便宜。兵士已上及百姓便弓馬者。量程遠近結隊分配。不得臨事彼此雜乱。〈其三〉。戰士已上。明知賊來者。執隨身兵。兼佩■■。發所在處。直赴本軍。各作軍名。排比隊伍。以靜待動。乘逸撃勞。〈其四〉。應機赴軍國司已上皆乘私馬。若不足者。即以驛傳馬充之。〈其五〉。兵士白丁赴軍。及待進止。應給公粮者。計自起家五日乃給。其閑處者給米。要處者給糒。〈其六〉。</p>
<p>八月己亥。外從五位下栗前連枝女。本是從四位下山前王之女也。而從母姓未蒙王名。至是改正爲池原女王。授從五位下。</p>
<p>壬寅。授從六位下紀朝臣眞木從五位下。</p>
<p>丙午。授越前國人從六位上大荒木臣忍山外從五位下。以運軍粮也。</p>
<p>庚戌。勅。今聞。諸國甲冑稍經年序。悉皆澁綻。多不中用。三年一度立例修理。隨修隨破。極費功役。今革之爲甲。牢固經久。■躬輕便。中箭難貫。計其功程。殊亦易成。自今以後。諸國所造年料甲冑。皆宜用革。即依前例。毎年進樣。但前造鐵甲不可徒爛。毎經三年依舊修之。</p>
<p>甲寅。授從五位上安倍朝臣家麻呂正五位上。復无位安倍朝臣繼人本位從五位下。</p>
<p>乙夘。出羽國鎭狄將軍安倍朝臣家麻呂等言。狄志良須俘囚宇奈古等款曰。己等據憑官威。久居城下。今此秋田城。遂永所棄歟。爲番依舊還保乎者。下報曰。夫秋田城者。前代將相僉議所建也。禦敵保民。久經歳序。一旦擧而棄之。甚非善計也。宜且遣多少軍士。爲之鎭守。勿令衂彼歸服之情。仍即差使若國司一人。以爲專當。又由理柵者。居賊之要害。承秋田之道。亦宜遣兵相助防禦。但以。寳龜之初。國司言。秋田難保。河邊易治者。當時之議。依治河邊。然今積以歳月。尚未移徙。以此言之。百姓重遷明矣。宜存此情歴問狄俘并百姓等具言彼此利害。</p>
<p>庚申。太政官奏曰。筑紫大宰。遠居邊要。常警不虞。兼待蕃客。所有執掌。殊異諸道。而官人相替。限以四年。送故迎新。相望道路。府國困弊。職此之由。加以所給厨物。其數過多。毎守舊例充給。或闕蕃客之儲。於事商量。甚不穩便。臣等望請。且停交替料。兼官人歴任。増爲五年。然則百姓息肩。庖厨無乏。伏聽天裁。奏可之。</p>
<p>九月壬戌朔。從五位上巨勢朝臣池長。從五位下藤原朝臣末茂並爲中衛少將。從五位下阿倍朝臣祖足爲左衛士員外佐。從五位下大中臣朝臣諸魚爲右衛士佐。</p>
<p>甲申。授從四位上藤原朝臣小黒麻呂正四位下。爲持節征東大使。</p>
<p>冬十月癸巳。左右兵庫鼓鳴。後聞箭動聲。其響達内兵庫。</p>
<p>丁酉。授常陸國鹿嶋神社祝正六位上中臣鹿嶋連大宗外從五位下。</p>
<p>癸夘。正五位上藤原朝臣鷹取。紀朝臣船守並授從四位下。</p>
<p>壬子。授正五位下因幡國造淨成女正五位上。</p>
<p>甲寅。典侍從四位下多可連淨日卒。</p>
<p>丙辰。伊勢國言。當土之民。浮宕部内。差科之日。徭夫數少。精加検括。多獲隱首。並悉編附本籍。益口且千。調庸有増。於是仰七道諸國。存心検括。一准伊勢國。」又勅。天下百姓。規避課役。流離他郷。雖有懷土之心。遂懼法而忘返。隣保知而相縱。課役因此無人。乃有臨得出身。諠訴多緒。勘籍之日。更煩尋検。宜依養老三年格式。能加捉搦。委問歸不。願留之輩。編附當處。願還之侶。差綱遞送。若國郡司及百姓。情懷姦詐。阿藏役使者。官人解却見任。百姓决杖一百。永爲恒例焉。</p>
<p>己未。勅征東使。省今月廿二日奏状知。使等延遲。既失時宜。將軍發赴。久經日月。所集歩騎數萬餘人。加以入賊地期。上奏多度。計巳發入。平殄狂賊。而今奏。今年不可征討者。夏稱草茂。冬言襖乏。縱横巧言。遂成稽留。整兵設糧。將軍所爲。而集兵之前。不加辨備。還云。未儲城中之粮者。然則何月何日。誅賊復城。方今將軍爲賊被欺。所以緩怠致此逗留。又未及建子。足以擧兵。而乖勅旨。尚不肯入。人馬悉痩。何以對敵。良將之策。豈如此乎。宜加教喩存意征討。若以今月。不入賊地。宜居多賀玉作等城。能加防禦。兼練戰術。</p>
<p>十一月壬戌。先是。和銅四年格云。私鑄錢者斬。從者沒官。家口皆流者。天平勝寳五年二月十五日勅。私鑄錢人。罪致斬刑。自今以後。降一等處遠流者。而首已會降。從并家口猶居本坐。首從之法。罪合減降。輕重相倒。理不可然。至是勅刑部。定其罪科。刑部省奏言。謹案賊盜律云。謀反者皆斬。父子沒官。祖孫兄弟遠流。名例律云。犯罪者以造意爲首。隨從減一等。又云。二死三流各同爲一減者。今比校輕重。仍從者減首一等。處徒三年。家口減從一等。處徒二年半。奏可之。</p>
<p>丙戌。授唐人正六位上沈惟岳從五位下。</p>
<p>丁亥。授四品弥努摩内親王三品。</p>
<p>戊子。前大納言正二位文室眞人邑珍薨。邑珍。二品長親王之第七子也。天平中授從四位下。拜刑部卿。勝寳四歳賜姓文室眞人。勝寳以後。宗室枝族。陷辜者衆。邑珍削髮爲沙門。以圖自全。寳龜初至從二位大納言。年老致仕。有詔不許。五年重乞骸骨。許之。尋授正二位。薨時年七十七。</p>
<p>十二月甲午。唐人從五位下沈惟岳賜姓清海宿祢編附左京。」授无位福當王從四位下。」勅左右京。今聞。造寺悉壞墳墓。採用其石。非唯侵驚鬼神。實亦憂傷子孫。自今以後。宜加禁斷。」越前國丹生郡小虫神爲幣社焉。</p>
<p>庚子。征東使奏言。蠢茲蝦虜。寔繁有徒。或巧言逋誅。或窺隙肆毒。是以遣二千兵。經畧鷲座。楯座。石澤。大菅屋。柳澤等五道。斬木塞徑。深溝作險。以斷逆賊首鼠之要害者。於是。勅曰。如聞。出羽國大室塞等。亦是賊之要害也。毎伺間隙。頻來寇掠。宜仰將軍及國司。視量地勢。防禦非常。</p>
<p>辛丑。授正五位下藤原朝臣種繼正五位上。</p>
<p>甲辰。越前國丹生郡大虫神。越中國射水郡二上神。砺波郡高瀬神並叙從五位下。」勅左右京。如聞。比來無知百姓。搆合巫覡。妄崇淫祀。蒭狗之設。符書之類。百方作恠。填溢街路。託事求福。還渉厭魅。非唯不畏朝憲。誠亦長養妖妄。自今以後。宜嚴禁斷。如有違犯者。五位已上録名奏聞。六位已下所司科决。但有患祷祀者。非在京内者。許之。</p>
<p>庚戌。授正六位上紀朝臣常從五位下。</p>
<p>辛亥。授正六位上川邊朝臣淨長從五位下。</p>
<p>壬子。常陸國言。脱漏神賎七百七十四人請編神戸。許之。但神司妄認良民。規爲神賎。假託靈異。侵擾朝章。自今以後。更莫申請。</p>
<p>丁巳。陸奧鎭守副將軍從五位上百濟王俊哲等言。己等爲賊被圍。兵疲矢盡。而祈桃生白河等郡神一十一社。乃得潰圍。自非神力。何存軍士。請預幣社。許之。</p>
<p>天應元年春正月辛酉朔。詔曰。以天爲大。則之者聖人。以民爲心。育之者仁后。朕以寡薄。忝承寳基。無善萬民。空歴一紀。然則惠澤壅而不流。憂懼交而弥積。日愼一日。念茲在茲。比有司奏。伊勢齋宮所見美雲。正合大瑞。彼神宮者國家所鎭。自天應之。吉無不利。抑是朕之不徳。非獨臻茲。方知凡百之寮。相諧攸感。今者元正告暦。吉日初開。宜對良辰共悦嘉■。可大赦天下。改元曰天應。自天應元年正月一日昧爽以前。大辟以下。罪無輕重。未發覺。已發覚。未結正。已結正。繋囚見徒。咸皆赦除。但犯八虐。故殺。謀殺。私鑄錢。強竊二盜。常赦所不免者。不在赦例。其齋宮寮主典已上。及大神宮司。并祢宜。大物忌。内人。多氣度會二郡司。加位二級。自餘番上。及内外文武官主典已上一級。但正六位上者廻授一子。如無子者。宜量賜物。其五位已上子孫。年廿已上者。亦叙當蔭之階。又如有百姓爲呰麻呂等被■誤。而能弃賊來者。給復三年。其從軍入陸奧出羽諸國百姓。久疲兵役。多破家産。宜免當戸今年田租。如無種子者。所司量貸。又去年恩免神寺封租者。宜以正税填償。天下老人。百歳已上賜籾三斛。九十已上二斛。八十已上一斛。鰥寡孤獨不能自存者。量加賑恤。孝子順孫。義夫節婦。旌表門閭。終身勿事。</p>
<p>癸亥。授正五位下佐伯宿祢久良麻呂正五位上。</p>
<p>己巳。授正六位上石淵王從五位下。</p>
<p>庚午。授女孺无位縣犬養宿祢勇耳從五位下。」參議正四位下藤原朝臣小黒麻呂爲兼陸奧按察使。右衛士督常陸守如故。</p>
<p>壬申。授從二位藤原朝臣魚名正二位。</p>
<p>乙亥。下総國印幡郡大領外正六位上丈部直牛養。常陸國那賀郡大領外正七位下宇治部全成。並授外從五位下。以進軍粮也。</p>
<p>丙子。授正五位上藤原朝臣種繼從四位下。</p>
<p>己夘。下総國飢。賑給之。</p>
<p>庚辰。授播磨國人大初位下佐伯直諸成外從五位下。以進稻於造船瀬所也。</p>
<p>二月庚寅朔。授无位磐田女王從五位下。</p>
<p>壬辰。授從六位下安曇宿祢日女虫從五位下。</p>
<p>乙巳。從五位下阿倍朝臣祖足爲河内守。</p>
<p>丙午。三品能登内親王薨。遣右大弁正四位下大伴宿祢家持。刑部卿從四位下石川朝臣豊人等。監護喪事。所須官給。遣參議左大弁正四位下大伴宿祢伯麻呂。就第宣詔曰。天皇大命〈良麻止〉能登内親王〈尓〉告〈与止〉詔大命〈乎〉宣。此月頃間身勞〈須止〉聞食〈弖〉伊都〈之可〉病止〈弖〉參入〈岐〉。朕心〈毛〉慰〈米麻佐牟止〉今日〈加〉有〈牟〉明日〈加〉有〈牟止〉所念食〈都都〉待〈比〉賜間〈尓〉安加良米佐〈須〉如事〈久〉於与豆礼〈加毛〉年〈毛〉高〈久〉成〈多流〉朕〈乎〉置〈弖〉罷〈麻之奴止〉聞食〈弖奈毛〉驚賜〈比〉悔〈備〉賜〈比〉大坐〈須。〉如此在〈牟止〉知〈末世婆〉心置〈弖毛〉談〈比〉賜〈比〉相見〈弖末之〉物〈乎。〉悔〈加毛〉哀〈加毛〉云〈部〉不知戀〈毛之〉在〈加毛〉。朕〈波〉汝〈乃〉志〈乎波〉暫〈久乃〉間〈毛〉忘得〈末之自美奈毛〉悲〈備〉賜〈比〉之乃〈比〉賜〈比〉大御泣哭〈川川〉大坐〈麻須〉。然〈毛〉治賜〈牟止〉所念〈之之〉位〈止奈毛〉一品贈賜〈不〉。子等〈乎婆〉二世王〈尓〉上賜〈比〉治賜〈不。〉勞〈久奈〉思〈麻之曾〉。罷〈麻佐牟〉。道〈波〉平幸〈久〉都都〈牟〉事無〈久〉宇志呂〈毛〉輕〈久〉安〈久〉通〈良世止〉告〈与止〉詔天皇大命〈乎〉宣。」内親王。天皇之女也。適正五位下市原王。生五百井女王。五百枝王。薨時年■九。」以從五位下阿倍朝臣謂奈麻呂爲權右少弁。</p>
<p>己未。穀一十万斛仰相摸。武藏。安房。上総。下総。常陸等國。令漕送陸奧軍所。</p>
<p>三月庚申朔。授采女從六位上牟義都公眞依。正七位上安那公御室。」正八位上久米直麻奈保並外從五位下。</p>
<p>乙丑。地震。</p>
<p>戊辰。正六位下珍努縣主諸上。從六位上生部直清刀自。從七位下葛井連廣見。從八位下三笠連秋虫並授外從五位下。</p>
<p>己巳。尚侍兼尚藏正三位大野朝臣仲仟薨。從三位東人之女也。</p>
<p>癸酉。授從五位上和氣朝臣廣虫正五位上。</p>
<p>辛巳。正六位上酒部造家刀自。從六位下丸部臣須治女並授外從五位下。</p>
<p>壬午。授從六位下紀朝臣安自可從五位下。</p>
<p>甲申。詔曰。朕枕席不安。稍移晦朔。雖加醫療。未有効驗。可大赦天下。自天應元年三月廿五日昧爽以前。大辟以下。罪無輕重。已發覺。未發覺。已結正。未結正。繋囚見徒。咸赦除之。但八虐。故殺。謀殺人。私鑄錢。強竊二盜。常赦所不免者。不在赦限。</p>
<p>乙酉。美作國言。今月十二日未三點。苫田郡兵庫鳴動。又四點鳴動如先。其響如雷霆之漸動。」伊勢國言。今月十六日午時。鈴鹿關西中城門大鼓。自鳴三聲。</p>
<p>夏四月己丑朔。左右兵庫兵器自鳴。其聲如以大石投地也。遣散位從五位下多治比眞人三上於伊勢。伯耆守從五位下大伴宿祢繼人於美濃。兵部少輔從五位下藤原朝臣菅繼於越前。以固關焉。以天皇不豫也。</p>
<p>辛夘。詔云。天皇〈我〉御命〈良麻等〉詔大命〈乎〉親王等王等臣等百官〈乃〉人等天下公民衆聞食〈止〉宣。朕以寡薄寳位〈乎〉受賜〈弖〉年久重〈奴〉。而〈尓〉嘉政頻闕〈弖〉天下不得治成。加以元來風病〈尓〉苦〈都〉身體不安復年〈毛〉弥高成〈尓弖〉餘命不幾。今所念〈久〉。此位〈波〉避〈天〉暫間〈毛〉御體欲養〈止奈毛〉所念〈須〉。故是以皇太子〈止〉定賜〈留〉山部親王〈尓〉天下政〈波〉授賜〈布〉。古人有言知子者親〈止〉云〈止奈母〉聞食。此王〈波〉弱時〈余利〉朝夕〈止〉朕〈尓〉從〈天〉至今〈麻天〉怠事無〈久〉仕奉〈乎〉見〈波〉仁孝厚王〈尓〉在〈止奈毛〉神奈我良所知食。其仁孝者百行之基〈奈利〉。曾毛曾毛百足之虫〈乃〉至死不顛事〈波〉輔〈乎〉多〈美止奈毛〉聞食。衆諸如此〈乃〉状悟〈弖〉清直心〈乎毛知〉此王〈乎〉輔導〈天〉天下百姓〈乎〉可令撫育〈止〉宣。又詔〈久〉。如此時〈尓〉當〈都都〉人人不好謀〈乎〉懷〈弖〉天下〈乎毛〉亂己〈我〉氏門〈乎毛〉滅人等麻祢〈久〉在。若如此有〈牟〉人〈乎婆〉己〈我〉教諭訓直〈弖〉各各己〈我〉祖〈乃〉門不滅弥高〈尓〉仕奉弥繼〈尓〉將繼〈止〉思愼〈天〉清直〈伎〉心〈乎〉持〈弖〉仕奉〈倍之止奈毛〉所念〈須〉。天高〈止毛〉聽卑物〈曾止〉詔天皇〈我〉御命〈乎〉衆聞食〈止〉宣。▼是日。皇太子受禪即位。</p>
<p>壬辰。立皇弟早良親王爲皇太子。詔曰。天皇勅命〈乎〉親王諸王諸臣百官人等天下公民衆聞食〈止〉宣。隨法〈尓〉可有〈伎〉政〈止志弖〉早良親王立而皇太子〈止〉定賜〈布〉。故此之状悟〈天〉百官人等仕奉〈礼止〉詔天皇勅旨〈乎〉衆聞食宣。</p>
<p>丙申。從五位下大中臣朝臣今麻呂爲右大舍人助。從五位下路眞人玉守爲右京亮。從五位下百濟王仁貞爲近衛員外少將。從五位下藤原朝臣弓主爲左兵衞員外佐。從五位下紀朝臣馬借爲右兵衛佐。外從五位下久米連眞上爲大和介。從五位下佐伯宿祢瓜作爲參河介。從五位下石川朝臣美奈伎麻呂爲下野介。</p>
<p>己亥。授伊勢大神宮祢宜正六位上神主礒守外從五位下。」遣使於伊勢大神宮告皇太子即位也。</p>
<p>壬寅。以中納言從三位藤原朝臣田麻呂爲兼東宮傅。中務卿如故。右京大夫正四位下大伴宿祢家持爲兼春宮大夫。從五位下紀朝臣白麻呂爲亮。</p>
<p>癸夘。天皇御大極殿。詔曰。明神〈止〉大八洲所知天皇詔旨〈良麻止〉宣勅親王諸王百官人等天下公民衆聞食宣。挂畏現神坐倭根子天皇我皇此天日嗣高座之業〈乎〉掛畏近江大津〈乃〉宮〈尓〉御宇〈之〉天皇〈乃〉初賜〈比〉定賜〈部流〉法隨〈尓〉被賜〈弖〉仕奉〈止〉仰賜〈比〉授賜〈閉婆〉頂〈尓〉受賜〈利〉恐〈美〉受賜〈利〉懼進〈母〉不知〈尓〉退〈母〉不知〈尓〉恐〈美〉坐〈久止〉宣天皇勅衆聞食宣。然皇坐〈弖〉天下治賜君者賢人〈乃〉能臣〈乎〉得〈弖之〉天下〈乎婆〉平〈久〉安〈久〉治物〈尓〉在〈良之止奈母〉聞行〈須〉。故是以大命坐宣〈久〉。朕雖拙劣親王始〈弖〉王臣等〈乃〉相穴〈奈比〉奉〈利〉相扶奉〈牟〉事依〈弖之〉此之仰賜〈比〉授賜〈夫〉食國天下之政者平〈久〉安〈久〉仕奉〈倍之止奈母〉所念行。是以無■欺之心以忠明之誠天皇朝廷〈乃〉立賜〈部流〉食國天下之政者衆助仕奉〈止〉宣天皇勅衆聞食宣。辭別宣〈久〉。朕一人〈乃未也〉慶〈之岐〉貴〈岐〉御命受賜〈牟〉。凡人子〈乃〉蒙福〈麻久〉欲爲〈流〉事〈波〉於夜〈乃〉多米〈尓止奈母〉聞行〈須〉。故是以朕親母高野夫人〈乎〉稱皇太夫人〈弖〉冠位上奉治奉〈流〉。又仕奉人等中〈尓〉自何仕奉状隨〈弖〉一二人等冠位上賜〈比〉治賜〈夫〉。又大神宮〈乎〉始〈弖〉諸社祢宜祝等〈尓〉給位一階。又僧綱〈乎〉始〈弖〉諸寺智行人及年八十已上僧尼等〈尓〉物布施賜〈夫〉。又高年窮乏孝義人等治賜養賜〈夫〉。又天下今年田租免賜〈久止〉宣天皇勅衆聞食宣。授四品■田親王三品。從三位石上大朝臣宅嗣。藤原朝臣田麻呂。藤原朝臣是公並正三位。從四位下壹志濃王從四位上。從五位下石城王從五位上。无位淺井王從五位下。正四位下大伴宿祢伯麻呂。大伴宿祢家持。佐伯宿祢今毛人。坂上大忌寸苅田麻呂並正四位上。從四位下石川朝臣名足。藤原朝臣雄依。大中臣朝臣子老。藤原朝臣鷹取。紀朝臣船守。藤原朝臣種繼並從四位上。正五位上豊野眞人奄智。安倍朝臣東人。佐伯宿祢久良麻呂並從四位下。正五位下百濟王利善正五位上。從五位上榮井宿祢蓑麻呂。紀朝臣犬養。山上朝臣船主並正五位下。從五位下多治比眞人人足從五位上。外正五位下吉田連古麻呂。正六位上石川朝臣公足。紀朝臣千世。大中臣朝臣安遊麻呂。安倍朝臣木屋麻呂並從五位下。外從五位下河内連三立麻呂外從五位上。正六位上船連田口。和史國守。伊勢朝臣水通。武生連鳥守。上毛野公薩摩。土師宿祢道長。正七位上物部多藝宿祢國足並外從五位下。</p>
<p>乙巳。從三位藤原朝臣濱成爲大宰帥。</p>
<p>戊申。令賀茂神二社祢宜祝等始把笏。」以從四位下多治比眞人長野爲伊勢守。</p>
<p>乙夘。皇太夫人從三位高野朝臣加正三位。</p>
<p>戊午。授從六位上三國眞人廣見從五位下。</p>
<p>五月壬戌。地震。</p>
<p>癸亥。授正六位上大神朝臣船人從五位下。</p>
<p>乙丑。正四位上大伴宿祢家持爲左大弁。春宮大夫如故。從五位上紀朝臣家守爲左中弁。參議從四位上石川朝臣名足爲兼右大弁。中納言從三位藤原朝臣繼繩爲兼中務卿。參議陸奧按察使正四位下藤原朝臣小黒麻呂爲兼兵部卿。從三位高倉朝臣福信爲彈正尹。從四位上藤原朝臣鷹取爲造宮卿。越前守如故。從四位上紀朝臣船守爲近衛員外中將。内廐助如故。從五位下大神朝臣船人爲少將。從四位下佐伯宿祢久良麻呂爲中衛中將。參議宮内卿正四位上大伴宿祢伯麻呂爲兼衛門督。正四位上坂上大忌寸苅田麻呂爲右衛士督。丹波守如故。從四位上伊勢朝臣老人爲主馬頭。」授正六位上佐伯部三國外從五位下。</p>
<p>庚午。授无位平群朝臣炊女從五位下。</p>
<p>辛未。地震。</p>
<p>癸酉。授正五位上藤原朝臣人數從四位下。</p>
<p>甲戌。伊勢國言。鈴鹿關城門。并守屋四間。始十四日至十五日。自響不止。其聲如以木衝之。</p>
<p>乙亥。始置中宮職。以參議宮内卿正四位上大伴宿祢伯麻呂爲兼中宮大夫。衛門督如故。從五位下大伴宿祢弟麻呂爲亮。左衛士佐如故。外從五位下伊勢朝臣水通爲大進。外從五位下上毛野公薩摩。外從五位下物部多藝宿祢國足。並爲少進。</p>
<p>癸未。以從五位下賀茂朝臣大川爲神祇大副。從五位上石川朝臣淨麻呂爲少納言。正五位下大神朝臣末足爲左中弁。從五位下多治比眞人豊濱爲左少弁。從五位上紀朝臣家守爲右中弁。從五位下阿倍朝臣石行爲右少弁。從五位下紀朝臣眞人爲大學頭。正五位上百濟王利善爲散位頭。從五位下三嶋眞人大湯坐爲治部少輔。正五位下石上朝臣家成爲民部大輔。從五位下藤原朝臣菅嗣爲少輔。從五位下藤原朝臣繼彦爲兵部少輔。從四位下石川朝臣垣守爲刑部卿。伊豫守如故。從五位上當麻眞人永嗣爲大輔。從五位下文室眞人子老爲少輔。從五位下中臣朝臣鷹主。高倉朝臣殿繼並爲大判事。正五位下大伴宿祢不破麻呂爲大藏大輔。正五位下紀朝臣犬養爲宮内大輔。丹後守如故。從五位下陽侯王爲大膳大夫。從五位下石淵王爲正親正。從五位下巨勢朝臣廣山爲鍛冶正。從五位下三國眞人廣見爲主油正。造宮卿從四位上藤原朝臣鷹取爲兼左京大夫。越前守如故。右大弁從四位上石川朝臣名足爲兼右京大夫。從四位下豊野眞人奄智爲攝津大夫。從五位上石川朝臣豊麻呂爲造宮大輔。從五位下葛井連根主爲少輔。從五位下桑原公足床爲造東大寺次官。從五位下大中臣朝臣安遊麻呂爲中衛少將。播磨大掾如故。從五位上大中臣朝臣繼麻呂爲衛門佐。中宮亮從五位下大伴宿祢弟麻呂爲兼左衛士佐。左中弁從五位上紀朝臣家守爲兼左兵衛督。從五位下藤原朝臣弓主爲佐。從五位下安倍朝臣祖足爲主馬助。從五位上多治比眞人人足爲山背守。大外記外從五位下上毛野公大川爲兼介。外從五位下陽侯忌寸玲兼爲尾張守。外從五位下土師宿祢古人爲遠江介。式部少輔正五位下石川朝臣眞守爲兼武藏守。從五位上巨勢朝臣池長爲介。造酒正從五位下中臣丸朝臣馬主爲兼上総介。兵部卿正四位上藤原朝臣家依爲兼下総守。侍從如故。從五位下賀茂朝臣人麻呂爲常陸介。左衛士督從四位上藤原朝臣種繼爲兼近江守。從五位下大伴宿祢繼人爲介。正五位上大伴宿祢潔足爲美濃守。從五位下紀朝臣馬借爲介。從五位下紀朝臣家繼爲信濃守。正五位上阿倍朝臣家麻呂爲上野守。外從五位下船木直馬養爲若狹守。中宮少進外從五位下物部多藝宿祢國足爲兼因幡介。從五位下篠嶋王爲伯耆守。從四位下石川朝臣豊人爲出雲守。從五位下藤原朝臣園人爲備中守。左兵衛佐從五位下藤原朝臣弓主爲兼阿波守。從五位下正月王爲土左守。從五位下多治比眞人繼兄爲豊後守。</p>
<p>乙酉。以從五位上紀朝臣古佐美爲陸奥守。</p>
<p>丁亥。尾張國中嶋郡人外正八位上裳咋臣船主言。己等与伊賀國敢朝臣同祖也。是以曾祖宇奈已上。皆爲敢臣。而祖父得麻呂。庚午年籍。謬從母姓。爲裳咋臣。伏望。欲蒙改正。於是。船主等八人賜姓敢臣。</p>
<p>六月戊子朔。詔曰。惟王之置百官也。量材授能。職員有限。自茲厥後。事豫議務稍繁。即量劇官。仍置員外。近古因循。其流益廣。譬以十羊更成九牧。民之受弊。寔爲此焉。朕肇膺寳暦。君臨區夏。言念生民。情深撫育。思欲除其殘害惠之仁壽。宜内外文武官。員外之任。一皆解却。但郡司軍毅不在此限。又其在外國司。多乖朝委。或未知欠倉。且用公廨。或不畏憲網。肆漁百姓。故今擇其姦濫尤著者。秩雖未滿。隨事貶降。自今以後。内外官人。立身清謹。處事公正者。所司審訪。授以顯官。其在職貪殘。状迹濁濫者。宜遣巡察採訪黜降。庶使激濁揚清。變澆俗於當年。憂國撫民。追淳風於往古。普告遐邇知朕意焉。」和泉國和泉郡人坂本臣糸麻呂等六十四人賜姓朝臣。」勅參議持節征東大使兵部卿正四位下兼陸奥按察使常陸守藤原朝臣小黒麻呂等曰。得去五月廿四日奏状。具知消息。但彼夷俘之爲性也。蜂屯蟻聚。首爲亂階。攻則奔逃山薮。放則侵掠城塞。而伊佐西古。諸絞。八十嶋。乙代等。賊中之首。一以當千。竄迹山野。窺機伺隙。畏我軍威。未敢縱毒。今將軍等。未斬一級。先解軍士。事已行訖。無如之何。但見先後奏状。賊衆四千餘人。其所斬首級僅七十餘人。則遺衆猶多。何須先獻凱旋。早請向京。縱有舊例。朕不取焉。宜副使内藏忌寸全成。多朝臣犬養等一人乘驛入京。先申軍中委曲。其餘者待後處分。</p>
<p>癸巳。參議從四位上藤原朝臣乙繩卒。右大臣從一位豊成之第三子也。</p>
<p>甲午。從五位下塩屋王爲主殿頭。外從五位下小塞宿祢弓張爲内掃部正。</p>
<p>丙申。授正六位上物部射園連老外從五位下。</p>
<p>己亥。地動。</p>
<p>壬寅。授命婦從四位下藤原朝臣教貴正四位下。</p>
<p>癸夘。授外從五位下土師宿祢古人從五位下。」降大宰帥從三位藤原朝臣濱成爲員外帥。■仗之員。限以三人。仍勅大貳正四位上佐伯宿祢今毛人等曰。三考黜陟。前王通典。懲悪勸善。往聖嘉訓。帥參議從三位兼侍從藤原朝臣濱成。所歴之職。善政無聞。今受委方牧。寄在宣風。若不懲肅。何得後効。仍貶其任。補員外帥。宜莫預釐務。但公廨者賜帥三分之一。府中雜務。一事已上。今毛人等行之。</p>
<p>乙巳。勅。河内國若江郡人弓削淨人廣方。廣田。廣津等。去寳龜元年配土左國。宜宥其罪放還本郷。但不得入京。</p>
<p>己酉。地震。」授外從五位下珍努縣主諸上外從五位上。</p>
<p>庚戌。授无位平群朝臣家刀自從五位下。」右大臣正二位大中臣朝臣清麻呂上表乞身。詔許焉。因賜几杖。</p>
<p>辛亥。送唐客使從五位下布勢朝臣清直等自唐國至。進使節刀。」大白晝見。」大納言正三位兼式部卿石上大朝臣宅嗣薨。詔贈正二位。宅嗣左大臣從一位麻呂之孫。中納言從三位弟麻呂之子也。性朗悟有姿儀。愛尚經史。多所渉覽。好属文。工草隷。勝寳三年授從五位下。任治部少輔。稍遷文部大輔。歴居内外。景雲二年至參議從三位。寳龜初。出爲大宰帥。居無幾遷式部卿。拜中納言。賜姓物部朝臣。以其情願也。尋兼皇太子傅。改賜姓石上大朝臣。十一年。轉大納言。俄加正三位。宅嗣辭容閑雅。有名於時。毎値風景山水。時援筆而題之。自寳字後。宅嗣及淡海眞人三船爲文人之首。所著詩賦數十首。世多傳誦之。捨其舊宅。以爲阿■寺。寺内一隅。特置外典之院。名曰芸亭。如有好學之徒。欲就閲者恣聽之。仍記條式。以貽於後。其略曰。内外兩門本爲一體。漸極似異。善誘不殊。僕捨家爲寺。歸心久矣。爲助内典。加置外書。地是伽藍。事須禁戒。庶以同志入者。無滯空有。兼忘物我。異代來者。超出塵勞。歸於覺地矣。其院今見存焉。臨終遺教薄葬。薨時年五十三。時人悼之。</p>
<p>壬子。遣從五位下勅旨大丞羽栗臣翼於難波。令練朴消。遠江介從五位下土師宿祢古人。散位外從五位下土師宿祢道長等一十五人言。土師之先出自天穗日命。其十四世孫。名曰野見宿祢。昔者纒向珠城宮御宇垂仁天皇世。古風尚存。葬礼無節。毎有凶事。例多殉埋。于時皇后薨。梓宮在庭。帝顧問群臣曰。後宮葬礼。爲之奈何。群臣對曰。一遵倭彦王子故事。時臣等遠祖野見宿祢進奏曰。如臣愚意。殉埋之礼殊乖仁政。非益國利人之道。仍率土部三百餘人。自領取埴造諸物象進之。帝覽甚悦。以代殉人。号曰埴輪。所謂立物是也。此即往帝之仁徳。先臣之遺愛。垂裕後昆。生民頼矣。式觀祖業。吉凶相半。若其諱辰掌凶。祭日預吉。如此供奉。允合通途。今則不然。專預凶儀。尋念祖業。意不在茲。望請。因居地名。改土師以爲菅原姓。勅依請許之。</p>
<p>甲寅。以正二位藤原朝臣魚名爲左大臣兼大宰帥。正三位藤原朝臣田麻呂爲大納言兼近衛大將。正三位藤原朝臣是公爲式部卿兼中衛大將。從四位上大中臣朝臣子老。紀朝臣船守並爲參議。</p>
<p>是月。大白晝見。</p>
<p>秋七月壬戌。詔曰。朕以不徳。陰陽未和。普天之下。炎旱經月。百姓興嗟。九服懷怨。朕爲其父母。属此靈譴。雖竭至誠。未感霈澤。顧念囚徒。特宜矜愍。其自天應元年七月五日昧爽以前大辟已下。罪無輕重。已發覺。未發覺。已結正。未結正。繋囚見徒。咸皆赦除。但八虐。故殺人。私鑄錢。強竊二盜。常赦所不免者。不在赦限。</p>
<p>癸亥。駿河國言。富士山下雨灰。灰之所及。木葉彫萎。</p>
<p>丁夘。正四位下藤原朝臣小黒麻呂爲民部卿。陸奥按察使如故。正四位上藤原朝臣家依爲兵部卿。侍從下総守如故。中納言從三位藤原朝臣繼繩爲兼左京大夫。從四位上藤原朝臣種繼爲左衛士督。近江守如故。造宮卿從四位上藤原朝臣鷹取爲兼左兵衛督。左中弁從五位上紀朝臣家守爲兼右兵衛督。近衛員外中將從四位上紀朝臣船守爲兼内廐頭。</p>
<p>癸酉。右京人正六位上栗原勝子公言。子公等之先祖伊賀都臣。是中臣遠祖天御中主命廿世之孫。意美佐夜麻之子也。伊賀郡臣。神功皇后御世。使於百濟。便娶彼土女。生二男。名曰本大臣。小大臣。遥尋本系。歸於聖朝。時賜美濃國不破郡栗原地。以居焉。厥後因居命氏。遂負栗原勝姓。伏乞。蒙賜中臣栗原連。於是子公等男女十八人依請改賜之。</p>
<p>丙子。河内國言。尺度池水。以今月十八日。自巳至酉。變成血色。其臭甚羶。長可二町餘。廣可三丈。</p>
<p>甲申。典藏從四位下爲奈眞人玉足卒。</p>
<p>八月丁亥朔。授從五位下吉田連斐太麻呂從五位上。</p>
<p>甲午。正四位上大伴宿祢家持爲左大弁兼春宮大夫。先是遭母憂解任。至是復焉。</p>
<p>戊戌。授從五位上紀朝臣家守正五位上。從五位下大伴宿祢弟麻呂從五位上。</p>
<p>己亥。授從五位上伴田朝臣仲刀自正五位下。</p>
<p>辛亥。陸奥按察使正四位下藤原朝臣小黒麻呂。征伐事畢入朝。特授正三位。</p>
<p>癸丑。无位五百枝王。五百井女王並授從四位下。无位藤原朝臣夜志芳古從五位下。</p>
<p>九月戊午。宴五位已上於内裏。授從三位藤原朝臣繼繩正三位。正三位藤原朝臣是公拜中納言。宴訖賜祿有差。</p>
<p>己未。授无位忍坂女王從五位下。</p>
<p>庚申。正五位下粟田朝臣鷹守爲左兵衛佐。</p>
<p>癸亥。正五位下内藏忌寸全成爲陸奥守。」左京人正七位下善麻呂等三人賜姓吉水連。從七位下善三野麻呂等三人吉水造。</p>
<p>丁夘。授无位百濟王清刀自從五位下。</p>
<p>丁丑。詔授從五位上紀朝臣古佐美從四位下勳四等。從五位上百濟王俊哲正五位上勲四等。正五位下内藏忌寸全成正五位上勲五等。從五位下多朝臣犬養從五位上勳五等。從五位下多治比眞人海從五位上。正六位上紀朝臣木津魚。日下部宿祢雄道。百濟王英孫並從五位下。正六位上阿倍猿嶋朝臣墨繩外從五位下勳五等。入間宿祢廣成外從五位下。並賞征夷之勞也。」又授送唐客使從五位下布勢朝臣清直正五位下。判官正六位上多治比眞人濱成。甘南備眞人淨野並從五位下。</p>
<p>辛巳。初征東副使大伴宿祢益立。臨發授從四位下。而益立至軍。數愆征期。逗留不進。徒費軍粮。延引日月。由是。更遣大使藤原朝臣小黒麻呂。到即進軍。復所亡諸塞。於是。詔責益立之不進。奪其從四位下。</p>
<p>甲申。授從四位上伊勢朝臣老人正四位下。</p>
<p>冬十月戊子。授无位山口王從五位下。</p>
<p>己丑。從四位下五百枝王爲侍從。從四位下淡海眞人三船爲大學頭。正五位下布勢朝臣清直爲兵部大輔。從五位下紀朝臣千世爲少輔。從五位下多治比眞人三上爲左京亮。從五位下紀朝臣眞人爲右京亮。從五位下健部朝臣人上爲勅旨少輔。外從五位下和史國守爲造法華寺次官。</p>
<p>乙未。地震。</p>
<p>戊戌。授正四位上藤原朝臣家依從三位。无位朝原首眞糸女外從五位下。</p>
<p>辛丑。尾張。相摸。越後。甲斐。常陸等國人。総十二人。以私力運輸軍粮於陸奥。隨其所運多少。加授位階。又軍功人殊等授勳六等一等。勳八等二等。勳九等三等。勳十等四等。</p>
<p>戊申。授正六位上藤原朝臣内麻呂從五位下。</p>
<p>庚戌。下総國葛餝郡人孔王部美努久■一産三兒。賜乳母一人并粮。</p>
<p>十一月丁巳。地震。</p>
<p>壬戌。近江國言。木連理。</p>
<p>丁夘。御太政官院。行大甞之事。以越前國爲由機。備前國爲須機。兩國獻種種翫好之物。奏土風歌舞於庭。五位已上賜祿有差。</p>
<p>己巳。宴五位已上奏雅樂寮樂。及大歌於庭。授正四位上大伴宿祢家持從三位。從五位上當麻王正五位下。從五位下調使王。淨原王並從五位上。无位大伴王從五位下。正五位下石上朝臣家成從四位下。正五位下佐伯宿祢眞守正五位上。從五位下多治比眞人年主。紀朝臣難波麻呂並從五位上。正六位上中臣朝臣必登。藤原朝臣眞鷲。藤原朝臣淨岡並從五位下。宴訖賜祿各有差。</p>
<p>庚午。授三品不破内親王二品。從四位下淨橋女王從四位上。從五位下垂水女王從五位上。无位小縵女王從五位下。正四位下安倍朝臣古美奈正四位上。從四位下藤原朝臣諸姉從四位上。正五位上和氣朝臣廣虫從四位下。從五位下安曇宿祢刀自正五位下。從五位下神服宿祢毛人女從五位上。无位藤原朝臣明子從五位下。正六位上嶋名古刀自外從五位下。」又授正五位下山邊王正五位上。從四位上藤原朝臣鷹取正四位下。從五位下藤原朝臣眞葛。紀朝臣伯麻呂並從五位上。並由機須機國司也。」正六位上林忌寸稻麻呂。凡直黒鯛。朝原忌寸道永並外從五位下。</p>
<p>辛未。饗諸司主典已上。賜祿有差。</p>
<p>壬申。授從五位下和氣朝臣清麻呂從四位下。明經紀傳及陰陽醫家。諸才能之士。賜絲各十■。</p>
<p>癸酉。授正六位上藤原朝臣根麻呂從五位下。從七位下酒人忌寸刀自古。无位佐和良臣靜女並外從五位下。</p>
<p>甲戌。授正四位上安倍朝臣古美奈從三位。從四位下橘朝臣眞都賀。百濟王明信並從四位上。從五位下藤原朝臣勤子從五位上。</p>
<p>丙子。授无位藤原朝臣春蓮從五位下。</p>
<p>辛巳。地震。</p>
<p>十二月乙酉朔。陸奥守正五位上内藏忌寸全成爲兼鎭守副將軍。</p>
<p>辛夘。授從五位下紀朝臣宮人正五位下。</p>
<p>丙申。地震。</p>
<p>辛丑。三品■田親王薨。遣從四位上壹志濃王。從四位下紀朝臣古佐美。石川朝臣垣守等。監護喪事。親王天宗高紹天皇之第三皇子也。薨時年卅一。</p>
<p>甲辰。詔曰。朕以不徳。忝承洪基。夙興夜寐。思求政道。尅己勞心。志在孝敬。而精誠徒切。未能感天。頃者。太上天皇聖體不豫。宗社盡祷。珪幣相尋。頻移晦朔。未見効顯。顧惟虚薄責在朕躬。撫事思愆。載懷慙■。有靈之類。莫重於人。刑罸或差。乃致寃感。思降惠澤。式資聖躬。可大赦天下。自天應元年十二月廿日昧爽以前大辟以下。罪無輕重。已發覺。未發覺。已結正。未結正。繋囚見徒。私鑄錢。八虐。故殺。強竊二盜常赦所不免者咸皆赦除。</p>
<p>丁未。太上天皇崩。春秋七十有三。天皇哀號。摧咽不能自止。百寮中外。慟哭累日。詔曰。朕精誠無感。奄及凶閔。痛酷之情纏懷。終身之憂永結。方欲諒闇三年以申罔極。而群公卿士咸倶執奏。宗廟不輕。万機是重。不可一日而曠官也。伏乞准後奈保山朝廷。総斷万機一同平日者。朕以。霜露未變。荼毒尚深。一旦從吉甚非臣子。宜天下著服六月乃釋。仍從今月廿五日始。諸國郡司於廳前擧哀三日。若遠道之處者以符到日爲始施行。礼日三度。初日再拜兩段。但神郡者不在此限。▼是日。以正三位藤原朝臣小黒麻呂。從三位藤原朝臣家依。正四位上大伴宿祢伯麻呂。從四位上石川朝臣名足。從四位下淡海眞人三船。豊野眞人奄智。正五位下葛井連道依。紀朝臣鯖麻呂。從五位下文室眞人眞老。文室眞人与企。文室眞人於保。紀朝臣作良。紀朝臣本。外從五位下上毛野公大川。爲御裝束司。六位已下八人。從三位大伴宿祢家持。高倉朝臣福信。從四位下吉備朝臣泉。石川朝臣豊人。正五位下大神朝臣末足。紀朝臣犬養。從五位上文室眞人高嶋。從五位下文室眞人子老。紀朝臣繼成。多治比眞人濱成。爲山作司。六位已下九人。從五位下縣犬養宿祢堅魚麻呂。外從五位下榮井宿祢道形。爲養役夫司。六位已下六人。從四位下石川朝臣垣守。從五位下文室眞人八嶋爲作方相司。六位已下二人。從五位下文室眞人忍坂麻呂。從五位下多治比眞人乙安爲作路司。六位已下三人。」又遣使固守三關。</p>
<p>戊申。地震。</p>
<p>庚戌。兵庫南院東庫鳴。</p>
<p>辛亥。勅曰。昨縁群卿來奏。天下着服。以六月爲限。但朕孝誠無効。慈蔭長違。結慕霜葉。無復承顏之日。緬懷風枝。終虧侍謁之期。終身之痛毎深。罔極之懷弥切。宜改前服期。以一年爲限。自餘行事。一依前勅。</p>
<p>癸丑。當太行天皇初七。於七大寺誦經。自是之後。毎値七日。於京師諸寺誦經焉。」又勅天下諸國。七七之日。令國分二寺見僧尼奉爲設齋以追福焉。</p>
<p>明年正月己未。正三位藤原朝臣小黒麻呂率誄人奉誄。上尊謚曰天宗高紹天皇。</p>
<p>庚申。葬於廣岡山陵。天皇龍潜之日。与物和光。及正位南面臨馭億兆。擧其大綱不在苛察。官省無用。化崇清簡。是以寳龜之中。四海晏如。刑罸罕用。遐邇欣戴。既而不豫。漸久慮怠万機。遂譲寳位。傳之元儲。知子之明載遠。貽孫之業弥固。可謂寛仁大度有君人之徳者矣。</p>
<h2>卷第卅七　今上天皇（桓武天皇　日本根子皇統彌照天皇）〈起延曆元年正月,盡二年十二月〉</h2>
<p>癸酉。以從五位上大中臣朝臣繼麻呂爲右少辨。</p>
<p>癸未。大秡。百官不釋素服。</p>
<p>閏正月甲子。因幡國守從五位下氷上眞人川繼謀反。事露逃走。於是遣使固守三關。又下知京畿七道搜捕之。」以從五位下多治比眞人濱成爲左京亮。從五位下多治比眞人三上爲主馬頭。外從五位下大荒木臣押國爲助。從五位下藤原朝臣眞友爲衛門佐。</p>
<p>丙申。地震。</p>
<p>丁酉。獲氷上川繼於大和國葛上郡。詔曰。氷上川繼潜謀逆乱。事既發覺。據法處斷。罪合極刑。其母不破内親王反逆近親。亦合重罪。但以諒闇之始山陵未乾。哀■之情未忍論刑。其川繼者。宜免其死處之遠流。不破内親王并川繼姉妹者。移配淡路國。川繼塩燒王之子也。初川繼資人大和乙人私帶兵仗闌入宮中。所司獲而推問。乙人款云。川繼陰謀。今月十日夜。聚衆入自北門。將傾朝廷。仍遣乙人召將其黨宇治王以赴期日。於是。勅遣使追召川繼。川繼聞勅使到。潜出後門而逃走。至是捉獲。詔減死一等。配伊豆國三嶋。其妻藤原法壹亦相隨焉。</p>
<p>戊戌。地震。</p>
<p>庚子。以從五位下大中臣朝臣諸魚爲少納言。外從五位下朝原忌寸道永爲大外記。從五位下笠朝臣名麻呂爲近衛少將。從五位下藤原朝臣弓主爲右衛士佐。從四位下紀朝臣古佐美爲左兵衛督。從五位下佐伯宿祢鷹守爲右兵衛佐。從五位下文室眞人眞老爲攝津亮。外從五位上河内連三立麻呂爲和泉守。外從五位下佐伯部三國爲駿河介。從五位下藤原朝臣内麻呂爲甲斐守。從五位下安倍朝臣木屋麻呂爲相摸介。從五位上文室眞人高嶋爲下野守。從五位下塩屋王爲若狹守。中宮少進外從五位下物部多藝宿祢國足爲兼越中介。從五位上石城王爲因幡守。從五位下安倍朝臣船道爲石見守。從五位下百濟王仁貞爲播磨介。侍從從四位下五百枝王爲兼美作守。從五位下大伴宿祢仲主爲紀伊守。從五位下川村王爲阿波守。左大舍人頭從四位上壹志濃王為兼讃岐守。從四位下石上朝臣家成爲伊豫守。右衛士佐從五位下藤原朝臣弓主爲兼介。</p>
<p>辛丑。勅大宰府。氷上川繼謀反入罪。員外帥藤原朝臣濱成之女爲川繼妻。思爲与黨。因茲解却濱成所帶參議并侍從。但員外帥如故。左降正五位上山上朝臣船主爲隱伎介。從四位下三方王爲日向介。以並黨川繼也。</p>
<p>壬寅。左大弁從三位大伴宿祢家持。右衛士督正四位上坂上大忌寸苅田麻呂。散位正四位下伊勢朝臣老人。從五位下大原眞人美氣。從五位下藤原朝臣繼彦等五人。職事者解其見任。散位者移京外。並坐川繼事也。自外黨与合卅五人。或川繼姻戚。或平生知友。並亦出京外。</p>
<p>二月丙辰。參議從三位中宮大夫兼衛門督大伴宿祢伯麻呂薨。祖馬來田贈内大紫。父道足平城朝參議正四位下。伯麻呂。勝寳初授從五位下。除上野守。累遷。神護中至從四位下左中弁。寳龜中遷宮内卿。尋拜參議。宴飮談話。頗有風操。天宗高紹天皇寵幸之。尋授正四位上。歴左大弁衛門督中宮大夫。加從三位。薨時年六十五。</p>
<p>庚申。以正五位下當麻王爲中務大輔。遠江守如故。從五位下文室眞人於保爲少輔。從五位下大伴王爲大監物。從五位下多治比眞人年持爲左大舍人助。從五位上笠王爲右大舍人頭。從五位上調使王爲内藏頭。從五位下春階王爲縫殿頭。從五位下紀朝臣本爲陰陽頭。正五位下布勢朝臣清直爲民部大輔。正五位下巨勢朝臣苗麻呂爲兵部大輔。從四位下安倍朝臣東人爲刑部大輔。從五位下大中臣朝臣今麻呂爲大判事。正五位下粟田朝臣鷹守爲大藏大輔。從五位下甘南備眞人淨野爲宮内少輔。從五位上百濟王武鏡爲大膳亮。從五位下縣犬養宿祢堅魚麻呂爲主殿頭。從五位下中臣朝臣鷹主爲鑄錢長官。從四位下吉備朝臣泉爲造東大寺長官。外從五位下林忌寸稻麻呂爲次官。正五位下榮井宿祢蓑麻呂爲造法華寺長官。從五位下紀朝臣作良爲尾張守。民部卿正三位藤原朝臣小黒麻呂爲兼陸奥按察使。中衛中將從四位下佐伯宿祢久良麻呂爲兼丹波守。從五位下羽栗臣翼爲介。從五位下三嶋眞人嶋麻呂爲丹後介。左兵衛督從四位下紀朝臣古佐爲兼但馬守。從五位下紀朝臣眞木爲肥前守。外從五位下陽侯忌寸玲兼爲豊後介。</p>
<p>丁夘。以從四位上壹志濃王爲治部卿。讃岐守如故。外從五位下尾張連豊人爲園池正。外從五位下林忌寸稻麻呂爲東宮學士。造東大寺次官如故。從五位下多治比眞人繼兄爲大宰少貳。從五位下安倍朝臣石行爲豊後守。</p>
<p>辛未。空中有聲。如雷。</p>
<p>壬申。地動。</p>
<p>三月辛夘。有虹。繞日。</p>
<p>乙未。武藏。淡路。土左等國飢。並賑給之。</p>
<p>戊申。從四位下三方王。正五位下山上朝臣船主。正五位上弓削女王等三人。坐同謀魘魅乘輿。詔減死一等。三方。弓削。並配日向國。〈弓削三方之妻也〉。船主配隱伎國。自餘与黨亦據法處之。」以從四位上藤原朝臣種繼爲參議。</p>
<p>辛亥。以從五位下高倉朝臣殿嗣爲下総介。</p>
<p>夏四月庚申。授正五位上紀朝臣家守從四位下。</p>
<p>癸亥。右京人少初位下壹礼比福麻呂等一十五人賜姓豊原連。▼是日。詔曰。朕君臨區宇。撫育生民。公私彫弊。情實憂之。方欲屏此興作。務茲稼穡。政遵儉約。財盈倉廩。今者宮室堪居。服翫足用。佛廟云畢。錢價既賎。宜且罷造宮勅旨二省。法花鑄錢兩司。以充府庫之寳。以崇簡易之化。但造宮勅旨雜色匠手。隨其才幹。隷於木工内藏等寮。餘者各配本司。</p>
<p>乙丑。授正六位上文直人上外從五位下。」重閣門白狐見。</p>
<p>戊辰。遣使畿内。祈雨焉。</p>
<p>己巳。尚侍從二位藤原朝臣百能薨。兵部卿從三位麻呂之女也。適右大臣從一位豊成。大臣薨後。守志年久。供奉内職。見稱貞固。薨時年六十三。</p>
<p>己夘。以正四位上佐伯宿祢今毛人爲左大弁。」山背國言。諸國兵士免庸輸調。至於左右京亦免其調。今畿内之國曾無所優。勞逸不同。請同京職。欲免其調。於是。勅免畿内兵士之調。</p>
<p>五月乙酉。授從五位下海上眞人三狩從五位上。」又下野國安蘇郡主帳外正六位下若麻續部牛養。陸奥國人外大初位下安倍信夫臣東麻呂等獻軍粮。並授外從五位下。</p>
<p>庚寅。諸司直丁。勞廿四箇年已上者八人。賜爵一級。</p>
<p>甲午。陸奥國頃年兵乱。奥郡百姓並未來集。勅給復三年。</p>
<p>丙申。以從五位上調使王爲少納言。</p>
<p>丁酉。散事從四位下福當女王卒。</p>
<p>戊戌。以正四位上坂上大忌寸苅田麻呂爲右衛士督。</p>
<p>己亥。以從五位下笠朝臣名麻呂爲左少弁。正四位下藤原朝臣鷹取爲中宮大夫。侍從越前守如故。從五位上笠王爲左大舍人頭。從五位上多治比眞人年主爲右大舍人頭。從四位下紀朝臣家守爲内藏頭。右兵衛督如故。從五位下藤原朝臣是人爲大判事。從五位下葛井連根主爲木工助。參議從三位大伴宿祢家持爲春宮大夫。從五位下多治比眞人豊濱爲參河守。</p>
<p>壬寅。陸奥國言。祈祷鹿嶋神。討撥凶賊。神驗非虚。望賽位封。勅奉授勳五等封二戸。」授外從五位下榮井宿祢道形從五位下。</p>
<p>癸夘。少内記正八位上土師宿祢安人等言。臣等遠祖野見宿祢。造作物象。以代殉人。垂裕後昆。生民頼之。而其後子孫。動預凶儀。尋念祖業。意不在茲。是以土師宿祢古人等。前年因居地名。改姓菅原。當時安人任在遠國。不及預例。望請。土師之字改爲秋篠。詔許之。於是。安人兄弟男女六人賜姓秋篠。</p>
<p>六月庚申。從四位下飛鳥田女王卒。</p>
<p>乙丑。左大臣正二位兼大宰帥藤原朝臣魚名。坐事免大臣。其男正四位下鷹取左遷石見介。從五位下末茂土左介。從五位下眞鷲從父並促之任。」宍人建麻呂之男女。神野眞人淨主。眞依女等十四人。弟宇智眞人豊公。改僞眞人從本姓。初建麻呂冐稱仲江王。事發露而自經。其男女亦僞爲眞人。至是改正之。」和泉國飢。賑給之。▼是日。地震。</p>
<p>戊辰。授從五位下大原眞人室子正五位下。春宮大夫從三位大伴宿祢家持爲兼陸奥按察使鎭守將軍。外從五位下入間宿祢廣成爲介。外從五位下安倍猿嶋臣墨繩爲權副將軍。」散事從四位下多治比眞人若日卒。</p>
<p>辛未。從五位下巨勢朝臣廣山爲内藏助。外從五位下安都宿祢眞足爲大學助。外從五位下長尾忌寸金村爲博士。從五位下葛井連根主爲木工頭。外從五位下田邊史淨足爲助。從四位下佐伯宿祢久良麻呂爲衛門督。丹波守如故。左大弁正四位上佐伯宿祢今毛人爲兼大和守。外從五位下尾張連豊人爲介。從五位下紀朝臣作良爲伊勢守。正五位下高賀茂朝臣諸魚爲尾張守。從五位下健部朝臣人上爲武藏介。近衛員外中將從四位上紀朝臣船守爲兼常陸守。内廐頭如故。從五位上大伴宿祢弟麻呂爲介。侍從從四位下五百枝王爲兼越前守。從五位下三國眞人廣見爲越後介。從四位下吉備朝臣泉爲伊豫守。從四位下石上朝臣家成爲大宰大貳。</p>
<p>壬申。詔以大納言正三位藤原朝臣田麻呂爲右大臣。中納言正三位藤原朝臣是公爲大納言。從四位下紀朝臣家守爲參議。又以從四位下紀朝臣家守爲中宮大夫。内藏頭如故。從五位下佐伯宿祢鷹守爲左兵衛佐。從四位下五百枝王爲右兵衛督。侍從越前守如故。從五位下紀朝臣木津魚爲佐。從五位下正月王爲備後守。從五位下紀朝臣眞子爲土左守。」授正四位上佐伯宿祢今毛人從三位。從四位上石川朝臣名足。紀朝臣船守。藤原朝臣種繼並正四位下。</p>
<p>戊寅。以從四位下紀朝臣古佐美爲左中弁。左兵衛督但馬守如故。從五位下多治比眞人乙安爲右少弁。</p>
<p>己夘。大宰帥藤原朝臣魚名到攝津國。病發不堪進途。勅。宜待病愈然後發進。</p>
<p>秋七月甲申。雷雨。大藏東長藏災。内廐寮馬二疋震死。</p>
<p>壬辰。勅解却雜色長上五十四人。廢餅戸。散樂戸。</p>
<p>壬寅。松尾山寺僧尊鏡。生年百一歳。請入内裏。叙位大法師。優高年也。</p>
<p>丙午。詔曰。朕以不徳。臨馭寰區。憂萬姓之未康。憫一物之失所。况復去歳無稔。縣磬之室稍多。今年有疫。夭殍之徒不少。朕爲民父母。撫育乖術。靜言於此。還慙於懷。又顧彼有罪。責深在予。若非滌蕩。何令自新。宜可大赦天下。自天應二年七月廿五日昧爽已前大辟已下。罪無輕重。已發覺。未發覺。已結正。未結正。繋囚見徒。悉皆赦除。但犯八虐。及故殺人。私鑄錢。強竊二盜。常赦所不免者。不在赦限。若入死罪者。並減一等。鰥寡■獨。貧窮老疾。不能自存者。量加賑恤。▼是日。地震。</p>
<p>丁未。授女孺從七位上山口忌寸家足。正八位上於保磐城臣御炊並外從五位下。</p>
<p>戊申。天皇移御勅旨宮。</p>
<p>庚戌。右大臣已下。參議已上。共奏稱。頃者災異荐臻。妖徴並見。仍命龜筮。占求其由。神祗官陰陽寮並言。雖國家恒祀依例奠幣。而天下縞素。吉凶混雜。因茲。伊勢大神。及諸神社。悉皆爲崇。如不除凶就吉。恐致聖體不豫歟。而陛下因心至性。尚終孝期。今乃醫藥在御。延引旬日。神道難誣。抑有由焉。伏乞。忍曾閔之小孝。以社稷爲重任。仍除凶服以充神祇。詔報曰。朕以。霜露未變。荼毒如昨。方遂諒闇。以申罔極。而羣卿再三執奏。以宗廟社稷爲喩。事不獲已。一依來奏。其諸國釋服者。侍秡使到。秡潔國内。然後乃釋。不得飲酒作樂。并著雜彩。</p>
<p>八月辛亥朔。百官釋服。</p>
<p>己未。遣治部卿從四位上壹志濃王。左中弁從四位下紀朝臣古佐美。治部大輔從五位上藤原朝臣黒麻呂。主税頭從五位下榮井宿祢道形。陰陽頭從五位下紀朝臣本。大外記外從五位下朝原忌寸道永等。六位已下解陰陽者合一十三人於大和國。行相山陵之地。爲改葬天宗高紹天皇也。</p>
<p>庚申。以外從五位下田邊史淨足爲伊豆守。</p>
<p>己巳。詔曰。殷周以前。未有年号。至于漢武始稱建元。自茲厥後。歴代因循。是以。繼體之君。受禪之主。莫不登祚開元。錫瑞改号。朕以寡徳。纂承洪基。詫于王公之上。君臨寰宇。既經歳月。未施新号。今者宗社降靈。幽顯介福。年穀豊稔。徴祥仍臻。思与萬國。嘉此休祚。宜改天應二年。曰延暦元年。其天下有位。及伊勢大神宮祢宜大物忌内人。諸社祢宜祝。并内外文武官把笏者。賜爵一級。但正六位上者廻授一子。其外正六位上者不在此限。</p>
<p>乙亥。以從五位上安倍朝臣常嶋爲圖書頭。從五位下八上王爲内礼正。正五位下石川朝臣眞守爲式部大輔。武藏守如故。從五位下多治比眞人濱成爲少輔。外從五位下和史國守爲園池正。從五位下川邊朝臣淨長爲主油正。從五位下文室眞人忍坂麻呂爲左京亮。左少弁從五位下笠朝臣名麻呂爲兼近衛少將。從五位下多治比眞人三上爲左衛士佐。正五位下粟田朝臣鷹守爲主馬頭。從五位下石川朝臣美奈伎麻呂爲安房守。外從五位下伊勢朝臣水通爲下野介。大學頭從四位下淡海眞人三船爲兼因幡守。文章博士如故。右大弁正四位下石川朝臣名足爲兼美作守。</p>
<p>丙子。授正五位上因幡國造淨成女從四位下。</p>
<p>九月乙酉。以從五位下紀朝臣本爲肥後守。</p>
<p>戊子。以從五位上藤原朝臣黒麻呂爲右中弁。從五位下廣川王爲右大舍人頭。正五位下榮井宿祢蓑麻呂爲陰陽頭。從五位上大中臣朝臣繼麻呂爲治部大輔。從五位上多治比眞人年主爲大藏大輔。神祇伯從四位上大中臣朝臣子老爲兼右京大夫。從五位下積殖王爲右兵庫頭。從五位下甘南備眞人淨野爲肥前守。</p>
<p>辛亥。以内匠頭正五位下葛井連道依爲兼中宮亮。</p>
<p>冬十月庚戌朔。叙伊勢國桑名郡多度神從五位下。</p>
<p>十一月辛夘。有光挾日。其形圓而色似虹。日上復有光向日。長可二丈。</p>
<p>丁酉。叙田村後宮今木大神從四位上。</p>
<p>丁未。式部史生正八位下倭漢忌寸木津吉人等八人言。吉人等是阿智使主之後也。是以蒙賜忌寸之姓。可注倭漢木津忌寸。而誤記倭漢忌寸木津。姓字繁多。唱■不穩。望請。除倭漢二字。爲木津忌寸。許之。</p>
<p>十二月庚戌。内掃部正外從五位下小塞宿祢弓張言。弓張等二世祖近之里。庚寅歳以降。因居地名。從小塞姓。望請。依庚午年籍。改換小塞。蒙賜尾張姓。許之。</p>
<p>壬子。勅。太上天皇周忌御齋。當今月廿三日。宜令天下諸國國分二寺見僧尼奉爲誦經焉。」又詔曰。公廨之設。先補欠負。次割國儲。然後作差處分。如聞。諸國曾不遵行。所有公廨。且以費用。至進税帳。詐注未納。因茲。前人滯於解由。後人煩於受領。於事商量。甚乖道理。又其四位已上者。冠葢既貴。榮祿亦重。授以兼國。佇聞善政。今乃苟貪公廨。徴求以甚。至于遷替。多無解由。如此不責。豈曰皇憲。自今以後。遷替國司。滿百廿日。未得解由者。宜奪位祿食封以懲將來。</p>
<p>癸亥。近江國坂田郡人少初位上比瑠臣麻呂等。改本姓賜淨原臣</p>
<p>丙寅。散事正四位下巨勢朝臣巨勢野卒。</p>
<p>辛未。是日。太上天皇周忌也。於大安寺設齋焉。百官參會。各供其事。</p>
<p>壬申。詔曰。礼制有限。周忌云畢。元會之旦。事須賀正。但朕乍除諒闇。哀感尚深。霜露既變。更増陟■之悲。風景惟新。弥切循■之戀。來年元正。宜停賀礼焉。</p>
<p>二年春正月戊寅朔。廢朝也。 授正六位上阿倍朝臣眞黒麻呂從五位下。▼是日。勅。内親王及内外命婦。服色有限。不得僣差。比來所司寛容。曾不禁制。至于閭閻肆廛。恣着禁色。既無貴賎之殊。亦虧等差之序。自今以後。宜嚴禁斷。如有違越。■以常科。事具別式。</p>
<p>辛巳。陰陽頭正五位下榮井宿祢蓑麻呂。今年始登八十。詔。賜■布米塩。蓑麻呂。經明行修。清愼夙着。後進之輩所推■也。故有此賞。</p>
<p>乙酉。正四位上道嶋宿祢嶋足卒。嶋足本姓牡鹿連。陸奥國牡鹿郡人也。體貌雄壯。志氣驍武。素善馳射。寳字中。任授刀將曹。八年惠美訓儒麻呂之劫勅使也。嶋足与將監坂上苅田麻呂。奉詔疾馳。射而殺之。以功擢授從四位下勳二等。賜姓宿祢。補授刀少將兼相摸守。轉中將。改本姓賜道嶋宿祢。尋加正四位上。歴内廐頭下総播磨等守。</p>
<p>戊子。授女孺无位和史家吉外從五位下。</p>
<p>癸巳。天皇御大極殿閤門。賜宴於五位已上。」授從五位下廣川王從五位上。正六位上伊香賀王從五位下。正五位上大伴宿祢潔足。佐伯宿祢眞守並從四位下。正五位下石川朝臣眞守。巨勢朝臣苗麻呂並正五位上。從五位下藤原朝臣菅繼。文室眞人与企。中臣朝臣鷹主。紀朝臣家繼並從五位上。正六位上大伴宿祢眞麻呂。藤原朝臣雄友。紀朝臣男仲。石川朝臣淨繼。高橋朝臣船麻呂。佐伯宿祢弟人。上毛野朝臣鷹養。田口朝臣大立。紀朝臣田長。穗積朝臣賀■並從五位下。正六位上土師宿祢公足。吉田連季元。麻田連眞淨並外從五位下。」宴訖賜祿有差。</p>
<p>丁酉。紀朝臣木津魚。吉弥侯横刀等八人。夙夜在公。恪勤匪懈。於是。有詔。並進其爵。授從五位下紀朝臣木津魚從五位上。外從五位下吉弥侯横刀。正六位上橘朝臣入居。三嶋眞人名繼並從五位下。正六位上出雲臣嶋成。嶋田臣宮成。筑紫史廣嶋。津連眞道並外從五位下。</p>
<p>庚子。授正六位上紀朝臣安提從五位下。▼是日。地震。</p>
<p>甲辰。授正六位上大村直池麻呂外從五位下。</p>
<p>乙巳。饗大隅薩摩隼人等於朝堂。其儀如常。天皇御閤門而臨觀。詔進階賜物各有差。</p>
<p>二月壬子。天皇御大極殿。詔贈故式部卿藤原朝臣百川右大臣。又授正五位下當麻王正五位上。无位若江王從五位下。從五位下百濟王仁貞。安倍朝臣謂奈麻呂並從五位上。正六位上忌部宿祢人上外從五位下。從三位藤原朝臣曹子。无位藤原朝臣乙牟漏並正三位。无位藤原朝臣吉子從三位。從四位下飽浪王。尾張王並從四位上。无位八上王。犬甘王並從五位下。正四位下藤原朝臣教基。紀朝臣宮子。平群朝臣邑刀自。藤原朝臣彦子並正四位上。從四位上藤原朝臣諸姉正四位下。正五位下大原眞人室子從四位下。從五位下武藏宿祢家刀自。大宅朝臣宅女並正五位下。從五位下草鹿酒人宿祢水女。美努宿祢宅良。足羽臣眞橋並從五位上。外從五位下平群豊原朝臣靜女。若湯坐宿祢子虫。无位藤原朝臣甘刀自。紀朝臣須惠女。安倍朝臣黒女。藤原朝臣兄倉。坂上大忌寸又子。三嶋宿祢廣宅。山宿祢子虫並從五位下。正七位上他田舍人眞枚女外從五位下。</p>
<p>甲寅。正三位藤原朝臣乙牟漏。從三位藤原朝臣吉子並爲夫人。</p>
<p>丙辰。授正五位下紀朝臣犬養正五位上。</p>
<p>癸亥。授无位安倍朝臣安倍刀自從五位下。</p>
<p>庚午。復丈部大麻呂本位從五位下。</p>
<p>辛未。授從七位下小治田朝臣古刀自從五位下。</p>
<p>壬申。以從五位下春階王。藤原朝臣園人。並爲少納言。外從五位下物部多藝宿祢國足爲中宮大進。外從五位下上毛野公薩摩爲内藏助。從五位下巨勢朝臣廣山爲縫殿頭。從五位上多治比眞人宇美爲民部少輔。從五位下紀朝臣田長爲主計頭。從五位下穗積朝臣賀兼爲主税頭。正四位下紀朝臣船守爲近衛中將。内廐頭常陸守如故。從五位下紀朝臣千世爲中衛少將。外從五位下尾張宿祢弓張爲伊賀守。從五位上文室眞人与企爲相摸介。從五位下吉弥侯横刀爲上野介。從五位上調使王爲越中守。從五位上上毛野朝臣稻人爲越後守。從五位下積殖王爲丹後守。從五位上桑原公足床爲伯耆介。右大弁正四位下石川朝臣名足爲兼播磨守。近衛將曹外從五位下筑紫史廣嶋爲兼大掾。從五位下藤原朝臣雄友爲美作守。東宮學士外從五位下林忌寸稻麻呂爲兼介。從五位下甘南備眞人豊次爲備前介。從五位下榮井宿祢道形爲備中守。從五位下陽侯王爲安藝守。從五位下大伴宿祢眞麻呂爲大宰少貳。從五位下爲奈眞人豊人爲筑後守。</p>
<p>丙子。授從五位下宗形王從五位上。</p>
<p>三月戊寅朔。授正六位上下毛野朝臣年繼從五位下。</p>
<p>己丑。以從四位下豊野眞人奄智爲中務大輔。從五位下伊賀香王爲雅樂頭。正五位上當麻王爲大膳大夫。外從五位下忌部宿祢人上爲主油正。從五位下紀朝臣安提爲左京亮。從四位下和氣朝臣清麻呂爲攝津大夫。從五位下文室眞人忍坂麻呂爲造東大寺次官。從五位上當麻眞人得足爲和泉守。</p>
<p>庚寅。丹後國丹波郡人正六位上丹波直眞養任國造。</p>
<p>丙申。右大臣從二位兼行近衛大將皇太子傅藤原朝臣田麻呂薨。田麻呂。參議式部卿兼大宰帥正三位宇合之第五子也。性恭謙無竸於物。天平十二年。坐兄廣嗣事。流於隱伎。十四年宥罪徴還隱居蜷淵山中。不預時事。敦志釋典。脩行爲務。寳字中授從五位下。爲南海道節度使副。歴美濃守。陸奧按察使。稍遷。神護初授從四位下。拜參議。歴外衛大將。大宰大貳。兵部卿。寳龜初授從三位。拜中納言。轉大納言兼近衛大將。延暦元年。進爲右大臣。授從二位。尋加正二位。薨時年六十二。</p>
<p>戊戌。從五位下吉弥侯横刀。正八位下吉弥侯夜須麻呂。並賜姓下毛野朝臣。外正八位上吉弥侯間人。同姓総麻呂。並賜下毛野公。</p>
<p>夏四月戊申。右京人從八位上大石村主男足等賜姓大山忌寸。</p>
<p>庚申。勅改小殿親王名。爲安殿親王。</p>
<p>辛酉。勅曰。如聞。比年坂東八國。運穀鎭所。而將吏等。以稻相換。其穀代者。輕物送京。苟得無恥。又濫役鎭兵。多營私田。因茲。鎭兵疲弊。不任干戈。稽之憲典。深合罪罸。而會恩蕩。且從寛宥。自今以後。不得更然。如有違犯。以軍法罪之。宜加捉搦。勿令侵漁之徒肆濁濫。</p>
<p>甲子。詔。立正三位藤原夫人爲皇后。▼是日引侍臣宴飮。賜祿有差。授正四位下藤原朝臣種繼從三位。從五位下葛井連根主從五位上。正六位上飛鳥戸造弟見外從五位下。命婦從五位下藤原朝臣綿手從五位上。</p>
<p>乙丑。勅坂東諸國曰。蠻夷猾夏。自古有之。非資干戈。何除民害。是知。加徂征於有苗。奮薄伐於■■。前王用兵。良有以也。自頃年夷俘猖狂。邊垂失守。事不獲已。頻動軍旅。遂使坂東之境恒疲調發。播殖之輩久倦轉輸。念茲勞弊。朕甚愍之。今遣使存慰。開倉優給。悦而使之者。寔惟哲王之愛民乎。凡厥東土。悉知朕意焉。</p>
<p>丙寅。授正六位上贄田物部首年足外從五位下。以築越智池也。」左大弁從三位佐伯宿祢今毛人爲兼皇后宮大夫。大和守如故。近衛少將從五位下笠朝臣名麻呂爲兼亮。」左京人外從五位下和史國守等卅五人賜姓朝臣。</p>
<p>壬申。從五位下大伴宿祢繼人爲左少弁。從五位下路眞人玉守爲大監物。從五位上海上眞人三狩爲兵部大輔。從五位下巨勢朝臣総成爲遠江介。正五位下布勢朝臣清直爲上総守。</p>
<p>甲戌。授正六位上藤原朝臣繩主從五位下。▼先是。去天平十三年二月。勅處分。毎國造僧寺。必合有廿僧者。仍取精進練行。操履可稱者度之。必須數歳之間。觀彼志性始終無變。乃聽入道。而國司等不精試練。毎有死闕。妄令得度。至是勅。國分寺僧。死闕之替。宜以當士之僧堪爲法師者補之。自今以後。不得新度。仍先申闕状。待報施行。但尼依舊。</p>
<p>五月丁亥。太政官奏稱。外記之官。職務繁多。詔勅格令。自此而出。至於官品。實合昇進。其大外記二人。元正七位上官。今爲正六位上官。少外記二人元從七位上官。今爲正七位上官。臣等商量改張。伏聽天裁。奏可之。▼是日。勅。大宰帥正二位藤原朝臣魚名老病相仍。留滯中路。宜令還京詫其郷親。</p>
<p>己丑。授從五位下多治比眞人三上從五位上。</p>
<p>辛夘。授正五位上石川朝臣眞守從四位下。以正五位上巨勢朝臣苗麻呂爲左中弁。從四位下紀朝臣古佐美爲式部大輔。左兵衛督但馬守如故。正五位上大伴宿祢益立爲兵部大輔。從四位下石上朝臣家成爲造東大寺長官。從五位下橘朝臣入居爲近江介。右衛士少尉外從五位下津連眞道爲兼大掾。從四位下石川朝臣眞守爲大宰大貳。從五位下賀茂朝臣人麻呂爲筑後守。</p>
<p>六月丙午朔。出羽國言。寳龜十一年雄勝平鹿二郡百姓。爲賊所略。各失本業。彫弊殊甚。更建郡府。招集散民。雖給口田。未得休息。因茲不堪備進調庸。望請。蒙給優復。將息弊民。勅給復三年。</p>
<p>辛亥。勅曰。夷虜乱常。爲梗未已。追則鳥散。捨則蟻結。事須練兵教。卒備其寇掠。今聞。坂東諸國。属有軍役毎。多■弱全不堪戰。即有雜色之輩。浮宕之類。或便弓馬。或堪戰陣。毎有徴發。未甞差點。同曰皇民。豈合如此。宜仰坂東八國。簡取所有散位子。郡司子弟。及浮宕等類。身堪軍士者隨國大小。一千已下。五百已上。專習用兵之道。並備身装。即入色之人。便考當國白丁。免徭。仍勒堪事國司一人。專知勾當。如有非常。便即押領奔赴。可告事機。</p>
<p>乙夘。勅曰。京畿定額諸寺。其數有限。私自營作。先既立制。比來。所司寛縱。曾不糺察。如經年代。無地不寺。宜嚴加禁斷。自今以後。私立道場。及將田宅園地捨施。并賣易与寺。主典已上解却見任。自餘不論蔭贖。决杖八十。官司知而不禁者。亦与同罪。</p>
<p>乙丑。右京人外從五位下佐伯部三國等賜姓佐伯沼田連。</p>
<p>丙寅。從五位上中臣朝臣鷹主爲神祇大副。從五位上文室眞人波多麻呂爲雅樂頭。從五位上多治比眞人宇美爲民部大輔。從五位下紀朝臣豊庭爲少輔。從四位下多治比眞人長野爲刑部卿。從五位下賀茂朝臣大川爲大藏少輔。從五位下藤原朝臣繩主爲中衛少將。彈正尹從三位高倉朝臣福信爲兼武藏守。從五位下伊賀香王爲若狹守。從五位下大中臣朝臣安遊麻呂爲播磨介。從五位上百濟王仁貞爲備前介。」授外從五位下尾張連豊人從五位下。</p>
<p>秋七月癸巳。左京人散位從六位上金肆順賜姓海原連。右京人正六位上金五百依海原造。越前國人外正七位上秦人部武志麻呂依請賜本姓車持。</p>
<p>甲午。詔以大納言正三位藤原朝臣是公爲右大臣。中衛大將如故。中納言正三位藤原朝臣繼繩爲大納言。中務卿如故。從三位大伴宿祢家持爲中納言。春宮大夫如故。正四位下石川朝臣名足。紀朝臣船守並授正四位上。從五位下笠朝臣名麻呂從五位上。正六位上布勢朝臣大海從五位下。</p>
<p>戊戌。勅石見國介正四位下藤原朝臣鷹取。土左國介從五位下藤原朝臣末茂等。令得入京。</p>
<p>庚子。從三位藤原朝臣種繼爲式部卿兼近江按察使。左衛士督如故。從五位上中臣朝臣常爲民部少輔。從五位上藤原朝臣菅繼爲主計頭。從五位下石川朝臣宿奈麻呂爲兵部少輔。從五位下布勢朝臣大海爲典藥頭。參議民部卿正三位藤原朝臣小黒麻呂爲兼左京大夫。從五位下紀朝臣田長爲伊豫介。」大宰帥正二位藤原朝臣魚名薨。魚名贈正一位太政大臣房前之第五子也。天平末。授從五位下補侍從。稍遷。寳字中至從四位宮内卿。神護二年。授從三位。爲參議。寳龜初。加正三位。拜大納言。尋兼中務卿。八年授從二位。年已長老。次當輔政。拜爲内臣。未幾有勅。改号忠臣。十年進爲内大臣。天應元年。授正二位。俄拜左大臣兼大宰帥。延暦元年。坐事免大臣。出之任所。至攝津國。病發留連。有勅聽便留別業以加療焉。居二年。召還京師。薨時年六十三。詔別賜■布米塩及役夫等。</p>
<p>乙巳。詔曰。疇庸叙功。彰于舊典。赦過宥罪。着自前經。故大宰帥正二位藤原朝臣魚名。乃祖乃父。世着茂功。或盡忠義而事君。或宣風猷以伏時。言念於此。無忘于懷。今故贈以本官。酬其先功。宜去延暦元年六月十四日所下詔勅官符等類。悉皆燒却焉。</p>
<p>八月辛酉。散事從四位下石川朝臣毛比卒。</p>
<p>壬戌。授從七位下上道臣千若女外從五位下。</p>
<p>壬申。授外從五位下和朝臣家吉。眞神宿祢眞絲並從五位下。</p>
<p>九月丙子。近江國言。除王姓從百姓戸五烟。口一百一人。戸主槻村。井上。大岡。大魚。動神等五人。並山村王之孫也。其祖父山村王。以去養老五年。編附此部。自尓以來。子孫蕃息。或七八世。分爲數烟。依格。六世以下。除承嫡者之外。可科課役。望請。承嫡之戸。遷附京戸。自餘与姓科課。於是下所司。検皇親籍。無山村王之名。仍從百姓之例。但不与眞人之姓。</p>
<p>冬十月乙巳朔庚戌。治部省言。去寳龜元年以降。増加國師員。或國四人。或國三人。於事准量。深匪允■。望請。自今以後。依承前例。大上國各任大國師一人。少國師一人。中下國各任國師一人。許之。</p>
<p>戊午。行幸交野。放鷹遊獵。</p>
<p>庚申。詔免當郡今年田租。國郡司及行宮側近高年。并諸司陪從者。賜物各有差。又百濟王等供奉行在所者一兩人。進階加爵。施百濟寺近江播磨二國正税各五千束。授正五位上百濟王利善從四位下。從五位上百濟王武鏡正五位下。從五位下百濟王元徳。百濟王玄鏡並從五位上。從四位上百濟王明信正四位下。正六位上百濟王眞善從五位下。</p>
<p>壬戌。車駕至自交野。</p>
<p>十一月甲戌朔。日有蝕之。</p>
<p>乙酉。以從五位下石淵王爲大監物。從五位上藤原朝臣菅繼爲右大舍人頭。大外記外從五位下朝原忌寸道永爲兼大學助。從五位下安倍朝臣草麻呂爲治部少輔。外從五位下安都宿祢眞足爲主計頭。從五位下三嶋眞人大湯坐爲宮内少輔。從五位下大伴王爲正親正。外從五位下嶋田臣宮成爲上野介。常陸介從五位上大伴宿祢弟麻呂爲兼征東副將軍。</p>
<p>丁酉。授正四位下百濟王明信正四位上。</p>
<p>十二月甲辰。阿波國人正六位上粟凡直豊穗。飛騨國人從七位上飛騨國造祖門並任國造。</p>
<p>戊申。先是。去天平勝寳三年九月。太政官符稱。豊富百姓。出擧錢財。貧乏之民。宅地爲質。至於迫徴。自償其質。既失本業。迸散他國。自今以後。皆悉禁止。若有約契。雖至償期。猶任住居。令漸酬償。至是。勅。先有禁斷。曾未懲革。而今京内諸寺。貪求利潤。以宅取質。廻利爲本。非只綱維越法。抑亦官司阿容。何其爲吏之道。輙違王憲。出塵之輩。更結俗網。宜其雖經多歳。勿過一倍。如有犯者。科違勅罪。官人解其見任。財貨沒官。</p>
<p>丁巳。大和國平羣郡久度神叙從五位下爲官社。</p>
<h2>卷第卅八　今上天皇（桓武天皇　日本根子皇統彌照天皇）〈起延曆三年正月,盡四年十二月〉</h2>
<p>辛巳。授從五位下文室眞人子老從五位上。正六位上平群朝臣牛養從五位下。又授女孺无位藤原朝臣宇都都古。大原眞人明並從五位下。</p>
<p>丁亥。授外從五位下伊勢朝臣水通從五位下。</p>
<p>戊子。宴五位已上於内裏。饗百官主典已上於朝堂。賜祿各有差。」授右大臣正三位藤原朝臣是公從二位。正五位下大伴宿祢不破麻呂正五位上。從五位下紀朝臣白麻呂。健部朝臣人上並從五位上。以正三位藤原朝臣小黒麻呂。從三位藤原朝臣種繼。並爲中納言。</p>
<p>二月辛巳。授女孺无位百濟王眞徳從五位下。</p>
<p>己丑。從三位大伴宿祢家持爲持兼征東將軍。從五位上文室眞人与企爲副將軍。外從五位下入間宿祢廣成。外從五位下阿倍猿嶋臣墨繩。並爲軍監。</p>
<p>三月甲戌。宴五位已上。令文人賦曲水。賜祿有差。</p>
<p>乙亥。授外正六位上丸子連石虫外從五位下。以獻軍粮也。</p>
<p>丙申。先是。伊豫國守吉備朝臣泉。与同僚不恊。頻被告訴。朝庭遣使勘問。辭■不敬。不肯承伏。是日下勅曰。伊豫國守從四位下吉備朝臣泉。政跡無聞。犯状有着。稽之國典。容■恒科。而父故右大臣。往學盈歸。播風弘道。遂登端揆。式翼皇猷。然則伊父美志。猶不可忘。其子愆尤。何無矜恕。宜宥泉辜令思後善。但解見任以懲前惡。</p>
<p>乙酉。以外從五位下筑紫史廣嶋爲近衛將監。播磨大掾如故。外從五位下下道朝臣長人爲大和介。從四位上多治比眞人長野爲伊勢守。從五位下藤原朝臣繩主爲介。正五位上紀朝臣鯖麻呂爲尾張守。從五位上藤原朝臣黒麻呂爲遠江守。從五位上文室眞人与企爲相摸守。近衛將監從五位下佐伯宿祢老爲兼介。從五位下三國眞人廣見爲能登守。大外記外從五位下朝原忌寸道永爲兼越後介。外從五位下上毛野公薩摩爲但馬介。中宮大夫内藏頭從四位上紀朝臣家守爲兼備前守。從五位下文室眞人於保爲備後守。正五位下百濟王武鏡爲周防守。從五位下石川朝臣淨繼爲讃岐介。右衛士督正四位上坂上大忌寸苅田麻呂爲兼伊豫守。從五位下多治比眞人乙安爲肥後守。</p>
<p>丁亥。叙從三位氣太神正三位。</p>
<p>夏四月壬寅。授正六位上上毛野公我人外從五位下。」以外從五位下忌部宿祢人上爲神祇大祐。從五位上海上眞人三狩爲右中辨。從五位下藤原朝臣是人爲中務少輔。從五位下石川朝臣魚麻呂爲左大舍人助。從五位上藤原朝臣菅繼爲治部大輔。從五位上大中臣朝臣諸魚爲兵部大輔。少納言如故。從四位下淡海眞人三船爲刑部卿。大學頭因幡守如故。從五位上橘朝臣綿裳爲大判事。參議正四位下神王爲兼大藏卿。從五位下安倍朝臣弟當爲少輔。從五位下紀朝臣繼成爲大膳亮。從五位上宗形王爲大炊頭。從五位下山口王爲鍛冶正。從五位下川邊朝臣淨長爲主油正。外從五位下丹比宿祢眞淨爲内掃部正。正四位下藤原朝臣鷹取爲左京大夫。從五位下田口朝臣清麻呂爲右京亮。外從五位下上毛野公我人爲衛門大尉。從五位下大原眞人越智麻呂爲隼人正。外從五位下津連眞道爲右衛士大尉。近江大掾如故。從五位下紀朝臣眞人爲攝津亮。從五位下和朝臣三具足爲上総介。外從五位下飛鳥戸造弟見爲飛騨守。從五位下路眞人玉守爲上野介。從五位下文室眞人眞老爲長門守。從五位下正月王爲土左守。從五位下大春日朝臣諸公爲防人正。從五位下多治比眞人年持爲日向守。</p>
<p>丁未。以從五位下巨勢朝臣家成爲大監物。從五位下吉田連古麻呂爲内藥正。侍醫如故。外從五位下出雲臣嶋成爲侍醫。從五位上藤原朝臣眞葛爲右大舍人頭。外從五位下丹比宿祢稻長爲内藏助。從五位下笠朝臣雄宗爲中衛少將。從五位下藤原朝臣眞友爲越前介。</p>
<p>辛亥。大僧都弘耀法師上表辞任。詔許之。因施几杖。</p>
<p>己未。參議中宮大夫從四位上紀朝臣家守卒。家守大納言兼中務卿正三位麻呂之孫。大宰大貳正四位下男人之子也。</p>
<p>庚午。以從五位下紀朝臣作良爲右少弁。外從五位下船連稻船爲主計助。從五位下安倍朝臣眞黒麻呂爲宮内少輔。從五位下藤原朝臣内麻呂爲右衛士佐。從五位下紀朝臣豊庭爲甲斐守。正五位上巨勢朝臣苗麻呂爲信濃守。從五位下三嶋眞人大湯坐爲因幡介。從五位下御方宿祢廣名爲筑後守。</p>
<p>五月辛未朔。勅曰。比年。國師遷替。一同俗官。送故迎新。殊多勞擾。教導未宣。弘益有虧。永言其弊。理須改革。自今以後。宜擇有智有行爲衆推仰者補之。其秩滿之期。六年爲限。如有身死及心性麁惡爲民所苦者。隨即与替。</p>
<p>庚辰。左京大夫正四位下藤原朝臣鷹取卒。</p>
<p>癸未。攝津職言。今月七日夘時。蝦蟇二万許。長可四分。其色黒斑。從難波市南道。南行池列可三町。隨道南行。入四天王寺内。至於午時。皆悉散去。</p>
<p>丙戌。勅遣中納言正三位藤原朝臣小黒麻呂。從三位藤原朝臣種繼。左大弁從三位佐伯宿祢今毛人。參議近衛中將正四位上紀朝臣船守。參議神祗伯從四位上大中臣朝臣子老。右衛士督正四位上坂上大忌寸苅田麻呂。衛門督從四位上佐伯宿祢久良麻呂。陰陽助外從五位下船連田口等於山背國。相乙訓郡長岡村之地。爲遷都也。</p>
<p>己丑。授正六位上藤原朝臣乙叡從五位下。</p>
<p>甲午。攝津職史生正八位下武生連佐比乎貢白燕一。賜爵二級并當國正税五百束。」散位頭從四位下百濟王利善卒。</p>
<p>六月辛丑。唐人賜緑晏子欽。賜緑徐公卿等賜姓榮山忌寸。▼是日。叙正三位住吉神勳三等。</p>
<p>甲辰。中務大輔從四位下豊野眞人奄智卒。</p>
<p>戊申。詔以賢■法師。爲大僧都。行賀法師爲少僧都。善上法師。玄憐法師。並爲律師。</p>
<p>己酉。以中納言從三位藤原朝臣種繼。左大弁從三位佐伯宿祢今毛人。參議近衛中將正四位上紀朝臣船守。散位從四位下石川朝臣垣守。右中弁從五位上海上眞人三狩。兵部大輔從五位上大中臣朝臣諸魚。造東大寺次官從五位下文室眞人忍坂麻呂。散位從五位下日下部宿祢雄道。從五位下丈部大麻呂。外從五位下丹比宿祢眞淨等。爲造長岡宮使。六位官八人。於是。經始都城。營作宮殿。</p>
<p>辛亥。普光寺僧勤韓獲赤烏。授大法師。并施稻一千束。</p>
<p>壬子。遣參議近衛中將正四位上紀朝臣船守於賀茂大神社。奉幣。以告遷都之由焉。又今年調庸。并造宮工夫用度物。仰下諸國。令進於長岡宮。</p>
<p>癸丑。唐人正六位上孟惠芝。正六位上張道光等。賜姓嵩山忌寸。正六位下吾税兒賜永國忌寸。</p>
<p>壬戌。有勅。爲造新京之宅。以諸國正税六十八万束。賜右大臣以下。參議已上。及内親王。夫人。尚侍等。各有差。</p>
<p>丁夘。百姓私宅。入新京宮内五十七町。以當國正税四万三千餘束。賜其主。</p>
<p>秋七月癸酉。仰阿波。讃岐。伊豫三國。令進造山埼橋料材。</p>
<p>壬午。以正五位上當麻王爲中務大輔。從五位下藤原朝臣乙叡爲侍從。近衛中將正四位上紀朝臣船守爲兼中宮大夫。内厩頭。常陸守如故。從五位下文室眞人久賀麻呂爲左大舍人頭。從四位下石上朝臣家成爲内藏頭。從五位下穗積朝臣賀祐爲散位頭。外從五位下大村直池麻呂爲主計助。從五位下石川朝臣宿奈麻呂爲主税頭。從五位下大伴宿祢眞麻呂爲兵部大輔。從五位上笠王爲大膳大夫。從四位下石川朝臣垣守爲左京大夫。從五位下塩屋王爲若狹守。右衛士督正四位上坂上大忌寸苅田麻呂爲兼備前守。從五位下藤原朝臣末茂爲伊豫守。從五位上藤原朝臣菅繼爲大宰少貳。</p>
<p>癸未。右少史正六位上高宮村主田使。及同眞木山等。賜姓春原連。</p>
<p>八月壬寅。叙近江國高嶋郡三尾神從五位下。</p>
<p>戊午。左少史正六位上衣枳首廣浪等賜姓高篠連。</p>
<p>乙丑。以外從五位下吉田連季元爲伊豆守。</p>
<p>九月庚午。授命婦外正五位下刑部直虫名從五位下。</p>
<p>癸酉。京中大雨。壞百姓廬舍。詔遣使東西京賑給之。</p>
<p>庚辰。伊豫守從五位下藤原朝臣末茂。坐事左降日向介。</p>
<p>乙未。太白晝見。</p>
<p>閏九月戊申。河内國茨田郡堤。决一十五處。單功六萬四千餘人。給粮築之。</p>
<p>乙夘。天皇幸右大臣田村第宴飮。授其第三男弟友從五位下。</p>
<p>冬十月庚午。勅。備前國兒嶋郡小豆嶋所放官牛。有損民産。宜遷長嶋。其小豆嶋者住民耕作之。</p>
<p>壬申。任御装束司并前後次第司。爲幸長岡宮也。</p>
<p>甲戌。賜陪從親王已下五位已上装束物各有差。</p>
<p>戊子。越後國言。蒲原郡人三宅連笠雄麻呂。蓄稻十萬束。積而能施。寒者与衣。飢者与食。兼以修造道橋。通利艱險。積行經年。誠合擧用。授從八位上。</p>
<p>癸巳。以從五位下石川朝臣公足爲主計頭。從五位下大伴宿祢永主爲右京亮。又任左右鎭京使。各五位二人。六位二人。以將幸長岡宮也。</p>
<p>乙未。尚藏兼尚侍從三位阿倍朝臣古美奈薨。遣左大弁兼皇后宮大夫從三位佐伯宿祢今毛人。散位從五位上當麻眞人永繼。外從五位下松井連淨山等。監護喪事。古美奈中務大輔從五位上粳虫之女也。適内大臣贈從一位藤原朝臣良繼生女。即是皇后也。</p>
<p>丁酉。勅曰。如聞。比來。京中盜賊稍多。掠物街路。放火人家。良由職司不能肅清。令彼凶徒生茲賊害。自今以後。宜作鄰保検察非違。一如令條。其遊食博戯之徒。不論蔭贖。决杖一百。放火刧略之類。不必拘法。懲以殺罸。勤加捉搦。遏絶姦■。</p>
<p>十一月戊戌朔。勅曰。十一月朔旦冬至者。是歴代之希遇。而王者之休祥也。朕之不徳。得値於今。思行慶賞。共悦嘉辰。王公巳下。宜加賞賜。京畿當年田租並免之。</p>
<p>庚子。詔曰。民惟邦本。本固國寧。民之所資。農桑是切。比者諸國司等。厥政多僻。不愧撫道之乖方。唯恐侵漁之未巧。或廣占林野。奪蒼生之便要。或多營田園。妨黔黎之産業。百姓彫幣。職此之由。宜加禁制。懲革貪濁。自今以後。國司等不得公廨田外更營水田。又不得私貪墾闢侵百姓農桑地。如有違犯者。收獲之實。墾闢之田。並皆沒官。即解見任。科違勅之罪。夫同僚并郡司等。相知容隱。亦与同罪。若有人糺告者。以其苗子。与糺告人。</p>
<p>癸夘。以從五位下佐伯宿祢鷹守爲左衛士佐。外從五位下秦造子嶋爲右衛士大尉。外從五位下津連眞道爲左兵衛佐。</p>
<p>戊申。天皇移幸長岡宮。</p>
<p>甲寅。先是。皇后遭母氏憂。不從車駕。中宮復留在平城。▼是日。遣出雲守從四位下石川朝臣豊人。攝津大夫從四位下和氣朝臣清麻呂等。爲前後次第司。奉迎焉。</p>
<p>丁巳。遣近衛中將正四位上紀朝臣船守。叙賀茂上下二社從二位。又遣兵部大輔從五位上大中臣朝臣諸魚。叙松尾乙訓二神從五位下。以遷都也。</p>
<p>戊午。武藏介從五位上建部朝臣人上等言。臣等始祖息速別皇子。就伊賀國阿保村居焉。逮於遠明日香朝廷。詔皇子四世孫須祢都斗王。由地錫阿保君之姓。其胤子意保賀斯。武藝超倫。足示後代。是以長谷旦倉朝廷改賜健部君。是旌庸恩意。非胙土彜倫。望請。返本正名蒙賜阿保朝臣之姓。詔許之。於是。人上等賜阿保朝臣。健部君黒麻呂等阿保公。</p>
<p>辛酉。中宮皇后並自平城至。</p>
<p>乙丑。遣使修理賀茂上下二社及松尾乙訓社。」從四位下五百枝王。五百井女王。並授從四位上。</p>
<p>十二月己巳。詔賜造宮有勞者爵。又免進役夫國今年田租。」授從三位藤原朝臣種繼正三位。正四位上石川朝臣名足。紀朝臣船守並從三位。從五位下氣太王。山口王。小倉王並從五位上。從四位下石川朝臣垣守。和氣朝臣清麻呂並從四位上。從五位上多治比眞人人足。大中臣朝臣諸魚並正五位下。從五位下文室眞人忍坂麻呂。多治比眞人濱成。日下部宿祢雄道。三嶋眞人名繼。丈部大麻呂並從五位上。外從五位下丹比宿祢眞清外正五位下。外從五位下上毛野公大川外從五位上。正六位上佐伯宿祢葛城從五位下。正六位上奈良忌寸長野。大神■田朝臣愛比。三使朝臣清足。麻田連畋賦。高篠連廣浪並外從五位下。」又以左大弁從三位兼皇后宮大夫大和守佐伯宿祢今毛人爲參議。</p>
<p>癸酉。遣使畿内七道。大祓奉幣於天神地祗。</p>
<p>庚辰。詔曰。山川薮澤之利。公私共之。具有令文。如聞。比來。或王臣家。及諸司寺家。包并山林。獨專其利。是而不禁。百姓何濟。宜加禁斷。公私共之。如有違犯者。科違勅罪。所司阿縱。亦与同罪。其諸氏冢墓者。一依舊界。不得斫損。</p>
<p>乙酉。山背國葛野郡人外正八位下秦忌寸足長築宮城。授從五位上。外從五位下栗前連廣耳飼養役夫。授從五位下。但馬國氣多團毅外從六位上川人部廣井。進私物助公用授外從五位下。</p>
<p>丙申。叙住吉神從二位。預造長岡宮主典已上。及諸司雑色人等。隨其勞効。進階賜爵各有差。</p>
<p>四年春正月丁酉朔。天皇御大極殿受朝。其儀如常。石上。榎井二氏。各竪桙楯焉。始停兵衛叫■之儀。▼是日。宴五位已上於内裏。賜祿有差。</p>
<p>癸夘。宴五位已上。詔授正六位上多賀王從五位下。從四位上多治比眞人長野正四位上。從五位上文室眞人高嶋正五位下。從五位下藤原朝臣眞友。文室眞人於保。紀朝臣作良並從五位上。正六位上藤原朝臣葛野麻呂。甘南備眞人繼人。平群朝臣清麻呂。阿倍朝臣枚麻呂。佐伯宿祢繼成。小野朝臣河根。雀部朝臣虫麻呂。縣犬養宿祢繼麻呂。大宅朝臣廣江。高橋朝臣三坂。安曇宿祢廣吉。文室眞人大原。大伴宿祢蓑麻呂。紀朝臣廣足。紀朝臣呰麻呂並從五位下。秦忌寸馬長。白鳥村主元麻呂。伊蘇志臣眞成並外從五位下。</p>
<p>乙巳。授從五位上川邊女王正五位下。從五位下三嶋女王從五位上。无位八千代女王從五位下。從四位上橘朝臣眞都賀。正四位下藤原朝臣諸姉。百濟王明信並正四位上。從四位下藤原朝臣延福。藤原朝臣人數。和氣朝臣廣虫。因幡國造淨成並從四位上。從五位上藤原朝臣綿手。正五位下武藏宿祢家刀自並正五位上。從五位下藤原朝臣春蓮。從五位上藤原朝臣勤子。田中朝臣吉備並正五位下。從五位下藤原朝臣祖子從五位上。无位平群朝臣竃屋。藤原朝臣慈雲。藤原朝臣家野。多治比眞人豊繼。外從五位下葛井連廣見並從五位下。外從五位下豊田造信女外從五位上。无位道田連桑田外從五位下。又授從五位上三嶋女王正五位下。</p>
<p>庚戌。遣使堀攝津國神下。梓江。鯵生野。通于三國川。</p>
<p>辛亥。以從五位下藤原朝臣弟友爲侍從。從五位下高橋朝臣御坂爲陰陽頭。從五位下伊勢朝臣水通爲内匠頭。從五位下藤原朝臣仲繼爲大學頭。從五位上中臣朝臣常爲治部大輔。從五位下縣犬養宿祢伯麻呂爲玄蕃頭。從五位下淺井王爲諸陵頭。正五位下粟田朝臣鷹守爲民部大輔。從五位下紀朝臣千世爲少輔。外從五位下奈良忌寸長野爲主税助。從四位下大伴宿祢潔足爲兵部大輔。從五位下藤原朝臣雄友爲少輔。美作守如舊。從五位上丈部大麻呂爲織部正。從五位上文室眞人忍坂麻呂爲木工頭。從五位下布勢朝臣大海爲主殿頭。從五位下平群朝臣清麻呂爲典樂頭。從四位下佐伯宿祢眞守爲造東大寺長官。外從五位下林忌寸稻麻呂爲次官。東宮學士如舊。從三位紀朝臣船守爲近衛大將。中宮大夫常陸守如故。從五位下佐伯宿祢老爲少將。相摸介如故。從四位下紀朝臣古佐美爲中衛中將。式部大輔但馬守如故。從五位下藤原朝臣宗繼爲少將。從五位下紀朝臣廣足爲衛門佐。從五位下縣犬養宿祢堅魚麻呂爲左衛士佐。正五位上安倍朝臣家麻呂爲左兵衛督。從五位下文室眞人大原爲右兵衛佐。從五位上三嶋眞人名繼爲内廐頭。正五位下多治比眞人人足爲主馬頭。正五位上巨勢朝臣苗麻呂爲河内守。從五位下大伴宿祢蓑麻呂爲介。少納言正五位下大中臣朝臣諸魚爲兼山背守。内廐頭從五位上三嶋眞人名繼爲兼介。從五位下紀朝臣呰麻呂爲伊勢介。從五位上淨村宿祢晋卿爲安房守。右衛士督正四位上坂上大忌寸苅田麻呂爲兼下総守。皇后宮大進從五位下安倍朝臣廣津麻呂爲兼常陸大掾。從五位上紀朝臣木津魚爲美濃守。從五位下藤原朝臣繩主爲介。從五位下大神朝臣船人爲上野守。從五位下和朝臣國守爲下野介。從五位上多治比眞人宇美爲陸奥守。從五位下佐伯宿祢鷹守爲越中介。正五位下葛井連道依爲越後守。春宮亮從五位上紀朝臣白麻呂爲兼伯耆守。從五位上多治比眞人年主爲出雲守。近衛將監外從五位下筑紫史廣嶋爲兼播磨大掾。從五位下笠朝臣雄宗爲美作介。從五位上百濟王仁貞爲備前守。東宮學士外從五位下林忌寸稻麻呂爲兼介。造東大寺次官如故。從五位上葛井連根主爲伊豫守。外從五位下秦忌寸長足爲豊前介。</p>
<p>戊午。安房國言。以今月十九日。部内海邊。漂着大魚五百餘。長各一丈五尺以下。一丈三尺以上。古老相傳云。諸泊魚。</p>
<p>癸亥。攝津國能勢郡大領外正六位上神人爲奈麻呂。近江國蒲生郡大領外從六位上佐佐貴山公由氣比。丹波國天田郡大領外從六位下丹波直廣麻呂。豊後國海部郡大領外正六位上海部公常山等。居職匪懈。撫民有方。於是。詔並授外從五位下。又授正六位下海上國造他田日奉直徳刀自外從五位下。」以從五位上小倉王。百濟王玄鏡。並爲少納言。從五位下藤原朝臣乙叡爲權少納言。正五位下大中臣朝臣諸魚爲左中弁。山背守如故。從五位下藤原朝臣園人爲右少弁。從五位上紀朝臣作良爲大藏大輔。外從五位下佐伯直諸成爲園池正。從五位上弓削宿祢大成爲西市正。從五位上中臣朝臣鷹主爲信濃守。從五位上日下部宿祢雄道爲豊前守。</p>
<p>二月丁夘。近衛將監外從五位下筑紫史廣嶋賜姓野上連。</p>
<p>壬申。授陸奥國小田郡大領正六位上丸子部勝麻呂外從五位下。以經征戰也。</p>
<p>甲戌。但馬國氣多郡人外從五位下川人部廣井改本姓。賜高田臣。</p>
<p>丁丑。從五位上多治比眞人宇美爲陸奥按察使兼鎭守副將軍。國守如故。」授正四位上坂上大忌寸苅田麻呂從三位。</p>
<p>癸未。出雲國國造外正八位上出雲臣國成等奏神吉事。其儀如常。授國成外從五位下。自外祝等。進階各有差。</p>
<p>丁未。彈正尹從三位兼武藏守高倉朝臣福信。上表乞身。優詔許之。賜御杖并衾。</p>
<p>三月戊戌。御嶋院。宴五位已上。召文人令賦曲水。賜祿各有差。</p>
<p>甲辰。授陸奥按察使從五位上多治比眞人宇美正五位下。又賜彩帛十疋。■十疋。綿二百屯。</p>
<p>丙午。以從五位下安倍朝臣草麻呂爲神祇大副。從五位下高倉朝臣石麻呂爲治部少輔。從五位下佐伯宿祢葛城爲中衛少將。</p>
<p>甲寅。正六位上春原連田使。從七位下眞木山等。改春原連。賜高村忌寸。</p>
<p>夏四月乙丑朔。授正六位上丸部臣董神外從五位下。</p>
<p>辛未。中納言從三位兼春宮大夫陸奥按察使鎭守將軍大伴宿祢家持等言。名取以南一十四郡。僻在山海。去塞懸遠。属有徴發。不會機急。由是權置多賀。階上二郡。募集百姓。足人兵於國府。設防禦於東西。誠是備預不虞。推鋒万里者也。但以。徒有開設之名。未任統領之人。百姓顧望。無所係心。望請。建爲眞郡。備置官員。然則民知統攝之歸。賊絶窺■之望。許之。</p>
<p>己夘。授大初位下日下部連國益外從五位下。以獻稻船瀬也。</p>
<p>丁亥。從五位上紀朝臣作良爲造齋宮長官。</p>
<p>癸巳。宮内卿從四位上石川朝臣垣守爲兼武藏守。</p>
<p>五月乙未朔。左京人從六位下丑山甘次猪養賜姓湯原造。</p>
<p>丁酉。詔曰。春秋之義。祖以子貴。此則典經之垂範。古今之不易也。朕君臨四海。于茲五載。追尊之典。或猶未崇。興言念此。深以懼焉。宜追贈朕外曾祖贈從一位紀朝臣正一位太政大臣。又尊曾祖妣道氏曰太皇大夫人。仍改公姓爲朝臣。」又臣子之礼。必避君諱。比者。先帝御名及朕之諱。公私觸犯。猶不忍聞。自今以後。宜並改避。於是改姓白髪部爲眞髪部。山部爲山。</p>
<p>戊戌。右京人從五位下昆解宿祢沙弥麻呂等。改本姓賜鴈高宿祢。</p>
<p>癸丑。先是。皇后宮赤雀見。是曰。詔曰。朕君臨紫極。子育蒼生。政未洽於南薫。化猶闕於東戸。粤得参議從三位行左大弁兼皇后宮大夫大和守佐伯宿祢今毛人等奏云。去四月晦日。有赤雀一隻。集于皇后宮。或翔止廳上。或跳梁庭中。皃甚閑逸。色亦奇異。晨夕栖息。旬日不去者。仍下所司。令検圖牒。孫氏瑞應圖曰。赤雀者瑞鳥也。王者奉己儉約。動作應天時則見。是知。朕之庸虚。豈致此■。良由宗社積徳。餘慶所覃。既叶舊典之上瑞。式表新色之嘉祥。奉天休而倍■。荷靈■以逾兢。思敦弘澤以答上玄。宜天下有位。及内外文武官把笏者賜爵一級。但有蔭者。各依本蔭。四世五世。及承嫡六世已下王年廿以上。並叙六位。又五位已上子孫年廿已上。叙當蔭階。正六位上者免當戸今年租。其山背國者。皇都初建既爲輦下。慶賞所被。合殊常倫。今年田租。特宜全免。又長岡村百姓家入大宮處者。一同京戸之例。</p>
<p>甲寅。從五位上淨原王爲右大舍人頭。從四位上藤原朝臣雄依爲大藏卿。從四位上大中臣朝臣子老爲宮内卿。神祇伯如故。正四位下神王爲禪正尹。從五位上海上眞人三狩爲大宰少貳。從五位下百濟王英孫爲陸奥鎭守權副將軍。</p>
<p>戊午。勅曰。貢進調庸。具著法式。而遠江國所進調庸。濫穢不堪官用。凡頃年之間。諸國貢物。麁惡多不中用。准量其状。依法可坐。自今以後。有如此類。専當國司。解却見任。永不任用。自餘官司。節級科罪。其郡司者加决罸以解見任。兼斷譜第。</p>
<p>己未。勅曰。出家之人本事行道。今見衆僧。多乖法旨。或私定檀越。出入閭巷。或誣稱佛驗。■誤愚民。非唯比丘之不愼教律。抑是所司之不勤捉搦也。不加嚴禁。何整緇徒。自今以後。如有此類。擯出外國。安置定額寺。</p>
<p>庚申。遣使五畿内祈雨焉。</p>
<p>辛酉。地震。」周防國飢疫。賑給之。</p>
<p>壬戌。授正六位上百濟王元基從五位下。</p>
<p>六月乙丑。出羽。丹波。年穀不登。百姓飢饉。並賑給之。</p>
<p>癸酉。勅曰。去五月十九日。縁皇后宮有赤雀之瑞。普賜天下有位爵一級。但宮司者是祥瑞出處也。當加■賞以答靈■。宜宮司主典已上不論六位五位進爵一級。」右衞士督從三位兼下総守坂上大忌寸苅田麻呂等上表言。臣等本是後漢靈帝之曾孫阿智王之後也。漢祚遷魏。阿智王因神牛教。出行帶方。忽得寳帶瑞。其像似宮城。爰建國邑。育其人庶。後召父兄告曰。吾聞。東國有聖主。何不歸從乎。若久居此處。恐取覆滅。即携母弟迂興徳。及七姓民。歸化來朝。是則譽田天皇治天下之御世也。於是阿智王奏請曰。臣舊居在於帶方。人民男女皆有才藝。近者寓於百濟高麗之間。心懷猶豫未知去就。伏願天恩遣使追召之。乃勅遣臣八腹氏。分頭發遣。其人民男女。擧落隨使盡來。永爲公民。積年累代。以至于今。今在諸國漢人亦是其後也。臣苅田麻呂等。失先祖之王族。蒙下人之卑姓。望請。改忌寸蒙賜宿祢姓。伏願。天恩矜察。儻垂聖聽。所謂寒灰更煖。枯樹復榮也。臣苅田麻呂等。不勝至望之誠。輙奉表以聞。詔許之。坂上。内藏。平田。大藏。文。調。文部。谷。民。佐太。山口等忌寸十一姓十六人賜姓宿祢。</p>
<p>辛巳。右大臣從二位兼中衛大將臣藤原朝臣是公等。率百官上慶瑞表。其詞曰。伏奉去五月十九日勅。比者。赤雀戻止椒庭。既叶舊典之上瑞。式表新色之嘉祥。思與天下喜此靈■者。臣等生逢明時。頻沐天渙。欣悦之情。實倍恒品。臣聞。徳動天地。無遠不臻。至誠有感。在幽必逹。伏惟。皇帝陛下。道格乾坤。澤沾動植。政化以洽。品物咸亨。皇后殿下。徳超娥英。功軼姙■。母儀方闡。厚載既隆。故能兩儀合徳。百靈効祉。白燕産帝畿以馴化。赤雀翔皇宮而表禎。稽驗圖牒。僉曰。休徴。斯實曠古殊■。當今嘉祥。率土抃舞。莫不幸甚。臣是公等不勝踴躍之至。謹詣朝堂。奉表以聞。詔報曰。乾坤表■。休瑞荐彰。白燕搆巣於前春。赤雀來儀於後夏。寔惟宗社攸祉。群卿所諧。朕之庸虚何應於此。但當与卿等。勉理政化。上答天休。省所來賀。祗懼兼懷。▼是日。授皇后宮大夫從三位佐伯宿祢今毛人正三位。亮從五位上笠朝臣名末呂正五位下。大進從五位下藤原朝臣眞作。少進從五位下安倍朝臣廣津麻呂並從五位上。大属正六位上阿閇間人臣人足。少属正六位上林連浦海並外從五位下。</p>
<p>癸未。參議兵部卿從三位兼侍從下総守藤原朝臣家依薨。贈太政大臣正一位永手之第一子也。</p>
<p>秋七月己亥。參議從三位石川朝臣名足爲左大弁。播磨守如故。參議從四位上大中臣朝臣子老爲右大弁。神祇伯如故。外從五位下麻田連畋賦爲左大史。中納言正三位藤原朝臣小黒麻呂爲兼中務卿。參議正三位佐伯宿祢今毛人爲民部卿。皇后宮大夫大和守如故。從五位下紀朝臣安提爲少輔。從五位上紀朝臣作良爲兵部大輔。正五位上内藏宿祢全成爲大藏大輔。從四位上石川朝臣垣守爲宮内卿。武藏守如故。從三位坂上大宿祢苅田麻呂爲左京大夫。右衛士督下総守如故。從五位下賀茂朝臣人麻呂爲亮。從四位下石川朝臣豊人爲右京大夫。大納言正三位藤原朝臣繼繩爲兼大宰帥。從五位下紀朝臣千世爲豊後守。左中弁正五位下大中臣朝臣諸魚爲兼左兵衛督。山背守如故。</p>
<p>己酉。外從五位下秦忌寸馬長爲土佐守。</p>
<p>庚戌。刑部卿從四位下兼因幡守淡海眞人三船卒。三船大友親王之曾孫也。祖葛野王正四位上式部卿。父池邊王從五位上内匠頭。三船性識聡敏。渉覽群書。尤好筆札。寳字元年。賜姓淡海眞人。起家拜式部少丞。累■。寳字中授從五位下。歴式部少輔參河美作守。八年被充造池使。往近江國修造陂池。時惠美仲麻呂遁自宇治。走據近江。先遣使者調發兵馬。三船在勢多。与使判官佐伯宿祢三野。共捉縛賊使及同惡之徒。尋將軍日下部宿祢子麻呂。佐伯宿祢伊達等率數百騎而至。燒斷勢多橋。以故賊不得渡江。奔高嶋郡。以功授正五位上勳三等。除近江介。遷中務大輔兼侍從。尋補東山道巡察使。出而採訪。事畢復奏。昇降不慥頗乖朝旨。有勅譴責之。出爲大宰少貳。遷刑部大輔。歴大判事大學頭兼文章博士。寳龜末。授從四位下拜刑部卿兼因幡守。卒時年六十四。</p>
<p>癸丑。勅曰。釋教深遠。傳其道者。緇徒是也。天下安寧盖亦由其神力矣。然則惟僧惟尼。有徳有行。自非■顯。何以弘道。宜仰所司。擇其修行傳燈無厭倦者。景迹齒名。具注申送。」又勅。造宮之務。事弗獲已。所役之夫。宜給其功。於是和雇諸國百姓卅一万四千人。</p>
<p>甲寅。從五位下賀茂朝臣人麻呂爲齋宮頭。</p>
<p>丁巳。勅曰。夫正税者。國家之資。水旱之備也。而比年。國司苟貪利潤。費用者衆。官物減耗。倉廩不實。職此之由。宜自今已後。嚴加禁止。其國司如有一人犯用。餘官同坐。並解見任。永不叙用。贓物令共填納。不在免死逢赦之限。遞相検察。勿爲違犯。其郡司和許。亦同國司。</p>
<p>辛酉。土左國貢調愆期。其物亦惡。勅國司目已上。並解見任。</p>
<p>壬戌。外從五位下高篠連廣浪爲左大史。從五位下藤原朝臣眞鷲爲大學頭。外從五位下井上直牛養爲主計助。外從五位下伊蘇志臣眞成爲主船正。從四位下安倍朝臣東人爲刑部卿。從五位上多朝臣犬養爲大輔。從五位下巨勢朝臣家成爲主殿頭。從五位下坂本朝臣大足爲官奴正。從五位下甘南備眞人繼成爲右京亮。從五位下石浦王爲主馬頭。從五位下三嶋眞人大湯坐爲參河介。從五位下笠朝臣雄宗爲能登守。從五位下藤原朝臣宗繼爲因幡守。外從五位下大村直池麻呂爲介。從五位下布勢朝臣大海爲美作介。」授正八位下三野臣廣主外從五位下。以貢献也。</p>
<p>八月癸亥朔。右京人土師宿祢淡海。其姉諸主等。改本姓賜秋篠宿祢。</p>
<p>己巳。授從四位上藤原朝臣雄依正四位下。從四位下石川朝臣豊人。安倍朝臣東人。佐伯宿祢久良麻呂並從四位上。從五位下藤原朝臣是人。藤原朝臣雄友。藤原朝臣内麻呂並從五位上。外從五位下朝原忌寸道永。正六位上多治比眞人國成。笠朝臣江人並從五位下。</p>
<p>丙子。從五位上多治比眞人濱成爲右中弁。從五位上安倍朝臣廣津麻呂爲皇后宮大進。外從五位下阿閇間人臣人足爲少進。外從五位下林連浦海爲大属。從五位下笠朝臣江人爲式部少輔。從五位下大伴宿祢眞麻呂爲主税頭。從五位下下毛野朝臣年繼爲内掃部正。從四位下大伴宿祢潔足爲近衛中將。從五位上藤原朝臣内麻呂爲中衛少將。外正五位下丹比宿祢眞淨爲右衛士佐。從五位上藤原朝臣眞作爲石見守。從五位下石川朝臣宿奈麻呂爲周防守。」授從五位下羽栗臣翼從五位上。正六位上多治比眞人屋嗣從五位下。正六位上國中連三成。外正六位上丹波直人足並外從五位下。</p>
<p>乙酉。授從七位上大秦公忌寸宅守從五位下。以築太政官院垣也。」外從五位下土師宿祢公足爲隱岐守。</p>
<p>丙戌。天皇行幸平城宮。先是。朝原内親王齋居平城。至是齋期既竟。將向伊勢神宮。故車駕親臨發入。</p>
<p>庚寅。中納言從三位大伴宿祢家持死。祖父大納言贈從二位安麻呂。父大納言從二位旅人。家持天平十七年授從五位下。補宮内少輔。歴任内外。寳龜初。至從四位下左中弁兼式部員外大輔。十一年拜參議。歴左右大弁。尋授從三位。坐氷上川繼反事。免移京外。有詔宥罪。復參議春宮大夫。以本官出爲陸奥按察使。居無幾拜中納言。春宮大夫如故。死後廿餘日。其屍未葬。大伴繼人。竹良等殺種繼。事發覺下獄。案驗之。事連家持等。由是追除名。其息永主等並處流焉。</p>
<p>九月乙未。地震。</p>
<p>己亥。齋内親王向伊勢太神宮。百官陪從。至大和國堺而還。</p>
<p>庚子。行幸水雄岡遊獵。」授正六位上巨勢朝臣嶋人從五位下。正六位上池原公繩主外從五位下。</p>
<p>壬寅。河内國言。洪水汎溢。百姓漂蕩或乘船。或寓堤上。粮食絶乏。艱苦良深。於是。遣使監巡。兼加賑給焉。</p>
<p>乙夘。中納言正三位兼式部卿藤原朝臣種繼被賊射薨。</p>
<p>丙辰。車駕至自平城。捕獲大伴繼人。同竹良并黨与數十人。推鞫之。並皆承伏。依法推斷。或斬或流。其種繼參議式部卿兼大宰帥正三位宇合之孫也。神護二年。授從五位下。除美作守。稍■。寳龜末。補左京大夫兼下総守。俄加從四位下。遷佐衛士督兼近江按察使。延暦初。授從三位。拜中納言。兼式部卿。三年授正三位。天皇甚委任之。中外之事皆取决焉。初首建議。遷都長岡。宮室草創。百官未就。匠手役夫。日夜兼作。至於行幸平城。太子及右大臣藤原朝臣是公。中納言種繼等。並爲留守。照炬催検。燭下被傷。明日薨於第。時年■九。天皇甚悼惜之。詔贈正一位左大臣。</p>
<p>己未。造東大寺長官内藏頭從四位下石上朝臣家成爲検衛門權督。兵部少輔美作守正五位上藤原朝臣雄友爲兼左衛士權督。</p>
<p>辛酉。以從五位下佐伯宿祢葛城爲左少辨。從五位下百濟王英孫爲出羽守。近衛少將從五位下紀朝臣兄原爲検備前介。</p>
<p>冬十月甲子。左降從四位下吉備朝臣泉佐渡權守。從五位下藤原朝臣園人爲安藝守。</p>
<p>乙丑。從五位上藤原朝臣是人爲長門守。</p>
<p>丙寅。遣使五畿内検田。爲班授也。</p>
<p>庚午。遣中納言正三位藤原朝臣小黒麻呂。大膳大夫從五位上笠王於山科山陵。治部卿從四位上壹志濃王。散位從五位下紀朝臣馬守於田原山陵。中務大輔正五位上當麻王。中衛中將從四位下紀朝臣古佐美於後佐保山陵以告廢皇太子之状。</p>
<p>壬申。遠江。下総。常陸。能登等國。去七八月大風。五穀損傷。百姓飢饉。並遣使賑給之。</p>
<p>甲戌。中衛中將從四位下兼式部大輔但馬守紀朝臣古佐美爲參議。從五位下紀朝臣馬守爲中務少輔。從五位下下毛野朝臣年繼爲大監物。從五位上文室眞人子老爲玄蕃頭。從五位上秦忌寸足長爲主計頭。從五位下石川朝臣公足爲主税頭。從五位下縣犬養宿祢伯爲刑部少輔。從四位下大伴宿祢潔足爲大藏卿。外從五位下嶋田臣宮成爲右京亮。從五位上弓削宿祢塩麻呂爲造東大寺次官。從五位下紀朝臣兄原爲近衛少將。備前介如故。外從五位下池原公繩主爲將監。從五位下橘朝臣入居爲中衛少將。近江介如故。正五位下笠朝臣名末呂爲右兵衛督。皇后宮亮如故。外從五位下白鳥村主元麻呂爲武藏大掾。從五位上藤原朝臣眞友爲下総守。左京大夫右衛士督從三位坂上大宿祢苅田麻呂爲兼越前守。從五位上藤原朝臣内麻呂爲介。從五位下川邊朝臣淨長爲安藝介。</p>
<p>庚辰。以善藻法師爲律師。</p>
<p>辛巳。從五位下春階王爲遠江守。從五位下紀朝臣繼成爲讃岐介。</p>
<p>己丑。河内國破壞堤防卅處。單功卅万七千餘人。給粮修築之。</p>
<p>十一月癸巳朔。授從四位上石川朝臣垣守正四位上。</p>
<p>庚子。能登守從五位下三國眞人廣見。坐誣告謀反。合斬。減死一等配佐渡國。</p>
<p>壬寅。祀天神於交野柏原。賽宿祷也。</p>
<p>甲辰。從五位下平群朝臣清麻呂爲大膳亮。外從五位下麻田連畋賦爲典藥頭。</p>
<p>丙辰。授无位藤原朝臣旅子從三位。從五位上笠女王正五位下。</p>
<p>丁巳。詔立安殿親王爲皇太子。大赦天下。高年孝義及鰥寡孤獨不能自存者。並加賑恤焉。▼是日。授從四位下紀朝臣古佐美從四位上。正五位下大中臣朝臣諸魚。笠朝臣名末呂並正五位上。從五位上文室眞人水通正五位下。從五位下佐伯宿祢老從五位上。外從五位下津連眞道。正六位上藤原朝臣仲成。藤原朝臣縵麻呂。紀朝臣楫長。坂上大宿祢田村麻呂並從五位下。外從五位下上毛野公我人。池原公繩主並外從五位上。」又以右大弁從三位兼播磨守石川朝臣名足。近衛大將從三位兼中宮大夫常陸守紀朝臣船守。並爲中納言。大納言中務卿正三位藤原朝臣繼繩爲兼皇太子傅。大外記從五位下朝原忌寸道永。左兵衛佐從五位下津連眞道並爲學士。參議從四位上紀朝臣古佐美爲春宮大夫。中衛中將式部大輔但馬守如故。從五位上安倍朝臣廣津麻呂爲亮。皇后宮少進常陸大掾如故。</p>
<p>庚子。詔賀茂上下神社充愛宕郡封各十戸。</p>
<p>十二月辛未。近江國人從七位下勝首益麻呂。起去二月。迄十月。所進役夫惣三万六千餘人。以私粮給之。以勞授外從五位下。而讓其父眞公。有勅許之。</p>
<p>甲申。故遠江介從五位下菅原宿祢古人男四人給衣粮令勤學業。以其父侍讀之勞也。</p>
<h2>卷第卅九　今上天皇（桓武天皇　日本根子皇統彌照天皇）〈起延曆五年正月,盡七年十二月〉</h2>
<p>乙未。授无位長津王從五位下。</p>
<p>戊戌。宴五位已上。授正四位下神王正四位上。從四位上壹志濃王正四位下。從五位下篠嶋王從五位上。從四位上大中臣朝臣子老正四位下。正五位上紀朝臣犬養從四位下。正五位下文室眞人高嶋。從五位上藤原朝臣雄友。藤原朝臣内麻呂並正五位上。從五位上藤原朝臣菅繼正五位下。從五位上藤原朝臣乙叡從五位上。外從五位下長尾忌寸金村。物部多藝宿祢國足。外正五位下丹比宿祢眞淨。外從五位上上毛野公大川。正六位上佐伯宿祢志賀麻呂。阿倍朝臣名繼。從七位上和朝臣家麻呂。正六位上多治比眞人賀智。紀朝臣楫人。藤原朝臣清主。百濟王孝徳並從五位下。宴訖賜祿有差。」左京大夫從三位兼右衛士督下総守坂上大宿祢苅田麻呂薨。苅田麻呂。正四位上犬養之子也。寳字中任授刀少尉。八年。惠美仲麻呂作逆。先遣其息訓儒麻呂。邀奪鈴印。苅田麻呂与將曹牡鹿嶋足。共奉詔載馳。射訓儒麻呂而殺之。以功授從四位下勳二等賜姓大忌寸。補中衛少將。兼甲斐守。語在廢帝紀。寳龜初。加正四位下。出爲陸奥鎭守將軍。居無幾。徴入歴近衛員外中將丹波伊豫等國守。天應元年。授正四位上。遷右衛士督。苅田麻呂家世事弓馬善馳射。宿衛宮掖。歴事數朝。天皇寵遇優厚。別賜封五十戸。延暦四年。授從三位。拜左京大夫。右衛士督下総守如故。薨時年五十九。</p>
<p>乙巳。授正四位上紀朝臣宮子。橘朝臣眞都賀。藤原朝臣諸姉並從三位。從四位下美作女王從四位上。從五位下八上女王正五位下。從五位下忍坂女王。置始女王並從五位上。從四位上多治比眞人古奈祢正四位下。正五位上武藏宿祢家刀自從四位下。正五位下藤原朝臣春蓮。藤原朝臣勤子並正五位上。從五位下坂上大宿祢又子。藤原朝臣明子。三嶋宿祢廣宅並正五位下。從五位下安倍朝臣黒女從五位上。外從五位下山口宿祢家足。无位紀朝臣古刀自。藤原朝臣姉。藤原朝臣鷹子。正六位上賀茂朝臣三月。无位錦部連姉繼並從五位下。</p>
<p>戊申。以從三位藤原朝臣旅子爲夫人。</p>
<p>壬子。於近江國滋賀郡。始造梵釋寺矣。</p>
<p>乙夘。以從五位下藤原朝臣宗嗣爲伊勢守。從五位下和朝臣家麻呂爲大掾。外從五位下井上直牛養爲尾張介。從五位下紀朝臣廣足爲駿河守。内藥正侍醫從五位下吉田連古麻呂爲兼常陸大掾。正四位下多治比眞人長野爲近江守。從五位下紀朝臣楫長爲介。從五位下多治比眞人賀智爲信濃介。正五位上藤原朝臣内麻呂爲越前守。春宮亮從五位上安倍朝臣廣津麻呂爲兼介。從五位上文室眞人忍坂麻呂爲因幡守。從五位下藤原朝臣眞鷲爲伯耆守。式部少輔從五位下笠朝臣江人爲兼播磨大掾。從五位下伊勢朝臣水通爲紀伊守。</p>
<p>己未。地震。」從五位下安倍朝臣枚麻呂爲大監物。從五位下藤原朝臣縵麻呂爲皇后宮大進。正五位上安倍朝臣家麻呂爲左大舍人頭。從五位下安倍朝臣名繼爲右大舍人助。從五位上紀朝臣作良爲大學頭。從五位下縣犬養宿祢繼麻呂爲散位助。外從五位下林連浦海爲主計助。從五位下藤原朝臣乙友爲宮内少輔。從五位下文室眞人久賀麻呂爲木工頭。外從五位下國中連三成爲助。外從五位下上村主虫麻呂爲官奴正。從四位上佐伯宿祢久良麻呂爲左京大夫。從五位下藤原朝臣繩主爲中衛少將。從五位下藤原朝臣仲成爲衛門佐。皇后宮亮正五位上笠朝臣名末呂爲兼右衛士督。從五位上百濟王玄鏡爲右兵衛督。從五位下文室眞人大原爲佐。從五位下大宅朝臣廣江爲美濃介。從五位下安倍朝臣眞黒麻呂爲出雲介。</p>
<p>二月己巳。出雲國國造出雲臣國成奏神吉事。其儀如常。賜國成及祝部物各有差。</p>
<p>丁丑。從四位上紀朝臣古佐美爲右大弁。舂宮大夫中衛中將但馬守如故。中納言從三位石川朝臣名足爲兼中宮大夫。左大弁播磨守如故。正五位上内藏宿祢全成爲内藏頭。中納言近衛大將從三位紀朝臣船守爲兼式部卿。常陸守如故。正五位上大中臣朝臣諸魚爲大輔。左兵衛督如故。正四位下大中臣朝臣子老爲兵部卿。神祇伯如故。正五位上藤原朝臣雄友爲大輔。正五位下文室眞人水通爲大藏大輔。從五位下大原眞人美氣爲彈正弼。從四位下石上朝臣家成爲衛門督。兵部大輔正五位上藤原朝臣雄友爲兼左衛士督。内厩頭從五位上三嶋眞人名繼爲兼山背守。外從五位下御使朝臣淨足爲美濃介。從五位下大宅朝臣廣江爲丹後介。</p>
<p>夏四月庚午。詔日。諸國所貢。庸調支度等物。毎有未納。交闕國用。積習稍久。爲弊已深。良由國宰郡司遞相怠慢。遂使物漏民間用乏官庫。又其莅政治民。多乖朝委。廉平稱職。百不聞一。侵漁潤身。十室而九。忝曰官司。豈合如此。宜量其状迹。隨事貶黜。其政績有聞。執掌無廢者。亦當甄録擢以顯榮。所司宜詳沙汰。明作條例奏聞。於是。太政官商量。奏其條例。撫育有方戸口増益。勸課農桑積實倉庫。貢進雜物依限送納。肅清所部盜賊不起。剖斷合理獄訟無寃。在職公平立身清愼。且守且耕軍粮有儲。邊境清肅城隍修理。若有國宰郡司。鎭將邊要等官。到任三年之内。政治灼然。當前二條巳上者。五位巳上者量事進階。六位已下者擢。之不次。授以五位。在官貪濁處事不平。肆行姦猾以求名譽。畋遊無度擾乱百姓。嗜酒沈湎廢闕公務。公節無聞。私門日益。放縱子弟請託公行。逃失數多克獲數少。統攝失方戍卒違命。若有同前群官不務職掌。仍當前一條已上者。不限年之遠近。解却見任。其違乖撫育勸課等條者。亦望准此而行之。奏可之。」授正三位藤原朝臣繼繩從二位。從四位上石川朝臣豊人爲中宮大夫。中納言左大弁從三位石川朝臣名足爲兼皇后宮大夫。播磨守如故。大納言從二位藤原朝臣繼繩爲兼民部卿。東宮傅如故。參議正三位佐伯宿祢今毛人爲大宰帥。</p>
<p>乙亥。左京人正七位下維敬宗等賜姓長井忌寸。」播磨國言。四天王寺餝磨郡水田八十町。元是百姓口分也。而依太政官符入寺訖。因茲百姓口分。多授比郡。營種之勞。爲弊實深。其印南郡。戸口稀少。田數巨多。今當班田。請遷餝磨郡置印南郡。許之。</p>
<p>戊寅。式部大輔正五位上大中臣朝臣諸魚為兼右京大夫。左兵衛督如故。從五位上大中臣朝臣繼麻呂爲大和守。</p>
<p>五月辛夘。新遷京都。公私草創。百姓移居。多未豊贍。於是。詔賜左右京及東西市人物。各有差。</p>
<p>癸巳。宮内卿正四位上石川朝臣垣守卒。</p>
<p>庚子。正四位下伊勢朝臣老人爲縫殿頭。從五位下巨勢朝臣廣山爲大和介。</p>
<p>六月己未朔。先是。去寳龜三年制。諸國公廨處分之事。前人出擧。後人收納。彼此有功。不合無料。前後之司。宜各平分。至是勅。出擧收納。其勞不同。宜革前例。一依天平寳字元年十月十一日式。收納之前。所有公廨入於後人。收納之後入於前人。」又勅。撫育百姓糺察部内。國郡官司同職掌也。然則國郡功過共所預知。而頃年有燒正倉。獨罪郡司不坐國守。事稍乖理。豈合法意。自今以後。宜奪國司等公廨。惣填燒失官物。其郡司者不在會赦之限。</p>
<p>丁夘。以從五位上藤原朝臣乙叡。從五位下文室眞人眞屋麻呂。並爲少納言。右大弁從四位上紀朝臣古佐美爲左大弁。春宮大夫中衛中將但馬守如故。從五位下阿倍朝臣弟當爲右少弁。從五位下上毛野公大川爲主計頭。大外記如故。中納言從三位石川朝臣名足爲兼兵部卿。皇后宮大夫播磨守如故。從五位下多治比眞人公子爲大藏少輔。正四位下大中臣朝臣子老爲宮内卿。神祇伯如故。大納言從二位藤原朝臣繼繩爲兼造東大寺長官。東宮傅民部卿如故。</p>
<p>丁亥。尚縫從三位藤原朝臣諸姉薨。内大臣從一位良繼之女也。適贈右大臣百川生女。是贈妃也。</p>
<p>秋七月壬寅。正五位下羽栗臣翼爲内藥正兼侍醫。</p>
<p>丙午。太政官院成。百官始就朝座焉。</p>
<p>八月甲子。以從四位下巨勢朝臣苗麻呂爲左中弁。河内守如故。從四位上和氣朝臣清麻呂爲民部大輔。攝津大夫如故。從五位下中臣朝臣必登爲參河介。從五位上阿保朝臣人上爲武藏守。從五位下紀朝臣楫人爲介。從五位下文室眞人大原爲下総介。中宮大進從五位下物部多藝宿祢國足爲兼常陸大掾。正五位下粟田朝臣鷹守爲上野守。」使從五位下佐伯宿祢葛城於東海道。從五位下紀朝臣楫長於東山道。道別判官一人。主典一人。簡閲軍士。兼検戎具。爲征蝦夷也。」勅曰。正倉被燒。未必由神。何者譜第之徒。害傍人而相燒。監主之司。避虚納以放火。自今以後。不問神災人火。宜令當時國郡司填備之。仍勿解見任絶譜第矣。</p>
<p>戊寅。唐人盧如津賜姓清川忌寸。</p>
<p>九月甲辰。出羽國言。渤海國使大使李元泰已下六十五人。乘船一隻漂着部下。被蝦夷略十二人。見存■一人。</p>
<p>丁未。攝津職言。諸國驛戸免庸輸調。其畿内者本自無庸。比于外民勞逸不同。逋逃不禁。良爲此也。驛子之調請從免除。許之。自餘畿内之國亦准此例。</p>
<p>乙夘。以正四位上神王爲大和國班田左長官。從五位下石川朝臣魚麻呂爲次官。從四位上佐伯宿祢久良麻呂爲右長官。外從五位下嶋田臣宮成爲次官。從四位下巨勢朝臣苗麻呂爲河内和泉長官。從五位上紀朝臣作良爲次官。從四位上和氣朝臣清麻呂爲攝津長官。從五位下藤原朝臣葛野麻呂爲次官。正四位下壹志濃王爲山背長官。從五位下多治比眞人繼兄爲次官。使別判官二人。主典二人。</p>
<p>冬十月甲子。以外從五位下忌部宿祢人上爲神祗少副。正五位下高賀茂朝臣諸魚爲中宮亮。從五位下文室眞人眞屋麻呂爲右大舍人頭。從五位下高倉朝臣殿嗣爲玄蕃頭。從五位下淺井王爲内匠頭。正五位下廣上王爲内礼正。從五位下八上王爲諸陵頭。外從五位下息長眞人清繼爲木工助。衛門大尉外從五位上上毛野公我人爲兼西市正。從五位上文室眞人子老爲尾張守。從五位下縣犬養宿祢堅魚麻呂爲信濃守。從五位下阿倍朝臣草麻呂爲豊前守。</p>
<p>丁丑。常陸國信太郡大領外正六位上物部志太連大成。以私物周百姓急。授外從五位下。</p>
<p>戊寅。授七位上大津連廣刀自外從五位下。</p>
<p>庚辰。授采女正六位上三野臣淨日女外從五位下。</p>
<p>辛巳。授正六位上中臣栗原連子公外從五位下。</p>
<p>甲申。改葬太上天皇於大和國田原陵。</p>
<p>十一月丁未。從五位下巨勢朝臣総成爲遠江守。</p>
<p>十二月己夘。陰陽助正六位上路三野眞人石守言。己父馬養。姓無路字。而今石守獨着路字。請除之。許焉。</p>
<p>辛巳。叙從五位下松尾神從四位下。</p>
<p>六年春正月壬辰。授正四位下多治比眞人長野從三位。无位矢庭王。大庭王。正六位上岡田王並從五位下。從四位下大伴宿祢潔足從四位上。從五位上文室眞人波多麻呂。安倍朝臣常嶋。藤原朝臣眞友並正五位下。從五位下文室眞人久賀麻呂。阿倍朝臣弟當。藤原朝臣宗嗣。紀朝臣眞子並從五位上。正六位上大原眞人長濱。橘朝臣安麻呂。藤原朝臣今川。百濟王玄風。正六位下紀朝臣全繼。從六位上巨勢朝臣人公。正六位上石川朝臣永成並從五位下。</p>
<p>二月庚申。勅。諸勝賜姓廣根朝臣。岡成長岡朝臣。以從五位下高倉朝臣石麻呂爲中務少輔。從五位下中臣朝臣比登爲和泉守。從五位下甘南備眞人繼成爲伊賀守。外從五位下御使朝臣淨足爲參河介。近衛少將從五位上佐伯宿祢老爲兼相摸守。少納言如故。從五位下紀朝臣眞人爲介。從五位下百濟王玄風爲美濃介。從五位下佐伯宿祢葛城爲陸奥介。從五位下石淵王爲若狹守。從五位下紀朝臣馬守爲越中守。從五位下丹比宿祢眞淨爲丹波介。從五位下大宅朝臣廣江爲丹後守。外從五位下丹比宿祢稻長爲伯耆介。中納言正三位藤原朝臣小黒麻呂爲兼美作守。中務卿如故。從五位下紀朝臣安提爲備中守。從五位上雄倉王爲阿波守。正五位上内藏宿祢全成爲讃岐守。陸奥介從五位下佐伯宿祢葛城爲兼鎭守副將軍。</p>
<p>癸亥。以從五位下石浦王爲少納言。從五位下石川朝臣永成爲左大舍人助。從五位下榮井宿祢道形爲内藏助。從五位下橘朝臣安麻呂爲雅樂助。從五位下巨勢朝臣人公爲民部少輔。外從五位下麻田連眞淨爲主税助。外從五位下奈良忌寸長野爲鼓吹正。從五位下阿倍朝臣祖足爲左京亮。從五位下石川朝臣魚麻呂爲攝津亮。從五位下藤原朝臣繩主爲右衛士佐。從五位下大伴王爲主馬頭。</p>
<p>甲戌。渤海使李元泰等言。元泰等入朝時。柁師及挾杪等逢賊之日。並被劫殺。還國無由。於是。仰越後國。給船一艘柁師挾杪水手而發遣焉。</p>
<p>庚辰。以從五位上大伴宿祢弟麻呂爲右中弁。從五位上文室眞人久賀麻呂爲攝津亮。從五位下和朝臣國守爲參河守。從五位上多治比眞人濱成爲常陸介。從五位下佐伯宿祢葛城爲下野守。從五位下藤原朝臣葛野麻呂爲陸奥介。從五位下石川朝臣魚麻呂爲丹後守。從五位下池田朝臣眞枚爲鎭守副將軍。</p>
<p>三月丁亥。宴五已上於内裏。召文人令賦曲水。宴訖賜祿各有差。</p>
<p>己亥。散事從四位上飽波女王卒。</p>
<p>甲辰。詔曰。養老之義著自前修。歴代皇王率由斯道。方今時属東作。人赴南畝。迺眷生民。情深矜恤。其左右京五畿内七道諸國。百歳已上各賜穀二斛。九十已上一斛。八十已上五斗。鰥寡孤獨及■疾之徒者。量其老幼。三斗已下。一斗已上。仍令本國長官親至郷邑存情賑贍。</p>
<p>丙午。以從五位上中臣朝臣常爲神祇大副。從五位下藤原朝臣繩主爲少納言。從五位上阿倍朝臣弟當爲左少弁。從五位下笠朝臣江人爲右少弁。播磨大掾如故。正五位下藤原朝臣眞友爲右大舍人頭。下総守如故。近衛將監從五位下坂上大宿祢田村麻呂爲兼内匠助。從五位上安倍朝臣廣津麻呂爲式部少輔。春宮亮越前介如故。從五位下朝原忌寸道永爲大學頭。東宮學士文章博士越後介如故。從五位上紀朝臣作良爲治部大輔。從五位下文室眞人眞屋麻呂爲少輔。從五位下文室眞人八嶋爲正親正。從五位下廣田王爲鍛冶正。從五位上藤原朝臣乙叡爲右衛士佐。</p>
<p>夏四月乙夘朔。唐人王維倩。朱政等賜姓榮山忌寸。</p>
<p>乙丑。武藏國足立郡采女掌侍兼典掃從四位下武藏宿祢家刀自卒。</p>
<p>庚午。山背國獻白雉。</p>
<p>戊寅。授蒲生采女從七位下佐佐貴山公賀比外從五位下。</p>
<p>五月己丑。有勅。令皇太子帶劔。于時太子未加元服矣。</p>
<p>戊戌。典藥寮言。蘇敬注新修本草。与陶隱居集注本草相検。増一百餘條。亦今採用草藥。既合敬説。請行用之。許焉。</p>
<p>壬寅。授從四位上紀朝臣古佐美正四位下。正五位上大中臣朝臣諸魚。笠朝臣名末呂。藤原朝臣雄友。藤原朝臣内麻呂並從四位下。</p>
<p>乙巳。授正六位上忍海原連魚養外從五位下。</p>
<p>戊申。以從五位下多治比眞人豊長爲内藏助。春宮少進如故。外從五位下榮井宿祢道形爲造兵正。外從五位下中臣栗原連子公爲大炊助。從五位上藤原朝臣乙叡爲中衛少將。少納言從五位下藤原朝臣繩主爲兼右衛士佐。從五位下山上王爲内兵庫正。</p>
<p>閏五月丁巳。陸奥鎭守將軍正五位上百濟王俊哲坐事左降日向權介。</p>
<p>癸亥。左右京二職所掌調租等物。色目非一。或不勤徴収。多致未納。或犯用其物。遷替之司。貽累後人。於是。始准攝津職。与解由放焉。</p>
<p>戊寅。外從五位下白鳥村主元麻呂爲織部正。從五位上丈部大麻呂爲隱伎國守。從五位上文室眞人於保爲備後守。</p>
<p>己夘。左中弁兼河内守從四位下巨勢朝臣苗麻呂卒。</p>
<p>六月辛丑。正六位上平田忌寸杖麻呂。路忌寸泉麻呂。從七位下蚊屋忌寸淨足。從八位上於忌寸弟麻呂等四人。並改忌寸賜宿祢姓。</p>
<p>壬寅。河内國志紀郡人林臣海主野守等。改臣賜朝臣。</p>
<p>秋七月己未。太白晝見。</p>
<p>戊辰。右京人正六位上大友村主廣道。近江國野洲郡人正六位上大友民曰佐龍人。淺井郡人從六位上錦曰佐周興。蒲生郡人從八位上錦曰佐名吉。坂田郡人大初位下穴太村主眞廣等。並改本姓賜志賀忌寸。</p>
<p>丙子。先是。去寳龜十年立制。牧宰之輩。奉使入京。或無返抄而歸任。或稱病而滯京下。求預考例兼得公廨。如此之類莫預釐務。國司奪料。郡司解任。容許之司。亦同此例。而自時其後。希有遵行。至是重下知。諸國不悛前過。猶致緩怠。即科違勅罪矣。</p>
<p>八月丙申。以治部卿正四位下壹志濃王爲參議。</p>
<p>甲辰。行幸高椅津。還過大納言從二位藤原朝臣繼繩第。授其室正四位上百濟王明信從三位。</p>
<p>九月丁夘。以近衛少將從五位下紀朝臣兄原爲兼少納言。從五位上大伴宿祢弟麻呂爲左中弁。從五位上文室眞人与企爲右中弁。中納言從三位石川朝臣名足爲兼左京大夫。兵部卿皇后宮大夫如故。從五位下高倉朝臣殿嗣爲亮。從五位下坂上大宿祢田村麻呂爲近衛少將。内匠助如故。從五位下采女朝臣宅守爲日向守。</p>
<p>丁丑。先是。贈左大臣藤原朝臣種繼男湯守有過除籍。至是賜姓井手宿祢。</p>
<p>冬十月丁亥。詔曰。朕君臨四海。于茲七載。未能使含生之民共洽淳化。率土之内咸致雍熈。顧惟虚薄。良用慙嘆。而天下諸國。今年豊稔。享此大賚。豈獨在予。思與百姓慶斯有年。其賜天下高年百歳已上穀人三斛。九十已上人二斛。八十已上人一斛。鰥寡孤獨。■疾之徒。不能自存者。所司准例加賑恤。仍各令本國次官已上巡縣郷邑。親自給稟。又朕以水陸之便遷都茲邑。言念居民。豈無騒然。宜免乙訓郡延暦三年出擧未納。其郡司主帳已上賜爵人一級。</p>
<p>丙申。天皇行幸交野。放鷹遊獵。以大納言從二位藤原朝臣繼繩別業爲行宮矣。</p>
<p>己亥。主人率百濟王等奏種種之樂。授從五位上百濟王玄鏡。藤原朝臣乙叡並正五位下。正六位上百濟王元眞。善貞。忠信並從五位下。正五位下藤原朝臣明子正五位上。從五位下藤原朝臣家野從五位上。无位百濟王明本從五位下。▼是日還宮。</p>
<p>癸夘。從五位下佐伯宿祢葛城爲民部少輔。下野守如故。</p>
<p>甲辰。右衛士督從四位下兼皇后宮亮丹波守勳十一等笠朝臣名末呂卒。</p>
<p>十一月甲寅。祀天神於交野。其祭文曰。維延暦六年歳次丁夘十一月庚戌朔甲寅。嗣天子臣謹遣從二位行大納言兼民部卿造東大寺司長官藤原朝臣繼繩。敢昭告于昊天上帝。臣恭膺眷命。嗣守鴻基。幸頼穹蒼降祚覆■騰徴。四海晏然万姓康樂。方今大明南至。長■初昇。敬采燔祀之義。祇修報徳之典。謹以玉帛犧齊粢盛庶品。備茲■燎。祇薦潔誠。高紹天皇配神作主尚饗。又曰。維延暦六年歳次丁夘十一月庚戌朔甲寅。孝子皇帝臣諱謹遣從二位行大納言兼民部卿造東大寺司長官藤原朝臣繼繩。敢昭告于高紹天皇。臣以庸虚忝承天序。上玄錫祉率土宅心。方今履長伊始。肅事郊■。用致燔祀于昊天上帝。高紹天皇慶流長發。徳冠思文。對越昭升。永言配命。謹以制幣犧齊粢盛庶品。式陳明薦。侑神作主尚饗。</p>
<p>十二月庚辰朔。授外正七位下朝倉公家長外從五位下。以進軍粮於陸奥國也。</p>
<p>七年春正月癸亥。從五位下巨勢朝臣家成爲和泉守。</p>
<p>甲子。皇太子加元服。其儀。天皇皇后並御前殿。令大納言從二位兼皇太子傅藤原朝臣繼繩。中納言從三位紀朝臣船守兩人。手加其冠。了即執笏而拜。有勅令皇太子參中宮。乃赦天下。詔在京諸司及高年僧尼。并神祝等。賜祿各有差。又諸老人年百歳已上賜穀五斛。九十已上三斛。八十已上一斛。孝子順孫。義夫節婦。表其門閭。終身勿事。鰥寡■獨篤疾不能自存者。並加賑恤焉。▼是日。引群臣宴飮殿上。賜祿有差。</p>
<p>二月辛巳。授從五位下錦部連姉繼從五位上。无位安倍小殿朝臣堺。武生連朔並從五位下。並皇太子乳母也。</p>
<p>甲申。以中納言兵部卿從三位石川朝臣名足爲兼大和守。從五位下高倉朝臣殿嗣爲介。從五位下大伴宿祢蓑麻呂爲河内守。從五位下百濟王善貞爲介。正四位下伊勢朝臣老人爲遠江守。從五位下縣犬養宿祢繼麻呂爲伊豆守。從五位下紀朝臣眞人爲相摸守。從五位下藤原朝臣縵麻呂爲介。中宮大夫從四位上石川朝臣豊人爲兼武藏守。中衛少將正五位下藤原朝臣乙叡爲兼下総守。從五位下中臣丸朝臣馬主爲上野介。從五位下淺井王爲丹波守。從五位上大中臣朝臣繼麻呂爲但馬守。式部大輔左兵衛督從四位下大中臣朝臣諸魚爲兼播磨守。從五位下笠朝臣江人爲介。外從五位下忍海原連魚養爲大掾。正五位上當麻王爲備前守。少納言從五位下藤原朝臣繩主爲兼介。右衛士佐如故。從五位下下毛野朝臣年繼爲備中介。外從五位下忌部宿祢人上爲安藝介。東宮學士左兵衛佐從五位下津連眞道爲兼伊豫介。從五位上紀朝臣伯麻呂爲大宰少貳。從五位下石川朝臣多祢爲肥前守。</p>
<p>壬辰。外從五位下入間宿祢廣成爲近衛將監。</p>
<p>庚子。授正六位上紀朝臣永名從五位下。</p>
<p>丙午。從五位下多治比眞人繼兄爲右少弁。正五位下藤原朝臣眞友爲中務大輔。從五位上山口王爲大監物。從四位上和氣朝臣清麻呂爲中宮大夫。民部大輔攝津大夫如故。左中弁從五位上大伴宿祢弟麻呂爲兼皇后宮亮。外從五位下阿閇間人臣人足爲大進。從五位下川村王爲右大舍人頭。從五位下廣田王爲縫殿頭。主税助外從五位下麻田連眞淨爲兼大學博士。從五位下大原眞人長濱爲散位助。外從五位下中臣栗原連子公爲大炊助。從五位下大宅朝臣廣江爲主殿頭。從五位下和朝臣家麻呂爲造酒正。從五位下長津王爲鍛冶正。從五位下百濟王教徳爲右兵庫頭。外從五位下林連浦海爲安藝介。陸奥按察使守正五位下多治比眞人宇美爲兼鎭守將軍。外從五位下安倍猿嶋臣墨繩爲副將軍。</p>
<p>三月庚戌。軍粮三万五千餘斛仰下陸奥國。運收多賀城。又糒二万三千餘斛并塩。仰東海。東山。北陸等國。限七月以前。轉運陸奥國。並爲來年征蝦夷也。</p>
<p>辛亥。下勅。調發東海。東山。坂東諸國歩騎五万二千八百餘人。限來年三月。會於陸奥國多賀城。其點兵者。先盡前般入軍經戰叙勲者。及常陸國神賎。然後簡點餘人堪弓馬者。仍勅。比年國司等無心奉公。毎事闕怠。屡沮成謀。苟曰司存。豈應如此。若有更然。必以乏軍興從事矣。</p>
<p>甲子。中宮大夫從四位上兼民部大輔攝津大夫和氣朝臣清麻呂言。河内攝津兩國之堺。堀川築堤。自荒陵南。導河内川西通於海。然則沃壤益廣。可以墾闢矣。於是。便遣清麻呂勾當其事。應須單功廿三万餘人給粮從事矣。</p>
<p>己巳。外從五位下嶋田臣宮成授從五位下。從五位下藤原朝臣末茂爲内匠頭。正五位下粟田朝臣鷹守爲治部大輔。從五位下紀朝臣永名爲兵部少輔。從四位上石川朝臣豊人爲大藏卿。中宮大夫武藏守如故。從五位下大宅朝臣廣江爲少輔。從五位下岡田王爲主殿頭。從五位上羽栗臣翼爲左京亮。内藥正侍醫如故。外從五位下麻田連畋賦爲右京亮。從四位上大伴宿祢潔足爲衛門督。從四位下石上朝臣家成爲右衛士督。從五位上紀朝臣作良爲上野守。從五位下嶋田臣宮成爲周防守。從五位上多治比眞人濱成。從五位下紀朝臣眞人。佐伯宿祢葛城。外從五位下入間宿祢廣成並爲征東副使。</p>
<p>夏四月庚辰。遣使畿内祈雨焉。</p>
<p>丁亥。奉黒馬於丹生川上神。祈雨也。</p>
<p>戊子。勅五畿内。頃者亢旱累月。溝池乏水。百姓之間不得耕種。宜仰所司不問王臣。家田有水之處。恣任百姓。擁令播種。勿失農時。</p>
<p>癸巳。自去冬不雨。既經五箇月。潅漑已竭。公私望斷。是日早朝。天皇沐浴。出庭親祈焉。有頃。天闇雲合。雨降滂沱。群臣莫不舞踏稱万歳。因賜五位以上御衾及衣。咸以爲。聖徳至誠。祈請所感焉。</p>
<p>五月己酉。詔群臣曰。宜差使祈雨於伊勢神宮及七道名神。是夕大雨。其後雨多。遠近周匝。遂得耕殖矣。</p>
<p>辛亥。夫人從三位藤原朝臣旅子薨。詔遣中納言正三位兼中務卿藤原朝臣小黒麻呂。參議治部卿正四位下壹志濃王等。監護喪事。又遣中納言從三位兼兵部卿皇后宮大夫石川朝臣名足。參議左大弁正四位下兼春宮大夫中衛中將紀朝臣古佐美。就第宣詔。贈妃并正一位。妃贈右大臣從二位藤原朝臣百川之女也。延暦初納於後宮。尋授從三位。五年進爲夫人。生大伴親王。薨時年卅。</p>
<p>丁巳。唐人馬清朝賜姓新長忌寸。</p>
<p>庚午。中務大録正六位下中臣丸連淨兄。詐作印書。請受庫物。前後非一。事已發露。欲加推勘。聞而自經矣。</p>
<p>六月癸未。美作備前二國國造中宮大夫從四位上兼攝津大夫民部大輔和氣朝臣清麻呂言。備前國和氣郡河西百姓一百七十餘人款曰。己等元是赤坂上道二郡東邊之民也。去天平神護二年。割隷和氣郡。今是郡治在藤野郷。中有大河。毎遭雨水。公私難通。因茲河西百姓屡闕公務。請河東依舊爲和氣郡。河西建磐梨郡。其藤野驛家遷置河西。以避水難。兼均勞逸。許之。</p>
<p>甲申。從五位下藤原朝臣根麻呂爲左大舍人助。東宮學士左兵衞佐從五位下津連眞道爲兼圖書助。從五位上藤原朝臣刷雄爲大學頭。</p>
<p>乙酉。下総越前二國封各五十戸施入梵釋寺。</p>
<p>丙戌。中納言從三位兼兵部卿皇后宮左京大夫大和守石川朝臣名足薨。名足御史大夫正三位年足之子也。寳字中授從五位下。除伊勢守。稍遷。寳龜初任兵部大輔。遷民部大輔。授從四位下。出爲大宰大貳。居二年徴入歴左右大弁。尋爲參議兼右京大夫。名足耳目所渉。多記於心。加以利口剖斷無滯。然性頗偏急。好詰人之過。官人申政。或不合旨。即對其人極口而罵。因此諸司候官曹者。値名足聽事。多跼蹐而避。延暦初。授從三位。拜中納言。兼兵部卿皇后宮左京大夫。薨時年六十一。</p>
<p>辛丑。外從六位下武藏宿祢弟総。外正八位上多米連福雄並授外從五位下。以貢獻也。</p>
<p>壬寅。正四位下伊勢朝臣老人爲木工頭。從五位下橘朝臣入居爲遠江守。近衛少將從五位下坂上大宿祢田村麻呂爲兼越後介。内匠助如故。從五位下紀朝臣兄原爲出雲守。</p>
<p>秋七月己酉。大宰府言。去三月四日戌時。當大隅國贈於郡曾乃峯上。火炎大熾。響如雷動。及亥時。火光稍止唯見黒烟。然後雨沙。峯下五六里。沙石委積可二尺。其色黒焉。</p>
<p>辛亥。以參議左大弁正四位下兼春宮大夫中衛中將紀朝臣古佐美爲征東大使。</p>
<p>庚午。以從五位下正月王爲少納言。中納言正三位藤原朝臣小黒麻呂爲兼皇后宮大夫。中務卿美作守如故。從五位下大秦公忌寸宅守爲主計助。從三位多治比眞人長野爲兵部卿。近江守如故。從五位下爲奈眞人豊人爲造兵正。從五位下多治比眞人屋嗣爲主鷹正。外從五位下忍海原連魚養爲典藥頭。播磨大掾如故。兵部大輔從四位下藤原朝臣雄友爲兼左京大夫。左衛士督如故。從五位下藤原朝臣繩主爲近衛少將。少納言如故。從五位上阿倍朝臣廣津麻呂爲中衛少將。式部少輔春宮亮如故。春宮少進從五位下多治比眞人豊長爲兼右衛士佐。春宮大夫中衛中將正四位下紀朝臣古佐美爲兼大和守。從五位下三嶋眞人大湯坐爲駿河守。</p>
<p>癸酉。前右大臣正二位大中臣朝臣清麻呂薨。曾祖國子小治田朝小徳冠。父意美麻呂中納言正四位上。清麻呂天平末授從五位下。補神祇大副。歴左中弁文部大輔尾張守。寳字中。至從四位上參議左大弁兼神祇伯。歴居顯要。見稱勤恪。神護元年。仲滿平後。加勳四等。其年十一月。高野天皇更行大甞之事。清麻呂時爲神祇伯。供奉其事。天皇嘉其累任神祇官。清愼自守。特授從三位。景雲二年拜中納言。優詔賜姓大中臣。天宗高紹天皇踐祚。授正三位。轉大納言兼東宮傅。寳龜二年拜右大臣。授從二位。尋加正二位。清麻呂歴事數朝。爲國舊老。朝儀國典多所諳練。在位視事。雖年老而精勤匪怠。年及七十上表致仕。優詔弗許。今上即位。重乞骸骨。詔許之。薨時年八十七。</p>
<p>八月戊子。對馬嶋守正六位上穴咋呰麻呂賜姓秦忌寸。以誤從母姓也。</p>
<p>九月丁未。美濃國厚見郡人■鹵濱倉賜姓羹見造。</p>
<p>庚午。詔曰。朕以眇身。忝承鴻業。水陸有便。建都長岡。而宮室未就。興作稍多。徴發之苦。頗在百姓。是以優其功貨。欲無勞煩。今聞。造宮役夫短褐不完。類多羸弱。靜言於此。深軫于懷。宜諸進役夫之國。今年出擧者不論正税公廨。一切減其息利。縦貸十束其利五束。二束還民。三束入公。其勅前徴納者。亦宜還給焉。</p>
<p>冬十月丙子。雷雨暴風。壞百姓廬舍。</p>
<p>十一月丁未。參議正四位下大中臣朝臣子老爲宮内卿。神祇伯如故。</p>
<p>庚戌。播磨國揖保郡人外從五位下佐伯直諸成。延暦元年籍冐注連姓。至是事露改正焉。</p>
<p>戊辰。宴五位已上。」從五位上中臣朝臣常。大伴宿祢弟麻呂並授正五位下。從五位下紀朝臣田長從五位上。正六位上大中臣朝臣弟成。小野朝臣澤守。田中朝臣淨人。並從五位下。</p>
<p>十二月庚辰。征東大將軍紀朝臣古佐美辞見。詔召昇殿上賜節刀。因賜勅書曰。夫擇日拜將。良由綸言。推轂分■專任將軍。如聞。承前別將等。不愼軍令。逗闕猶多。尋其所由。方在輕法。宜副將軍有犯死罪。禁身奏上。軍監以下依法斬决。坂東安危在此一擧。將軍宜勉之。因賜御被二領。采■卅疋。綿三百屯。</p>
<h2>卷第四十　今上天皇（桓武天皇　日本根子皇統彌照天皇）〈起延曆八年正月,盡十年十二月〉</h2>
<p>己酉。宴五位已上於南院。」授從五位上笠王正五位下。從五位下廣田王從五位上。无位葛井王從五位下。從四位下佐伯宿祢眞守從四位上。正五位下藤原朝臣菅繼從四位下。正五位下百濟王玄鏡正五位上。從五位上文室眞人与企。紀朝臣作良並正五位下。從五位下賀茂朝臣人麻呂。藤原朝臣園人。伊勢朝臣水通。津連眞道並從五位上。正六位上平群朝臣國人。紀朝臣伯。紀朝臣登万理。榎井朝臣靺鞨。田中朝臣大魚。安倍朝臣人成。巨勢朝臣道成。石川朝臣清濱。石川朝臣清成。大春日朝臣清足。藤原朝臣岡繼。石上朝臣乙名。大野朝臣仲男。角朝臣筑紫麻呂並從五位下。正六位上大網公廣道。韓國連源。秋篠宿祢安人並外從五位下。以兵部卿從三位兼近江守多治比眞人長野爲參議。</p>
<p>壬子。參議大宰帥正三位佐伯宿祢今毛人上表乞骸骨。詔許之。</p>
<p>丁巳。以律師玄憐法師爲少僧都。</p>
<p>戊辰。參議宮内卿正四位下兼神祇伯大中臣朝臣子老卒。右大臣正二位清麻呂之第二子也。</p>
<p>己巳。授從四位上藤原朝臣延福正四位下。正五位上藤原朝臣春蓮。藤原朝臣勤子並從四位下。正五位下伴田朝臣仲刀自正五位上。從五位上藤原朝臣慈雲。安倍朝臣黒女並正五位下。從五位下藤原朝臣眞貞。平群朝臣炊女。大原眞人明。无位多治比眞人邑刀自。藤原朝臣數子。紀朝臣若子並從五位上。外從五位下豊田造信女。岡上連綱。无位藤原朝臣惠子。正六位上菅生朝臣恩日。從六位上石上朝臣眞家。從六位下角朝臣廣江並從五位下。正六位上物部韓國連眞成。山代忌寸越足。從六位下采女臣阿古女並外從五位下。</p>
<p>二月丁丑。以從五位下大原眞人美氣爲尾張守。正五位下高賀茂朝臣諸雄爲參河守。從五位上文室眞人子老爲安房守。正五位上百濟王玄鏡爲上総守。從五位下石川朝臣清濱爲介。近衛將監外從五位上池原公綱主爲兼下総大掾。式部大輔從四位下大中臣朝臣諸魚爲兼近江守。左兵衛督如故。從五位下紀朝臣長名爲越前介。大判事從五位上橘朝臣綿裳爲兼越中介。正五位上安倍朝臣家麻呂爲石見守。兵部大輔左京大夫從四位下藤原朝臣雄友爲兼播磨守。左衛士督如故。從五位下高倉朝臣石麻呂爲美作介。從五位上藤原朝臣園人爲備後守。從五位下百濟王教徳爲讃岐介。</p>
<p>癸未。以從五位下橘朝臣安麻呂爲中務少輔。内藥正侍醫從五位上葉栗臣翼爲兼内藏助。從五位下巨勢朝臣総成爲造酒正。從五位上弓削宿祢塩麻呂爲左京亮。</p>
<p>庚子。移自西宮。始御東宮。</p>
<p>三月癸夘朔。造宮使獻酒食并種種玩好之物。</p>
<p>辛亥。諸國之軍會於陸奥多賀城。分道入賊地。</p>
<p>壬子。遣使奉幣帛於伊勢神宮。告征蝦夷之由也。</p>
<p>戊午。以從四位下大中臣朝臣諸魚爲神祇伯。式部大輔左兵衛督近江守如故。從五位下大中臣朝臣弟成爲少納言。從四位下紀朝臣犬養爲左大舍人頭。從五位下百濟王仁貞爲中宮亮。從五位上津連眞道爲圖書頭。東宮學士左兵衛佐伊豫介如故。外從五位下大網公廣道爲主計助。從五位下安倍朝臣枚麻呂爲兵部少輔。從五位上藤原朝臣黒麻呂爲刑部大輔。從五位下藤原朝臣大繼爲大判事。從四位下石上朝臣家成爲宮内卿。從五位下矢庭王爲正親正。從五位上文室眞人八嶋爲彈正弼。從四位下藤原朝臣菅繼爲左京大夫。從五位下角朝臣筑紫麻呂爲衛門大尉。從四位下藤原朝臣内麻呂爲右衛士督。越前守如故。從五位下大秦公忌寸宅守爲左兵庫助。從五位下爲奈眞人豊人爲右兵庫頭。從五位下小野朝臣澤守爲攝津亮。外從五位下麻田連畋賦爲山背介。從五位下大伴王爲甲斐守。從五位上文室眞人久賀麻呂爲但馬介。從五位下石川朝臣公足爲安藝守。正五位下粟田朝臣鷹守爲長門守。從五位上藤原朝臣園人爲大宰少貳。」廢造東大寺司。</p>
<p>辛酉。以從五位下石上朝臣乙名爲大監物。正五位下中臣朝臣常爲治部大輔。從五位下清海宿祢惟岳爲美作權掾。</p>
<p>夏四月庚辰。木工頭正四位下伊勢朝臣老人卒。</p>
<p>乙酉。先是。伊勢。美濃等關。例上下飛驛凾。關司必開見。至是。勅自今以後。不得輙開焉。</p>
<p>丙戌。以從五位下安曇宿祢廣吉爲和泉守。從五位下田中朝臣淨人爲伊勢介。從五位下大野朝臣仲男爲安房權守。從五位下川村王爲備後守。</p>
<p>辛酉。美濃。尾張。參河等國。去年五穀不稔。饑餒者衆。雖加賑恤。不堪自存。於是。遣使開倉廩。准賎時價糶与百姓。其價物者收貯國庫。至於秋收。貿成穎稻。名曰救急。使其國郡司及殷富之民不得交易。如有違犯。科違勅罪矣。</p>
<p>庚子。伊賀國飢。賑給之。</p>
<p>五月癸丑。勅征東將軍曰。省比來奏状。知官軍不進。猶滯衣川。以去四月六日奏稱。三月廿八日。官軍渡河置營三處。其勢如鼎足者。自尓以還。經卅餘日。未審。縁何事故致此留連。居而不進。未見其理。夫兵貴拙速。未聞巧遲。又六七月者計應極熱。如今不入。恐失其時。已失其時。悔何所及。將軍等應機進退。更無間然。但久留一處。積日費粮。朕之所恠。唯在此耳。宜具滯由及賊軍消息。附驛奏來。</p>
<p>丙辰。先是諸國司等。奉使入京。無返抄歸任者。不預釐務。奪其公廨。而在國之司。偏執此格。曾不催領。專煩使人。於是。始制。如此之類。不問入京与在國。共奪目已上之料。但遥附便使。不在奪限。</p>
<p>己未。太政官奏言。謹案令條。良賎通婚。明立禁制。而天下士女。及冠蓋子弟等。或貪艶色而姦婢。或挾淫奔而通奴。遂使氏族之胤沒爲賎隷。公民之後變作奴婢。不革其弊。何導迷方。臣等所望。自今以後。婢之通良。良之嫁奴。所生之子。並聽從良。其寺社之賎如有此類。亦准上例。放爲良人。伏望。布此寛恩。拯彼泥滓。臣等愚管。不敢不奏。伏聽天裁。奏可之。</p>
<p>庚申。播磨國揖保郡大興寺賎若女。本是讃岐國多度郡藤原郷女也。而以慶雲元年歳次甲辰。揖保郡百姓佐伯君麻呂。詐稱己婢。賣与大興寺。而若女之孫小庭等申訴日久。至是始得雪。若女子孫。奴五人婢十人。免賎從良。」安房。紀伊等國飢。賑給之。</p>
<p>丁夘。詔贈征東副將軍民部少輔兼下野守從五位下勳八等佐伯宿祢葛城正五位下。葛城率軍入征。中途而卒。故有此贈也。</p>
<p>己巳。以從五位下賀茂朝臣大川爲神祇大副。從五位上調使王爲右大舍人頭。從五位下藤原朝臣繼彦爲主計頭。從五位下和朝臣家麻呂爲造兵正。正五位下中臣朝臣常爲宮内大輔。</p>
<p>庚午。信濃國筑摩郡人外少初位下後部牛養。无位宗守豊人等賜姓田河造。</p>
<p>六月甲戌。征東將軍奏。副將軍外從五位下入間宿祢廣成。左中軍別將從五位下池田朝臣眞枚。与前軍別將外從五位下安倍猿嶋臣墨繩等議。三軍同謀并力。渡河討賊。約期已畢。由是抽出中後軍各二千人。同共凌渡。比至賊帥夷阿弖流爲之居。有賊徒三百許人。迎逢相戰。官軍勢強。賊衆引遁。官軍且戰且燒至巣伏村。將与前軍合勢。而前軍爲賊被拒不得進渡。於是。賊衆八百許人。更來拒戰。其力太強。官軍稍退。賊徒直衝。更有賊四百許人。出自東山絶官軍後。前後受敵。賊衆奮撃。官軍被排。別將丈部善理。進士高田道成。會津壯麻呂。安宿戸吉足。大伴五百繼等並戰死。惣燒亡賊居。十四村。宅八百許烟。器械雜物如別。官軍戰死廿五人。中矢二百■五人。投河溺死一千卅六人。裸身游來一千二百五十七人。別將出雲諸上。道嶋御楯等。引餘衆還來。於是勅征東將軍曰。省比來奏云。膽澤之賊惣集河東。先征此地後謀深入者。然則軍監已上率兵。張其形勢。嚴其威容。前後相續。可以薄伐。而軍少將卑。還致敗績。是則其道嶋副將等計策之所失也。至於善理等戰亡及士衆溺死者。惻怛之情。有切于懷。</p>
<p>庚辰。征東將軍奏稱。膽澤之地。賊奴奧區。方今大軍征討。剪除村邑。餘黨伏竄。殺畧人物。又子波。和我。僻在深奧。臣等遠欲薄伐。粮運有艱。其從玉造塞。至衣川營四日。輜重受納二箇日。然則往還十日。從衣川至子波地。行程假令六日。輜重往還十四日。惣從玉造塞至子波地。往還廿四日程廢。途中逢賊相戰。及妨雨不進之日不入程内。河陸兩道輜重一万二千四百■人。一度所運糒六千二百十五斛。征軍二万七千四百七十人。一日所食五百■九斛。以此支度。一度所運。僅支十一日。臣等商量。指子波地。支度交闕。割征兵加輜重。則征軍數少不足征討。加以。軍入以來。經渉春夏。征軍輜重。並是疲弊。進之有危。持之則無利。久屯賊地。運粮百里之外。非良策也。雖蠢尓小冦。且逋天誅。而水陸之田。不得耕種。既失農時。不滅何待。臣等所議。莫若解軍遺粮。支擬非常。軍士所食。日二千斛。若上奏聽裁。恐更多糜費。故今月十日以前解出之状。牒知諸軍。臣等愚議。且奏且行。勅報曰。今省先後奏状曰。賊集河東。抗拒官軍。先征此地。後謀深入者。然則不利深入。應以解軍者。具状奏上。然後解出。未之晩也。而曾不進入。一旦罷兵。將軍等策。其理安在。的知。將軍等畏憚兇賊。逗留所爲也。巧餝浮詞。規避罪過。不忠之甚。莫先於斯。又廣成。墨繩。久在賊地。兼經戰塲。故委以副將之任。佇其力戰之効。而靜處營中。坐見成敗。差入裨將。還致敗績。事君之道。何其如此。夫師出無功。良將所恥。今損軍費粮。爲國家大害。■外之寄。豈其然乎。」甲斐國山梨郡人外正八位下要部上麻呂等改本姓爲田井。古尓等爲玉井。鞠部等爲大井。解礼等爲中井。並以其情願也。</p>
<p>秋七月丁未。尚掃從四位上美作女王。散事正四位下藤原朝臣春蓮並卒。</p>
<p>甲寅。勅伊勢。美濃。越前等國曰。置關之設。本備非常。今正朔所施。區宇無外。徒設關險。勿用防禦。遂使中外隔絶。既失通利之便。公私往來。毎致稽留之苦。無益時務。有切民憂。思革前弊。以適變通。宜其三國之關一切停癈。所有兵器粮糒運收於國府。自外舘舍移建於便郡矣。</p>
<p>乙夘。伊勢。志摩兩國飢。賑給之。</p>
<p>丁巳。勅持節征東大將軍紀朝臣古佐美等曰。得今月十日奏状稱。所謂膽澤者。水陸万頃。蝦虜存生。大兵一擧。忽爲荒墟。餘燼縱息。危若朝露。至如軍船解纜。舳艫百里。天兵所加。前無強敵。海浦窟宅。非復人烟。山谷巣穴。唯見鬼火。不勝慶快。飛驛上奏者。今兼先後奏状。斬獲賊首八十九級。官軍死亡千有餘人。其被傷害者。殆將二千。夫斬賊之首未滿百級。官軍之損亡及三千。以此言之。何足慶快。又大軍還出之日。兇賊追侵。非唯一度。而云大兵一擧。忽爲荒墟。准量事勢。欲似虚餝。又眞枚墨繩等遣裨將於河東。則敗軍而逃還。溺死之軍一千餘人。而云一時凌渡。且戰且焚。攫賊巣穴。還持本營。是溺死之軍弃而不論。又濱成等掃賊略地。差勝他道。但至於天兵所加前無強敵。山谷巣穴唯見鬼火。此之浮詞。良爲過實。凡獻凱表者。平賊立功。然後可奏。今不究其奧地。稱其種落。馳驛稱慶。不亦愧乎。</p>
<p>乙丑。下野。美作兩國飢。賑給之。」命婦正四位上藤原朝臣教貴卒。</p>
<p>丁夘。備後國飢。賑給之。</p>
<p>八月庚午朔。造宮官人已下。雜工已上。隨勞叙位。并賜物有差。</p>
<p>辛巳。以從五位下角朝臣筑紫麻呂爲中衛將監。從五位上紀朝臣木津魚爲右兵衛督。從五位下文室眞人眞屋麻呂爲主馬頭。</p>
<p>庚寅。先是。參議正三位佐伯宿祢今毛人致仕。而罷其參議封戸。減半賜之。下知民部以爲永例矣。</p>
<p>己亥。勅。陸奧國入軍人等。今年田租。宜皆免之。兼給復二年。其牡鹿。小田。新田。長岡。志太。玉造。富田。色麻。賀美。黒川等一十箇郡。与賊接居。不可同等。故特延復年。</p>
<p>九月丁未。持節征東大將軍紀朝臣古佐美。至自陸奧。進節刀。</p>
<p>辛亥。以從五位上藤原朝臣黒麻呂爲治部大輔。從五位下紀朝臣伯爲玄蕃助。從五位下布勢朝臣大海爲主税頭。從五位上上毛野朝臣稻人爲刑部大輔。左少弁從五位上安倍朝臣弟當爲兼下野守。</p>
<p>戊午。勅遣大納言從二位藤原朝臣繼繩。中納言正三位藤原朝臣小黒麻呂。從三位紀朝臣船守。左兵衛佐從五位上津連眞道。大外記外從五位下秋篠宿祢安人等於太政官曹司。勘問征東將軍等逗留敗軍之状。大將軍正四位下紀朝臣古佐美。副將軍外從五位下入間宿祢廣成。鎭守副將軍從五位下池田朝臣眞枚。外從五位下安倍猿嶋臣墨繩等。各申其由。並皆承伏。於是。詔曰。陸奧國荒〈備流〉蝦夷等〈乎〉討治〈尓〉任賜〈志〉大將軍正四位下紀古佐美朝臣等〈伊〉。任賜〈之〉元謀〈尓波〉不合順進入〈倍支〉奧地〈毛〉不究盡〈之弖〉敗軍費粮〈弖〉還參來。是〈乎〉任法〈尓〉問賜〈比〉支多米賜〈倍久〉在〈止母〉承前〈尓〉仕奉〈祁留〉事〈乎〉所念行〈弖奈母〉不勘賜免賜〈布〉。又鎭守副將軍從五位下池田朝臣眞枚。外從五位下安倍猿嶋臣墨繩等。愚頑畏拙〈之弖〉進退失度軍期〈乎毛〉闕怠〈利〉。今法〈乎〉兼〈尓〉墨繩者斬刑〈尓〉當〈里〉。眞枚者解官取冠〈倍久〉在。然墨繩者久歴邊戍〈弖〉仕奉〈留〉勞在〈尓〉縁〈弖奈母〉斬刑〈乎波〉免賜〈弖〉官冠〈乎乃未〉取賜〈比〉。眞枚者日上〈乃〉湊〈之弖〉溺軍〈乎〉扶拯〈閇留〉勞〈尓〉縁〈弖奈母〉取冠罪〈波〉免賜〈弖〉官〈乎乃未〉解賜〈比〉。又有小功人〈乎波〉隨其重輕〈弖〉治賜〈比〉。有小罪人〈乎波〉不勘賜免賜〈久止〉宣御命〈乎〉衆聞食〈止〉宣。▼是日。右大臣從二位兼中衛大將藤原朝臣是公薨。詔贈從一位。是公贈太政大臣正一位武智麻呂之孫。參議兵部卿從三位乙麻呂之第一子也。爲人長大。兼有威容。寳字中。授從五位下。補神祇大副。歴山背播磨守左衛士督。神護二年。授從四位下。歴内竪式部大輔春宮大夫。寳龜末。至參議左大弁從三位。天應元年。加正三位。遷中衛大將兼式部卿。俄拜中納言。中衛大將式部卿如故。轉大納言。延暦二年。拜右大臣。中衛大將如元。是公曉習時務。剖斷無滯。薨時年六十三。</p>
<p>冬十月戊寅。以大納言從二位藤原朝臣繼繩爲兼中衛大將。</p>
<p>乙酉。散位從三位高倉朝臣福信薨。福信武藏國高麗郡人也。本姓背奈。其祖福徳属唐將李勣拔平壤城。來歸國家。居武藏焉。福信即福徳之孫也。小年隨伯父背奈行文入都。時与同輩。晩頭往石上衢。遊戯相撲。巧用其力。能勝其敵。遂聞内裏。召令侍内竪所。自是著名。初任右衛士大志。稍遷。天平中授外從五位下。任春宮亮。聖武皇帝甚加恩幸。勝寳初。至從四位紫微少弼。改本姓賜高麗朝臣。遷信部大輔。神護元年。授從三位。拜造宮卿。兼歴武藏近江守。寳龜十年上書言。臣自投聖化。年歳已深。但雖新姓之榮朝臣過分。而舊俗之号高麗未除。伏乞。改高麗以爲高倉。詔許之。天鷹元年。遷彈正尹兼武藏守。延暦四年。上表乞身。以散位歸第焉。薨時八十一。</p>
<p>己丑。授正六位上巨勢朝臣野足從五位下。</p>
<p>辛夘。以從五位下巨勢朝臣野足爲陸奧鎭守副將軍。</p>
<p>丁酉。命婦從四位下大原眞人室子卒。</p>
<p>十一月丁未。授造宮大工正六位上物部建麻呂外從五位下。</p>
<p>壬子。停止攝津職勘過公私之使。</p>
<p>十二月乙亥。播磨國美嚢郡大領正六位下韓鍜首廣富獻稻六万束於水兒船瀬。授外從五位下。</p>
<p>己丑。參議兵部卿從三位多治比眞人長野薨。長野大納言從二位池守之孫。散位從四位下家主之子也。</p>
<p>庚寅。勅曰。朕有所思。宜停來年賀正之礼。又勅。頃者中宮不豫。稍經旬日。雖勤醫療。未有應驗。思歸至道。令復安穩。宜令畿内七道諸寺。一七箇日讀誦大般若經焉。</p>
<p>乙未。皇太后崩。</p>
<p>丙申。以大納言從二位藤原朝臣繼繩。參議彈正尹正四位上神王。備前守正五位上當麻王。散位從五位上氣多王。内礼正從五位下廣上王。參議左大弁正四位下紀朝臣古佐美。宮内卿從四位下石上朝臣家成。右京大夫從四位下藤原朝臣菅繼。右中弁正五位下文室眞人与企。治部大輔從五位上藤原朝臣黒麻呂。散位從五位上桑原公足床。出雲守從五位下紀朝臣兄原。雅樂助外從五位下息長眞人淨繼。大炊助外從五位中臣栗原連子公。六位已下官九人爲御葬司。中納言正三位藤原朝臣小黒麻呂。參議治部卿正四位下壹志濃王。阿波守從五位上小倉王。散位從五位下大庭王。正五位下藤原朝臣眞友。因幡守從五位上文室眞人忍坂麻呂。但馬介從五位上文室眞人久賀麻呂。左少弁從五位上阿倍朝臣弟當。彈正弼從五位下文室眞人八嶋。六位已下官十四人爲山作司。信濃介從五位下多治比眞人賀智。安藝介外從五位下林連浦海。六位已下官八人爲養民司。」左衛士佐從五位下巨勢朝臣嶋人。丹波介從五位下丹比宿祢眞淨。六位已下官三人爲作路司。」差發左右京。五畿内。近江。丹波等國役夫。」天皇服錫紵。避正殿御西廂。率皇太子及群臣擧哀。百官及畿内。以卅日爲服期。諸國三日。並率所部百姓擧哀。但神郷者不在此限。」勅曰。中宮七七御齋。當來年二月十六日。宜令天下諸國國分二寺見僧尼奉爲誦經焉。又毎七日。遣使諸寺誦經以追福焉。</p>
<p>明年正月十四日辛亥。中納言正三位藤原朝臣小黒麻呂率誄人奉誄。上謚曰天高知日之子姫尊。</p>
<p>壬午。葬於大枝山陵。皇太后姓和氏。諱新笠。贈正一位乙繼之女也。母贈正一位大枝朝臣眞妹。后先出自百濟武寧王之子純陀太子。皇后容徳淑茂。夙著聲譽。天宗高紹天皇龍潜之日。娉而納焉。生今上。早良親王。能登内親王。寳龜年中。改姓爲高野朝臣。今上即位。尊爲皇太夫人。九年追上尊號。曰皇太后。其百濟遠祖都慕王者。河伯之女感日精而所生。皇太后即其後也。因以奉謚焉。</p>
<p>九年春正月癸亥。以從二位藤原朝臣繼繩。正三位藤原朝臣小黒麻呂。正四位上神王。正四位下紀朝臣古佐美。從四位上和氣朝臣清麻呂。正五位下文室眞人与企。從五位上藤原朝臣黒麻呂。百濟王仁貞。三嶋眞人名繼。從五位下文室眞人八嶋。爲周忌御齋曾司。六位已下官九人。</p>
<p>丁夘。百官釋服從吉。▼是日大祓。</p>
<p>二月乙酉。大宰員外帥從三位藤原朝臣濱成薨。濱成贈太政大臣正一位不比等之孫。兵部卿從三位麻呂之子也。略渉群書。頗習術數。以宰輔之胤。歴職内外。所在無績。吏民患之。寳龜中。至參議從三位。歴彈正尹刑部卿。天應元年。坐事左遷。至是薨於任所。時年六十七。</p>
<p>壬辰。民部省加置大丞一人。主計寮少允少属各一人。越前。肥後二國各掾一人。</p>
<p>癸巳。授從五位上紀朝臣木津魚正五位下。外從五位上池原公綱主。外從五位下入間宿祢廣成。正六位上吉備朝臣与智麻呂並從五位下。</p>
<p>甲午。詔以大納言從二位藤原朝臣繼繩爲右大臣。中納言正三位藤原朝臣小黒麻呂爲大納言。從四位上大伴宿祢潔足。從四位下石川朝臣眞守。大中臣朝臣諸魚。藤原朝臣雄友並爲參議。」授從三位紀朝臣船守正三位。正五位上當麻王從四位下。无位謂奈王從五位下。正四位下紀朝臣古佐美正四位上。從四位上和氣朝臣清麻呂正四位下。正五位上文室眞人高嶋。百濟王玄鏡並從四位下。從五位上百濟王仁貞正五位上。從五位上羽栗臣翼正五位下。從五位下藤原朝臣末茂從五位上。正六位上百濟王鏡仁從五位下。▼是日。詔曰。百濟王等者朕之外戚也。今所以擢一兩人。加授爵位也。</p>
<p>三月己亥。正六位上秦造子嶋。從六位下大田首豊繩並授外從五位下。</p>
<p>庚子。停節宴。以凶服雖除忌序未周也。」日向權介正五位上勳四等百濟王俊哲免其罪令入京。</p>
<p>丙午。以從五位下巨勢朝臣嶋人爲山背守。左衛士佐如故。從五位下藤原朝臣今川爲伊勢介。從五位下大原眞人美氣爲尾張守。雅樂頭正五位下文室眞人波多麻呂爲兼參河介。鼓吹正外從五位下奈良忌寸長野爲兼遠江介。從五位上藤原朝臣黒麻呂爲駿河守。木工助外從五位下高篠連廣浪爲兼介。從五位下都努朝臣筑紫麻呂爲武藏介。從五位下大野朝臣仲男爲安房守。參議彈正尹正四位上神王爲兼下総守。從五位下入間宿祢廣成爲常陸介。大藏大輔正五位下藤原朝臣乙叡爲兼信濃守。侍從如故。從五位下平群朝臣清麻呂爲介。從五位上多治比眞人濱成爲陸奥按察使兼守。近衛少將從五位下坂上大宿祢田村麻呂爲兼越後守。内匠助如故。從五位下大宅朝臣廣江爲丹後守。從五位下藤原朝臣仲成爲出雲介。從五位上藤原朝臣末茂爲美作守。正五位下中臣朝臣常爲紀伊守。圖書頭從五位上津連眞道爲兼伊豫守。東宮學士左兵衛佐如故。從五位下高橋朝臣祖麻呂爲介。正五位下文室眞人那保企〈本名与企〉爲大宰大貳。正五位下粟田朝臣鷹守爲肥後守。從五位下百濟王鏡仁爲豊後介。</p>
<p>辛亥。伯耆。紀伊。淡路。參河。飛騨。美作等六國飢。賑給之。</p>
<p>壬戌。以正五位上百濟王仁貞爲左中弁。正五位下多治比眞人宇美爲右中弁。從五位下藤原朝臣眞鷲爲右少弁。從五位下藤原朝臣弟友爲侍從。從五位下物部多藝宿祢國足爲圖書助。常陸大掾如故。從四位下藤原朝臣内麻呂爲内藏頭。右衛士督越前守如故。左京大夫從四位下藤原朝臣菅嗣爲兼陰陽頭。正五位下紀朝臣木津魚爲内匠頭。從五位下百濟王元信爲治部少輔。外從五位下上毛野公薩摩爲主税助。從四位上大伴宿祢潔足爲兵部卿。正五位下藤原朝臣乙叡爲大輔。侍從信濃守如故。從五位下甘南備眞人淨野爲少輔。從五位下藤原朝臣岡繼爲大判事。從五位下和朝臣國守爲大藏少輔。外從五位下錦部連家守爲織部正。從五位上紀朝臣難波麻呂爲宮内大輔。從五位下藤原朝臣弟友爲少輔。侍從如故。左中弁正五位上百濟王仁貞爲兼木工頭。從五位下大神朝臣人成爲大膳亮。從五位下紀朝臣登麻理爲彈正弼。從五位下巨勢朝臣人公爲左京亮。從五位下安倍朝臣人成爲春宮大進。從五位下百濟王忠信爲中衛少將。正五位下紀朝臣木津魚爲衛門督。内匠頭如故。從五位下佐伯宿祢繼成爲佐。外從五位下大田首豊繼爲左衛士大尉。從五位上伊勢朝臣水通爲右衛士佐。兵部大輔正五位下藤原朝臣乙叡爲兼右兵衛督。大外記從五位下秋篠宿祢安人爲兼佐。皇后宮亮正五位下大伴宿祢弟麻呂爲兼河内守。外從五位下麻田連眞淨爲伊勢介。外從五位下息長眞人淨繼爲尾張介。從五位下田中朝臣清人爲下総介。從五位下文室眞人八嶋爲伯耆守。從五位下多治比眞人繼兄爲大宰少貳。</p>
<p>丙寅。參河。美作二國飢。賑給之。</p>
<p>閏三月丁夘朔。從四位上清橋女王卒。</p>
<p>庚午。勅爲征蝦夷。仰下諸國令造革甲二千領。東海道駿河以東。東山道信濃以東。國別有數。限三箇年並令造訖。</p>
<p>丙子。有勅。度二百人出家。又左右京五畿内高年鰥寡孤獨■疾。不能自存者。普加賑恤。並爲皇后不豫也。▼是日皇后崩。</p>
<p>丁丑。天皇移御近衛府。以從二位藤原朝臣繼繩。正四位上神王。從四位下當麻王。從五位上氣多王。從五位下廣上王。正四位上紀朝臣古佐美。從四位下石上朝臣家成。藤原朝臣雄友。藤原朝臣内麻呂。正五位下文室眞人那保企。從五位上藤原朝臣黒麻呂。桑原公足床。阿倍朝臣廣津麻呂。外從五位下高篠連廣浪。中臣栗原連子公爲御葬司。六位已下官八人。正三位藤原朝臣小黒麻呂。正四位下壹志濃王。從五位下大庭王。從四位下藤原朝臣菅繼。文室眞人高嶋。正五位下文室眞人八多麻呂。藤原朝臣眞友。從五位下文室眞人八嶋。藤原朝臣眞鷲爲山作司。六位已下官十二人。從五位下多治比眞人賀智。外從五位下林連浦海爲養民司。六位已下官五人。從五位下巨勢朝臣嶋人。丹比宿祢眞淨爲作路司。六位已下官三人。差發左右京。五畿内。近江。丹波等國役夫。令京畿七道自今月十八日始素服擧哀。以晦日爲限焉。</p>
<p>壬午。詔曰。朕以寡徳臨馭寰區。國哀相尋。災變未息。轉禍爲福。徳政居先。思布仁恩。用致安穩。宜可大赦天下。自延暦九年閏三月十六日昧爽以前大辟已下。罪無輕重。已發露。未發露。已結正。未結正。繋囚見徒。私鑄錢。八虐。強竊二盜。常赦所不免者。咸皆赦除。其延暦三年以往天下百姓所負正税未納言上。及調庸未進者。咸免除之。縱未言上無由徴納者亦免之。神寺之稻宜准此例焉。</p>
<p>甲午。參議左大弁正四位上紀朝臣古佐美率誄人奉誄謚曰天之高藤廣宗照姫之尊。▼是日。葬於長岡山陵。皇后。姓藤原氏。諱乙牟漏。内大臣贈從一位良繼之女也。母尚侍贈從一位阿倍朝臣古美奈。后姓柔婉美姿。儀閑於女則。有母儀之徳焉。今上之在儲宮也。納以爲妃。生皇太子。賀美能親王。高志内親王。及於即位立爲皇后。薨時春秋卅有一。</p>
<p>乙未。勅東海相摸以東。東山上野以東諸國。乾備軍粮糒十四万斛。爲征蝦夷也。</p>
<p>丙申。百官釋服大秡。</p>
<p>夏四月庚子。授正五位下文室眞人那保企正五位上。</p>
<p>辛丑。仰大宰府令造鐵冑二千九百餘枚。」備前。阿波二國飢。賑給之。</p>
<p>癸丑。以從六位下出雲臣人長爲出雲國造。</p>
<p>乙丑。和泉。參河。遠江。近江。美濃。上野。丹後。伯耆。播磨。美作。備前。備中。紀伊。淡路等十四國飢。賑給之。</p>
<p>五月戊辰。大藏卿從四位上石川朝臣豊人卒。</p>
<p>庚午。陸奥國言。遠田郡領外正八位上勳八等遠田公押人款云。己既洗濁俗。更欽清化。志同内民。風仰華土。然猶未免田夷之姓。永貽子孫之恥。伏望。一同民例。欲改夷姓。於是賜姓遠田臣。</p>
<p>癸酉。以外從八位上紀直五百友爲紀伊國造。</p>
<p>丙戌。遣使五畿内祈雨焉。</p>
<p>甲午。以炎旱經月。公私焦損。詔奉幣畿内名神。以祈嘉注焉。</p>
<p>六月戊申。於神祇官曹司行神今食之事。先是。頻属國哀。諒闇未終。故避内裏而於外設焉。</p>
<p>辛酉。内厩頭從五位上三嶋眞人名繼爲兼美作守。</p>
<p>秋七月辛巳。左中弁正五位上兼木工頭百濟王仁貞。治部少輔從五位下百濟王元信。中衛少將從五位下百濟王忠信。圖書頭從五位上兼東宮學士左兵衛佐伊豫守津連眞道等上表言。眞道等本系出自百濟國貴須王。貴須王者百濟始興第十六世王也。夫百濟太祖都慕大王者。日神降靈。奄扶餘而開國。天帝授■。惣諸韓而稱王。降及近肖古王。遥慕聖化。始聘貴國。是則神功皇后攝政之年也。其後輕嶋豊明朝御宇應神天皇。命上毛野氏遠祖荒田別。使於百濟搜聘有識者。國主貴須王恭奉使旨。擇採宗族。遣其孫辰孫王〈一名智宗王〉隨使入朝。天皇嘉焉。特加寵命。以爲皇太子之師矣。於是。始傳書籍。大闡儒風。文教之興。誠在於此。難波高津朝御宇仁徳天皇。以辰孫王長子太阿郎王爲近侍。太阿郎王子亥陽君。亥陽君子午定君。午定君生三男。長子味沙。仲子辰尓。季子麻呂。從此而別始爲三姓。各因所職以命氏焉。葛井。船。津連等即是也。逮于他田朝御宇敏達天皇御世。高麗國遣使上鳥羽之表。群臣諸史莫之能讀。而辰尓進取其表。能讀巧寫。詳奏表文。天皇嘉其篤學。深加賞歎。詔曰。勤乎懿哉。汝若不愛學。誰能解讀。宜從今始近侍殿中。既而又詔東西諸史曰。汝等雖衆。不及辰尓。斯並國史家牒。詳載其事矣。伏惟。皇朝則天布化。稽古垂風。弘澤浹乎群方。叡政覃於品彙。故能修廢繼絶。萬姓仰而頼慶。正名辨物。四海歸而得宜。凡有懷生。莫不抃躍。眞道等先祖。委質聖朝。年代深遠。家傳文雅之業。族掌西庠之職。眞道等生逢昌運。預沐天恩。伏望。改換連姓。蒙賜朝臣。於是。勅因居賜姓菅野朝臣。</p>
<p>乙酉。正五位上坂上大宿祢又子卒。故左京大夫從三位苅田麻呂之女也。天皇之在儲宮也。以選入。生高津内親王。</p>
<p>戊子。從五位下紀朝臣呰麻呂爲少納言。從四位下石川朝臣眞守爲右大弁。從五位上調使王爲左大舍人頭。從五位上藤原朝臣刷雄爲右大舍人頭。近衛少將從五位下藤原朝臣繩主爲兼式部少輔。備前介如故。從五位上阿保朝臣人上爲大學頭。從五位上藤原朝臣是人爲治部大輔。從五位下文室眞人大原爲少輔。從五位上藤原朝臣眞作爲大藏大輔。從四位下紀朝臣犬養爲大膳大夫。從五位上葛井連根主爲亮。從五位下大春日朝臣清足爲官奴正。正五位下葛井連道依爲春宮亮。從五位下大伴宿祢蓑麻呂爲中衛少將。從五位下藤原朝臣今川爲伊勢守。從五位上宗形王爲讃岐守。從五位下百濟王元信爲肥後介。</p>
<p>八月乙未朔。大宰府言。所部飢民八万八千餘人。請加賑恤。許之。</p>
<p>九月丙寅。於京下七寺誦經。爲皇太子寢膳乖適也。</p>
<p>己巳。授從五位下川村王從五位上。</p>
<p>辛未。詔以善謝法師。等定法師。並爲律師。</p>
<p>甲戌。奉伊勢太神宮相甞幣帛。常年天皇御大極殿遥拜而奉。而縁在諒闇。不行常儀。故以幣帛直付使者矣。</p>
<p>丙子。詔曰。朕以寡昧忝馭寰區。■食宵衣。情存撫育。而至和靡屆。炎旱爲災。田疇不修。農畝多廢。雖豊儉有時。而責深在予。今聞京畿失稔。甚於外國。兼苦疾疫飢饉者衆。宜免左右京及五畿内今年田租以息窮弊。神寺之租亦宜准此焉。</p>
<p>己夘。攝津職貢白鼠赤眼。</p>
<p>冬十月甲午。復置鑄錢司。</p>
<p>乙未。散位正三位佐伯宿祢今毛人薨。右衛士督從五位下人足之子也。天平十六年。聖武皇帝。發願始建東大寺。徴發百姓。方事營作。今毛人爲領催検。頗以方便勸使役民。聖武皇帝。録其幹勇。殊任使之。勝寳初。除大和介。俄授從五位下。累遷。寳字中至從四位下攝津大夫。歴播磨守大宰大貳左大弁皇后宮大夫。延暦初授從三位。尋拜參議。加正三位。遷民部卿。皇后宮大夫如故。五年出爲大宰帥。居之三年。年及七十。上表乞骸骨。詔許之。薨時年七十二。</p>
<p>丙午。高年人道守臣東人於内裏引見。時年一百廿二歳。其髮尚多。聰如少年。矜其衰邁。賜之衣服。</p>
<p>己酉。從五位下多治比眞人乙安爲鑄錢長官。</p>
<p>辛亥。征蝦夷有功者四千八百■餘人。隨勞輕重。授勳進階。並依天應元年例行之。</p>
<p>癸丑。太政官奏言。蝦夷干紀久逋王誅。大軍奮撃。餘■未絶。當今坂東之國。久疲戎場。強壯者以筋力供軍。貧弱者以轉餉赴役。而富饒之輩。頗免此苦。前後之戰。未見其勞。又諸國百姓。元離軍役。徴發之時。一無所預。計其勞逸。不可同日。普天之下。同曰皇民。至於擧事。何無倶勞。請仰左右京。五畿内。七道諸國司等。不論土人浪人及王臣佃使。検録財堪造甲者。副其所蓄物數及郷里姓名。限今年内。令以申訖。又應造之數。各令親申。臣等職參樞要。不能默尓。敢陳愚管。以煩天聽。奏可之。</p>
<p>丁巳。授女孺從七位上物部海連飯主外從五位下。</p>
<p>十一月乙丑。勅曰。公廨之設。本爲填補欠負未納。隨國大小。既立擧式。而今聞。諸國司等。雖有欠物。猶得公廨。理須依法科罪沒爲官物。但以國司等久有仕官之勞。曾無還家之資。今故立法制。宜自今以後。有舊年未納欠負者。大國三万束。上國二万束。中國一万束。下國五千束已上。毎年徴填。附帳申上。若不據此制。有未納者。返却税帳。隨事科罪。其當年未納者。一依去天平十七年式填之。</p>
<p>壬申。外從五位下韓國連源等言。源等是物部大連等之苗裔也。夫物部連等。各因居地行事。別爲百八十氏。是以。源等先祖塩兒。以父祖奉使國名。故改物部連。爲韓國連。然則大連苗裔。是日本舊民。今號韓國。還似三韓之新來。至於唱■。毎驚人聽。因地賜姓。古今通典。伏望。改韓國二字。蒙賜高原。依請許之。</p>
<p>丁丑。辰時地震。巳時又震。</p>
<p>戊寅。勅曰。中宮周忌。當來月廿八日。礼制乍畢。新歳須及。而忌景俄臨。弥切罔極之痛。元正肇啓。何受惟新之歡。興言永悲。不能忍。賀正之礼。宜從停止焉。</p>
<p>己夘。是日。當新甞。而爲諒闇未終。於神祇官行其事矣。</p>
<p>辛巳。授无位全野女王。正五位下八上女王並從四位下。</p>
<p>丁亥。陸奥國黒川郡石神山精社並爲官社。</p>
<p>己丑。授无位藤原朝臣家刀自從五位下。坂東諸國。頻属軍役。因以疫旱。詔免今年田租。</p>
<p>十二月壬辰朔。詔曰。春秋之義。祖以子貴。此則礼經之垂典。帝王之恒範。朕君臨宇内。十年於茲。追尊之道。猶有闕如。興言念之。深以懼焉。宜朕外祖父高野朝臣。外祖母土師宿祢。並追贈正一位。其改土師氏爲大枝朝臣。夫先秩九族。事彰常典。自近及遠。義存曩籍。亦宜菅原眞仲。土師菅麻呂等同爲大枝朝臣矣。</p>
<p>癸巳。從五位上紀朝臣田長爲長門守。</p>
<p>甲辰。地震。</p>
<p>庚戌。授常陸國信太郡大領外從五位下物部志太連大成外從五位上。新治郡大領外正六位上新治直大直外從五位下。播磨國明石郡大領外正八位上葛江我孫馬養。下総國猿嶋郡主張正八位上孔王部山麻呂並外正六位上。是四人。或居官不怠。頗著効績。或以私物。賑恤所部。貧乏之徒。因而得濟。故有此授焉。</p>
<p>己未。是日。當中宮周忌。於大安寺設齋焉。</p>
<p>辛酉。勅外從五位下菅原宿祢道長。秋篠宿祢安人等。並賜姓朝臣。又正六位上土師宿祢諸士等賜姓大枝朝臣。其土師氏惣有四腹。中宮母家者是毛受腹也。故毛受腹者賜大枝朝臣。自餘三腹者。或從秋篠朝臣。或属菅原朝臣矣。</p>
<p>是年秋冬。京畿男女年卅已下者。悉發豌豆瘡。〈俗云裳瘡。〉臥疾者多。其甚者死。天下諸國往往而在。</p>
<p>十年春正月壬戌朔。廢朝也。</p>
<p>戊辰。宴五位已上。授正五位下笠王正五位上。无位乙枚王。正六位上守山王並從五位下。從四位下石上朝臣家成。石川朝臣眞守並從四位上。正五位上百濟王仁貞。正五位下大伴宿祢弟麻呂。藤原朝臣眞友並從四位下。從五位上葛井連根主正五位下。從五位下賀茂朝臣大川。多治比眞人乙安。大原眞人美氣。巨勢朝臣総成。百濟王英孫。藤原朝臣繩主。和朝臣三具足。和朝臣國守。紀朝臣楫長。物部多藝宿祢國足並從五位上。外從五位下菅原朝臣道長。秋篠朝臣安人。正六位上佐伯宿祢岡上。紀朝臣乙佐美。路眞人豊長。藤原朝臣最乙麻呂。藤原朝臣道繼。大神朝臣仲江麻呂。布勢朝臣田上。平群朝臣嗣人。大伴宿祢是成並從五位下。正六位上畝火宿祢清永。安都宿祢長人。佐婆部首牛養。伊与部連家守。清道造岡麻呂並外從五位下。宴訖賜祿各有差。</p>
<p>己巳。典藥頭外從五位下忍海原連魚養等言。謹検古牒云。葛木襲津彦之第六子曰熊道足祢。是魚養等之祖也。熊道足祢六世孫首麻呂。飛鳥淨御原朝庭辛巳年。貶賜連姓。尓來再三披訴。一二陳聞。然覆盆之下難照。而向隅之志久矣。今属聖朝啓運。品物交泰。愚民宿憤。不得不陳。望請。除彼舊号。賜朝野宿祢。光前榮後。存亡倶欣。今所請朝野者。所處之本名也。依請賜之。</p>
<p>庚午。授无位川原女王。呉岡女王。正六位上百濟王難波姫。无位縣犬養宿祢額子並從五位下。</p>
<p>癸酉。春宮亮正五位下葛井連道依。主税大属從六位下船連今道等言。葛井。船。津連等。本出一祖。別爲三氏。而今津連等幸遇昌運。先賜朝臣。而道依今道等猶滯連姓。方今聖主照臨。在幽盡燭。至化潜運。禀氣歸仁。伏望。同沐天恩。共蒙改姓。詔許之。道依等八人賜姓宿祢。今道等八人因居賜宮原宿祢。又對馬守正六位上津連吉道等十人賜宿祢。少外記津連巨都雄等兄弟姉妹七人。因居賜中科宿祢。</p>
<p>甲戌。大秦公忌寸濱刀自女賜姓賀美能宿祢。賀美能親王之乳母也。</p>
<p>丁丑。以中納言正三位紀朝臣船守爲大納言。</p>
<p>己夘。遣正五位上百濟王俊哲。從五位下坂上大宿祢田村麻呂於東海道。從五位下藤原朝臣眞鷲於東山道。簡閲軍士兼検戎具。爲征蝦夷也。</p>
<p>癸未。以從五位上賀茂朝臣大川爲伊賀守。齋宮頭從五位上賀茂朝臣人麻呂爲兼伊勢守。從五位下藤原朝臣縵麻呂爲相摸守。從五位下吉備朝臣与智麻呂爲介。近衛將監從五位下池原公綱主爲兼常陸大掾。從五位下藤原朝臣今川爲美濃守。正五位上百濟王俊哲爲下野守。從五位下文室眞人大原爲陸奥介。從五位下安倍朝臣人成爲能登守。從五位下藤原朝臣清主爲丹波介。從五位下布勢朝臣田上爲因幡介。從五位下藤原朝臣岡繼爲伯耆介。從五位下岡田王爲備中守。從五位下大中臣朝臣弟成爲豊前守。從五位上藤原朝臣園人爲豊後守。</p>
<p>丙戌。授外正六位上麻續連廣河外從五位下。以獻物也。</p>
<p>己丑。以從五位下大庭王爲侍從。從五位下大神朝臣仲江麻呂爲畫工正。東宮學士從五位上菅野朝臣眞道爲兼治部少輔。左兵衛佐伊豫守如故。從五位下紀朝臣登麻理爲雅樂頭。外從五位下安都宿祢長人爲主税助。外從五位下佐伯宿祢諸成爲兵馬正。從五位下塩屋王爲造兵正。從五位下藤原朝臣弟友爲大判事。侍從如故。從五位上橘朝臣綿裳爲宮内大輔。從五位下藤原朝臣大繼爲少輔。正五位下文室眞人波多麻呂爲彈正弼。從五位下御方宿祢廣名爲右京亮。外從五位下阿閇間人臣人足爲春宮大進。從五位上紀朝臣難波麻呂爲筑後守。從五位下和朝臣家麻呂爲内廐助。</p>
<p>二月甲辰。授正六位上藤原朝臣緒繼從五位下。以從五位上中臣朝臣鷹主爲神祇大副。從五位下秋篠朝臣安人爲大判事。大外記右兵衛佐如故。從五位上巨勢朝臣総成爲主殿頭。從五位下路眞人豊長爲左京亮。從五位下巨勢朝臣人公爲肥前守。</p>
<p>乙未。授外正六位上大伴直余良麻呂。外正八位下遠田臣押人並外從五位下。外從七位下丈部善理贈外從五位下。善理陸奥國磐城郡人也。八年從官軍至膽澤。率師渡河。官軍失利。奮而戰死。故有此贈焉。</p>
<p>癸夘。諸國倉庫。不可相接。一倉失火。合院燒盡。於是勅。自今以後。新造倉庫。各相去十丈已上。隨處寛狹。量宜置之。</p>
<p>辛亥。陸奥介從五位下文室眞人大原爲兼鎭守副將軍。先是。五位已上位田身歿之後。例給一年。如無子者當年收之。至是。無問有子无子。聽同給一年矣。</p>
<p>三月丙寅。故右大臣從二位吉備朝臣眞備。大和國造正四位下大和宿祢長岡等。刪定律令廿四條。辨輕重之舛錯。矯首尾之差違。至是下詔。始行用之。</p>
<p>己巳。授從五位下高嶋女王從五位上。</p>
<p>丁丑。勅令右大臣已下。五位已上造甲。其數各有差。其五位殷富者。特増其數。以廿領爲限。其次十領。</p>
<p>辛巳。以從五位下秋篠朝臣安人爲少納言。右兵衛佐如故。從五位下藤原朝臣道繼爲大監物。從五位上篠嶋王爲左大舍人頭。從五位下長津王爲圖書頭。從五位下八上王爲内礼正。從五位下紀朝臣乙佐美爲散位助。從五位上調使王爲諸陵頭。從五位下巨勢朝臣廣山爲大藏少輔。從五位下乙平王爲造酒正。從五位上廣上王爲鍛冶正。</p>
<p>壬午。授无位於宿祢乙女。紀朝臣家主並從五位下。又授外從五位下上道臣千若女從五位下。</p>
<p>癸未。太政官奏言。謹案礼記曰。天子七廟。三昭三穆与太祖之廟而七。又曰。舍故而諱新。注曰。舍親盡之祖。而諱新死者。今國忌稍多。親世亦盡。一日万機。行事多滯。請親盡之忌。一從省除。奏可之。</p>
<p>丙戌。仰京畿七道國郡司造甲。其數各有差。</p>
<p>夏四月乙未。近衛將監從五位下兼常陸大掾池原公綱主等言。池原。上毛野二氏之先。出自豊城入彦命。其入彦命子孫。東國六腹朝臣。各因居地。賜姓命氏。斯乃古今所同。百王不易也。伏望因居地名。蒙賜住吉朝臣。勅綱主兄弟二人。依請賜之。</p>
<p>戊戌。左大史正六位上文忌寸最弟。播磨少目正八位上武生連眞象等言。文忌寸等元有二家。東文稱直。西文号首。相比行事。其來遠焉。今東文擧家既登宿祢。西文漏恩猶沈忌寸。最弟等幸逢明時。不蒙曲察。歴代之後申理無由。伏望。同賜榮号。永貽孫謀。有勅責其本系。最弟等言。漢高帝之後曰鸞。鸞之後王狗轉至百濟。百濟久素王時。聖朝遣使徴召文人。久素王即以狗孫王仁貢焉。是文。武生等之祖也。於是最弟及眞象等八人賜姓宿祢。</p>
<p>庚子。叙越前國雨夜神。大虫神並從五位下。</p>
<p>乙巳。叙從五位下大虫神從四位下。同國足羽神從五位下。</p>
<p>戊申。駿河國駿河郡大領正六位上金刺舍人廣名爲國造。山背國部内諸寺浮圖。經年稍久。破壞處多。詔遣使咸加修理焉。</p>
<p>己酉。授從五位下石川朝臣美奈岐麻呂從五位上。以從五位下藤原朝臣緒繼爲侍從。</p>
<p>丁巳。車駕幸彈正尹神王第宴飮。授其女淨庭王從五位下。</p>
<p>五月癸亥。大藏卿從四位上石川朝臣豊人卒。</p>
<p>乙丑。天皇以天下諸國頻苦旱疫。詔停節宴。」授无位紀朝臣河内子從五位下。</p>
<p>辛未。大宰府言。豊後。日向。大隅等國飢。又紀伊國飢。並賑給之。</p>
<p>乙亥。唐人正六位上王希逸賜姓江田忌寸。情願也。</p>
<p>己夘。右京大夫從四位下藤原朝臣菅繼卒。</p>
<p>丁亥。供奉中宮周忌齋會雜色人九十六人。隨勞輕重。賜爵有差。其正六位上者。迴授其子。二百九十三人賜祿亦有差。</p>
<p>戊子。先是。諸國司等。校收常荒不用之田。以班百姓口分。徒受其名。不堪輸租。又王臣家。國郡司。及殷富百姓等。或以下田相易上田。或以便相換不便。如此之類。觸處而在。於是仰下所司。却據天平十四年勝寳七歳等圖籍。咸皆改正。爲來年班田也。</p>
<p>六月庚寅朔。日有蝕之。</p>
<p>壬辰。供奉皇后宮周忌齋會雜色人等二百六十七人。准前例。賜爵及物各有差。</p>
<p>甲午。從五位下石浦王爲越中守。從五位下文室眞人眞屋麻呂爲但馬介。</p>
<p>己亥。鐵甲三千領。仰下諸國。依新樣修理。國別有數。</p>
<p>甲寅。先是。去延暦三年下勅。禁斷王臣家及諸司寺家等專占山野之事。至是。遣使山背國。勘定公私之地。各令有界。恣聽百姓得共其利。若有違犯者。科違勅罪。其所司阿縱者。亦与同罪。授正六位上因幡國造國冨外從五位下。</p>
<p>乙夘。奉黒馬於丹生川上神。旱也。</p>
<p>秋七月庚申朔。以炎旱經旬。奉幣畿内諸名神。授无位尾張架古刀自從五位下。</p>
<p>癸亥。以從五位下藤原朝臣葛野麻呂爲少納言。從五位下紀朝臣眞人爲中務少輔。從五位下石淵王爲大監物。從四位下當麻王爲左大舍人頭。備前守如故。從五位上篠嶋王爲右大舍人頭。從五位下藤原朝臣道繼爲助。從五位上藤原朝臣刷雄爲陰陽頭。從四位上佐伯宿祢眞守爲大藏卿。右大弁從四位上石川朝臣眞守爲兼右京大夫。從五位下淺井王爲主馬頭。丹波守如故。從五位下安倍朝臣名繼爲右兵庫頭。從五位下大神朝臣仲江麻呂爲内兵庫正。從五位下橘朝臣安麻呂爲甲斐守。</p>
<p>壬申。從四位下大伴宿祢弟麻呂爲征夷大使。正五位上百濟王俊哲。從五位上多治比眞人濱成。從五位下坂上大宿祢田村麻呂。從五位下巨勢朝臣野足並爲副使。</p>
<p>己夘。故少納言從五位下正月王男藤津王等言。亡父存日。作請姓之表。未及上聞。奄赴泉途。其表稱。臣正月。源流已遠。属籍將盡。臣男四人。女四人。雖蒙王姓。以世言之。不殊疋庶。伏望。蒙賜登美眞人姓。以從諸臣之例者。請從父志。欲蒙願姓。有勅許焉。</p>
<p>辛巳。伊豫國獻白雀。詔。國司及出瑞郡司進位一級。但正六位上者迴授一子。其獲雀人凡直大成賜爵二級并稻一千束。授國守從五位上菅野朝臣眞道正五位下。介從五位下高橋朝臣祖麻呂從五位上。</p>
<p>丙戌。停止鷹戸。</p>
<p>丁亥。以從五位上藤原朝臣是人爲右少弁。從五位下多治比眞人賀智爲宮内少輔。右中弁正五位下多治比眞人宇美爲兼武藏守。從五位下三方宿祢廣名爲上野守。從五位下佐伯宿祢岡上爲介。從五位下百濟王忠信爲越後介。從五位下藤原朝臣大繼爲備前介。從五位下藤原朝臣眞鷲爲大宰少貳。</p>
<p>戊子。外從五位下安都宿祢長人爲右京亮。左中弁從四位下百濟王仁貞卒。</p>
<p>八月辛夘。夜有盜。燒伊勢太神宮正殿一宇。財殿二宇。御門三間。瑞籬一重。從五位下紀朝臣兄原爲中衛少將。出雲守如故。</p>
<p>癸巳。任畿内班田使。</p>
<p>壬寅。詔遣參議左大弁正四位上兼春宮大夫中衛中將大和守紀朝臣古佐美。參議神祇伯從四位下兼式部大輔左兵衛督近江守大中臣朝臣諸魚。神祇少副外從五位下忌部宿祢人上於伊勢太神宮。奉幣帛。以謝神宮被焚焉。又遣使修造之。</p>
<p>壬子。攝津國百濟郡人正六位上廣井造眞成賜姓連。</p>
<p>九月庚申。從四位下全野女王預孫王例。</p>
<p>癸亥。授陸奧國安積郡大領外正八位上阿倍安積臣繼守外從五位下。以進軍粮也。</p>
<p>甲子。叙佐渡國物部天神從五位下。</p>
<p>甲戌。仰越前。丹波。但馬。播磨。美作。備前。阿波。伊豫等國。壞運平城宮諸門。以移作長岡宮矣。斷伊勢。尾張。近江。美濃。若狹。越前。紀伊等國百姓。殺牛用祭漢神。</p>
<p>丙子。讃岐國寒川郡人正六位上凡直千繼等言。千繼等先。星直。譯語田朝庭御世。繼國造之業。管所部之堺。於是因官命氏。賜紗抜大押直之姓。而庚午年之籍。改大押字。仍注凡直。是以星直之裔。或爲讃岐直。或爲凡直。方今聖朝。仁均雲雨。惠及昆■。當此明時。冀照覆盆。請因先祖之業。賜讃岐公之姓。勅千繼等戸廿一烟依請賜之。</p>
<p>丁丑。近衛將監正六位下出雲臣祖人言。臣等本系。出自天穗日命。其天穗日命十四世孫曰野見宿祢。野見宿祢之後。土師氏人等。或爲宿祢。或賜朝臣。臣等同爲一祖之後。獨漏均養之仁。伏望与彼宿祢之族。同預改姓之例。於是賜姓宿祢。</p>
<p>戊寅。讃岐國阿野郡人正六位上綾公菅麻呂等言。己等祖。庚午年之後。至于己亥年。始蒙賜朝臣姓。是以。和銅七年以往。三比之籍。並記朝臣。而養老五年。造籍之日。遠校庚午年籍。削除朝臣。百姓之憂。無過此甚。請據三比籍及舊位記。蒙賜朝臣之姓。許之。</p>
<p>庚辰。下野守正五位上百濟王俊哲爲兼陸奧鎭守將軍。</p>
<p>冬十月丁酉。行幸交野。放鷹遊獵。以右大臣別業爲行宮。</p>
<p>己亥。右大臣率百濟王等。奏百濟樂。授正五位下藤原朝臣乙叡從四位下。從五位下百濟王玄風。百濟王善貞並從五位上。從五位下藤原朝臣淨子正五位下。正六位上百濟王貞孫從五位下。</p>
<p>庚子。車駕還宮。</p>
<p>壬子。仰東海。東山二道諸國。令作征箭三万四千五百餘具。</p>
<p>甲寅。先是。皇太子枕席不安。久不平復。是日。向於伊勢太神宮。縁宿祷也。</p>
<p>十一月己未。更仰坂東諸國。辨備軍粮糒十二万餘斛。大藏卿從四位上佐伯宿祢眞守卒。</p>
<p>壬戌。授播磨國人大初位下出雲臣人麻呂外從五位下。以獻稻於水兒船瀬也。</p>
<p>甲子。從五位下藤原朝臣葛野麻呂爲右少弁。</p>
<p>丁夘。皇太子自伊勢太神宮至。</p>
<p>十二月庚寅。授正六位上紀朝臣楫繼從五位下。</p>
<p>甲午。伊豫國越智郡人正六位上越智直廣川等五人言。廣川等七世祖紀博世。小治田朝庭御世被遣於伊与國。博世之孫忍人。便娶越智直之女生在手。在手庚午年之籍不尋本源。誤從母姓。自尓以來。負越智直姓。今廣川等幸属皇朝開泰之運。適値群品樂生之秋。請依本姓。欲賜紀臣。許之。</p>
<p>丙申。讃岐國寒川郡人外從五位下佐婆部首牛養等言。牛養等先祖出自紀田鳥宿祢。田鳥宿祢之孫米多臣。難波高津宮御宇天皇御世。從周芳國遷讃岐國。然後。遂爲佐婆部首。今牛養幸藉時來。獲免負擔。雲雨之施。更無所望。但在官命氏。因土賜姓。行諸往古。傳之來今。其牛養等居處在寒川郡岡田村。臣望賜岡田臣之姓。於是。牛養等戸廿烟依請賜之。外從五位下岡田臣牛養爲大學博士。外從五位下麻田連眞淨爲助教。伊勢介如故。從五位下紀朝臣楫繼爲刑部少輔。外從五位下清道造岡麻呂等。改造賜連姓。</p>
<p>癸夘。授從四位下八上女王從三位。從五位上多治比眞人邑刀自。紀朝臣若子並從四位下。</p>
