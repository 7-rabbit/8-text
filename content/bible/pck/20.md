<ol>
  <li>
    <ol>
      <li>Israel kumpipa, David tapa Solomon paunakte:</li>
      <li>Pilna leh hilhna theih ding; theisiamna thute theikak ding;</li>
      <li>Thilhih pilhuaia hilhna mu ding, diktatna leh vaihawm leh hawmsiamna ah;</li>
      <li>Mi mawlte kianga kivensiamna pe ding, tangval kianga theihna leh ngentelna;</li>
      <li>Mi pilin a jak theiha, sinsiamnaa a pun theihna dingin; huan theihsiam miin thuphate a phak theihna ding;</li>
      <li>Paunak leh lima thugen theisiam ding; mipilte thute, gentehna thugen theihhakte theisiam dingin.</li>
      <li>Toupa kuhtak theihna kipatna ahi: himahleh mihaiin pilna leh hilhna a musit.</li>
      <li>Ka tapa, na pa hilhna ja in, na nu dan mangngilh ken:</li>
      <li>Na lu adingin deihhuai lungtangjem leh na ngawng vial ding khainiangte hi ding ulah ahi ngala.</li>
      <li>Ka tapa, mikhialten a honzol ua leh, pha sakpih ken.</li>
      <li>Honjui in, sisan I buk ding ua, a jiak beiin mi hoihte a gukin I tang ding uh, a chih uleh:</li>
      <li>Seol bangin amaute a hingin I nawmvalh ding ua, huan, kokhuk sunga pai sukte bangin, a pumin:</li>
      <li>Van manpha tengteng I mu ding ua, gallaktein I inte uh I dimsak ding uh;</li>
      <li>Na tan kou laka ma sep lut dinga; sumbawm khat I nei khawm ding ua:</li>
      <li>Ka tapa, lampi ah amau toh ton ken; a lampi ua kipan na khe kaikikin:</li>
      <li>Gilou hih dingin a khe uh a tai ngala, huan sisan suah dingin a kinoh uhi.</li>
      <li>Vasa himhim mitmuh in, len a kiphah thawn ngala:</li>
      <li>Huan hiaiten amau sisan ngeia tang ua, amau hinna ngei a gukin a buk uhi.</li>
      <li>Huchibangin michih punnaa duhgawlte lampi ahi hi; huaia neitute hinna a lak mang sak sek hi.</li>
      <li>Kongzing ah ngaihtakin pilna a kikoua; mun liante ah a aw a suaha;</li>
      <li>Mipi omkhawmte mun pipen ah a kikoua; kongpite lutna ah, khopi ah, a thute a gen:</li>
      <li>Bang tan ahia, nou mi mawlten, mawlna na it ding uh? Nuihsanmiten nuihsana amaute a kipah ding ua, mihaiten theihna a huat ding uh?</li>
      <li>Ka salhna ah kihei unla: ngaiin na tunguah ka kha ka sung bo ding, na kianguah ka thute ka theisak ding hi.</li>
      <li>Ka sap a, na nial jiakun: ka bante ka jaka, kuamahin a limsak kei uh;</li>
      <li>Himahleh ka thupha tengteng bangmahlou in na koih ua, ka salhnate a bangmah na deih kei uh:</li>
      <li>Ken leng na tuahsiatna ni un ka honnuihsan dia; na launa uh a hongtun chiangin kon chiamnuih ding;</li>
      <li>Huihpi banga na launa uh a hongtun chiangin; pingpei banga na tuahsiatna uh a hongtun chiang in; lungkhamna leh dahna na tung ua a hongtun chiangin.</li>
      <li>Huai hun chiangin kei a honsam ding ua, himahleh ka dawng kei ding; thanuam takin a honzong ding ua, himahleh a honmu kei ding uh:</li>
      <li>Theihna a huat ua, Toupa kihtakna a zon louh jiak un:</li>
      <li>Ka thupha laka bangmah a deih kei ua; ka salhna tengteng a musit uh:</li>
      <li>Huaijiakin a lampi uh gah a ne ding ua, amau thusawmte ngeiin a vah ding uh.</li>
      <li>Mimawlte nungtolhna in amaute a hihlum dia, mihaite hausaknain amau hihmang ding ahih jiakin.Himahleh kuapeuh kei honngaikhia bittakin a teng ding ua, gilou launa pang louin a muang ding uh.</li>
      <li>Himahleh kuapeuh kei honngaikhia bittakin a teng ding ua, gilou launa pang louin a muang ding uh.</li>
    </ol>
  </li>
  <li>
    <ol>
      <li>Ka tapa, ka thute na sana, ka thupiakte nanga na khol khawm leh;</li>
      <li>Huchia pilna lama na bil na doha, theihsiamna lama na lung na suk leh;</li>
      <li>Ahi, theihkakna na sap a, theihsiamna dinga na aw na suah leh;</li>
      <li>Dangka banga huai na zona, gou sel banga huai na zon leh;</li>
      <li>Huchiin Toupa kihtakna na theisiam dinga, Pathian theihna na mu ding hi.</li>
      <li>Toupan lah pilna a pe ngala; a kam akipanin theihna leh theihsiamna a hong pai.</li>
      <li>Midika dingin pilna hoih a khol khawma, muanhuainaa omte amaute ading in lum ahi;</li>
      <li>Vaihawmna lampite a ven theihna dingin, a misiangthoute lampi ahawi theihna dingin.</li>
      <li>Huchiin diktatna leh vaihawmna na theisiam dia, huan, hawmsiamna, ahi, lampi hoih chiteng.</li>
      <li>Na lungtang sungah pilna a honglut sin ngala, huan na kha adingin theihna a nuam ding hi;</li>
      <li>Ngentelnain nang a honveng dia, theihsiamnain nang a honkem ding hi.</li>
      <li>Gilou lampi akipan honhun khe ding, mi thil hoihlou gente akipan;</li>
      <li>Tanna lampite mangngilh, khomial lampite a pai ding;</li>
      <li>Gilou hih ding kipaka, gilou hoihlouhnaa nuamsa;</li>
      <li>A lampite ua kawia, a lampite ua diklou te;</li>
      <li>Numei lamdang akipan nang honhun ding, mikhualnu a thute toha maitangphatnu akipan mahmahin;</li>
      <li>Aman a tuailai lawm a nusia, a Pathian thukhun a mangngilh hi:</li>
      <li>A inn in lah sihna lam a doha, a lampiten misite lam:</li>
      <li>Amah kiang hoh kuamah a kik nawn kei ua, kuamahin hinna lampite a pha zou sam kei uhi:</li>
      <li>Mi hoihte lampia na pai theiha, mi diktatte lampi na zuih theihna dingin.</li>
      <li>Mi tangte gamsunga teng ding ahi ua, huan a sungah mi hoihkimte a om tawntung ding uh.Himahleh giloute gam akipan satkhiakin a om ding ua, huan lepchiah taka hihte huai akipan zungkalh khiakin a om ding uh.</li>
      <li>Himahleh giloute gam akipan satkhiakin a om ding ua, huan lepchiah taka hihte huai akipan zungkalh khiakin a om ding uh.</li>
    </ol>
  </li>
  <li>
    <ol>
      <li>Ka tapa, ka dan mangngilh ken; himahleh ka thupiakte na lungtangin kem hen:</li>
      <li>Nite sawtna leh, damsung kumte leh muanna, nanga hongkibehlap ding ahi ngala.</li>
      <li>Chitna leh thutak in nang honnuse kei hen: Na ngawng kimvelin vial inla; na lungtang dohkan tungah amaute gelh in:</li>
      <li>Huchiin Pathian leh mihing mitmuhin deihsakna leh theihsiamna hoih na mu ding hi.</li>
      <li>Na lungtang tengteng toh Toupa ah muang inla, nangmah theihsia, na ah kinga ken:</li>
      <li>Na lampite tengteng ah amah thei inla, huan aman na lampite a pitang ding hi.</li>
      <li>Nangmah mit ah pil ken la; Toupa kihta inla, gilou taisan in:</li>
      <li>Na lai adingin damna ahi dinga, na guhte adingin guhngek.</li>
      <li>Na vanin Toupa zahtak in, na punna tengtenga gahmasate tohin:</li>
      <li>Huchiin hauhnain na pangte a dim dia, na belte uain thakin a dimlet ding hi.</li>
      <li>Ka tapa, Toupa sawina musit kenla; a salhna leng chimtak sam ken:</li>
      <li>Toupan lah a itte a sal ngala; pan a kipahna tapa a salh bangin.</li>
      <li>Pilna mu mi leh theihsiamna mu miin nuam a sa hi.</li>
      <li>Huaia vante lah dangka vante sangin a hoihzo ngala, huan huaia punna dangkaeng hoih sangin.</li>
      <li>Rubi suang sangin a manpha jaw: huan amah toh na thil deihte na tehpih theikei ding.</li>
      <li>A khut taklam ah nite sawtna a oma; a khut veilam ah hausaknate leh zahtakhuaina.</li>
      <li>A lampite nuamna lampite ahia, a lampite tengteng muanna ahi.</li>
      <li>Amah lenchintente adingin hinna sing ahi: amah nei den michihin nuam a sa uhi.</li>
      <li>Toupan pilnain lei a mukhiaa; theihsiamnain vante a hihkipta hi.</li>
      <li>A theihnain thuknate a kitama, huan vanten a daitui a taksak uh.</li>
      <li>Ka tapa, na mitte akipan amaute paimang sak ken; pilna hoih leh ngentelna kem gige in;</li>
      <li>Huchiin na kha adingin hinna ahi ding ua, na ngawng adingin kilawmna.</li>
      <li>Huchiin bittakin na lampi ah na pai dinga, na khe a kisui kei ding hi.</li>
      <li>Na lup chiangin, na lau kei dia: ahi, na lum dinga, na ihmut a lim ding.</li>
      <li>Lau guihna kihta ken, a hongpai chiangin, giloute hihgawpna leng lau sam ken:</li>
      <li>Toupa na muanpi ahi sin ngala, na khe laka omlou dingin a veng ding hi.</li>
      <li>A mudingte akipan thilhoih it ken, hih dinga na khut thilhihtheihnaa a om laiin.</li>
      <li>Na insakinkhang kiangah, na kianga na neih laiin, paiin, hong nawn in, huchiin jingsang chiangin ka pe ding, chi ken.</li>
      <li>Na insakinkhang siatna ding gilou ngaihtuah ken, na kiangah bittakin a teng chih thei in.</li>
      <li>A jiak beiin mi toh kina ken, gilou bangmah na tunga a hih kei leh.</li>
      <li>Hiamgamna mi eng ken, a lampite laka bangmah tel ken.</li>
      <li>Kilawmlou lah Toupa adingin kihhuai ahi ngala: himahleh a thuguk mi tangte kiangah a om.</li>
      <li>Toupa hamsia migiloute in ah a om; himahleh mi diktatte tenna vual a jawl hi.</li>
      <li>Aman nuihsanhatte a nuihsana, himahleh kingainiamte kiangah hehpihna a pia hi.Mi pilin thupina gou a luah ding; himahleh zumna mihaite kaisanna ahi ding hi.</li>
      <li>Mi pilin thupina gou a luah ding; himahleh zumna mihaite kaisanna ahi ding hi.</li>
    </ol>
  </li>
  <li>
    <ol>
      <li>Ka tapate, pa hilhna ja un, theihsiam na thei dingin limsak un:</li>
      <li>Thuginpi hoih lah ka honpe ngala; ka dan taisan kei un.</li>
      <li>Ka pa dingin tapa ka hi ngala, ka nu mitmuha nou leh it keleuleu.</li>
      <li>Huan a honsinsaka, ka kiangah, na lungtangin ka thute lenden hen; ka thupiakte jui inla, huan hing in:</li>
      <li>Pilna neiin, theihsiamna nei in: mangngilh ken, ka kama thute akipan lunglel ken:</li>
      <li>Huai mangngilh kenla, nang a honhawi dinga; amah it inla, aman a hon kem ding hi.</li>
      <li>Pilna thil pipen ahi; huaijiakin pilna la in: ahi, na muhsa tengteng toh theihsiamna la in.</li>
      <li>Amah pahtawi inla, a man nang honkaisangsak ding: zahtakna a hontun dia, amah na kawi laiin.</li>
      <li>Na lua dingin kilawmna kizepna a honpe dia: kilawmna manglukhu nang a honpe ding hi.</li>
      <li>Aw ka tapa, ka gente ja inla, sang in; huchiin na damsung kumte a tam ding hi.</li>
      <li>Pilna lampi ah ka honkisinsaktaa; tanna lampite ah ka honpita hi.</li>
      <li>Na pai chiangin, na kalsuante haksain a om kei dia; na tai leh, na kisui puk kei ding.</li>
      <li>Hilhna kip takin lenin; pai sak ken: amah vom in; amah lah na hinna ahi ngala.</li>
      <li>Migiloute lampi ah lut ken, gilou mite lampi ah pai ken.</li>
      <li>Pel khia inla, a kiangah pai ken; kiheisan inla, pai vengveng in.</li>
      <li>Poi a khoih kei ngal uleh, a ihmu ngal kei ua; kuahiam a puksak kei uleh, a ihmutna uh lakmangin a om hi.</li>
      <li>Gitlouhna tanghou lah a ne ngal ua, hiamgamna uain a dawn uhi.</li>
      <li>Himahleh mi diktatte lampi khovak tung bang ahi, sunlaitak takna tang semsem.</li>
      <li>Migiloute lampi khomial bang ahi: a kisuihna uh a theikei uh.</li>
      <li>Ka tapa, ka thute limsak in; ka gente ah na bil doh in.</li>
      <li>Na mitte akipan amaute lamang ken; na lungtang lakah vom in.</li>
      <li>Amau mute ading in hinna ahi ngal ua, a sa uh adingin damna.</li>
      <li>Thanopna tengteng toh na lungtang kem in; huai akipan lah hinna tuinakte a luang ngala.</li>
      <li>Nang akipan kam hoihlou koih mang inla, nang akipanin muk kilawmloute gamlapiah koih in.</li>
      <li>Na miten tang takin en uhenla, na etna na maah tang hen.</li>
      <li>Na khe lampi pheisak inla, huan na lampi tengteng hihkipin omsak inKhut taklam ah hiam veilam ah hiam pial ken: gilou akipanin na khe suan in.</li>
      <li>Khut taklam ah hiam veilam ah hiam pial ken: gilou akipanin na khe suan in.</li>
    </ol>
  </li>
  <li>
    <ol>
      <li>Ka tapa, ka pilna limsak in; ka theihsiamna na bil doh in:</li>
      <li>Ngentelna na vom theihna, na mukten theihna a kep theih ding un.</li>
      <li>Numei lamdang mukten lah khuaiju a takkhe sak ngala, huan a kam sathau sangin a nal jaw:</li>
      <li>Himahleh a tawpna nanung gamsai bangin a khaa, namsau hiamtuah bangin ahiam hi.</li>
      <li>A khete sihna lamah a pai suka; a kalsuanten Seol a pom a len chinten;</li>
      <li>Huchiin hinna lampi phei a mu kei hi: a lampite a kip keia aman a theikei hi.</li>
      <li>Huaijiakin tuin, ka tapate, honngaikhia unla, ka kama thute akipan pai mang kei un.</li>
      <li>Amah akipanin na lampi gamla pi ah suan mangin, a in kongkhak naiah hongpai ken:</li>
      <li>Huchilouin jaw midangte kiangah na zahtakhuaina na pe kha ding a, na kumte gilou kiangah:</li>
      <li>Huchilouin jaw na hatna in mikhualte a vah kha ding ua, gamdang mi in ah na seogimnate a om kha ding;</li>
      <li>Huan, na sa leh na pumpi hihgawpa a om laiin na tawpna nanung ah na sun kha ding:</li>
      <li>Huan, hilhna naza nuam lou hina tel ing e, ka lungtangin salhna namusitna tel e, na chi kha ding;</li>
      <li>hon sinsakmite aw na mang keia, kei honhilhte lam leng ka bilin ka nadoh kei:</li>
      <li>Omkhawmte leh kikhawmpite lakah gilou tengteng ah siatna ka nahita mahmah hi.</li>
      <li>nangmah tuibem akipanin tuite dawn in, nangmah tuileh akipanin tuiluang laite.</li>
      <li>Na tuinakneite sukthanghuai gawpa om ding hia, kongzing ahte na tui luite?</li>
      <li>Nangmah ading kia hi uhenla, nang kianga mikhualte ding hi louin.</li>
      <li>Na tuikhuk vualjawlin om hen; huan na tuailai ji ah kipak in.</li>
      <li>Deihhuai sazukpi leh heksiam sakhipi bang. A itna leh ngaihnatnain chik lai peuhin leng nang honlungkimsak gige hen; huan a itnaa vakin om gige in.</li>
      <li>Bangdingin ahia, ka tapa, numei lamdang vaka om ding na hia, mikhual ang kawi ding na hia?</li>
      <li>Mihing lampite lah Toupa mit maah a om ngala, huan aman a lampi te tengteng a pheisak hi.</li>
      <li>Amah thulimlouhnaten giloute aman dinga, a khelhna guitea kanin a om ding hi.Hilhna taksap jiakin a si dinga; a khelhna thupina ah a pai khial ding hi.</li>
      <li>Hilhna taksap jiakin a si dinga; a khelhna thupina ah a pai khial ding hi.</li>
    </ol>
  </li>
  <li>
    <ol>
      <li>Ka tapa, na inveng adia moh khu dia na din leh, mikhual adinga na khut na kichiam leh,</li>
      <li>Na kama thute a awk na hiha, na kama thute a mat na hih leh,</li>
      <li>Tuin hiai hihin, ka tapa, nang leh nang kihonkhiain, na inveng khut sungah na hongom chih theiin; kuanin, nang leh nang kiniamkhiak inla, na inveng vangen ngutngut in.</li>
      <li>Na mitte ihmu sak kenla, na mitvunte leng lusu sak sam ken.</li>
      <li>Gamvakpa khuta sakhipi bangin kihonkhia in, thangkampa khuta vasa bangin.</li>
      <li>Miksi kiangah hoh in, nang thadah; a lampite ngaihtuah inla, pil in:</li>
      <li>Hausa, heutu, hiam vaihawmmi, neilouin,</li>
      <li>Nipi chiangin a an a sutuaha, pawltak chiangin a an a kaikhawm hi.</li>
      <li>Bang tan ihmu ding na hia, aw thadah? Na ihmutna akipan chikchianga thou ding na hia?</li>
      <li>Neukha ihmut lai, neukha lusuk, ihmu dinga neukha khutte khep:</li>
      <li>Huchiin na gentheihna guta bangin a hongpai dia, huan na taksapna mi kigalvan bangin.</li>
      <li>Mi phatuam lou, mi gilou; kam kiuangsak toh a vaka;</li>
      <li>A mittein chiamtehna a bawla, a khetein thu a gena, a khutzung tein chiamtehna a bawl;</li>
      <li>A lungtang sungah hoihlouhna a oma, gilou a gel gige; kilemlouhna a tuh naknak.</li>
      <li>Huaijiakin a tuahsiatna thakhatin a hongtung dia; thakhata kek gawp in a om dia, a hihdamna beiin.</li>
      <li>Toupan a muhdah thil guk a oma; ahi, amah adia kihhuai sagih a om hi:</li>
      <li>Mit kiuangsakte, lei juauthei, mi hoih sisan suah khutte;</li>
      <li>Ngaihtuahna gilou ngaihtuah lungtang, siatna hih dinga kin tai khete;</li>
      <li>Juau thugen palai taklou, leh unaute laka kilemlouhna tuh.</li>
      <li>Ka tapa, na pa thupiak juiin, huan na nu dan mangngilh ken:</li>
      <li>Na lungtang tungah vial gige inla, na ngawng kimah khihin.</li>
      <li>Na vak chiangin, nang a honpi ding: na ihmut chiangin, nang a honveng ding hi; huan na khanloh chiangin, nang a honhoupih ding.</li>
      <li>Thupiak lah khawnvak ahi ngala: huan dan vakna ahi; huchiin hilhna taihilhna hinna lampi ahi:</li>
      <li>Numei gilou akipan nang honkem ding, mikhual lei maitangphatna akipanin.</li>
      <li>Na lungtangin a kilawmna lunggulh ken; a mitvuntein nang honman kei hen.</li>
      <li>Numaei kijuaknu jiakin pasal tanghou thema matin a om hi: huchiin angkawmnun hinna manpha a zong sek hi.</li>
      <li>Min a ang sungah mei a la thei diam, a puante a kang kei diam?</li>
      <li>Ahihkeileh mi suangkuangthei sa tungah a vak thei diam, a khete a kang kei diam?</li>
      <li>Huchibangin kuapeuh a inveng ji huan; kuapeuh amah khoih gawtlouh a om kei ding.</li>
      <li>Miten guta a musit kei ua, a gil kiallaia a kha lungtaisak dinga a guk leh:</li>
      <li>Himahleh muha a om leh, azah sagihin a din ding; a ina vantengteng a pe ding hi.</li>
      <li>Kuapeuh angkawm theisiamna bei ahi: amah kha hihse dinga a hih ahi.</li>
      <li>Liamnate leh zumhuaite a mu ding; huan a zahpihhuaina nulmang ahi kei ding.</li>
      <li>Mullitna lah mi thangpaihna ahi ngala; huchiin phulak ni chiangin a hawi kei ding hi.Tatna a limsak kei dinga; thilpiak tampi pe lechin leng, lungdamin a om kei ding hi.</li>
      <li>Tatna a limsak kei dinga; thilpiak tampi pe lechin leng, lungdamin a om kei ding hi.</li>
    </ol>
  </li>
  <li>
    <ol>
      <li>Ka tapa, ka thute kemin, na kiangah ka thupiakte khol khawm in;</li>
      <li>Ka thupiakte kem inla hing in; huan ka dan na mit tang bangin</li>
      <li>Na khutzungte tungah vial inla; na lungtang suangpek tungah gelh in.</li>
      <li>Pilna kiangah, ka sanggamnu na hi, chiin la, huan theihsiamna na tanaunu chiin:</li>
      <li>Numei lamdang akipan nang a honkep theihna ding un, a thutea maitangphatnu mikhual akipan.</li>
      <li>Ka in tohlet ah ka tohletkhakna ah ka en paisuaka;</li>
      <li>Huan mi mawlte lakah ka ena, tuailaite lakah ka theikaka, tangval theihsiamna beipa,</li>
      <li>A omnaning china kongzinga paisuaka, a in lam juana pai jelpa;</li>
      <li>Khomuiin, ni nitaklamin, jan mial bibek leh khomial ah.</li>
      <li>Huan, ngaiin, numei khat, kijuak puansilh silh, lungtang kivain a nakituahpiha.</li>
      <li>Amah ahi lawlawa, a tum tuntuna; a khe a in ah a om gige kei:</li>
      <li>Konhzinga om ton a oma, mun liantea a om ton a oma, ning chiteng a buk jel hi.</li>
      <li>Huchiin aman a manta, amah a tawpta, huan zummoh maitang tohin a kiangah:</li>
      <li>Lemna kithoihnate ka kiangah a om; tuiin ka thuchiamte ka peta hi,</li>
      <li>Huaijiakin nang tuak dingin ka hongpai khiaa, na mel thanuamtaka zong dingin, ka honmuta hi,</li>
      <li>Ka tutna nuam pialkhang phah ze hoihtea zep, ka phah khinta, Aigupta khau puan gialte toh.</li>
      <li>Ka lupna murra, aloe, leh sinamonin ka namtui sakta.</li>
      <li>Hongpai in, jingsang matan I itna dimset I la ding; itnain I kilungmuan tuah ding.</li>
      <li>Ka pasal lah in ah a om ngal keia, khual gamla ah a zin hi:</li>
      <li>Sum ip a kitawia; kha a lik chiangin in ah a hongpai ding, a chi a.</li>
      <li>A thugen siamnain amah a kipe sakta, a muka maitangphatnatein amah a sawlmang ta hi.</li>
      <li>Amah a jui paha, goh dinga bawngtal a pai bangin, hiam mihai bawlhoihna dia sikkhau khihmi bangin;</li>
      <li>Thalin a sin a kap pailet tan; tang lama vasa a kintat bangin, huan huai tuh a hinna gun a hih a theikei hi.</li>
      <li>Tuin, ka tapate, huaijiakin honngaikhia un, ka kama thute limsak un.</li>
      <li>Na lungtang amah lampi lam ah awn kei henla, lampite lamah pai mang kei hen.</li>
      <li>Amah lah tampi liamsain a pailumlettaa: ahi, a thahsate mi hat tampi ahi uh.A in Seol zotna lampi ahi, sihna dantante juana suk pai.</li>
      <li>A in Seol zotna lampi ahi, sihna dantante juana suk pai.</li>
    </ol>
  </li>
  <li>
    <ol>
      <li>Pilna a kikouin, theihsiamnain a aw a suah kei maw?</li>
      <li>Lampia mun sangta tungah, lampite kisutna ah, a dinga;</li>
      <li>Kongpite biangah, khopi lutna ah, kongkhaktea pai lutna ah, nakpiin a kikou a:</li>
      <li>Noute, aw mite, ka sam: huan ka aw mite tapa kiangah ahi.</li>
      <li>Aw nou mimawlte, kivensiamna theisiam un; huan, nou mi haite, lungtang theisiam nei un.</li>
      <li>Ja un, thil hoihpenpente gen ding lah ka hi ngala; huan ka mukte honna thil dikte ahi ding hi.</li>
      <li>Ka kamin thuthak gen ding ahi ngala; huan gitlouhna ka muk adingin kihhuai ahi.</li>
      <li>Ka kama thute tengteng diktatna ah a om; huaiteah bangmah hei hiam kilawmlou hiam a om kei hi.</li>
      <li>A theisiam kuapeuh adingin a kichian vek ua, theihna mu amaute adingin a dik hi.</li>
      <li>Ka hilhna sang unla, dangka hilouin; dangkaeng hoihpen sangin theihna.</li>
      <li>Rubi suang sangin pilna lah a hoihzo ngaka; huan deihhuai thilte tengteng huai toh tehpih theih ahi kei uh.</li>
      <li>Kei pilnain kivensiamna ka tenna dingin ka bawla, huan theihna leh theihkakna ka mu hi.</li>
      <li>Toupa kihtak gilou huat ding ahi; kisaktheihna leh, kiotsakna leh, gilou lampi leh kam hoihlou, ka hua hi.</li>
      <li>Thupha keia ahi, theihna hoih: theihsiamna ka neia; hatna ka nei.</li>
      <li>Kei jiakin kumpipaten vai a hawm ua, lalten dikna thu a pia uh.</li>
      <li>Kei jiakin lalten vai a hawm ua, milianten, leia vaihawmte tengtengin.</li>
      <li>Kei honitte amau ka ita; thanuam taka honzongten honmu ding uh.</li>
      <li>Hauhsakna leh zahtakna ka kiangah a om; ahi, hauhsakna leh diktatna pangsawtte.</li>
      <li>Ka gah dangkaeng sangin a hoihjaw, ahi, dangkaeng hoih sangin; ka sum muhna dangka hoihpen sangin.</li>
      <li>Diktatna lampi ka juia, vaihawmna lampite lakah:</li>
      <li>Kei honitte van ka luahsak theiha, a goubawmte uh ka dimsak theihna dingin.</li>
      <li>Toupan a lampi kipattungin a honneia, nidanga a thilhihte main.</li>
      <li>Khantawna kipan, a tunga kipan ahihkeileh lei om maa kipan koih kip ka hi.</li>
      <li>Thuknate a om louh laiin, lak khiakin ka oma; luikhuk tuia dimte a om loh lai un.</li>
      <li>Mualte a omkip main, tangte om main lak khiakin ka om:</li>
      <li>Lei hiam, gamte hiam, ahihkeileh khovel leivui kipatna a bawl nai louh laiin.</li>
      <li>Vante a hihkip laiin, huaiah ka om: tui thuk maikaiha bemvilvel a koih laiin:</li>
      <li>Tunga vante a bawl kip laiin: tui thukte tuikhukte a honghat lai un:</li>
      <li>Tuipi kianga a gi a piak laiin, huchia tuiten a thupiak tunga a tatlek louhna ding un: lei suangphumte achiamteh laiin:</li>
      <li>Huailaiin a kiangah ka om, nasemmi heutu bangin: huan nitengin a kipahna ka hi a, a maa kipak gigein;</li>
      <li>A tentheihna leiah; huan ka kipahna mite tapate kiangah a om hi.</li>
      <li>Huaijiakin tuin, ka tapate, hon ngaikhia unla: ka lampite jui miten nuam a sa ngal ua.</li>
      <li>Hilhna ja unla, pil un, huai tuh deilou kei un.</li>
      <li>Mi kei honjain nuam a sa hi, ka kongpia niteng vangin, ka kongkhakte khuamtea ngakin.</li>
      <li>Kuapeuh honmuin hinna a mu un, Toupa deihsakna tang ding ahi ngal ua.Himahleh kuapeuh ka tunga thilhihkhialin amah kha a hihdik kei hi: kei honhuaten sihna a it uhi.</li>
      <li>Himahleh kuapeuh ka tunga thilhihkhialin amah kha a hihdik kei hi: kei honhuaten sihna a it uhi.</li>
    </ol>
  </li>
  <li>
    <ol>
      <li>Pilnain a in a lamkhina, a khuam sagihte a phuta:</li>
      <li>A gante a goutaa: a uain leng a helta hi; a dohkan leng a bawl khinta.</li>
      <li>A nungakte a sawlkhe taa, khopi munsang penpente tungah a kikou a,</li>
      <li>Mi mawl peuhmah, hiai lamah hong kihei hen: theihsiamna neilou amah tungtang ahihleh, aman a kiangah,</li>
      <li>Hongin, ka tanghou ne unla, ka helsa ka uain dawn un, a chi hi.</li>
      <li>Pai khia unla, nou mi mawlte, hing un; theihsiamna lampi ah pai un.</li>
      <li>Musitmi bawl hoihin amaha dingin zumhuaina a mu: huan kuapeuh migilou salin amah adingin minsiatna a mu.</li>
      <li>Musitmi sal dahin, nang a honho kha ding: mi pil salin, huan nang a honit ding.</li>
      <li>Mi pil kiangah hilhna pe lechin, a pilzo lai dinga: mi diktat sinsakin,</li>
      <li>Toupa kihtak pilna bul ahi: mi siangthou theihna theihsiamna ahi.</li>
      <li>Kei jiakin na nite lah hihtam ahi dinga, na damsung kumte lah hihpun ahi ding hi.</li>
      <li>Na pil leh, nangmah adia pil na hi. Huan mi na muhsit leh, nang kian na po ding hi.</li>
      <li>Numei hai a aphuai; mimawl ahia, bangmah a theikei.</li>
      <li>Huan a in konhkhak ah a tu a, khopi munsangtea tutphah tungah,</li>
      <li>A vial paite sam ding, a lampite ua pai jelte,</li>
      <li>Mi mawlte, hiai laiah hongkihei heh: huan amah theihsiamna neilou tungtang ahihleh, aman a kiangah,</li>
      <li>Tui gukte a khuma, aguka tanghou nak a nuam hi, a chi.Himahleh aman huailaiah misite a om uh chi a theikei; a mi sapte Seol thuk ah a om uh chih.</li>
      <li>Himahleh aman huailaiah misite a om uh chi a theikei; a mi sapte Seol thuk ah a om uh chih.</li>
    </ol>
  </li>
  <li>
    <ol>
      <li>Solomon paunakte. Tapa pilin pa kipak a bawl: Himahleh tapa hai a nu gikna ahi.</li>
      <li>Gitlouhna sumten bangmah a lohtak kei: himahleh diktatnain sihna akipan a tankhia.</li>
      <li>TOUPAN mi diktat kha a kialsih a phal kei ding; himahleh migilou akipan a tankhia.</li>
      <li>Khut zeol zanga thilhihmi a honggentheia: himahleh mi thanuam khutin hauhsakna a bawl hi.</li>
      <li>Nipi laia lakhawmpa tapa pil ahi: himahleh pawltak huna ihmupa zumhuaina omsak tapa ahi.</li>
      <li>Midiktat lu tungah vualjawlnate a oma: himahleh migilou kam hiamgamna in a tuam hi.</li>
      <li>Midik theihgigena a nuama: himahleh mi gilou min a muat mang ding.</li>
      <li>Lungtanga pilin thupiakte a sang dinga: himahleh mihai haihama puk ding.</li>
      <li>tang taka pai hoihtakin a paia: himahleh a lampite kilawmlousak theih in a om ding hi.</li>
      <li>Amita chiamtehna bawlin lungkham na a omsaka; himahleh mihai haiham a puk ding.</li>
      <li>Mi diktat kam hinna tuikhuk ahi: himahleh hiamgamna in gilou kam a tuam hi.</li>
      <li>Huatna in kidouna a tokthou, himahleh itna in tatlekna tengteng a khuh hi.</li>
      <li>Theihkak theihna neimi muk ah pilna muhin a om: himahleh chiang theihsiamna neilou mi nungjang a ding ahi.</li>
      <li>Mi pilten theihna a khol khawm ua: himahleh mihai kamin siatna a neih.</li>
      <li>Mi haisa hauhsakna a khopi muanhuai ahi: mi genthei siatna a gentheih uh ahi.</li>
      <li>Mi diktat sepgimna in hinna a juana; gilou punna in khelhna lam.</li>
      <li>Bawlhoihna limsak hinna lampi ah a om a: himahleh salhna donlou a paikhial hi.</li>
      <li>Huatna sel juautheimukte a kipan ahia; huan mi gensiatna gen mihai ahi.</li>
      <li>Thu tampite ah tatlekna a omlou keia: himahleh a mikte thuzoh in piltakin a hih ahi.</li>
      <li>Mi diktat lei dangka hoihpen bang ahi: migilou lungtang a thamatna neuchik ahi.</li>
      <li>Mi diktat mukten mi tampi a vaka: himahleh mihaite theihsiamna taksap jiakin a si uh.</li>
      <li>Toupa vualjawl na in, hauhsakna a bawl a, huan huaiah lungkham na a behlap kei hi.</li>
      <li>Gitlouhna hih mihai a dingin ki sukhalh na bang ahi: huan huchibang in theisiam mi a dingin pilna ahi.</li>
      <li>Mi gilou launa, amah tungah a hongtung ding: midiktat deih phal in a om ding hi.</li>
      <li>Pingpei in a honkhen chiangin, migilou a om nawn kei: himahleh mi diktat khantawn suangphum ahi.</li>
      <li>zuthuk in ha a suksiat bangin meikhu in mit a susia a, huchibang mah in amah sawlte a dingin mi zongjaw tuh a om hi.</li>
      <li>Toupa kihtakin nite a sausaka himahleh mi gilou kumte hihtom ahi ding.</li>
      <li>Mi diktat lametna kipahna ahi ding, himahleh mi gilou lametna a mangthang ding.</li>
      <li>Toupa lampi mi tante a dingin kulh muanhuai ahi; himahleh migilou nasemmite a dingin siatna ahi.</li>
      <li>Mi diktat suan mang ahi ngeikei ding: himahleh mi gilou gamsungah a teng kei ding hi.</li>
      <li>Mi diktat kamin pilna a hontun a: himahleh lei ginalou satkhiak iin a om ding.Mi diktat mukten laktuak bang ahia a theia, himahleh migilou kamin ginatlouhna a gen hi.</li>
      <li>Mi diktat mukten laktuak bang ahia a theia, himahleh migilou kamin ginatlouhna a gen hi.</li>
    </ol>
  </li>
  <li>
    <ol>
      <li>Bukna diklou Toupa a dingin kihhuai ahi, himahleh gikdan dik a kipahpih lam ahi.</li>
      <li>Kisaktheihna a hongpai chiangin, zumna a hongpai; himahleh mi kiniamkhiakte kiangah pilna a om hi.</li>
      <li>Mi tangte dikna in amau a pi ding, himahleh mi lepchiahte hoihlouhna in amau ahihse ding hi.</li>
      <li>Thangpaih niin hauhsak a phatuam kei, himahleh diktatna in sihna a kipan a hunkhia hi.</li>
      <li>Mi hoihkim diktatna in a lampi a seksak dia; himahleh migilou a gitlouhna ah a puk ding hi.</li>
      <li>Mi tangte diktatna in amau a suaktasak dinga; himahleh lepchiah taka hihte amau poikhoihna a lakin a om ding uhi.</li>
      <li>Mi gilou a sih chiangin, a lametna a mangthang ding: huan thulimlouh na lametna a mangthang hi.</li>
      <li>Mi dktat buaina laka kipan suah taksakin a oma, huan a mun ah migilou a hongpai hi.</li>
      <li>A kama Pathian limsaklou min a innveng a hihsia a: himahleh theihna jiakin mi diktat suahtaksakin a om hi.</li>
      <li>Mi diktat adia a hoih jel chiangin. Khopi a kipak a; huan gilou a manthat chiangin, kikouna a om.</li>
      <li>Mi tang vualjawlna jiakin khopi tawisangin a om: himahleh mi gilou kama hihsiat in a om hi.</li>
      <li>Kuapeuh a innveng musit pilna bei ahi: himahleh thiesiam mi a dai dide.</li>
      <li>Tangthu genmi banga vialvakin thuguk a taklang: himahleh lungsim muanhuai in thu a im hi.</li>
      <li>Kipina pil omlouhna munah, mite a puk ua: himahleh thupha gen tampi omna ah bitna om hi.</li>
      <li>Kuapeuh mikhual adia a mohkhu kia ding in na asa ding himahleh mohkhu dia dinna hua a muang hi.</li>
      <li>Numei deihtak huai in zahtak huai na anei gige: huan pasal hiamgam in hauhsakna anei gige.</li>
      <li>Mi ching theiin amah kha a dingin a hihhoih a: himahleh mi gilou in amah sa ahih buai hi.</li>
      <li>Mi gilou in khema loh a sang: himahleh diktatna in kipahmah muan anei hi.</li>
      <li>Kuapeuh diktatna a ding kip hinna a tung hi: huan kuapeuh gilou delh in amah sihna dingin a hih ahi.</li>
      <li>A lungtang ua hoihlou te Toupa a dingin kihhuai ahi ua: himahleh a lampi ua hoihkim te a kipahna ahi.</li>
      <li>Khut kilen mahle uh, mi gilou gawtlouh in a om kei ding: himahleh diktat chi suahtak sak in a om ding.</li>
      <li>Vok nak sunga dangkaeng suang bangin, huchi bangin numei melhoih ngeltel na nei ahi.</li>
      <li>Mi diktat deihlam hoih kia ahi a: himahleh mi gilou lametna thangpaih na ahi.</li>
      <li>A thehjak a om a, huan a pung semsem; huan a kilawm khenga it a om a, himahleh taksap lam amanoh lel hi.</li>
      <li>Misiam thausak in a om ding, huan kuapeuh tui buak amah leng tui buah in a om ding hi.</li>
      <li>Kuapeuh buh leh bal it miten amah a hamsiat ding uh: himahleh kuapeuh a juak lujang ah vualjawl na a om ding hi.</li>
      <li>Kuapeuh hoih thanuam taka zong in deihsak na a zong: himahleh kuapeuh siatna zong, amah tungah a hong tung ding.</li>
      <li>Kuapeuh a hauhsak na muang a puk ding: himahleh mi diktat nah hing bangin a lun ding hi.</li>
      <li>Kuapeuh amah inn hih buai in huih a luah ding: huan mihai lung tang pil dikha ahi ding hi.</li>
      <li>Mi diktat gah hinna ding ahi; huan kuapeuh a pil in kha te aman hi.Ngai in, mi diktat te lei ah thuk in a om ding. Mi gilou leh mi khial kinak thuk sem nan chia!</li>
      <li>Ngai in, mi diktat te lei ah thuk in a om ding. Mi gilou leh mi khial kinak thuk sem nan chia!</li>
    </ol>
  </li>
  <li>
    <ol>
      <li>Kuapeuh bawl hoih na it in theih na a it hi: himahleh kuapeuh salhna hua ahai ahi.</li>
      <li>Mi hoih in Toupa deihsak na a loh ding: himahleh mi gilou ngaihtuah mipa moh a tang sak ding.</li>
      <li>Gitlouh na in mi a phutkip kei ding: himahleh diktat jung a kisuan ngeikei ding.</li>
      <li>Numei hoih a pasal a dingin manglukhu ah: himahleh zumhuai bawl nu a guhte ah muat na bang ahi.</li>
      <li>Mi diktat ngaihtuah na a dik a: himahleh mi gilou thu te khem na ahi.</li>
      <li>Mi gilou thute sisan suah dia buk na ahi a: himahleh mi tang kam amau a suaktasak ding hi.</li>
      <li>Mi gilou te zoh in a om ua, huan a om kei uh: himahleh mi diktat te inn a ding ding.</li>
      <li>Mihing a pilna bangbang a phat in a om ding: himahleh kuapeuh lungtang hoih lou muhsit in a om ding.</li>
      <li>Kuapeuh amah kingai thupi a, tanghou neilou mi sang in kuapeuh zahtak zek a om a sikha nei mi a hoih jaw.</li>
      <li>Mi diktat in a gan hinna a limsak hi: himahleh mi gilou chitna nemte a khel mahmah.</li>
      <li>Kuapeuh a gam lei let in tanghou tampi a nei ding: himahleh mi bang mah lou nung delh mi theihsiam na bei ahi.</li>
      <li>Mi gilou in mi gilou te len a deih a: himahleh mi diktat te zung in gah a suang hi.</li>
      <li>Mukte taklek na ah mi gilou a ding in thang a om a: himahleh mi diktat buai na a kipan a hong pao khe ding.</li>
      <li>Amuk gah in mi hoih a tai in a om dinga: huan mihing khut te hih te a kinga piak ahi ding.</li>
      <li>Mihai lampi amah mit ah a dik a; himahleh kuapeuh a pil in thupha a ngai khai hi.</li>
      <li>Mihai buai na tu mahmah a theih ahi: himahleh mi pilvang in zahlak na a sel.</li>
      <li>Kuapeuh thutak gen in diktat na a ensak a, himahleh palai juau in khemna.</li>
      <li>Namsau sut banga pilvang lou taka pau a om a: himahleh mipil lei dam na ahi.</li>
      <li>Thutak lei khantawn in hih kipin a om ding: himahleh lei juau thei jaw mitphiat kal khat leh a ding leh ahi.</li>
      <li>Gilou gel te lungtang ah khemna a om: himahleh lemna thupha gente kiangah nuam na a om hi.</li>
      <li>Mi diktat te kiangah siat na a hong tung kei dia: himahleh mi gilou gilou in dim ding.</li>
      <li>Muk juau thei te Toupa a dingin kih huai ahi: himahleh mi diktak a hih te a kipah na ahi uh.</li>
      <li>Mi pilvangin theih na a sel a: himahleh mi hai lungtang in hai na a phuang khia.</li>
      <li>Mi thanuam khut in vaihawm na a po dia: himahleh mithadah sep ding nuai a koih in a om ding hi.</li>
      <li>Mi lungtang gikna in a kun saka; himahleh thu hoih in a kipaksak hi.</li>
      <li>Mi diktat a innveng a dingin pitu ahi a: himahleh mi gilou lampi in a maute a pai khial sak hi.</li>
      <li>Mi thadah in a gam vakna a amat a hau keia: himahleh mite van manpha mi thanuam a ding ahi.Diktatna lampi ah hinna a om; huai a lampi ah sih na a om kei.</li>
      <li>Diktatna lampi ah hinna a om; huai a lampi ah sih na a om kei.</li>
    </ol>
  </li>
  <li>
    <ol>
      <li>Tapa pilin a pa hilhna a jaa: himahleh musittuin a salhna a za kei.</li>
      <li>Min a kam gahin hoih a ne ding hi: himahleh lepchiah mi khain hiamgamna a ne ding hi.</li>
      <li>Kuapeuh a kam vengin a hinna a voma: himahleh kuapeuh a mukte hong jain siatna a nei ding.</li>
      <li>Thadah khain a deiha, bangmah a neikei: himahleh thanuam kha thausakin a om ding.</li>
      <li>Mi diktatin juau a hua: himahleh mi gilou huathuai ahia, zumna a tung sek.</li>
      <li>Lampia mi tang amah diktatnain a veng: himahleh mikhial jaw gitlouhnain a man hi.</li>
      <li>Amah leh amah hausaa kibawl a om, himahleh bangmah a neikei: amah leh amah genthei a kibawl a om, himahleh hauhsakna thupi a nei hi.</li>
      <li>Mihing hinna tatman a hausakna ahi: himahleh gentheiin vaulauna a za kei hi.</li>
      <li>Mi diktat vakna a kipaka: himahleh mi gilou khawnvak a kithat ding.</li>
      <li>Kisaktheih jiakin kiselna kia a honga: himahleh hoihtaka thuhilh pilna ahi.</li>
      <li>Bangmahloua hauhsakna muh a kiam ding: himahleh sepgimna jiaka lakhawm a pung ding hi.</li>
      <li>Lametna hal sawtin lungtang a china saka: himahleh deih a hongtun chiangin, hinna sing ahi.</li>
      <li>Kuapeuh thu musitin a tungah siatna a tun hi: himahleh kuapeuh thupiak kihta kipahmah piakin a om ding.</li>
      <li>Mi pil dan hinna tuikhuk ahi, sihna thangtea kipana paimangna ding.</li>
      <li>Theihsiamna hoihin deihsakna a piaa: himahleh lepchiah mi lampi a phok hi.</li>
      <li>Mi pilvang peuhmahin theihna tohin na a sema: himahleh mi haiin diklouhna a theh jak.</li>
      <li>Sawltak gilou hoihlou ah a puka: himahleh sikadingmi muanhuai danna ahi.</li>
      <li>Gentheihna leh zumna bawlhoihna nial kiangah a om dia: himahleh salhna limsak zahtakin a om ding.</li>
      <li>Deih hihpichin khaa dingin a nuama: himahleh gilou akipan paimang mihaite adingin kihhuai ahi.</li>
      <li>Mi pilte toh tonin, huchiin na pil ding: himahleh mi haite kithuahpihin huaijiakin a thuak ding.</li>
      <li>Hoihlouin mikhialte a delha: himahleh diktatmi hoiha thukin a om ding hi.</li>
      <li>Mi hoihin gouluah a tate tate kiangah a nutsiat; mikhial hausakna mi diktat adia kholkhawmin a om hi.</li>
      <li>Genthei loukhouhna ah an tampi a om: himahleh diklouhna jiaka suksiat a om hi.</li>
      <li>Kuapeuh achiang zang louin a tapa a mudaha: himahleh amah itin amah thanuamtakin a sawi jel hi.Mi diktatin a kha lungkimna tanin a nea: himahleh mi gilou gilpi a tasam ding.</li>
      <li>Mi diktatin a kha lungkimna tanin a nea: himahleh mi gilou gilpi a tasam ding.</li>
    </ol>
  </li>
  <li>
    <ol>
      <li>Numei pil tengin a in a lama: himahleh mi haiin amah khutin a phel sia.</li>
      <li>Amah tanaa omin Toupa a kihtaa: himahleh a lampitea hoihlouin amah a musit hi.</li>
      <li>Mi hai kam sungah kisaktheihna chiang a om: himahleh mi pil mukten huaite a hawi ding hi.</li>
      <li>Bawngtalte omlouhna ah, anpiakkuang a sianga: himahleh bawngtal hatna jiakin nakpia punna a om.</li>
      <li>Theihpih ginomin juau a gen kei ding: himahleh theihpih juautheiin juau a gen hi.</li>
      <li>Musittuin pilna a zonga, a mu kei hi: himahleh theihsiamna neia ding in theihna a baih hi.</li>
      <li>Mihai a omna ah lutin, amah ah theihna mukte na mu kei ding.</li>
      <li>Mi pilvang pilna a lampi theihsiam ahia: himahleh mi haite haina khemna ahi.</li>
      <li>Mi haiin mohna a nuihsana: himahleh mi tangte lakah hoih deihna a om hi.</li>
      <li>Lungtangin amah khatna a theia; huan mikhualin a nuamsakna a tokbuai kei hi.</li>
      <li>Mi giloute in suksiatin a om ding: himahleh mi tang a pha ding hi.</li>
      <li>Mihing adia lampi dika kilawm a oma, himahleh huai tawpna sihna lampite ahi.</li>
      <li>Lungtang nuihna nangawn lungkhamna ahia; huan vualnopna tawpna gikna ahi.</li>
      <li>Lungtanga nungtolhmi amah lampitea damsakin a om ding: huan mi hoih amah maha kipana hihlungkimin a om ding hi.</li>
      <li>Mi mawlin thu chih a uma: himahleh mi pilvangin a paina hoihtakin a en hi.</li>
      <li>Mi pilin a kihtaa, gilou akipan a pai mang: himahleh mi haiin musittakin a kipuaa, a kimuang.</li>
      <li>Kuapeuh heh baih haitakin a ta ding: huan ngaihtuah gilou mi huatin a om hi.</li>
      <li>Mi mawlin haina a luah ding: himahleh mipilvang theihna khuksakin a om ding.</li>
      <li>Hoih maah hoihlou a kuna; huan diktat kongpite ah gilou.</li>
      <li>Genthei amah inveng mahmah muhdahin a om: himahleh hausain lawm tampi a nei hi.</li>
      <li>A inveng musitin thil a hihkhiala: himahleh mi genthei hehpih, aman nuam a sa hi.</li>
      <li>Hoihlou ngaihtuahte a paikhial kei umaw? himahleh chitna leh thutak hoih ngaihtuah kiangah a om ding.</li>
      <li>Sepgimna tengtengah phatuamna a om: himahleh mukte houlimna taksapna lam kia ah a pai.</li>
      <li>Mi pil manglukhu a hausakna uh ahia: himahleh mi haite haina a haina kia uh ahi.</li>
      <li>Theihpih dikin khate a suakta saka: himahleh juaute genin khemna a omsak.</li>
      <li>Toupa kiktakna ah muanna hat a oma: huan a nauten bukna mun a nei ding uh.</li>
      <li>Toupa kihtak hinna tuikhuk ahi, sihna thangte akipan paimangna dingin.</li>
      <li>Mipi tamna ah kupipa thupina a om: himahleh mipite omlouhna lal siatna ahi.</li>
      <li>Kuapeuh a heh hak theihsiamna thupi akipan ahi: himahleh kuapeuh lungtomin haina a tawisang hi.</li>
      <li>Lungtang hoih sa hinna ahi: himahleh hajatna guhte muatna ahi.</li>
      <li>Kuapeuh genthei nuaisiahin a Bawlpa a simmoh hi: himahleh kuapeuh tasam tunga chitna neiin amah a zah.</li>
      <li>Mi gilou a gilou hihnaa paih lutin a oma: himahleh mi diktatin a sihna ah lametna a nei hi.</li>
      <li>Theihsiamna nei lungtang ah pilna a khawla: himahleh mihaite sunglam panga om kitheihsakin a om.</li>
      <li>Diktatnain nam a tawisanga: himahleh khelhna mi kuapeuh adingin zahlakna ahi.Sikha pil taka gamta lamah kumpipa deihsakna a oma: himahleh zumna omsak tungah a thangpaihna a om hi.</li>
      <li>Sikha pil taka gamta lamah kumpipa deihsakna a oma: himahleh zumna omsak tungah a thangpaihna a om hi.</li>
    </ol>
  </li>
  <li>
    <ol>
      <li>Dawnna nemin thangpaihna a hei manga: himahleh thu siain hehna a tokthou hi.</li>
      <li>Mi pil leiin theihna a gen dika: himahleh mi haite kamin haina a sung khia.</li>
      <li>TOUPA mitte mun chitengah a oma, hoihlou leh hoih veng gigein.</li>
      <li>Lei damthei hinna sing ahi: himahleh huaia kilawmlouhna kha sukkhapna ahi.</li>
      <li>Mi haiin a pa bawlhoihna a musita: himahleh kuapeuh salhna limsakin pilvanna a mu hi.</li>
      <li>Mi diktat in ah gou tampi a om: himahleh mi gilou summuhna buaina ahi.</li>
      <li>Mi pil mukten theihna a phalha: himahleh mihai lungtangin huchibangin a hih kei.</li>
      <li>Mi gilou kithoihna TOUPA adingin kihhuai ahi: himahleh mi tang thumna a kipahna ahi.</li>
      <li>Migilou lampi TOUPA adingin kihhuai ahi: himahleh kuapeuh diktatna jui a it hi.</li>
      <li>Lampi manghilhmi amah adingin bawlhohna haksatak a oma: huan kuapeuh taihilhna mudah a si ding.</li>
      <li>Seol leh Abaddon TOUPA maah a om uh: mite tate lungtangte bangzah pheta tamzaw ade aw:</li>
      <li>Musitmin salha om nuam a sa kei: mi pil kiang a juan kei ding hi.</li>
      <li>Lungtang nuamin mel kipak a bawla: himahleh lungtang dalhna jiakin lungsim a puakkham hi.</li>
      <li>Theihsiamna nei lungtangin theihna a zong: himahleh mi haite kam hainain a kivak hi.</li>
      <li>Gimthuak nite tengteng hoihlou ahi: himahleh kuapeuh lungtang kipakin ankuang luina a nei gige hi.</li>
      <li>Tawm chik a hoihjaw TOUPA launa toh, huaia gou thupi leh buaina sangin.</li>
      <li>Itna omnaa antehlouhing nekding a hoihjaw, bawngtal thau leh huaia muhdahna sangin.</li>
      <li>Mi thangpaiin kinialna a tokthoua: himahleh kuapeuh heh hakin kinakna a damsak hi.</li>
      <li>Thadah lampi ling daikalh bang ahi: himahleh mi tang lampi lam liana bawl ahi.</li>
      <li>Tapa pilin pa kipak a bawla: himahleh mi haiin a nu a musit hi.</li>
      <li>Pilna beia dingin haina nuamsakna ahi: himahleh theisiam miin a paina a tangsak hi.</li>
      <li>Thupha omlouhna ah, thiltupte a vuaksuak: himahleh thupha gen tam na ah hihkipin a om uh.</li>
      <li>A kama dawnna ah min nuamsakna a nei: huan a huna thu khat, hoih hina mah e:</li>
      <li>Mi pil adingin hinna lampi a pai toua, nuai lama Seol akipan a pai mang theihna dingin.</li>
      <li>TOUPAN kisathei in a zungkalh khiak ding: himahleh meithai gamgi a hihkip ding.</li>
      <li>Lunggel giloute TOUPA adingin a kihhuaia: himahleh lungsim siangthoute thugen amah kipah lam ahi.</li>
      <li>Punnaa duhgawlin amah in a hihtuaia: himahleh kuapeuh thilpiak hua a hing ding.</li>
      <li>Mi diktat lungtangin dawng dingin a kisina: himahleh mi gilou kamin thil hoihlou a sung khia.</li>
      <li>TOUPA mi gilou akipan gamla ah a oma: himahleh mi diktat thumna a ja hi.</li>
      <li>Mitte vaknain lungtang a kipak saka: huan tanchin hoihin guhte a thausak hi.</li>
      <li>Hinna taihilhnate ngaikhia bil mi pilte lakah a om gige ding.</li>
      <li>Kuapeuh bawlhoihna nialin amah kha a musit ahi: Himahleh kuapeuh taihilhna ngaikhiain theihsiamna a mu hi.TOUPA kihtak pilna hilhna ahi; huan zahtakna maah kiniamkhiakna a pai hi.</li>
      <li>TOUPA kihtak pilna hilhna ahi; huan zahtakna maah kiniamkhiakna a pai hi.</li>
    </ol>
  </li>
  <li>
    <ol>
      <li>Lungtang kisakkholna mihinga ahi: himahleh lei dawnna TOUPA akipan ahi.</li>
      <li>Mihing lampi tengteng amah mit ah a sianga: himahleh TOUPAN khate a buk jel hi.</li>
      <li>TOUPA kiangah na nasepte kemsak inla, huan na ngaihtuahnate hihkipin a om ding hi.</li>
      <li>TOUPAN thil chiteng a tawpna dingin a bawlta: ahi, gilou nangawn gilou ni adingin.</li>
      <li>Mi chih lungtang kisathei TOUPA adingin kihhuai ahi; thei in, gawtlouhin a om kei ding.</li>
      <li>Chitna leh thutakin thulimlouhna suksiang ahi: huan TOUPA kihtaknain mite hoihlou akipan apai mang uh.</li>
      <li>Mihing lampiten TOUPA a suklungkim chiangin, a melmate nangawn amah toh kilem dingin a bawl hi.</li>
      <li>Diktatna toh tawmchik a hoihjaw diklouhna toh summuhna thupi sangin.</li>
      <li>Mihing lungtangin a lampi a ngaihtuaha: himahleh TOUPAN a kalsuante a bawlsak hi.</li>
      <li>Kumpipa muk ah pathian thu a om: a kamin vaihawmnate ah a talek kei ding hi.</li>
      <li>Bukna dik leh tehna dik TOUPAA ahi uh: ip gikna tengteng a nasep ahi.</li>
      <li>Kumpipate adingin gilou hih kihhuai ahi: mangtutphah lah diktatnaa hihkip ahi ngala.</li>
      <li>Muk diktatte kumpipate kipahna ahi; huan kuapeuh a dik a it uh.</li>
      <li>Kumpipa thangpaihna sihna sawltakte bang ahi: himahleh mi pilin a hihlungdam ding hi.</li>
      <li>Kumpipa mel vakna ah hinna a om; huan a deihsakna vuah nanung meipi bang ahi.</li>
      <li>Pilna muh dangkaeng sangin nak hoihjawk hina e: ahi, theihsiamna muh dangka sanga tel jawk ding ahi.</li>
      <li>Mi tang lamlian hoihlou akipana pai mang ahi: kuapeuh a lampi kemin a kha a hawi hi.</li>
      <li>Kisaktheihna siatna maah a paia, huan lungsim kiuangsak pukna maah.</li>
      <li>Gentheite toh lungsim niamkiaka om a hoihjaw, kisathei toh gallak hawm sangin.</li>
      <li>Kuapeuh thu limsakin hoih a mu ding: huan kuapeuh TOUPA a muang, aman nuam a sa hi.</li>
      <li>Lungtang pil pilvang a chi ding uh; huan muk khumna in sinsiamna a pungsak hi.</li>
      <li>Theihsiamna huai neia dingin hinna luikhuk ahi: himahleh mi haite bawlhoihna a haina uh ahi.</li>
      <li>Mi pil lungtangin a kam a hilha, huan a muk ah sinsiamna a behlap hi.</li>
      <li>Thu kipahhuai khuaizu-khak bang ahi, khaa dia khum, guhte adia damna.</li>
      <li>Mihing adia dika kilawm lampi a om, himahleh huai tawpna sihna lampite ahi.</li>
      <li>Semgim mi gilkialnain amaha dingin a semgima: a kamin lah huai amah akipan a lunggulh ngala.</li>
      <li>Mi thulimlouin siatna a ngaihtuah: huan a muk ah mei sa bang a om hi.</li>
      <li>Mi kiuangsakin kinakna a theh jaka: huan huauhatmiin lawm bulte a khen jak hi.</li>
      <li>Hiamgam min a inveng a khema, a hoihlou lam lampi ah a pi.</li>
      <li>Kuapeuh a mit si, thil hoihloua ngaih ding ahi; kuapeuh a muk chihin hoihlou a hontunsak nak hi.</li>
      <li>Lutang kang thupina manglukhu ahi, diktatna lampi ah muhin a om hi.</li>
      <li>Kuapeuh hehhak mihat sangin a hoihjaw; huan kuapeuh a lungsim thuzoh khopi lasangin.Angsungah ai a kisana; himahleh huaia hihpaisuakna jaw TOUPA akipan ahi.</li>
      <li>Angsungah ai a kisana; himahleh huaia hihpaisuakna jaw TOUPA akipan ahi.</li>
    </ol>
  </li>
  <li>
    <ol>
      <li>Tanghou gaw huaia muanna toh a hoihjaw, in kinaknaa dim sangin.</li>
      <li>Sikha pil taka hihin tapa zumhuaina omsak tungah vai a hawm ding, huan unaute laka goutanna ah tan a nei ding hi.</li>
      <li>Huansiangna bel dangka ading ahi, huan meipi dangkaeng ading: himahleh TOUPAN lungtangte a endik.</li>
      <li>Hoihlou hihmin gilou mukte a limsaka; huan juauhatin siatna lei a bil a doh hi.</li>
      <li>Kuapeuh genthei musitin amah Bawlpa a simmoh ahi; huan kuapeuh tuahsiatni a kipak gawt louhin a om kei ding hi.</li>
      <li>Naupangte naupangte mi upate manglukhu ahi uh; huan naupang thupina a pate uh ahi.</li>
      <li>Thugen hoih mi hai toh a kilawm kei: muk juauthei lal toh a kilawm kei sem.</li>
      <li>A nei mit ah thilpiak suangmantam bang ahi: koilam peuha a kiheina ah, a lohching hi.</li>
      <li>Kuapeuh tatlekna khuhin itna a zong hi: himahleh kuapeuh thubuaia nuam nasain lawm pite a khendalh hi.</li>
      <li>Theihsiamna nei mi sungah taina a lut thuk jaw mihai sunga vuakna za khat sangin.</li>
      <li>Mi hoihlouin helna kia a zonga; huaijiakin sawltak khel amah dou dinga sawlin a om ding.</li>
      <li>Vompi a noute laksaka omin mi tuak hen, a hainaa mi hai sangin.</li>
      <li>Kuapeuh hoih sika gilou kipahman pia, a in akipan gilou a pai mang kei ding.</li>
      <li>Kinakna kipatna min tui a khahkhiak bang ahi: buaijiakin kinakna a om main, kiselna pai sanin.</li>
      <li>Kuapeuh gilou siamtangsak, kuapeuh mi diktat mohpaih, amau gel TOUPA adingin kihhuai ahi tuaktuak uhi.</li>
      <li>Huaijiakin pilna lei dingin mi hai khut ah a man a om ahia, theihsiamna a neikei chih theiin?</li>
      <li>Lawmin chiklaipeuhin a it gigea, huan vangtahna dingin unau khat a piang hi.</li>
      <li>Mi theihsiamna beiin khut a benga, a inveng maah mohkhu dingin a hongom.</li>
      <li>Kinakna deihin tatlekna a deih hi: kuapeuh a kongpi dom sangin siatna a zong hi.</li>
      <li>Kuapeuh lungtang sia neiin hoih a mu kei: huan lei hoihlou nei siatna ah a puk hi.</li>
      <li>Kuapeuh mi hai suangin a lungkhamna dingin a suanga; huan mi hai pan nuamsakna a neikei.</li>
      <li>Lungtang nuamsa damdawi hoih ahi: himahleh lungsim puakkham in guhte a keusak.</li>
      <li>Mi gilouin a sunga kipanin thilpiak a la khiaa, vaihawmna lampi kilawmlou sak dingin.</li>
      <li>Theihsiamna nei mi maah pilna a om: himahleh mi hai mitte lei tawpah a om hi.</li>
      <li>Tapa hai a pa adingin lungkhamna ahi, amah piangsaknu adingin khatna.</li>
      <li>Mi diktat gawt leng a hoih keia, mi lian a tanna uh jiaka jep leng.</li>
      <li>Kuapeuh a thute sitin theihna a neia: huan kuapeuh lungsim vot akipan theisiam mi ahi.Mi hai nangawn, a daih dide laiin, pila sim ahi: a mukte a chih laiin, pilvang banga ngaih ahi.</li>
      <li>Mi hai nangawn, a daih dide laiin, pila sim ahi: a mukte a chih laiin, pilvang banga ngaih ahi.</li>
    </ol>
  </li>
  <li>
    <ol>
      <li>Kuapeuh kituamseh amah deihlam a zong hi, huan pilna hoih teng teng tungah a thangpai hi.</li>
      <li>Theihsiamna ah mi haiin kipahna a neikei, himahleh a lungtang a kitatlat theihna ding ahi.</li>
      <li>Mi gilou a hong chiangin, muhsitna leng a hongpaia, Zahtaklouhna toh zumna a hongpai.</li>
      <li>Mihing kam thute tui thukte bang ahi; pilna tuikhuk luite luang bang ahi.</li>
      <li>Gilou mi san a hoih kei, vaihawmnaa midiktat paih khiak leng.</li>
      <li>Mi hai mukte kiselna ah a luta, huan a kamin jepna a sam hi.</li>
      <li>Mi hai kam a siatna ahi, huan mukte a kha thang ahi uh.</li>
      <li>Huauhatmi thute tanghou limtak bang ahia, huan gil sungnungpen pen ah a tum suk uh.</li>
      <li>A nasepna zeol leng susemi adingin unau ahi.</li>
      <li>TOUPA min insang muanhuai ahi; mi diktat huaiah a tai luta, a bit hi.</li>
      <li>Mi hau hauhsakna a khopi muan ahi, amah ngaihdana kulhbang sang tak bang.</li>
      <li>Siatna maah mihing lungtang a kiuangsaka, zahna maah kiniamkhiak na a pai hi.</li>
      <li>Kuapeuh a jak maa dawnna pia, amah adingin haina leh zumna ahi.</li>
      <li>Mihing lungsimin a batlouhna a dom ding; himahleh lungsim puakkham kuan a thuak zou ding!</li>
      <li>Mi pilvang lungtangin theihna a mu a; huan mi pil bilin theihna a zong hi.</li>
      <li>Mihing thilpiakin amah adingin omna a bawla, huan mi thupite maah amah a pi.</li>
      <li>Kuapeuh a gen masa dikin a kilang phota; himahleh a inveng a hongpaia amah a zongkhia hi.</li>
      <li>Aisanin kiselna a dai saka, huan mi hatte kikalah a khen hi.</li>
      <li>Unau hihkhasiat khopi muan sangin lak a haksa jaw: huan huchibang kiselna kulhpi sikchiangte ahi.</li>
      <li>Mihing gilpi a kama gahin a dim ding: a mukte punnaa hihlungkimin a om ding hi.</li>
      <li>Sihna leh hinna lei thilhihtheihna ah a om; huan huai itten huai gah a ne ding uh.</li>
      <li>Kuapeuh ji muin thil hoih a mu a, TOUPA akipan deihsakna a mu hi.</li>
      <li>Gentheiin kamdamin a khem seka: himahleh hausain khauhtakin a dawng hi.Kuapeuh lawm tampite bawlin amah siatna a hiha: himahleh unau sanga ginom jaw lawm khat a om hi.</li>
      <li>Kuapeuh lawm tampite bawlin amah siatna a hiha: himahleh unau sanga ginom jaw lawm khat a om hi.</li>
    </ol>
  </li>
  <li>
    <ol>
      <li>Ginoma om mi genthei tuh mihau a muktea kilawm gen leh mi hai sangin a hoihjaw hi</li>
      <li>Huailouin, kha theihna beia a om ding a hoih kei; Huan kuapeuh a khea man-gang a khial nak hi.</li>
      <li>Mihing hainain a lampi a hihsiaa; huan a lungtangin TOUPA a hek.</li>
      <li>Hausaknain lawmte tampi a behlapa; himahleh mi genthei a lawm akipan khemin a om.</li>
      <li>Theihpih taklou gawt louhin a om kei ding; huan kuapeuh juau gen a suak ta kei ding.</li>
      <li>Mi tampiin mi siam deihsakna a ngen ding ua; huan mi chih thilpiakte pia adingin lawm ahi.</li>
      <li>Mi genthei unaute tengtengin amah a hua ua; amah akipan bangchia gamlain ahia a lawmte a paiuh! Thutein amau a delha, himahleh a pai khin uh.</li>
      <li>Kuapeuh pilna muin a kha a ita; kuapeuh theihsiamna kemin hoih a mu ding hi.</li>
      <li>Theihpih taklou gawt louhin a om kei dinga; kuapeuh juau gen a mangthang ding.</li>
      <li>Nuamtat mi hai adingin a kilawm keia; sikha lalte tunga vaihawm a kilawm kei diak.</li>
      <li>Mihing ngentelnain amah a hehhak saka; huan a tatlekna paikan a thupina ahi.</li>
      <li>Kumpipa thangpaihna humpinelkai humham bang ahi; himahleh a deihsakna loupa tunga daitui bang ahi.</li>
      <li>Tapa hai a pa tuahsiatna ahi; huan ji hanhat a intung keh gige ahi.</li>
      <li>In leh hauhsaknate pate akipan gouluah ahi: himahleh ji pil TOUPA akipan ahi.</li>
      <li>Thadahna nakpia ihmutna ah a paia; huan mi thadahin gilkial a thuak ding.</li>
      <li>Kuapeuh thupiak juiin a kha a kem; himahleh kuapeuh a lampitea pilvang lou a si ding.</li>
      <li>Kuapeuh genthei hehpihna neiin TOUPA adingin a leitawi saka, huan a thil hoih hih amah adin nawn ding.</li>
      <li>Lametna a om laiin na tapa sawi in; huan a siatna dingin na lungtang koih kip hen.</li>
      <li>Nakpitaka thangpai min gawtna a thuak ding: amah na hut khiak leh, huaituh na hih kik nawn kul ding ahi ngala.</li>
      <li>Thupha ja inla, hilhna sangin, na tawpna nanunga na pil theihna dingin.</li>
      <li>Mihing lungtang ah thugel tampi a oma; himahleh TOUPA thupha, huaimah a ding ding hi.</li>
      <li>Mihing deih thusam a migitna tehna ahi; huan mi genthei mijuauthei sangin a hoihjaw hi.</li>
      <li>TOUPA kihtak hinna lam zotna ahi; huan kuapeuh huai nei lungkimin a om gige ding; giloua vehin a om kei ding hi.</li>
      <li>Mi thadahin kuangsung ah a khut a phuma, huchiin a kam ah huai tuh a hontun nawn ngap kei hi.</li>
      <li>Simmohhat sat in, mi mawlin pilvangdana sin ding; huan theih siamna nei salin, huan theihna a theisiam ding.</li>
      <li>Kuapeuh a pa tunga hiamgama, a nu delh mang, zumna omsak leh simmohna tun tapa ahi.</li>
      <li>Theihna thute akipana lammang lel din, ka tapa, hilhna jak tawp in.</li>
      <li>Theihpihmi phattuamna neilouin vaihawmna a simmoh: Huan mi gilou kamin thulimlouhna a nawmvalh hi.Muhsithatmi adingin vaihawmnate bawlkholhsa ahi, mihai nungjang adingin vuaknate.</li>
      <li>Muhsithatmi adingin vaihawmnate bawlkholhsa ahi, mihai nungjang adingin vuaknate.</li>
    </ol>
  </li>
  <li>
    <ol>
      <li>Uain muhsithat ahia, zu khauh kilaihat ahi; huan kuapeuh huaia paikhial a pil kei hi.</li>
      <li>Kumpipa kihtakhuaina humpinelkai humham bang ahi: kuapeuh amah hihhehin amah hinna siatna dingin thil a hihkhial hi.</li>
      <li>Mihing a dingin kinakna akipan kidangkoih zahtakhuaina ahi: hiamhleh mi hai peuhmahin kinakna a bawl ding hi.</li>
      <li>Mi thadahin phavangin lei a let kei ding; huaijiakin pawltak chiangin a zong dia, bangmah a neikei ding.</li>
      <li>Mihing lungtang ah thuphagel tui thuk bang ahi; himahleh theihsiamna nei min huai tuh a suah khe ding hi.</li>
      <li>Mi tampiin amah tunga mi siam mi a tuak ding: himahleh mi ginom kuan a mu ding?</li>
      <li>Mi dik amah muanhuainaa om amah nungin a tate a hampha uhi.</li>
      <li>Kumpipa vaihawmna mangtutphah tunga tuin a mitin gilou tengteng a theh jak hi.</li>
      <li>Kuan, ka lungtang ka hihsianga, ka khelhna akipan ka siangthou, a chi thei dia?</li>
      <li>Bukna chi tuamtuam leh, tehna chi tuamtuam, a nih tuaktuak un TOUPA ading kihhuai ahi.</li>
      <li>Naupang nangawnin a thilhihin amah leh amah a kitheisaka, a nasep a siangthou hia, a dik hia chih.</li>
      <li>Zathei bil leh, muthei mit, TOUPA a nih tuaktuakun a bawl hi.</li>
      <li>Ihmut it ken, na genthei kha ding hi; na mit hak in, huchiin tanghouin na tai ding hi.</li>
      <li>A leimiin, Bangmah ahi kei, bangmah ahi kei, a chi: himahleh a pai khit nungin, huaichiangin a kiuangsak hi.</li>
      <li>Dangkaeng a om, rubi suang tampi: himahleh theihsiamna mukte juel suangmantam ahi uh.</li>
      <li>A puan mikhual adia mohkhuhna la in; huan amah mikhualte dia mohkhuh na kichiamna dingin len in.</li>
      <li>Juautheihna tanghou mihing adingin a khuma; himahleh a nungin a kam suanghumin a dim ding hi.</li>
      <li>Thiltup chiteng thuhoihgela hihkip ahi; huan pina pilin nang kidouna na bawl.</li>
      <li>Kuapeuh tangthugen banga pai vialvialin thugukte a kitheisak hi: huaijiakin kuapeuh a mukte zapia hong kithuahpih dah in.</li>
      <li>Kuapeuh a pa hiam a nu hiam hamsiat, jan khomial penpen ah a khawnvak heklup ahi ding hi.</li>
      <li>Kinohtaka gouluah muh tawpna vualjawl ahi kei ding hi.</li>
      <li>Gilou ka thuk ding, chi ken: TOUPA ngak in, aman a honhondam ding hi.</li>
      <li>Bukna chi tuamtuam TOUPA adingin kihhuai ahi: huan khaina diklou a hoih kei.</li>
      <li>Mihing painate TOUPA akipan ahi; huchi a hihchiangin bang chiin mihingin a lampi a theisiam dia?</li>
      <li>Mihing adingin, A siangthou, chih mawkmawk thang ahi, huan a nunga thukan dinga thuchiam.</li>
      <li>Kumpipa pilin migiloute a haiha, a tunguah chilna kangtalaikhe a pai sak hi.</li>
      <li>Mihing lungsim TOUPA khawnvak ahi, gilpi sunglam sungnungpenpen a veka zongin.</li>
      <li>Chitna leh thutakin kumpipa a hawia; huan a mangtutphah chitna-a let kip ahi.</li>
      <li>Tangvalte thupina a hatna uh ahi: huan putekte kilawmna a lutang kang uh ahi.Keh zoua satnain thil hoihlou a singsianga: satnain gilpi sunggil lamte a jel hi.</li>
      <li>Keh zoua satnain thil hoihlou a singsianga: satnain gilpi sunggil lamte a jel hi.</li>
    </ol>
  </li>
  <li>
    <ol>
      <li>Kumpipa lungtang Toupa khuta om ahi tuilampite bangain; a utna lamlam ah a hei hi.</li>
      <li>Mihing lampi chiteng amah mit ah a dik a; himahleh TOUPAN lungtangte a buk hi.</li>
      <li>Diktatna leh vaihawmna hih kithoihna sangin TOUPA adingin a laktak jaw hi.</li>
      <li>Mit-hah sang leh, lungtang kisathei, mi gilou khawnvak nasan, khwlhna ahi.</li>
      <li>Mi pil ngaihtuahnaten hauhsakna lam kia a nawta; himahleh mi chih kinohhat taksapna lam kiaah a kinoh hi.</li>
      <li>Lei juautheia gou muh tuimei langkhat langkhata mutleng bang ahi; huaite zong min sihna a zong uh.</li>
      <li>Mi gilou hiamgamnain amaute a tai mang ding, vaihawmna hih a nial jiakun.</li>
      <li>Amah mohnaa dimpa lampi a kawi mahmah; himahleh misiangthou a hihleh, a thilhih a dik ahi.</li>
      <li>Intungvum ninga ten a hoihjaw, in zapisunga numei selhat toh ten sangin.</li>
      <li>Mi gilou khain hoihlou a deiha; a invengin a mit ah deihsakna a mu kei hi.</li>
      <li>Muhsithatmi gawta a om chiangin, mi pil mawl bawl pilin a om hi; huan mi pil hilha a om chiangin, theihna a mu hi.</li>
      <li>Mi diktatin mi gilou inkuan a ngaihtuah; mi giloute amau siatna dingin vuallela a omdan uh.</li>
      <li>Kuapeuh genthei kahnaa bil hum, amah leng a kap ding, himahleh jakin a om kei ding.</li>
      <li>Aguka thilpiakin hehna a nemzou huan angsunga vantawiin heh mahmahna.</li>
      <li>Mi diktat adingin vaihawmna hih kipahna ahi, himahleh thulimlou hihte adingin siatna ahi.</li>
      <li>Theihsiamna lampi lampi akipan vak mang mi misite kikhopna ah a khawl ding.</li>
      <li>Kuapeuh nopbawlna it mi genthei ahi ding; kuapeuh uain leh sathau hai a hau kei ding uh.</li>
      <li>Mi gilou diktatmi adingin tatnasum ahia, huan mi lepchiah mi tang mun ah a hongpai hi.</li>
      <li>Gam keua ten a hoihjaw, numei kiselhat leh kinakhat kiang sangin.</li>
      <li>Mi pil tenna ah gou leh sathau manpha a om; himahleh mi haiin huaituh a nawmvalh vek hi.</li>
      <li>Kuapeuh diktatna leh chitna delhin hinna, diktatna leh zahtakhuaina a mu ding.</li>
      <li>Mi pil mihatte khopi ah a kaha, huailaia muanna hatna a phel hi.</li>
      <li>Kuapeuh kamsima, pau louin buainate akipan a kha a kem hoih hi.</li>
      <li>Mi kasathei leh uang, amin muhsithat ahi, kisakthiehna otsaknain thil a hih jel hi.</li>
      <li>Thadahmi deihin amah a thata; a khutten sepgim a nial ngal uh.</li>
      <li>Nituma duhgawl taka huaiham a oma; himahleh mi diktatin a pia a, a it kei hi.</li>
      <li>Mi gilou kithoihna kikhuai ahi, lungsimgilou toh huau sem ahi de aw!</li>
      <li>Theihpih juauthei a mangthang ding; himahleh a ja min kalhvuallouhin thu a gending.</li>
      <li>Mi gilouin a maitang a taksaka himahleh mi tang ahihlebel, a lampite a bawlhoih hi.</li>
      <li>TOUPA kalhin pilna hiam theihsiamna hiam thupha hiam a om kei hi.Kidou ni adingin sakol bawlsa ahi; himahleh Vualzohna TOUPA ahi.</li>
      <li>Kidou ni adingin sakol bawlsa ahi; himahleh Vualzohna TOUPA ahi.</li>
    </ol>
  </li>
  <li>
    <ol>
      <li>Hauhsakna thupite sangin min hoih tel jawk ding ahi, dangka leh dangkaeng sangin deihsakna a ithuai.</li>
      <li>Hausa leh genthei a kituak khawm ua, amaute teng bawl TOUPA ahi.</li>
      <li>Mi pilvangin hoihlou a mu a, a bu. Himahleh mi mawlin a phu jela, a thuak loh hi.</li>
      <li>Kiniamkhiakna leh Toupa kihtakna lohtak hausaknate, zahtakhuaina leh hinna ahi.</li>
      <li>Lingte leh tangte mi hoihlou lampi ah a om: kuapeuh a kha kemin huaite a gamlat ding hi.</li>
      <li>A paina ding lampi ah naupang chil in, huan a upat hun nangawnin leng huai akipan a paimang kei ding hi.</li>
      <li>Mihauin genthei tungah vai a hawma, huan leitawimi leitawisakmi adingin sikha ahi.</li>
      <li>Kuapeuh thulumlouhna tuhin tuahsia a la ding: huan a hehna chiang a lohching kei ding.</li>
      <li>Kuapeuh khuttawilian mit nei vualjawlin a om ding: mi genthei kianga a tanghou akipan a piak jiakin.</li>
      <li>Muhsitnatmi delh khia in, huan kinakna a pai khe ding hi: ahi, kisualna leh zumhuaina a tawp ding.</li>
      <li>Kuapeuhlungtang siangthouna it, a mukte deihhuaina jiakin kumpipa a lawm ahi ding hi.</li>
      <li>Theihna nei amah TOUPA mitin a vom hoih ding, himahleh lepchiah mi thute a pai ahi.</li>
      <li>Thadahin, Po lamah humpinelkai a om: kongzing ah thahin om ding, a chi.</li>
      <li>Numei lamdangte kam kokhuk thuk ahi: kuapeuh TOUPA kihmi huaiah a ke lut ding.</li>
      <li>Haina naupang lungtang sunga hen lopin a oma: himahleh bawldikna chiangin amah akipan gamla pi-ah a delhkhe ding.</li>
      <li>Kuapeuh a punna khansakna dia mi genthei nuaisiaha, kuapeuh mi hau kianga pia, taksapna a tung lel hi.</li>
      <li>Na bil doh inla, mi pil thute ja in, huan ka theihna lamah na lungtang suk in.</li>
      <li>Na sunga na kep leh thil nuam ahi ngala, na muka hihkip khawma a om aleh.</li>
      <li>Na muanna TOUPA ah a hih theihna dingin, tunniin na kiangah, nang mahmah kiangah ka theisak hi.</li>
      <li>Thuphate leh theihna tungtanga thil hoih penpente na kiangah ka gelhkhinta kei maw.</li>
      <li>Thutak thutea taktakna nang hontheisak dingin, huchia amau nang honsawlte kianga thutak thute na puak kik theihna dingin?</li>
      <li>A gentheih jiakin, genthei lok ken, kongpi ah gimthuak leng nuaisiah sam ken.</li>
      <li>TOUPAN lah a thu uh a gen sin ngala, amau lokte hinna a lok ding hi.</li>
      <li>Mi hehmi toh kijawl kenla, huan thangpaihhatmi toh kithuah ken.</li>
      <li>A lampite na sin kha dia, na kha adingin thang na mu kha ding hi.</li>
      <li>Khutbengte laka khat hikenla, ahihkeileh leibate jiaka mohkhu apangate laka leng hi sam ken.</li>
      <li>Piak ding na neih kei leh, bangdinga na nuaia kipan na lupna lamang ding ahia?</li>
      <li>Na pipute koihkipsa, tanga gamgi suan ken.A nasepa kizen mi na mu hia? Kumpipate maah a ding dinga: mi thulimloute maah a ding kei ding hi.</li>
      <li>A nasepa kizen mi na mu hia? Kumpipate maah a ding dinga: mi thulimloute maah a ding kei ding hi.</li>
    </ol>
  </li>
  <li>
    <ol>
      <li>Vaihawmmi toh ne dinga na tut chiangin, na maa om amah hoih takin ngaihtuah in.</li>
      <li>Huan anhai mi na hih leh, na gawl ah temta koih ding na hi.</li>
      <li>A anlimte duh lo ken; an khemnaa dim ahi uh chih thei in.</li>
      <li>Hausa dingin kigimsak ken; nangmah pilna akipan tawp in.</li>
      <li>A om loupi tungah na mit na koih ding maw? Hauhsaknaten lah amaua dingin kha a kibawl ngal ua, vanlam juana leng muvanlai bangin.</li>
      <li>Mi sumchit neih tanghou ne ken a anlimte leng duh sam ken.</li>
      <li>Amah a kisim bangin, huchibang ahi: Ne inla dawn in, na kiangah a chi a; himahleh a lungtang nang kiangah a om kei hi.</li>
      <li>Na an nek na lo khe dinga, na thu hoihte na mansuah ding.</li>
      <li>Mi hai jakin thugen ken, na thute pilna lah muhsit ding ahi ngala.</li>
      <li>Tanga gamgi suan ken; pa neilou louah lut ken:</li>
      <li>Amaute tanpa lah a hat ngala; na siatna dingin amau thu gen sak ding hi.</li>
      <li>Na lungtang hilhna lamah suk inla, na bilte theihna thute lamah.</li>
      <li>Naupang laka bawlhoihna it dah in: chiangin vo lechin leng, a si kei ding hi.</li>
      <li>Chiangin amah na vo dinga, huan Seol akipan a kha na suakte sak ding.</li>
      <li>Ka tapa, na lungtang a pil leh, ka lungtang a kipak ding, keia mahmah:</li>
      <li>Ahi, ka lungtangin nuam a sa ding a, na mukten thil dik a gen chiangun.</li>
      <li>Na lungtangin mikhialte eng kei hen; himahleh ni tumin TOUPA kihtakna ah om in:</li>
      <li>Kipahman lah a om taktak ngala; huchiin na lametna satkhiak ahi kei ding.</li>
      <li>Ja in, ka tapa pil in, huchiin lampi ah na lungtang pi in.</li>
      <li>Uain haite lakah om ken; sa haite lakah:</li>
      <li>Zukhamhat leh anhai genthei ding uh ahi ngal a: huan ihmuthainain puansia in mi tuam ding hi.</li>
      <li>Nang honsuang na pa thu ngaikhia inla, a upat chiangin na nu musit ken.</li>
      <li>Thutak lei inla, juak ken; ahi, pilna leh, hilhna leh theihsiamna.</li>
      <li>Mi diktat pa nakpi takin a kipak ding: huan kuapeuh ta pil suangiin amah akipan nuamsakna a nei ding.</li>
      <li>Na nu leh na pa kipaksak inla, nang honsuangnu nuamsasak in.</li>
      <li>Ka tapa, na lungtang honpia inla, na mitte ka lampite ah kipak uhen.</li>
      <li>Kijuak lah guam thukpi ahi ngala; huan numei lamdang kokhuk kochik ahi.</li>
      <li>Ahi, suamhatmi bangin a buka, huan mite lakah lepchiah a pungsak hi.</li>
      <li>Tunggikna kuana nei? Lungkhamna kuan a nei? Kinaknate kuan a nei? Phunna kuan a nei? Akipatna kuan liamnate a nei? mit sannakuan a nei?</li>
      <li>Uaina peng-opten; uain lehbulh zong dia kuanten.</li>
      <li>A san lain uain en ken, nou sunga a jia a suah lain, nemtaka a pai suk lain.</li>
      <li>Atawp chiangin gulpi bangin a keia, guldekpak bangin guin a zen hi.</li>
      <li>Na miten thil lamdangte a mu ding lungtangin thil hoihloute a genkhe ding hi.</li>
      <li>Ahi, tui laia lum bang na hi dinga, ahihkeileh long khuam dawna lum bang.A honsat ua, na ka sa kei; a honvua ua, bangmahin ka vei kei; chikchiangin ka halh dia? Zong nawn-nawn veng, na chiding.</li>
      <li>A honsat ua, na ka sa kei; a honvua ua, bangmahin ka vei kei; chikchiangin ka halh dia? Zong nawn-nawn veng, na chiding.</li>
    </ol>
  </li>
  <li>
    <ol>
      <li>Mi giloute siatna dingin enlah ken, a kiang ua om ut sam ken:</li>
      <li>A lungtang un lah nuaisiahna a sin ngala, huan a mukte un siatna thu a gen ahi.</li>
      <li>Pilna jiakin in lamin a oma; theihsiamnain hihkipin a om:</li>
      <li>Huan theihnain dantante hihdimin a om hausakna manpha leh nuamte tengtengin.</li>
      <li>Mi pil a hat: ahi, theihna miin hatna a pungsak.</li>
      <li>Pina pilin na galdouna bawl ding na hi ngala: huan thuhilhmi tampite ah bitna a om.</li>
      <li>Mi hai adingin pilna a sang lua: kongpi ah a kam ka kei.</li>
      <li>Kuapeuh hoihlou hih ngaihtuah, miten siatna deihmi a chi ding uh.</li>
      <li>Mi hai ngaihtuahna khelhna ahi: huan musitmi mite adingin kihhuai ahi.</li>
      <li>Vangsiat nia na bah leh, na hatna a neu.</li>
      <li>Sihna lama puak manga omte suaktasak in, huan thaha om dia mansate nangman suaktasak in.</li>
      <li>Ngaiin, hiai ka theikei uh, na chih leh: lungtangte bukpan huaituh a hgaihtuah kei maw? huan na kha kempan, huaituh a theikei maw? huan michih kiangah a thilhih bangin a pe kei ding maw?</li>
      <li>Ka tapa, khuaiju ne in, a hoih ngala; huan cheap khum khuaikhak:</li>
      <li>Huchiin pilna na kha lama ding ahi chih na thei ding: na muh leh, huchiin kipahman a om ding, huan na lametna sat khiak ahi kei ding hi.</li>
      <li>Aw giloupa, mi diktat omna dou dingin tang ken; a khawlna mun hihsiatsak hen:</li>
      <li>Mi diktat lah sagih vei a puka, huan a thou nawn ngala; himahleh migilou tuahsia zohin a om ding hi.</li>
      <li>Na melma a puk lain nuamsa ken, zoha a om lain na lungtang kipak kei hen:</li>
      <li>TOUPAN huai a mu khain, amah a kipahpih kei khain, huan amah akipan a thanpaihna a hei mang kha ding hi.</li>
      <li>Gilou hihte jiakin kilungkhamsak dah in: giloute ah leng eng sam ken:</li>
      <li>Mi gilou adinga kipahman om lou ding ahi ngala: mi gilou khawnvak hek lupin a om ding.</li>
      <li>Ka tapa, TOUPA leh kumpipa kihta in: huan a koimahmah leng thumanlou ken.</li>
      <li>A mau apana-siatna lah thakhata om guih ding ahi ngala: huan amaute apan tuah siatna kua ahia thei?</li>
      <li>Hiaite leng mi pil thugente ahi. Vaihawmna mite deihsaktuam neih a hoih kei.</li>
      <li>Kuapeuh mi gilou kianga, Na diktat hi, chi peumah; miten amah a hamsiat ding ua, namten amah a kih ding.</li>
      <li>Himahlel amah salte adingin kipahna ahi ding, huan a tunguah vualjawlna hoih a hongtung ding.</li>
      <li>Dawnna dik pia mukte a tawpa.</li>
      <li>Polamah na thilhih bawlkhol inla, lou sungah nang adingin huai tuh mansain bawl in; huan huainungin na in lam in.</li>
      <li>A bul beiin na inveng siatna dingin theihpihmi hi ken; huan na mukte in khem ken.</li>
      <li>Ka tunga a hih bangin amah tungah leng ka hih ding, chi ken; mi a nasep bangin ka thuk ding.</li>
      <li>Thadahmi lou kiangah ka paia, huan theihsiamna bei mi grephuan kiangah;</li>
      <li>Huan, ngaiin, lignin a khannelh khin veka, huaia aloma louling-neiin a khuhtaa, huan huaia asuang bangte a chim khinta.</li>
      <li>Huchihlaiin ka ena, hoih takin ka ngaihtuaha: ka mua, hilhna ka sangta hi.</li>
      <li>Alah ihmut neu chik, lusuk neu chik, ihmut khut khawng khek zek.Huchibangin suamhatmi bangin na gentheihna a hongpai dinga; huan mi kigalvan bangin na taksapna.</li>
      <li>Huchibangin suamhatmi bangin na gentheihna a hongpai dinga; huan mi kigalvan bangin na taksapna.</li>
    </ol>
  </li>
  <li>
    <ol>
      <li>Nipi laia vuk bangin leh, pawltak laia vuah bangin, huai bangin zahtakhuaina mihai adingin a kilawn kei hi.</li>
      <li>Kawlgit a vakvai bangin, phialphiah a len lai bangin, huchimahbangin hamsia bulneilou a tangtung kei.</li>
      <li>Zepna sakol ading, kamkaihna sabengtung ading, huan chiang mihaite nungjang ading.</li>
      <li>Mihai a haina dungjuin dawng ken, huchilouinjaw nang leng amah na bang kha ding.</li>
      <li>Mihai a haina bangin dawng in, amah kideihna ah a pil kha ding hi.</li>
      <li>Kuapeuh mihai khuta thu khakin amah khete a tan khiaa, siatna ding a dawn hi.</li>
      <li>Khebai khete a kikhai nelnel: huaibangmahin mihaite kam sunga gentehna ahi.</li>
      <li>Suang chiankhawma suangmanpha ip bang in, huaibangin kuapeuh zahtak-huaina mihai kianga pai ahi.</li>
      <li>Zukhamhat khute lut tou ling bangin, huaibangmahin mihaite kam sunga gentehna ahi.</li>
      <li>Mihai leh mi vialvak guaimi, thalkapsiammi liamsak jelmi bang ahi.</li>
      <li>Ui amah luak lama kik nawn bangin, huaimah bangin a haina sunzom mihai ahi.</li>
      <li>Amah kideihnaa pil mi na mu hi? Amah akipan sangin mihai akipan lametna a om jaw hi.</li>
      <li>Pawltak huan vuk vot bangin, huchiin sawltak ginom amah sawlte adingin ahi; a pute kha lah a hihhalh ngala,</li>
      <li>Vuah pai lou meipite leh huih bangin, huchiin kuapeuhdikloutaka a thilpiaktea kiuangsak ahi hi.</li>
      <li>Dohtheih mahmahnain, vaihawmpa thuzoh ahi, huan lei nemin guh a hih tan ding.</li>
      <li>Khuaju na muta hia? nang adia hun lel ne in; huchilouin jaw na vah dinga, na lo kha ding hi.</li>
      <li>Na inveng in ah na khe vang sakin; huchilouinjaw a honchimtakin, a honmudah kha ding.</li>
      <li>Mi a inveng siatna theihpih juaugen khetbuk leh, namsau leh, thal hiam ahi.</li>
      <li>Buai huna mi ginomloua muanna ha tong bang leh, khepek guh kilawi bang ahi.</li>
      <li>Mi kho vot laia puansilh suah bangin kuapeuh lungtang gik adinga lasa ahi.</li>
      <li>Na melma a gil a kial leh, nekding tanghou amah pia in, huan a dang a tak leh, dawn ding tui amah pia in:</li>
      <li>A lu tunga meiam sek khawm lah na hi ngala, huan TOUPAN ki pahman nang a honpe ding hi.</li>
      <li>Mal huihin vuah a honzu sak paha; huchibangin migensiatna leiin heh mel a bawl hi.</li>
      <li>In tung ninga ten, in sung jaa kiselhat numei toh tenkhawm sangin a hoih jaw.</li>
      <li>Kha dangtaka dia tui vote bangin, huai banging am gamla akipan tanchin hoih tuh ahi.</li>
      <li>Tuikhuk suknit leh, tuinak hihsiat bangin, huchibang mi diktat mi gilou maa lampi pia tuh ahi.</li>
      <li>Khuaiju tampi nek a hoih kei: huchimahbangin mite dingin amau thupina zon khiak thupina ahi kei.Amah a lungsim thuzohna bei khopi chimsa leh bang neilou bang ahi.</li>
      <li>Amah a lungsim thuzohna bei khopi chimsa leh bang neilou bang ahi.</li>
    </ol>
  </li>
  <li>
    <ol>
      <li>Nipi laia vuk bangin leh, pawltak laia vuah bangin, huai bangin zahtakhuaina mihai adingin a kilawn kei hi.</li>
      <li>Kawlgit a vakvai bangin, phialphiah a len lai bangin, huchimahbangin hamsia bulneilou a tangtung kei.</li>
      <li>Zepna sakol ading, kamkaihna sabengtung ading, huan chiang mihaite nungjang ading.</li>
      <li>Mihai a haina dungjuin dawng ken, huchilouinjaw nang leng amah na bang kha ding.</li>
      <li>Mihai a haina bangin dawng in, amah kideihna ah a pil kha ding hi.</li>
      <li>Kuapeuh mihai khuta thu khakin amah khete a tan khiaa, siatna ding a dawn hi.</li>
      <li>Khebai khete a kikhai nelnel: huaibangmahin mihaite kam sunga gentehna ahi.</li>
      <li>Suang chiankhawma suangmanpha ip bang in, huaibangin kuapeuh zahtak-huaina mihai kianga pai ahi.</li>
      <li>Zukhamhat khute lut tou ling bangin, huaibangmahin mihaite kam sunga gentehna ahi.</li>
      <li>Mihai leh mi vialvak guaimi, thalkapsiammi liamsak jelmi bang ahi.</li>
      <li>Ui amah luak lama kik nawn bangin, huaimah bangin a haina sunzom mihai ahi.</li>
      <li>Amah kideihnaa pil mi na mu hi? Amah akipan sangin mihai akipan lametna a om jaw hi.</li>
      <li>Thadahin, Lampi ah humpinelkai a om; humpinelkai kongzing ah a om, a chi.</li>
      <li>Kongkhak a kopja ah a kihei jel bangin, huaibangin thadah a lupna tungah a om.</li>
      <li>Thadahin kuang sungah a khut a thun; huaituh a kam tun nawn dingin a ngap kei hi.</li>
      <li>Thadah amah kideihna ah a piljaw, a san pe thei ding mi sagih sangin.</li>
      <li>Kuapeuh paisuak a, amaha hilou kinakna a kihihbuai, ui a bila man bang ahi.</li>
      <li>Mihai meiekte, thal leh sihna pai bang in;</li>
      <li>Huaibangin mi a inveng khema, Chiamnuih ka hika hia? chi bangin a om hi.</li>
      <li>Sing taksap jiakin mei a mit a: huan huauhatmi om louhna ah, kinakna a bei hi.</li>
      <li>Suangkuangtheite meisum sa a ding bangin leh sing mei a ding bangin: huchibang kinak hat mi kilanna uangsak ahi.</li>
      <li>Huauhatmi thute an limtak bang ahi, huan gilpi sungnungpen ah a tumsuk hi.</li>
      <li>Leibel limlangtuia luan bangin lungtang gilou muk a zolin a nal!</li>
      <li>Mihuathatmiin a muk in a theh dalh a, a lungtang in khemna a pai.</li>
      <li>Kilawmna thu a gen chiang in, amah um ken; a lungtang ah lah kihhuai sagih a om ngala:</li>
      <li>A huatna zekhemna in kituam mahleh, khawmpite maah tangpi muh in a gitlouhna etsak ahi ding hi.</li>
      <li>Kuapeuh khuk tou huaiah a ke ding: huan kuapeuh suang khuk, amah tungah hong kileh ding hi.Lei juau theiin a hihliamsate a mudaha maitangphathat kamin siatna a bawl hi.</li>
      <li>Lei juau theiin a hihliamsate a mudaha maitangphathat kamin siatna a bawl hi.</li>
    </ol>
  </li>
  <li>
    <ol>
      <li>Jingchiang thu ah kiuangsak ken; niin bang ahia a honsuahsak ding lah na theikei ngala.</li>
      <li>Midangin nang hon phat uhen, nangmah mah kam hilouin; mikhualin nangmah mah mukte hilouin.</li>
      <li>Suang agika, piaunel a gik hi; himahleh mihai lungjinna huaite gel sangin a gikjaw hi.</li>
      <li>Thangpaihna a gilou, hehna a khel; himahleh thiikna maah kua a ding thei dia?</li>
      <li>A langtanga salhna itna selguk sangin a hoihjaw.</li>
      <li>Lawm liamna te a ginom: himahleh melma tawpna a loliap hi.</li>
      <li>Kha gilvahin khuaikhak a chimtaka: himahleh kha gilkial adingin thil kha chiteng a khum hi.</li>
      <li>Vasa a buk akipan a vakvai bangin, huaibang in a mun akipan mi vakvai ahi.</li>
      <li>Nuhtheih leh gimnamtuiin lungtang a kipaksaka: huai bangmah mihing lawm khumna lungsimtaka thupha a hongpai ahi.</li>
      <li>Na lawm mah mah, na pa lawm manghilh ken; na tuahsiatna niin na unau in ah hoh ken: inveng a naia om unau gamla pia om sangin ahoih jaw hi.</li>
      <li>Ka tapa, pil in, ka lungtang kipak sak in, kei hontai ka dawn theihna dingin.</li>
      <li>Mi pil in hoih lou a mua, a bu hi: himahleh mi mawlin a awlmoh keia, a thuak loh hi.</li>
      <li>Mikhual a ding mohkhu dia om a puansilh la in; huan numei lamdang adia mohkhu dia om chiamkamna dingin len in.</li>
      <li>Kuapeuh aw ngaihtaka, jingsanga bel taka thoua, vualzawl, amah adingin hamsiaa sim ahi ding hi.</li>
      <li>Vuahchin nia vuah ju leh numei kinak hat a kibang:</li>
      <li>Kuapeuh amah khou tuh huih khou bang ahia, khut taklama sathau ham bang ahi.</li>
      <li>Sikin sik ahiamsaka; huaimahbangin mihingin a lawm mel a himsak hi.</li>
      <li>Kuapeuh theipi kung kem in huaia a gah a ne ding; huan kuapeuh a pu ngak zahtakin a om ding hi.</li>
      <li>Tuia maitangin maitang a muh bangin, huaimah bangin mihing lungsim ah mihinna a kimu.</li>
      <li>Seol leh abaddon a lungkim ngei kei ua, huan mihing mitte a lungkim ngeikei uh.</li>
      <li>Huansiangna bel dangka ading ahi, huan meipi dangkaeng a ding, huchiin mihing phatnaa zeetin a om.</li>
      <li>Mihai sum sungah buh taisate lakah sukin su mahlecin, huchipiin leng amah akipanin a haina a paimang kei lai ding hi.</li>
      <li>Na belamhonte omdan thei dingin thanuam in, huan na ganhonte hoih takin en in:</li>
      <li>Hauhsaknate lah khantawn ading ahi ngal keia; huan manglukhuin suan tengteng a daihzou hia?</li>
      <li>Buhpawl puakin a oma, huan loupa nou a kilang, mualte loupate a kilakhawm ahi.</li>
      <li>Belamnouten na puansilh ding honpe ding, huan kelten na lou man ding:Huan na an dingin, na inkote an dingin kel nawitul kiching a om ding hi; huan na nungakte vakna dingin.</li>
      <li>Huan na an dingin, na inkote an dingin kel nawitul kiching a om ding hi; huan na nungakte vakna dingin.</li>
    </ol>
  </li>
  <li>
    <ol>
      <li>Mi gilou kuamah delhlouhin a tai: himahleh mi diktat humpinelkai bangin a hangsan hi.</li>
      <li>Gam tatlekna jiakin mi tampi huaiah lalte ahi: himahleh theisiam leh theihna nei mite jiakin huaia gam bel suksau ahi ding hi.</li>
      <li>Mi taksap hau mi genthei nuaisiah vuahpi ju an nuse lou bang ahi.</li>
      <li>Amau dan manghilh ten mi gilou a phat ua: himahleh huchibang dan juite amau tungah a thangpai uhi.</li>
      <li>Mi hoihlouin vaihawmna a theisiam kei: himahleh amau TOUPA zong ten thil tengteng a theisiam uh.</li>
      <li>A lampitea hoihlou mi hau sangin a thutaknaa om mi genthei a hoih jaw hi.</li>
      <li>Kuapeuh dan jui tapa pil ahi: himahleh kuapeuh an hai mite toh kithuahin a pa a zumsak hi.</li>
      <li>Kuapeuh a neih a nou leh a punga tamsakin mi genthei hehpih mi amah dingin a lakhawm hi.</li>
      <li>Kuapeuh dan za lou dinga a bil kaihei tuh a thumna nasan kihhuai ahi.</li>
      <li>Kuapeuh lampi giloua midik lamhaihsak, amah kokhuk mahmah ah amah a ke lut ding hi: himahleh mi hoihkimin gou hoih a luah ding hi.</li>
      <li>Mi hausa amah ngaihin a pil a; himahleh mi genthei theihsiamna neiin amah a zong khia hi.</li>
      <li>Mi diktat a vualzoh chiangin, thupina lian a om: himahleh mi gilou a thoh changin, mite a bu uh.</li>
      <li>Kuapeuh a tatlekna khuk a lohching kei ding: himahleh kuapeuh huaite thuphatawia manghilhin chitna a mu ding uh.</li>
      <li>Lauthei gige mi a hampha hi: himahleh a lungtang saksak gige siatna ah a ke ding hi.</li>
      <li>Humpinelkai humham leh vompi hawk bangin; huaimah bangin mi gentheite tunga vaihawmmi gilou ahi.</li>
      <li>Vaihawmmi theisiamna tasam tuh nuaisiahhatmi thupi ahi: himahleh kuapeuh huaihamna huain a nite a sausak ding.</li>
      <li>Mi kuapeuh mi himhim sisana dim kokhuk sungah a tai lut ding; kuapeuhin len kei hen.</li>
      <li>Kuapeuh tangtaka om suahtaksakin a om ding: himahleh kuapeuh a lampi tea hoihlou a pukzo ding hi.</li>
      <li>Kuapeuh a gam leiletin tanghou tampi a nei ding: himahleh kuapeuh mi bangmahlou nung juiin gentheihna kiching a nei ding hi.</li>
      <li>Mi ginomin vualjawlna a hau ding: himahleh kuapeuh hau dinga kintat gawt louhin aomkei ding.</li>
      <li>Mite deihsaktuam neih ahoih kei: tanghou them jiakin mi a talek ding leng ahi sam kei hi.</li>
      <li>Kuapeuh deihgawl-sumchit hausakna delhin a kinoha, huan a tungah taksapna a hongtung sin chih a theikei.</li>
      <li>Kuapeuh mi deihsaknaa salin a leia maitangphathatmi sangin deihsakna tamsem a nungin a mu ding hi.</li>
      <li>Kuapeuh a nu hiam a pa hiam loka, Tatlekna ahi kei, chi; amah mah hihsemi kithuahpih ahi hi.</li>
      <li>Kuapeuh lungsim duhgawlin kinakna a tokthou hi: himahleh kuapeuh TOUPAa muanna koih thausakin a om ding hi.</li>
      <li>Kuapeuh amah lungtanga muang mihai ahi: himahleh kuapeuh piltaka om, suahtaksakin a om ding hi.</li>
      <li>Kuapeuh genthei kianga pia a tasam kei dinga: himahleh kuapeuh a mit selin hamsia tampi a nei ding hi.Mi gilou a thoh chiangin, mite a bu ua: himahleh a manthat chiangun, mi diktat a pung hi.</li>
      <li>Mi gilou a thoh chiangin, mite a bu ua: himahleh a manthat chiangun, mi diktat a pung hi.</li>
    </ol>
  </li>
  <li>
    <ol>
      <li>Kuapeuh salhna om naka genhak thakhatin a puakjak dinga, hih damna om louin.</li>
      <li>Mi diktatte a pun chiangun, mite a kipak uh: himahleh mi gillouin vaihawmna a puak chiangin, mite a thumthum uh.</li>
      <li>Kuapeuh pilna itin apa a kipaksaka; himahleh kuapeuh kijuakte kithuahpihin a sum a mawkzatbei hi.</li>
      <li>Kumpipan vaihawmnain gam a hihkipa: himahleh kuapeuh thilpiak phut teiteiin a hihsia hi.</li>
      <li>Mi a inveng maitangphatin kalsuante adingin len a jak sak hi.</li>
      <li>Mi hoihlou tatlekna ah thang a om: himahleh mi diktatin la a saa, a kipak hi.</li>
      <li>Mi diktatin mi genthei thu a theihpih a: mi gilouin huai thei dingin theihsiamna a neikei hi.</li>
      <li>Mi simmohhatten khopi a hal ua: himahleh mi pilten thangpaihna a heimang uh.</li>
      <li>Mi pilin mi hai a kiselpih leh, a heh hiam a nui hiam, khawlna a om kei ding hi.</li>
      <li>Sisan duhna dangtakin amah mi hoihkim a mudah: huan mi tang a hihleh, a hinna a zong uhi.</li>
      <li>Mi haiin a hehna tengteng a gena: himahleh mi pilin a genkhe keia, a khemdai hi.</li>
      <li>Vaihawmiin juauthu a ngaihkhiak leh, a sikhate tengteng gilou ahi uh.</li>
      <li>Mi genthei leh nuaisiahhat a kituak khawm ua: TOUPA a nih tuak uh mitte a sukvaksak hi.</li>
      <li>Kumpipa ginomtaka gentheite ngaihtuah, khantawnin a mangtutphah a kip ding hi.</li>
      <li>Chiang leh salhnain pilna a pia: himahleh naupang amah thuthua omsakin a nu adingin zumna a omsak hi.</li>
      <li>Giloute a pun chiangun, tatlekna a pung hi: himahleh mi diktatin a pukna uh a en ding hi.</li>
      <li>Na tapa bawlhoihin, awlna a honpe ding hi; ahi, na kha adingin nuamna a honpe ding hi.</li>
      <li>Mengmuhna om louhna ah, miten khamna a paikhia uh: himahleh kuapeuh dan jui, aman nuam a sa hi.</li>
      <li>Sikha thutea bawl hoih in a om kei ding: a limsak kei ding thei mahleh.</li>
      <li>A thutea man gang mi na mu hia? amah akipan sangin mihai akipanin lametna a omjaw hi.</li>
      <li>Kuapeuh a naupan akipana a sikha nuamtattaka kemin a tawptawpin amah tapa honghiin a nei ding hi.</li>
      <li>Mi hehin kinakna a tok thoua, huan mi thangpaiin tatlekna a hau hi.</li>
      <li>Mihing kisaktheihnain amah a lai naim ding: himahleh kuapeuh lungsim kiniamkhiakin zahtatna a mu ding.</li>
      <li>Kuapeuh gutami toh kithuahin amah kha a mudah hi: nakpitaka ngetna a jaa huan bangmah a gen kei.</li>
      <li>Mihing kihtaknain thang a hontawia: himahleh kuapeuh TOUPAa a muanna koih a bit ding hi.</li>
      <li>Mi tampiin vaihawmmi deihsakna a zong ua: himahleh mihing vaihawmna TOUPA akipan a hongpai ahi.Mi diklou mi diktat adingin kihhuai ahi: huan kuapeuh lampia tang migilou adingin kihhuai ahi.</li>
      <li>Mi diklou mi diktat adingin kihhuai ahi: huan kuapeuh lampia tang migilou adingin kihhuai ahi.</li>
    </ol>
  </li>
  <li>
    <ol>
      <li>Massa mi Jakeh tapa Agur thute: Huai miin Ithiel kiangah, Ithiel leh Ukal kiangah:</li>
      <li>Chihtaktakin kuamah sangin ka hai jawa, mihing theihsiamna ka neikei:</li>
      <li>Pilna ka sin naikeia, Mi siangthou theihna leng ka neikei, a chi.</li>
      <li>Van ah kua a kahtoutain a hongkum suka? A khuttun sungah kuan huih a lakhawmtaa? a puansilhin kuan tuite a tuna? Lei tawpna tengteng kuan a hihkiptaa? a min banga hia. huan a tapa min bang ahia, na theih leh?</li>
      <li>Pathian thu chiteng ettel ahi: amaha muangte adingin lum ahi.</li>
      <li>A thute ah behlap ken, a honsal dia, juautheia muhin na om kha ding hi.</li>
      <li>Thil nih ka hon ngen: ka sih main huaite honkitheihmoh-bawl ken:</li>
      <li>Bangmahlou leh juau keia kipan gamlapi ah suan in: Gentheihna hiam hauhsaknate hiam hon pe ken: kei a kiphamoh anin hon vak in.</li>
      <li>Huchilouinjaw ka khamin, nang kon kitheihmawhbawlin, TOUPA kua ahia? Ka chi kha ding hi. Ahihkeileh, ka gentheiin, ka guin, ka pathian min thanghuaitakin ka bawl kha ding hi.</li>
      <li>A pu kiangah sikha gense ken, huchilouinjaw nang a honhamsiat dia, mohtansakin na om ding.</li>
      <li>A pa uh hamsiat suan khat a oma, a nu uh vualjawl lou.</li>
      <li>Amau mittea siangthou suan khat a oma, ahi alah a nitna ua kipan silsiang louh ahi uh.</li>
      <li>Suan khat aoma, Aw a mitte uh sanghah hina e: huan a mitkhu vunte sansakin a om hi.</li>
      <li>A hate uh namsau bang, leh a hate uh temta bang suan khat a om uh, lei akipan migenthei leh, tasamte mite laka kipana nekbeina dingin.</li>
      <li>Votin tanu nih a neia, honpia in, honpia in, chiin kikou ua. Thil thum lungkimsak theih ngeilouh a om uh, ahi, li, Hun e. chi lou:</li>
      <li>Han; leh sul hut; lei tuia hihlungkima om lou; huan mei, hun e chi lou.</li>
      <li>Mit a pa nuihsan leh, a nu thuman musit, guam vaakten a tawm ding ua, muvanlai nouten a ne ding uh.</li>
      <li>Thil thum kei adingin lamdang lua a om ua, ahi, ka theih louh li:</li>
      <li>Huihkhuaa muvanlai lampi; suangpi tunga gulpi lampi; tuipi laka long lampi leh pasal nungak toh a lampi.</li>
      <li>Huaimah bangin angkawmhat numei lampi ahi; a nea, zapiin a kamkaa, Gitlouhna ka hih kei, achi hi.</li>
      <li>Thil thum jiakin lei a linga, huan thil li a puak zohlouh jiakin;</li>
      <li>Sikha kumpipa honghih lai leh mihai an kham lai;</li>
      <li>Numei huathuaitakin pasal a neiha, sikha nungakin a pi a luahin.</li>
      <li>Lei tungah aneu thil li a om ua himahleh apil mahmah uh:</li>
      <li>Miksite hatlou mite ahi ua, himahleh nipi laiin a nek ding uh a sutuah ua;</li>
      <li>Kawlsajawte hatlou pawl tak ahi ua, himahleh suangpi hengte ah a in uh a bawl uhi:</li>
      <li>Khaukhupten kumpipa a neikei ua, himahleh a honhonin a vekun kilemin a pai uh;</li>
      <li>Inhikte na khuta na tawi theih ahi ua; himahleh kumpipate inpite ah a teng uh.</li>
      <li>A paichiang ua thupi thil thum a om ua, ahi, apai chiangua thupi, li:</li>
      <li>Humpinelkai, gamsa laklaka hatpenpen, bangmah ma ah a kihei mang kei hi;</li>
      <li>Kidouna-sakol; keltal leng; huan kumpipa, a mite maa pai,</li>
      <li>Na kiletsaka haitaka na gamtat leh, ahihkeileh ngaihtuahna gilou na neih leh, na kam tungah na khut koih in,Nawitui peiin mokhon a omsaka, nak hekin sisan a suahkhe sak: huchimahbangin thangpaihna paisuakin kilaina a omsak hi.</li>
      <li>Nawitui peiin mokhon a omsaka, nak hekin sisan a suahkhe sak: huchimahbangin thangpaihna paisuakin kilaina a omsak hi.</li>
    </ol>
  </li>
  <li>
    <ol>
      <li>Kumpipa Lemuel thute; a nun amah ahilh thu:</li>
      <li>Bang ahia, ka tapa? Huan bang ahia, Aw ka sul tapa? Huan bang ahia, Aw ka thuchiam tapa?</li>
      <li>Na hatna numeite kiangah pe kenla, kumpipate hihsia te kiangah leng na lampite pe sam ken.</li>
      <li>Kumpipate ading ahi kei, Aw Lemuel, uain dawn kumpipate ading ahi kei; Zu khauh koia om ahia, chih leng lalte ading ahi sam kei.</li>
      <li>Huchilouin jaw a dawn un, dan a manghilh un, gimthuak kuapeuh vaihawmna a kaikawi kha ding uh.</li>
      <li>Mangthang dia mansa kiangah zu khauh pia un, khaa haksasa kiangah uain:</li>
      <li>Dawn masak unla, a gentheihna manghilh sakun, a haksatna theigige nawn kei hen.</li>
      <li>Pauttheilou a ding in na kam ka in, sukgawpa om mi huchibangte tengteng thu ah.</li>
      <li>Na kam ka inlan, diktakin vaihawm in, gentheite leh tasamte kiangah vaihawmsak in.</li>
      <li>Numei hoih kuan a mu dia? aman lah rubi suang tunglam pek ah a om ngala.</li>
      <li>A pasal lungtangin amah a muanga, punna taksapna a neikei ding hi.</li>
      <li>A damsung ni tengin amah a hih hoiha, a hihse kei.</li>
      <li>Samul leh jija a zonga, a khutin kilawptakin na a sem hi.</li>
      <li>Sumsinmi longte bang ahia: gamla akipanin a an a hontawia.</li>
      <li>Jan ahih lai in leng a thou a, a inkote kiangah an a pia a, a sikhanute kiangah a sep ding uh.</li>
      <li>Lou a ngaihtuaha, a leia; a khuta gahtein grephhuan a bawl hi.</li>
      <li>Hatnain a kawng a gaka, a khutte a hatsak hi.</li>
      <li>A sumsitna vante a phatuam hi chih a mu a; janin a khawnvak a mit kei hi.</li>
      <li>A khutte muikhut ah a ngaa, huan a khutte muiah a nga hi.</li>
      <li>Gentheite lamah a khut a jaka; ahi, tasamte lam a sawk hi.</li>
      <li>A inkote jiakin vuk a kihta keia; a inkote tengteng lah puansan- auin a kithuam ua.</li>
      <li>Puanphah zehoih mantam a kibawla; a puansilh puanmalngat leh sandup ahi.</li>
      <li>Kongpite ah pasal theihin a oma, gama upate laka a tut laiin.</li>
      <li>Puan hoih puansilh a bawla, a juaka; sumsinmi kiangah kawngakte a pekhia hi.</li>
      <li>Hatna leh zahkaina a puansilh ahi; huan hun hongtung ding a nuihsan hi.</li>
      <li>Pilnain a kam a kaa; huan siamna dan a lei ah a om hi.</li>
      <li>A inkote lampihoih takin a ena, huan thadahna tanghou a ne kei hi.</li>
      <li>A tate a thou ua, huan amah nuamsa a chi uhi; a pasalin leng, amah a phata,</li>
      <li>Tanu tampiten hoih takin a hih ua, himahleh nang jaw amaute tengteng na khup vek hi, chiin.</li>
      <li>Deihsakna khemnain a dima, huan kilawmna bangmahlou ahi: himahleh numei TOUPA laudan siam, phatin a om ding hi.A khuta gahte amah pia un; huan kongpite ah a thilhihten amah phat hen.</li>
      <li>A khuta gahte amah pia un; huan kongpite ah a thilhihten amah phat hen.</li>
    </ol>
  </li>
</ol>