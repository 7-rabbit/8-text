<ol>
  <li>
    <ol>
      <li>En la komenco Dio kreis la cxielon kaj la teron.</li>
      <li>Kaj la tero estis senforma kaj dezerta, kaj mallumo estis super la abismo; kaj la spirito de Dio sxvebis super la akvo.</li>
      <li>Kaj Dio diris: Estu lumo; kaj farigxis lumo.</li>
      <li>Kaj Dio vidis la lumon, ke gxi estas bona; kaj Dio apartigis la lumon de la mallumo.</li>
      <li>Kaj Dio nomis la lumon Tago, kaj la mallumon Li nomis Nokto. Kaj estis vespero, kaj estis mateno, unu tago.</li>
      <li>Kaj Dio diris: Estu firmajxo inter la akvo, kaj gxi apartigu akvon de akvo.</li>
      <li>Kaj Dio kreis la firmajxon, kaj apartigis la akvon, kiu estas sub la firmajxo, de la akvo, kiu estas super la firmajxo; kaj farigxis tiel.</li>
      <li>Kaj Dio nomis la firmajxon CXielo. Kaj estis vespero, kaj estis mateno,  la dua tago.</li>
      <li>Kaj Dio diris: Kolektigxu la akvo de sub la cxielo en unu lokon, kaj aperu la sekajxo; kaj farigxis tiel.</li>
      <li>Kaj Dio nomis la sekajxon Tero, kaj la kolektigxojn de la akvo Li nomis Maroj. Kaj Dio vidis, ke gxi estas bona.</li>
      <li>Kaj Dio diris: Kreskigu la tero verdajxon, herbon, kiu naskas semon,  fruktarbon, kiu donas laux sia speco frukton, kies semo estas en gxi mem, sur la tero; kaj farigxis tiel.</li>
      <li>Kaj la tero elkreskigis verdajxon, herbon, kiu naskas semon laux sia speco, kaj arbon, kiu donas frukton, kies semo estas en gxi mem laux sia speco. Kaj Dio vidis, ke gxi estas bona.</li>
      <li>Kaj estis vespero, kaj estis mateno, la tria tago.</li>
      <li>Kaj Dio diris: Estu lumajxoj en la cxiela firmajxo, por apartigi la tagon de la nokto, kaj ili prezentu signojn, tempojn, tagojn, kaj jarojn;</li>
      <li>kaj ili estu lumajxoj en la cxiela firmajxo, por lumi super la tero; kaj farigxis tiel.</li>
      <li>Kaj Dio faris la du grandajn lumajxojn: la pli grandan lumajxon, por regi la tagon, kaj la malpli grandan lumajxon, por regi la nokton, kaj la stelojn.</li>
      <li>Kaj Dio starigis ilin sur la cxiela firmajxo, por ke ili lumu sur la teron,</li>
      <li>kaj por ke ili regu la tagon kaj la nokton kaj faru diferencon inter la lumo kaj la mallumo. Kaj Dio vidis, ke gxi estas bona.</li>
      <li>Kaj estis vespero, kaj estis mateno, la kvara tago.</li>
      <li>Kaj Dio diris: La akvo aperigu movigxantajxojn, vivajn estajxojn, kaj birdoj ekflugu super la tero, sub la cxiela firmajxo.</li>
      <li>Kaj Dio kreis la grandajn balenojn, kaj cxiujn vivajn estajxojn movigxantajn, kiujn aperigis la akvo, laux ilia speco, kaj cxiujn flugilhavajn birdojn laux ilia speco. Kaj Dio vidis, ke gxi estas bona.</li>
      <li>Kaj Dio ilin benis, dirante: Fruktu kaj multigxu, kaj plenigu la akvon en la maroj, kaj la birdoj multigxu sur la tero.</li>
      <li>Kaj estis vespero, kaj estis mateno, la kvina tago.</li>
      <li>Kaj Dio diris: La tero aperigu vivajn estajxojn, laux ilia speco,  brutojn kaj rampajxojn kaj surterajn bestojn, laux ilia speco; kaj farigxis tiel.</li>
      <li>Kaj Dio kreis la bestojn de la tero, laux ilia speco, kaj la brutojn,  laux ilia speco, kaj cxiujn rampajxojn de la tero, laux ilia speco. Kaj Dio vidis, ke gxi estas bona.</li>
      <li>Kaj Dio diris: Ni kreu homon laux Nia bildo, similan al Ni; kaj ili regu super la fisxoj de la maro kaj super la birdoj de la cxielo kaj super la brutoj, kaj super cxiuj rampajxoj, kiuj rampas sur la tero.</li>
      <li>Kaj Dio kreis la homon laux Sia bildo, laux la bildo de Dio Li kreis lin; en formo de viro kaj virino Li kreis ilin.</li>
      <li>Kaj Dio benis ilin, kaj Dio diris al ili: Fruktu kaj multigxu, kaj plenigu la teron kaj submetu gxin al vi, kaj regu super la fisxoj de la maro kaj super la birdoj de la cxielo, kaj super cxiuj bestoj, kiuj movigxas sur la tero.</li>
      <li>Kaj Dio diris: Jen Mi donis al vi cxiujn herbojn, kiuj semas semon, kiuj trovigxas sur la tuta tero, kaj cxiujn arbojn, kiuj havas en si arban frukton, kiu semas semon; tio estu por vi mangxajxo.</li>
      <li>Kaj al cxiuj bestoj de la tero kaj al cxiuj birdoj de la cxielo kaj al cxiuj rampajxoj sur la tero, kiuj havas en si vivan animon, la tutan verdan herbajxon kiel mangxajxon. Kaj farigxis tiel.</li>
      <li>Kaj Dio rigardis cxion, kion Li kreis, kaj vidis, ke gxi estas tre bona.  Kaj estis vespero, kaj estis mateno, la sesa tago.</li>
    </ol>
  </li>
  <li>
    <ol>
      <li>Kaj estis finitaj la cxielo kaj la tero kaj cxiuj iliaj apartenajxoj.</li>
      <li>Kaj Dio finis en la sepa tago Sian laboron, kiun Li faris, kaj Li ripozis en la sepa tago de la tuta laboro, kiun Li faris.</li>
      <li>Kaj Dio benis la sepan tagon kaj sanktigis gxin, cxar en gxi Li ripozis de Sia tuta laboro, kiun Li faris kreante.</li>
      <li>Tia estas la naskigxo de la cxielo kaj la tero, kiam ili estis kreitaj,  kiam Dio la Eternulo faris la teron kaj la cxielon.</li>
      <li>Kaj nenia kampa arbetajxo ankoraux estis sur la tero, kaj nenia kampa herbo ankoraux kreskis, cxar Dio la Eternulo ne pluvigis sur la teron, kaj ne ekzistis homo, por prilabori la teron.</li>
      <li>Sed nebulo levigxadis de la tero kaj donadis malsekecon al la tuta suprajxo de la tero.</li>
      <li>Kaj Dio la Eternulo kreis la homon el polvo de la tero, kaj Li enblovis en lian nazon spiron de vivo, kaj la homo farigxis viva animo.</li>
      <li>Kaj Dio la Eternulo plantis gxardenon en Eden en la Oriento, kaj Li metis tien la homon, kiun Li kreis.</li>
      <li>Kaj Dio la Eternulo elkreskigis el la tero cxiun arbon cxarman por la vido kaj bonan por la mangxo, kaj la arbon de vivo en la mezo de la gxardeno,  kaj la arbon de sciado pri bono kaj malbono.</li>
      <li>Kaj rivero eliras el Eden, por akvoprovizi la gxardenon, kaj de tie gxi dividigxas kaj farigxas kvar cxefpartoj.</li>
      <li>La nomo de unu estas Pisxon; gxi estas tiu, kiu cxirkauxas la tutan landon HXavila, kie estas la oro.</li>
      <li>Kaj la oro de tiu lando estas bona; tie trovigxas bedelio kaj la sxtono onikso.</li>
      <li>Kaj la nomo de la dua rivero estas Gihxon; gxi estas tiu, kiu cxirkauxas la tutan landon Etiopujo.</li>
      <li>Kaj la nomo de la tria rivero estas HXidekel; gxi estas tiu, kiu fluas antaux Asirio. Kaj la kvara rivero estas Euxfrato.</li>
      <li>Kaj Dio la Eternulo prenis la homon kaj enlogxigis lin en la gxardeno Edena, por ke li prilaboradu gxin kaj gardu gxin.</li>
      <li>Kaj Dio la Eternulo ordonis al la homo, dirante: De cxiu arbo de la gxardeno vi mangxu;</li>
      <li>sed de la arbo de sciado pri bono kaj malbono vi ne mangxu, cxar en la tago, en kiu vi mangxos de gxi, vi mortos.</li>
      <li>Kaj Dio la Eternulo diris: Ne estas bone, ke la homo estu sola; Mi kreos al li helpanton similan al li.</li>
      <li>Kaj Dio la Eternulo kreis el la tero cxiujn bestojn de la kampo kaj cxiujn birdojn de la cxielo, kaj venigis ilin al la homo, por vidi, kiel li nomos ilin; kaj kiel la homo nomis cxiun vivan estajxon, tiel restis gxia nomo.</li>
      <li>Kaj la homo donis nomojn al cxiuj brutoj kaj al la birdoj de la cxielo kaj al cxiuj bestoj de la kampo; sed por la homo ne trovigxis helpanto simila al li.</li>
      <li>Kaj Dio la Eternulo faligis profundan dormon sur la homon, kaj cxi tiu endormigxis; kaj Li prenis unu el liaj ripoj kaj fermis la lokon per karno.</li>
      <li>Kaj Dio la Eternulo konstruis el la ripo, kiun Li prenis de la homo,  virinon, kaj Li venigis sxin al la homo.</li>
      <li>Kaj la homo diris: Jen nun sxi estas osto el miaj ostoj kaj karno el mia karno; sxi estu nomata Virino, cxar el Viro sxi estas prenita.</li>
      <li>Tial viro forlasos sian patron kaj sian patrinon, kaj aligxos al sia edzino, kaj ili estos unu karno.</li>
      <li>Kaj ili ambaux estis nudaj, la homo kaj lia edzino, kaj ili ne hontis.</li>
    </ol>
  </li>
  <li>
    <ol>
      <li>Kaj la serpento estis pli ruza, ol cxiuj kampaj bestoj, kiujn kreis Dio la Eternulo. Kaj gxi diris al la virino: CXu Dio diris, ke vi ne mangxu de cxiuj arboj de la gxardeno?</li>
      <li>Kaj la virino diris al la serpento: La fruktojn de la arboj de la gxardeno ni povas mangxi;</li>
      <li>sed pri la fruktoj de la arbo, kiu estas en la mezo de la gxardeno, Dio diris: Ne mangxu ion de ili kaj ne tusxu ilin, por ke vi ne mortu.</li>
      <li>Kaj la serpento diris al la virino: Ne, vi ne mortos;</li>
      <li>sed Dio scias, ke en la tago, en kiu vi mangxos ion de ili, malfermigxos viaj okuloj kaj vi estos kiel Dio, vi scios bonon kaj malbonon.</li>
      <li>Kaj la virino vidis, ke la arbo estas bona por mangxi kaj gxi estas cxarma por la okuloj, kaj la arbo estas dezirinda por sagxigxi; kaj sxi prenis de gxiaj fruktoj, kaj sxi mangxis, kaj sxi donis kune ankaux al sia edzo, kaj li mangxis.</li>
      <li>Kaj malfermigxis la okuloj de ili ambaux, kaj ili sciigxis, ke ili estas nudaj; kaj ili kunkudris foliojn de figarbo kaj faris al si zonajxojn.</li>
      <li>Kaj ili auxdis la vocxon de Dio la Eternulo, kiu marsxis en la gxardeno dum la malvarmeto de la tago; kaj Adam kaj lia edzino kasxigxis de Dio la Eternulo inter la arboj de la gxardeno.</li>
      <li>Kaj Dio la Eternulo vokis Adamon, kaj diris al li: Kie vi estas?</li>
      <li>Kaj tiu diris: Vian vocxon mi auxdis en la gxardeno, kaj mi ektimis,  cxar mi estas nuda; kaj mi kasxis min.</li>
      <li>Kaj Dio diris: Kiu diris al vi, ke vi estas nuda? cxu vi ne mangxis de la arbo, pri kiu Mi ordonis al vi, ke vi ne mangxu de gxi?</li>
      <li>Kaj Adam diris: La edzino, kiun Vi donis al mi kiel kunulinon, sxi donis al mi de la arbo, kaj mi mangxis.</li>
      <li>Kaj Dio la Eternulo diris al la virino: Kial vi tion faris? Kaj la virino diris: La serpento tromplogis min, kaj mi mangxis.</li>
      <li>Kaj Dio la Eternulo diris al la serpento: CXar vi tion faris, tial estu malbenita inter cxiuj brutoj kaj inter cxiuj bestoj de la kampo; sur via ventro vi irados kaj teron vi mangxados dum via tuta vivo.</li>
      <li>Kaj Mi metos malamikecon inter vi kaj la virino kaj inter via idaro kaj sxia idaro; gxi frapados vian kapon, kaj vi pikados gxian kalkanon.</li>
      <li>Al la virino Li diris: Mi multigos viajn suferojn dum via gravedeco; en doloro vi naskados infanojn; kaj al via viro vi vin tiros, kaj li regos super vi.</li>
      <li>Kaj al Adam Li diris: CXar vi obeis la vocxon de via edzino, kaj vi mangxis de la arbo, pri kiu Mi ordonis al vi, dirante, ke vi ne mangxu de gxi, tial malbenita estu la tero pro vi; kun suferoj vi mangxados de gxi dum via tuta vivo.</li>
      <li>Kaj dornojn kaj pikajxojn gxi kreskigos por vi, kaj vi mangxados herbojn de la kampo.</li>
      <li>En la sxvito de via vizagxo vi mangxados panon, gxis vi revenos en la teron, el kiu vi estas prenita; cxar vi estas polvo kaj refarigxos polvo.</li>
      <li>Kaj Adam donis al sia edzino la nomon Eva, cxar sxi estis patrino de cxiuj vivantoj.</li>
      <li>Kaj Dio la Eternulo faris por Adam kaj por lia edzino vestojn el felo,  kaj Li vestis ilin.</li>
      <li>Kaj Dio la Eternulo diris: Jen Adam farigxis kiel unu el Ni, sciante bonon kaj malbonon; nun eble li etendos sian manon kaj prenos ankaux de la arbo de vivo kaj mangxos kaj vivos eterne.</li>
      <li>Kaj Dio la Eternulo eligis lin el la Edena gxardeno, por ke li prilaboradu la teron, el kiu li estis prenita.</li>
      <li>Kaj Li elpelis Adamon, kaj lokis antaux la Edena gxardeno la kerubon kaj la turnigxantan flaman glavon, por gardi la vojon al la arbo de vivo.</li>
    </ol>
  </li>
  <li>
    <ol>
      <li>Kaj Adam ekkonis Evan, sian edzinon, kaj sxi gravedigxis, kaj sxi naskis Kainon; kaj sxi diris: Mi akiris homon de la Eternulo.</li>
      <li>Kaj plue sxi naskis lian fraton Habel. Kaj Habel farigxis sxafpasxtisto,  kaj Kain farigxis terlaboristo.</li>
      <li>Kaj post ia tempo farigxis, ke Kain alportis el la fruktoj de la tero donacoferon al la Eternulo.</li>
      <li>Kaj Habel ankaux alportis el la unuenaskitoj de siaj sxafoj kaj el ilia graso. Kaj la Eternulo atentis Habelon kaj lian donacoferon;</li>
      <li>sed Kainon kaj lian donacoferon Li ne atentis. Kaj Kain tre ekkoleris,  kaj lia vizagxo klinigxis.</li>
      <li>Kaj la Eternulo diris al Kain: Kial vi koleras? kaj kial klinigxis via vizagxo?</li>
      <li>Ja se vi agos bone, vi estos forta; sed se vi agos malbone, la peko kusxos cxe la pordo, kaj vin gxi aspiros, sed vi regu super gxi.</li>
      <li>Kaj Kain parolis kun sia frato Habel; kaj kiam ili estis sur la kampo,  Kain levigxis kontraux sian fraton Habel kaj mortigis lin.</li>
      <li>Kaj la Eternulo diris al Kain: Kie estas via frato Habel? Kaj tiu diris:  Mi ne scias; cxu mi estas gardisto de mia frato?</li>
      <li>Kaj Li diris: Kion vi faris? la vocxo de la sango de via frato krias al Mi de la tero.</li>
      <li>Kaj nun estu malbenita de sur la tero, kiu malfermis sian busxon, por preni la sangon de via frato el via mano.</li>
      <li>Kiam vi prilaboros la teron, gxi ne plu donos al vi sian forton; vaganto kaj forkuranto vi estos sur la tero.</li>
      <li>Kaj Kain diris al la Eternulo: Pli granda estas mia puno, ol kiom mi povos elporti.</li>
      <li>Jen Vi forpelas min hodiaux de sur la tero, kaj mi devas min kasxi de antaux Via vizagxo, kaj mi estos vaganto kaj forkuranto sur la tero, kaj iu ajn, kiu min renkontos, mortigos min.</li>
      <li>Kaj la Eternulo diris al li: Sciu, ke al iu, kiu mortigos Kainon, estos vengxite sepoble. Kaj la Eternulo faris sur Kain signon, ke ne mortigu lin iu, kiu lin renkontos.</li>
      <li>Kaj Kain foriris de antaux la Eternulo, kaj logxigxis en la lando Nod,  oriente de Eden.</li>
      <li>Kaj Kain ekkonis sian edzinon, kaj sxi gravedigxis, kaj sxi naskis HXanohxon. Kaj li konstruis urbon, kaj li donis al la urbo nomon laux la nomo de sia filo: HXanohx.</li>
      <li>Kaj al HXanohx naskigxis Irad, kaj al Irad naskigxis Mehxujael, kaj al Mehxujael naskigxis Metusxael, kaj al Metusxael naskigxis Lemehx.</li>
      <li>Kaj Lemehx prenis al si du edzinojn: unu havis la nomon Ada, kaj la dua havis la nomon Cila.</li>
      <li>Kaj Ada naskis Jabalon; li estis la patro de tiuj, kiuj logxas en tendoj kaj pasxtas brutojn.</li>
      <li>Kaj la nomo de lia frato estis Jubal; li estis la patro de cxiuj, kiuj ludas harpon kaj fluton.</li>
      <li>Cila ankaux naskis Tubal-Kainon, forgxanton de diversaj majstrajxoj el kupro kaj fero. Kaj la fratino de Tubal-Kain estis Naama.</li>
      <li>Kaj Lemehx diris al siaj edzinoj Ada kaj Cila:</li>
      <li>Auxskultu mian vocxon, edzinoj de Lemehx,  Atentu mian parolon!  CXar viron mi mortigis por vundo al mi Kaj junulon por tubero al mi;  Se sepoble estos vengxite por Kain,  Por Lemehx estos sepdek-sepoble.</li>
      <li>Kaj denove Adam ekkonis sian edzinon, kaj sxi naskis filon, kaj donis al li la nomon Set: CXar Dio metis al mi alian semon anstataux Habel, kiun mortigis Kain.</li>
      <li>Kaj al Set ankaux naskigxis filo, kaj li donis al li la nomon Enosx.  Tiam oni komencis alvokadi la nomon de la Eternulo.</li>
    </ol>
  </li>
  <li>
    <ol>
      <li>Jen estas la libro de naskoj de Adam. Kiam Dio kreis la homon, Li faris lin laux la bildo de Dio;</li>
      <li>kiel viron kaj virinon Li kreis ilin, kaj Li benis ilin kaj donis al ili la nomon Homo en la tago de ilia naskigxo.</li>
      <li>Kaj Adam vivis cent tridek jarojn, kaj al li naskigxis filo laux lia bildo kaj simileco, kaj li donis al li la nomon Set.</li>
      <li>Kaj Adam vivis, post kiam naskigxis al li Set, okcent jarojn, kaj naskigxis al li filoj kaj filinoj.</li>
      <li>Kaj la tuta vivo, kiun travivis Adam, estis nauxcent tridek jaroj, kaj li mortis.</li>
      <li>Kaj Set vivis cent kvin jarojn, kaj naskigxis al li Enosx.</li>
      <li>Kaj Set vivis, post kiam naskigxis al li Enosx, okcent sep jarojn, kaj naskigxis al li filoj kaj filinoj.</li>
      <li>Kaj la tuta vivo de Set estis nauxcent dek du jaroj, kaj li mortis.</li>
      <li>Kaj Enosx vivis nauxdek jarojn, kaj naskigxis al li Kenan.</li>
      <li>Kaj Enosx vivis, post kiam naskigxis al li Kenan, okcent dek kvin jarojn, kaj naskigxis al li filoj kaj filinoj.</li>
      <li>Kaj la tuta vivo de Enosx estis nauxcent kvin jaroj, kaj li mortis.</li>
      <li>Kaj Kenan vivis sepdek jarojn, kaj naskigxis al li Mahalalel.</li>
      <li>Kaj Kenan vivis, post kiam naskigxis al li Mahalalel, okcent kvardek jarojn, kaj naskigxis al li filoj kaj filinoj.</li>
      <li>Kaj la tuta vivo de Kenan estis nauxcent dek jaroj, kaj li mortis.</li>
      <li>Kaj Mahalalel vivis sesdek kvin jarojn, kaj naskigxis al li Jared.</li>
      <li>Kaj Mahalalel vivis, post kiam naskigxis al li Jared, okcent tridek jarojn, kaj naskigxis al li filoj kaj filinoj.</li>
      <li>Kaj la tuta vivo de Mahalalel estis okcent nauxdek kvin jaroj, kaj li mortis.</li>
      <li>Kaj Jared vivis cent sesdek du jarojn, kaj naskigxis al li HXanohx.</li>
      <li>Kaj Jared vivis, post kiam naskigxis al li HXanohx, okcent jarojn, kaj naskigxis al li filoj kaj filinoj.</li>
      <li>Kaj la tuta vivo de Jared estis nauxcent sesdek du jaroj, kaj li mortis.</li>
      <li>Kaj HXanohx vivis sesdek kvin jarojn, kaj naskigxis al li Metusxelahx.</li>
      <li>Kaj HXanohx iradis kun Dio, post kiam naskigxis al li Metusxelahx,  tricent jarojn, kaj naskigxis al li filoj kaj filinoj.</li>
      <li>Kaj la tuta vivo de HXanohx estis tricent sesdek kvin jaroj.</li>
      <li>Kaj HXanohx iradis kun Dio; kaj li malaperis, cxar Dio lin prenis.</li>
      <li>Kaj Metusxelahx vivis cent okdek sep jarojn, kaj naskigxis al li Lemehx.</li>
      <li>Kaj Metusxelahx vivis, post kiam naskigxis al li Lemehx, sepcent okdek du jarojn, kaj naskigxis al li filoj kaj filinoj.</li>
      <li>Kaj la tuta vivo de Metusxelahx estis nauxcent sesdek naux jaroj, kaj li mortis.</li>
      <li>Kaj Lemehx vivis cent okdek du jarojn, kaj naskigxis al li filo.</li>
      <li>Kaj li donis al li la nomon Noa, dirante: CXi tiu konsolos nin en niaj faroj kaj en la laboroj de niaj manoj sur la tero, kiun la Eternulo malbenis.</li>
      <li>Kaj Lemehx vivis, post kiam naskigxis al li Noa, kvincent nauxdek kvin jarojn, kaj naskigxis al li filoj kaj filinoj.</li>
      <li>Kaj la tuta vivo de Lemehx estis sepcent sepdek sep jaroj, kaj li mortis.</li>
      <li>Kaj Noa havis la agxon de kvincent jaroj, kaj al Noa naskigxis SXem,  HXam, kaj Jafet.</li>
    </ol>
  </li>
  <li>
    <ol>
      <li>Kaj kiam la homoj komencis multigxi sur la tero kaj al ili naskigxis filinoj,</li>
      <li>tiam la filoj de Dio vidis la filinojn de la homoj, ke ili estas belaj;  kaj ili prenis al si edzinojn el cxiuj, kiujn ili elektis.</li>
      <li>Kaj la Eternulo diris: Ne regos Mia spirito inter la homoj eterne, pro iliaj pekoj, cxar ili estas karno; ilia vivo estu cent dudek jaroj.</li>
      <li>Gigantoj estis sur la tero en tiu tempo, ecx post kiam la filoj de Dio venis al la filinoj de la homoj kaj cxi tiuj naskis al ili. Tio estis la fortuloj, tre famaj de plej antikva tempo.</li>
      <li>Kaj la Eternulo vidis, ke granda estas la malboneco de la homoj sur la tero kaj ke cxiuj pensoj kaj intencoj de iliaj koroj estas nur malbono en cxiu tempo;</li>
      <li>tiam la Eternulo pentis, ke Li kreis la homon sur la tero, kaj Li afliktigxis en Sia koro.</li>
      <li>Kaj la Eternulo diris: Mi ekstermos de sur la tero la homon, kiun Mi kreis, de la homo gxis la brutoj, gxis la rampajxoj, kaj gxis la birdoj de la cxielo; cxar Mi pentas, ke Mi ilin kreis.</li>
      <li>Sed Noa akiris placxon en la okuloj de la Eternulo.</li>
      <li>Jen estas la historio de Noa: Noa estis homo virta kaj senmakula en sia generacio; kun Dio Noa iradis.</li>
      <li>Kaj naskigxis al Noa tri filoj: SXem, HXam, kaj Jafet.</li>
      <li>Kaj la tero malvirtigxis antaux Dio, kaj la tero plenigxis de maljustajxoj.</li>
      <li>Kaj Dio vidis la teron, ke gxi malvirtigxis, cxar cxiu karno malvirtigis sian vojon sur la tero.</li>
      <li>Kaj Dio diris al Noa: La fino de cxiu karno venis antaux Min, cxar la tero plenigxis de maljustajxoj per ili, kaj jen Mi pereigos ilin kun la tero.</li>
      <li>Faru al vi arkeon el ligno gofera; apartajxojn faru en la arkeo, kaj sxmiru gxin per pecxo interne kaj ekstere.</li>
      <li>Kaj faru gxin tiamaniere: tricent ulnoj estu la longo de la arkeo,  kvindek ulnoj gxia largxo, kaj tridek ulnoj gxia alto.</li>
      <li>Fenestron faru en la arkeo, supre, kun la alto de unu ulno, kaj la pordon de la arkeo vi faros en la flanko; malsupran spacon, duan spacon, kaj trian spacon faru en gxi.</li>
      <li>Kaj jen Mi venigos akvan diluvon sur la teron, por ekstermi cxiun karnon, kiu havas en si spiriton de vivo sub la cxielo; cxio, kio estas sur la tero, pereos.</li>
      <li>Kaj Mi starigos Mian interligon kun vi; kaj vi eniros en la arkeon, vi kaj viaj filoj kaj via edzino kaj la edzinoj de viaj filoj kune kun vi.</li>
      <li>Kaj el cxiuj vivajxoj, el cxiu karno, enkonduku po unu paro el cxiuj en la arkeon, ke ili restu vivaj kun vi; virbesto kaj virinbesto ili estu.</li>
      <li>El la birdoj laux iliaj specoj, kaj el la brutoj laux iliaj specoj, el cxiuj rampajxoj de la tero laux iliaj specoj, po paro el cxiuj eniru kun vi,  por resti vivaj.</li>
      <li>Kaj vi prenu al vi el cxiuj mangxajxoj, kiuj estas mangxataj, kaj kolektu al vi; kaj gxi estu por vi kaj por ili por mangxi.</li>
      <li>Kaj Noa tion faris; cxion, kiel Dio al li ordonis, tiel li faris.</li>
    </ol>
  </li>
  <li>
    <ol>
      <li>Kaj la Eternulo diris al Noa: Eniru vi kaj via tuta familio en la arkeon,  cxar vin Mi vidis, ke vi estas virtulo antaux Mi en cxi tiu generacio.</li>
      <li>El cxiuj brutoj puraj prenu al vi po sep paroj, virbestojn kaj iliajn inojn; kaj el la brutoj, kiuj ne estas puraj, po du, virbeston kaj gxian inon.</li>
      <li>Ankaux el la birdoj de la cxielo po sep paroj, virbestojn kaj virinbestojn, por ke semo restu sur la tuta tero.</li>
      <li>CXar post sep tagoj Mi pluvigos sur la teron dum kvardek tagoj kaj kvardek noktoj, kaj Mi ekstermos de sur la tero cxiujn ekzistajxojn, kiujn Mi kreis.</li>
      <li>Kaj Noa faris cxion, kion la Eternulo al li ordonis.</li>
      <li>Kaj Noa havis la agxon de sescent jaroj, kiam la akva diluvo venis sur la teron.</li>
      <li>Kaj eniris Noa kaj liaj filoj kaj lia edzino kaj la edzinoj de liaj filoj kune kun li en la arkeon, pro la akvo de la diluvo.</li>
      <li>El la brutoj puraj, kaj el la brutoj, kiuj ne estas puraj, kaj el la birdoj, kaj el cxiuj rampajxoj sur la tero,</li>
      <li>po unu paro venis al Noa en la arkeon, virbesto kaj ino, kiel Dio ordonis al Noa.</li>
      <li>Kaj kiam pasis la sep tagoj, la diluva akvo venis sur la teron.</li>
      <li>En la sescenta jaro de la vivo de Noa, en la dua monato, en la dek-sepa tago de la monato, en tiu tago disfendigxis cxiuj fontoj de la granda abismo kaj la aperturoj de la cxielo malfermigxis.</li>
      <li>Kaj estis pluvo sur la tero dum kvardek tagoj kaj kvardek noktoj.</li>
      <li>GXuste en tiu tago eniris en la arkeon Noa, kaj SXem kaj HXam kaj Jafet,  la filoj de Noa, kaj la edzino de Noa, kaj la tri edzinoj de liaj filoj kune kun ili;</li>
      <li>ili, kaj cxiuj bestoj laux siaj specoj, kaj cxiuj brutoj laux siaj specoj, kaj cxiuj rampajxoj, kiuj rampas sur la tero, laux siaj specoj, kaj cxiuj flugajxoj laux siaj specoj, cxiuj birdoj, cxiuj flugilhavantoj.</li>
      <li>Kaj eniris al Noa en la arkeon po du el cxiu karno, kiu havas en si spiriton de vivo.</li>
      <li>Kaj la venintoj, virbesto kaj ino el cxiu karno, eniris, kiel ordonis al ili Dio; kaj la Eternulo fermis post ili.</li>
      <li>Kaj estis diluvo dum kvardek tagoj sur la tero; kaj multigxis la akvo kaj levis la arkeon, kaj gxi estis alte super la tero.</li>
      <li>Kaj la akvo fortigxis sur la tero, kaj la arkeo nagxis sur la suprajxo de la akvo.</li>
      <li>Kaj la akvo treege fortigxis kaj tre multigxis sur la tero; kaj kovrigxis cxiuj altaj montoj, kiuj estas sub la cxielo.</li>
      <li>Dek kvin ulnojn pli alte levigxis la akvo kaj kovris la montojn.</li>
      <li>Kaj pereis cxiu karno, kiu movigxas sur la tero, la birdoj kaj la brutoj kaj la bestoj, kaj cxiuj rampajxoj, kiuj rampas sur la tero, kaj cxiuj homoj.</li>
      <li>CXio, kio havis en si spiriton de vivo, el cxio, kio estis sur la seka tero, mortis.</li>
      <li>Kaj ekstermigxis cxiuj ekzistajxoj, kiuj estis sur la tero, de homo gxis brutoj kaj rampajxoj kaj birdoj de la cxielo; ili ekstermigxis de sur la tero; kaj restis nur Noa kaj kio estis kun li en la arkeo.</li>
      <li>Kaj la akvo okupis la teron dum cent kvindek tagoj.</li>
    </ol>
  </li>
  <li>
    <ol>
      <li>Kaj Dio rememoris Noan, kaj cxiujn bestojn kaj cxiujn brutojn, kiuj estis kun li en la arkeo; kaj Dio venigis venton sur la teron, kaj la akvo kvietigxis.</li>
      <li>Kaj fermigxis la fontoj de la abismo kaj la aperturoj de la cxielo, kaj cxesigxis la pluvo el la cxielo.</li>
      <li>Kaj iom post iom reforigxis la akvo de sur la tero, kaj la akvo komencis malmultigxi post la paso de cent kvindek tagoj.</li>
      <li>Kaj la arkeo haltis en la sepa monato, en la dek-sepa tago de la monato,  sur la montoj Ararat.</li>
      <li>Kaj la akvo konstante malpliigxadis gxis la deka monato; en la unua tago de la deka monato montrigxis la suproj de la montoj.</li>
      <li>Kaj post kvardek tagoj Noa malfermis la fenestron de la arkeo, kiun li faris.</li>
      <li>Kaj li ellasis korvon, kaj gxi elflugis, forflugadis kaj revenadis, gxis forsekigxis la akvo sur la tero.</li>
      <li>Kaj li ellasis de si kolombon, por vidi, cxu jam malfortigxis la akvo sur la tero.</li>
      <li>Sed la kolombo ne trovis ripozejon por siaj piedoj, kaj gxi revenis al li en la arkeon, cxar akvo estis sur la suprajxo de la tuta tero. Kaj li etendis sian manon kaj prenis la kolombon kaj envenigis gxin al si en la arkeon.</li>
      <li>Kaj li atendis ankoraux aliajn sep tagojn, kaj li denove ellasis la kolombon el la arkeo.</li>
      <li>Kaj revenis al li la kolombo en tempo vespera, kaj jen gxi havis en sia busxo desxiritan folion de olivarbo; kaj Noa konvinkigxis, ke la akvo malfortigxis sur la tero.</li>
      <li>Kaj li atendis ankoraux aliajn sep tagojn, kaj li ellasis la kolombon,  kaj cxi tiu jam ne plu revenis al li.</li>
      <li>Kaj en la sescent-unua jaro, en la unua tago de la unua monato,  forsekigxis la akvo sur la tero; kaj Noa malfermis la tegmenton de la arkeo,  kaj li vidis, ke sekigxis la suprajxo de la tero.</li>
      <li>Kaj en la dua monato, en la dudek-sepa tago de la monato, la tero elsekigxis.</li>
      <li>Kaj Dio diris al Noa jene:</li>
      <li>Eliru el la arkeo, vi kaj via edzino kaj viaj filoj kaj la edzinoj de viaj filoj kune kun vi;</li>
      <li>cxiujn bestojn, kiuj estas kun vi, el cxiu karno, el la birdoj kaj brutoj, kaj el cxiuj rampajxoj, kiuj rampas sur la tero, elirigu kune kun vi;  kaj ili movigxu sur la tero kaj fruktu kaj multigxu sur la tero.</li>
      <li>Kaj eliris Noa kaj liaj filoj kaj lia edzino kaj la edzinoj de liaj filoj kune kun li.</li>
      <li>CXiuj bestoj, cxiuj rampajxoj, kaj cxiuj birdoj, cxio, kio movigxas sur la tero, laux siaj familioj, eliris el la arkeo.</li>
      <li>Kaj Noa konstruis altaron al la Eternulo, kaj li prenis el cxiuj puraj brutoj kaj el cxiuj puraj birdoj kaj oferis bruloferojn sur la altaro.</li>
      <li>Kaj la Eternulo flaris la agrablan odoron, kaj la Eternulo diris en Sia koro: Mi ne plu malbenos la teron pro la homo, cxar la penso de la homa koro estas malbona jam de lia juneco; kaj Mi ne batos plu cxion vivantan, kiel Mi faris.</li>
      <li>De nun tiel longe, kiel la tero ekzistos, semado kaj rikoltado, malvarmo kaj varmo, somero kaj vintro, tago kaj nokto ne cxesigxos.</li>
    </ol>
  </li>
  <li>
    <ol>
      <li>Kaj Dio benis Noan kaj liajn filojn, kaj diris al ili: Fruktu kaj multigxu, kaj plenigu la teron.</li>
      <li>Kaj ili timu vin kaj tremu antaux vi, cxiuj bestoj de la tero kaj cxiuj birdoj de la cxielo, cxio, kio movigxas sur la tero, kaj cxiuj fisxoj de la maro; en viajn manojn ili estas transdonitaj.</li>
      <li>CXio, kio movigxas kaj vivas, servu al vi kiel mangxajxo; kiel verdan herbon, Mi donis al vi cxion.</li>
      <li>Nur karnon kune kun gxia animo, la sango, ne mangxu.</li>
      <li>Ankaux vian sangon kaj animon Mi repostulos, el la manoj de cxiuj bestoj Mi gxin repostulos, kaj el la manoj de homo, el la manoj de cxiu homo pro lia frato Mi repostulos la animon de homo.</li>
      <li>Se iu versxos sangon de homo, lia sango ankaux estos versxita de homo;  cxar laux la bildo de Dio estas farita la homo.</li>
      <li>Kaj vi fruktu kaj multigxu, movigxadu sur la tero kaj multigxu sur gxi.</li>
      <li>Kaj Dio diris al Noa kaj al liaj filoj kune kun li jene:</li>
      <li>Jen Mi starigas Mian interligon kun vi kaj kun via idaro post vi;</li>
      <li>kaj kun cxiu viva ekzistajxo, kiu estas kun vi, el birdoj, el brutoj,  kaj el cxiuj bestoj de la tero kun vi, el cxiuj, kiuj eliris el la arkeo, kun cxiuj bestoj de la tero.</li>
      <li>Kaj Mi starigas Mian interligon kun vi, ke ne ekstermigxos plu cxiu karno per akvo de diluvo, kaj ne estos plu diluvo, por pereigi la teron.</li>
      <li>Kaj Dio diris: CXi tio estas la signo de la interligo, kiun Mi metas inter Mi kaj inter vi kaj inter cxiu viva ekzistajxo, kiu estas kun vi, por eternaj generacioj:</li>
      <li>Mian arkon Mi metas en la nubon, kaj gxi estu signo de la interligo inter Mi kaj la tero.</li>
      <li>Kaj kiam Mi venigos nubon super la teron, montrigxos la arko en la nubo;</li>
      <li>kaj Mi rememoros Mian interligon, kiu ekzistas inter Mi kaj vi kaj cxiu viva ekzistajxo el cxiu karno, kaj la akvo ne farigxos plu diluvo, por pereigi cxiun karnon.</li>
      <li>Kaj la arko estos en la nubo; kaj Mi gxin vidos, por memori pri la eterna interligo inter Dio kaj cxiu viva ekzistajxo el cxiu karno, kiu estas sur la tero.</li>
      <li>Kaj Dio diris al Noa: CXi tio estas la signo de la interligo, kiun Mi starigis inter Mi kaj cxiu karno, kiu estas sur la tero.</li>
      <li>Kaj la filoj de Noa, kiuj eliris el la arkeo, estis: SXem, HXam, kaj Jafet; kaj HXam estis la patro de Kanaan.</li>
      <li>Tio estis la tri filoj de Noa; kaj de ili diskreskis la tuta logxantaro de la tero.</li>
      <li>Kaj Noa komencis terkultivan laboron kaj plantis vinbergxardenon.</li>
      <li>Kaj li trinkis el la vino kaj ebriigxis, kaj nudigxis en sia tendo.</li>
      <li>Kaj HXam, la patro de Kanaan, vidis la nudecon de sia patro, kaj li diris tion al siaj du fratoj ekstere.</li>
      <li>Kaj SXem kaj Jafet prenis la veston kaj metis gxin sur siajn sxultrojn,  kaj iris dorsdirekte kaj kovris la nudecon de sia patro; kaj iliaj vizagxoj estis turnitaj malantauxen, kaj la nudecon de sia patro ili ne vidis.</li>
      <li>Kaj Noa vekigxis de sia ebrieco, kaj li sciigxis, kiel agis kun li lia pli juna filo.</li>
      <li>Kaj li diris:  Malbenita estu Kanaan;  Sklavo de sklavoj li estu cxe siaj fratoj.</li>
      <li>Kaj li diris:  Glorata estu la Eternulo, la Dio de SXem;  Kaj Kanaan estu sklavo al ili;</li>
      <li>Dio disvastigu Jafeton,  Kaj li logxu en la tendoj de SXem,  Kaj Kanaan estu sklavo al ili.</li>
      <li>Kaj Noa vivis post la diluvo tricent kvindek jarojn.</li>
      <li>Kaj la tuta vivo de Noa estis nauxcent kvindek jaroj, kaj li mortis.</li>
    </ol>
  </li>
  <li>
    <ol>
      <li>Jen estas la generaciaro de la filoj de Noa: SXem, HXam, kaj Jafet. Kaj naskigxis al ili filoj post la diluvo.</li>
      <li>La filoj de Jafet: Gomer kaj Magog kaj Madaj kaj Javan kaj Tubal kaj Mesxehx kaj Tiras.</li>
      <li>Kaj la filoj de Gomer: Asxkenaz kaj Rifat kaj Togarma.</li>
      <li>Kaj la filoj de Javan: Elisxa kaj Tarsxisx, Kitim kaj Dodanim.</li>
      <li>De cxi tiuj dissemigxis la insuloj da popoloj en siaj landoj, cxiu laux sia lingvo, laux siaj gentoj kaj nacioj.</li>
      <li>Kaj la filoj de HXam: Kusx kaj Micraim kaj Put kaj Kanaan.</li>
      <li>Kaj la filoj de Kusx: Seba kaj HXavila kaj Sabta kaj Raama kaj Sabtehxa;  kaj la filoj de Raama; SXeba kaj Dedan.</li>
      <li>Kaj Kusx naskigis Nimrodon, kiu komencis esti potenca sur la tero.</li>
      <li>Li estis potenca cxasisto antaux la Eternulo; tial oni diras: Kiel Nimrod, potenca cxasisto antaux la Eternulo.</li>
      <li>Kaj la komenco de lia regno estis Babel kaj Erehx kaj Akad kaj Kalne en la lando SXinar.</li>
      <li>El cxi tiu lando li eliris en Asirion kaj konstruis la urbojn Nineve kaj Rehxobot kaj Kalahx,</li>
      <li>kaj Resen inter Nineve kaj Kalahx (gxi estis la granda urbo).</li>
      <li>Kaj Micraim naskigis la Ludidojn kaj la Anamidojn kaj la Lehabidojn kaj la Naftuhxidojn</li>
      <li>kaj la Patrusidojn kaj la Kasluhxidojn (de kiuj devenis la Filisxtoj)  kaj la Kaftoridojn.</li>
      <li>Kaj de Kanaan naskigxis Cidon, lia unuenaskito, kaj HXet,</li>
      <li>kaj la Jebusidoj kaj la Amoridoj kaj la Girgasxidoj</li>
      <li>kaj la HXividoj kaj la Arkidoj kaj la Sinidoj</li>
      <li>kaj la Arvadidoj kaj la Cemaridoj kaj la HXamatidoj; kaj poste la gentoj Kanaanaj disigxis.</li>
      <li>Kaj la limoj de la Kanaanidoj estis de Cidon gxis Gerar kaj Gaza, gxis Sodom kaj Gomora, Adma kaj Ceboim gxis Lasxa.</li>
      <li>Tio estas la filoj de HXam laux siaj gentoj kaj lingvoj, en siaj landoj kaj nacioj.</li>
      <li>Naskigxis infanoj ankaux al SXem, la patro de cxiuj Eberidoj, pli maljuna frato de Jafet.</li>
      <li>La filoj de SXem: Elam kaj Asxur kaj Arpahxsxad kaj Lud kaj Aram.</li>
      <li>Kaj la filoj de Aram: Uc kaj HXul kaj Geter kaj Masx.</li>
      <li>Kaj al Arpahxsxad naskigxis SXelahx, kaj al SXelahx naskigxis Eber.</li>
      <li>Kaj al Eber naskigxis du filoj: la nomo de unu estis Peleg, cxar dum lia vivo dividigxis la tero; kaj la nomo de lia frato estis Joktan.</li>
      <li>Kaj al Joktan naskigxis Almodad kaj SXelef kaj HXacarmavet kaj Jerahx</li>
      <li>kaj Hadoram kaj Uzal kaj Dikla</li>
      <li>kaj Obal kaj Abimael kaj SXeba</li>
      <li>kaj Ofir kaj HXavila kaj Jobab. CXiuj cxi tiuj estis filoj de Joktan.</li>
      <li>Kaj ilia logxloko estis de Mesxa gxis Sefar, la orienta monto.</li>
      <li>Tio estas la filoj de SXem laux siaj gentoj kaj lingvoj, en siaj landoj, laux siaj nacioj.</li>
      <li>Tio estas la gentoj de la filoj de Noa, laux siaj generacioj, en siaj nacioj; kaj de ili disigxis la popoloj sur la tero post la diluvo.</li>
    </ol>
  </li>
  <li>
    <ol>
      <li>Sur la tuta tero estis unu lingvo kaj unu parolmaniero.</li>
      <li>Kaj kiam ili ekiris de la oriento, ili trovis valon en la lando SXinar kaj tie eklogxis.</li>
      <li>Kaj ili diris unu al alia: Venu, ni faru brikojn kaj ni brulpretigu ilin per fajro. Kaj la brikoj farigxis por ili sxtonoj, kaj la bitumo farigxis por ili kalko.</li>
      <li>Kaj ili diris: Venu, ni konstruu al ni urbon, kaj turon, kies supro atingos la cxielon, kaj ni akiru al ni gloron, antaux ol ni disigxos sur la suprajxo de la tuta tero.</li>
      <li>Kaj la Eternulo mallevigxis, por vidi la urbon kaj la turon, kiujn konstruis la homidoj.</li>
      <li>Kaj la Eternulo diris: Jen estas unu popolo, kaj unu lingvon ili cxiuj havas; kaj jen, kion ili komencis fari, kaj ili ne estos malhelpataj en cxio,  kion ili decidis fari.</li>
      <li>Ni mallevigxu do, kaj Ni konfuzu tie ilian lingvon, por ke unu ne komprenu la parolon de alia.</li>
      <li>Kaj la Eternulo disigis ilin de tie sur la suprajxon de la tuta tero,  kaj ili cxesis konstrui la urbon.</li>
      <li>Tial oni donis al gxi la nomon Babel, cxar tie la Eternulo konfuzis la lingvon de la tuta tero kaj de tie la Eternulo disigis ilin sur la suprajxon de la tuta tero.</li>
      <li>Jen estas la generaciaro de SXem: SXem havis la agxon de cent jaroj,  kaj naskigxis al li Arpahxsxad, du jarojn post la diluvo.</li>
      <li>Kaj SXem vivis post la naskigxo de Arpahxsxad kvincent jarojn, kaj naskigxis al li filoj kaj filinoj.</li>
      <li>Kaj Arpahxsxad vivis tridek kvin jarojn, kaj naskigxis al li SXelahx.</li>
      <li>Kaj Arpahxsxad vivis post la naskigxo de SXelahx kvarcent tri jarojn,  kaj naskigxis al li filoj kaj filinoj.</li>
      <li>Kaj SXelahx vivis tridek jarojn, kaj naskigxis al li Eber.</li>
      <li>Kaj SXelahx vivis post la naskigxo de Eber kvarcent tri jarojn, kaj naskigxis al li filoj kaj filinoj.</li>
      <li>Kaj Eber vivis tridek kvar jarojn, kaj naskigxis al li Peleg.</li>
      <li>Kaj Eber vivis post la naskigxo de Peleg kvarcent tridek jarojn, kaj naskigxis al li filoj kaj filinoj.</li>
      <li>Kaj Peleg vivis tridek jarojn, kaj naskigxis al li Reu.</li>
      <li>Kaj Peleg vivis post la naskigxo de Reu ducent naux jarojn, kaj naskigxis al li filoj kaj filinoj.</li>
      <li>Kaj Reu vivis tridek du jarojn, kaj naskigxis al li Serug.</li>
      <li>Kaj Reu vivis post la naskigxo de Serug ducent sep jarojn, kaj naskigxis al li filoj kaj filinoj.</li>
      <li>Kaj Serug vivis tridek jarojn, kaj naskigxis al li Nahxor.</li>
      <li>Kaj Serug vivis post la naskigxo de Nahxor ducent jarojn, kaj naskigxis al li filoj kaj filinoj.</li>
      <li>Kaj Nahxor vivis dudek naux jarojn, kaj naskigxis al li Terahx.</li>
      <li>Kaj Nahxor vivis post la naskigxo de Terahx cent dek naux jarojn, kaj naskigxis al li filoj kaj filinoj.</li>
      <li>Kaj Terahx vivis sepdek jarojn, kaj naskigxis al li Abram, Nahxor, kaj Haran.</li>
      <li>Kaj jen estas la generaciaro de Terahx: al Terahx naskigxis Abram,  Nahxor, kaj Haran; kaj al Haran naskigxis Lot.</li>
      <li>Kaj Haran mortis antaux sia patro Terahx en sia lando de naskigxo, en Ur la HXaldea.</li>
      <li>Kaj Abram kaj Nahxor prenis al si edzinojn; la nomo de la edzino de Abram estis Saraj, kaj la nomo de la edzino de Nahxor estis Milka, filino de Haran, kiu estis la patro de Milka kaj la patro de Jiska.</li>
      <li>Kaj Saraj estis senfrukta kaj ne havis infanon.</li>
      <li>Kaj Terahx prenis sian filon Abram kaj sian nepon Lot, filo de Haran,  kaj sian bofilinon Saraj, edzino de lia filo Abram; kaj ili eliris kune el Ur la HXaldea, por iri en la landon Kanaanan; kaj ili venis gxis HXaran kaj enlogxigxis tie.</li>
      <li>Kaj Terahx atingis la agxon de ducent kvin jaroj, kaj Terahx mortis en HXaran.</li>
    </ol>
  </li>
  <li>
    <ol>
      <li>Kaj la Eternulo diris al Abram: Iru el via lando, el inter via parencaro, kaj el la domo de via patro, al la lando, kiun Mi montros al vi.</li>
      <li>Kaj Mi faros vin granda popolo, kaj Mi benos vin kaj grandigos vian nomon, kaj vi estos beno.</li>
      <li>Kaj Mi benos viajn benantojn, kaj viajn malbenantojn Mi malbenos, kaj benigxos per vi cxiuj gentoj de la tero.</li>
      <li>Kaj Abram iris, kiel la Eternulo diris al li, kaj kun li iris Lot. Kaj Abram havis la agxon de sepdek kvin jaroj, kiam li eliris el HXaran.</li>
      <li>Kaj Abram prenis sian edzinon Saraj kaj sian nevon Lot, kaj ilian tutan havon, kiun ili akiris, kaj la homojn, kiujn ili akiris en HXaran; kaj ili eliris, por iri al la lando Kanaana; kaj ili venis en la landon Kanaanan.</li>
      <li>Kaj Abram trapasis la landon gxis la loko SXehxem, gxis la kverko More;  kaj la Kanaanidoj tiam logxis en la lando.</li>
      <li>Kaj la Eternulo aperis al Abram, kaj diris: Al via idaro Mi donos cxi tiun teron. Kaj li konstruis tie altaron al la Eternulo, kiu aperis al li.</li>
      <li>Kaj de tie li translogxigxis al la monto, kiu estas oriente de Bet-El,  kaj arangxis sian tendon tiamaniere, ke Bet-El estis okcidente kaj Aj oriente; kaj li konstruis tie altaron al la Eternulo kaj pregxadis al la Eternulo.</li>
      <li>Kaj Abram iris pluen, cxiam pluen al sudo.</li>
      <li>Kaj estis malsato en la lando. Kaj Abram malsupreniris Egiptujon, por tie logxi kelktempe, cxar malfacila estis la malsato en la lando.</li>
      <li>Kaj kiam li estis jam proksime de Egiptujo, li diris al sia edzino Saraj: Mi scias ja, ke vi estas virino belaspekta;</li>
      <li>kaj kiam la Egiptoj vin vidos, ili diros: Tio estas lia edzino; kaj ili mortigos min, kaj vin ili lasos viva.</li>
      <li>Diru do, ke vi estas mia fratino, por ke al mi estu bone pro vi kaj por ke mia animo restu viva pro vi.</li>
      <li>Kaj kiam Abram venis Egiptujon, la Egiptoj vidis, ke la virino estas tre bela;</li>
      <li>kaj vidis sxin la eminentuloj de Faraono, kaj ili lauxdis sxin al Faraono; kaj oni prenis la virinon en la domon de Faraono.</li>
      <li>Kaj al Abram estis bone pro sxi, kaj li havis sxafojn kaj bovojn kaj azenojn kaj sklavojn kaj sklavinojn kaj azeninojn kaj kamelojn.</li>
      <li>Kaj la Eternulo punis per grandaj suferoj Faraonon kaj lian domon pro Saraj, la edzino de Abram.</li>
      <li>Kaj Faraono alvokis Abramon, kaj diris: Kion vi faris al mi? kial vi ne diris al mi, ke sxi estas via edzino?</li>
      <li>kial vi diris: SXi estas mia fratino? Kaj mi prenis sxin al mi kiel edzinon. Kaj nun jen estas via edzino; prenu kaj foriru.</li>
      <li>Kaj Faraono ordonis pri li al homoj, kaj ili forkondukis lin kaj lian edzinon kaj lian tutan havon.</li>
    </ol>
  </li>
  <li>
    <ol>
      <li>Kaj Abram supreniris el Egiptujo, li kaj lia edzino, kaj cxio, kio estis kun li, kaj kun li ankaux Lot, direktante sin al sudo.</li>
      <li>Kaj Abram estis tre ricxa je brutoj, argxento, kaj oro.</li>
      <li>Kaj li dauxrigis sian migradon de sudo gxis Bet-El, gxis la loko, kie antauxe estis lia tendo inter Bet-El kaj Aj,</li>
      <li>al la loko de la altaro, kiun li tie faris antauxe; kaj Abram tie pregxis al la Eternulo.</li>
      <li>Kaj ankaux Lot, kiu iris kun Abram, havis sxafojn kaj bovojn kaj tendojn.</li>
      <li>Kaj ne suficxis por ili la tero, ke ili logxu kune, cxar ilia havo estis granda kaj ili ne povis logxi kune.</li>
      <li>Kaj estis malpaco inter la pasxtistoj de la brutaro de Abram kaj la pasxtistoj de la brutaro de Lot; kaj la Kanaanidoj kaj Perizidoj tiam logxis en la lando.</li>
      <li>Kaj Abram diris al Lot: Ne estu malpaco inter mi kaj vi kaj inter miaj pasxtistoj kaj viaj pasxtistoj, cxar ni estas fratoj.</li>
      <li>La tuta tero estas ja antaux vi; apartigxu do de mi: se vi iros maldekstren, mi iros dekstren; se vi iros dekstren, mi iros maldekstren.</li>
      <li>Kaj Lot levis siajn okulojn kaj vidis, ke la tuta cxirkauxajxo de Jordan, antaux ol la Eternulo pereigis Sodomon kaj Gomoran, tuta estas akvumata kiel gxardeno de la Eternulo, kiel la lando Egipta, gxis Coar.</li>
      <li>Kaj Lot elektis al si la tutan cxirkauxajxon de Jordan; kaj Lot ekiris orienten; kaj ili apartigxis unu de la alia:</li>
      <li>Abram enlogxigxis en la lando Kanaana, kaj Lot enlogxigxis en la urboj de la cxirkauxajxo kaj starigis siajn tendojn gxis Sodom.</li>
      <li>Kaj la logxantoj de Sodom estis malbonaj kaj tre pekaj kontraux la Eternulo.</li>
      <li>Kaj la Eternulo diris al Abram, post kiam Lot apartigxis de li: Levu viajn okulojn, kaj rigardu de la loko, sur kiu vi nun estas, norden kaj suden kaj orienten kaj okcidenten;</li>
      <li>cxar la tutan teron, kiun vi vidas, Mi donos al vi kaj al via idaro por eterne.</li>
      <li>Kaj Mi faros vian idaron kiel polvo de la tero; se iu povos kalkuli la polvon de la tero, li kalkulos ankaux vian idaron.</li>
      <li>Levigxu, trairu la landon lauxlonge kaj lauxlargxe, cxar al vi Mi gxin donos.</li>
      <li>Kaj Abram forprenis sian tendon, kaj iris kaj eklogxis en la arbareto Mamre, kiu estas en HXebron; kaj li konstruis tie altaron al la Eternulo.</li>
    </ol>
  </li>
  <li>
    <ol>
      <li>Kaj estis en la tempo de Amrafel, regxo de SXinar, Arjohx, regxo de Elasar, Kedorlaomer, regxo de Elam, kaj Tidal, regxo de Gojim;</li>
      <li>ili faris militon kontraux Bera, regxo de Sodom, kaj Birsxa, regxo de Gomora, SXinab, regxo de Adma, kaj SXemeber, regxo de Ceboim, kaj la regxo de Bela, kiu estas Coar.</li>
      <li>CXiuj cxi tiuj kunvenis en la valo Sidim, kiu nun estas la Sala Maro.</li>
      <li>Dek du jarojn ili servis al Kedorlaomer, kaj en la dek-tria ili ribeligxis.</li>
      <li>Kaj en la dek-kvara jaro venis Kedorlaomer, kaj la regxoj, kiuj estis kun li, kaj ili venkobatis la Rafaidojn en Asxterot-Karnaim, kaj la Zuzidojn en Ham, kaj la Emidojn en SXave-Kirjataim,</li>
      <li>kaj la HXoridojn sur ilia monto Seir gxis El-Paran, kiu estas cxe la dezerto.</li>
      <li>Kaj ili reiris kaj venis al En-Misxpat, kiu estas Kadesx, kaj venkobatis la tutan kampon de la Amalekidoj, kaj ankaux la Amoridojn, kiuj logxis en HXacacon-Tamar.</li>
      <li>Kaj eliris la regxo de Sodom kaj la regxo de Gomora kaj la regxo de Adma kaj la regxo de Ceboim, kaj la regxo de Bela, kiu estas Coar, kaj komencis batalon kontraux ili en la valo Sidim,</li>
      <li>kontraux Kedorlaomer, regxo de Elam, kaj Tidal, regxo de Gojim, kaj Amrafel, regxo de SXinar, kaj Arjohx, regxo de Elasar; kvar regxoj kontraux kvin.</li>
      <li>Kaj en la valo Sidim estis multe da bitumaj kavoj; kaj la regxoj de Sodom kaj Gomora forkuris kaj falis tien, kaj la restintoj kuris sur la monton.</li>
      <li>Kaj ili prenis la tutan havon de Sodom kaj Gomora kaj ilian tutan mangxeblajxon, kaj foriris.</li>
      <li>Ili prenis Loton, la nevon de Abram, kaj lian havon, cxar li logxis en Sodom, kaj ili foriris.</li>
      <li>Kaj venis forsavigxinto kaj diris al Abram la Hebreo, kiu logxis en la arbareto de Mamre la Amorido, frato de Esxkol kaj frato de Aner, kiuj estis en interligo kun Abram.</li>
      <li>Kaj Abram auxdis, ke lia frato estas kaptita, kaj li elkondukis siajn ekzercitojn, naskitajn en lia domo, tricent dek ok, kaj persekutis gxis Dan.</li>
      <li>Kaj li dividis sin kontraux ili en la nokto, li kaj liaj domanoj, kaj venkobatis ilin, kaj persekutis ilin gxis HXoba, kiu estas maldekstre de Damasko.</li>
      <li>Kaj li revenigis la tutan havon, kaj ankaux sian fraton Lot kaj lian havon li revenigis, kaj ankaux la virinojn kaj la popolon.</li>
      <li>Kaj la regxo de Sodom eliris al li renkonte, kiam li revenis, venkinte Kedorlaomeron kaj la regxojn, kiuj estis kun li, en la valon SXave, kiu estas Valo de la Regxo.</li>
      <li>Kaj Melkicedek, regxo de Salem, elportis panon kaj vinon. Li estis pastro de Dio Plejsupra.</li>
      <li>Kaj li benis lin kaj diris: Benata estu Abram de Dio Plejsupra, la Kreinto de la cxielo kaj la tero;</li>
      <li>kaj benata estu Dio Plejsupra, kiu transdonis viajn malamikojn en viajn manojn. Kaj Abram donis al li dekonajxon el cxio.</li>
      <li>Kaj la regxo de Sodom diris al Abram: Donu al mi la homojn, kaj la havon prenu al vi.</li>
      <li>Kaj Abram diris al la regxo de Sodom: Mi levas mian manon al la Eternulo, Dio Plejsupra, la Kreinto de la cxielo kaj la tero,</li>
      <li>ke ecx fadenon aux rimenon de sxuo mi ne prenos el cxio, kio apartenas al vi, por ke vi ne diru: Mi ricxigis Abramon;</li>
      <li>escepto estos nur tio, kion mangxis la junuloj, kaj la parto de la homoj, kiuj iris kun mi: Aner, Esxkol, kaj Mamre; ili prenu sian parton.</li>
    </ol>
  </li>
  <li>
    <ol>
      <li>Post tiuj farigxoj la Eternulo diris al Abram en vizio jene: Ne timu,  Abram, Mi estas via sxildo; via rekompenco estas tre granda.</li>
      <li>Kaj Abram diris: Ho Eternulo, mia Sinjoro, kion Vi donos al mi? mi vagas ja seninfane, kaj la administranto de mia domo estas Eliezer el Damasko.</li>
      <li>Kaj Abram diris: Al mi Vi ne donis ja idaron, kaj jen mia domano estos mia heredanto.</li>
      <li>Kaj tiam la Eternulo diris al li jene: CXi tiu ne estos via heredanto;  nur tiu, kiu eliros el via internajxo, estos via heredanto.</li>
      <li>Kaj Li elirigis lin eksteren, kaj diris: Rigardu al la cxielo kaj kalkulu la stelojn, se vi povas ilin kalkuli. Kaj Li diris al li: Tiel estos via idaro.</li>
      <li>Kaj li kredis al la Eternulo; kaj tio estis kalkulita al li kiel virto.</li>
      <li>Kaj Li diris al li: Mi estas la Eternulo, kiu elirigis vin el Ur la HXaldea, por doni al vi cxi tiun landon kiel posedajxon.</li>
      <li>Kaj li diris: Ho Eternulo, mia Sinjoro, per kio mi povas scii, ke mi gxin posedos?</li>
      <li>Kaj Li diris al li: Prenu por Mi bovinon trijaran kaj kaprinon trijaran kaj sxafon trijaran kaj turton kaj junan kolombon.</li>
      <li>Kaj li alportis al Li cxion cxi tion, kaj Li distrancxis ilin laux la mezo kaj metis cxiujn partojn unu kontraux la alia, sed la birdojn Li ne distrancxis.</li>
      <li>Kaj la rabobirdoj mallevigxis sur la kadavrojn, sed Abram ilin forpelis.</li>
      <li>CXe la subiro de la suno profunda dormo falis sur Abramon; kaj jen timego pro la granda mallumo atakis lin.</li>
      <li>Kaj Li diris al Abram: Sciu, ke via idaro estos fremduloj en lando, kiu ne apartenos al ili; kaj oni sklavigos kaj turmentos ilin dum kvarcent jaroj.</li>
      <li>Tamen la popolon, cxe kiu ili estos sklavoj, Mi jugxos; kaj poste ili eliros kun granda havo.</li>
      <li>Kaj vi foriros al viaj prapatroj en paco; vi estos entombigita en bona maljuneco.</li>
      <li>Kaj en la kvara generacio ili revenos cxi tien; cxar la krimoj de la Amoridoj ankoraux ne atingis plenecon.</li>
      <li>Kiam la suno subiris kaj farigxis mallumo, subite forna fumo kaj fajra flamo trakuris inter tiuj distrancxitajxoj.</li>
      <li>En tiu tago la Eternulo faris interligon kun Abram, dirante: Al via idaro Mi donos cxi tiun landon, de la rivero de Egiptujo gxis la granda rivero, la rivero Euxfrato:</li>
      <li>la Kenidojn kaj la Kenizidojn kaj la Kadmonidojn</li>
      <li>kaj la HXetidojn kaj la Perizidojn kaj la Rafaidojn</li>
      <li>kaj la Amoridojn kaj la Kanaanidojn kaj la Girgasxidojn kaj la Jebusidojn.</li>
    </ol>
  </li>
  <li>
    <ol>
      <li>Kaj Saraj, la edzino de Abram, ne naskis al li; sed sxi havis sklavinon,  Egiptinon, kies nomo estis Hagar.</li>
      <li>Kaj Saraj diris al Abram: Jen la Eternulo sxlosis min, ke mi ne nasku;  eniru do al mia sklavino, eble mi havos infanojn per sxi. Kaj Abram obeis la vocxon de Saraj.</li>
      <li>Kaj Saraj, la edzino de Abram, prenis Hagaron la Egiptinon, sian sklavinon, kiam pasis dek jaroj de la tempo, kiam Abram eklogxis en la lando Kanaana, kaj sxi donis sxin al sia edzo Abram kiel edzinon.</li>
      <li>Kaj li venis al Hagar, kaj sxi gravedigxis. Kaj sxi vidis, ke sxi gravedigxis, kaj tiam sxia sinjorino senvalorigxis en sxiaj okuloj.</li>
      <li>Kaj Saraj diris al Abram: Vi estas maljusta kontraux mi; mi donis mian sklavinon en viajn brakojn, sed kiam sxi vidis, ke sxi gravedigxis, mi senvalorigxis en sxiaj okuloj; la Eternulo jugxu inter mi kaj vi.</li>
      <li>Kaj Abram diris al Saraj: Jen via sklavino estas en viaj manoj, faru kun sxi cxion, kio placxas al vi. Kaj Saraj komencis premi sxin, kaj sxi forkuris.</li>
      <li>Kaj trovis sxin angxelo de la Eternulo cxe akva fonto en la dezerto, cxe la fonto sur la vojo al SXur.</li>
      <li>Kaj li diris: Hagar, sklavino de Saraj, de kie vi venas kaj kien vi iras? Kaj sxi diris: De Saraj, mia sinjorino, mi forkuras.</li>
      <li>Kaj la angxelo de la Eternulo diris al sxi: Reiru al via sinjorino, kaj humiligxu sub sxiaj manoj.</li>
      <li>Kaj la angxelo de la Eternulo diris al sxi: Mi multigos vian idaron tiel, ke pro multeco oni ne povos gxin kalkuli.</li>
      <li>Kaj la angxelo de la Eternulo diris al sxi: Jen vi estas graveda, kaj vi naskos filon; kaj vi donos al li la nomon Isxmael, cxar la Eternulo auxdis vian suferon.</li>
      <li>Kaj li estos homo sovagxa; lia mano estos kontraux cxiuj, kaj la manoj de cxiuj kontraux li, kaj li logxos antaux cxiuj siaj fratoj.</li>
      <li>Kaj la Eternulon, kiu parolis al sxi, sxi nomis: Dio-kiu-min-vidis;  cxar sxi diris: CXi tie mi vidis Tiun, kiu min vidas; kaj cxu mi poste vivas?</li>
      <li>Tial oni nomis tiun puton puto de la Vivanto-Vidanto; gxi estas inter Kadesx kaj Bered.</li>
      <li>Kaj Hagar naskis al Abram filon; kaj Abram donis al sia filo, kiun naskis Hagar, la nomon Isxmael.</li>
      <li>Kaj Abram havis la agxon de okdek ses jaroj, kiam Hagar naskis Isxmaelon al Abram.</li>
    </ol>
  </li>
  <li>
    <ol>
      <li>Kiam Abram havis la agxon de nauxdek naux jaroj, aperis la Eternulo al Abram, kaj diris al li: Mi estas Dio la Plejpotenca; iradu antaux Mi kaj estu senpeka.</li>
      <li>Kaj Mi faros Mian interligon inter Mi kaj vi, kaj Mi multigos vin tre forte.</li>
      <li>Kaj Abram jxetis sin vizagxaltere, kaj Dio parolis al li, dirante:</li>
      <li>Jen estas Mia interligo kun vi: vi estos patro de multe da popoloj.</li>
      <li>Kaj via nomo ne estos plu Abram, sed via nomo estos Abraham, cxar Mi faris vin patro de multe da popoloj.</li>
      <li>Kaj Mi fruktigos vin tre multe, kaj Mi devenigos de vi popolojn, kaj regxoj devenos de vi.</li>
      <li>Kaj Mi starigos Mian interligon inter Mi kaj vi kaj via idaro post vi en iliaj generacioj, eternan interligon, ke Mi estos Dio por vi kaj por via idaro post vi.</li>
      <li>Kaj Mi donos al vi kaj al via idaro post vi la landon, en kiu vi logxas kiel fremdulo, la tutan landon Kanaanan, por eterna posedajxo, kaj Mi estos Dio por ili.</li>
      <li>Kaj Dio diris al Abraham: Kaj vi gardu Mian interligon, vi kaj via idaro post vi en iliaj generacioj.</li>
      <li>Jen estas Mia interligo, kiun vi devas gardi inter Mi kaj vi kaj via idaro post vi: cxiu virseksulo cxe vi estu cirkumcidata.</li>
      <li>Kaj cirkumcidu la karnon de via prepucio, kaj tio estu signo de interligo inter Mi kaj vi.</li>
      <li>Kaj en la agxo de ok tagoj estu cirkumcidata cxe vi en viaj generacioj cxiu virseksulo naskita en la domo aux acxetita per mono cxe iu aligentulo,  kiu ne estas el via idaro.</li>
      <li>Cirkumcidata estu cxiu naskita en via domo aux acxetita per via mono,  kaj Mia interligo estu sur via karno kiel interligo eterna.</li>
      <li>Kaj se estos prepucihava virseksulo, kiu ne cirkumcidos la karnon de sia prepucio, tiu animo ekstermigxos el sia popolo: Mian interligon gxi rompis.</li>
      <li>Kaj Dio diris al Abraham: Vian edzinon Saraj ne nomu Saraj, sed sxia nomo estu Sara.</li>
      <li>Kaj Mi benos sxin, kaj Mi donos de sxi al vi filon; kaj Mi benos sxin,  kaj de sxi devenos popoloj, regxoj de popoloj devenos de sxi.</li>
      <li>Kaj Abraham jxetis sin vizagxaltere, kaj ekridis, kaj diris en sia koro: CXu de homo centjara farigxos nasko, kaj cxu Sara la nauxdekjara naskos?</li>
      <li>Kaj Abraham diris al Dio: Ho, ke Isxmael vivu antaux Vi!</li>
      <li>Kaj Dio diris: Efektive Sara, via edzino, naskos al vi filon, kaj vi donos al li la nomon Isaak; kaj Mi starigos Mian interligon kun li kiel interligon eternan por lia idaro post li.</li>
      <li>Ankaux pri Isxmael Mi auxdis vin: jen Mi benis lin, kaj Mi fruktigos lin kaj Mi multigos lin tre forte; dek du princoj naskigxos de li, kaj Mi devenigos de li grandan popolon.</li>
      <li>Sed Mian interligon Mi starigos kun Isaak, kiun naskos al vi Sara en cxi tiu tempo en la venonta jaro.</li>
      <li>Kaj Li cxesis paroli kun li, kaj Dio levigxis for de Abraham.</li>
      <li>Kaj Abraham prenis sian filon Isxmael kaj cxiujn naskitajn en lia domo kaj cxiujn acxetitajn per lia mono, cxiun virseksulon el la homoj de la domo de Abraham, kaj li cirkumcidis la karnon de ilia prepucio en tiu sama tago,  kiel diris al li Dio.</li>
      <li>Kaj Abraham havis la agxon de nauxdek naux jaroj, kiam li cirkumcidis la karnon de sia prepucio.</li>
      <li>Kaj lia filo Isxmael havis la agxon de dek tri jaroj, kiam la karno de lia prepucio estis cirkumcidita.</li>
      <li>En tiu sama tago estis cirkumciditaj Abraham kaj lia filo Isxmael;</li>
      <li>kaj cxiuj liaj domanoj, kiuj naskigxis en la domo aux estis acxetitaj per mono cxe aligentulo, estis cirkumciditaj kune kun li.</li>
    </ol>
  </li>
  <li>
    <ol>
      <li>Kaj aperis al li la Eternulo en la arbareto Mamre, kiam li sidis cxe la pordo de la tendo dum la varmego de la tago.</li>
      <li>Kiam li levis siajn okulojn, li vidis, ke jen tri viroj staras antaux li. Ekvidinte, li kuris al ili renkonte de la pordo de la tendo kaj klinigxis antaux ili gxis la tero.</li>
      <li>Kaj li diris: Mia sinjoro! se mi trovis placxon en viaj okuloj, ne pasu preter vian sklavon.</li>
      <li>Oni alportos iom da akvo, kaj vi lavu viajn piedojn kaj ripozu sub la arbo.</li>
      <li>Kaj mi alportos pecon da pano, por ke vi fortigu viajn korojn; poste vi foriros; cxar por tio vi pasis preter via sklavo. Kaj ili diris: Faru tiel,  kiel vi diris.</li>
      <li>Kaj Abraham rapidis en la tendon al Sara, kaj diris: Rapide prenu tri mezurojn da plej bona faruno, knedu, kaj faru kukojn.</li>
      <li>Kaj ankaux al la bovoj Abraham kuris, kaj li prenis bovidon delikatan kaj bonan kaj donis al la junulo, kaj tiu rapide pretigis gxin.</li>
      <li>Kaj li prenis buteron kaj lakton kaj la pretigitan bovidon kaj metis antaux ilin, kaj li staris apud ili sub la arbo, kaj ili mangxis.</li>
      <li>Kaj ili diris al li: Kie estas Sara, via edzino? Kaj li respondis: Jen sxi estas en la tendo.</li>
      <li>Kaj Li diris: Mi revenos al vi en la sama jartempo, kaj tiam estos filo cxe Sara, via edzino. Kaj Sara auxskultis cxe la pordo de la tendo, kiu estis malantaux Li.</li>
      <li>Kaj Abraham kaj Sara estis maljunuloj de profunda agxo; cxe Sara cxesigxis la virinaj ordinarajxoj.</li>
      <li>Kaj Sara ekridis interne, dirante: CXu kiam mi kadukigxis, mi havus ankoraux volupton? kaj mia sinjoro estas ja maljuna!</li>
      <li>Kaj la Eternulo diris al Abraham: Kial do Sara ridas, dirante: CXu efektive mi naskos, kiam mi maljunigxis?</li>
      <li>CXu por la Eternulo io estas malfacila? en la difinita tempo Mi revenos al vi en la venonta jaro, kaj Sara havos filon.</li>
      <li>Sed Sara malkonfesis, dirante: Mi ne ridis; cxar sxi timis. Sed Li diris: Ne, vi ridis.</li>
      <li>Kaj levigxis de tie la viroj kaj direktigxis al Sodom: kaj Abraham iris kun ili, por akompani ilin.</li>
      <li>Kaj la Eternulo diris: CXu mi kasxos antaux Abraham, kion Mi faras?</li>
      <li>Abraham farigxos ja popolo granda kaj potenca, kaj per li benigxos cxiuj popoloj de la tero.</li>
      <li>CXar Mi lin elektis, por ke li ordonu al siaj filoj kaj al sia domo post si, ke ili observu la vojon de la Eternulo, agante virte kaj juste; por ke la Eternulo plenumu pri Abraham, kion Li diris pri li.</li>
      <li>Kaj la Eternulo diris: CXar la kriado de Sodom kaj Gomora estas granda kaj ilia pekado estas tre peza,</li>
      <li>tial Mi malsupreniros, kaj rigardos, cxu ili plene agas tiel, kiel estas la kriado, kiu venis al Mi, aux ne; Mi sciigxos.</li>
      <li>Kaj la viroj turnigxis de tie kaj iris al Sodom; kaj Abraham staris ankoraux antaux la Eternulo.</li>
      <li>Kaj Abraham alproksimigxis, kaj diris: CXu Vi ankaux pereigos virtulon kune kun malvirtulo?</li>
      <li>Eble ekzistas kvindek virtuloj en la urbo: cxu Vi tiam pereigos kaj ne indulgos la lokon pro la kvindek virtuloj, kiuj estas en gxi?</li>
      <li>Ne decas por Vi agi tiamaniere, ke Vi mortigu virtulon kune kun malvirtulo, ke virtulo estu kiel malvirtulo; ne decas por Vi, ke la Jugxanto de la tuta tero agu maljuste.</li>
      <li>Kaj la Eternulo diris: Se Mi trovos en Sodom kvindek virtulojn en la urbo, Mi indulgos la tutan lokon pro ili.</li>
      <li>Kaj Abraham respondis, dirante: Jen mi ekkuragxis paroli al mia Sinjoro, kvankam mi estas polvo kaj cindro;</li>
      <li>eble al la kvindeko da virtuloj mankos kvin: cxu Vi pereigos pro la kvin la tutan urbon? Kaj Li diris: Mi ne pereigos, se Mi trovos tie kvardek kvin.</li>
      <li>Kaj li plue parolis al Li kaj diris: Eble trovigxos tie kvardek? Kaj Li diris: Mi ne faros tion pro la kvardek.</li>
      <li>Kaj li diris: Ne koleru, mia Sinjoro, ke mi parolos plue: eble trovigxos tie tridek? Kaj Li diris: Mi ne faros, se Mi trovos tie tridek.</li>
      <li>Kaj li diris: Jen mi ekkuragxis paroli al mia Sinjoro: eble trovigxos dudek? Kaj Li diris: Mi ne pereigos pro la dudek.</li>
      <li>Kaj li diris: Ne koleru, mia Sinjoro, ke mi parolos ankoraux nur unu fojon: eble trovigxos tie dek? Kaj Li diris: Mi ne pereigos pro la dek.</li>
      <li>Kaj la Eternulo foriris, kiam Li cxesis paroli kun Abraham; kaj Abraham reiris al sia loko.</li>
    </ol>
  </li>
  <li>
    <ol>
      <li>Kaj la du angxeloj venis Sodomon vespere, kaj Lot tiam sidis cxe la pordego de Sodom. Kiam Lot ilin ekvidis, li levigxis renkonte al ili kaj klinigxis vizagxaltere.</li>
      <li>Kaj li diris: Mi petas vin, sinjoroj, envenu en la domon de via sklavo kaj pasigu la nokton kaj lavu viajn piedojn, kaj vi levigxos matene kaj iros vian vojon. Kaj ili diris: Ne, ni pasigos la nokton sur la strato.</li>
      <li>Kaj li tre petegis ilin, kaj ili direktis sin al li kaj envenis en lian domon; kaj li faris al ili festenon, kaj li bakis macojn, kaj ili mangxis.</li>
      <li>Antaux ol ili kusxigxis, la homoj de la urbo, la homoj de Sodom,  cxirkauxis la domon, de la junuloj gxis la maljunuloj, la tuta popolo, de cxiuj finoj.</li>
      <li>Kaj ili vokis Loton, kaj diris al li: Kie estas la viroj, kiuj venis al vi dum la nokto? elirigu ilin al ni, por ke ni ilin ekkonu.</li>
      <li>Kaj Lot eliris al ili antaux la sojlon, kaj la pordon li sxlosis post si.</li>
      <li>Kaj li diris: Ho, miaj fratoj, ne agu malbone!</li>
      <li>Jen mi havas du filinojn, kiuj ankoraux ne ekkonis viron; mi elirigos ilin al vi, kaj faru kun ili, kion vi deziras; nur al tiuj viroj nenion faru,  cxar por tio ili venis sub la ombron de mia tegmento.</li>
      <li>Sed ili diris: Iru for! Kaj ili diris plue: Vi venis cxi tien kiel fremdulo, kaj vi volas jugxi! nun ni pli malbone agos kun vi, ol kun ili. Kaj ili tre insiste postulis de la viro, de Lot, kaj ili aliris, por elrompi la pordon.</li>
      <li>Tiam tiuj viroj etendis siajn manojn kaj envenigis Loton al si en la domon, kaj la pordon ili sxlosis;</li>
      <li>kaj la homojn, kiuj estis antaux la sojlo de la domo, ili frapis per blindeco, de la malgrandaj gxis la grandaj, tiel ke tiuj lacigxis, sercxante la pordon.</li>
      <li>Kaj la viroj diris al Lot: Kiun vi havas cxi tie? bofilon, aux viajn filojn aux viajn filinojn, aux cxiun ajn, kiun vi havas en la urbo, elirigu ilin el cxi tiu loko;</li>
      <li>cxar ni ekstermos cxi tiun lokon, cxar granda farigxis ilia kriado antaux la Eternulo, kaj la Eternulo sendis nin, por gxin pereigi.</li>
      <li>Kaj Lot eliris, kaj parolis kun siaj bofiloj, prenontaj liajn filinojn,  kaj diris: Levigxu, eliru el cxi tiu loko, cxar la Eternulo pereigos la urbon. Sed liaj bofiloj rigardis lin kiel sxercanton.</li>
      <li>Kiam levigxis la matenrugxo, la angxeloj rapidigis Loton, dirante:  Levigxu, prenu vian edzinon kaj ambaux viajn filinojn, kiuj cxi tie trovigxas, por ke vi ne pereu pro la krimeco de la urbo.</li>
      <li>Sed cxar li malrapidis, tial la viroj kaptis lian manon kaj la manon de lia edzino kaj la manojn de liaj du filinoj, pro kompato de la Eternulo al li, kaj ili elirigis lin kaj metis lin ekster la urbon.</li>
      <li>Kaj kiam ili elkondukis lin eksteren, ili diris al li: Savu vin pro via animo; ne rigardu malantauxen kaj haltu nenie en la tuta cxirkauxajxo; sur la monton savu vin, por ke vi ne pereu.</li>
      <li>Kaj Lot diris al ili: Ho, ne, mia Sinjoro!</li>
      <li>Jen Via sklavo placxis al Vi, kaj granda estas la favorkoreco, kiun Vi montris al mi, konservante la vivon al mia animo; sed mi ne povas savi min sur la monton, cxar povus trafi min malfelicxo kaj mi mortus.</li>
      <li>Jen cxi tiu urbo estas suficxe proksima, por kuri tien, kaj gxi estas malgranda; mi savos min tien; gxi estas ja malgranda; kaj mia animo restos viva.</li>
      <li>Kaj Li diris al li: Jen Mi komplezos al vi ankaux en cxi tiu afero, kaj Mi ne renversos la urbon, pri kiu vi parolis.</li>
      <li>Rapide savu vin tien, cxar Mi nenion povas fari, gxis vi venos tien.  Tial tiu urbo ricevis la nomon Coar.</li>
      <li>La suno levigxis super la teron, kiam Lot venis Coaron.</li>
      <li>Kaj la Eternulo pluvigis sur Sodomon kaj Gomoran sulfuron kaj fajron de la Eternulo el la cxielo.</li>
      <li>Kaj Li ruinigis tiujn urbojn kaj la tutan cxirkauxajxon kaj cxiujn logxantojn de la urboj kaj la kreskajxojn de la tero.</li>
      <li>Kaj lia edzino ekrigardis malantauxen, kaj sxi farigxis kolono el salo.</li>
      <li>Kaj matene Abraham levigxis kaj iris al la loko, kie li estis starinta antaux la Eternulo;</li>
      <li>kaj li ekrigardis en la direkto al Sodom kaj Gomora kaj al la tuta lando de la cxirkauxajxo, kaj li vidis, ke jen fumo levigxas de la tero kiel fumo el forno.</li>
      <li>Kaj kiam Dio estis pereiganta la urbojn de la cxirkauxajxo, Li rememoris pri Abraham, kaj Li elirigis Loton el la mezo de la ruinigado, kiam Li estis ruiniganta la urbojn, en kiuj logxis Lot.</li>
      <li>Kaj Lot eliris el Coar kaj eklogxis sur la monto, kaj liaj du filinoj kun li; cxar li timis logxi en Coar. Kaj li logxis en kaverno, li kaj liaj du filinoj.</li>
      <li>Kaj la pli maljuna diris al la pli juna: Nia patro estas maljuna, kaj en la lando ne ekzistas viro, kiu envenus al ni laux la moro de la tuta tero;</li>
      <li>tial ni ebriigu nian patron per vino, kaj ni kusxu kun li, por ke ni aperigu de nia patro idaron.</li>
      <li>Kaj ili ebriigis sian patron per vino en tiu nokto; kaj venis la pli maljuna kaj kusxis kun sia patro; kaj li ne sciis, kiam sxi kusxigxis kaj kiam sxi levigxis.</li>
      <li>La morgauxan tagon la pli maljuna diris al la pli juna: Jen mi kusxis hieraux kun mia patro; ni ebriigu lin per vino ankaux en cxi tiu nokto, kaj vi venu, kusxu kun li, por ke ni aperigu de nia patro idaron.</li>
      <li>Kaj ili ankaux en cxi tiu nokto ebriigis sian patron per vino; kaj la pli juna iris kaj kusxis kun li; kaj li ne sciis, kiam sxi kusxigxis kaj kiam sxi levigxis.</li>
      <li>Kaj ambaux filinoj de Lot gravedigxis de sia patro.</li>
      <li>Kaj la pli maljuna naskis filon, kaj sxi donis al li la nomon Moab; li estas la prapatro de la Moabidoj gxis nun.</li>
      <li>Kaj la pli juna ankaux naskis filon, kaj sxi donis al li la nomon Ben-  Ami; li estas la prapatro de la Amonidoj gxis nun.</li>
    </ol>
  </li>
  <li>
    <ol>
      <li>Kaj Abraham ekmigris de tie al la lando suda, kaj li eklogxis inter Kadesx kaj SXur; kaj li logxis kiel fremdulo en Gerar.</li>
      <li>Kaj Abraham diris pri sia edzino Sara: SXi estas mia fratino. Kaj Abimelehx, regxo de Gerar, sendis kaj prenis Saran.</li>
      <li>Kaj Dio venis al Abimelehx nokte en la songxo, kaj diris al li: Vi mortos pro la virino, kiun vi prenis, cxar sxi estas edzino de edzo.</li>
      <li>Sed Abimelehx ne alproksimigxis al sxi, kaj li diris: Mia Sinjoro! cxu vi mortigos ankaux senkulpan popolon?</li>
      <li>Li diris ja al mi: SXi estas mia fratino; kaj sxi ankaux diris al mi: Li estas mia frato. En senkulpeco de mia koro kaj en pureco de miaj manoj mi faris tion.</li>
      <li>Kaj Dio diris al li en la songxo: Mi ankaux scias, ke en senkulpeco de via koro vi tion faris, kaj tial Mi detenis vin, ke vi ne peku kontraux Mi,  tial Mi ne lasis, ke vi kuntusxigxu kun sxi.</li>
      <li>Kaj nun redonu la edzinon al la edzo, cxar li estas profeto, kaj li pregxos pri vi, kaj vi restos viva; sed se vi ne redonos, tiam sciu, ke vi mortos, vi kaj cxiuj viaj.</li>
      <li>Kaj Abimelehx levigxis frue matene, kaj li vokis cxiujn siajn sklavojn kaj rakontis cxion cxi tion al iliaj oreloj; kaj la homoj tre ektimis.</li>
      <li>Kaj Abimelehx vokis Abrahamon, kaj diris al li: Kion vi faris al ni? kaj per kio mi pekis antaux vi, ke vi venigis sur min kaj sur mian regnon grandan pekon? aferojn, kiuj ne estas farataj, vi faris kontraux mi.</li>
      <li>Kaj Abimelehx diris al Abraham: Kion vi vidis, kiam vi faris tiun aferon?</li>
      <li>Kaj Abraham diris: Mi pensis, ke ne ekzistas timo antaux Dio en cxi tiu loko, kaj ke oni mortigos min pro mia edzino.</li>
      <li>Kaj efektive sxi estas mia fratino, filino de mia patro, nur ne filino de mia patrino; kaj sxi farigxis mia edzino.</li>
      <li>Kaj kiam Dio elmigrigis min el la domo de mia patro, mi diris al sxi:  Faru al mi cxi tiun komplezon, en kian ajn lokon ni venos, diru pri mi: Li estas mia frato.</li>
      <li>Kaj Abimelehx prenis sxafojn kaj bovojn kaj sklavojn kaj sklavinojn kaj donis al Abraham, kaj li redonis al li lian edzinon Sara.</li>
      <li>Kaj Abimelehx diris: Jen mia lando estas antaux vi; kie placxas al vi,  tie logxigxu.</li>
      <li>Kaj al Sara li diris: Jen mi donis mil argxentajn monerojn al via frato; tio estu al vi kovro por la okuloj antaux cxiuj, kiuj estas kun vi,  kaj antaux cxiuj vi estas pravigita.</li>
      <li>Kaj Abraham ekpregxis al Dio; kaj Dio sanigis Abimelehxon kaj lian edzinon kaj liajn sklavinojn, kaj ili komencis naski.</li>
      <li>CXar la Eternulo estis sxlosinta cxiujn uterojn en la domo de Abimelehx pro Sara, la edzino de Abraham.</li>
    </ol>
  </li>
  <li>
    <ol>
      <li>Kaj la Eternulo rememoris Saran, kiel Li diris, kaj la Eternulo faris al Sara, kiel Li parolis.</li>
      <li>Kaj Sara gravedigxis kaj naskis al Abraham filon en lia maljuneco, en la difinita tempo, pri kiu Dio al li diris.</li>
      <li>Kaj Abraham donis al sia filo, kiu naskigxis al li, kiun naskis al li Sara, la nomon Isaak.</li>
      <li>Kaj Abraham cirkumcidis sian filon Isaak, kiam tiu havis la agxon de ok tagoj, kiel ordonis al li Dio.</li>
      <li>Kaj Abraham havis la agxon de cent jaroj, kiam naskigxis al li lia filo Isaak.</li>
      <li>Kaj Sara diris: Ridindajxon faris al mi Dio; cxiu, kiu auxdos, ridos pri mi.</li>
      <li>Kaj sxi diris: Kiu dirus al Abraham, ke Sara mamnutros infanojn? cxar mi naskis filon en lia maljuneco.</li>
      <li>Kaj la infano kreskis, kaj gxi estis demamigita, kaj Abraham faris grandan festenon en la tago, en kiu Isaak estis demamigita.</li>
      <li>Kaj Sara vidis, ke la filo de Hagar la Egiptino, kiun cxi tiu naskis al Abraham, mokas.</li>
      <li>Kaj sxi diris al Abraham: Forpelu cxi tiun sklavinon kaj sxian filon;  cxar la filo de cxi tiu sklavino ne heredos kun mia filo, kun Isaak.</li>
      <li>Kaj la afero forte malplacxis al Abraham pro lia filo.</li>
      <li>Kaj Dio diris al Abraham: GXi ne malplacxu al vi pro la knabo kaj pro via sklavino; pri cxio, kion diros al vi Sara, obeu sxian vocxon; cxar per Isaak oni nomos vian idaron.</li>
      <li>Sed ankaux el la filo de la sklavino Mi kreskigos popolon, cxar li estas via semo.</li>
      <li>Kaj Abraham levigxis frue matene, kaj prenis panon kaj felsakon kun akvo kaj donis al Hagar, metante gxin sur sxian sxultron, ankaux la infanon,  kaj foririgis sxin; kaj sxi iris, kaj sxi erarvagis en la dezerto Beer-SXeba.</li>
      <li>Kaj konsumigxis la akvo de la felsako, kaj sxi jxetis la infanon sub unu el la arbetajxoj.</li>
      <li>Kaj sxi iris kaj sidigxis kontrauxe, en la malproksimeco de pafo el pafarko; cxar sxi diris: Mi ne povas rigardi la morton de la infano. Kaj sxi sidigxis kontrauxe, kaj sxi komencis lauxte plori.</li>
      <li>Kaj Dio auxdis la vocxon de la knabo; kaj angxelo de Dio vokis Hagaron el la cxielo, kaj diris al sxi: Kio estas al vi, Hagar? ne timu, cxar Dio auxdis la vocxon de la knabo el la loko, kie li estas.</li>
      <li>Levigxu, prenu la knabon kaj tenu lin per via mano, cxar grandan popolon Mi faros el li.</li>
      <li>Kaj Dio malfermis sxiajn okulojn, kaj sxi ekvidis puton kun akvo, kaj sxi iris kaj plenigis la felsakon per akvo kaj trinkigis la knabon.</li>
      <li>Kaj Dio estis kun la knabo, kaj li grandigxis kaj logxis en la dezerto kaj farigxis arkpafisto.</li>
      <li>Kaj li logxis en la dezerto Paran; kaj lia patrino prenis al li edzinon el la lando Egipta.</li>
      <li>Kaj en tiu tempo Abimelehx kaj lia militestro Pihxol diris al Abraham jene: Dio estas kun vi en cxio, kion vi faras;</li>
      <li>nun jxuru do al mi per Dio, ke vi ne agos malfidele kun mi, nek kun mia filo, nek kun mia nepo; ke tiel same favorkore, kiel mi agis kun vi, vi agos kun mi, kaj kun la lando, en kiu vi logxas kiel fremdulo.</li>
      <li>Kaj Abraham diris: Mi jxuras.</li>
      <li>Kaj Abraham riprocxis Abimelehxon pro la akva puto, kiun perforte forprenis la sklavoj de Abimelehx.</li>
      <li>Kaj Abimelehx diris: Mi ne scias, kiu faris tion, kaj ankaux vi ne diris al mi; mi ecx ne auxdis pri tio gxis hodiaux.</li>
      <li>Kaj Abraham prenis sxafojn kaj bovojn kaj donis al Abimelehx, kaj ili ambaux starigis inter si interligon.</li>
      <li>Kaj Abraham starigis sep sxafidojn aparte.</li>
      <li>Kaj Abimelehx diris al Abraham: Por kio estas tiuj sep sxafidoj, kiujn vi starigis aparte?</li>
      <li>Kaj tiu diris: Sep sxafidojn prenu el mia mano, por ke ili estu por mi atesto, ke mi elfosis tiun puton.</li>
      <li>Tial tiu loko havas la nomon Beer-SXeba, cxar tie ili ambaux jxuris.</li>
      <li>Kaj ili starigis interligon en Beer-SXeba. Kaj Abimelehx kaj lia militestro Pihxol levigxis kaj reiris en la landon de la Filisxtoj.</li>
      <li>Kaj Abraham plantis tamariskon en Beer-SXeba, kaj pregxis tie al la Eternulo, la Dio eterna.</li>
      <li>Kaj Abraham logxis en la lando de la Filisxtoj longan tempon.</li>
    </ol>
  </li>
  <li>
    <ol>
      <li>Post tiuj okazintajxoj Dio provis Abrahamon, kaj diris al li: Abraham!  Kaj tiu respondis: Jen mi estas.</li>
      <li>Kaj Li diris: Prenu vian filon, vian solan, kiun vi amas, Isaakon, kaj iru en la landon Morija, kaj oferu lin tie kiel bruloferon sur unu el la montoj, kiun Mi montros al vi.</li>
      <li>Kaj Abraham levigxis frue matene kaj selis sian azenon kaj prenis siajn du junulojn kun si kaj sian filon Isaak; kaj li fendis lignon por brulofero,  kaj levigxis kaj iris al tiu loko, pri kiu diris al li Dio.</li>
      <li>En la tria tago Abraham levis siajn okulojn kaj ekvidis la lokon de malproksime.</li>
      <li>Kaj Abraham diris al siaj junuloj: Restu cxi tie kun la azeno, kaj mi kun la knabo iros tien, kaj ni adorklinigxos kaj revenos al vi.</li>
      <li>Kaj Abraham prenis la lignon por la brulofero kaj metis gxin sur sian filon Isaak, kaj li prenis en sian manon la fajron kaj la trancxilon; kaj ili iris ambaux kune.</li>
      <li>Kaj Isaak diris al sia patro Abraham: Mia patro! Kaj tiu respondis: Jen mi estas, mia filo. Kaj li diris: Jen estas la fajro kaj la ligno, sed kie estas la sxafo por la brulofero?</li>
      <li>Kaj Abraham diris: Dio antauxvidos al Si la sxafon por la brulofero, mia filo. Kaj ili iris ambaux kune.</li>
      <li>Kaj ili venis al la loko, pri kiu diris al li Dio; kaj Abraham konstruis tie la altaron kaj surmetis la lignon, kaj ligis sian filon Isaak kaj metis lin sur la altaron super la ligno.</li>
      <li>Kaj Abraham etendis sian manon kaj prenis la trancxilon, por bucxi sian filon.</li>
      <li>Kaj ekvokis al li angxelo de la Eternulo el la cxielo, kaj diris:  Abraham, Abraham! Kaj li respondis: Jen mi estas.</li>
      <li>Kaj Tiu diris: Ne etendu vian manon sur la knabon, kaj faru al li nenion; cxar nun Mi scias, ke vi timas Dion kaj vi ne indulgis pro Mi vian filon, la solan.</li>
      <li>Kaj Abraham levis siajn okulojn, kaj vidis, ke jen virsxafo malantauxe implikigxis per la kornoj en la arbetajxoj. Kaj Abraham iris kaj prenis la virsxafon, kaj oferis gxin kiel bruloferon anstataux sia filo.</li>
      <li>Kaj Abraham donis al tiu loko la nomon: La Eternulo Vidas; tial oni ankoraux nun diras: Sur la monto, kie la Eternulo aperas.</li>
      <li>Kaj denove angxelo de la Eternulo vokis al Abraham el la cxielo,</li>
      <li>kaj diris: Mi jxuras per Mi, diras la Eternulo, ke cxar vi faris tiun aferon kaj ne indulgis vian filon, la solan;</li>
      <li>tial Mi benos vin kaj Mi multigos vian idaron simile al la steloj de la cxielo kaj al la sablo sur la bordo de la maro; kaj via idaro posedos la pordegojn de siaj malamikoj.</li>
      <li>Kaj benigxos per via idaro cxiuj popoloj de la tero, pro tio, ke vi obeis Mian vocxon.</li>
      <li>Kaj Abraham revenis al siaj junuloj, kaj ili levigxis kaj iris kune al Beer-SXeba; kaj Abraham logxis en Beer-SXeba.</li>
      <li>Post tiuj okazintajxoj oni sciigis al Abraham, dirante: Jen ankaux Milka naskis infanojn al via frato Nahxor:</li>
      <li>la unuenaskiton Uc, kaj lian fraton Buz, kaj Kemuelon, la patron de Aram;</li>
      <li>kaj Kesedon kaj HXazon kaj Pildasxon kaj Jidlafon kaj Betuelon.</li>
      <li>Kaj de Betuel naskigxis Rebeka. CXi tiujn ok naskis Milka al Nahxor, la frato de Abraham.</li>
      <li>Kaj lia kromvirino, nome Reuma, ankaux naskis: Tebahxon kaj Gahxamon kaj Tahxasxon kaj Maahxan.</li>
    </ol>
  </li>
  <li>
    <ol>
      <li>Kaj la vivo de Sara estis cent dudek sep jaroj; tiom estis la jaroj de la vivo de Sara.</li>
      <li>Kaj Sara mortis en Kirjat-Arba, kiu estas HXebron, en la lando Kanaana.  Kaj Abraham venis, por funebri pri Sara kaj plori pri sxi.</li>
      <li>Kaj Abraham levigxis for de sia mortintino, kaj diris al la filoj de HXet jene:</li>
      <li>Fremdulo kaj paslogxanto mi estas cxe vi; donu al mi posedotan lokon por tombo inter vi, por ke mi enterigu mian mortintinon, kiu estas antaux mi.</li>
      <li>Kaj la filoj de HXet respondis al Abraham, dirante al li:</li>
      <li>Auxskultu nin, nia sinjoro! vi estas princo de Dio inter ni; en la plej elektitaj niaj tomboj enterigu vian mortintinon; neniu el ni rifuzos al vi sian tomblokon, por enterigi vian mortintinon.</li>
      <li>Kaj Abraham levigxis, kaj profunde klinigxis antaux la popolo de la lando, antaux la filoj de HXet.</li>
      <li>Kaj li diris al ili jene: Se placxas al vi, ke mi enterigu mian mortintinon, kiu estas antaux mi, tiam auxskultu min kaj petu por mi Efronon,  la filon de Cohxar,</li>
      <li>ke li donu al mi la duoblan kavernon, kiun li havas en la fino de sia kampo; por plena sumo da mono li donu gxin al mi inter vi por tomba posedajxo.</li>
      <li>Kaj Efron sidis inter la filoj de HXet, kaj respondis Efron la HXetido al Abraham auxdeble por la filoj de HXet, antaux cxiuj, kiuj venis en la pordegon de lia urbo, dirante:</li>
      <li>Ne, mia sinjoro, auxskultu min! la kampon mi donas al vi, kaj la kavernon, kiu estas sur gxi, al vi mi donas, antaux la okuloj de la filoj de mia popolo mi donas gxin al vi; enterigu vian mortintinon.</li>
      <li>Kaj Abraham profunde klinigxis antaux la popolo de la lando.</li>
      <li>Kaj li diris al Efron auxdeble por la popolo de la lando jene: Mi petas, auxskultu min: mi donas monon por la kampo; prenu de mi, kaj mi enterigos tie mian mortintinon.</li>
      <li>Kaj Efron respondis al Abraham, dirante al li:</li>
      <li>Mia sinjoro, auxskultu min: la tero valoras kvarcent siklojn; sed kio gxi estas inter mi kaj vi? enterigu vian mortintinon.</li>
      <li>Kaj Abraham auxskultis Efronon, kaj Abraham pesis al Efron la monon,  pri kiu li parolis auxdeble por la filoj de HXet, kvarcent siklojn da argxento, uzata en la komerco.</li>
      <li>Kaj la kampo de Efron kun la duobla kaverno, kiu estis antaux Mamre, la kampo kaj la kaverno sur gxi kaj cxiuj arboj sur la kampo, inter cxiuj gxiaj limoj cxirkauxe, farigxis</li>
      <li>posedajxo de Abraham antaux la okuloj de la filoj de HXet, de cxiuj,  kiuj venis en la pordegon de lia urbo.</li>
      <li>Kaj post tio Abraham enterigis sian edzinon Sara en la duobla kaverno de la kampo, antaux Mamre, kiu estas HXebron, en la lando Kanaana.</li>
      <li>Kaj la kampo kaj la kaverno sur gxi farigxis tomba posedajxo de Abraham, kiun li akiris de la filoj de HXet.</li>
    </ol>
  </li>
  <li>
    <ol>
      <li>Kaj Abraham estis maljuna kaj en profunda agxo. Kaj la Eternulo benis Abrahamon en cxio.</li>
      <li>Kaj Abraham diris al sia sklavo, la administranto de lia domo, kiu regis cxion, kio apartenis al li: Metu vian manon sub mian femuron;</li>
      <li>kaj mi jxurigas vin per la Eternulo, la Dio de la cxielo kaj la Dio de la tero, ke vi ne prenos edzinon por mia filo el la filinoj de la Kanaanidoj,  inter kiuj mi logxas;</li>
      <li>sed en mian landon kaj en mian patrujon vi iros kaj vi prenos edzinon por mia filo Isaak.</li>
      <li>Kaj la sklavo diris al li: Eble la virino ne volos iri kun mi en cxi tiun landon; cxu mi tiam devas revenigi vian filon en la landon, el kiu vi eliris?</li>
      <li>Kaj Abraham diris al li: Gardu vin, ne revenigu mian filon tien.</li>
      <li>La Eternulo, la Dio de la cxielo, kiu prenis min el la domo de mia patro kaj el mia patrujo, kaj diris al mi kaj jxuris al mi, dirante: Al via idaro Mi donos cxi tiun landon-Li sendos Sian angxelon antaux vi, kaj vi prenos edzinon por mia filo el tie.</li>
      <li>Kaj se la virino ne volos iri kun vi, tiam vi farigxos libera de cxi tiu mia jxuro; nur mian filon ne revenigu tien.</li>
      <li>Kaj la sklavo metis sian manon sub la femuron de sia sinjoro Abraham kaj jxuris al li pri tiu afero.</li>
      <li>Kaj la sklavo prenis dek kamelojn el la kameloj de sia sinjoro, kaj li iris; kaj cxiaj bonajxoj de lia sinjoro estis en liaj manoj. Kaj li levigxis kaj iris Mezopotamion, al la urbo Nahxor.</li>
      <li>Kaj li genuigis la kamelojn ekstere de la urbo, cxe puto kun akvo, en vespera tempo, en la tempo, kiam eliras la virinoj, por cxerpi akvon.</li>
      <li>Kaj li diris: Ho Eternulo, Dio de mia sinjoro Abraham, sukcesigu min hodiaux kaj faru favorkorajxon al mia sinjoro Abraham.</li>
      <li>Jen mi staras apud la fonto da akvo, kaj la filinoj de la urbanoj eliras, por cxerpi akvon;</li>
      <li>kaj la junulinon, al kiu mi diros: Volu klini vian krucxon, ke mi trinku, kaj sxi diros: Trinku, kaj mi trinkigos ankaux viajn kamelojn-sxin Vi destinis por Via sklavo Isaak; kaj per tio mi sciigxos, ke Vi faris favorkorajxon al mia sinjoro.</li>
      <li>Kaj antaux ol li finis paroli, jen eliras Rebeka, kiu estis naskita al Betuel, la filo de Milka, edzino de Nahxor, frato de Abraham; kaj sxia krucxo estis sur sxia sxultro.</li>
      <li>Kaj la junulino estis tre belaspekta, virgulino, kiun ankoraux ne ekkonis viro. Kaj sxi malsupreniris al la fonto kaj plenigis sian krucxon kaj iris supren.</li>
      <li>Kaj la sklavo kuris al sxi renkonte, kaj diris: Volu lasi min trinki iom da akvo el via krucxo.</li>
      <li>Kaj sxi diris: Trinku, mia sinjoro; kaj sxi rapide mallevis la krucxon sur sian manon, kaj sxi donis al li trinki.</li>
      <li>Kaj kiam sxi suficxe lin trinkigis, sxi diris: Ankaux por viaj kameloj mi cxerpos, gxis ili finos trinki.</li>
      <li>Kaj rapide sxi elversxis el sia krucxo en la trinkujon, kaj kuris denove al la puto, por cxerpi por cxiuj liaj kameloj.</li>
      <li>Kaj la viro admiris sxin silente, por konvinkigxi, cxu la Eternulo prosperigis lian vojon aux ne.</li>
      <li>Kaj kiam la kameloj cxesis trinki, tiam la viro prenis oran ringon,  havantan la pezon de duono de siklo, kaj du braceletojn por sxiaj manoj,  havantajn la pezon de dek sikloj da oro.</li>
      <li>Kaj li diris: Kies filino vi estas? volu diri al mi; cxu en la domo de via patro estas loko por ni, por tradormi la nokton?</li>
      <li>Kaj sxi diris al li: Mi estas filino de Betuel, filo de Milka, kiun sxi naskis al Nahxor.</li>
      <li>Kaj sxi diris al li: Ankaux da pajlo kaj da furagxo ni havas multe, kaj ankaux lokon, por ke vi tradormu la nokton.</li>
      <li>Kaj la viro klinigxis kaj faris adoron al la Eternulo.</li>
      <li>Kaj li diris: Glorata estu la Eternulo, la Dio de mia sinjoro Abraham,  kiu ne lasis sen Sia favorkoreco kaj vereco mian sinjoron. Per la vojo, kiun mi iris, la Eternulo alkondukis min al la domo de la frato de mia sinjoro.</li>
      <li>Kaj la junulino kuris, kaj rakontis tiujn aferojn en la domo de sia patrino.</li>
      <li>Kaj Rebeka havis fraton, kiu estis nomata Laban. Kaj Laban kuris al la viro eksteren, al la fonto.</li>
      <li>Kaj kiam li vidis la ringon kaj la braceletojn sur la manoj de sia fratino, kaj kiam li auxdis la vortojn de sia fratino Rebeka, kiu diris: Tiel parolis kun mi tiu viro-tiam li iris al la viro, kaj jen tiu staras cxe la kameloj apud la fonto.</li>
      <li>Kaj li diris: Venu, benita de la Eternulo; kial vi staras ekstere? mi pretigis la domon kaj ankaux lokon por la kameloj.</li>
      <li>Kaj li venigis la viron en la domon, kaj malligis la kamelojn, kaj donis pajlon kaj furagxon al la kameloj, kaj akvon por lavi liajn piedojn,  kaj la piedojn de la homoj, kiuj estis kun li.</li>
      <li>Kaj estis metita antaux li mangxo; sed li diris: Mi ne mangxos, antaux ol mi diros mian aferon. Kaj tiu diris: Parolu.</li>
      <li>Kaj li diris: Sklavo de Abraham mi estas.</li>
      <li>Kaj la Eternulo forte benis mian sinjoron, kaj li farigxis granda; kaj Li donis al li sxafojn kaj bovojn kaj argxenton kaj oron kaj sklavojn kaj sklavinojn kaj kamelojn kaj azenojn.</li>
      <li>Kaj Sara, la edzino de mia sinjoro, naskis filon al mia sinjoro, kiam sxi maljunigxis; kaj li donis al li cxion, kion li havis.</li>
      <li>Kaj mia sinjoro jxurigis min, dirante: Ne prenu edzinon por mia filo el la filinoj de la Kanaanidoj, en kies lando mi logxas.</li>
      <li>Nur al la domo de mia patro iru kaj al mia familio, kaj prenu edzinon por mia filo.</li>
      <li>Kaj mi diris al mia sinjoro: Eble la virino ne volos iri kun mi?</li>
      <li>Kaj li diris al mi: La Eternulo, antaux kiu mi iradis, sendos Sian angxelon kun vi kaj sukcesigos vian vojon; kaj vi prenos edzinon por mia filo el mia familio kaj el la domo de mia patro.</li>
      <li>Tiam vi estos libera de mia jxuro, kiam vi venos al mia familio; kaj se ili ne donos al vi, vi estos libera de mia jxuro.</li>
      <li>Kaj mi venis hodiaux al la fonto, kaj mi diris: Eternulo, Dio de mia sinjoro Abraham! ho, se Vi volus sukcesigi mian vojon, kiun mi nun iras!</li>
      <li>Jen mi staras apud la fonto da akvo; la virgulino, kiu eliros, por cxerpi, kaj al kiu mi diros: Lasu min trinki iom da akvo el via krucxo,</li>
      <li>kaj kiu diros al mi: Trinku vi, kaj ankaux por viaj kameloj mi cxerpos -tio estas la virino, kiun la Eternulo destinis por la filo de mia sinjoro.</li>
      <li>Antaux ol mi finis paroli en mia koro, jen Rebeka eliras, kaj sxia krucxo estas sur sxia sxultro; kaj sxi malsupreniris al la fonto kaj cxerpis.  Kaj mi diris al sxi: Volu trinkigi min.</li>
      <li>Kaj rapide sxi deprenis sian krucxon de la sxultro, kaj diris: Trinku,  kaj ankaux viajn kamelojn mi trinkigos. Kaj mi trinkis, kaj ankaux la kamelojn sxi trinkigis.</li>
      <li>Kaj mi demandis sxin, kaj mi diris: Kies filino vi estas? Kaj sxi diris: Filino de Betuel, filo de Nahxor, kiun naskis al li Milka. Kaj mi metis la ringon sur sxian nazon kaj la braceletojn sur sxiajn manojn.</li>
      <li>Kaj mi klinigxis kaj faris adoron al la Eternulo, kaj mi gloris la Eternulon, la Dion de mia sinjoro Abraham, kiu kondukis min per gxusta vojo,  por ke mi prenu la filinon de la frato de mia sinjoro por lia filo.</li>
      <li>Kaj nun se vi volas fari favorkorajxon kaj gxustajxon al mia sinjoro,  diru al mi; kaj se ne, vi ankaux diru al mi, kaj mi turnos min dekstren aux maldekstren.</li>
      <li>Tiam respondis Laban kaj Betuel, kaj diris: De la Eternulo venis cxi tiu afero; ni ne povas diri al vi ion malbonan aux bonan.</li>
      <li>Jen Rebeka estas antaux vi; prenu sxin kaj iru, kaj sxi estu edzino al la filo de via sinjoro, kiel diris la Eternulo.</li>
      <li>Kaj kiam la sklavo de Abraham auxdis iliajn vortojn, li klinigxis gxis la tero al la Eternulo.</li>
      <li>Kaj la sklavo elprenis argxentajxojn kaj orajxojn kaj vestojn kaj donis al Rebeka; kaj donacojn li donis al sxia frato kaj al sxia patrino.</li>
      <li>Kaj mangxis kaj trinkis li kaj la homoj, kiuj estis kun li, kaj ili tradormis tie la nokton. Kaj kiam ili levigxis matene, li diris: Lasu min for al mia sinjoro.</li>
      <li>Tiam sxia frato kaj sxia patrino diris: La junulino restu kun ni almenaux dek tagojn, poste vi iros.</li>
      <li>Kaj li diris al ili: Ne retenu min, cxar la Eternulo sukcesigis mian vojon. Lasu min for, kaj mi iros al mia sinjoro.</li>
      <li>Kaj ili diris: Ni vokos la junulinon, kaj ni demandos, kion sxi diros.</li>
      <li>Kaj ili alvokis Rebekan, kaj diris al sxi: CXu vi iros kun cxi tiu viro? Kaj sxi diris: Mi iros.</li>
      <li>Kaj ili forsendis sian fratinon Rebeka kaj sxian nutrintinon kaj la sklavon de Abraham kaj liajn homojn.</li>
      <li>Kaj ili benis Rebekan, kaj diris al sxi: Nia fratino! miloj da miloj elkresku el vi, kaj via idaro posedu la pordegojn de siaj malamikoj.</li>
      <li>Kaj levigxis Rebeka kaj sxiaj servistinoj kaj sidigxis sur la kameloj,  kaj ili iris post tiu viro; kaj la sklavo prenis Rebekan kaj foriris.</li>
      <li>Kaj Isaak venis de la vojo, kiu kondukas al la puto de la Vivanto-  Vidanto; li logxis en la suda lando.</li>
      <li>Kaj Isaak eliris, por mediti sur la kampo, kiam komencigxis vespero;  kaj li levis siajn okulojn kaj vidis, ke jen venas kameloj.</li>
      <li>Kaj Rebeka levis siajn okulojn, kaj sxi ekvidis Isaakon kaj desaltis de la kamelo.</li>
      <li>Kaj sxi diris al la sklavo: Kiu estas tiu viro, kiu iras sur la kampo renkonte al ni? Kaj la sklavo diris: Tio estas mia sinjoro. Kaj sxi prenis la kovrotukon kaj kovris sin.</li>
      <li>Kaj la sklavo rakontis al Isaak cxion, kion li faris.</li>
      <li>Kaj Isaak enkondukis sxin en la tendon de sia patrino Sara; kaj li prenis Rebekan, kaj sxi farigxis lia edzino, kaj li ekamis sxin. Kaj Isaak konsoligxis pri sia patrino.</li>
    </ol>
  </li>
  <li>
    <ol>
      <li>Kaj Abraham prenis alian edzinon, kiu estis nomata Ketura.</li>
      <li>Kaj sxi naskis al li Zimranon kaj Joksxanon kaj Medanon kaj Midjanon kaj Jisxbakon kaj SXuahxon.</li>
      <li>Kaj de Joksxan naskigxis SXeba kaj Dedan. Kaj la filoj de Dedan estis la Asxuridoj, Letusxidoj, kaj Leumidoj.</li>
      <li>Kaj la filoj de Midjan estis Efa kaj Efer kaj HXanohx kaj Abida kaj Eldaa. CXiuj cxi tiuj estis la filoj de Ketura.</li>
      <li>Kaj Abraham fordonis cxion, kion li havis, al Isaak.</li>
      <li>Kaj al la filoj de siaj kromvirinoj Abraham donis donacojn, kaj foririgis ilin de sia filo Isaak, ankoraux dum sia vivo, orienten, en landon orientan.</li>
      <li>Kaj la nombro de la jaroj de vivo de Abraham, kiujn li travivis, estis cent sepdek kvin jaroj.</li>
      <li>Kaj Abraham konsumigxis kaj mortis en bona maljuneco, profundagxa kaj sata de vivo, kaj li alkolektigxis al sia popolo.</li>
      <li>Kaj enterigis lin liaj filoj Isaak kaj Isxmael en la duobla kaverno, kiu trovigxas antaux Mamre, sur la kampo de Efron, filo de Cohxar, la HXetido.</li>
      <li>Sur la kampo, kiun acxetis Abraham de la filoj de HXet, tie estas enterigitaj Abraham kaj lia edzino Sara.</li>
      <li>Kaj post la morto de Abraham Dio benis lian filon Isaak. Kaj Isaak logxis cxe la puto de la Vivanto-Vidanto.</li>
      <li>Kaj jen estas la generaciaro de Isxmael, filo de Abraham, kiun Hagar,  la Egiptino, sklavino de Sara, naskis al Abraham;</li>
      <li>kaj jen estas la nomoj de la filoj de Isxmael, laux iliaj nomoj kaj generacioj: Nebajot, la unuenaskita de Isxmael, kaj Kedar kaj Adbeel kaj Mibsam</li>
      <li>kaj Misxma kaj Duma kaj Masa,</li>
      <li>HXadad kaj Tema, Jetur, Nafisx, kaj Kedma.</li>
      <li>Tio estas la filoj de Isxmael, kaj tio estas iliaj nomoj en iliaj vilagxoj kaj tendaroj, dek du princoj super siaj gentoj.</li>
      <li>Kaj la dauxro de la vivo de Isxmael estis cent tridek sep jaroj; kaj li konsumigxis kaj mortis kaj alkolektigxis al sia popolo.</li>
      <li>Kaj ili logxis de HXavila gxis SXur, kiu estas antaux Egiptujo, sur la vojo al Asirio. Antaux cxiuj siaj fratoj li logxis.</li>
      <li>Kaj jen estas la generaciaro de Isaak, filo de Abraham: de Abraham naskigxis Isaak.</li>
      <li>Kaj Isaak havis la agxon de kvardek jaroj, kiam li prenis kiel edzinon Rebekan, filinon de Betuel la Siriano, el Mezopotamio, fratinon de Laban la Siriano.</li>
      <li>Kaj Isaak pregxis al la Eternulo pri sia edzino, cxar sxi estis senfrukta; kaj la Eternulo cedis al lia pregxo, kaj lia edzino Rebeka gravedigxis.</li>
      <li>Kaj la infanoj interpusxigxis en sxia interno, kaj sxi diris: Se estas tiel, por kio do mi gravedigxis? Kaj sxi iris, por demandi la Eternulon.</li>
      <li>Kaj la Eternulo diris al sxi:  Du popoloj estas en via ventro,  Kaj du gentoj disapartigxos el via interno;  Kaj unu popolo estos pli forta ol la dua,  Kaj la pli granda servos la malpli grandan.</li>
      <li>Kaj kiam venis la tempo, ke sxi nasku, tiam montrigxis, ke gxemeloj estas en sxia ventro.</li>
      <li>Kaj la unua eliris rugxa, li estis tuta kiel harkovrita felo; kaj oni donis al li la nomon Esav.</li>
      <li>Kaj poste eliris lia frato, tenante per la mano la kalkanon de Esav;  kaj oni donis al li la nomon Jakob. Kaj Isaak havis la agxon de sesdek jaroj,  kiam ili naskigxis.</li>
      <li>Kaj la knaboj grandigxis; kaj Esav farigxis lerta cxasisto, kampisto,  kaj Jakob farigxis homo kvieta, sidanta en la tendo.</li>
      <li>Kaj Isaak amis Esavon, cxar li mangxadis lian cxasajxon; sed Rebeka amis Jakobon.</li>
      <li>Kaj Jakob kuiris kuirajxon; kaj Esav venis de la kampo kaj estis laca.</li>
      <li>Kaj Esav diris al Jakob: Donu al mi mangxi de cxi tiu rugxa kuirajxo,  cxar mi estas laca. Tial oni donis al li la nomon Edom.</li>
      <li>Kaj Jakob diris: Vendu al mi hodiaux vian unuenaskitecon.</li>
      <li>Kaj Esav diris: Jen mi tuj mortos; por kio do mi bezonas la unuenaskitecon?</li>
      <li>Kaj Jakob diris: JXuru al mi hodiaux; kaj tiu jxuris al li kaj vendis sian unuenaskitecon al Jakob.</li>
      <li>Kaj Jakob donis al Esav panon kaj kuirajxon el lentoj, kaj li mangxis kaj trinkis, kaj levigxis kaj foriris. Kaj Esav malsxatis la unuenaskitecon.</li>
    </ol>
  </li>
  <li>
    <ol>
      <li>Estis malsato en la lando, krom la antauxa malsato, kiu estis en la tempo de Abraham. Kaj Isaak iris al Abimelehx, la regxo de la Filisxtoj, en Gerar.</li>
      <li>Kaj la Eternulo aperis al li, kaj diris: Ne iru Egiptujon, logxu en la lando, pri kiu Mi diros al vi.</li>
      <li>Vivu kiel fremdulo en cxi tiu lando, kaj Mi estos kun vi, kaj Mi benos vin; cxar al vi kaj al via idaro Mi donos cxiujn cxi tiujn landojn, kaj Mi plenumos la jxuron, kiun Mi jxuris al via patro Abraham.</li>
      <li>Kaj Mi multigos vian idaron simile al la steloj de la cxielo, kaj Mi donos al via idaro cxiujn cxi tiujn landojn, kaj benigxos per via idaro cxiuj popoloj de la tero;</li>
      <li>pro tio, ke Abraham obeis Mian vocxon, kaj plenumadis Miajn arangxojn,  Miajn legxojn, kaj Miajn instruojn.</li>
      <li>Kaj Isaak eklogxis en Gerar.</li>
      <li>Kaj kiam la homoj de tiu loko demandis pri lia edzino, li diris: SXi estas mia fratino; cxar li timis diri: Mia edzino; por ke la homoj de la loko ne mortigu lin pro Rebeka, cxar sxi estis belaspekta.</li>
      <li>Unu fojon, kiam li estis tie jam de longa tempo, Abimelehx, la regxo de la Filisxtoj, rigardis tra la fenestro, kaj vidis, ke Isaak amuzigxas kun sia edzino Rebeka.</li>
      <li>Tiam Abimelehx vokis Isaakon, kaj diris: Jen, sxi estas ja via edzino;  kial do vi diris: SXi estas mia fratino? Kaj Isaak diris al li: CXar mi pensis, ke eble mi mortos pro sxi.</li>
      <li>Kaj Abimelehx diris: Kion do vi faris al ni! preskaux jam kusxigxis unu el la popolo kun via edzino, kaj vi venigus sur nin krimon.</li>
      <li>Kaj Abimelehx faris ordonon al la tuta popolo jene: Kiu tusxos cxi tiun viron aux lian edzinon, tiu mortos.</li>
      <li>Kaj Isaak semis en tiu lando, kaj havis en tiu jaro centoble-mezuran rikolton; kaj la Eternulo lin benis.</li>
      <li>Kaj tiu homo grandigxis kaj cxiam pli kaj pli grandigxadis, gxis li farigxis tre granda.</li>
      <li>Kaj li havis tre multe da brutoj malgrandaj kaj brutoj grandaj kaj grandan servistaron; kaj la Filisxtoj enviis lin.</li>
      <li>Kaj cxiujn putojn, kiujn elfosis la sklavoj de lia patro en la tempo de lia patro Abraham, la Filisxtoj sxtopis kaj plenigis ilin per tero.</li>
      <li>Tiam Abimelehx diris al Isaak: Foriru de ni, cxar vi farigxis multe pli forta ol ni.</li>
      <li>Kaj Isaak foriris de tie kaj arangxis siajn tendojn en la valo de Gerar, kaj tie li eklogxis.</li>
      <li>Kaj Isaak denove elfosis la akvoputojn, kiujn oni elfosis en la tempo de lia patro Abraham kaj la Filisxtoj sxtopis post la morto de Abraham; kaj li donis al ili tiujn samajn nomojn, kiujn donis al ili lia patro.</li>
      <li>Kaj la sklavoj de Isaak fosis en la valo kaj trovis tie puton kun fresxa akvo.</li>
      <li>Kaj disputis la pasxtistoj de Gerar kun la pasxtistoj de Isaak,  dirante: Al ni apartenas la akvo. Kaj oni donis al la puto la nomon Esek,  cxar oni disputis pri gxi.</li>
      <li>Kaj ili elfosis alian puton, kaj ankaux pri gxi ili disputis; kaj oni donis al gxi la nomon Sitna.</li>
      <li>Kaj ili forigxis de tie kaj elfosis alian puton, kaj pri gxi oni ne disputis. Kaj li donis al gxi la nomon Rehxobot, dirante: Nun la Eternulo donis al ni vastan lokon, kaj ni multigxos sur la tero.</li>
      <li>Kaj de tie li formigris al Beer-SXeba.</li>
      <li>Kaj aperis al li la Eternulo en tiu nokto, kaj diris: Mi estas la Dio de via patro Abraham; ne timu, cxar Mi estas kun vi, kaj Mi benos vin kaj Mi multigos vian idaron pro Abraham, Mia servanto.</li>
      <li>Kaj li konstruis tie altaron kaj pregxis al la Eternulo. Kaj li arangxis tie sian tendon, kaj la sklavoj de Isaak elfosis tie puton.</li>
      <li>Kaj Abimelehx iris al li el Gerar, kaj ankaux lia amiko Ahxuzat kaj lia militestro Pihxol.</li>
      <li>Kaj Isaak diris al ili: Por kio vi venis al mi? vi min ja malamas kaj forpelis min de vi.</li>
      <li>Kaj ili diris: Ni vidis, ke la Eternulo estas kun vi; tial ni diris:  Estu jxuro inter ni, inter ni kaj vi, kaj ni faru interligon kun vi,</li>
      <li>ke vi ne faru al ni malbonon, kiel ni vin ne tusxis kaj kiel ni faris al vi nur bonon kaj lasis vin foriri en paco; vi estas nun benito de la Eternulo.</li>
      <li>Kaj li faris por ili festenon, kaj ili mangxis kaj trinkis.</li>
      <li>Kaj ili levigxis frue matene kaj jxuris al si reciproke. Kaj Isaak lasis ilin foriri, kaj ili foriris de li en paco.</li>
      <li>Kaj en tiu tago venis la sklavoj de Isaak, kaj raportis al li pri la puto, kiun ili elfosis, kaj diris al li: Ni trovis akvon.</li>
      <li>Kaj li donis al gxi la nomon SXiba; pro tio la nomo de la urbo estas Beer-SXeba gxis hodiaux.</li>
      <li>Kiam Esav havis la agxon de kvardek jaroj, li prenis kiel edzinojn Jehuditon, filinon de Beeri la HXetido, kaj Basmaton, filinon de Elon la HXetido.</li>
      <li>Kaj ili multe cxagrenis Isaakon kaj Rebekan.</li>
    </ol>
  </li>
  <li>
    <ol>
      <li>Kiam Isaak maljunigxis kaj la vidado de liaj okuloj malakrigxis, li vokis Esavon, sian pli maljunan filon, kaj diris al li: Mia filo! Kaj tiu diris al li: Jen mi estas.</li>
      <li>Kaj li diris: Jen mi maljunigxis; mi ne scias, kiam mi mortos;</li>
      <li>prenu do nun viajn armilojn, vian sagujon kaj vian pafarkon, kaj iru sur la kampon kaj cxasu por mi cxasajxon;</li>
      <li>kaj faru por mi bongustan mangxajxon, kian mi amas, kaj alportu al mi,  kaj mi gxin mangxos, por ke mia animo vin benu, antaux ol mi mortos.</li>
      <li>Sed Rebeka auxdis, kiam Isaak parolis al sia filo Esav. Kaj Esav iris sur la kampon, por cxasi cxasajxon kaj alporti.</li>
      <li>Kaj Rebeka diris al sia filo Jakob jene: Mi auxdis, ke via patro diris al via frato Esav jene:</li>
      <li>Alportu al mi cxasajxon kaj faru por mi bongustan mangxajxon, kaj mi mangxos, kaj mi benos vin antaux la Eternulo antaux mia morto.</li>
      <li>Kaj nun, mia filo, auxskultu mian vocxon, kion mi ordonas al vi:</li>
      <li>iru al la brutaro kaj alportu al mi de tie du bonajn kapridojn, kaj mi faros el ili bongustan mangxajxon por via patro, kian li amas;</li>
      <li>kaj vi alportos al via patro, kaj li mangxos, por ke li benu vin antaux sia morto.</li>
      <li>Kaj Jakob diris al sia patrino Rebeka: Mia frato Esav estas ja homo harkovrita, kaj mi estas homo glata;</li>
      <li>eble mia patro min palpos, tiam mi estos en liaj okuloj kiel trompanto,  kaj mi venigos sur min malbenon, sed ne benon.</li>
      <li>Kaj lia patrino diris al li: Sur mi estu tiu malbeno, mia filo; nur auxskultu mian vocxon kaj iru, alportu al mi.</li>
      <li>Kaj li iris kaj prenis kaj alportis al sia patrino, kaj lia patrino faris bongustan mangxajxon, kian amis lia patro.</li>
      <li>Kaj Rebeka prenis la luksajn vestojn de sia pli maljuna filo Esav,  kiujn sxi havis cxe si en la domo, kaj sxi vestis sian pli junan filon Jakob;</li>
      <li>kaj per la feloj de la kapridoj sxi vestis liajn manojn kaj la glatajxon de lia kolo.</li>
      <li>Kaj sxi donis la bongustan mangxajxon kaj la panon, kiujn sxi pretigis,  en la manon de sia filo Jakob.</li>
      <li>Kaj li venis al sia patro, kaj diris: Mia patro! Kaj tiu diris: Jen mi estas; kiu vi estas, mia filo?</li>
      <li>Kaj Jakob diris al sia patro: Mi estas Esav, via unuenaskito; mi faris,  kiel vi diris al mi; volu levigxi, sidigxu, kaj mangxu mian cxasajxon, por ke via animo min benu.</li>
      <li>Kaj Isaak diris al sia filo: Kiamaniere vi tiel rapide trovis, mia filo? Kaj tiu diris: CXar la Eternulo, via Dio, sendis al mi renkonte.</li>
      <li>Kaj Isaak diris al Jakob: Alproksimigxu, kaj mi vin palpos, mia filo,  cxu tio estas vi, mia filo Esav, aux ne.</li>
      <li>Kaj Jakob alproksimigxis al sia patro Isaak, kaj tiu lin palpis, kaj diris: La vocxo estas vocxo de Jakob, sed la manoj estas manoj de Esav.</li>
      <li>Kaj li ne rekonis lin, cxar liaj manoj estis kiel la manoj de lia frato Esav, harkovritaj; kaj li benis lin.</li>
      <li>Kaj li diris: CXu tio estas vi, mia filo Esav? Kaj tiu diris: Mi.</li>
      <li>Kaj li diris: Alsxovu al mi, kaj mi mangxos la cxasajxon de mia filo,  por ke mia animo vin benu. Kaj li alsxovis al li, kaj tiu mangxis; kaj li alportis al li vinon, kaj tiu trinkis.</li>
      <li>Kaj lia patro Isaak diris al li: Alproksimigxu kaj kisu min, mia filo.</li>
      <li>Kaj li alproksimigxis kaj kisis lin, kaj tiu flaris la odoron de liaj vestoj, kaj li benis lin, kaj diris:  Vidu, la odoro de mia filo Estas kiel la odoro de kampo, kiun la Eternulo benis;</li>
      <li>Dio donu al vi roson cxielan Kaj grason de la tero Kaj multe da greno kaj mosto.</li>
      <li>Popoloj vin servu,  Kaj gentoj klinigxu antaux vi;  Estu sinjoro super viaj fratoj,  Kaj klinigxu antaux vi la filoj de via patrino;  Viaj malbenantoj estu malbenataj,  Kaj viaj benantoj estu benataj.</li>
      <li>Kaj kiam Isaak finis beni Jakobon kaj apenaux Jakob eliris de antaux sia patro Isaak, lia frato Esav venis de sia cxasado.</li>
      <li>Kaj ankaux li faris bongustan mangxajxon kaj alportis al sia patro, kaj diris al sia patro: Levigxu, mia patro, kaj mangxu la cxasajxon de via filo,  por ke via animo min benu.</li>
      <li>Kaj lia patro Isaak diris al li: Kiu vi estas? Kaj li diris: Mi estas via unuenaskita filo Esav.</li>
      <li>Tiam Isaak ektremis per tre granda tremo, kaj diris: Kiu do estas tiu,  kiu cxasis cxasajxon kaj alportis al mi, kaj mi mangxis de cxio, antaux ol vi venis, kaj mi benis lin? kaj li restos ja benita!</li>
      <li>Kiam Esav auxdis la vortojn de sia patro, li ekkriis per tre granda kaj maldolcxa krio, kaj diris al sia patro: Benu ankaux min, ho mia patro!</li>
      <li>Kaj tiu diris: Via frato venis kun ruzo kaj prenis vian benon.</li>
      <li>Kaj li diris: GXuste do lia nomo estas Jakob, cxar li submetis al mi la piedon jam du fojojn; mian unuenaskitecon li prenis, kaj jen li nun prenis mian benon! Kaj li diris: CXu vi ne rezervis por mi benon?</li>
      <li>Kaj Isaak respondis kaj diris al Esav: Jen mi faris lin sinjoro super vi, kaj cxiujn liajn fratojn mi donis al li kiel servantojn, kaj grenon kaj moston mi havigis al li; kion do mi faros por vi, mia filo?</li>
      <li>Kaj Esav diris al sia patro: CXu gxi estas la sola beno, kiun vi havas?  benu ankaux min, ho mia patro! Kaj Esav ekploris per lauxta vocxo.</li>
      <li>Kaj lia patro Isaak respondis kaj diris al li:  Jen la graso de la tero estu en via loko de logxado Kaj la cxiela roso de supre;</li>
      <li>Kaj per via glavo vi vivos, kaj vian fraton vi servos;  Sed kiam vi kontrauxbatalos,  Vi dejxetos lian jugon de via kolo.</li>
      <li>Kaj Esav ekmalamis Jakobon pro la beno, per kiu benis lin lia patro;  kaj Esav diris en sia koro: Baldaux venos la tagoj de funebro pro mia patro,  tiam mi mortigos mian fraton Jakob.</li>
      <li>Kaj oni raportis al Rebeka la vortojn de sxia pli maljuna filo Esav;  tiam sxi sendis kaj vokis sian pli junan filon Jakob, kaj diris al li: Jen via frato Esav minacas mortigi vin;</li>
      <li>tial nun, mia filo, auxskultu mian vocxon; kaj levigxu, forkuru al mia frato Laban en HXaran;</li>
      <li>kaj logxu cxe li kelkan tempon, gxis kvietigxos la furiozo de via frato;</li>
      <li>gxis la kolero de via frato deturnigxos de vi, kaj li forgesos, kion vi faris al li. Tiam mi sendos kaj prenos vin de tie. Kial mi perdu vin ambaux en unu tago?</li>
      <li>Kaj Rebeka diris al Isaak: Tedis al mi la vivo pro la HXetidinoj; se Jakob prenos edzinon el cxi tiuj HXetidinoj, el la filinoj de la lando, tiam por kio mi vivu?</li>
    </ol>
  </li>
  <li>
    <ol>
      <li>Tiam Isaak alvokis Jakobon kaj benis lin, kaj ordonis al li, dirante: Ne prenu edzinon el la filinoj Kanaanaj.</li>
      <li>Levigxu, iru Mezopotamion, al la domo de Betuel, la patro de via patrino, kaj prenu al vi el tie edzinon el la filinoj de Laban, la frato de via patrino.</li>
      <li>Kaj Dio la Plejpotenca benu vin kaj fruktigu vin kaj multigu vin, kaj kreskigu el vi amason da popoloj.</li>
      <li>Kaj Li donu al vi la benon de Abraham, al vi kaj al via idaro kune kun vi, por ke vi heredu la landon de via fremdelogxado, kiun Dio donis al Abraham.</li>
      <li>Kaj Isaak forsendis Jakobon, kaj tiu iris Mezopotamion, al Laban, la filo de Betuel la Siriano, frato de Rebeka, patrino de Jakob kaj Esav.</li>
      <li>Kiam Esav vidis, ke Isaak benis Jakobon kaj sendis lin en Mezopotamion,  por ke li prenu al si el tie edzinon, kaj ke, benante lin, li ordonis al li,  dirante: Ne prenu edzinon el la filinoj Kanaanaj;</li>
      <li>kaj ke Jakob obeis sian patron kaj sian patrinon kaj iris Mezopotamion:</li>
      <li>tiam Esav vidis, ke ne placxas la filinoj Kanaanaj al lia patro Isaak.</li>
      <li>Kaj Esav iris al Isxmael kaj prenis al si Mahxalaton, filinon de Isxmael, filo de Abraham, fratinon de Nebajot, kiel edzinon krom siaj aliaj edzinoj.</li>
      <li>Kaj Jakob eliris el Beer-SXeba kaj iris en la direkto al HXaran.</li>
      <li>Li venis al iu loko kaj restis tie, por pasigi la nokton, cxar la suno subiris. Kaj li prenis unu el la sxtonoj de tiu loko kaj metis gxin sub sian kapon kaj kusxigxis en tiu loko.</li>
      <li>Kaj li songxis: jen sxtuparo staras sur la tero, kaj gxia supro atingas la cxielon, kaj jen angxeloj de Dio iras sur gxi supren kaj malsupren.</li>
      <li>Kaj jen la Eternulo staras sur gxi, kaj diras: Mi estas la Eternulo, la Dio de via patro Abraham kaj la Dio de Isaak; la teron, sur kiu vi kusxas, Mi donos al vi kaj al via idaro.</li>
      <li>Kaj via idaro estos kiel la polvo de la tero, kaj vi disvastigxos okcidenten kaj orienten kaj norden kaj suden, kaj benigxos per vi kaj per via idaro cxiuj gentoj de la tero.</li>
      <li>Kaj Mi estas kun vi, kaj Mi gardos vin cxie, kien vi iros, kaj Mi revenigos vin sur cxi tiun teron; cxar Mi ne forlasos vin, gxis Mi estos farinta tion, kion Mi diris al vi.</li>
      <li>Kaj Jakob vekigxis el sia dormo, kaj li diris: Vere, la Eternulo estas en cxi tiu loko, kaj mi ne sciis.</li>
      <li>Kaj li ektimis, kaj diris: Kiel timinda estas cxi tiu loko! gxi estas nenio alia ol domo de Dio, kaj cxi tie estas la pordego de la cxielo.</li>
      <li>Kaj Jakob levigxis frue matene, kaj prenis la sxtonon, kiun li estis metinta sub sian kapon, kaj starigis gxin kiel monumenton, kaj versxis oleon sur gxian supron.</li>
      <li>Kaj li donis al tiu loko la nomon Bet-El; sed antauxe la nomo de la urbo estis Luz.</li>
      <li>Kaj Jakob faris sanktan promeson, dirante: Se Dio estos kun mi, kaj gardos min sur cxi tiu vojo, kiun mi iras, kaj donos al mi panon por mangxi kaj veston por porti sur mi,</li>
      <li>kaj mi revenos en paco al la domo de mia patro, kaj la Eternulo estos por mi Dio:</li>
      <li>tiam cxi tiu sxtono, kiun mi starigis kiel monumenton, estos domo de Dio, kaj de cxio, kion Vi donos al mi, mi oferos al Vi dekonon.</li>
    </ol>
  </li>
  <li>
    <ol>
      <li>Kaj Jakob levis siajn piedojn kaj iris al la lando de la orientanoj.</li>
      <li>Kaj li vidis: jen estas puto sur la kampo, kaj tri gregoj da sxafoj kusxas apud gxi; cxar el tiu puto oni trinkigadis la gregojn; kaj granda sxtono estis sur la aperturo de la puto.</li>
      <li>Kaj kiam tie kunvenis cxiuj gregoj, tiam oni deruladis la sxtonon de sur la aperturo kaj trinkigadis la sxafojn kaj denove remetadis la sxtonon sur gxian lokon, sur la aperturon de la puto.</li>
      <li>Kaj Jakob diris al ili: Fratoj miaj, ke kie vi estas? Kaj ili diris: Ni estas el HXaran.</li>
      <li>Kaj li diris al ili: CXu vi konas Labanon, filon de Nahxor? Kaj ili diris: Ni konas.</li>
      <li>Kaj li diris al ili: CXu li bone fartas? Kaj ili diris: Li fartas bone,  kaj jen lia filino Rahxel venas kun la sxafoj.</li>
      <li>Kaj li diris: De la tago restas ja ankoraux multe, ankoraux ne estas la tempo, por kolekti la gregojn; trinkigu la sxafojn kaj iru, pasxtu.</li>
      <li>Kaj ili diris: Ni ne povas, gxis kolektigxos cxiuj gregoj kaj oni derulos la sxtonon de sur la aperturo de la puto kaj ni trinkigos la sxafojn.</li>
      <li>Dum li ankoraux parolis kun ili, venis Rahxel kun la sxafoj de sia patro, cxar sxi pasxtis ilin.</li>
      <li>Kaj kiam Jakob ekvidis Rahxelon, la filinon de Laban, frato de lia patrino, kaj la sxafojn de Laban, frato de lia patrino, tiam Jakob alproksimigxis, derulis la sxtonon de sur la aperturo de la puto, kaj trinkigis la sxafojn de Laban, la frato de lia patrino.</li>
      <li>Kaj Jakob kisis Rahxelon kaj lauxte ekploris.</li>
      <li>Kaj Jakob diris al Rahxel, ke li estas parenco de sxia patro kaj filo de Rebeka. Kaj sxi kuris kaj diris al sia patro.</li>
      <li>Kaj kiam Laban auxdis la sciigon pri Jakob, filo de lia fratino, li kuris al li renkonte kaj cxirkauxprenis lin kaj kisis lin kaj venigis lin en sian domon. Kaj tiu rakontis al Laban cxion.</li>
      <li>Kaj Laban diris al li: Vi estas ja mia osto kaj mia karno! Kaj li logxis cxe li tutan monaton.</li>
      <li>Kaj Laban diris al Jakob: CXu pro tio, ke vi estas mia parenco, vi devas servi min senpage? diru al mi, kion mi devas pagi al vi?</li>
      <li>Sed Laban havis du filinojn; la nomo de la pli maljuna estis Lea, kaj la nomo de la pli juna estis Rahxel.</li>
      <li>La okuloj de Lea estis malsanaj, sed Rahxel estis belforma kaj belvizagxa.</li>
      <li>Kaj Jakob ekamis Rahxelon, kaj diris: Mi servos vin sep jarojn pro Rahxel, via pli juna filino.</li>
      <li>Tiam Laban diris: Pli bone estas, ke mi donu sxin al vi, ol ke mi donu sxin al alia viro; logxu cxe mi.</li>
      <li>Kaj Jakob servis pro Rahxel sep jarojn, kaj ili estis en liaj okuloj kiel kelke da tagoj, cxar li amis sxin.</li>
      <li>Kaj Jakob diris al Laban: Donu mian edzinon, cxar finigxis mia tempo,  kaj mi envenos al sxi.</li>
      <li>Kaj Laban kunvenigis cxiujn homojn de tiu loko kaj faris festenon.</li>
      <li>Sed vespere li prenis sian filinon Lea kaj enirigis sxin al li; kaj tiu envenis al sxi.</li>
      <li>Kaj Laban donis sian sklavinon Zilpa al Lea kiel sklavinon.</li>
      <li>Sed matene montrigxis, ke tio estas Lea. Tiam li diris al Laban: Kion do vi faris al mi! cxu ne pro Rahxel mi servis vin? kial do vi min trompis?</li>
      <li>Tiam Laban diris: En nia loko ne estas moro, ke oni donu la pli junan antaux ol la pli maljunan.</li>
      <li>Pasigu semajnon kun cxi tiu, tiam mi donos al vi ankaux tiun, pro servo, kiun vi servos cxe mi ankoraux aliajn sep jarojn.</li>
      <li>Kaj Jakob faris tiel kaj pasigis semajnon kun cxi tiu. Kaj Laban donis al li sian filinon Rahxel kiel edzinon.</li>
      <li>Kaj Laban donis al sia filino Rahxel sian sklavinon Bilha kiel sklavinon.</li>
      <li>Kaj Jakob envenis ankaux al Rahxel, kaj li amis Rahxelon pli ol Lean,  kaj li servis cxe li ankoraux aliajn sep jarojn.</li>
      <li>Kiam la Eternulo vidis, ke Lea estas malamata, Li malsxlosis sxian uteron; sed Rahxel estis senfrukta.</li>
      <li>Kaj Lea gravedigxis kaj naskis filon, kaj sxi donis al li la nomon Ruben, cxar sxi diris: La Eternulo vidis mian mizeron, kaj nun mia edzo min amos.</li>
      <li>Kaj sxi denove gravedigxis kaj naskis filon. Kaj sxi diris: La Eternulo auxdis, ke mi estas malamata, tial Li donis al mi ankaux cxi tiun; kaj sxi donis al li la nomon Simeon.</li>
      <li>Kaj sxi denove gravedigxis kaj naskis filon. Kaj sxi diris: La nunan fojon mia edzo aligxos al mi, cxar mi naskis al li tri filojn; tial al li estis donita la nomo Levi.</li>
      <li>Kaj sxi denove gravedigxis kaj naskis filon. Kaj sxi diris: Nun mi dankos la Eternulon; tial sxi donis al li la nomon Jehuda. Kaj sxi cxesis naski.</li>
    </ol>
  </li>
  <li>
    <ol>
      <li>Kiam Rahxel vidis, ke sxi ne naskas al Jakob, sxi enviis sian fratinon,  kaj sxi diris al Jakob: Donu al mi infanojn, cxar alie mi mortos.</li>
      <li>Kaj Jakob forte ekkoleris Rahxelon, kaj li diris: CXu mi anstatauxas Dion, kiu rifuzis al vi frukton de ventro?</li>
      <li>Kaj sxi diris: Jen estas mia sklavino Bilha; envenu al sxi, ke sxi nasku sur miaj genuoj kaj ke mi ankaux ricevu filojn per sxi.</li>
      <li>Kaj sxi donis al li sian sklavinon Bilha kiel edzinon, kaj Jakob envenis al sxi.</li>
      <li>Kaj Bilha gravedigxis kaj naskis al Jakob filon.</li>
      <li>Kaj Rahxel diris: Dio min jugxis kaj auxdis mian vocxon kaj donis al mi filon; tial sxi donis al li la nomon Dan.</li>
      <li>Kaj Bilha, la sklavino de Rahxel, denove gravedigxis kaj naskis duan filon al Jakob.</li>
      <li>Tiam Rahxel diris: Per Dia lukto mi luktis kun mia fratino, kaj mi venkis; kaj sxi donis al li la nomon Naftali.</li>
      <li>Kiam Lea vidis, ke sxi cxesis naski, sxi prenis sian sklavinon Zilpa kaj donis sxin al Jakob kiel edzinon.</li>
      <li>Kaj Zilpa, la sklavino de Lea, naskis al Jakob filon.</li>
      <li>Kaj Lea diris: Venis felicxo! kaj sxi donis al li la nomon Gad.</li>
      <li>Kaj Zilpa, la sklavino de Lea, naskis duan filon al Jakob.</li>
      <li>Kaj Lea diris: Por mia bono; cxar la virinoj diros, ke estas al mi bone. Kaj sxi donis al li la nomon Asxer.</li>
      <li>Ruben iris en la tempo de rikoltado de tritiko kaj trovis mandragorojn sur la kampo, kaj li alportis ilin al sia patrino Lea. Kaj Rahxel diris al Lea: Donu al mi el la mandragoroj de via filo.</li>
      <li>Sed tiu diris al sxi: CXu ne suficxas al vi, ke vi prenis mian edzon,  kaj vi volas preni ankaux la mandragorojn de mia filo? Tiam Rahxel diris: Nu,  li kusxu kun vi cxi tiun nokton por la mandragoroj de via filo.</li>
      <li>Kiam Jakob venis de la kampo vespere, Lea eliris al li renkonte, kaj diris: Al mi venu, cxar mi acxetis vin per la mandragoroj de mia filo. Kaj li kusxis kun sxi en tiu nokto.</li>
      <li>Kaj Dio auxdis Lean, kaj sxi gravedigxis kaj naskis al Jakob kvinan filon.</li>
      <li>Kaj Lea diris: Dio donis al mi rekompencon por tio, ke mi donis mian sklavinon al mia edzo; kaj sxi donis al li la nomon Isahxar.</li>
      <li>Kaj Lea denove gravedigxis kaj naskis sesan filon al Jakob.</li>
      <li>Kaj Lea diris: Havigis al mi Dio bonan havon; nun mia edzo logxos cxe mi, cxar mi naskis al li ses filojn. Kaj sxi donis al li la nomon Zebulun.</li>
      <li>Kaj poste sxi naskis filinon, kaj sxi donis al sxi la nomon Dina.</li>
      <li>Kaj Dio rememoris Rahxelon, kaj Dio elauxdis sxin kaj malsxlosis sxian uteron.</li>
      <li>Kaj sxi gravedigxis kaj naskis filon. Kaj sxi diris: Dio forprenis mian malhonoron.</li>
      <li>Kaj sxi donis al li la nomon Jozef, dirante: La Eternulo aldonos al mi alian filon.</li>
      <li>Kiam Rahxel naskis Jozefon, Jakob diris al Laban: Forliberigu min, kaj mi iros al mia loko kaj al mia lando.</li>
      <li>Donu miajn edzinojn kaj miajn infanojn, pro kiuj mi servis vin, kaj mi iros; cxar vi konas la servon, per kiu mi vin servis.</li>
      <li>Kaj Laban diris al li: Ho, se mi povus akiri vian favoron! mi spertis,  ke la Eternulo benis min pro vi.</li>
      <li>Kaj li diris: Difinu, kian rekompencon mi sxuldas al vi, kaj mi donos.</li>
      <li>Kaj tiu diris al li: Vi scias, kiel mi servis vin kaj kia farigxis via brutaro cxe mi;</li>
      <li>cxar malmulte vi havis antaux mi, sed nun gxi multe vastigxis; kaj la Eternulo benis vin post mia veno; kaj nun kiam mi laboros ankaux por mia domo?</li>
      <li>Kaj Laban diris: Kion mi donu al vi? Kaj Jakob diris: Donu al mi nenion; sed se vi faros al mi jenon, tiam mi denove pasxtos kaj gardos viajn sxafojn:</li>
      <li>mi pasos hodiaux tra via tuta sxafaro; apartigu el gxi cxiun sxafon mikskoloran kaj makulitan kaj cxiun bruton nigran inter la sxafoj, kaj makulitan kaj mikskoloran inter la kaproj; kaj ili estu mia rekompenco.</li>
      <li>Kaj respondos por mi mia justeco en la morgauxa tago, kiam vi venos vidi mian rekompencon; cxiu el la kaproj, kiu ne estos mikskolora aux makulita, kaj cxiu el la sxafoj, kiu ne estos nigra, estu rigardata kiel sxtelita de mi.</li>
      <li>Kaj Laban diris: GXi estu, kiel vi diris.</li>
      <li>Kaj li apartigis en tiu tago la virkaprojn striitajn kaj makulitajn kaj cxiujn kaprinojn mikskolorajn kaj makulitajn, cxiujn, kiuj havis sur si iom da blankajxo, kaj cxiujn nigrajn sxafojn; kaj li transdonis ilin en la manojn de siaj filoj.</li>
      <li>Kaj li faris interspacon de tritaga irado inter si kaj Jakob. Kaj Jakob pasxtis la restintajn sxafojn de Laban.</li>
      <li>Kaj Jakob prenis al si bastonojn el verdaj poploj, migdalarboj, kaj platanarboj, kaj sensxeligis sur ili blankajn striojn tiamaniere, ke la blankajxo sur la bastonoj elmontrigxis.</li>
      <li>Kaj li metis la skrapitajn bastonojn antaux la sxafoj en la akvotrinkigajn kanalojn, al kiuj la sxafoj venadis por trinki, kaj ili gravedigxadis, kiam ili venadis trinki.</li>
      <li>Kaj la sxafoj gravedigxis super la bastonoj, kaj ili naskis sxafidojn striitajn, mikskolorajn, kaj makulitajn.</li>
      <li>Kaj la sxafidojn Jakob apartigis, kaj li turnis la vizagxojn de la brutoj kontraux la striitajn kaj kontraux la nigrajn brutojn de Laban; sed siajn brutarojn li apartigis kaj ne almiksis ilin al la brutoj de Laban.</li>
      <li>CXiufoje, kiam pasiigxis brutoj fortaj, Jakob metis la bastonojn en la kanalojn antaux la okuloj de la brutoj, por ke ili pasiigxu antaux la bastonoj;</li>
      <li>sed kiam la brutoj estis malfortaj, li ne metis. Tiamaniere la malfortaj farigxis apartenajxo de Laban, kaj la fortaj farigxis apartenajxo de Jakob.</li>
      <li>Kaj tiu homo farigxis eksterordinare ricxa, kaj li havis multe da brutoj kaj sklavinojn kaj sklavojn kaj kamelojn kaj azenojn.</li>
    </ol>
  </li>
  <li>
    <ol>
      <li>Li auxdis, ke la filoj de Laban parolis jene: Jakob forprenis la tutan havon de nia patro, kaj el la havo de nia patro li akiris la tutan ricxecon.</li>
      <li>Kaj Jakob vidis laux la vizagxo de Laban, ke li ne estas rilate al li tia, kia li estis hieraux kaj antauxhieraux.</li>
      <li>Kaj la Eternulo diris al Jakob: Reiru en la landon de viaj patroj kaj en vian naskigxlandon, kaj Mi estos kun vi.</li>
      <li>Tiam Jakob sendis kaj vokis Rahxelon kaj Lean sur la kampon al sia brutaro;</li>
      <li>kaj li diris al ili: Mi vidas laux la vizagxo de via patro, ke li ne estas rilate al mi tia, kia li estis hieraux kaj antauxhieraux; sed la Dio de mia patro estis kun mi.</li>
      <li>Vi scias, ke per cxiuj miaj fortoj mi servis vian patron.</li>
      <li>Sed via patro trompis min kaj dekfoje sxangxis mian laborpagon; tamen Dio ne lasis lin fari al mi malbonon.</li>
      <li>Kiam li diris: Mikskoloraj estu via rekompenco-cxiuj brutoj naskis idojn mikskolorajn; kaj kiam li diris: Striitaj estu via rekompenco-cxiuj brutoj naskis striitajn.</li>
      <li>Tiamaniere Dio forprenis la brutojn de via patro kaj donis al mi.</li>
      <li>En la tempo, kiam la brutoj pasiigxis, mi levis miajn okulojn kaj vidis en songxo, ke la virbestoj, kiuj levigxis sur la brutojn, estas striitaj,  mikskoloraj, kaj makulitaj.</li>
      <li>Kaj angxelo de Dio diris al mi en la songxo: Jakob! kaj mi diris: Jen mi estas.</li>
      <li>Kaj li diris: Levu viajn okulojn kaj vidu: cxiuj virbestoj, kiuj levigxis sur la brutojn, estas striitaj, mikskoloraj, kaj makulitaj, cxar Mi vidis cxion, kion Laban faras al vi.</li>
      <li>Mi estas la Dio el Bet-El, kie vi versxis oleon sur la monumenton kaj kie vi faris sanktan promeson al Mi. Nun levigxu, eliru el cxi tiu lando kaj reiru en la landon de via naskigxo.</li>
      <li>Kaj Rahxel kaj Lea respondis kaj diris al li: CXu ni havas ankoraux parton kaj heredon en la domo de nia patro?</li>
      <li>Li rigardas ja nin kiel fremdulinojn; cxar li vendis nin kaj ecx formangxis nian monon.</li>
      <li>CXar la tuta ricxo, kiun Dio forprenis de nia patro, apartenas al ni kaj al niaj infanoj. Kaj nun cxion, kion Dio al vi diris, faru.</li>
      <li>Jakob levigxis, kaj metis siajn infanojn kaj siajn edzinojn sur la kamelojn.</li>
      <li>Kaj li forkondukis sian tutan brutaron kaj sian tutan havon, kiun li akiris, sian proprajxon, kiun li akiris en Mezopotamio, por iri al sia patro Isaak en la landon Kanaanan.</li>
      <li>Laban estis foririnta, por tondi siajn sxafojn; tiam Rahxel sxtelis la domajn diojn de sia patro.</li>
      <li>Jakob trompis la atenton de Laban la Siriano, ne dirante al li, ke li forkuras.</li>
      <li>Kaj li rapide foriris kune kun cxio, kion li havis. Kaj li transpasis la Riveron kaj direktigxis al la monto Gilead.</li>
      <li>Oni diris al Laban en la tria tago, ke Jakob forkuris.</li>
      <li>Tiam li prenis kun si siajn fratojn, kaj kuris post li distancon de sep tagoj kaj kuratingis lin sur la monto Gilead.</li>
      <li>Tiam Dio aperis al Laban la Siriano nokte en la songxo, kaj diris al li: Gardu vin, ke vi ne parolu kun Jakob bone nek malbone.</li>
      <li>Laban kuratingis Jakobon. Jakob starigis sian tendon sur la monto, kaj Laban arangxis siajn fratojn ankaux sur la monto Gilead.</li>
      <li>Kaj Laban diris al Jakob: Kion vi faris? vi trompis min kaj forkondukis miajn filinojn kvazaux militkaptitojn!</li>
      <li>Kial vi forkuris sekrete kaj kasxe de mi, kaj ne diris al mi? Mi foririgus vin en gajeco kaj kun kantoj, kun tamburino kaj harpo.</li>
      <li>Vi ecx ne lasis min kisi miajn infanojn kaj filinojn! malsagxe vi agis.</li>
      <li>Mi havas forton en mia mano, por fari al vi malbonon; sed la Dio de via patro hieraux diris al mi jene: Gardu vin, ke vi ne parolu kun Jakob bone aux malbone.</li>
      <li>Kaj se vi nun foriris, cxar vi forte deziris esti en la domo de via patro, kial do vi sxtelis miajn diojn?</li>
      <li>Tiam Jakob respondis kaj diris al Laban: Mi timis; mi pensis, ke eble vi forrabos de mi viajn filinojn.</li>
      <li>Sed tiu, cxe kiu vi trovos viajn diojn, mortu. En la cxeesto de niaj parencoj sercxu cxe mi tion, kio estas via, kaj prenu al vi. Jakob ne sciis,  ke Rahxel ilin sxtelis.</li>
      <li>Tiam Laban eniris en la tendon de Jakob kaj en la tendon de Lea kaj en la tendon de la du sklavinoj, kaj li ne trovis. Kaj li eliris el la tendo de Lea kaj eniris en la tendon de Rahxel.</li>
      <li>Sed Rahxel prenis la domajn diojn kaj metis ilin sub la selon de la kamelo kaj sidigxis sur ili. Kaj Laban palpe esploris la tutan tendon kaj ne trovis.</li>
      <li>Kaj sxi diris al sia patro: Mia sinjoro ne koleru, ke mi ne povas starigxi antaux vi, cxar mi havas la virinan ordinarajxon. Kaj li sercxis kaj ne trovis la domajn diojn.</li>
      <li>Kaj Jakob ekkoleris kaj disputis kun Laban. Kaj Jakob diris al Laban:  Kia estas mia kulpo, kia estas mia peko, ke vi persekutas min?</li>
      <li>Vi trapalpis cxiujn miajn apartenajxojn; kion vi trovis el la apartenajxoj de via domo? elmetu cxi tie antaux miaj parencoj kaj viaj, kaj ili jugxu inter ni ambaux.</li>
      <li>Jam dudek jarojn mi estas cxe vi; viaj sxafoj kaj kaproj ne estis seninfanaj; la virsxafojn el via brutaro mi ne mangxis;</li>
      <li>kion sovagxaj bestoj dissxiris, tion mi ne alportis al vi: gxi estis mia malprofito; de mi vi postulis cxion, kio estis sxtelita en tago aux sxtelita en nokto;</li>
      <li>dum la tago min konsumis la varmego, kaj dum la nokto la malvarmo; kaj dormo kuris for de miaj okuloj.</li>
      <li>Tiaj estis la dudek jaroj, dum kiuj mi servis vin en via domo, dek kvar jarojn pro viaj du filinoj kaj ses jarojn pro viaj brutoj; kaj vi sxangxis mian laborpagon dekfoje.</li>
      <li>Se ne estus kun mi la Dio de mia patro, la Dio de Abraham kaj Timo de Isaak, vi nun foririgus min kun nenio. Mian mizeron kaj la laboron de miaj manoj vidis Dio kaj gxustigis vin hieraux.</li>
      <li>Tiam Laban respondis kaj diris al Jakob: La filinoj estas miaj filinoj,  kaj la infanoj estas miaj infanoj, kaj la brutoj estas miaj brutoj, kaj cxio,  kion vi vidas, estas mia; sed kion mi povas fari hodiaux al miaj filinoj, kaj al iliaj infanoj, kiujn ili naskis?</li>
      <li>Nun ni faru interligon, mi kaj vi, kaj gxi estu atesto inter mi kaj vi.</li>
      <li>Tiam Jakob prenis sxtonon kaj starigis gxin kiel memorsignon.</li>
      <li>Kaj Jakob diris al siaj parencoj: Kolektu sxtonojn. Kaj ili prenis sxtonojn kaj faris monteton; kaj ili mangxis tie sur la monteto.</li>
      <li>Kaj Laban donis al gxi la nomon Jegar-Sahaduta, sed Jakob donis al gxi la nomon Galeed.</li>
      <li>Laban diris: CXi tiu monteto estu nun atesto inter mi kaj vi; tial gxi ricevis la nomon Galeed;</li>
      <li>ankaux la nomon Micpa; cxar li diris: Dio observu inter mi kaj vi, kiam ni malaperos unu de la alia.</li>
      <li>Se vi agos malbone kontraux miaj filinoj kaj se vi prenos aliajn edzinojn krom miaj filinoj, tiam, se neniu estos cxe ni, vidu, ke Dio estas atestanto inter mi kaj vi.</li>
      <li>Kaj Laban diris al Jakob: Jen estas cxi tiu monteto, kaj jen estas la memorsigno, kiun mi starigis inter mi kaj vi;</li>
      <li>atesto estu cxi tiu monteto, kaj atesto estu la memorsigno, ke mi ne transiros al vi trans cxi tiun monteton kaj vi ne transiros al mi trans cxi tiun monteton kaj trans la memorsignon por malbono.</li>
      <li>La Dio de Abraham kaj la Dio de Nahxor jugxu inter ni, la Dio de ilia patro. Kaj Jakob jxuris al li per la Timo de sia patro Isaak.</li>
      <li>Kaj Jakob oferbucxis oferon sur la monto, kaj li invitis siajn parencojn mangxi panon; kaj ili mangxis panon kaj tradormis la nokton sur la monto.</li>
      <li>Laban levigxis frue matene kaj kisis siajn infanojn kaj siajn filinojn kaj benis ilin, kaj foriris; kaj Laban reiris al sia loko.</li>
    </ol>
  </li>
  <li>
    <ol>
      <li>Kaj Jakob iris sian vojon. Kaj renkontigxis kun li angxeloj de Dio.</li>
      <li>Kaj Jakob diris, kiam li ilin vidis: Tio estas militistaro de Dio; kaj li donis al tiu loko la nomon Mahxanaim.</li>
      <li>Jakob sendis antaux si senditojn al sia frato Esav, en la landon Seir,  en la regionon de Edom.</li>
      <li>Kaj li ordonis al ili jene: Tiele diru al mia sinjoro Esav: Jen kion diris via sklavo Jakob: Mi logxis cxe Laban kaj restis tie gxis nun.</li>
      <li>Mi havas bovojn kaj azenojn, sxafojn kaj sklavojn kaj sklavinojn; kaj mi sendas, por sciigi mian sinjoron, por ke mi akiru vian favoron.</li>
      <li>Kaj la senditoj revenis al Jakob, kaj diris: Ni venis al via frato Esav;  li iras renkonte al vi, kaj kvarcent homoj iras kune kun li.</li>
      <li>Tiam Jakob tre ektimis kaj afliktigxis. Kaj li dividis la homojn, kiuj estis kun li, kaj la sxafojn kaj la bovojn kaj la kamelojn, en du tacxmentojn;</li>
      <li>kaj li diris: Se Esav venos al unu tacxmento kaj venkobatos gxin, tiam la restinta tacxmento sin savos.</li>
      <li>Kaj Jakob diris: Dio de mia patro Abraham kaj Dio de mia patro Isaak,  Eternulo, kiu diris al mi: Reiru en vian landon kaj en vian naskigxlokon, kaj Mi faros al vi bonon;</li>
      <li>mi estas tro malgranda por cxiuj favorkorajxoj kaj por la tuta bonajxo,  kiun Vi faris al Via sklavo; cxar kun mia bastono mi transiris cxi tiun Jordanon, kaj nun mi havas du tacxmentojn.</li>
      <li>Savu min de la mano de mia frato, de la mano de Esav; cxar mi timas lin, ke li eble venos kaj mortigos cxe mi patrinon kun la infanoj.</li>
      <li>Vi diris ja: Mi faros al vi bonon, kaj Mi faros vian idaron tia, kia estas la apudmara sablo, kiun oni ne povas kalkuli pro multegeco.</li>
      <li>Kaj li pasigis tie la nokton. Kaj li prenis el tio, kion li havis sub la mano, donacon por sia frato Esav:</li>
      <li>ducent kaprinojn kaj dudek virkaprojn, ducent sxafinojn kaj dudek virsxafojn,</li>
      <li>tridek mamnutrantajn kamelojn kun iliaj idoj, kvardek bovinojn kaj dek virbovojn, dudek azeninojn kaj dek azenidojn.</li>
      <li>Kaj li transdonis en la manojn de siaj sklavoj cxiun gregon aparte, kaj li diris al siaj sklavoj: Iru antaux mi kaj lasu liberan interspacon inter unu grego kaj alia.</li>
      <li>Kaj al la unua li ordonis jene: Se vin renkontos mia frato Esav, kaj demandos vin: Kies vi estas? kaj kien vi iras? kaj al kiu apartenas tio, kio estas antaux vi?</li>
      <li>tiam diru: Al via sklavo Jakob; gxi estas donaco, sendata al mia sinjoro Esav, kaj jen li ankaux mem estas post ni.</li>
      <li>Kaj li ordonis ankaux al la dua, ankaux al la tria, ankaux al cxiuj,  kiuj iris post la gregoj, dirante: Tiamaniere parolu al Esav, kiam vi lin renkontos.</li>
      <li>Kaj diru: Jen ankaux via sklavo Jakob iras post ni. CXar li pensis: Mi pardonemigos lin per la donaco, kiu iras antaux mi, kaj poste mi vidos lian vizagxon; eble li akceptos min favore.</li>
      <li>Kaj la donaco pasis antaux li; sed li pasigis tiun nokton en la tendaro.</li>
      <li>Kaj li levigxis en tiu nokto, kaj prenis siajn du edzinojn kaj siajn du sklavinojn kaj siajn dek unu infanojn, kaj transpasis la vadejon de Jabok.</li>
      <li>Kaj li prenis ilin kaj transirigis ilin trans la riveron, kaj transigis tion, kion li havis.</li>
      <li>Kaj Jakob restis sola. Kaj iu luktis kun li gxis la apero de la matenrugxo.</li>
      <li>Vidinte, ke li ne povas lin venki, tiu tusxis la artikon de lia femuro;  kaj la femuro de Jakob elartikigxis, dum li luktis kun tiu.</li>
      <li>Kaj tiu diris: Forliberigu min, cxar levigxis la matenrugxo. Sed li diris: Mi ne forliberigos vin, antaux ol vi min benos.</li>
      <li>Kaj tiu diris al li: Kia estas via nomo? Kaj li respondis: Jakob.</li>
      <li>Tiam tiu diris: Ne Jakob estu de nun via nomo, sed Izrael; cxar vi luktis kun Dio kaj kun homoj, kaj vi venkis.</li>
      <li>Kaj Jakob demandis, dirante: Diru vian nomon. Sed tiu diris: Por kio vi demandas mian nomon? Kaj li benis lin tie.</li>
      <li>Kaj Jakob donis al tiu loko la nomon Penuel, dirante: CXar mi vidis Dion vizagxon kontraux vizagxo, kaj mia animo savigxis.</li>
      <li>La suno levigxis antaux li, kiam li trapasis Penuelon; kaj li lamis per sia femuro.</li>
      <li>Tial la Izraelidoj ne mangxas gxis la nuna tempo la tendenon, kiu estas sur la artiko de la femuro, cxar tiu tusxis la femuran artikon de Jakob cxe la tendeno.</li>
    </ol>
  </li>
  <li>
    <ol>
      <li>Jakob levis siajn okulojn, kaj vidis, ke jen venas Esav kaj kun li kvarcent homoj. Tiam li dividis la infanojn de Lea kaj de Rahxel kaj de la du sklavinoj.</li>
      <li>Kaj li starigis la sklavinojn kaj iliajn infanojn antauxe, Lean kun sxiaj infanoj poste, kaj Rahxelon kun Jozef en la fino.</li>
      <li>Kaj li mem pasis preter ilin, kaj klinigxis gxis la tero sep fojojn,  antaux ol li atingis sian fraton.</li>
      <li>Sed Esav kuris al li renkonte kaj cxirkauxprenis lin, kaj jxetis sin sur lian kolon kaj kisis lin; kaj ili ploris.</li>
      <li>Esav levis siajn okulojn kaj ekvidis la virinojn kaj la infanojn, kaj diris: Kiuj estas cxe vi cxi tiuj? Jakob respondis: La infanoj, kiujn Dio favore donis al via sklavo.</li>
      <li>Tiam alproksimigxis la sklavinoj, ili kaj iliaj infanoj, kaj profunde klinigxis.</li>
      <li>Poste alproksimigxis ankaux Lea kaj sxiaj infanoj kaj klinigxis; fine alproksimigxis Jozef kaj Rahxel kaj klinigxis.</li>
      <li>Tiam Esav diris: Kio estas tiu tuta tacxmento, kiun mi renkontis? Kaj Jakob respondis: Por akiri la favoron de mia sinjoro.</li>
      <li>Sed Esav diris: Mi havas multe, mia frato; kio apartenas al vi, tio restu cxe vi.</li>
      <li>Kaj Jakob diris: Ho ne! se mi akiris vian favoron, prenu mian donacon el mia mano; cxar mi vidis vian vizagxon, kvazaux mi vidus la vizagxon de Dio, kaj vi montrigxis favora al mi.</li>
      <li>Prenu mian benon, kiu estas alportita al vi; cxar Dio favore donis al mi kaj mi havas cxion. Kaj li insistis, kaj tiu prenis.</li>
      <li>Kaj Esav diris: Ni levigxu kaj iru, kaj mi iros apud vi.</li>
      <li>Sed Jakob diris al li: Mia sinjoro scias, ke la infanoj estas malfortaj, kaj la sxafoj kaj bovoj cxe mi estas tro junaj; se oni pelos ilin dum unu tago, la brutaro mortos.</li>
      <li>Mia sinjoro iru antaux sia sklavo, kaj mi kondukos malrapide, kiel iros la brutoj, kiuj estas antaux mi, kaj kiel iros la infanoj, gxis mi venos al mia sinjoro en Seir.</li>
      <li>Tiam Esav diris: Mi restigos cxe vi iujn el la homoj, kiuj estas kun mi. Sed Jakob diris: Por kio? lasu min nur posedi la favoron de mia sinjoro.</li>
      <li>Kaj en tiu tago Esav returne foriris sian vojon al Seir.</li>
      <li>Kaj Jakob ekiris al Sukot kaj konstruis al si domon, kaj por siaj brutoj li faris kabanojn; tial la loko ricevis la nomon Sukot.</li>
      <li>Veninte el Mezopotamio, Jakob alvenis bonstate en la urbo de SXehxem,  kiu estas en la lando Kanaana; kaj li starigis sian tendaron antaux la urbo.</li>
      <li>Kaj la kampoparton, sur kiu li starigis sian tendon, li acxetis el la manoj de la filoj de HXamor, la patro de SXehxem, por cent kesitoj.</li>
      <li>Kaj li starigis tie altaron, kaj li nomis gxin El, la Dio de Izrael.</li>
    </ol>
  </li>
  <li>
    <ol>
      <li>Dina, la filino de Lea, kiun sxi naskis al Jakob, eliris, por vidi la filinojn de la lando.</li>
      <li>Kaj vidis sxin SXehxem, filo de HXamor la HXivido, princo de la lando,  kaj li prenis sxin kaj kusxis kun sxi kaj faris al sxi perfortajxon.</li>
      <li>Kaj algluigxis lia animo al Dina, la filino de Jakob, kaj li ekamis la junulinon kaj parolis al la koro de la junulino.</li>
      <li>Kaj SXehxem diris al sia patro HXamor jene: Prenu por mi cxi tiun knabinon kiel edzinon.</li>
      <li>Jakob auxdis, ke li senhonorigis lian filinon Dina; sed liaj filoj estis kun liaj brutoj sur la kampo, tial Jakob silentis gxis ilia veno.</li>
      <li>Kaj HXamor, la patro de SXehxem, eliris al Jakob, por paroli kun li.</li>
      <li>Sed la filoj de Jakob venis de la kampo. Kiam ili auxdis, la viroj cxagrenigxis kaj forte kolerigxis, ke li faris malnoblajxon en Izrael,  kusxinte kun la filino de Jakob, kio ne devis esti farata.</li>
      <li>HXamor ekparolis al ili, dirante: SXehxem, mia filo, deziregas per sia animo vian filinon; donu sxin al li kiel edzinon.</li>
      <li>Kaj boparencigxu kun ni: viajn filinojn donu al ni, kaj niajn filinojn prenu al vi.</li>
      <li>Kaj logxu kun ni, kaj la lando estos antaux vi; logxu kaj faru negocojn kaj akiru posedajxojn en gxi.</li>
      <li>Kaj SXehxem diris al sxia patro kaj al sxiaj fratoj: Estu favoraj al mi; kaj kion vi diros al mi, mi donos.</li>
      <li>Postulu de mi tre grandan doton kaj donacojn, kaj mi donos, kion vi diros al mi; nur donu al mi la junulinon kiel edzinon.</li>
      <li>Kaj la filoj de Jakob respondis al SXehxem kaj al lia patro HXamor ruze, kaj parolis tiel pro tio, ke li senhonorigis ilian fratinon Dina;</li>
      <li>kaj ili diris al ili: Ni ne povas fari tion kaj doni nian fratinon al viro, kiu ne estas cirkumcidita; cxar tio estus por ni hontindajxo.</li>
      <li>Nur tiam ni donos al vi nian konsenton, se vi estos kiel ni kaj cirkumcidos cxe vi cxiun virseksulon.</li>
      <li>Tiam ni donos niajn filinojn al vi kaj viajn filinojn ni prenos al ni,  kaj ni logxos kun vi, kaj ni estos unu popolo.</li>
      <li>Sed se vi ne konsentos lasi cirkumcidi vin, tiam ni prenos nian filinon kaj foriros.</li>
      <li>Ilia parolo placxis al HXamor, kaj al SXehxem, la filo de HXamor.</li>
      <li>Kaj la junulo ne prokrastis fari la aferon, cxar li deziris la filinon de Jakob; kaj li estis la plej honorata inter cxiuj domanoj de sia patro.</li>
      <li>Kaj HXamor kaj lia filo SXehxem venis al la pordego de sia urbo, kaj ekparolis al la logxantoj de sia urbo, dirante:</li>
      <li>Tiuj homoj estas pacaj kun ni; tial ili logxu en la lando kaj faru en gxi negocojn; la lando estas ja grandspaca por ili. Iliajn filinojn ni prenu al ni kiel edzinojn, kaj niajn filinojn ni donu al ili.</li>
      <li>Sed nur en tia okazo tiuj homoj konsentas logxi kun ni kaj esti unu popolo, se ni cirkumcidos cxe ni cxiun virseksulon, kiel ili estas cirkumciditaj.</li>
      <li>Ilia akiritajxo kaj havajxo kaj cxiuj iliaj brutoj farigxos ja niaj, se ni nur donos al ili nian konsenton kaj ili logxos kun ni.</li>
      <li>Kaj obeis al HXamor kaj al lia filo SXehxem cxiuj elirantaj el la pordego de lia urbo; kaj cirkumcidigxis cxiuj virseksuloj, cxiuj elirantaj el la pordego de lia urbo.</li>
      <li>En la tria tago, kiam ili estis malsanaj, du filoj de Jakob, Simeon kaj Levi, fratoj de Dina, prenis cxiu sian glavon kaj venis sentime en la urbon kaj mortigis cxiujn virseksulojn.</li>
      <li>Kaj HXamoron kaj lian filon SXehxem ili mortigis per glavo, kaj prenis Dinan el la domo de SXehxem kaj eliris.</li>
      <li>La filoj de Jakob venis al la mortigitoj, kaj prirabis la urbon pro tio, ke ili senhonorigis ilian fratinon.</li>
      <li>Iliajn sxafojn kaj iliajn bovojn kaj iliajn azenojn, kaj cxion, kio estis en la urbo, kaj tion, kio estis sur la kampo, ili prenis.</li>
      <li>Kaj ilian tutan ricxon kaj cxiujn iliajn infanojn kaj iliajn edzinojn ili malliberigis, kaj rabis cxion, kio estis en la domoj.</li>
      <li>Tiam Jakob diris al Simeon kaj al Levi: Vi afliktis min kaj faris min malaminda por la logxantoj de la lando, por la Kanaanidoj kaj Perizidoj. Mi havas ja malmulte da homoj; kiam ili kolektigxos kontraux mi kaj venkobatos min, tiam estos ekstermita mi kaj mia domo.</li>
      <li>Sed ili diris: CXu estas permesite agi kun nia fratino kiel kun publikulino?</li>
    </ol>
  </li>
  <li>
    <ol>
      <li>Kaj Dio diris al Jakob: Levigxu, iru al Bet-El kaj logxu tie; kaj faru tie altaron al Dio, kiu aperis al vi, kiam vi kuris de via frato Esav.</li>
      <li>Tiam Jakob diris al sia domanaro, kaj al cxiuj, kiuj estis kun li:  Forigu la fremdajn diojn, kiuj estas inter vi, kaj purigxu kaj sxangxu viajn vestojn.</li>
      <li>Kaj ni levigxu, kaj ni iru al Bet-El; kaj mi faros tie altaron al Dio,  kiu atentis min en la tago de mia mizero, kaj estis kun mi sur la vojo, kiun mi iris.</li>
      <li>Kaj ili donis al Jakob cxiujn fremdajn diojn, kiuj estis en iliaj manoj,  kaj la ringojn, kiuj estis en iliaj oreloj; kaj Jakob enfosis ilin sub la kverko, kiu estis apud SXehxem.</li>
      <li>Kaj ili ekiris. Kaj timo de Dio venis sur la urbojn, kiuj estis cxirkaux ili, kaj ili ne persekutis la filojn de Jakob.</li>
      <li>Jakob venis al la urbo Luz, kiu estas en la lando Kanaana kaj havas ankaux la nomon Bet-El, li kaj cxiuj homoj, kiuj estis kun li.</li>
      <li>Kaj li konstruis tie altaron, kaj donis al la loko la nomon El-Bet-El;  cxar tie aperis al li Dio, kiam li kuris de sia frato.</li>
      <li>Tiam mortis Debora, la mamnutrintino de Rebeka, kaj oni sxin enterigis apud Bet-El, sub la kverko. Kaj tiu loko ricevis la nomon Alon-Bahxut.</li>
      <li>Kaj denove Dio aperis al Jakob, kiam li revenis el Mezopotamio, kaj benis lin.</li>
      <li>Kaj Dio diris al li: Via nomo estas Jakob; tamen ne plue estu nomata Jakob, sed Izrael estu via nomo. Kaj Li donis al li la nomon Izrael.</li>
      <li>Kaj Dio diris al li: Mi estas Dio la Plejpotenca; fruktu kaj multigxu;  popolo kaj popolaro farigxos el vi, kaj regxoj eliros el via lumbo.</li>
      <li>Kaj la landon, kiun Mi donis al Abraham kaj al Isaak, Mi donos al vi,  kaj al via idaro post vi Mi donos la landon.</li>
      <li>Kaj Dio forlevigxis de li sur la loko, kie Li parolis kun li.</li>
      <li>Jakob starigis monumenton sur la loko, kie Li parolis kun li,  monumenton sxtonan; kaj li versxis sur gxin versxoferon kaj versxis sur gxin oleon.</li>
      <li>Kaj al la loko, kie Dio parolis kun li, Jakob donis la nomon Bet-El.</li>
      <li>Kaj ili forlasis Bet-Elon. Kiam restis ankoraux negranda interspaco,  por veni al Efrata, Rahxel naskis, kaj sxia akusxigxo estis malfacila.</li>
      <li>Dum sxia akusxigxa suferado la akusxistino diris al sxi: Ne timu, cxar ankaux cxi tiu cxe vi estas filo.</li>
      <li>Dum la elirado de sxia animo, cxar sxi estis mortanta, sxi donis al li la nomon Ben-Oni; sed lia patro donis al li la nomon Benjamen.</li>
      <li>Kaj Rahxel mortis, kaj oni enterigis sxin sur la vojo al Efrata, kiu estas Bet-Lehxem.</li>
      <li>Kaj Jakob starigis monumenton super sxia tombo. Tio estas la tomba monumento de Rahxel gxis la nuna tago.</li>
      <li>Kaj Izrael formigris, kaj starigis sian tendon transe de la turo Eder.</li>
      <li>En la tempo, kiam Izrael logxis en tiu lando, Ruben iris kaj kusxis kun Bilha, la kromvirino de lia patro. Kaj pri tio auxdis Izrael.  La filoj de Jakob estis dek du:</li>
      <li>la filoj de Lea: Ruben, la unuenaskito de Jakob, kaj Simeon kaj Levi kaj Jehuda kaj Isahxar kaj Zebulun;</li>
      <li>la filoj de Rahxel: Jozef kaj Benjamen;</li>
      <li>kaj la filoj de Bilha, sklavino de Rahxel: Dan kaj Naftali;</li>
      <li>kaj la filoj de Zilpa, sklavino de Lea: Gad kaj Asxer. Tio estas la filoj de Jakob, kiuj naskigxis al li en Mezopotamio.</li>
      <li>Kaj Jakob venis al sia patro Isaak en Mamre, al Kirjat-Arba (tio estas HXebron), kie vivis fremdule Abraham kaj Isaak.</li>
      <li>Isaak havis la agxon de cent okdek jaroj.</li>
      <li>Kaj Isaak konsumigxis kaj mortis kaj alkolektigxis al sia popolo,  estante maljuna kaj sata de vivo. Kaj lin enterigis liaj filoj Esav kaj Jakob.</li>
    </ol>
  </li>
  <li>
    <ol>
      <li>Jen estas la generaciaro de Esav, kiu ankaux estas Edom.</li>
      <li>Esav prenis siajn edzinojn el la Kanaanidinoj: Adan, filinon de Elon la HXetido, kaj Oholibaman, filinon de Ana, filino de Cibeon la HXivido,</li>
      <li>kaj Basmaton, filinon de Isxmael, fratinon de Nebajot.</li>
      <li>Kaj Ada naskis al Esav Elifazon, kaj Basmat naskis Reuelon.</li>
      <li>Kaj Oholibama naskis Jeusxon kaj Jalamon kaj Korahxon. Tio estas la filoj de Esav, kiuj naskigxis al li en la lando Kanaana.</li>
      <li>Kaj Esav prenis siajn edzinojn kaj siajn filojn kaj siajn filinojn kaj cxiujn siajn domanojn kaj sian havon kaj cxiujn siajn brutojn kaj sian tutan akiritajxon, kiun li akiris en la lando Kanaana; kaj foriris en alian landon,  for de sia frato Jakob.</li>
      <li>CXar ilia havo estis tiel granda, ke ili ne povis logxi kune; kaj la lando, en kiu ili vivis fremdule, ne povis teni ilin pro la grandeco de iliaj brutaroj.</li>
      <li>Kaj Esav eklogxis sur la monto Seir; Esav estas ankaux Edom.</li>
      <li>Kaj jen estas la generaciaro de Esav, la patro de la Edomidoj, sur la monto Seir:</li>
      <li>jen estas la nomoj de la filoj de Esav: Elifaz, filo de Ada, edzino de Esav; Reuel, filo de Basmat, edzino de Esav.</li>
      <li>Kaj la filoj de Elifaz estis: Teman, Omar, Cefo kaj Gatam kaj Kenaz.</li>
      <li>Kaj Timna estis kromvirino de Elifaz, filo de Esav, kaj sxi naskis al Elifaz Amalekon. Tio estas la filoj de Ada, edzino de Esav.</li>
      <li>Kaj jen estas la filoj de Reuel: Nahxat kaj Zerahx, SXama kaj Miza. Tio estas la filoj de Basmat, edzino de Esav.</li>
      <li>Kaj jen estas la filoj de Oholibama, filino de Ana, filino de Cibeon,  edzino de Esav: sxi naskis al Esav Jeusxon kaj Jalamon kaj Korahxon.</li>
      <li>Jen estas la cxefoj de la filoj de Esav: la filoj de Elifaz,  unuenaskito de Esav: cxefo Teman, cxefo Omar, cxefo Cefo, cxefo Kenaz,</li>
      <li>cxefo Korahx, cxefo Gatam, cxefo Amalek. Tio estas la cxefoj de Elifaz en la lando de Edom. Tio estas la filoj de Ada.</li>
      <li>Kaj jen estas la filoj de Reuel, filo de Esav: cxefo Nahxat, cxefo Zerahx, cxefo SXama, cxefo Miza. Tio estas la cxefoj de Reuel en la lando de Edom. Tio estas la filoj de Basmat, edzino de Esav.</li>
      <li>Kaj jen estas la filoj de Oholibama, edzino de Esav: cxefo Jeusx, cxefo Jalam, cxefo Korahx. Tio estas la cxefoj de Oholibama, filino de Ana, edzino de Esav.</li>
      <li>Tio estas la filoj de Esav, kaj tio estas iliaj cxefoj. Tio estas Edom.</li>
      <li>Jen estas la filoj de Seir la HXorido, kiuj logxis en la lando: Lotan kaj SXobal kaj Cibeon kaj Ana</li>
      <li>kaj Disxon kaj Ecer kaj Disxan. Tio estas la cxefoj de la HXoridoj,  filoj de Seir, en la lando de Edom.</li>
      <li>La filoj de Lotan estis: HXori kaj Hemam; kaj la fratino de Lotan estis Timna.</li>
      <li>Kaj jen estas la filoj de SXobal: Alvan kaj Manahxat kaj Ebal, SXefo kaj Onam.</li>
      <li>Kaj jen estas la infanoj de Cibeon: Aja kaj Ana. Tio estas tiu Ana, kiu trovis la varmajn akvojn en la dezerto, kiam li pasxtis la azenojn de sia patro Cibeon.</li>
      <li>Kaj jen estas la infanoj de Ana: Disxon, kaj Oholibama, filino de Ana.</li>
      <li>Kaj jen estas la filoj de Disxon: HXemdan kaj Esxban kaj Jitran kaj Keran.</li>
      <li>Jen estas la filoj de Ecer: Bilhan kaj Zaavan kaj Akan.</li>
      <li>Jen estas la filoj de Disxan: Uc kaj Aran.</li>
      <li>Jen estas la cxefoj de la HXoridoj: cxefo Lotan, cxefo SXobal, cxefo Cibeon, cxefo Ana,</li>
      <li>cxefo Disxon, cxefo Ecer, cxefo Disxan. Tio estas la cxefoj de la HXoridoj, laux la ordo de ilia cxefeco en la lando Seir.</li>
      <li>Kaj jen estas la regxoj, kiuj regxis en la lando de Edom, antaux ol aperis regxoj cxe la Izraelidoj:</li>
      <li>En Edom regxis Bela, filo de Beor, kaj la nomo de lia urbo estis Dinhaba.</li>
      <li>Kiam Bela mortis, ekregxis anstataux li Jobab, filo de Zerahx el Bocra.</li>
      <li>Kiam mortis Jobab, ekregxis anstataux li HXusxam el la lando de la Temananoj.</li>
      <li>Kiam mortis HXusxam, ekregxis anstataux li Hadad, filo de Bedad, kiu venkobatis la Midjanidojn sur la kampo de Moab; kaj la nomo de lia urbo estis Avit.</li>
      <li>Kiam mortis Hadad, ekregxis anstataux li Samla el Masreka.</li>
      <li>Kiam mortis Samla, ekregxis anstataux li SXaul el Rehxobot cxe la Rivero.</li>
      <li>Kiam mortis SXaul, ekregxis anstataux li Baal-HXanan, filo de Ahxbor.</li>
      <li>Kiam mortis Baal-HXanan, filo de Ahxbor, ekregxis anstataux li Hadar;  la nomo de lia urbo estis Pau, kaj la nomo de lia edzino estis Mehetabel,  filino de Matred, filino de Me-Zahab.</li>
      <li>Kaj jen estas la nomoj de la cxefoj de Esav, laux iliaj gentoj, lokoj,  kaj nomoj: cxefo Timna, cxefo Alva, cxefo Jetet,</li>
      <li>cxefo Oholibama, cxefo Ela, cxefo Pinon,</li>
      <li>cxefo Kenaz, cxefo Teman, cxefo Mibcar,</li>
      <li>cxefo Magdiel, cxefo Iram. Tio estas la cxefoj de Edom, kiel ili logxis en la lando, posedata de ili. Esav estis la patro de la Edomidoj.</li>
    </ol>
  </li>
  <li>
    <ol>
      <li>Jakob logxis en la lando, en kiu lia patro logxis fremdule, en la lando Kanaana.</li>
      <li>Jen estas la generaciaro de Jakob. Jozef, havante la agxon de dek sep jaroj, pasxtis kune kun siaj fratoj la brutaron; li estis knabo kune kun la filoj de Bilha kaj la filoj de Zilpa, la edzinoj de lia patro; kaj malbonajn famojn pri ili Jozef raportadis al ilia patro.</li>
      <li>Kaj Izrael amis Jozefon pli ol cxiujn siajn filojn, cxar li estis por li filo naskita en maljuneco; kaj li faris al li mikskoloran veston.</li>
      <li>CXar la fratoj vidis, ke lin ilia patro amas pli ol cxiujn liajn fratojn, tial ili malamis lin kaj ne povis paroli kun li pace.</li>
      <li>Jozef havis songxon, kaj li rakontis gxin al siaj fratoj; tiam ili ekmalamis lin ankoraux pli.</li>
      <li>Li diris al ili: Auxskultu la songxon, kiun mi songxis:</li>
      <li>ni ligis garbojn meze de la kampo; kaj jen mia garbo starigxis kaj restis starante, kaj viaj garboj gxin cxirkauxis kaj profunde klinigxis antaux mia garbo.</li>
      <li>Tiam liaj fratoj diris al li: CXu vi estos regxo super ni? aux cxu vi regos super ni? Kaj ili ankoraux pli ekmalamis lin pro liaj songxoj kaj pro liaj vortoj.</li>
      <li>Kaj li songxis ankoraux alian songxon kaj rakontis gxin al siaj fratoj,  kaj diris: Mi songxis ankoraux unu songxon: jen la suno kaj la luno kaj dek unu steloj klinigxas antaux mi.</li>
      <li>Kaj li rakontis al sia patro kaj al siaj fratoj; kaj lia patro faris al li riprocxon, kaj diris al li: Kion vi volas kun tiu songxo, kiun vi songxis?  cxu mi kaj via patrino kaj viaj fratoj venos, por klinigxi antaux vi gxis la tero?</li>
      <li>Kaj liaj fratoj lin enviis, sed lia patro konservis en la memoro la aferon.</li>
      <li>Liaj fratoj iris pasxti la sxafojn de sia patro en SXehxem.</li>
      <li>Kaj Izrael diris al Jozef: Viaj fratoj pasxtas ja en SXehxem; venu do,  mi sendos vin al ili. Kaj tiu respondis al li: Jen mi estas.</li>
      <li>Kaj Izrael diris al li: Iru, rigardu, kiel fartas viaj fratoj kaj kiel fartas la sxafoj, kaj alportu al mi respondon. Kaj li forsendis lin el la valo de HXebron, kaj tiu venis SXehxemon.</li>
      <li>Kaj iu viro trovis lin, kaj vidis, ke li erarvagas sur la kampo; kaj la viro demandis lin: Kion vi sercxas?</li>
      <li>Kaj li diris: Miajn fratojn mi sercxas; diru al mi, kie ili pasxtas.</li>
      <li>Kaj la viro diris: Ili foriris de cxi tie; cxar mi auxdis, ke ili diris: Ni iru al Dotan. Kaj Jozef iris sercxi siajn fratojn, kaj trovis ilin en Dotan.</li>
      <li>Kaj ili ekvidis lin de malproksime; kaj antaux ol li alproksimigxis al ili, naskigxis en ili la malbona intenco mortigi lin.</li>
      <li>Kaj ili diris unu al alia: Jen tiu songxisto venas;</li>
      <li>nun ni iru kaj mortigu lin, kaj ni jxetu lin en unu el la putoj, kaj ni diru, ke sovagxa besto lin formangxis; kaj ni vidos, kio farigxos el liaj songxoj.</li>
      <li>Sed tion auxdis Ruben kaj savis lin el iliaj manoj, kaj diris: Ni ne mortigu lin.</li>
      <li>Kaj Ruben diris al ili: Ne versxu sangon; jxetu lin en cxi tiun puton,  kiu estas en la dezerto, sed manon ne metu sur lin. CXar li intencis savi lin el iliaj manoj kaj revenigi lin al sia patro.</li>
      <li>Kaj kiam Jozef venis al siaj fratoj, ili deprenis de li lian veston, la mikskoloran veston, kiu estis sur li;</li>
      <li>kaj ili prenis lin kaj jxetis lin en la puton; sed la puto estis malplena, akvo ne estis en gxi.</li>
      <li>Kiam ili sidigxis, por mangxi panon, ili levis siajn okulojn, kaj ekvidis, ke jen karavano da Isxmaelidoj venas el Gilead, kaj iliaj kameloj portas aromajxojn kaj balzamon kaj mirhon; ili iras, direktante sin al Egiptujo.</li>
      <li>Kaj Jehuda diris al siaj fratoj: Kian profiton ni havos, se ni mortigos nian fraton kaj kasxos lian sangon?</li>
      <li>Venu, ni vendos lin al la Isxmaelidoj, por ke nia mano ne metigxu sur lin; cxar li estas nia frato, nia karno. Kaj liaj fratoj akceptis lian proponon.</li>
      <li>Kaj kiam la Midjanidoj, la komercistoj, preteriris, ili eltiris kaj levis Jozefon el la puto kaj vendis Jozefon al la Isxmaelidoj por dudek argxentaj moneroj; kaj tiuj forkondukis Jozefon al Egiptujo.</li>
      <li>Kiam Ruben revenis al la puto, li vidis, ke Jozef ne estas en la puto.  Kaj li dissxiris siajn vestojn.</li>
      <li>Kaj li reiris al siaj fratoj, kaj diris: La knabo forestas, kaj kien mi nun iros?</li>
      <li>Kaj ili prenis la veston de Jozef kaj bucxis kapron kaj trempis la veston en la sango.</li>
      <li>Kaj ili sendis la mikskoloran veston kaj venigis gxin al sia patro, kaj dirigis: CXi tion ni trovis; rigardu, cxu gxi estas la vesto de via filo aux ne.</li>
      <li>Kaj li rekonis gxin, kaj diris: GXi estas la vesto de mia filo! sovagxa besto lin formangxis! dissxirita estas Jozef!</li>
      <li>Kaj Jakob dissxiris siajn vestojn kaj metis sakajxon cxirkaux sian lumbon kaj funebris pri sia filo multe da tagoj.</li>
      <li>Kaj cxiuj liaj filoj kaj filinoj penis konsoli lin, sed li ne volis konsoligxi, kaj diris: En funebro mi iros en SXeolon al mia filo. Tiel ploris pri li lia patro.</li>
      <li>Sed la Midjanidoj vendis lin en Egiptujo al Potifar, kortegano de Faraono, estro de la korpogardistoj.</li>
    </ol>
  </li>
  <li>
    <ol>
      <li>En tiu tempo Jehuda apartigxis for de siaj fratoj, kaj eklogxis apud iu Adulamano, kiu estis nomata HXira.</li>
      <li>Kaj Jehuda vidis tie filinon de iu Kanaanido, nomata SXua, kaj li prenis sxin kaj envenis al sxi.</li>
      <li>Kaj sxi gravedigxis kaj naskis filon; kaj li donis al li la nomon Er.</li>
      <li>Kaj sxi denove gravedigxis kaj naskis filon, kaj sxi donis al li la nomon Onan.</li>
      <li>Kaj ankoraux plue sxi naskis filon, kaj donis al li la nomon SXela. Sed Jehuda estis en Kezib, kiam sxi naskis tiun.</li>
      <li>Kaj Jehuda prenis edzinon por sia unuenaskito Er, kaj sxia nomo estis Tamar.</li>
      <li>Sed Er, la unuenaskito de Jehuda, estis malbona antaux la okuloj de la Eternulo, kaj la Eternulo lin mortigis.</li>
      <li>Tiam Jehuda diris al Onan: Envenu al la edzino de via frato, kaj boedzigxu kun sxi kaj naskigu idaron al via frato.</li>
      <li>Sed Onan sciis, ke ne por li estos la idaro; tial, envenante al la edzino de sia frato, li elversxadis la semon sur la teron, por ne doni idaron al sia frato.</li>
      <li>Kaj malplacxis al la Eternulo tio, kion li faris, kaj Li mortigis ankaux lin.</li>
      <li>Tiam Jehuda diris al sia bofilino Tamar: Restu kiel vidvino en la domo de via patro, gxis grandigxos mia filo SXela. CXar li timis, ke eble li ankaux mortos, kiel liaj fratoj. Kaj Tamar iris kaj eklogxis en la domo de sia patro.</li>
      <li>Pasis multe da tempo, kaj mortis la filino de SXua, la edzino de Jehuda. Kiam Jehuda konsoligxis, li iris Timnan, al la tondantoj de liaj sxafoj, li kaj lia amiko, HXira la Adulamano.</li>
      <li>Kaj oni sciigis al Tamar, dirante: Jen via bopatro iras Timnan, por tondi siajn sxafojn.</li>
      <li>Tiam sxi demetis de si siajn vestojn de vidvineco kaj kovris sin per kovrotuko kaj vualis sin, kaj sidigxis apud la pordo de Enaim, kiu trovigxas sur la vojo al Timna. CXar sxi vidis, ke SXela grandigxis kaj sxi ne estas donita al li kiel edzino.</li>
      <li>Kaj Jehuda sxin vidis, kaj li pensis, ke sxi estas publikulino, cxar sxi kovris sian vizagxon.</li>
      <li>Kaj li turnis sin al sxi cxe la vojo, kaj diris: Lasu min enveni al vi.  CXar li ne sciis, ke tio estas lia bofilino. Kaj sxi diris: Kion vi donos al mi, se vi envenos al mi?</li>
      <li>Kaj li diris: Mi sendos al vi kapron el la brutaro. Sed sxi diris: Donu al mi garantiajxon, gxis vi sendos.</li>
      <li>Kaj li diris: Kian garantiajxon mi donu al vi? SXi diris: Vian sigelilon kaj vian sxnureton, kaj vian bastonon, kiu estas en via mano. Kaj li donis al sxi kaj envenis al sxi, kaj sxi gravedigxis de li.</li>
      <li>Kaj sxi levigxis kaj iris, kaj formetis de si sian kovrotukon kaj surmetis sur sin siajn vestojn de vidvineco.</li>
      <li>Kaj Jehuda sendis la kapron per sia amiko la Adulamano, por preni la garantiajxon el la manoj de la virino; sed li sxin ne trovis.</li>
      <li>Kaj li demandis la homojn de sxia loko, dirante: Kie estas la publikulino, kiu sidis en Enaim cxe la vojo? Kaj ili diris: CXi tie ne estis publikulino.</li>
      <li>Kaj li revenis al Jehuda, kaj diris: Mi sxin ne trovis, kaj ankaux la homoj de la loko diris, ke tie ne estis publikulino.</li>
      <li>Tiam Jehuda diris: SXi prenu gxin al si, por ke ni ne estu mokataj; mi sendis ja cxi tiun kapron, sed vi sxin ne trovis.</li>
      <li>Post la paso de tri monatoj oni sciigis al Jehuda, dirante: Tamar, via bofilino, malcxastigxis, kaj sxi ecx gravedigxis de malcxasteco. Tiam Jehuda diris: Elkonduku sxin, kaj oni sxin brulmortigu.</li>
      <li>Kiam oni sxin kondukis, sxi sendis, ke oni diru al sxia bopatro: Mi gravedigxis de la viro, al kiu apartenas cxi tio. Kaj sxi diris: Rekonu, al kiu apartenas la sigelilo kaj la sxnuretoj kaj cxi tiu bastono.</li>
      <li>Kaj Jehuda rekonis, kaj li diris: SXi estas pli prava ol mi, cxar mi ne donis sxin al mia filo SXela. Kaj li sxin ne plue konis.</li>
      <li>Kiam sxi devis naski, montrigxis, ke gxemeloj estas en sxia ventro.</li>
      <li>Kaj kiam sxi estis naskanta, elsxovigxis la mano de unu infano; kaj la akusxistino prenis kaj alligis al la mano rugxan fadenon, dirante: CXi tiu eliris la unua.</li>
      <li>Sed kiam li retiris sian manon, eliris lia frato. Kaj sxi diris: Kial vi faris por vi trasxiron? Kaj oni donis al li la nomon Perec.</li>
      <li>Poste eliris lia frato, kiu havis sur sia mano la rugxan fadenon. Kaj oni donis al li la nomon Zerahx.</li>
    </ol>
  </li>
  <li>
    <ol>
      <li>Jozef estis forkondukita en Egiptujon, kaj lin acxetis Potifar,  kortegano de Faraono, estro de la korpogardistoj, Egipto, el la manoj de la Isxmaelidoj, kiuj venigis lin tien.</li>
      <li>Kaj la Eternulo estis kun Jozef, kaj li estis sukcesulo; kaj li estis en la domo de sia sinjoro, la Egipto.</li>
      <li>Kaj lia sinjoro vidis, ke la Eternulo estas kun li, kaj ke cxion, kion li faras, la Eternulo sukcesigas en lia mano.</li>
      <li>Kaj Jozef akiris lian favoron kaj servis lin; kaj li estrigis lin super sia domo, kaj transdonis en liajn manojn cxion, kion li havis.</li>
      <li>Kaj de tiu tempo, kiam li estrigis lin super sia domo, kaj super cxio,  kion li havis, la Eternulo benis la domon de la Egipto pro Jozef, kaj la beno de la Eternulo estis super cxio, kion li havis, en la domo kaj sur la kampo.</li>
      <li>Kaj li lasis cxion, kion li havis, en la manoj de Jozef, kaj li sciis pri nenio, krom nur pri la pano, kiun li mangxis. Kaj Jozef estis gracia kaj bela.</li>
      <li>Post kelka tempo la edzino de lia sinjoro jxetis siajn rigardojn sur Jozefon, kaj diris: Kusxigxu kun mi.</li>
      <li>Sed li rifuzis, kaj li diris al la edzino de sia sinjoro: Jen, mia sinjoro kontrolas cxe mi nenion en la domo, kaj cxion, kion li havas, li transdonis en miajn manojn;</li>
      <li>neniu en cxi tiu domo estas pli granda ol mi, kaj li retenis de mi nenion, krom vi, cxar vi estas lia edzino. Kiel do mi faros cxi tiun grandan malbonagon kaj pekos antaux Dio?</li>
      <li>Dum sxi paroladis al Jozef cxiutage kaj li ne volis obei sxin kaj kusxigxi kun sxi kaj esti kun sxi,</li>
      <li>okazis unu tagon, ke li venis en la domon, por fari sian laboron, kaj neniu el la domanoj estis en la domo;</li>
      <li>tiam sxi kaptis lin je lia vesto, dirante: Kusxigxu kun mi. Sed li lasis sian veston en sxiaj manoj kaj forkuris for el la domo.</li>
      <li>Kaj kiam sxi vidis, ke li lasis sian veston en sxia mano kaj forkuris el la domo,</li>
      <li>sxi vokis siajn domanojn, kaj diris al ili: Rigardu, li venigis al ni Hebreon, por moki nin; cxi tiu venis al mi, por kusxigxi kun mi; sed mi ekkriis per lauxta vocxo;</li>
      <li>kaj kiam li auxdis, ke mi ekkriis per lauxta vocxo, li lasis sian veston cxe mi kaj forkuris for el la domo.</li>
      <li>Kaj sxi kusxigis lian veston apud si, gxis lia sinjoro venis en sian domon.</li>
      <li>Kaj sxi rakontis al li tion saman, dirante: La sklavo, la Hebreo, kiun vi venigis al ni, venis al mi, por petoli kun mi;</li>
      <li>sed kiam mi lauxte ekkriis, li lasis sian veston cxe mi kaj elkuris el la domo.</li>
      <li>Kiam lia sinjoro auxdis la vortojn de sia edzino, kiujn sxi diris al li, parolante: Tiel agis kun mi via sklavo-tiam li forte ekkoleris.</li>
      <li>Kaj la sinjoro de Jozef prenis lin kaj fordonis lin en malliberejon, en la lokon, kie la malliberuloj de la regxo estis tenataj; kaj li estis tie en la malliberejo.</li>
      <li>Kaj la Eternulo estis kun Jozef kaj estis favorkora al li kaj havigis al li la favoron de la estro de la malliberejo.</li>
      <li>Kaj la estro de la malliberejo transdonis en la manojn de Jozef cxiujn malliberulojn, kiuj estis en la malliberejo; kaj cxio, kion ili tie faris,  estis farata sub lia kontrolo.</li>
      <li>La estro de la malliberejo rigardis nenion, kio estis sub lia disponado, cxar la Eternulo estis kun li; kaj cxion, kion li faris, la Eternulo sukcesigis.</li>
    </ol>
  </li>
  <li>
    <ol>
      <li>Post tiuj okazintajxoj la vinisto de la regxo de Egiptujo kaj la bakisto kulpigxis antaux sia sinjoro, la regxo de Egiptujo.</li>
      <li>Kaj Faraono kolerigxis kontraux siaj du korteganoj, kontraux la vinistestro kaj kontraux la bakistestro.</li>
      <li>Kaj li metis ilin sub gardon en la domon de la estro de la korpogardistoj, en la malliberejon, en la lokon, kie Jozef estis malliberigita.</li>
      <li>Kaj la estro de la korpogardistoj destinis por ili Jozefon, kaj li servis ilin. Kaj ili restis kelkan tempon en la malliberejo.</li>
      <li>Kaj ambaux songxis songxon, cxiu sian apartan songxon en la sama nokto,  cxiu kun aparta signifo de la songxo, la vinisto kaj la bakisto de la regxo de Egiptujo, kiuj estis tenataj en la malliberejo.</li>
      <li>Kiam Jozef venis al ili matene, li vidis, ke ili estas cxagrenitaj.</li>
      <li>Kaj li demandis la korteganojn de Faraono, kiuj estis kun li en malliberejo en la domo de lia sinjoro, dirante: Kial viaj vizagxoj estas cxagrenitaj hodiaux?</li>
      <li>Kaj ili diris al li: Ni songxis songxon, sed estas cxi tie neniu, kiu gxin signifoklarigus. Kaj Jozef diris al ili: La signifoklarigoj apartenas ja al Dio; tamen rakontu al mi.</li>
      <li>Tiam la vinistestro rakontis sian songxon al Jozef, kaj diris al li: En mia songxo mi vidis antaux mi vinbertrunkon;</li>
      <li>la trunko havis tri brancxojn; apenaux gxi ekfloris, tuj aperis sur gxi beraroj kun maturaj beroj;</li>
      <li>kaj la pokalo de Faraono estis en mia mano; kaj mi prenis la berojn,  kaj mi elpremis ilin en la pokalon de Faraono, kaj mi donis la pokalon en la manon de Faraono.</li>
      <li>Kaj Jozef diris al li: Jen estas gxia signifoklarigo: la tri brancxoj estas tri tagoj;</li>
      <li>post tri tagoj Faraono levos vian kapon kaj redonos al vi vian oficon,  kaj vi donos la pokalon de Faraono en lian manon laux la maniero de antauxe,  kiam vi estis lia vinisto.</li>
      <li>Sed memoru min, kiam estos bone al vi, kaj faru al mi favorkorajxon kaj memorigu pri mi Faraonon kaj elirigu min el cxi tiu domo.</li>
      <li>CXar oni sxtelis min el la lando de la Hebreoj, kaj ankaux cxi tie mi faris nenion, pro kio oni metis min en la malliberejon.</li>
      <li>Kiam la bakistestro vidis, ke la signifoklarigo estas bona, li diris al Jozef: Mi ankaux havis songxon; jen tri blankaj korboj estis sur mia kapo;</li>
      <li>kaj en la supra korbo estis cxiaspecaj mangxajxoj de Faraono,  bakitajxoj, kaj la birdoj mangxis ilin el la korbo sur mia kapo.</li>
      <li>Kaj Jozef respondis, dirante: Jen estas gxia signifoklarigo: la tri korboj estas tri tagoj;</li>
      <li>post tri tagoj Faraono deprenos de vi vian kapon kaj pendigos vin sur arbo, kaj la birdoj formangxos de vi vian karnon.</li>
      <li>En la tria tago, tago de naskigxo de Faraono, li faris festenon por cxiuj siaj servantoj; kaj li venigis la vinistestron kaj la bakistestron en la mezon de siaj servantoj.</li>
      <li>Kaj li redonis al la vinistestro lian oficon, kaj tiu donis la pokalon en la manon de Faraono;</li>
      <li>sed la bakistestron li pendigis, kiel songxoklarigis al ili Jozef.</li>
      <li>Kaj la vinistestro ne rememoris Jozefon, sed forgesis lin.</li>
    </ol>
  </li>
  <li>
    <ol>
      <li>Post du jaroj Faraono havis songxon, ke jen li staras apud la Rivero.</li>
      <li>Kaj jen el la Rivero eliras sep bovinoj belaspektaj kaj grasaj, kaj ili pasxtigxas en la kanejo.</li>
      <li>Kaj jen sep aliaj bovinoj eliras post ili el la Rivero, malbelaspektaj kaj malgrasaj, kaj ili starigxas apud tiuj bovinoj sur la bordo de la Rivero.</li>
      <li>Kaj la bovinoj malbelaspektaj kaj malgrasaj formangxis la sep bovinojn belaspektajn kaj grasajn. Kaj Faraono vekigxis.</li>
      <li>Kaj li endormigxis kaj denove havis songxon: jen sep spikoj levigxas sur unu spiktrunko, dikaj kaj bonaj.</li>
      <li>Sed jen sep spikoj, maldikaj kaj bruligitaj de la orienta vento,  elkreskas post ili.</li>
      <li>Kaj la maldikaj spikoj englutis la sep spikojn dikajn kaj plenajn. Kaj Faraono vekigxis, kaj vidis, ke tio estis songxo.</li>
      <li>En la mateno lia spirito afliktigxis; kaj li sendis kaj vokigis cxiujn sorcxistojn de Egiptujo kaj cxiujn gxiajn sagxulojn, kaj Faraono rakontis al ili sian songxon; sed neniu povis signifoklarigi gxin al Faraono.</li>
      <li>Tiam la vinistestro ekparolis al Faraono, dirante: Miajn pekojn mi rememoras hodiaux.</li>
      <li>Faraono koleris siajn sklavojn, kaj metis min en malliberejon en la domon de la estro de la korpogardistoj, min kaj la bakistestron.</li>
      <li>Kaj ni songxis songxon en unu nokto, mi kaj li; cxiu havis songxon kun aparta signifo.</li>
      <li>Kaj tie estis kun ni Hebrea junulo, sklavo de la estro de la korpogardistoj; kaj ni rakontis al li, kaj li signifoklarigis al ni niajn songxojn, al cxiu li klarigis laux lia songxo.</li>
      <li>Kaj kiel li klarigis al ni, tiel farigxis: min oni revenigis al mia ofico, kaj lin oni pendigis.</li>
      <li>Tiam Faraono sendis alvoki Jozefon; kaj oni rapide eligis lin el la malliberejo, kaj li sin razis kaj sxangxis siajn vestojn kaj venis al Faraono.</li>
      <li>Kaj Faraono diris al Jozef: Mi songxis songxon, kaj neniu povas gxin klarigi; sed pri vi mi auxdis, ke kiam vi auxdas songxon, vi tuj gxin klarigas.</li>
      <li>Kaj Jozef respondis al Faraono, dirante: GXi ne dependas de mi; Dio respondos bonon al Faraono.</li>
      <li>Kaj Faraono diris al Jozef: Mi songxis, ke jen mi staras sur la bordo de la Rivero;</li>
      <li>kaj jen el la Rivero eliris sep bovinoj grasaj kaj belaspektaj kaj pasxtigxis en la kanejo;</li>
      <li>sed jen sep aliaj bovinoj eliris post ili, maldikaj, tre malbonaspektaj kaj malgrasaj; tiajn malbelajn, kiel ili, mi ne vidis en la tuta Egipta lando;</li>
      <li>kaj la malgrasaj kaj malbelaj bovinoj formangxis la sep antauxajn grasajn bovinojn;</li>
      <li>kaj tiuj enigxis en ilian internon, sed oni ne povis rimarki, ke ili enigxis en ilian internon, kaj ilia aspekto estis tiel maldika, kiel antauxe.  Kaj mi vekigxis.</li>
      <li>Kaj mi vidis en songxo: jen sep spikoj elkreskis sur unu spiktrunko,  plenaj kaj bonaj;</li>
      <li>sed jen sep spikoj, maldikaj, malgrasaj, kaj bruligitaj de la orienta vento, elkreskis post ili;</li>
      <li>kaj la malgrasaj spikoj englutis la sep bonajn spikojn. Kaj mi rakontis al la sorcxistoj, sed neniu klarigis al mi.</li>
      <li>Tiam Jozef diris al Faraono: La songxo de Faraono estas unu; kion Dio estas faronta, Li diris al Faraono.</li>
      <li>La sep bonaj bovinoj estas sep jaroj, kaj la sep bonaj spikoj estas sep jaroj; gxi estas unu songxo.</li>
      <li>Kaj la sep bovinoj malgrasaj kaj malbelaj, kiuj eliris post ili, estas sep jaroj; kaj la sep spikoj, malplenaj kaj bruligitaj de la orienta vento,  estos sep jaroj de malsato.</li>
      <li>Tio estas, pri kio mi diris al Faraono, ke kion Dio estas faronta, Li montris al Faraono.</li>
      <li>Jen venos sep jaroj de granda abundeco en la tuta Egipta lando.</li>
      <li>Sed venos sep jaroj de malsato post ili; kaj forgesigxos la tuta abundeco en la Egipta lando, kaj la malsato konsumos la teron.</li>
      <li>Kaj ne restos postesigno de la abundeco en la lando, pro tiu malsato,  kiu venos poste, cxar gxi estos tre malfacila.</li>
      <li>Kaj se la songxo dufoje ripetigxis al Faraono, tio montras, ke la afero estas firme decidita de Dio, kaj Dio rapidos plenumi tion.</li>
      <li>Kaj nun Faraono elsercxu homon kompetentan kaj sagxan kaj estrigu lin super la Egipta lando;</li>
      <li>Faraono ordonu, ke li starigu observistojn en la lando kaj prenadu kvinonon de cxiuj produktoj de la Egipta tero dum la sep jaroj de abundeco.</li>
      <li>Kaj oni kolektu la tutan mangxajxon de tiuj venontaj bonaj jaroj, kaj oni amasigu mangxeblan grenon en la urboj sub la disponon de Faraono, kaj oni gxin konservu.</li>
      <li>Kaj tiu mangxajxo estos provizo por la lando por la sep jaroj de malsato, kiuj estos en la Egipta lando, por ke la lando ne pereu de malsato.</li>
      <li>Kaj tio placxis al Faraono kaj al cxiuj liaj servantoj.</li>
      <li>Kaj Faraono diris al siaj servantoj: CXu ni povus trovi tian homon,  kiel li, en kiu estas la spirito de Dio?</li>
      <li>Kaj Faraono diris al Jozef: CXar Dio sciigis al vi cxion cxi tion, ne ekzistas kompetentulo kaj sagxulo tia, kiel vi.</li>
      <li>Vi estos super mia domo, kaj viajn vortojn obeos mia tuta popolo; nur per la trono mi estos pli alta ol vi.</li>
      <li>Kaj Faraono diris al Jozef: Vidu, mi estrigis vin super la tuta Egipta lando.</li>
      <li>Kaj Faraono deprenis sian ringon de sia mano kaj metis gxin sur la manon de Jozef; kaj li vestis lin per bisinaj vestoj kaj metis oran cxenon sur lian kolon.</li>
      <li>Kaj li veturigis lin sur sia dua cxaro; kaj oni kriis antaux li:  Genuigxu! Kaj li estrigis lin super la tuta Egipta lando.</li>
      <li>Kaj Faraono diris al Jozef: Mi estas Faraono; sed sen via ordono neniu levos sian manon aux sian piedon en la tuta Egipta lando.</li>
      <li>Kaj Faraono donis al Jozef la nomon Cafnat-Paneahx, kaj li donis al li kiel edzinon Asnaton, filinon de Poti-Fera, pastro el On. Kaj Jozef komencis veturadon tra la Egipta lando.</li>
      <li>Jozef havis la agxon de tridek jaroj, kiam li starigxis antaux Faraono,  la regxo de Egiptujo. Kaj Jozef foriris de Faraono kaj trapasis la tutan Egiptan landon.</li>
      <li>Kaj la tero alportis en la sep jaroj de abundeco grandegajn amasojn da greno.</li>
      <li>Kaj li kolektis la tutan grenon de la sep jaroj, kiuj estis en la Egipta lando, kaj li metis la grenon en la urbojn; la grenon de cxiuj kampoj,  kiuj estis cxirkaux iu urbo, li metis en gxin.</li>
      <li>Kaj Jozef kolektis tre multe da greno, kiel la marborda sablo, gxis li cxesis kalkuli, cxar oni ne plu povis kalkuli.</li>
      <li>Antaux ol venis la jaroj de malsato, al Jozef naskigxis du filoj, kiujn naskis al li Asnat, filino de Poti-Fera, pastro el On.</li>
      <li>Kaj al la unuenaskito Jozef donis la nomon Manase, cxar, li diris, Dio forgesigis al mi cxiujn miajn suferojn kaj la tutan domon de mia patro.</li>
      <li>Kaj al la dua li donis la nomon Efraim, cxar, li diris, Dio faris min fruktoporta en la lando de mia suferado.</li>
      <li>Kaj finigxis la sep jaroj de abundeco, kiuj estis en la Egipta lando.</li>
      <li>Kaj komencigxis la sep jaroj de malsato, kiel diris Jozef; kaj estis malsato en cxiuj landoj, sed en la tuta lando Egipta estis pano.</li>
      <li>Kiam la tuta Egipta lando eksuferis malsaton, la popolo kriis al Faraono pri pano; tiam Faraono diris al cxiuj Egiptoj: Iru al Jozef, kaj kion li diros al vi, tion faru.</li>
      <li>La malsato estis en la tuta lando. Jozef malfermis cxiujn grenejojn,  kaj vendadis al la Egiptoj. Kaj la malsato estis tre granda en la Egipta lando.</li>
      <li>Kaj el cxiuj landoj oni venadis Egiptujon, por acxeti de Jozef, cxar la malsato estis tre granda en cxiuj landoj.</li>
    </ol>
  </li>
  <li>
    <ol>
      <li>Kiam Jakob sciigxis, ke oni vendas grenon en Egiptujo, li diris al siaj filoj: Kion vi rigardas?</li>
      <li>Kaj li diris: Mi auxdis, ke oni vendas grenon en Egiptujo; veturu do tien kaj acxetu por ni tie grenon, por ke ni vivu kaj ne mortu.</li>
      <li>Kaj forveturis dek fratoj de Jozef, por acxeti grenon en Egiptujo.</li>
      <li>Sed Benjamenon, la fraton de Jozef, Jakob ne sendis kun liaj fratoj;  cxar li timis, ke eble lin trafos malfelicxo.</li>
      <li>Kaj la filoj de Izrael venis, por acxeti grenon, kune kun aliaj venintoj; cxar estis malsato en la lando Kanaana.</li>
      <li>Kaj Jozef estis la estro super la lando, kaj li estis la vendanto de la greno por la tuta popolo de la lando. Kaj la fratoj de Jozef venis kaj klinigxis al li vizagxaltere.</li>
      <li>Kiam Jozef ekvidis siajn fratojn, li rekonis ilin; sed li sxajnigis sin fremda al ili kaj parolis kun ili malafable, kaj diris al ili: El kie vi venis? Kaj ili diris: El la lando Kanaana, por acxeti mangxajxon.</li>
      <li>Jozef rekonis siajn fratojn, sed ili lin ne rekonis.</li>
      <li>Kaj Jozef rememoris la songxojn, kiujn li songxis pri ili. Kaj li diris al ili: Vi estas spionoj: vi venis, por vidi la malfortajn lokojn de la lando.</li>
      <li>Kaj ili diris al li: Ne, mia sinjoro! viaj sklavoj venis, por acxeti mangxajxon.</li>
      <li>Ni cxiuj estas filoj de unu homo; ni estas honestaj; viaj sklavoj neniam estis spionoj.</li>
      <li>Sed li diris al ili: Ne, vi venis, por vidi la malfortajn lokojn de la lando.</li>
      <li>Ili diris: Ni, viaj sklavoj, estas dek du fratoj, filoj de unu homo en la lando Kanaana; la plej juna estas nun kun nia patro, kaj unu malaperis.</li>
      <li>Kaj Jozef diris al ili: Estas tio, kion mi diris al vi, vi estas spionoj.</li>
      <li>Per tio mi vin elprovos: mi jxuras per la vivo de Faraono, ke vi foriros el cxi tie nur tiam, kiam venos cxi tien via plej juna frato.</li>
      <li>Sendu unu el vi, ke li alkonduku vian fraton; sed vi estos malliberigitaj, kaj oni esploros viajn vortojn, cxu vi diris la veron; se ne,  tiam mi jxuras per la vivo de Faraono, ke vi estas spionoj.</li>
      <li>Kaj li metis ilin sub gardon por la dauxro de tri tagoj.</li>
      <li>Kaj Jozef diris al ili en la tria tago: Tion faru, kaj vi restos vivaj,  cxar mi havas timon antaux Dio.</li>
      <li>Se vi estas homoj honestaj, tiam unu el viaj fratoj restu malliberigita en la domo, en kiu oni vin gardas, kaj vi iru kaj forportu hejmen la grenon,  kiun vi acxetis kontraux la malsato.</li>
      <li>Sed vian plej junan fraton venigu al mi, por ke pruvigxu la vereco de viaj vortoj kaj por ke vi ne mortu. Kaj ili faris tiel.</li>
      <li>Kaj ili diris unu al alia: Vere ni estas kulpaj pro nia frato; cxar ni vidis la suferadon de lia animo, kiam li petegis nin, sed ni ne auxskultis;  por tio venis sur nin cxi tiu sufero.</li>
      <li>Kaj Ruben respondis al ili, dirante: Mi diris ja al vi: Ne peku rilate la infanon; sed vi ne obeis; nun lia sango estas repostulata.</li>
      <li>Kaj ili ne sciis, ke Jozef komprenas; cxar inter ili estis tradukanto.</li>
      <li>Kaj li deturnis sin de ili kaj ekploris; poste li denove returnis sin al ili kaj parolis kun ili, kaj li prenis el inter ili Simeonon kaj ligis lin antaux iliaj okuloj.</li>
      <li>Kaj Jozef ordonis plenigi iliajn sakojn per greno kaj redoni ilian monon al cxiu en lian sakon kaj doni al ili mangxajxon por la vojo. Tiel oni faris al ili.</li>
      <li>Kaj ili metis sian grenon sur siajn azenojn kaj foriris.</li>
      <li>Kaj unu el ili malfermis sian sakon, por doni furagxon al sia azeno dum la nokta halto, kaj li ekvidis sian monon, kiu estis en la aperturo de lia sako.</li>
      <li>Kaj li diris al siaj fratoj: Mia mono estas redonita; jen gxi estas en mia sako. Tiam konsternigxis iliaj koroj, kaj kun tremo ili diris unuj al la aliaj: Kial Dio faris tion al ni?</li>
      <li>Kiam ili venis al sia patro Jakob en la landon Kanaanan, ili rakontis al li cxion, kio okazis al ili, dirante:</li>
      <li>La homo, kiu estas sinjoro super tiu lando, parolis kun ni malafable,  kaj diris, ke ni estas spionoj en la lando.</li>
      <li>Kaj ni diris al li: Ni estas homoj honestaj, ni neniam estis spionoj;</li>
      <li>ni estas dek du fratoj, filoj de nia patro; unu malaperis, kaj la plej juna estas nun kun nia patro en la lando Kanaana.</li>
      <li>Tiam diris al ni la homo, kiu estas sinjoro super la lando: Per tio mi konvinkigxos, ke vi estas homoj honestaj: unu el viaj fratoj lasu cxe mi, kaj la necesan grenon por via hejmo prenu kaj iru;</li>
      <li>kaj venigu al mi vian plej junan fraton; tiam mi scios, ke vi ne estas spionoj, ke vi estas honestaj homoj; vian fraton mi redonos al vi, kaj vi povos negoci en la lando.</li>
      <li>Kiam ili malplenigis siajn sakojn, montrigxis, ke cxiu el ili havas sian ligajxon da mono en sia sako. Kaj ili vidis siajn ligajxojn da mono, ili kaj ilia patro, kaj ili timigxis.</li>
      <li>Kaj ilia patro Jakob diris al ili: Vi min seninfanigis; Jozef forestas,  kaj Simeon forestas, kaj Benjamenon vi volas forpreni! sur min cxio falis!</li>
      <li>Tiam Ruben diris al sia patro jene: Miajn du filojn mortigu, se mi ne revenigos lin al vi; donu lin en mian manon, kaj mi revenigos lin al vi.</li>
      <li>Sed li diris: Mia filo ne iros kun vi; cxar lia frato mortis, kaj li sola restis. Se lin trafos malfelicxo sur la vojo, kiun vi iros, tiam vi enirigos miajn grizajn harojn kun malgxojo en SXeolon.</li>
    </ol>
  </li>
  <li>
    <ol>
      <li>La malsato estis tre premanta en la lando.</li>
      <li>Kiam ili formangxis la grenon, kiun ili venigis el Egiptujo, ilia patro diris al ili: Iru denove kaj acxetu por ni iom da pano.</li>
      <li>Tiam Jehuda diris al li jene: Tiu homo tre severe diris al ni: Ne aperu antaux mi, se via frato ne estos kun vi.</li>
      <li>Se vi sendos nian fraton kun ni, tiam ni iros kaj acxetos por vi panon;</li>
      <li>sed se vi ne sendos, tiam ni ne iros; cxar tiu homo diris al ni: Ne aperu antaux mi, se via frato ne estos kun vi.</li>
      <li>Kaj Izrael diris: Kial vi faris al mi tian malbonon, kaj diris al la homo, ke vi havas ankoraux fraton?</li>
      <li>Kaj ili diris: La homo severe demandis pri ni kaj pri nia familio,  dirante: CXu via patro ankoraux vivas? cxu vi havas fraton? Kaj ni respondis al li tiujn demandojn. CXu ni povis scii, ke li diros: Venigu vian fraton?</li>
      <li>Kaj Jehuda diris al sia patro Izrael: Sendu la knabon kun mi, tiam ni levigxos kaj iros, por ke ni vivu kaj ne mortu, ni kaj vi kaj niaj infanoj.</li>
      <li>Mi garantios por li, el miaj manoj vi lin postulos. Se mi ne revenigos lin al vi kaj ne starigos antaux via vizagxo, tiam mi estos kulpa antaux vi dum la tuta vivo.</li>
      <li>Se ni ne prokrastus, ni jam du fojojn estus revenintaj.</li>
      <li>Tiam diris al ili ilia patro Izrael: Se estas tiel, tiam faru jene:  prenu el la plej bonaj fruktoj de la lando en viajn vazojn, kaj alportu al la homo donacon: iom da balzamo kaj iom da mielo, aromajxon kaj mirhon,  pistakojn kaj migdalojn.</li>
      <li>Kaj da mono prenu duoblan sumon en viajn manojn, kaj la monon, kiu estis metita returne en la aperturojn de viaj sakoj, redonu per viaj manoj:  eble okazis eraro.</li>
      <li>Kaj vian fraton prenu, kaj levigxu kaj iru returne al tiu homo.</li>
      <li>Kaj Dio la Plejpotenca akirigu al vi kompaton de tiu homo, ke li resendu kun vi vian alian fraton kaj Benjamenon; sed mi, se mi seninfanigxis,  mi restu seninfana.</li>
      <li>Kaj la homoj prenis tiujn donacojn, kaj da mono ili prenis duoblan sumon en siajn manojn, kaj ankaux Benjamenon; kaj ili levigxis kaj iris Egiptujon kaj starigxis antaux Jozef.</li>
      <li>Kiam Jozef vidis kun ili Benjamenon, li diris al la estro de sia domo:  Enkonduku tiujn homojn en la domon, kaj bucxu bruton kaj pretigu; cxar kun mi mangxos tiuj homoj hodiaux tagmeze.</li>
      <li>Kaj la homo faris, kiel diris Jozef, kaj la homo enkondukis tiujn homojn en la domon de Jozef.</li>
      <li>Kaj tiuj homoj ektimis, kiam oni enkondukis ilin en la domon de Jozef,  kaj ili diris: Pro la mono, kiu antauxe estis metita returne en niajn sakojn,  oni enkondukis nin, por jxeti sur nin kalumnion kaj ataki nin, kaj preni nin kiel sklavojn kune kun niaj azenoj.</li>
      <li>Kaj ili aliris al la homo, kiu estis estro super la domo de Jozef, kaj ekparolis al li cxe la pordo de la domo.</li>
      <li>Kaj ili diris: Pardonu, nia sinjoro! ni estis venintaj, por acxeti panon;</li>
      <li>sed kiam ni venis al la noktohaltejo kaj ni malfermis niajn sakojn, ni ekvidis, ke la mono de cxiu el ni estas en la aperturo de lia sako, nia mono laux gxia plena pezo; tial ni gxin realportis per niaj manoj.</li>
      <li>Kaj alian monon ni alportis per niaj manoj, por acxeti panon. Ni ne scias, kiu metis nian monon en niajn sakojn.</li>
      <li>Kaj li diris: Estu trankvilaj, ne timu. Via Dio kaj la Dio de via patro donis al vi trezoron en viajn sakojn; vian monon mi ricevis. Kaj li elkondukis al ili Simeonon.</li>
      <li>Kaj tiu homo enkondukis ilin en la domon de Jozef kaj donis akvon, kaj ili lavis siajn piedojn; kaj li donis mangxon al iliaj azenoj.</li>
      <li>Kaj ili pretigis la donacojn por la veno de Jozef tagmeze; cxar ili auxdis, ke tie ili mangxos panon.</li>
      <li>Kaj Jozef venis hejmen; kaj ili alportis al li en la domon la donacojn,  kiujn ili havis en la manoj, kaj klinigxis al li gxis la tero.</li>
      <li>Kaj li demandis ilin pri ilia farto, kaj diris: CXu bone fartas via maljuna patro, pri kiu vi diris al mi? cxu li vivas ankoraux?</li>
      <li>Kaj ili diris: Via sklavo nia patro fartas bone; li vivas ankoraux. Kaj ili klinigxis kaj jxetis sin antaux li sur la teron.</li>
      <li>Kaj li levis siajn okulojn, kaj ekvidis sian fraton Benjamen, la filon de lia patrino, kaj li diris: CXu tio estas via plej juna frato, pri kiu vi diris al mi? Kaj li diris: Dio vin favoru, mia filo.</li>
      <li>Kaj Jozef forrapidis, cxar ekflamis lia interno pro lia frato kaj li volis plori. Kaj li eniris en internan cxambron kaj ploris tie.</li>
      <li>Sed li lavis sian vizagxon kaj eliris, kaj tenis sin forte, kaj diris:  Surtabligu panon!</li>
      <li>Kaj oni surtabligis por li aparte, kaj por ili aparte, kaj por la Egiptoj, kiuj mangxis kun li, aparte; cxar la Egiptoj ne povas mangxi panon kun Hebreoj: tio estas abomenindajxo por ili.</li>
      <li>Kaj ili sidigxis antaux li, pli maljuna laux sia maljuneco kaj pli juna laux sia juneco; kaj la homoj miris unu antaux alia.</li>
      <li>Kaj oni portis al ili mangxajxon de lia tablo; sed la porcio de Benjamen estis kvinoble pli granda, ol la porcioj de cxiuj. Kaj ili trinkis kaj ebriigxis kun li.</li>
    </ol>
  </li>
  <li>
    <ol>
      <li>Kaj Jozef ordonis al la estro de sia domo jene: Plenigu la sakojn de tiuj homoj per greno tiom, kiom ili nur povas porti, kaj metu la monon de cxiu en la aperturon de lia sako;</li>
      <li>kaj mian pokalon, la argxentan pokalon, metu en la aperturon de la sako de la plej juna, kune kun la mono por lia greno. Kaj tiu faris, kiel Jozef diris.</li>
      <li>Kiam eklumis la mateno, oni forsendis la homojn, ilin kaj iliajn azenojn.</li>
      <li>Kiam ili eliris el la urbo kaj ankoraux ne estis malproksime, Jozef diris al la estro de sia domo: Levigxu, kuru post tiuj homoj, kaj kiam vi atingos ilin, diru al ili: Kial vi pagis malbonon por bono?</li>
      <li>GXi estas ja tiu pokalo, el kiu trinkas mia sinjoro, kaj li ankaux auxguras sur gxi! vi agis malbone!</li>
      <li>Kaj li kuratingis ilin kaj diris al ili tiujn vortojn.</li>
      <li>Kaj ili diris al li: Kial mia sinjoro parolas tiajn vortojn? Dio gardu viajn sklavojn de farado de tia afero!</li>
      <li>Jen la monon, kiun ni trovis en la aperturoj de niaj sakoj, ni realportis al vi el la lando Kanaana; kiel do ni sxtelus el la domo de via sinjoro argxenton aux oron?</li>
      <li>Tiu el viaj sklavoj, cxe kiu oni gxin trovos, mortu, kaj ankaux ni farigxu sklavoj al mia sinjoro.</li>
      <li>Kaj li diris: GXi estu laux viaj vortoj: tiu, cxe kiu gxi trovigxos,  estu mia sklavo, sed vi estos senkulpaj.</li>
      <li>Kaj rapide cxiu el ili mallevis sian sakon sur la teron, kaj cxiu malfermis sian sakon.</li>
      <li>Kaj li sercxis; de la plej maljuna li komencis, kaj per la plej juna li finis. Kaj la pokalo trovigxis en la sako de Benjamen.</li>
      <li>Tiam ili dissxiris siajn vestojn, kaj cxiu metis la sxargxon sur sian azenon, kaj ili reiris en la urbon.</li>
      <li>Kaj Jehuda kaj liaj fratoj venis en la domon de Jozef, kiu estis ankoraux tie, kaj ili jxetis sin antaux li sur la teron.</li>
      <li>Kaj Jozef diris al ili: Kian aferon vi faris! cxu vi ne scias, ke tia homo, kiel mi, facile divenos?</li>
      <li>Tiam Jehuda diris: Kion ni diru al mia sinjoro? kion ni parolu kaj per kio ni nin pravigu? Dio trovis la pekon de viaj sklavoj! jen ni estas sklavoj al mia sinjoro, ni kaj ankaux tiu, en kies manoj trovigxis la pokalo.</li>
      <li>Sed li diris: Dio min gardu de tia faro! la homo, en kies mano trovigxis la pokalo, estos sklavo al mi, sed vi iru en paco al via patro.</li>
      <li>Tiam Jehuda aliris al li, kaj diris: Permesu, mia sinjoro, ke via sklavo diru vorton en la orelojn de mia sinjoro, kaj ne kolerigxu kontraux via sklavo, cxar vi estas kiel Faraono.</li>
      <li>Mia sinjoro demandis siajn sklavojn, dirante: CXu vi havas patron aux fraton?</li>
      <li>Kaj ni diris al mia sinjoro: Ni havas maljunan patron, kaj malgrandan knabon, naskitan en lia maljuneco; kaj lia frato mortis, kaj li restis sola de sia patrino, kaj lia patro lin amas.</li>
      <li>Tiam vi diris al viaj sklavoj: Venigu lin al mi, ke mi lin rigardu.</li>
      <li>Sed ni diris al mia sinjoro: La knabo ne povas forlasi sian patron;  cxar se li forlasos sian patron, tiu mortos.</li>
      <li>Tiam vi diris al viaj sklavoj: Se ne venos kun vi via plej juna frato,  tiam ne aperu plu antaux mia vizagxo.</li>
      <li>Kaj kiam ni venis al via sklavo nia patro, ni diris al li la vortojn de mia sinjoro.</li>
      <li>Nia patro diris: Reiru, acxetu por ni iom da greno.</li>
      <li>Sed ni diris: Ni ne povas iri; se estos kun ni nia plej juna frato,  tiam ni iros; cxar ni ne povas aperi antaux la vizagxo de tiu homo, se nia plej juna frato ne estos kun ni.</li>
      <li>Tiam via sklavo nia patro diris al ni: Vi scias, ke mia edzino naskis al mi du;</li>
      <li>sed unu foriris de mi, kaj mi diris: Li estas dissxirita; kaj mi ne vidis lin gxis nun;</li>
      <li>se vi ankaux cxi tiun prenos de mi kaj lin trafos malfelicxo, tiam vi enirigos miajn grizajn harojn kun malgxojo en SXeolon.</li>
      <li>Kaj nun se mi venos al via sklavo mia patro kaj ne estos kun ni la knabo, al kies animo estas alligita lia animo,</li>
      <li>tiam, ekvidinte, ke la knabo forestas, li mortos; kaj viaj sklavoj enirigos la grizajn harojn de via sklavo nia patro kun malgxojo en SXeolon.</li>
      <li>CXar mi, via sklavo, garantiis por la knabo antaux mia patro, dirante:  Se mi ne revenigos lin al vi, mi estos kulpa antaux mia patro por cxiam.</li>
      <li>Tial mi, via sklavo, restu anstataux la knabo kiel sklavo cxe mia sinjoro, sed la knabo iru kun siaj fratoj.</li>
      <li>CXar kiel mi iros al mia patro, se la knabo ne estos kun mi? mi tiam vidus la malfelicxon, kiu trafos mian patron.</li>
    </ol>
  </li>
  <li>
    <ol>
      <li>Tiam Jozef ne povis plu sin deteni antaux cxiuj, kiuj staris cxirkaux li, kaj li ekkriis: Elirigu cxiujn for de mi. Kaj neniu restis cxe li, kiam Jozef rekonigis sin al siaj fratoj.</li>
      <li>Kaj li lauxte ekploris, kaj auxdis la Egiptoj, kaj auxdis la domo de Faraono.</li>
      <li>Kaj Jozef diris al siaj fratoj: Mi estas Jozef; cxu mia patro vivas ankoraux? Sed liaj fratoj ne povis respondi al li, cxar ili konfuzigxis antaux li.</li>
      <li>Kaj Jozef diris al siaj fratoj: Aliru do al mi. Kaj ili aliris. Kaj li diris: Mi estas Jozef, via frato, kiun vi vendis en Egiptujon.</li>
      <li>Sed nun ne afliktigxu, kaj ne bedauxru, ke vi vendis min cxi tien; cxar por la savo de via vivo Dio sendis min antaux vi.</li>
      <li>CXar nun jam du jarojn dauxras la malsato en la lando, sed ankoraux dum kvin jaroj ne estos plugado nek rikoltado.</li>
      <li>Kaj Dio sendis min antaux vi, por vin restigi sur la tero kaj por konservi vian vivon per granda savo.</li>
      <li>Sciu do, ne vi sendis min cxi tien, sed Dio; kaj Li faris min patro al Faraono, kaj sinjoro super lia tuta domo, kaj reganto super la tuta Egipta lando.</li>
      <li>Iru rapide al mia patro, kaj diru al li: Tiele diris via filo Jozef: Dio faris min sinjoro super la tuta Egiptujo; venu al mi, ne prokrastu.</li>
      <li>Vi logxos en la lando Gosxen, kaj vi estos proksime de mi, vi kaj viaj filoj kaj la filoj de viaj filoj, kaj viaj sxafoj kaj viaj bovoj, kaj cxio,  kion vi havas.</li>
      <li>Kaj mi nutros vin tie, cxar ankoraux kvin jarojn dauxros la malsato;  por ke ne mizerigxu vi kaj via domo, kaj cxio, kion vi havas.</li>
      <li>Kaj jen viaj okuloj nun vidas, kaj ankaux la okuloj de mia frato Benjamen, ke mia busxo parolas al vi.</li>
      <li>Kaj rakontu al mia patro pri mia tuta gloro en Egiptujo, kaj cxion,  kion vi vidis; kaj rapide venigu mian patron cxi tien.</li>
      <li>Kaj li jxetis sin sur la kolon de sia frato Benjamen kaj ploris, kaj Benjamen ploris sur lia kolo.</li>
      <li>Kaj li kisis cxiujn siajn fratojn kaj ploris super ili. Poste liaj fratoj ekparolis kun li.</li>
      <li>Kaj la famo venis en la domon de Faraono, ke venis la fratoj de Jozef.  Kaj tio placxis al Faraono kaj al liaj servantoj.</li>
      <li>Kaj Faraono diris al Jozef: Diru al viaj fratoj: Faru tion, sxargxu viajn brutojn kaj iru en la landon Kanaanan;</li>
      <li>kaj prenu vian patron kaj viajn familiojn, kaj venu al mi; mi donos al vi cxion bonan en la Egipta lando, kaj vi mangxos la grasajxon de la lando.</li>
      <li>Kaj ordonu al ili jene: Prenu al vi el la Egipta lando veturilojn por viaj infanoj kaj virinoj, kaj kunprenu vian patron kaj venu.</li>
      <li>Kaj ne tro zorgu pri viaj ajxoj; cxar cxio bona en la Egipta lando estas al via dispono.</li>
      <li>Kaj la filoj de Izrael faris tiel. Kaj Jozef donis al ili veturilojn laux la ordono de Faraono, kaj li donis al ili provizojn por la vojo.</li>
      <li>Al cxiuj li donis novajn vestojn, sed al Benjamen li donis tricent argxentajn monerojn kaj kvin novajn vestojn.</li>
      <li>Kaj por sia patro li sendis dek azenojn, sxargxitajn per bonajxo el Egiptujo, kaj dek azeninojn, sxargxitajn per greno, pano, kaj mangxajxo por lia patro por la vojo.</li>
      <li>Kaj li forsendis siajn fratojn, kaj ili iris. Kaj li diris al ili: Ne malpacu dum la vojo.</li>
      <li>Kaj ili eliris el Egiptujo kaj venis en la landon Kanaanan al sia patro Jakob.</li>
      <li>Kaj ili sciigis al li, dirante: Jozef vivas ankoraux, kaj li regas nun super la tuta Egipta lando. Kaj lia koro konfuzigxis, cxar li ne kredis al ili.</li>
      <li>Kaj ili rediris al li cxiujn vortojn de Jozef, kiujn li diris al ili;  kaj li vidis la veturilojn, kiujn Jozef sendis, por veturigi lin, kaj tiam la spirito de ilia patro Jakob revivigxis.</li>
      <li>Kaj Izrael diris: Suficxas, ke mia filo Jozef ankoraux vivas: mi iros kaj vidos lin, antaux ol mi mortos.</li>
    </ol>
  </li>
  <li>
    <ol>
      <li>Izrael ekiris kun cxio, kion li havis, kaj li venis en Beer-SXeban, kaj li alportis oferojn al la Dio de sia patro Isaak.</li>
      <li>Kaj Dio diris al Izrael en nokta vizio: Jakob! Jakob! Kaj tiu diris: Jen mi estas.</li>
      <li>Kaj Li diris: Mi estas Dio, la Dio de via patro. Ne timu iri Egiptujon,  cxar Mi tie faros vin granda popolo.</li>
      <li>Mi iros kun vi Egiptujon, kaj Mi ankaux revenigos vin; kaj Jozef metos sian manon sur viajn okulojn.</li>
      <li>Kaj Jakob levigxis el Beer-SXeba; kaj la filoj de Izrael ekveturigis sian patron Jakob kaj siajn infanojn kaj siajn edzinojn sur la veturiloj,  kiujn sendis Faraono, por alveturigi lin.</li>
      <li>Kaj ili prenis siajn brutojn, kaj sian havon, kiun ili akiris en la lando Kanaana, kaj venis Egiptujon, Jakob kaj lia tuta idaro kun li.</li>
      <li>Siajn filojn kaj nepojn, siajn filinojn kaj nepinojn, kaj sian tutan idaron li venigis kun si en Egiptujon.</li>
      <li>Jen estas la nomoj de la filoj de Izrael, kiuj venis Egiptujon: Jakob kaj liaj filoj. La unuenaskito de Jabob, Ruben.</li>
      <li>Kaj la filoj de Ruben: HXanohx kaj Palu kaj HXecron kaj Karmi.</li>
      <li>Kaj la filoj de Simeon: Jemuel kaj Jamin kaj Ohad kaj Jahxin kaj Cohxar, kaj SXaul, filo de Kanaanidino.</li>
      <li>Kaj la filoj de Levi: Gersxon, Kehat, kaj Merari.</li>
      <li>Kaj la filoj de Jehuda: Er kaj Onan kaj SXela kaj Perec kaj Zerahx; sed Er kaj Onan mortis en la lando Kanaana. Kaj la filoj de Perec estis: HXecron kaj HXamul.</li>
      <li>Kaj la filoj de Isahxar: Tola kaj Puva kaj Job kaj SXimron.</li>
      <li>Kaj la filoj de Zebulun: Sered kaj Elon kaj Jahxleel.</li>
      <li>Tio estas la filoj de Lea, kiujn sxi naskis al Jakob en Mezopotamio,  kaj lia filino Dina. La nombro de cxiuj animoj de liaj filoj kaj filinoj estis tridek tri.</li>
      <li>Kaj la filoj de Gad: Cifjon kaj HXagi, SXuni kaj Ecbon, Eri kaj Arod kaj Areli.</li>
      <li>Kaj la filoj de Asxer: Jimna kaj Jisxva kaj Jisxvi kaj Beria, kaj Serahx, ilia fratino; kaj la filoj de Beria: HXeber kaj Malkiel.</li>
      <li>Tio estas la filoj de Zilpa, kiun Laban donis al sia filino Lea; kaj sxi naskis ilin al Jakob, dek ses animojn.</li>
      <li>La filoj de Rahxel, edzino de Jakob: Jozef kaj Benjamen.</li>
      <li>Kaj al Jozef en la lando Egipta naskigxis Manase kaj Efraim, kiujn naskis al li Asnat, filino de Poti-Fera, pastro el On.</li>
      <li>Kaj la filoj de Benjamen: Bela kaj Behxer kaj Asxbel, Gera kaj Naaman,  Ehxi kaj Rosx, Mupim kaj HXupim kaj Ard.</li>
      <li>Tio estas la filoj de Rahxel, kiuj naskigxis al Jakob, kune dek kvar animoj.</li>
      <li>Kaj la filoj de Dan: HXusxim.</li>
      <li>Kaj la filoj de Naftali: Jahxceel kaj Guni kaj Jecer kaj SXilem.</li>
      <li>Tio estas la filoj de Bilha, kiun donis Laban al sia filino Rahxel; sxi naskis ilin al Jakob, kune sep animojn.</li>
      <li>La nombro de cxiuj animoj, kiuj venis kun Jakob en Egiptujon, kiuj eliris el lia lumbo, krom la edzinoj de la filoj de Jakob, estis sesdek ses.</li>
      <li>Kaj la filoj de Jozef, kiuj naskigxis al li en Egiptujo, estis du animoj. La nombro de cxiuj animoj de la domo de Jakob, kiuj venis Egiptujon,  estis sepdek.</li>
      <li>Jehudan li sendis antaux si al Jozef, por ke li informu lin antauxe pri Gosxen. Kaj ili venis en la landon Gosxen.</li>
      <li>Kaj Jozef jungis sian cxaron kaj veturis renkonte al sia patro Izrael en la landon Gosxen. Kaj kiam li ekvidis lin, li jxetis sin sur lian kolon kaj longe ploris sur lia kolo.</li>
      <li>Kaj Izrael diris al Jozef: Nun mi volonte mortos, vidinte vian vizagxon, cxar vi vivas ankoraux.</li>
      <li>Kaj Jozef diris al siaj fratoj kaj al la domo de sia patro: Mi iros kaj rakontos al Faraono, kaj diros al li: Miaj fratoj kaj la domo de mia patro,  kiuj estis en la lando Kanaana, venis al mi;</li>
      <li>kaj tiuj homoj estas pasxtistoj, cxar ili estas brutedukistoj; kaj siajn malgrandajn kaj grandajn brutojn, kaj cxion, kion ili havas, ili kunportis.</li>
      <li>Kaj se Faraono vin alvokos, kaj diros: Kio estas via okupo?</li>
      <li>tiam diru: Viaj sklavoj estis brutedukistoj de nia juneco gxis nun,  kiel ni, tiel ankaux niaj patroj; por ke vi enlogxigxu en la lando Gosxen;  cxar cxiu pasxtisto estas abomenindajxo por la Egiptoj.</li>
    </ol>
  </li>
  <li>
    <ol>
      <li>Jozef venis kaj sciigis al Faraono, kaj diris: Mia patro kaj miaj fratoj kaj iliaj malgrandaj kaj grandaj brutoj, kaj cxio, kio apartenas al ili,  venis el la lando Kanaana, kaj nun ili estas en la lando Gosxen.</li>
      <li>Kaj el inter siaj fratoj li prenis kvin homojn kaj starigis ilin antaux Faraono.</li>
      <li>Kaj Faraono diris al liaj fratoj: Kio estas via okupo? Kaj ili diris al Faraono: Viaj sklavoj estas brutedukistoj, kiel ni, tiel ankaux niaj patroj.</li>
      <li>Kaj ili diris al Faraono: Ni venis, por logxi en la lando; cxar ne ekzistas pasxtajxo por la brutoj de viaj sklavoj, cxar forta estas la malsato en la lando Kanaana; permesu do, ke viaj sklavoj logxu en la lando Gosxen.</li>
      <li>Tiam Faraono diris al Jozef jene: Via patro kaj viaj fratoj venis al vi;</li>
      <li>la lando Egipta estas antaux vi; en la plej bona loko de la lando logxigu vian patron kaj viajn fratojn; ili logxu en la lando Gosxen; kaj se vi scias, ke estas inter ili kapablaj homoj, faru ilin administrantoj de miaj brutoj.</li>
      <li>Kaj Jozef enkondukis sian patron Jakob kaj starigis lin antaux Faraono;  kaj Jakob benis Faraonon.</li>
      <li>Faraono diris al Jakob: Kian agxon vi havas?</li>
      <li>Kaj Jakob diris al Faraono: La nombro de la jaroj de mia migrado estas cent tridek jaroj; malmultaj kaj malbonaj estis la jaroj de mia vivo, kaj ili ne atingis la nombron de la jaroj de la vivo de miaj patroj dum ilia migrado.</li>
      <li>Kaj Jakob benis Faraonon kaj foriris de Faraono.</li>
      <li>Kaj Jozef enlogxigis sian patron kaj siajn fratojn, kaj donis al ili posedajxon en la Egipta lando, en la lando Rameses, kiel Faraono ordonis.</li>
      <li>Kaj Jozef havigis panon al sia patro kaj al siaj fratoj kaj al la tuta domo de sia patro, laux la nombro de la infanoj.</li>
      <li>Ne estis pano sur la tuta tero, cxar la malsato estis tre forta; kaj senfortigxis de la malsato la lando Egipta kaj la lando Kanaana.</li>
      <li>Kaj Jozef kolektis la tutan monon, kiu trovigxis en la lando Egipta kaj en la lando Kanaana, pro la greno, kiun oni acxetadis; kaj Jozef enportis la tutan monon en la domon de Faraono.</li>
      <li>Kiam ne estis plu mono en la lando Egipta kaj en la lando Kanaana,  cxiuj Egiptoj venis al Jozef, kaj diris: Donu al ni panon; kial ni mortu antaux vi pro tio, ke ni jam ne havas monon?</li>
      <li>Tiam Jozef diris: Donu viajn brutojn; kaj mi donos al vi panon pro viaj brutoj, se vi jam ne havas monon.</li>
      <li>Kaj ili alkondukis siajn brutojn al Jozef; kaj Jozef donis al ili panon pro cxevaloj, sxafoj, bovoj, kaj azenoj, kaj li provizadis al ili panon pro cxiuj iliaj brutoj en tiu jaro.</li>
      <li>Kiam finigxis tiu jaro, ili venis al li en la dua jaro, kaj diris al li: Ni ne kasxos antaux nia sinjoro, ke monon ni jam ne havas, kaj la brutoj estas cxe nia sinjoro; nenio restis antaux nia sinjoro krom niaj korpoj kaj nia tero;</li>
      <li>kial ni pereu antaux viaj okuloj, ni kaj nia tero? acxetu nin kaj nian teron pro la pano, kaj ni kaj nia tero estu sklavoj al Faraono; kaj donu semon, por ke ni vivu kaj ne mortu kaj la tero ne dezertigxu.</li>
      <li>Kaj Jozef acxetis la tutan Egiptan teron por Faraono; cxar la Egiptoj vendis cxiu sian kampon, cxar forte premis ilin la malsato. Kaj la tero farigxis proprajxo de Faraono.</li>
      <li>Kaj la popolon li transirigis en la urbojn, de unu fino de Egiptujo gxis la alia.</li>
      <li>Nur la teron de la pastroj li ne acxetis; cxar la pastroj havis parton,  difinitan de Faraono, kaj ili mangxadis sian parton, kiun donis al ili Faraono, tial ili ne vendis sian teron.</li>
      <li>Kaj Jozef diris al la popolo: Jen mi acxetis vin hodiaux kaj vian teron por Faraono; jen mi donas al vi semon, kaj prisemu la teron.</li>
      <li>Kaj kiam vi havos rikolton, vi donos kvinonon al Faraono, kaj kvar partoj apartenos al vi, por prisemi la kampon kaj por mangxi, por vi, por cxio, kio estas en viaj domoj, kaj por viaj infanoj.</li>
      <li>Kaj ili diris: Vi konservis nian vivon; ni akiru favoron de nia sinjoro, kaj ni estu sklavoj al Faraono.</li>
      <li>Kaj Jozef faris gxin legxo gxis la hodiauxa tago: de la tero Egipta kvinono de la produktoj apartenas al Faraono. Nur la tero de la pastroj ne farigxis proprajxo de Faraono.</li>
      <li>Kaj Izrael eklogxis en la lando Egipta, en la lando Gosxen; kaj ili posedis gxin kaj fruktis kaj multigxis forte.</li>
      <li>Kaj Jakob vivis en la lando Egipta dek sep jarojn. Kaj la dauxro de la vivo de Jakob estis cent kvardek sep jaroj.</li>
      <li>Kiam alproksimigxis la tempo, kiam Izrael devis morti, li alvokis sian filon Jozef, kaj diris al li: Se mi akiris vian favoron, metu vian manon sub mian femuron kaj faru al mi favorkorajxon kaj fidelajxon, ne enterigu min en Egiptujo;</li>
      <li>sed mi kusxu kun miaj patroj; elportu min el Egiptujo kaj entombigu min en ilia tombujo. Kaj tiu diris: Mi faros, kiel vi diris.</li>
      <li>Kaj li diris: JXuru al mi. Kaj tiu jxuris. Kaj Izrael adorklinigxis sur la kapa parto de la lito.</li>
    </ol>
  </li>
  <li>
    <ol>
      <li>Post tiuj okazintajxoj oni sciigis al Jozef: Jen, via patro estas malsana. Kaj li prenis kun si siajn du filojn, Manase kaj Efraim.</li>
      <li>Kaj oni sciigis al Jakob, dirante: Jen via filo Jozef venas al vi. Tiam Izrael strecxis siajn fortojn kaj sidigxis sur la lito.</li>
      <li>Kaj Jakob diris al Jozef: Dio la Plejpotenca aperis al mi en Luz, en la lando Kanaana, kaj benis min.</li>
      <li>Kaj Li diris al mi: Mi fruktigos vin kaj multigos vin kaj faros vin amaso da popoloj, kaj Mi donos cxi tiun landon al via idaro post vi kiel eternan posedajxon.</li>
      <li>Kaj nun viaj du filoj, kiuj naskigxis al vi en la lando Egipta antaux mia alveno al vi en Egiptujon, estas miaj; Efraim kaj Manase estu al mi, kiel Ruben kaj Simeon.</li>
      <li>Sed viaj infanoj, kiuj naskigxos al vi post ili, estu viaj; per la nomo de siaj fratoj ili estos nomataj en sia hereda parto.</li>
      <li>Kiam mi venis el Mezopotamio, mortis cxe mi Rahxel en la lando Kanaana,  dum la vojo, kiam restis ankoraux iom da tero gxis Efrata; kaj mi enterigis sxin tie sur la vojo al Efrata, kiu estas nomata ankaux Bet-Lehxem.</li>
      <li>Kaj Izrael ekvidis la filojn de Jozef, kaj diris: Kiuj estas cxi tiuj?</li>
      <li>Kaj Jozef diris al sia patro: Ili estas miaj filoj, kiujn donis al mi Dio cxi tie. Kaj tiu diris: Alkonduku ilin al mi, kaj mi benos ilin.</li>
      <li>La okuloj de Izrael malfortigxis de maljuneco, li ne povis bone vidi.  Jozef alkondukis ilin al li, kaj li kisis ilin kaj cxirkauxprenis ilin.</li>
      <li>Kaj Izrael diris al Jozef: Vidi vian vizagxon mi ne esperis, kaj jen Dio vidigis al mi ecx vian idaron.</li>
      <li>Kaj Jozef forigis ilin de liaj genuoj, kaj klinigxis antaux li vizagxaltere.</li>
      <li>Kaj Jozef prenis ambaux, Efraimon per sia dekstra mano, kontraux la maldekstra de Izrael, kaj Manasen per sia maldekstra mano, kontraux la dekstra de Izrael, kaj alkondukis ilin al li.</li>
      <li>Sed Izrael etendis sian dekstran manon kaj metis gxin sur la kapon de Efraim, kvankam li estis la pli juna, kaj sian maldekstran sur la kapon de Manase; li intence tiel faris per siaj manoj, cxar Manase estis la unuenaskito.</li>
      <li>Kaj li benis Jozefon, kaj diris: Dio, antaux kiu iradis miaj patroj Abraham kaj Isaak, Dio, kiu pasxtis min de mia naskigxo gxis la nuna tago,</li>
      <li>la angxelo, kiu savis min de cxia malbono-Li benu la knabojn; oni nomu ilin per mia nomo kaj per la nomo de miaj patroj Abraham kaj Isaak, kaj ili kresku kaj multigxu sur la tero.</li>
      <li>Jozef vidis, ke lia patro metis sian dekstran manon sur la kapon de Efraim, kaj tio ne placxis al li; kaj li prenis la manon de sia patro, por deturni gxin de la kapo de Efraim sur la kapon de Manase.</li>
      <li>Kaj Jozef diris al sia patro: Ne tiel, mia patro, cxar cxi tiu estas la unuenaskito; metu vian dekstran manon sur lian kapon.</li>
      <li>Sed lia patro rifuzis, kaj diris: Mi scias, mia filo, mi scias; li ankaux farigxos popolo kaj li ankaux farigxos granda, sed lia pli juna frato estos pli granda ol li, kaj lia idaro estos multenombra inter la popoloj.</li>
      <li>Kaj li benis ilin en tiu tago, dirante: Per vi benados Izrael, dirante:  Dio vin faru kiel Efraim kaj Manase. Kaj li metis Efraimon antaux Manase.</li>
      <li>Kaj Izrael diris al Jozef: Jen mi mortas; kaj Dio estos kun vi kaj revenigos vin en la landon de viaj patroj.</li>
      <li>Kaj mi donas al vi unu pecon da lando preferece antaux viaj fratoj,  kiun mi prenis el la manoj de la Amoridoj per mia glavo kaj pafarko.</li>
    </ol>
  </li>
  <li>
    <ol>
      <li>Kaj Jakob alvokis siajn filojn, kaj diris: Kolektigxu, kaj mi sciigos al vi, kio farigxos al vi en la tempo venonta.</li>
      <li>Kunvenu kaj auxskultu, filoj de Jakob,  Kaj auxskultu Izraelon, vian patron.</li>
      <li>Ruben, vi estas mia unuenaskito,  Mia forto kaj komenco de mia vireco,  Supro de digno kaj supro de potenco;</li>
      <li>Rapidema kiel akvo, vi ne staros plej alte,  CXar vi supreniris sur la liton de via patro;  Tiam vi malhonoris mian liton per la supreniro.</li>
      <li>Simeon kaj Levi, fratoj;  Iloj kruelaj estas viaj glavoj,</li>
      <li>En ilian konsilon mia animo ne iru,  Al ilia kunveno ne aligxu mia honoro;  CXar en sia kolero ili mortigis viron Kaj pro sia kaprico ili kripligis bovon.</li>
      <li>Malbenita estu ilia kolero, cxar gxi estas forta,  Kaj ilia furiozo, cxar gxi estas kruela.  Mi dividos ilin en Jakob,  Kaj mi disjxetos ilin en Izrael.</li>
      <li>Jehuda, vin lauxdos viaj fratoj;  Via mano estas sur la nuko de viaj malamikoj;  Klinigxos antaux vi la filoj de via patro.</li>
      <li>Juna leono estas Jehuda;  De cxasakiro, mia filo, vi levigxis.  Li genuigxis, kusxigxis kiel leono kaj kiel leonino;  Kiu lin levos?</li>
      <li>Ne forprenigxos sceptro de Jehuda,  Nek regbastono de inter liaj piedoj,  GXis venos paco Kaj al li humiligxos la popoloj.</li>
      <li>Li alligas al la vinbertrunko sian azenidon Kaj al la delikata vinberbrancxo la filon de sia azenino;  Li lavas en vino sian veston Kaj en sango de vinberoj sian mantelon.</li>
      <li>Liaj okuloj estas rugxaj de vino Kaj la dentoj blankaj de lakto.</li>
      <li>Zebulun logxos cxe la bordo de maro,  CXe albordigxejo de sxipoj,  Kaj lia limo atingos Cidonon.</li>
      <li>Isahxar estas fortosta azeno;  Li kusxos inter la barajxoj.</li>
      <li>Kaj li vidis, ke ripozo estas bona Kaj la tero estas agrabla;  Kaj li klinis sian sxultron por portado Kaj farigxis laboristo por tributo.</li>
      <li>Dan jugxos sian popolon,  Kiel unu el la triboj de Izrael.</li>
      <li>Dan estos serpento cxe la vojo,  Cerasto cxe la irejo,  Mordanto de kalkano de cxevalo,  Ke gxia rajdanto falas malantauxen.</li>
      <li>Vian helpon mi esperas, ho Eternulo.</li>
      <li>Gadon premos amaso,  Sed li repremos gxin je la kalkano.</li>
      <li>CXe Asxer estas grasa lia pano,  Kaj li liverados frandajxojn al regxoj.</li>
      <li>Naftali estas belkura cervo;  Li donas belajn parolojn.</li>
      <li>Fruktoporta arbo estas Jozef,  Fruktoporta arbo super fonto;  La brancxoj etendigxis super la muron.</li>
      <li>CXagrenis lin pafistoj Kaj pafis kaj malamikis kontraux li;</li>
      <li>Sed forta restis lia pafarko Kaj elastaj estas liaj brakoj,  Per la manoj de la Potenculo de Jakob,  Per la Pasxtisto, la Roko de Izrael.</li>
      <li>La Dio de via patro donos al vi helpon,  La Plejpotenculo benos vin Per benoj de la cxielo supre,  Per benoj de la abismo, kiu kusxas malsupre,  Per benoj de la mamoj kaj de la utero.</li>
      <li>La benoj de via patro estas pli fortaj,  Ol la benoj de miaj gepatroj,  GXis la limo de la eternaj altajxoj.  Ili estu sur la kapo de Jozef Kaj sur la verto de la elektito inter liaj fratoj.</li>
      <li>Benjamen estas lupo karnosxira;  Matene li mangxos cxasakiron,  Kaj vespere li dividos rabajxon.</li>
      <li>Tio estas cxiuj dek du triboj de Izrael; kaj tio estas, kion diris al ili ilia patro; kaj li benis ilin, cxiun per aparta beno li benis.</li>
      <li>Kaj li ordonis al ili, kaj diris al ili: Mi alkolektigxas al mia popolo; enterigu min apud miaj patroj en la kaverno, kiu trovigxas sur la kampo de Efron la HXetido,</li>
      <li>en la duobla kampa kaverno, kiu trovigxas antaux Mamre en la lando Kanaana kaj kiun Abraham acxetis kune kun la kampo de Efron la HXetido kiel tomban posedajxon.</li>
      <li>Tie oni enterigis Abrahamon kaj lian edzinon Sara, tie oni enterigis Isaakon kaj lian edzinon Rebeka, kaj tie mi enterigis Lean,</li>
      <li>sur la kampo kaj en la kaverno sur gxi, kiuj estas acxetitaj de el la filoj de HXet.</li>
      <li>Kaj Jakob finis la ordonadon al siaj filoj, kaj li kunigis siajn piedojn sur la lito, kaj mortis kaj alkolektigxis al sia popolo.</li>
    </ol>
  </li>
  <li>
    <ol>
      <li>Tiam Jozef jxetis sin sur la vizagxon de sia patro, kaj ploris super li kaj kisis lin.</li>
      <li>Kaj Jozef ordonis al siaj servantoj kuracistoj, balzami lian patron; kaj la kuracistoj balzamis Izraelon.</li>
      <li>Kaj pasis super li kvardek tagoj; cxar tiel longe dauxras la tagoj de balzamado. Kaj la Egiptoj ploris pri li sepdek tagojn.</li>
      <li>Kiam pasis la tagoj de lia priplorado, Jozef ekparolis al la domanoj de Faraono, dirante: Se mi akiris vian favoron, diru al Faraono jene:</li>
      <li>Mia patro jxurigis min, dirante: Jen mi mortas; en mia tombo, kiun mi elfosis al mi en la lando Kanaana, tie vi min enterigu. Nun mi volus iri,  enterigi mian patron, kaj reveni.</li>
      <li>Kaj Faraono diris: Iru kaj enterigu vian patron, kiel li jxurigis vin.</li>
      <li>Kaj Jozef iris, por enterigi sian patron; kaj kun li iris cxiuj servantoj de Faraono, la cxefoj de lia domo kaj cxiuj cxefoj de la lando Egipta,</li>
      <li>kaj la tuta domo de Jozef, kaj liaj fratoj kaj la domo de lia patro; nur siajn infanojn kaj siajn malgrandajn kaj grandajn brutojn ili restigis en la lando Gosxen.</li>
      <li>Kun ili iris ankaux cxaroj kaj rajdantoj; kaj la anaro estis tre granda.</li>
      <li>Ili venis al la placo Atad, kiu estas transe de Jordan, kaj ili faris tie grandan kaj fortan priploradon; kaj li funebris pri sia patro dum sep tagoj.</li>
      <li>Kiam la logxantoj de la lando Kanaana vidis la funebron sur la placo Atad, ili diris: GXi estas granda funebro cxe la Egiptoj; tial la loko ricevis la nomon Abel-Micraim. GXi estas transe de Jordan.</li>
      <li>Kaj liaj infanoj faris kun li, kiel li ordonis al ili.</li>
      <li>Kaj liaj filoj forportis lin en la landon Kanaanan, kaj enterigis lin en la kampa duobla kaverno, kiun Abraham acxetis kune kun la kampo kiel tomban posedajxon de el Efron la HXetido, antaux Mamre.</li>
      <li>Kaj Jozef revenis Egiptujon, li kaj liaj fratoj, kaj cxiuj, kiuj iris kun li, por enterigi lian patron, post kiam ili enterigis lian patron.</li>
      <li>Kiam la fratoj de Jozef vidis, ke ilia patro mortis, ili diris: Eble Jozef ekmalamos nin, kaj repagos al ni pro la tuta malbono, kiun ni faris al li?</li>
      <li>Tial ili sendis al Jozef, por diri al li: Via patro ordonis antaux sia morto jene:</li>
      <li>Tiel diru al Jozef: Mi petas vin, pardonu la kulpon de viaj fratoj kaj ilian pekon, cxar ili faris al vi malbonon. Nun pardonu do la kulpon de la sklavoj de la Dio de via patro. Kaj Jozef ploris, kiam ili parolis al li.</li>
      <li>Kaj iris liaj fratoj mem kaj jxetis sin teren antaux li, kaj diris: Jen ni estas sklavoj al vi.</li>
      <li>Sed Jozef diris al ili: Ne timu; cxar cxu mi estas anstataux Dio?</li>
      <li>Vi intencis fari al mi malbonon; sed Dio arangxis de tio bonon, por fari tiel, kiel nun estas, por konservi la vivon de multe da homoj.</li>
      <li>Kaj nun ne timu; mi nutros vin kaj viajn infanojn. Kaj li konsolis ilin kaj parolis al ili kore.</li>
      <li>Kaj Jozef logxis en Egiptujo, li kaj la domo de lia patro; kaj Jozef vivis cent dek jarojn.</li>
      <li>Kaj Jozef vidis cxe Efraim infanojn gxis la tria generacio; ankaux la infanoj de Mahxir, filo de Manase, naskigxis sur la genuoj de Jozef.</li>
      <li>Kaj Jozef diris al siaj fratoj: Mi mortas, sed Dio rememoros vin, kaj elkondukos vin el cxi tiu lando en la landon, pri kiu Li jxuris al Abraham,  Isaak, kaj Jakob.</li>
      <li>Kaj Jozef jxurigis la filojn de Izrael, dirante: Kiam Dio rememoros vin, tiam elportu miajn ostojn el cxi tie.</li>
      <li>Kaj Jozef mortis en la agxo de cent dek jaroj; kaj oni balzamis lin kaj metis lin en cxerkon en Egiptujo.</li>
    </ol>
  </li>
</ol>