<ol>
  <li>
    <ol>
      <li>C'era nella terra di Uz un uomo chiamato Giobbe: uomo integro e retto, temeva Dio ed era alieno dal male</li>
      <li>Gli erano nati sette figli e tre figlie</li>
      <li>possedeva settemila pecore e tremila cammelli, cinquecento paia di buoi e cinquecento asine, e molto numerosa era la sua servitù. Quest'uomo era il più grande fra tutti i figli d'oriente</li>
      <li>Ora i suoi figli solevano andare a fare banchetti in casa di uno di loro, ciascuno nel suo giorno, e mandavano a invitare anche le loro tre sorelle per mangiare e bere insieme</li>
      <li>Quando avevano compiuto il turno dei giorni del banchetto, Giobbe li mandava a chiamare per purificarli; si alzava di buon mattino e offriva olocausti secondo il numero di tutti loro. Giobbe infatti pensava: «Forse i miei figli hanno peccato e hanno offeso Dio nel loro cuore». Così faceva Giobbe ogni volta</li>
      <li>Un giorno, i figli di Dio andarono a presentarsi davanti al Signore e anche satana andò in mezzo a loro</li>
      <li>Il Signore chiese a satana: «Da dove vieni?». Satana rispose al Signore: «Da un giro sulla terra, che ho percorsa»</li>
      <li>Il Signore disse a satana: «Hai posto attenzione al mio servo Giobbe? Nessuno è come lui sulla terra: uomo integro e retto, teme Dio ed è alieno dal male»</li>
      <li>Satana rispose al Signore e disse: «Forse che Giobbe teme Dio per nulla</li>
      <li>Non hai forse messo una siepe intorno a lui e alla sua casa e a tutto quanto è suo? Tu hai benedetto il lavoro delle sue mani e il suo bestiame abbonda di terra</li>
      <li>Ma stendi un poco la mano e tocca quanto ha e vedrai come ti benedirà in faccia!»</li>
      <li>Il Signore disse a satana: «Ecco, quanto possiede è in tuo potere, ma non stender la mano su di lui». Satana si allontanò dal Signore</li>
      <li>Ora accadde che un giorno, mentre i suoi figli e le sue figlie stavano mangiando e bevendo in casa del fratello maggiore</li>
      <li>un messaggero venne da Giobbe e gli disse: «I buoi stavano arando e le asine pascolando vicino ad essi</li>
      <li>quando i Sabei sono piombati su di essi e li hanno predati e hanno passato a fil di spada i guardiani. Sono scampato io solo che ti racconto questo»</li>
      <li>Mentr'egli ancora parlava, entrò un altro e disse: «Un fuoco divino è caduto dal cielo: si è attaccato alle pecore e ai guardiani e li ha divorati. Sono scampato io solo che ti racconto questo»</li>
      <li>Mentr'egli ancora parlava, entrò un altro e disse: «I Caldei hanno formato tre bande: si sono gettati sopra i cammelli e li hanno presi e hanno passato a fil di spada i guardiani. Sono scampato io solo che ti racconto questo»</li>
      <li>Mentr'egli ancora parlava, entrò un altro e disse: «I tuoi figli e le tue figlie stavano mangiando e bevendo in casa del loro fratello maggiore</li>
      <li>quand'ecco un vento impetuoso si è scatenato da oltre il deserto: ha investito i quattro lati della casa, che è rovinata sui giovani e sono morti. Sono scampato io solo che ti racconto questo»</li>
      <li>Allora Giobbe si alzò e si stracciò le vesti, si rase il capo, cadde a terra, si prostr</li>
      <li>e disse: e nudo vi ritornerò. Il Signore ha dato, il Signore ha tolto, sia benedetto il nome del Signore!»</li>
      <li>In tutto questo Giobbe non peccò e non attribuì a Dio nulla di ingiusto</li>
    </ol>
  </li>
  <li>
    <ol>
      <li>Quando un giorno i figli di Dio andarono a presentarsi al Signore, anche satana andò in mezzo a loro a presentarsi al Signore</li>
      <li>Il Signore disse a satana: «Da dove vieni?». Satana rispose al Signore: «Da un giro sulla terra che ho percorsa»</li>
      <li>Il Signore disse a satana: «Hai posto attenzione al mio servo Giobbe? Nessuno è come lui sulla terra: uomo integro e retto, teme Dio ed è alieno dal male. Egli è ancor saldo nella sua integrità; tu mi hai spinto contro di lui, senza ragione, per rovinarlo»</li>
      <li>Satana rispose al Signore: «Pelle per pelle; tutto quanto ha, l'uomo è pronto a darlo per la sua vita</li>
      <li>Ma stendi un poco la mano e toccalo nell'osso e nella carne e vedrai come ti benedirà in faccia!»</li>
      <li>Il Signore disse a satana: «Eccolo nelle tue mani! Soltanto risparmia la sua vita»</li>
      <li>Satana si allontanò dal Signore e colpì Giobbe con una piaga maligna, dalla pianta dei piedi alla cima del capo</li>
      <li>Giobbe prese un coccio per grattarsi e stava seduto in mezzo alla cenere</li>
      <li>Allora sua moglie disse: «Rimani ancor fermo nella tua integrità? Benedici Dio e muori!»</li>
      <li>Ma egli le rispose: «Come parlerebbe una stolta tu hai parlato! Se da Dio accettiamo il bene, perché non dovremo accettare il male?»</li>
      <li>Nel frattempo tre amici di Giobbe erano venuti a sapere di tutte le disgrazie che si erano abbattute su di lui. Partirono, ciascuno dalla sua contrada, Elifaz il Temanita, Bildad il Suchita e Zofar il Naamatita, e si accordarono per andare a condolersi con lui e a consolarlo</li>
      <li>Alzarono gli occhi da lontano ma non lo riconobbero e, dando in grida, si misero a piangere. Ognuno si stracciò le vesti e si cosparse il capo di polvere</li>
      <li>Poi sedettero accanto a lui in terra, per sette giorni e sette notti, e nessuno gli rivolse una parola, perché vedevano che molto grande era il suo dolore</li>
    </ol>
  </li>
  <li>
    <ol>
      <li>Dopo, Giobbe aprì la bocca e maledisse il suo giorno</li>
      <li>prese a dire</li>
      <li>Perisca il giorno in cui nacqui e la notte in cui si disse: «E' stato concepito un uomo!»</li>
      <li>Quel giorno sia tenebra, non lo ricerchi Dio dall'alto, né brilli mai su di esso la luce</li>
      <li>Lo rivendichi tenebra e morte, gli si stenda sopra una nube e lo facciano spaventoso gli uragani del giorno</li>
      <li>Quel giorno lo possieda il buio non si aggiunga ai giorni dell'anno, non entri nel conto dei mesi</li>
      <li>Ecco, quella notte sia lugubre e non entri giubilo in essa</li>
      <li>La maledicano quelli che imprecano al giorno, che sono pronti a evocare Leviatan</li>
      <li>Si oscurino le stelle del suo crepuscolo, speri la luce e non venga; non veda schiudersi le palpebre dell'aurora</li>
      <li>poiché non mi ha chiuso il varco del grembo materno, e non ha nascosto l'affanno agli occhi miei</li>
      <li>E perché non sono morto fin dal seno di mia madre e non spirai appena uscito dal grembo</li>
      <li>Perché due ginocchia mi hanno accolto, e perché due mammelle, per allattarmi</li>
      <li>Sì, ora giacerei tranquillo, dormirei e avrei pac</li>
      <li>con i re e i governanti della terra, che si sono costruiti mausolei</li>
      <li>o con i principi, che hanno oro e riempiono le case d'argento</li>
      <li>Oppure, come aborto nascosto, più non sarei, o come i bimbi che non hanno visto la luce</li>
      <li>Laggiù i malvagi cessano d'agitarsi, laggiù riposano gli sfiniti di forze</li>
      <li>I prigionieri hanno pace insieme, non sentono più la voce dell'aguzzino</li>
      <li>Laggiù è il piccolo e il grande, e lo schiavo è libero dal suo padrone</li>
      <li>Perché dare la luce a un infelice e la vita a chi ha l'amarezza nel cuore</li>
      <li>a quelli che aspettano la morte e non viene, che la cercano più di un tesoro</li>
      <li>che godono alla vista di un tumulo, gioiscono se possono trovare una tomba..</li>
      <li>a un uomo, la cui via è nascosta e che Dio da ogni parte ha sbarrato</li>
      <li>Così, al posto del cibo entra il mio gemito, e i miei ruggiti sgorgano come acqua</li>
      <li>perché ciò che temo mi accade e quel che mi spaventa mi raggiunge</li>
      <li>Non ho tranquillità, non ho requie, non ho riposo e viene il tormento</li>
    </ol>
  </li>
  <li>
    <ol>
      <li>Elifaz il Temanita prese la parola e disse</li>
      <li>Se si tenta di parlarti, ti sarà forse gravoso? Ma chi può trattenere il discorso</li>
      <li>Ecco, tu hai istruito molti e a mani fiacche hai ridato vigore</li>
      <li>le tue parole hanno sorretto chi vacillava e le ginocchia che si piegavano hai rafforzato</li>
      <li>Ma ora questo accade a te e ti abbatti; capita a te e ne sei sconvolto</li>
      <li>La tua pietà non era forse la tua fiducia e la tua condotta integra, la tua speranza</li>
      <li>Ricordalo: quale innocente è mai perito e quando mai furon distrutti gli uomini retti</li>
      <li>Per quanto io ho visto, chi coltiva iniquità, chi semina affanni, li raccoglie</li>
      <li>A un soffio di Dio periscono e dallo sfogo della sua ira sono annientati</li>
      <li>Il ruggito del leone e l'urlo del leopardo e i denti dei leoncelli sono frantumati</li>
      <li>Il leone è perito per mancanza di preda e i figli della leonessa sono stati dispersi</li>
      <li>A me fu recata, furtiva, una parola e il mio orecchio ne percepì il lieve sussurro</li>
      <li>Nei fantasmi, tra visioni notturne, quando grava sugli uomini il sonno</li>
      <li>terrore mi prese e spavento e tutte le ossa mi fece tremare</li>
      <li>un vento mi passò sulla faccia, e il pelo si drizzò sulla mia carne..</li>
      <li>Stava là ritto uno, di cui non riconobbi l'aspetto, un fantasma stava davanti ai miei occhi... Un sussurro..., e una voce mi si fece sentire</li>
      <li>«Può il mortale essere giusto davanti a Dio o innocente l'uomo davanti al suo creatore</li>
      <li>Ecco, dei suoi servi egli non si fida e ai suoi angeli imputa difetti</li>
      <li>quanto più a chi abita case di fango, che nella polvere hanno il loro fondamento! Come tarlo sono schiacciati</li>
      <li>annientati fra il mattino e la sera: senza che nessuno ci badi, periscono per sempre</li>
      <li>La funicella della loro tenda non viene forse strappata? Muoiono senza saggezza!»</li>
    </ol>
  </li>
  <li>
    <ol>
      <li>Chiama, dunque! Ti risponderà forse qualcuno? E a chi fra i santi ti rivolgerai</li>
      <li>Poiché allo stolto dà morte lo sdegno e la collera fa morire lo sciocco</li>
      <li>Io ho visto lo stolto metter radici, ma imputridire la sua dimora all'istante</li>
      <li>I suoi figli sono lungi dal prosperare, sono oppressi alla porta, senza difensore</li>
      <li>l'affamato ne divora la messe e gente assetata ne succhia gli averi</li>
      <li>Non esce certo dalla polvere la sventura né germoglia dalla terra il dolore</li>
      <li>ma è l'uomo che genera pene, come le scintille volano in alto</li>
      <li>Io, invece, mi rivolgerei a Dio e a Dio esporrei la mia causa</li>
      <li>a lui, che fa cose grandi e incomprensibili, meraviglie senza numero</li>
      <li>che dà la pioggia alla terra e manda le acque sulle campagne</li>
      <li>Colloca gli umili in alto e gli afflitti solleva a prosperità</li>
      <li>rende vani i pensieri degli scaltri e le loro mani non ne compiono i disegni</li>
      <li>coglie di sorpresa i saggi nella loro astuzia e manda in rovina il consiglio degli scaltri</li>
      <li>Di giorno incappano nel buio e brancolano in pieno sole come di notte</li>
      <li>mentre egli salva dalla loro spada l'oppresso, e il meschino dalla mano del prepotente</li>
      <li>C'è speranza per il misero e l'ingiustizia chiude la bocca</li>
      <li>Felice l'uomo, che è corretto da Dio: perciò tu non sdegnare la correzione dell'Onnipotente</li>
      <li>perché egli fa la piaga e la fascia, ferisce e la sua mano risana</li>
      <li>Da sei tribolazioni ti libererà e alla settima non ti toccherà il male</li>
      <li>nella carestia ti scamperà dalla morte e in guerra dal colpo della spada</li>
      <li>sarai al riparo dal flagello della lingua, né temerai quando giunge la rovina</li>
      <li>Della rovina e della fame ti riderai né temerai le bestie selvatiche</li>
      <li>con le pietre del campo avrai un patto e le bestie selvatiche saranno in pace con te</li>
      <li>Conoscerai la prosperità della tua tenda, visiterai la tua proprietà e non sarai deluso</li>
      <li>Vedrai, numerosa, la prole, i tuoi rampolli come l'erba dei prati</li>
      <li>Te ne andrai alla tomba in piena maturità, come si ammucchia il grano a suo tempo</li>
      <li>Ecco, questo abbiamo osservato: è così. Ascoltalo e sappilo per tuo bene</li>
    </ol>
  </li>
  <li>
    <ol>
      <li>Allora Giobbe rispose</li>
      <li>Se ben si pesasse il mio cruccio e sulla stessa bilancia si ponesse la mia sventura..</li>
      <li>certo sarebbe più pesante della sabbia del mare! Per questo temerarie sono state le mie parole</li>
      <li>perché le saette dell'Onnipotente mi stanno infitte, sì che il mio spirito ne beve il veleno e terrori immani mi si schierano contro</li>
      <li>Raglia forse il somaro con l'erba davanti o muggisce il bue sopra il suo foraggio</li>
      <li>Si mangia forse un cibo insipido, senza sale? O che gusto c'è nell'acqua di malva</li>
      <li>Ciò che io ricusavo di toccare questo è il ributtante mio cibo</li>
      <li>Oh, mi accadesse quello che invoco, e Dio mi concedesse quello che spero</li>
      <li>Volesse Dio schiacciarmi, stendere la mano e sopprimermi</li>
      <li>Ciò sarebbe per me un qualche conforto e gioirei, pur nell'angoscia senza pietà, per non aver rinnegato i decreti del Santo</li>
      <li>Qual la mia forza, perché io possa durare, o qual la mia fine, perché prolunghi la vita</li>
      <li>La mia forza è forza di macigni? La mia carne è forse di bronzo</li>
      <li>Non v'è proprio aiuto per me? Ogni soccorso mi è precluso</li>
      <li>A chi è sfinito è dovuta pietà dagli amici, anche se ha abbandonato il timore di Dio</li>
      <li>I miei fratelli mi hanno deluso come un torrente, sono dileguati come i torrenti delle valli</li>
      <li>i quali sono torbidi per lo sgelo, si gonfiano allo sciogliersi della neve</li>
      <li>ma al tempo della siccità svaniscono e all'arsura scompaiono dai loro letti</li>
      <li>Deviano dalle loro piste le carovane, avanzano nel deserto e vi si perdono</li>
      <li>le carovane di Tema guardano là, i viandanti di Saba sperano in essi</li>
      <li>ma rimangono delusi d'avere sperato, giunti fin là, ne restano confusi</li>
      <li>Così ora voi siete per me: vedete che faccio orrore e vi prende paura</li>
      <li>Vi ho detto forse: «Datemi qualcosa» o «dei vostri beni fatemi un regalo</li>
      <li>o «liberatemi dalle mani di un nemico» o «dalle mani dei violenti riscattatemi»</li>
      <li>Istruitemi e allora io tacerò, fatemi conoscere in che cosa ho sbagliato</li>
      <li>Che hanno di offensivo le giuste parole? Ma che cosa dimostra la prova che viene da voi</li>
      <li>Forse voi pensate a confutare parole, e come sparsi al vento stimate i detti di un disperato</li>
      <li>Anche sull'orfano gettereste la sorte e a un vostro amico scavereste la fossa</li>
      <li>Ma ora degnatevi di volgervi verso di me: davanti a voi non mentirò</li>
      <li>Su, ricredetevi: non siate ingiusti! Ricredetevi; la mia giustizia è ancora qui</li>
      <li>C'è forse iniquità sulla mia lingua o il mio palato non distingue più le sventure</li>
    </ol>
  </li>
  <li>
    <ol>
      <li>Non ha forse un duro lavoro l'uomo sulla terra e i suoi giorni non sono come quelli d'un mercenario</li>
      <li>Come lo schiavo sospira l'ombra e come il mercenario aspetta il suo salario</li>
      <li>così a me son toccati mesi d'illusione e notti di dolore mi sono state assegnate</li>
      <li>Se mi corico dico: «Quando mi alzerò?». Si allungano le ombre e sono stanco di rigirarmi fino all'alba</li>
      <li>Ricoperta di vermi e croste è la mia carne, raggrinzita è la mia pelle e si disfà</li>
      <li>I miei giorni sono stati più veloci d'una spola, sono finiti senza speranza</li>
      <li>Ricordati che un soffio è la mia vita: il mio occhio non rivedrà più il bene</li>
      <li>Non mi scorgerà più l'occhio di chi mi vede: i tuoi occhi saranno su di me e io più non sarò</li>
      <li>Una nube svanisce e se ne va, così chi scende agl'inferi più non risale</li>
      <li>non tornerà più nella sua casa, mai più lo rivedrà la sua dimora</li>
      <li>Ma io non terrò chiusa la mia bocca, parlerò nell'angoscia del mio spirito, mi lamenterò nell'amarezza del mio cuore</li>
      <li>Son io forse il mare oppure un mostro marino, perché tu mi metta accanto una guardia</li>
      <li>Quando io dico: «Il mio giaciglio mi darà sollievo, il mio letto allevierà la mia sofferenza»</li>
      <li>tu allora mi spaventi con sogni e con fantasmi tu mi atterrisci</li>
      <li>Preferirei essere soffocato, la morte piuttosto che questi miei dolori</li>
      <li>Io mi disfaccio, non vivrò più a lungo. Lasciami, perché un soffio sono i miei giorni</li>
      <li>Che è quest'uomo che tu nei fai tanto conto e a lui rivolgi la tua attenzion</li>
      <li>e lo scruti ogni mattina e ad ogni istante lo metti alla prova</li>
      <li>Fino a quando da me non toglierai lo sguardo e non mi lascerai inghiottire la saliva</li>
      <li>Se ho peccato, che cosa ti ho fatto, o custode dell'uomo? Perché m'hai preso a bersaglio e ti son diventato di peso</li>
      <li>Perché non cancelli il mio peccato e non dimentichi la mia iniquità? Ben presto giacerò nella polvere, mi cercherai, ma più non sarò</li>
    </ol>
  </li>
  <li>
    <ol>
      <li>Allora prese a dire Bildad il Suchita</li>
      <li>Fino a quando dirai queste cose e vento impetuoso saranno le parole della tua bocca</li>
      <li>Può forse Dio deviare il diritto o l'Onnipotente sovvertire la giustizia</li>
      <li>Se i tuoi figli hanno peccato contro di lui, li ha messi in balìa della loro iniquità</li>
      <li>Se tu cercherai Dio e implorerai l'Onnipotente</li>
      <li>se puro e integro tu sei, fin d'ora veglierà su di te e ristabilirà la dimora della tua giustizia</li>
      <li>piccola cosa sarà la tua condizione di prima, di fronte alla grandezza che avrà la futura</li>
      <li>Chiedilo infatti alle generazioni passate, poni mente all'esperienza dei loro padri</li>
      <li>perché noi siamo di ieri e nulla sappiamo, come un'ombra sono i nostri giorni sulla terra</li>
      <li>Essi forse non ti istruiranno e ti parleranno traendo le parole dal cuore</li>
      <li>Cresce forse il papiro fuori della palude e si sviluppa forse il giunco senz'acqua</li>
      <li>E' ancora verde, non buono per tagliarlo, e inaridisce prima d'ogni altra erba</li>
      <li>Tale il destino di chi dimentica Dio, così svanisce la speranza dell'empio</li>
      <li>la sua fiducia è come un filo e una tela di ragno è la sua sicurezza</li>
      <li>si appoggi alla sua casa, essa non resiste, vi si aggrappi, ma essa non regge</li>
      <li>Rigoglioso sia pure in faccia al sole e sopra il giardino si spandano i suoi rami</li>
      <li>sul terreno sassoso s'intreccino le sue radici, tra le pietre attinga la vita</li>
      <li>Se lo si toglie dal suo luogo, questo lo rinnega: «Non t'ho mai visto!»</li>
      <li>Ecco la gioia del suo destino e dalla terra altri rispuntano</li>
      <li>Dunque, Dio non rigetta l'uomo integro, e non sostiene la mano dei malfattori</li>
      <li>Colmerà di nuovo la tua bocca di sorriso e le tue labbra di gioia</li>
      <li>I tuoi nemici saran coperti di vergogna e la tenda degli empi più non sarà</li>
    </ol>
  </li>
  <li>
    <ol>
      <li>Giobbe rispose dicendo</li>
      <li>In verità io so che è così: e come può un uomo aver ragione innanzi a Dio</li>
      <li>Se uno volesse disputare con lui, non gli risponderebbe una volta su mille</li>
      <li>Saggio di mente, potente per la forza, chi s'è opposto a lui ed è rimasto salvo</li>
      <li>Sposta le montagne e non lo sanno, egli nella sua ira le sconvolge</li>
      <li>Scuote la terra dal suo posto e le sue colonne tremano</li>
      <li>Comanda al sole ed esso non sorge e alle stelle pone il suo sigillo</li>
      <li>Egli da solo stende i cieli e cammina sulle onde del mare</li>
      <li>Crea l'Orsa e l'Orione, le Pleiadi e i penetrali del cielo australe</li>
      <li>Fa cose tanto grandi da non potersi indagare, meraviglie da non potersi contare</li>
      <li>Ecco, mi passa vicino e non lo vedo, se ne va e di lui non m'accorgo</li>
      <li>Se rapisce qualcosa, chi lo può impedire? Chi gli può dire: «Che fai?»</li>
      <li>Dio non ritira la sua collera: sotto di lui sono fiaccati i sostenitori di Raab</li>
      <li>Tanto meno io potrei rispondergli, trovare parole da dirgli</li>
      <li>Se avessi anche ragione, non risponderei, al mio giudice dovrei domandare pietà</li>
      <li>Se io lo invocassi e mi rispondesse, non crederei che voglia ascoltare la mia voce</li>
      <li>Egli con una tempesta mi schiaccia, moltiplica le mie piaghe senza ragione</li>
      <li>non mi lascia riprendere il fiato, anzi mi sazia di amarezze</li>
      <li>Se si tratta di forza, è lui che dà il vigore; se di giustizia, chi potrà citarlo</li>
      <li>Se avessi ragione, il mio parlare mi condannerebbe; se fossi innocente, egli proverebbe che io sono reo</li>
      <li>Sono innocente? Non lo so neppure io, detesto la mia vita</li>
      <li>Per questo io dico: «E' la stessa cosa»: egli fa perire l'innocente e il reo</li>
      <li>Se un flagello uccide all'improvviso, della sciagura degli innocenti egli ride</li>
      <li>La terra è lasciata in balìa del malfattore: egli vela il volto dei suoi giudici; se non lui, chi dunque sarà</li>
      <li>I miei giorni passano più veloci d'un corriere, fuggono senza godere alcun bene</li>
      <li>volano come barche di giunchi, come aquila che piomba sulla preda</li>
      <li>Se dico: «Voglio dimenticare il mio gemito, cambiare il mio volto ed essere lieto»</li>
      <li>mi spavento per tutti i miei dolori; so bene che non mi dichiarerai innocente</li>
      <li>Se sono colpevole, perché affaticarmi invano</li>
      <li>Anche se mi lavassi con la neve e pulissi con la soda le mie mani</li>
      <li>allora tu mi tufferesti in un pantano e in orrore mi avrebbero le mie vesti</li>
      <li>Poiché non è uomo come me, che io possa rispondergli: «Presentiamoci alla pari in giudizio»</li>
      <li>Non c'è fra noi due un arbitro che ponga la mano su noi due</li>
      <li>Allontani da me la sua verga sì che non mi spaventi il suo terrore</li>
      <li>allora io potrò parlare senza temerlo, perché così non sono in me stesso</li>
    </ol>
  </li>
  <li>
    <ol>
      <li>Stanco io sono della mia vita! Darò libero sfogo al mio lamento, parlerò nell'amarezza del mio cuore</li>
      <li>Dirò a Dio: Non condannarmi! Fammi sapere perché mi sei avversario</li>
      <li>E' forse bene per te opprimermi, disprezzare l'opera delle tue mani e favorire i progetti dei malvagi</li>
      <li>Hai tu forse occhi di carne o anche tu vedi come l'uomo</li>
      <li>Sono forse i tuoi giorni come i giorni di un uomo, i tuoi anni come i giorni di un mortale</li>
      <li>perché tu debba scrutare la mia colpa e frugare il mio peccato</li>
      <li>pur sapendo ch'io non sono colpevole e che nessuno mi può liberare dalla tua mano</li>
      <li>Le tue mani mi hanno plasmato e mi hanno fatto integro in ogni parte; vorresti ora distruggermi</li>
      <li>Ricordati che come argilla mi hai plasmato e in polvere mi farai tornare</li>
      <li>Non m'hai colato forse come latte e fatto accagliare come cacio</li>
      <li>Di pelle e di carne mi hai rivestito, d'ossa e di nervi mi hai intessuto</li>
      <li>Vita e benevolenza tu mi hai concesso e la tua premura ha custodito il mio spirito</li>
      <li>Eppure, questo nascondevi nel cuore, so che questo avevi nel pensiero</li>
      <li>Tu mi sorvegli, se pecco, e non mi lasci impunito per la mia colpa</li>
      <li>Se sono colpevole, guai a me! Se giusto, non oso sollevare la testa, sazio d'ignominia, come sono, ed ebbro di miseria</li>
      <li>Se la sollevo, tu come un leopardo mi dai la caccia e torni a compiere prodigi contro di me</li>
      <li>su di me rinnovi i tuoi attacchi, contro di me aumenti la tua ira e truppe sempre fresche mi assalgono</li>
      <li>Perché tu mi hai tratto dal seno materno? Fossi morto e nessun occhio m'avesse mai visto</li>
      <li>Sarei come se non fossi mai esistito; dal ventre sarei stato portato alla tomba</li>
      <li>E non son poca cosa i giorni della mia vita? Lasciami, sì ch'io possa respirare un poc</li>
      <li>prima che me ne vada, senza ritornare, verso la terra delle tenebre e dell'ombra di morte</li>
      <li>terra di caligine e di disordine, dove la luce è come le tenebre</li>
    </ol>
  </li>
  <li>
    <ol>
      <li>Allora Zofar il Naamatita prese la parola e disse</li>
      <li>A tante parole non si darà risposta? O il loquace dovrà aver ragione</li>
      <li>I tuoi sproloqui faranno tacere la gente? Ti farai beffe, senza che alcuno ti svergogni</li>
      <li>Tu dici: «Pura è la mia condotta, io sono irreprensibile agli occhi di lui»</li>
      <li>Tuttavia, volesse Dio parlare e aprire le labbra contro di te</li>
      <li>per manifestarti i segreti della sapienza, che sono così difficili all'intelletto, allora sapresti che Dio ti condona parte della tua colpa</li>
      <li>Credi tu di scrutare l'intimo di Dio o di penetrare la perfezione dell'Onnipotente</li>
      <li>E' più alta del cielo: che cosa puoi fare? E' più profonda degli inferi: che ne sai</li>
      <li>Più lunga della terra ne è la dimensione, più vasta del mare</li>
      <li>Se egli assale e imprigiona e chiama in giudizio, chi glielo può impedire</li>
      <li>Egli conosce gli uomini fallaci, vede l'iniquità e l'osserva</li>
      <li>l'uomo stolto mette giudizio e da ònagro indomito diventa docile</li>
      <li>Ora, se tu a Dio dirigerai il cuore e tenderai a lui le tue palme</li>
      <li>se allontanerai l'iniquità che è nella tua mano e non farai abitare l'ingiustizia nelle tue tende</li>
      <li>allora potrai alzare la faccia senza macchia e sarai saldo e non avrai timori</li>
      <li>perché dimenticherai l'affanno e te ne ricorderai come di acqua passata</li>
      <li>più del sole meridiano splenderà la tua vita, l'oscurità sarà per te come l'aurora</li>
      <li>Ti terrai sicuro per ciò che ti attende e, guardandoti attorno, riposerai tranquillo</li>
      <li>Ti coricherai e nessuno ti disturberà, molti anzi cercheranno i tuoi favori</li>
      <li>Ma gli occhi dei malvagi languiranno, ogni scampo è per essi perduto, unica loro speranza è l'ultimo respiro</li>
    </ol>
  </li>
  <li>
    <ol>
      <li>Giobbe allora rispose</li>
      <li>E' vero, sì, che voi siete la voce del popolo e la sapienza morirà con voi</li>
      <li>Anch'io però ho senno come voi, e non sono da meno di voi; chi non sa cose simili</li>
      <li>Ludibrio del suo amico è diventato chi grida a Dio perché gli risponda; ludibrio il giusto, l'integro</li>
      <li>«Per la sventura, disprezzo», pensa la gente prosperosa, «spinte, a colui che ha il piede tremante»</li>
      <li>Le tende dei ladri sono tranquille, c'è sicurezza per chi provoca Dio, per chi vuol ridurre Dio in suo potere</li>
      <li>Ma interroga pure le bestie, perché ti ammaestrino, gli uccelli del cielo, perché ti informino</li>
      <li>o i rettili della terra, perché ti istruiscano o i pesci del mare perché te lo faccian sapere</li>
      <li>Chi non sa, fra tutti questi esseri, che la mano del Signore ha fatto questo</li>
      <li>Egli ha in mano l'anima di ogni vivente e il soffio d'ogni carne umana</li>
      <li>L'orecchio non distingue forse le parole e il palato non assapora i cibi</li>
      <li>Nei canuti sta la saggezza e nella vita lunga la prudenza</li>
      <li>In lui risiede la sapienza e la forza, a lui appartiene il consiglio e la prudenza</li>
      <li>Ecco, se egli demolisce, non si può ricostruire, se imprigiona uno, non si può liberare</li>
      <li>Se trattiene le acque, tutto si secca, se le lascia andare, devastano la terra</li>
      <li>Da lui viene potenza e sagacia, a lui appartiene l'ingannato e l'ingannatore</li>
      <li>Rende stolti i consiglieri della terra, priva i giudici di senno</li>
      <li>scioglie la cintura dei re e cinge i loro fianchi d'una corda</li>
      <li>Fa andare scalzi i sacerdoti e rovescia i potenti</li>
      <li>Toglie la favella ai più veraci e priva del senno i vegliardi</li>
      <li>Sui nobili spande il disprezzo e allenta la cintura ai forti</li>
      <li>Strappa dalle tenebre i segreti e porta alla luce le cose oscure</li>
      <li>Fa grandi i popoli e li lascia perire, estende le nazioni e le abbandona</li>
      <li>Toglie il senno ai capi del paese e li fa vagare per solitudini senza strade</li>
      <li>vanno a tastoni per le tenebre, senza luce, e barcollano come ubriachi</li>
    </ol>
  </li>
  <li>
    <ol>
      <li>Ecco, tutto questo ha visto il mio occhio, l'ha udito il mio orecchio e l'ha compreso</li>
      <li>Quel che sapete voi, lo so anch'io; non sono da meno di voi</li>
      <li>Ma io all'Onnipotente vorrei parlare, a Dio vorrei fare rimostranze</li>
      <li>Voi siete raffazzonatori di menzogne, siete tutti medici da nulla</li>
      <li>Magari taceste del tutto! sarebbe per voi un atto di sapienza</li>
      <li>Ascoltate dunque la mia riprensione e alla difesa delle mie labbra fate attenzione</li>
      <li>Volete forse in difesa di Dio dire il falso e in suo favore parlare con inganno</li>
      <li>Vorreste trattarlo con parzialità e farvi difensori di Dio</li>
      <li>Sarebbe bene per voi se egli vi scrutasse? Come s'inganna un uomo, credete di ingannarlo</li>
      <li>Severamente vi redarguirà, se in segreto gli siete parziali</li>
      <li>Forse la sua maestà non vi incute spavento e il terrore di lui non vi assale</li>
      <li>Sentenze di cenere sono i vostri moniti, difese di argilla le vostre difese</li>
      <li>Tacete, state lontani da me: parlerò io, mi capiti quel che capiti</li>
      <li>Voglio afferrare la mia carne con i denti e mettere sulle mie mani la mia vita</li>
      <li>Mi uccida pure, non me ne dolgo; voglio solo difendere davanti a lui la mia condotta</li>
      <li>Questo mi sarà pegno di vittoria, perché un empio non si presenterebbe davanti a lui</li>
      <li>Ascoltate bene le mie parole e il mio esposto sia nei vostri orecchi</li>
      <li>Ecco, tutto ho preparato per il giudizio, son convinto che sarò dichiarato innocente</li>
      <li>Chi vuol muover causa contro di me? Perché allora tacerò, pronto a morire</li>
      <li>Solo, assicurami due cose e allora non mi sottrarrò alla tua presenza</li>
      <li>allontana da me la tua mano e il tuo terrore più non mi spaventi</li>
      <li>poi interrogami pure e io risponderò oppure parlerò io e tu mi risponderai</li>
      <li>Quante sono le mie colpe e i miei peccati? Fammi conoscere il mio misfatto e il mio peccato</li>
      <li>Perché mi nascondi la tua faccia e mi consideri come un nemico</li>
      <li>Vuoi spaventare una foglia dispersa dal vento e dar la caccia a una paglia secca</li>
      <li>Poiché scrivi contro di me sentenze amare e mi rinfacci i miei errori giovanili</li>
      <li>tu metti i miei piedi in ceppi, spii tutti i miei passi e ti segni le orme dei miei piedi</li>
      <li>Intanto io mi disfò come legno tarlato o come un vestito corroso da tignola</li>
    </ol>
  </li>
  <li>
    <ol>
      <li>L'uomo, nato di donna, breve di giorni e sazio di inquietudine</li>
      <li>come un fiore spunta e avvizzisce, fugge come l'ombra e mai si ferma</li>
      <li>Tu, sopra un tal essere tieni aperti i tuoi occhi e lo chiami a giudizio presso di te</li>
      <li>Chi può trarre il puro dall'immondo? Nessuno</li>
      <li>Se i suoi giorni sono contati, se il numero dei suoi mesi dipende da te, se hai fissato un termine che non può oltrepassare</li>
      <li>distogli lo sguardo da lui e lascialo stare finché abbia compiuto, come un salariato, la sua giornata</li>
      <li>Poiché anche per l'albero c'è speranza: se viene tagliato, ancora ributta e i suoi germogli non cessano di crescere</li>
      <li>se sotto terra invecchia la sua radice e al suolo muore il suo tronco</li>
      <li>al sentore dell'acqua rigermoglia e mette rami come nuova pianta</li>
      <li>L'uomo invece, se muore, giace inerte, quando il mortale spira, dov'è</li>
      <li>Potranno sparire le acque del mare e i fiumi prosciugarsi e disseccarsi</li>
      <li>ma l'uomo che giace più non s'alzerà, finché durano i cieli non si sveglierà, né più si desterà dal suo sonno</li>
      <li>Oh, se tu volessi nascondermi nella tomba, occultarmi, finché sarà passata la tua ira, fissarmi un termine e poi ricordarti di me</li>
      <li>Se l'uomo che muore potesse rivivere, aspetterei tutti i giorni della mia milizia finché arrivi per me l'ora del cambio</li>
      <li>Mi chiameresti e io risponderei, l'opera delle tue mani tu brameresti</li>
      <li>Mentre ora tu conti i miei passi non spieresti più il mio peccato</li>
      <li>in un sacchetto, chiuso, sarebbe il mio misfatto e tu cancelleresti la mia colpa</li>
      <li>Ohimè! come un monte finisce in una frana e come una rupe si stacca dal suo posto</li>
      <li>e le acque consumano le pietre, le alluvioni portano via il terreno: così tu annienti la speranza dell'uomo</li>
      <li>Tu lo abbatti per sempre ed egli se ne va, tu sfiguri il suo volto e lo scacci</li>
      <li>Siano pure onorati i suoi figli, non lo sa; siano disprezzati, lo ignora</li>
      <li>Soltanto i suoi dolori egli sente e piange sopra di sé</li>
    </ol>
  </li>
  <li>
    <ol>
      <li>Elifaz il Temanita prese a dire</li>
      <li>Potrebbe il saggio rispondere con ragioni campate in aria e riempirsi il ventre di vento d'oriente</li>
      <li>Si difende egli con parole senza costrutto e con discorsi inutili</li>
      <li>Tu anzi distruggi la religione e abolisci la preghiera innanzi a Dio</li>
      <li>Sì, la tua malizia suggerisce alla tua bocca e scegli il linguaggio degli astuti</li>
      <li>Non io, ma la tua bocca ti condanna e le tue labbra attestano contro di te</li>
      <li>Sei forse tu il primo uomo che è nato, o, prima dei monti, sei venuto al mondo</li>
      <li>Hai avuto accesso ai segreti consigli di Dio e ti sei appropriata tu solo la sapienza</li>
      <li>Che cosa sai tu che noi non sappiamo? Che cosa capisci che da noi non si comprenda</li>
      <li>Anche fra di noi c'è il vecchio e c'è il canuto più di tuo padre, carico d'anni</li>
      <li>Poca cosa sono per te le consolazioni di Dio e una parola moderata a te rivolta</li>
      <li>Perché il tuo cuore ti trasporta e perché fanno cenni i tuoi occhi</li>
      <li>quando volgi contro Dio il tuo animo e fai uscire tali parole dalla tua bocca</li>
      <li>Che cos'è l'uomo perché si ritenga puro, perché si dica giusto un nato di donna</li>
      <li>Ecco, neppure dei suoi santi egli ha fiducia e i cieli non sono puri ai suoi occhi</li>
      <li>quanto meno un essere abominevole e corrotto, l'uomo, che beve l'iniquità come acqua</li>
      <li>Voglio spiegartelo, ascoltami, ti racconterò quel che ho visto</li>
      <li>quello che i saggi riferiscono, non celato ad essi dai loro padri</li>
      <li>a essi soli fu concessa questa terra, né straniero alcuno era passato in mezzo a loro</li>
      <li>Per tutti i giorni della vita il malvagio si tormenta; sono contati gli anni riservati al violento</li>
      <li>Voci di spavento gli risuonano agli orecchi e in piena pace si vede assalito dal predone</li>
      <li>Non crede di potersi sottrarre alle tenebre, egli si sente destinato alla spada</li>
      <li>Destinato in pasto agli avvoltoi, sa che gli è preparata la rovina</li>
      <li>Un giorno tenebroso lo spaventa, la miseria e l'angoscia l'assalgono come un re pronto all'attacco</li>
      <li>perché ha steso contro Dio la sua mano, ha osato farsi forte contro l'Onnipotente</li>
      <li>correva contro di lui a testa alta, al riparo del curvo spessore del suo scudo</li>
      <li>poiché aveva la faccia coperta di grasso e pinguedine intorno ai suoi fianchi</li>
      <li>Avrà dimora in città diroccate, in case dove non si abita più, destinate a diventare macerie</li>
      <li>Non arricchirà, non durerà la sua fortuna, non metterà radici sulla terra</li>
      <li>Alle tenebre non sfuggirà, la vampa seccherà i suoi germogli e dal vento sarà involato il suo frutto</li>
      <li>Non confidi in una vanità fallace, perché sarà una rovina</li>
      <li>La sua fronda sarà tagliata prima del tempo e i suoi rami non rinverdiranno più</li>
      <li>Sarà spogliato come vigna della sua uva ancor acerba e getterà via come ulivo i suoi fiori</li>
      <li>poiché la stirpe dell'empio è sterile e il fuoco divora le tende dell'uomo venale</li>
      <li>Concepisce malizia e genera sventura e nel suo seno alleva delusione</li>
    </ol>
  </li>
  <li>
    <ol>
      <li>Allora rispose</li>
      <li>Ne ho udite gia molte di simili cose! Siete tutti consolatori molesti</li>
      <li>Non avran termine le parole campate in aria? O che cosa ti spinge a rispondere così</li>
      <li>Anch'io sarei capace di parlare come voi, se voi foste al mio posto: vi affogherei con parole e scuoterei il mio capo su di voi</li>
      <li>Vi conforterei con la bocca e il tremito delle mie labbra cesserebbe</li>
      <li>Ma se parlo, non viene impedito il mio dolore; se taccio, che cosa lo allontana da me</li>
      <li>Ora però egli m'ha spossato, fiaccato, tutto il mio vicinato mi è addosso</li>
      <li>si è costituito testimone ed è insorto contro di me: il mio calunniatore mi accusa in faccia</li>
      <li>La sua collera mi dilania e mi perseguita; digrigna i denti contro di me, il mio nemico su di me aguzza gli occhi</li>
      <li>Spalancano la bocca contro di me, mi schiaffeggiano con insulti, insieme si alleano contro di me</li>
      <li>Dio mi consegna come preda all'empio, e mi getta nelle mani dei malvagi</li>
      <li>Me ne stavo tranquillo ed egli mi ha rovinato, mi ha afferrato per il collo e mi ha stritolato; ha fatto di me il suo bersaglio</li>
      <li>I suoi arcieri mi circondano; mi trafigge i fianchi senza pietà, versa a terra il mio fiele</li>
      <li>mi apre ferita su ferita, mi si avventa contro come un guerriero</li>
      <li>Ho cucito un sacco sulla mia pelle e ho prostrato la fronte nella polvere</li>
      <li>La mia faccia è rossa per il pianto e sulle mie palpebre v'è una fitta oscurità</li>
      <li>Non c'è violenza nelle mie mani e pura è stata la mia preghiera</li>
      <li>O terra, non coprire il mio sangue e non abbia sosta il mio grido</li>
      <li>Ma ecco, fin d'ora il mio testimone è nei cieli, il mio mallevadore è lassù</li>
      <li>miei avvocati presso Dio sono i miei lamenti, mentre davanti a lui sparge lacrime il mio occhio</li>
      <li>perché difenda l'uomo davanti a Dio, come un mortale fa con un suo amico</li>
      <li>poiché passano i miei anni contati e io me ne vado per una via senza ritorno</li>
    </ol>
  </li>
  <li>
    <ol>
      <li>Il mio spirito vien meno, i miei giorni si spengono; non c'è per me che la tomba</li>
      <li>Non sono io in balìa di beffardi? Fra i loro insulti veglia il mio occhio</li>
      <li>Sii tu la mia garanzia presso di te! Qual altro vorrebbe stringermi la destra</li>
      <li>Poiché hai privato di senno la loro mente, per questo non li lascerai trionfare</li>
      <li>Come chi invita gli amici a parte del suo pranzo, mentre gli occhi dei suoi figli languiscono</li>
      <li>così son diventato ludibrio dei popoli sono oggetto di scherno davanti a loro</li>
      <li>Si offusca per il dolore il mio occhio e le mie membra non sono che ombra</li>
      <li>Gli onesti ne rimangono stupiti e l'innocente s'indigna contro l'empio</li>
      <li>Ma il giusto si conferma nella sua condotta e chi ha le mani pure raddoppia il coraggio</li>
      <li>Su, venite di nuovo tutti: io non troverò un saggio fra di voi</li>
      <li>I miei giorni sono passati, svaniti i miei progetti, i voti del mio cuore</li>
      <li>Cambiano la notte in giorno, la luce - dicono - è più vicina delle tenebre</li>
      <li>Se posso sperare qualche cosa, la tomba è la mia casa, nelle tenebre distendo il mio giaciglio</li>
      <li>Al sepolcro io grido: «Padre mio sei tu!» e ai vermi: «Madre mia, sorelle mie voi siete!»</li>
      <li>E la mia speranza dov'è? Il mio benessere chi lo vedrà</li>
      <li>Scenderanno forse con me nella tomba o caleremo insieme nella polvere</li>
    </ol>
  </li>
  <li>
    <ol>
      <li>Bildad il Suchita prese a dire</li>
      <li>Quando porrai fine alle tue chiacchiere? Rifletti bene e poi parleremo</li>
      <li>Perché considerarci come bestie, ci fai passare per bruti ai tuoi occhi</li>
      <li>Tu che ti rodi l'anima nel tuo furore, forse per causa tua sarà abbandonata la terra e le rupi si staccheranno dal loro posto</li>
      <li>Certamente la luce del malvagio si spegnerà e più non brillerà la fiamma del suo focolare</li>
      <li>La luce si offuscherà nella sua tenda e la lucerna si estinguerà sopra di lui</li>
      <li>Il suo energico passo s'accorcerà e i suoi progetti lo faran precipitare</li>
      <li>poiché incapperà in una rete con i suoi piedi e sopra un tranello camminerà</li>
      <li>Un laccio l'afferrerà per il calcagno, un nodo scorsoio lo stringerà</li>
      <li>Gli è nascosta per terra una fune e gli è tesa una trappola sul sentiero</li>
      <li>Lo spaventano da tutte le parti terrori e lo inseguono alle calcagna</li>
      <li>Diventerà carestia la sua opulenza e la rovina è lì in piedi al suo fianco</li>
      <li>Un malanno divorerà la sua pelle, roderà le sue membra il primogenito della morte</li>
      <li>Sarà tolto dalla tenda in cui fidava, per essere trascinato al re dei terrori</li>
      <li>Potresti abitare nella tenda che non è più sua; sulla sua dimora si spargerà zolfo</li>
      <li>Al di sotto, le sue radici si seccheranno, sopra, saranno tagliati i suoi rami</li>
      <li>Il suo ricordo sparirà dalla terra e il suo nome più non si udrà per la contrada</li>
      <li>Lo getteranno dalla luce nel buio e dal mondo lo stermineranno</li>
      <li>Non famiglia, non discendenza avrà nel suo popolo, non superstiti nei luoghi della sua dimora</li>
      <li>Della sua fine stupirà l'occidente e l'oriente ne prenderà orrore</li>
      <li>Ecco qual è la sorte dell'iniquo: questa è la dimora di chi misconosce Dio</li>
    </ol>
  </li>
  <li>
    <ol>
      <li>Giobbe allora rispose</li>
      <li>Fino a quando mi tormenterete e mi opprimerete con le vostre parole</li>
      <li>Son dieci volte che mi insultate e mi maltrattate senza pudore</li>
      <li>E' poi vero che io abbia mancato e che persista nel mio errore</li>
      <li>Non è forse vero che credete di vincere contro di me, rinfacciandomi la mia abiezione</li>
      <li>Sappiate dunque che Dio mi ha piegato e mi ha avviluppato nella sua rete</li>
      <li>Ecco, grido contro la violenza, ma non ho risposta, chiedo aiuto, ma non c'è giustizia</li>
      <li>Mi ha sbarrato la strada perché non passi e sul mio sentiero ha disteso le tenebre</li>
      <li>Mi ha spogliato della mia gloria e mi ha tolto dal capo la corona</li>
      <li>Mi ha disfatto da ogni parte e io sparisco, mi ha strappato, come un albero, la speranza</li>
      <li>Ha acceso contro di me la sua ira e mi considera come suo nemico</li>
      <li>Insieme sono accorse le sue schiere e si sono spianata la strada contro di me; hanno posto l'assedio intorno alla mia tenda</li>
      <li>I miei fratelli si sono allontanati da me, persino gli amici mi si sono fatti stranieri</li>
      <li>Scomparsi sono vicini e conoscenti, mi hanno dimenticato gli ospiti di casa</li>
      <li>da estraneo mi trattano le mie ancelle, un forestiero sono ai loro occhi</li>
      <li>Chiamo il mio servo ed egli non risponde, devo supplicarlo con la mia bocca</li>
      <li>Il mio fiato è ripugnante per mia moglie e faccio schifo ai figli di mia madre</li>
      <li>Anche i monelli hanno ribrezzo di me: se tento d'alzarmi, mi danno la baia</li>
      <li>Mi hanno in orrore tutti i miei confidenti: quelli che amavo si rivoltano contro di me</li>
      <li>Alla pelle si attaccano le mie ossa e non è salva che la pelle dei miei denti</li>
      <li>Pietà, pietà di me, almeno voi miei amici, perché la mano di Dio mi ha percosso</li>
      <li>Perché vi accanite contro di me, come Dio, e non siete mai sazi della mia carne</li>
      <li>Oh, se le mie parole si scrivessero, se si fissassero in un libro</li>
      <li>fossero impresse con stilo di ferro sul piombo, per sempre s'incidessero sulla roccia</li>
      <li>Io lo so che il mio Vendicatore è vivo e che, ultimo, si ergerà sulla polvere</li>
      <li>Dopo che questa mia pelle sarà distrutta, senza la mia carne, vedrò Dio</li>
      <li>Io lo vedrò, io stesso, e i miei occhi lo contempleranno non da straniero. Le mie viscere si consumano dentro di me</li>
      <li>Poiché dite: «Come lo perseguitiamo noi, se la radice del suo danno è in lui?»</li>
      <li>temete per voi la spada, poiché punitrice d'iniquità è la spada, affinché sappiate che c'è un giudice</li>
    </ol>
  </li>
  <li>
    <ol>
      <li>Zofar il Naamatita prese a dire</li>
      <li>Per questo i miei pensieri mi spingono a rispondere e perciò v'è questa fretta dentro di me</li>
      <li>Ho ascoltato un rimprovero per me offensivo, ma uno spirito, dal mio interno, mi spinge a replicare</li>
      <li>Non sai tu che da sempre, da quando l'uomo fu posto sulla terra</li>
      <li>il trionfo degli empi è breve e la gioia del perverso è d'un istante</li>
      <li>Anche se innalzasse fino al cielo la sua statura e il suo capo toccasse le nubi</li>
      <li>come lo sterco sarebbe spazzato per sempre e chi lo aveva visto direbbe: «Dov'è?»</li>
      <li>Svanirà come un sogno, e non si troverà più, si dileguerà come visione notturna</li>
      <li>L'occhio avvezzo a vederlo più non lo vedrà, né più lo scorgerà la sua dimora</li>
      <li>I suoi figli dovranno risarcire i poveri, le loro mani restituiranno le sue ricchezze</li>
      <li>Le sue ossa erano ancora piene di giovinezza, ma con lui giacciono nella polvere</li>
      <li>Se alla sua bocca fu dolce il male, se lo teneva nascosto sotto la sua lingua</li>
      <li>assaporandolo senza inghiottirlo, se lo tratteneva in mezzo al suo palato</li>
      <li>il suo cibo gli si guasterà nelle viscere, veleno d'aspidi gli sarà nell'intestino</li>
      <li>I beni divorati ora rivomita, Dio glieli caccia fuori dal ventre</li>
      <li>Veleno d'aspide ha succhiato, una lingua di vipera lo uccide</li>
      <li>Non vedrà più ruscelli d'olio, fiumi di miele e fior di latte</li>
      <li>renderà i sudati acquisti senza assaggiarli, come non godrà del frutto del suo commercio</li>
      <li>perché ha oppresso e abbandonato i miseri, ha rubato case invece di costruirle</li>
      <li>perché non ha saputo essere pago dei suoi beni, con i suoi tesori non si salverà</li>
      <li>Nulla è sfuggito alla sua voracità, per questo non durerà il suo benessere</li>
      <li>Nel colmo della sua abbondanza si troverà in miseria; ogni sorta di sciagura piomberà su di lui</li>
      <li>Quando starà per riempire il suo ventre, Dio scaglierà su di lui la fiamma del suo sdegno, e gli farà piovere addosso brace</li>
      <li>Se sfuggirà l'arma di ferro, lo trafiggerà l'arco di bronzo</li>
      <li>gli uscirà il dardo dalla schiena, una spada lucente dal fegato. Lo assaliranno i terrori</li>
      <li>tutte le tenebre gli sono riservate. Lo divorerà un fuoco non acceso da un uomo, esso consumerà quanto è rimasto nella sua tenda</li>
      <li>Riveleranno i cieli la sua iniquità e la terra si alzerà contro di lui</li>
      <li>Un'alluvione travolgerà la sua casa, scorrerà nel giorno dell'ira</li>
      <li>Questa è la sorte che Dio riserva all'uomo perverso, la parte a lui decretata da Dio</li>
    </ol>
  </li>
  <li>
    <ol>
      <li>Giobbe rispose</li>
      <li>Ascoltate bene la mia parola e sia questo almeno il conforto che mi date</li>
      <li>Tollerate che io parli e, dopo il mio parlare, deridetemi pure</li>
      <li>Forse io mi lamento di un uomo? E perché non dovrei perder la pazienza</li>
      <li>Statemi attenti e resterete stupiti, mettetevi la mano sulla bocca</li>
      <li>Se io ci penso, ne sono turbato e la mia carne è presa da un brivido</li>
      <li>Perché vivono i malvagi, invecchiano, anzi sono potenti e gagliardi</li>
      <li>La loro prole prospera insieme con essi, i loro rampolli crescono sotto i loro occhi</li>
      <li>Le loro case sono tranquille e senza timori; il bastone di Dio non pesa su di loro</li>
      <li>Il loro toro feconda e non falla, la vacca partorisce e non abortisce</li>
      <li>Mandano fuori, come un gregge, i loro ragazzi e i loro figli saltano in festa</li>
      <li>Cantano al suono di timpani e di cetre, si divertono al suono delle zampogne</li>
      <li>Finiscono nel benessere i loro giorni e scendono tranquilli negli inferi</li>
      <li>Eppure dicevano a Dio: «Allontanati da noi, non vogliamo conoscer le tue vie</li>
      <li>Chi è l'Onnipotente, perché dobbiamo servirlo? E che ci giova pregarlo?»</li>
      <li>Non hanno forse in mano il loro benessere? Il consiglio degli empi non è lungi da lui</li>
      <li>Quante volte si spegne la lucerna degli empi, o la sventura piomba su di loro, e infliggerà loro castighi con ira</li>
      <li>Diventano essi come paglia di fronte al vento o come pula in preda all'uragano</li>
      <li>«Dio serba per i loro figli il suo castigo...». Ma lo faccia pagare piuttosto a lui stesso e lo senta</li>
      <li>Veda con i suoi occhi la sua rovina e beva dell'ira dell'Onnipotente</li>
      <li>Che cosa gli importa infatti della sua casa dopo di sé, quando il numero dei suoi mesi è finito</li>
      <li>S'insegna forse la scienza a Dio, a lui che giudica gli esseri di lassù</li>
      <li>Uno muore in piena salute, tutto tranquillo e prospero</li>
      <li>i suoi fianchi sono coperti di grasso e il midollo delle sue ossa è ben nutrito</li>
      <li>Un altro muore con l'amarezza in cuore senza aver mai gustato il bene</li>
      <li>Nella polvere giacciono insieme e i vermi li ricoprono</li>
      <li>Ecco, io conosco i vostri pensieri e gli iniqui giudizi che fate contro di me</li>
      <li>Infatti, voi dite: «Dov'è la casa del prepotente, dove sono le tende degli empi?»</li>
      <li>Non avete interrogato quelli che viaggiano? Non potete negare le loro prove</li>
      <li>che nel giorno della sciagura è risparmiato il malvagio e nel giorno dell'ira egli la scampa</li>
      <li>Chi gli rimprovera in faccia la sua condotta e di quel che ha fatto chi lo ripaga</li>
      <li>Egli sarà portato al sepolcro, sul suo tumulo si vegli</li>
      <li>e gli sono lievi le zolle della tomba. Trae dietro di sé tutti gli uomini e innanzi a sé una folla senza numero</li>
      <li>Perché dunque mi consolate invano, mentre delle vostre risposte non resta che inganno</li>
    </ol>
  </li>
  <li>
    <ol>
      <li>Elifaz il Temanita prese a dire</li>
      <li>Può forse l'uomo giovare a Dio, se il saggio giova solo a se stesso</li>
      <li>Quale interesse ne viene all'Onnipotente che tu sia giusto o che vantaggio ha, se tieni una condotta integra</li>
      <li>Forse per la tua pietà ti punisce e ti convoca in giudizio</li>
      <li>O non piuttosto per la tua grande malvagità e per le tue iniquità senza limite</li>
      <li>Senza motivo infatti hai angariato i tuoi fratelli e delle vesti hai spogliato gli ignudi</li>
      <li>Non hai dato da bere all'assetato e all'affamato hai rifiutato il pane</li>
      <li>la terra l'ha il prepotente e vi abita il tuo favorito</li>
      <li>Le vedove hai rimandato a mani vuote e le braccia degli orfani hai rotto</li>
      <li>Ecco perché d'intorno a te ci sono lacci e un improvviso spavento ti sorprende</li>
      <li>Tenebra è la tua luce e più non vedi e la piena delle acque ti sommerge</li>
      <li>Ma Dio non è nell'alto dei cieli? Guarda il vertice delle stelle: quanto sono alte</li>
      <li>E tu dici: «Che cosa sa Dio? Può giudicare attraverso la caligine</li>
      <li>Le nubi gli fanno velo e non vede e sulla volta dei cieli passeggia»</li>
      <li>Vuoi tu seguire il sentiero d'un tempo, gia battuto da uomini empi</li>
      <li>che prima del tempo furono portati via, quando un fiume si era riversato sulle loro fondamenta</li>
      <li>Dicevano a Dio: «Allontànati da noi! Che cosa ci può fare l'Onnipotente?»</li>
      <li>Eppure egli aveva riempito le loro case di beni, anche se i propositi degli empi erano lontani da lui</li>
      <li>I giusti ora vedono e ne godono e l'innocente si beffa di loro</li>
      <li>«Sì, certo è stata annientata la loro fortuna e il fuoco ne ha divorati gli avanzi!»</li>
      <li>Su, riconcìliati con lui e tornerai felice, ne riceverai un gran vantaggio</li>
      <li>Accogli la legge dalla sua bocca e poni le sue parole nel tuo cuore</li>
      <li>Se ti rivolgerai all'Onnipotente con umiltà, se allontanerai l'iniquità dalla tua tenda</li>
      <li>se stimerai come polvere l'oro e come ciottoli dei fiumi l'oro di Ofir</li>
      <li>allora sarà l'Onnipotente il tuo oro e sarà per te argento a mucchi</li>
      <li>Allora sì, nell'Onnipotente ti delizierai e alzerai a Dio la tua faccia</li>
      <li>Lo supplicherai ed egli t'esaudirà e tu scioglierai i tuoi voti</li>
      <li>Deciderai una cosa e ti riuscirà e sul tuo cammino splenderà la luce</li>
      <li>Egli umilia l'alterigia del superbo, ma soccorre chi ha gli occhi bassi</li>
      <li>Egli libera l'innocente; tu sarai liberato per la purezza delle tue mani</li>
    </ol>
  </li>
  <li>
    <ol>
      <li>Giobbe allora rispose</li>
      <li>Ancor oggi il mio lamento è amaro e la sua mano grava sopra i miei gemiti</li>
      <li>Oh, potessi sapere dove trovarlo, potessi arrivare fino al suo trono</li>
      <li>Esporrei davanti a lui la mia causa e avrei piene le labbra di ragioni</li>
      <li>Verrei a sapere le parole che mi risponde e capirei che cosa mi deve dire</li>
      <li>Con sfoggio di potenza discuterebbe con me? Se almeno mi ascoltasse</li>
      <li>Allora un giusto discuterebbe con lui e io per sempre sarei assolto dal mio giudice</li>
      <li>Ma se vado in avanti, egli non c'è, se vado indietro, non lo sento</li>
      <li>A sinistra lo cerco e non lo scorgo, mi volgo a destra e non lo vedo</li>
      <li>Poiché egli conosce la mia condotta, se mi prova al crogiuolo, come oro puro io ne esco</li>
      <li>Alle sue orme si è attaccato il mio piede, al suo cammino mi sono attenuto e non ho deviato</li>
      <li>dai comandi delle sue labbra non mi sono allontanato, nel cuore ho riposto i detti della sua bocca</li>
      <li>Se egli sceglie, chi lo farà cambiare? Ciò che egli vuole, lo fa</li>
      <li>Compie, certo, il mio destino e di simili piani ne ha molti</li>
      <li>Per questo davanti a lui sono atterrito, ci penso e ho paura di lui</li>
      <li>Dio ha fiaccato il mio cuore, l'Onnipotente mi ha atterrito</li>
      <li>non sono infatti perduto a causa della tenebra, né a causa dell'oscurità che ricopre il mio volto</li>
    </ol>
  </li>
  <li>
    <ol>
      <li>Perché l'Onnipotente non si riserva i suoi tempi e i suoi fedeli non vedono i suoi giorni</li>
      <li>I malvagi spostano i confini, rubano le greggi e le menano al pascolo</li>
      <li>portano via l'asino degli orfani, prendono in pegno il bue della vedova</li>
      <li>Spingono i poveri fuori strada, tutti i miseri del paese vanno a nascondersi</li>
      <li>Eccoli, come ònagri nel deserto escono per il lavoro; di buon mattino vanno in cerca di vitto; la steppa offre loro cibo per i figli</li>
      <li>Mietono nel campo non loro; racimolano la vigna del malvagio</li>
      <li>Nudi passan la notte, senza panni, non hanno da coprirsi contro il freddo</li>
      <li>Dagli scrosci dei monti sono bagnati, per mancanza di rifugi si aggrappano alle rocce</li>
      <li>Rapiscono con violenza l'orfano e prendono in pegno ciò che copre il povero</li>
      <li>Ignudi se ne vanno, senza vesti e affamati portano i covoni</li>
      <li>Tra i filari frangono le olive, pigiano l'uva e soffrono la sete</li>
      <li>Dalla città si alza il gemito dei moribondi e l'anima dei feriti grida aiuto: Dio non presta attenzione alle loro preghiere</li>
      <li>Altri odiano la luce, non ne vogliono riconoscere le vie né vogliono batterne i sentieri</li>
      <li>Quando non c'è luce, si alza l'omicida per uccidere il misero e il povero; nella notte si aggira il ladro e si mette un velo sul volto</li>
      <li>L'occhio dell'adultero spia il buio e pensa: «Nessun occhio mi osserva!»</li>
      <li>Nelle tenebre forzano le case, di giorno se ne stanno nascosti: non vogliono saperne della luce</li>
      <li>l'alba è per tutti loro come spettro di morte; quando schiarisce, provano i terrori del buio fondo</li>
      <li>Fuggono veloci di fronte al giorno; maledetta è la loro porzione di campo sulla terra, non si volgono più per la strada delle vigne</li>
      <li>Come siccità e calore assorbono le acque nevose, così la morte rapisce il peccatore</li>
      <li>Il seno che l'ha portato lo dimentica, i vermi ne fanno la loro delizia, non se ne conserva la memoria ed è troncata come un albero l'iniquità</li>
      <li>Egli maltratta la sterile che non genera e non fa del bene alla vedova</li>
      <li>Ma egli con la sua forza trascina i potenti, sorge quando più non può contare sulla vita</li>
      <li>Anche Dio gli concede sicurezza ed egli sta saldo, ma i suoi occhi sono sopra la sua condotta</li>
      <li>Salgono in alto per un poco, poi non sono più, sono buttati giù come tutti i mortali, falciati come la testa di una spiga</li>
      <li>Non è forse così? Chi può smentirmi e ridurre a nulla le mie parole</li>
    </ol>
  </li>
  <li>
    <ol>
      <li>Bildad il Suchita prese a dire</li>
      <li>V'è forse dominio e paura presso Colui Che mantiene la pace nell'alto dei cieli</li>
      <li>Si possono forse contare le sue schiere? E sopra chi non sorge la sua luce</li>
      <li>Come può giustificarsi un uomo davanti a Dio e apparire puro un nato di donna</li>
      <li>Ecco, la luna stessa manca di chiarore e le stelle non sono pure ai suoi occhi</li>
      <li>quanto meno l'uomo, questo verme, l'essere umano, questo bruco</li>
    </ol>
  </li>
  <li>
    <ol>
      <li>Giobbe rispose</li>
      <li>Quanto aiuto hai dato al debole e come hai soccorso il braccio senza forza</li>
      <li>Quanti buoni consigli hai dato all'ignorante e con quanta abbondanza hai manifestato la saggezza</li>
      <li>A chi hai tu rivolto la parola e qual è lo spirito che da te è uscito</li>
      <li>I morti tremano sotto terra, come pure le acque e i loro abitanti</li>
      <li>Nuda è la tomba davanti a lui e senza velo è l'abisso</li>
      <li>Egli stende il settentrione sopra il vuoto, tiene sospesa la terra sopra il nulla</li>
      <li>Rinchiude le acque dentro le nubi, e le nubi non si squarciano sotto il loro peso</li>
      <li>Copre la vista del suo trono stendendovi sopra la sua nube</li>
      <li>Ha tracciato un cerchio sulle acque, sino al confine tra la luce e le tenebre</li>
      <li>Le colonne del cielo si scuotono, sono prese da stupore alla sua minaccia</li>
      <li>Con forza agita il mare e con intelligenza doma Raab</li>
      <li>Al suo soffio si rasserenano i cieli, la sua mano trafigge il serpente tortuoso</li>
      <li>Ecco, questi non sono che i margini delle sue opere; quanto lieve è il sussurro che noi ne percepiamo! Ma il tuono della sua potenza chi può comprenderlo</li>
    </ol>
  </li>
  <li>
    <ol>
      <li>Giobbe continuò a dire</li>
      <li>Per la vita di Dio, che mi ha privato del mio diritto, per l'Onnipotente che mi ha amareggiato l'animo</li>
      <li>finché ci sarà in me un soffio di vita, e l'alito di Dio nelle mie narici</li>
      <li>mai le mie labbra diranno falsità e la mia lingua mai pronunzierà menzogna</li>
      <li>Lungi da me che io mai vi dia ragione; fino alla morte non rinunzierò alla mia integrità</li>
      <li>Mi terrò saldo nella mia giustizia senza cedere, la mia coscienza non mi rimprovera nessuno dei miei giorni</li>
      <li>Sia trattato come reo il mio nemico e il mio avversario come un ingiusto</li>
      <li>Che cosa infatti può sperare l'empio, quando finirà, quando Dio gli toglierà la vita</li>
      <li>Ascolterà forse Dio il suo grido, quando la sventura piomberà su di lui</li>
      <li>Porrà forse la sua compiacenza nell'Onnipotente? Potrà forse invocare Dio in ogni momento</li>
      <li>Io vi mostrerò la mano di Dio, non vi celerò i pensieri dell'Onnipotente</li>
      <li>Ecco, voi tutti lo vedete; perché dunque vi perdete in cose vane</li>
      <li>Questa è la sorte che Dio riserva al malvagio e la porzione che i violenti ricevono dall'Onnipotente</li>
      <li>Se ha molti figli, saranno per la spada e i suoi discendenti non avranno pane da sfamarsi</li>
      <li>i superstiti li seppellirà la peste e le loro vedove non faranno lamento</li>
      <li>Se ammassa argento come la polvere e come fango si prepara vesti</li>
      <li>egli le prepara, ma il giusto le indosserà e l'argento lo spartirà l'innocente</li>
      <li>Ha costruito la casa come fragile nido e come una capanna fatta da un guardiano</li>
      <li>Si corica ricco, ma per l'ultima volta, quando apre gli occhi, non avrà più nulla</li>
      <li>Di giorno il terrore lo assale, di notte se lo rapisce il turbine</li>
      <li>il vento d'oriente lo solleva e se ne va, lo strappa lontano dal suo posto</li>
      <li>Dio lo bersaglia senza pietà; tenta di sfuggire alla sua mano</li>
      <li>Si battono le mani contro di lui e si fischia su di lui dal luogo dove abita</li>
    </ol>
  </li>
  <li>
    <ol>
      <li>Certo, per l'argento vi sono miniere e per l'oro luoghi dove esso si raffina</li>
      <li>Il ferro si cava dal suolo e la pietra fusa libera il rame</li>
      <li>L'uomo pone un termine alle tenebre e fruga fino all'estremo limite le rocce nel buio più fondo</li>
      <li>Forano pozzi lungi dall'abitato coloro che perdono l'uso dei piedi: pendono sospesi lontano dalla gente e vacillano</li>
      <li>Una terra, da cui si trae pane, di sotto è sconvolta come dal fuoco</li>
      <li>Le sue pietre contengono zaffiri e oro la sua polvere</li>
      <li>L'uccello rapace ne ignora il sentiero, non lo scorge neppure l'occhio dell'aquila</li>
      <li>non battuto da bestie feroci, né mai attraversato dal leopardo</li>
      <li>Contro la selce l'uomo porta la mano, sconvolge le montagne</li>
      <li>nelle rocce scava gallerie e su quanto è prezioso posa l'occhio</li>
      <li>scandaglia il fondo dei fiumi e quel che vi è nascosto porta alla luce</li>
      <li>Ma la sapienza da dove si trae? E il luogo dell'intelligenza dov'è</li>
      <li>L'uomo non ne conosce la via, essa non si trova sulla terra dei viventi</li>
      <li>L'abisso dice: «Non è in me!» e il mare dice: «Neppure presso di me!»</li>
      <li>Non si scambia con l'oro più scelto, né per comprarla si pesa l'argento</li>
      <li>Non si acquista con l'oro di Ofir, con il prezioso berillo o con lo zaffiro</li>
      <li>Non la pareggia l'oro e il cristallo, né si permuta con vasi di oro puro</li>
      <li>Coralli e perle non meritano menzione, vale più scoprire la sapienza che le gemme</li>
      <li>Non la eguaglia il topazio d'Etiopia; con l'oro puro non si può scambiare a peso</li>
      <li>Ma da dove viene la sapienza? E il luogo dell'intelligenza dov'è</li>
      <li>E' nascosta agli occhi di ogni vivente ed è ignota agli uccelli del cielo</li>
      <li>L'abisso e la morte dicono: «Con gli orecchi ne udimmo la fama»</li>
      <li>Dio solo ne conosce la via, lui solo sa dove si trovi</li>
      <li>perché volge lo sguardo fino alle estremità della terra, vede quanto è sotto la volta del cielo</li>
      <li>Quando diede al vento un peso e ordinò alle acque entro una misura</li>
      <li>quando impose una legge alla pioggia e una via al lampo dei tuoni</li>
      <li>allora la vide e la misurò, la comprese e la scrutò appien</li>
      <li>e disse all'uomo: «Ecco, temere Dio, questo è sapienza e schivare il male, questo è intelligenza»</li>
    </ol>
  </li>
  <li>
    <ol>
      <li>Giobbe continuò a pronunziare le sue sentenze e disse</li>
      <li>Oh, potessi tornare com'ero ai mesi di un tempo, ai giorni in cui Dio mi proteggeva</li>
      <li>quando brillava la sua lucerna sopra il mio capo e alla sua luce camminavo in mezzo alle tenebre</li>
      <li>com'ero ai giorni del mio autunno, quando Dio proteggeva la mia tenda</li>
      <li>quando l'Onnipotente era ancora con me e i giovani mi stavano attorno</li>
      <li>quando mi lavavo in piedi nel latte e la roccia mi versava ruscelli d'olio</li>
      <li>Quando uscivo verso la porta della città e sulla piazza ponevo il mio seggio</li>
      <li>vedendomi, i giovani si ritiravano e i vecchi si alzavano in piedi</li>
      <li>i notabili sospendevano i discorsi e si mettevan la mano sulla bocca</li>
      <li>la voce dei capi si smorzava e la loro lingua restava fissa al palato</li>
      <li>con gli orecchi ascoltavano e mi dicevano felice, con gli occhi vedevano e mi rendevano testimonianza</li>
      <li>perché soccorrevo il povero che chiedeva aiuto, l'orfano che ne era privo</li>
      <li>La benedizione del morente scendeva su di me e al cuore della vedova infondevo la gioia</li>
      <li>Mi ero rivestito di giustizia come di un vestimento; come mantello e turbante era la mia equità</li>
      <li>Io ero gli occhi per il cieco, ero i piedi per lo zoppo</li>
      <li>Padre io ero per i poveri ed esaminavo la causa dello sconosciuto</li>
      <li>rompevo la mascella al perverso e dai suoi denti strappavo la preda</li>
      <li>Pensavo: «Spirerò nel mio nido e moltiplicherò come sabbia i miei giorni»</li>
      <li>La mia radice avrà adito alle acque e la rugiada cadrà di notte sul mio ramo</li>
      <li>La mia gloria sarà sempre nuova e il mio arco si rinforzerà nella mia mano</li>
      <li>Mi ascoltavano in attesa fiduciosa e tacevano per udire il mio consiglio</li>
      <li>Dopo le mie parole non replicavano e su di loro scendevano goccia a goccia i miei detti</li>
      <li>Mi attendevano come si attende la pioggia e aprivano la bocca come ad acqua primaverile</li>
      <li>Se a loro sorridevo, non osavano crederlo, né turbavano la serenità del mio volto</li>
      <li>Indicavo loro la via da seguire e sedevo come capo, e vi rimanevo come un re fra i soldati o come un consolatore d'afflitti</li>
    </ol>
  </li>
  <li>
    <ol>
      <li>Ora invece si ridono di me i più giovani di me in età, i cui padri non avrei degnato di mettere tra i cani del mio gregge</li>
      <li>Anche la forza delle loro mani a che mi giova? Hanno perduto ogni vigore</li>
      <li>disfatti dalla indigenza e dalla fame, brucano per l'arido deserto</li>
      <li>da lungo tempo regione desolata, raccogliendo l'erba salsa accanto ai cespugli e radici di ginestra per loro cibo</li>
      <li>Cacciati via dal consorzio umano, a loro si grida dietro come al ladro</li>
      <li>sì che dimorano in valli orrende, nelle caverne della terra e nelle rupi</li>
      <li>In mezzo alle macchie urlano e sotto i roveti si adunano</li>
      <li>razza ignobile, anzi razza senza nome, sono calpestati più della terra</li>
      <li>Ora io sono la loro canzone, sono diventato la loro favola</li>
      <li>Hanno orrore di me e mi schivano e non si astengono dallo sputarmi in faccia</li>
      <li>Poiché egli ha allentato il mio arco e mi ha abbattuto, essi han rigettato davanti a me ogni freno</li>
      <li>A destra insorge la ragazzaglia; smuovono i miei passi e appianano la strada contro di me per perdermi</li>
      <li>Hanno demolito il mio sentiero, cospirando per la mia disfatta e nessuno si oppone a loro</li>
      <li>Avanzano come attraverso una larga breccia, sbucano in mezzo alle macerie</li>
      <li>I terrori si sono volti contro di me; si è dileguata, come vento, la mia grandezza e come nube è passata la mia felicità</li>
      <li>Ora mi consumo e mi colgono giorni d'afflizione</li>
      <li>Di notte mi sento trafiggere le ossa e i dolori che mi rodono non mi danno riposo</li>
      <li>A gran forza egli mi afferra per la veste, mi stringe per l'accollatura della mia tunica</li>
      <li>Mi ha gettato nel fango: son diventato polvere e cenere</li>
      <li>Io grido a te, ma tu non mi rispondi, insisto, ma tu non mi dai retta</li>
      <li>Tu sei un duro avversario verso di me e con la forza delle tue mani mi perseguiti</li>
      <li>mi sollevi e mi poni a cavallo del vento e mi fai sballottare dalla bufera</li>
      <li>So bene che mi conduci alla morte, alla casa dove si riunisce ogni vivente</li>
      <li>Ma qui nessuno tende la mano alla preghiera, né per la sua sventura invoca aiuto</li>
      <li>Non ho pianto io forse con chi aveva i giorni duri e non mi sono afflitto per l'indigente</li>
      <li>Eppure aspettavo il bene ed è venuto il male, aspettavo la luce ed è venuto il buio</li>
      <li>Le mie viscere ribollono senza posa e giorni d'affanno mi assalgono</li>
      <li>Avanzo con il volto scuro, senza conforto, nell'assemblea mi alzo per invocare aiuto</li>
      <li>Sono divenuto fratello degli sciacalli e compagno degli struzzi</li>
      <li>La mia pelle si è annerita, mi si stacca e le mie ossa bruciano dall'arsura</li>
      <li>La mia cetra serve per lamenti e il mio flauto per la voce di chi piange</li>
    </ol>
  </li>
  <li>
    <ol>
      <li>Avevo stretto con gli occhi un patto di non fissare neppure una vergine</li>
      <li>Che parte mi assegna Dio di lassù e che porzione mi assegna l'Onnipotente dall'alto</li>
      <li>Non è forse la rovina riservata all'iniquo e la sventura per chi compie il male</li>
      <li>Non vede egli la mia condotta e non conta tutti i miei passi</li>
      <li>Se ho agito con falsità e il mio piede si è affrettato verso la frode</li>
      <li>mi pesi pure sulla bilancia della giustizia e Dio riconoscerà la mia integrità</li>
      <li>Se il mio passo è andato fuori strada e il mio cuore ha seguito i miei occhi, se alla mia mano si è attaccata sozzura</li>
      <li>io semini e un altro ne mangi il frutto e siano sradicati i miei germogli</li>
      <li>Se il mio cuore fu sedotto da una donna e ho spiato alla porta del mio prossimo</li>
      <li>mia moglie macini per un altro e altri ne abusino</li>
      <li>difatti quello è uno scandalo, un delitto da deferire ai giudici</li>
      <li>quello è un fuoco che divora fino alla distruzione e avrebbe consumato tutto il mio raccolto</li>
      <li>Se ho negato i diritti del mio schiavo e della schiava in lite con me</li>
      <li>che farei, quando Dio si alzerà, e, quando farà l'inchiesta, che risponderei</li>
      <li>Chi ha fatto me nel seno materno, non ha fatto anche lui? Non fu lo stesso a formarci nel seno</li>
      <li>Mai ho rifiutato quanto brama il povero, né ho lasciato languire gli occhi della vedova</li>
      <li>mai da solo ho mangiato il mio tozzo di pane, senza che ne mangiasse l'orfano</li>
      <li>poiché Dio, come un padre, mi ha allevato fin dall'infanzia e fin dal ventre di mia madre mi ha guidato</li>
      <li>Se mai ho visto un misero privo di vesti o un povero che non aveva di che coprirsi</li>
      <li>se non hanno dovuto benedirmi i suoi fianchi, o con la lana dei miei agnelli non si è riscaldato</li>
      <li>se contro un innocente ho alzato la mano, perché vedevo alla porta chi mi spalleggiava</li>
      <li>mi si stacchi la spalla dalla nuca e si rompa al gomito il mio braccio</li>
      <li>perché mi incute timore la mano di Dio e davanti alla sua maestà non posso resistere</li>
      <li>Se ho riposto la mia speranza nell'oro e all'oro fino ho detto: «Tu sei la mia fiducia</li>
      <li>se godevo perché grandi erano i miei beni e guadagnava molto la mia mano</li>
      <li>se vedendo il sole risplendere e la luna chiara avanzare</li>
      <li>si è lasciato sedurre in segreto il mio cuore e con la mano alla bocca ho mandato un bacio</li>
      <li>anche questo sarebbe stato un delitto da tribunale, perché avrei rinnegato Dio che sta in alto</li>
      <li>Ho gioito forse della disgrazia del mio nemico e ho esultato perché lo colpiva la sventura</li>
      <li>io che non ho permesso alla mia lingua di peccare, augurando la sua morte con imprecazioni</li>
      <li>Non diceva forse la gente della mia tenda: «A chi non ha dato delle sue carni per saziarsi?»</li>
      <li>All'aperto non passava la notte lo straniero e al viandante aprivo le mie porte</li>
      <li>Non ho nascosto, alla maniera degli uomini, la mia colpa, tenendo celato il mio delitto in petto</li>
      <li>come se temessi molto la folla, e il disprezzo delle tribù mi spaventasse, sì da starmene zitto senza uscire di casa</li>
      <li>Oh, avessi uno che mi ascoltasse! Ecco qui la mia firma! L'Onnipotente mi risponda! Il documento scritto dal mio avversari</li>
      <li>vorrei certo portarlo sulle mie spalle e cingerlo come mio diadema</li>
      <li>Il numero dei miei passi gli manifestere</li>
      <li>Se contro di me grida la mia terra e i suoi solchi piangono con essa</li>
      <li>se ho mangiato il suo frutto senza pagare e ho fatto sospirare dalla fame i suoi coltivatori</li>
      <li>in luogo di frumento, getti spine, ed erbaccia al posto dell'orzo</li>
    </ol>
  </li>
  <li>
    <ol>
      <li>quei tre uomini cessarono di rispondere a Giobbe, perché egli si riteneva giusto</li>
      <li>Allora si accese lo sdegno di Eliu, figlio di Barachele il Buzita, della tribù di Ram. Si accese di sdegno contro Giobbe, perché pretendeva d'aver ragione di fronte a Dio</li>
      <li>si accese di sdegno anche contro i suoi tre amici, perché non avevano trovato di che rispondere, sebbene avessero dichiarato Giobbe colpevole</li>
      <li>Però Eliu aveva aspettato, mentre essi parlavano con Giobbe, perché erano più vecchi di lui in età</li>
      <li>Quando dunque vide che sulla bocca di questi tre uomini non vi era più alcuna risposta, Eliu si accese di sdegno</li>
      <li>Presa dunque la parola, Eliu, figlio di Barachele il Buzita, disse: e voi siete gia canuti; per questo ho esitato per rispetto a manifestare a voi il mio sapere</li>
      <li>Pensavo: Parlerà l'età e i canuti insegneranno la sapienza</li>
      <li>Ma certo essa è un soffio nell'uomo; l'ispirazione dell'Onnipotente lo fa intelligente</li>
      <li>Non sono i molti anni a dar la sapienza, né sempre i vecchi distinguono ciò che è giusto</li>
      <li>Per questo io oso dire: Ascoltatemi; anch'io esporrò il mio sapere</li>
      <li>Ecco, ho atteso le vostre parole, ho teso l'orecchio ai vostri argomenti. Finché andavate in cerca di argoment</li>
      <li>su di voi fissai l'attenzione. Ma ecco, nessuno ha potuto convincere Giobbe, nessuno tra di voi risponde ai suoi detti</li>
      <li>Non dite: Noi abbiamo trovato la sapienza, ma lo confuti Dio, non l'uomo</li>
      <li>Egli non mi ha rivolto parole, e io non gli risponderò con le vostre parole</li>
      <li>Sono vinti, non rispondono più, mancano loro le parole</li>
      <li>Ho atteso, ma poiché non parlano più, poiché stanno lì senza risposta</li>
      <li>voglio anch'io dire la mia parte, anch'io esporrò il mio parere</li>
      <li>mi sento infatti pieno di parole, mi preme lo spirito che è dentro di me</li>
      <li>Ecco, dentro di me c'è come vino senza sfogo, come vino che squarcia gli otri nuovi</li>
      <li>Parlerò e mi sfogherò, aprirò le labbra e risponderò</li>
      <li>Non guarderò in faccia ad alcuno, non adulerò nessuno</li>
      <li>perché io non so adulare: altrimenti il mio creatore in breve mi eliminerebbe</li>
    </ol>
  </li>
  <li>
    <ol>
      <li>Ascolta dunque, Giobbe, i miei discorsi, ad ogni mia parola porgi l'orecchio</li>
      <li>Ecco, io apro la bocca, parla la mia lingua entro il mio palato</li>
      <li>Il mio cuore dirà sagge parole e le mie labbra parleranno chiaramente</li>
      <li>Lo spirito di Dio mi ha creato e il soffio dell'Onnipotente mi dà vita</li>
      <li>Se puoi, rispondimi, prepàrati davanti a me, stà pronto</li>
      <li>Ecco, io sono come te di fronte a Dio e anch'io sono stato tratto dal fango</li>
      <li>ecco, nulla hai da temere da me, né graverò su di te la mano</li>
      <li>Non hai fatto che dire ai miei orecchi e ho ben udito il suono dei tuoi detti</li>
      <li>«Puro son io, senza peccato, io sono mondo, non ho colpa</li>
      <li>ma egli contro di me trova pretesti e mi stima suo nemico</li>
      <li>pone in ceppi i miei piedi e spia tutti i miei passi!»</li>
      <li>Ecco, in questo ti rispondo: non hai ragione. Dio è infatti più grande dell'uomo</li>
      <li>Perché ti lamenti di lui, se non risponde ad ogni tua parola</li>
      <li>Dio parla in un modo o in un altro, ma non si fa attenzione</li>
      <li>Parla nel sogno, visione notturna, quando cade il sopore sugli uomini e si addormentano sul loro giaciglio</li>
      <li>apre allora l'orecchio degli uomini e con apparizioni li spaventa</li>
      <li>per distogliere l'uomo dal male e tenerlo lontano dall'orgoglio</li>
      <li>per preservarne l'anima dalla fossa e la sua vita dalla morte violenta</li>
      <li>Lo corregge con il dolore nel suo letto e con la tortura continua delle ossa</li>
      <li>quando il suo senso ha nausea del pane, il suo appetito del cibo squisito</li>
      <li>quando la sua carne si consuma a vista d'occhio e le ossa, che non si vedevano prima, spuntano fuori</li>
      <li>quando egli si avvicina alla fossa e la sua vita alla dimora dei morti</li>
      <li>Ma se vi è un angelo presso di lui, un protettore solo fra mille, per mostrare all'uomo il suo dovere</li>
      <li>abbia pietà di lui e dica: «Scampalo dallo scender nella fossa, ho trovato il riscatto»</li>
      <li>allora la sua carne sarà più fresca che in gioventù, tornerà ai giorni della sua adolescenza</li>
      <li>supplicherà Dio e questi gli userà benevolenza, gli mostrerà il suo volto in giubilo, e renderà all'uomo la sua giustizia</li>
      <li>Egli si rivolgerà agli uomini e dirà: «Avevo peccato e violato la giustizia, ma egli non mi ha punito per quel che meritavo</li>
      <li>mi ha scampato dalla fossa e la mia vita rivede la luce»</li>
      <li>Ecco, tutto questo fa Dio, due volte, tre volte con l'uomo</li>
      <li>per sottrarre l'anima sua dalla fossa e illuminarla con la luce dei viventi</li>
      <li>Attendi, Giobbe, ascoltami, taci e io parlerò</li>
      <li>ma se hai qualcosa da dire, rispondimi, parla, perché vorrei darti ragione</li>
      <li>se no, tu ascoltami e io ti insegnerò la sapienza</li>
    </ol>
  </li>
  <li>
    <ol>
      <li>Eliu continuò a dire</li>
      <li>Ascoltate, saggi, le mie parole e voi, sapienti, porgetemi l'orecchio</li>
      <li>Perché l'orecchio distingue le parole, come il palato assapora i cibi</li>
      <li>Esploriamo noi ciò che è giusto, indaghiamo fra di noi quale sia il bene</li>
      <li>poiché Giobbe ha detto: «Io son giusto, ma Dio mi ha tolto il mio diritto</li>
      <li>contro il mio diritto passo per menzognero, inguaribile è la mia piaga benché senza colpa»</li>
      <li>Chi è come Giobbe che beve, come l'acqua, l'insulto</li>
      <li>che fa la strada in compagnia dei malfattori, andando con uomini iniqui</li>
      <li>Poiché egli ha detto: «Non giova all'uomo essere in buona grazia con Dio»</li>
      <li>Perciò ascoltatemi, uomini di senno: lungi da Dio l'iniquità e dall'Onnipotente l'ingiustizia</li>
      <li>Poiché egli ripaga l'uomo secondo il suo operato e fa trovare ad ognuno secondo la sua condotta</li>
      <li>In verità, Dio non agisce da ingiusto e l'Onnipotente non sovverte il diritto</li>
      <li>Chi mai gli ha affidato la terra e chi ha disposto il mondo intero</li>
      <li>Se egli richiamasse il suo spirito a sé e a sé ritraesse il suo soffio</li>
      <li>ogni carne morirebbe all'istante e l'uomo ritornerebbe in polvere</li>
      <li>Se hai intelletto, ascolta bene questo, porgi l'orecchio al suono delle mie parole</li>
      <li>Può mai governare chi odia il diritto? E tu osi condannare il Gran Giusto</li>
      <li>lui che dice ad un re: «Iniquo!» e ai principi: «Malvagi!»</li>
      <li>lui che non usa parzialità con i potenti e non preferisce al povero il ricco, perché tutti costoro sono opera delle sue mani</li>
      <li>In un istante muoiono e nel cuore della notte sono colpiti i potenti e periscono; e senza sforzo rimuove i tiranni</li>
      <li>poiché egli tiene gli occhi sulla condotta dell'uomo e vede tutti i suoi passi</li>
      <li>Non vi è tenebra, non densa oscurità, dove possano nascondersi i malfattori</li>
      <li>Poiché non si pone all'uomo un termine per comparire davanti a Dio in giudizio</li>
      <li>egli fiacca i potenti, senza fare inchieste, e colloca altri al loro posto</li>
      <li>Poiché conosce le loro opere, li travolge nella notte e sono schiacciati</li>
      <li>come malvagi li percuote, li colpisce alla vista di tutti</li>
      <li>perché si sono allontanati da lui e di tutte le sue vie non si sono curati</li>
      <li>sì da far giungere fino a lui il grido dell'oppresso e fargli udire il lamento dei poveri</li>
      <li>Se egli tace, chi lo può condannare? Se vela la faccia, chi lo può vedere? Ma sulle nazioni e sugli individui egli veglia</li>
      <li>perché non regni un uomo perverso, perché il popolo non abbia inciampi</li>
      <li>Si può dunque dire a Dio: «Porto la pena, senza aver fatto il male</li>
      <li>se ho peccato, mostramelo; se ho commesso l'iniquità, non lo farò più»</li>
      <li>Forse, secondo le tue idee dovrebbe ricompensare, perché tu rifiuti il suo giudizio? Poiché tu devi scegliere, non io, dì, dunque, quello che sai</li>
      <li>Gli uomini di senno mi diranno con l'uomo saggio che mi ascolta</li>
      <li>«Giobbe non parla con sapienza e le sue parole sono prive di senno»</li>
      <li>Bene, Giobbe sia esaminato fino in fondo, per le sue risposte da uomo empio</li>
      <li>perché aggiunge al suo peccato la rivolta, in mezzo a noi batte le mani e moltiplica le parole contro Dio</li>
    </ol>
  </li>
  <li>
    <ol>
      <li>Eliu riprese a dire</li>
      <li>Ti pare di aver pensato cosa giusta, quando dicesti: «Ho ragione davanti a Dio»</li>
      <li>O quando hai detto: «Che te ne importa? Che utilità ne ho dal mio peccato»</li>
      <li>Risponderò a te con discorsi e ai tuoi amici insieme con te</li>
      <li>Contempla il cielo e osserva, considera le nubi: sono più alte di te</li>
      <li>Se pecchi, che gli fai? Se moltiplichi i tuoi delitti, che danno gli arrechi</li>
      <li>Se tu sei giusto, che cosa gli dai o che cosa riceve dalla tua mano</li>
      <li>Su un uomo come te ricade la tua malizia, su un figlio d'uomo la tua giustizia</li>
      <li>Si grida per la gravità dell'oppressione, si invoca aiuto sotto il braccio dei potenti</li>
      <li>ma non si dice: «Dov'è quel Dio che mi ha creato, che concede nella notte canti di gioia</li>
      <li>che ci rende più istruiti delle bestie selvatiche, che ci fa più saggi degli uccelli del cielo?»</li>
      <li>Si grida, allora, ma egli non risponde di fronte alla superbia dei malvagi</li>
      <li>Certo è falso dire: «Dio non ascolta e l'Onnipotente non presta attenzione</li>
      <li>più ancora quando tu dici che non lo vedi, che la tua causa sta innanzi a lui e tu in lui speri</li>
      <li>così pure quando dici che la sua ira non punisce né si cura molto dell'iniquità</li>
      <li>Giobbe dunque apre invano la sua bocca e senza cognizione moltiplica le chiacchiere</li>
    </ol>
  </li>
  <li>
    <ol>
      <li>Eliu continuò a dire</li>
      <li>Abbi un po' di pazienza e io te lo dimostrerò, perché in difesa di Dio c'è altro da dire</li>
      <li>Prenderò da lontano il mio sapere e renderò giustizia al mio creatore</li>
      <li>poiché non è certo menzogna il mio parlare: un uomo di perfetta scienza è qui con te</li>
      <li>Ecco, Dio è grande e non si ritratta, egli è grande per fermezza di cuore</li>
      <li>Non lascia vivere l'iniquo e rende giustizia ai miseri</li>
      <li>Non toglie gli occhi dai giusti, li fa sedere sul trono con i re e li esalta per sempre</li>
      <li>Se talvolta essi sono avvinti in catene, se sono stretti dai lacci dell'afflizione</li>
      <li>fa loro conoscere le opere loro e i loro falli, perché superbi</li>
      <li>apre loro gli orecchi per la correzione e ordina che si allontanino dalla iniquità</li>
      <li>Se ascoltano e si sottomettono, chiuderanno i loro giorni nel benessere e i loro anni nelle delizie</li>
      <li>Ma se non vorranno ascoltare, di morte violenta periranno, spireranno senza neppure saperlo</li>
      <li>I perversi di cuore accumulano l'ira; non invocano aiuto, quando Dio li avvince in catene</li>
      <li>si spegne in gioventù la loro anima, e la loro vita all'età dei dissoluti</li>
      <li>Ma egli libera il povero con l'afflizione, gli apre l'udito con la sventura</li>
      <li>Anche te intende sottrarre dal morso dell'angustia: avrai in cambio un luogo ampio, non ristretto e la tua tavola sarà colma di vivande grasse</li>
      <li>Ma se colmi la misura con giudizi da empio, giudizio e condanna ti seguiranno</li>
      <li>La collera non ti trasporti alla bestemmia, l'abbondanza dell'espiazione non ti faccia fuorviare</li>
      <li>Può forse farti uscire dall'angustia il tuo grido, con tutti i tentativi di forza</li>
      <li>Non sospirare quella notte, in cui i popoli vanno al loro luogo</li>
      <li>Bada di non volgerti all'iniquità, poiché per questo sei stato provato dalla miseria</li>
      <li>Ecco, Dio è sublime nella sua potenza; chi come lui è temibile</li>
      <li>Chi mai gli ha imposto il suo modo d'agire o chi mai ha potuto dirgli: «Hai agito male?»</li>
      <li>Ricordati che devi esaltare la sua opera, che altri uomini hanno cantato</li>
      <li>Ogni uomo la contempla, il mortale la mira da lontano</li>
      <li>Ecco, Dio è così grande, che non lo comprendiamo: il numero dei suoi anni è incalcolabile</li>
      <li>Egli attrae in alto le gocce dell'acqua e scioglie in pioggia i suoi vapori</li>
      <li>che le nubi riversano e grondano sull'uomo in grande quantità</li>
      <li>Chi inoltre può comprendere la distesa delle nubi, i fragori della sua dimora</li>
      <li>Ecco, espande sopra di esso il suo vapore e copre le profondità del mare</li>
      <li>In tal modo sostenta i popoli e offre alimento in abbondanza</li>
      <li>Arma le mani di folgori e le scaglia contro il bersaglio</li>
      <li>Lo annunzia il suo fragore, riserva d'ira contro l'iniquità</li>
    </ol>
  </li>
  <li>
    <ol>
      <li>Per questo mi batte forte il cuore e mi balza fuori dal petto</li>
      <li>Udite, udite, il rumore della sua voce, il fragore che esce dalla sua bocca</li>
      <li>Il lampo si diffonde sotto tutto il cielo e il suo bagliore giunge ai lembi della terra</li>
      <li>dietro di esso brontola il tuono, mugghia con il suo fragore maestoso e nulla arresta i fulmini, da quando si è udita la sua voce</li>
      <li>mirabilmente tuona Dio con la sua voce opera meraviglie che non comprendiamo</li>
      <li>Egli infatti dice alla neve: «Cadi sulla terra» e alle piogge dirotte: «Siate violente»</li>
      <li>Rinchiude ogni uomo in casa sotto sigillo, perché tutti riconoscano la sua opera</li>
      <li>Le fiere si ritirano nei loro ripari e nelle loro tane si accovacciano</li>
      <li>Dal mezzogiorno avanza l'uragano e il freddo dal settentrione</li>
      <li>Al soffio di Dio si forma il ghiaccio e la distesa dell'acqua si congela</li>
      <li>Carica di umidità le nuvole e le nubi ne diffondono le folgori</li>
      <li>Egli le fa vagare dappertutto secondo i suoi ordini, perché eseguiscano quanto comanda loro sul mondo intero</li>
      <li>Le manda o per castigo della terra o in segno di bontà</li>
      <li>Porgi l'orecchio a questo, Giobbe, soffèrmati e considera le meraviglie di Dio</li>
      <li>Sai tu come Dio le diriga e come la sua nube produca il lampo</li>
      <li>Conosci tu come la nube si libri in aria, i prodigi di colui che tutto sa</li>
      <li>Come le tue vesti siano calde quando non soffia l'austro e la terra riposa</li>
      <li>Hai tu forse disteso con lui il firmamento, solido come specchio di metallo fuso</li>
      <li>Insegnaci che cosa dobbiamo dirgli. Noi non parleremo per l'oscurità</li>
      <li>Gli si può forse ordinare: «Parlerò io?». O un uomo può dire che è sopraffatto</li>
      <li>Ora diventa invisibile la luce, oscurata in mezzo alle nubi: ma tira il vento e le spazza via</li>
      <li>Dal nord giunge un aureo chiarore, intorno a Dio è tremenda maestà</li>
      <li>L}Onnipotente noi non lo possiamo raggiungere, sublime in potenza e rettitudine e grande per giustizia: egli non ha da rispondere</li>
      <li>Perciò gli uomini lo temono: a lui la venerazione di tutti i saggi di mente</li>
    </ol>
  </li>
  <li>
    <ol>
      <li>Il Signore rispose a Giobbe di mezzo al turbine</li>
      <li>Chi è costui che oscura il consiglio con parole insipienti</li>
      <li>Cingiti i fianchi come un prode, io t'interrogherò e tu mi istruirai</li>
      <li>Dov'eri tu quand'io ponevo le fondamenta della terra? Dillo, se hai tanta intelligenza</li>
      <li>Chi ha fissato le sue dimensioni, se lo sai, o chi ha teso su di essa la misura</li>
      <li>Dove sono fissate le sue basi o chi ha posto la sua pietra angolare</li>
      <li>mentre gioivano in coro le stelle del mattino e plaudivano tutti i figli di Dio</li>
      <li>Chi ha chiuso tra due porte il mare, quando erompeva uscendo dal seno materno</li>
      <li>quando lo circondavo di nubi per veste e per fasce di caligine folta</li>
      <li>Poi gli ho fissato un limite e gli ho messo chiavistello e port</li>
      <li>e ho detto: «Fin qui giungerai e non oltre e qui s'infrangerà l'orgoglio delle tue onde»</li>
      <li>Da quando vivi, hai mai comandato al mattino e assegnato il posto all'aurora</li>
      <li>perché essa afferri i lembi della terra e ne scuota i malvagi</li>
      <li>Si trasforma come creta da sigillo e si colora come un vestito</li>
      <li>E' sottratta ai malvagi la loro luce ed è spezzato il braccio che si alza a colpire</li>
      <li>Sei mai giunto alle sorgenti del mare e nel fondo dell'abisso hai tu passeggiato</li>
      <li>Ti sono state indicate le porte della morte e hai visto le porte dell'ombra funerea</li>
      <li>Hai tu considerato le distese della terra? Dillo, se sai tutto questo</li>
      <li>Per quale via si va dove abita la luce e dove hanno dimora le tenebr</li>
      <li>perché tu le conduca al loro dominio o almeno tu sappia avviarle verso la loro casa</li>
      <li>Certo, tu lo sai, perché allora eri nato e il numero dei tuoi giorni è assai grande</li>
      <li>Sei mai giunto ai serbatoi della neve, hai mai visto i serbatoi della grandine</li>
      <li>che io riserbo per il tempo della sciagura, per il giorno della guerra e della battaglia</li>
      <li>Per quali vie si espande la luce, si diffonde il vento d'oriente sulla terra</li>
      <li>Chi ha scavato canali agli acquazzoni e una strada alla nube tonante</li>
      <li>per far piovere sopra una terra senza uomini, su un deserto dove non c'è nessuno</li>
      <li>per dissetare regioni desolate e squallide e far germogliare erbe nella steppa</li>
      <li>Ha forse un padre la pioggia? O chi mette al mondo le gocce della rugiada</li>
      <li>Dal seno di chi è uscito il ghiaccio e la brina del cielo chi l'ha generata</li>
      <li>Come pietra le acque induriscono e la faccia dell'abisso si raggela</li>
      <li>Puoi tu annodare i legami delle Plèiadi o sciogliere i vincoli di Orione</li>
      <li>Fai tu spuntare a suo tempo la stella del mattino o puoi guidare l'Orsa insieme con i suoi figli</li>
      <li>Conosci tu le leggi del cielo o ne applichi le norme sulla terra</li>
      <li>Puoi tu alzare la voce fino alle nubi e farti coprire da un rovescio di acqua</li>
      <li>Scagli tu i fulmini e partono dicendoti: «Eccoci!»</li>
      <li>Chi ha elargito all'ibis la sapienza o chi ha dato al gallo intelligenza</li>
      <li>Chi può con sapienza calcolare le nubi e chi riversa gli otri del cielo</li>
      <li>quando si fonde la polvere in una massa e le zolle si attaccano insieme</li>
      <li>Vai tu a caccia di preda per la leonessa e sazi la fame dei leoncini</li>
      <li>quando sono accovacciati nelle tane o stanno in agguato fra le macchie</li>
      <li>Chi prepara al corvo il suo pasto, quando i suoi nati gridano verso Dio e vagano qua e là per mancanza di cibo</li>
    </ol>
  </li>
  <li>
    <ol>
      <li>Sai tu quando figliano le camozze e assisti al parto delle cerve</li>
      <li>Conti tu i mesi della loro gravidanza e sai tu quando devono figliare</li>
      <li>Si curvano e depongono i figli, metton fine alle loro doglie</li>
      <li>Robusti sono i loro figli, crescono in campagna, partono e non tornano più da esse</li>
      <li>Chi lascia libero l'asino selvatico e chi scioglie i legami dell'ònagro</li>
      <li>al quale ho dato la steppa per casa e per dimora la terra salmastra</li>
      <li>Del fracasso della città se ne ride e gli urli dei guardiani non ode</li>
      <li>Gira per le montagne, sua pastura, e va in cerca di quanto è verde</li>
      <li>Il bufalo si lascerà piegare a servirti o a passar la notte presso la tua greppia</li>
      <li>Potrai legarlo con la corda per fare il solco o fargli erpicare le valli dietro a te</li>
      <li>Ti fiderai di lui, perché la sua forza è grande e a lui affiderai le tue fatiche</li>
      <li>Conterai su di lui, che torni e raduni la tua messe sulla tua aia</li>
      <li>L'ala dello struzzo batte festante, ma è forse penna e piuma di cicogna</li>
      <li>Abbandona infatti alla terra le uova e sulla polvere le lascia riscaldare</li>
      <li>Dimentica che un piede può schiacciarle, una bestia selvatica calpestarle</li>
      <li>Tratta duramente i figli, come se non fossero suoi, della sua inutile fatica non si affanna</li>
      <li>perché Dio gli ha negato la saggezza e non gli ha dato in sorte discernimento</li>
      <li>Ma quando giunge il saettatore, fugge agitando le ali: si beffa del cavallo e del suo cavaliere</li>
      <li>Puoi tu dare la forza al cavallo e vestire di fremiti il suo collo</li>
      <li>Lo fai tu sbuffare come un fumaiolo? Il suo alto nitrito incute spavento</li>
      <li>Scalpita nella valle giulivo e con impeto va incontro alle armi</li>
      <li>Sprezza la paura, non teme, né retrocede davanti alla spada</li>
      <li>Su di lui risuona la faretra, il luccicar della lancia e del dardo</li>
      <li>Strepitando, fremendo, divora lo spazio e al suono della tromba più non si tiene</li>
      <li>Al primo squillo grida: «Aah!...» e da lontano fiuta la battaglia, gli urli dei capi, il fragor della mischia</li>
      <li>Forse per il tuo senno si alza in volo lo sparviero e spiega le ali verso il sud</li>
      <li>O al tuo comando l'aquila s'innalza e pone il suo nido sulle alture</li>
      <li>Abita le rocce e passa la notte sui denti di rupe o sui picchi</li>
      <li>Di lassù spia la preda, lontano scrutano i suoi occhi</li>
      <li>I suoi aquilotti succhiano il sangue e dove sono cadaveri, là essa si trova</li>
    </ol>
  </li>
  <li>
    <ol>
      <li>Il Signore riprese e disse a Giobbe</li>
      <li>Il censore vorrà ancora contendere con l'Onnipotente? L'accusatore di Dio risponda</li>
      <li>Giobbe rivolto al Signore disse</li>
      <li>Ecco, sono ben meschino: che ti posso rispondere? Mi metto la mano sulla bocca</li>
      <li>Ho parlato una volta, ma non replicherò. ho parlato due volte, ma non continuerò</li>
      <li>Allora il Signore rispose a Giobbe di mezzo al turbine e disse</li>
      <li>Cingiti i fianchi come un prode: io t'interrogherò e tu mi istruirai</li>
      <li>Oseresti proprio cancellare il mio giudizio e farmi torto per avere tu ragione</li>
      <li>Hai tu un braccio come quello di Dio e puoi tuonare con voce pari alla sua</li>
      <li>Ornati pure di maestà e di sublimità, rivestiti di splendore e di gloria</li>
      <li>diffondi i furori della tua collera, mira ogni superbo e abbattilo</li>
      <li>mira ogni superbo e umilialo, schiaccia i malvagi ovunque si trovino</li>
      <li>nascondili nella polvere tutti insieme, rinchiudili nella polvere tutti insieme</li>
      <li>anch'io ti loderò, perché hai trionfato con la destra</li>
      <li>Ecco, l'ippopotamo, che io ho creato al pari di te, mangia l'erba come il bue</li>
      <li>Guarda, la sua forza è nei fianchi e il suo vigore nel ventre</li>
      <li>Rizza la coda come un cedro, i nervi delle sue cosce s'intrecciano saldi</li>
      <li>le sue vertebre, tubi di bronzo, le sue ossa come spranghe di ferro</li>
      <li>Esso è la prima delle opere di Dio; il suo creatore lo ha fornito di difesa</li>
      <li>I monti gli offrono i loro prodotti e là tutte le bestie della campagna si trastullano</li>
      <li>Sotto le piante di loto si sdraia, nel folto del canneto della palude</li>
      <li>Lo ricoprono d'ombra i loti selvatici, lo circondano i salici del torrente</li>
      <li>Ecco, si gonfi pure il fiume: egli non trema, è calmo, anche se il Giordano gli salisse fino alla bocca</li>
      <li>Chi potrà afferarlo per gli occhi, prenderlo con lacci e forargli le narici</li>
      <li>Puoi tu pescare il Leviatan con l'amo e tener ferma la sua lingua con una corda</li>
      <li>ficcargli un giunco nelle narici e forargli la mascella con un uncino</li>
      <li>Ti farà forse molte suppliche e ti rivolgerà dolci parole</li>
      <li>Stipulerà forse con te un'alleanza, perché tu lo prenda come servo per sempre</li>
      <li>Scherzerai con lui come un passero, legandolo per le tue fanciulle</li>
      <li>Lo metteranno in vendita le compagnie di pesca, se lo divideranno i commercianti</li>
      <li>Crivellerai di dardi la sua pelle e con la fiocina la sua testa</li>
      <li>Metti su di lui la mano: al ricordo della lotta, non rimproverai</li>
    </ol>
  </li>
  <li>
    <ol>
      <li>Ecco, la tua speranza è fallita, al solo vederlo uno stramazza</li>
      <li>Nessuno è tanto audace da osare eccitarlo e chi mai potrà star saldo di fronte a lui</li>
      <li>Chi mai lo ha assalito e si è salvato? Nessuno sotto tutto il cielo</li>
      <li>Non tacerò la forza delle sue membra: in fatto di forza non ha pari</li>
      <li>Chi gli ha mai aperto sul davanti il manto di pelle e nella sua doppia corazza chi può penetrare</li>
      <li>Le porte della sua bocca chi mai ha aperto? Intorno ai suoi denti è il terrore</li>
      <li>Il suo dorso è a lamine di scudi, saldate con stretto suggello</li>
      <li>l'una con l'altra si toccano, sì che aria fra di esse non passa</li>
      <li>ognuna aderisce alla vicina, sono compatte e non possono separarsi</li>
      <li>Il suo starnuto irradia luce e i suoi occhi sono come le palpebre dell'aurora</li>
      <li>Dalla sua bocca partono vampate, sprizzano scintille di fuoco</li>
      <li>Dalle sue narici esce fumo come da caldaia, che bolle sul fuoco</li>
      <li>Il suo fiato incendia carboni e dalla bocca gli escono fiamme</li>
      <li>Nel suo collo risiede la forza e innanzi a lui corre la paura</li>
      <li>Le giogaie della sua carne son ben compatte, sono ben salde su di lui, non si muovono</li>
      <li>Il suo cuore è duro come pietra, duro come la pietra inferiore della macina</li>
      <li>Quando si alza, si spaventano i forti e per il terrore restano smarriti</li>
      <li>La spada che lo raggiunge non vi si infigge, né lancia, né freccia né giavellotto</li>
      <li>stima il ferro come paglia, il bronzo come legno tarlato</li>
      <li>Non lo mette in fuga la freccia, in pula si cambian per lui le pietre della fionda</li>
      <li>Come stoppia stima una mazza e si fa beffe del vibrare dell'asta</li>
      <li>Al disotto ha cocci acuti e striscia come erpice sul molle terreno</li>
      <li>Fa ribollire come pentola il gorgo, fa del mare come un vaso da unguenti</li>
      <li>Dietro a sé produce una bianca scia e l'abisso appare canuto</li>
      <li>Nessuno sulla terra è pari a lui, fatto per non aver paura</li>
      <li>Lo teme ogni essere più altero; egli è il re su tutte le fiere più superbe</li>
    </ol>
  </li>
  <li>
    <ol>
      <li>Allora Giobbe rispose al Signore e disse</li>
      <li>Comprendo che puoi tutto e che nessuna cosa è impossibile per te</li>
      <li>Chi è colui che, senza aver scienza, può oscurare il tuo consiglio? Ho esposto dunque senza discernimento cose troppo superiori a me, che io non comprendo</li>
      <li>«Ascoltami e io parlerò, io t'interrogherò e tu istruiscimi»</li>
      <li>Io ti conoscevo per sentito dire, ma ora i miei occhi ti vedono</li>
      <li>Perciò mi ricredo e ne provo pentimento sopra polvere e cenere</li>
      <li>Dopo che il Signore aveva rivolto queste parole a Giobbe, disse a Elifaz il Temanita: «La mia ira si è accesa contro di te e contro i tuoi due amici, perché non avete detto di me cose rette come il mio servo Giobbe</li>
      <li>Prendete dunque sette vitelli e sette montoni e andate dal mio servo Giobbe e offriteli in olocausto per voi; il mio servo Giobbe pregherà per voi, affinché io, per riguardo a lui, non punisca la vostra stoltezza, perché non avete detto di me cose rette come il mio servo Giobbe»</li>
      <li>Elifaz il Temanita, Bildad il Suchita e Zofar il Naamatita andarono e fecero come loro aveva detto il Signore e il Signore ebbe riguardo di Giobbe</li>
      <li>Dio ristabilì Giobbe nello stato di prima, avendo egli pregato per i suoi amici; accrebbe anzi del doppio quanto Giobbe aveva posseduto</li>
      <li>Tutti i suoi fratelli, le sue sorelle e i suoi conoscenti di prima vennero a trovarlo e mangiarono pane in casa sua e lo commiserarono e lo consolarono di tutto il male che il Signore aveva mandato su di lui e gli regalarono ognuno una piastra e un anello d'oro</li>
      <li>Il Signore benedisse la nuova condizione di Giobbe più della prima ed egli possedette quattordicimila pecore e seimila cammelli, mille paia di buoi e mille asine</li>
      <li>Ebbe anche sette figli e tre figlie</li>
      <li>A una mise nome Colomba, alla seconda Cassia e alla terza Fiala di stibio</li>
      <li>In tutta la terra non si trovarono donne così belle come le figlie di Giobbe e il loro padre le mise a parte dell'eredità insieme con i loro fratelli</li>
      <li>Dopo tutto questo, Giobbe visse ancora centoquarant'anni e vide figli e nipoti di quattro generazioni</li>
      <li>Poi Giobbe morì, vecchio e sazio di giorni</li>
    </ol>
  </li>
</ol>