<ol>
  <li>
    <ol>
      <li>Keďže sa už mnohí podujali po poriadku sostaviť rozpravu o veciach, ktoré sa udialy u nás,</li>
      <li>ako nám to podali tí, ktorí boli od prvopočiatku očitými svedkami a služobníkmi slova,</li>
      <li>videlo sa dobrým aj mne, ktorý som odhora všetko dôkladne sledoval, napísať ti to zaradom, výborný Teofile,</li>
      <li>aby si náležite poznal istotu vecí, ktorým ťa učili.</li>
      <li>Za dní Heródesa kráľa nad Judskom, bol nejaký kňaz, menom Zachariáš, z triedy Abiášovej, a jeho manželka bola z dcér Áronových, ktorej bolo meno Alžbeta.</li>
      <li>Obidvaja boli spravedliví pred Bohom chodiac vo všetkých prikázaniach a ustanoveniach Pánových bezúhonní.</li>
      <li>A nemali dieťaťa, pretože Alžbeta bola neplodná, a boli už obidvaja pokročilí vo svojich dňoch.</li>
      <li>A stalo sa, keď konal kňazskú službu v poriadku svojej triedy pred Bohom,</li>
      <li>že podľa obyčaje kňazského úradu dostal losom, aby kadil, vojdúc do chrámu Pánovho.</li>
      <li>A všetko množstvo ľudu modlilo sa vonku v hodinu kadenia.</li>
      <li>A ukázal sa mu anjel Pánov stojac po pravej strane oltára na kadenie.</li>
      <li>A keď ho uvidel Zachariáš zľakol sa, a bázeň pripadla na neho.</li>
      <li>Ale anjel mu povedal: Neboj sa, Zachariášu lebo tvoja prosba je vyslyšaná, a tvoja manželka, Alžbeta, ti porodí syna, a nazovieš jeho meno Ján.</li>
      <li>A budeš mať radosť a plesanie, a mnohí sa budú radovať jeho narodeniu;</li>
      <li>lebo bude veľký pred Pánom a vína ani nijakého nápoja opojného nebude nikdy piť a Svätým Duchom bude naplnený ešte od života svojej matky.</li>
      <li>A mnohých zo synov Izraelových obráti k Pánovi, ich Bohu.</li>
      <li>A on sám pojde pred ním v duchu a v moci Eliášovej obrátiť srdcia otcov na deti a neposlušných k rozumnosti spravedlivých, aby prihotovil Pánovi pripravený ľud.</li>
      <li>A Zachariáš povedal anjelovi: Po čom to poznám? Lebo ja som už starý, aj moja manželka je pokročilá vo svojich dňoch.</li>
      <li>Vtedy odpovedal anjel a riekol mu: Ja som Gabriel, ktorý stojím pred Bohom, a som poslaný na to, aby som hovoril s tebou a zvestoval ti tieto radostné veci.</li>
      <li>Nuž hľa, budeš mlčať, nemý, a nebudeš môcť prehovoriť až do toho dňa, keď sa to všetko stane, pretože si neuveril mojim slovám, ktoré sa naplnia svojím časom.</li>
      <li>A ľud očakával Zachariáša a divil sa, keď predlieval v chráme.</li>
      <li>A keď vyšiel, nemohol k nim prehovoriť, a poznali, že videl videnie v chráme, lebo im dával náveštie a zostal nemý.</li>
      <li>A stalo sa, keď sa vyplnily dni jeho bohoslužby, že odišiel do svojho domu.</li>
      <li>A po tých dňoch počala Alžbeta, jeho manželka, a kryla sa päť mesiacov</li>
      <li>a hovorila: Takto mi učinil Pán vo dňoch, v ktorých pohliadol na mňa, aby odňal moje pohanenie medzi ľuďmi.</li>
      <li>Potom v šiestom mesiaci bol poslaný anjel Gabriel od Boha do galilejského mesta, ktorému je meno Nazaret,</li>
      <li>k panne, zasnúbenej mužovi, ktorému bolo meno Jozef, z domu Dávidovho, a meno panny bolo Mária.</li>
      <li>A keď vošiel ku nej anjel, povedal: Raduj sa, obdarená milosťou! Pán s tebou, ty požehnaná medzi ženami!</li>
      <li>A ona vidiac ho zľakla sa nad jeho rečou a rozmýšľala, jaký to má byť pozdrav.</li>
      <li>Ale anjel jej povedal: Neboj sa Mária, lebo si našla milosť u Boha</li>
      <li>a hľa, počneš v živote a porodíš syna a nazovieš jeho meno Ježiš.</li>
      <li>Ten bude veľký a bude sa volať Synom Najvyššieho. A Pán Bôh mu dá trón Dávida, jeho otca,</li>
      <li>a bude kraľovať nad domom Jakobovým až na veky, a jeho kráľovstvu nebude konca.</li>
      <li>A Mária povedala anjelovi: Jako sa to stane, keď neznám muža?</li>
      <li>A anjel odpovedal a riekol jej: Svätý Duch prijde na teba, a moc Najvyššieho ti zatôni, a preto aj to splodené sväté bude sa volať Syn Boží.</li>
      <li>A hľa, Alžbeta, tvoja pokrevná, aj ona počala syna vo svojej starobe, a toto jej je už šiesty mesiac, tej, ktorú volajú neplodnou,</li>
      <li>lebo u Boha nebude nemožným niktoré slovo.</li>
      <li>Vtedy povedala Mária: Hľa, som dievka Pánova; nech sa mi tedy stane podľa tvojho slova. A anjel odišiel od nej.</li>
      <li>A v tých dňoch vstala Mária a ponáhľajúc sa išla na vrchy, do mesta Júdovho.</li>
      <li>A vošla do domu Zachariášovho a pozdravila Alžbetu.</li>
      <li>A stalo sa, keď počula Alžbeta pozdrav Máriin, že poskočilo nemluvňa v jej živote, a Alžbeta bola razom naplnená Svätým Duchom</li>
      <li>a zvolala veľkým hlasom a riekla: Požehnaná ty medzi ženami a požehnaný plod tvojho života!</li>
      <li>Odkiaľ mi to, aby prišla ku mne matka môjho Pána?!</li>
      <li>Lebo hľa, jako zavznel hlas tvojho pozdravu v moje uši, s plesotom poskočilo nemluvňa v mojom živote,</li>
      <li>a blahoslavená tá, ktorá uverila, lebo sa naplní to, čo jej bolo hovorené od Pána.</li>
      <li>A Mária riekla: Moja duša zvelebuje Pána,</li>
      <li>a môj duch plesá nad Bohom, mojím Spasiteľom</li>
      <li>pretože pohliadol na poníženie svojej dievky. Lebo hľa, odteraz ma budú blahoslaviť všetky pokolenia,</li>
      <li>pretože mi učinil veľké veci ten Mocný, a sväté je jeho meno,</li>
      <li>a jeho milosrdenstvo do pokolení a pokolení tým, ktorí sa ho boja.</li>
      <li>Dokázal silu svojím ramenom, rozptýlil pyšných mysľou ich srdca,</li>
      <li>svrhnul mocnárov s trónov a povýšil ponížených,</li>
      <li>lačných naplnil dobrými vecami a bohatých poslal preč prázdnych.</li>
      <li>Zaujal sa Izraela, svojho služobníka, aby sa rozpamätal na svoje milosrdenstvo,</li>
      <li>tak ako hovoril našim otcom, na milosrdenstvo, sľúbené Abrahámovi a jeho semenu na večnosť.</li>
      <li>A Mária zostala s ňou asi tri mesiace a potom sa navrátila do svojho domu.</li>
      <li>A Alžbete sa naplnil čas, aby porodila, i porodila syna.</li>
      <li>A počuli okolní súsedia i jej príbuzní, že jej učinil Pán svoje veľké milosrdenstvo, a radovali sa s ňou.</li>
      <li>Potom stalo sa ôsmeho dňa, že prišli obrezať dieťatko a volali ho po mene jeho otca Zachariášom.</li>
      <li>Ale jeho matka odpovedala a riekla: Nie, ale sa bude volať Ján.</li>
      <li>A povedali jej: Veď nie je nikoho z tvojho príbuzenstva, kto by sa volal tým menom!</li>
      <li>A dávali náveštie jeho otcovi, jako by asi chcel, aby sa volal.</li>
      <li>A on si vypýtal tabuľku a napísal: Ján je jeho meno. A všetci sa divili.</li>
      <li>A naskutku sa otvorily jeho ústa i jeho jazyk, a hovoril dobrorečiac Bohu.</li>
      <li>Vtedy prišla bázeň na všetkých, ktorí bývali okolo nich, a po celom tom vrchovatom kraji judskom hovorilo sa o všetkých týchto veciach.</li>
      <li>A všetci, ktorí to počuli, složili to vo svojom srdci a hovorili: Čo to len bude z toho dieťaťa! A ruka Pánova bola s ním.</li>
      <li>A Zachariáš, jeho otec, bol razom naplnený Svätým Duchom a prorokoval:</li>
      <li>Požehnaný Pán Bôh Izraelov, že navštívil a učinil vykúpenie svojmu ľudu</li>
      <li>a vyzdvihol nám roh spasenia v dome Dávida, svojho služobníka, -</li>
      <li>jako hovoril skrze ústa svojich svätých od veku prorokov -</li>
      <li>spasenie z moci našich nepriateľov a z ruky všetkých tých, ktorí nás nenávidia,</li>
      <li>aby učinil milosrdenstvo našim otcom a rozpamätal sa na svoju svätú smluvu,</li>
      <li>na prísahu, ktorú prisahal Abrahámovi, nášmu otcovi, že nám dá,</li>
      <li>aby sme vytrhnutí súc z ruky svojich nepriateľov slúžili jemu bez strachu</li>
      <li>v svätosti a v spravedlivosti pred ním po všetky dni svojho života.</li>
      <li>A ty, dieťatko, budeš sa volať prorokom Najvyššieho, lebo pojdeš pred tvárou Pánovou prihotoviť jeho cesty,</li>
      <li>dať jeho ľudu známosť spasenia, záležajúceho v odpustení ich hriechov</li>
      <li>pre vnútornosti milosrdenstva nášho Boha, ktorými nás navštívil východ z výsosti,</li>
      <li>aby sa ukázal tým, ktorí sedia vo tme a v tôni smrti, aby upravil naše nohy na cestu pokoja.</li>
      <li>A dieťatko rástlo a silnelo duchom a bolo na pustinách až do dňa svojho ukázania sa Izraelovi.</li>
    </ol>
  </li>
  <li>
    <ol>
      <li>A stalo sa v tých dňoch, že vyšiel rozkaz od cisára Augusta, aby bol popísaný celý svet.</li>
      <li>(Tento prvý popis sa udial vtedy, keď bol Cyrenius vladárom nad Sýriou).</li>
      <li>A išli všetci, aby sa zapísali, každý do svojho vlastného mesta.</li>
      <li>A tak odišiel aj Jozef od Galilee z mesta Nazareta hore do Judska, do mesta Dávidovho, ktoré sa volá Betlehem, pretože bol z domu a z čeľade Dávidovej,</li>
      <li>aby sa zapísal s Máriou, sebe zasnúbenou manželkou tehotnou.</li>
      <li>A stalo sa, keď tam boli, že sa naplnily dni aby porodila.</li>
      <li>A porodila svojho prvorodeného syna a zavinula ho do plienok a uložila ho v jasliach, pretože nemali miesta v uchýlišti.</li>
      <li>A pastieri boli v tom istom kraji nocujúc na poli a zamieňajúc sa po strážach strážili vnoci nad svojím stádom.</li>
      <li>A hľa, razom sa postavil anjel Pánov vedľa nich, a sláva Pánova ich osvietila, a báli sa veľkou bázňou.</li>
      <li>Ale anjel im povedal: Nebojte sa, lebo hľa, zvestujem vám velikú radosť, ktorá bude všetkému ľudu,</li>
      <li>lebo narodil sa vám dnes Spasiteľ, ktorý je Kristus, Pán, v meste Dávidovom.</li>
      <li>A toto vám bude znamením: najdete nemluvniatko zavinuté v plienkach a ležiace v jasliach.</li>
      <li>A zrazu sa zjavilo s anjelom množstvo nebeského vojska chváliacich Boha a hovoriacich:</li>
      <li>Sláva na výsostiach Bohu a na zemi pokoj, v ľuďoch zaľúbenie!</li>
      <li>A stalo sa, keď odišli od nich anjeli do neba, že si povedali mužovia, tí pastieri: Nože poďme až do Betlehema a vidzme, čo sa to stalo, čo nám to oznámil Pán!</li>
      <li>A prišli poponáhľajúc sa a našli Máriu i Jozefa i nemluvniatko, ležiace v jasliach.</li>
      <li>A keď uvideli, rozhlasovali všade, čo im bolo hovorené o tom dieťatku.</li>
      <li>A všetci, ktorí to počuli, divili sa tomu, čo im bolo hovorené od pastierov.</li>
      <li>Ale Mária zachovávala všetky tie slová a uvažovala o nich vo svojom srdci.</li>
      <li>A pastieri sa navrátili oslavujúc a chváliac Boha za všetko, čo počuli a videli, tak ako im to bolo hovorené.</li>
      <li>A keď sa naplnilo osem dní, aby bolo obrezané dieťatko, nazvali jeho meno Ježiš, ktorým bolo nazvané od anjela, prv ako sa bolo počalo v živote.</li>
      <li>A keď sa naplnily dni jej očisťovania podľa zákona Mojžišovho, doniesli ho hore do Jeruzalema, aby ho predstavili Pánovi,</li>
      <li>jako je napísané v zákone Pánovom, že všetko mužského pohlavia, čo otvára život, bude sa volať svätým Pánovi,</li>
      <li>a aby dali obeť podľa toho, čo je povedané v zákone Pánovom: dvoje hrdličiek alebo dve holúbätá.</li>
      <li>A hľa, bol v Jeruzaleme človek, ktorému bolo meno Simeon. Bol to človek spravedlivý a pobožný, očakávajúci potešenie Izraelovo, a Svätý Duch bol na ňom.</li>
      <li>A bolo mu zjavené od Svätého Ducha, že neuzrie smrti prv, ako by uvidel Krista Pánovho.</li>
      <li>A prišiel v Duchu do chrámu. A keď uvodili rodičia dieťatko Ježiša, aby vzťahom na neho urobili podľa obyčaje zákona,</li>
      <li>vzal ho na ramená a dobrorečil Bohu a povedal:</li>
      <li>Teraz prepúšťaš svojho služobníka, Samovládca, podľa svojho slova, v pokoji,</li>
      <li>lebo moje oči videly tvoje spasenie,</li>
      <li>ktoré si prihotovil pred tvárou všetkých ľudí,</li>
      <li>svetlo na zjavenie národom a slávu svojho ľudu Izraela.</li>
      <li>A Jozef a jeho matka sa divili tomu, čo sa hovorilo o ňom.</li>
      <li>A Simeon ich požehnal a povedal Márii, jeho matke: Hľa, tento je položený na pád a na povstanie mnohých v Izraelovi a na znamenie, ktorému budú protirečiť -</li>
      <li>aj tvoju vlastnú dušu prenikne meč -, aby boli zjavené myšlienky z mnohých sŕdc.</li>
      <li>A bola istá Anna, prorokyňa, dcéra Fanuelova, z pokolenia Aserovho, pokročilá vo mnohých dňoch, ktorá žila s mužom sedem rokov od svojho panenstva.</li>
      <li>A tá bola vdovou až do osemdesiatich štyroch rokov, ktorá neodchádzala z chrámu pôstami a prosbami slúžiac Bohu dňom i nocou.</li>
      <li>Tá prišla v tú istú hodinu a chválila Boha a vravela o ňom všetkým, ktorí očakávali vykúpenie v Jeruzaleme.</li>
      <li>A keď vykonali všetko podľa zákona Pánovho, navrátili sa do Galilee, do svojho mesta, Nazareta.</li>
      <li>A dieťatko rástlo a silnelo duchom, plnené súc múdrosťou, a milosť Božia bola obrátená naň.</li>
      <li>A jeho rodičia chodievali každého roku na veľkonočný sviatok hore do Jeruzalema.</li>
      <li>A keď mu bolo dvanásť rokov, a keď išli oni hore do Jeruzalema podľa obyčaje toho sviatku</li>
      <li>a keď potom vybudli tam tie dni a vracali sa domov, chlapec Ježiš zostal v Jeruzaleme, a Jozef a jeho matka nevedeli o tom.</li>
      <li>Ale domnievajúc sa, že je medzi spolucestujúcimi, odišli deň cesty a hľadali ho medzi príbuznými a známymi.</li>
      <li>A keď ho nenašli, vrátili sa do Jeruzalema a hľadali ho.</li>
      <li>A stalo sa po troch dňoch, že ho našli v chráme sedieť medzi učiteľmi počúvať ich a opytovať sa ich.</li>
      <li>A všetci, ktorí ho počúvali, žasli nad jeho rozumnosťou a nad jeho odpoveďami.</li>
      <li>A keď ho uvideli, užasli, a jeho matka mu povedala: Dieťa, čo si nám to tak urobil? Hľa, tvoj otec i ja sme ťa s bolesťou hľadali.</li>
      <li>A on im povedal: Čo to, že ste ma hľadali? Či ste nevedeli, že musím byť vo veciach svojho Otca?</li>
      <li>Ale oni nerozumeli slovu, ktoré im hovoril.</li>
      <li>A odišiel s nimi dolu a prišiel do Nazareta a poddával sa im. A jeho matka zachovávala všetky tie reči vo svojom srdci.</li>
      <li>A Ježiš prospieval múdrosťou a vzrastom a milosťou u Boha aj u ľudí.</li>
    </ol>
  </li>
  <li>
    <ol>
      <li>A v pätnástom roku panovania cisára Tiberia, keď bol Pontský Pilát vladárom v Judsku a Heródes tetrarchom v Galilei a Filip, jeho brat, tetrarchom v Iturei a v Trachonitidskej krajine a Lyzaniáš tetrarchom v Abyléne,</li>
      <li>za najvyššieho kňaza Annáša a Kaifáša stalo sa slovo Božie k Jánovi, synovi Zachariášovmu, na púšti.</li>
      <li>A pochodil po celom okolí Jordánskom kážuc krst pokánia na odpustenie hriechov,</li>
      <li>ako je napísané v knihe slov proroka Izaiáša: Hlas volajúceho na púšti: Prihotovte cestu Pánovu, čiňte priame jeho chodníky!</li>
      <li>Každé údolie bude vyplnené, a každý vrch a breh bude snížený, a bude to, čo je krivé, priamym a nerovné bude hladkými cestami,</li>
      <li>a každé telo uvidí spasenie Božie.</li>
      <li>A hovoril zástupom, ktoré vychádzaly, aby sa mu daly pokrstiť: Plemä vreteníc, ktože vám ukázal, aby ste utiekli budúcemu hnevu?</li>
      <li>Tedy neste ovocie, hodné pokánia! A nezačnite hovoriť sami v sebe: Veď otca máme Abraháma! Lebo vám hovorím, že Bôh môže i z týchto kameňov vzbudiť Abrahámovi deti.</li>
      <li>A už je aj sekera priložená na koreň stromov. Každý teda strom, ktorý nerodí dobrého ovocia, vytínajú a hádžu na oheň.</li>
      <li>A zástupy sa ho pýtaly a vravely: Čože teda budeme robiť?</li>
      <li>A on odpovedal a vravel im: Kto má dvoje sukieň, nech udelí tomu, kto nemá, a ten, kto má jedlá, nech činí podobne!</li>
      <li>A prišli aj colní dať sa pokrstiť a povedali mu: Učiteľu, čo budeme robiť?</li>
      <li>A on im povedal: Nič viacej nevyberajte nad to, čo vám je nariadené!</li>
      <li>A pýtali sa ho aj vojaci a hovorili: A my čo budeme robiť? A povedal im: Nikoho nezastrašujte a tak nezdierajte ani nerobte ničoho podvodne a majte dosť na svojom plate.</li>
      <li>A keď očakával ľud, a všetci rozmýšľali vo svojom srdci o Jánovi, či nie je asi on Kristus,</li>
      <li>odpovedal Ján všetkým a riekol: Ja vás krstím vodou, ale ide mocnejší odo mňa, ktorému nie som hoden rozviazať remienok na jeho obuvi; ten vás bude krstiť Svätým Duchom a ohňom;</li>
      <li>ktorého vejačka je v jeho ruke, a prečistí svoje humno a shromaždí pšenicu do svojej obilnice, ale plevy bude páliť neuhasiteľným ohňom.</li>
      <li>A tak aj vzhľadom na mnohé iné veci napomínal a tak zvestoval ľudu evanjelium.</li>
      <li>Ale Heródes, tetrarcha, súc trestaný od neho pre Heródiadu, ženu Filipa, svojho brata, a pre všetky zlé skutky, ktoré páchal Heródes,</li>
      <li>pridal ku všetkému tomu ešte aj to, že zatvoril Jána do žalára.</li>
      <li>A stalo sa v tom, keď sa krstil všetok ľud, a keď bol pokrstený i Ježiš a modlil sa, že sa razom otvorilo nebo,</li>
      <li>a Svätý Duch sostúpil v telesnej podobe, jako čo by holubica, na neho, a hlas zavznel z neba, ktorý hovoril: Ty si ten môj milovaný Syn, v tebe sa mi zaľúbilo.</li>
      <li>A on, Ježiš, začínajúc kázať mal tak asi tridsať rokov, súc, ako sa myslelo, synom Jozefovým, ktorý bol Héliho,</li>
      <li>ktorý bol Mattatov, ktorý bol Léviho, ktorý bol Melchiho, ktorý bol Jannov, ktorý bol Jozefov,</li>
      <li>ktorý bol Mattatiášov, ktorý bol Ámosov, ktorý bol Nahúmov, ktorý bol Esliho, ktorý bol Naggeho,</li>
      <li>ktorý bol Mahatov, ktorý bol Mattatiášov, ktorý bol Semeiho, ktorý bol Jozefov, ktorý bol Júdov,</li>
      <li>ktorý bol Johannov, ktorý bol Résov, ktorý bol Zorobábelov, ktorý bol Salatielov, ktorý bol Nériho,</li>
      <li>ktorý bol Melchiho, ktorý bol Addiho, ktorý bol Kosamov, ktorý bol Elmodamov, ktorý bol Érov,</li>
      <li>ktorý bol Joseho, ktorý bol Eliezerov, ktorý bol Jorimov, ktorý bol Mattatov, ktorý bol Léviho,</li>
      <li>Ktorý bol Simeonov, ktorý bol Júdov, ktorý bol Jozefov, ktorý bol Jonamov, ktorý bol Elijakimov,</li>
      <li>ktorý bol Meleov, ktorý bol Menamov, ktorý bol Mattatov, ktorý bol Nátanov, ktorý bol Dávidov,</li>
      <li>ktorý bol Jesseho, ktorý bol Obédov, ktorý bol Boazov, ktorý bol Salmonov, ktorý bol Názonov,</li>
      <li>ktorý bol Aminadábov, ktorý bol Aramov, ktorý bol Ezromov, ktorý bol Fáresov, ktorý bol Júdov, ktorý bol Jakobov,</li>
      <li>ktorý bol Izákov, ktorý bol Abrahámov, ktorý bol Táreho, ktorý bol Náchorov,</li>
      <li>ktorý bol Sáruchov, ktorý bol Ragauho, ktorý bol Fálekov, ktorý bol Sáleho,</li>
      <li>ktorý bol Kainanov, ktorý bol Arfaxadov, ktorý bol Sémov, ktorý bol Noeho, ktorý bol Lámechov,</li>
      <li>ktorý bol Matuzalemov, ktorý bol Enochov, ktorý bol Jaredov, ktorý bol Malalehélov, ktorý bol Kainanov,</li>
      <li>ktorý bol Enosov, ktorý bol Sétov, ktorý bol Adamov, ktorý bol Boží.</li>
    </ol>
  </li>
  <li>
    <ol>
      <li>A Ježiš, plný Svätého Ducha, navrátil sa od Jordána a za štyridsať dní bol vodený Duchom na púšti súc pokúšaný od diabla.</li>
      <li>A nejedol ničoho v tých dňoch, a keď sa skončily, napokon zlačnel.</li>
      <li>A diabol mu povedal: Ak si Syn Boží, povedz tomuto kameňu, aby sa stal chlebom!</li>
      <li>A Ježiš mu odpovedal a riekol: Je napísané, že človek nebude žiť na samom chlebe, ale na každom slove Božom.</li>
      <li>A diabol ho vyviedol na vysoký vrch a ukázal mu všetky kráľovstvá sveta v okamihu.</li>
      <li>A diabol mu povedal: Tebe dám všetku túto moc aj ich slávu, lebo je mne daná, a komu chcem, tomu ju dám.</li>
      <li>Ty teda, ak sa pokloníš predo mnou, všetko bude tvoje.</li>
      <li>A Ježiš odpovedal a riekol mu: Iď za mnou, satane, lebo je napísané: Pánovi, svojmu Bohu, sa budeš klaňať a jemu samému budeš svätoslúžiť.</li>
      <li>A zaviedol ho do Jeruzalema a postavil ho na vrch na krýdlo chrámu a povedal mu: Ak si Syn Boží, hoď sa odtiaľto dolu!</li>
      <li>Lebo však je napísané, že prikáže svojim anjelom o tebe, aby ťa ostríhali</li>
      <li>a že ťa uchopia na ruky, aby si snáď neuderil svojej nohy o kameň.</li>
      <li>A Ježiš odpovedal a riekol mu: Je povedané: Nebudeš pokúšať Pána, svojho Boha!</li>
      <li>A keď dokončil diabol všetko pokúšanie, odišiel od neho - do času.</li>
      <li>A Ježiš sa navrátil v moci Ducha do Galilee, a rozniesol sa o ňom chýr po celej okolnej krajine.</li>
      <li>A on učil v ich synagógach zvelebovaný súc od všetkých.</li>
      <li>A prišiel do Nazareta, kde bol odchovaný, a vošiel podľa svojej obyčaje, v sobotný deň do synagógy a vstal, aby prečítal.</li>
      <li>A podaná mu bola kniha proroka Izaiáša, a otvoriac knihu našiel miesto, kde bolo napísané:</li>
      <li>Duch Pánov je nado mnou, a preto ma pomazal zvestovať chudobným evanjelium, poslal ma uzdravovať skrúšených srdcom, vyhlásiť zajatcom prepustenie a slepým návrat zraku, zlomených poslať na slobodu</li>
      <li>a vyhlásiť rok Pánov príjemný.</li>
      <li>A zavrúc knihu oddal ju sluhovi a sadol si. A oči všetkých v synagóge boly uprené na neho.</li>
      <li>A začal im hovoriť: Dnes sa naplnilo toto písmo vo vašich ušiach.</li>
      <li>A všetci mu prisviedčali a divili sa ľúbezným slovám, vychádzajúcim z jeho úst, a hovorili: Či nie je toto syn Jozefov?</li>
      <li>A povedal im: Istotne mi poviete toto podobenstvo: Lekáru, uzdrav sám seba! To, o čom sme počuli, že sa dialo v Kafarnaume, učiň aj tu vo svojej otčine.</li>
      <li>A povedal: Ameň vám hovorím, že niktorý prorok nie je vzácny vo svojej otčine.</li>
      <li>Ale pravdu vám hovorím, že za dní Eliášových bolo mnoho vdôv v Izraelovi, keď bolo zavrené nebo tri roky a šesť mesiacov, a keď bol prišiel veliký hlad na celú zem,</li>
      <li>a k niktorej z nich nebol poslaný Eliáš, iba do Sidonskej Sarepty k žene vdove.</li>
      <li>A mnoho malomocných bolo v Izraelovi za proroka Elizea, a nikto z nich nebol očistený, iba Náman Sýrsky.</li>
      <li>A v synagóge boli všetci naplnení hnevom, keď to počuli.</li>
      <li>A vstali a vyhnali ho von z mesta a zaviedli ho až na pokraj vrchu, na ktorom bolo postavené ich mesto, aby ho odtiaľ svrhli dolu.</li>
      <li>Ale on prešiel stredom pomedzi nich a odišiel.</li>
      <li>A sišiel do Kafarnauma, do galilejského mesta, a učil ich po sobotách,</li>
      <li>a žasli nad jeho učením, lebo jeho reč bola mocná.</li>
      <li>A bol v tej synagóge človek, ktorý mal ducha nečistého démona, a skríkol velikým hlasom:</li>
      <li>Ach, čo máme s tebou, Ježišu Nazarénsky! Prišiel si nás zahubiť? Znám ťa, kto si - ten Svätý Boží!</li>
      <li>A Ježiš ho pokarhal a povedal: Umĺkni a vyjdi z neho! A démon vrhnúc ho do prostredku vyšiel od neho a nič mu neuškodil.</li>
      <li>Vtedy prišla hrôza na všetkých, a shovárali sa medzi sebou a vraveli: Jaké je to slovo, že právom a mocou rozkazuje nečistým duchom, a vychádzajú?!</li>
      <li>A išla o ňom povesť na všetky miesta toho okolia.</li>
      <li>Potom vstal zo synagógy a vošiel do domu Šimonovho. A Šimonovu svokru trápila veľká horúčka, a prosili ho za ňu.</li>
      <li>A on zastal nad ňou, pohrozil horúčke, a opustila ju. A naskutku vstala a posluhovala im.</li>
      <li>Potom pri západe slnka všetci, ktorí mali nemocných na rozličné neduhy, privádzali ich k nemu, a on vzkladajúc ruky na jedného každého z nich uzdravoval ich.</li>
      <li>A od mnohých vychádzali aj démoni, ktorí kričali a hovorili: Ty si Kristus, ten Syn Boží! Ale karhal ich a nedal im hovoriť, lebo vedeli, že je on Kristus.</li>
      <li>A keď bol zase deň, vyšiel odtiaľ a išiel na pusté miesto. A zástupy ho hľadaly a prišly až k nemu a zdržovaly ho, žeby neodchádzal od nich.</li>
      <li>Ale on im povedal: Musím aj iným mestám zvestovať kráľovstvo Božie, lebo nato som poslaný.</li>
      <li>A kázal v galilejských synagógach.</li>
    </ol>
  </li>
  <li>
    <ol>
      <li>A stalo sa, keď sa zástup na neho valil a počúval slovo Božie, a on stál vedľa Genezaretského jazera</li>
      <li>a videl dve lode, ktoré stály na kraji jazera, s ktorých rybári boli sišli a prali siete,</li>
      <li>že vstúpil do jednej z tých lodí, ktorá bola Šimonova, a poprosil ho, žeby odtiahol trochu od zeme. A sadnúc si učil zástupy s lode.</li>
      <li>A keď prestal hovoriť, povedal Šimonovi: Zatiahni na hlbinu, a spustite svoje siete na lov.</li>
      <li>A Šimon odpovedal a riekol mu: Pane, celú noc sme pracovali a nechytili sme ničoho, ale na tvoje slovo spustím sieť.</li>
      <li>A keď to urobili, zahrnuli veliké množstvo rýb, takže sa trhala ich sieť.</li>
      <li>A zakývali na súdruhov, ktorí boli na tej druhej lodi, aby prišli a pomohli im. A prišli a naplnili obe lode, takže sa norily.</li>
      <li>Keď to videl Šimon Peter, padol k nohám Ježišovým a povedal: Odídi odo mňa, Pane, lebo som hriešny človek.</li>
      <li>Lebo ho bola objala hrôza i všetkých, ktorí boli s ním, nad lovom rýb, ktoré boli ulovili,</li>
      <li>a podobne i Jakoba i Jána, synov Zebedeových, ktorí boli spoločníkmi Šimonovými. A Ježiš povedal Šimonovi: Neboj sa, odteraz budeš loviť ľudí.</li>
      <li>A keď pritiahli lode k zemi, opustil všetko a išli za ním.</li>
      <li>A stalo sa, keď bol v ktoromsi z tých miest, že hľa, bol tam nejaký muž, plný malomocenstva. A keď uvidel Ježiša, padol na tvár a prosil ho a hovoril: Pane, keby si chcel, môžeš ma očistiť.</li>
      <li>A Ježiš vystrel ruku, dotkol sa ho a povedal: Chcem, buď čistý! A hneď odišlo od neho malomocenstvo.</li>
      <li>A on mu prikázal, aby nikomu nepovedal, ale vraj odídi, ukáž sa kňazovi a obetuj za svoje očistenie, ako nariadil Mojžiš, im na svedoctvo.</li>
      <li>Ale povesť sa vždy väčšmi rozširovala o ňom. A mnohé zástupy sa schádzaly, aby ho počuli a aby boli ním uzdravení od svojich nemocí.</li>
      <li>Ale on uchádzal na púšte a modlil sa.</li>
      <li>A stalo sa jedného z tých dní, že učil, a sedeli tam farizeovia a učitelia zákona, ktorí boli prišli zo všetkých mestečiek Galilee a Judska i z Jeruzalema, a moc Pánova bola prítomná uzdravovať ich.</li>
      <li>A tu hľa, prišli mužovia nesúc na posteli človeka, ktorý bol porazený, a hľadali spôsob vniesť ho a položiť pred neho.</li>
      <li>A keď pre zástup nenašli cesty, ktorou by ho boli vniesli, vyšli na dom a spustili ho s posteľou cez tehly povaly do prostredku pred Ježiša.</li>
      <li>A on vidiac ich vieru povedal mu: Človeče, odpustené sú ti tvoje hriechy!</li>
      <li>A zákonníci a farizeovia začali rozmýšľať a vraveli: A kto je tento, ktorý hovorí také rúhania? Kto môže odpúšťať hriechy krome samého Boha?</li>
      <li>Ale Ježiš poznal ich myšlienky a odpovedal a riekol im: Čo to rozmýšľate vo svojich srdciach?</li>
      <li>Čože je ľahšie, povedať: Odpustené sú ti tvoje hriechy, a či povedať: Vstaň a choď!?</li>
      <li>Ale aby ste vedeli, že Syn človeka má moc na zemi odpúšťať hriechy - riekol porazenému: Tebe hovorím: Vstaň, vezmi svoju posteľ a iď do svojho domu!</li>
      <li>A naskutku vstal pred nimi, vzal to, na čom ležal, a odišiel do svojho domu oslavujúc Boha.</li>
      <li>Vtedy pojal všetkých úžas, a oslavovali Boha a súc naplnení bázňou hovorili: Dnes sme videli neslýchané veci.</li>
      <li>A potom vyšiel von a videl colného, menom Léviho, sedieť na cle a povedal mu: Poď za mnou!</li>
      <li>A on zanechal všetko a vstal a išiel za ním.</li>
      <li>A Lévi mu urobil veľkú počestnú hostinu vo svojom dome. A bol tam veliký zástup colných aj iných, ktorí stolovali s nimi.</li>
      <li>A ich zákonníci a farizeovia reptali proti jeho učeníkom a hovorili: Prečo jete a pijete s publikánmi a hriešnikmi?</li>
      <li>A Ježiš odpovedal a riekol im: Zdraví nepotrebujú lekára, ale nemocní.</li>
      <li>Neprišiel som volať spravedlivých, ale hriešnych ku pokániu.</li>
      <li>A oni mu povedali: Prečo sa učeníci Jánovi často postia a modlia a podobne aj učeníci farizeov, a tvoji jedia a pijú?</li>
      <li>A on im povedal: Či môžete rozkázať svadobníkom, kým je s nimi ženích, aby sa postili?</li>
      <li>Ale prijdú dni, a keď bude odňatý od nich ženích, potom sa budú postiť v tých dňoch.</li>
      <li>A povedal im aj podobenstvo, že nikto neodtrhne záplaty od nového rúcha, aby ju prišil na staré rúcho. Lebo ináč aj nové potrhá, a starému nezodpovie záplata z toho nového.</li>
      <li>A nikto vraj nevlieva nového vína do starých kožíc, lebo ináče nové víno potrhá kožice, aj samo sa vyleje, aj kožice sa zahubia.</li>
      <li>Ale nové víno sa má vliať do nových kožíc, a oboje sa zachová.</li>
      <li>A nikto, kto pije staré, nechce hneď nového, lebo hovorí: Staré je lepšie.</li>
    </ol>
  </li>
  <li>
    <ol>
      <li>A stalo sa v druhoprvú sobotu, že išiel Ježiš cez siatiny, a jeho učeníci trhali klasy a mrviac ich rukami jedli.</li>
      <li>Vtedy im povedali niektorí z farizeov: Prečo robíte to, čo sa nesluší robiť v sobotu?</li>
      <li>A Ježiš im odpovedal a riekol: Či ste nečítali ani toho, čo učinil Dávid, keď bol hladný, on aj tí, ktorí boli s ním?</li>
      <li>Ako vošiel do domu Božieho a vzal chleby predloženia a jedol a dal aj tým, ktorí boli s ním, ktoré sa nepatrí jesť, jedine samým kňazom?</li>
      <li>A vravel im, že Syn človeka je pánom i soboty.</li>
      <li>A stalo sa aj v inú sobotu, že vošiel do synagógy a učil. A bol tam človek, ktorého pravá ruka bola uschlá.</li>
      <li>A zákonníci a farizeovia ho striehli, či uzdraví v sobotu, aby našli žalobu na neho.</li>
      <li>Ale on znal ich myšlienky a povedal človekovi, ktorý to mal uschlú ruku: Vstaň a postav sa do prostredku! A on vstal a stál.</li>
      <li>Vtedy im povedal Ježiš: Pýtam sa vás: čo sa sluší v sobotu - dobre činiť a či zle činiť, život zachrániť a či zatratiť?</li>
      <li>A obzrúc sa po nich po všetkých dookola povedal človekovi: Vystri svoju ruku! A urobil tak, a jeho ruka bola zase zdravá jako tá druhá.</li>
      <li>A oni, naplnení hnevivou nerozumnosťou, shovárali sa medzi sebou, čo by mohli urobiť Ježišovi.</li>
      <li>A stalo sa v tých dňoch, že vyšiel na vrch modliť sa a bol tam cez noc na modlitbe Božej.</li>
      <li>A keď bol deň, povolal k sebe svojich učeníkova vyvolil si z nich dvanástich, ktorých aj apoštolmi pomenoval:</li>
      <li>Šimona, ktorého pomenoval aj Petrom, a Andreja, jeho brata, Jakoba a Jána, Filipa a Bartolomea,</li>
      <li>Matúša a Tomáša, Jakoba Alfeovho a Šimona, zvaného Zelótu,</li>
      <li>Júdu Jakobovho, a Judáša Iškariotského, ktorý sa tiež stal zradcom.</li>
      <li>A síduc s nimi stál na rovnom mieste i zástup jeho učeníkov a veliké množstvo ľudu z celého Judska a z Jeruzalema a z pomoria Týru a Sidona, ktorí boli prišli, aby ho počuli a aby boli uzdravení od svojich neduhov,</li>
      <li>i tí, ktorých trápili nečistí duchovia, a boli uzdravovaní.</li>
      <li>A všetok zástup hľadal dotknúť sa ho, lebo vychádzala od neho moc a uzdravovala všetkých.</li>
      <li>A on pozdvihol svoje oči na svojich učeníkov a hovoril: Blahoslavení chudobní, lebo vaše je kráľovstvo Božie!</li>
      <li>Blahoslavení, ktorí teraz lačniete, lebo budete nasýtení! Blahoslavení, ktorí teraz plačete, lebo sa budete smiať!</li>
      <li>Blahoslavení budete, keď vás budú ľudia nenávidieť a keď vás vylúčia a budú haniť a vyvrhnú vaše meno jako zlé - pre Syna človeka.</li>
      <li>Radujte sa v ten deň a plesajte, lebo hľa, vaša odplata je mnohá v nebi, lebo zrovna tak robievali ich otcovia prorokom.</li>
      <li>No, beda vám bohatým, lebo tam máte svoje potešenie!</li>
      <li>Beda vám, ktorí ste teraz nasýtení, lebo budete lačnieť. Beda vám, ktorí sa teraz smejete, lebo budete žalostiť a plakať.</li>
      <li>Beda vám, keby všetci ľudia dobre hovorili o vás, lebo zrovna tak robievali ich otcovia falošným prorokom.</li>
      <li>Ale vám hovorím, ktorí čujete: milujte svojich nepriateľov, dobre čiňte tým, ktorí vás nenávidia,</li>
      <li>dobrorečte tým, ktorí vás preklínajú, a modlite sa za tých, ktorí vás potupujú.</li>
      <li>Tomu, kto ťa bije po jednom líci, nadlož i to druhé; a tomu, kto ti berie plášť, nebráň ani sukne.</li>
      <li>A každému, kto ťa prosí, daj, a od toho, kto berie tvoje, nežiadaj zpät.</li>
      <li>A jako chcete, aby vám ľudia činili, tak aj vy im čiňte podobne.</li>
      <li>A jestli milujete tých, ktorí vás milujú, akú máte za to vďaku? Veď aj hriešnici milujú tých, ktorí ich milujú.</li>
      <li>A jestli dobre činíte tým, ktorí vám dobre činia, akú máte za to vďaku? Však hriešnici robia to isté.</li>
      <li>A keď budete požičiavať tým, o ktorých sa nadejete, že od nich tiež dostanete, jakú máte za to vďaku? Lebo veď aj hriešnici požičiavajú hriešnikom, aby tiež toľko dostali.</li>
      <li>Ale milujte svojich nepriateľov, dobre čiňte a požičiavajte neočakávajúc ničoho. A vaša odplata bude veľká, a budete synmi Najvyššieho, lebo on je dobrotivý aj na nevďačných a zlých.</li>
      <li>Teda buďte milosrdní, jako aj váš Otec je milosrdný.</li>
      <li>Nesúďte, a nebudete súdení; neodsudzujte, a nebudete odsúdení; prepúšťajte, a budete prepustení.</li>
      <li>Dávajte, a bude vám dané, dobrú mieru natlačenú, utrasenú a presypanú, a takú dajú do vášho lona, lebo tou istou mierou, ktorou meriate, bude vám tiež odmerané.</li>
      <li>A povedal im aj podobenstvo: Či azda môže slepý viesť slepého? Či nepadnú obaja do jamy?</li>
      <li>Nie je učeník nad svojho učiteľa, ale vyučený bude každý, keď bude jako jeho učiteľ.</li>
      <li>A jako to, že vidíš ivierko v oku svojho brata a brvna vo vlastnom oku nepozoruješ?</li>
      <li>Alebo jako môžeš povedať svojmu bratovi: Bratu, daj, nech vyjmem ivierko, ktoré je v tvojom oku! keď sám brvna, ktoré je v tvojom vlastnom oku, nevidíš? Pokrytče, najprv vyjmi brvno zo svojho vlastného oka a potom prezrieš, aby si vyňal ivierko, ktoré je v oku tvojho brata.</li>
      <li>Lebo nie je to dobrý strom, ktorý rodí zlé ovocie, ani nie je zlý strom, ktorý rodí dobré ovocie;</li>
      <li>lebo každý strom sa pozná po vlastnom ovocí. Lebo veď z tŕnia neoberajú fíkov, ani z hložia neoberajú hrozna.</li>
      <li>Dobrý človek z dobrého pokladu svojho srdca vynáša dobré, a zlý človek zo zlého pokladu svojho srdca vynáša zlé; lebo čím je preplnené srdce, to hovoria jeho ústa.</li>
      <li>A čo ma voláte: Pane, Pane, a nečiníte, čo hovorím?</li>
      <li>Každý, kto prichádza ku mne a čuje moje slová a činí ich - ukážem vám, komu je podobný.</li>
      <li>Podobný je človekovi, staväjúcemu dom, ktorý kopal a išiel hlboko a položil základ na skale. A keď prišla povodeň, oborila sa rieka na ten dom, ale nemohla ním pohnúť, pretože bol dobre založený na skale.</li>
      <li>Ale ten, kto počul a neučinil, podobný je človekovi, postavivšiemu dom na zemi bez základu, na ktorý sa oborila rieka, a hneď sa zrútil, a pád toho domu bol veliký.</li>
    </ol>
  </li>
  <li>
    <ol>
      <li>A keď dovŕšil všetky svoje slová v uši ľudu, vošiel do Kafarnauma.</li>
      <li>A sluha nejakého stotníka, ktorý mu bol veľmi vzácny, bol nemocný a blížil sa smrti.</li>
      <li>A keď počul o Ježišovi, poslal ku nemu starších zo Židov prosiac ho, žeby prišiel a uzdravil jeho sluhu.</li>
      <li>A oni prijdúc k Ježišovi prosili ho naliehave a hovorili: Hoden je toho, ktorému to vykonáš,</li>
      <li>lebo miluje náš národ, aj synagógu nám on vystavil.</li>
      <li>A Ježiš išiel s nimi. A keď už bol neďaleko od domu, poslal k nemu stotník svojich priateľov a povedal mu: Pane, neunúvaj sa, lebo nie som hoden, aby si vošiel pod moju strechu,</li>
      <li>a preto som ani sám seba nepovažoval za hodného prijsť k tebe; ale povedz slovom, a môj sluha bude uzdravený.</li>
      <li>Lebo veď i ja som človek, postavený pod moc iných, majúc pod sebou vojakov a keď poviem tomuto: Idi! tak ide, a inému: Prijdi! a prijde, a svojmu sluhovi: Učiň toto! a činí.</li>
      <li>Keď to počul Ježiš, zadivil sa mu a obrátiac sa povedal zástupu: Hovorím vám, že ani v Izraelovi som nenašiel takej veľkej viery.</li>
      <li>A keď sa poslaní navrátili do domu, našli nemocného sluhu zdravého.</li>
      <li>A stalo sa, že nasledujúceho dňa išiel do mesta, zvaného Nain, a išlo s nim mnoho jeho učeníkov i veliký zástup.</li>
      <li>A jako sa priblížil k bráne mesta, hľa, práve niesli von mŕtveho, jednorodeného syna jeho matky, ktorá bola vdova, a bol s ňou veliký zástup mesta.</li>
      <li>A keď ju videl Pán, bol pohnutý ľútosťou nad ňou a povedal jej: Neplač!</li>
      <li>A pristúpiac dotknul sa már, a tí, ktorí niesli mŕtveho, zastáli, a Ježiš povedal: Mládenče, tebe hovorím, vstaň!</li>
      <li>A mŕtvy sa posadil a začal hovoriť, a oddal ho jeho matke.</li>
      <li>Vtedy pojala bázeň všetkých a oslavovali Boha a hovorili: Veliký prorok povstal medzi nami, a Bôh vraj navštívil svoj ľud.</li>
      <li>A tá zvesť o ňom sa rozniesla po celom Judsku a po všetkých okolných krajinách.</li>
      <li>A Jánovi zvestovali jeho učeníci o tom o všetkom. A Ján si zavolal ktorýchsi dvoch zo svojich učeníkov</li>
      <li>a poslal ich k Ježišovi a kázal sa opýtať: Či si ty ten, ktorý má prijsť, a či máme čakať iného?</li>
      <li>A keď prišli tí mužovia k nemu, povedali: Ján Krstiteľ nás poslal k tebe a kázal sa opýtať: Či si ty ten, ktorý má prijsť, a či máme čakať iného?</li>
      <li>A v tú istú hodinu uzdravil mnohých od neduhov a od iných rozličných trápení a od zlých duchov a mnohým slepým daroval zrak.</li>
      <li>A Ježiš odpovedal a riekol im: Iďte a zvestujte Jánovi, čo ste videli a počuli, že slepí zase vidia, chromí chodia, malomocní sa čistia, hluchí čujú, mŕtvi vstávajú z mŕtvych, chudobným sa zvestuje evanjelium,</li>
      <li>a blahoslavený je, kto by sa nepohoršil na mne.</li>
      <li>A keď odišli poslovia Jánovi, začal hovoriť zástupom o Jánovi: Čo ste vyšli na púšť vidieť? Trstinu, ktorá sa kláti vetrom?</li>
      <li>Alebo čo ste vyšli vidieť? Človeka, odiateho mäkkým rúchom? Veď hľa, takí, ktorí chodia v nádhernom rúchu a žijú v rozkoši, sú v kráľovských domoch.</li>
      <li>Alebo čo ste vyšli vidieť? Proroka? Ba hovorím vám, že i viac ako proroka.</li>
      <li>Toto je ten, o ktorom je napísané: Hľa, ja posielam svojho anjela pred tvojou tvárou, ktorý pripraví tvoju cestu pred tebou.</li>
      <li>Lebo hovorím vám, že väčšieho proroka medzi splodenými zo žien nad Jána Krstiteľa niktorého niet: ale menší v kráľovstve Božom je väčší ako on.</li>
      <li>A všetok ľud počujúc to, i publikáni, uznali Boha za spravedlivého pokrstiac sa krstom Jánovým.</li>
      <li>Ale farizeovia a zákonníci pohŕdli radou Božou sami proti sebe nie súc pokrstení od neho.</li>
      <li>A Pán pokračujúc povedal: Komu teda pripodobním ľudí tohoto pokolenia, a čomu sú podobní?</li>
      <li>Podobní sú deťom, sediacim na námestí, ktoré privolávajú jedny druhým a hovoria: Pískali sme vám, a netancovali ste; žalostne jako nad mŕtvym sme nariekali, a neplakali ste.</li>
      <li>Lebo prišiel Ján Krstiteľ nejediac chleba ani nepijúc vína, a hovoríte: Má démona.</li>
      <li>Prišiel Syn človeka jediac a pijúc, a hovoríte: Hľa, človek žráč a pijan vína, priateľ publikánov a hriešnikov.</li>
      <li>A tak je ospravedlnená múdrosť od všetkých svojich detí.</li>
      <li>A prosil ho ktorýsi z farizeov, žeby jedol s ním. A vošiel do domu farizea a položil sa za stôl.</li>
      <li>A hľa, bola v tom meste nejaká hriešna žena, ktorá, keď sa dozvedela, že stoluje v dome farizea, doniesla alabastrovú nádobu masti</li>
      <li>a stanúc si odzadu k jeho nohám a plačúc začala slzami kropiť jeho nohy a vlasmi svojej hlavy utierala a bozkávala jeho nohy a mazala masťou.</li>
      <li>A keď to videl farizeus, ktorý ho pozval, povedal sám v sebe: Keby tento bol prorok, vedel by, kto a jaká je to žena, ktorá sa ho dotýka, lebo je hriešnica.</li>
      <li>A Ježiš odpovedal a riekol mu: Šimone, mám ti niečo povedať. A on riekol: Učiteľu, povedz!</li>
      <li>Istý veriteľ mal dvoch dlžníkov. Jeden bol dlžen päťsto denárov, druhý päťdesiat.</li>
      <li>A keď nemali jako zaplatiť, odpustil obidvom. Ktorý teda z nich, povedz, bude ho viacej milovať?</li>
      <li>A Šimon odpovedal a riekol: Nazdám sa, že ten, ktorému viacej odpustil. A on mu povedal: Dobre si rozsúdil.</li>
      <li>A obrátiac sa k žene povedal Šimonovi: Či vidíš túto ženu? Vošiel som do tvojho domu, a vody na moje nohy si nedal; ale táto slzami skropila moje nohy a vlasmi svojej hlavy poutierala;</li>
      <li>bozkať nebozkal si ma; ale táto, odkedy som vošiel, neprestala bozkávať moje nohy;</li>
      <li>olejom si nepomazal mojej hlavy; ale táto masťou pomazala moje nohy.</li>
      <li>A preto ti hovorím, že sú jej odpustené tie mnohé hriechy, lebo mnoho milovala. Komu sa málo odpúšťa, málo miluje.</li>
      <li>A povedal jej: Odpustené sú tvoje hriechy.</li>
      <li>A tí, ktorí spolu stolovali, začali vravieť v sebe: Ktože je tento, ktorý aj hriechy odpúšťa?</li>
      <li>A on povedal žene: Tvoja viera ťa zachránila. Choď v pokoji!</li>
    </ol>
  </li>
  <li>
    <ol>
      <li>A stalo sa potom, že chodil po mestách a mestečkách kážuc a zvestujúc kráľovstvo Božie a tí dvanásti s ním,</li>
      <li>aj niektoré ženy, ktoré boly uzdravené od zlých duchov a od nemocí, jako Mária, zvaná Magdaléna, z ktorej bolo vyšlo sedem démonov,</li>
      <li>a Johanna, manželka Chúzu, hospodárskeho správcu Heródesovho, a Zuzanna a mnohé iné, ktoré mu posluhovaly zo svojho majetku.</li>
      <li>A keď sa schádzal veliký zástup, a tí z jednotlivých miest prichádzali k nemu, povedal v podobenstve:</li>
      <li>Vyšiel rozsievač rozosiať svoje semeno. A v tom, ako rozsieval, niektoré padlo vedľa cesty a zašliapalo sa, a zožrali ho nebeskí vtáci.</li>
      <li>A iné padlo na skalu a vzíduc uschlo, pretože nemalo vlahy.</li>
      <li>A zase iné padlo medzi tŕnie, a tŕnie vzrastúc spolu s ním udusilo ho.</li>
      <li>A opät iné padlo na dobrú zem a keď vzišlo, donieslo stonásobný užitok. A keď to hovoril, zavolal: Kto má uši nato, aby počul, nech počuje!</li>
      <li>A jeho učeníci sa ho pýtali a vraveli: Jaké je to podobenstvo?</li>
      <li>A on povedal: Vám je dané poznať tajomstvá kráľovstva Božieho, ale ostatným sa hovorí v podobenstvách, aby hľadiac nevideli a čujúc nerozumeli.</li>
      <li>A podobenstvo je toto: Semä je slovo Božie.</li>
      <li>A tí vedľa cesty sú, ktorí čujú, ale potom prichádza diabol a vyníma slovo z ich srdca, aby uveriac neboli spasení.</li>
      <li>A tí na skale sú takí, ktorí, keď počujú, prijímajú slovo s radosťou, ale tí nemajú koreňa, ktorí veria do času a včas pokušenia odpádajú.</li>
      <li>A zase to, ktoré padlo do tŕnia, to sú takí, ktorí počuli, ale idúc bývajú udusení starosťami, bohatstvom a rozkošmi života a nedonášajú užitku.</li>
      <li>A čo do toho v dobrej zemi, to sú tí, ktorí, keď počuli, v šľachetnom a dobrom srdci podržujú slovo a donášajú užitok v trpezlivosti.</li>
      <li>A nikto, keď zažne sviecu, nepokrýva jej nádobou alebo nestavia pod posteľ, ale stavia na svietnik, aby tí, ktorí vchádzajú, videli svetlo.</li>
      <li>Lebo nie je ničoho tajného, čo by nemalo byť zjavené, ani ukrytého, čo by sa nemalo zvedieť a vyjsť na javo.</li>
      <li>Tedy hľaďte, jako čujete, lebo kto má, tomu bude dané; a kto nemá, od toho bude odňaté aj to, o čom sa domnieva, že to má.</li>
      <li>A prišli k nemu matka a jeho bratia a nemohli sa k nemu dostať pre zástup.</li>
      <li>A povedal mu: Tvoja matka a tvoji bratia stoja vonku a chcú ťa vidieť.</li>
      <li>A on odpovedal a riekol im: Mojou matkou a mojimi bratmi sú tí, ktorí čujú slovo Božie a činia ho.</li>
      <li>A stalo sa v ktorýsi ten deň, že vošiel do lode i jeho učeníci a povedal im: Prejdime na druhú stranu jazera. A odplavili sa.</li>
      <li>A keď sa plavili, usnul. A spustil sa búrny víchor na jazero, a loď sa im napĺňala, a boli v nebezpečenstve.</li>
      <li>A pristúpiac zobudili ho a hovorili: Pane, Pane, hynieme! A on prebudiac sa pohrozil vetru a vlnám, a upokojily sa, a nastalo ticho.</li>
      <li>A povedal im: Kde je vaša viera? A oni bojac sa divili sa a hovorili jeden druhému: Ktože je tento, že ešte aj vetrom rozkazuje, aj vode, a poslúchajú ho?!</li>
      <li>A preplavili sa do kraja Gadarénov, ktorý je naproti Galilei.</li>
      <li>A keď vystúpil na zem, stretol sa s ním nejaký muž z toho mesta, ktorý mal démonov od dlhých čias a rúchom sa neodieval ani v dome nebýval, ale v hroboch.</li>
      <li>A keď uvidel Ježiša, skríkol a padol pred ním a povedal veľkým hlasom: Čo mám s tebou, Ježišu, Synu Najvyššieho Boha! Prosím ťa, žeby si ma netrápil!</li>
      <li>Lebo velel nečistému duchu, aby vyšiel z človeka, pretože ho pochytával po dlhé časy, a hoci ho i reťazmi poväzovali a putami na nohách a strážili ho, on po každé roztrhal putá, a démon ho zaháňaval na púšť.</li>
      <li>A Ježiš sa ho opýtal a riekol: Ako ti je meno? A on povedal: Legion. Pretože bolo mnoho démonov vošlo do neho.</li>
      <li>A prosili ho, žeby im nenariadil odísť do priepasti.</li>
      <li>A bolo tam veľké stádo svíň, ktoré sa pásly na vrchu. A prosili ho, žeby im dovolil vojsť do nich. A dovolil im.</li>
      <li>A démoni vyjdúc od človeka vošli do svíň, a stádo sa srútilo dolu úbočím do jazera a potopilo sa.</li>
      <li>A keď videli pasáci, čo sa stalo, utiekli a odíduc oznámili to v meste i v domoch v poli.</li>
      <li>A vyšli vidieť, čo sa stalo, a prišli k Ježišovi, a našli sedieť človeka, z ktorého boli vyšli démoni, odiateho a majúceho zdravý rozum, pri nohách Ježišových, a báli sa.</li>
      <li>A rozprávali im aj tí, ktorí to videli, jako bol posadlý uzdravený.</li>
      <li>A prosilo ho celé to množstvo okolia Gadarénov, žeby odišiel od nich, lebo ich bola objala veľká bázeň. A on vošiel do lode a navrátil sa.</li>
      <li>A muž, z ktorého boli vyšli démoni, ho prosil, žeby bol s ním. Ale Ježiš ho prepustil a povedal:</li>
      <li>Vráť sa do svojho domu a rozprávaj, aké veľké veci ti učinil Bôh. A odišiel a hlásal po celom meste, jaké veľké veci mu učinil Ježiš.</li>
      <li>A stalo sa, keď sa navrátil Ježiš, že ho prijal zástup, lebo ho všetci čakali.</li>
      <li>A hľa, prišiel istý muž, ktorému bolo meno Jairus, a to bol predstavený synagógy, ktorý padol k nohám Ježišovým a prosil ho, žeby vošiel do jeho domu,</li>
      <li>lebo mal jednorodenú dcéru, asi dvanásťročnú, a tá zomierala. A v tom, ako vošiel, tlačily ho zástupy.</li>
      <li>A istá žena, ktorá bola v krvotoku od dvanástich rokov a ktorá bola na lekárov vynaložila všetku svoju živnosť a nemohla byť uzdravená od nikoho,</li>
      <li>pristúpila odzadu a dotkla sa lemu jeho rúcha, a naskutku zastál tok jej krvi.</li>
      <li>A Ježiš povedal: Kto sa ma to dotknul? A keď všetci popierali, povedal Peter a tí, ktorí boli s ním: Pane, zástupy ťa tisnú a tlačia, a hovoríš: Kto sa ma to dotknul?</li>
      <li>Ale Ježiš povedal: Dotknul sa ma niekto, lebo ja som poznal, že vyšla odo mňa moc.</li>
      <li>A keď videla žena, že vec nezostala v tajnosti, trasúc sa prišla a padla pred ním a pre ktorú príčinu sa ho dotkla, povedala mu pred všetkým ľudom, aj to, jako bola naskutku uzdravená.</li>
      <li>A on jej povedal: Dúfaj, dcéro, tvoja viera ťa uzdravila; Iď v pokoji!</li>
      <li>A kým on ešte hovoril, prišiel niekto od predstaveného synagógy a povedal mu: Tvoja dcéra už zomrela, neunúvaj Učiteľa!</li>
      <li>Ale keď to počul Ježiš, odpovedal mu: Neboj sa, len ver, a bude zachránená.</li>
      <li>A vojdúc do domu nedal nikomu vojsť so sebou iba Petrovi, Jánovi a Jakobovi a otcovi dieťaťa a matke.</li>
      <li>A všetci plakali a nariekali nad ňou. A on povedal: Neplačte, veď nezomrela, ale spí.</li>
      <li>A vysmievali ho vediac, že zomrela.</li>
      <li>Ale on vyhnal všetkých von a chopil ju za ruku, zavolal a riekol: Dievča vstaň!</li>
      <li>A jej duch sa navrátil, a vstala naskutku; a rozkázal, aby jej dali jesť.</li>
      <li>A jej rodičia žasli. Ale on im prikázal, aby nikomu nepovedali o tom, čo sa stalo.</li>
    </ol>
  </li>
  <li>
    <ol>
      <li>A svolajúc si dvanástich svojich učeníkov dal im moc a právo nad všetkými démonmi a uzdravovať neduhy.</li>
      <li>A poslal ich kázať kráľovstvo Božie a uzdravovať nemocných</li>
      <li>a povedal im: Neberte ničoho na cestu ani palice ani kapsy ani chleba ani peňazí ani nemať po dvoje sukieň.</li>
      <li>A do ktoréhokoľvek domu vojdete, tam zostaňte a odtiaľ vyjdite.</li>
      <li>A čo do všetkých tých, ktorí by vás neprijali, idúc von z toho mesta i ten prach so svojich nôh straste na svedoctvo proti nim.</li>
      <li>A tak vyšli a chodili po mestečkách zvestujúc evanjelium a uzdravovali všade.</li>
      <li>A tetrarcha Heródes počul o tom o všetkom, čo sa to dialo od neho, a bol v rozpakoch, pretože niektorí hovorili, že to Ján vstal z mŕtvych,</li>
      <li>a niektorí, že sa Eliáš zjavil, a zase iní, že niektorý z dávnych prorokov vstal.</li>
      <li>A Heródes povedal: Jána som ja sťal, ale kto je tento, o ktorom ja čujem také veci? A hľadal možnosť vidieť ho.</li>
      <li>A keď sa navrátili apoštolovia, rozprávali mu, jaké veliké veci činili. A on pojmúc ich odišiel osobitne na pusté miesta mesta, zvaného Betsaida.</li>
      <li>A keď to zvedely zástupy, išly za ním. A prijal ich a hovoril im o kráľovstve Božom a tých, ktorí potrebovali liečenia, uzdravoval.</li>
      <li>A deň sa začal nachyľovať. Vtedy pristúpili dvanásti a povedali mu: Rozpusti zástup, aby odišli do okolných mestečiek a do domov v poli a tam prenocovali a našli si potravy, lebo tu sme na pustom mieste.</li>
      <li>A povedal im: Dajte im vy jesť! A oni povedali: Nemáme viacej ako päť chlebov a dve ryby; iba ak by sme my išli a nakúpili pre všetok tento ľud pokrmov.</li>
      <li>Lebo ich bolo asi päť tisíc mužov. A povedal svojim učeníkom: Usaďte ich v skupinách po päťdesiat!</li>
      <li>A urobili tak a usadili všetkých.</li>
      <li>A vzal päť chlebov a dve ryby, vzhliadnul do neba a požehnal ich a lámal a dával učeníkom, aby kládli pred zástup.</li>
      <li>A jedli a nasýtili sa všetci. A sobralo sa, čo sa im zvýšilo kúskov, dvanásť košov.</li>
      <li>A stalo sa, keď sa modlil o samote, že boli s ním aj jeho učeníci, a opýtal sa ich a riekol: Čo hovoria tie zástupy o mne, že kto som ja?</li>
      <li>A oni odpovedali a riekli: Ján Krstiteľ vraj, a iní, že Eliáš, a zase iní, že to niektorý z dávnych prorokov vstal.</li>
      <li>A on im povedal: A vy čo hovoríte o mne, že kto som ja? A Peter odpovedal a riekol: Kristus, ten Boží.</li>
      <li>A on im prihrozil a prikázal, aby toho nikomu nepovedali,</li>
      <li>a riekol, že Syn človeka musí mnoho trpieť a byť zavrhnutý od starších, od najvyšších kňazov a od zákonníkov a byť zabitý a tretieho dňa vstať z mŕtvych.</li>
      <li>A vravel všetkým: Ak chce niekto ísť za mnou, nech zaprie sám seba a vezme svoj kríž na každý deň a nasleduje ma.</li>
      <li>Lebo ktokoľvek by chcel zachrániť svoju dušu, ztratí ju; a kto by ztratil svoju dušu pre mňa, ten ju zachráni.</li>
      <li>Lebo čo prospeje človekovi, keby získal hoci celý svet a sám seba by zahubil alebo utratil?!</li>
      <li>Lebo ktokoľvek by sa hanbil za mňa a za moje slová, za toho sa bude hanbiť Syn človeka, keď prijde vo svojej sláve a v sláve Otca a svätých anjelov.</li>
      <li>Ale pravdu vám hovorím, že sú niektorí z tých, ktorí tu stoja, ktorí neokúsia smrti dokiaľ neuvidia kráľovstva Božieho.</li>
      <li>A stalo sa po týchto rečiach tak asi osem dní, že pojal so sebou Petra, Jána a Jakoba a vyšiel na vrch modliť sa.</li>
      <li>A v tom, čo sa modlil, vzhľad jeho tvári bol razom iný, a jeho rúcho stalo sa bielym, skvejúcim sa jako blesk.</li>
      <li>A hľa, dvaja mužovia sa shovárali s ním, a boli to Mojžiš a Eliáš,</li>
      <li>ktorí sa zjavili v sláve a hovorili o jeho smrti, ktorú mal podstúpiť v Jeruzaleme.</li>
      <li>A Peter i tí, ktorí boli s ním, boli obtiažení spánkom, ale prebdejúc videli jeho slávu aj tých dvoch mužov, ktorí to stáli s ním.</li>
      <li>A stalo sa v tom, keď sa lúčili od neho, že povedal Peter Ježišovi: Pane, dobre nám je tu byť; urobme tu tri stány; jeden tebe, jeden Mojžišovi a jeden Eliášovi, nevediac, čo hovorí.</li>
      <li>A kým to hovoril, povstal oblak a zatônil ich. A báli sa, keď tamtí dvaja vchádzali do oblaku.</li>
      <li>A hlas zavznel z oblaku, ktorý hovoril: Toto je ten môj milý Syn, toho počúvajte!</li>
      <li>A medzitým, čo zavznel ten hlas, nachádzal sa Ježiš zase len sám. A oni mlčali o veci a nepovedali v tých dňoch nikomu ničoho o tom, čo videli.</li>
      <li>A stalo sa nasledujúceho dňa, keď sišli s vrchu, že sa stretol s ním veliký zástup.</li>
      <li>A hľa, muž zo zástupu zvolal a povedal: Ó, Učiteľu, prosím ťa, vzhliadni na môjho syna, lebo je mojím jednorodeným.</li>
      <li>A hľa, duch ho pochytáva a zrazu kričí a trhá ho sem a ta s penami a ťažko odchádza od neho lomcujúc ním.</li>
      <li>A prosil som tvojich učeníkov, žeby ho vyhnali, ale nemohli.</li>
      <li>A Ježiš odpovedal a riekol: Ó, pokolenie, neveriace a prevrátené, dokiaľ budem u vás a ponesiem vás? Doveď sem svojho syna!</li>
      <li>A keď ešte len prichádzal, trhnul ho démon a silne ním zalomcoval. Ale Ježiš pokarhal nečistého duch, uzdravil mládenca a odovzdal ho zpät jeho otcovi.</li>
      <li>A všetci žasli nad veličenstvom Božím. A keď sa všetci divili všetkému tomu, čo činil, povedal svojim učeníkom:</li>
      <li>Vy si zapamätajte tieto slová, lebo Syn človeka bude vydaný do rúk ľudí.</li>
      <li>Ale oni nerozumeli tomu slovu, a bolo zakryté pred nimi, aby ho nepochopili, a báli sa ho opýtať na to slovo.</li>
      <li>A prišla im myšlienka, že ktorý asi z nich je väčší.</li>
      <li>Ale Ježiš vidiac myšlienku ich srdca pojal si dieťa a postavil ho vedľa seba</li>
      <li>a povedal im: Ktokoľvek by prijal toto dieťa v mojom mene, mňa prijíma; a ktokoľvek by mňa prijal, prijíma toho, ktorý ma poslal. Lebo kto je najmenší medzi všetkými vami, ten bude veľký.</li>
      <li>A Ján odpovedal a riekol: Pane videli sme nejakého človeka, ktorý v tvojom mene vyháňa démonov, a bránili sme mu, pretože nechodí s nami.</li>
      <li>Ale Ježiš mu povedal: Nebráňte mu, lebo ten, kto nie je proti vám, je za vás.</li>
      <li>A keď sa už doplňovaly dni, aby bol vzatý hore do neba, pevne obrátil svoju tvár, že pojde do Jeruzalema</li>
      <li>a poslal poslov pred sebou. A oni idúc vošli do samaritánskeho mestečka, aby mu tam prihotovili.</li>
      <li>Ale ho neprijali, pretože jeho tvár bola obrátená ísť hore do Jeruzalema.</li>
      <li>A keď to videli jeho učeníci, Jakob a Ján, povedali: Pane, či chceš, aby sme povedali, aby oheň sostúpil s neba a strávil ich, ako aj Eliáš urobil?</li>
      <li>Ale Ježiš sa obrátil, pokarhal ich a povedal: Neviete, čieho ste vy ducha;</li>
      <li>lebo Syn človeka neprišiel zahubiť ľudské duše, ale spasiť. A išli do iného mestečka.</li>
      <li>A stalo sa, keď išli, že mu povedal ktosi na ceste: Pane, pojdem za tebou, kamkoľvek pojdeš.</li>
      <li>A Ježiš mu riekol: Líšky majú svoje skrýše, i nebeskí vtáci majú svoje hniezda; ale Syn človeka nemá, kde by hlavu sklonil.</li>
      <li>A inému riekol: Poď za mnou! Ale on povedal: Pane, dovoľ mi, aby som prv odišiel a pochoval svojho otca.</li>
      <li>Ale Ježiš mu povedal: Nechaj mŕtvych pochovať svojich mŕtvych, ale ty odídi a rozhlasuj kráľovstvo Božie!</li>
      <li>A povedal aj iný: Pojdem za tebou, Pane, ale mi dovoľ prv rozlúčiť sa s tými, ktorí patria k môjmu domu.</li>
      <li>Ale Ježiš mu povedal: Nikto položivší svoju ruku na pluh a ozerajúci sa nazpät nie je súci do kráľovstva Božieho.</li>
    </ol>
  </li>
  <li>
    <ol>
      <li>Potom vyvolil Pán aj iných, sedemdesiatich, a poslal ich po dvoch pred svojou tvárou do každého mesta a na každé miesto, kde mal sám prijsť.</li>
      <li>A vravel im: Žatvy je mnoho, ale robotníkov je málo. Preto proste Pána žatvy, žeby vypudil robotníkov do svojej žatvy.</li>
      <li>Iďte, hľa, ja vás posielam ako baránkov medzi vlkov.</li>
      <li>Nenoste ani mešca ani kapsy ani sandálov a nepozdravujte nikoho na ceste.</li>
      <li>A do ktoréhokoľvek domu vojdete, najprv tam povedzte: Pokoj tomuto domu!</li>
      <li>A jestli tam bude syn pokoja, váš pokoj odpočinie na ňom, ináče sa navráti k vám.</li>
      <li>A v tom istom dome ostaňte jediac a pijúc to, čo je u nich; lebo robotník je hoden svojej mzdy. Neprechádzajte z domu do domu.</li>
      <li>A do ktoréhokoľvek mesta vojdete, a prijmú vás, jedzte, čo sa vám predloží,</li>
      <li>a uzdravujte nemocných, ktorí sú v ňom, a hovorte im: Priblížilo sa k vám kráľovstvo Božie.</li>
      <li>Ale do ktoréhokoľvek mesta by ste vošli, a neprijali by vás vyjdúc na jeho ulice povedzte:</li>
      <li>I ten prach, ktorý sa nás prichytil z vášho mesta na nohy, vám stierame. Avšak to vedzte, že sa k vám bolo priblížilo kráľovstvo Božie.</li>
      <li>Ale hovorím vám, že Sodomänom bude znesiteľnejšie toho dňa ako tomu mestu.</li>
      <li>Beda ti, Korazime! Beda ti, Betsaido! Lebo keby sa v Týre a v Sidone boly udialy divy, ktoré sa udialy vo vás, dávno by sediac vo vrecovine a v popole boly činily pokánie.</li>
      <li>No, Týru a Sidonu bude znesiteľnejšie na súde ako vám.</li>
      <li>A ty, Kafarnaum, ktoré si vyvýšené až do neba, budeš svrhnuté až do pekla.</li>
      <li>Kto vás počúva, mňa počúva, a kto vami pohŕda, mnou pohŕda; a kto mnou pohŕda, pohŕda tým, ktorý ma poslal.</li>
      <li>Potom sa navrátili tí sedemdesiati s radosťou a hovorili: Pane, aj démoni sa nám poddávajú v tvojom mene.</li>
      <li>A on im povedal: Videl som padnúť satana jako blesk z neba.</li>
      <li>Hľa, dal som vám právo a moc šliapať po hadoch a po škorpionoch a nad všetkou mocou nepriateľa, a nič vám neuškodí.</li>
      <li>Avšak tomu sa neradujte, že sa vám poddávajú duchovia, ale radšej sa radujte, že sú vaše mená napísané v nebesiach.</li>
      <li>V tú hodinu zaplesal Ježiš v duchu a povedal: Chválim ťa, Otče, Pane neba a zeme, že si skryl tieto veci pred múdrymi a rozumnými a zjavil si ich nemluvňatám. Áno, Otče, lebo tak sa ti to ľúbilo.</li>
      <li>Všetko mi je dané od môjho Otca. A nikto nezná, kto je Syn, iba Otec, a kto je Otec, iba Syn, a komu by to Syn chcel zjaviť.</li>
      <li>A obrátiac sa k učeníkom osobitne v súkromí povedal: Blahoslavené oči, ktoré vidia, čo vy vidíte!</li>
      <li>Lebo hovorím vám, že mnohí proroci a kráľovia chceli vidieť, čo vy vidíte, a nevideli, a počuť, čo vy čujete, a nepočuli.</li>
      <li>A hľa, nejaký zákonník vstal a pokúšajúc ho povedal: Učiteľu, čo mám učiniť, aby som dedične obdržal večný život?</li>
      <li>A on mu povedal: Čo je napísané v zákone? Jako čítaš?</li>
      <li>A on odpovedal a riekol: Milovať budeš Pána, svojho Boha, z celého svojho srdca, z celej svojej duše, z celej svojej sily a z celej svojej mysli a svojho blížneho jako samého seba.</li>
      <li>A Ježiš mu povedal: Dobre si odpovedal, to čiň a budeš žiť.</li>
      <li>A on chcúc sám seba ospravedlniť povedal Ježišovi: A kto je mojím blížnym?</li>
      <li>Na to odpovedal Ježiš a riekol: Istý človek išiel z Jeruzalema dolu do Jericha a upadol medzi lotrov, ktorí ho i vyzliekli i zranili a odišli zanechajúc ho polomŕtveho.</li>
      <li>A náhodou išiel tiež dolu jakýsi kňaz, tou istou cestou, a keď ho zazrel, obišiel druhou stranou.</li>
      <li>A podobne aj Levita, ktorý idúc tiež dolu prišiel na to miesto, a keď prišiel a videl, obišiel druhou stranou.</li>
      <li>No, potom prišiel k nemu nejaký Samaritán, uberajúci sa cestou, a keď ho videl, milosrdenstvom bol hnutý</li>
      <li>a pristúpil a poobväzoval jeho rany a polial olejom a vínom a vyložiac ho na svoje vlastné hovädo zaviedol ho do hostinca a postaral sa o neho.</li>
      <li>A druhého dňa, keď odchádzal, vyňal dva denáre, dal hostinskému a povedal mu: Maj o neho starosť, a čo by si nad to viacej vynaložil, ja ti, keď pojdem tadeto zpät, zaplatím.</li>
      <li>Ktorý teda z týchto troch zdá sa ti, že bol blížnym tomu, ktorý to bol upadol medzi lotrov?</li>
      <li>A on povedal: Ten, ktorý mu učinil to milosrdenstvo. Vtedy mu povedal Ježiš: Idi a čiň aj ty podobne!</li>
      <li>A stalo sa, keď išli, že vošiel do jakéhosi mestečka. A istá žena menom Marta, prijala ho do svojho domu.</li>
      <li>A tá mala sestru, menom Máriu, ktorá si aj sadla k nohám Ježišovým a počúvala jeho slovo.</li>
      <li>Ale Marta bola rozrušená pre mnohú obsluhu a pristúpila k Ježišovi a povedala: Pane, či nedbáš, že ma moja sestra nechala samu obsluhovať? Povedz jej tedy, aby mi pomohla.</li>
      <li>Ale Ježiš odpovedal a riekol jej: Marta, Marta, staráš sa a nepokojíš pre mnohé veci,</li>
      <li>a jedného je treba. Mária si vyvolila dobrú čiastku, ktorá nebude odňatá od nej.</li>
    </ol>
  </li>
  <li>
    <ol>
      <li>A stalo sa, keď bol na ktoromsi mieste a modlil sa a keď prestal, že mu povedal ktorýsi z jeho učeníkov: Pane, nauč nás modliť sa, jako i Ján naučil svojich učeníkov.</li>
      <li>A on im povedal: Keď sa modlíte, hovorte: Náš Otče, ktorý si v nebesiach! Nech sa posvätí tvoje meno! Nech prijde tvoje kráľovstvo! Nech sa stane tvoja vôľa jako v nebi, tak i na zemi!</li>
      <li>Dávaj nám náš povšedný chlieb každého dňa!</li>
      <li>A odpusť nám naše hriechy, lebo aj my sami odpúšťame každému svojmu vinníkovi. A neuvoď nás v pokušenie, ale nás zbav zlého!</li>
      <li>A povedal im: Kto z vás bude mať priateľa a pojde k nemu o polnoci a povedal by mu: Priateľu, požičaj mi tri chleby,</li>
      <li>lebo môj priateľ prišiel ku mne s cesty, a nemám, čo by som mu predložil.</li>
      <li>A tamten z vnútra odpovedajúc by povedal: Netráp ma! Dvere sú už zamknuté, a moje deti sú so mnou v posteli; nemôžem vstať a dať ti.</li>
      <li>Hovorím vám, že ak aj vstanúc nedá mu preto, že mu je priateľom, ale pre jeho nestudatosť vstane a dá mu, koľko potrebuje.</li>
      <li>I ja vám hovorím: Proste, a bude vám dané; hľadajte a najdete; klepte a otvorí sa vám;</li>
      <li>lebo každý, kto prosí, berie; kto hľadá, nachádza, a tomu kto klepe, bude otvorené.</li>
      <li>A ktorýže z vás otec by bol taký, aby svojmu synovi, keby ho prosil za chlieb, podal kameň?! Alebo aj za rybu, či mu azda miesto ryby podá hada?</li>
      <li>Alebo aj keby prosil za vajce, však mu len nepodá škorpiona?!</li>
      <li>Ak teda vy, súc zlí, viete dávať svojim deťom dobré dary, o koľko skôr dá Otec z neba Svätého Ducha tým, ktorí ho prosia!</li>
      <li>A vyháňal démona, a ten bol nemý. A stalo sa, keď vyšiel démon, že nemý hovoril. A zástupy sa divily.</li>
      <li>Ale niektorí z nich povedali: Belzebúbom, kniežaťom nad démonami, vyháňa démonov.</li>
      <li>A zase iní pokúšajúc hľadali od neho znamenie z neba.</li>
      <li>Ale on znal ich myšlienky a povedal im: Každé kráľovstvo, rozdelené proti sebe, pustne, i dom, rozdelený proti domu, padá.</li>
      <li>A jestli je i satan rozdelený proti sebe, jako potom obstojí jeho kráľovstvo? Lebo hovoríte, že Belzebúbom vyháňam démonov.</li>
      <li>No, ak ja Belzebúbom vyháňam démonov, vaši synovia ich kým vyháňajú? Preto oni budú vašimi sudcami.</li>
      <li>Ale ak ja prstom Božím vyháňam démonov, tak teda prišlo k vám kráľovstvo Božie.</li>
      <li>Keď silný ozbrojenec stráži svoj palác, v pokoji sú jeho veci.</li>
      <li>Ale keby prišiel na neho silnejší, ako je on, a premohol by ho, vezme jeho zbraň, na ktorú sa nadejal, a rozdá svoju korisť.</li>
      <li>Kto nie je so mnou, je proti mne: a kto so mnou neshromažďuje, rozptyľuje.</li>
      <li>Keď vyjde nečistý duch od človeka, chodí po bezvodných miestach a hľadá odpočinok a keď nenajde, hovorí: Navrátim sa do svojho domu, odkiaľ som vyšiel.</li>
      <li>A keď prijde, najde zametený a ozdobený.</li>
      <li>Vtedy ide a pojme so sebou ešte sedem iných duchov, horších ako je sám, a vojdúc bývajú tam, a posledné veci toho človeka stávajú sa horšími ako prvé.</li>
      <li>A stalo sa v tom, ako to hovoril, že nejaká žena zo zástupu pozdvihla svoj hlas a povedala mu: Blahoslavený život, ktorý ťa nosil, a prsia, ktoré si požíval!</li>
      <li>Ale on povedal: Ba pravda, blahoslavení, ktorí čujú slovo Božie a zachovávajú ho!</li>
      <li>A keď sa k nemu shromažďovaly zástupy, začal hovoriť: Toto pokolenie je zlé pokolenie, znamenie vyhľadáva; a znamenie mu nebude dané, iba znamenie proroka Jonáša.</li>
      <li>Lebo jako bol Jonáš znamením Ninivänom, tak bude aj Syn človeka tomuto pokoleniu.</li>
      <li>Kráľovná Juhu vstane na súde s mužmi tohoto pokolenia a odsúdi ich; lebo prišla z ďalekých končín zeme počuť múdrosť Šalamúnovu, a hľa, tu je viac ako Šalamún!</li>
      <li>Ninivskí mužovia povstanú na súde s týmto pokolením a odsúdia ho; lebo činili pokánie na kázeň Jonášovu; a hľa, tu je viac ako Jonáš!</li>
      <li>A nikto zažnúc sviecu nestavia jej na skryté miesto ani pod nádobu, ale na svietnik, aby tí, ktorí vchádzajú, videli svetlo.</li>
      <li>Sviecou tela je oko; keď je tedy tvoje oko prosté, je i celé tvoje telo svetlé; ale keby bolo zlé, i tvoje telo by bolo tmavé.</li>
      <li>Hľaď tedy, aby svetlo, ktoré je v tebe, nebolo tmou!</li>
      <li>Ak tedy bude celé tvoje telo svetlé, nemajúce nijakej tmavej čiastky, vtedy bude celé svetlé, jako blesk keď ťa svieca osvecuje svojím bleskom.</li>
      <li>A medzitým, čo hovoril, prosil ho jakýsi farizeus, žeby obedoval u neho. A vošiel a sadol si za stôl.</li>
      <li>A farizeus vidiac to zadivil sa, že sa prv neumyl pred obedom.</li>
      <li>A Pán mu povedal: Teraz vy farizeovia čistíte vonok pohára a misy, ale vaše vnútro je plné lúpeže a zloby.</li>
      <li>Blázni, či ten, ktorý učinil vonok, neučinil aj vnútra?</li>
      <li>Avšak len dávajte to, čo je dnu, almužnou, a hľa, všetko vám je čisté.</li>
      <li>Ale beda vám, farizeovia, že dávate desiatky z máty a ruty a z každej zeliny a obchádzate súd a lásku Božiu. Toto bolo treba robiť a tamto neopúšťať.</li>
      <li>Beda vám, farizeovia, že milujete prvé stolice v synagógach a pozdravovania na trhoch.</li>
      <li>Beda vám, zákonníci a farizeovia, pokrytci, že ste jako nie patrné hroby, a ľudia, ktorí chodia po nich, nevedia o tom, že chodia po hroboch.</li>
      <li>A ktorýsi zo zákonníkov odpovedal a riekol mu: Učiteľu, toto hovoriac i nás hanobíš.</li>
      <li>A on povedal: Aj vám, zákonníkom, beda, lebo kladiete na ľudí neznesiteľné bremená, ale sami sa ani jedným svojím prstom tých bremien nedotýkate.</li>
      <li>Beda vám, že staviate prorokom náhrobky, a vaši otcovia ich povraždili!</li>
      <li>Tak tedy ste svedkami a súhlasíte so skutkami svojich otcov; lebo oni ich povraždili, a vy staviate ich náhrobky.</li>
      <li>Preto aj múdrosť Božia povedala: Pošlem k nim prorokov a apoštolov, a niektorých z nich zavraždia a niektorých budú prenasledovať,</li>
      <li>aby bola vyhľadaná od tohoto pokolenia krv všetkých prorokov, vyliata od založenia sveta,</li>
      <li>od krvi Ábelovej až do krvi Zachariášovej, ktorý zahynul medzi oltárom a chrámom. Áno, hovorím vám, bude vyhľadaná od tohoto pokolenia.</li>
      <li>Beda vám, zákonníkom, že ste vzali kľúč známosti; sami ste nevošli a vchádzajúcim ste bránili.</li>
      <li>A keď vyšiel odtiaľ, začali zákonníci a farizeovia strašne sa na neho hnevať</li>
      <li>a úkladnícky sa ho na všeličo vypytovať, aby ulovili niečo z jeho úst a obžalovali ho.</li>
    </ol>
  </li>
  <li>
    <ol>
      <li>A v tom, keď sa boly sišly desaťtisíce zástupu, takže šliapali jedni po druhých, začal hovoriť svojim učeníkom: Najprv sa vystríhajte kvasu farizeov, ktorý je pokrytstvo.</li>
      <li>Ale nieto ničoho ukrytého, čo by nemalo byť odkryté, ani tajného, čo by sa nemalo zvedieť.</li>
      <li>A preto všetko, čo ste povedali vo tme, bude sa čuť na svetle; a čo ste v komorách šeptali do ucha, bude sa hlásať na domoch.</li>
      <li>Ale vám, svojim priateľom, hovorím: Nebojte sa tých, ktorí zabíjajú telo a ktorí potom nemajú viacej čo urobiť.</li>
      <li>Ale ukážem vám, koho sa máte báť: bojte sa toho, ktorý, keď zabije, má moc uvrhnúť do pekla. Áno, hovorím vám, toho sa bojte!</li>
      <li>Či nepredávajú päť vrabčekov za dva groše? A ani jeden z nich nie je zabudnutý pred Bohom.</li>
      <li>Ale aj vlasy vašej hlavy všetky sú spočítané. Nebojte sa teda! Vy ste drahší nad mnoho vrabcov.</li>
      <li>Ale hovorím vám: Každého, kto mňa vyzná pred ľuďmi, vyzná i Syn človeka pred anjelmi Božími.</li>
      <li>Ale ten, kto mňa zaprel pred ľuďmi, bude zaprený pred anjelmi Božími.</li>
      <li>A každému, kto povie slovo proti Synovi človeka, bude odpustené; ale tomu, kto sa rúhal Svätému Duchu, nebude odpustené.</li>
      <li>A keď vás budú vodiť do synagóg, pred úrady a pred vrchnosti, nestarajte sa, jako alebo čo máte povedať na svoju obranu alebo čo máte riecť;</li>
      <li>lebo Svätý Duch vás naučí v tú istú hodinu, čo treba povedať.</li>
      <li>A ktosi zo zástupu mu povedal: Učiteľu, povedz môjmu bratovi, aby si rozdelil so mnou dedičstvo!</li>
      <li>Ale on mu povedal: Človeče, kto ma ustanovil za sudcu alebo za deliteľa nad vami?</li>
      <li>A povedal im: Hľaďte a chráňte sa lakomstva! Lebo keď má niekto hojnosť, zato jeho život nie je z jeho majetku.</li>
      <li>A povedal im aj podobenstvo a riekol: Ktoréhosi bohatého človeka zem hojne zarodila.</li>
      <li>A rozmýšľal v sebe a povedal: Čo urobím? Lebo nemám, kde by som shromaždil svoju úrodu.</li>
      <li>A povedal: Toto spravím: zborím svoje stodoly a nastaviam väčších a shromaždím tam všetky svoje plodiny a svoj majetok</li>
      <li>a poviem svojej duši: Dušo, máš mnoho majetku, složeného na mnoho rokov; odpočívaj, jedz, pi a veseľ sa.</li>
      <li>A Bôh mu povedal: Blázne, tejto noci požiadajú tvoju dušu od teba, a to, čo si nahotovil, čie bude?</li>
      <li>Tak je to s tým, kto si shromažďuje poklady a nie je bohatý v Bohu.</li>
      <li>A povedal svojim učeníkom: Preto vám hovorím: nestarajte sa o svoj život, čo budete jesť, ani o telo, čím sa odejete.</li>
      <li>Lebo život je viac ako pokrm, a telo viac než odev.</li>
      <li>Povážte vrany, že nesejú ani nežnú, ktoré nemajú komory ani stodoly, a Bôh ich živí. A o koľko drahší ste vy nad vtákov!</li>
      <li>A kto z vás môže starajúci sa pridať k veľkosti svojej postavy čo len jeden lakeť?</li>
      <li>Ak tedy ani len najmenšie nemôžete, prečo sa o to ostatné staráte?</li>
      <li>Povážte ľalie, jako rastú; nepracujú ani nepradú, a hovorím vám, že ani Šalamún v celej svojej sláve nebol tak odiaty jako jedna z nich.</li>
      <li>Ak tedy trávu na poli, ktorá je dnes a zajtra sa hodí do pece, Bôh tak odieva, o koľko skôr zaodeje vás, ó, ľudia malej viery.</li>
      <li>A vy nehľadajte, čo budete jesť alebo čo budete piť, ani sa takými starosťami neznepokojujte,</li>
      <li>lebo to všetko hľadajú národy tohoto sveta, a veď váš Otec vie, že to potrebujete.</li>
      <li>Ale hľadajte kráľovstvo Božie, a to všetko vám bude pridané.</li>
      <li>Neboj sa, malé stádečko! Lebo sa zaľúbilo vášmu Otcovi dať vám kráľovstvo!</li>
      <li>Predajte svoje imania a dajte almužnu! Urobte si mešce, ktoré nevetšejú, nepominuteľný poklad v nebesiach, kde sa neblíži zlodej, a moľ nekazí;</li>
      <li>lebo kde je váš poklad, tam bude i vaše srdce.</li>
      <li>Nech sú vaše bedrá opásané a sviece horiace!</li>
      <li>A vy podobní ľuďom, očakávajúcim svojho pána, kedy sa vráti zo svadby, aby mu, keď prijde a zaklepe, hneď otvorili.</li>
      <li>Blahoslavení to sluhovia, ktorých, keď prijde pán, najde bdieť! Ameň vám hovorím, že sa opáše a usadí ich za stôl a prijdúc bude ich obsluhovať.</li>
      <li>A keby prišiel za druhej stráže a za tretej stráže keby prišiel a našiel tak, blahoslavení sú tí sluhovia!</li>
      <li>Ale to vedzte, že keby vedel hospodár, v ktorú hodinu prijde zlodej, bdel by a nedal by preboriť svoj dom.</li>
      <li>Teda aj vy buďte hotoví, lebo v tú hodinu, ktorú sa nenazdáte, prijde Syn človeka.</li>
      <li>A Peter mu povedal: Pane, či len nám hovoríš toto podobenstvo a či aj všetkým?</li>
      <li>A Pán povedal: Nuž kto tedy je to ten verný a opatrný správca, ktorého ustanoví pán nad svojou čeľaďou, aby jej na čas dával vymeraný pokrm?</li>
      <li>Blahoslavený ten sluha, ktorého, keď prijde jeho pán, najde tak robiť!</li>
      <li>Pravdu vám hovorím, že ho ustanoví nad celým svojím majetkom.</li>
      <li>Ale keby povedal ten sluha vo svojom srdci: Môj pán odkladá s príchodom! A začal by sluhov biť aj slúžky a jesť a piť a opíjať sa -</li>
      <li>prijde pán toho sluhu v deň, v ktorý sa nenazdá, a v hodinu, ktorej nezná, a rozpoltí ho a jeho diel položí s nevernými.</li>
      <li>A oný sluha, ktorý znal vôľu svojho pána a nezhotovil sa ani neurobil podľa jeho vôle, bude veľmi bitý.</li>
      <li>A zase ten, ktorý neznal, ale konal veci, hodné bitky, bude menej bitý. A od každého, komu je mnoho dané, bude sa vyhľadávať mnoho, a komu mnoho sverili, od toho budú viacej požadovať.</li>
      <li>Oheň som prišiel hodiť na zem, a čo chcem, ak už je zapálený?</li>
      <li>Ale mám byť pokrstený krstom, a jaký som stiesnený, dokiaľ sa nesplní!</li>
      <li>A či sa domnievate, že som prišiel dať pokoj na zemi? Nie, hovorím vám, ale rozdelenie.</li>
      <li>Lebo odteraz budú piati v jednom dome rozdelení, traja proti dvom a dvaja proti trom.</li>
      <li>Rozdelený bude otec proti synovi a syn proti otcovi, mať proti dcére a dcéra proti materi, svokra proti svojej neveste a nevesta proti svojej svokre.</li>
      <li>A vravel i zástupom: Keď vidíte oblak, že vystupuje od západu, hneď hovoríte, že ide dážď, a býva tak.</li>
      <li>A zase keď vidíte, že veje poludný vietor, hovoríte, že bude horúčava, a býva.</li>
      <li>Pokrytci, tvárnosť zeme a neba viete zkúmať a posúdiť, a jakože potom tohoto času nezkúmate?</li>
      <li>A prečo aj sami od seba nesúdite toho, čo je spravedlivé?</li>
      <li>Lebo kým ideš so svojím protivníkom k vrchnosti, na ceste sa pričiň o to, aby si sa ho sprostil, aby ťa snáď nezavliekol k sudcovi, a sudca by ťa vydal hajdúchovi, a hajdúch by ťa uvrhnul do žalára.</li>
      <li>Hovorím ti, že nevyjdeš ztade, dokiaľ nezaplatíš aj posledného haliera.</li>
    </ol>
  </li>
  <li>
    <ol>
      <li>Toho istého času tam boli prítomní niektorí, ktorí mu rozprávali o tých Galileanoch, ktorých krv smiešal Pilát s ich obeťami.</li>
      <li>A Ježiš odpovedal a riekol im: A či sa domnievate, že tí Galileania boli hriešni nad všetkých Galileanov, že pretrpeli také veci?</li>
      <li>Nie, hovorím vám; ale ak nebudete činiť pokánie, všetci podobne zahyniete.</li>
      <li>Alebo tí osemnásti, na ktorých padla veža v Siloe a zabila ich, či sa nazdáte, že oni boli vinní nad všetkých ľudí, ktorí bývajú v Jeruzaleme?</li>
      <li>Nie, hovorím vám; ale ak nebudete činiť pokánie, všetci zrovna tak zahyniete.</li>
      <li>A povedal toto podobenstvo: Niekto mal fík, zasadený vo svojej vinici. A prišiel hľadajúc na ňom ovocie, ale nenašiel.</li>
      <li>Vtedy povedal vinárovi: Hľa, toto už po tri roky prichádzam hľadajúc ovocie na tomto fíku a nenachádzam. Vytni ho; načo ešte i tú zem kazí!</li>
      <li>A on odpovedal a riekol mu: Pane, ponechaj ho ešte i tento rok, až ho okopem a pohnojím,</li>
      <li>či by na budúce nedoniesol ovocia; a keď nie, potom ho vytneš.</li>
      <li>A po tie soboty učil v jednej z tých synagóg.</li>
      <li>A hľa, bola tam žena, ktorá mala osemnásť rokov ducha nemoci a bola zohnutá a nemohla sa vzpriamiť nijakým spôsobom.</li>
      <li>A keď ju videl Ježiš, zavolal ju k sebe a povedal jej: Ženo, sprostená si svojej nemoci!</li>
      <li>A položil na ňu ruky, a naskutku sa narovnala a oslavovala Boha.</li>
      <li>Vtedy predstavený synagógy, namrzený, že Ježiš uzdravoval v sobotu, odpovedal a vravel zástupu: Šesť dní jesto, v ktorých sa má pracovať, teda v tých prichádzajte a uzdravujte sa, a nie v sobotný deň!</li>
      <li>A Pán mu odpovedal a riekol: Pokrytče, či každý z vás neodväzuje v sobotu svojho vola alebo osla od jasieľ a nevodí napájať?</li>
      <li>Nuž a táto, ktorá je dcérou Abrahámovou, ktorú bol poviazal satan, hľa, toto už osemnásť rokov, nemala byť vyprostená z toho puta v sobotný deň?</li>
      <li>A keď to hovoril, hanbili sa všetci jeho protivníci, a celý zástup sa radoval všetkým tým slávnym skutkom, ktoré sa dialy od neho.</li>
      <li>A tedy vravel: Čomu je podobné kráľovstvo Božie, a čomu ho pripodobním?</li>
      <li>Podobné je horčičnému zrnu, ktoré vzal človek a vrhol do svojej zahrady, a vzrástlo a stalo sa veľkým stromom, a na jeho letorastoch si spravili nebeskí vtáci hniezda.</li>
      <li>A zase povedal: Čomu mám pripodobniť kráľovstvo Božie?</li>
      <li>Podobné je kvasu, ktorý vzala žena a zarobila ho do troch mierok múky, až všetko skyslo.</li>
      <li>A chodil po mestách a mestečkách učiac a bol na ceste do Jeruzalema.</li>
      <li>A ktosi mu povedal: Pane, či je málo tých, ktorí budú spasení? A on im povedal:</li>
      <li>Snažte sa vojsť tesnou bránou, lebo mnohí, hovorím vám, budú hľadať vojsť, ale nebudú môcť.</li>
      <li>Lebo od tej chvíle, keď vstane domáci pán a zamkne dvere, začnete vonku stáť a klepať na dvere a hovoriť: Pane, Pane, otvor nám! A odpovediac povie vám: Neznám vás, odkiaľ ste.</li>
      <li>Vtedy začnete hovoriť: Jedávali sme pred tebou a pili, a na našich uliciach si učil.</li>
      <li>A povie: Hovorím vám, neznám vás, odkiaľ ste. Odstúpte odo mňa všetci, činitelia neprávosti!</li>
      <li>Tam bude plač a škrípanie zubami, keď uvidíte Abraháma, Izáka, Jakoba a všetkých prorokov v kráľovstve Božom a seba von vyhodených.</li>
      <li>A prijdú od východu aj od západu, od severa aj od juhu a budú stolovať v kráľovstve Božom.</li>
      <li>A hľa, sú poslední, ktorí budú prví, a sú prví, ktorí budú poslední.</li>
      <li>Toho istého dňa pristúpili niektorí farizeovia a vraveli mu: Vyjdi a idi odtiaľto, lebo Heródes ťa chce zabiť.</li>
      <li>A on im povedal: Iďte a povedzte tej líške, že hľa, vyháňam démonov a uzdravujem dnes i zajtra a tretieho dňa dokončím.</li>
      <li>Avšak musím i dnes i zajtra i pozajtre chodiť, lebo nie je možné, aby zahynul prorok inde než v Jeruzaleme.</li>
      <li>Ó, Jeruzalem, Jeruzalem, ty, ktorý vraždíš prorokov a kameňuješ tých, ktorí bývajú poslaní k tebe! Koľko ráz som chcel shromaždiť tvoje deti tak, ako sliepka svoje kurence pod svoje krýdla! A nechceli ste!</li>
      <li>Hľa, zanecháva sa vám váš dom pustý. A ameň vám hovorím, že ma už nikdy neuvidíte, dokiaľ neprijde čas, keď poviete: Požehnaný, ktorý prichádza v mene Pánovom!</li>
    </ol>
  </li>
  <li>
    <ol>
      <li>A stalo sa, keď raz v sobotu vošiel do domu ktoréhosi z kniežat farizeov jesť chlieb, že oni, farizeovia, ho pozorovali.</li>
      <li>A hľa, bol pred ním nejaký vodnateľný človek.</li>
      <li>A Ježiš odpovedal a riekol zákonníkom a farizeom: Či sa smie v sobotu uzdravovať a či nie?</li>
      <li>Ale oni mlčali. A on pochytiac človeka uzdravil ho a prepustil.</li>
      <li>A im povedal: Ktorého z vás osol alebo vôl padne do jamy a nevytiahne ho hneď v sobotný deň?</li>
      <li>A nemohli mu odpovedať na to.</li>
      <li>A pozvaným povedal podobenstvo pozorujúc, ako si vyberali predné miesta, a riekol im:</li>
      <li>Keďby si bol od niekoho pozvaný na svadbu, nesadaj si na predné miesto, aby snáď nebol od neho pozvaný aj niekto vzácnejší ako ty,</li>
      <li>a neprišiel, kto teba i tamtoho pozval, a nepovedal ti: Daj tomuto miesto, a vtedy by si započal s hanbou zaujímať najposlednejšie miesto.</li>
      <li>Ale keď ťa pozvú, iď a sadni si na posledné miesto, aby, keď prijde ten, kto ťa pozval, povedal ti: Priateľu, sadni si vyššie! Vtedy budeš mať chválu pred všetkými svojimi spolustolujúcimi.</li>
      <li>Lebo každý, kto sa povyšuje, bude ponížený: a kto sa ponižuje, bude povýšený.</li>
      <li>A povedal aj tomu, ktorý ho pozval: Keď strojíš obed alebo večeru, nevolaj svojich priateľov ani svojich bratov ani svojich príbuzných ani bohatých súsedov, aby ťa snáď aj oni zato tiež nepozvali, a mal by si odplatu.</li>
      <li>Ale keď robíš hostinu, povolaj chudobných, chromých, krivých a slepých</li>
      <li>a budeš blahoslavený, pretože ti nemajú čím odplatiť, lebo ti bude odplatené pri vzkriesení spravedlivých.</li>
      <li>Keď to počul ktorýsi zo spolustolujúcich, povedal mu: Blahoslavený, kto jie chlieb v kráľovstve Božom!</li>
      <li>Ale on mu povedal: Nejaký človek urobil veľkú večeru a pozval mnohých.</li>
      <li>A v hodinu večere poslal svojho sluhu, aby povedal pozvaným: Poďte, lebo je už všetko hotové.</li>
      <li>Ale oni sa začali všetci jednomyseľne vyhovárať. Prvý mu povedal: Kúpil som pole a musím vyjsť a vidieť ho. Prosím ťa, omluv ma!</li>
      <li>A iný povedal: Kúpil som päť párov volov a idem ich zkúsiť. Prosím ťa, omluv ma.</li>
      <li>A zase iný povedal: Oženil som sa, a preto nemôžem prijsť.</li>
      <li>A sluha navrátiac sa zvestoval to svojmu pánovi. Vtedy sa rozhneval domáci pán a povedal svojmu sluhovi: Vyjdi rýchle do ulíc a uličiek mesta a uveď sem chudobných, chromých, krivých a slepých!</li>
      <li>A sluha povedal: Pane, stalo sa, jako si nariadil, a ešte je miesto.</li>
      <li>A pán povedal sluhovi: Vyjdi na cesty a medzi ploty a prinúť vojsť, aby sa naplnil môj dom!</li>
      <li>Lebo hovorím vám, že niktorý z tamtých pozvaných mužov neokúsi mojej večere.</li>
      <li>A išly s ním mnohé zástupy, a on obrátiac sa povedal im:</li>
      <li>Ak ide niekto ku mne a nemá v nenávisti svojho otca i matere, ženy i detí, bratov i sestier, ba ešte len aj svojej vlastnej duše, nemôže byť mojím učeníkom.</li>
      <li>A kto nenesie svojho kríža a nejde za mnou, nemôže byť mojím učeníkom.</li>
      <li>Lebo veď ak niekto z vás chce vystaviť vežu, či nesadne prv a nespočíta nákladu, či má toľko, aby mohol dostaviť?</li>
      <li>Aby snáď, keď by položil základ a nemohol dovŕšiť, nezačali všetci, ktorí by to videli, vysmievať sa mu</li>
      <li>a hovoriť: Tento človek začal staväť a nemohol dovŕšiť.</li>
      <li>Alebo ktorý kráľ idúc proti inému kráľovi do boja nesadne prv a neporadí sa, či môže s desať tisícami stretnúť sa s tým, ktorý s dvadsať tisícami ide na neho?</li>
      <li>Lebo ak nie, vtedy, keď ešte bude ďaleko, pošle posolstvo a bude prosiť o pokoj.</li>
      <li>Tak teda každý z vás, kto sa nezrieka všetkého, čo má, nemôže byť mojím učeníkom.</li>
      <li>Soľ je dobrá, ale ak by soľ ztratila svoju slaň, čím ju napravia?</li>
      <li>Ani do zeme ani do hnoja sa nehodí; von ju vyhadzujú. Kto má uši nato, aby počul, nech počuje!</li>
    </ol>
  </li>
  <li>
    <ol>
      <li>A približovali sa k nemu všetci publikáni a hriešnici, aby ho počuli.</li>
      <li>A farizeovia a zákonníci reptali a vraveli: Tento prijíma hriešnikov a jie s nimi.</li>
      <li>A on im povedal toto podobenstvo a riekol:</li>
      <li>Kto z vás je taký človek, ktorý má sto oviec a keď ztratí jednu z nich nezanechá tých deväťdesiatdeväť na púšti a nejde za tou ztratenou, dokiaľ jej nenajde?</li>
      <li>A keď najde, vezme na svoje plecia a raduje sa.</li>
      <li>A keď prijde domov, svolá priateľov a súsedov a povie im: Radujte sa so mnou, lebo som našiel svoju ovcu, ktorá sa bola ztratila.</li>
      <li>Hovorím vám, že tak bude radosť v nebi nad jedným hriešnikom, činiacim pokánie, väčšia ako nad deväťdesiatdeväť spravedlivými, ktorí nepotrebujú pokánia.</li>
      <li>Alebo ktorá žena, ktorá má desať grošov, keby ztratila jeden groš, nezažne sviece a nezametá domu a nehľadá bedlive, dokiaľ nenajde?</li>
      <li>A keď najde, svolá priateľky a súsedy a povie: Radujte sa so mnou, lebo som našla groš, ktorý som bola ztratila.</li>
      <li>Tak, hovorím vám, býva radosť pred anjelmi Božími nad jedným hriešnikom, činiacim pokánie.</li>
      <li>A povedal: Nejaký človek mal dvoch synov.</li>
      <li>A mladší z nich povedal otcovi: Otče, daj mi pripádajúci diel imania! A on im rozdelil majetok.</li>
      <li>A po nie mnohých dňoch shromaždil všetko ten mladší syn a odcestoval do ďalekej krajiny. A tam rozmrhal svoje imanie žijúc prostopašne.</li>
      <li>Keď potom všetko strovil, nastal veliký hlad v tej krajine, a on začal trpieť núdzou.</li>
      <li>A išiel a pripojil sa ktorémusi z občanov tej krajiny, a ten ho poslal na svoje polia pásť svine.</li>
      <li>A žiadal si môcť naplniť svoje brucho mlátom, ktoré žraly svine, ale mu ho nikto nedával.</li>
      <li>No, potom vstúpil do seba a povedal: Koľko nájomníkov mojeho otca má hojnosť chleba, a ja tu hyniem hladom!</li>
      <li>Vstanem a pojdem k svojmu Otcovi a poviem mu: Otče, zhrešil som proti nebu i pred tebou,</li>
      <li>takže už viacej nie som hoden volať sa tvojím synom; učiň ma jako jedného zo svojich nájomníkov.</li>
      <li>A vstal a prišiel k svojmu otcovi. A ešte keď bol ďaleko, uvidel ho jeho otec a bol pohnutý milosrdenstvom. A bežal a padol mu okolo krku a bozkával ho.</li>
      <li>A syn mu povedal: Otče, zhrešil som proti nebu i pred tebou a nie som viacej hoden volať sa tvojím synom.</li>
      <li>Vtedy povedal otec svojim sluhom: Vyneste rýchle to prvé rúcho a oblečte ho a dajte prsteň na jeho ruku a sandále na nohy</li>
      <li>a doveďte to krmné teľa a zabite, a jedzme a veseľme sa,</li>
      <li>lebo tento môj syn bol mŕtvy a ožil; bol ztratený a našiel sa. A začali sa veseliť.</li>
      <li>A jeho starší syn bol na poli. A jako tak išiel a priblížil sa domu, počul hudbu a kolotanec.</li>
      <li>A zavolajúc si ktoréhosi zo sluhov vypytoval sa, čo je to.</li>
      <li>A on mu povedal: Tvoj brat prišiel, a tvoj otec zabil to krmné teľa, že ho zdravého prijal.</li>
      <li>A on sa nahneval a nechcel vojsť. Vtedy vyšiel jeho otec a prosil ho.</li>
      <li>Ale on odpovedal a riekol svojmu otcovi: Hľa, tak mnoho rokov ti slúžim a nikdy som neprestúpil tvojho prikázania, a mne si nikdy nedal ani len kozľaťa, aby som sa poveselil so svojimi priateľmi.</li>
      <li>No, keď prišiel tento tvoj syn, ktorý so smilnicami prežral tvoj majetok, zabil si mu to krmné teľa.</li>
      <li>A on povedal: Dieťa, ty si vždycky so mnou, a všetko moje je tvoje;</li>
      <li>ale veseliť a radovať sa patrilo, lebo tento tvoj brat bol mŕtvy a ožil, bol ztratený a našiel sa.</li>
    </ol>
  </li>
  <li>
    <ol>
      <li>A hovoril aj svojim učeníkom: Bol istý bohatý človek, ktorý mal správcu, a ten bol ohovorený u neho, že mrhá jeho majetok.</li>
      <li>A zavolajúc ho povedal mu: Čo to čujem o tebe? Vydaj počet zo svojej správy, lebo nebudeš môcť ďalej spravovať.</li>
      <li>Vtedy povedal správca sám v sebe: Čo urobím, keďže môj pán odníma odo mňa správu? Kopať nevládzem, žobrať sa hanbím.</li>
      <li>Viem, čo urobím, aby ma, keď budem odstránený zo správy, prijali do svojich domov.</li>
      <li>A zavolajúc si jedného každého z dlžníkov svojho pána povedal prvému: Koľko si dlžen môjmu pánovi?</li>
      <li>A on odpovedal: Sto batov oleja. A on mu povedal: Vezmi svoj zápis, sadni rýchle a napíš päťdesiat!</li>
      <li>Potom povedal inému: A ty koľkože dlhuješ? A on povedal: Sto korcov pšenice. A povedal mu: Vezmi svoj zápis a napíš osemdesiat!</li>
      <li>A pán pochválil nespravedlivého správcu, že opatrne urobil. Lebo synovia tohoto sveta sú opatrnejší nad synov svetla čo do svojho pokolenia.</li>
      <li>I ja vám hovorím: Robte si priateľov z nespravedlivého mamona, aby vás, keď sa pominie a nebude už mať pre vás ceny, prijali do večných stánov.</li>
      <li>Kto je verný v mále, je verný aj v mnohu; a kto je nespravedlivý v mále, je nespravedlivý aj v mnohu.</li>
      <li>Ak tedy neboli ste verní v nespravedlivom mamone, ktože vám potom sverí to, čo je pravé?</li>
      <li>A jestli ste neboli verní v cudzom, kto vám dá to, čo je vaše?</li>
      <li>Niktorí čeľadín nemôže slúžiť dvom pánom, lebo buď jedného bude nenávidieť a druhého milovať, buď jedného sa bude pridŕžať a druhým bude pohŕdať. Nemôžeme slúžiť Bohu aj mamonu.</li>
      <li>A počúvali to všetko aj farizeovia, ktorí mali radi peniaze, a posmievali sa mu.</li>
      <li>A on im povedal: Vy ste tí, ktorí sa sami robia spravedlivými pred ľuďmi, ale Bôh zná vaše srdcia, lebo to, čo je vysoké u ľudí, je ohavnosťou pred Bohom.</li>
      <li>Zákon i proroci až po Jána: odvtedy sa zvestuje kráľovstvo Božie, a každý sa nasilu tisne do neho.</li>
      <li>A ľahšie je, aby sa pominuly nebo i zem, než aby jeden háčik padol zo zákona.</li>
      <li>Každý, kto prepúšťa svoju ženu a berie si inú, cudzoloží; a každý, kto si berie prepustenú od muža, cudzoloží.</li>
      <li>A bol nejaký bohatý človek, ktorý sa obliekal v purpur a kment a žil každý deň v radosti a v prepychu.</li>
      <li>A bol nejaký chudobný človek, menom Lazar, ktorý ležal pri jeho bráne vredovitý</li>
      <li>a žiadal si nasýtiť sa omrvín, ktoré padaly so stola boháča. Ale ešte aj psi prichádzali a lízali jeho vredy.</li>
      <li>A stalo sa, že chudobný človek zomrel a bol zanesený od anjelov do lona Abrahámovho. A zomrel aj boháč, a pochovali ho.</li>
      <li>Potom v pekle, v mukách, pozdvihnul svoje oči a videl Abraháma zďaleka a Lazara v jeho lone.</li>
      <li>Vtedy zavolal boháč a povedal: Otče Abraháme, zmiluj sa nado mnou a pošli Lazara, aby omočil koniec svojho prsta vo vode a ovlažil môj jazyk, lebo sa mučím v tomto plameni.</li>
      <li>A Abrahám povedal: Dieťa, rozpamätaj sa, že si ty vzal svoje dobré vo svojom živote a Lazar podobne zlé; a tak teraz on sa tu teší, a ty sa mučíš.</li>
      <li>A nad to nado všetko medzi nami a vami je upevnená veliká priepasť, aby tí, ktorí chcú prejsť odtiaľto k vám, nemohli, ani aby sa tí tamztade k nám nedostali.</li>
      <li>A povedal im: Prosím ťa tedy, otče, žeby si ho poslal do domu môjho otca,</li>
      <li>lebo mám päť bratov, nech im dôrazne svedčí, aby neprišli aj oni do tohoto miesta múk.</li>
      <li>A Abrahám mu povedal: Majú Mojžiša a prorokov, nech tých počúvajú!</li>
      <li>A on povedal: Nie, otče Abraháme, ale keby niekto z mŕtvych išiel k nim, budú činiť pokánie.</li>
      <li>Na to mu povedal Abrahám: Ak nepočúvajú Mojžiša a prorokov, neuverili by, ani keby niekto vstal z mŕtvych.</li>
    </ol>
  </li>
  <li>
    <ol>
      <li>A povedal svojim učeníkom: Nie je možné, aby neprišly pohoršenia, ale beda tomu, skrze koho prichádzajú.</li>
      <li>Lepšie mu je, ak leží oslí žernov okolo jeho hrdla, a je vrhnutý do mora, než aby pohoršil jedného z týchto maličkých.</li>
      <li>Vystríhajte sa! A keby zhrešil proti tebe tvoj brat, potresci ho; a jestli sa pokaja, odpusť mu.</li>
      <li>A keby sedem ráz za deň zhrešil proti tebe a sedem ráz za deň by sa obrátil k tebe a povedal: Kajam sa, odpustíš mu!</li>
      <li>A apoštolovia povedali Pánovi: Pridaj nám viery!</li>
      <li>A Pán povedal: Keby ste mali vieru jako horčičné zrno, povedali by ste tejto moruši; Vykoreň sa a presaď sa do mora! A poslúchla by vás.</li>
      <li>A kto z vás, kto má sluhu, ktorý orie alebo pasie, povie mu hneď, keď sa navráti s poľa: Poď, sadni si za stôl?</li>
      <li>Ale či mu nepovie: Prihotov mi večeru a opáš sa a obsluhuj ma, až sa najem a napijem, a potom budeš jesť a piť ty!?</li>
      <li>Či azda ďakuje tomu sluhovi, že urobil, čo mu bolo nariadené? Nezdá sa mi.</li>
      <li>Tak aj vy, keď učiníte všetko, čo vám bolo nariadené, hovorte: Neužitoční sluhovia sme; učinili sme, čo sme boli povinní učiniť.</li>
      <li>A stalo sa, keď išiel do Jeruzalema, že išiel pomedzi Samáriu a Galileu.</li>
      <li>A keď vchádzal do ktoréhosi mestečka, stretlo sa s ním desať malomocných mužov, ktorí sa postavili zďaleka</li>
      <li>a hovorili povýšeným hlasom: Pane Ježišu, zmiluj sa nad nami!</li>
      <li>A keď ich uvidel, povedal im: Iďte a ukážte sa kňazom! A stalo sa v tom, ako išli, že boli očistení.</li>
      <li>A jeden z nich vidiac, že je uzdravený, vrátil sa velikým hlasom oslavujúc Boha</li>
      <li>a padol na tvár k jeho nohám a ďakoval mu. A to bol Samaritán.</li>
      <li>Vtedy odpovedal Ježiš a riekol: Či ich nebolo všetkých desať očistených? A kdeže tých deväť?</li>
      <li>Či sa oni jako Židia nenašli takí, aby sa boli vrátili a dali Bohu slávu, iba tento cudzinec?</li>
      <li>A jemu povedal: Vstaň a idi; tvoja viera ťa uzdravila.</li>
      <li>A keď sa ho opýtali farizeovia, kedy prijde kráľovstvo Božie, odpovedal im a riekol: Kráľovstvo Božie neprijde s pozorovaním,</li>
      <li>ani nepovedia: Hľa, tu! alebo: Tam hen! Lebo hľa, kráľovstvo Božie je medzi vami!</li>
      <li>A učeníkom povedal: Prijdú dni, keď si budete žiadať vidieť jeden z dní Syna človeka; ale neuvidíte.</li>
      <li>A povedia vám: Hľa, tu! alebo: Hľa, tam hen! Nechoďte ani sa za tým nežeňte!</li>
      <li>Lebo jako blesk, blýskajúci sa od jedného kraja pod nebom po druhý kraj pod nebom, ožaruje, tak bude aj Syn človeka v svoj deň.</li>
      <li>Ale najprv musí mnoho trpieť a byť zavrhnutým od tohoto pokolenia.</li>
      <li>A jako bolo vo dňoch Noeho, tak bude aj vo dňoch Syna človeka;</li>
      <li>jedli, pili, ženili sa a vydávaly až do toho dňa, ktorého vošiel Noe do korábu, a prišla potopa a zahubila všetkých.</li>
      <li>Aj podobne jako sa dialo vo dňoch Lotových: jedli, pili, kupovali, predávali, sadili, staväli;</li>
      <li>ale toho dňa, ktorého vyšiel Lot zo Sodomy, dal Bôh, aby pršal oheň a síra s neba a zahubil všetkých.</li>
      <li>Tak iste bude aj toho dňa, ktorého sa zjaví Syn človeka.</li>
      <li>Toho dňa kto bude na streche a jeho náradie v dome, nech neschádza, aby ho vzal; a ten, kto na poli, podobne, nech sa nevracia zpät!</li>
      <li>Pamätajte na Lotovu ženu!</li>
      <li>Ktokoľvek by hľadal zachrániť svoju dušu, ztratí ju; a ktokoľvek by ju ztratil, splodí ju k životu.</li>
      <li>Hovorím vám, že tej noci budú dvaja na jednej posteli; jeden bude vzatý a druhý zanechaný.</li>
      <li>Dve budú spolu mlieť; jedna bude vzatá a druhá zanechaná.</li>
      <li>Dvaja budú na poli; jeden bude vzatý a druhý zanechaný.</li>
      <li>A oni mu odpovedali a riekli: Kde, Pane? A on im povedal: Kde bude telo, tam sa shromaždia aj orli.</li>
    </ol>
  </li>
  <li>
    <ol>
      <li>A povedal im aj podobenstvo na to, že je treba vždycky sa modliť a neustávať.</li>
      <li>Bol vraj v istom meste nejaký sudca, ktorý sa Boha nebál a človeka nehanbil.</li>
      <li>A bola v tom istom meste jakási vdova, ktorá chodila k nemu a hovorila: Pomsti ma nad mojím protivníkom a vysloboď ma od neho!</li>
      <li>A nechcel za čas. Ale potom povedal sám v sebe: Hoci sa ani Boha nebojím ani človeka sa nehanbím,</li>
      <li>ale preto, že mi táto vdova nedá pokoja, pomstím ju, nech mi tu nechodí naveky a netrápi ma.</li>
      <li>A Pán povedal: Počujte, čo hovorí ten nespravedlivý sudca!</li>
      <li>A čo by Bôh nepomstil svojich vyvolených, ktorí volajú k nemu dňom i nocou, hoc aj pri nich zhovieva?</li>
      <li>Ba hovorím vám, že ich pomstí, a to skoro. Avšak keď prijde Syn človeka, či aj najde vieru na zemi?</li>
      <li>A povedal i proti niektorým, ktorí dúfali v sebe, že sú spravedliví a ostatných nemali za nič, toto podobenstvo:</li>
      <li>Dvaja mužovia išli hore do chrámu modliť sa. Jeden bol farizeus a druhý publikán.</li>
      <li>Farizeus si zastal a takto sa modlil u seba: Bože, ďakujem ti, že nie som ako ostatní ľudia, dráči, nespravedliví, cudzoložníci alebo aj ako tento publikán.</li>
      <li>Postím sa dva razy do týždňa a dávam desiatky zo všetkých príjmov.</li>
      <li>A publikán stojac zďaleka nechcel ani len oči pozdvihnúť k nebu, ale sa bil do pŕs a hovoril: Ó, Bože, buď milostivý mne hriešnemu!</li>
      <li>Hovorím vám, že tento odišiel ospravedlnený dolu do svojho domu a nie tamten. Lebo každý, kto sa povyšuje, bude ponížený; a kto sa ponižuje, bude povýšený.</li>
      <li>A donášali mu aj nemluvňatá, aby sa ich dotýkal. A keď to videli učeníci, dohovárali im.</li>
      <li>Ale Ježiš privolajúc si deti povedal: Nechajte dieťatká ísť ku mne a nebráňte im, lebo takých je kráľovstvo Božie.</li>
      <li>Ameň vám hovorím, že kto by neprijal kráľovstva Božieho jako dieťa, nikdy nevojde do neho.</li>
      <li>A opýtalo sa ho ktorési knieža a rieklo: Dobrý Učiteľu, čo mám činiť, aby som dedične obdržal večný život?</li>
      <li>A Ježiš mu odpovedal: Čo ma nazývaš dobrým? Nikto nie je dobrý, iba jeden, Bôh.</li>
      <li>A prikázania vieš: Nezcudzoložíš, nezabiješ, neukradneš, nevydáš falošného svedoctva, cti svojho otca i svoju mať!</li>
      <li>A on povedal: To všetko som zachoval od svojej mladosti.</li>
      <li>A keď to počul Ježiš, povedal mu: Ešte ti jedno chýba: predaj všetko, čo máš, a rozdaj chudobným a budeš mať poklad v nebi a poď, nasleduj ma!</li>
      <li>Ale on počujúc to veľmi sa zarmútil, lebo bol veľmi bohatý.</li>
      <li>A keď ho videl Ježiš, že sa veľmi zarmútil, povedal: Ako ťažko vojdú do kráľovstva Božieho tí, ktorí majú majetky!</li>
      <li>Lebo ľahšie je veľblúdovi prejsť cez ihelnú dierku ako bohatému vojsť do kráľovstva Božieho.</li>
      <li>Vtedy povedali tí, ktorí to počuli: A kto potom môže byť spasený?</li>
      <li>A on povedal: To, čo je nemožné u ľudí, je možné u Boha.</li>
      <li>A Peter povedal: Hľa, my sme opustili všetko a išli sme za tebou -.</li>
      <li>A on im povedal: Ameň vám hovorím, že nieto nikoho, kto by opustil dom alebo rodičov alebo bratov alebo manželku alebo deti pre kráľovstvo Božie,</li>
      <li>kto by už v tomto čase nedostal mnohonásobne viac a v budúcom veku večného života.</li>
      <li>A pojmúc si dvanástich povedal im: Hľa, ideme hore do Jeruzalema, a naplní sa Synovi človeka všetko, čo je napísané skrze prorokov;</li>
      <li>lebo ho vydajú pohanom, naposmievajú sa mu, zhanobia, opľujú</li>
      <li>a zbičujúc zabijú ho, ale tretieho dňa vstane z mŕtvych.</li>
      <li>Ale oni neporozumeli ničomu z toho, a bolo skryté pred nimi to slovo, ani nevedeli, čo sa to hovorí.</li>
      <li>A stalo sa, keď sa blížil k Jerichu, že nejaký slepý sedel vedľa cesty a žobral.</li>
      <li>A keď počul zástup, idúci pomimo, vypytoval sa, čo je to?</li>
      <li>A oznámili mu, že Ježiš Nazarejský ide tade.</li>
      <li>Vtedy skríkol a povedal: Ježišu, synu Dávidov, zmiluj sa nado mnou!</li>
      <li>A tí, ktorí išli popredku, dohovárali mu, aby mlčal, ale on tým väčšmi kričal: Synu Dávidov, zmiluj sa nado mnou!</li>
      <li>Vtedy postál Ježiš a rozkázal, aby ho priviedli k nemu. A keď sa priblížil, opýtal sa ho:</li>
      <li>Čo chceš, aby som ti učinil? A on povedal: Pane, aby som videl.</li>
      <li>A Ježiš mu povedal: Vidz! Tvoja viera ťa uzdravila.</li>
      <li>A naskutku prezrel a išiel za ním oslavujúc Boha. A všetok ľud vidiac to vzdal chválu Bohu.</li>
    </ol>
  </li>
  <li>
    <ol>
      <li>A vojdúc išiel cez Jericho.</li>
      <li>A hľa, bol tam nejaký muž, menom Zacheus, a to bol nadcolný a bol bohatý.</li>
      <li>A žiadal si vidieť Ježiša, kto je. Ale nemohol ho vidieť pre zástup, pretože bol malej postavy.</li>
      <li>A predbehol napred a vyšiel na planý fík, aby ho videl, lebo tade mal ísť.</li>
      <li>A jako prišiel Ježiš na to miesto, pozrel hore a povedal mu: Zachee, sídi rýchle dolu, lebo dnes musím zostať v tvojom dome!</li>
      <li>A sišiel rýchle a prijal ho radujúc sa.</li>
      <li>A vidiac to všetci reptali a hovorili: K hriešnemu človeku vošiel nocovať.</li>
      <li>A Zacheus si stal a povedal Pánovi: Hľa, polovicu svojho majetku, Pane, dávam chudobným a jestli som niekoho v niečom oklamal, vraciam štvornásobne.</li>
      <li>A Ježiš mu povedal: Dnes sa dostalo spasenie tomuto domu, pretože je aj on synom Abrahámovým.</li>
      <li>Lebo syn človeka prišiel hľadať a spasiť to, čo bolo zahynulo.</li>
      <li>A keď to počúvali, pokračoval a povedal podobenstvo, pretože už bol blízko Jeruzalema, a že sa oni domnievali, že sa naskutku zjaví kráľovstvo Božie.</li>
      <li>A tak povedal: Akýsi znamenitého rodu človek odcestoval do ďalekej krajiny, aby prevzal kráľovstvo a zase sa navrátil.</li>
      <li>A pred svojím odchodom zavolal svojich desiatich sluhov, dal im desať hrivien a povedal im: Kupčite, kým neprijdem.</li>
      <li>Ale jeho občania ho nenávideli a poslali za ním posolstvo s odkazom: Nechceme, aby tento kraľoval nad nami.</li>
      <li>A stalo sa, keď prijal kráľovstvo a navrátil sa, že rozkázal, aby mu zavolali sluhov, ktorým dal tie peniaze, aby zvedel, čo ktorý získal.</li>
      <li>A prišiel prvý a povedal: Pane, tvoja hrivna získala desať hrivien.</li>
      <li>A on mu povedal: Dobre, dobrý sluha; že si bol v mále verný, maj moc nad desiatimi mestami.</li>
      <li>Potom prišiel druhý a povedal: Pane, tvoja hrivna zarobila päť hrivien.</li>
      <li>A pán povedal i tomu: Aj ty buď nad piatimi mestami.</li>
      <li>A iný prišiel a povedal: Pane, tu hľa, tvoja hrivna, ktorú som mal odloženú v ručníčku.</li>
      <li>Lebo som sa ťa bál, pretože si prísny človek: berieš, čoho si nepoložil, a žneš, čoho si nesial.</li>
      <li>A pán mu povedal: Z tvojich úst ťa súdim, zlý sluha. Vedel si, že som ja prísny človek, že beriem, čoho som nepoložil, a žnem, čoho som nesial,</li>
      <li>a tak prečože si nedal mojich peňazí na stôl bankára, a ja prijdúc bol by som ich vzal s úrokami?</li>
      <li>A tým, ktorí tam stáli, povedal: Vezmite od neho hrivnu a dajte tomu, ktorý má desať hrivien.</li>
      <li>A oni mu povedali: Pane, má desať hrivien.</li>
      <li>Lebo hovorím vám, že každému, kto má, bude dané; ale od toho, kto nemá, bude vzaté i to, čo má.</li>
      <li>Ale tých mojich nepriateľov, ktorí nechceli, aby som kraľoval nad nimi, doveďte sem a pobite ich predo mnou!</li>
      <li>A keď to povedal, išiel popredku idúc hore do Jeruzalema.</li>
      <li>A stalo sa, keď sa priblížil k Betfáge a k Betánii, pri vrchu, zvanom Olivovom, že poslal dvoch zo svojich učeníkov</li>
      <li>a povedal im: Iďte do mestečka tu naproti, a keď budete vchádzať do neho, najdete osľa priviazané, na ktorom ešte nikdy nikto z ľudí nesedel, odviažte ho a priveďte ku mne.</li>
      <li>A keby sa vás niekto pýtal, prečo ho odväzujete, takto mu poviete: Pán ho potrebuje.</li>
      <li>A poslaní odišli a našli, jako im povedal.</li>
      <li>A keď odväzovali osľa, povedali im jeho pánovia: Načo odväzujete osľa?</li>
      <li>A oni povedali: Pán ho potrebuje.</li>
      <li>A priviedli ho k Ježišovi a hodiac na osľa svoje rúcha vysadili naň Ježiša.</li>
      <li>A keď išiel, podstierali svoje rúcha na ceste.</li>
      <li>A keď sa už blížil k miestu, kde sa schádza s Olivového vrchu, začalo celé to množstvo učeníkov radujúc sa chváliť Boha velikým hlasom za všetky divy, ktoré videli,</li>
      <li>a hovorili: Požehnaný Kráľ, ktorý prichádza v mene Pánovom! Pokoj na nebi a sláva na výsostiach!</li>
      <li>Ale niektorí z farizeov zo zástupu mu povedali: Učiteľu, potresci svojich učeníkov!</li>
      <li>A on odpovedal a riekol im: Hovorím vám, že keby títo mlčali, kamene budú hneď volať.</li>
      <li>A keď sa priblížil a uvidel mesto, zaplakal nad ním</li>
      <li>a povedal: Ó, keby si aj ty bolo poznalo, a to aspoň v tento tvoj deň, čo je k tvojmu pokoju! Ale teraz je to skryté pred tvojimi očami!</li>
      <li>Lebo prijdú na teba dni, že tvoji nepriatelia nahádžu okolo teba val a obkľúčia ťa a sovrú ťa zo všetkých strán</li>
      <li>a srovnajú ťa so zemou i tvoje deti v tebe a nenechajú v tebe kameňa na kameni, pretože si nepoznalo času svojho navštívenia.</li>
      <li>A vošiel do chrámu a začal vyháňať predávajúcich v ňom a kupujúcich</li>
      <li>a povedal im: Je napísané: Môj dom je domom modlitby, ale vy ste ho urobili pelešou lotrov.</li>
      <li>A učil každý deň v chráme, ale najvyšší kňazi a zákonníci ho hľadali zmárniť, aj prední z ľudu,</li>
      <li>ale nenašli, čo by mu urobili, lebo všetok ľud visel na ňom a počúval ho.</li>
    </ol>
  </li>
  <li>
    <ol>
      <li>A stalo sa jedného z tých dní, keď učil ľud v chráme a zvestoval evanjelium, že si zastali k nemu najvyšší kňazi a zákonníci so staršími</li>
      <li>a povedali mu: Povedz nám, akou mocou a jakým právom toto činíš, alebo kto ti dal tú moc?</li>
      <li>A on odpovedal a riekol im: I ja sa vás opýtam jednu vec, a povedzte mi:</li>
      <li>Krst Jánov bol z neba a či z ľudí?</li>
      <li>A oni uvažovali medzi sebou a vraveli: Ak povieme: Z neba, povie nám: Prečo ste mu teda neuverili?</li>
      <li>A keď povieme: Z ľudí, všetok ľud nás ukameňuje, lebo je presvedčený, že Ján bol prorok.</li>
      <li>Tak odpovedali, že nevedia, odkiaľ.</li>
      <li>A Ježiš im povedal: Ani ja vám nepoviem, akou mocou toto činím.</li>
      <li>A začal hovoriť ľudu toto podobenstvo: Istý človek vysadil vinicu, prenajal ju vinárom a odcestoval na dlhé časy.</li>
      <li>A svojím časom poslal k vinárom sluhu, aby mu dali z úrody vinice. Ale vinári ho nabili a poslali s prázdnym.</li>
      <li>A poslal druhého sluhu. Oni však i toho nabili a zohaviac poslali s prázdnym.</li>
      <li>Potom poslal i tretieho. Ale oni aj toho zranili a vyhodili von.</li>
      <li>Vtedy povedal pán vinice: Čo urobím? Pošlem svojho milovaného syna, dozaista, keď uvidia toho, budú sa hanbiť.</li>
      <li>Ale vinári, keď ho videli, rozmýšľali medzi sebou a povedali si: Toto je dedič, poďte, zabime ho, aby bolo dedičstvo naše.</li>
      <li>A vyhodili ho von z vinice a zabili. Čo im tedy urobí pán vinice?</li>
      <li>Prijde a zahladí tých vinárov a vinicu dá iným. A keď to počuli. povedali: Nech sa nestane!</li>
      <li>Ale on pozrel na nich a povedal: A čože je tedy to, čo je napísané, že kameň, ktorí zavrhli stavitelia, učinený je hlavou uhla?</li>
      <li>Každý, kto padne na ten kameň, rozmliaždi sa, a na koho by on padol, toho rozdlávi.</li>
      <li>A najvyšší kňazi a zákonníci hľadali v tú hodinu vztiahnuť na neho ruky, ale sa báli ľudu. Lebo poznali, že na nich povedal to podobenstvo.</li>
      <li>A striehnuc ho poslali k nemu úkladníkov, ktorí sa pokrytecky pretvárali za spravedlivých, aby ho pochytili v reči a potom vydali vrchnosti a moci vladárovej.</li>
      <li>A opýtali sa ho a riekli: Učiteľu, vieme, že dobre hovoríš a učíš a nehľadíš na osobu, ale jako je pravda, ceste Božej učíš;</li>
      <li>či nám sluší dávať cisárovi daň a či nesluší?</li>
      <li>Ale on prezrel ich podvod a povedal im: Čo ma pokúšate?</li>
      <li>Ukážte mi denár, čí má obraz a nápis? A oni povedali: Cisárov.</li>
      <li>A on im povedal: Tedy dajte, čo je cisárovo, cisárovi, a čo Božie, Bohu.</li>
      <li>A nemohli ho lapiť za slovo pred ľudom a podiviac sa jeho odpovedi umĺkli.</li>
      <li>A pristúpili niektorí zo sadúceov, ktorí popierajú a hovoria, že nieto vzkriesenia, a opýtali sa ho a riekli:</li>
      <li>Učiteľu, Mojžiš nám napísal: Keby zomrel niekomu brat, ktorý má ženu, a zomrel by bezdetný, aby si vzal jeho brat jeho ženu, a vzbudil svojmu bratovi semeno.</li>
      <li>Nuž bolo sedem bratov. A prvý oženiac sa zomrel bezdetný,</li>
      <li>a tak si vzal ženu druhý, ale i ten zomrel bezdetný.</li>
      <li>I tretí si ju vzal, a tak podobne i všetci siedmi a nezanechali detí a pomreli.</li>
      <li>Naposledy po všetkých zomrela i žena.</li>
      <li>Pri zmŕtvychvstaní teda ktorého z nich bude ženou? Lebo ju mali všetci siedmi za ženu.</li>
      <li>A Ježiš im povedal: Synovia tohoto veku sa ženia a vydávajú sa;</li>
      <li>ale tí, ktorí budú uznaní za hodných dojsť tamtoho veku a vzkriesenia z mŕtvych, nebudú sa ani ženiť ani vydávať,</li>
      <li>lebo ani zomrieť nebudú viacej môcť, lebo budú rovní anjelom a budú synmi Božími, pretože budú synmi vzkriesenia.</li>
      <li>A že mŕtvi vstávajú z mŕtvych, to aj Mojžiš ukázal pri onom kri, keď nazýva Pána Bohom Abrahámovým, Bohom Izákovým a Bohom Jakobovým.</li>
      <li>Nuž a Bôh nie je Bohom mŕtvych, ale živých, lebo jemu všetci žijú.</li>
      <li>Vtedy odpovedali niektorí zo zákonníkov a riekli: Učiteľu, dobre si povedal.</li>
      <li>A viacej sa ho neopovážili nič opytovať.</li>
      <li>A povedal im: Ako to hovoria, že Kristus je synom Dávidovým?</li>
      <li>Veď aj sám Dávid hovorí v knihe žalmov: Riekol Pán môjmu Pánovi: Seď po mojej pravici,</li>
      <li>dokiaľ nepoložím tvojich nepriateľov za podnož tvojich nôh!</li>
      <li>Dávid ho tedy nazýva Pánom, a jakože je potom jeho synom?</li>
      <li>A keď počúval všetok ľud, povedal svojim učeníkom:</li>
      <li>Vystríhajte sa zákonníkov, ktorí chcú chodiť v dlhom krásnom rúchu a milujú pozdravovania na trhoch a prvé stolice v synagógach a prvé miesta pri večeriach;</li>
      <li>ktorí pohlcujú domy vdôv, a to pod zámienkou dlhej modlitby. Tým sa dostane tým prísnejšieho odsúdenia.</li>
    </ol>
  </li>
  <li>
    <ol>
      <li>A pozrúc hore videl bohatých hádzať svoje dary do chrámovej pokladnice.</li>
      <li>A videl aj nejakú veľmi chudobnú vdovu, ktorá ta hodila dva haliere,</li>
      <li>a povedal: Pravdu vám hovorím, že táto chudobná vdova hodila viac ako všetci;</li>
      <li>lebo títo všetci hodili do darov Božích z toho, čo sa im zvyšovalo; ale táto zo svojho nedostatku hodila všetku svoju živnosť, ktorú mala.</li>
      <li>A keď hovorili niektorí o chráme, že je ozdobený krásnymi kameňmi a posvätnými dary, povedal:</li>
      <li>Prijdú dni, v ktorých z toho, čo tu vidíte, nebude zanechaný kameň na kameni, ktorý by nebol zborený.</li>
      <li>A opýtali sa ho a riekli: Učiteľu, a kedy to bude? A čo bude znamením, keď sa to bude mať diať?</li>
      <li>A on povedal: Hľaďte, aby ste neboli zvedení! Lebo mnohí prijdú pod mojím menom a budú hovoriť: Ja som Kristus, a: Čas sa priblížil. Teda nepojdete za nimi!</li>
      <li>A keď počujete o vojnách a o nepokojoch, nestrachujte sa, lebo to sa musí najprv stať, ale nie hneď bude koniec.</li>
      <li>Vtedy im hovoril: Povstane národ proti národu a kráľovstvo proti kráľovstvu,</li>
      <li>a budú veľké zemetrasenia miestami, a bude bývať hlad a mor, a budú sa ukazovať strašné zjavy a veľké znamenia s neba.</li>
      <li>Ale pred tým predovšetkým vztiahnu na vás svoje ruky a budú vás prenasledovať vydávajúc vás do synagóg a do žalárov a povedú vás pred kráľov a pred vladárov pre moje meno.</li>
      <li>A to sa vám bude diať na svedoctvo.</li>
      <li>Složte to tedy vo svojich srdciach, aby ste sa nestarali vopred, ako a čo máte povedať na svoju obranu,</li>
      <li>lebo ja vám dám ústa a múdrosť, ktorej nebudú môcť odolať ani pred ňou obstáť niktorí vaši protivníci.</li>
      <li>No, budú vás zrádzať i vlastní rodičia i bratia i príbuzní i priatelia a usmrtia niektorých z vás,</li>
      <li>a všetci vás budú nenávidieť pre moje meno.</li>
      <li>Ale ani vlas s vašej hlavy nezhynie.</li>
      <li>Svojou trpezlivosťou si dobyte svoje duše!</li>
      <li>A keď uvidíte Jeruzalem, že je obkľúčený vojskami, vtedy vedzte, že sa priblížilo jeho spustošenie.</li>
      <li>A vtedy tí, ktorí budú v Judsku, nech utekajú na vrchy, a ktorí v jeho strede, nech vyjdú, a ktorí na poliach, nech nevchádzajú do neho.</li>
      <li>Lebo to budú dni pomsty, aby sa naplnilo všetko, čo je napísané.</li>
      <li>Ale beda tehotným a tým, ktoré budú kojiť v tých dňoch. Lebo bude veľká tieseň v tej zemi, a hnev bude na tomto ľude,</li>
      <li>a budú padať ostrím meča a zajatí zavedení budú medzi všetky národy, a Jeruzalem bude šliapaný od pohanov, dokiaľ sa nenaplnia časy pohanov.</li>
      <li>A budú znamenia na slnku a na mesiaci i na hviezdach, a na zemi bude sovrenie národov, nevediacich, kam sa podieť, keď bude hučať more a vlnobitie,</li>
      <li>takže zmŕtvejú ľudia od strachu a od očakávania toho, čo všetko prijde na svet. Lebo nebeské moci sa budú pohybovať.</li>
      <li>A vtedy uvidia Syna človeka, prichádzajúceho na oblaku s mocou a slávou, velikou.</li>
      <li>A keď sa to začne diať, vzpriamte sa a pozdvihnite svoje hlavy, lebo sa blíži vaše vykúpenie.</li>
      <li>A povedal im aj podobenstvo: Vidzte fík a všetko stromovie:</li>
      <li>keď už pučia, a vidíte to, sami od seba viete, že je už blízko leto.</li>
      <li>Tak aj vy, keď uvidíte, že sa to všetko deje, vedzte, že je blízko kráľovstvo Božie.</li>
      <li>Ameň vám hovorím, že nepominie toto pokolenie, dokiaľ sa všetko nestane.</li>
      <li>Nebo a zem pominú, ale moje slová nikdy nepominú.</li>
      <li>A vystríhajte sa, aby snáď vaše srdcia neboly obťažené obžerstvom a opilstvom a starosťami o tento život, a náhle by prišiel na vás ten deň.</li>
      <li>Lebo prijde jako osídlo na všetkých, ktorí bývajú na tvári celej zeme.</li>
      <li>Preto teda bdejte každého času, modliac sa, žeby ste boli uznaní za hodných uniknúť všetkému tomu, čo sa to má diať, a postaviť sa pred Synom človeka.</li>
      <li>A cez deň učieval v chráme a na noc chodieval von a nocúval na vrchu, zvanom Olivovom.</li>
      <li>A všetok ľud prichádzal na úsvite k nemu do chrámu počúvať ho.</li>
    </ol>
  </li>
  <li>
    <ol>
      <li>A blížil sa sviatok nekvasených chlebov, zvaný Pascha, to jest Veľká noc.</li>
      <li>A najvyšší kňazi a zákonníci hľadali spôsob, ako by ho zabili, lebo sa báli ľudu.</li>
      <li>Vtedy vošiel satan do Judáša, prímenom Iškariotského, ktorý bol z počtu tých dvanástich,</li>
      <li>a odišiel a dohovoril sa s najvyššími kňazmi a náčelníkmi chrámovej stráže o tom, ako im ho zradí.</li>
      <li>A zaradovali sa a dohodli sa, že mu dajú peniaze.</li>
      <li>A sľúbil a hľadal príhodný čas, aby im ho zradil bez zástupu.</li>
      <li>Potom prišiel deň nekvasených chlebov, v ktorý bolo treba zabiť baránka.</li>
      <li>A poslal Petra a Jána a povedal: Iďte, prihotovte nám baránka, aby sme jedli.</li>
      <li>A oni mu povedali: Kde chceš, aby sme prihotovili?</li>
      <li>A on im povedal: Hľa, keď vojdete do mesta, stretne sa s vami človek, ktorý ponesie krčah vody; iďte za ním do domu, do ktorého vojde.</li>
      <li>A poviete pánovi toho domu: Učiteľ ti odkazuje: Kde je tá jedáleň, kde mám jesť baránka so svojimi učeníkmi?</li>
      <li>A on vám ukáže veľkú vrchnú dvoranu očalúnenú, tam prihotovte.</li>
      <li>A odíduc našli tak, ako im povedal, a prihotovili baránka.</li>
      <li>A keď nastala hodina, sadol si za stôl i dvanásti apoštolovia s ním.</li>
      <li>A povedal im: Túžobne som si žiadal jesť tohoto baránka s vami, prv ako by som bol trpel.</li>
      <li>Lebo hovorím vám, že ho už viacej nebudem jesť, až keď sa naplní v kráľovstve Božom.</li>
      <li>A vezmúc kalich poďakoval a povedal: Vezmite toto a rozdeľte medzi sebou.</li>
      <li>Lebo hovorím vám, že odteraz už nebudem nikdy piť z plodu viniča, dokiaľ neprijde kráľovstvo Božie.</li>
      <li>A vezmúc chlieb poďakoval a lámal a dával im a povedal: Toto je moje telo, ktoré sa za vás dáva, to čiňte na moju pamiatku.</li>
      <li>Taktiež i kalich, keď bolo po večeri, povediac: Tento kalich je tá nová smluva v mojej krvi, ktorá sa za vás vylieva.</li>
      <li>Ale hľa, ruka môjho zradcu je so mnou za stolom!</li>
      <li>A Syn človeka síce ide, tak ako je uložené, ale beda tomu človekovi, ktorý ho zrádza.</li>
      <li>A oni sa začali medzi sebou dohadovať, ktorý z nich by to asi bol, ktorý by to mal urobiť.</li>
      <li>A povstal medzi nimi aj svár o tom, ktorý z nich zdá sa byť väčším.</li>
      <li>A on im povedal: Kráľovia národov panujú nad nimi, a tí, ktorí majú nad nimi moc, volajú sa dobrodincami.</li>
      <li>Ale vy nie tak, väčší medzi vami nech je ako mladší a vodca jako ten, ktorý slúži.</li>
      <li>Lebo veď ktože je väčší - ten, kto sedí za stolom, a či ten, kto obsluhuje? Či azda nie ten, kto sedí za stolom? Ale ja som medzi vami jako ten, kto obsluhuje,</li>
      <li>a vy ste pretrvavší so mnou v mojich pokušeniach.</li>
      <li>A ja vám závetím, ako mne závetil môj Otec, kráľovstvo,</li>
      <li>aby ste jedli a pili za mojím stolom v mojom kráľovstve a sedeli na trónoch súdiac dvanásť pokolení Izraelových.</li>
      <li>A Pán povedal: Šimone, Šimone, hľa, satan si vás vyžiadal, aby vás preosial ako pšenicu;</li>
      <li>ale ja som prosil za teba, žeby nezašla tvoja viera. A ty, keď sa raz obrátiš, utvrdzuj svojich bratov.</li>
      <li>A on mu povedal: Pane, s tebou hotový som ísť aj do žalára i na smrť.</li>
      <li>A on povedal: Hovorím ti, Petre, že nezaspieva dnes kohút prv, než tri razy zaprieš, že ma neznáš.</li>
      <li>A ďalej im povedal: Keď som vás bol poslal bez mešca, bez torby a bez obuvi, či ste aj mali niečoho nedostatok? A oni povedali: Ničoho.</li>
      <li>Vtedy im povedal: Ale teraz, kto má mešec, nech si ho vezme, podobne aj torbu; a kto ešte nemá, nech predá svoje rúcho a kúpi meč.</li>
      <li>Lebo hovorím vám, že ešte sa to musí naplniť na mne, čo je napísané: A počítaný bol s bezbožnými. Lebo to, čo je napísané o mne, má koniec.</li>
      <li>A oni povedali: Pane, hľa, tu sú dva meče. A on im povedal: Dosť je.</li>
      <li>A vyjdúc išiel podľa obyčaje na Olivový vrch. A išli za ním aj jeho učeníci.</li>
      <li>A keď prišiel na miesto, povedal im: Modlite sa, aby ste nevošli do pokušenia!</li>
      <li>A sám sa vzdialil od nich asi jako na dohodenie kameňom a skloniac kolená modlil sa</li>
      <li>a vravel: Otče, ak chceš, odnes odo mňa tento kalich; avšak nie moja vôľa, ale tvoja nech sa stane!</li>
      <li>A ukázal sa mu anjel s neba posilňujúc ho.</li>
      <li>A súc v smrteľnom zápase ešte napnutejšie sa modlil. A jeho znoj bol ako čo by kvapky krvi, stekajúce na zem.</li>
      <li>A keď vstal od modlitby a prišiel k učeníkom, našiel ich spať od zármutku</li>
      <li>a povedal im: Čo spíte? Vstaňte a modlite sa, aby ste nevošli do pokušenia!</li>
      <li>A kým on ešte hovoril, tu hľa, prišiel zástup, a ten tak zvaný Judáš, jeden z dvanástich, išiel popredku pred nimi a priblížil sa k Ježišovi, aby ho bozkal.</li>
      <li>A Ježiš mu povedal: Judášu, či bozkom zrádzaš Syna človeka?</li>
      <li>A keď videli tí, ktorí boli okolo neho, čo bude, povedali mu: Pane, či udrieme mečom?</li>
      <li>A ktorýsi jeden z nich uderil sluhu najvyššieho kňaza a odťal mu pravé ucho.</li>
      <li>A Ježiš odpovedal a riekol: Nechajte dotiaľ! A dotknúc sa jeho ucha uzdravil ho.</li>
      <li>A Ježiš povedal najvyšším kňazom, veliteľom chrámu a starším, ktorí prišli na neho: Jako na lotra ste vyšli s mečami a kyjami.</li>
      <li>Keď som deň po dni býval s vami v chráme, nevztiahli ste na mňa rúk; ale toto je tá vaša hodina a moc temnosti.</li>
      <li>A keď ho zajali, odviedli a voviedli ho do domu najvyššieho kňaza. A Peter išiel za ním zďaleka.</li>
      <li>A keď rozložili oheň prostred dvora a posadali si dookola, Peter si sadol medzi nich.</li>
      <li>A jakási dievčina, keď ho videla sedieť pri svetle, uprela na neho zrak a povedala: Aj tento bol s ním.</li>
      <li>Ale on zaprel a povedal: Ženo, neznám ho.</li>
      <li>A po malej chvíli iný vidiac ho povedal: Aj ty si z nich. Peter však povedal: Človeče, nie som.</li>
      <li>A po čase tak asi jednej hodiny, ktorýsi iný tvrdil a hovoril: Ba, je pravda, i tento bol s ním, lebo však aj je Galilean.</li>
      <li>A Peter povedal: Človeče, neviem, čo hovoríš. A naskutku, ešte kým hovoril, zaspieval kohút.</li>
      <li>Vtedy Pán obrátiac sa pozrel na Petra, a Peter sa rozpamätal na slovo Pánovo, jako mu povedal: Prv ako dnes zaspieva kohút, tri razy ma zaprieš.</li>
      <li>A Peter vyšiel von a plakal horko.</li>
      <li>A mužovia, ktorí držali Ježiša, posmievali sa mu a bili ho.</li>
      <li>A zakryjúc ho bili ho po tvári a pýtali sa ho a hovorili: Prorokuj, ktorý ťa to uderil!</li>
      <li>Aj mnoho iného hovorili proti nemu rúhajúc sa mu.</li>
      <li>A keď bol deň, sišli sa starší ľudu, najvyšší kňazi a zákonníci a odviedli ho do svojej vysokej rady</li>
      <li>a hovorili: Ak si ty Kristus, povedz nám to teda! A on im povedal: Keď vám poviem, neuveríte,</li>
      <li>a keď sa vás aj niečo opýtam, neodpoviete mi ani neprepustíte.</li>
      <li>No, odteraz bude Syn človeka sedieť po pravici Moci Božej.</li>
      <li>Vtedy povedali všetci: Teda si ty ten Syn Boží? A on im povedal: Vy dobre hovoríte, že ja som.</li>
      <li>A oni povedali: Čo ešte potrebujeme svedoctvo? Veď sami sme počuli z jeho úst.</li>
    </ol>
  </li>
  <li>
    <ol>
      <li>A vstalo všetko to množstvo, koľko ich bolo, a odviedli ho k Pilátovi.</li>
      <li>A začali žalovať na neho a hovorili: Tohoto sme našli jako takého, ktorý prevracia náš národ a bráni dávať cisárovi dane a hovorí o sebe, že je on Kristus, kráľ.</li>
      <li>A Pilát sa ho opýtal a riekol: Či si ty ten kráľ Židov? A on mu odpovedal a riekol: Ty dobre hovoríš.</li>
      <li>A Pilát povedal najvyšším kňazom a zástupom: Nenachádzam nijakej viny na tomto človekovi.</li>
      <li>Ale oni nástojili a hovorili: Búri ľud svojím učením učiac po celom Judsku; započal od Galilee a prišiel až sem.</li>
      <li>A keď počul Pilát o Galilei, opýtal sa, či je to človek Galilean?</li>
      <li>A dozvediac sa, že je z panstva Heródesovho, poslal ho hore k Heródesovi, ktorý bol tiež v Jeruzaleme v tých dňoch.</li>
      <li>A keď videl Heródes Ježiša, zaradoval sa veľmi, lebo ho už od dávna chcel vidieť, pretože mnoho slýchal o ňom a nadejal sa, že ho uvidí učiniť nejaký div.</li>
      <li>A pýtal sa ho mnohými rečami, ale on mu ničoho neodpovedal.</li>
      <li>A stáli tam najvyšší kňazi a zákonníci prudko na neho žalujúc.</li>
      <li>A potom, keď ním pohŕdnul Heródes so svojím vojskom a naposmieval sa mu, obliekol ho do skvelého rúcha a poslal ho zpät Pilátovi.</li>
      <li>A Pilát a Heródes sa stali priateľmi jeden s druhým toho dňa, lebo predtým si boli nepriateľmi.</li>
      <li>A Pilát si svolal najvyšších kňazov i kniežatá i ľud</li>
      <li>a povedal im: Doviedli ste mi tohoto človeka, že vraj odvracia ľud, a hľa, ja som sa ho povypytoval pred vami a nenašiel som na tomto človekovi nijakej takej viny, jako na neho žalujete.</li>
      <li>Ale ani Heródes, lebo som vás poslal hore k nemu, a vidíte, neurobil ničoho takého, čo by bolo hodno smrti.</li>
      <li>Potrescem ho tedy a prepustím.</li>
      <li>Lebo na ten sviatok im musel vždy prepustiť jedného väzňa.</li>
      <li>Ale skríkli, všetko to množstvo, a hovorili: Zahlaď tohoto a prepusti nám Barabáša!</li>
      <li>Ktorý bol pre jakúsi vzburu, ktorá bola povstala v meste, a pre vraždu hodený do žalára.</li>
      <li>Vtedy zase prehovoril k nim Pilát chcúc prepustiť Ježiša.</li>
      <li>Ale oni mu nato volali zpät a hovorili: Ukrižuj, ukrižuj ho!</li>
      <li>A on im povedal po tretie: Ale čože zlého urobil tento? Nijakej príčiny smrti som nenašiel na ňom. Potrescem ho tedy a prepustím.</li>
      <li>Ale oni len naliehali velikým hlasom a požadovali, aby bol ukrižovaný, a ich hlasy prevládaly i hlasy najvyšších kňazov.</li>
      <li>Vtedy usúdil Pilát, aby sa stalo, čo si žiadajú,</li>
      <li>a prepustil im toho pre vzburu a pre vraždu hodeného do väzenia, ktorého si pýtali, a Ježiša vydal ich ľubovôli.</li>
      <li>A jako ho viedli, pochytili istého Šimona Cyrenenského, ktorý išiel s poľa, a položili na neho kríž, aby niesol za Ježišom.</li>
      <li>A išlo za ním veliké množstvo ľudu i žien, ktoré nariekaly a kvílily nad ním.</li>
      <li>A Ježiš sa obrátil k nim a povedal: Dcéry Jeruzalema, neplačte nado mnou, ale plačte samy nad sebou a nad svojimi deťmi:</li>
      <li>Lebo hľa, idú dni, v ktorých povedia: Blahoslavené neplodné, a životy, ktoré nerodily, prsia, ktoré nekojily.</li>
      <li>Vtedy začnú hovoriť vrchom: Padnite na nás! a brehom: Prikryte nás:</li>
      <li>Lebo ak toto robia na zelenom dreve, čo bude na suchom.</li>
      <li>A videl s ním aj iných dvoch, zločincov, aby ich zabili.</li>
      <li>A keď prišli na miesto, zvané Lebka alebo Umrlčia hlava, tam ho ukrižovali, aj tých zločincov, jedného po pravej a druhého po ľavej strane.</li>
      <li>A Ježiš hovoril: Otče, odpusť im, lebo nevedia, čo robia! A deliac si jeho rúcho hodili oň los.</li>
      <li>A ľudia stáli a dívali sa. A posmievali sa mu s nimi aj pohlavári a hovorili: Iným spomáhal, nech spomôže sám sebe, ak je on Kristus, ten vyvolený Boží!</li>
      <li>Aj vojaci sa mu posmievali prichádzajúc a ocot mu podávajúc</li>
      <li>a hovorili: Ak si ty ten kráľ Židov, spomôžže si!</li>
      <li>A bol aj nápis napísaný nad ním, písmom gréckym, latinským a hebrejským: Toto je kráľ Židov.</li>
      <li>A jeden z tých povesených zločincov sa mu rúhal a hovoril: Či nie si ty Kristus? Spomôž sám sebe i nám!</li>
      <li>A ten druhý odpovedal, karhal ho a riekol: Či sa ani ty nebojíš Boha, pretože si v tom istom odsudku?</li>
      <li>A my, pravda, spravedlivo, lebo berieme hodnú odplatu za to, čo sme páchali, ale tento neurobil ničoho zlého.</li>
      <li>A povedal Ježišovi: Rozpomeň sa na mňa, Pane, keď prijdeš vo svojom kráľovstve!</li>
      <li>A Ježiš mu povedal: Ameň ti hovorím, dnes budeš so mnou v raji.</li>
      <li>A bolo okolo šiestej hodiny, a povstala tma na celej zemi a trvala až do deviatej hodiny.</li>
      <li>A slnce sa zatmilo, a chrámová opona sa roztrhla cez poly.</li>
      <li>A Ježiš zvolal velikým hlasom a povedal: Otče, do tvojich rúk kladiem svojho ducha! A keď to povedal, vypustil dušu.</li>
      <li>A keď videl stotník, čo sa stalo, oslavoval Boha a povedal: Tento človek bol skutočne spravedlivý.</li>
      <li>A všetky tie zástupy, ktoré sa boly sišly k tomu divadlu, vidiac, čo sa stalo, všetci sa bili do pŕs a vracali sa zpät do mesta.</li>
      <li>A všetci jeho známi stáli zďaleka, i ženy, ktoré nasledujúc ho boly prišly s ním od Galilee a dívaly sa na to.</li>
      <li>A hľa, nejaký muž, menom Jozef, radca, človek, dobrý a spravedlivý,</li>
      <li>ktorý nebol pristal na ich radu a na ich skutok, z Arimátie, z mesta Židov, ktorý tiež sám očakával kráľovstvo Božie,</li>
      <li>ten išiel k Pilátovi a vypýtal si telo Ježišovo.</li>
      <li>A keď ho sňal, zavinul ho do jemného plátna a položil do hrobu, vytesaného v skale, v ktorom ešte nikdy nikto neležal.</li>
      <li>A bol deň pripravovania, a nastávala sobota.</li>
      <li>A išli za ním aj ženy, ktoré s ním boly prišly z Galilee, a podívaly sa na hrob, i jako ta bolo položené telo.</li>
      <li>A navrátiac sa nahotovily voňavých vecí i mastí. Ale cez sobotu odpočívaly podľa prikázania.</li>
    </ol>
  </li>
  <li>
    <ol>
      <li>No, potom v prvý deň týždňa hlboko za svitu prišly k hrobu nesúc voňavé veci, ktoré prihotovily. A išly s nimi aj niektoré iné ženy.</li>
      <li>A našly kameň odvalený od hrobu.</li>
      <li>A keď vošly do vnútra, nenašly tela Pána Ježiša.</li>
      <li>A stalo sa v tom, čo boly nad tým celé bezradné, že hľa, dvaja mužovia sa postavili vedľa nich v rúchu, skvejúcom sa jako blesk.</li>
      <li>A keď sa naľakaly a sklonily tvár k zemi, povedali im: Čo hľadáte živého medzi mŕtvymi?</li>
      <li>Niet ho tu, ale vstal. Rozpamätajte sa, jako vám hovoril, keď ešte bol v Galilei,</li>
      <li>keď povedal, že Syn človeka musí byť vydaný do rúk hriešnych ľudí, byť ukrižovaný a tretieho dňa vstať z mŕtvych.</li>
      <li>Vtedy sa rozpamätaly na jeho slová.</li>
      <li>A keď sa navrátily od hrobu, zvestovaly to všetko tým jedonástim a všetkým ostatným.</li>
      <li>A bola to Mária Magdaléna a Johana a Mária Jakobova a tie ostatné s nimi, ktoré to hovorily apoštolom.</li>
      <li>Ale tie ich slová sa im zdaly jako bájka, a neverili im, tým ženám.</li>
      <li>A Peter vstanúc bežal k hrobu. A keď sa nahnul, videl povoje ležať samé, a odišiel sám v sebe diviac sa tomu, čo sa to stalo.</li>
      <li>A hľa, dvaja z nich išli toho istého dňa do mestečka, vzdialeného šesťdesiat honov od Jeruzalema, ktoré sa menuje Emaus.</li>
      <li>A tí sa shovárali medzi sebou o všetkom tom, čo sa to udialo.</li>
      <li>A stalo sa v tom, keď sa tak shovárali a spolu sa navzájom dopytovali, že i sám Ježiš sa priblížil a išiel s nimi.</li>
      <li>Ale ich oči boly držané, aby ho nepoznali.</li>
      <li>A povedal im: Aké sú to veci, o ktorých idúci rozjímate medzi sebou a ste smutní?</li>
      <li>A jeden z nich, ktorému bolo meno Kleofáš, odpovedal a riekol mu: Či ty jediný pohostíniš v Jeruzaleme, ktorý si nezvedel, čo sa v ňom stalo po tieto dni?</li>
      <li>A on im povedal: A čože? A oni mu povedali: Čo sa stalo s Ježišom Nazarejským, ktorý bol muž prorok, mocný v skutku i v slove pred Bohom a pred všetkým ľudom,</li>
      <li>a jako ho vydali najvyšší kňazi a naše kniežatá, aby bol odsúdený na smrť, a ukrižovali ho.</li>
      <li>A my sme sa nadejali, že on je ten, ktorý ide vykúpiť Izraela. No, tomu všetkému je toto už tretí deň, ako sa to stalo.</li>
      <li>Ale i z nás niektoré ženy, ktoré boly za svitu pri hrobe, naplnily nás úžasom,</li>
      <li>ktoré nenajdúc jeho tela prišly a hovorily, že aj videnie anjelov videly, ktorí vraj hovoria, že žije.</li>
      <li>Potom odišli niektorí z našich k hrobu a našli všetko tak, ako aj tie ženy povedaly, ale jeho nevideli.</li>
      <li>A on im povedal: Ó, nesmyselní a spozdilí srdcom veriť všetkému tomu, čo hovorili proroci!</li>
      <li>Či to azda nemusel trpieť Kristus a tak vojsť do svojej slávy?</li>
      <li>A započnúc od Mojžiša a od všetkých prorokov vykladal im, čo kde vo všetkých písmach je napísané o ňom.</li>
      <li>A tak sa priblížili k mestečku, do ktorého išli, a on sa robil tak, že pojde ďalej.</li>
      <li>Ale oni ho prinútili hovoriac: Zostaň s nami, lebo sa zvečerieva, a deň sa už nachýlil! A tak vošiel, aby zostal s nimi.</li>
      <li>A stalo sa, keď si sadol s nimi za stôl, že vzal chlieb a dobrorečil a lámal a podával im.</li>
      <li>A v tom sa otvorily ich oči, a poznali ho, a on zmiznul od nich.</li>
      <li>Vtedy povedali jeden druhému: Či nehorelo v nás naše srdce, keď nám hovoril na ceste a keď nám otváral písma?</li>
      <li>A vstali v tú istú hodinu a navrátili sa do Jeruzalema. A našli shromaždených tých jedonástich aj tých, ktorí boli s nimi,</li>
      <li>ktorí hovorili, že Pán skutočne vstal, a že sa ukázal Šimonovi.</li>
      <li>A oni zase rozprávali, čo zkúsili na ceste, a jako ho poznali pri lámaní chleba.</li>
      <li>A keď hovorili o tom, sám Ježiš sa postavil medzi nimi a povedal im: Pokoj Vám!</li>
      <li>Ale oni, celí naľakaní a prestrašení, domnievali sa, že vidia ducha.</li>
      <li>A on im povedal: Prečo ste predesení, a prečo vzchádzajú také myšlienky vo vašom srdci?</li>
      <li>Vidzte moje ruky i moje nohy, že som ja sám, ten istý. Dotýkajte sa ma a vidzte, lebo duch nemá tela a kostí, a jako vidíte, že ja mám.</li>
      <li>A to povediac ukázal im ruky a nohy.</li>
      <li>A keď ešte neverili od radosti a divili sa, povedal im: Či tu máte niečo na jedenie?</li>
      <li>A oni mu podali kúsok pečenej ryby a medového plásta.</li>
      <li>A vzal a pojedol pred nimi.</li>
      <li>A povedal im: Toto sú moje slová, ktoré som vám hovoril, keď som ešte bol s vami, totiž že sa musí naplniť všetko, čo je napísané o mne v zákone Mojžišovom, v prorokoch i žalmoch.</li>
      <li>Vtedy otvoril ich um, aby rozumeli písmam.</li>
      <li>A povedal im: Tak je napísané, a tak musel Kristus trpieť a vstať z mŕtvych tretieho dňa,</li>
      <li>a musí byť kázané v jeho mene pokánie a odpustenie hriechov medzi všetkými národami počnúc od Jeruzalema.</li>
      <li>A vy ste toho svedkami.</li>
      <li>A hľa, ja posielam zasľúbenie svojho Otca na vás, a vy buďte v meste Jeruzaleme, dokiaľ nebudete odiati do moci z výsosti.</li>
      <li>Potom ich vyviedol von až do Betánie a pozdvihnúc svoje ruky dal im požehnanie.</li>
      <li>A stalo sa v tom, keď ich žehnal, že sa bral preč od nich a vznášal sa hore do neba.</li>
      <li>A oni pokloniac sa mu navrátili sa do Jeruzalema s velikou radosťou.</li>
      <li>A boli po celý čas v chráme a chválili Boha a dobrorečili mu. Ameň.</li>
    </ol>
  </li>
</ol>