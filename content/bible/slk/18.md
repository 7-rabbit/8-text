<ol>
  <li>
    <ol>
      <li>Bol nejaký muž v zemi Úc, ktorému bolo meno Job. Bol to muž bezúhonný, priamy a spravedlivý, ktorý sa bál Boha a chránil sa zlého.</li>
      <li>Narodilo sa mu sedem synov a tri dcéry.</li>
      <li>A mal dobytka sedem tisíc kusov drobného stáda, tri tisíce veľblúdov, päťsto párov volov, päťsto oslíc a služobníctva veľmi mnoho. A ten muž bol väčší od všetkých synov východu.</li>
      <li>A jeho synovia chodievali a robievali hostiny po dome, každý na svoj deň. A posielavali a povolávali aj svoje tri sestry, aby jedly a pily s nimi.</li>
      <li>A bývalo tak, že keď kolom obišly dni hostiny, posielaval Job a posväcoval ich a vstávajúc skoro ráno obetoval zápalné obeti podľa počtu všetkých ich. Lebo Job hovorieval: Možno, že zhrešili moji synovia a zlorečili Bohu vo svojom srdci. Tak to robieval Job po všetky tie dni.</li>
      <li>A stalo sa jedného dňa, keď prišli synovia Boží, aby sa postavili pred Hospodinom, že prišiel medzi nimi aj Satan.</li>
      <li>A Hospodin riekol Satanovi: Odkiaľ ideš? A Satan odpovedal Hospodinovi a riekol: Chodil som sem a ta po zemi a prechádzal som sa po nej.</li>
      <li>A zase riekol Hospodin Satanovi: Či si si všimnul môjho služobníka Joba, že nie je jemu rovného na zemi, takého bezúhonného muža, priameho a spravedlivého, ktorý sa bojí Boha a chráni sa zlého?</li>
      <li>Na to odpovedal Satan Hospodinovi a riekol: A či sa Job darmo bojí Boha?</li>
      <li>Či si ho ty azda neohradil i jeho domu a všetkého, čo má, zo všetkých strán? Dielo jeho rúk si požehnal, a jeho dobytok sa náramne rozmnožil na zemi.</li>
      <li>Ale nože vystri svoju ruku a dotkni sa všetkého, čo má, či ti nebude zlorečiť do tvári!</li>
      <li>Vtedy riekol Hospodin Satanovi: Hľa, všetko, čo má, je v tvojej ruke, len na neho nevystri svojej ruky. A Satan vyšiel od tvári Hospodinovej.</li>
      <li>A stalo sa jedného dňa, keď jedli jeho synovia a jeho dcéry a pili víno v dome svojho prvorodeného brata,</li>
      <li>že prišiel posol k Jobovi a povedal: Voly oraly a oslice sa pásly vedľa nich,</li>
      <li>a vtrhli Šebänia a zajali ich a sluhov pobili ostrím meča, a utečúc zachránil som sa iba ja sám, aby som ti to oznámil.</li>
      <li>Kým ešte tento hovoril, prišiel druhý a povedal: Oheň Boží padol s neba a roznietil sa na drobné stádo i na sluhov a strávil ich, a utečúc zachránil som sa iba ja sám, aby som ti to oznámil.</li>
      <li>Kým ešte tento hovoril, prišiel tretí a povedal: Chaldeji rozostavili tri čaty a vrhli sa na veľblúdov a zajali ich a sluhov pobili ostrím meča, a utečúc zachránil som sa iba ja sám, aby som ti to oznámil.</li>
      <li>A keď tento ešte nebol dopovedal, prišiel štvrtý a riekol: Tvoji synovia a tvoje dcéry jedli a pili víno v dome svojho prvorodeného brata,</li>
      <li>a hľa, prišiel veliký vietor zpoza púšte a uderil na štyri uhly domu, takže padol na mladých ľudí, a zomreli, a utečúc zachránil som sa iba ja sám, aby som ti to oznámil.</li>
      <li>Vtedy vstal Job a roztrhol svoj plášť, ostrihal svoju hlavu a padnúc na zem poklonil sa.</li>
      <li>A riekol: Nahý som vyšiel zo života svojej matky a nahý sa ta navrátim. Hospodin dal, Hospodin vzal. Nech je požehnané meno Hospodinovo.</li>
      <li>V tom vo všetkom nezhrešil Job a neprivlastnil Bohu ničoho nerozumného.</li>
    </ol>
  </li>
  <li>
    <ol>
      <li>A zase sa stalo jedného dňa, keď prišli synovia Boží, aby sa postavili pred Hospodinom, že prišiel medzi nimi aj Satan, aby sa postavil pred Hospodinom.</li>
      <li>A Hospodin riekol Satanovi: Odkiaľ ideš? A Satan odpovedal Hospodinovi a riekol: Chodil som sem a ta po zemi a prechádzal som sa po nej.</li>
      <li>A zase riekol Hospodin Satanovi: Či si si všimnul môjho služobníka Joba, že nie je jemu rovného na zemi, takého bezúhonného muža, priameho a spravedlivého, ktorý sa bojí Boha a chráni sa zlého, ktorý sa ešte vždy drží svojej bezúhonnosti, hoci si ma popudil proti nemu, aby som ho pohltil bez príčiny.</li>
      <li>Na to odpovedal Satan Hospodinovi a riekol: Kožu za kožu a všetko, čo má človek, dá za svoj život.</li>
      <li>Ale nože vystri svoju ruku a dotkni sa jeho kosti a jeho tela, či ti nebude zlorečiť do tvári!</li>
      <li>Vtedy riekol Hospodin Satanovi: Hľa, je v tvojej ruke, len zachovaj jeho život!</li>
      <li>A keď vyšiel Satan zpred tvári Hospodinovej, ranil Joba zlým vredom od spodku jeho nohy až po jeho temeno,</li>
      <li>takže si vzal črep, aby sa ním škriabal, sediac prostred popola.</li>
      <li>A jeho žena mu riekla: Či sa ešte držíš svojej bezúhony? Zloreč Bohu a zomri!</li>
      <li>Na to jej povedal: Hovoríš, ako hovorieva niektorá z bláznivých. Či azda len dobré budeme brať od Boha a zlého nebudeme brať? V tom vo všetkom nezhrešil Job svojimi rtami.</li>
      <li>Keď potom počuli traja priatelia Jobovi o všetkom tom zlom, ktoré prišlo na neho, prišli každý zo svojho miesta: Elifaz Témanský, Bildad Šuchský a Cófar Naamatský a uradili sa spoločne, že prijdú poľutovať ho a potešiť.</li>
      <li>A keď pozdvihli svoje oči zďaleka, nepoznali ho. Potom pozdvihli svoj hlas a plakali a roztrhnúc každý svoj plášť sypali prach na svoje hlavy vrhajúc ho k nebu.</li>
      <li>A sedeli s ním na zemi sedem dní a sedem nocí, a nikto neprehovoril k nemu ani slova, lebo videli, že jeho bolesť je veľmi veliká.</li>
    </ol>
  </li>
  <li>
    <ol>
      <li>Potom otvoril Job svoje ústa a zlorečil svojmu dňu.</li>
      <li>A tak odpovedal Job a riekol:</li>
      <li>Oj, aby bol zahynul deň, v ktorom som sa narodil, a noc, ktorá povedala: Chlapča sa počalo.</li>
      <li>Nech sa obráti ten deň na tmu; nech sa nepýta po ňom Bôh s hora, ani nech nezasvieti naň svetlosť;</li>
      <li>nech si ho vymenia tma a tôňa smrti, nech prebýva na ňom mrákava, a nech ho predesia čierňavy dňa!</li>
      <li>Nech ta soberie tú noc mrákota; nech nie je pripojená ku dňom roku, nech nevojde do počtu mesiacov!</li>
      <li>Hľa, aby tá noc bola bývala neplodnou, aby nebolo prišlo do nej plesanie!</li>
      <li>Nech ju prekľajú tí, ktorí zlorečia dňu, hotoví zobudiť leviatána!</li>
      <li>Nech sa zatmejú hviezdy jej šera, aby čakajúc na svetlo nedočkala sa ho ani nech neuvidí mihalníc rannej zory,</li>
      <li>pretože nezavrela dverí môjho materinského života, aby bola zastrela trápenie od mojich očí.</li>
      <li>Prečo som nezomrel, prv ako som sa narodil alebo vyjdúc zo života matky prečo som nezhynul?</li>
      <li>Prečo ma kedy vzali na kolená a prečo na prsia, aby som ich požíval?</li>
      <li>Lebo teraz by som ležal a odpočíval, spal by som a mal by som pokoj,</li>
      <li>s kráľmi a radcami zeme, ktorí si staväli pustiny,</li>
      <li>alebo s kniežatami, ktoré maly zlato a ktoré naplňovaly svoje domy striebrom.</li>
      <li>Alebo prečo som nebol jako nedochôdča, skryté, jako nemluvňatá, ktoré nevidely svetla?</li>
      <li>Tam prestávajú bezbožníci zúriť, a tam odpočívajú tí, ktorí ustali v sile od práce.</li>
      <li>Tam sú spolu bezpeční i väzni, nepočujú hlasu pohoniča.</li>
      <li>Malý a veľký sú tam rovní, a sluha je tam prostý svojho pána.</li>
      <li>Načo dáva Bôh utrápenému svetlo a život, tým, ktorí majú horkosť v duši?!</li>
      <li>Ktorí očakávajú na smrť, a niet jej, hoci ju hľadajú viac ako skrytých pokladov?</li>
      <li>Ktorí by sa radovali, až by plesali, veselili by sa, keby našli hrob?</li>
      <li>Načo to dáva Bôh človekovi, ktorého cesta je skrytá, a ktorého Bôh ohradil plotom z tŕnia?</li>
      <li>Lebo pred mojím pokrmom prichádza moje vzdychanie, a moje revania sa rozlievajú ako voda,</li>
      <li>pretože to, čoho som sa strachoval, ma nadišlo, a to, čoho som sa obával, prišlo na mňa.</li>
      <li>Nebol som hriešne ubezpečený ani som nemal pokoja ani som neodpočíval, a jednako prišla pohroma.</li>
    </ol>
  </li>
  <li>
    <ol>
      <li>Na to odpovedal Elifaz Témanský a riekol:</li>
      <li>Jestli sa pokúsime prehovoriť k tebe slovo, neunaví ťa to? Ale kto by sa aj mohol zdržať, aby nehovoril?!</li>
      <li>Hľa, učieval si mnohých a zomdlené ruky si posilňoval;</li>
      <li>tvoje slová pozdvihovaly klesajúceho, a zmocňoval si kolená, ktoré sa nakláňaly od slabosti.</li>
      <li>A keď teraz prišlo toto na teba, ťažko to nesieš; dotklo sa ťa, a si predesený.</li>
      <li>Či nebola tvoja bohabojnosť tvojou nádejou, tvojím očakávaním bezúhonnosť tvojich ciest?</li>
      <li>Nože sa rozpomeň, kde ktorý nevinný kedy zahynul? Alebo kde boli kedy spravedliví vyhladení?</li>
      <li>Jako som vídal tých, ktorí orali neprávosť a siali trápenie, že to i žali.</li>
      <li>Zahynuli od dychu Božieho a od ducha jeho hnevu zanikli.</li>
      <li>Revanie ľva a hlas ľvice umĺkne, a zuby ľvíčat bývajú vylámané;</li>
      <li>starý lev hynie, keď nieto koristi, a mláďatá ľvice sa rozpŕchnu.</li>
      <li>Ale ku mne sa prikradlo slovo, a moje ucho pochytilo niečo málo z toho.</li>
      <li>V dumách, pochádzajúcich z nočných videní, keď pripáda hlboký spánok na ľudí,</li>
      <li>nadišiel na mňa strach, a pochytilo ma trasenie, čo prestrašilo množstvo mojich kostí.</li>
      <li>Lebo nejaký duch prešiel popred moju tvár: dupkom vstaly vlasy na mojom tele.</li>
      <li>Zastál, ale som nepoznal jeho tvári, len nejaká podoba stála pred mojimi očima. Bolo ticho, a počul som nejaký hlas:</li>
      <li>Či je smrteľný človek spravedlivejší ako Bôh, alebo či je muž čistejší nad toho, ktorý ho učinil?</li>
      <li>Hľa, neverí ani svojim sluhom a pri svojich anjeloch zistil nedostatok.</li>
      <li>A čo potom povedať o tých, ktorí bývajú v domoch z hliny, ktorých základ je založený na prachu?! Rozdrtia ich skôr ako moľa.</li>
      <li>Od rána do večera bývajú skrúšení; bez toho, že by si toho všímali, hynú na večnosť.</li>
      <li>Či nejde ta s nimi aj ich sláva? Zomierajú, ale nie v múdrosti.</li>
    </ol>
  </li>
  <li>
    <ol>
      <li>Nože zavolaj, či je voľakto, kto by ti odpovedal! A ku ktorému zo svätých sa obrátiš?</li>
      <li>Lebo blázna zabije hnev, a sprostého usmrtí žiarlivosť.</li>
      <li>Ja sám som videl blázna, ktorý púšťal korene, ale hneď som preklial jeho príbytok.</li>
      <li>Jeho synovia boli ďaleko od spasenia a boli zdrtení v bráne, ani nebolo nikoho, kto by bol vytrhol.</li>
      <li>Jeho žnivo pojedol hladný, ba ešte i zpomedzi tŕnia ho pobral, a žíznivý človek, hrabivý, dychtivo siahol po ich majetku.</li>
      <li>Lebo bieda nepochádza z prachu, ani nepučí trápenie zo zeme.</li>
      <li>Ale človek sa rodí na trápenie, jako čo iskry vyletujú hore.</li>
      <li>No, ja by som istotne hľadal silného Boha a predložil by som svoju vec Bohu,</li>
      <li>ktorý činí veľké veci a nevyzpytateľné, prepodivné a mnohé, že im niet počtu,</li>
      <li>ktorý dáva dážď na tvár zeme a posiela vodu na polia</li>
      <li>postavujúc nízkych na vysoké miesto a žalostiacich vyvyšuje spasením.</li>
      <li>Marí úmysly chytrákov, takže ich ruky nevykonajú ničoho,</li>
      <li>ktorý lapá múdrych v ich chytráctve, a rada prevrátených tak býva prenáhlená;</li>
      <li>vodne narážajú jako vo tme a jako vnoci tápajú na poludnie.</li>
      <li>A zachraňuje od meča, od ich úst, a chudobného z ruky silného.</li>
      <li>A tak má chatrný nádej; ale neprávosť zapchá svoje ústa.</li>
      <li>Hľa, blahoslavený človek, ktorého tresce Bôh; preto nepohŕdaj káraním Všemohúceho.</li>
      <li>Lebo on pôsobí bolesť, ale aj obväzuje; raní, a jeho ruky liečia.</li>
      <li>Zo šiestich úzkostí ťa vytrhne, áno, v siedmich sa ťa nedotkne zlé.</li>
      <li>V hlade ťa vykúpi zo smrti a v boji z moci meča.</li>
      <li>Skryješ sa pred pomluvou zlého jazyka a nebudeš sa báť zhuby, keď prijde.</li>
      <li>Vysmeješ sa zhube i hladu, a neboj sa zveri zeme;</li>
      <li>lebo ešte len aj s kameňmi na poli budeš mať smluvu, a poľná zver bude upokojená voči tebe.</li>
      <li>A tak zvieš, že tvoj stánok bude v pokoji, a keď prezrieš svoj príbytok, nebudeš postrádať ničoho.</li>
      <li>A poznáš, že bude mnoho tvojho semena a tvojich potomkov ako byliny zeme.</li>
      <li>Vojdeš v plnej sile do hrobu, jako ide ta hore snop zbožia svojím časom.</li>
      <li>Hľa, toto sme vyzkúmali, a tak je. Počuj to a pamätaj si na svoje dobré.</li>
    </ol>
  </li>
  <li>
    <ol>
      <li>A Job odpovedal a riekol:</li>
      <li>Oj, aby bola dobre odvážená moja nevoľa, a moje utrpenie, aby razom zdvihli na váhe!</li>
      <li>Lebo by to bolo teraz ťažšie nad piesok morí, a preto sú aj moje slová nerozmyslené.</li>
      <li>Lebo strely Všemohúceho väzia vo mne, ktorých jed pije môj duch; hrôzy Božie postavily sa do šiku proti mne.</li>
      <li>Či azda reve divoký osol nad mladistvou trávou? Alebo či ručí vôl nad svojím krmom, slaným a miešaným?</li>
      <li>Či sa jie voľačo nechutné bez soli? Či je nejaká chuť v bielku vajca?</li>
      <li>A teraz práve to, čoho sa nechcela dotknúť moja duša, je ako mojím pokrmom v nemoci.</li>
      <li>Oj, aby sa naplnila moja žiadosť, a aby to, čo očakávam, dal Bôh!</li>
      <li>Totiž, žeby sa ľúbilo Bohu, aby ma rozdrtil, aby vystrel svoju ruku a vyťal ma!</li>
      <li>A mal by som ešte vždy útechu a vyskočil by som v bolesti, ktorej nešetrí, lebo som nezatajil slov Najsvätejšieho.</li>
      <li>Čo je moja sila, aby som dúfal, a čo je môj koniec, aby som znášal trpezlivo?</li>
      <li>Či je moja sila silou kameňa? Alebo či je moje telo z medi?</li>
      <li>Isté je, že niet pre mňa pomoci vo mne, a to, čo by prospelo, je zahnané odo mňa.</li>
      <li>Hynúcemu prisluší milosrdenstvo od jeho priateľa, keby hneď i bázeň Všemohúceho bol opustil.</li>
      <li>Moji bratia zklamali jako potok, jako riečište potokov, ktoré ta pošly,</li>
      <li>kalné od ľadu, v ktorých sa ukryl sneh;</li>
      <li>v čase, keď sú ožehané slnkom, vysychajú; keď býva horúco, miznú zo svojho miesta.</li>
      <li>Krútia sa stezky ich ciest, odchádzajú na pustinu a hynú.</li>
      <li>Pozrú sa karavány z Témy, putujúce zástupy zo Šeby, ktoré sa nadejaly na ne!</li>
      <li>Budú sa hanbiť, že v ne dúfaly; prijdú až ta a budú sa stydieť!</li>
      <li>Lebo vy ste ním teraz, takým potokom: vidíte strašnú vec a bojíte sa.</li>
      <li>Či som povedal: Dajte mi!? Alebo: Uplaťte zo svojho majetku za mňa</li>
      <li>a vysloboďte ma z ruky protivníka a vykúpte ma z ruky ukrutníkov?</li>
      <li>Poučte ma, a ja budem mlčať, a vysvetlite mi, v čom som blúdil!</li>
      <li>Aké prenikavé sú slová pravdy! Ale čo nakára vaše káranie?!</li>
      <li>Či zamýšľate kárať slová? Lebo veď do vetra idú slová zúfalého!</li>
      <li>Áno, o sirotu hádžete los a jednáte sa o svojho priateľa.</li>
      <li>A tak teraz nech sa vám chce pozrieť na mňa, a istotne nebudem luhať do vašej tvári.</li>
      <li>Vráťte sa, prosím, a zkúste, nech nie je neprávosti! Vráťte sa a zkúste ešte, moja spravedlivosť leží v tom!</li>
      <li>Či je na mojom jazyku neprávosť? Či nerozozná moje ďasno zkazy? -</li>
    </ol>
  </li>
  <li>
    <ol>
      <li>Či nemá človek vojenia na zemi? A jeho dni sú jako dni nájomníka.</li>
      <li>Jako sluha, ktorý dychtí po tôni, jako nájomník, ktorý túžobne očakáva plat za svoju prácu,</li>
      <li>tak sú mi nadedené mesiace márnosti a tak mi načítali nocí trápenia.</li>
      <li>Keď ležím, hovorím: Kedyže už vstanem? Ale zase sa tiahne večer, a tak som sýty prehadzovania sa až do mraku.</li>
      <li>Moje telo sa odialo červy a kôrou prachu; moja koža sa svraštila a tečie hnisom.</li>
      <li>Moje dni sú rýchlejšie ako člnok tkáča a míňajú sa bez nádeje.</li>
      <li>Pamätaj, že môj život je ako vietor; moje oko už viacej neuvidí dobrého;</li>
      <li>neuzrie ma oko toho, kto ma vidí; tvoje oči pozrú na mňa, a mňa už nebude.</li>
      <li>Jako zaniká oblak a ide ta, taký je aj ten, kto sostupuje do hrobu; nevyjde zase hore;</li>
      <li>nenavráti sa viacej do svojho domu, ani ho viacej nepozná jeho miesto.</li>
      <li>Preto ani ja nebudem zdŕžať svoje ústa; hovoriť budem v úzkosti svojho ducha; vravieť budem v horkosti svojej duše.</li>
      <li>Či som ja azda morom, či azda morskou obludou, že si postavil proti mne stráž?</li>
      <li>Keď poviem: Moja posteľ ma poteší, moja loža pozdvihne v mojom náreku;</li>
      <li>vtedy ma strašíš snami a desíš ma videniami,</li>
      <li>takže si moja duša volí zaškrtenie, radšej smrť ako také moje kosti.</li>
      <li>Opovrhujem životom, veď i tak nebudem žiť naveky. Nechaj ma, lebo moje dni sú márnosť.</li>
      <li>Čo je smrteľný človek, že ho tak zvelebuješ a že obraciaš k nemu svoje srdce a všímaš si ho?</li>
      <li>A že ho navštevuješ každého rána, zkúšaš ho každej chvíle?</li>
      <li>Jako dlho to bude ešte trvať, čo neodvrátiš odo mňa svojho zraku? Prečo ma nepustíš, aspoň dokiaľ neprehltnem svojej sliny?</li>
      <li>Zhrešil som; čo ti mám učiniť, ó, ty, ktorý strežieš ľudí? Prečo si si ma postavil za cieľ, aby som bol sám sebe bremenom?</li>
      <li>A prečo neodpustíš môjho prestúpenia a neodnímeš mojej neprávosti? Lebo teraz už ľahnem do prachu, a keď ma budeš ráno hľadať, nebude ma.</li>
    </ol>
  </li>
  <li>
    <ol>
      <li>Vtedy odpovedal Bildad Šuchský a riekol:</li>
      <li>Dokedy budeš hovoriť také veci, a dokedy budú slová tvojich úst ako víchor?</li>
      <li>Či azda silný Bôh prevráti súd, alebo či Všemohúci prevráti spravedlivosť?</li>
      <li>Ak zhrešili tvoji synovia proti nemu, nuž zahnal ich v ruke ich prestúpenia.</li>
      <li>Keby si ty naozaj hľadal silného Boha a pokorne volal ku Všemohúcemu,</li>
      <li>keby si bol čistý a spravedlivý, doista by sa teraz zobudil za teba a pokojným by učinil príbytok tvojej spravedlivosti.</li>
      <li>A keby tvoj počiatok bol býval malý a chatrný, tvoj koniec by vzrástol veľmi.</li>
      <li>Lebo nože sa spýtaj drievneho pokolenia a uváž, čo vyzkúmali ich otcovia. -</li>
      <li>Lebo my sami sme jako od včera a nevieme ničoho, lebo naše dni sú na zemi jako tieň -</li>
      <li>Či ťa azda oni nenaučia a nepovedia ti a nevynesú slov zo svojho srdca?</li>
      <li>Či porastie trstina bez bahna? Či vyrastie rákos bez vody?</li>
      <li>Ešte je vo svojom kvete, nevytrhli ho, a usychá prv než ktorákoľvek iná tráva.</li>
      <li>Také sú stezky všetkých tých, ktorí zabúdajú na silného Boha, a nádeja pokrytca zahynie,</li>
      <li>ktorého dôvera sa odreže, a jeho nádej bude jako dom pavúka.</li>
      <li>Spoľahne sa na svoj dom, ale neobstojí; chytí sa ho, ale sa mu zvalí.</li>
      <li>Má i vlahu pred slnkom, a jeho výhonok vyniká nad jeho zahradu;</li>
      <li>na hŕbe skál sú pozapletané jeho korene, a hľadí po dome kamenia.</li>
      <li>Ale ak ho pohltia z jeho miesta, vtedy ho zaprie a povie: Nevidelo som ťa.</li>
      <li>Hľa, to je radosť jeho cesty, a z prachu vyrastajú iní. -</li>
      <li>Hľa, silný Bôh nezavrhne bezúhonného ani neuchopí za ruku zlostníkov,</li>
      <li>zatým však naplní tvoje ústa smiechom a tvoje rty radostným pokrikovaním.</li>
      <li>Tí, ktorí ťa nenávidia, odejú sa hanbou, a stánu bezbožných ľudí nebude.</li>
    </ol>
  </li>
  <li>
    <ol>
      <li>Zase odpovedal Job a riekol:</li>
      <li>Áno, je pravda, viem, že je tak; lebo veď ako by mohol byť smrteľný človek spravedlivý pred silným Bohom?</li>
      <li>Keby sa chcel s ním pravotiť, neodpovie mu na jedno z tisíc.</li>
      <li>Je múdreho srdca a premocný v sile. Kde kedy sa zatvrdil niekto proti nemu a mal pokoj?!</li>
      <li>On, ktorý prenáša vrchy, a nevedia, že ich podvracia vo svojom hneve;</li>
      <li>ktorý pohybuje zem s jej miesta, takže sa trasie, a jej stĺpy sa chvejú;</li>
      <li>ktorý keď zakáže slnku, nevyjde, a zapečaťuje hviezdy;</li>
      <li>ktorý sám rozťahuje nebesia a šliape po výšinách mora;</li>
      <li>ktorý učinil Arktúra, Oriona a Kuriatka i komory juhu;</li>
      <li>ktorý činí veliké veci nevyzpytateľné a prepodivné a tak mnohé, že im neni počtu.</li>
      <li>Hľa, ide popri mne, a nevidím toho; ta ide pomimo, a ja ho nepozorujem.</li>
      <li>Hľa, jestli uchvatne, kto mu rozkáže, aby navrátil? Kto mu povie: Čo to robíš?</li>
      <li>Bôh neodvráti svojho hnevu; pod neho sa zohnú pomocníci Rahaba.</li>
      <li>A jako by som mu tedy ja mohol odpovedať, aké by som si vybral svoje slová, aby som mohol s ním hovoriť?!</li>
      <li>Ktorému, i keby som bol spravedlivý, neodpoviem; svojho sudcu budem pokorne prosiť o milosť.</li>
      <li>Keby som volal, a ozval by sa mi, neuveril by som, že uslyšal môj hlas,</li>
      <li>on, ktorý ma zdrtil víchricou a rozmnožil moje rany bez príčiny.</li>
      <li>Nedá mi oddýchnuť si, ale ma sýti horkosťami.</li>
      <li>Ak ide o silu mocného, riekne: Hľa, tu! Alebo ak o súd, povie: Kto mi stanoví deň?</li>
      <li>Keby som sa robil spravedlivým, odsúdia ma moje vlastné ústa, a keby bezúhonným, dokáže mi, že som prevrátený.</li>
      <li>Jestli aj som bezúhonný, neznám svojej duše; opovrhujem svojím životom.</li>
      <li>Je to jedno; preto hovorím: On ničí bezúhonného i bezbožného.</li>
      <li>Ak náhle usmrtí bičom, smeje sa zkúške nevinných.</li>
      <li>Zem býva vydaná do ruky bezbožného; zakrýva tvár jej sudcov. Ak nie on, kde kto je to tedy?</li>
      <li>A moje dni boly rýchlejšie ako bežec, utiekly; nevidely dobrého.</li>
      <li>Prebehly jako rýchle lode, jako keď sa orol vrhne na korisť.</li>
      <li>Ak poviem: Zabudnem na svoju žiaľbu, zanechám svoju smutnú tvár a poveselím sa;</li>
      <li>obávam sa všetkých svojich bolestí; viem, že ma neuznáš za nevinného.</li>
      <li>Ja budem len bezbožný; načože by som sa nadarmo unúval?!</li>
      <li>Keby som sa umyl hoci v snehovej vode a keby som očistil svoje ruky mydlom,</li>
      <li>i vtedy ma pohrúžiš do jamy, a bridkým ma učiní moje rúcho.</li>
      <li>Pretože Bôh nie je človekom ako ja, aby som mu odpovedal, aby sme vošli spolu v súd.</li>
      <li>Nieto nikoho, kto by rozsúdil medzi nami, kto by položil svoju ruku na nás na oboch.</li>
      <li>Nech odníme odo mňa svoj prút, a nech ma nedesí jeho strach,</li>
      <li>vtedy budem hovoriť a nebudem sa ho báť, lebo nie je toho tak u mňa.</li>
    </ol>
  </li>
  <li>
    <ol>
      <li>Moja duša si oškliví môj život. A už akokoľvek, zanechám na sebe svoju žiaľbu; budem hovoriť v horkosti svojej duše.</li>
      <li>Poviem Bohu: Neodsudzuj ma! Oznám mi, prečo sa so mnou pravotíš?</li>
      <li>Či ti je to dobré, že utiskuješ, že opovrhuješ prácnym dielom svojich rúk a svietiš na radu bezbožných?</li>
      <li>Či ty máš azda oči nejakého tela? Či ty vidíš, ako vidí smrteľný človek?</li>
      <li>Či sú tvoje dni jako dni smrteľníka? Či sú tvoje roky jako dni muža,</li>
      <li>že vyhľadávaš moju neprávosť a pýtaš sa na môj hriech?</li>
      <li>Napriek tomu, že vieš, že nie som bezbožný, a že nieto nikoho, kto by vytrhnul z tvojej ruky.</li>
      <li>Tvoje ruky ma sformovaly a učinily ma celého dookola, a teraz ma pohlcuješ!</li>
      <li>Pamätaj, prosím, že si ma učinil ako blato a že ma zase navrátiš do prachu!</li>
      <li>Či si ma neslial ako mlieko a nezhustil si ma jako na syr?</li>
      <li>Priodial si ma kožou a mäsom a pospletal si ma kosťami a žilami.</li>
      <li>Daroval si mi život a učinil si so mnou milosť: tvoj starostlivý dozor ostríhal môjho ducha.</li>
      <li>Ale toto si skryl vo svojom srdci; viem, že je to u teba:</li>
      <li>ak zhreším, spozoruješ ma, a neoprostíš ma mojej neprávosti.</li>
      <li>Keby som spáchal bezbožnosť, beda mi, a jestli som spravedlivý, nepozdvihnem svojej hlavy, sýty potupy a vidiac svoje trápenie.</li>
      <li>A keď sa pozdvihne, budeš ma honiť ako lev a znova budeš predivne so mnou zaobchodiť;</li>
      <li>obnovíš svojich svedkov proti mne a rozmnožíš u mňa svoju nevoľu; vyšleš čatu za čatou, a vojsko bude u mňa.</li>
      <li>Prečo si ma tedy vyviedol zo života matky? Bol by som zomrel, a nebolo by ma uvidelo oko;</li>
      <li>bol by som, ako keby ma nebolo nikdy bývalo; z lona by som bol býval zanesený do hrobu.</li>
      <li>Či azda nie je i tak mojich dní iba málo? Nechže už prestane; nech odvráti odo mňa svoj pozor, aby som sa poveselil trochu,</li>
      <li>prv ako pojdem, a viacej sa nevrátim, do zeme tmy a tône smrti,</li>
      <li>do zeme hustej tmy jako mrak tône smrti, kde nieto nijakého poriadku, ta, kde je svetlosť ako mrak.</li>
    </ol>
  </li>
  <li>
    <ol>
      <li>Tu odpovedal Cófar Naamatský a riekol:</li>
      <li>Či azda množstvo slov má zostať bez odpovedi? Ale je isté, že muž hojných rtov nebude spravedlivý.</li>
      <li>Tvoje márne reči umlčujú ľudí; posmievaš sa, a niet toho, kto by ťa zahanbil,</li>
      <li>a hovoríš: Moja náuka, je čistá, a vraj som čistý, Bože, v tvojich očiach.</li>
      <li>Ale oj, aby prehovoril Bôh a aby otvoril proti tebe svoje rty!</li>
      <li>Vtedy by ti oznámil tajomstvá múdrosti, lebo dvakrát toľko si zaslúžil vskutku a vedz, že ti Bôh dáva zabudnúť mnoho z tvojej neprávosti.</li>
      <li>Či azda vystihneš hlbiny bytosti Boha? Či dosiahneš až po dokonalosť Všemohúceho?</li>
      <li>Tam výšiny nebies - čo učiníš? Hlboké pod peklo - čo poznáš?</li>
      <li>Miera toho dlhšia ako zem a širšia ako more. -</li>
      <li>Jestli ta prejde Bôh a zavrie alebo keď svolá shromaždenie na súd, kto mu zabráni?</li>
      <li>Lebo on zná ničomných ľudí márnych a vidí neprávosť a nepozoroval by?</li>
      <li>A preto prázdny človek nech nadobudne rozumu, a divoké osľa nech sa preporodí v človeka! .</li>
      <li>Ak ty nastrojíš svoje srdce a rozprestrieš svoje ruky k nemu,</li>
      <li>- jestli je neprávosť v tvojej ruke, vzdiaľ ju od seba a nedopusti, aby v tvojich stánoch prebývala nešľachetnosť -</li>
      <li>áno, vtedy pozdvihneš svoju tvár bez poškvrny; budeš stáť neochvejne a nebudeš sa báť;</li>
      <li>lebo ty zabudneš na trápenie; budeš naň spomínať ako na vody, ktoré sa pominuly,</li>
      <li>a tvoj pozemský život nastane jasnejší nad poludnie, a nech by bolo tma, bude jako ráno.</li>
      <li>A budeš dúfať, lebo bude nádej, a keď poprezeráš príbytok, ľahneš si bezpečne</li>
      <li>a položiac sa budeš ležať v pokoji, a nebude nikoho, kto by poplašil, a mnohí budú hladkať tvoju tvár.</li>
      <li>Ale oči bezbožných sa zatmejú, a útočište im zahynie, a ich nádej vydýchnutie duše.</li>
    </ol>
  </li>
  <li>
    <ol>
      <li>A Job odpovedal a riekol:</li>
      <li>Skutočná pravda, že ste vy ľudia, a že s vami zomrie múdrosť.</li>
      <li>I ja mám srdce, rozum, ako vy: neležím padlý ďalej od vás, a u koho by nebolo podobného poznania?</li>
      <li>Za posmech som svojmu vlastnému priateľovi; človek, ktorý volával k Bohu, a ohlasoval sa mu; za posmech je spravedlivý a bezúhonný.</li>
      <li>Opovrhnutou fakľou, podľa mienky toho, kto žije bezpečne, je ten, kto stojí blízko tých, ktorých noha klesá.</li>
      <li>Bezstarostné sú stány lúpežníkov a nádejné tých, ktorí popudzujú silného Boha, tých, ktorých uvedie Bôh do svojej ruky.</li>
      <li>Ale nože sa opýtaj hoci hoväda, a poučí ťa, a nebeského vtáka, a oznámi ti,</li>
      <li>alebo hovor zemi, a poučí ťa, a budú ti o tom rozprávať ryby mora.</li>
      <li>Ktoré zo všetkého toho by nevedelo, že to učinila ruka Hospodinova?!</li>
      <li>V ktorého ruke je duša každého toho, čo je živé, jako i duch každého tela človeka!</li>
      <li>Či azda ucho nezkúša slov, ako ďasno si ochutnáva pokrm?</li>
      <li>Pri starcoch je múdrosť a pri ľuďoch dlhého veku rozumnosť.</li>
      <li>U neho je múdrosť a hrdinská sila; jeho je rada a rozumnosť.</li>
      <li>Hľa, sborí, a nepostaví sa; zavrie človeka, a neotvorí sa.</li>
      <li>Hľa, zahatí vody, a vyschnú, a keď ich pošle, podvrátia zem.</li>
      <li>U neho je sila i bytie; jeho je ten, kto blúdi, i ten, kto uvodí do bludu.</li>
      <li>Vodí radcov za sebou bosých a zo sudcov robí bláznov.</li>
      <li>Rozväzuje kázeň kráľov a pútajúc ich pripasuje opasok na ich bedrá.</li>
      <li>Uvodí kňazov v nerozum a vyvracia mocných.</li>
      <li>Odníma rty ľuďom, ktorí sa na ne spoliehajú, a berie starcom rozumný súd.</li>
      <li>Vylieva potupu na kniežatá a uvoľňuje opasok mocných.</li>
      <li>Odkrýva hlboké veci zo tmy a vyvodí tôňu smrti na svetlo.</li>
      <li>Zveličuje národy a hubí ich; rozširuje národy a zavodí ich.</li>
      <li>Odníma srdce hlavám ľudu zeme a činí to, aby blúdili po púšti, tam, kde niet cesty.</li>
      <li>Tápajú vo tme a nemajú svetla, a pôsobí to, aby blúdili jako opilý.</li>
    </ol>
  </li>
  <li>
    <ol>
      <li>Hľa, všetko to videlo moje oko, počulo moje ucho a porozumelo tomu.</li>
      <li>Jako čo vy viete, viem i ja; neležím padlý ďalej od svetla ako vy.</li>
      <li>Ale ja budem hovoriť so Všemohúcim a chcem sa pokonávať so silným Bohom.</li>
      <li>Lež vy kujete lož; lekári ste na nič vy všetci.</li>
      <li>Oj, aby ste aspoň mlčali, a bolo by vám to za múdrosť!</li>
      <li>Nože počujte môj dôvod a pozorujte na pravotu mojich rtov!</li>
      <li>Či za silného Boha budete hovoriť neprávosť alebo či za neho budete hovoriť lesť?</li>
      <li>Či chytajúc mu stranu budete hľadieť na jeho osobu? Či sa budete pravotiť za silného Boha?</li>
      <li>Či vám to bude na dobré, keď vás prezkúma? Alebo či ho oklamete, jako niekto oklame človeka?</li>
      <li>Ba istotne vás bude karhať, jestliže tajne a stranícky hľadíte na osobu.</li>
      <li>Či vás nedesí jeho dôstojnosť, ani nepripáda na vás jeho strach?</li>
      <li>Vaše pamäti, ktorými ma poučujete, sú príslovia z popola; vaše bašty, za ktoré sa kryjete, budú baštami z hliny.</li>
      <li>Mlčte, nechajte ma, a ja budem hovoriť, nech už prijde na mňa čokoľvek.</li>
      <li>Prečo by som mal vziať svoje telo do svojich zubov? A prečo vložiť svoju dušu do svojej ruky?</li>
      <li>Hľa, i keby ma zabil, budem dúfať v neho. A však o svoje cesty sa budem pokonávať pred jeho tvárou.</li>
      <li>Aj on sám mi bude záchranou, lebo pokrytec neprijde pred jeho tvár.</li>
      <li>Nože dobre počujte moje reči a pozorujte svojimi ušami na to, čo budem hovoriť!</li>
      <li>Tu hľa, usporiadal som súd: viem, že ja budem spravedlivý.</li>
      <li>Kde kto sa bude pravotiť so mnou? Lebo vtedy budem mlčať a zomriem.</li>
      <li>Len dvoch vecí, ó, Bože, mi neučiň, a vtedy sa nebudem skrývať pred tvojou tvárou:</li>
      <li>Vzdiaľ svoju ruku odo mňa a nech ma nedesí tvoja hrôza!</li>
      <li>A potom volaj, a ja sa ohlásim, alebo budem ja hovoriť, a ty mi odpovedaj.</li>
      <li>Koľko je mojich neprávostí a hriechov? Oznám mi moje prestúpenie a môj hriech!</li>
      <li>Prečo skrývaš svoju tvár a prečo ma považuješ za svojho nepriateľa?</li>
      <li>Či azda budeš plašiť list, zmietaný vetrom? A či budeš stíhať uschlé steblo?</li>
      <li>Lebo zapisuješ horkosti proti mne a dávaš mi do dedičstva neprávosti mojej mladosti.</li>
      <li>Dávaš moje nohy do klady a strežieš všetky moje stezky; ideš mi všade v zápätí.</li>
      <li>Kým sa človek rozpadáva jako práchnivo, jako rúcho, ktoré žerie moľ.</li>
    </ol>
  </li>
  <li>
    <ol>
      <li>Človek, splodený zo ženy, je krátkeho veku a sýty nepokoja.</li>
      <li>Vyjde jako kvet z puku a uvädne; uteká jako tieň a nezastane.</li>
      <li>A ešte i na takého otváraš svoje oči a mňa uvodíš so sebou v súd!</li>
      <li>Kto môže vydať čisté z nečistého? Nikto! -</li>
      <li>Ak tedy sú určené jeho dni, počet jeho mesiacov je u teba; položil si mu hranice, ktorých neprekročí:</li>
      <li>odvráť od neho svoj pozor, aby mal chvíľu pokoj, až by sa potešil ako nájomník svojmu dňu.</li>
      <li>Lebo strom má nádej: ak ho vytnú, zase vyrastie, a jeho výhonok nevyhynie.</li>
      <li>Jestli sa zostarie jeho koreň v zemi, a jeho peň zomrie, v prachu:</li>
      <li>keď zavonia vodu, znova vypučí a ženie vetvi jako sadenec.</li>
      <li>Ale muž zomrie, premožený mdlobou; a keď vypustí človek dušu, kdeže je?!</li>
      <li>Ako keď odtekajú vody z jazera, a rieka siakne a vysychá:</li>
      <li>tak i človek, keď ľahne, nevstane; dokiaľ len budú nebesia, neprebudia sa ani sa nezobudia zo svojho spánku.</li>
      <li>Oj, aby si ma ukryl v hrobe, aby si ma zakryl, dokiaľ by sa neodvrátil tvoj hnev, aby si mi uložil lehotu a potom sa rozpamätal na mňa!</li>
      <li>Ak zomrie muž, či ešte kedy ožije? Vtedy po všetky dni svojho vojenia budem sa nadejať, dokiaľ len neprijde moja zmena.</li>
      <li>Zavoláš, a ja sa ti ohlásim; budeš túžiť po diele svojich rúk.</li>
      <li>Lebo vtedy budeš počítať moje kroky: nebudeš striehnuť na môj hriech.</li>
      <li>Moje prestúpenie bude zapečatené v uzlíku, a zatrieš moju neprávosť.</li>
      <li>Ale teraz ako keď padá vrch, že sa drobí, a skala, keď sa odtrhne od svojho miesta;</li>
      <li>voda mrví kamene, a jej lejaky odplavujú prach zeme, tak si zahubil nádej smrteľného človeka.</li>
      <li>Večne ho premáhaš, a ide ta; mení svoju tvár a tak ho zaháňaš.</li>
      <li>Či sú potom jeho synovia slávni, nevie o tom, a či sú chatrní, nepozoruje na to.</li>
      <li>Ale jeho telo bolestí spolu s ním, a tak i jeho duša smúti tam spolu s ním.</li>
    </ol>
  </li>
  <li>
    <ol>
      <li>Na to odpovedal Elifaz Témanský a riekol:</li>
      <li>Či azda múdry bude odpovedať známosťou vzduchu a naplní svoje vnútro východným vetrom</li>
      <li>karhajúc slovom, ktoré neprospeje, alebo rečami, ktorými neosoží?</li>
      <li>K tomu ty ešte rušíš bázeň Božiu a ubieraš zbožnej mluvy pred silným Bohom.</li>
      <li>Lebo tvoja neprávosť učí tvoje ústa, a zvolil si jazyk chytrákov.</li>
      <li>Odsudzujú ťa tvoje vlastné ústa a nie ja; tvoje rty svedčia proti tebe.</li>
      <li>Či si sa ty prvý narodil z ľudí alebo či si bol počatý prv ako boly brehy?</li>
      <li>Či si azda počúval v tajnej rade Božej alebo si strhol múdrosť na seba?</li>
      <li>Čo vieš, čoho by sme my nevedeli? Čomu rozumieš, čoho by nebolo aj pri nás?</li>
      <li>I šedivý i starec je medzi nami, čo do veku, starší ako tvoj otec.</li>
      <li>Či sú ti málo potešenia silného Boha alebo jeho slovo, ktorým tak nežne hovorí s tebou?</li>
      <li>Čo ťa unieslo tvoje srdce, a prečo tak pozerajú tvoje oči,</li>
      <li>že obraciaš svojho ducha proti silnému Bohu a vyvodíš také reči zo svojich úst?</li>
      <li>Čo je smrteľný človek, aby bol čistý, a aby bol spravedlivý ten, kto sa narodil zo ženy?</li>
      <li>Hľa, neverí ani svojim svätým, a nebesia nie sú čisté v jeho očiach!</li>
      <li>A čo potom ohavný a zkazený, človek, ktorý pije neprávosť ako vodu.</li>
      <li>Poviem ti, počuj ma! A nech porozprávam to, čo som videl,</li>
      <li>to, čo povedali múdri a nezatajili toho, čo slýchali od svojich otcov.</li>
      <li>Im samým bola daná zem, ani neprešiel cez nich cudzí.</li>
      <li>Po všetky svoje dni sa trápi bezbožník, a malý počet rokov je uschovaný pre ukrutníka.</li>
      <li>Hlas strachov zavznieva v jeho ušiach; v čas pokoja prijde na neho zhubca.</li>
      <li>Neverí, že by sa kedy navrátil zo tmy, a je vyhliadnutý pre meč.</li>
      <li>Túla sa za chlebom starajúc sa: Kde vezmem? Vie, že je už po jeho ruke pripravený deň tmy.</li>
      <li>Desia ho súženie a úzkosť; uderí to na neho jako kráľ, hotový do boja.</li>
      <li>Lebo vztiahol svoju ruku proti silnému Bohu a postavil sa spurne proti Všemohúcemu.</li>
      <li>Pobehol proti nemu tvrdou šijou, hustým hrbov svojich štítov.</li>
      <li>Lebo pokryl svoju tvár svojím tukom a nabral sadla na slabiny.</li>
      <li>A býval v zkazených mestách, v domoch, v ktorých nemali bývať, ktoré boly určené na hromady rumov.</li>
      <li>Nezbohatne, ani neobstojí jeho imanie, ani sa ťarchou nebude kloniť ich nadobudnutý majetok k zemi.</li>
      <li>Neuhne zo tmy; plameň usuší jeho výhonok, a uhne od ducha jeho úst.</li>
      <li>Nech neverí v márnosť, blúdi; lebo márnosť, bude to, čo dostane do zámeny.</li>
      <li>Ešte ani nebude jeho deň, a splní sa to, a jeho vetev sa nebude zelenať.</li>
      <li>Zmarí jako vinič svoj nedozrelok; svrhne svoj kvet ako oliva.</li>
      <li>Lebo shromaždenie pokrytca zjalovie, a oheň spáli stány úplatného daru.</li>
      <li>Tehotnejú trápením a rodia neprávosť, a ich lono pripravuje lesť.</li>
    </ol>
  </li>
  <li>
    <ol>
      <li>Zase odpovedal Job a riekol:</li>
      <li>Počul som mnoho podobných vecí. Tešitelia na trápenie ste vy všetci.</li>
      <li>Či už raz bude koniec slovám vetra, alebo čo ťa pobáda, že odpovedáš?</li>
      <li>I ja by som chcel hovoriť tak ako vy! Oj, aby bola vaša duša na mieste mojej duše, chcel by som i ja pospájať slová proti vám a pokývať nad vami svojou hlavou!</li>
      <li>Nie, ale by som vás posilňoval svojimi ústami, a sústrasť mojich rtov by miernila váš bôľ. -</li>
      <li>Ak hovorím, neumenšuje sa moja bolesť, a keď nechám tak, čo z toho ide odo mňa?</li>
      <li>Áno, teraz ma znavil; spustošil si, Bože, celú moju družinu</li>
      <li>a svraštil si ma, čo mi je za svedka, a moja vychudlosť povstala proti mne; svedčí do mojej tvári.</li>
      <li>Jeho hnev chvace jako dravec a útočí na mňa; škrípe na mňa svojimi zubami; môj protivník ostrí na mňa svoje oči.</li>
      <li>Roztvárajú na mňa svoje ústa; potupne ma bijú na líce; spolu sa sobrali v plnom počte proti mne.</li>
      <li>Silný Bôh ma vydal nešľachetníkovi; vrhol ma do rúk bezbožníkom.</li>
      <li>Bol som bezpečný a na pokoji, a zdrtil ma a pochytiac ma za šiju roztrepal ma a postavil si ma za terč.</li>
      <li>Obkľúčili ma jeho strelci, rozťal moje ľadviny a nešetril; vylial moju žlč na zem.</li>
      <li>Roztrhol ma jako nejakú stenu, trhlinu na trhlinu; pobehol proti mne sťa nejaký silák.</li>
      <li>Smútočné vrece som si ušil na svoju zjazvenú kožu a svoj roh som strčil do prachu.</li>
      <li>Moja tvár je rudá od plaču a na mojich mihalniciach tôňa smrti.</li>
      <li>Napriek tomu, že nieto nijakej ukrutnosti v mojich rukách, a moja modlitba je čistá.</li>
      <li>Oj, zem, nepokry mojej krvi, ani nech nie je miesta môjmu kriku!</li>
      <li>I teraz, hľa, na nebesiach je môj svedok, a ten, kto dosvedčí za mňa, je na výsostiach.</li>
      <li>Moji priatelia sú mojimi posmievačmi; moje oko slzí k Bohu.</li>
      <li>Ale oj, aby sa niekto smel pravotiť za muža s Bohom a syn človeka za svojho blížneho!</li>
      <li>Lebo rokov malý počet ide ku koncu, a pojdem cestou, ktorou sa nikdy nevrátim.</li>
    </ol>
  </li>
  <li>
    <ol>
      <li>Môj duch je rozrušený; moje dni hasnú; zbývajú mi hroby.</li>
      <li>Je isté, že je posmech posmievačov u mňa, a moje oko má dlieť na ich poburovaní!</li>
      <li>Nože polož záloh; zaruč sa u seba za mňa! Lebo veď kde kto iný uderí do mojej ruky!</li>
      <li>Pretože si prikryl ich srdce, aby nerozumeli, preto ich ani nepovýšiš.</li>
      <li>Kto za podiel oznámi blížnych, toho synov oči sa zatmejú.</li>
      <li>Ale ma vystavil ľuďom za príslovie, a stal som sa takým, ktorému sa pľuje do tvári.</li>
      <li>Moje oko zoslablo od žiaľu, a všetky moje údy sú podobné tôni.</li>
      <li>Statoční ľudia priami sa hrozia nad tým, a nevinný sa poburuje nad pokrytcom.</li>
      <li>Avšak spravedlivý sa bude držať svojej cesty, a ten, kto je čistých rúk, priberie sily.</li>
      <li>Ale i vy všetci sa vráťte a nože poďte! Lež nenajdem medzi vami múdreho.</li>
      <li>Moje dni sa pominuly; moje úmysly sú roztrhané, dedičstvá môjho srdca.</li>
      <li>Noc mi obracajú na deň, a zase vraj svetlo je blízko tmy.</li>
      <li>I keby som niečo očakával, jednako bude hrob mojím domom; vo tme si usteliem svoju ložu.</li>
      <li>Jame privolám: Ty si môj otec! Moja mať a moja sestra privolám červom.</li>
      <li>Kde je tedy moje očakávanie? A čo do môjho očakávania, kto kedy ho uvidí?</li>
      <li>Všetko to sostúpi k závorám hrobu, akže všetko spolu spočíva na prachu.</li>
    </ol>
  </li>
  <li>
    <ol>
      <li>Na to odpovedal Bildad Šuchský a riekol:</li>
      <li>Dokedy už neurobíte rečiam konca? Rozumejte, a potom budeme hovoriť.</li>
      <li>Prečo sme považovaní za podobných hovädám? Prečo sme nečistí vo vašich očiach?</li>
      <li>Ty, ktorý trháš na kusy svoju dušu vo svojom hneve, či azda pre teba bude opustená zem, a odtrhne sa skala so svojho miesta?</li>
      <li>I svetlo bezbožných zhasne, ani nezableskne plameň jeho ohňa.</li>
      <li>Svetlo sa zatmí v jeho stáne, a jeho lampa zhasne nad ním.</li>
      <li>Sovrú sa kroky jeho sily, a zamrští ho jeho vlastná rada.</li>
      <li>Lebo je zahnaný svojimi nohami do siete a bude chodiť po pletive.</li>
      <li>Chytí ho za pätu smečka, a zmocní sa ho hrabivý násilník.</li>
      <li>Jeho povraz je skrytý na zemi a jeho pasca na chodníku.</li>
      <li>Zo všetkých strán ho budú desiť hrôzy a budú dotierať na jeho nohy.</li>
      <li>Jeho sila bude hladná, a nešťastie bude pohotove po jeho boku.</li>
      <li>Bude žrať údy jeho kože, jeho údy bude žrať prvorodený smrti.</li>
      <li>Jeho nádej bude vyrvaná z jeho stánu, a to ho povedie krok za krokom ku kráľovi hrôz.</li>
      <li>Hrôza bude bývať v jeho stáne, ktorý však už nebude jeho, a na jeho obydlie bude sa sypať síra.</li>
      <li>Od spodku vyschnú jeho korene, a s hora bude oťatá jeho vetev.</li>
      <li>Jeho pamiatka zahynie zo zeme, ani mu nebude mena na ulici.</li>
      <li>Zaženú ho zo svetla do tmy, áno, vypudia ho, aby blúdil ta preč s okruhu zeme.</li>
      <li>Niet mu ani syna ani vnuka v jeho ľude ani nieto nijakého ostatku v príbytkoch jeho pohostínstva.</li>
      <li>Nad jeho dňom sa zhrozia tí, ktorí sú na západe, a veľký strach pojme tých, ktorí sú na východe.</li>
      <li>Nuž také sú príbytky nešľachetníka, a to je miesto toho, kto nezná silného Boha.</li>
    </ol>
  </li>
  <li>
    <ol>
      <li>Na to zase odpovedal Job a riekol:</li>
      <li>Dokedy budete trápiť moju dušu a dokedy ma budete drtiť rečami?</li>
      <li>Toto ste ma už desaťkrát zhanili. Či sa nehanbíte, že ma tak mučíte?</li>
      <li>Ale nech je tak, že som naozaj zblúdil; môj blud zostane pri mne.</li>
      <li>Jestli sa skutočne honosíte proti mne a karháte na mne moju potupu,</li>
      <li>vtedy vedzte, že ma Bôh sprevrátil a obňal ma svojou sieťou.</li>
      <li>Hľa, jestli kričím pre násilie, neodpovedá sa mi; volám o pomoc, neni súdu.</li>
      <li>Ohradil moju stezku tak, že neprejdem, a na moje chodníky položil tmu.</li>
      <li>Svliekol so mňa moju slávu a ta preč odstránil korunu mojej hlavy.</li>
      <li>Rozboril ma na všetkých stranách, a idem ta, a vyvrátil ako strom moju nádej.</li>
      <li>K tomu zapálil proti mne svoj hnev a považuje ma sebe tak ako svojich protivníkov.</li>
      <li>Razom prišly jeho čaty, vysypali proti mne svoju cestu a táboria vôkol môjho stánu.</li>
      <li>Mojich bratov vzdialil odo mňa, a moji známi sa mi cele odcudzili.</li>
      <li>Moji príbuzní vystali a moji známi zabudli na mňa.</li>
      <li>Moji spoludomáci a moje dievky ma považujú za cudzieho; stal som sa cudzozemcom v ich očiach.</li>
      <li>Volám na svojho sluhu, ale neodpovedá, i keď ho pekne prosím svojimi ústy.</li>
      <li>Môj dych je cudzí mojej žene a cudzia moja pokorná prosba synom môjho lona.</li>
      <li>Ešte i decká mnou pohŕdajú; i keď chcem vstať, hovoria proti mne.</li>
      <li>Zošklivili si ma všetci mužovia mojej rady, a tí, ktorých milujem, obrátili sa proti mne.</li>
      <li>Moja kosť lipí na mojej koži a na mojom mäse, a unikol som iba s kožou svojich zubov.</li>
      <li>Zľutujte sa nado mnou, zľutujte sa nado mnou vy, moji priatelia, lebo ruka Božia sa ma dotkla.</li>
      <li>Prečo ma prenasledujete jako silný Bôh a nenasýtite sa už môjho mäsa?</li>
      <li>Oj, aby boly spísané moje reči! Oj, aby boly zaznačené do knihy!</li>
      <li>Železným rydlom a olovom; aby boly na večnosť vytesané do skaly!</li>
      <li>Ale ja viem, že môj vykupiteľ žije a posledný sa postaví nad prachom.</li>
      <li>A keď raz toto všetko rozborí moju kožu, potom zo svojho tela uvidím Boha,</li>
      <li>ktorého ja uvidím sebe, a moje oči budú vidieť a nie cudzí. Moje ľadviny hynú v mojej vnútornosti.</li>
      <li>Istotne by ste mali povedať: Načo ho máme prenasledovať? Keď sa koreň dobrej veci nachodí vo mne.</li>
      <li>Bojte sa meča, lebo pomsta za neprávosti je meč. Aby ste vedeli, že bude súd!</li>
    </ol>
  </li>
  <li>
    <ol>
      <li>A odpovedal Cófar Naamatský a riekol:</li>
      <li>Tak tedy moje myšlienky ma nútia odpovedať, a to zato, že to súri vo mne.</li>
      <li>Kázeň, ktorá vrhá potupu na mňa, čujem, a duch mi káže odvetiť z môjho umu.</li>
      <li>Či ty vieš to, čo bolo od veku, odkedy Bôh postavil človeka na zemi:</li>
      <li>že plesanie bezbožných je len hen z blízka, a že radosť pokrytca trvá len na chvíľu?</li>
      <li>Keby jeho pýcha vystúpila až do neba, a jeho hlava keby sa dotkla oblaku,</li>
      <li>jednako zahynie na večnosť ako jeho lajno. Tí, ktorí ho vídali, povedia: Kam sa podel?</li>
      <li>Zaletí jako sen, a nenajdú ho, a bude zahnaný jako videnie noci.</li>
      <li>Oko, ktoré ho vídalo, neuvidí ho viacej, ani ho viacej neuzrie jeho miesto.</li>
      <li>Jeho synovia budú hľadať priazne chudobných, a jeho ruky navrátia jeho nespravedlivo nadobudnutý majetok.</li>
      <li>Jeho kosti sú plné vlahy jeho mladosti; ale to všetko spolu s ním ľahne do prachu.</li>
      <li>Ak sladí v jeho ústach zlosť, a on ju utajuje pod svojím jazykom,</li>
      <li>šetrí ju a neopustí jej, ale ju zdržuje medzi svojimi ďasnami:</li>
      <li>jeho pokrm sa premení v jeho črevách, na žlč jedovatých hadov v jeho vnútornostiach.</li>
      <li>Pohltil majetok, ale ho vyvráti; silný Bôh ho vyženie z jeho brucha.</li>
      <li>Bude ssať jed ľútych hadov; jazyk vretenice ho zabije.</li>
      <li>Nebude smieť vidieť potoky, rieky tokov medu a mlieka.</li>
      <li>Navráti cudziu prácu únavnú a nezhltne, jako i majetok, ktorý získal zámenou, a nebude plesať.</li>
      <li>Lebo drvil, opúšťal chudobných; olúpil dom, a nevystavil ho.</li>
      <li>Lebo neznal pokoja vo svojom lone a tak ani nezachráni ničoho zo svojich vzácností.</li>
      <li>Nezostalo ničoho z jeho žrádla; preto ani nepotrvá jeho dobré.</li>
      <li>V plnosti jeho dostatku bude mu úzko; každá ruka utrápeného prijde na neho.</li>
      <li>Nech len má, čím by naplnil svoje brucho; Bôh pošle na neho páľu svojho hnevu a dá to pršať na neho pri jeho pokrme.</li>
      <li>Bude utekať pred železnou zbraňou; medené lučište ho prebodne.</li>
      <li>Vytasí meč, ale vyjde z jeho vlastného tela, a lesklá oceľ vyjde z jeho žlči, kým budú na ňom hrôzy smrti.</li>
      <li>Samá tma je skrytá pre jeho poklady; strávi ho oheň, ktorý nebol rozdúchaný, a spasie ostatok v jeho stáne.</li>
      <li>Nebesia odhalia jeho neprávosť, a zem povstane proti nemu.</li>
      <li>Odstehuje sa úroda jeho domu; rozplynie sa to všetko v deň jeho hnevu.</li>
      <li>To je podiel bezbožného človeka od Boha a dedičstvo, pririeknuté mu od silného Boha.</li>
    </ol>
  </li>
  <li>
    <ol>
      <li>A Job odpovedal a riekol:</li>
      <li>Počujteže moju reč, a bude mi to za vaše potešenia.</li>
      <li>Potrpte ma, aby som ja hovoril, a keď dohovorím, potom sa vysmievaj.</li>
      <li>Či sa ja azda žalujem ľuďom? Alebo prečo by nemal môj duch ustávať v trpezlivosti?</li>
      <li>Pozrite na mňa a predeste sa a položte ruku na ústa.</li>
      <li>Keď myslím na to, trniem zdesený, a hrôza pochytáva moje telo.</li>
      <li>Prečo žijú bezbožníci, zostarejú sa i mohutnejú v sile?</li>
      <li>Ich semeno stojí pevne u nich pred nimi a ich potomstvo pred ich očami.</li>
      <li>Ich domy majú pokoj od strachu, ani nedopáda prút Boží na nich.</li>
      <li>Jeho byko skočí a nie bez oplodnenia; jeho krava sa telí a nevyvrhne.</li>
      <li>Vypúšťajú svoje decká jako drobné stádo, a ich deti poskakujú.</li>
      <li>Povyšujú svoj hlas pri bubne a pri citare a radujú sa zvuku píšťaly.</li>
      <li>Trávia svoje dni v dobrom a v okamihu sostupujú do hrobu.</li>
      <li>A hovoria silnému Bohu: Ujdi od nás! Nechceme známosti tvojich ciest.</li>
      <li>Čože je Všemohúci, aby sme mu slúžili? A čo nám to pomôže, keď sa mu budeme modliť?</li>
      <li>Ale hľa, ich dobré nie je v ich ruke, a preto je rada bezbožných ďaleko odo mňa.</li>
      <li>Koľko ráz zhasne lampa bezbožných? A či prichádzava na nich ich zhuba? Či im Bôh udeľuje bolesti vo svojom hneve?</li>
      <li>Kedy bývajú ako slama pred vetrom a jako plevy, ktoré ukradne víchor?</li>
      <li>Že vraj Bôh odkladá jeho synom jeho neprávosť? Nech odplatí jemu, aby vedel!</li>
      <li>Nech vidia jeho oči jeho nešťastie, a nech sa napije z prchlivosti Všemohúceho!</li>
      <li>Lebo čo mu je, bezbožnému, po jeho dome po ňom, keď je urezaný počet jeho mesiacov?!</li>
      <li>Či bude niekto učiť známosti silného Boha, jeho, ktorý sám súdi vysokomyseľných?</li>
      <li>Jeden zomiera v plnom svojom blahobyte, cele bezpečný a pokojný;</li>
      <li>jeho žochtáre sú plné mlieka, a špik jeho kostí je zvlažovaný,</li>
      <li>kým iný zomiera s roztrpčenou dušou a nejedol v živote dobrého.</li>
      <li>No, spolu ľahnú do prachu, a červy ich pokryjú.</li>
      <li>Hľa, znám vaše myšlienky a vaše úmysly použiť proti mne násilie.</li>
      <li>Lebo hovoríte: Kde je dom kniežaťa? A kde je stán príbytkov bezbožných?</li>
      <li>Či ste sa nepýtali tých, ktorí idú pomimo cestou? A či ich pokynov neznáte?</li>
      <li>Že totiž zlý človek býva ušetrený ku dňu záhuby, že bývajú vedení ku dňu výbuchov Božieho hnevu?</li>
      <li>Kto mu oznámi jeho cestu do jeho tvári? Alebo keď on niečo spácha, kto mu odplatí?</li>
      <li>A on bude doprevadený k hrobom, a ešte i po smrti bude bdieť nad rovom.</li>
      <li>Budú mu sladnúť hrudy údolia, a za ním potiahne každý človek, a tým pred ním neni počtu.</li>
      <li>A jako ma tedy potešíte márnosťou, keď vo vašich odpovediach zostáva iba faloš?</li>
    </ol>
  </li>
  <li>
    <ol>
      <li>Na to odpovedal Elifaz Témanský a riekol:</li>
      <li>Či prospeje niečím človek silnému Bohu? Ale istotne sebe prospeje rozumný.</li>
      <li>Či bude mať Všemohúci niečo z toho, keď budeš spravedlivý? Alebo či bude mať z toho nejaký zisk, keď budeš robiť tak, aby boly tvoje cesty bezúhonné?</li>
      <li>Či ťa azda bude kárať preto, že sa ťa bojí, pojde s tebou v súd?</li>
      <li>Či nie je tvoja zlosť veľká? A nie je konca tvojim neprávostiam.</li>
      <li>Lebo si brával záloh od svojich bratov bez príčiny a svliekal si rúcho s nahých.</li>
      <li>Nenapojil si ustatého vodou a lačnému si odoprel chleba.</li>
      <li>A tak mal zem človek silného ramena a súc váženou osobou býval v nej.</li>
      <li>Vdovy si preč posielal s prázdnym, a ramená sirôt boly drtené.</li>
      <li>Preto sú vôkol teba osídla a strach ťa predesil znenazdania,</li>
      <li>alebo tma, že nevidíš, a záplava vody ťa pokryla.</li>
      <li>Či nie je Bôh vysoký jako nebesia? A vidz vrchol hviezd, že sú vysoko!</li>
      <li>A hovoríš: Čože vie silný Bôh?! Či bude súdiť v mrákave?</li>
      <li>Oblaky sú mu skrýšou, takže nevidí a chodí sem a ta po okruhu nebies.</li>
      <li>Či budeš pozorovať cestu predošlého veku, ktorou kráčali mužovia márnosti,</li>
      <li>ktorí boli vyrvaní pred časom, a ktorých základ bol nakoniec ako rozliata rieka?</li>
      <li>Ktorí hovorievali silnému Bohu: Ujdi od nás! A že čo im učiní Všemohúci?</li>
      <li>Kým on naplňoval ich domy dobrým. Ale rada bezbožných je ďaleko odo mňa.-</li>
      <li>Spravedliví to uvidia a budú sa radovať, a nevinný sa im vysmeje a povie:</li>
      <li>Áno, tak je; vyhladený je ten, ktorý bol povstal proti nám a ich ostatok strávil oheň.</li>
      <li>Nože si zvykni s ním a maj pokoj, tak prijde na teba dobré.</li>
      <li>Prijmi, prosím, zákon z jeho úst a slož jeho reči vo svojom srdci.</li>
      <li>Jestli sa navrátiš k Všemohúcemu, budeš zase vybudovaný, a jestli vzdiališ neprávosť od svojich stánov.</li>
      <li>A slož do prachu zlato a medzi skalie potokov zlato z Ofíra.</li>
      <li>A tak bude Všemohúci tvojím zlatom i striebrom najkrásnejšieho lesku tebe.</li>
      <li>Lebo vtedy sa budeš kochať vo Všemohúcom a pozdvihneš svoju tvár k Bohu.</li>
      <li>Budeš sa mu pokorne modliť, a vyslyší ťa, a splníš svoje sľuby.</li>
      <li>Keď povieš slovo, že bude to či to, bude ti stáť, a svetlo bude žiariť na tvoje cesty.</li>
      <li>A keby viedly dolu do pokory, povieš: Bude povýšenie. A toho, kto je ponížených očí, zachráni.</li>
      <li>A jestli vytrhne toho, kto nie je bez viny, doista bude vytrhnutý čistotou tvojich rúk.</li>
    </ol>
  </li>
  <li>
    <ol>
      <li>A Job odpovedal a riekol:</li>
      <li>Ešte i dnes bude moje úpenie spúrou! Môj údel strádania je ťažší nad moje vzdychanie.</li>
      <li>Oj, aby som vedel, kde by som ho našiel! Išiel by som až pred jeho prestol.</li>
      <li>Predložil by som pred neho súd a svoje ústa by som naplnil dôkazmi.</li>
      <li>Chcel by som zvedieť slová, ktorými by mi odpovedal, a porozumieť tomu, čo by mi riekol.</li>
      <li>Či by sa pravotil so mnou vo svojej veľkej sile? Nie to, ale by ma pozorne vypočul.</li>
      <li>Tam by sa pravotil s ním priamy človek spravedlivý, a navždy by som uniknul svojmu sudcovi.</li>
      <li>Ale hľa, keď pojdem napred, neni ho, a keď nazad, nespozorujem ho.</li>
      <li>naľavo, ak robí niečo, neuvidím ho; ak zahne napravo, neuzriem ho.</li>
      <li>Lebo zná, jaká je cesta u mňa; keď ma bude zkúšať, vyjdem ako zlato.</li>
      <li>Moja noha sa držala jeho kroku; ostríhal som jeho cestu a neodchýlil som sa</li>
      <li>ani som neuhnul od prikázania jeho rtov; nad svoj stanovený diel pokrmu som schoval reči jeho úst.</li>
      <li>Ale keď on trvá na jednom, ktože ho odvráti? A keď si zažiada niečo jeho duša, aj to učiní.</li>
      <li>A istotne vykoná i to, čo ustanovil o mne. A podobných vecí je mnoho pri ňom.</li>
      <li>Preto sa desím jeho tvári, keď premýšľam o tom, strachujem sa pred ním.</li>
      <li>A silný Bôh zmalátnil moje srdce, a Všemohúci ma predesil.</li>
      <li>Oj, že nie som zničený od tmy! A bol by tak ukryl predo mnou mrákotu.</li>
    </ol>
  </li>
  <li>
    <ol>
      <li>Prečo nie sú od Všemohúceho ukryté časy, a prečo tí, ktorí ho znajú, nevidia jeho dní?</li>
      <li>Bezbožníci prenášajú medze, lúpežne zajímajú stádo a pasú.</li>
      <li>Sebe odháňajú osla sirôt; berú do zálohu vola vdovy.</li>
      <li>Vychyľujú chudobných z cesty, a biedni zeme sa musia skrývať všetci dovedna.</li>
      <li>Hľa, jako divokí osli na púšti vychádzajú po svojej práci hľadajúc korisť skoro za rána. Púšť mu dáva chlieb pre jeho deti.</li>
      <li>Na poli žnú jeho miešaný krm, a paberkujú vinicu bezbožníka.</li>
      <li>Nahí nocujú, bez rúcha, a nieto prikrytia na zime.</li>
      <li>Moknú od dažďa vrchov a nemajúc iného útočišťa objímajú skalu.</li>
      <li>Olupujú sirotu o prsia, a to, čo je na biednom, berú do zálohu,</li>
      <li>takže musia chodiť nahí, bez odevu, a hladní tí, ktorí nosia snopy.</li>
      <li>Medzi ich múrami tlačia olej; šliapu hrozno v prešoch a sú smädní.</li>
      <li>Ľudia z mesta vzdychajú, a duša ranených volá o pomoc. A Bôh tomu nečiní prietrže.</li>
      <li>Oni sú z tých, ktorí sa protivia svetlu; neznajú jeho ciest ani nezotrvávajú na jeho chodníkoch.</li>
      <li>Na úsvite povstáva vrah; zabíja biedneho a chudobného a vnoci je ako zlodej.</li>
      <li>A oko cudzoložníka striehne na mrak a hovorí: Neuvidí ma oko. A zakrýva tvár.</li>
      <li>Za tmy podkopáva domy; vodne sa zamykajú; neznajú svetla.</li>
      <li>Lebo im všetkým dovedna je ráno tôňou smrti, pretože znajú hrôzy temna smrti.</li>
      <li>Ľahký je na povrchu vody; ich diel je zlorečený na zemi; neobráti sa viacej na cestu viníc.</li>
      <li>Jako sucho i horúco pohlcujú snežné vody, tak i hrob tých, ktorí hrešia.</li>
      <li>Zabudne ho život matky; sladnúť bude červom; nebude viacej spomínaný, a tak bude neprávosť zlomená jako strom,</li>
      <li>ten, kto spása, pohlcuje neplodnú, ktorá nerodí, a vdove nečiní dobrého.</li>
      <li>A tak zachvacuje mocných vo svojej sile; keď povstane, nikto neverí v život.</li>
      <li>Bôh mu dáva, aby žil bezpečne a spoľahol sa; ale jeho oči pozorujú na ich cesty.</li>
      <li>Keď sa povýšia voľačo málo, hneď ich neni, a sú snížení; uchvátení sú jako všetci iní a skosení sú jako vŕšok klasu.</li>
      <li>A jestli nie je tak, kde kto mi dokáže, že som luhal? A nech obráti moju reč na nič!</li>
    </ol>
  </li>
  <li>
    <ol>
      <li>A Bildad Šuchský odpovedal a riekol:</li>
      <li>Panstvo a strach je u neho; pôsobí pokoj na svojich výsostiach.</li>
      <li>Či je počet jeho čatám? Alebo nad kým nevychádza jeho svetlo?</li>
      <li>A jako by tedy mohol byť smrteľný človek spravedlivý pred silným Bohom, alebo jako byť čistý splodený zo ženy?</li>
      <li>Hľa, ani mesiac mu nesvieti dosť jasne, a hviezdy nie sú čisté v jeho očiach.</li>
      <li>Čo potom smrteľný človek, červ a syn človeka, červiak!</li>
    </ol>
  </li>
  <li>
    <ol>
      <li>Zase odpovedal Job a riekol:</li>
      <li>Čo si pomohol tomu, kto nemá sily? Jako si zachránil rameno, ktoré nemá vlády?</li>
      <li>Čo si poradil tomu, kto nemá múdrosti? A dal si hojne poznať pravú podstatu vecí!</li>
      <li>Komu si zvestoval slová? A čí dych to vyšiel z teba?</li>
      <li>Duchovia mŕtvych sa svíjajú bolesťou pod vodami aj ich spoluobyvatelia.</li>
      <li>Priepasť šeola je nahá pred ním, a nieto prikrytia abaddonu.</li>
      <li>Rozťahuje sever nad prázdnom; zavesil zem na ničom.</li>
      <li>Zaväzuje vody do svojich oblakov, a neroztrhne sa oblak pod nimi.</li>
      <li>Drží ukrytú tvár svojho trónu; rozťahuje nad ním svoj oblak;</li>
      <li>ustanovil medze na povrchu vody do kruhu až potiaľ, kde končí svetlo so tmou.</li>
      <li>Stĺpy nebies sa trasú a trnú od jeho žehrania.</li>
      <li>Svojou silou búri more a svojím umom drtí Rahaba.</li>
      <li>Od jeho ducha nebesia báj; jeho ruka prebodne dlhého hada.</li>
      <li>Hľa, to sú výbežky jeho ciest. A jaký je to ešte len šepot toho, čo sme počuli o ňom! A hromu jeho hrdinskej sily kto porozumie?!</li>
    </ol>
  </li>
  <li>
    <ol>
      <li>A Job pokračoval vo svojej umnej reči a riekol:</li>
      <li>Ako že žije silný Bôh, ktorý odmietnul môj súd, a Všemohúci, ktorý horkosťou naplnil moju dušu,</li>
      <li>že tak iste, dokiaľ len bude vo mne dych môjho života a duch Boha v mojich nozdrách,</li>
      <li>nebudú moje rty hovoriť neprávosti, ani môj jazyk nebude vravieť ľsti.</li>
      <li>To nech je preč odo mňa, aby som vás uznal za spravedlivých vo vašich vineniach. Dokiaľ nezomriem, nedám odstrániť od seba svoju nevinu.</li>
      <li>Držím sa svojej spravedlivosti ani sa jej nepustím. Moje srdce nebude potupovať niktorý z mojich dní.</li>
      <li>Nech je môj nepriateľ ako bezbožník a ten, kto povstáva proti mne, jako nešľachetník.</li>
      <li>Lebo jakáže je nádej pokrytca, keď vydiera, keď vytiahne Bôh jeho dušu?</li>
      <li>Či počuje silný Bôh jeho krik, keď prijde na neho úzkosť?</li>
      <li>Či azda bude sa kochať vo Všemohúcom? Či bude volať na Boha každého času?</li>
      <li>Budem vás vyučovať o ruke silného Boha a toho, čo je u Všemohúceho, nezatajím.</li>
      <li>Hľa, vy všetci ste videli; prečo tedy hovoríte takú márnosť?</li>
      <li>To je podiel bezbožného človeka u silného Boha a dedičstvo ukrutníkov, ktoré vezmú od Všemohúceho.</li>
      <li>Jestli sa aj rozmnožia jeho synovia, rozmnožia sa pod meč, a jeho potomci sa nenasýtia chleba.</li>
      <li>Jeho pozostalí, ktorí unikli, pochovaní budú smrťou, a jeho vdovy nebudú plakať.</li>
      <li>Keby nahromadil striebra jako prachu a nahotovil šiat ako blata,</li>
      <li>nahotoví, ale spravedlivý oblečie, a čo do striebra, podelí nevinný.</li>
      <li>Vystaví svoj dom ako moľ a jako búdu, ktorú spravil strážnik.</li>
      <li>Ľahne bohatý, a nič nie je odpratané; otvorí svoje oči, a niet ho!</li>
      <li>Hrôza ho zachváti jako voda; víchor ho ukradne vnoci.</li>
      <li>Vychytí ho východný vietor, a pojde, a urve ho jako víchrica z jeho miesta.</li>
      <li>Také veci vrhne na neho a nezľutuje sa; bude utekať pred jeho rukou, čo bude stačiť.</li>
      <li>Tlieskať budú nad ním svojimi rukami a potupne budú pískať na neho z jeho miesta.</li>
    </ol>
  </li>
  <li>
    <ol>
      <li>Lebo striebro má svoj prameň a zlato miesto, kde ho čistia;</li>
      <li>železo sa berie z prachu, a rozpustený kameň dáva meď.</li>
      <li>Človek kladie koniec tme a zkúma vo všetky konce hlbiny hľadajúc kameň mrákoty a tône smrti.</li>
      <li>Lomí dol hlboko od toho, kto býva hore; tí, ktorých zabudla noha, visia, vzdialení súc od ľudí kolíšu sa sem a ta.</li>
      <li>Čo do zeme, z nej pochádza chlieb, a pod ňou sa prevracia čosi jako oheň.</li>
      <li>Miesto safíra sú jej kamene, rôzneho prachu, ktorý má zlato,</li>
      <li>chodníka, ktorého nezná orol, ani ho neuzrie oko sokola;</li>
      <li>nešliapala po ňom mladá zver; nekráčal po ňom lev.</li>
      <li>Človek vystrel svoju ruku po kremeni; podvracia vrchy od koreňa;</li>
      <li>rúbe prietoky cez skaly, a všetko, čo je drahé, uvidí jeho oko;</li>
      <li>hatí rieky, aby sa nevylialy, a vyvodí skryté veci na svetlo...</li>
      <li>Ale kde sa nájde múdrosť? A kde je miesto rozumnosti?</li>
      <li>Smrteľný človek nezná jej ceny, ani sa nenajde v zemi živých.</li>
      <li>Priepasť hovorí: Neni jej vo mne. A more hovorí: Nie je u mňa.</li>
      <li>Nedáva sa za ňu rýdze zlato, ani sa neváži striebro za jej menu.</li>
      <li>Nevyváži sa za zlato z Ofíra, za drahý onyx a safír.</li>
      <li>Nevyrovná sa jej v cene zlato ani sklo, ani sa nedá zameniť za nádobu z čistého zlata.</li>
      <li>Nespomína sa koral a kryštal, a nadobudnúť múdrosť je nad perly.</li>
      <li>Nevyrovná sa jej smaragd z Ethiopie, ani sa nevyváži za čisté zlato.</li>
      <li>A tedy odkiaľže prichodí múdrosť? A kde je miesto rozumnosti?</li>
      <li>Pretože je skrytá pred očima každého živého i pred nebeským vtáctvom je ukrytá.</li>
      <li>Zahynutie a smrť hovoria: Svojimi ušami sme počuly jej povesť.</li>
      <li>Sám Bôh rozumie jej ceste a on zná jej miesto.</li>
      <li>Lebo on zrie na všetky končiny zeme, vidí všade všetko pod všetkými nebesami.</li>
      <li>Keď robil vetru váhu a meral vody mierou</li>
      <li>robiac dažďu právo a cestu blesku hromov,</li>
      <li>vtedy ju videl a vyrozprával ju; pripravil ju i prezkúmal ju.</li>
      <li>A človekovi riekol: Hľa, bázeň Pánova je múdrosť, a odstúpiť od zlého je rozumnosť.</li>
    </ol>
  </li>
  <li>
    <ol>
      <li>A Job pokračoval vo svojej umnej reči a riekol:</li>
      <li>Oj, aby som bol ako za predošlých mesiacov, ako za dní, v ktorých ma strážiac chránil Bôh!</li>
      <li>Kým svietil svojou sviecou nad mojou hlavou, keď som chodieval v jeho svetle vo tme!</li>
      <li>Jako som bol za dní svojej jasene, kým bola tajná rada Božia nad mojím stánom;</li>
      <li>kým ešte bol so mnou Všemohúci, vôkol mňa moji chlapci;</li>
      <li>kým sa moje kroky kúpaly v masle, a skala vylievala u mňa potoky oleja;</li>
      <li>keď som vychádzaval do brány, hore do mesta, a na ulici postavovával svoje sedište!</li>
      <li>Keď ma videli mládenci, skrývali sa a starci povstávali a stáli.</li>
      <li>Kniežatá zdŕžaly slovami a kládli ruku na svoje ústa;</li>
      <li>hlas vojvodov sa skrýval, a ich jazyk sa lepil na ich ďasno.</li>
      <li>Keď počulo o mne ucho, blahoslavilo ma, a keď ma videlo oko, prisviedčalo mi.</li>
      <li>Lebo som vytrhoval biedneho, volajúceho o pomoc, i sirotu i toho, kto nemal pomocníka.</li>
      <li>Požehnanie hynúceho prichádzalo na mňa, a pôsobil som to, aby plesalo srdce vdovy.</li>
      <li>Obliekal som sa v spravedlivosť, a ona si obliekala mňa; jako plášť a jako turban bol môj súd.</li>
      <li>Bol som očima slepému a nohami krivému som bol ja.</li>
      <li>Býval som otcom chudobným a pravotu, ktorej som neznal, som prezkúmal.</li>
      <li>Krúšieval som črenové zuby nešľachetníka a vyrážal som lúpež z jeho zubov.</li>
      <li>A povedal som: Zomriem vo svojom hniezde a rozmnožím svoje dni, že ich bude jako piesku.</li>
      <li>Môj koreň bude mať otvorený prístup k vode, a rosa bude nocovať na mojej vetvi.</li>
      <li>Moja sláva bude vše nová u mňa, a moje lučište sa bude obnovovať v mojej ruke.</li>
      <li>Počúvali na mňa a očakávali a mlčali na moju radu.</li>
      <li>Po mojom slove viacej nehovorili, a moja reč príjemne pršala na nich;</li>
      <li>očakávali na mňa jako na dážď a otvárali svoje ústa jako proti jarnému dažďu.</li>
      <li>Smial som sa na nich žartujúc, neverili a nedali padnúť svetlu mojej tvári.</li>
      <li>Volil som ich cestu a sedel som ako hlava a prebýval som ako kráľ vo vojsku, jako ten, kto teší zarmútených.</li>
    </ol>
  </li>
  <li>
    <ol>
      <li>A teraz sa mi smejú vekom mladší odo mňa, ktorých otcami som opovrhoval, ani len ich postaviť so psami svojho drobného stáda.</li>
      <li>A načo by mi aj bola bývala sila ich rúk? Zhynula u nich vláda.</li>
      <li>Nedostatkom a hladom zmorení, tí, ktorí obhrýzali vypráhlu zem, šero pustiny a púšte,</li>
      <li>ktorí trhali zeliny po chrastinách, a koreň jalovca bol ich pokrmom.</li>
      <li>Boli vyhnaní zpomedzi ľudí; kričali na nich ako na zlodeja,</li>
      <li>takže museli bývať vo výmole potokov, v dierach prachu a skál.</li>
      <li>Revali medzi chrastinami; boli sobraní pod tŕne,</li>
      <li>synovia blázna i synovia človeka bez mena; boli vypudení zo zeme.</li>
      <li>A teraz som sa stal ich pesničkou a som im vravou.</li>
      <li>Ošklivia si ma; vzďaľujú sa odo mňa a neštítia sa pľuvať mi do tvári,</li>
      <li>pretože Bôh rozviazal moju tetivu a ztrápil ma; preto odvrhli úzdu pred mojou tvárou.</li>
      <li>Po pravici povstáva mladá sberba; podrážajú mi nohy a nahadzujú proti mne cesty svojej zhuby.</li>
      <li>Rozryli môj chodník; dopomohli k mojej zkaze tí, ktorí sami nemajú spomocníka.</li>
      <li>Prišli na mňa jako širokou trhlinou; valia sa jako búrka.</li>
      <li>Hrôzy sa obrátili na mňa; stíha to moju dôstojnosť ako vietor, a moja spása pominula jako oblak.</li>
      <li>A teraz sa moja duša rozlieva vo mne; pochytily ma dni trápenia.</li>
      <li>Noc vrtá moje kosti a lúpi odo mňa, a moji hlodajúci, červy, neležia zaháľajúc.</li>
      <li>Veľkou silou mení sa moje rúcho na nepoznanie; sviera ma to jako obojok mojej sukne.</li>
      <li>Vrhol ma do blata, takže som podobný prachu a popolu.</li>
      <li>Volám k tebe, Bože, o pomoc, a neodpovedáš mi; stojím, a len hľadíš a hľadíš na mňa.</li>
      <li>Obrátil si sa mi v ukrutníka; mocou svojej ruky útočíš na mňa.</li>
      <li>Vyzdvihol si ma do vetra a vysadil si ma naň a pôsobíš to, aby som sa rozplýval v hukote búrky.</li>
      <li>Lebo viem, že ma obrátiš do smrti a do domu, do ktorého sa shromaždí každý živý.</li>
      <li>Len že či nevystrie človek ruky i v rumoch; aj keď hynie, preto len kričí o pomoc.</li>
      <li>Je pravda, že som plakal nad tým, kto prežíval tvrdé dni; že moja duša smútila nad chudobným.</li>
      <li>Preto som s istotou očakával dobré, ale prišlo zlé; nadejal som sa na svetlo, a prišiel mrak.</li>
      <li>Moje vnútornosti vrú a nechcú sa upokojiť; nadišly na mňa dni trápenia.</li>
      <li>Chodím smutný bez svitu slnca; stojím v shromaždení a volám o pomoc.</li>
      <li>Stal som sa bratom šakalov a druhom mladých pštrosov.</li>
      <li>Moja koža sčernela a lúpe sa so mňa, a moja kosť horí od horúčosti.</li>
      <li>A tak sa obrátila moja harfa na zármutok a moja píšťala na hlas plačúcich.</li>
    </ol>
  </li>
  <li>
    <ol>
      <li>Učinil som smluvu so svojimi očima, a čo by som mal hľadieť na pannu?</li>
      <li>A jaký je podiel od Boha shora? Alebo jaké dedičstvo od Všemohúceho s výsostí?</li>
      <li>Či nie zahynutie nešľachetnému a pomsta činiteľom neprávosti?</li>
      <li>Či on azda nevidí mojich ciest? A počíta všetky moje kroky?</li>
      <li>Jestli som chodil s márnosťou, a jestli moja noha spiechala ku ľsti,</li>
      <li>nech ma odváži na váhe spravedlivosti a tak nech pozná Bôh moju bezúhonnosť.</li>
      <li>Jestli sa môj krok odchýlil s cesty, a moje srdce odišlo za mojimi očima, a jestli ľpí na mojich rukách nejaká škvrna;</li>
      <li>vtedy nech sejem, a iný nech jie, a moje potomstvo nech je vykorenené.</li>
      <li>Jestli sa dalo zvábiť moje srdce k cudzej žene, alebo jestli som úkladil pri dveriach svojho blížneho,</li>
      <li>vtedy nech melie moja žena inému, a nech sa zohýňajú nad ňou iní.</li>
      <li>Lebo je to mrzkosť a je to neprávosť pred sudcov;</li>
      <li>lebo je to oheň, ktorý žerie až do zahynutia a vykorenil by všetku moju úrodu.</li>
      <li>Keby som bol opovrhol súdom svojho sluhu alebo svojej dievky, keď sa pravotili so mnou,</li>
      <li>čo by som bol urobil, keby bol povstal silný Bôh a keby to bol vyhľadával, čo by som mu bol odpovedal?</li>
      <li>Či azda ten, ktorý mňa učinil v živote matky, neučinil i jeho? A či nás oboch neutvoril jeden a ten istý v lone matky?</li>
      <li>Ak som uňal z toho, čo si priali chudobní, a dal som hynúť očiam vdovy</li>
      <li>a jedol som sám svoju skyvu, a nejedla z nej i sirota -</li>
      <li>Lebo veď mi rástla od mojej mladosti jako otcovi, a od života svojej matky som ju vodil, vdovu -;</li>
      <li>ak som videl hynúceho bez rúcha a díval som sa na toho, kto nemal čím sa odiať, na chudobného;</li>
      <li>ak mi nedobrorečily jeho bedrá, a nehrial sa zo strihu mojich oviec;</li>
      <li>ak som sa zahnal svojou rukou na sirotu, pretože som videl v bráne svoju pomoc;</li>
      <li>nech odpadne moje plece od svojeho väzu, a moje rameno nech sa vylomí zo svojho kĺbu!</li>
      <li>Lebo išiel na mňa strach pred zkazou silného Boha, a pre jeho velebnosť nemohol som vykonať takú vec.</li>
      <li>Ak som položil zlato za svoju nádej a povedal som čistému zlatu: Moje dúfanie;</li>
      <li>ak som sa radoval tomu, že mám veľa majetku, a že moja ruka získala tak mnoho;</li>
      <li>ak som hľadel na svetlo slnka, že svieti, a na mesiac, ako ta ide spanile,</li>
      <li>a moje srdce sa dalo tajne zviesť, a moja ruka im posielala bozky mojich úst -</li>
      <li>Aj to by bola bývala neprávosť pred sudcu, lebo tak by som bol zaprel silného Boha hore -,</li>
      <li>ak som sa radoval záhube svojho nenávistníka a bol som vzrušený radosťou, že ho stihlo zlé -</li>
      <li>Ale nedal som hrešiť svojim ústam kliatbou žiadať jeho dušu -,</li>
      <li>ak nehovorili ľudia môjho stánu, kde kto je vraj, kto by sa nebol najedol jeho mäsa?!</li>
      <li>Pohostín nenocoval vonku; svoje dvere som otváral na cestu -,</li>
      <li>ak som prikrýval svoje prestúpenie, ako robieva človek, skrývajúc svoju neprávosť vo svojom lone,</li>
      <li>keď som sa azda bál veľkého davu, a desilo ma opovrženie rodín, a mlčal som nevychádzajúc zo dverí -</li>
      <li>Oj, aby som mal toho, kto by ma vypočul! Tu hľa, je moje znamenie! Nech mi odpovie Všemohúci! A písmo aby som mal, ktoré napísal môj protivník!</li>
      <li>Áno, vzal by som ho na svoje plece a ovinul by som si ho sťa korunu!</li>
      <li>Oznámim mu počet svojich krokov a priblížim sa mu jako knieža -,</li>
      <li>ak volá proti mne moja zem a spolu plačú jej brázdy;</li>
      <li>ak som jedol jej úrodu bez peňazí, a pre mňa musela vzdychať duša jej držiteľov:</li>
      <li>miesto pšenice nech vzíde tŕnie a miesto jačmeňa plevel. Dokončili sa slová Jobove.</li>
    </ol>
  </li>
  <li>
    <ol>
      <li>Vtedy prestali tí traja mužovia odpovedať Jobovi, pretože bol spravedlivý vo svojich očiach.</li>
      <li>Ale tu sa rozpálil hnev Elíhuva, syna Barachéla, Buzitu, z čeľade Rám-ov, na Joba sa rozpálil jeho hnev, pretože ospravedlňoval svoju dušu skôr než Boha.</li>
      <li>I na jeho troch priateľov sa rozpálil jeho hnev, pretože nenašli odpovedi a odsudzovali Joba.</li>
      <li>A Elíhu čakal na Joba i na jeho priateľov slovami, pretože boli starší vekom než on.</li>
      <li>A vidiac Elíhu, že niet odpovedi v ústach tých troch mužov, rozpálil sa jeho hnev.</li>
      <li>A tak odpovedal Elíhu, syn Barachéla, Buzitu, a riekol: Ja som mladý vekom, a vy ste starci, preto som sa ostýchal a bál som sa vysloviť s vami to, čo viem,</li>
      <li>a povedal som: Nech hovorí vek a množstvo rokov, tí nech dajú znať múdrosť.</li>
      <li>Ale vidím, že je ona Duch Boží v smrteľnom človekovi, a dych Všemohúceho je to, ktorý robí ľudí rozumnými.</li>
      <li>Nie sú vždy veľkí múdri, ani starci nerozumejú vždycky súdu.</li>
      <li>Preto hovorím: Nože počuj mňa, nech i ja poviem, čo viem!</li>
      <li>Hľa, čakal som na vaše slová; počúval som až na vašu umnosť, dokiaľ nevyzkúmate slov.</li>
      <li>A bedlivo som vás pozoroval, a hľa, nie je toho, kto by pokarhal Joba, kto by z vás odpovedal na jeho reči.</li>
      <li>Aby ste nepovedali: Našli sme múdrosť: Silný Bôh ho bude stíhať, nie človek!</li>
      <li>Ale Job neobrátil proti mne reči, ale ani mu neodpoviem vašimi slovami.</li>
      <li>Zľakli sa; neodpovedajú viacej; pošly im slová.</li>
      <li>A či budem azda čakať, keď nehovoria, keď stoja, neodpovedajú viacej?</li>
      <li>Odpoviem i ja svoj diel; poviem i ja to, čo viem.</li>
      <li>Lebo som plný slov; soviera ma duch môjho lona.</li>
      <li>Hľa, moja hruď je ako víno, ktoré nemá prieduchu, jako nové kožice, ide sa rozpuknúť.</li>
      <li>Budem hovoriť, a uvoľní sa mi; otvorím svoje rty a budem odpovedať.</li>
      <li>Nebudem hľadieť na ničiu osobu ani nebudem pochlebovať človekovi.</li>
      <li>Lebo neviem pochlebovať. Rýchle by ma vychvátil ten, ktorý ma učinil!</li>
    </ol>
  </li>
  <li>
    <ol>
      <li>Avšak počuj, prosím, Jobe, moje reči a pozoruj ušima na všetky moje slová!</li>
      <li>Nože hľa, otvorím svoje ústa; môj jazyk bude hovoriť v mojich ústach.</li>
      <li>Moje slová budú úprimnosťou môjho srdca, a čo do známosti mojich rtov, budú hovoriť čiste.</li>
      <li>Duch silného Boha ma učinil a dych Všemohúceho mi dal život.</li>
      <li>Ak môžeš, odpovedz mi; priprav sa predo mnou na odpor a postav sa!</li>
      <li>Hľa, ja som práve tak Boží jako ty, i ja som odštiknutý z blata.</li>
      <li>Hľa, tedy, môj strach ťa nepredesí, a môj tlak nebude ťažko doliehať na teba.</li>
      <li>Ale si povedal predo mnou, v moje uši, a počul som zvuk tvojich slov:</li>
      <li>Čistý som, bez prestúpenia, nevinný som a nemám neprávosti na svedomí.</li>
      <li>Hľa, vynašiel proti mne príčiny k nepriateľstvu; považuje ma sebe za nepriateľa.</li>
      <li>Vložil moje nohy do klady; strežie všetky moje stezky.</li>
      <li>Hľa, v tej veci nie si spravedlivý; odpoviem ti, pretože je Bôh väčší ako smrteľný človek.</li>
      <li>Prečo sa s ním pravotíš, že sa nezodpovedá za niktoré svoje veci?</li>
      <li>Lebo raz hovorí silný Bôh i dva razy, a človek toho nevidí,</li>
      <li>vo sne videnia noci, keď pripáda hlboký spánok na ľudí v driemotách na posteli.</li>
      <li>Vtedy odhaľuje ucho ľudí a zapečaťuje to, čomu ich učí,</li>
      <li>aby odviedol človeka od zlého skutku a zakryl pýchu pred mužom.</li>
      <li>Zdržuje jeho dušu od jamy a jeho život, aby nenadišiel na meč.</li>
      <li>A je káraný bolesťou na svojej loži a jeho kosti trvalou pravotou káravou,</li>
      <li>takže si jeho život oškliví chlieb a jeho duša pokrm, ináče žiadúci.</li>
      <li>Jeho telo hynie, až ho nezrieť, a jeho kosti páčia, ktoré sa nevidely.</li>
      <li>A tak sa blíži jeho duša jame a jeho život usmrcujúcim.</li>
      <li>No, ak je pri ňom anjel vykladač, jeden z tisíca, aby oznámil za človeka jeho právo,</li>
      <li>vtedy sa zľutuje nad ním a povie: Vyprosti ho, aby nesostúpil do jamy; našiel som výkupné.</li>
      <li>Vtedy omladne jeho telo viac ako za detstva; navráti sa ku dňom svojej mladosti;</li>
      <li>bude sa modliť Bohu, a bude mu milostivý, a uvidí jeho tvár s jasotom, a Bôh navráti smrteľnému človekovi jeho spravedlivosť.</li>
      <li>Bude spievať hľadiac na ľudí a povie: Zhrešil som a prevrátil som to, čo je pravé, a nie je mi odplatené podľa zásluhy.</li>
      <li>Vykúpil moju dušu, aby neišla do jamy, a môj život, aby videl svetlo.</li>
      <li>Hľa, to všetko robí silný Bôh, a to dvakrát i trikrát pri človekovi,</li>
      <li>aby vrátil jeho dušu zpät od jamy, aby bol osvietený svetlom živých.</li>
      <li>Pozoruj, Jobe, ušima, počuj ma; mlč, a ja budem hovoriť.</li>
      <li>Ak máš, čo povedať, odpovedz mi; hovor, lebo by som ťa chcel ospravedlniť.</li>
      <li>Ale ak nič, počuj ty mňa; mlč, a poučím ťa múdrosti.</li>
    </ol>
  </li>
  <li>
    <ol>
      <li>A ešte odpovedal Elíhu a riekol:</li>
      <li>Počujte, múdri, moje slová; a vy, ktorí viete voľačo, pozorujte ma ušima!</li>
      <li>Lebo ucho posudzuje slová, a ďasno ochutnáva pokrm.</li>
      <li>Zvoľme si súd; poznajme medzi sebou, čo je dobré.</li>
      <li>Lebo Job povedal: Som spravedlivý, ale silný Bôh odmietnul môj súd.</li>
      <li>Napriek svojmu spravedlivému súdu luhám! Moja strela je smrteľná bez prestúpenia!</li>
      <li>Kto je muž ako Job, ktorý by pil výsmech ako vodu?</li>
      <li>Ktorý putuje do spolku s činiteľmi neprávosti a je hotový ísť s bezbožnými mužmi?</li>
      <li>Lebo hovorí: Neprospeje človekovi, keď sa bude ľúbiť u Boha.</li>
      <li>Preto, mužovia rozumného srdca, počujte ma! Nech je to preč od silného Boha, aby mal učiniť nejakú bezbožnosť a Všemohúci nejakú neprávosť!</li>
      <li>Lebo on odplatí človekovi jeho skutok a dá najsť každému podľa toho, jaká je čia cesta.</li>
      <li>Áno, je istá pravda, že silný Bôh neučiní bezbožnosti, a Všemohúci neprevráti súdu.</li>
      <li>Kde kto mu sveril zem, aby na ňu dozeral, a kto složil na neho celý okruh sveta?</li>
      <li>Keby naň obrátil svoje srdce, a keby jeho ducha a jeho dych vzal k sebe;</li>
      <li>razom by zomrelo každé telo, a tak by sa človek navrátil do prachu.</li>
      <li>Ak je tedy u teba rozum, nože počuj to, pozoruj ušima na hlas mojich slov!</li>
      <li>Či by azda ten, kto by nenávidel súdu, mohol spravovať? Alebo či toho, ktorý je svrchovane spravedlivý a mocný, vyhlásiš za bezbožného?</li>
      <li>Či sa patrí povedať kráľovi: Ty nešľachetníku! Vy bezbožníci! kniežatám?</li>
      <li>Tým menej tomu, ktorý nehľadí na osobu vladárov, a u ktorého nemá prednosti urodzený pred chudobným, lebo všetci sú dielom jeho rúk.</li>
      <li>Náhle zomierajú, a o polnoci; národ sa otrasie a zajde, a odstránia mocného, nie ľudskou rukou.</li>
      <li>Lebo jeho oči hľadia na cesty človeka, a vidí všetky jeho kroky.</li>
      <li>Neni tmy a neni tône smrti, kde by sa skryli činitelia neprávosti.</li>
      <li>Lebo ani nevzkladá viacej na človeka, aby išiel k silnému Bohu na súd.</li>
      <li>Láme mocných bez vyšetrovania a stavia iných na ich miesto.</li>
      <li>Pretože on zná ich skutky, a len čo sa obráti noc, bývajú zdrtení.</li>
      <li>Medzi inými bezbožníkmi ich bije na mieste divákov,</li>
      <li>preto, že odstúpili od neho nenasledujúc ho a neporozumeli niktorým jeho cestám</li>
      <li>pôsobiac to, že prichádza k nemu krik chudobného. A on počuje krik biednych.</li>
      <li>No, keď on upokojí, kto potom odsúdi?! Alebo keď skryje svoju tvár, kto ho uvidí? Jedno, či už nad celým národom a či nad jednotlivým človekom,</li>
      <li>aby nekraľoval človek pokrytec, zpomedzi tých, ktorí sú osídlom národa.</li>
      <li>Lebo takto sa povie silnému Bohu: Ponesiem, nebudem robiť zlého.</li>
      <li>Tomu, čoho nevidím, ma ty vyuč; ak som urobil nejakú neprávosť, neurobím viacej.</li>
      <li>Či to azda má odplacovať podľa tvojho zdania, keď zavrhuješ? Lebo ty budeš voliť a nie ja. Alebo čo vieš, hovor!</li>
      <li>Mužovia rozumného srdca mi povedia, i každý múdry človek, ktorý ma čuje:</li>
      <li>Job nehovorí v pravej známosti, a jeho slová nie sú povedané v rozumnosti.</li>
      <li>Oj, aby bol Job zkúšaný do nekonečna pre odpovedania podľa spôsobu ľudí neprávosti!</li>
      <li>Lebo pridáva k svojmu hriechu spúru; medzi nami tlieska rukami a množí svoje reči proti silnému Bohu.</li>
    </ol>
  </li>
  <li>
    <ol>
      <li>A ešte odpovedal Elíhu a riekol:</li>
      <li>Či to považuješ za súd? Hovoríš: Moja spravedlivosť je nad silného Boha.</li>
      <li>Lebo hovoríš: Čo ti to prospeje? Čo mi to pomôže viac, ako keď budem hrešiť?</li>
      <li>Ja ti dám odpoveď i tvojim priateľom s tebou.</li>
      <li>Pozri na nebesia a vidz a pozoruj oblaky! Sú vyššie ako ty.</li>
      <li>Ak budeš hrešiť, čo mu tým urobíš? A jestli bude mnoho tvojich prestúpení, čo mu učiníš?</li>
      <li>Ak budeš spravedlivý, čo mu tým dáš? Alebo čo vezme z tvojej ruky?</li>
      <li>Tvoja bezbožnosť uškodí človekovi jako si ty, a tvoja spravedlivosť prospeje synovi človeka.</li>
      <li>Kričia pre množstvo útisku; volajú o pomoc pre tvrdé rameno mnohí.</li>
      <li>Ale človek nepovie: Kde je Bôh, ktorý ma učinil, ktorý dáva piesne vnoci,</li>
      <li>ktorý nás vyučuje, aby sme boli rozumnejší ako hovädá zeme, a činí nás múdrejších ako vtáctvo nebies?</li>
      <li>Tam potom kričia, ale sa neohlasuje, pre pýchu zlých ľudí.</li>
      <li>Isté je, že silný Bôh nepočuje márnosti, ani Všemohúci nebude hľadieť na to.</li>
      <li>A čo ešte, keď hovoríš: Neuvidíš ho. - Súd je pred ním. Očakávaj na neho!</li>
      <li>Ale teraz istotne navštívi jeho hnev ničotu, a on nepozná nijakej prílišnej spupnosti.</li>
      <li>A Job otvára svoje ústa na márnosť a množí svoje slová bez známosti.</li>
    </ol>
  </li>
  <li>
    <ol>
      <li>A ešte pokračoval Elíhu a riekol:</li>
      <li>Počkaj trochu na mňa, a poviem ti, lebo mám ešte niečo hovoriť za Boha.</li>
      <li>Vynesiem svoju známosť zďaleka a svojmu tvorcovi vzdám spravedlivosť.</li>
      <li>Lebo istotne nebudú moje slová lživé; máš dokonalého čo do známosti pred sebou.</li>
      <li>Hľa, silný Bôh je svrchovane mocný a nezamieta, svrchovane mocný a premúdreho srdca.</li>
      <li>Nebude udržovať pri živote bezbožníka, ale dá súd biednych.</li>
      <li>Neodvráti svojich očí od spravedlivého, ale ich posadzuje s kráľmi na trón a usadzuje ich ta na večnosť, a tak bývajú povýšení.</li>
      <li>A jestli sú poviazaní reťazami a lapení sú do povrazov trápenia,</li>
      <li>vtedy im oznamuje ich skutok a ich prestúpenia, že sa pozdvihli proti nemu.</li>
      <li>A odhaľuje ich ucho pre kázeň a hovorí, aby sa navrátili od neprávosti.</li>
      <li>Ak poslúchnu a budú mu slúžiť, ztrávia svoje dni v dobrom a svoje roky v rozkoši.</li>
      <li>Ale ak neposlúchnu, nadídu na meč a zomrú v nevedomosti.</li>
      <li>Ale ľudia pokryteckého srdca ukladajú hnev; nevolajú o pomoc, keď ich viaže.</li>
      <li>Ich duša zomiera v mladosti a ich život medzi smilníkmi.</li>
      <li>Vytrhuje strápeného v jeho trápení a v tiesni odhaľuje ich ucho.</li>
      <li>A tak by istotne vyvábil i teba z tlamy súženia do priestranstva, kde neni úzkosti, a to, čo by sa položilo na tvoj stôl, bolo by plné tuku.</li>
      <li>Ale ty si plný pravoty bezbožného; pravota a súd ťa držia na nohách.</li>
      <li>Lebo nech ťa nezvedie prchlivosť rúhavo tlieskať rukami, ani nech ťa neodkloní množstvo výkupného.</li>
      <li>Či ti tvoj krik pomôže z úzkosti alebo i všetko napätie sily?</li>
      <li>Nedychti po noci, aby boly vyrvané národy so svojho miesta.</li>
      <li>Chráň sa, aby si neobrátil svojej tvári k márnosti! Lebo to volíš radšej ako strádať.</li>
      <li>Hľa, silný Bôh vládne velebne vo svojej sile! Kto je jemu podobný učiteľ?</li>
      <li>Kto mu naložil jeho cestu? Alebo kto povie: Robíš neprávosť?</li>
      <li>Pamätaj, aby si vyvyšoval jeho dielo, ktoré ospevujú ľudia.</li>
      <li>Všetci ľudia ho vidia; smrteľný človek sa díva naň zďaleka.</li>
      <li>Hľa, silný Bôh je taký velebný, že to nevieme pochopiť; počet jeho rokov sa nedá vystihnúť.</li>
      <li>Lebo vyvodí kvapky vody; pršia ako dážď, podľa druhu jeho mhly,</li>
      <li>ktorými tečú i najvyššie oblaky a kropia na mnohých ľudí.</li>
      <li>Áno, či potom porozumie voľakto rozpätiu oblakov, hrmotu jeho stánu?</li>
      <li>Hľa, rozprestiera nad sebou svoje svetlo a pokrýva korene mora.</li>
      <li>Lebo tými vecami súdi ľudí a dáva pokrmu hojnosť.</li>
      <li>Svoje ruky pokrýva svetlom hromu a velí mu, aby uderil do cieľa.</li>
      <li>Ohlasuje o ňom jeho rachot, i ten dobytok, a čo ešte len keď už vystupuje!</li>
    </ol>
  </li>
  <li>
    <ol>
      <li>Áno, preto sa trasie moje srdce strachom a skáče so svojho miesta.</li>
      <li>Počujteže hrmot jeho hlasu a hovor, ktorý vychádza z jeho úst!</li>
      <li>Púšťa ho popod všetky nebesia a svoje svetlo až na krýdla zeme.</li>
      <li>Za ním reve hlas; hrmí hlasom svojej velebnosti a nezdŕža toho, keď sa čuje jeho hlas.</li>
      <li>Silný Bôh hrmí predivne svojím hlasom, on, ktorý činí veľké veci, priveľké pre náš rozum.</li>
      <li>Lebo snehu hovorí: Padaj na zem! Tak i spŕche dažďa a spŕche svojich mohutných dažďov.</li>
      <li>Pečatí ruku každého človeka, aby poznali všetci ľudia, ktorí sú jeho dielom.</li>
      <li>A divá zver vchádza do úkrytu a býva vo svojich brlohoch.</li>
      <li>Z komory juhu prichádza víchrica a od severa zima.</li>
      <li>Od dychu silného Boha povstáva mráz, a šírina vody sa sovrie.</li>
      <li>Áno, vlahou obťažuje hustý oblak; naďaleko rozháňa oblak svojho svetla,</li>
      <li>ktorý sa prevracia jeho riadením naokolo, aby tie veci vykonaly všetko to, čo im rozkazuje na tvári okruhu zeme,</li>
      <li>buď čo do prútu za trest jeho zemi buď čo do milosti; dáva, aby to našlo svoj cieľ.</li>
      <li>Nože počuj to, Jobe, postoj a pozoruj divy silného Boha!</li>
      <li>Či vieš o tom, keď im nakladá niečo Bôh? Alebo kedy dá, aby sa zablesklo svetlo jeho oblaku?</li>
      <li>Či vieš voľačo o tom, ako sa vznáša oblak? O divoch toho, ktorý je dokonalý čo do známosti?</li>
      <li>Ty, ktorého rúcho stáva sa priteplým, keď utíši zem od poludnia?</li>
      <li>Rozťahoval si s ním nebeskú oblohu, však? Silnú, jako liate zrkadlo.</li>
      <li>Nože nám daj vedieť, čo mu povieme? Neupravíme reči pre tmu.</li>
      <li>Či sa mu porozpráva, keď budem hovoriť? Či povie niekto slovo, aby bol pohltený?</li>
      <li>A teraz síce nevidia ľudia svetla, ktoré svieti jasne na nebesiach; ale prejde vietor a vyčistí ich.</li>
      <li>Od severa prichádza blesk ako zlato; ale nad Bohom je strašná sláva.</li>
      <li>Čo do Všemohúceho, nenajdeme a nevystihneme ho; je prevysoký v sile; a keď aj je u neho súd a množstvo spravedlivosti, netrápi.</li>
      <li>Preto sa ho boja ľudia. Nehľadí na nikoho z tých, ktorí sú múdreho srdca.</li>
    </ol>
  </li>
  <li>
    <ol>
      <li>Vtedy odpovedal Hospodin Jobovi z víchrice a riekol:</li>
      <li>Kto je to, ktorý to zatemňuje radu slovami bez známosti?</li>
      <li>Nože prepáš svoje bedrá jako muž, a budem sa ťa pýtať, a ty mi oznám!</li>
      <li>Kde si bol, keď som zakladal zem? Oznám, akže znáš rozum?</li>
      <li>Kto položil jej rozmery, keď vieš? Alebo kto roztiahol po nej šnúru?</li>
      <li>Na čom stoja a do čoho sú zapustené jej podstavce, alebo kto položil jej uholný kameň,</li>
      <li>keď spolu plesaly hviezdy rána, a keď jasali všetci synovia Boží?</li>
      <li>A kto zatarasil dverami more, keď sa vyrútilo, vyšlo zo života matky?</li>
      <li>Keď som rozložil oblak za jeho odev a mrákavu za jeho plienky?</li>
      <li>A keď som mu vydal svoj zákon a položil som závory a vráta</li>
      <li>a riekol som: Potiaľto prijdeš a nie ďalej, a tu položia hať proti pýche tvojich vĺn!?</li>
      <li>Či si voľakedy za svojich dní rozkázal ránu? Či si ukázal rannej zore, kde je jej miesto,</li>
      <li>poveliac, aby sa chopila krýdel zeme, a aby boli strasení s nej bezbožníci?</li>
      <li>Nech sa prevracia a mení tvar ako pečatná hmota, a iné veci nech sa postavia ako rúcho!</li>
      <li>A tak nech je odňaté od bezbožných ich svetlo, a vysoké rameno nech sa poláme!</li>
      <li>Či si voľakedy prišiel až ku žriedlam mora alebo či si sa prechádzal po vnútri priepasti?</li>
      <li>Či sú ti zjavené brány smrti, alebo brány tône smrti si videl?</li>
      <li>Či si si prezrel všetko až po šírky zeme? Oznám, ak ju znáš celú!</li>
      <li>Kde je cesta na miesto ta, kde býva svetlo? Alebo čo do tmy, kde je jej miesto?</li>
      <li>Aby si to pojal a odviedol v jeho medze a keď rozumieš chodníkom, ktoré vedú k jeho domu?</li>
      <li>Pravda vieš, lebo si sa vtedy narodil, a počet tvojich dňov je veľký!</li>
      <li>Či si prišiel voľakedy k pokladom snehu a poklady kamenca si videl?</li>
      <li>Ktoré zdŕžam u seba na čas súženia, na deň boja a vojny?</li>
      <li>Kde je cesta na miesto ta, kde sa delí svetlo, ktoré rozháňa východný vietor po zemi?</li>
      <li>Kto rozdelil povodni prietok v obe strany a cestu blesku zvukov hromu,</li>
      <li>aby dal pršať na zem, kde nieto nikoho, na púšť, na ktorej neni človeka?</li>
      <li>Aby nasýtil pustinu a miesta obrátené na púšť, a spôsobil to, aby rástla mladistvá tráva zelená?</li>
      <li>Či má dážď otca, alebo kto plodí kvapky rosy?</li>
      <li>Z čieho života vychádza mráz, a okyť nebies, kto ju plodí?</li>
      <li>Vody sa skrývajú ako pod kameň, a tvár priepasti zamrznúc drží sa spolu.</li>
      <li>Či si sviazal sväzky Plejad alebo či si rozviazal povrazy Oriona?</li>
      <li>Či vyvedieš Mazzárot svojím časom? Alebo Arktura i s jeho synmi povedieš?</li>
      <li>Či znáš zákony nebies? Či položíš toho správu na zemi?</li>
      <li>Či pozdvihneš svoj hlas k oblaku, aby ťa pokryla hojnosť vody?</li>
      <li>Či pošleš blesky hromu, a pojdú? A či ti azda povedia: Hľa, tu sme?</li>
      <li>Kto vložil do ľadvín múdrosť alebo kto dal srdcu rozum?</li>
      <li>Kto spočíta oblaky v svojej múdrosti, a nebeské kožice vody kto nahne,</li>
      <li>keď sa sleje prach zeme v pevnú sliatinu, a hrudy sú pevne slepené?</li>
      <li>Či ulovíš ľvici korisť a hltavosť ľvíčat ukojíš,</li>
      <li>keď sa krčia v pelešiach, sedia v húšti čihajúc?</li>
      <li>Kto pripravuje havranovi jeho pokrm, keď volajú jeho mláďatá k silnému Bohu, keď blúdia bez potravy?</li>
    </ol>
  </li>
  <li>
    <ol>
      <li>Či vieš čas rodenia kamzíkov? Pozoroval si azda svíjať sa jelenice, keď rodia?</li>
      <li>Či počítaš mesiace, ktoré vyplňujú? A či vieš čas ich pôrodu,</li>
      <li>kedy sa skláňajú, rodia svoje mláďatá, odvrhujú svoje bolesti?</li>
      <li>Ich mladé silnejú; rastú na poli; vyjdú a viacej sa nevrátia.</li>
      <li>Kto pustil divého osla na slobodu, a sväzky toho divocha kto rozviazal?</li>
      <li>Ktorému som dal pustinu za jeho dom a za jeho príbytky slanú zem?</li>
      <li>Smeje sa lomozu mesta; nečuje povyku pohoniča.</li>
      <li>To, čo najde na vrchoch, je jeho pašou, a vyhľadáva všetko, čo je zelené.</li>
      <li>Či ti bude chcieť slúžiť jednorožec? Či bude nocovať pri tvojich jasliach?</li>
      <li>Či pripriahneš jednorožca k brázde jeho povrazom? Či bude za tebou brániť údolia?</li>
      <li>Či sa spoľahneš na neho preto, že má veľkú silu, a zanecháš na neho svoju prácu?</li>
      <li>Či mu budeš veriť, že svezie tvoje semeno a sprace tvoje humno?</li>
      <li>Krýdlo pštrosov plesá. A istotne to nie je peruť ľútostného bociana ani perie!</li>
      <li>Pretože zanechá zemi svoje vajcia a liahnuc hreje ich na prachu</li>
      <li>a zabúda, že ich môže rozpučiť noha, alebo že ich môže zašliapať poľná zver.</li>
      <li>Tvrde zaobchodí so svojimi mláďatami, jako keby neboly jeho, i keby jeho práca mala byť nadarmo, nestrachuje sa o ňu.</li>
      <li>Pretože mu Bôh dal zabudnúť na múdrosť ani mu nedal podielu na rozumnosti.</li>
      <li>V taký čas, keď zatrepoce krýdlami na výšine, vysmeje sa koňovi i jeho jazdcovi.</li>
      <li>Či ty dáš koňovi silu? Či odeješ jeho šiju hrivou?</li>
      <li>Či spôsobíš, že bude skákať sťa kobylka? Jeho nádherný frkot je strašný.</li>
      <li>Jeho nohy hrabú na doline, a plesá vo svojej sile; ide von v ústrety zbrani.</li>
      <li>Smeje sa strachu ani sa neľaká ani neustúpi pred mečom,</li>
      <li>hoci nad ním chreští túl, lesklá kopija a pika;</li>
      <li>s hrmotom a s búrlivým hnevom hltá zem ani nepostojí s pokojom, lebo zavznel zvuk trúby.</li>
      <li>Kedykoľvek zatrúbi trúba, zarehoce, a zďaleka začuchá boj, hrmot kniežat a krik.</li>
      <li>Či je to z tvojho rozumu, že lieta jastrab, rozostrie svoje krýdla oproti juhu?</li>
      <li>Či na tvoj rozkaz vznáša sa orol a že na vysokom mieste kladie svoje hniezdo?</li>
      <li>Prebýva na skale a hniezdi na výčnelku skaly, a to jako na hrade.</li>
      <li>Odtiaľ pátra po žrádle; jeho oči hľadia naďaleko.</li>
      <li>A jeho mláďatá strebú krv. Kde sú nejakí pobití, tam je aj on.</li>
    </ol>
  </li>
  <li>
    <ol>
      <li>A ešte odpovedal Hospodin Jobovi a riekol:</li>
      <li>Či sa bude pravotiť so Všemohúcim kázniteľ? Ten, kto viní Boha, nech odpovie na to!</li>
      <li>Vtedy odpovedal Job Hospodinovi a riekol:</li>
      <li>Hľa, som prichatrný; čože ti odpoviem? Kladiem svoju ruku na svoje ústa.</li>
      <li>Raz som hovoril a nebudem viacej odpovedať, dvakrát, a neurobím toho viacej.</li>
      <li>Hospodin odpovedal Jobovi z víchrice a riekol:</li>
      <li>Nože prepáš svoje bedrá jako muž! Ja sa ťa budem pýtať, a ty mi oznám!</li>
      <li>Či azda zrušíš i môj súd? Či ma odsúdiš ako bezbožného, aby si ty bol spravedlivý?</li>
      <li>Či máš rameno jako silný Bôh a hrmíš hlasom ako on?</li>
      <li>Nože sa ozdob velebnosťou a výsosťou a obleč sa vo veličenstvo a v nádheru!</li>
      <li>Rozlej prchlivosť svojho hnevu a vidz každého pyšného a poníž ho!</li>
      <li>Vidz každého pyšného a zohni ho a mršti bezbožných na ich mieste na zem!</li>
      <li>Skry ich spolu do prachu a zaviaž ich tvár na skrytom mieste!</li>
      <li>A vtedy ťa i ja budem oslavovať, pretože ťa spasila tvoja pravica.</li>
      <li>Nože hľa, vidz ozrutu behemóta, ktorého som učinil ako i teba; žerie trávu jako vôl.</li>
      <li>Nože hľa, vidz, jeho vláda je v jeho bedrách a jeho sila vo svaloch jeho brucha!</li>
      <li>Ohýba svojím ohonom ako chce, hoci je ako cedra; žily jeho stehien sú spletené jako haluzi.</li>
      <li>Jeho kosti medené trubice, jeho hnáty jako železný sochor.</li>
      <li>On je počiatkom ciest silného Boha. Ten, ktorý ho učinil, sám jediný to dokáže, aby sa priblížil k nemu jeho meč.</li>
      <li>Lebo vrchy mu donášajú krm, kde sa ihrá všetka poľná zver.</li>
      <li>Líha pod tônistými stromami, v skrýši trsti a bahna.</li>
      <li>Pokrývajú ho tônisté stromy svojou tôňou; obkľučujú ho potočné vŕby.</li>
      <li>Hľa, ak ho rieka sovrie, neponáhľa sa; nadeje sa, keby sa hneď Jordán dovalil až po jeho tlamu.</li>
      <li>Nechže ho chytí niekto pred jeho očima! Nech prebodne jeho chriap a pretiahne mu povrazy!</li>
      <li>Či vytiahneš leviatána na udicu? Alebo či povrazom stiahneš jeho jazyk dolu?</li>
      <li>Či mu vložíš do nosa motúz zo sitiny alebo či hákom prebodneš jeho čeľusť?</li>
      <li>Či sa ti bude nejako veľmi prosiť? Či ti bude hovoriť nežnosti?</li>
      <li>Či učiní s tebou smluvu? Či si ho vezmeš za večného sluhu?</li>
      <li>Či sa budeš s ním ihrať ako s vtáčkom a priviažeš ho svojim dievčatám?</li>
      <li>Či ním budú obchodovať sdružení rybári? Či ho rozdelia na poly medzi kupcov?</li>
      <li>Či zaplníš jeho kožu ostrými háky alebo rybárskymi vidlicami jeho hlavu?</li>
      <li>Len polož na neho svoju ruku - Pamätaj na boj! - a neurobíš toho viacej!</li>
    </ol>
  </li>
  <li>
    <ol>
      <li>Hľa, nádej človeka na neho je klamná. Alebo či sa dokonca už i na jeho pohľad rúti na zem?</li>
      <li>Nikto nie je taký smelý, ani len aby ho zobudil. A kde kto potom sa postaví predo mnou?!</li>
      <li>Kto ma kedy predišiel voľačím, aby som odplatil? Čokoľvek je pod všetkými nebesami, je moje.</li>
      <li>Nebudem mlčať o jeho údoch o sile a kráse jeho ustrojenia.</li>
      <li>Kto odkryje povrch jeho rúcha? S dvojitou svojou úzdou kto pristúpi?</li>
      <li>Kto otvorí vráta jeho tvári? Okolo jeho zubov je strach.</li>
      <li>Pýchou ryhy jeho štítov; každý je privrený jako tesná pečať.</li>
      <li>Jeden prilieha k druhému tak, že vzduch nevojde medzi ne.</li>
      <li>Každý ľne pevne k druhému; držia sa spolu a neodstávajú od seba.</li>
      <li>Jeho kýchanie žiari svetlom a jeho oči sú jako riasy rannej zory.</li>
      <li>Z jeho úst vychádzajú fakle; uletujú ohnivé iskry.</li>
      <li>Z jeho chriapov vychádza dym; je to jako vrúci kotol a horiaca sitina.</li>
      <li>Jeho dych rozpaľuje uhlie, a plameň vychádza z jeho úst.</li>
      <li>V jeho šiji prebýva sila, a pred ním výskoky uteká strach.</li>
      <li>Kusy jeho mäsa pevne sa držia. Všetko je na ňom ako uliate, ani sa nepohne.</li>
      <li>Jeho srdce je uliate jako z kameňa, a je uliate, pevné jako spodný žernov.</li>
      <li>Jeho dvihnutia sa boja i najsilnejší; zlyhajú od zdrtenia.</li>
      <li>Keby ho niekto dostihol mečom, jeho meč neostojí, ani kopija ani strela ani pancier.</li>
      <li>Považuje železo za slamu, za hnilé drevo meď.</li>
      <li>Strela z luku ho nepohne na útek; kamene z praku sa mu obrátia na plevy.</li>
      <li>Kyjak považuje za suché steblo; smeje sa šramotu kopije.</li>
      <li>Pod ním je ostrie črepu; stelie hrot, ako čo by to bolo na blato.</li>
      <li>Pôsobí, aby vrela hlbina jako hrniec; robí more nádobou strojenej masti.</li>
      <li>Za ním svieti draha; považuje priepasť za bezvládne šediny.</li>
      <li>Nie je mu podobného na zemi; ktorý by bol učinený tak, bez strachu.</li>
      <li>Smele pozrie na čokoľvek vysoké; je kráľom nad všetkými šelmami.</li>
    </ol>
  </li>
  <li>
    <ol>
      <li>Vtedy odpovedal Job Hospodinovi a riekol:</li>
      <li>Viem, že môžeš všetko, a že ti nemôže byť prekazený niktorý úmysel.</li>
      <li>Že kto je to, kto zahaľuje radu bez známosti? Preto vyznávam, že nerozumiem. Sú to predivné veci, nad môj rozum; a neznám toho.</li>
      <li>Počuj, prosím, a ja budem hovoriť; budem sa ťa pýtať, a ty mi oznám!</li>
      <li>Doteraz som bol iba počul o tebe; ale teraz ťa vidí moje oko.</li>
      <li>Preto zavrhujem a ľutujem, a to v prachu a v popole.</li>
      <li>A stalo sa, keď už bol hovoril Hospodin Jobovi tie slová, že riekol Hospodin Elifazovi Témanskému: Môj hnev horí proti tebe i proti tvojim dvom priateľom, pretože ste nehovorili o mne toho, čo je pravé, jako môj služobník Job.</li>
      <li>A tak teraz si vezmite sedem juncov a sedem baranov a iďte k môjmu služobníkovi Jobovi a obetujte zápalnú obeť za seba, a môj služobník Job sa bude modliť za vás; lebo len jeho tvár prijmem, aby som vám neučinil zlého, lebo nehovorili ste o mne toho, čo je pravé, jako môj služobník Job.</li>
      <li>A tak išli, Elifaz Témanský, Bildad Šuchský a Cófar Naamatský, a učinili tak, ako im hovoril Hospodin, a Hospodin prijal tvár Jobovu.</li>
      <li>A Hospodin navrátil to, čo bolo odňaté Jobovi, keď sa modlil za svojho priateľa. A Hospodin pridal všetkého toho, čo mal Job, dvojnásobne.</li>
      <li>A tak prišli k nemu všetci jeho bratia a všetky jeho sestry jako i všetci, ktorí ho znali pred tým, a jedli s ním chlieb v jeho dome a mali s ním sústrasť a tešili ho nad všetkým tým zlým, ktoré bol Hospodin uviedol na neho. A dali mu každý jednu kesítu peňazí a každý jednu zlatú obrúčku.</li>
      <li>A Hospodin požehnal posledok života Jobovho, viac ako bol požehnal jeho počiatok. A mal štrnásť tisíc kusov drobného stáda, a šesť tisíc veľblúdov, tisíc párov volov a tisíc oslíc.</li>
      <li>A mal sedem synov a tri dcéry,</li>
      <li>z ktorých prvú pomenoval Jemina a druhú pomenoval voňavá Kassia a tretiu pomenoval Kérenhappuch.</li>
      <li>A nenašlo sa takých krásnych žien, ako boly dcéry Jobove v celej zemi. A ich otec im dal dedičstvo medzi ich bratmi.</li>
      <li>A Job žil potom sto štyridsať rokov a videl svojich synov a synov svojich synov, štyri pokolenia.</li>
      <li>A tak zomrel Job súc starý a sýty dňov.</li>
    </ol>
  </li>
</ol>