<ol>
  <li>
    <ol>
      <li>Blahoslavený muž, ktorý nechodí podľa rady bezbožných, na ceste hriešnikov nestojí a na stolici posmievačov nesedí.</li>
      <li>Ale má záľubu v zákone Hospodinovom a o jeho zákone rozmýšľa dňom i nocou.</li>
      <li>A bude jako strom, zasadený nad potokmi vody, ktorý dáva svoje ovocie svojím časom, ktorého list nevädne, a všetko, čokoľvek bude robiť, podarí sa mu.</li>
      <li>Nie tak bezbožní, ale tí budú jako plevy, ktoré rozháňa vietor.</li>
      <li>Preto neobstoja bezbožní na súde ani hriešnici v shromaždení spravedlivých.</li>
      <li>Lebo Hospodin zná cestu spravedlivých, ale cesta bezbožných zahynie.</li>
    </ol>
  </li>
  <li>
    <ol>
      <li>Prečo sa búria národy, a ľudia myslia márne veci?</li>
      <li>Kráľovia zeme sa postavujú, a kniežatá sa spolu radia proti Hospodinovi a proti jeho pomazanému a hovoria:</li>
      <li>Roztrhajme ich sväzky a zahoďme od seba ich povrazy.</li>
      <li>Ale ten, ktorý prebýva v nebesiach, smeje sa; Pán sa im vysmieva.</li>
      <li>Vtedy bude hovoriť s nimi vo svojom hneve a svojou prchlivosťou ich predesí a povie:</li>
      <li>Ale ja som ustanovil svojho kráľa nad Sionom, vrchom svojej svätosti.</li>
      <li>Rozprávať budem o ustanovení zákona. Hospodin mi povedal: Ty si môj syn; ja som ťa dnes splodil.</li>
      <li>Požiadaj odo mňa, a dám ti národy, tvoje dedičstvo, tvoje državie, končiny zeme.</li>
      <li>Roztlčieš ich železným prútom; roztrieskaš ich ako nádobu hrnčiara.</li>
      <li>A tak teraz buďte rozumní, kráľovia; učte sa, sudcovia zeme!</li>
      <li>Slúžte Hospodinovi v bázni a veseľte sa s trasením.</li>
      <li>Ľúbajte syna, aby sa nerozhneval, a pohynuli by ste na ceste, lebo sa skoro zapáli jeho hnev. Blahoslavení sú všetci, ktorí sa utiekajú k nemu.</li>
    </ol>
  </li>
  <li>
    <ol>
      <li>Žalm Dávidov z času, keď utekal pred Absalomom, svojím synom.</li>
      <li>Hospodine, jako mnoho je mojich protivníkov! Ako mnoho je tých, ktorí povstávajú proti mne!</li>
      <li>Mnohí hovoria o mojej duši: Nemá záchrany v Bohu. Sélah.</li>
      <li>Ale ty, ó, Hospodine, si štítom vôkol mňa; si mojou slávou a ten, ktorý povyšuješ moju hlavu.</li>
      <li>Na Hospodina volám svojím hlasom, a ozve sa mi s vrchu svojej svätosti. Sélah.</li>
      <li>Ja ľahnem a budem spať i prebudím sa, lebo ma Hospodin podporuje.</li>
      <li>Nebudem sa báť mnoho tisíc ľudí, ktorí sa vôkol kladú proti mne.</li>
      <li>Povstaň, ó, Hospodine, zachráň ma, môj Bože, lebo ty udrieš všetkých mojich nepriateľov na líce, zuby bezbožným vyrazíš.</li>
      <li>Hospodinovo je spasenie, nad tvojím ľudom, ó, Bože, tvoje požehnanie. Sélah.</li>
    </ol>
  </li>
  <li>
    <ol>
      <li>Náčelníkovi speváckeho sboru na neginót, strunový to nástroj hudobný. Žalm Dávidov.</li>
      <li>Ohlás sa mi, keď volám, ó, Bože mojej spravedlivosti, ktorý si mi v úzkosti upriestranňoval. Zmiluj sa nado mnou a vyslyš moju modlitbu!</li>
      <li>Synovia smrteľného človeka, dokiaľ bude tupená moja sláva? Dokiaľ budete milovať márnosť, hľadať lož?! Sélah.</li>
      <li>Ale vedzte, že Hospodin učiní zvláštnu vec pri svojom milom. Hospodin vyslyší, keď budem volať k nemu.</li>
      <li>Zľaknite sa a nehrešte; hovorte o tom vo svojom srdci na svojej loži a mlčte! Sélah.</li>
      <li>Obetujte obeti spravedlivosti a nadejte sa na Hospodina.</li>
      <li>Mnohí hovoria: Kto nám ukáže dobré?! Pozdvihni na nás svetlo svojej tvári, ó, Hospodine!</li>
      <li>A dáš do môjho srdca väčšiu radosť, ako majú oni vtedy, keď sa im urodí hojnosť zbožia, a keď natlačia množstvo vína.</li>
      <li>V pokoji oboje: i ľahnem i budem spať, lebo ty, Hospodine, mi sám dáš bývať bezpečne.</li>
    </ol>
  </li>
  <li>
    <ol>
      <li>Náčelníkovi speváckeho sboru na nechilót, dutý to nástroj hudobný. Žalm Dávidov.</li>
      <li>Hospodine, počuj moje slová, rozumej tomu, čo hovorím v tichej pokore.</li>
      <li>Pozoruj na hlas môjho pokorného volania, môj Kráľu a môj Bože, lebo sa tebe modlím.</li>
      <li>Hospodine, ráno počuj môj hlas; ráno ti predložím svoju vec a budem pozorovať.</li>
      <li>Lebo ty nie si Bohom, ktorý by mal záľubu v bezbožnosti; nebude s tebou bývať zlý.</li>
      <li>Blázni neobstoja pred tvojimi očima; nenávidíš všetkých, ktorí robia neprávosť.</li>
      <li>Zahubíš tých, ktorí hovoria lož. Človek krvi a ľsti sa oškliví Hospodinovi.</li>
      <li>Ale ja v množstve tvojej milosti vojdem do tvojho domu a budem sa klaňať, obrátený k chrámu tvojej svätosti, v tvojej bázni.</li>
      <li>Hospodine, voď ma vo svojej spravedlivosti pre tých, ktorí ma strežú. Urovnaj predo mnou svoju cestu.</li>
      <li>Lebo niet stáleho v jeho ústach. Ich nútro je zývajúca priepasť, ich hrdlo otvorený hrob, a jazykom lichotia.</li>
      <li>Uvaľ na nich, ó, Bože, ich vinu! Nech padnú od svojich rád; zažeň ich pre množstvo ich prestúpení, lebo sa ti protivia.</li>
      <li>A nech sa radujú všetci, ktorí sa utiekajú k tebe; nech plesajú na veky, a ochraňuj ich, a nech sa veselia v tebe tí, ktorí milujú tvoje meno.</li>
      <li>Lebo ty požehnáš spravedlivého, ó, Hospodine, ľúbosťou ho objímeš ako štítom.</li>
    </ol>
  </li>
  <li>
    <ol>
      <li>Náčelníkovi speváckeho sboru na neginót; na nápev: Ôsma... Žalm Dávidov.</li>
      <li>Hospodine, nekáraj ma vo svojom hneve a netresci ma vo svojej prchlivosti!</li>
      <li>Zmiluj sa nado mnou, Hospodine, lebo som zomdlený; uzdrav ma, Hospodine, lebo moje kosti sa chvejú zdesením;</li>
      <li>aj moja duša sa veľmi chveje. A ty, ó, Hospodine, dokedy?!-</li>
      <li>Navráť sa zase, Hospodine, vytrhni moju dušu; zachráň ma pre svoju milosť.</li>
      <li>Lebo v smrti nieto rozpomienky na teba, a kto ťa bude oslavovať v hrobe?!</li>
      <li>Ustal som vo svojom úpení; každú noc máčam svoju posteľ slzami, slzami polievam svoje ležište.</li>
      <li>Moja tvár uvädla od trápenia, zostárla pre všetkých a tak mnohých mojich protivníkov.</li>
      <li>Odstúpte odo mňa všetci, ktorí páchate neprávosť, lebo Hospodin počul hlas môjho plaču,</li>
      <li>áno, počul Hospodin moju pokornú prosbu; Hospodin prijal moju modlitbu.</li>
      <li>Hanbiť sa budú a zdesení súc budú sa veľmi triasť všetci moji nepriatelia. Nazpät sa obrátia a budú sa hanbiť razom.</li>
    </ol>
  </li>
  <li>
    <ol>
      <li>Žalostná pieseň Dávidova, ktorú spieval Hospodinovi pre slová Kúša, syna Jeminiho.</li>
      <li>Hospodine, môj Bože, k tebe sa utiekam; zachráň ma od všetkých tých, ktorí ma prenasledujú, a vytrhni ma!</li>
      <li>Aby neuchvátil nepriateľ ako lev moju dušu a neroztrhal, keď by nebolo, kto by vytrhnul!</li>
      <li>Hospodine, môj Bože, ak som to urobil, ak je neprávosť na mojich rukách,</li>
      <li>ak som odplácal zlým tomu, kto žil so mnou v pokoji (Áno, vytrhoval som zo zlého toho, ktorý sa mi protivil bez príčiny!),</li>
      <li>vtedy nech honí nepriateľ moju dušu a nech ju dostihne a pošliape môj život na zem a moju slávu nech položí do prachu. Sélah.</li>
      <li>Povstaň, ó, Hospodine, vo svojom hneve! Povznes sa na vzteklosť mojich protivníkov, zobuď sa a pospieš ku mne, ty, ktorý si rozkázal súd.</li>
      <li>A obstúpi ťa shromaždenie ľudí, a navráť sa nad ním na výsosť!</li>
      <li>Hospodin bude súdiť národy. Súď ma, Hospodine, podľa mojej spravedlivosti a podľa neviny, ktorá je pri mne.</li>
      <li>Nech je raz koniec zlosti bezbožných, a postav pevne spravedlivého. Ale však ten, kto zkúša srdcia a ľadviny, je spravedlivý Bôh.</li>
      <li>Môj štít je u Boha, ktorý zachraňuje úprimných srdcom.</li>
      <li>Bôh je spravedlivý sudca a silný Bôh sa hnevá na bezbožného každý deň.</li>
      <li>Ak sa neobráti, naostrí svoj meč; natiahol svoje lučište a namieril ho</li>
      <li>a prihotovil si smrteľnú zbroj, svoje šípy urobil pre bezľútostných prenasledovníkov.</li>
      <li>Hľa, počal neprávosť, tehotnel trápením a splodil lož.</li>
      <li>Kopal jamu a vykopal ju a padnul do dolu, ktorý urobil.</li>
      <li>Jeho trápenie sa obráti na jeho hlavu, a jeho ukrutnosť sostúpi na jeho temä.</li>
      <li>Oslavovať budem Hospodina podľa jeho spravedlivosti a spievať menu Najvyššieho Hospodina žalmy.</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Gitťanka. Žalm Dávidov.</li>
      <li>Hospodine, náš Pane, jaké slávne je tvoje meno na celej zemi, ktorý si dal svoje veličenstvo na nebesiach!</li>
      <li>Z úst nemluvniat a tých, ktorí požívajú prsia, pripravil si moc pre svojich protivníkov, aby si umlčal nepriateľa a pomstiaceho sa.</li>
      <li>Keď vidím tvoje nebesia, dielo tvojich prstov, mesiac a hviezdy, ktoré si postavil,</li>
      <li>myslím si: Čo je smrteľný človek, že pamätáš na neho, a syn človeka, že ho navštevuješ!</li>
      <li>Učinil si ho málo menším než je Bôh; korunoval si ho slávou a cťou.</li>
      <li>Učinil si ho vládcom nad dielami svojich rúk; všetko si položil pod jeho nohy:</li>
      <li>ovce, voly, to všetko, áno, ešte i divú zver poľnú,</li>
      <li>nebeské vtáctvo a morské ryby - čo chodí stezkami mora.</li>
      <li>Hospodine, náš Pane, jaké slávne je tvoje meno na celej zemi!</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Smrť synova. Žalm Dávidov.</li>
      <li>Oslavovať ťa budem, Hospodine, celým svojím srdcom, budem rozprávať všetky tvoje divy.</li>
      <li>Radovať sa budem a plesať v tebe, žalmy budem spievať tvojemu menu, ó, Najvyšší!</li>
      <li>Lebo moji nepriatelia sa obrátili nazad, klesli a zahynuli od tvojej tvári,</li>
      <li>lebo si rozsúdil môj súd a moju pravotu; sadol si na prestol, spravedlivý sudca.</li>
      <li>Ohromil si národy; zahubil si bezbožníka; zahladil si ich meno na večné veky.</li>
      <li>Nepriateľu, dokonané sú tvoje pustošenia na večnosť, a poboril si mestá; zahynula s nimi aj ich pamiatka.</li>
      <li>Ale Hospodin tróni na veky; svoj trón stavia nato, aby súdil.</li>
      <li>On bude súdiť okruh sveta v spravedlivosti; rozsúdi národy v pravosti.</li>
      <li>A Hospodin bude vysokým útočišťom potlačenému, vysokým útočišťom v časoch súženia.</li>
      <li>A budú v teba dúfať tí, ktorí znajú tvoje meno; lebo ty neopustíš tých, ktorí ťa hľadajú, ó, Hospodine.</li>
      <li>Spievajte žalmy Hospodinovi, tomu, ktorý prebýva na Sione; zvestujte medzi národami jeho skutky;</li>
      <li>lebo on vyhľadáva vyliatu krv a pamätá na ňu, nezabúda na krik utrápených.</li>
      <li>Zmiluj sa nado mnou, Hospodine; vidz moje trápenie, ktoré znášam od tých, ktorí ma nenávidia, ty, ktorý ma vyzdvihuješ z brán smrti,</li>
      <li>aby som rozprával všetky tvoje chvály v bránach dcéry Siona a plesal v tvojom spasení.</li>
      <li>Pohania sa pohrúžili do jamy, ktorú urobili, a ich noha sa lapila do siete, ktorú ukryli.</li>
      <li>Hospodin sa učinil známym; vykonal súd; bezbožník sa zaplietol do diela svojich vlastných rúk. Higgájon. Sélah.</li>
      <li>Bezbožníci sa obrátia do pekla jako aj všetky národy, ktoré zabudly na Boha.</li>
      <li>Lebo nebude chudobný zabudnutý na veky; nádej ponížených nezahynie na večnosť.</li>
      <li>Povstaň, Hospodine, nech nezmocneje smrteľný človek; nech sú národy súdené pred tvojou tvárou.</li>
      <li>Pusti na nich strach, ó, Hospodine, aby vedely národy, že sú iba biednymi smrteľníkmi. Sélah.</li>
    </ol>
  </li>
  <li>
    <ol>
      <li>Prečo, ó, Hospodine, stojíš zďaleka? Prečo sa skrývaš v časoch súženia?</li>
      <li>V pýche bezbožného ohnive prenasledujú biedneho. Nech sú lapení do svojich pletích, ktoré vymýšľajú!</li>
      <li>Lebo sa honosí bezbožník nad dosiahnutou žiadosťou svojej duše; lakomec sa rúha, popudzuje Hospodina.</li>
      <li>Bezbožník podľa vysokosti svojej tvári hovorí: Nebude to vyhľadávať nikto; všetka jeho myseľ je, že niet Boha.</li>
      <li>Jeho cesty sú zdarné každého času. Podľa jeho mienky sú tvoje súdy vysoko od neho; pyšne fúka na všetkých svojich nepriateľov.</li>
      <li>Hovorí vo svojom srdci: Nepohnem sa z pokolenia na pokolenie, pretože neprijdem do zlého.</li>
      <li>Jeho ústa sú plné kliatby, lesti a úžerného útisku; pod jeho jazykom je trápenie a márnosť.</li>
      <li>Čihajúc sedí v zálohe vo vsiach, v úkrytoch vraždí nevinného. Jeho oči striehnu bezmocného.</li>
      <li>Úkladí v skrýši jako lev vo svojej peleši; čihá, aby uchvatol biedneho; uchvatne biedneho vtiahnuc ho do svojej siete.</li>
      <li>Čupí a krčí sa, a padne do jeho moci množstvo biednych.</li>
      <li>Hovorí vo svojom srdci: Zabudol silný Bôh; skryl svoju tvár; nevidí a nebude vidieť na večnosť.</li>
      <li>Povstaň, ó, Hospodine, silný Bože, pozdvihni svoju ruku; nezabudni na ponížených!</li>
      <li>Prečo má bezbožník popudzovať Boha a hovoriť vo svojom srdci, že nebudeš vyhľadávať!?</li>
      <li>Ale ty vidíš, lebo ty hľadíš na trápenie a na zármutok, aby si dal každému svojou rukou; na teba sa spustí bezmocný; sirote si ty spomocníkom.</li>
      <li>Polám rameno bezbožníka a vyhľadaj bezbožnosť zlostníka, až viacej nenajdeš.</li>
      <li>Hospodin je Kráľom na večné veky; pohania vyhynú z jeho zeme.</li>
      <li>Žiadosť ponížených čuješ, ó, Hospodine; posilňuješ ich srdce a nakláňaš k nim svoje ucho,</li>
      <li>aby si súdil sirotu a potlačeného, aby viac nestrašil smrteľný človek zo zeme.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov. K Hospodinovi sa utiekam; ako tedy hovoríte mojej duši: Uleť na váš vrch, vtáča!</li>
      <li>Lebo hľa, bezbožníci natiahli luk; položili svoje šípy na tetivu, aby vo tme strieľali na tých, ktorí sú úprimného srdca.</li>
      <li>Keď budú stĺpy poborené, čo vykoná spravedlivý?</li>
      <li>Hospodin, ktorý je v chráme svojej svätosti; Hospodin, ktorý má svoj trón na nebesiach, jeho oči hľadia, jeho víčka zkúšajú synov človeka.</li>
      <li>Hospodin zkúša spravedlivého, ale bezbožníka a toho, kto miluje ukrutnosť, nenávidí jeho duša.</li>
      <li>Dá pršať na bezbožníkov smečky jako dážď, oheň a síru, zúrivý vietor spaľujúci bude čiastkou ich kalicha.</li>
      <li>Lebo Hospodin je spravedlivý; miluje spravedlivosť; jeho tvár zrie úprimného.</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Ôsma... Žalm Dávidov.</li>
      <li>Zachráň, ó, Hospodine, lebo je koniec bohabojnému; vymizli verní zpomedzi synov človeka.</li>
      <li>Márnosť hovoria každý so svojím blížnym; majú lichotné rty; hovoria dvojitým srdcom.</li>
      <li>Ó, bárs by vykorenil Hospodin každé rty lichotné i každý jazyk, ktorý hovorí veľké veci pyšné.</li>
      <li>Lebo hovoria: Premôžeme svojím jazykom; máme so sebou svoje rty; ktože je naším pánom?</li>
      <li>Pre útisk biednych, pre vzdychanie chudobných teraz už povstanem, hovorí Hospodin; zachránim toho, na koho bezbožník pyšne fúka.</li>
      <li>Slová Hospodinove sú čisté slová, sú jako striebro, prepálené v topičskom kotle z hliny, prečistené sedem ráz.</li>
      <li>Ty, Hospodine, ich ostrežieš; zachováš ho od tohoto pokolenia až na veky.</li>
      <li>Všade vôkol obchádzajú bezbožníci, hneď ako sa dvíha nešľachetnosť synov človeka.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>Až dokedy, ó, Hospodine?! Či ma zabudneš na veky? Dokedy budeš predo mnou skrývať svoju tvár?</li>
      <li>Dokedy budem skladať rady vo svojej duši vnoci, trápenie nosiť vo svojom srdci vodne? Dokedy sa bude povyšovať môj nepriateľ nado mnou!?</li>
      <li>Pohliadni, ozvi sa mi, Hospodine, môj Bože; osvieť moje oči, aby som neusnul na smrť;</li>
      <li>aby nepovedal môj nepriateľ: Premohol som ho, a plesali by tí, ktorí ma sužujú, keby som sa pohnul.</li>
      <li>Ale ja sa nadejem na tvoju milosť; moje srdce bude plesať v tvojom spasení. Spievať budem Hospodinovi, lebo on dokoná za mňa.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov. Blázon hovorí vo svojom srdci: Niet Boha. - Porušení sú a páchajú ohavný skutok. Neni toho, kto by činil dobré.</li>
      <li>Hospodin pozrel z nebies na synov človeka, aby videl, či je niekto medzi nimi rozumný, hľadajúci Boha.</li>
      <li>Všetci dovedna sa odvrátili: zkazení sú. Neni toho, kto by činil dobré, neni ani jedného.</li>
      <li>Či toho nevedia všetci činitelia neprávosti, ktorí zjedajú môj ľud, ako jedia chlieb, a na Hospodina nevolajú?</li>
      <li>Tam sa raz budú náramne desiť; lebo Hospodin je v pokolení spravedlivého.</li>
      <li>Radu biedneho zahanbujete, lebo Hospodin je jeho útočišťom.</li>
      <li>Ó, aby bolo dané spasenie Izraelovi so Siona! Keď navráti Hospodin zajatých svojho ľudu, plesať bude Jakob, radovať sa bude Izrael.</li>
    </ol>
  </li>
  <li>
    <ol>
      <li>Žalm Dávidov. Hospodine, kto bude pohostíniť v tvojom stáne? Kto bude bývať na vrchu tvojej svätosti?</li>
      <li>Ten, kto chodí bezúhonne, činí spravedlivosť a hovorí pravdu svojím srdcom;</li>
      <li>kto neohovára svojím jazykom, neučiní svojmu priateľovi zlého a na svojho blížneho nevznesie potupy;</li>
      <li>v ktorého očiach nemá cti zavrhnutý, ale tých, ktorí sa boja Hospodina, ctí; kto, keď prisahal, čo i na svoje zlé, nezmení;</li>
      <li>kto nedáva svojich peňazí na úžeru a proti nevinnému nevezme úplatného daru. Ten, kto to činí, nepohne sa na veky.</li>
    </ol>
  </li>
  <li>
    <ol>
      <li>Zlatý žalm Dávidov. Ostríhaj ma, ó, silný Bože, lebo sa k tebe utiekam. -</li>
      <li>Povedal som Hospodinovi: Ty si môj Pán. Moje Dobro, nie je nad teba!</li>
      <li>Pre svätých je, ktorí sú na zemi, a pre slávnych, v ktorých mám všetku svoju záľubu.</li>
      <li>Rozmnožia sa bolesti tých, ktorí sa ponáhľajú k inému bohu cudziemu. Nevylejem ich liatej obeti z krvi ani nevezmem ich mien na svoje rty.</li>
      <li>Hospodin je čiastkou môjho údelu a môjho kalicha; ty, ó, Hospodine, udržuješ môj los.</li>
      <li>Merné laná mi padly na krásnych miestach, áno, skvelé dedičstvo je u mňa.</li>
      <li>Dobrorečiť budem Hospodinovi, ktorý mi radí, ba ešte i vnoci ma vynaučujú moje ľadviny.</li>
      <li>Vždy si predstavujem Hospodina pred sebou, lebo je po mojej pravici, aby som sa nepohnul.</li>
      <li>Preto sa raduje moje srdce, a moja sláva plesá, áno, ešte i moje telo bude bývať bezpečne.</li>
      <li>Lebo nezanecháš mojej duše v ríši smrti; nedáš svojmu svätému, aby videl porušenie.</li>
      <li>Dáš mi znať cestu života. Radosti do sýtosti je pred tvojou tvárou, rozmanitého blaženstva v tvojej pravici na večnosť.</li>
    </ol>
  </li>
  <li>
    <ol>
      <li>Modlitba Dávidova. Počuj, Hospodine, spravedlivosť! Pozoruj, prosím, moje volanie! Nakloň svoje uši k mojej modlitbe, ktorej nehovorím falošnými rtami.</li>
      <li>Môj súd nech vyjde zpred tvojej tvári; nech hľadia tvoje oči na úprimnosť.</li>
      <li>Zkúsil si moje srdce; navštívil si vnoci; zkúsil si ma ohňom, ako zkúšajú zlato, a nenašiel si viny. Keď som rozmýšľal, neprekročily moje ústa.</li>
      <li>Čo do skutkov človeka, riadil som sa slovom tvojich rtov; ja som sa vystríhal ciest ukrutníka.</li>
      <li>Drž moje kroky na svojich cestách, aby sa neuchýlily moje nohy.</li>
      <li>Ja volám na teba, lebo viem, že ma vyslyšíš, ó, silný Bože! Nakloň mi svoje ucho a počuj moju reč!</li>
      <li>Preukáž svoju predivnú milosť, ty, ktorý zachraňuješ tých, ktorí sa utiekajú k tebe, zachraňuješ svojou pravicou od tých, ktorí povstávajú proti nim.</li>
      <li>Ostríhaj ma jako zrenicu oka; ukry ma v tôni svojich krýdel</li>
      <li>pred bezbožnými, ktorí ma hubia, pred mojimi smrteľnými nepriateľmi, ktorí ma obkľučujú.</li>
      <li>Zavreli svoje srdce tukom; svojimi ústy hovoria pyšne.</li>
      <li>Teraz obkružujú naše kroky; obrátili na nás svoje oči, aby nás porazili na zem.</li>
      <li>Každý z nich je podobný ľvovi, ktorý práhne, aby roztrhal, a ľvíčaťu, ktoré sedí v úkryte čihajúc.</li>
      <li>Povstaň, ó, Hospodine, predídi ho; zohni ho; vytrhni moju dušu z moci bezbožníka svojím mečom,</li>
      <li>od zlých mužov tvoja ruka, Hospodine, od mužov tohoto sveta, ktorí majú svoj podiel v tomto živote, a ktorých brucho naplňuješ zo svojich zásobární; nasýtia sa aj ich synovia, a svoj zbytok zanechajú svojim nemluvňatám.</li>
      <li>Ale ja chcem v spravedlivosti hľadieť na tvoju tvár a nasýtiť sa, keď sa prebudím, tvojím obrazom.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm služobníka Hospodinovho, Dávida, ktorý hovoril Hospodinovi slová tejto piesne v deň, v ktorý ho vytrhnul Hospodin z ruky všetkých jeho nepriateľov, i z ruky Saula,</li>
      <li>a povedal: Srdečne ťa milujem, ó, Hospodine, moja silo!</li>
      <li>Hospodin je mojou skalou a mojím hradom, mojím vysloboditeľom, mojím silným Bohom, mojím bralom, ku ktorému sa utiekam, mojím štítom a rohom môjho spasenia, mojou vysokou pevnosťou.</li>
      <li>Na veleslávneho som volal Hospodina a bol som zachránený od svojich nepriateľov.</li>
      <li>Boly ma obkľúčily bolesti smrti, a predesily ma potoky beliála;</li>
      <li>boly ma obňaly povrazy ríše mŕtvych; osídla smrti ma boly nadišly.</li>
      <li>Vo svojej úzkosti som volal na Hospodina, a úpenlivo som volal o pomoc na svojho Boha. Uslyšal môj hlas zo svojho chrámu, a moje volanie prišlo pred jeho tvár a dostalo sa do jeho uší.</li>
      <li>Vtedy sa pohla a zatriasla zem, a od strachu sa chvely základy vrchov a pohybovaly sa, lebo horel hnevom.</li>
      <li>Dym vystupoval jeho nozdrami, a oheň z jeho úst zožieral, takže sa uhlie zanietilo od neho.</li>
      <li>Naklonil nebesia a sostúpil, a mrákava bola pod jeho nohami;</li>
      <li>vysadol na cheruba a letel a vznášal sa na krýdlach vetra.</li>
      <li>Zo tmy si urobil skrýš, stán vôkol seba z vodného temna a z hustých oblakov vysokých.</li>
      <li>Od blesku pred ním rozišly sa jeho oblaky, kamenec a žeravé uhlie.</li>
      <li>Vtedy zahrmel na nebesiach Hospodin, a Najvyšší vydal svoj hlas; dal, aby padal kamenec a žeravé uhlie.</li>
      <li>Poslal svoje šípy a rozohnal ich, množstvo bleskov hromu, a podesil ich.</li>
      <li>A ukázaly sa riečištia vôd, a odkryly sa základy okruhu sveta od tvojho žehrania, Hospodine, od dychu ducha tvojich nozdier.</li>
      <li>Vystrel rameno s výsosti, pochytil ma a vytiahol ma z velikých vôd.</li>
      <li>Vytrhol ma z moci môjho silného nepriateľa a z moci tých, ktorí ma nenávideli, pretože boli mocnejší ako ja.</li>
      <li>Nadišli na mňa v deň môjho nešťastia, ale Hospodin mi bol oporou</li>
      <li>a vyviedol ma na priestranstvo a vytrhol ma, lebo má vo mne záľubu.</li>
      <li>Hospodin mi odplatil podľa mojej spravedlivosti; vrátil mi podľa čistoty mojich rúk.</li>
      <li>Lebo som ostríhal cesty Hospodinove a nedopustil som sa tej bezbožnosti, aby som bol odišiel od svojho Boha.</li>
      <li>Lebo všetky jeho súdy sú predo mnou, a jeho ustanovení som neodstrčil od seba;</li>
      <li>ale som bol s ním cele a bez úhony a vystríhal som sa svojej neprávosti.</li>
      <li>A Hospodin mi zaplatil podľa mojej spravedlivosti, podľa čistoty mojich rúk, ktorá je pred jeho očima.</li>
      <li>S milosrdným svätým sa dokazuješ milosrdným svätým; s bezúhonným človekom sa dokazuješ bezúhonným;</li>
      <li>s čistým sa dokazuješ čistým a s premršteným sa dokazuješ prevráteným.</li>
      <li>Pretože ty zachrániš pokorný ľud strápený a vysoké oči ponížiš.</li>
      <li>Lebo ty rozsvecuješ moju sviecu. Hospodin, môj Bôh, osvecuje jasne moju tmu.</li>
      <li>Lebo v tebe prebehnem vojskom a vo svojom Bohu preskočím múr.</li>
      <li>Cesta silného Boha je bezúhonná. Reč Hospodinova je čistá, dokázaná sťa zlato v ohni. On je štítom všetkým, ktorí sa utiekajú k nemu.</li>
      <li>Lebo kde kto je Bohom krome Hospodina, a ktože je skalou mimo nášho Boha?!</li>
      <li>Silný Bôh je to, kto ma opasuje silou a dáva, aby moja cesta bola bezúhonná;</li>
      <li>moje nohy robí podobnými nohám jelenice a postavuje ma na mojich výšinách.</li>
      <li>Moje ruky učí boju, a moje ramená lámu oceľové lučište.</li>
      <li>A dávaš mi štít, svoje spasenie, a podopieraš ma svojou pravicou, a tvoja blahosklonnosť ma zveličuje.</li>
      <li>Rozšíril si podo mnou môj krok, a moje členky sa nehly.</li>
      <li>Honil som svojich nepriateľov a dostihol som ich a nevrátil som sa, až som im urobil koniec.</li>
      <li>Porazil som ich tak, že nemohli povstať; padli pod moje nohy.</li>
      <li>A prepasovával si ma silou do boja; zohnul si podo mňa tých, ktorí povstávali proti mne.</li>
      <li>Mojich nepriateľov si mi dal, aby som im stúpil na šiju, a tých, ktorí ma nenávideli, aby som vyplienil.</li>
      <li>Volali o pomoc, ale nebolo spomocníka; volali na Hospodina, ale sa im neozval.</li>
      <li>Rozdrtil som ich tak, že boli jako prach pred vetrom; vykydol som ich ako blato ulice.</li>
      <li>Vyslobodil si ma zo svárov ľudu; učinil si ma hlavou národom; ľud, ktorého som neznal, mi slúži.</li>
      <li>Len čo počuli chýr o mne, poslúchajú ma; cudzinci sa mi lichotne koria;</li>
      <li>synovia cudzieho národa vädnú strachom a trasúci sa prichádzajú zo svojich zavrených miest.</li>
      <li>Žije Hospodin, a nech je požehnaná moja skala, nech je vyvýšený Bôh môjho spasenia!</li>
      <li>Silný Bôh je to, kto mi dáva pomstu a podmaňuje mi národy.</li>
      <li>Môj vysloboditeľ, ktorý ma vyslobodzuješ od mojich nepriateľov, áno, povýšil si ma nad tých, ktorí povstávali proti mne; vytrhol si ma z moci ukrutného človeka.</li>
      <li>Preto ťa budem chváliť medzi národami, ó, Hospodine, a tvojmu menu budem spievať žalmy.</li>
      <li>Dáva veliké spasenie svojmu kráľovi a činí milosť svojmu pomazanému, Dávidovi, a jeho semenu, až na veky.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>Nebesia rozprávajú slávu silného Boha, a dielo jeho rúk oznamuje obloha.</li>
      <li>Deň dňu hovorí slovo, a noc noci povedá známosť.</li>
      <li>Nieto reči ani nieto slov, aby nebolo čuť ich hlasu.</li>
      <li>Ich správa vyšla na celú zem a ich mluva až na koniec okruhu sveta. Slncu postavil na nich stán.</li>
      <li>A ono vychádza jako ženích zpod svojho baldachína; raduje sa jako hrdina majúc bežať cestou.</li>
      <li>Od jedného konca nebies je jeho východ a na ich druhom konci jeho západ, a nieto ničoho, čo by sa mohlo ukryť pred jeho horúčosťou.</li>
      <li>Zákon Hospodinov je dokonalý, občerstvujúci dušu; svedoctvo Hospodinovo verné, ktoré robí prostého múdrym.</li>
      <li>Ustanovenia Hospodinove sú priame, obveseľujúce srdce; prikázanie Hospodinovo je čisté, osvecujúce oči.</li>
      <li>Bázeň Hospodinova je čistá a stojí na veky; súdy Hospodinove sú pravda, a všetky, koľko ich je, sú spravedlivé.</li>
      <li>Žiadúcnejšie sú nad zlato a nad množstvo rýdzeho zlata; sladšie sú ako med, a ako med, tečúci z plástov.</li>
      <li>Aj tvoj služobník je osvecovaný nimi, a v ich zachovávaní je veliká odplata.</li>
      <li>Lež kto porozumie poblúdeniam? A preto i od tajných ma očisti.</li>
      <li>Aj od spupných zdrž svojho služobníka, aby nepanovaly nado mnou; vtedy budem dokonalý a očistený od veľkého previnenia.</li>
      <li>Nech sú príjemné slová mojich úst a to, čo myslí moje srdce, pred tebou, Hospodine, moja skalo a môj vykupiteľu!</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>Nech sa ti ozve Hospodin v deň súženia; nech ťa vyvýši meno Boha Jakobovho!</li>
      <li>Nech ti pošle pomoc zo svätyne a nech ťa podoprie so Siona!</li>
      <li>Nech sa rozpamätá na všetky tvoje žertvy a tvoje zápalné obeti nech má za tučné! Sélah.</li>
      <li>Nech ti dá podľa žiadosti tvojho srdca a nech vyplní každý tvoj úmysel.</li>
      <li>Nech plesáme v tvojom spasení, a v mene svojho Boha vztýčime prápor. Nech naplní Hospodin všetky tvoje prosby!</li>
      <li>Teraz viem, že Hospodin zachraňuje svojho pomazaného, ozve sa mu z nebies svojej svätosti; v hrdinskej sile sa mu ozve spasenie jeho pravice.</li>
      <li>Títo dúfajú vo vozoch a tamtí v koňoch, ale my si pripomíname meno Hospodina, svojeho Boha.</li>
      <li>Oni klesli a padli, ale my stojíme a budeme pevne stáť.</li>
      <li>Zachráň, Hospodine! Kráľ, náš Bôh, nech sa nám ozve v deň, keď budeme volať.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>Hospodine, v tvojej sile sa raduje kráľ a jako veľmi plesá v tvojom spasení!</li>
      <li>Dal si mu žiadosť jeho srdca a neodoprel si ani neujal toho, čo si prialy jeho rty. Sélah.</li>
      <li>Lebo mu prichádzaš vústrety s požehnaniami dobrého; položil si na jeho hlavu korunu z rýdzeho zlata.</li>
      <li>Žiadal od teba život; dal si mu; žiadal dlhosť dní, dal si mu večné veky.</li>
      <li>Veľká je jeho sláva v tvojom spasení; veličenstvo a nádheru si položil na neho;</li>
      <li>lebo si ho učinil rôznym požehnaním na veky; obveseľuješ ho radosťou so svojou tvárou.</li>
      <li>Lebo kráľ sa nadeje na Hospodina a na milosť Najvyššieho; preto sa nepohne.</li>
      <li>Najde tvoja ruka všetkých tvojich nepriateľov; tvoja pravica najde tých, ktorí ťa nenávidia.</li>
      <li>Učiníš ich, že budú jako horiaca pec, keď prijde čas tvojej tvári, obrátiť sa proti nim. Hospodin ich pohltí vo svojom hneve, a žrať ich bude oheň.</li>
      <li>Vyhubíš ich plod zo zeme a ich semä zpomedzi synov človeka;</li>
      <li>lebo chceli na teba uvaliť zlé; zamýšľali lesť; no, nebudú môcť vykonať;</li>
      <li>lebo predesiac ich učiníš to, aby obrátili chrbát, pretože strely na svojich tetivách namieriš do ich tvári.</li>
      <li>Povznes sa, Hospodine, vo svojej sile; budeme spievať a ospevovať tvoju hrdinskú silu.</li>
    </ol>
  </li>
  <li>
    <ol>
      <li>Náčelníkovi speváckeho sboru. Na nápev: Jelenica rannej zory. Žalm Dávidov.</li>
      <li>Môj Bože, môj Bože, prečo si ma opustil?! Ďaleko sú od môjho spasenia slová môjho kriku.</li>
      <li>Môj Bože, volám vodne, a neodpovedáš; volám vnoci, a niet mi utíšenia.</li>
      <li>Ale ty si svätý, ktorý tróniš na chválach Izraelových.</li>
      <li>V teba dúfali naši otcovia; dúfali, a vyslobodzoval si ich.</li>
      <li>Na teba kričali a boli vytrhnutí; v teba dúfali a nehanbili sa.</li>
      <li>Ale ja som červ a nie človek; som potupou človeka a opovržený od ľudu.</li>
      <li>Všetci, ktorí ma vidia, sa mi posmievajú, otvárajú posmešne ústa, pokyvujú hlavou</li>
      <li>a hovoria: Uvalil svoju vec na Hospodina; nech ho vyslobodí; nech ho vytrhne, lebo veď má v ňom záľubu!</li>
      <li>No, isteže si ty ten, ktorý ma vytiahol zo života matky, ten, ktorý spôsobil to, aby som mal nádej, keď som bol ešte len na prsiach svojej matky.</li>
      <li>Na teba som uvrhnutý od narodenia; od života mojej matky si ty mojím silným Bohom.</li>
      <li>Nevzďaľuj sa odo mňa, lebo je blízke súženie, a preto, že nieto spomocníka.</li>
      <li>Obkľúčilo ma množstvo juncov, silní býkovia bázanskí ma obstúpili.</li>
      <li>Otvárajú na mňa svoje ústa jako lev, trhajúci a revúci.</li>
      <li>Som rozliaty jako voda; rozstúpily sa všetky moje kosti. Moje srdce je ako vosk; taje v mojich vnútornostiach.</li>
      <li>Moja sila je vyschlá jako črep, a môj jazyk je prilepený na moje ďasná, a ešte ma položíš do prachu smrti.</li>
      <li>Lebo ma obkľúčili psi; rota zlostníkov ma obkolesila; prebodli moje ruky i moje nohy.</li>
      <li>Počítam všetky svoje kosti, a oni hľadia a dívajú sa mi.</li>
      <li>Delia si medzi sebou moje rúcho a o môj odev hádžu los.</li>
      <li>Ale ty, ó, Hospodine, sa nevzďaľuj! Moja silo, pospieš mi na pomoc!</li>
      <li>Vytrhni moju dušu od meča, z ruky psa moju jedinú!</li>
      <li>Zachráň ma od úst ľva! Však keď som volal od rohov jednorožcov, ohlásil si sa mi.</li>
      <li>Budem rozprávať o tvojom mene svojim bratom, vprostred shromaždenia ťa budem chváliť!</li>
      <li>Vy, ktorí sa bojíte Hospodina, chváľte ho! Všetko semä Jakobovo, oslavujte ho! A bojte sa ho, všetko semä Izraelovo!</li>
      <li>Lebo neopovrhuje utrápeným a neoškliví si jeho trápenia ani neskrýva pred ním svojej tvári, ale keď pokorne volá k nemu, počuje.</li>
      <li>Od teba je moja chvála vo veľkom shromaždení. - Svoje sľuby splním pred tými, ktorí sa ho boja.</li>
      <li>Pokorní budú jesť a nasýtia sa, a tí, ktorí hľadajú Hospodina, budú ho chváliť. Nech žije vaše srdce až naveky!</li>
      <li>Rozpamätajú sa a navrátia sa k Hospodinovi všetky končiny zeme. A všetky čeľade národov sa budú klaňať pred tebou.</li>
      <li>Lebo Hospodinovo je kráľovstvo, a on panuje nad národami.</li>
      <li>Jesť a klaňať sa budú všetci tuční zeme; pred ním sa sklonia všetci, ktorí sostupujú do prachu, a nikto z nich nezachová svojej duše živej.</li>
      <li>Semeno, ktoré mu bude slúžiť, bude pripočítané Pánovi v každom veku.</li>
      <li>Prijdú a budú zvestovať jeho spravedlivosť ľudu, ktorý sa narodí, že on to učinil.</li>
    </ol>
  </li>
  <li>
    <ol>
      <li>Žalm Dávidov. Hospodin je môj pastier; nebudem mať nedostatku.</li>
      <li>Pasie ma na zelených pažitiach; vodí ma popri tichých vodách.</li>
      <li>Občerstvuje moju dušu; vodí ma po cestách spravedlivosti pre svoje meno.</li>
      <li>Aj keby som išiel dolinou tône smrti, nebudem sa báť zlého, lebo ty si so mnou; tvoj prút a tvoja palica ma potešujú.</li>
      <li>Pripravuješ predo mnou stôl pred mojimi protivníkmi; olejom mažeš bohate moju hlavu; môj pohár preteká.</li>
      <li>Áno, len dobré a milosť ma budú sledovať po všetky dni môjho života, a budem bývať v dome Hospodinovom dlhé časy.</li>
    </ol>
  </li>
  <li>
    <ol>
      <li>Žalm Dávidov. Hospodinova je zem i jej náplň, okruh zeme i tí, ktorí bývajú na ňom;</li>
      <li>lebo on ho založil na moriach a postavil ho na riekach tak, aby stál.</li>
      <li>Kto vystúpi na vrch Hospodinov, a kto bude stáť na mieste jeho svätosti?</li>
      <li>Ten, kto je nevinných rúk a čistého srdca, kto nepovzniesol svojej duše k márnosti a neprisahal falošne.</li>
      <li>Ten si odnesie požehnanie od Hospodina a spravedlivosť od Boha svojho spasenia.</li>
      <li>To je pokolenie tých, ktorí sa pýtajú po ňom, pokolenie hľadajúcich tvoju tvár, Bože Jakobov. Sélah.</li>
      <li>Pozdvihnite, brány, svoje hlavy! Pozdvihnite sa, vráta večnosti, a vojde Kráľ slávy.</li>
      <li>Kto je to ten Kráľ slávy? Hospodin, preveliký v sile a hrdina, Hospodin, vojenný hrdina.</li>
      <li>Pozdvihnite, brány, svoje hlavy a pozdvihnite ich, vráta večnosti, a vojde Kráľ slávy!</li>
      <li>A ktože je to ten Kráľ slávy? Hospodin Zástupov, on je Kráľom slávy. Sélah.</li>
    </ol>
  </li>
  <li>
    <ol>
      <li>Žalm Dávidov. Aleph. K tebe, ó, Hospodine, pozdvihujem svoju dušu.</li>
      <li>Beth. Môj Bože, na teba sa nadejem. Nech nie som zahanbený! Nech neplesajú moji nepriatelia nado mnou!</li>
      <li>Gimel. A tak sa ani nebude hanbiť nikto z tých, ktorí očakávajú na teba; hanbiť sa budú tí, ktorí neverne robia bez príčiny.</li>
      <li>Daleth. Daj mi znať, ó, Hospodine, svoje cesty; vyuč ma svojim stezkám!</li>
      <li>Hé. Daj, aby som chodil v tvojej pravde, Vav. a vyuč ma; lebo ty si Bôh môjho spasenia; na teba očakávam každý deň.</li>
      <li>Zajin. Pamätaj na svoje mnohé milosrdenstvo, Hospodine, a na svoju mnohú milosť, lebo sú od veku.</li>
      <li>Cheth. Neráč pamätať na hriechy mojej mladosti a na moje prestúpenia! Pamätaj ty na mňa podľa svojej milosti, pre svoju dobrotu, ó, Hospodine!</li>
      <li>Teth. Dobrý a priamy je Hospodin, preto vyučuje hriešnikov pravej ceste.</li>
      <li>Jod. Činí to, aby pokorní chodili v súde, a vyučuje pokorných svojej ceste.</li>
      <li>Kaf. Všetky stezky Hospodinove sú milosťou a pravdou tým, ktorí ostríhajú jeho smluvu a jeho svedoctvá.</li>
      <li>Lamed. Pre svoje meno, Hospodine, odpusti moju neprávosť, lebo je veľká. -</li>
      <li>Mem. Ktorý a jaký je to človek, ktorý sa bojí Hospodina? Toho vyučuje ceste, ktorú má vyvoliť</li>
      <li>Nun. Jeho duša bude prebývať v dobrom, a jeho semä obdrží dedične zem.</li>
      <li>Samech. Tajomstvo Hospodinovo je známe tým, ktorí sa ho boja, a jeho smluva je nato, aby im ju dal vedieť.</li>
      <li>Ajin. Moje oči hľadia vždycky k Hospodinovi, lebo on vyvodí moje nohy zo siete.</li>
      <li>Pé. Pohliadni na mňa a zmiluj sa nado mnou, lebo som osamelý a strápený.</li>
      <li>Tsadé. Rozmnožily sa súženia môjho srdca; vyveď ma z mojich úzkostí.</li>
      <li>Réš. Vidz moju biedu a moje trápenie a odpusť všetky moje hriechy.</li>
      <li>Vidz mojich nepriateľov, lebo ich je mnoho, a nenávidia ma ukrutnou nenávisťou.</li>
      <li>Šin. Ostríhaj moju dušu a vytrhni ma, aby som sa nehanbil, lebo sa k tebe utiekam.</li>
      <li>Thav. Nech ma ostríhajú bezúhonnosť a priamosť, lebo očakávam na teba.</li>
      <li>Vykúp, ó, Bože, Izraela zo všetkých jeho súžení.</li>
    </ol>
  </li>
  <li>
    <ol>
      <li>Žalm Dávidov. Súď ma, Hospodine, lebo ja chodím vo svojej bezúhonnosti a nadejem sa na Hospodina; nepohnem sa.</li>
      <li>Zkús ma, Hospodine, a sprobuj. Prepáľ na zkúšku moje ľadviny aj moje srdce;</li>
      <li>lebo tvoja milosť je pred mojimi očima, a chodím v tvojej pravde.</li>
      <li>Nesedávam s muži márnosti a nevchádzam do rady s pokrytcami.</li>
      <li>Nenávidím shromaždenia zlostníkov a nesadnem s bezbožníkmi.</li>
      <li>Umývam svoje ruky v nevine a rád chodím okolo tvojho oltára, Hospodine,</li>
      <li>aby som ťa hlasne chválil a rozprával všetky tvoje divy.</li>
      <li>Hospodine, milujem obydlie tvojho domu a miesto príbytku tvojej slávy.</li>
      <li>Nezahrňuj v záhubu mojej duše s hriešnikmi a môjho života s mužmi krvi,</li>
      <li>v ktorých rukách je mrzkosť, a ktorých pravica je plná úplatku.</li>
      <li>Ale ja budem chodiť vo svojej bezúhonnosti. Vykúp ma a zmiluj sa nado mnou!</li>
      <li>Moja noha stojí na rovine. V shromaždeniach budem dobrorečiť Hospodinovi!</li>
    </ol>
  </li>
  <li>
    <ol>
      <li>Žalm Dávidov. Hospodin je mojím svetlom a mojím spasením - koho sa budem báť?! Hospodin je pevnosťou môjho života - koho sa budem strachovať?!</li>
      <li>Keď urobili zlostníci útok na mňa, aby žrali moje telo, moji protivníci a moji nepriatelia, oni klesli a padli.</li>
      <li>Keby sa vojsko táborom rozložilo proti mne, nebude sa báť moje srdce; keby povstala proti mne vojna, i v tom sa ja nadejem.</li>
      <li>Jedno si žiadam od Hospodina, iba to budem hľadať: aby som mohol bývať v dome Hospodinovom po všetky dni svojho života, aby som hľadel na krásu Hospodinovu a zpytoval v jeho chráme;</li>
      <li>lebo ma ukryje vo svojom stánku v zlý deň; skryje ma v skrýši svojho stánu; vyzdvihne ma na skalu.</li>
      <li>A tak teraz sa povýši moja hlava nad mojich nepriateľov okolo mňa, a budem, áno, budem obetovať v jeho stáne obeti radostného pokrikovania, budem spievať, a spievať budem Hospodinovi žalmy.</li>
      <li>Počuj, Hospodine, môj hlas, volám; zmiluj sa nado mnou a ozvi sa mi!</li>
      <li>Za teba hovorí moje srdce: Hľadajte moju tvár! Hľadám tedy, Hospodine, tvoju tvár.</li>
      <li>Neskrývaj svojej tvári predo mnou; nezapuď v hneve svojho služobníka, veď si bol mojou pomocou; neodmietni ma ani ma neopusti, Bože môjho spasenia!</li>
      <li>Lebo môj otec i moja matka ma opustili, ale Hospodin ma privinie k sebe.</li>
      <li>Vyuč ma, Hospodine, svojej ceste a veď ma po priamej stezke pre tých, ktorí striehnu na mňa.</li>
      <li>Nevydaj ma do ľubovôle mojich protivníkov; lebo povstali falošní svedkovia proti mne i ten, kto srší ukrutnosťou.</li>
      <li>Keby som nebol veril, že budem zrieť dobré Hospodinovo v zemi živých, už by som bol dávno zahynul.</li>
      <li>Očakávaj na Hospodina, buď silný, a nech je mocné tvoje srdce, a očakávaj na Hospodina!</li>
    </ol>
  </li>
  <li>
    <ol>
      <li>Žalm Dávidov. Na teba, Hospodine, volám moja skalo! Nemlč, odvrátený odo mňa, aby sa nestalo, že by si sa mi neozval, a ja by som bol podobný tým, ktorí sostupujú do jamy.</li>
      <li>Počuj hlas mojich pokorných prosieb, keď volám k tebe o pomoc, keď pozdvihujem svoje ruky k najsvätejšej svätyni tvojej svätosti.</li>
      <li>Nezachváť ma a neodvleč s bezbožnými a s tými, ktorí robia neprávosť, ktorí hovoria o pokoji so svojimi blížnymi, kým je v ich srdci zlo.</li>
      <li>Daj im podľa ich skutku a podľa nešľachetnosti ich činov; daj im podľa diela ich rúk; zaplať im to, čo zaslúžili.</li>
      <li>Lebo im nezáleží na tom, aby rozumeli skutkom Hospodinovým a dielu jeho rúk. Rozborí ich a nevybuduje.</li>
      <li>Požehnaný Hospodin, lebo vyslyšal hlas mojich pokorných prosieb!</li>
      <li>Hospodin je mojou silou a mojím štítom; na neho sa nadeje moje srdce, a preto mi bude spomožené, moje srdce bude plesať, a budem ho oslavovať svojou piesňou.</li>
      <li>Hospodin im je silou, a pevnosťou hojného spasenia svojmu pomazanému je on.</li>
      <li>Spas, ó, Hospodine, svoj ľud a požehnaj svoje dedičstvo, pas ich a nos ich až na veky!</li>
    </ol>
  </li>
  <li>
    <ol>
      <li>Žalm Dávidov. Vzdajte Hospodinovi, synovia Boží, vzdajte Hospodinovi slávu a silu!</li>
      <li>Vzdajte Hospodinovi slávu jeho mena! Klaňajte sa Hospodinovi v ozdobe svätosti!</li>
      <li>Hlas Hospodinov čuješ nad vodami. Silný Bôh slávy hrmí, Hospodin nad mnohými vodami.</li>
      <li>Hlas Hospodinov je mocný, hlas Hospodinov je velebný.</li>
      <li>Hlas Hospodinov láme cedry; Hospodin poláme cedry Libanona.</li>
      <li>Pôsobí to, aby skákaly, Libanon ako teľa a Sirion ako mladý jednorožec.</li>
      <li>Hlas Hospodinov kreše plamene ohňa.</li>
      <li>Hlas Hospodinov pôsobí, aby sa triasla púšť. Hospodin pôsobí, aby sa triasla púšť Kádeš.</li>
      <li>Hlas Hospodinov to činí, aby v bolestiach sa svíjajúc rodily jelenice, a obnažuje lesy. Ale v jeho chráme všetko, čo mu patrí, hovorí o jeho sláve.</li>
      <li>Hospodin trónil nad potopou a Hospodin bude tróniť súc Kráľom na veky.</li>
      <li>Hospodin dá silu svojmu ľudu; Hospodin požehná svoj ľud pokojom.</li>
    </ol>
  </li>
  <li>
    <ol>
      <li>Žalm. Pieseň pri posviacke domu Dávidovho.</li>
      <li>Vyvyšovať ťa budem, Hospodine, že si ma vytiahol z hlbín a nedal si mojim nepriateľom, aby sa radovali nado mnou.</li>
      <li>Hospodine, môj Bože, pokorne som volal na teba, a uzdravil si ma.</li>
      <li>Hospodine, vyviedol si moju dušu z ríše smrti, oživil si ma a vychvátil zpomedzi tých, ktorí sostupujú do jamy.</li>
      <li>Spievajte Hospodinovi žalmy, jeho svätí, a oslavujte pamiatku jeho svätosti!</li>
      <li>Lebo na chvíľu trvá vo svojom hneve, dať život má vo svojej záľube. Večer ponocuje plač, a ráno už má plesanie.</li>
      <li>Ale ja som bol povedal vo svojej bezstarostnosti: Nepohnem sa na veky.</li>
      <li>Hospodine, vo svojej ľúbosti si postavil môjmu vrchu silu; keď si ukryl svoju tvár, bol som predesený.</li>
      <li>Na teba, Hospodine, som volal; Pána som prosil o zľutovanie hovoriac:</li>
      <li>Aký zisk budeš mať z mojej krvi a z toho, keď sostúpim do jamy? Či ťa bude oslavovať prach? Či bude zvestovať tvoju pravdu?</li>
      <li>Počuj, ó, Hospodine, a zmiluj sa nado mnou! Hospodine, buď mi pomocníkom!</li>
      <li>Obrátil si mi môj zármutok v plesanie. Rozviazal si mi a dal složiť moje smútočné vrece a opásal si ma radosťou,</li>
      <li>nato, aby ti spievali žalmy na slávu a nemlčali! Hospodine, môj Bože, na veky ťa budem oslavovať.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>K tebe, Hospodine, sa utiekam, nedaj, aby som sa musel hanbiť, na veky! Vysloboď ma vo svojej spravedlivosti!</li>
      <li>Nakloň ku mne svoje ucho! Rýchle ma vytrhni a buď mi pevnou skalou a ohradeným domom, aby si ma zachránil.</li>
      <li>Lebo mojou skalou a mojím hradom si ty, a pre svoje meno ma voď a sprevoď!</li>
      <li>Vyveď ma zo siete, ktorú mi ukryli, lebo ty si mojou pevnosťou.</li>
      <li>Do tvojej ruky porúčam svojho ducha, lebo si ma vykúpil, Hospodine, Bože, silný a verný.</li>
      <li>Nenávidím tých, ktorí pozorujú na ničomnú márnosť; ale ja sa nadejem na Hospodina.</li>
      <li>Veseliť a radovať sa budem v tvojej milosti, pretože si videl moje trápenie; znal si v súžení moju dušu</li>
      <li>a nevydal si ma do ruky nepriateľa a postavil si moje nohy na priestranstve.</li>
      <li>Zmiluj sa nado mnou, Hospodine, lebo mi je úzko; moje oko zomdlelo od trápenia, moja duša i celé moje telo.</li>
      <li>Lebo môj život hynie v žalosti, a moje roky unikajú vo vzdychaní; moja sila klesá pre moju neprávosť, a moje kosti práhnu.</li>
      <li>Pre všetkých a tak mnohých svojich protivníkov som potupou, a svojmu súsedovi zvlášte, a postrachom svojim známym; tí, ktorí ma vonku vídavajú, utekajú predo mnou.</li>
      <li>Zabudnutý som ako mŕtvy, ktorý vyšiel z pamäti; som ako nádoba, ktorá berie zkazu.</li>
      <li>Lebo som počul vravu mnohých, strach ho vraj obňal zo všetkých strán, keď sa spolu radili proti mne a snovali plány vziať moju dušu.</li>
      <li>Ale ja sa nadejem na teba, Hospodine; povedal som: Ty si môj Bôh.</li>
      <li>V tvojej ruke sú moje časy. Vytrhni ma z ruky mojich nepriateľov a z moci tých, ktorí ma prenasledujú.</li>
      <li>Daj, aby svietila tvoja tvár na tvojho služobníka; zachráň ma vo svojej milosti!</li>
      <li>Hospodine, nedopusť, aby som sa musel hanbiť, lebo volám na teba. Nech sa hanbia bezbožníci, nech umĺknu, vrhnutí do pekla.</li>
      <li>Nech zanemejú lživé rty, ktoré hovoria na spravedlivého tvrdé veci v pýche a v pohŕdaní.</li>
      <li>Jaké veľké a mnohé je tvoje dobré, ktoré si ukryl pre tých, ktorí sa ťa boja, to, čo si učinil pre tých, ktorí sa utiekajú k tebe, pred synmi človeka!</li>
      <li>Skryješ ich v skrýši svojej tvári pred mätežou človeka; ukryješ ich vo svojom stáne pred svárom jazykov.</li>
      <li>Požehnaný Hospodin, lebo mi učinil predivnú milosť v ohradenom meste.</li>
      <li>Ale ja som bol povedal vo svojom predesení: Odrezaný som zpred tvojich očí. Avšak ty si počul hlas mojich pokorných prosieb, keď som volal na teba o pomoc.</li>
      <li>Milujte Hospodina, všetci jeho svätí, lebo Hospodin ostríha verných a hojne odpláca tomu, ktorý robí pýchu.</li>
      <li>Buďte zmužilí, a on posilní vaše srdce, všetci vy, ktorí očakávate na Hospodina!</li>
    </ol>
  </li>
  <li>
    <ol>
      <li>Žalm Dávidov, vyučujúci. Blahoslavený je ten, komu je odpustené prestúpenie, ktorého hriech je prikrytý!</li>
      <li>Blahoslavený človek, ktorému Hospodin nepočíta neprávosti, a v ktorého duchu neni ľsti.</li>
      <li>Keď som mlčal, práhly moje kosti v mojom žalostnom kriku deň čo deň.</li>
      <li>Lebo dňom i nocou ťažela na mne tvoja ruka, a preto sa moja životná šťava obrátila na letné sucho. Sélah.</li>
      <li>Preto som povedal: Vyznám ti svoj hriech. A svojej neprávosti som nezakryl. Riekol som: Vyznám Hospodinovi svoje prestúpenia. A ty si odpustil neprávosť môjho hriechu. Sélah.</li>
      <li>Preto sa ti bude modliť každý svätý v príhodnom čase. Len k tomu sa nedostanú a nedotknú sa ho veľké vody v čas povodne.</li>
      <li>Ty si mojou skrýšou, zachováš ma od súženia; objímeš ma plesaním vyslobodenia. Sélah.</li>
      <li>Hospodin riekol: Dám ti rozum a vyučím ťa ceste, po ktorej pojdeš; dám radu obrátiac na teba svoje oko.</li>
      <li>Nebuďte jako kôň a mul, ktoré nemajú rozumu, a ktoré musíš skrotiť zubadlom a úzdou, ich ozdobou, aby ti neublížily.</li>
      <li>Bezbožný človek má mnoho bolestí, ale toho, ktorý sa nadeje na Hospodina, obkľúči milosť.</li>
      <li>Radujte sa v Hospodinovi a plesajte, spravedliví; pokrikujte radostne všetci, ktorí ste priameho srdca!</li>
    </ol>
  </li>
  <li>
    <ol>
      <li>Plesajte, spravedliví, v Hospodinovi! Úprimným sluší chvála.</li>
      <li>Oslavujte Hospodina na citare a na harfe o desiatich strunách; spievajte mu žalmy!</li>
      <li>Spievajte mu novú pieseň; huďte dobre s radostným pokrikom!</li>
      <li>Lebo slovo Hospodinovo je priame, a každé jeho dielo je stále.</li>
      <li>Milujte spravedlivosť a súd; zem je plná milosti Hospodinovej.</li>
      <li>Slovom Hospodinovým učinené sú nebesia a duchom jeho úst všetko ich vojsko.</li>
      <li>Hromadí vody mora a stavia ich ako hať; dáva priepasti medzi poklady.</li>
      <li>Nech sa bojí Hospodina celá zem; nech sa ho strachujú všetci obyvatelia okruhu sveta.</li>
      <li>Lebo on povedal, a stalo sa; on rozkázal, a postavilo sa.</li>
      <li>Hospodin ruší radu národov; na nič obracia myšlienky ľudí.</li>
      <li>Rada Hospodinova stojí na veky, myšlienky jeho srdca z pokolenia na pokolenie.</li>
      <li>Blahoslavený národ, ktorého je Hospodin Bohom, ľud, ktorý vyvolil sebe za dedičstvo.</li>
      <li>Hospodin hľadí z nebies; vidí všetkých synov človeka.</li>
      <li>Zo stanovišťa svojho obydlia pozerá na všetkých obyvateľov zeme,</li>
      <li>on, ktorý utvoril srdce ich všetkých dovedna, ktorý rozumie všetkým ich dielam.</li>
      <li>Kráľ nie je zachránený velikou mocou vojennou, ani hrdina nebude vytrhnutý svojou velikou silou.</li>
      <li>Klamný je kôň, kde ide o záchranu, a nevychváti vo svojej veľkej sile.</li>
      <li>Hľa, oko Hospodinovo hľadí na tých, ktorí sa ho boja, na tých, ktorí očakávajú na jeho milosť,</li>
      <li>aby vytrhol ich dušu zo smrti a živil ich v čas hladu.</li>
      <li>Naša duša čaká Hospodina; našou pomocou a naším štítom je on.</li>
      <li>Lebo v ňom sa bude radovať naše srdce, pretože sa nadejeme na meno jeho svätosti.</li>
      <li>Nech je, ó, Hospodine, tvoja milosť nad nami, jako očakávame na teba.</li>
    </ol>
  </li>
  <li>
    <ol>
      <li>Dávidov, kde bol na pohľad zmenil svoj rozum pred Abimelechom, ktorý ho potom zahnal, a on išiel.</li>
      <li>Aleph. Dobrorečiť budem Hospodinovi každého času. Jeho chvála bude neprestajne v mojich ústach.</li>
      <li>Beth. V Hospodinovi sa bude chváliť moja duša, čo keď počujú pokorní, budú sa radovať.</li>
      <li>Gimel. Zvelebujte so mnou Hospodina, a vyvyšujme spoločne jeho meno!</li>
      <li>Daleth. Hľadal som Hospodina, a ohlásil sa mi a vytrhol ma zo všetkých mojich strachov.</li>
      <li>Hé. Hľadieť budú na neho a pohrnú sa, a ich tvár nebude rumenieť hanbou.</li>
      <li>Zajin. A povedia: Tento biedny volal, a Hospodin počul a vyslobodil ho zo všetkých jeho úzkostí a zachránil.</li>
      <li>Cheth. Anjel Hospodinov táborí vôkol tých, ktorí sa ho boja, a vytrhuje ich.</li>
      <li>Teth. Okúste a vidzte, že dobrý je Hospodin; blahoslavený muž, ktorý sa utieka k nemu.</li>
      <li>Jod. Bojte sa Hospodina, vy jeho svätí, lebo tí, ktorí sa ho boja, nemajú nedostatku.</li>
      <li>Kaf. Mladí ľvi biedia a hladujú; ale tí, ktorí hľadajú Hospodina, nebudú mať nedostatku ničoho dobrého.</li>
      <li>Lamed. Poďte, deti, počujte ma; budem vás vyučovať bázni Hospodinovej.</li>
      <li>Mem. Kde ktorý je to človek, ktorý má rád život, miluje dni, aby videl dobré?</li>
      <li>Nun. Strež svoj jazyk a zdŕžaj od zlého a svoje rty, aby nehovorily lesti!</li>
      <li>Samech. Odstúp od zlého a čiň dobré; hľadaj pokoj a stíhaj ho!</li>
      <li>Ajin. Oči Hospodinove hľadia na spravedlivých, a jeho uši sú naklonené k ich volaniu.</li>
      <li>Pé. Tvár Hospodinova je obrátená proti tým, ktorí robia zlé, aby vyťal ich pamiatku zo zeme.</li>
      <li>Tsadé. Keď volajú, Hospodin počuje a vytrhne ich zo všetkých ich úzkostí.</li>
      <li>Kaf. Hospodin je blízky tým, ktorí sú skrúšeného srdca, a tých, ktorí sú zdrteného ducha, zachráni.</li>
      <li>Réš. Mnoho zlého prichádza na spravedlivého; ale zo všetkého toho vytrhuje Hospodin.</li>
      <li>Šin. Strežie všetky jeho kosti; ani jedna z nich nebude zlámaná.</li>
      <li>Tav. Bezbožníka usmrtí jeho vlastná zlosť, a tí, ktorí nenávidia spravedlivého, ponesú vinu.</li>
      <li>Hospodin vykúpi dušu svojich služobníkov, a neponesú viny niktorí z tých, ktorí sa utiekajú k nemu.</li>
    </ol>
  </li>
  <li>
    <ol>
      <li>Dávidov Pravoť sa, Hospodine, s tými, ktorí sa so mnou pravotia! Bojuj s tými, ktorí so mnou bojujú!</li>
      <li>Pochyť malý a veľký štít a povstaň mi na pomoc!</li>
      <li>Vezmi kopiju a zastaň do cesty oproti tým, ktorí ma honia! Povedz mojej duši: Ja som tvoje spasenie.</li>
      <li>Nech sa hanbia a pýria tí, ktorí hľadajú moju dušu. Nech uhnú zpät a rumenejú studom tí, ktorí myslia na moje zlé!</li>
      <li>Nech sú jako plevy pred vetrom a anjel Hospodinov ten, ktorý ich honí.</li>
      <li>Nech je ich cesta tmavá a klzká, a anjel Hospodinov ten, ktorý ich stíha;</li>
      <li>lebo mi bez príčiny ukryli jamu svojej siete; bez príčiny ju vykopali mojej duši.</li>
      <li>Nech prijde na neho pohroma, tak čo nezvie, a jeho sieť, ktorú ukryl, nech lapí jeho samého; v pohrome nech padne do nej.</li>
      <li>Ale moja duša bude plesať v Hospodinovi, radovať sa bude v jeho spasení.</li>
      <li>Všetky moje kosti povedia: Hospodine, kto je tebe podobný, ktorý vytrhuješ biedneho z ruky toho, ktorý je silnejší od neho, biedneho a chudobného z moci toho, ktorý ho zdiera?!</li>
      <li>Povstávajú ukrutní svedkovia, ktorí sa ma pýtajú na to, o čom neviem.</li>
      <li>Odplácajú mi zlým za dobré, osirelosťou mojej duši;</li>
      <li>kým som sa ja, keď oni boli nemocní, odieval drsným rúchom smútočným; trápil som svoju dušu pôstom a modlieval som sa v sebe za nich.</li>
      <li>Choval som sa naproti nemu, jako keby mi bol býval priateľom, ako čo by mi bol býval bratom, žialil som ako nad matkou; chodil som smutný, zronený!</li>
      <li>A keď som ja klesol, oni sa radujú a shromažďujú sa, shromažďujú sa proti mne najmizernejší, tak, čo ja neviem, utŕhajú mi a nemlčia.</li>
      <li>Medzi lakotnými pokrytci škrípu na mňa svojimi zubami.</li>
      <li>Pane, dokedy sa budeš dívať na to? Navráť moju dušu vytrhnúc ju od ich všelijakej zkazy, od mladých ľvov moju jedinú.</li>
      <li>Budem ťa oslavovať vo veľkom shromaždení, chváliť ťa budem v mocnom zástupe ľudu.</li>
      <li>Nech sa neradujú nado mnou moji lživí nepriatelia; nech nežmurkajú okom tí, ktorí ma nenávidia bez príčiny.</li>
      <li>Lebo nehovoria na pokoj, ale na pokojných zeme vymýšľajú ľstivé veci.</li>
      <li>Na široko roztvárajú svoje ústa proti mne a hovoria: Aha, aha! Už vidí naše oko!</li>
      <li>No, ty vidíš, Hospodine, a preto nemlč, môj Pane; nevzďaľuj sa odo mňa!</li>
      <li>Zobuď sa a precítni rozsúdiť môj súd, môj Bože a môj Pane, rozriešiť moju pravotu.</li>
      <li>Súď ma podľa svojej spravedlivosti, Hospodine, môj Bože, a nech sa neradujú nado mnou!</li>
      <li>Nech nepovedia vo svojom srdci: Aha, naša duša! Nech nepovedia: Pohltili sme ho.</li>
      <li>Nech sa hanbia a rumenejú všetci dovedna, ktorí sa radujú môjmu zlému; nech oblečú hanbu a stud, ktorí sa povyšujú nado mňa.</li>
      <li>Nech hlasite plesajú a radujú sa tí, ktorí majú záľubu v mojej spravedlivosti, a nech vždycky hovoria: Veľký je Hospodin, ktorý má záľubu v pokoji svojho služobníka.</li>
      <li>A môj jazyk bude hlaholať tvoju spravedlivosť, každý deň zvestovať tvoju chválu.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm služobníka Hospodinovho Dávida.</li>
      <li>Nepravá reč bezbožníka ma usvedčuje hlboko v mojom srdci o tom, že niet bázne Božej pred jeho očima.</li>
      <li>Lebo si lichotí vo svojich očiach, aby našla jeho neprávosť príčinu nenávidieť.</li>
      <li>Slová jeho úst sú márnosť a lesť; prestal mať rozum, aby robil dobré.</li>
      <li>O márnosti rozmýšľa na svojom ležisku; stavia sa na cestu, ktorá nie je dobrá; nezavrhuje toho, čo je zlé.</li>
      <li>Hospodine, tvoja milosť sahá až do nebies, tvoja vernosť až po najvyššie oblaky.</li>
      <li>Tvoja spravedlivosť stojí pevne jako vrchy silného Boha; tvoje súdy sú jako veľká hlbina; zachrániš človeka i hovädo, ó, Hospodine!</li>
      <li>Jaká predrahá je tvoja milosť, ó, Bože, a preto sa synovia človeka utiekajú do tône tvojich krýdel.</li>
      <li>Oplývajú tukom tvojho domu, a napájaš ich z potoka svojich rozkoší.</li>
      <li>Lebo u teba je prameň života; v tvojom svetle vidíme svetlo.</li>
      <li>Predĺž svoju milosť tým, ktorí ťa znajú, a svoju spravedlivosť tým, ktorí sú priameho srdca!</li>
      <li>Nech neprijde na mňa noha pýchy, a ruka bezbožných nech ma nezaženie!</li>
      <li>No, činitelia neprávosti padnú tam, kde ich sotia, a nebudú môcť povstať.</li>
    </ol>
  </li>
  <li>
    <ol>
      <li>Dávidov. Nehnevaj sa na zlostníkov! Nezáviď tým, ktorí páchajú neprávosť.</li>
      <li>Lebo budú rýchle podťatí jako tráva a uvädnú jako zeleň sviežej byliny.</li>
      <li>Nadej sa na Hospodina a čiň dobré; bývaj v zemi a živ sa spravedlive.</li>
      <li>Kochaj sa v Hospodinovi, a dá ti žiadosti tvojho srdca.</li>
      <li>Uvaľ na Hospodina svoju cestu a nadej sa na neho, a on učiní.</li>
      <li>A vyvedie tvoju spravedlivosť ako svetlo a tvoj súd ako poludnie.</li>
      <li>Mlč Hospodinovi a čakaj na neho! Nehnevaj sa na toho, ktorému sa darí jeho cesta, na človeka, ktorý robí falošne.</li>
      <li>Nechaj hnev a opusti prchlivosť! Nehnevaj sa, a to ešte aby si urobil zlé!</li>
      <li>Lebo zlostníci budú vyťatí, ale tí, ktorí očakávajú na Hospodina, zdedia zem.</li>
      <li>A len málo ešte, a nebude bezbožníka, a pozrieš dobre na jeho miesto, a nebude ho.</li>
      <li>Ale pokorní zdedia zem a budú sa tešiť veľkému pokoju.</li>
      <li>Bezbožný zamýšľa spravedlivému zlé a škrípe na neho svojimi zubami.</li>
      <li>Ale Pán sa mu smeje, lebo vidí, že ide jeho deň.</li>
      <li>Bezbožníci vytasili meč a napäli svoje lučište, aby porazili biedneho a chudobného, aby pobili tých, ktorí idú priamou cestou.</li>
      <li>Ale ich meč vojde do ich vlastného srdca, a ich lučištia budú polámané.</li>
      <li>Lepšie je málo, čo má spravedlivý, než veľké bohatstvo bezbožných, a to mnohých.</li>
      <li>Lebo ramená bezbožných budú polámané, ale ten, kto podopiera spravedlivých, je Hospodin.</li>
      <li>Hospodin zná dni bezúhonných, a ich dedičstvo bude trvať na veky.</li>
      <li>Nebudú sa hanbiť v zlý čas a nasýtia sa vo dňoch hladu.</li>
      <li>Ale bezbožníci istotne zahynú, a nepriatelia Hospodinovi sa pominú jako prelesť lúk, pominú sa jako dym.</li>
      <li>Bezbožný požičiava a neplatí, ale spravedlivý sa zmilováva a dáva.</li>
      <li>Lebo tí, ktorým on požehnal, zdedia zem, ale tí, ktorým zlorečil, budú vyťatí.</li>
      <li>Od Hospodina sú staväné kroky muža, a jeho cesta sa mu ľúbi.</li>
      <li>Keby aj padol, nebude porazený, lebo Hospodin podopiera jeho ruku.</li>
      <li>Mladý som bol aj som sa zostarel, ale som nevidel spravedlivého opusteného ani jeho semena žobrať chleba.</li>
      <li>Každý deň sa zmilováva a vypožičiava, a jeho semeno je na požehnanie.</li>
      <li>Odstúp od zlého a čiň dobré a bývaj na veky!</li>
      <li>Lebo Hospodin miluje súd a neopustí svojich svätých; sú strážení na veky; ale semeno bezbožníkov bude vyťaté.</li>
      <li>Spravedliví zaujmú dedične zem a budú na nej bývať na veky.</li>
      <li>Ústa spravedlivého vravia múdrosť, a jeho jazyk hovorí súd.</li>
      <li>Zákon jeho Boha je v jeho srdci; jeho kroky sú isté.</li>
      <li>Bezbožný striehne spravedlivého a hľadá jakoby ho pripravil o život.</li>
      <li>Ale Hospodin ho neopustí a neponechá ho v jeho ruke ani ho nedá odsúdiť, keď by bol súdený.</li>
      <li>Očakávaj na Hospodina a ostríhaj jeho cestu, a povýši ťa, aby si dedične zaujal zem, z ktorej že bezbožníci budú vyťatí, uvidíš.</li>
      <li>Videl som ukrutného bezbožníka ohromnej sily, rozvetveného jako samorastlý strom zelený v domácej zemi.</li>
      <li>Ale sa pominul. A hľa, nebolo ho; hľadal som ho, ale sa nenašiel.</li>
      <li>Pozoruj nevinného a vidz priameho a uvidíš, že budúcnosť má človek pokoja.</li>
      <li>Ale priestupníci budú vyplienení všetci dovedna; koniec bezbožníkov bude ich vyťatie.</li>
      <li>Ale spasenie spravedlivých je od Hospodina, ktorý je ich pevnosťou v čase súženia,</li>
      <li>a Hospodin im pomôže a vyslobodí ich, vyslobodí ich od bezbožníkov a zachráni ich, lebo sa utiekajú k nemu.</li>
    </ol>
  </li>
  <li>
    <ol>
      <li>Žalm Dávidov. Na upomienku.</li>
      <li>Hospodine, nekáraj ma vo svojom hneve a netresci ma vo svojej prchlivosti!</li>
      <li>Lebo tvoje strely uviazly vo mne, a tvoja ruka ťažko dolieha na mňa.</li>
      <li>Nieto ničoho celého na mojom tele pre tvoje žehranie, niet pokoja v mojich kostiach pre môj hriech.</li>
      <li>Lebo moje neprávosti sahajú nad moju hlavu; sú jako ťažké bremeno, ťažšie sú než to, čo ja môžem uniesť.</li>
      <li>Moje rany smrdia a tečú hnisom pre moje bláznovstvo.</li>
      <li>Zohnutý som a zronený až veľmi; smutný chodím deň ako deň.</li>
      <li>Lebo moje bedrá sú plné bridu, a nieto celého miesta zdravého na mojom tele.</li>
      <li>Zomdlený som a zdrtený náramne; revem od desu svojho srdca.</li>
      <li>Pane, pred tebou je každé moje želanie, a moje vzdychanie nie je skryté pred tebou.</li>
      <li>Moje srdce trepoce; moja sila ma opustila; už ani len svetla mojich očí nie je u mňa!</li>
      <li>Tí, ktorí ma ináče milujú, a moji priatelia, ustupujú pred úderom, ktorý ma stihol, a moji blížni stoja zďaleka.</li>
      <li>Tí, ktorí hľadajú moju dušu, kladú mi smečky, a tí, ktorí sa snažia o moje zlé, hovoria o zkaze a celý deň myslia na všelijakú lesť.</li>
      <li>Ale ja som ako hluchý, nečujem, a jako nemý, ktorý neotvorí svojich úst.</li>
      <li>A som ako človek, ktorý nerozumie, a v ktorého ústach niet pokarhania.</li>
      <li>Lebo na teba, Hospodine, očakávam; ty odpovieš za mňa, Pane, môj Bože!</li>
      <li>Lebo som povedal: Aby sa mi neradovali! Keby sa zaklátila moja noha, na veľko by roztvorili svoje ústa proti mne.</li>
      <li>Lebo stojím nahnutý na bok, a moja bolesť je vždycky predo mnou,</li>
      <li>lebo vyznávam svoju neprávosť, strachujem sa pre svoj hriech.</li>
      <li>Ale moji nepriatelia mocnejú v živote, a množia sa tí, ktorí ma nenávidia, vymýšľajú faloš,</li>
      <li>a tí, ktorí odplácajú zlým za dobré, útočia na mňa za to, že sa ženiem za dobrým.</li>
      <li>Neopusti ma, Hospodine, môj Bože! Nevzďaľuj sa odo mňa!</li>
      <li>Pospieš mi na pomoc, Pane, moje spasenie!</li>
    </ol>
  </li>
  <li>
    <ol>
      <li>Náčelníkovi speváckeho sboru, Jedutúnovi. Žalm Dávidov.</li>
      <li>Povedal som: Budem pozorovať na svoje cesty, aby som nezhrešil svojím jazykom; budem strážiť svoje ústa, aby maly úzdu, dokiaľ bude predo mnou bezbožný.</li>
      <li>A tak som nevydal hlasu jako nemý a mlčal som viac, než bolo dobre. Ale moja bolesť sa búrila.</li>
      <li>Moje srdce sa rozpálilo v mojom vnútri, a keď som rozmýšľal, zanietil sa vo mne oheň; vravel som svojím jazykom</li>
      <li>a riekol som: Daj mi znať, ó, Hospodine, môj koniec, a jaký je výmer mojich dní, aby som vedel, ako rýchle sa pominiem.</li>
      <li>A hľa, dal si mi dní na šír niekoľko dlaní, a môj vek je pred tebou jako nič. Áno, všetko je márnosť, i každý človek, čo i jako pevne stojí. Sélah.</li>
      <li>Áno, človek ide ta jako tôňa; púha márnosť je, za čo sa nepokojí; hromadí, a nevie, kto to všetko poberie.</li>
      <li>A tak teraz na čože by som očakával, ó, Pane? Ten, na koho sa nadejem, si ty.</li>
      <li>Vytrhni ma zo všetkých mojich prestúpení! Nevystav ma na potupu bláznovi!</li>
      <li>Zanemel som; neotvorím svojich úst, lebo si to ty učinil.</li>
      <li>Odvráť svoj úder odo mňa, lebo ja hyniem od švihania tvojej ruky.</li>
      <li>Keď kárajúc pre neprávosť tresceš človeka, rozpadáva sa jeho pôvab ako moľovina. Áno, vskutku je márnosťou každý človek. Sélah.</li>
      <li>Počuj moju modlitbu, Hospodine; nakloň ucho k môjmu volaniu o pomoc! Nemlč na moje slzy! Lebo som cudzincom u teba; som pohostínom, ako boli aj všetci moji otcovia.</li>
      <li>Odvráť svoj pozor odo mňa, aby som sa potešil, prv než pojdem, a nebude ma.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>Túžobne som očakával na Hospodina, a naklonil sa ku mne a počul moje volanie o pomoc.</li>
      <li>Vytiahol ma z hučiacej jamy, z bahnivého blata, a postavil moje nohy na skalu a stavia pevne moje kroky.</li>
      <li>A dal do mojich úst novú pieseň, chválu našemu Bohu. Mnohí to uvidia a budú sa báť a nadejať sa budú na Hospodina.</li>
      <li>Blahoslavený muž, ktorý položil Hospodina za svoju nádej a neobracia sa k pyšným a k tým, ktorí chodia za lžou.</li>
      <li>Mnohé a veľké sú tvoje divy, ktoré si ty učinil, Hospodine, môj Bože, a tvoje myšlienky, vzťahujúce sa na nás! Nikto sa nemôže tebe prirovnať! Povedal som: Budem to oznamovať a hovoriť o tom. Ale je toho taká sila, že sa to nedá vyrozprávať.</li>
      <li>Bitnej obeti a posvätného daru oltárneho si nechcel; uši si mi otvoril. Zápalnej obeti a obeti za hriech si nežiadal.</li>
      <li>Vtedy som povedal: Hľa, idem, ako je o mne napísané v knihách.</li>
      <li>Činiť tvoju vôľu, môj Bože, si želám, a tvoj zákon je v mojich vnútornostiach.</li>
      <li>Zvestoval som spravedlivosť vo veľkom shromaždení; hľa, nezdŕžal som svojich rtov, Hospodine, ty vieš.</li>
      <li>Neukryl som tvojej spravedlivosti vo svojom srdci; povedal som o tvojej vernosti a o tvojom spasení. Nezatajil som veľkému shromaždeniu tvojej milosti a tvojej pravdy.</li>
      <li>A ty, Hospodine, nezadržíš svojej ľútosti odo mňa; tvoja milosť a tvoja pravda nech ma stále ostríhajú!</li>
      <li>Lebo sa so všetkých strán shrnulo na mňa toľko zlého, že tomu nieto počtu. Dostihly ma moje neprávosti, takže nemôžem vidieť. Je ich viac ako vlasov na mojej hlave, a moje srdce ma opustilo.</li>
      <li>Ráč, ó, Hospodine, vytrhnúť ma! Hospodine, ponáhľaj sa mi na pomoc!</li>
      <li>Nech sa hanbia a rumenejú všetci dovedna, ktorí hľadajú moju dušu, aby ju zahladili! Nech uhnú zpät a stydia sa, ktorí chcú moje zlé.</li>
      <li>Nech spustnú pre svoju hanebnosť, všetci tí, ktorí mi hovoria: Aha, aha!</li>
      <li>Nech sa veselia a radujú v tebe všetci, ktorí ťa hľadajú a nech hovoria povždy: Veľký je Hospodin! všetci tí, ktorí milujú tvoje spasenie!</li>
      <li>A ja, keď aj som biedny a chudobný, ale Pán pečuje o mňa. Mojou pomocou a mojím vysloboditeľom si ty, môj Bože. Neodkladaj!</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>Blahoslavený človek, ktorý sa rozumne chová oproti chudobnému. V zlý deň ho vyslobodí Hospodin.</li>
      <li>Hospodin ho bude strážiť a zachová ho pri živote; bude blažený na zemi, a nevydáš ho, Pane, do vôle jeho nepriateľov.</li>
      <li>Hospodin ho posilní, keď bude neduživieť na posteli. Premeníš, Bože, celé jeho ležište v jeho nemoci.</li>
      <li>Ja som povedal: Hospodine, zmiluj sa nado mnou! Uzdrav moju dušu, lebo som zhrešil proti tebe.</li>
      <li>Moji nepriatelia hovoria zlé o mne. Kedy už vraj zomrie, a zahynie jeho meno?!</li>
      <li>A keď aj prijde niektorý vidieť, hovorí márnosť; jeho srdce si sberá neprávosť; vyjde von, hovorí ju.</li>
      <li>Spolu si šepcú zlé proti mne všetci, ktorí ma nenávidia. Vymýšľajú proti mne, čo by mi bolo zlé.</li>
      <li>Hovoria, zkaza vraj prišla na neho, a keď už raz leží, viacej nevstane.</li>
      <li>Ba ešte aj človek, s ktorým som žil v priateľstve a v pokoji, na ktorého som sa nadejal, ktorý jedol môj chlieb, pozdvihol pätu proti mne.</li>
      <li>Ale ty, Hospodine, sa zmiluj nado mnou a pozdvihni ma, a odplatím im.</li>
      <li>Po tom poznám, že ma ľúbiš, keď nebude môj nepriateľ víťazosláviť nado mnou.</li>
      <li>Ale mňa podoprieš v mojej nevine a postavíš ma pred svojou tvárou, kde budem stáť na veky.</li>
      <li>Nech je požehnaný Hospodin, Bôh Izraelov, od veku až na veky. Ameň a ameň.</li>
    </ol>
  </li>
  <li>
    <ol>
      <li>Náčelníkovi speváckeho sboru. Vyučujúci žalm synov Kórachových.</li>
      <li>Ako reve jeleň za potokmi vody, tak reve moja duša k tebe, ó, Bože.</li>
      <li>Moja duša žízni túžbou po Bohu, po živom Bohu, a hovorí: Kedy už prijdem a ukážem sa pred tvárou Božou!</li>
      <li>Lebo ta prišlo, že mi je moja slza chlebom vodne i vnoci, keď mi hovoria každý deň: Kdeže je tvoj Bôh?</li>
      <li>Keď sa rozpomínam na to, vylievam v sebe svoju dušu, že som chodieval so zástupom a vodieval som ich až do domu Božieho s hlasom spevu a chvály, slávnostné množstvo.</li>
      <li>Prečo si smutná, moja duša, a prečo sa nepokojíš vo mne? Čakaj na Boha lebo ho ešte budem chváliť, rôzne spasenie jeho tvári.</li>
      <li>Môj Bože, moja duša smúti vo mne; preto sa rozpomínam na teba zo zeme Jordána, zo zeme výšin Hermona a od vrchu Mic'ára.</li>
      <li>Priepasť priepasti sa ozýva na zvuk tvojich trubíc, plných riavy. Všetok tvoj príboj a všetky tvoje vlny sa valia prezo mňa.</li>
      <li>Avšak vodne prikáže Hospodin svojej milosti, a vnoci bude jeho pieseň u mňa, a modlitba sa bude vznášať k silnému Bohu môjho života.</li>
      <li>Poviem silnému Bohu, svojej skale: Prečo si zabudol na mňa? Prečo musím chodiť smutný pre útisk nepriateľa?</li>
      <li>Je to, jako čo by mi lámal kosti, keď sa mi rúhajú moji protivníci, keď mi hovoria deň ako deň: Kde je tvoj Bôh?</li>
      <li>Prečo si smutná, moja duša, a prečo sa nepokojíš vo mne? Čakaj na Boha, lebo ho ešte budem chváliť, rôzne spasenie svojej tvári a svojho Boha.</li>
    </ol>
  </li>
  <li>
    <ol>
      <li>Súď ma, ó, Bože, a rozrieš moju pru! Vysloboď ma od nemilosrdného národa, od človeka, ľstivého a nepravého!</li>
      <li>Lebo ty si Bôh mojej sily. Prečo si ma odvrhol? Prečo musím chodiť smutný pre útisk nepriateľa?</li>
      <li>Sošli svoje svetlo a svoju pravdu, to nech ma vedie a dovedie na vrch tvojej svätosti a do tvojich príbytkov,</li>
      <li>aby som pristúpil k oltáru Božiemu, k silnému Bohu radosti, môjho plesania, a budem ťa chváliť na harfe, ó, Bože, môj Bože!</li>
      <li>Prečo si smutná, moja duša, a prečo sa nepokojíš vo mne? Čakaj na Boha, lebo ho ešte budem chváliť, rôzne spasenie svojej tvári a svojho Boha.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm synov Kórachových, vyučujúci.</li>
      <li>Bože, svojimi ušami sme slýchali, naši otcovia nám rozprávali. Dielo si vykonal za ich dní, za dávnych dní.</li>
      <li>Ty si svojou rukou vyhnal pohanov a ich si osadil; porazil si národy a ich si rozplodil.</li>
      <li>Lebo neopanovali dedične zeme svojím mečom, ani im nepomohlo ich rameno, ale tvoja pravica a tvoje rameno a svetlo tvojej tvári, pretože si ich ľúbil.</li>
      <li>Ty, ty si môj Kráľ, ó, Bože! Prikáž hojnému spaseniu Jakobovmu.</li>
      <li>V tebe pokolieme svojich protivníkov a v tvojom mene pošliapeme tých, ktorí povstávajú proti nám.</li>
      <li>Lebo sa nenadejem na svoje lučište, ani ma nezachráni môj meč.</li>
      <li>Ale ty si nás vše zachránil od našich protivníkov a zahanbil si tých, ktorí nás nenávideli.</li>
      <li>Bohom sa chválime každý deň, a tvoje meno, ó, Bože, budeme chváliť na veky. Sélah.</li>
      <li>No, hľa, odvrhol si nás a zahanbil a nevychádzaš s našimi vojskami.</li>
      <li>Obrátil si nás nazpät od protivníka, a tí, ktorí nás nenávidia, rozchvátali si naše imanie.</li>
      <li>Dal si nás, aby sme boli jako ovce na zjedenie, a rozptýlil si nás medzi pohanmi.</li>
      <li>Predal si svoj ľud za nič a nežiadal si za nich veľkého predajného.</li>
      <li>Učinil si to, aby sme boli svojim súsedom za potupu, za posmech a za útržku tým, ktorí bývajú vôkol nás.</li>
      <li>Učinil si nás porekadlom medzi pohanmi a spôsobil si to, aby medzi národami krútili hlavou nad nami.</li>
      <li>Každý deň je môj stud predo mnou, a hanba mojej tvári ma pokrýva</li>
      <li>pre hlas potupujúceho a rúhajúceho sa, pre zlostnú tvár nepriateľa a pomstiaceho sa.</li>
      <li>To všetko prišlo na nás, avšak sme nezabudli na teba ani sme klamom neporušili tvojej smluvy.</li>
      <li>Naše srdce neustúpilo zpät, ani náš krok neuhnul od tvojej stezky,</li>
      <li>keď si nás aj zdrvil na mieste šakalov a pokryl si nás tôňou smrti.</li>
      <li>Keby sme boli zabudli na meno svojho Boha a rozprestreli ruky k cudziemu bohu,</li>
      <li>či by toho nevyhľadal Bôh?! Lebo veď on zná tajnosti srdca.</li>
      <li>Lebo pre teba sme vraždení každého dňa, považovaní sme za ovce na zabitie.</li>
      <li>Precítni! Prečo spíš, ó, Pane? Prebuď sa; nezamietaj na večnosť!</li>
      <li>Prečo skrývaš svoju tvár? A prečo zabúdaš na naše trápenie a na náš útisk?</li>
      <li>Lebo naša duša je zohnutá až do prachu, a náš život je držaný pri zemi.</li>
      <li>Povstaň nám na pomoc a vykúp nás pre svoju milosť!</li>
    </ol>
  </li>
  <li>
    <ol>
      <li>Náčelníkovi speváckeho sboru. Na nápev: Ľalie. Žalm synov Kórachových. Vyučujúci. Pieseň o ľúbosti.</li>
      <li>Moje srdce vynáša dobré slovo. Ja hovorím: Moje básnické diela patria kráľovi. Môj jazyk je ako pero hbitého pisára.</li>
      <li>Si krásnejší nad všetkých synov človeka. Ľúbeznosť je rozliata na tvojich rtoch, preto ťa požehnal Bôh na veky.</li>
      <li>Pripáš svoj meč na bedrá, statný hrdina! Ukáž svoje veličenstvo a svoju nádheru!</li>
      <li>Čo do tvojej nádhery: jazdi zdarne na slove pravdy a pokory spravedlivosti; to ťa vyučí, zázračným skutkom tvoju pravicu.</li>
      <li>Tvoje šípy sú ostré - Národy padnú pod teba -, vniknú do srdca nepriateľov kráľových.</li>
      <li>Tvoj trón, ó, Bože, stojí na večné veky; berla tvojho kráľovstva je berlou priamosti.</li>
      <li>Miloval si spravedlivosť a nenávidel si bezbožnosti: preto ťa pomazal, Bože, tvoj Bôh olejom veselosti nad tvojich druhov.</li>
      <li>A všetko tvoje rúcho je samá myrra, áloe a kassia. Z palácov zo slonovej kosti ťa obveseľujú ľúbezné zvuky strún.</li>
      <li>Dcéry kráľov sú medzi tvojimi vzácnymi ženami. Kráľovská manželka ti stojí po tvojej pravici v rýdzom zlate z Ofíra.</li>
      <li>Počuj, dcéro, a vidz, nakloň svoje ucho a zabudni svoj ľud a dom svojho otca!</li>
      <li>A zatúži kráľ po tvojej kráse, lebo on je tvojím pánom, a klaňaj sa mu!</li>
      <li>I dcéra Týru prijde s darom; bohatí z národa budú hľadať tvoju priazeň.</li>
      <li>Celá je slávna dcéra kráľova vnútri v paláci; jej rúcho je z tkaniva zo zlata.</li>
      <li>V prekrásnych výšivkách bude dovedená kráľovi; panny za ňou, jej priateľky, ti budú dovedené.</li>
      <li>Dovedené budú vo veľkej radosti a v plesaní a vojdú do paláca kráľovho.</li>
      <li>Miesto tvojich otcov ti budú tvoji synovia; učiníš ich kniežatami po celej zemi.</li>
      <li>Pamätným učiníš tvoje meno po všetky pokolenia, a preto ťa budú oslavovať národy na večné veky.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm synov Kórachových na nápev: Devy. Pieseň.</li>
      <li>Bôh nám je útočišťom a silou, pomocou v súženiach, najdenou veľmi dokázanou.</li>
      <li>Preto sa nebudeme báť, ani keby zem uhla so svojho miesta, a keby sa hneď aj vrchy pohybovaly a rútily sa doprostred mora.</li>
      <li>Nech hučia a penia sa jeho vody; nech sa trasú vrchy od jeho veleby! Sélah.</li>
      <li>Rieka, jej potoky obveseľujú mesto Božie, svätyňu príbytkov Najvyššieho.</li>
      <li>Bôh je v jeho strede, nepohne sa. Bôh mu pomôže nad ránom.</li>
      <li>Búria sa národy? Klátia sa kráľovstvá? Vydá svoj hlas, a hneď sa rozplýva zem.</li>
      <li>Hospodin Zástupov je s nami; pevnou vežou vysokou nám je Bôh Jakobov. Sélah.</li>
      <li>Poďte, vidzte skutky Hospodinove, jakých pustín narobil na zemi!</li>
      <li>Činí vojnám prietrž až po koniec zeme; láme lučište a seče kopiju; vozy páli ohňom</li>
      <li>a hovorí: Prestaňte a vedzte, že ja som Bôh a budem vyvýšený medzi národami, budem vyvýšený na zemi.</li>
      <li>Hospodin Zástupov je s nami, pevnou vežou vysokou nám je Bôh Jakobov. Sélah.</li>
    </ol>
  </li>
  <li>
    <ol>
      <li>Náčelníkovi speváckeho sboru. Synov Kórachových Žalm.</li>
      <li>Vy, všetky národy, tlieskajte rukami, pokrikujte radostne Bohu, hlasom plesania!</li>
      <li>Lebo Hospodin, hrozný Najvyšší, je velikým Kráľom nad celou zemou.</li>
      <li>Podmaňuje národy pod nás a ľudí pod naše nohy.</li>
      <li>Volí nám naše dedičstvo, pýchu Jakobovu, ktorého miloval. Sélah.</li>
      <li>Bôh vystúpil s radostným pokrikom, Hospodin so zvukom trúby.</li>
      <li>Spievajte Bohu žalmy, spievajte; spievajte, spievajte nášmu Kráľovi žalmy!</li>
      <li>Lebo Kráľom celej zeme je Bôh. Spievajte vyučujúci žalm:</li>
      <li>Bôh kraľuje nad národami; Bôh sedí na tróne svojej svätosti.</li>
      <li>Kniežatá národov sa shromaždia, ľud Boha Abrahámovho, pretože Bohu patria štíty zeme; bude náramne vyvýšený.</li>
    </ol>
  </li>
  <li>
    <ol>
      <li>Pieseň. Žalm synov Kórachových.</li>
      <li>Veľký je Hospodin a veľmi chválený v meste našeho Boha, na vrchu jeho svätosti.</li>
      <li>Krásnou výšinou, radosťou celej zeme je vrch Sion, polnočná strana, mesto veľkého Kráľa.</li>
      <li>Bôh na jeho palácoch, je známy jako vysoká veža pevná.</li>
      <li>Lebo hľa, kráľovia boli sa shromaždili a prejdúc boli spolu pritiahli.</li>
      <li>Ale ako uvideli, hneď užasli, predesili sa a plní strachu utekali.</li>
      <li>Strach ich tam pochytil, takže sa triasli, svíjali sa bolesťou jako žena, ktorá ide porodiť.</li>
      <li>Východným vetrom rozrážaš lode z Taršíša.</li>
      <li>Jako sme počuli, tak sme videli v meste Hospodina Zástupov, v meste svojeho Boha. Bôh ho postavil tak, aby stálo až na veky. Sélah.</li>
      <li>Rozmýšľame, ó, Bože, o tvojej milosti vprostred tvojeho chrámu.</li>
      <li>Jaké je tvoje meno, Bože taká je i tvoja chvála až do končín zeme. Tvoja pravica je plná spravedlivosti.</li>
      <li>Nech sa raduje vrch Sion; nech plesajú dcéry Judska pre tvoje súdy!</li>
      <li>Obídite Sion a obstúpte ho dookola; počítajte jeho veže!</li>
      <li>Dobre si všimnite jeho hradieb! Pochoďte jeho paláce, aby ste mohli rozprávať budúcemu pokoleniu.</li>
      <li>Lebo tento Bôh je naším Bohom na večné veky. On nás bude vodiť až do smrti.</li>
    </ol>
  </li>
  <li>
    <ol>
      <li>Náčelníkovi speváckeho sboru. Synov Kórachových. Žalm.</li>
      <li>Počujte to, všetky národy; pozorujte ušima, všetci obyvatelia sveta,</li>
      <li>jako vysokého, tak i nízkeho rodu synovia, všetci dovedna, bohatý aj chudobný!</li>
      <li>Moje ústa budú hovoriť múdrosť, a to, o čom rozmýšľa moje srdce, je rozumnosť.</li>
      <li>Nakloním svoje ucho k prísloviu; pri harfe započnem svoju hlbokú, umnú reč:</li>
      <li>Prečo by som sa mal báť vo dňoch zlého? Len keby ma obkľúčila neprávosť mojich pätí.-</li>
      <li>A nože tí, ktorí sa nadejú na svoju moc a chvália sa svojím veľkým bohatstvom, nech počujú!</li>
      <li>Nikto nijakým činom nevykúpi brata, nedá Bohu za neho smierneho</li>
      <li>(Lebo by predrahé bolo výkupné ich duše, a nechal by to na veky!),</li>
      <li>aby žil ďalej na večnosť a nevidel porušenia!</li>
      <li>Lebo vidieť, že i múdri zomierajú, spolu hynú blázon a nesmyselný a svoj majetok zanechávajú iným.</li>
      <li>Myslia si, že ich domy budú trvať na veky, ich príbytky z pokolenia na pokolenie; nazývajú zeme po svojich menách.</li>
      <li>Ale človek netrvá vo svojej sláve; je podobný hovädám, ktoré hynú.</li>
      <li>Tá ich cesta je ich bláznovstvom, a ľudia po nich si ľubujú v ich rečiach. Sélah.</li>
      <li>Ako ovce budú složení v hrobe; smrť ich spasie, a ráno budú priami panovať nad nimi. A ich obraz? Je na to, aby sa rozpadol v hrobe jako vetché rúcho preč zo svojho vznešeného obydlia.</li>
      <li>Ale Bôh vykúpi moju dušu z ruky pekla, lebo si ma vezme. Sélah.</li>
      <li>Neboj sa, keď niekto bohatne, keď sa množí sláva jeho domu!</li>
      <li>Lebo pri svojej smrti nevezme ničoho z toho; nesostúpi za ním jeho sláva.</li>
      <li>Lebo žehná svojej duši vo svojom živote. A budú ťa chváliť, keď si budeš hovieť.-</li>
      <li>Ale keď prijdeš až k pokoleniu jeho otcov, uzrieš, že neuvidia svetla až na večnosť.</li>
      <li>Človek v sláve, ak tomu nerozumie, podobný je hovädám, ktoré hynú.</li>
    </ol>
  </li>
  <li>
    <ol>
      <li>Žalm Azafov. Silný Bôh bohov, Hospodin prehovoril a zavolal na zem od východu slnka až po jeho západ.</li>
      <li>So Siona, s dokonalej krásy zaskvel sa Bôh.</li>
      <li>Prijde náš Bôh a nebude mlčať; oheň bude žrať pred ním, a vôkol neho bude náramná víchrica.</li>
      <li>Zavolá na nebesia hore a na zem, aby súdil svoj ľud a povie:</li>
      <li>Shromaždite mi mojich svätých, ktorí učinili so mnou smluvu pri obeti.</li>
      <li>A nebesia budú oznamovať jeho spravedlivosť, lebo on, Bôh, je sudcom. Sélah.</li>
      <li>Počuj, môj ľude, a budem hovoriť; pozoruj, Izraelu, a budem svedčiť proti tebe: Bohom, tvojím Bohom som ja!</li>
      <li>Neviním ťa pre tvoje bitné obeti ani pre tvoje zápaly, ktoré sú stále predo mnou.</li>
      <li>Nevezmem z tvojho domu junca a z tvojich chlievov kozlov.</li>
      <li>Lebo veď moja je všetka lesná zver i hovädá na tisícich vrchoch.</li>
      <li>Znám všetko vtáctvo všetkých vrchov, a poľné zvieratá sú vo vedomí u mňa.</li>
      <li>Ak zlačniem, nepoviem ti toho, lebo môj je okruh zeme i jeho náplň.</li>
      <li>A potom či azda jedám mäso volov a pijem krv kozlov?</li>
      <li>Obetuj Bohu chválu a splň Najvyššiemu svoje sľuby.</li>
      <li>A vzývaj ma v deň súženia, vytrhnem ťa, a budeš ma oslavovať.</li>
      <li>Ale bezbožníkovi hovorí Bôh: Čo tebe do toho, že rozprávaš moje ustanovenia a berieš moju smluvu do svojich úst,</li>
      <li>keď ty nenávidíš kázne a zavrhol si moje slová za seba?</li>
      <li>Ak vidíš zlodeja, hneď s ním bežíš a s cudzoložníkmi máš svoj podiel.</li>
      <li>Svoje ústa púšťaš po zlom, a tvoj jazyk snuje lesť.</li>
      <li>Usadzujúc sa hovoríš proti svojmu bratovi a na syna svojej matky vrháš potupu.</li>
      <li>To si robil, a mlčal som. Domnieval si sa, že áno, i ja budem tebe podobný! Trestať ťa budem a predostriem ti to pred oči!</li>
      <li>A tak tedy rozumejte tomu, vy, ktorí zabúdate na Boha, aby som nejako neuchvatnul, a nebolo by toho, kto by vytrhol!</li>
      <li>Ten, kto obetuje chválu, ma ctí, a tomu, kto pozoruje na svoju cestu, ukážem spasenie Božie.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>Keď prišiel k nemu prorok Nátan, ako bol vošiel k Batšebe.</li>
      <li>Zmiluj sa nado mnou, ó, Bože, podľa svojej milosti! Podľa množstva svojho milosrdenstva zahľaď moje prestúpenia.</li>
      <li>Dokonale ma umy od mojej neprávosti a očisti ma od môjho hriechu;</li>
      <li>lebo ja znám svoje prestúpenia, a môj hriech je vždycky predo mnou.</li>
      <li>Tebe samému som zhrešil a učinil som to, čo je zlé v tvojich očiach, aby si bol spravedlivý, keď hovoríš, a čistý, keď súdiš.</li>
      <li>Hľa, v neprávosti som splodený, a v hriechu ma počala moja matka.</li>
      <li>Hľa, praješ si pravdu vo vnútornostiach. A tedy v skrytom mi daj znať múdrosť.</li>
      <li>Očisti ma od hriechu yzopom, a budem čistý; umy ma, a budem belší ako sneh.</li>
      <li>Daj mi počuť veselosť a radosť, aby plesaly moje kosti, ktoré si zdrtil.</li>
      <li>Skry svoju tvár pred mojimi hriechami a zahľaď všetky moje neprávosti.</li>
      <li>Stvor mi čisté srdce, ó, Bože, a obnov priameho ducha v mojom vnútri.</li>
      <li>Nezavrhni ma zpred svojej tvári a nevezmi odo mňa svojho Svätého Ducha.</li>
      <li>Navráť mi radosť svojho spasenia a podopri ma dobrovoľným duchom!</li>
      <li>A budem vyučovať priestupníkov tvojím cestám a hriešnikov, aby sa obrátili k tebe.</li>
      <li>Vytrhni ma z hriechov krví, ó, Bože, Bože môjho spasenia, a môj jazyk bude s plesaním ospevovať tvoju spravedlivosť.</li>
      <li>Pane, otvor moje rty, a moje ústa budú zvestovať tvoju chválu!</li>
      <li>Pretože si nežiadaš obeti, lebo by som dal ochotne; v zápalnej obeti nemáš záľuby.</li>
      <li>Obeti Božie sú skrúšený duch. Skrúšeným srdcom a zdrteným, ó, Bože, neopovrhuješ.</li>
      <li>Čiň dobre Sionu vo svojej láskavosti! Vystav múry Jeruzalema!</li>
      <li>Vtedy sa ti budú ľúbiť obeti spravedlivosti, zápal a celková obeť; vtedy budú obetovať juncov na tvojom oltári.</li>
    </ol>
  </li>
  <li>
    <ol>
      <li>Náčelníkovi speváckeho sboru. Vyučujúci žalm Dávidov.</li>
      <li>Keď prišiel Edomita Doég a oznámil Saulovi a povedal mu: Dávid vošiel do domu Achimelechovho.</li>
      <li>Prečo sa chlúbiš nešľachetnosťou, ó, mocný?! Milosť silného Boha trvá každého dňa!</li>
      <li>Tvoj jazyk myslí na zkazu; je ako naostrená britva a robí lesť.</li>
      <li>Viacej miluješ zlé ako dobré; radšej hovoríš lož ako to, čo je spravedlivé. Sélah.</li>
      <li>Miluješ každú reč, ktorá je spôsobná pohltiť, a jazyk lesti.</li>
      <li>A preto ťa i silný Bôh porazí na večnosť; pochytí ťa, čo sa nenazdáš, a vytrhne ťa zo stánu a vykorení ťa zo zeme živých. Sélah.</li>
      <li>Keď to uvidia spravedliví, budú sa báť a ľudia sa mu budú smiať a povedia:</li>
      <li>Hľa, to je ten človek, ktorý neučinil Boha svojou pevnosťou, ale sa nadejal na svoje veľké bohatstvo a zmocňoval sa vo svojej zkaze.</li>
      <li>Ale ja budem ako zelenajúca sa oliva v dome Božom, lebo sa nadejem na milosť Božiu na veky vekov.</li>
      <li>Velesláviť ťa budem, ó, Pane, na veky, že si to učinil, a budem očakávať na tvoje meno, lebo je dobré pred tvojimi svätými.</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Machlat čiže Tambura. Vyučujúci žalm Dávidov.</li>
      <li>Blázon hovorí vo svojom srdci: Neni Boha. Zkazení sú a páchajú ohavnú neprávosť. Neni toho, kto by robil dobré.</li>
      <li>Bôh pozorujúc hľadel z nebies na synov človeka, aby videl, či je niekto rozumný medzi nimi, hľadajúci Boha.</li>
      <li>Všetci dovedna sa obrátili zpät; zkazení sú; neni toho, kto by robil dobré, neni ani jedného.</li>
      <li>Či toho nevedia činitelia neprávosti, ktorí zjedajú môj ľud, ako jedia chlieb, a na Boha nevolajú?</li>
      <li>Tam sa raz budú náramne desiť, kde nie je sa čoho desiť, pretože Bôh rozmece kosti tých, ktorí ťa obľahli táborom. Zahanbíš ich, lebo ich Bôh zavrhol.</li>
      <li>Bárs by bolo dané spasenie Izraelovi so Siona! Keď navráti Bôh zajatých svojho ľudu, plesať bude Jakob, bude sa radovať Izrael.</li>
    </ol>
  </li>
  <li>
    <ol>
      <li>Náčelníkovi speváckeho sboru na neginót. Vyučujúci žalm Dávidov.</li>
      <li>Z času, keď prišli Zifejci a povedali Saulovi: Hľa, či sa neskrýva Dávid u nás?</li>
      <li>Bože, zachráň ma pre svoje meno a súď ma vo svojej veľkej sile.</li>
      <li>Bože, počuj moju modlitbu a nakloň svoje ucho ku slovám mojich úst;</li>
      <li>lebo cudzinci povstali proti mne, a ukrutníci hľadajú moju dušu; nepredstavili si Boha pred seba. Sélah.</li>
      <li>Hľa, Bôh je mojím spomocníkom; Pán je medzi tými, ktorí podopierajú moju dušu.</li>
      <li>Odplatí zlé mojim nepriateľom, ktorí špehujú po mne. Vyplieň ich vo svojej pravde, Pane!</li>
      <li>Budem ti dobrovoľne obetovať. Oslavovať budem tvoje meno, Hospodine, lebo je dobré.</li>
      <li>Lebo si ma vytrhol z každého súženia, a moje oko videlo pomstu na mojich nepriateľoch.</li>
    </ol>
  </li>
  <li>
    <ol>
      <li>Náčelníkovi speváckeho sboru na neginót. Vyučujúci žalm Dávidov.</li>
      <li>Počuj, ó, Bože, moju modlitbu a neskrývaj sa pred mojou pokornou prosbou.</li>
      <li>Pozoruj na mňa a ohlás sa mi, lebo chodím sem-ta vo svojom úpení a vzdychám</li>
      <li>pre krik nepriateľa, pre útlak bezbožníka, pretože ma zahrnujú neprávosťou a vo vzteku útočia na mňa.</li>
      <li>Moje srdce sa chveje vo mne, a strachy smrti pripadly na mňa;</li>
      <li>Bázeň prišla na mňa a taký strach, že sa trasiem, a hrôza ma pokryla.</li>
      <li>A povedal som: Ó, keby som mal krýdla jako holubica! Zaletel by som ďaleko a býval by som na pokoji.</li>
      <li>Hľa, ďaleko by som ušiel a bol by som na pustine. Sélah.</li>
      <li>Ponáhľal by som sa utiecť pred víchrom, pred búrkou.</li>
      <li>Zahub, ó, Pane, zmiatni ich jazyk, lebo som videl násilie a rozbroj v meste.</li>
      <li>Vodne i vnoci chodia okolo neho na jeho múroch, a vnútri v ňom je neprávosť a trápenie.</li>
      <li>Zkaza je v ňom, a útisk a lesť neustupuje z jeho ulice.</li>
      <li>Lebo ma nepotupuje nejaký nepriateľ, lebo to by som zniesol, ani sa nepozdvihol proti mne niektorý môj nenávistník, lebo by som sa bol skryl pred ním,</li>
      <li>ale ty, biedny človeče, rovný mne samému, môj druh a môj známy,</li>
      <li>s ktorým sme sa mile spolu radievali, do domu Božieho sme chodievali v rušnom zástupe.</li>
      <li>Nech uderí na nich smrť, čo sa nenazdajú, aby živí sostúpili do pekla, pretože je všelijaká nešľachetnosť v ich príbytku, v ich srdci.</li>
      <li>Ale ja volám na Boha, a Hospodin ma zachráni.</li>
      <li>Večer i ráno i na poludnie sa budem úpenlivo modliť a pokorne a nástojne volať, a vyslyší môj hlas.</li>
      <li>Vykúpi moju dušu, aby bola v pokoji, a zachráni ju pred útokom, namiereným proti mne, lebo vo väčšine sú so mnou.</li>
      <li>Počuje silný Bôh a poníži ich, ten, ktorý tróni od pradávna, sélah, pretože niet u nich zmeny, a neboja sa Boha.</li>
      <li>Vystrel svoje ruky na tých, ktorí s ním žili v pokoji; zrušil svoju smluvu.</li>
      <li>Hladká bola smotana jeho úst, a jeho srdce bolo hotové k útoku; slová boly jemnejšie nad olej, a v skutku boly jako vytasené meče.</li>
      <li>Uvrhni na Hospodina svoje bremä, a on ťa bude opatrovať. Nedopustí na veky, aby sa pohnul spravedlivý.</li>
      <li>Ale ty, Bože, spôsobíš to, aby sostúpili do jamy zkazy, krvaví ľudia a ľstiví, ktorí nedožijú polovice svojich dní; ale ja sa budem nadejať na teba.</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Nemá holubica ďalekých krajov. Zlatý žalm Dávidov, keď ho boli jali Filištíni v Gáte.</li>
      <li>Zmiluj sa nado mnou, ó, Bože, lebo človek dychtí po mne, aby ma pohltil, bojujúci tlačí ma každý deň.</li>
      <li>Moji čihajúci protivníci dychtia každého dňa, aby ma pohltili, lebo je mnoho tých, ktorí bojujú proti mne, ty, vysoký Bože!</li>
      <li>V deň, ktorý sa bojím, ja sa nadejem na teba.</li>
      <li>Bohom sa budem chváliť, jeho slovom; na Boha sa nadejem; nebudem sa báť. Čo mi môže urobiť telo?</li>
      <li>Každého dňa prekrúcajú moje slová. Každá ich myšlienka o mne cieli na zlé.</li>
      <li>Schádzajú sa, skrývajú sa, strežú moje päty, jako keď čakali na moju dušu.</li>
      <li>Či za to, že páchajú neprávosť, by mali uniknúť? Svrhni dolu takých ľudí, Bože, vo svojom hneve!</li>
      <li>Ty si počítal, koľko ráz som sa musel potulovať na úteku. Sober moje slzy do svojej nádoby; lebo či azda nie sú zapísané v tvojej knihe?</li>
      <li>Vtedy sa moji nepriatelia obrátia zpät, v deň, keď budem volať. Lebo to jedno viem - že mám Boha!</li>
      <li>Bohom sa budem chváliť, jeho slovom. Hospodinom sa budem chváliť, jeho slovom.</li>
      <li>Na Boha sa nadejem, nebudem sa báť; čo mi môže urobiť človek?!</li>
      <li>Mám na sebe, Bože, tebe dané sľuby; zaplatím ti obeti chvály,</li>
      <li>lebo si vytrhol moju dušu zo smrti. A či si nezachránil mojich nôh od poklesnutia nato, aby som chodil pred Bohom vo svetle života?!</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Nezahub! Zlatý žalm Dávidov. Z času, keď utekal pred Saulom a bol sa skryl v jaskyni.</li>
      <li>Zmiluj sa nado mnou, ó, Bože, zmiluj sa nado mnou, lebo sa k tebe utieka moja duša, a nech sa utečiem do tône tvojich krýdel dokiaľ neprejde zkaza.</li>
      <li>Volám na Najvyššieho Boha, na silného Boha, ktorý dokonáva za mňa.</li>
      <li>Pošle z nebies a zachráni ma, potupí toho, ktorý dychtí, aby ma pohltil. Sélah. Bôh pošle svoju milosť a svoju pravdu.</li>
      <li>Moja duša je medzi ľvami; líham medzi soptiacimi oheň, medzi synmi človeka, ktorých zuby sú jako kopija a jako strelné šípy a ich jazyk je ako ostrý meč.</li>
      <li>Vyvýš sa nad nebesia, Bože, nad celú zem tvoja sláva!</li>
      <li>Boli pripravili mojim krokom sieť; zohnuli moju dušu; vykopali predo mnou jamu; ale sami padli do nej. Sélah.</li>
      <li>Moje srdce je hotové, Bože; moje srdce je hotové, spievať ti budem a oslavovať ťa budem žalmami.</li>
      <li>Zobuď sa, moja slávo; zobuď sa, harfo a citaro, nech zobudím rannú zoru!</li>
      <li>Chváliť ťa budem medzi národami, ó, Pane, žalmy ti budem spievať medzi ľuďmi.</li>
      <li>Lebo tvoja milosť je veľká a sahá až po nebesia a tvoja pravda až po najvyššie oblaky.</li>
      <li>Vyvýš sa nad nebesia, ó, Bože; nad celú zem nech sa vyvýši tvoja sláva!</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Nezahub! Zlatý žalm Dávidov.</li>
      <li>Či naozaj budete hovoriť o nemote spravedlivosti? Synovia človeka, súďte spravedlivo!</li>
      <li>Ale áno, zo srdca robíte neprávosti; vážite v zemi ukrutnosť svojich rúk.</li>
      <li>Bezbožníci sa uchýlili na cestu neprávosti hneď od života matky; blúdia hneď od narodenia tí, ktorí hovoria lož.</li>
      <li>Majú v sebe jed, podobný jedu hada. Sú jako jedovatý had hluchý, ktorý si zapcháva ucho,</li>
      <li>aby nepočul hlasu zaklínačov, hlasu čarodejníka, vycvičeného v čaroch.</li>
      <li>Bože, povyvaľuj ich zuby v ich ústach, vylám tie črenové zuby mladých ľvov, ó, Hospodine!</li>
      <li>Nech sa rozlejú ako voda, ktorá sa rozplýva a mizne. A keby niekto z nich natiahol lučište a naložil svoje šípy, nech sú, jako čo by boly porezané!</li>
      <li>Nech sú jako slimák, ktorý sa rozplýva a ide ta; jako mŕtvy plod ženy, nech tak neuvidia slnka!</li>
      <li>Prv ako pocítia vaše hrnce horiaci bodliak, nech ho, už či surového a či horúceho, zachváti víchrica!</li>
      <li>Nech sa raduje spravedlivý, že vidí pomstu a nech umyje svoje nohy v krvi bezbožníka,</li>
      <li>a nech povie človek, že áno, má spravedlivý z toho užitok, že robí spravedlivo, a že áno, sú Bohovia, ktorí súdia už tu na zemi.</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Nezahub! Zlatý žalm Dávidov. Z času, keď bol Saul poslal svojich sluhov, ktorí striehli dom, aby ho zabili.</li>
      <li>Môj Bože, vytrhni ma od mojich nepriateľov, povýš ma nad tých, ktorí povstávajú proti mne!</li>
      <li>Vytrhni ma od tých, ktorí páchajú neprávosť, a zachráň ma od mužov krvi!</li>
      <li>Lebo hľa, úkladia mojej duši; rotia sa proti mne mocní bez toho, že by som sa bol dopustil viny alebo hriechu, ó, Hospodine!</li>
      <li>Bez toho, že by som bol vykonal nejakú neprávosť, behajú a chystajú sa. Prebuď sa, vyjdi mi vústrety a vidz!</li>
      <li>A ty, Hospodine, Bože Zástupov, Bože Izraelov, precítni, aby si navštívil všetky národy! Nezľutuj sa nad niktorým z vierolomníkov, páchajúcich neprávosť. Sélah.</li>
      <li>Večer sa vracajú, brechajú ako pes a chodia okolo mesta.</li>
      <li>Hľa, breptajú svojimi ústy; meče sú v ich rtoch. Lebo veď vraj ktože počuje?!</li>
      <li>Ale ty, Hospodine, sa im smeješ, vysmievaš sa všetkým národom.</li>
      <li>Keď on prevádza svoju moc, ja mám obrátený svoj pozor na teba; lebo ty, Bože, si mojím vysokým hradom.</li>
      <li>Bôh mojej milosti ma predíde. Bôh mi dá vidieť pomstu nad mojimi nepriateľmi, ktorí ma strežú.</li>
      <li>Nepobi ich, aby nezabudol môj ľud. Spôsob to vo svojej moci, aby sa túlali a poníž ich, ty, náš štítu, náš Pane!</li>
      <li>Pre hriech svojich úst, pre slovo svojich rtov nech sú lapení vo svojej pýche a pre kliatbu a pre lož, ktorú rozprávajú.</li>
      <li>Učiň koniec vo svojom prchkom hneve, učiň im koniec, tak aby ich nebolo, a aby poznali, že Bôh panuje v Jakobovi, všade až do končín zeme. Sélah.</li>
      <li>A tak tedy nech sa navrátia večer, nech brešú jako pes a behajú okolo mesta.</li>
      <li>Nech sa túlajú za pokrmom, a jestli sa nenasýtia, nech tak nocujú.</li>
      <li>Ale ja budem ospevovať tvoju silu a hneď za rána budem plesajúc spievať o tvojej milosti, lebo si mi bol vysokým hradom a útočišťom v deň, keď mi bolo úzko.</li>
      <li>Moja silo! Tebe budem spievať žalmy! Pretože Bôh je mojím vysokým hradom, môj milostivý Bôh.</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Ľalia svedoctva. Zlatý žalm Dávidov, vyučovať.</li>
      <li>Keď sa potýkal s Aramom z Mezopotámie a s Aramom z Cóby, a keď sa navrátil Joáb a zbil Edoma v Soľnej doline, dvanásť tisíc mužov.</li>
      <li>Bože, bol si nás zavrhol a bol si nás roztrhol, hneval si sa; navráť nám zase predošlý pokoj!</li>
      <li>Bol si zatriasol zemou a roztrhol si ju; uzdrav jej trhliny, lebo sa potáča od úderov.</li>
      <li>Bol si dal vidieť svojmu ľudu tvrdé veci: napájal si nás vínom závratu.</li>
      <li>Ale teraz si dal tým, ktorí sa ťa boja, prápor, aby sa vyzdvihol pre tvoju pravdu. Sélah.</li>
      <li>Aby boli vytrhnutí tvoji milí, spas ich svojou pravicou a vyslyš nás!</li>
      <li>Bôh hovoril vo svojej svätosti; veseliť sa budem; rozdelím Síchem a rozmeriam dolinu Sukkót.</li>
      <li>Môj je Galád a môj Manasses, Efraim je pevnosťou mojej hlavy, Júda mojím zákonodarcom.</li>
      <li>Moáb mi je nádobou na umývanie, na Edoma zahodím svoju obuv. Ty, Filištea, jasaj oproti mne!</li>
      <li>Kto ma vovedie do ohradeného mesta? Kto ma sprevodí až do Edoma?</li>
      <li>Či nie si to ty, ó, Bože, ktorý si nás bol zavrhol a nevychádzal si, Bože, s našimi vojskami?!</li>
      <li>Udeľ nám pomoci a vytrhni od nepriateľa, lebo je márna pomoc človeka.</li>
      <li>V Bohu dokážeme hrdinskú silu, a on pošliape našich protivníkov, ktorí nás sužujú.</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Neginat, to jest pieseň pri hudobnom nástroji strunovom. Dávidov.</li>
      <li>Počuj, ó, Bože, môj krik! Pozoruj na moju modlitbu!</li>
      <li>Od konca zeme volám na teba, keď nyje moje srdce; zaveď ma na skalu, ktorá je vyššia odo mňa!</li>
      <li>Lebo si mi býval útočišťom, pevnou vežou pred nepriateľom.</li>
      <li>Budem bývať v tvojom stáne na veky; utečiem sa do skrýše tvojich krýdel. Sélah.</li>
      <li>Lebo ty, Bože, si počul moje sľuby; dal si mi dedičstvo tých, ktorí sa boja tvojho mena.</li>
      <li>Pridaj dní ku dňom kráľovým, a nech sú jeho roky jako pokolenie a pokolenie.</li>
      <li>Nech býva na veky pred Bohom. Nastroj milosť a pravdu, aby ho ostríhaly.</li>
      <li>Tak budem spievať tvojmu menu žalmy až na veky plniac svoje sľuby deň po dni.</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Jedutún, to jest Chválený. Žalm Dávidov.</li>
      <li>Len na Boha, mlčiac, očakáva moja duša; od neho je moje spasenie.</li>
      <li>Len on je mojou skalou a mojím spasením, mojím vysokým hradom, nepohnem sa veľmi.</li>
      <li>Dokedy budete útočiť na človeka? Pobití budete všetci, koľko vás je. Budete jako nachýlená stena jako navalený múr.</li>
      <li>Len o tom sa radia, ako by ho svrhli s jeho výše. Majú radi lož. Svojimi ústy dobrorečia a vo svojom srdci zlorečia. Sélah.</li>
      <li>Len očakávaj mlčky, moja duša, na Boha, lebo od neho je moje očakávanie.</li>
      <li>Len on je mojou skalou a mojím spasením, mojím vysokým hradom; nepohnem sa.</li>
      <li>Na Bohu je založená moja spása, a od neho je moja sláva; skala mojej sily, moje útočište je v Bohu.</li>
      <li>Nadejte sa na neho každého času, ó, ľudia! Vylievajte pred ním svoje srdce. Bôh nám je útočišťom! Sélah.</li>
      <li>Púha márnosť sú synovia človeka, lož i synovia mocného muža. Keby ich položil na váhu, boli by všetci dovedna ľahší než márnosť.</li>
      <li>Nenadejte sa na útisk a na lúpež a nebuďte márnomyseľní! Keď pribúda majetku, nepridávajte k tomu srdca.</li>
      <li>Raz hovoril Bôh, dva razy som to počul, že Bohu je sila.</li>
      <li>A tvoja je, ó, Pane, milosť, lebo ty odplatíš každému podľa jeho skutku.</li>
    </ol>
  </li>
  <li>
    <ol>
      <li>Žalm Dávidov, keď bol na Judskej púšti.</li>
      <li>Bože, ty si môj silný Bôh. Hľadám ťa hneď za svitania. Moja duša žízni túžbou po tebe; moje telo práhne po tebe vo vyschlej zemi a zomdlenej bez vody.</li>
      <li>Tak budem hľadieť na teba v svätyni, aby som videl tvoju silu a tvoju slávu.</li>
      <li>Lebo tvoja milosť je lepšia ako život. Moje rty ťa budú velesláviť.</li>
      <li>Tak ti budem dobrorečiť po celý svoj život; v tvojom mene budem pozdvihovať svoje ruky.</li>
      <li>Jako tukom a sadlom bude sa tam sýtiť moja duša, a moje ústa ťa budú chváliť plesajúcimi rty.</li>
      <li>Keď sa rozpomínam na teba na svojej loži, za nočných stráží, rozmýšľam o tebe.</li>
      <li>Lebo si mi bol na pomoci, a preto budem plesať v tôni tvojich krýdel.</li>
      <li>Moja duša ľne k tebe idúc za tebou. Tvoja pravica ma zdržuje.</li>
      <li>Ale oni hľadajú moju dušu na záhubu a preto sostúpia do spodku zeme.</li>
      <li>Vydajú ho ostriu meča; budú za podiel líškam.</li>
      <li>Ale kráľ sa bude radovať v Bohu. Chváliť sa ním bude každý, kto prisahá na neho, lebo budú zapchané ústa tým, ktorí hovoria lož.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>Počuj, ó, Bože, môj hlas, keď pokorne volám! Ostríhaj môj život pred strachom nepriateľa.</li>
      <li>Skry ma pred tajnou radou zlostníkov, pred vzbúrou tých, ktorí páchajú neprávosť,</li>
      <li>ktorí naostrili svoj jazyk ako meč; namierili svoju strelu, horké slovo,</li>
      <li>aby z úkrytov strieľali do nevinného; strelia náhle do neho tak, čo sa nenazdá, a neboja sa.</li>
      <li>Upevňujú sa v zlej veci; rozprávajú, že vraj ukryť a nadstaviť osídla a hovoria, že veď kto ich vidí?!</li>
      <li>Vyhľadávajú nešľachetnosti. Bude nám koniec, keď bude plán vymyslený. A vnútro človeka a srdce je hlboké!</li>
      <li>Ale strelí do nich Bôh; prebodne ich strela, tak čo sa nenazdajú a budú porazení.</li>
      <li>A spôsobia to, že ich jazyk dopadne na nich na samých tak, že zdesení budú krútiť hlavou všetci, ktorí budú hľadieť na nich.</li>
      <li>A budú sa báť všetci ľudia a budú zvestovať skutok Boží a porozumejúc jeho dielu zmúdrejú.</li>
      <li>Spravedlivý sa bude radovať v Hospodinovi a utečie sa k nemu, a chváliť sa ním budú všetci, ktorí sú priameho srdca.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov. Pieseň.</li>
      <li>Tebe sa patrí mlčať, tebe chvála, Bože na Sione, a tebe sa má plniť sľub.</li>
      <li>Ó, ty, ktorý vyslýchaš modlitbu, k tebe prijde každé telo.</li>
      <li>Neprávosti, ktoré ma prevládaly, naše prestúpenia ty zakryješ a tak odpustíš.</li>
      <li>Blahoslavený je ten, koho vyvolíš a komu dáš, aby sa priblížil a býval v tvojich dvoroch. Tam sa nasýtia dobrým tvojho domu, dobrým svätyne tvojho chrámu.</li>
      <li>Hroznými vecami nám odpovieš v spravedlivosti, Bože nášho spasenia, nádeja všetkých končín zeme i ďalekého mora,</li>
      <li>ty, ktorý staviaš vrchy vo svojej sile, tak aby pevne stály súc opásaný hrdinskou silou;</li>
      <li>ktorý skrocuješ hukot morí, hukot ich vĺn a búrlivý hrmot ľudí,</li>
      <li>takže sa musia báť tvojich zázrakov i obyvatelia najďaľších zemí; pôsobíš to, aby plesaly východiská rána a večera.</li>
      <li>Navštevuješ zem a štedre ju polievaš; hojne ju obohacuješ. Potok Boží je plný vody. Pripravuješ im zbožie, lebo ju tak spravuješ.</li>
      <li>Zvlažuješ jej brázdy, urovnávaš jej hrudy; kypríš ju hojnými dažďami; žehnáš jej plodiny.</li>
      <li>Korunuješ rok svojou dobrotivosťou, a tvoje šľapaje kropia tukom;</li>
      <li>kropia pastviská na pustinách, a brehy sa prepasujú plesaním.</li>
      <li>Pažite sa odievajú stádom jakoby rúchom, a doliny sa pokrývajú obilím; pokrikujú radosťou a prespevujú.</li>
    </ol>
  </li>
  <li>
    <ol>
      <li>Náčelníkovi speváckeho sboru. Pieseň. Žalm. Pokrikujte radostne Bohu, celá zem!</li>
      <li>Ospevujte slávu jeho mena! Pokladajte si jeho chválu za slávu!</li>
      <li>Recte Bohu: Jaký hrozný si čo do svojich diel! Pre veľkosť tvojej sily budú sa ti lichotne koriť tvoji nepriatelia.</li>
      <li>Celá zem, všetko a všetci sa ti budú klaňať a budú ti spievať žalmy, ospevovať budú tvoje meno. Sélah.</li>
      <li>Poďte a vidzte skutky Boha! Hrozný je čo do činu pri synoch človeka!</li>
      <li>Obrátil more na sušinu; cez rieku prešli pešo; tam sme sa radovali v ňom!</li>
      <li>Vo svojej hrdinskej sile panuje na veky; jeho oči pozorujú národy; spurní nech sa nepovyšujú! Sélah.</li>
      <li>Dobrorečte, národy, nášmu Bohu a dajte čuť hlas jeho chvály,</li>
      <li>ktorý zachoval našu dušu pri živote a nedal, aby sa pohla naša noha.</li>
      <li>Lebo si nás zkúsil, Bože; prepálil si nás v ohni, jako sa prepaľuje striebro.</li>
      <li>Bol si nás uviedol do siete; bremeno si bol položil na naše bedrá.</li>
      <li>Bol si vysadil mizerného človeka na našu hlavu; boli sme vošli do ohňa a do vody, a vyviedol si nás do hojnosti.</li>
      <li>A preto vojdem do tvojho domu so zápalnými obeťami; splním ti svoje sľuby,</li>
      <li>to, čo vyriekly moje rty, a povedaly moje ústa vtedy, keď mi bolo úzko.</li>
      <li>Zápalné obeti tučných baránkov ti budem obetovať, s kadivom škopcov; pripravím vola s kozlami. Sélah.</li>
      <li>Poďte, čujte všetci, ktorí sa bojíte Boha, a budem rozprávať, čo učinil mojej duši.</li>
      <li>Na neho som volal svojimi ústy, a vyvyšoval som ho svojím jazykom.</li>
      <li>Keby som bol hľadel na neprávosť vo svojom srdci, nebol by vyslyšal Pán.</li>
      <li>Ale Bôh vyslyšal a pozoroval na hlas mojej modlitby.</li>
      <li>Požehnaný Bôh, ktorý neodmietnul mojej modlitby a neodňal odo mňa svojej milosti.</li>
    </ol>
  </li>
  <li>
    <ol>
      <li>Náčelníkovi speváckeho sboru na hudobný nástroj strunový neginót. Žalm. Pieseň.</li>
      <li>Bože, zmiluj sa nad nami a požehnaj nás! Daj svietiť u nás svojej tvári! Sélah.</li>
      <li>Aby znali na zemi tvoju cestu, vo všetkých národoch tvoje spasenie.</li>
      <li>A budú ťa chváliť národy. Bože, budú ťa chváliť všetky národy.</li>
      <li>Ľudia sa budú radovať a budú plesať, lebo budeš spravedlivo súdiť národy a spravujúc ľudí povedieš ich na zemi. Sélah.</li>
      <li>Národy ťa budú chváliť, Bože; budú ťa chváliť všetky národy.</li>
      <li>Zem vydá svoju úrodu, a bude nás žehnať Bôh, náš Bôh.</li>
      <li>Bôh nás bude žehnať, a budú sa ho báť všetky konce zeme.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov. Pieseň.</li>
      <li>Keď povstane Bôh, hneď sa rozpŕchnu jeho nepriatelia, a budú utekať od jeho tvári tí, ktorí ho nenávidia.</li>
      <li>Ako sa rozháňa dym, tak ich rozoženieš; ako sa roztápa vosk od ohňa, tak zahynú bezbožníci od tvári Božej.</li>
      <li>Ale spravedliví sa budú radovať, veseliť sa budú pred Bohom a budú plesať od radosti.</li>
      <li>Spievajte Bohu! Ospevujte jeho meno! Urovnajte cestu tomu, ktorý sa vznáša na hustých oblakoch. Hospodin je jeho meno, a plesajte pred ním!</li>
      <li>Je otcom sirôt a sudcom vdôv, Bôh, v príbytku svojej svätosti.</li>
      <li>Bôh uvádza osamotnelých bývať v dome; vyvádza väzňov do blahobytu, ale spurní budú bývať vo vypráhlej zemi.</li>
      <li>Bože, keď si išiel von pred svojím ľudom, keď si kráčal po púšti - sélah -,</li>
      <li>zem sa triasla, áno, nebesia kropily pred Bohom, toď Sinai, pred Bohom, Bohom Izraelovým.</li>
      <li>Dažďom svojej štedrosti si kropil, Bože, svoje dedičstvo, a keď zomdlievalo, ty si ho posilňoval.</li>
      <li>Tvoje zástupy sa osadily v ňom, v tvojom dedičstve, ktoré si ty, Bože, pripravil vo svojej dobrotivosti pre chudobného.</li>
      <li>Pán dal slovo a tých, ktoré zvestovaly radostné veci, veľký zástup.</li>
      <li>Kráľovia veľkých vojsk utekali, hej, utekali, a tá, ktorá cudzieho nežiadajúc opatrovala svoj dom, delila korisť.</li>
      <li>Ba isté je, že nebudete ležať v košiaroch, na krýdlach holubice, pokrytej striebrom, ktorej perute sú pozlatené rýdzim zlatom.</li>
      <li>Keď v nej, v zemi, rozptyľoval Všemohúci kráľov, belelo sa od pobitých ako od snehu na Salmone.</li>
      <li>Vrch Boží je vrchom Bázana, vrcholnatým vrchom, vrchom Bázana.</li>
      <li>Vy, vrcholnaté vrchy, prečo pozeráte tak závistlivo? Prečo pozeráte závistlivo na vrch, ktorého sa zažiadalo Bohu, aby býval na ňom? Áno, Hospodin bude bývať na ňom na veky.</li>
      <li>Vozov Božích je dvadsať tisíc, tisíce tisícov. Pán prišiel na nich na Sinai v svätosti.</li>
      <li>Vystúpil si na výsosť, zajal si zajatie; vzal si dary medzi ľuďmi, áno, i medzi spurnými odbojcami, aby Hospodin, Bôh býval medzi nimi.</li>
      <li>Požehnaný Pán! Deň ako deň nám nakladá bremä svojich dobrodení, silný Bôh, naše spasenie. Sélah.</li>
      <li>Silný Bôh je nám silným Bohom na hojné spasenie, a Hospodin, Pán, má východiská zo smrti.</li>
      <li>No, isté je, že Bôh skrúši hlavu svojich nepriateľov, vlasaté temeno toho, kto chodí vo svojich hriechoch.</li>
      <li>Pán povedal: Navrátim z Bázana, navrátim aj z hlbín mora,</li>
      <li>aby si zbrodil svoju nohu v krvi; jazyk tvojich psov aby mal podiel z nepriateľov.</li>
      <li>Videli tvoje idenia, Bože, idenia môjho silného Boha, mojeho Kráľa v svätosti.</li>
      <li>Popredku išli speváci, pozadku hudci hrajúci, v prostredku panny, bubnujúce na bubny.</li>
      <li>Dobrorečte Bohu v shromaždeniach, Pánovi, ktorí ste pôvodu Izraelovho.</li>
      <li>Tam nech je Benjamin, najmladší, ktorý panuje nad nimi, kniežatá Júdove, ich hrmotný zástup, kniežatá Zabulona, kniežatá Naftaliho.</li>
      <li>Tvoj Bôh dal rozkaz tvojej sile. Upevni, Bože, to, čo si nám učinil!</li>
      <li>Pre tvoj chrám nad Jeruzalemom ti budú donášať kráľovia dary.</li>
      <li>Okríkni, zastraš zviera trsti, stádo mocných juncov s telcami národov, ktoré padnúc na zem bude sa koriť s kusami striebra. - Rozptýli národy, ktoré majú záľubu v bojoch.</li>
      <li>Prijdú veľmoži z Egypta; Ethiopia vystrie rýchle svoje ruky po Bohu.</li>
      <li>Kráľovstvá zeme, spievajte Bohu, spievajte Pánovi žalmy! Sélah.</li>
      <li>Spievajte tomu, ktorý sa vznáša na nebesiach pradávnych nebies! Hľa, vydáva svoj hlas, mocný hlas.</li>
      <li>Dajte silu Bohu, ktorého velebnosť je nad Izraelom a jeho sila na najvyšších oblakoch.</li>
      <li>Hrozný si, Bože, keď vyjdeš zo svojich svätýň, silný Bôh Izraelov! - On dáva národu silu a moc. Nech je požehnaný Bôh!</li>
    </ol>
  </li>
  <li>
    <ol>
      <li>Náčelníkovi speváckeho sboru na nápev: Ľalie. Dávidov.</li>
      <li>Zachráň ma, Bože, lebo mi došly vody až po dušu.</li>
      <li>Hrúžam sa v hlbokom bahne, a nieto na čom zastať. Vošiel som do hlbín vôd, a zalial ma valiaci sa prúd.</li>
      <li>Ustal som od svojho volania; moje hrdlo vyschlo; moje oči zomdlely, kým očakávam na svojho Boha.</li>
      <li>Tých, ktorí ma nenávidia bez príčiny, je viac ako vlasov na mojej hlave. Zmocneli tí, ktorí sa usilujú ma zničiť, moji lživí nepriatelia. Čoho som neulúpil, mám potom vrátiť.</li>
      <li>Bože, ty znáš môj nerozum, a moje previnenia nie sú skryté pred tebou.</li>
      <li>Nech sa nehanbia pre mňa tí, ktorí očakávajú na teba, Pane, Hospodine Zástupov; nech sa nestydia mojou vinou tí, ktorí ťa hľadajú, ó, Bože Izraelov!</li>
      <li>Lebo pre teba nesiem pohanenie, pre teba pokryl stud moju tvár.</li>
      <li>Cudzím som sa stal svojim bratom a neznámym svojej matky synom.</li>
      <li>Lebo ma zožiera horlivosť za tvoj dom, a hanenia haniacich teba padly na mňa.</li>
      <li>Ak plačem trápiac pôstom svoju dušu, je mi to na potupu.</li>
      <li>A keď miesto rúcha beriem na seba smútočné vrece, vtedy som im porekadlom.</li>
      <li>Zlé hovoria o mne tí, ktorí sedia v bráne, a pesničkou k hudbe som tým, ktorí pijú opojný nápoj.</li>
      <li>Ale ja k tebe odosielam svoju modlitbu, Hospodine; nech je to príjemný čas; Bože, pre mnohú svoju milosť ozvi sa mi, pre vernosť svojho spasenia.</li>
      <li>Vytrhni ma z blata, aby som sa nepohrúžil! Nech som vytrhnutý od tých, ktorí ma nenávidia, a z hlbokostí vôd.</li>
      <li>Nech ma nezaleje valiaci sa prúd vody, nech ma nepohltí hlbina, a nech nezavrie jama nado mnou svojich úst!</li>
      <li>Ozvi sa mi, Hospodine, lebo je dobrá tvoja milosť. Podľa množstva svojho milosrdenstva pohliadni na mňa!</li>
      <li>A neskrývaj svojej tvári pred svojím služobníkom, lebo mi je úzko. Rýchle sa mi ohlás.</li>
      <li>Priblíž sa mojej duši; vyprosti ju! Vykúp ma pre mojich nepriateľov!</li>
      <li>Ty znáš moje pohanenie, moju hanbu a môj stud; pred tebou sú všetci moji protivníci.</li>
      <li>Pohanenie skrúšilo moje srdce, a preto som zronený. Keď čakám, že ma niekto poľutuje, nieto nikoho, a keď čakám na tešiteľov, nenachádzam ich.</li>
      <li>Ale mi dali miesto pokrmu žlče, a v mojej žízni ma napájali octom.</li>
      <li>Nech im je ich stôl pred nimi osídlom a ich pokojnému životu bezstarostnému smečkou.</li>
      <li>Nech sa zatmia ich oči tak, aby nevideli, a daj to, aby sa ich bedrá stále klátily od bremena.</li>
      <li>Vylej na nich svoj prudký hnev, a nech ich dostihne páľa tvojho hnevu!</li>
      <li>Ich príbytok nech je pustý a nech nie je nikoho, kto by býval v ich stánoch;</li>
      <li>lebo prenasledujú toho, ktorého si ty zbil, a rozprávajú o bolesti tvojich smrteľne zranených.</li>
      <li>Pridaj neprávosť k ich neprávosti, a nech nevojdú do tvojej spravedlivosti.</li>
      <li>Nech sú vytretí z knihy života a nech nie sú zapísaní spolu so spravedlivými!</li>
      <li>A ja, keď aj som biedny a sovrený bolesťou, tvoje spasenie, Bože, ma vyvýši.</li>
      <li>Budem chváliť meno Božie piesňou a zvelebovať ho budem vďakou.</li>
      <li>A to bude príjemnejšie Hospodinovi ako vôl, ako rohatý junec s rozdeleným kopytom.</li>
      <li>Keď to uvidia biedni, budú sa radovať, a vám, ktorí hľadáte Boha, ožije vaše srdce.</li>
      <li>Lebo Hospodin počuje chudobných a neopovrhuje svojimi väzňami.</li>
      <li>Nech ho chvália nebesia i zem, moria i všetko, čo sa hemží v nich.</li>
      <li>Pretože Bôh zachráni Sion a vystaví mestá Judska, a budú tam bývať, a ňou, zemou, budú vládnuť dedične.</li>
      <li>A semeno jeho služobníkov ju zdedia, a tí, ktorí milujú jeho meno, budú bývať v nej.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov. Pripomínať.</li>
      <li>Bože, pospieš ma vytrhnúť, Hospodine, ponáhľaj sa mi na pomoc!</li>
      <li>Nech sa hanbia a rumenejú tí, ktorí hľadajú moju dušu! Nech uhnú zpät a stydia sa tí, ktorí chcú moje zlé.</li>
      <li>Nech sa obrátia zpät pre svoju hanbu tí, ktorí vo zlom hovoria: Aha, aha!</li>
      <li>Nech sa veselia a radujú v tebe všetci, ktorí ťa hľadajú, a tí, ktorí milujú tvoje spasenie, nech vždycky hovoria: Nech je velebený Bôh!</li>
      <li>Ale ja som biedny a chudobný; Bože, ponáhľaj sa ku mne! Mojou pomocou a mojím vysloboditeľom si ty! Hospodine, neodkladaj!</li>
    </ol>
  </li>
  <li>
    <ol>
      <li>K tebe, Hospodine, sa utiekam. Nech sa nemusím hanbiť na veky!</li>
      <li>Vytrhni ma vo svojej spravedlivosti a vysloboď ma! Nakloň svoje ucho ku mne a zachráň ma!</li>
      <li>Buď mi skalou obydlia, kam by som vždycky vošiel. Rozkázal si zachrániť ma, lebo mojou skalou a mojou pevnosťou si ty.</li>
      <li>Môj Bože, vysloboď ma z ruky bezbožníka, z hrsti prevrátenca a zlostníka!</li>
      <li>Lebo ty si mojím očakávaním, Pane, Hospodine, mojou nádejou od mojej mladosti.</li>
      <li>Na teba sa spolieham od narodenia; ty si ten, ktorý si ma odlúčil od života mojej matky. V tebe je moja chvála neprestajne.</li>
      <li>Som ako zázrak mnohým. Ale ty si mojím silným útočišťom.</li>
      <li>Nech sú moje ústa naplnené tvojou chválou, každý deň tvojou nádherou.</li>
      <li>Neodvrhni ma v čase staroby; neopusti ma, keď zhynie moja sila.</li>
      <li>Lebo moji nepriatelia hovorili proti mne zlé, a tí, ktorí strežú moju dušu, sa spolu radili.</li>
      <li>a hovorili: Bôh ho opustil; hoňte a chyťte ho, lebo niet toho, kto by ho vytrhnul.</li>
      <li>Bože nevzdiaľuj sa odo mňa! Môj Bože, ponáhľaj sa mi na pomoc!</li>
      <li>Nech sa hanbia a zhynú, ktorí útočia na moju dušu! Nech sa pokryjú hanbou a studom ako rúchom tí, ktorí hľadajú moje zlé.</li>
      <li>Ale ja budem vždycky čakať a budem pridávať ku všetkej tvojej chvále chválu.</li>
      <li>Moje ústa budú rozprávať tvoju spravedlivosť, každého dňa tvoje spasenie, lebo neznám tomu počtu.</li>
      <li>Prijdem v hrdinskej sile Pána Hospodina; budem pripomínať tvoju spravedlivosť, len teba samého.</li>
      <li>Bože, učil si ma od mojej mladosti, a až doteraz zvestujem tvoje divy.</li>
      <li>A tak až do staroby a do šedín, ó, Bože, ma neopusti, dokiaľ neoznámim svojmu pokoleniu tvojho ramena a každému, ktoré prijde, tvojej hrdinskej sily.</li>
      <li>A tvoja spravedlivosť, ó, Bože, sahá až na výsosť. Ktože je rovný tebe, Bože, ktorý činíš také veľké veci?!</li>
      <li>Ty, ktorý si nám bol dal vidieť mnohé a veľké súženia a zlé veci, zase nás oživíš a zase nás vyvedieš z priepastí zeme.</li>
      <li>Rozmnožíš moju veľkosť a obrátiac sa potešíš ma.</li>
      <li>A ja ťa tiež budem chváliť na harfe, tvoju pravdu, môj Bože! Budem ti spievať žalmy pri citare, Svätý Izraelov!</li>
      <li>Moje rty budú plesať, lebo ti budem spievať žalmy, i moja duša, ktorú si vykúpil.</li>
      <li>I môj jazyk bude každý deň rozprávať o tvojej spravedlivosti, lebo sa budú hanbiť, lebo rumenieť budú tí, ktorí hľadajú moje zlé.</li>
    </ol>
  </li>
  <li>
    <ol>
      <li>Šalamúnov. Bože, svoje súdy daj kráľovi a svoju spravedlivosť synovi kráľovmu,</li>
      <li>aby súdil tvoj ľud v spravedlivosti a tvojich biednych múdrym súdom.</li>
      <li>Vtedy donesú vrchy ľudu pokoj i vŕšky v spravedlivosti.</li>
      <li>Bude súdiť biednych z ľudu, pomôže synom biedneho a rozdrtí utláčateľa.</li>
      <li>Budú sa ťa báť, kým len bude slnce, a dokiaľ bude trvať mesiac, pokolenie pokolení.</li>
      <li>Sostúpi jako dážď na pôkos a jako tichý dážď hojný, kropiaci zem.</li>
      <li>Za jeho dní bude kvitnúť spravedlivý, a bude veľký pokoj, kým len bude trvať mesiac.</li>
      <li>A bude panovať od mora po more a od rieky až po konce zeme.</li>
      <li>Pred ním sa budú skláňať obyvatelia pustín, a jeho nepriatelia budú lízať prach.</li>
      <li>Kráľovia Taršíša a ostrovov donesú pôcty; kráľovia zo Šéby a Sáby budú obetovať dary.</li>
      <li>A budú sa mu klaňať všetci kráľovia; všetky národy mu budú slúžiť.</li>
      <li>Lebo vytrhne chudobného, volajúceho, a biedneho a toho, kto nemá spomocníka.</li>
      <li>Zľutuje sa nad slabým a chudobným a duše chudobných spasí.</li>
      <li>Vykúpi ich dušu z útisku a z násilia, a ich krv je drahá v jeho očiach.</li>
      <li>A budú žiť a budú mu dávať zlato zo Šéby, a vždy sa budú modliť za neho. Žehnať ho budú každého dňa.</li>
      <li>Bude hojnosť obilia v zemi hore na temeni vrchov; jeho úroda bude šumieť ako Libanon, a ľudia z mesta budú kvitnúť ako bylina zeme.</li>
      <li>Jeho meno bude na veky; dokiaľ trvá slnce, bude trvať i jeho meno. Ľudia sa ním budú žehnať; všetky národy ho budú blahoslaviť.</li>
      <li>Nech je požehnaný Hospodin Bôh, Bôh Izraelov, ktorý sám jediný činí divy.</li>
      <li>A nech je požehnané meno jeho slávy až na veky! A nech je celá zem naplnená jeho slávou! Ameň, ameň.</li>
      <li>Tým sa končia modlitby Dávida, syna Izaiho.</li>
    </ol>
  </li>
  <li>
    <ol>
      <li>Žalm Azafov. Áno, dobrý je Bôh Izraelovi, tým, ktorí sú čistého srdca.</li>
      <li>Ale mne by sa bez mála boly pošinuly nohy, a už len málo chýbalo, a boly by sa klzly moje kroky.</li>
      <li>Lebo som závidel bláznom vidiac pokoj a blaho bezbožných.</li>
      <li>Lebo nemajú trápenia do svojej smrti, a ich brucho je vytučené.</li>
      <li>V únavnej práci jako iný smrteľný človek nie sú ani nie sú bití údermi spolu s inými ľuďmi.</li>
      <li>Preto je pýcha ich nákrčníkom, a jako sa niekto odieva rúchom, tak sa oni odievajú ukrutnosťou.</li>
      <li>Ich oko vyzerá z tuku; majú hojnosť všetkého nad pomyslenie srdca.</li>
      <li>Rozpustile sa rúhajú a hovoria v zlobe o útisku; s vysoka hovoria.</li>
      <li>Staväjú svoje ústa proti nebesiam, a ich jazyk chodí po zemi.</li>
      <li>Preto sa sem vracia jeho ľud, a keď sa im vytláča plno vody,</li>
      <li>hovoria: Ako môže o tom vedieť Bôh? A či je vôbec u Najvyššieho vedomosť?</li>
      <li>Hľa, títo bezbožníci a bezpečne žijúci na svete, nadobúdajú majetku!</li>
      <li>Nuž tedy je to daromné, že čistím svoje srdce od zlého a umývam svoje ruky v nevine,</li>
      <li>keď som pri tom bitý údermi každý deň a káraný každého rána.-</li>
      <li>Keby som povedal: Budem tak rozprávať, hľa, zaprel by som pokolenie tvojich synov.</li>
      <li>A zase, keď som to chcel vystihnúť rozumom, videlo sa mi to trudným.</li>
      <li>Až keď som vošiel so svätýň silného Boha, vtedy som porozumel, aký bude ich koniec.</li>
      <li>Áno, postavil si ich na klzkých miestach, a spôsobíš to, aby sa zrútili na hromadu.</li>
      <li>Ako bývajú razom obrátení na púšť! Miznú a hynú od hrôz.</li>
      <li>Ako snom, keď sa niekto prebudí, tak ty, ó, Pane, keď sa zobudíš, pohŕdneš ich obrazom.</li>
      <li>Keď sa preto rozhorčovalo moje srdce, a bodalo ma v ľadvinách,</li>
      <li>bol som bez rozumu a nevedel som; jako čo hovädá nerozumejú ničomu, taký som bol u teba.</li>
      <li>A však som bol vždycky s tebou, lebo si ma pojal za moju pravú ruku.</li>
      <li>Veď ma podľa svojej rady a potom ma vezmi do svojej slávy.</li>
      <li>Koho by som mal na nebi? A popri tebe nemám v nikom záľuby na zemi!</li>
      <li>Moje telo i moje srdce hynie, ale skalou môjho srdca a mojím dielom je Bôh na veky.</li>
      <li>Lebo hľa, všetci tí, ktorí sa vzďaľujú od teba, zahynú! Vytneš každého, kto cudzoloží odchádzaním od teba.</li>
      <li>Ale mne je dobre blížiť sa Bohu. Pána Hospodina som učinil svojím útočišťom, aby som, Pane, rozprával všetky tvoje skutky.</li>
    </ol>
  </li>
  <li>
    <ol>
      <li>Vyučujúci Azafov. Prečo si nás, ó, Bože, zavrhol na večnosť? Prečo je roznietený tvoj hnev na stádo tvojej pastvy?</li>
      <li>Rozpamätaj sa na svoje shromaždenie, ktoré si tam dávno kúpil, na prútok svojho dedičstva, ktorý si vykúpil, na vrch Sion, toď, na ktorom bývaš.</li>
      <li>Povznes svoje kroky k večným rozvaleninám. Všetko zkazil nepriateľ v svätyni!</li>
      <li>Tvoji protivníci revali prostred tvojho slávnostného shromaždenia. Urobili svoje odznaky odznakmi.</li>
      <li>Zdalo sa to tak, ako keď ľudia do vysoka sa zaháňajúc toporami tnú do húšte stromovia.</li>
      <li>A teraz dovedna tlčú jej rezby sekerami a obuchmi.</li>
      <li>Podpálili tvoju svätyňu; zrútiac ho na zem poškvrnili príbytok tvojho mena.</li>
      <li>Hovoria vo svojom srdci: Vyhubme ich všetkých dovedna! Popálili všetky shromaždištia silného Boha v zemi.</li>
      <li>Nevidíme svojich odznakov; už nieto proroka, ani nieto medzi nami toho, kto by vedel, dokedy to bude trvať.</li>
      <li>Dokedy, ó, Bože, bude potupovať protivník? Či sa na veky bude rúhať nepriateľ tvojmu menu?</li>
      <li>Prečo uťahuješ zpät svoju ruku a svoju pravicu? Vytiahni ju zo svojho lona a učiň koniec!</li>
      <li>Avšak ty, Bože, si mojím Kráľom od dávna, ktorý pôsobíš nové a nové spasenie prostred zeme.</li>
      <li>Ty si vo svojej sile rozdelil more; skrúšil si hlavy drakom na vodách.</li>
      <li>Ty si roztrieskal hlavy leviatána; dal si ho za pokrm ľudu na púšti.</li>
      <li>Ty si roztvoril prameň a potok. Ty si vysušil rieky trvalého toku.</li>
      <li>Tvoj je deň, tvoja je i noc; ty si pripravil svetlo i slnko.</li>
      <li>Ty si postavil všetky hranice zeme; leto a zimu si ty utvoril.</li>
      <li>Rozpomeň sa na to, že nepriateľ hanobil Hospodina, a bláznivý ľud sa rúhal tvojmu menu.</li>
      <li>Nedaj zveri duše svojej hrdličky; nezbudni navždy na život svojich biednych.</li>
      <li>Pohliadni na smluvu, lebo i najtmavšie kúty zeme sú plné peleší ukrutnosti.</li>
      <li>Nech neodchádza zpät utlačený zahanbený; biedni a chudobní nech chvália tvoje meno.</li>
      <li>Povstaň, ó, Bože, a rozrieš svoju pravotu! Rozpomeň sa na svoje pohanenie, ktoré sa ti deje od blázna každý deň.</li>
      <li>Nezabudni na hlas svojich protivníkov, na hrmot tých, ktorí povstávajú proti tebe, a ktorý vystupuje neprestajne.</li>
    </ol>
  </li>
  <li>
    <ol>
      <li>Náčelníkovi speváckeho sboru jako: Nezahub! Žalm Azafov. Pieseň.</li>
      <li>Oslavujeme ťa, Bože, oslavujeme. A že je blízke tvoje meno, o tom rozprávajú tvoje divy.</li>
      <li>Lebo si povedal: Keď prijde uložený čas, ja budem súdiť spravedlivo.</li>
      <li>Keď sa rozplýva zem a hrôzou všetci jej obyvatelia, vtedy ja postavím jej stĺpy tak, aby stály. Sélah.</li>
      <li>Hovorím bláznom: Nebláznite! A bezbožníkom: Nepozdvihujte rohu!</li>
      <li>Nepozdvihujte proti Najvyššiemu svojho rohu! Nehovorte tvrdošijne!</li>
      <li>Lebo nie od východu ani od západu ani nie od púšte prichádza povýšenie.</li>
      <li>Ale Bôh, sudca, jedného ponižuje a druhého povyšuje.</li>
      <li>Lebo kalich je v ruke Hospodinovej, a víno sa v ňom pení: je plný miešaného, a bude nelievať z neho, ba ešte i jeho kvasnice vysrkajú a vypijú všetci bezbožníci zeme.</li>
      <li>Ale ja budem zvestovať skutky Pánove na veky; spievať budem Bohu Jakobovmu žalmy.</li>
      <li>A poutínam všetky rohy bezbožníkov; vyvýšené budú rohy spravedlivého.</li>
    </ol>
  </li>
  <li>
    <ol>
      <li>Náčelníkovi speváckeho sboru na neginót. Žalm Azafov. Pieseň.</li>
      <li>Bôh je známy v Judsku; jeho meno je veľké v Izraelovi.</li>
      <li>V Sáleme povstal jeho stán, a jeho bydlisko bolo položené na Sione.</li>
      <li>Tam polámal ohnivé šípy lučišťa, štít a meč, i vojnu. Sélah.</li>
      <li>Svetlý si ty a nádherný, prichádzajúci od vrchov koristi.</li>
      <li>Olúpení sú mužovia udatného srdca; usnuli svojím spánkom, a niktorí mužovia silní nenašli svojich rúk.</li>
      <li>Od tvojho žehrania, Bože Jakobov, tvrde usnul i voz i kôň.</li>
      <li>Ty si strašný, ty, a kto by obstál pred tvojou tvárou, keď sa zapáli tvoj hnev?!</li>
      <li>Keď dávaš z neba čuť rozsudok, zem sa bojí a tíchne,</li>
      <li>vtedy, keď povstáva Bôh, aby súdil, aby spasil všetkých pokorných zeme. Sélah.</li>
      <li>Lebo i prudký hnev človeka ťa musí chváliť; a ostatok takých hnevom opášeš.</li>
      <li>Sľubujte Hospodinovi, svojmu Bohu, sľuby a plňte ich, všetci, ktorí ste vôkol neho! Nech donášajú Prehroznému dary.</li>
      <li>On odníma ducha kniežatám; je strašný kráľom zeme.</li>
    </ol>
  </li>
  <li>
    <ol>
      <li>Náčelníkovi speváckeho sboru. Na nápev Jedutúov. Azafov. Žalm.</li>
      <li>Môj hlas sa nesie k Bohu, a kričím; volám hlasom k Bohu a prosím, žeby ma počul.</li>
      <li>V deň svojho súženia hľadám Pána; vnoci sa vystiera moja ruka po ňom bez ustania; moja duša sa nechce dať potešiť.</li>
      <li>Rozpomínam sa na Boha a úpim; rozmýšľam, a môj duch nyje. Sélah.</li>
      <li>Držíš víčka mojich očí, aby som neusnul. Som taký zbitý, že nemôžem hovoriť.</li>
      <li>Myslím na dni od dávna, na roky minulých vekov.</li>
      <li>Rozpomínam sa na svoje spevy pri hudbe vnoci. Rozmýšľam vo svojom srdci, a môj duch zkúma,</li>
      <li>či ozaj Pán zavrhne na veky a či už viacej nikdy nepreukáže dobrotivosti?</li>
      <li>Či je už navždy koniec jeho milosti? Či prestalo slovo na pokolenie a pokolenie?</li>
      <li>Či sa len zabudol silný Bôh zľutovať? Či zavrel v hneve svoje milosrdenstvo? Sélah.</li>
      <li>A povedal som: To je moja nemoc. Ale zmeniť to môže pravica Najvyššieho.</li>
      <li>Rozpomínať sa budem na skutky Hospodinove. Istotne sa budem rozpomínať na tvoje zázraky, ktoré si činil od dávna.</li>
      <li>Premýšľam o každom tvojom skutku, a budem uvažovať o všetkých tvojich činoch.</li>
      <li>Bože, tvoja cesta je svätá. Kde kto je silným Bohom velikým, ako je Bôh?!</li>
      <li>Ty si ten silný Bôh, ktorý činíš zázraky. Dal si znať svoju silu medzi národami.</li>
      <li>Vykúpil si svoj ľud ramenom, synov Jakobových a Jozefových. Sélah.</li>
      <li>Videly ťa vody, Bože, videly ťa vody a chvely sa; áno, triasly sa hlbiny.</li>
      <li>Lialy sa vody oblakov; nebesia vydaly hrmot, a tvoje šípy lietaly sem a ta.</li>
      <li>Zvuk tvojho hromu rachotil na nebeskej okruhline; blesky osvecovaly okruh zeme; nepokojila a triasla sa zem.</li>
      <li>Tvoja cesta viedla cez more a tvoje chodníky veľkými vodami, a nebolo znať tvojich šľapají.</li>
      <li>Vodil si svoj ľud ako stádo rukou Mojžiša a Árona.</li>
    </ol>
  </li>
  <li>
    <ol>
      <li>Vyučujúci. Azafov. Môj ľude, nože počuj môj zákon! Nakloňte svoje ucho k rečiam mojich úst.</li>
      <li>Otvorím svoje ústa v podobenstve; budem rozprávať záhadné veci, tajné od pradávna.</li>
      <li>To, čo sme počuli a čo sme poznali, a čo nám naši otcovia rozprávali.</li>
      <li>Nezatajíme toho pred ich synmi rozprávajúc budúcemu pokoleniu chvály Hospodinove, jeho silu a jeho divy, ktoré činil.</li>
      <li>Postavil svedoctvo v Jakobovi a zákon položil v Izraelovi, o ktorých veciach prikázal našim otcom, aby ich oznámili svojim synom,</li>
      <li>aby poznali budúce pokolenie, synovia, ktorí sa narodia, aby aj tí povstali a rozprávali to svojim synom,</li>
      <li>aby složili svoju nádej v Bohu a nezabudli na skutky silného Boha, ale aby ostríhali jeho prikázania,</li>
      <li>a aby neboli jako ich otcovia, pokolenie odpadlícke a spurné, pokolenie, ktoré neupravilo svojho srdca poslúchať Hospodina a ktorého duch nebol verný voči silnému Bohu.</li>
      <li>Synovia Efraimovi, ozbrojenci, strelci z luku, obrátili sa zpät v deň boja.</li>
      <li>Nezachovali smluvy Božej a vzpečovali sa chodiť v jeho zákone.</li>
      <li>Zabudli na jeho činy a na jeho divy, ktoré im ukázal.</li>
      <li>Pred ich otcami činil zázraky, v Egyptskej zemi, na poli Coana.</li>
      <li>Rozdelil more a previedol ich a postavil vody jako nejakú hromadu.</li>
      <li>Viedol ich vodne v oblaku a každej noci vo svetle ohňa.</li>
      <li>Roztrhol skaly na púšti a napájal ich hojne jako z nejakých hlbín.</li>
      <li>Vyviedol potoky zo skaly a učinil to, aby tiekly vody jako rieky.</li>
      <li>A zase len hrešili proti nemu, aby popudzovali Najvyššieho na vypráhlej púšti.</li>
      <li>A pokúšali silného Boha vo svojom srdci žiadajúc pokrm, po chuti svojej duše;</li>
      <li>Hovorili proti Bohu a vraveli: Či bude môcť silný Bôh pripraviť stôl na púšti?</li>
      <li>Hľa, uderil skalu, a tiekly vody, a lialy sa potoky. - Či bude môcť dať i chlieb? Či vystanoví svojmu ľudu mäso?</li>
      <li>Preto počujúc to Hospodin rozhneval sa, a oheň sa zapálil proti Jakobovi, a tiež i hnev vystúpil proti Izraelovi;</li>
      <li>pretože neverili Bohu a nenadejali sa na jeho spasenie,</li>
      <li>hoci bol rozkázal oblakom shora a otvoril dvere nebies</li>
      <li>a dal, aby na nich pršala manna, aby jedli, a dal im nebeské zbožie.</li>
      <li>Chlieb mocných jedol obyčajný človek; poslal im potravy do sýtosti.</li>
      <li>Dal, aby vial východný vietor na nebi, a svojou mocou hnal poludniak</li>
      <li>a dal to, aby na nich pršalo mäso jako prach a okrýdlení vtáci jako piesok morí.</li>
      <li>Spustil ich doprostred jeho tábora, všade vôkol jeho príbytkov.</li>
      <li>A tak jedli a nadmier sa nasýtili, a doniesol im, čo si žiadali.</li>
      <li>Ale ešte sa neboli utiahli od ukájania svojej žiadosti, a kým ešte bol ich pokrm v ich ústach,</li>
      <li>vystúpil hnev Boží proti nim a pobil mnohých zpomedzi ich tučných a vybraných Izraelových zohnul k zemi.</li>
      <li>Pri tom pri všetkom ešte vždy hrešili a neverili jeho divom.</li>
      <li>A tak ukončieval ich dni v márnosti a ich roky v desivom strachu.</li>
      <li>A zase, keď ich pobíjal, a hľadali ho a navrátiac sa hľadali silného Boha skoro za svitu</li>
      <li>a keď sa rozpomínali, že Bôh je ich skalou a silný Bôh najvyšší ich vykupiteľom,</li>
      <li>hoci ho klamali svojimi ústy a luhali mu svojím jazykom,</li>
      <li>a ich srdce nebolo úprimné pred ním, ani neboli verní v jeho smluve,</li>
      <li>on súc milosrdný odpúšťal ich neprávosti a nezahubil a mnoho ráz odvrátil svoj hnev a nezobudil všetkej svojej prchlivosti.</li>
      <li>Pamätal, že sú telo, vietor, ktorý ta ide a nevráti sa.</li>
      <li>Koľko ráz ho dráždili na púšti, pôsobili mu bolesť na pustine!</li>
      <li>A znova a znova pokúšali silného Boha a Svätému Izraelovmu vymeriavali hranice.</li>
      <li>Nepamätali na jeho ruku, na deň, ktorého ich vyslobodil zo súženia,</li>
      <li>ako činil v Egypte svoje znamenia a svoje čudesá na poli Coana.</li>
      <li>A obrátil ich rieky na krv aj potoky, takže nemohli piť.</li>
      <li>Poslal na nich smesicu, žižaly, ktorá ich žrala, a žaby, ktoré ich hubily.</li>
      <li>A dal ich úrodu chrústom a ich únavnú prácu koníkom.</li>
      <li>Zbil ich vinič hrádom a ich sykomory ľadom.</li>
      <li>Vydal ich hovädá hrádu na pospas a ich dobytok bleskom hromu.</li>
      <li>Poslal na nich páľu svojeho hnevu, prchlivosť, zúrivosť a súženie pustiac na nich zlých anjelov.</li>
      <li>Spravil svojemu hnevu cestu, neušetril ich duše od smrti a ich statok vydal napospas moru.</li>
      <li>A pobil všetko prvorodené v Egypte, prvotiny sily v stánoch Chámových.</li>
      <li>A dal to, aby sa rušal jeho ľud ako stádo oviec, a viedol ich ako stádo po púšti.</li>
      <li>Vodili ich v bezpečnosti, a nestrachovali sa, ale ich nepriateľov pokrylo more.</li>
      <li>A tak ich doviedol k hranici svojej svätosti, k tomu vrchu, ktorý si dobyla jeho pravica.</li>
      <li>Vyhnal národy zpred ich tvári a dajúc losovať vymeral im dedičstvo povrazom a dal, aby v ich stánoch bývaly pokolenia Izraelove.</li>
      <li>Ale oni pokúšali a dráždili Boha, Najvyššieho, a neostríhali jeho svedoctiev,</li>
      <li>ale sa obrátili zpät a robili neverne jako ich otcovia; zvrhli sa jako klamné lučište.</li>
      <li>A popudzovali ho svojimi výšinami a svojimi rytinami ho roznecovali k žiarlivosti.</li>
      <li>Počul to Bôh a rozhneval sa a veľmi si zošklivil Izraela.</li>
      <li>A opustil príbytok v Síle zavrhnúc ho, stán, v ktorom býval medzi ľuďmi.</li>
      <li>A ta dal svoju silu do zajatia a svoju okrasu do ruky protivníka.</li>
      <li>Vydal svoj ľud pod meč a rozhneval sa na svoje dedičstvo.</li>
      <li>Jeho mládencov požral oheň, a jeho panny neboly chválené.</li>
      <li>Jeho kňazi padli od meča, a jeho vdovy neplakaly.</li>
      <li>Potom sa prebudil Pán ako zo sna, jako hrdina, ktorý veselo vykrikuje od vína,</li>
      <li>a zbil svojich protivníkov v tyle; dal im za údel večnú potupu.</li>
      <li>Opovrhol stánom Jozefovým a nevyvolil pokolenia Efraimovho,</li>
      <li>ale vyvolil pokolenie Júdovo, vrch Sion, ktorý miluje.</li>
      <li>A vystavil svoju svätyňu jako hrdé miesta vysoké, jako zem, ktorú založil tak, aby trvala na veky.</li>
      <li>A vyvolil si Dávida, svojho služobníka, a vzal ho od ovčích chlievov,</li>
      <li>odtiaľ ako chodil za brezými ovcami, a zaviedol ho, aby pásol Jakoba, jeho ľud, a Izraela, jeho dedičstvo.</li>
      <li>A pásol ich v celej úprimnosti svojho srdca a vodil ich so zvláštnou opatrnosťou svojich rúk.</li>
    </ol>
  </li>
  <li>
    <ol>
      <li>Žalm Azafov. Bože, pohania vtrhli do tvojho dedičstva; poškvrnili chrám tvojej svätosti. Obrátili Jeruzalem na hromadu rumov.</li>
      <li>Dali mŕtve telá tvojich služobníkov za pokrm nebeským vtákom, telá tvojich svätých zemskej zveri.</li>
      <li>Vyliali ich krv ako vodu okolo Jeruzalema, a nebolo toho, kto by pochoval.</li>
      <li>Stali sme sa potupou svojim súsedom, posmechom a útržkou tým, ktorí sú vôkol nás.</li>
      <li>Až dokedy sa budeš hnevať, Hospodine? Či len na veky? Dokedy bude horieť tvoja žiarlivosť ako oheň?</li>
      <li>Vylej svoj prchký hnev na národy, ktoré ťa neznajú, a na kráľovstvá, ktoré nevzývajú tvojho mena,</li>
      <li>lebo zjedajú Jakoba a pustošia jeho obydlie.</li>
      <li>Nepamätaj nám na neprávosti našich predkov. Nech nás rýchle predídu tvoje milosrdenstvá, lebo sme veľmi zbiedení.</li>
      <li>Pomôž nám, Bože nášho spasenia, pre slávu svojho mena a vytrhni nás a prikry naše hriechy pre svoje meno!</li>
      <li>Prečo majú hovoriť pohania: Kdeže je ich Bôh?! Nech sa pozná medzi pohanmi, pred našimi očami, pomsta za krv tvojich služobníkov, ktorá bola vyliata.</li>
      <li>Nech prijde pred tvoju tvár vzdychanie väzňa! Podľa veľkosti moci svojho ramena učiň to, že by zbudlo zo synov smrti.</li>
      <li>A odplať našim súsedom sedemnásobne do ich lona za ich potupu, ktorou ťa potupovali, Pane!</li>
      <li>Ale my, tvoj ľud a stádo tvojej pastvy, ťa budeme chváliť na veky, z pokolenia na pokolenie budeme rozprávať tvoju chválu.</li>
    </ol>
  </li>
  <li>
    <ol>
      <li>Náčelníkovi speváckeho sboru. Na nápev: Ľalie. Svedoctvo. Žalm Azafov.</li>
      <li>Pastieru Izraelov, prosíme, nakloň svoje ucho! Ty, ktorý šetrne vodíš Jozefa jako stádo, ktorý tróniš na cherubínoch, zaskvej sa!</li>
      <li>Pred Efraimom, Benjaminom a Manassesom zobuď svoju hrdinskú silu a poď nám na záchranu!</li>
      <li>Ó, Bože, navráť nás a daj svietiť svojej tvári, a budeme spasení!</li>
      <li>Hospodine, Bože Zástupov, až dokedy budeš horieť hnevom na modlitbu svojho ľudu?</li>
      <li>Kŕmiš ich chlebom sĺz a napájaš ich slzami z vedra.</li>
      <li>Učinil si nás našim súsedom predmetom sváru, a naši nepriatelia sa nám smejú medzi sebou.</li>
      <li>Bože Zástupov, navráť nás a daj svietiť svojej tvári, a budeme spasení!</li>
      <li>Vinič si preniesol z Egypta; zahnal si pohanov a zasadil si ho.</li>
      <li>Upratal si pred ním a dal si, aby zapustil svoje korene a naplnil zem.</li>
      <li>Jeho tôňa pokryla vrchy, a jeho révy narástly jako cedry silného Boha.</li>
      <li>Vyhnal svoje letorasty až k moru a svoje výhonky až k veľkej rieke.</li>
      <li>Prečo si rozboril jeho ohrady, aby ho všetci, ktorí idú cestou, otrhávali?</li>
      <li>Rozrýva ho diviak z lesa, a spása ho poľná zver.</li>
      <li>Bože Zástupov, navráť sa, prosíme! Pohliadni z nebies a vidz a navštív tento vinič!</li>
      <li>Zaštíť, čo sadila tvoja pravica, i mládnik, ktorý si zmocnil pre seba.</li>
      <li>Vinič je spálený ohňom, srezaný; hynú od žehrania tvojej tvári.</li>
      <li>Nech je tvoja ruka nad mužom tvojej pravice, nad synom človeka, ktorého si zmocnil pre seba.</li>
      <li>A neuhneme zpät od teba, obživ nás, a budeme vzývať tvoje meno.</li>
      <li>Hospodine, Bože Zástupov, navráť nás! Daj svietiť svojej tvári a budeme spasení!</li>
    </ol>
  </li>
  <li>
    <ol>
      <li>Náčelníkovi speváckeho sboru. Na nápev: Gitťanka. Azafov.</li>
      <li>Plesajte Bohu, našej sile! Pokrikujte radostne Bohu Jakobovmu.</li>
      <li>Vezmite žaltár a dajte bubon, citaru ľúbych zvukov i s harfou!</li>
      <li>Trúbte na trúbu na novmesiac, na splnmesiac, v deň nášho sviatku.</li>
      <li>Lebo je to ustanovením Izraelovi, poriadkom Boha Jakobovho.</li>
      <li>Dal to na svedoctvo v Jozefovi, keď bol vyšiel proti Egyptskej zemi, kde som počúval jazyk, ktorého som neznal.</li>
      <li>Povedal: Oprostím jeho plece zpod bremena; jeho ruky prejdú ta od murárskej nádoby.</li>
      <li>Volal si v súžení, a vytrhnul som ťa; ohlásil som sa ti zo skrýše hromu; zkúšal som ťa pri vodách sváru. Sélah.</li>
      <li>Povedal som: Počuj, môj ľude, a dám ti svedoctvo, tebe, Izraelu, ak ma chceš počuť.</li>
      <li>Nebude u teba cudzieho boha, ani sa nebudeš klaňať bohu cudziny.</li>
      <li>Ja som Hospodin, tvoj Bôh, ktorý som ťa vyviedol z Egyptskej zeme. Otvor svoje ústa na široko, a naplním ich.</li>
      <li>Ale môj ľud neposlúchol môjho hlasu, a Izrael sa mi nechcel poddať.</li>
      <li>A preto som ho pustil, aby robili podľa námyslu svojho srdca, aby chodili podľa svojich rád.</li>
      <li>Ó, keby ma bol počúval môj ľud! Keby bol Izrael chodil po mojich cestách!</li>
      <li>Len ešte málo, a bol by som zohol ich nepriateľov a obrátil svoju ruku na ich protivníkov.</li>
      <li>Tí, ktorí nenávidia Hospodina, boli by sa mu lichotne korili, a ich čas by bol trval až na veky.</li>
      <li>Bol by ich krmil jadrom pšenice. A bol by som ťa sýtil medom zo skaly.</li>
    </ol>
  </li>
  <li>
    <ol>
      <li>Žalm Azafov. Bôh stojí v shromaždení silného Boha; súdi v strede bohov</li>
      <li>a hovorí: Dokedy budete súdiť nespravedlivo a hľadieť na osobu bezbožných? Sélah.</li>
      <li>Súďte chudobného a sirotu podľa pravdy; vyhláste biedneho a núdzneho za spravedlivého!</li>
      <li>Vyprostite chudobného a biedneho, vytrhnite ho z ruky bezbožníkov!</li>
      <li>Ale nevedia ani nerozumejú; chodia vo tme; pohybujú sa všetky základy zeme.</li>
      <li>Ja som bol povedal: Bohovia ste a synovia Najvyššieho vy všetci.</li>
      <li>Avšak zomriete jako iný človek a padnete jako jeden z kniežat.</li>
      <li>Povstaň, ó, Bože, súď zem, lebo ty budeš dediť medzi všetkými národami.</li>
    </ol>
  </li>
  <li>
    <ol>
      <li>Pieseň. Žalm Azafov.</li>
      <li>Nemlč, ó, Bože, nerob sa, jako keby si nepočul, a nebuď ticho, silný Bože!</li>
      <li>Lebo hľa, tvoji nepriatelia sa búria, a tí, ktorí ťa nenávidia, dvíhajú hlavu.</li>
      <li>Snujú ľstivú radu proti tvojmu ľudu a radia sa proti tým, ktorých ty kryješ.</li>
      <li>Hovoria: Poďte, vyhubme ich, aby prestali byť národom, aby sa viacej nespomínalo meno Izraelovo.</li>
      <li>Lebo sa uradili spolu jako jedno srdce; urobili smluvu proti tebe,</li>
      <li>stány Edomove a Izmaeliti, Moáb a Hagrovia,</li>
      <li>Gebal, Ammon a Amalech, Filištea s obyvateľmi Týru.</li>
      <li>Aj Assúr sa pripojil k nim; stali sa ramenom synov Lota. Sélah.</li>
      <li>Učiň im ako Midianovi, jako Siserovi, jako Jabinovi pri potoku Kíšone.</li>
      <li>Boli zahladení v En-dore a stali sa hnojivom zemi.</li>
      <li>Nalož s nimi, s ich vodcami jako s Orébom a Zeebom, jako s Zebachom a Calmunnom, so všetkými ich kniežatami,</li>
      <li>ktorí povedali: Dobyme si dedične príbytky Božie!</li>
      <li>Môj Bože, daj, aby boli jako smeti krútňavy, jako posekané steblie pred vetrom.</li>
      <li>Ako čo oheň spaľuje les, a jako plameň zapaľuje a trávi vrchy,</li>
      <li>tak ich stíhaj svojou víchricou a svojou búrkou ich predes!</li>
      <li>Naplň ich tvár hanbou, aby hľadali tvoje meno, Hospodine!</li>
      <li>Nech sa hanbia a desia na večné veky, nech rumenejú hanbou a zahynú,</li>
      <li>a tak nech poznajú, že ty, ktorého meno je Hospodin, si sám Najvyšším Pánom nad celou zemou.</li>
    </ol>
  </li>
  <li>
    <ol>
      <li>Náčelníkovi speváckeho sboru. Na nápev: Gitťanka. Synov Kórachových. Žalm.</li>
      <li>Aké milé sú tvoje príbytky, Hospodine Zástupov!</li>
      <li>Práhne, i hynie moja duša túžbou po sieňach Hospodinových. Moje srdce a moje telo plesajú oproti silnému Bohu živému.</li>
      <li>Ešte len aj vrabec najde dom a lastovička sebe hniezdo, v ktorom složí svoje mláďatá, tvoje oltáre, Hospodine Zástupov, môj Kráľu a môj Bože!</li>
      <li>Blahoslavení sú tí, ktorí bývajú v tvojom dome; tí ťa budú večne chváliť. Sélah.</li>
      <li>Blahoslavený človek, ktorý má svoju silu v tebe; blahoslavení, v ktorých srdci sú urovnané cesty.</li>
      <li>Tí, ktorí idú dolinou Plaču, pokládajú si ju za prameň, i včasný dážď ju pokrýva rôznym požehnaním.</li>
      <li>Idú od sily k sile a ukazujú sa pred Bohom na Sione.</li>
      <li>Hospodine, Bože Zástupov, čuj moju modlitbu, pozoruj, Bože Jakobov! Sélah.</li>
      <li>Ty, náš štítu, vidz, ó, Bože, a pohliadni na tvár svojho pomazaného!</li>
      <li>Lebo lepší je deň v tvojich dvoroch než inde tisíc. Radšej volím sedieť na prahu v dome svojho Boha než bývať v stánoch bezbožnosti.</li>
      <li>Lebo Hospodin Bôh je slncom a štítom. Ľúbeznosť a slávu udieľa Hospodin. Neodoprie ničoho dobrého tým, ktorí chodia v úprimnosti.</li>
      <li>Hospodine Zástupov, blahoslavený človek, ktorý sa nadeje na teba!</li>
    </ol>
  </li>
  <li>
    <ol>
      <li>Náčelníkovi speváckeho sboru. Synov Kórachových. Žalm.</li>
      <li>Hospodine, ty si bol kedysi láskavý na svoju zem; priviedol si zpät zajatých Jakobových.</li>
      <li>Odpustil si neprávosť svojho ľudu, prikryl si každý ich hriech. Sélah.</li>
      <li>Odpratal si všetku svoju prchlivosť; odvrátil si sa od pále svojho hnevu.</li>
      <li>Navráť sa zase k nám, Bože našeho spasenia, a učiň prietrž svojmu hnevu proti nám!</li>
      <li>Či sa len na veky budeš hnevať na nás? Či budeš preťahovať svoj hnev na pokolenie a pokolenie?</li>
      <li>Či nás ty zase neobživíš? Aby sa tvoj ľud zase radoval v tebe?</li>
      <li>Ukáž nám, Hospodine, svoju milosť a daj nám svoje spasenie!</li>
      <li>Chcem počuť, čo hovorí silný Bôh Hospodin. Lebo isteže hovorí pokoj svojmu ľudu a svojim svätým, len aby sa zase nenavracovali k bláznovstvu.</li>
      <li>Áno, blízke je jeho spasenie tým, ktorí sa ho boja, aby prebývala sláva v našej zemi.</li>
      <li>Milosť a pravda sa stretnú; spravedlivosť a pokoj sa bozkajú.</li>
      <li>Pravda bude pučať zo zeme, a spravedlivosť bude hľadieť z nebies.</li>
      <li>Vtedy aj Hospodin dá dobré, a naša zem vydá svoju úrodu.</li>
      <li>Spravedlivosť pojde popredku, a dobré položí svoje kroky na cestu.</li>
    </ol>
  </li>
  <li>
    <ol>
      <li>Modlitba Dávidova. Nakloň, Hospodine, svoje ucho a vyslyš ma, lebo som biedny a chudobný.</li>
      <li>Ostríhaj moju dušu, lebo si mi dal svoju milosť. Zachráň svojho služobníka, ty, môj Bože, toho, ktorý sa nadeje na teba.</li>
      <li>Zmiluj sa nado mnou, Pane, lebo na teba volám každého dňa.</li>
      <li>Rozveseľ dušu svojho služobníka, lebo k tebe, ó, Pane, pozdvihujem svoju dušu.</li>
      <li>Lebo ty, Pane, si dobrotivý a hotový odpustiť a máš mnoho milosti pre všetkých, ktorí volajú na teba.</li>
      <li>Počuj, Hospodine, moju modlitbu a pozoruj na hlas mojich pokorných prosieb.</li>
      <li>V deň svojho súženia volám na teba, lebo ma vyslýchaš.</li>
      <li>Nieto takého medzi bohmi, jako si ty, ó, Pane, a niet skutkov, ako sú tvoje.</li>
      <li>Všetky národy, ktoré si učinil, prijdú a budú sa klaňať pred tebou, Pane, a budú ctiť tvoje meno.</li>
      <li>Lebo ty si veľký a činíš divy; ty sám jediný si Bôh.</li>
      <li>Vyuč ma, Hospodine, svojej ceste, aby som chodil v tvojej pravde, sústreď moje srdce na bázeň svojho mena.</li>
      <li>Oslavovať ťa budem, Pane, môj Bože, celým svojím srdcom a tvoje meno budem ctiť na veky.</li>
      <li>Lebo tvoja milosť je veľká nado mnou a vytrhol si moju dušu z najhlbšieho pekla.</li>
      <li>Ó, Bože, pyšní povstali proti mne, a hajno násilníkov hľadá moju dušu, a nepredstavili si teba pred seba.</li>
      <li>Ale ty, Pane, si silný Bôh ľútostivý a milosrdný, zhovievajúci, mnohej milosti a pravdy.</li>
      <li>Obráť svoju tvár ku mne a zmiluj sa nado mnou! Daj svojmu služobníkovi svoju silu a zachráň syna svojej dievky!</li>
      <li>Učiň pri mne znamenie na dobré, čo keď uvidia tí, ktorí ma nenávidia, budú sa hanbiť, že ty, Hospodine, si mi pomohol a potešil si ma.</li>
    </ol>
  </li>
  <li>
    <ol>
      <li>Synov Kórachových. Žalm. Pieseň. Jeho základ je na vrchoch svätosti.</li>
      <li>Hospodin miluje brány Siona viacej než všetky príbytky Jakobove.</li>
      <li>Preslávne sú to veci, ktoré sa hovoria o tebe, ó, mesto Božie! Sélah.</li>
      <li>Budem pripomínať tým, ktorí ma znajú, Rahaba a Babylon, hľa, Filišteu a Týrus s Kúšom. Povedia: Tento sa tam narodil.</li>
      <li>A o Sione sa povie: Ten i tamten sa narodil v ňom, a on, Najvyšší, ho upevní.</li>
      <li>Hospodin bude vypočitovať pri popise národov a povie: Tento sa tam narodil. Sélah.</li>
      <li>A speváci jako aj od radosti poskakujúci budú vyznávať: Všetky moje pramene sú v tebe.</li>
    </ol>
  </li>
  <li>
    <ol>
      <li>Pieseň. Žalm synov Kórachových. Náčelníkovi speváckeho sboru na nápev: Nemoc pokoriť. Vyučujúci Hémana Ezrachitského.</li>
      <li>Hospodine, Bože môjho spasenia, vodne i vnoci kričím pred tebou.</li>
      <li>Prosím, nech prijde moja modlitba pred tvoju tvár! Nakloň svoje ucho k môjmu volaniu!</li>
      <li>Lebo moja duša sa nasýtila rôzneho zlého, a môj život sa priblížil ríši smrti.</li>
      <li>Počítaný som medzi tých, ktorí sostupujú do jamy; som ako muž bez vlády.</li>
      <li>Pohodený som medzi mŕtvych; som ako pobití, ležiaci v hrobe, na ktorých sa už viacej nerozpomenieš, a ktorí sú vyťatí od tvojej ruky.</li>
      <li>Položil si ma do najhlbšej jamy, do tmavých miest v hlbinách.</li>
      <li>Tvoja prchlivosť doľahla na mňa, a všetky tvoje vlny sa lámu na mne. Ztrápil si ma. Sélah.</li>
      <li>Vzdialil si mojich známych odo mňa; zošklivil si im ma; som zatvorený a nemôžem vyjsť.</li>
      <li>Moje oko hynie od trápenia; volám na teba, Hospodine, každý deň; vystieram k tebe svoje ruky.</li>
      <li>Či asnáď tým, ktorí pomreli, učiníš zázrak? Alebo azda mŕtvi vstanú, aby ťa chválili? Sélah.</li>
      <li>Či sa bude rozprávať o tvojej milosti v hrobe? O tvojej pravde v zahynutí?</li>
      <li>Či sa bude znať tvoj zázrak vo tme alebo tvoja spravedlivosť v zemi zabudnutia?</li>
      <li>Ale ja, Hospodine, volám k tebe pokorne o pomoc, a za rána ťa predchádza moja modlitba.</li>
      <li>Prečo, ó, Hospodine, zamietaš moju dušu? Prečo skrývaš predo mnou svoju tvár?</li>
      <li>Utrápený som a zomieram od mladosti; nesiem tvoj strach a desím sa bezradný.</li>
      <li>Cezo mňa sa vše valí tvoj rozpálený hnev, a tvoje hrôzy ma ničia.</li>
      <li>Obkľučuje ma to všetko každý deň ako voda; zo všetkých strán sa to spolu hrnie na mňa.</li>
      <li>Vzdialil si odo mňa priateľa a druha; moji známi sú: tma.</li>
    </ol>
  </li>
  <li>
    <ol>
      <li>Vyučujúci žalm od Étana Ezrachitského.</li>
      <li>Na veky budem spievať o rôznej milosti Hospodinovej; od pokolenia do pokolenia budem oznamovať tvoju pravdu svojimi ústami, Pane!</li>
      <li>Lebo som povedal: Milosť sa bude budovať na veky. A čo do nebies, na nich upevníš svoju pravdu, jako si povedal:</li>
      <li>Učinil som smluvu so svojím vyvoleným; prisahal som Dávidovi, svojmu služobníkovi:</li>
      <li>Na veky upevním tvoje semä a vybudujem tvoj trón, aby stál od pokolenia do pokolenia. Sélah.</li>
      <li>A preto budú nebesia oslavovať tvoj zázrak, Hospodine, ovšem tvoju pravdu v shromaždení svätých.</li>
      <li>Lebo kto na nebi môže sa prirovnať Hospodinovi?! Kto je podobný Hospodinovi medzi synmi silných bohov?!</li>
      <li>Bôh je náramne strašný v rade svätých a hrozný nad všetkých vôkol neho.</li>
      <li>Hospodine, Bože Zástupov! kto je ako ty, mocný Hospode? A čo jako tvoja pravda, ktorá je vôkol teba?</li>
      <li>Ty panuješ nad dutím mora; keď sa dvíhajú jeho vlny, ty ich krotíš.</li>
      <li>Ty si rozdrtil Rahaba jako zabitého; ramenom svojej sily si rozptýlil svojich nepriateľov.</li>
      <li>Tvoje sú nebesia, a ovšem je tvoja i celá zem, okruh sveta a jeho náplň; ty si ich založil.</li>
      <li>Ty si stvoril sever i juh. Tábor a Hermon plesajú v tvojom mene.</li>
      <li>Ty máš rameno s hrdinskou silou; mocná je tvoja ruka; vyvýšená je tvoja pravica.</li>
      <li>Spravedlivosť a súd je postaťou tvojho trónu; milosť a pravda predchádzajú tvoju tvár.</li>
      <li>Blahoslavený ľud, ktorý ti vie radostne pokrikovať, Hospodine, tí, ktorí chodia vo svetle tvojej tvári!</li>
      <li>Plesať budú v tvojom mene každého dňa a vyvýšia sa tvojou spravedlivosťou.</li>
      <li>Lebo ty si ozdobou ich sily a svojou dobrotivosťou povýšiš náš roh.</li>
      <li>Lebo náš štít je Hospodinov a Svätého Izraelovho náš kráľ.</li>
      <li>Vtedy si hovoril svojim svätým vo videní a riekol si: Položil som pomoc na hrdinského muža; vyvýšil som vybraného z ľudu.</li>
      <li>Našiel som Dávida, svojho služobníka; pomazal som ho svojím svätým olejom,</li>
      <li>s ktorým bude stále moja ruka, a ovšem i moje rameno ho bude posilňovať.</li>
      <li>Neoklame ho nepriateľ, ani ho nebude trápiť syn nešľachetníka.</li>
      <li>Rozdrtím pred ním jeho protivníkov a tých, ktorí ho nenávidia, porazím.</li>
      <li>A moja pravda a moja milosť bude s ním, a v mojom mene sa vyvýši jeho roh.</li>
      <li>Položím jeho ruku na more a jeho pravicu na rieky.</li>
      <li>On volajúc ma povie: Ty si môj Otec, môj silný Bôh a skala môjho spasenia.</li>
      <li>A zase ja ho urobím prvorodeným, najvyšším z kráľov zeme.</li>
      <li>Na veky mu zachovám svoju milosť, a moja smluva mu bude stáť verná.</li>
      <li>A učiním to, že jeho semä bude trvať na večnosť a jeho trón ako dní nebies.</li>
      <li>Ak by jeho synovia opustili môj zákon a nechodili v mojich súdoch,</li>
      <li>ak by poškvrnili moje ustanovenia a neostríhali mojich prikázaní,</li>
      <li>vtedy navštívim ich prestúpenie prútom a údermi ich neprávosť;</li>
      <li>ale svojej milosti neodnímem od neho ani neoklamem vo svojej pravde.</li>
      <li>Nepoškvrním svojej smluvy a toho, čo raz vyšlo cez moje rty, nezmením.</li>
      <li>Raz som prisahal na svoju svätosť, že neoklamem Dávida.</li>
      <li>Jeho semeno bude trvať na veky a jeho trón predo mnou jako slnce.</li>
      <li>Jako mesiac bude pevne stáť na veky a jako svedok na oblohe verný. Sélah.</li>
      <li>Ale ty si ho zavrhol a opovrhol si ním a rozhneval si sa na svojho pomazaného.</li>
      <li>Zavrhol si smluvu so svojím služobníkom; poškvrnil si jeho korunu hodiac ju na zem.</li>
      <li>Rozboril si všetky jeho ohrady; jeho pevnosti si obrátil na rumy.</li>
      <li>Olupujú ho všetci, ktorí idú tade cestou; je potupou svojim súsedom.</li>
      <li>Vyvýšil si pravicu jeho protivníkov; dal si to, aby sa radovali všetci jeho nepriatelia.</li>
      <li>Áno, odvrátil si ostrie jeho meča a nedal si mu obstáť v boji.</li>
      <li>Učinil si prietrž jeho lesku a jeho trón si vrhol na zem.</li>
      <li>Ukrátil si dni jeho mladosti; odial si ho hanbou. Sélah.</li>
      <li>Až do kedy, Hospodine? Či sa len na veky budeš skrývať? Či navždy bude horieť tvoja prchlivosť ako oheň?</li>
      <li>Rozpomeň sa na mňa! Lebo veď čože je ľudský vek?! Na ktorú márnosť si stvoril všetkých synov človeka?</li>
      <li>Kde ktorý človek by žil a neuvidel smrti, ktorý by vytrhol svoju dušu z ruky šeola?! Sélah.</li>
      <li>Kde je tvoja drievna rôzna milosť, Pane, ktorú si prisahal Dávidovi vo svojej pravde?</li>
      <li>Rozpomeň sa, Pane, na potupu svojich služobníkov, ktorú nosím vo svojom lone od všetkých veľkých národov,</li>
      <li>ako potupujú tvoji nepriatelia, Hospodine, ako potupujú šľapaje tvojho pomazaného.</li>
      <li>Nech je požehnaný Hospodin na veky. Ameň, ameň.</li>
    </ol>
  </li>
  <li>
    <ol>
      <li>Modlitba Mojžiša, muža Božieho. Pane, ty si nám bol príbytkom z pokolenia na pokolenie.</li>
      <li>Prv ako boly splodené vrchy, a prv ako si roditeľsky sformoval zem a okruh sveta, od veku na vek si ty silný Bôh!</li>
      <li>Pôsobíš to, aby sa smrteľný človek biedny navrátil až do prachu, a hovoríš: Navráťte sa, synovia človeka!</li>
      <li>Lebo tisíc rokov je v tvojich očiach ako včerajší deň, keď pominul, a jako stráž vnoci.</li>
      <li>Splavuješ ich ako povodeň; sú jako sen; za rána sú jako tráva, ktorá mizne.</li>
      <li>Toho istého rána, ktorého kvitne, sa mení; večer ju zotnú, a uschne.</li>
      <li>Lebo hynie od tvojho hnevu a sme predesení tvojou prchlivosťou.</li>
      <li>Položil si naše neprávosti pred seba, naše tajnosti do svetla svojej tvári.</li>
      <li>Lebo všetky naše dni idú ta pre tvoj búrlivý hnev; končíme svoje roky jako reč.</li>
      <li>Dní našich rokov je v tom sedemdesiat rokov, a keď je niekto silnejšieho prirodzenia, trvá osemdesiat rokov, a to ich najlepšie, na čo býva človek hrdý, je únavná práca a márnosť; lebo sa rýchle pominie, a my ta zaletíme.</li>
      <li>Ale kto zná silu tvojho hnevu, a že jaká je tvoja bázeň, taký je aj tvoj búrlivý hnev?</li>
      <li>Nauč nás tak počítať naše dni, aby sme uvodili múdrosť do srdca.</li>
      <li>Navráť sa, Hospodine! Až dokedy? - A zľutuj sa nad svojimi služobníkmi!</li>
      <li>Nasýť nás hneď ráno svojou milosťou, a budeme plesať a radovať sa po všetky svoje dni.</li>
      <li>Obveseľ nás podľa dní, v ktorých si nás trápil, podľa rokov, v ktorých sme videli zlé.</li>
      <li>Nech sa vidí pri tvojich služobníkoch tvoje dielo a tvoja sláva nad ich synmi!</li>
      <li>Nech je ľúbeznosť Pána, našeho Boha, nad nami, a upevni dielo našich rúk u nás! Prosíme, upevni dielo našich rúk!</li>
    </ol>
  </li>
  <li>
    <ol>
      <li>Ten, kto býva v skrýši Najvyššieho, bude nocovať v tôni Všemohúceho.</li>
      <li>Poviem Hospodinovi: Moje útočište a môj hrad, môj Bôh, na ktorého sa nadejem.</li>
      <li>Lebo on ťa vytrhne z osídla lovca, zo zhubnej nákazy morovej.</li>
      <li>Prikryje ťa svojimi brky, a utečieš sa pod jeho krýdla. Jeho pravda je štítom a paväzou.</li>
      <li>Nebudeš sa báť nočného strachu ani strely, ktorá letí vodne;</li>
      <li>nebudeš sa báť moru, ktorý sa vlečie v mrákote, ani nákazy, ktorá pustoší o poludní.</li>
      <li>Padne ich po tvojom boku tisíc a desať tisíc po tvojej pravici, ale k tebe sa to nepriblíži.</li>
      <li>Len svojimi očima sa podívaš na to a uvidíš odplatu bezbožných.</li>
      <li>Pretože hovoríš: Ty si, Hospodine, moje útočište, a že si Najvyššieho učinil svojím príbytkom,</li>
      <li>neprihodí sa ti nič zlého, ani sa nijaký úder nepriblíži tvojmu stánu.</li>
      <li>Lebo prikázal svojim anjelom o tebe, aby ťa ostríhali na všetkých tvojich cestách.</li>
      <li>Na rukách ťa ponesú, aby si si neuderil svojej nohy o kameň.</li>
      <li>Stupíš na leva a na jedovatého hada, pošliapeš ľvíča a draka.</li>
      <li>Pretože sa láskou vinie ku mne, vyslobodím ho; vyvýšim ho, lebo zná moje meno, hovorí Bôh.</li>
      <li>Bude volať na mňa, a ohlásim sa mu. Ja budem, s ním v jeho súžení, vytrhnem ho a oslávim ho.</li>
      <li>Nasýtim ho dlhosťou dní a dám mu vidieť svoje spasenie.</li>
    </ol>
  </li>
  <li>
    <ol>
      <li>Žalm. Pieseň na sobotný deň.</li>
      <li>Dobre je oslavovať Hospodina a spievať tvojmu menu žalmy, ó, Najvyšší!</li>
      <li>Zvestovať za rána tvoju milosť a tvoju pravdu po nociach</li>
      <li>pri nástroji o desiatich strunách, pri harfe, pri ľúbezných zvukoch hudby na citaru.</li>
      <li>Lebo si ma obveselil, Hospodine, svojím dielom; plesať budem pre skutky tvojich rúk.</li>
      <li>Aké veľké sú tvoje skutky, Hospodine! Preveľmi hlboké sú tvoje myšlienky.</li>
      <li>Hovädný človek toho nezná, a blázon tomu nerozumie.</li>
      <li>Keď aj rastú bezbožníci jako bylina, a kvitnú všetci činitelia neprávosti, je to nato, aby boli vyhladení na večné veky.</li>
      <li>Ale ty, Hospodine, si najvyšší na veky!</li>
      <li>Lebo hľa, tvoji nepriatelia, Hospodine, lebo hľa, tvoji nepriatelia zahynú. Rozpŕchnu sa všetci činitelia neprávosti.</li>
      <li>A vyzdvihneš môj roh ako roh jednorožca; budem poliaty čerstvým olejom.</li>
      <li>A moje oko sa podíva na tých, ktorí ma strežú; moje uši počujú o zlostníkoch, ktorí povstávajú proti mne.</li>
      <li>Spravedlivý bude kvitnúť ako palma, porastie do vysoka jako cedra na Libanone.</li>
      <li>Tí, ktorí sú zasadení v dome Hospodinovom, budú kvitnúť vo dvoroch nášho Boha.</li>
      <li>Ešte aj v šedinách ponesú ovocie a budú svieži a zelení,</li>
      <li>aby zvestovali, že je Hospodin priamy, moja skala, a že niet pri ňom nijakej neprávosti.</li>
    </ol>
  </li>
  <li>
    <ol>
      <li>Hospodin kraľuje. Obliekol velebnosť. Hospodin sa obliekol a opásal sa silou. Áno, upevnil aj okruh sveta, aby sa nepohol.</li>
      <li>Tvoj trón stojí pevne od pradávna, od večnosti si ty.</li>
      <li>Rieky pozdvihujú, Hospodine, rieky pozdvihujú svoj hukot; rieky pozdvihujú svoje vlnobitie.</li>
      <li>Nad hukot mnohých vôd, nad silné vlny morské silnejší je na výsosti Hospodin.</li>
      <li>Tvoje svedoctvá sú preveľmi isté. Tvojemu domu sluší svätosť, Hospodine, na večné časy.</li>
    </ol>
  </li>
  <li>
    <ol>
      <li>Silný Bože pomsty, Hospodine, silný Bože pomsty, zaskvej sa!</li>
      <li>Pozdvihni sa, sudca zeme! Daj pyšným odplatu!</li>
      <li>Až dokedy bezbožníci, Hospodine, dokedy budú plesať bezbožní?</li>
      <li>Vravia a vravia, hovoria spurne; honosia sa všetci činitelia neprávosti.</li>
      <li>Hospodine, depcú tvoj ľud a trápiac ponižujú tvoje dedičstvo.</li>
      <li>Vraždia vdovu a pohostína a siroty zabíjajú</li>
      <li>a hovoria: Nevidí toho Hospodin, ani tomu nerozumie Bôh Jakobov.</li>
      <li>Rozumejte, zhovädilí v ľude! Blázni, kedyže už zmúdriete?</li>
      <li>Či azda ten, ktorý vsadil ucho, nepočuje? Alebo či ten, ktorý utvoril oko, nevidí?</li>
      <li>Či ten, ktorý kázni národy, nebude trestať? Ten, ktorý učí ľudí vedomosti?</li>
      <li>Hospodin zná myšlienky ľudí, že sú márnosť.</li>
      <li>Blahoslavený muž, ktorého otcovsky káraš, Hospodine, a vyučuješ ho zo svojho zákona,</li>
      <li>aby si mu spôsobil pokoj pred dňami zlého, kým sa bezbožnému nevykope jama.</li>
      <li>Lebo Hospodin nepovrhne svojho ľudu a neopustí svojho dedičstva.</li>
      <li>Lebo súd sa navráti k spravedlivosti, a za ním pojdú všetci úprimného srdca.</li>
      <li>Kto by bol za mňa povstal proti zlostníkom? Kto by sa bol postavil za mňa proti činiteľom neprávosti?</li>
      <li>Keby mi Hospodin nebol býval pomocou, už by sa skoro bola octla moja duša v mlčaní.</li>
      <li>Ak hovorím: Moja noha sa kláti, tvoja milosť, ó, Hospodine, ma vždycky upevní.</li>
      <li>V mnohých mojich dumných myšlienkach v mojom srdci tvoje potešovania obveseľujú moju dušu.</li>
      <li>Lebo veď či sa spolčí s tebou stolica neprávosti, ten, kto vymýšľa trápenie po zákone?</li>
      <li>Tí, ktorí útočia na dušu spravedlivého a odsudzujú nevinnú krv?</li>
      <li>Ale Hospodin mi je vysokým hradom a môj Bôh skalou môjho útočišťa.</li>
      <li>A obráti ich neprávosť na nich samých, ich vlastnou zlosťou ich zahladí; zahladí ich Hospodin, náš Bôh.</li>
    </ol>
  </li>
  <li>
    <ol>
      <li>Poďte, plesajme Hospodinovi! Pokrikujme s radosťou skale svojho spasenia!</li>
      <li>Predídime jeho tvár s chválou! Pokrikujme mu radostne žalmy!</li>
      <li>Lebo Hospodin je silný Bôh veľký a veľký Kráľ nad všetkými bohmi,</li>
      <li>v ktorého ruke sú nevystihlé hlbiny zeme, a končiare vrchov sú jeho.</li>
      <li>Jeho je more, a on ho učinil, i sušinu sformovaly jeho ruky.</li>
      <li>Poďte, klaňajme sa a padnime na kolená, kľakajme pred Hospodinom, svojím učiniteľom.</li>
      <li>Lebo on je náš Bôh, a my sme ľud jeho pastvy, sme stádom jeho ruky. Dnes, ak počujete jeho hlas,</li>
      <li>nezatvrdzujte svojho srdca jako v Meríbe, jako v deň pokušenia na púšti,</li>
      <li>kde ma pokúšali vaši otcovia; zkúsili ma aj videli moje dielo.</li>
      <li>Štyridsať rokov som sa nesnádil s tým pokolením a povedal som: Oni sú ľud, ktorý blúdi srdcom. A oni nepoznali mojich ciest,</li>
      <li>takže som konečne prisahal vo svojom hneve, že nevojdú do môjho odpočinku.</li>
    </ol>
  </li>
  <li>
    <ol>
      <li>Spievajte Hospodinovi novú pieseň! Spievajte Hospodinovi, celá zem!</li>
      <li>Spievajte Hospodinovi; dobrorečte jeho menu; zvestujte jeho spasenie zo dňa na deň!</li>
      <li>Rozprávajte jeho slávu medzi národami, všade medzi všetkými ľuďmi jeho divy.</li>
      <li>Lebo veľký je Hospodin a veľmi chválený; je strašný nad všetkých bohov.</li>
      <li>Lebo všetci bohovia národov sú modlami; ale Hospodin učinil nebesia.</li>
      <li>Velebnosť a sláva je pred sím, sila a okrasa v jeho svätyni.</li>
      <li>Vzdajte Hospodinovi, čeľade národov, vzdajte Hospodinovi česť a silu!</li>
      <li>Vzdajte Hospodinovi česť jeho mena. Doneste posvätný dar a vojdite do jeho dvorov!</li>
      <li>Klaňajte sa Hospodinovi v ozdobe svätosti! Traste sa pred jeho tvárou, celá zem!</li>
      <li>Povedzte medzi národami: Hospodin kraľuje! Áno, aj okruh sveta bude upevnený tak, aby sa nepohnul. Bude súdiť národy spravedlivo.</li>
      <li>Nech sa radujú nebesia, a nech plesá zem! Nech hučí more i jeho náplň!</li>
      <li>Nech sa veselí pole a všetko, čo je na ňom! Vtedy nech plesajú i všetky stromy lesa</li>
      <li>pred Hospodinom, lebo ide, lebo ide súdiť zem! Bude súdiť okruh sveta v spravedlivosti a národy vo svojej pravde.</li>
    </ol>
  </li>
  <li>
    <ol>
      <li>Hospodin kraľuje! Nech plesá zem! Nech sa radujú tie mnohé ostrovy!</li>
      <li>Oblak a mrákava je vôkol neho; spravedlivosť a súd postaťou jeho trónu.</li>
      <li>Oheň ide pred ním a vôkol páli jeho protivníkov.</li>
      <li>Jeho blesky osvecujú okruh sveta; vidí to zem a trasie sa.</li>
      <li>Vrchy sa rozplývajú ako vosk pred Hospodinom, pred Pánom celej zeme.</li>
      <li>Nebesia oznamujú jeho spravedlivosť, a všetky národy uvidia jeho slávu.</li>
      <li>Nech sa hanbia všetci, ktorí slúžia rytine, ktorí sa chlúbia modlami! Klaňajte sa mu, všetci bohovia!</li>
      <li>Počuje to Sion a bude sa radovať, a budú plesať dcéry Judska, pre tvoje súdy, Hospodine!</li>
      <li>Lebo ty, Hospodine, si ten Najvyšší nad celou zemou; veľmi si vyvýšený nad všetkých bohov.</li>
      <li>Vy, ktorí milujete Hospodina, majte v nenávisti to, čo je zlé! On ostríha duše svojich svätých; vytrhuje ich z ruky bezbožníkov.</li>
      <li>Svetlo sa seje spravedlivému a radosť tým, ktorí sú úprimného srdca.</li>
      <li>Radujte sa, spravedliví, v Hospodinovi a oslavujte pamiatku jeho svätosti!</li>
    </ol>
  </li>
  <li>
    <ol>
      <li>Žalm. Spievajte Hospodinovi novú pieseň, lebo učinil divy. Pomohla mu jeho pravica a rameno jeho svätosti.</li>
      <li>Hospodin oznámil svoje spasenie; odkryl svoju spravedlivosť pred očami národov.</li>
      <li>Pamätá na svoju milosť a na svoju pravdu, domu Izraelovmu. Všetky končiny zeme uvidia spasenie nášho Boha.</li>
      <li>Pokrikujte Hospodinovi s radosťou celá zem! Volajte hlasite, plesajte a spievajte žalmy!</li>
      <li>Spievajte Hospodinovi žalmy pri citare, pri citare, a nech sa počuje hlas chválospevu!</li>
      <li>Chváľte ho na trúby a zvukom surmity! Pokrikujte radostne pred Kráľom Hospodinom!</li>
      <li>Nech hučí more a jeho náplň, okruh sveta aj obyvatelia, ktorí bývajú na ňom.</li>
      <li>Rieky nech od radosti tlieskajú rukami, spolu nech plesajú i vrchy,</li>
      <li>pred Hospodinom, lebo ide súdiť zem; bude súdiť okruh sveta v spravedlivosti a národy podľa spravedlivého práva.</li>
    </ol>
  </li>
  <li>
    <ol>
      <li>Hospodin kraľuje; nech sa trasú národy! Tróni nad cherubínmi, nech sa hýbe zem!</li>
      <li>Veľký je Hospodin na Sione a je vysoký nad všetkými národami.</li>
      <li>Nech oslavujú tvoje meno veľké a strašné, lebo je sväté.</li>
      <li>A moc kráľova miluje súd; ty si ustanovil spravedlivé právo; súd a spravedlivosť si ty učinil v Jakobovi.</li>
      <li>Vyvyšujte Hospodina, našeho Boha, a klaňajte sa podnožiu jeho nôh, lebo je svätý.</li>
      <li>Mojžiš a Áron sú medzi jeho kňazmi a Samuel medzi tými, ktorí vzývajú jeho meno. Volávali na Hospodina, a on ich vyslýchal.</li>
      <li>V oblakovom stĺpe hovorieval k nim; ostríhali jeho svedoctvá a jeho ustanovenie, ktoré im dal.</li>
      <li>Hospodine, náš Bože, ty si ich vyslýchal; bol si im odpúšťajúcim Bohom silným, keď si aj pomstil ich výčiny.</li>
      <li>Vyvyšujte Hospodina, našeho Boha, a klaňajte sa obrátení k vrchu jeho svätosti, lebo Hospodin, náš Bôh, je svätý.</li>
    </ol>
  </li>
  <li>
    <ol>
      <li>Žalm oslavovať. Pokrikujte Hospodinovi radostne, celá zem!</li>
      <li>Slúžte Hospodinovi s radosťou! Poďte pred jeho tvár s plesaním!</li>
      <li>Vedzte, že on, Hospodin, je Bôh, on nás učinil, a jeho sme, jeho ľud a ovčie stádo jeho pastvy.</li>
      <li>Vojdite do jeho brán s oslavou, do jeho dvorán s chválou! Oslavujte ho, dobrorečte jeho menu!</li>
      <li>Lebo Hospodin je dobrý; jeho milosť trvá na veky a jeho pravda z pokolenia na pokolenie.</li>
    </ol>
  </li>
  <li>
    <ol>
      <li>Žalm Dávidov. Budem ospevovať milosť a súd. Tebe, Hospodine, budem spievať žalmy.</li>
      <li>Rozumne si chcem počínať na ceste dokonalosti. Ó, kedyže prijdeš ku mne? Budem chodiť v bezúhonnosti svojho srdca i vo svojom dome.</li>
      <li>Nepostavím si pred svoje oči veci beliála. Nenávidím skutku tých, ktorí sa uchyľujú od Boha; neprichytí sa ma.</li>
      <li>Prevrátené srdce odstúpi odo mňa; nepoznám zlého.</li>
      <li>Kto tajne škodí svojmu blížnemu jazykom, toho vytnem. Človeka vysokých očí a nadutého srdca nemôžem strpieť.</li>
      <li>Moje oči hľadia na verných zeme, aby bývali so mnou. Slúžiť mi bude ten, kto chodí cestou dokonalosti.</li>
      <li>Nebude bývať v mojom dome ten, kto robí ľstive; ten, kto hovorí lož, neobstojí pred mojimi očima.</li>
      <li>Každého rána budem plieniť všetkých nešľachetníkov zeme, aby som z mesta Hospodinovho vyťal všetkých činiteľov neprávosti.</li>
    </ol>
  </li>
  <li>
    <ol>
      <li>Modlitba biedneho, keď úpel v trápení a pred Hospodinom vylieval svoju žiaľbu.</li>
      <li>Hospodine, počuj moju modlitbu, a moje pokorné volanie nech prijde k tebe!</li>
      <li>Neskrývaj predo mnou svojej tvári v deň, keď mi je úzko. Nakloň ku mne svoje ucho. V deň, keď volám, rýchle sa mi ozvi.</li>
      <li>Lebo moje dni miznú jako dym a moje kosti sú vypálené jako ohnište.</li>
      <li>Moje srdce je zbité jako bylina a schne, lebo som zabudol jesť svoj chlieb.</li>
      <li>Od hlasu môjho vzdychania prischla moja kosť k môjmu mäsu.</li>
      <li>Podobný som pelikánovi na púšti. Som ako sova v sboreninách.</li>
      <li>Bdejem a som ako osamelý vrabec na streche.</li>
      <li>Každý deň ma hanobia moji nepriatelia; tí, ktorí bláznia oproti mne, posmešne prisahajú na mňa.</li>
      <li>Lebo jem popol ako chlieb a svoj nápoj miešam so slzami.</li>
      <li>Je to pre tvoje rozhnevanie sa a pre tvoj prchký hnev, lebo si ma vyzdvihol a hodil na zem.</li>
      <li>Moje dni sú jako miznúci tieň a ja schnem ako bylina.</li>
      <li>Ale ty, Hospodine, trváš na veky a tvoja pamiatka na pokolenie a pokolenie.</li>
      <li>Ty povstaneš a zľutuješ sa nad Sionom, lebo je čas učiniť mu milosrdenstvo, lebo už prišiel určený čas.</li>
      <li>Lebo tvoji služobníci majú radi jeho kamene a majú ľútosť s jeho prachom.</li>
      <li>A pohania sa budú báť mena Hospodinovho a všetci kráľovia zeme tvojej slávy.</li>
      <li>Lebo Hospodin vystaví Sion; ukáže sa vo svojej sláve.</li>
      <li>Pohliadne na modlitbu obnaženého a neopovrhne ich modlitbou.</li>
      <li>Zapíše sa to pre budúce pokolenie, a ľud, ktorý má byť stvorený, bude chváliť Hospodina,</li>
      <li>pretože pozrel s výsosti svojej svätosti, Hospodin, s nebies sa podíval na zem,</li>
      <li>aby počul stonanie väzňa, aby rozviazal synov smrti,</li>
      <li>aby rozprával meno Hospodinovo na Sione a jeho chválu v Jeruzaleme,</li>
      <li>keď sa dovedna shromaždia národy a kráľovstvá, aby slúžily Hospodinovi.</li>
      <li>Strápil moju silu na ceste, ukrátil moje dni.</li>
      <li>Vravel som: Môj Bože, neber ma preč v polovici mojich dní, veď tvoje roky sú cez pokolenia pokolení.</li>
      <li>Ty si tam predtým založil zem, a dielom tvojich rúk sú nebesia;</li>
      <li>ony zahynú, ale ty stojíš, a všetky zvetšejú ako rúcho; zameníš ich ako odev, a budú zamenené.</li>
      <li>Ale ty si ten istý, a tvojim rokom nebude konca.</li>
      <li>Synovia tvojich služobníkov budú bývať, a ich semeno bude stáť pevne pred tebou.</li>
    </ol>
  </li>
  <li>
    <ol>
      <li>Žalm Dávidov. Dobroreč, moja duša, Hospodinovi, a všetky moje vnútornosti menu jeho svätosti!</li>
      <li>Dobroreč, moja duša, Hospodinovi, a nezabudni niktorého zo všetkých jeho dobrodení,</li>
      <li>ktorý ti odpúšťa všetky tvoje neprávosti, ktorý uzdravuje všetky tvoje nemoci,</li>
      <li>ktorý vyslobodzuje tvoj život od záhuby, ktorý ťa korunuje milosťou a zľutovaním,</li>
      <li>ktorý sýti tvoje ústa dobrým, takže sa obnovuje tvoja mladosť ako orol.</li>
      <li>Hospodin činí to, čo je spravedlivé, a súdy všetkým utláčaným.</li>
      <li>Dal znať Mojžišovi svoje cesty, synom Izraelovým svoje skutky.</li>
      <li>Ľútostivý a milosrdný je Hospodin, zhovievajúci a mnohej milosti.</li>
      <li>Nebude večne žehrať ani nebude na veky držať hnev.</li>
      <li>Nerobí nám podľa našich hriechov ani nám neodpláca podľa našich neprávostí.</li>
      <li>Lebo jako sú vysoko nebesia nad zemou, tak veľká je jeho milosť nad tými, ktorí sa ho boja.</li>
      <li>Ako je ďaleko východ od západu, tak ďaleko vzdialil od nás naše prestúpenia.</li>
      <li>Ako sa zľutováva otec nad svojimi deťmi, tak sa zľutováva Hospodin nad tými, ktorí sa ho boja;</li>
      <li>lebo on zná, jaké sme my tvory, pamätá na to, že sme prach.</li>
      <li>Človek je čo do svojich dní jako tráva; kvitne jako kvet na poli;</li>
      <li>lebo len čo prejde po ňom vietor, už aj ho niet, a jeho miesto ho viacej nepozná.</li>
      <li>Ale milosť Hospodinova trvá od vekov až na veky nad tými, ktorí sa ho boja, a jeho spravedlivosť detným deťom,</li>
      <li>tým, ktorí ostríhajú jeho smluvu a ktorí pamätajú na jeho ustanovenia, aby ich činili.</li>
      <li>Hospodin postavil svoj trón na nebesiach, a jeho kráľovstvo panuje nad všetkým.</li>
      <li>Dobrorečte Hospodinovi, jeho anjelia, silní hrdinovia, ktorí činíte jeho slovo, hotoví počuť hlas jeho slova.</li>
      <li>Dobrorečte Hospodinovi, všetky jeho zástupy vojska, jeho svätoslužobníci, ktorí činíte jeho vôľu!</li>
      <li>Dobrorečte Hospodinovi, všetky jeho skutky, na všetkých miestach jeho panstva! Dobroreč, moja duša, Hospodinovi!</li>
    </ol>
  </li>
  <li>
    <ol>
      <li>Dobroreč, moja duša, Hospodinovi! Hospodine, môj Bože, si veľmi veliký! Obliekol si veličenstvo a nádheru.</li>
      <li>Odievaš sa svetlom ako rúchom; rozťahuješ nebesia, ako pokrovec,</li>
      <li>ktorý si kleníš na vodách svoje paláce; ktorý si učinil oblaky svojím vozom; ktorý sa vznášaš na krýdlach vetra;</li>
      <li>ktorý robíš vetry svojimi posly, svojimi svätoslužobníkmi plápolajúci oheň.</li>
      <li>Založil si zem na jej stĺpoch tak, že sa nepohne na večné veky.</li>
      <li>Priepasťou si to všetko prikryl ako rúchom. Nad vrchami stály vody.</li>
      <li>Od tvojho karhania zutekaly; ponáhľaly sa pred hrmotom tvojho hromu.</li>
      <li>Vystúpily na vrchy; sostúpily do údolí na miesto, ktoré si im založil.</li>
      <li>Položil si hranice, aby neprekročily, aby sa nevrátily pokryť zem.</li>
      <li>Púšťaš pramene riečišťami, aby tiekly pomedzi vrchy.</li>
      <li>Napájajú každý živočuch poľný; divokí osli uhášajú svoj smäd.</li>
      <li>Nad nimi hniezdi vtáctvo nebies; zpomedzi konárov vydávajú svoj hlas.</li>
      <li>Zvlažuješ vrchy zo svojich výšin; z ovocia tvojich diel sýti sa celá zem.</li>
      <li>Dávaš, aby rástla tráva hovädu a bylina na službu človeka, aby tak vyvodil chlieb zo zeme.</li>
      <li>A víno obveseľuje srdce smrteľného človeka, aby sa skvela tvár nad olej, a pokrm posilňuje srdce človeka.</li>
      <li>Nasycujú sa stromy Hospodinove, cedry Libanona, ktoré posadil,</li>
      <li>kde si vtáci robia svoje hniezda, bocian, ktorý má svoj dom na cyprusoch.</li>
      <li>Vysoké vrchy sú kamzíkom, skaly útočišťom zajačkom.</li>
      <li>Učinil mesiac na určenie časov, a slnce zná svoj západ.</li>
      <li>Rozkladáš tmu, a je noc, v ktorej sa hemží všetka lesná zver.</li>
      <li>Ľvíčatá revú po koristi a idú hľadať svoj pokrm od silného Boha.</li>
      <li>Keď vychádza slnce, zase sa shromažďujú a líhajú do svojich brlohov.</li>
      <li>Tu zase vyjde človek po svojej práci, aby robil až do večera.</li>
      <li>Jaké mnohé a veľké sú tvoje skutky, Hospodine! Všetky si múdre učinil! Zem je plná tvojho imania.</li>
      <li>Tu hľa, more, veľké a širošíre, kde je hmyzu bez počtu, zvierat malých i veľkých.</li>
      <li>Tam chodia lode; tam i leviatán, ktorého si utvoril, aby sa v ňom hral.</li>
      <li>Všetko to tvorstvo očakáva na teba, aby si im dal pokrm, keď tomu čas.</li>
      <li>Keď im dávaš, sberajú; keď otváraš svoju ruku, sýtia sa dobrým.</li>
      <li>Keď skrývaš svoju tvár, desia sa; keď odnímaš ich ducha, mrú a navracajú sa k svojmu prachu.</li>
      <li>A zase, keď posielaš svojho ducha, tvoria sa, a obnovuješ tvár zeme.</li>
      <li>Nech je sláva Hospodinova na veky! Nech sa raduje Hospodin vo svojich dielach!</li>
      <li>Ktorý keď len pozrie na zem, trasie sa; keď sa dotkne vrchov, kúria sa.</li>
      <li>Spievať budem Hospodinovi, dokiaľ žijem; žalmy budem spievať svojmu Bohu, kým len trvám.</li>
      <li>Nech mu je príjemné moje premýšľanie, a ja sa budem radovať v Hospodinovi.</li>
      <li>Nech vyhynú hriešnici zo zeme a bezbožníci tak, aby ich už nebolo!</li>
      <li>Dobroreč, moja duša, Hospodinovi! Hallelujah!</li>
    </ol>
  </li>
  <li>
    <ol>
      <li>Oslavujte Hospodina! Vzývajte jeho meno! Oznamujte jeho skutky medzi národami!</li>
      <li>Spievajte mu, spievajte mu žalmy! Rozmýšľajte o všetkých jeho divoch!</li>
      <li>Chváľte sa menom jeho svätosti. Nech sa raduje srdce tých, ktorí hľadajú Hospodina!</li>
      <li>Hľadajte Hospodina a jeho silu; hľadajte jeho tvár ustavične!</li>
      <li>Pamätajte na jeho divy, ktoré učinil, na jeho zázraky a na súdy jeho úst,</li>
      <li>vy, semeno Abraháma, jeho služobníka, synovia Jakobovi, jeho vyvolení!</li>
      <li>On je Hospodin, náš Bôh; jeho súdy na celej zemi.</li>
      <li>Pamätá na veky, na svoju smluvu, na slovo, ktoré prikázal, na tisíc pokolení,</li>
      <li>na svoju smluvu, ktorú učinil s Abrahámom, a na svoju prísahu, ktorú prisahal Izákovi.</li>
      <li>A postavil to Jakobovi za ustanovenie, Izraelovi za večnú smluvu</li>
      <li>povediac: Tebe  dám Kananejskú zem za podiel vášho dedičstva,</li>
      <li>vtedy, keď ich bol ešte len malý počet, keď ich bolo máličko, a boli v nej pohostínmi.</li>
      <li>A chodili od národa k národu a z kráľovstva k inému ľudu.</li>
      <li>Nedopustil niktorému človekovi, aby ich utiskoval, a karhal kráľov pre nich</li>
      <li>povediac: Nedotýkajte sa mojich pomazaných a mojim prorokom nerobte zlého!</li>
      <li>A keď privolal hlad na zem a polámal každú oporu chleba,</li>
      <li>poslal pred nimi znamenitého muža; Jozef bol predaný za sluhu.</li>
      <li>Sovreli jeho nohy putami; jeho duša sa dostala do železa,</li>
      <li>až do času, keď prišlo jeho slovo, dokiaľ ho nezkúsila reč Hospodinova jako oheň zlato.</li>
      <li>Vtedy poslal kráľ a prepustil ho, panovník národov, a rozviazal ho.</li>
      <li>Učinil ho pánom svojho domu a panovníkom nad celým svojím imaním,</li>
      <li>aby pútal jeho kniežatá podľa svojej vôle a jeho starcov vyučoval múdrosti.</li>
      <li>A tak prišiel Izrael do Egypta, a Jakob pohostínil v zemi Chámovej,</li>
      <li>kde veľmi plodným učinil Hospodin svoj ľud a učinil ho mocnejším nad jeho protivníkov.</li>
      <li>Prevrátil ich srdce, aby nenávideli jeho ľud, aby sa ľstivo chovali naproti jeho služobníkom.</li>
      <li>Poslal Mojžiša, svojho služobníka, Árona, ktorého si vyvolil.</li>
      <li>Predložil im slová jeho znamení a zázrakov v zemi Chámovej.</li>
      <li>Poslal tmu a zatmil, a nesprotivili sa jeho slovám.</li>
      <li>Obrátil ich vody na krv a usmrtil ich ryby.</li>
      <li>Ich zem sa hemžila žabami, a to aj v izbách ich kráľov.</li>
      <li>Povedal, a prišla smes žížaly, vši vo všetkých ich krajoch.</li>
      <li>Dal im miesto dažďa hrád, oheň horiaci plameňom, na ich zem.</li>
      <li>A zbil ich vinič a ich fík a polámal stromy ich kraja.</li>
      <li>Povedal, a prišly kobylky a chrústi v množstve bez počtu.</li>
      <li>A požraly všetku bylinu v ich zemi, jako aj požraly plody ich poľa.</li>
      <li>K tomu ešte pobil všetko prvorodené v ich zemi, prvotinu každej ich sily.</li>
      <li>A vyviedol ich so striebrom a zlatom, a nebolo v jeho pokoleniach takého, ktorý by bol klesal.</li>
      <li>Egypťania sa radovali, keď vychádzali; lebo padol na nich ich strach.</li>
      <li>Roztiahol oblak na zastretie a oheň, aby osvecoval noc.</li>
      <li>Keď si žiadal ľud, priviedol mu prepelice a sýtil ich chlebom z neba.</li>
      <li>Otvoril skalu, a tiekly vody; išly vypráhlou zemou jako rieka.</li>
      <li>Lebo pamätal na slovo svojej svätosti, na Abraháma, svojho služobníka.</li>
      <li>A tak vyviedol svoj ľud s veselosťou, s plesaním svojich vyvolených.</li>
      <li>Dal im zeme pohanov, a zdedili to, čo namáhavou prácou nadobudly národy,</li>
      <li>aby ostríhali jeho ustanovenia a zachovávali jeho zákony, Hallelujah!</li>
    </ol>
  </li>
  <li>
    <ol>
      <li>Hallelujah! Oslavujte Hospodina, lebo je dobrý, lebo jeho milosť trvá na veky.</li>
      <li>Kto by vedel vypovedať hrdinskú silu Hospodinovu, kto vyrozprávať všetku jeho chválu?!</li>
      <li>Blahoslavení, ktorí ostríhajú súd; blahoslavený, kto činí spravedlivosť každého času!</li>
      <li>Pamätaj na mňa, Hospodine, v láskavosti naproti svojmu ľudu! Navštív ma svojím spasením,</li>
      <li>aby som videl dobré veci tvojich vyvolených, aby som sa radoval radosťou tvojho národa a chválil sa tvojím dedičstvom.</li>
      <li>Hrešili sme aj so svojimi otcami; prevrátene sme robili; páchali sme bezbožnosť.</li>
      <li>Naši otcovia v Egypte neporozumeli tvojim divom a nezmúdreli z nich; nepamätali na tvoju mnohú milosť, ale sa protivili pri mori, v Červenom mori.</li>
      <li>Avšak ich zachránil pre svoje meno, aby dal znať svoju hrdinskú silu.</li>
      <li>Okríkol Červené more, a vyschlo, a previedol ich morskými hlbinami jako púšťou.</li>
      <li>A zachránil ich z ruky toho, ktorý ich nenávidel, a vyprostil ich z ruky nepriateľa.</li>
      <li>A tak pokryly vody ich protivníkov; nezostal z nich ani jeden.</li>
      <li>A hoci aj uverili jeho slovám a spievali jeho chválu,</li>
      <li>rýchle zabudli jeho skutky a nečakali na jeho radu.</li>
      <li>Potom sa ich zmocnila náramná žiadosť na púšti, a pokúšali silného Boha na pustine.</li>
      <li>A dal im, čo si žiadali, a poslal chudosť na ich dušu.</li>
      <li>Zase závideli Mojžišovi v tábore, Áronovi, svätému Hospodinovmu.</li>
      <li>Tu sa otvorila zem a pohltila Dátana a prikryla sberbu Abirámovu.</li>
      <li>A roznietil sa oheň na ich shromaždenie; plameň spálil bezbožníkov.</li>
      <li>Spravili si aj teľa na Horebe a klaňali sa sliatine</li>
      <li>a zmenili svoju Slávu v podobu vola, ktorý žerie bylinu.</li>
      <li>Zabudli na silného Boha, svojho spasiteľa, ktorý činil veliké veci v Egypte,</li>
      <li>divy v zemi Chámovej, strašné veci neslýchané pri Červenom mori.</li>
      <li>Preto povedal, že ich zahladí, čo by aj bol urobil, keby nebol Mojžiš, jeho vyvolený, stal do trhliny pred neho, aby odvrátil jeho rozpálený hnev, aby nezahubil.</li>
      <li>Potom zase opovrhli želanou zemou; neverili jeho slovu.</li>
      <li>A repcúc vo svojich stánoch nepočúvali hlasu Hospodinovho.</li>
      <li>Vtedy pozdvihol svoju ruku na nich, aby učinil to, žeby popadali na púšti</li>
      <li>a aby dal padnúť ich semenu medzi pohanmi a aby ich rozptýlil po krajinách.</li>
      <li>Spriahli sa s Baal-peorom a jedli obeti mŕtvych.</li>
      <li>A tak dráždili Boha svojimi skutkami až vtrhla medzi nich rana.</li>
      <li>Vtedy sa postavil Pinchas a rozsúdil vec, a zastavená bola rana.</li>
      <li>A bolo mu to počítané za spravedlivosť na pokolenie a pokolenie, až na veky.</li>
      <li>A zase len hnevali pri vodách Meríba, takže sa pre nich aj Mojžišovi zle stalo.</li>
      <li>Lebo roztrpčili jeho ducha, a hovoril nerozvážne svojimi rtami.</li>
      <li>Nevyplienili národov, o ktorých im bol povedal Hospodin;</li>
      <li>ale sa splietli s pohanmi a naučili sa ich skutkom</li>
      <li>a slúžili ich modlám, ktoré sa im staly osídlom.</li>
      <li>A obetovali svojich synov a svoje dcéry démonom.</li>
      <li>A vylievali nevinnú krv, krv svojich synov a svojich dcér, ktoré obetovali kananejským modlám, a zem sa poškvrnila krvou,</li>
      <li>a zanečistili sa svojimi skutkami a smilnili svojimi výčinmi.</li>
      <li>Preto sa rozpálil hnev Hospodinov na jeho ľud, a zošklivil si svoje dedičstvo.</li>
      <li>Vydal ich do ruky pohanov a panovali nad nimi tí, ktorí ich nenávideli.</li>
      <li>A ich nepriatelia ich utiskovali, a boli pokorení pod ich ruku.</li>
      <li>Mnoho ráz ich vytrhol, ale oni len predsa popudzovali k hnevu svojou radou a upádali do biedy pre svoju neprávosť.</li>
      <li>No, zase len videl, keď im bolo úzko, keď počul ich krik,</li>
      <li>rozpamätal sa im na svoju smluvu a ľutoval podľa množstva svojej milosti</li>
      <li>a naklonil im ľútosťou všetkých, ktorí ich boli zajali.</li>
      <li>Zachráň nás, Hospodine, náš Bože, a shromaždi nás z pohanov, aby sme oslavovali tvoje sväté meno a chlúbili sa tvojou chválou.</li>
      <li>Požehnaný Hospodin, Bôh Izraelov, od vekov až na veky. A všetok ľud povie na to: Ameň. Hallelujah!</li>
    </ol>
  </li>
  <li>
    <ol>
      <li>Oslavujte Hospodina, lebo je dobrý, lebo jeho milosť trvá na veky.</li>
      <li>Nech tak povedia vykúpení Hospodinovi, ktorý ich vykúpil z ruky protivníka.</li>
      <li>A shromaždil ich zo zemí, od východu a od západu, od polnoci aj od mora.</li>
      <li>Blúdili po púšti, po pustej ceste, kde nenašli mesta na bývanie.</li>
      <li>Boli hladní i smädní; ich duša omdlievala v nich.</li>
      <li>A keď kričali vo svojom súžení na Hospodina, vytrhnul ich z ich úzkosti</li>
      <li>a viedol ich po rovnej ceste, aby išli do mesta na bývanie.</li>
      <li>Nech oslavujú Hospodina pre jeho milosť a pre jeho divy pred synmi človeka,</li>
      <li>(lebo nasycuje práhnúcu dušu a hladovitú dušu naplňuje dobrým)</li>
      <li>tí, ktorí sedeli vo tme a v tôni smrti, spútaní biedou a železom,</li>
      <li>pretože odporovali rečiam silného Boha a opovrhli radou Najvyššieho,</li>
      <li>a preto zohnul ich srdce trápením; klesli, a nebolo toho, kto by bol pomohol.</li>
      <li>A keď volali na Hospodina vo svojom súžení, zachránil ich z ich úzkosti.</li>
      <li>Vyviedol ich zo tmy a z tône smrti a ich povrazy potrhal.</li>
      <li>Nech oslavujú Hospodina pre jeho milosť a pre jeho divy pred synmi človeka,</li>
      <li>pretože polámal medené dvere a posekal železné závory.</li>
      <li>Nesmyselní, trápili sa pre cestu svojho prestúpenia a pre svoje neprávosti!</li>
      <li>Ich duša si ošklivila každý pokrm, a priblížili sa až k bránam smrti.</li>
      <li>Ale keď kričali na Hospodina vo svojom súžení, zachránil ich z ich úzkostí.</li>
      <li>Znova a znova poslal svoje slovo a uzdravoval ich a vyslobodzoval z ich mnohej záhuby.</li>
      <li>Nech oslavujú Hospodina pre jeho milosť a pre jeho divy pred synmi človeka!</li>
      <li>Nech obetujú obeti chvály a rozprávajú jeho skutky s plesaním.</li>
      <li>Tí, ktorí sa plavia po mori na lodiach, ktorí pracujú na veľkých vodách,</li>
      <li>tí vidia skutky Hospodinove a jeho divy v hlbine.</li>
      <li>Lebo keď len povie, spôsobí to, že povstane búrlivý vietor, ktorý do vysoka dvíha jeho vlny.</li>
      <li>Hneď vystupujú akoby do neba, hneď zase sostupujú do priepasti; ich duša sa rozplýva v nebezpečenstve.</li>
      <li>Motajú a klátia sa jako opilý, a všetka ich múdrosť je tam!</li>
      <li>A keď kričia na Hospodina vo svojom súžení, vyvodí ich z ich úzkostí.</li>
      <li>Zastavuje búrku a obracia ju na tíšinu, a umĺkajú ich vlny.</li>
      <li>Plavci sa radujú, že utíchly, a on ich vedie do prístavu ich želania.</li>
      <li>Nech oslavujú Hospodina pre jeho milosť a pre jeho divy pred synmi človeka.</li>
      <li>Nech ho vyvyšujú v shromaždení ľudu, a nech ho chvália v zasadnutí starcov.</li>
      <li>Obracia rieky na púšť a vodné pramene na vypráhlu sušinu,</li>
      <li>úrodnú zem na slatinu pre zlosť obyvateľov, ktorí bývajú v nej.</li>
      <li>Obracia púšť na jazero vody a vypráhlu zem na pramene vôd.</li>
      <li>Osadzuje tam hladných, a postavia si tam mesto na bývanie.</li>
      <li>A posievajú polia, sadia vinice a nadobúdajú plodu úrody.</li>
      <li>Žehná im, a množia sa veľmi, a ich dobytka neumenšuje.</li>
      <li>A zase, keď chce, ubúda ich a bývajú snížení od sovrenia, všelijakého strádania a od žiaľu.</li>
      <li>Vylieva opovrženie na kniežatá a dáva, aby blúdili po pustine, kde nieto cesty.</li>
      <li>Povyšuje chudobného z trápenia a rozmnožuje rodiny jako stádo oviec.</li>
      <li>Uvidia to úprimní a budú sa radovať, ale každá neprávosť zapchá svoje ústa.</li>
      <li>Kto je múdry, bude to ostríhať, a takí porozumejú rôznej milosti Hospodinovej.</li>
    </ol>
  </li>
  <li>
    <ol>
      <li>Pieseň. Žalm Dávidov.</li>
      <li>Moje srdce je hotové, Bože; budem ti spievať a spievať ti budem žalmy i moja sláva.</li>
      <li>Prebuď sa, harfo i citaro; nech zobudím rannú zoru!</li>
      <li>Oslavovať ťa budem medzi národami, Hospodine, žalmy ti budem spievať medzi ľuďmi.</li>
      <li>Lebo tvoja milosť je väčšia nad nebesia, a tvoja pravda sahá až po najvyššie oblaky.</li>
      <li>Vyvýš sa, Bože, nad nebesia, nad celú zem tvoja sláva,</li>
      <li>aby boli vytrhnutí tvoji milí. Zachráň svojou pravicou a ozvi sa nám!</li>
      <li>Bôh hovoril vo svojej svätosti; veseliť sa budem. Rozdelím Síchem a rozmeriam dolinu Sukkót.</li>
      <li>Môj je Gileád, môj je i Manasses, a Efraim silou mojej hlavy, Júda môj zákonodarca.</li>
      <li>Moáb mi je nádobou na umývanie. Na Edoma zahodím svoju obuv; budem jasať nad Filišteou.</li>
      <li>Kto ma vovedie do ohradeného mesta? Kto ma sprevodí až do Edoma?</li>
      <li>Či azda nie ty, Bože, ktorý si nás bol zavrhol a nevychádzal si, Bože, s našimi vojskami?</li>
      <li>Udeľ nám pomoci pred naším protivníkom; lebo márna je pomoc človeka.</li>
      <li>V Bohu dokážeme hrdinskú silu, a on pošliape našich protivníkov.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov. Bože mojej chvály, nemlč!</li>
      <li>Lebo ústa bezbožníka a ústa ľsti sa otvorily proti mne; hovoria so mnou lživým jazykom.</li>
      <li>Obkľúčili ma slovami nenávisti a bojujú proti mne bez príčiny.</li>
      <li>Za moju lásku útočia na mňa a ja mám len modlitbu.</li>
      <li>A skladajú na mňa zlé za dobré a odplácajú mi nenávisťou za moju lásku.</li>
      <li>Ustanov nad ním bezbožníka, a satan nech mu stojí po jeho pravej ruke.</li>
      <li>Keď sa bude súdiť nech vyjde zpred súdu jako bezbožný a jeho modlitba nech mu je hriechom.</li>
      <li>Jeho dní nech je málo; jeho úrad nech vezme iný.</li>
      <li>Jeho synovia nech sú sirotami, a jeho žena nech je vdovou!</li>
      <li>Jeho synovia nech sú tulákmi, nech žobrú a nech hľadajú svoj chlieb zo svojich spustlých bývanísk.</li>
      <li>Nech shabe úžerník všetko, čo má, a to, čo nadobudol úlisnou prácou, nech rozchvátajú cudzí.</li>
      <li>Nech nemá nikoho, kto by mu preukázal milosť, ani nech nie je toho, kto by sa zmiloval nad jeho sirotami.</li>
      <li>Jeho potomstvo nech vytnú, a v druhom pokolení nech je vyhladené ich meno!</li>
      <li>Nech sa pamätá na neprávosť jeho otcov pred Hospodinom, a hriech jeho matere nech nie je vyhladený!</li>
      <li>Nech sú stále pred Hospodinom, a nech vytne ich pamiatku zo zeme,</li>
      <li>pretože nepamätal na to, aby činil milosť, ale prenasledoval človeka, biedneho a chudobného a zbitého srdcom, aby ho zavraždil.</li>
      <li>A keďže miloval kliatbu, nech tedy prijde na neho; nemal záľuby v požehnaní, nuž nech sa vzdiali od neho.</li>
      <li>A tak oblečie kliatbu jako svoj odev, a vojde do jeho vnútorností jako voda a jako olej do jeho kostí.</li>
      <li>Nech mu je ako rúcho, ktorým sa odeje, a jako opasok, ktorý opáše navždy.</li>
      <li>To bude odplatou od Hospodina tých, ktorí útočia na mňa, a tých, ktorí hovoria zlé proti mojej duši.</li>
      <li>Ale ty, Hospodine, môj Pane, učiň so mnou podľa svojej lásky pre svoje meno; lebo tvoja milosť je dobrá; vytrhni ma!</li>
      <li>Lebo som biedny a chudobný, a moje srdce je zranené vo mne.</li>
      <li>Jako tôňa, keď sa nachyľuje, ta idem; striasajú ma jako kobylku.</li>
      <li>Moje kolená klesajú od pôstu, a moje telo schudlo.</li>
      <li>A ja som im za potupu; keď ma vidia, kývajú svojou hlavou.</li>
      <li>Pomôž mi, Hospodine, môj Bože! Zachráň ma podľa svojej milosti,</li>
      <li>aby poznali, že je to tvoja ruka, že si to ty učinil, Hospodine!</li>
      <li>Nech oni zlorečia, ale ty dobroreč. Keď povstanú, nech sa hanbia, a tvoj služobník nech sa raduje.</li>
      <li>Moji odporcovia nech oblečú stud a nech sa odejú svojou hanbou jako plášťom!</li>
      <li>Veľmi budem oslavovať Hospodina svojimi ústy a budem ho chváliť medzi mnohými,</li>
      <li>pretože stojí po pravici chudobného, aby ho zachránil od tých, ktorí súdia jeho dušu.</li>
    </ol>
  </li>
  <li>
    <ol>
      <li>Dávidov. Žalm. Hospodin riekol môjmu Pánovi: Seď po mojej pravici, dokiaľ nepoložím tvojich nepriateľov za podnožie tvojim nohám.</li>
      <li>Hospodin vyšle berlu tvojej sily so Siona povediac: Vládni prostred svojich nepriateľov!</li>
      <li>Tvoj ľud samá ochota v deň tvojej vojennej moci, v ozdobe svätosti, z lona rannej zory; tebe rosa tvoja mlaď.</li>
      <li>Hospodin prisahal a nebude želieť: Ty si kňaz na veky podľa poriadku Melchisedechovho.</li>
      <li>Pán po tvojej pravici porazí kráľov v deň svojho hnevu.</li>
      <li>Bude súdiť medzi národami, a bude plno mŕtvol; porazí aj hlavu, panujúcu nad mnohými krajinami.</li>
      <li>Z potoka na ceste bude piť; preto povýši hlavu.</li>
    </ol>
  </li>
  <li>
    <ol>
      <li>Hallelujah! Oslavovať budem Hospodina celým srdcom, v rade priamych, a v shromaždení.</li>
      <li>Veľké sú skutky Hospodinove, hľadané všetkým, ktorí majú v nich záľubu.</li>
      <li>Jeho dielo je veličenstvom a nádherou, a jeho spravedlivosť stojí na večnosť.</li>
      <li>Učinil svojim divom pamiatku: milostivý a ľútostivý je Hospodin.</li>
      <li>Dáva pokrm tým, ktorí sa ho boja; na veky pamätá na svoju smluvu.</li>
      <li>Oznámil svojmu ľudu silu svojich skutkov dajúc im dedičstvo pohanov.</li>
      <li>Dielami jeho rúk sú pravda a súd, verné všetky jeho nariadenia,</li>
      <li>pevne podoprené na večné veky, učinené v pravde a v priamosti.</li>
      <li>Poslal svojmu ľudu vykúpenie; prikázal svoju smluvu na veky; sväté a strašné je jeho meno.</li>
      <li>Počiatok múdrosti je bázeň Hospodinova. Výborný rozum majú všetci, ktorí to robia. Jeho chvála stojí na večnosť.</li>
    </ol>
  </li>
  <li>
    <ol>
      <li>Hallelujah! Blahoslavený človek, ktorý sa bojí Hospodina a má velikú záľubu v jeho prikázaniach.</li>
      <li>Jeho semeno bude mocné na zemi. Pokolenie priamych bude požehnané.</li>
      <li>Hojnosť a bohatstvo v jeho dome, a jeho spravedlivosť stojí na večnosť.</li>
      <li>Vzíde vo tme svetlo priamym. Milostivý je, ľútostivý a spravedlivý.</li>
      <li>Dobrý človek sa zmilováva a požičiava (riadi svoje veci spravedlivým súdom),</li>
      <li>lebo sa nepohne na veky; spravedlivý bude vo večnej pamäti.</li>
      <li>Nebojí sa zlej zvesti; jeho srdce stojí pevne; dôveruje Hospodinovi.</li>
      <li>Jeho srdce je upevnené; nebude sa báť, až sa i podíva na svojich protivníkov.</li>
      <li>Rozsýpa, dáva chudobným; jeho spravedlivosť stojí na večnosť; jeho roh sa vyvýši v sláve.</li>
      <li>Uvidí to bezbožník a bude sa zlostiť; bude škrípať zubami a rozplývať sa. Žiadosť bezbožníkov zahynie.</li>
    </ol>
  </li>
  <li>
    <ol>
      <li>Hallelujah! Chváľte, služobníci Hospodinovi, chváľte meno Hospodinovo!</li>
      <li>Nech je požehnané meno Hospodinovo odteraz až na veky!</li>
      <li>Od východu slnca až po jeho západ nech je chválené meno Hospodinovo!</li>
      <li>Hospodin je vysoký nad všetky národy, nad nebesia vyššia jeho sláva.</li>
      <li>Kto je ako Hospodin, náš Bôh, ktorý tróni tak vysoko?!</li>
      <li>A ktorý sa snižuje, aby videl veci na nebi i na zemi.</li>
      <li>Vyzdvihuje núdzneho z prachu; z hnoja vyvyšuje chudobného,</li>
      <li>aby mu dal sedieť s kniežatami, s kniežatami svojho ľudu.</li>
      <li>Dáva, aby neplodná obývala dom a bola radujúcou sa matkou synov. Hallelujah!</li>
    </ol>
  </li>
  <li>
    <ol>
      <li>Keď išiel Izrael z Egypta, dom Jakobov z národa cudzieho jazyka,</li>
      <li>bol mu Júda svätyňou, Izrael jeho panoviskom.</li>
      <li>Keď to videlo more, utieklo, Jordán, obrátil sa nazpät.</li>
      <li>Vrchy poskakovaly jako barance, vŕšky jako jahňatá.</li>
      <li>Čo ti bolo, more, že si utekalo? Jordán, že si sa obrátil nazpät?</li>
      <li>Čože vám, vrchy, že ste poskakovaly jako barance, vŕšky, jako jahňatá?</li>
      <li>Tras sa, zem, pred tvárou Pánovou, pred tvárou Boha Jakobovho,</li>
      <li>ktorý obrátil skalu na jazero vody, žulu na prameň vody.</li>
    </ol>
  </li>
  <li>
    <ol>
      <li>Nie nám, Hospodine, nie nám, ale svojmu menu daj česť pre svoju milosť, pre svoju pravdu.</li>
      <li>Prečo majú povedať pohania: Kdeže je ich Bôh?</li>
      <li>Ale náš Bôh je na nebesiach a činí všetko, čo chce.</li>
      <li>Ich modly sú striebro a zlato; sú dielom rúk človeka;</li>
      <li>majú ústa a nehovoria; majú oči a nevidia;</li>
      <li>majú uši a nečujú; majú nos a nečuchajú;</li>
      <li>majú svoje ruky, ale nehmatajú, svoje nohy, ale nechodia ani nezavolajú svojím hrdlom.</li>
      <li>Nech sú jako oni, tí, ktorí ich robia, každý, kto sa nadeje na ne.</li>
      <li>Izraelu, ty sa nadej na Hospodina! On je ich pomocou a ich štítom.</li>
      <li>Dom Áronov, nadejte sa na Hospodina. On je ich pomocou a ich štítom.</li>
      <li>Vy, ktorí sa bojíte Hospodina, nadejte sa na Hospodina! On je ich pomocou a ich štítom.</li>
      <li>Hospodin bude pamätať na nás, požehná; požehná dom Izraelov; požehná dom Áronov.</li>
      <li>Požehná tých, ktorí sa boja Hospodina, malých s veľkými.</li>
      <li>Nech pridá Hospodin na vás, na vás i na vašich synov.</li>
      <li>Požehnaní vy Hospodinovi, ktorý učinil nebesia i zem.</li>
      <li>Nebesia sú nebesia Hospodinove, a zem dal synom človeka.</li>
      <li>Nie mŕtvi budú chváliť Hospodina a niktorý z tých, ktorí sostupujú na miesto mlčania;</li>
      <li>ale my budeme dobrorečiť Hospodinovi odteraz až na veky. Hallelujah!</li>
    </ol>
  </li>
  <li>
    <ol>
      <li>Milujem Hospodina, lebo Hospodin počul môj hlas, moje pokorné prosby.</li>
      <li>Lebo mi naklonil svoje ucho, a preto ho budem vzývať vo svojich dňoch.</li>
      <li>Boly ma obkľúčily bolesti smrti, a našly ma úzkosti hrobu; bol som našiel súženie a trápenie duše.</li>
      <li>Ale som vzýval meno Hospodinovo a vravel som: Prosím, ó, Hospodine, vysloboď moju dušu!</li>
      <li>Hospodin je milostivý a spravedlivý, a náš Bôh sa zľutováva.</li>
      <li>Hospodin ostríha prostých. Bol som zbiedený, a pomohol mi.</li>
      <li>Navráť sa, duša moja, na svoj odpočinok, lebo Hospodin ti učinil dobrodenie.</li>
      <li>Lebo si vytrhol moju dušu zo smrti, moje oko si zachránil od slzy, moju nohu od klesnutia.</li>
      <li>Budem chodiť pred Hospodinom v zemi živých.</li>
      <li>Uveril som, preto som hovoril. No, ja som bol veľmi strápený.</li>
      <li>Ja som povedal vo svojom spechu: Každý človek je lhár.</li>
      <li>Čím sa odplatím Hospodinovi za všetky jeho dobrodenia, ktoré mi učinil?!</li>
      <li>Vezmem kalich mnohonásobného spasenia a budem vzývať meno Hospodinovo.</li>
      <li>Splním Hospodinovi svoje sľuby, splním pred všetkým jeho ľudom.</li>
      <li>Drahá je v očiach Hospodinových smrť jeho svätých.</li>
      <li>Prosím, ó, Hospodine, lebo ja som tvoj služobník, som tvoj služobník, syn tvojej dievky; rozviazal si moje putá.</li>
      <li>Tebe budem obetovať bitnú obeť chvály a budem vzývať meno Hospodinovo.</li>
      <li>Splním Hospodinovi svoje sľuby, splním pred všetkým jeho ľudom,</li>
      <li>vo dvoroch domu Hospodinovho, prostred teba, Jeruzaleme. Hallelujah!</li>
    </ol>
  </li>
  <li>
    <ol>
      <li>Chváľte Hospodina, všetky národy! Zvelebujte ho, všetci ľudia!</li>
      <li>Lebo je preveľká jeho milosť nad nami a pravda Hospodinova na veky. Hallelujah!</li>
    </ol>
  </li>
  <li>
    <ol>
      <li>Oslavujte Hospodina, lebo je dobrý, lebo jeho milosť trvá na veky.</li>
      <li>Nože nech povie Izrael, že jeho milosť trvá na veky.</li>
      <li>Nech povedia, dom Áronov, že jeho milosť trvá na veky.</li>
      <li>Nech povedia tí, ktorí sa boja Hospodina, že jeho milosť trvá na veky.</li>
      <li>Z úzkosti som volal na Hospodina, a vyslyšal ma; Hospodin ma postavil na priestranstvo.</li>
      <li>Hospodin je so mnou; nebudem sa báť. Čo mi urobí človek?!</li>
      <li>Hospodin je so mnou, medzi mojimi pomocníkmi, a ja sa podívam na tých, ktorí ma nenávidia.</li>
      <li>Lepšie je utiecť sa k Hospodinovi ako dúfať v človeka.</li>
      <li>Lepšie je utiecť sa k Hospodinovi ako dúfať v kniežatá.</li>
      <li>Obkľúčily ma všetky národy, ale v mene Hospodinovom ich posekám.</li>
      <li>Obkľúčili ma zôkol-vôkol, ale v mene Hospodinovom ich posekám.</li>
      <li>Obkľúčili ma jako včely, ale vyhasnú jako oheň z tŕnia, lebo v mene Hospodinovom ich posekám.</li>
      <li>Sotiť si ma mocne sotil, aby som padol, ale Hospodin mi pomohol.</li>
      <li>Mojou silou a piesňou je Hospodin a stal sa mi spasením.</li>
      <li>Hlas plesania a spasenia je v stánoch spravedlivých. Pravica Hospodinova dokazuje silu.</li>
      <li>Pravica Hospodinova vyvyšuje; pravica Hospodinova dokazuje silu.</li>
      <li>Nezomriem, ale budem žiť a budem rozprávať skutky Hospodinove.</li>
      <li>Potrestať bol ma potrestal Hospodin, ale ma nevydal smrti.</li>
      <li>Otvorte mi brány spravedlivosti, aby som vošiel nimi a oslavoval Hospodina!</li>
      <li>To je tá brána Hospodinova, ktorou vchádzajú spravedliví.</li>
      <li>Oslavovať ťa budem, lebo si ma vyslyšal a bol si mi spasením.</li>
      <li>Kameň, ktorý zavrhli stavitelia, stal sa hlavou uhla.</li>
      <li>Od Hospodina sa to stalo a je to divné v našich  očiach.</li>
      <li>Toto je deň, ktorý učinil Hospodin; plesajme a radujme sa v ňom!</li>
      <li>Prosím, Hospodine, spas! Prosím, Hospodine, daj zdaru!</li>
      <li>Požehnaný, ktorý prichádza v mene Hospodinovom. Dobrorečíme vám, ktorí ste z domu Hospodinovho.</li>
      <li>Hospodin je Bôh a svieti nám. Viažte sviatočné obeti povrazmi a doveďte až k rohom oltára.</li>
      <li>Ty si môj silný Bôh, preto ťa budem oslavovať; môj Bože, budem ťa vyvyšovať.</li>
      <li>Oslavujte Hospodina, lebo je dobrý, lebo jeho milosť na veky!</li>
    </ol>
  </li>
  <li>
    <ol>
      <li>Alef. Blahoslavení bezúhonní čo do svojej cesty, tí, ktorí chodia v zákone Hospodinovom.</li>
      <li>Blahoslavení, ktorí ostríhajú jeho svedoctvá, ktorí ho hľadajú celým srdcom.</li>
      <li>Tí pravda nerobia neprávosti, ale chodia po jeho cestách.</li>
      <li>Ty si prikázal veľmi ostríhať svoje nariadenia.</li>
      <li>Bárs by tak stály moje cesty, aby som ostríhal tvoje ustanovenia!</li>
      <li>Vtedy sa nebudem hanbiť, keď budem hľadieť na ktorékoľvek tvoje prikázanie.</li>
      <li>Oslavovať ťa budem v úprimnosti srdca, keď sa budem učiť súdom tvojej spravedlivosti.</li>
      <li>Budem ostríhať tvoje ustanovenia, len ma nikdy neopusti.</li>
      <li>Bét. Čím očistí mládenec svoju stezku? Tým, že sa bude chovať podľa tvojho slova.</li>
      <li>Hľadám ťa celým svojím srdcom; nedaj mi zablúdiť od tvojich prikázaní!</li>
      <li>Vo svojom srdci som ukryl tvoju reč, aby som nezhrešil proti tebe.</li>
      <li>Požehnaný si ty, Hospodine; vyuč ma svojim ustanoveniam!</li>
      <li>Svojimi rtami budem rozprávať všetky súdy tvojich úst.</li>
      <li>Na ceste tvojich svedoctiev sa radujem ako jakémukoľvek bohatstvu.</li>
      <li>Rozmýšľam o tvojich nariadeniach a hľadím na tvoje stezky.</li>
      <li>Kochám sa v tvojich ustanoveniach; nezabudnem na tvoje slovo.</li>
      <li>Gimel. Učiň svojmu služobníkovi to dobrodenie, aby som, kým len žijem, ostríhal tvoje slovo.</li>
      <li>Odkry moje oči, aby som videl divy z tvojho zákona.</li>
      <li>Pohostín som na zemi; nezakry predo mnou svojich prikázaní.</li>
      <li>Moja duša hynie túžbou po tvojich súdoch každého času.</li>
      <li>Pokarhal si pyšných, zlorečených, ktorí blúdia od tvojich prikázaní.</li>
      <li>Odvaľ so mňa potupu a opovrženie, lebo pozorujem na tvoje svedoctvá.</li>
      <li>I keby kniežatá sadly do rady a shováraly sa proti mne, tvoj služobník i tak bude rozmýšľať o tvojich ustanoveniach.</li>
      <li>Aj tvoje svedoctvá sú mojimi rozkošami, mojimi radcami.</li>
      <li>Dalet. Moja duša ľne ku prachu; oživ ma podľa svojho slova.</li>
      <li>Vyrozprával som svoje cesty, a vyslyšal si ma; vyuč ma svojim ustanoveniam!</li>
      <li>Daj mi rozumieť ceste svojich nariadení, a budem rozmýšľať o tvojich divoch!</li>
      <li>Moja duša sa rozplýva v slzách od zármutku; občerstvi ma podľa svojho slova!</li>
      <li>Odstráň odo mňa cestu falše a daj mi svoj zákon z milosti!</li>
      <li>Vyvolil som cestu pravdy; predložil som pred seba tvoje súdy.</li>
      <li>Ľnem ku tvojim svedoctvám; Hospodine, nedaj, aby som sa musel hanbiť!</li>
      <li>Pobežím cestou tvojich prikázaní, keď rozšíriš moje srdce.</li>
      <li>Hé. Vyuč ma, Hospodine, ceste svojich ustanovení, a budem na to pozorovať až do konca.</li>
      <li>Daj mi rozumieť, a budem pozorovať na tvoj zákon a budem ho ostríhať celým srdcom!</li>
      <li>Daj, aby som išiel chodníkom tvojich prikázaní, lebo v tom mám svoju záľubu.</li>
      <li>Nakloň moje srdce ku svojim svedoctvám a nie k lakomstvu!</li>
      <li>Odvráť moje oči, aby nehľadely na márnosť; obživ ma na svojej ceste!</li>
      <li>Učiň, aby stálo tvojmu služobníkovi tvoje slovo, ktoré stojí podľa tvojej bázne.</li>
      <li>Odvráť odo mňa potupu, ktorej sa bojím, lebo tvoje súdy sú dobré.</li>
      <li>Hľa, túžim po tvojich nariadeniach. Oživ ma vo svojej spravedlivosti.</li>
      <li>Vav. A nech prijde na mňa tvoja rôzna a mnohá milosť, Hospodine, tvoje spasenie podľa tvojej reči!</li>
      <li>A dám odpoveď tomu, ktorý ma potupuje; lebo sa nadejem na tvoje slovo.</li>
      <li>A nevytrhni z mojich úst slova pravdy nikdy; lebo očakávam na tvoje súdy.</li>
      <li>Budem ostríhať tvoj zákon vždycky, na veky vekov,</li>
      <li>a budem chodiť v slobode, lebo sa dopytujem tvojich nariadení.</li>
      <li>Budem hovoriť o tvojich svedoctvách pred kráľmi a nebudem sa hanbiť</li>
      <li>a budem sa kochať v tvojich prikázaniach, ktoré milujem.</li>
      <li>Budem pozdvihovať svoje ruky k tvojim prikázaniam, ktoré milujem, a budem rozmýšľať o tvojich ustanoveniach.</li>
      <li>Zajin. Pamätaj na slovo, dané svojmu služobníkovi, na ktoré si mi kázal čakať.</li>
      <li>To je moja potecha v mojom trápení, že ma oživí tvoja reč.</li>
      <li>Pyšní sa mi až veľmi vysmievajú, no, neuchýlim sa od tvojho zákona.</li>
      <li>Pamätám, Hospodine, na tvoje súdy, jaké boly od veku, a teším sa.</li>
      <li>Hrôza ma pochytila pre bezbožníkov, ktorí opúšťajú tvoj zákon.</li>
      <li>Tvoje ustanovenia sa mi staly piesňami v dome môjho pútnictva.</li>
      <li>Rozpomínam sa vnoci na tvoje meno, Hospodine, a ostríham tvoj zákon.</li>
      <li>To mi je ztadiaľ, že pozorujem na tvoje nariadenia.</li>
      <li>Chet. Hospodine, povedal som, že mojím dielom je ostríhať tvoje slová!</li>
      <li>Hľadám pokorne tvoju tvár celým srdcom; zmiluj sa nado mnou podľa svojej reči!</li>
      <li>Rozvážil som v mysli svoje cesty a obrátil som svoje nohy k tvojim svedoctvám.</li>
      <li>Ponáhľam sa a neváham ostríhať tvoje prikázania.</li>
      <li>Povrazy bezbožných ma obňaly; ale som nezabudol na tvoj zákon.</li>
      <li>O polnoci vstávam, aby som ťa oslavoval pre súdy tvojej spravedlivosti.</li>
      <li>Som spoločníkom všetkým, ktorí sa ťa boja, a tým, ktorí ostríhajú tvoje nariadenia.</li>
      <li>Tvojej milosti, Hospodine, je plná zem. Vyuč ma svojim ustanoveniam!</li>
      <li>Tet. Dobre si učinil so svojím služobníkom, Hospodine, podľa svojho slova.</li>
      <li>Vyuč ma dobrému súdu a známosti, lebo verím tvojim prikázaniam.</li>
      <li>Dokiaľ som nebol snížený, blúdil som; ale teraz ostríham tvoju reč.</li>
      <li>Ty si dobrý a činíš dobre. Vyuč ma svojim ustanoveniam!</li>
      <li>Pyšní vymýšľajú na mňa lož, ale ja pozorujem celým srdcom na tvoje nariadenia.</li>
      <li>Ich srdce stučnelo jako sadlo, ale ja sa kochám v tvojom zákone.</li>
      <li>Dobré mi je to, že som bol trápený, aby som sa naučil tvojim ustanoveniam.</li>
      <li>Zákon tvojich úst mi je lepší než tisíce zlata a striebra.</li>
      <li>Jod. Tvoje ruky ma učinily a sformovaly; daj mi rozumieť, aby som sa naučil tvojim prikázaniam,</li>
      <li>aby, keď ma budú vidieť tí, ktorí sa ťa boja, radovali sa, že očakávam na tvoje slovo.</li>
      <li>Viem, Hospodine, že tvoje súdy sú spravedlivé, a že to bola vernosť, keď si ma ponížil.</li>
      <li>Nech mi je už tedy, prosím, tvoja milosť na potešenie podľa tvojej reči, ktorú si povedal svojmu služobníkovi.</li>
      <li>Nech prijdú na mňa tvoje zľutovania, aby som žil; lebo tvoj zákon je mojou rozkošou.</li>
      <li>Nech sa hanbia pyšní, lebo ma falošne obviňovali z krivdy; ale ja rozmýšľam o tvojich nariadeniach.</li>
      <li>Nech sa navrátia ku mne tí, ktorí sa ťa boja a ktorí znajú tvoje svedoctvá.</li>
      <li>Nech je moje srdce bezúhonné v tvojich ustanoveniach, aby som sa nemusel hanbiť.</li>
      <li>Kaf. Moja duša hynie túžbou po tvojom spasení; očakávam na tvoje slovo.</li>
      <li>Moje oči hynú žiadosťou po tvojej reči, a hovorím: Kedyže ma už potešíš?</li>
      <li>Lebo som už sťa kožená nádoba v dyme; avšak nezabudol som na tvoje ustanovenia.</li>
      <li>Koľkože je dní tvojho služobníka?! A tak kedyže už vykonáš súd nad tými, ktorí ma prenasledujú?</li>
      <li>Pyšní mi vykopali jamy, čo nie je podľa tvojho zákona.</li>
      <li>Všetky tvoje prikázania sú pravda; lož je to, pre čo ma prenasledujú; pomôž mi!</li>
      <li>Málo chýbalo, čo by mi boli urobili koniec na zemi; ale ja som neopustil tvojich nariadení.</li>
      <li>Obživ ma podľa svojej milosti, a budem ostríhať svedoctvo tvojich úst.</li>
      <li>Lamed. Hospodine, tvoje slovo stojí na veky na nebesiach.</li>
      <li>Tvoja pravda na pokolenie a pokolenie; pevne si postavil zem, a stojí.</li>
      <li>Všetko to stojí dnes podľa toho, jako si ty usúdil; lebo to všetko sú tvoji služobníci.</li>
      <li>Keby tvoj zákon nebol mojou rozkošou, už by som bol dávno zahynul vo svojom trápení.</li>
      <li>Nikdy nezabudnem tvojich nariadení, lebo nimi si ma obživil.</li>
      <li>Tvoj som ja; zachráň ma, lebo zpytujem tvoje nariadenia.</li>
      <li>Bezbožníci očakávali na mňa, aby ma zahubili; ale ja uvažujem o tvojich svedoctvách.</li>
      <li>Každej veci dokonalej vidím koniec; ale tvoje prikázanie je veľmi široké.</li>
      <li>Mem. Ako veľmi milujem tvoj zákon! Každého dňa je on mojím premýšľaním.</li>
      <li>Tvoje prikázanie ma robí múdrejším nad mojich nepriateľov, lebo ono je mojím na veky.</li>
      <li>Rozumnejší som nad všetkých svojich učiteľov, lebo tvoje svedoctvá sú mojím rozmýšľaním.</li>
      <li>Som opatrnejší ako starci, lebo pozorujem na tvoje nariadenia.</li>
      <li>Zdržujem svoje nohy od každej zlej cesty, aby som ostríhal tvoje slovo.</li>
      <li>Neuchyľujem sa od tvojich súdov, lebo ma ty vyučuješ.</li>
      <li>Ó, jaké sladké sú mojim ďasnám! Tvoja reč sladšia ako med mojim ústam.</li>
      <li>Z tvojich nariadení nadobúdam rozumu, preto nenávidím každú cestu falše.</li>
      <li>Nun. Tvoje slovo je sviecou mojej nohe a svetlom môjmu chodníku.</li>
      <li>Prisahal som a dodržím, že budem ostríhať súdy tvojej spravedlivosti.</li>
      <li>Som náramne strápený, Hospodine, obživ ma podľa svojho slova.</li>
      <li>Prosím, Hospodine, nech sú ti príjemné dobrovoľné obeti mojich úst, a vyuč ma svojim súdom!</li>
      <li>Moja duša je stále v mojej ruke, ale som nezabudol na tvoj zákon.</li>
      <li>Bezbožní mi dali na cestu smečku; no, nezablúdil som od tvojich nariadení.</li>
      <li>Za dedičstvo som vzal tvoje svedoctvá na veky, lebo sú radosťou môjho srdca.</li>
      <li>Naklonil som svoje srdce činiť tvoje ustanovenia na veky do konca.</li>
      <li>Samech. Ľudí, rozdelených srdcom, nenávidím; ale milujem tvoj zákon.</li>
      <li>Mojou skrýšou a mojím štítom si ty; očakávam na tvoje slovo.</li>
      <li>Odstúpte odo mňa, zlostníci, aby som pozoroval na prikázania svojho Boha.</li>
      <li>Podopri ma podľa svojej reči, aby som žil, a nedaj, aby som bol zahanbený vo svojej nádeji.</li>
      <li>Posilňuj ma, a budem zachránený a budem vždy hľadieť na tvoje ustanovenia.</li>
      <li>Zavrhneš všetkých, ktorí blúdia od tvojich ustanovení, lebo ich chytrosť je lživá.</li>
      <li>Odpraceš všetkých bezbožníkov zeme jako trosky, a preto milujem tvoje svedoctvá.</li>
      <li>Moje telo dreveneje od strachu pred tebou, a bojím sa tvojich súdov.</li>
      <li>Ajin. Činím súd a spravedlivosť; nevydaj ma mojim utlačovateľom.</li>
      <li>Daj záruku za svojho služobníka na jeho dobré, aby ma neutláčali pyšní.</li>
      <li>Moje oči hynú túžbou po tvojom spasení a po reči tvojej spravedlivosti.</li>
      <li>Učiň so svojím služobníkom podľa svojej milosti a vyuč ma svojim ustanoveniam!</li>
      <li>Som tvojím služobníkom; daj mi rozumieť, aby som znal tvoje svedoctvá.</li>
      <li>Čas konať pre Hospodina; zrušili tvoj zákon.</li>
      <li>Preto milujem tvoje prikázania viac ako zlato a viacej než najlepšie zlato.</li>
      <li>Preto uznávam za správne všetky tvoje nariadenia o všetkom a nenávidím každú cestu falše.</li>
      <li>Pé. Predivné sú tvoje svedoctvá, preto pozoruje moja duša na ne.</li>
      <li>Otvorenie tvojich slov osvecuje; robí prostých rozumnými.</li>
      <li>Otvoril som svoje ústa na široko a dychtím, lebo som žiadostivý tvojich prikázaní.</li>
      <li>Pohliadni na mňa a zmiluj sa nado mnou podľa toho, jako robievaš tým, ktorí milujú tvoje meno.</li>
      <li>Postav moje kroky a upevni ich vo svojej reči a nedaj, aby nado mnou panovala nejaká neprávosť!</li>
      <li>Vysloboď ma z útisku človeka a budem ostríhať tvoje nariadenia.</li>
      <li>Daj, aby svietila tvoja tvár na tvojho služobníka, a vyuč ma svojim ustanoveniam.</li>
      <li>Potoky vody tečú z mojich očí, pretože neostríhajú tvojho zákona.</li>
      <li>Tsadé. Ty si spravedlivý, Hospodine, a tvoje súdy sú priame.</li>
      <li>Ty si prikázal spravedlivosť svojich svedoctiev a pravdu, veľmi.</li>
      <li>Moja horlivosť ma ničí, keď vidím, že moji protivníci zabúdajú na tvoje slová.</li>
      <li>Tvoja reč je veľmi dokázaná v ohni, a tvoj služobník ju miluje.</li>
      <li>Som malý a opovržený; ale som nezabudol na tvoje nariadenia.</li>
      <li>Tvoja spravedlivosť je spravedlivosťou na veky, a tvoj zákon je pravda.</li>
      <li>Súženie a úzkosť nadišly na mňa; ale tvoje prikázania sú mojimi rozkošami.</li>
      <li>Tvoje svedoctvá budú spravedlivosťou na veky. Daj mi rozumieť a budem žiť.</li>
      <li>Kof. Volám celým srdcom; ozvi sa mi, Hospodine; chcem zachovávať tvoje ustanovenia.</li>
      <li>Volám na teba, zachráň ma, a budem ostríhať tvoje svedoctvá.</li>
      <li>Predstíham svitanie a volám pokorne; očakávam na tvoje slovo.</li>
      <li>Moje oči predstihujú nočné stráže, aby som rozmýšľal o tvojej reči.</li>
      <li>Počuj, prosím, môj hlas podľa svojej milosti, Hospodine; obživ ma podľa svojho súdu!</li>
      <li>Blížia sa tí, ktorí sa ženú za nešľachetnosťou, tí, ktorí sa vzdialili od tvojho zákona.</li>
      <li>Ty si blízky, Hospodine, a všetky tvoje prikázania sú pravda.</li>
      <li>Viem dávno z tvojich svedoctiev, že si ich založil na veky.</li>
      <li>Reš. Vidz moje trápenie a vytrhni ma, lebo som nezabudol na tvoj zákon.</li>
      <li>Rozsúď ty moju pru a vykúp ma! Obživ ma pre svoju reč.</li>
      <li>Ďaleko je spasenie od bezbožníkov, lebo nehľadajú tvojich ustanovení.</li>
      <li>Veľké a mnohé sú tvoje zľutovania, Hospodine; obživ ma podľa tvojich súdov!</li>
      <li>Mnoho je mojich prenasledovníkov a protivníkov; ale neodklonil som sa od tvojich svedoctiev.</li>
      <li>Videl so neverných, a ošklivilo sa mi to, neostríhajú tvojej reči.</li>
      <li>Vidz, že milujem tvoje nariadenia, Hospodine; obživ ma podľa svojej milosti!</li>
      <li>Sumou tvojeho slova je pravda, a na veky bude stáť každý súd tvojej spravedlivosti.</li>
      <li>Šin. Kniežatá ma prenasledujú bez príčiny; ale moje srdce sa strachuje tvojho slova.</li>
      <li>Radujem sa tvojej reči jako ten, kto našiel veľkú korisť.</li>
      <li>Nenávidím falše a mám ju v ohavnosti; ale milujem tvoj zákon.</li>
      <li>Sedemkrát za deň ťa chválim pre súdy tvojej spravedlivosti.</li>
      <li>Mnoho pokoja tým, ktorí milujú tvoj zákon, a niet im, na čom by sa potkli, aby padli.</li>
      <li>Očakávam na tvoje spasenie, Hospodine, a činím tvoje prikázania.</li>
      <li>Moja duša ostríha tvoje svedoctvá, a veľmi ich milujem.</li>
      <li>Ostríham tvoje nariadenia a tvoje svedoctvá, lebo všetky moje cesty sú pred tebou.</li>
      <li>Tav. Nech sa priblíži môj krik pred tvoju tvár, Hospodine! Daj mi rozumieť podľa svojho slova!</li>
      <li>Nech prijde moja pokorná prosba pred tvoju tvár! Vytrhni ma podľa svojej reči!</li>
      <li>Nech moje rty vravia tvoju chválu, lebo ma vyučuješ svojim ustanoveniam.</li>
      <li>Môj jazyk bude ospevovať tvoju reč, lebo všetky tvoje prikázania sú spravedlivé.</li>
      <li>Nech mi je tvoja ruka na pomoc, lebo som si vyvolil tvoje nariadenia.</li>
      <li>Túžim po tvojom spasení, a tvoj zákon je mojou rozkošou.</li>
      <li>Nech žije moja duša a nech ťa chváli, a nech mi pomáhajú tvoje súdy!</li>
      <li>Blúdim, ako ztratená ovca; hľadaj svojho služobníka, lebo som nezabudol na tvoje prikázania.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Na Hospodina som volal vo svojom súžení, a vyslyšal ma.</li>
      <li>Hospodine, vytrhni moju dušu od lživých rtov, od ľstivého jazyka.</li>
      <li>Čože ti dá a čo ti pridá ľstivý jazyk?</li>
      <li>Je podobný ostrým strelám udatného bojovníka a uhliu z jalovca.</li>
      <li>Oj, beda mne, že pohostínim v Mešechu, že bývam v stánoch Kédara!</li>
      <li>Dlho, dlho už bývala moja duša s tým, ktorý nenávidí pokoja!</li>
      <li>Ja sa snažím o pokoj, ale keď hovorím o ňom, oni sa stroja do boja.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Pozdvihujem svoje oči k horám, odkiaľ prichádza moja pomoc.</li>
      <li>Moja pomoc je od Hospodina, ktorý učinil nebesia i zem.</li>
      <li>Nedopustí, aby sa pohla tvoja noha; nedrieme tvoj strážca!</li>
      <li>Hľa, nedrieme a nespí ten, ktorý ostríha Izraela.</li>
      <li>Hospodin je tvojím strážcom. Hospodin tvojou tôňou po tvojej pravej ruke.</li>
      <li>Nebude ťa biť vodne slnko ani mesiac vnoci.</li>
      <li>Hospodin ťa bude ostríhať od všetkého zlého; bude ostríhať tvoju dušu.</li>
      <li>Hospodin ťa bude ostríhať, keď budeš vychádzať i vchádzať odteraz až na veky.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Dávidova. Radujem sa, keď mi hovoria: Poďme do domu Hospodinovho!</li>
      <li>Naše nohy stoja v tvojich bránach, ó, Jeruzaleme!</li>
      <li>Jeruzalem, krásne vystavený, jako mesto, ktoré si je príslušne dovedna spojené,</li>
      <li>kam vystupujú pokolenia, pokolenia Hospodinove na svedoctvo Izraelovi, aby oslavovali meno Hospodinovo.</li>
      <li>Lebo tam stoja stolice na súd, stolice domu Dávidovho.</li>
      <li>Žiadajte Jeruzalemu pokoj a hovorte: Nech žijú v blahu a v pokoji tí, ktorí ťa milujú!</li>
      <li>Nech je pokoj medzi tvojimi múrami, bezpečnosť v tvojich palácoch!</li>
      <li>Už pre svojich bratov a svojich priateľov budem hovoriť: Nech vládne pokoj v tebe!</li>
      <li>Pre dom Hospodina, našeho Boha, budem hľadať tvojho dobrého.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. K tebe pozdvihujem svoje oči, ó, ty, ktorý tróniš na nebesiach!</li>
      <li>Hľa, jako oči sluhov na ruku ich pánov, ako oči dievky na ruku jej panej, tak hľadia naše oči na Hospodina, našeho Boha, dokiaľ sa nezmiluje nad nami.</li>
      <li>Zmiluj sa nad nami, Hospodine, zmiluj sa nad nami, lebo sme sa hojne nasýtili opovrženia.</li>
      <li>Naša duša sa hojne nasýtila posmechu bezstarostných a opovrženia pyšných.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Dávidova. Keby s nami nebol býval Hospodin - Nech tak povie Izrael! -,</li>
      <li>keby s nami nebol býval Hospodin, keď povstal proti nám človek,</li>
      <li>vtedy by nás boli pohltili živých v rozpálení svojho hnevu proti nám;</li>
      <li>vtedy by nás boly zatopily vody; prúd by sa bol prevalil cez našu dušu!</li>
      <li>Vtedy by sa boly prevalily tie pyšné vody cez našu dušu!</li>
      <li>Požehnaný Hospodin, ktorý nás nedal za korisť ich zubom.</li>
      <li>Naša duša unikla jako vtáča z osídla lovca. Osídlo sa potrhalo, a my sme unikli.</li>
      <li>Naša pomoc je vo mene Hospodinovom, ktorý učinil nebesia i zem.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Tí, ktorí sa nadejú na Hospodina, sú jako vrch Sion, ktorý sa nepohne, ale trvá na veky.</li>
      <li>Jako sú vôkol Jeruzalema vrchy, tak je Hospodin vôkol svojho ľudu a bude od tohoto času až na veky.</li>
      <li>Lebo nebude spočívať berla bezbožnosti na údele spravedlivých, aby nevystreli spravedliví svojich rúk po neprávosti.</li>
      <li>Učiň dobre, Hospodine, dobrým a tým, ktorí sú priami vo svojich srdciach!</li>
      <li>Ale tých, ktorí sa uchyľujú na svoje krivé cesty, nech ta zavedie Hospodin s činiteľmi neprávosti. - Pokoj na Izraela!</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Keď viedol Hospodin zpät zajatých Siona, bolo nám to tak, ako keby sa nám bolo snívalo.</li>
      <li>Vtedy boly naše ústa naplnené smiechom a náš jazyk plesaním. Vtedy povedali medzi národami: Veliké veci učinil s nimi Hospodin!</li>
      <li>Áno, Hospodin učinil s nami veľké veci, a preto sme sa radovali.</li>
      <li>Navráť, Hospodine, našich zajatých ako potoky na juhu.</li>
      <li>Tí, ktorí sejú so slzami, budú žať s plesaním.</li>
      <li>Ta ide pomaly a plače ten, kto rozsieva semeno, ale potom istotne prijde s plesaním nesúc svoje snopy.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema Šalamúnova. Ak nebude Hospodin staväť dom, nadarmo sa namáhajú tí, ktorí ho staväjú. Ak nebude Hospodin strážiť mesto, nadarmo bdeje strážca.</li>
      <li>Daromné vám je skoro vstávať, neskoro sadať a jesť chlieb bolesti. Bôh i tak dáva svojmu milému sen.</li>
      <li>Hľa, dedičstvo od Hospodina sú synovia, jeho plácou plod života.</li>
      <li>Jako strely v ruke hrdinu, tak synovia mladosti.</li>
      <li>Blahoslavený muž, ktorý nimi naplnil svoj túl. Nezahanbia sa, keď budú hovoriť s nepriateľmi v bráne.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Blahoslavený každý, kto sa bojí Hospodina, kto chodí po jeho cestách.</li>
      <li>Istotne budeš jesť prácu svojich rúk, budeš blahoslavený, a dobre ti bude.</li>
      <li>Tvoja žena bude jako plodný vinič vo vnútri tvojho domu, tvoji synovia ako mladistvé olivy vôkol tvojho stola.</li>
      <li>Hľa, tak bude požehnaný muž, ktorý sa bojí Hospodina.</li>
      <li>Nech ťa požehná Hospodin zo Siona, a vidz dobré veci Jeruzalema po všetky dni svojho života!</li>
      <li>A vidz synov svojich synov! Pokoj na Izraela!</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Veľmi ma sužovali od mojej mladosti! Nože nech povie Izrael!</li>
      <li>Veľmi ma sužovali od mojej mladosti, ale ma nepremohli.</li>
      <li>Oráči orali po mojom chrbte a vyháňali dlhé brázdy.</li>
      <li>Ale Hospodin je spravedlivý; popretínal povrazy bezbožníkov.</li>
      <li>Budú sa hanbiť a uhnú zpät všetci, ktorí nenávidia Siona.</li>
      <li>Budú jako tráva na strechách, ktorá uschne, prv ako ju vytrhajú,</li>
      <li>ktorou žnec nenaplní svojej ruky ani náručia ten, kto viaže snopy.</li>
      <li>A nepovedia tí, ktorí pojdú pomimo: Požehnanie Hospodinovo na vás; dobrorečíme vám v mene Hospodinovom.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Z hlbín volám na teba, Hospodine.</li>
      <li>Pane, počuj môj hlas! Nech pozorujú tvoje uši na hlas mojich pokorných prosieb!</li>
      <li>Ak budeš hľadieť na neprávosti, Hospodine, Pane, kto obstojí?</li>
      <li>Ale u teba je odpustenie, aby sa ťa báli.</li>
      <li>Očakávam na Hospodina, moja duša očakáva, a čakám v nádeji na jeho slovo.</li>
      <li>Moja duša čaká Pána viac ako strážcovia rána, strážcovia rána.</li>
      <li>Izraelu, čakaj na Hospodina, lebo u Hospodina je milosť a hojné u neho vykúpenie.</li>
      <li>A on vykúpi Izraela zo všetkých jeho neprávostí.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Dávidova. Hospodine, nepozdvihlo sa moje srdce ani sa nepovýšily moje oči, jako ani nejdem za veľkými vecmi a nemožnými pre mňa.</li>
      <li>Ale isteže som upokojoval a tíšil svoju dušu jako odlúčené dieťa pri jeho matke. Jako odlúčené dieťa je u mňa moja duša.</li>
      <li>Izraelu, čakaj na Hospodina od tohoto času až na veky.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Hospodine, pamätaj na Dávida, na všetko jeho trápenie,</li>
      <li>ktorý prisahal Hospodinovi, dal Všemohúcemu Jakobovmu sľub:</li>
      <li>Nevojdem do stánu svojho domu; nevyjdem na posteľ svojho ležišťa;</li>
      <li>istotne nedám usnúť svojim očiam ani zdriemnuť svojim víčkam,</li>
      <li>dokiaľ nenajdem Hospodinovi miesta, príbytku Všemohúcemu Jakobovmu!</li>
      <li>Hľa, počuli sme o ňom v Efrate; našli sme ho na poliach Jaara.</li>
      <li>Vojdime do jeho príbytkov; klaňajme sa podnožiu jeho nôh!</li>
      <li>Povstaň Hospodine, a idi na miesto svojho odpočinutia, ty i truhla tvojej sily.</li>
      <li>Tvoji kňazi nech oblečú spravedlivosť, a tvoji svätí nech plesajú!</li>
      <li>Pre Dávida, svojho služobníka, neodvráť tvári svojho pomazaného!</li>
      <li>Hospodin prisahal Dávidovi a vravel pravdu, od ktorej sa nevráti: Z plodu tvojho života posadím ti na tvoj trón.</li>
      <li>Ak budú tvoji synovia ostríhať moju smluvu a moje svedoctvá, ktorým ich budem učiť, budú aj ich synovia sedieť na tvojom tróne až na veky.</li>
      <li>Lebo Hospodin si vyvolil Sion, oň si žiada za svoj príbytok, ako povedal:</li>
      <li>Toto bude miestom môjho odpočinutia až na veky; tu budem bývať, lebo oň si žiadam.</li>
      <li>Jeho potravu istotne a hojne požehnám; jeho chudobných nasýtim chlebom;</li>
      <li>jeho kňazov oblečiem v spasenie, a jeho svätí budú a istotne budú plesať.</li>
      <li>Tam dám vyrásť rohu Dávidovmu a pripravím svojmu pomazanému sviecu.</li>
      <li>Jeho nepriateľov odejem hanbou, a nad ním bude kvitnúť jeho koruna.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Dávidova. Hľa, aké dobré a jaké milé je to, keď bratia prebývajú jednomyseľne spolu!</li>
      <li>Je to jako výborný olej na hlave, ktorý steká na bradu Áronovu, ktorý steká na okraj jeho rúcha.</li>
      <li>Je to jako rosa Hermona, ktorá sostupuje na vrchy Siona. Lebo tam prikázal Hospodin požehnaniu, životu až na veky.</li>
    </ol>
  </li>
  <li>
    <ol>
      <li>Pieseň na cestu hore do Jeruzalema. Hľa, dobrorečte Hospodinovi, všetci služobníci Hospodinovi, ktorí stojíte po nociach v dome Hospodinovom!</li>
      <li>Pozdvihujte svoje ruky k svätyni a dobrorečte Hospodinovi a hovorte:</li>
      <li>Nech ťa požehná Hospodin so Siona, ten, ktorý učinil nebesia i zem!</li>
    </ol>
  </li>
  <li>
    <ol>
      <li>Hallelujah! Chváľte meno Hospodinovo, chváľte, služobníci Hospodinovi,</li>
      <li>ktorí stojíte v dome Hospodinovom, vo dvoroch domu nášho Boha!</li>
      <li>Chváľte Hospodina, lebo je dobrý Hospodin! Spievajte jeho menu žalmy, lebo je to krásne.</li>
      <li>Lebo Jakoba si vyvolil Hospodin, Izraela za svoje zvláštne vlastníctvo.</li>
      <li>Lebo ja viem, že je Hospodin veľký a náš Pán nado všetkých bohov.</li>
      <li>Hospodin činí všetko, čo sa mu ľúbi, na nebi i na zemi, v mori a vo všetkých priepastiach,</li>
      <li>ktorý pôsobí to, aby vystupovaly pary od konca zeme, robí dažďu blesky a vyvodí vietor zo svojich pokladov,</li>
      <li>ktorý pobil prvorodené Egypta od človeka až do hoväda.</li>
      <li>Poslal znamenia a zázraky do tvojho stredu, Egypte, na faraona a na všetkých jeho sluhov,</li>
      <li>on, ktorý porazil mnohé národy a pobil mocných kráľov,</li>
      <li>Síchona, amorejského kráľa, a Óga, bázanského kráľa, a všetky kráľovstvá Kanaána.</li>
      <li>A dal ich zem za dedičstvo, za dedičstvo Izraelovi, svojmu ľudu.</li>
      <li>Hospodine, tvoje meno až na veky; Hospodine, tvoja pamiatka na pokolenie a pokolenie.</li>
      <li>Lebo Hospodin bude súdiť svoj ľud a zmiluje sa nad svojimi služobníkmi.</li>
      <li>Modly pohanov sú striebro a zlato, sú dielom rúk človeka.</li>
      <li>Majú ústa, ale nehovoria; majú oči, ale nevidia;</li>
      <li>majú uši, ale nečujú; ani nieto ducha v ich ústach.</li>
      <li>Nech sú ako ony tí, ktorí ich robia, každý, kto sa nadeje na ne.</li>
      <li>Dome Izraelov, dobrorečte Hospodinovi! Dome Áronov, dobrorečte Hospodinovi!</li>
      <li>Dome Léviho, dobrorečte Hospodinovi! Vy, ktorí sa bojíte Hospodina, dobrorečte Hospodinovi!</li>
      <li>Požehnaný Hospodin so Siona, ktorý prebýva v Jeruzaleme. Hallelujah!</li>
    </ol>
  </li>
  <li>
    <ol>
      <li>Oslavujte, Hospodina, lebo je dobrý, lebo jeho milosť trvá na veky.</li>
      <li>Oslavujte Boha bohov, lebo jeho milosť trvá na veky.</li>
      <li>Oslavujte Pána pánov, lebo jeho milosť trvá na veky,</li>
      <li>toho, ktorý sám jediný činí veľké divy, lebo jeho milosť trvá na veky,</li>
      <li>ktorý múdre učinil nebesia, lebo jeho milosť trvá na veky,</li>
      <li>ktorý roztiahol zem na vodách, lebo jeho milosť trvá na veky,</li>
      <li>ktorý učinil veľké svetlá, lebo jeho milosť trvá na veky,</li>
      <li>slnce, aby panovalo vodne, lebo jeho milosť trvá na veky,</li>
      <li>mesiac a hviezdy, aby panovaly vnoci, lebo jeho milosť trvá na veky,</li>
      <li>ktorý zbil Egypt v ich prvorodených, lebo jeho milosť trvá na veky,</li>
      <li>a vyviedol Izraela z ich stredu, lebo jeho milosť trvá na veky,</li>
      <li>silnou rukou a vystretým ramenom, lebo jeho milosť trvá na veky,</li>
      <li>ktorý rozdelil Červené more na diely, lebo jeho milosť trvá na veky,</li>
      <li>a previedol Izraela jeho stredom, lebo jeho milosť trvá na veky,</li>
      <li>a striasol faraona i jeho vojsko do Červeného mora, lebo jeho milosť trvá na veky,</li>
      <li>ktorý viedol svoj ľud po púšti, lebo jeho milosť trvá na veky,</li>
      <li>ktorý zbil veľkých kráľov, lebo jeho milosť trvá na veky,</li>
      <li>a pobil slávnych kráľov, lebo jeho milosť trvá na veky,</li>
      <li>Síchona, amorejského kráľa, lebo jeho milosť trvá na veky,</li>
      <li>Óga, bázanského kráľa, lebo jeho milosť trvá na veky,</li>
      <li>a dal ich zem za dedičstvo, lebo jeho milosť trvá na veky,</li>
      <li>za dedičstvo Izraelovi, svojmu služobníkovi, lebo jeho milosť trvá na veky,</li>
      <li>ktorý pamätá na nás v našej poníženosti, lebo jeho milosť trvá na veky,</li>
      <li>a vytrhol nás z moci našich protivníkov, lebo jeho milosť trvá na veky,</li>
      <li>ktorý dáva pokrm každému telu, lebo jeho milosť trvá na veky.</li>
      <li>Oslavujte silného Boha nebies, lebo jeho milosť trvá na veky.</li>
    </ol>
  </li>
  <li>
    <ol>
      <li>Pri riekach Babylona, tam sme sedávali i plakali, keď sme sa rozpomínali na Sion.</li>
      <li>Na vŕby v ňom, v Babylone, sme boli povešali svoje harfy,</li>
      <li>lebo tam žiadali od nás tí, ktorí nás boli zajali, slová piesne, a tí, ktorí nás trápili, radosť, keď vraveli: Zaspievajte nám niektorú pieseň sionskú!</li>
      <li>No, jako by sme mohli spievať pieseň Hospodinovu v zemi cudzinca?!</li>
      <li>Ak by som ťa zabudol, ó, Jeruzaleme, nech zabudne i moja pravica. -</li>
      <li>Nech sa prilepí môj jazyk na moje ďasno, ak by som sa nerozpomínal na teba, ak nebude Jeruzalem vrcholom mojej radosti.</li>
      <li>Pamätaj, Hospodine, synom Edoma na deň Jeruzalema, ktorí hovorili: Rozborte, rozborte v ňom všetko až do základu!</li>
      <li>Dcéro Babylona, ty, ktorá máš byť spustošená! Blahoslavený ten, kto ti odplatí to, čo si nám urobila zlého!</li>
      <li>Blahoslavený ten, kto pochytí a rozrazí tvoje deti o skalu.</li>
    </ol>
  </li>
  <li>
    <ol>
      <li>Dávidov. Oslavovať ťa budem, Hospodine, celým svojím srdcom; pred bohmi ti budem spievať žalmy.</li>
      <li>Klaňať sa budem, obrátený k chrámu tvojej svätosti, a budem oslavovať tvoje meno pre tvoju milosť a pre tvoju pravdu, lebo si zvelebil nad všetko svoje meno a svoje slovo.</li>
      <li>V ktorýkoľvek deň som volal, ohlásil si sa mi a obdaril si moju dušu silou.</li>
      <li>Oslavovať ťa budú, Hospodine, všetci kráľovia zeme, keď počujú reči tvojich úst.</li>
      <li>A budú spievať o cestách Hospodinových, lebo je veľká sláva Hospodinova.</li>
      <li>Lebo Hospodin je vysoký, ale vidí poníženého a vysokomyseľného zná zďaleka.</li>
      <li>Keby som chodil aj prostred súženia, i tak ma obživíš; na hnev mojich nepriateľov vystrieš svoju ruku, a tvoja pravica ma zachráni.</li>
      <li>Hospodin dokoná za mňa. Hospodine, tvoja milosť trvá na veky. Neopusti diela svojich rúk!</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov. Hospodine, prezkúmal si ma a poznal.</li>
      <li>Ty znáš moje sadanie i moje vstávanie; rozumieš mojej myšlienke zďaleka.</li>
      <li>Pozoruješ moje chodenie i ležanie a znáš dobre všetky moje cesty.</li>
      <li>Lebo ešte ani nemám slova na jazyku, a hľa, Hospodine, ty to vieš všetko.</li>
      <li>Obkľúčil si ma odzadu i odpredu a položil si na mňa svoju ruku.</li>
      <li>Je to predivná znalosť, nad môj rozum, tak vysoká, že nemôžem po ňu.</li>
      <li>Kam by som zašiel od tvojho ducha? Alebo kam by som utiekol pred tvojou tvárou?</li>
      <li>Keby som vystúpil na nebesia, tam si ty; keby som si postlal v hrobe, hľa, i tam si.</li>
      <li>Keby som vzal krýdla rannej zory, aby som zaletel a býval pri najďaľšom mori,</li>
      <li>i tam by ma sprevadila tvoja ruka, a pochytila by ma tvoja pravica.</li>
      <li>A keby som povedal: Aspoň tma ma zakryje; ale i noc je tebe svetlom vôkol mňa.</li>
      <li>Ani tma nezatmí pred tebou, a noc ti svieti jako deň, tebe je jedno či tma či svetlo.</li>
      <li>Lebo tvojím vlastníctvom sú moje ľadviny; usnoval si ma v živote mojej matky.</li>
      <li>Oslavovať ťa budem preto, že som hrozne a predivne utvorený. Predivné sú tvoje skutky, a moja duša to zná veľmi dobre.</li>
      <li>Niktorá moja kosť nie je ukrytá pred tebou, ktorý som učinený v skrytosti; utkaný som v hlbinách zeme.</li>
      <li>Tvoje oči videly môj trup, a do tvojej knihy sú zapísané všetky moje údy jako aj dni, v ktorých boly utvorené, keď ešte nebolo ani jedného z nich.</li>
      <li>A mne jaké drahé sú tvoje myšlienky, ó, silný Bože, A jaký ohromný je ich počet!</li>
      <li>Keby som ich chcel spočítať, je ich viac ako piesku. Keď sa prebudím, vždy len som s tebou.</li>
      <li>Keby si, Bože, zabil bezbožníka a povedal: Mužovia krvi, odstúpte odo mňa!</li>
      <li>Tí, ktorí hovoria o tebe nešľachetne, berú nadarmo tvoje meno, tvoji odporcovia.</li>
      <li>Či nie je tak, Hospodine, že nenávidím tých, ktorí teba nenávidia? A tí, ktorí povstávajú proti tebe, sa mi ošklivia.</li>
      <li>Celou nenávisťou ich nenávidím; stali sa mi nepriateľmi.</li>
      <li>Prezkúmaj ma, silný Bože, a poznaj moje srdce! Zkús ma a poznaj moje myšlienky</li>
      <li>a vidz, či je vo mne nejaká zlá cesta, a veď ma cestou večnosti.</li>
    </ol>
  </li>
  <li>
    <ol>
      <li>Náčelníkovi speváckeho sboru. Žalm Dávidov.</li>
      <li>Vytrhni ma, Hospodine, z moci zlého človeka; uchovaj ma od muža ukrutností,</li>
      <li>od tých, ktorí myslia zlé v srdci; každý deň vyvolávajú vojny.</li>
      <li>Ostria svoj jazyk ako had; vreteničí jed pod ich gambami. Sélah.</li>
      <li>Ostríhaj ma, Hospodine, a zachovaj od rúk bezbožníka! Uchovaj ma od muža ukrutností, od tých, ktorí myslia vyraziť moje kroky.</li>
      <li>Pyšní mi ukryli osídlo i povrazy; roztiahli sieť vedľa cesty; predložili mi smečky. Sélah.</li>
      <li>Povedal som Hospodinovi: Ty si môj silný Bôh. Počuj, Hospodine, hlas mojich pokorných prosieb.</li>
      <li>Hospodine, Pane, silo môjho spasenia, kryješ moju hlavu v deň zbrane.</li>
      <li>Nedaj, Hospodine, žiadostí bezbožníka; nedaj vykonať jeho zámer; povýšili by sa. Sélah.</li>
      <li>Úhrnom čo do tých, ktorí ma obkľučujú, nech ich pokryje trápenie ich rtov!</li>
      <li>Nech sa shrnie na nich žeravé uhlie; nech ich uvrhne Bôh do ohňa, do hlbokých jam, aby nepovstali.</li>
      <li>Človek zlého jazyka nebude stáť pevne v zemi; ukrutného človeka bude stíhať zlé jako lovec, aby padol.</li>
      <li>Viem, že Hospodin vykoná pravotu biedneho a súd chudobných.</li>
      <li>No, spravedliví budú istotne oslavovať tvoje meno, Hospodine, a priami budú bývať pred tvojou tvárou.</li>
    </ol>
  </li>
  <li>
    <ol>
      <li>Žalm Dávidov. Hospodine, volám na teba! Ponáhľaj sa mi na pomoc! Počuj môj hlas, keď volám k tebe!</li>
      <li>Nech stojí moja modlitba pred tebou jako kadivo, pozdvihnutie mojich rúk ako večerná obeť.</li>
      <li>Postav, Hospodine, mojim ústam stráž! Strež dvere mojich rtov!</li>
      <li>Nedaj, aby sa moje srdce naklonilo k zlej veci, robiť bezbožné skutky s mužmi, páchajúcimi neprávosť, a aby som nejedol z ich lakôt.</li>
      <li>Nech ma tlčie spravedlivý, bude to milosť, a nech ma tresce; to olej na hlavu; nech neodoprie moja hlava. Lebo kým len trvám, moja modlitba bude vždy proti ich rôznej zlosti.</li>
      <li>Ich sudcovia budú pometaní medzi skaly, a ľudia počujú moje slová, lebo sú ľúbezné.</li>
      <li>Jako keď niekto štiepe a kála drevo na zemi, tak sa rozmetávajú naše kosti až k čeľustiu hrobu.</li>
      <li>Lebo k tebe, Hospodine, Pane, sú obrátené moje oči; k tebe sa utiekam; nevylej mojej duše!</li>
      <li>Uchovaj ma od osídla, ktoré mi nadstavili, a od smečiek páchateľov neprávosti.</li>
      <li>Nech padnú bezbožní, všetci dovedna, každý do svojej slučky, kým ja prejdem.</li>
    </ol>
  </li>
  <li>
    <ol>
      <li>Vyučujúci Dávidov, keď bol v jaskyni. Modlitba.</li>
      <li>Volám na Hospodina a kričím. Volám na Hospodina a pokorne sa modlím.</li>
      <li>Vylievam pred ním svoju žiaľbu; oznamujem pred ním svoje súženie.</li>
      <li>Keď nyje môj duch vo mne, ty znáš môj chodník; na ceste, ktorou idem, mi ukryli osídlo.</li>
      <li>Pozri napravo a vidz! Nemám nikoho, kto by ma poznal. Zahynulo mne útočište; nieto nikoho, kto by sa pýtal po mojej duši.</li>
      <li>Kričím na teba, Hospodine, hovorím: Ty si mojím útočišťom, mojím dielom v zemi živých.</li>
      <li>Pozoruj ušima na moje volanie, lebo som veľmi zomdlený. Vytrhni ma z moci tých, ktorí ma prenasledujú, lebo sú mocnejší odo mňa.</li>
      <li>Vyveď moju dušu zo žalára, aby som oslavoval tvoje meno. Spravedliví ma obstúpia, keď mi dobre učiníš.</li>
    </ol>
  </li>
  <li>
    <ol>
      <li>Žalm Dávidov. Hospodine, počuj moju modlitbu; pozoruj ušima moje pokorné prosby! Ohlás sa mi vo svojej vernosti pre svoju spravedlivosť.</li>
      <li>A nevchádza so svojím služobníkom v súd, lebo by nebol pred tebou spravedlivý nikto živý.</li>
      <li>Preto, že nepriateľ stíha moju dušu, depce môj život na zem, posadil ma do tmy, takže som ako tí, ktorí dávno pomreli,</li>
      <li>môj duch nyje vo mne, a moje srdce hynie v mojom vnútri.</li>
      <li>Rozpomínam sa na predošlé dni; rozmýšľam o všetkých tvojich skutkoch; rozjímam o diele tvojich rúk.</li>
      <li>Rozprestieram svoje ruky k tebe; moja duša práhne po tebe jako vypráhla zem. Sélah.</li>
      <li>Rýchle ma vyslyš, Hospodine, môj duch hynie; neskrývaj predo mnou svojej tvári, lebo by som bol podobný tým, ktorí sostupujú do jamy.</li>
      <li>Daj, že by som ráno počul tvoju milosť, lebo na teba sa nadejem. Oznám mi cestu, ktorou mám ísť, lebo k tebe pozdvihujem svoju dušu.</li>
      <li>Vytrhni ma z moci mojich nepriateľov, Hospodine; k tebe sa skrývam.</li>
      <li>Nauč ma činiť tvoju vôľu, lebo si ty môj Bôh; tvoj dobrý Duch nech ma vedie po rovnej zemi.</li>
      <li>Pre svoje meno, Hospodine, ma obživ; vo svojej spravedlivosti vyveď moju dušu zo súženia!</li>
      <li>A vo svojej milosti vyplieň mojich nepriateľov a zahub všetkých, ktorí trápia moju dušu, lebo ja som tvoj služobník.</li>
    </ol>
  </li>
  <li>
    <ol>
      <li>Dávidov. Požehnaný Hospodin, moja skala, ktorý učí moje ruky bitke, moje prsty boju,</li>
      <li>moja milosť a môj hrad, moja vysoká veža, môj vysloboditeľ, môj štít; k nemu sa utiekam, ktorý mi podmaňuje môj ľud.</li>
      <li>Hospodine, čo je človek, že ho znáš, a syn smrteľného človeka, že ho za čosi máš?!</li>
      <li>Človek je podobný márnosti; jeho dni sú jako tieň, ktorý ta ide.</li>
      <li>Hospodine, nakloň svoje nebesia a sostúp; dotkni sa vrchov, a budú sa kúriť.</li>
      <li>Zablýskaj bleskom hromu a rozptýľ ich! Pošli svoje strely a predes ich!</li>
      <li>Vystri svoje ruky s výsosti, vysloboď ma a vytrhni z veľkých vôd, z ruky cudzozemcov,</li>
      <li>ktorých ústa hovoria márnosť, a ich pravica je pravicou lži.</li>
      <li>Bože, budem ti spievať novú pieseň; pri harfe o desiatich strunách ti budem spievať žalmy,</li>
      <li>tebe, ktorý dávaš kráľom spasenie, ktorý vyslobodzuješ Dávida, svojho služobníka, od zlého meča.</li>
      <li>Vysloboď ma a vytrhni z ruky cudzozemcov, ktorých ústa hovoria márnosť, a ktorých pravica je pravicou lži,</li>
      <li>aby boli naši synovia ako rastúce štepy podarené vo svojej mladosti, naše dcéry jako uholné stĺpy, krásne tesané, vzoru chrámu;</li>
      <li>aby naše komory boly plné a vydávaly potravu rôzneho druhu; naše stádo aby rodilo na tisíce, na desaťtisíce na našich poliach.</li>
      <li>Naše voly nech sú naložené; nech nie je nepriateľského vpádu ani výpadu, ani nech nie je kvílenia na našich uliciach.</li>
      <li>Blahoslavený ľud, ktorému sa tak deje; blahoslavený ľud, ktorému je Hospodin Bohom!</li>
    </ol>
  </li>
  <li>
    <ol>
      <li>Chvála Dávidova. Vyvyšovať ťa budem, môj Bože, Kráľu, a budem dobrorečiť tvojmu menu na večné veky.</li>
      <li>Každého dňa ti budem dobrorečiť a budem chváliť tvoje meno na večné veky.</li>
      <li>Veľký je Hospodin a veľmi chválený, a jeho veľkosť je nevystihnuteľná.</li>
      <li>Pokolenie vychvaľovať bude pokoleniu tvoje skutky, a budú zvestovať tvoju mnohú silu hrdinskú.</li>
      <li>O nádhere slávy tvojho veličenstva a o tvojich predivných veciach budem vravieť.</li>
      <li>Nech hovoria o sile tvojich strašných zázrakov, a ja budem rozprávať tvoju veľkosť.</li>
      <li>Rozhlasovať bude pamäť tvojej veľkej dobroty a budú plesať nad tvojou spravedlivosťou.</li>
      <li>Milostivý a ľútostivý je Hospodin, dlho zhovievajúci a veľkej milosti.</li>
      <li>Hospodin je dobrý všetkým a jeho zľutovania nado všetky jeho skutky.</li>
      <li>Oslavovať ťa budú, Hospodine, všetky tvoje skutky, a tvoji svätí budú ti dobrorečiť.</li>
      <li>Vravieť budú o sláve tvojho kráľovstva a hovoriť o tvojej hrdinskej sile.</li>
      <li>To všetko nato, aby oznámili synom človeka jeho hrdinskú silu a slávu nádhery jeho kráľovstva.</li>
      <li>Tvoje kráľovstvo je kráľovstvom všetkých vekov a tvoje panovanie nad jedným každým pokolením.</li>
      <li>Hospodin podopiera všetkých padajúcich a narovnáva všetkých zohnutých.</li>
      <li>Oči všetkých hľadia v nádej k tebe, a ty im dávaš ich pokrm na jeho čas.</li>
      <li>Otváraš svoju ruku a nasycuješ každý živočuch svojou dobrotivosťou.</li>
      <li>Hospodin je spravedlivý vo všetkých svojich cestách a svätý vo všetkých svojich skutkoch.</li>
      <li>Hospodin je blízky všetkým, ktorí ho vzývajú, všetkým, ktorí ho vzývajú v pravde.</li>
      <li>Činí vôľu tých, ktorí sa ho boja, čuje ich krik a pomáha im.</li>
      <li>Hospodin ostríha všetkých, ktorí ho milujú, ale zahladí všetkých bezbožníkov.</li>
      <li>Moje ústa budú hovoriť chválu Hospodinovu, a každé telo bude dobrorečiť menu jeho svätosti na večné veky.</li>
    </ol>
  </li>
  <li>
    <ol>
      <li>Hallelujah! Chváľ, moja duša, Hospodina!</li>
      <li>Chváliť budem Hospodina, kým len žijem; spievať budem svojmu Bohu žalmy, dokiaľ som.</li>
      <li>Nenadejte sa na kniežatá, na syna človeka, ktorý nemá spasenia.</li>
      <li>Vyjde jeho duch, navráti sa do svojej zeme; v ten istý deň zahynuly jeho úmysly.</li>
      <li>Blahoslavený je ten, komu je silný Bôh Jakobov na pomoc, jeho nádej na Hospodina, jeho Boha,</li>
      <li>ktorý učinil nebesia i zem, more i všetko, čo je v nich, ktorý ostríha pravdu na veky,</li>
      <li>ktorý činí súd utlačeným a dáva chlieb hladným. Hospodin oslobodzuje väzňov.</li>
      <li>Hospodin otvára oči slepých. Hospodin narovnáva zohnutých. Hospodin miluje spravedlivých.</li>
      <li>Hospodin ostríha pohostínov; pomáha sirote a vdove; ale cestu bezbožných prevracia.</li>
      <li>Hospodin kraľuje na veky, tvoj Bôh, Sione, na pokolenie a pokolenie. Hallelujah!</li>
    </ol>
  </li>
  <li>
    <ol>
      <li>Hallelujah, chváľte Hospodina, lebo je dobre spievať našemu Bohu žalmy, lebo je to krásne a milé; slušná je chvála.</li>
      <li>Staviteľom Jeruzalema je Hospodin; shromaždí rozptýlených Izraelových,</li>
      <li>ten, ktorý uzdravuje skrúšených srdcom a obväzuje ich boľaviny,</li>
      <li>ktorý počíta počet hviezd a každú z nich volá menom.</li>
      <li>Veľký je náš Pán a nesmierny v sile; jeho rozumnosti nieto počtu.</li>
      <li>Hospodin pomáha pokorným a bezbožných snižuje až k zemi.</li>
      <li>Spievajte Hospodinu chválu! Spievajte nášmu Bohu žalmy pri citare,</li>
      <li>tomu, ktorý prikrýva nebesia hustými oblaky, ktorý nastrojuje zemi dážď, ktorý pôsobí, aby na vrchoch rástla tráva,</li>
      <li>ktorý dáva hovädu jeho pokrm i mladým havranom, ktorí volajú.</li>
      <li>Nemá záľuby v sile koňa ani sa nekochá v lýtkach muža.</li>
      <li>Hospodin má záľubu v tých, ktorí sa ho boja, v tých, ktorí očakávajú na jeho milosť.</li>
      <li>Vychvaľuj Jeruzaleme Hospodina! Sione, chváľ svojho Boha!</li>
      <li>Lebo upevňuje závory tvojich brán; žehná tvojich synov v tebe;</li>
      <li>on pôsobí, aby tvoje hranice maly pokoj; sýti ťa beľou pšenice;</li>
      <li>vysiela svoju reč na zem; jeho slovo beží až veľmi rýchle;</li>
      <li>dáva sneh ako vlnu; rozsýpa inovať ako popol;</li>
      <li>hádže svojím ľadom ako skyvami. Kto obstojí pred jeho zimou?</li>
      <li>A zase keď pošle svoje slovo, topí to; keď zaveje svojím vetrom, tečú vody;</li>
      <li>oznamuje svoje slovo Jakobovi, svoje ustanovenia a svoje súdy Izraelovi.</li>
      <li>Neučinil tak niktorému národu, a preto neznajú jeho súdov. Hallelujah!</li>
    </ol>
  </li>
  <li>
    <ol>
      <li>Hallelujah! Chváľte Hospodina z nebies! Chváľte ho na výsostiach!</li>
      <li>Chváľte ho, všetci jeho anjeli; chváľte ho, všetky jeho zástupy!</li>
      <li>Chváľte ho, slnce a mesiac! Chváľte ho, všetky hviezdy svetla!</li>
      <li>Chváľte ho, nebesia nebies i vody, ktoré ste zhora nebies!</li>
      <li>Nech chvália meno Hospodinovo, lebo on rozkázal, a boly stvorené,</li>
      <li>a postavil ich navždy, na veky; vydal zákon, a niktoré neprekročí!</li>
      <li>Chváľte Hospodina, vy zo zeme, veľryby a všetky priepasti,</li>
      <li>oheň a hrád, sneh i para, búrlivý vietor, ktorý vykonáva jeho slovo,</li>
      <li>vrchy a všetky brehy, ovocné stromy a všetky cedry,</li>
      <li>divá zver a všetky hovädá, plazy a okrýdlené vtáctvo,</li>
      <li>kráľovia zeme a všetky národy, kniežatá a všetci sudcovia zeme,</li>
      <li>mládenci i panny, starci s deťmi.</li>
      <li>Nech chvália meno Hospodinovo, lebo jeho meno samo je vyvýšené, jeho veličenstvo nad zemou i nad nebesami.</li>
      <li>A vyvýšil roh svojho ľudu, chválu všetkých svojich svätých, synov Izraelových, ľud, blízky jemu. Hallelujah!</li>
    </ol>
  </li>
  <li>
    <ol>
      <li>Hallelujah! Spievajte Hospodinovi novú pieseň, jeho chválu v shromaždení svätých!</li>
      <li>Nech sa raduje Izrael v tom, ktorý ho učinil! Synovia Siona nech plesajú vo svojom Kráľovi!</li>
      <li>Nech chvália jeho meno kolotancom! Pri bubne a pri citare nech mu spievajú žalmy!</li>
      <li>Lebo Hospodin má záľubu vo svojom ľude; zdobí pokorných spasením.</li>
      <li>Svätí sa budú veseliť v sláve; plesať budú na svojich ležištiach.</li>
      <li>Vyvyšovanie silného Boha bude v ich hrdle a meč, ostrý na obe strany, v ich ruke,</li>
      <li>aby vykonali pomstu na národoch a tresty na ľuďoch,</li>
      <li>aby poviazali ich kráľov reťazami a ich veľmožov železnými putami,</li>
      <li>aby na nich vykonali napísaný súd; sláva to všetkých jeho svätých. Hallelujah!</li>
    </ol>
  </li>
  <li>
    <ol>
      <li>Hallelujah! Chváľte silného Boha v jeho svätyni! Chváľte ho na oblohe jeho sily!</li>
      <li>Chváľte ho v jeho mnohej hrdinskej sile! Chváľte ho podľa mnohého jeho veličenstva!</li>
      <li>Chváľte ho zvukom trúby! Chváľte ho na harfe a na citare!</li>
      <li>Chváľte ho na bubon a kolotancom! Chváľte ho husľami a píšťalou!</li>
      <li>Chváľte ho zvučným cymbalom! Chváľte ho cymbalom radostného kriku!</li>
      <li>Každý duch nech chváli Hospodina! Hallelujah!</li>
    </ol>
  </li>
</ol>