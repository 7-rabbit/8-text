<ol>
  <li>
    <ol>
      <li>Kniha rodu Ježiša Krista, syna Dávidovho, syna Abrahámovho.</li>
      <li>Abrahám splodil Izáka; Izák splodil Jakoba; Jakob splodil Júdu a jeho bratov;</li>
      <li>Júda splodil Fáresa a Záru, z Támari; Fáres splodil Ezroma; Ezrom splodil Arama;</li>
      <li>Aram splodil Amminadába; Amminadáb splodil Názona; Názon splodil Salmona;</li>
      <li>Salmon splodil Bóza, z Rachabi; Bóz splodil Obéda, z Ruti; Obéd splodil Jesseho;</li>
      <li>Jesse splodil Dávida, kráľa; kráľ Dávid splodil Šalamúna z tej, ktorá bola Uriášova;</li>
      <li>Šalamún splodil Roboáma; Roboám splodil Abiáša; Abiáš splodil Azu;</li>
      <li>Aza splodil Jozafata; Jozafat splodil Joráma; Jorám splodil Oziáša;</li>
      <li>Oziáš splodil Joatáma, Joatám splodil Achasa; Achas splodil Ezechiáša;</li>
      <li>Ezechiáš splodil Manassesa; Manasses splodil Amona; Amon splodil Joziáša;</li>
      <li>Joziáš splodil Jekoniáša a jeho bratov o čase presídlenia do Babylona.</li>
      <li>A po presídlení do Babylona splodil Jekoniáš Salatiela; Salatiel splodil Zorobábela;</li>
      <li>Zorobábel splodil Abiúda; Abiúd splodil Elijakima; Elijakim splodil Azora;</li>
      <li>Azor splodil Sádocha; Sádoch splodil Achima; Achim splodil Eliúda;</li>
      <li>Eliúd splodil Eleazára; Eleazár splodil Mattana; Mattan splodil Jakoba;</li>
      <li>Jakob splodil Jozefa, muža Márie, z ktorej sa narodil Ježiš, zvaný KRISTUS.</li>
      <li>A tak všetkých rodov od Abraháma až po Dávida bolo rodov štrnásť a od Dávida až po presídlenie do Babylona rodov štrnásť a od presídlenia do Babylona až po Krista rodov štrnásť.</li>
      <li>A narodenie Ježiša Krista bolo takto. Keď bola jeho matka, Mária, zasnúbená Jozefovi, prv ako sa sišli, bola najdená tehotná zo Svätého Ducha.</li>
      <li>Ale Jozef, jej muž, súc spravedlivý a nechcúc jej urobiť potupu chcel ju tajne prepustiť.</li>
      <li>A keď o tom premýšľal, hľa, ukázal sa mu anjel Pánov vo sne a povedal: Jozefe, synu Dávidov, neboj sa prijať Máriu, svoju manželku, lebo to, čo je v nej splodené, je zo Svätého Ducha;</li>
      <li>a porodí syna a nazveš jeho meno JEŽIŠ, lebo on zachráni svoj ľud od ich hriechov.</li>
      <li>A to všetko sa stalo nato, aby sa naplnilo to, čo bolo povedané od Pána skrze proroka, ktorý povedal:</li>
      <li>Hľa, panna počne a porodí syna, a nazovú jeho meno Immanuel, čo je preložené: S nami Bôh.</li>
      <li>A Jozef prebudiac sa zo spánku učinil, ako mu nariadil anjel Pánov, a prijal svoju manželku.</li>
      <li>Ale jej nepoznal, dokiaľ neporodila svojho prvorodeného syna a nazval jeho meno Ježiš.</li>
    </ol>
  </li>
  <li>
    <ol>
      <li>A keď sa narodil Ježiš v Judskom Betleheme za dní kráľa Heródesa, tu hľa, mudrci od východu slnca prišli do Jeruzalema</li>
      <li>a hovorili: Kde je ten narodený kráľ židovský? Lebo sme videli jeho hviezdu na východe slnca a prišli sme sa mu pokloniť.</li>
      <li>Ale keď to počul kráľ Heródes, zľakol sa i celý Jeruzalem s ním.</li>
      <li>A svolal všetkých najvyšších kňazov a učiteľov ľudu a vypytoval sa ich, kde sa má Kristus narodiť.</li>
      <li>A oni mu riekli: V Judskom Betleheme, lebo tak je napísané skrze proroka:</li>
      <li>A ty, Betleheme, zem Júdova, nijako nie si najmenším medzi vojvodami Júdovými, lebo z teba mi vyjde vodca, ktorý bude pásť môj ľud, Izraela.</li>
      <li>Vtedy Heródes povolal tajne mudrcov a dôkladne sa ich vypýtal na čas hviezdy, ktorá sa im ukazovala,</li>
      <li>a pošlúc ich do Betlehema povedal: Iďte a dôkladne sa povypytujte o tom dieťatku, a keď najdete, dajte mi o tom zvesť, aby som i ja prijdúc poklonil sa mu.</li>
      <li>A oni vypočujúc kráľa odišli. A hľa, hviezda, ktorú boli videli na východe slnca, išla pred nimi, až prišla a zastála nad miestom, kde bolo dieťatko.</li>
      <li>A zazrúc hviezdu preveľmi sa zaradovali.</li>
      <li>A keď vošli do domu, našli dieťatko s Máriou, jeho matkou, a padnúc klaňali sa mu a otvoriac svoje poklady obetovali mu dary: zlato, kadivo a myrru.</li>
      <li>A napomenutí súc od Boha vo sne, aby sa nenavracovali k Heródesovi, navrátili sa inou cestou do svojej krajiny.</li>
      <li>A keď odišli, tu hľa, anjel Pánov sa ukázal vo sne Jozefovi a povedal mu: Vstaň a vezmi so sebou dieťatko i jeho matku a uteč do Egypta a buď tam, dokiaľ ti nepoviem! Lebo Heródes bude hľadať dieťatko, aby ho zahubil.</li>
      <li>A on vstal a vzal so sebou dieťatko i jeho matku, vnoci, a ušiel do Egypta</li>
      <li>a bol tam až do smrti Heródesovej, aby sa naplnilo, čo bolo povedané od Pána skrze proroka, ktorý povedal: Z Egypta som povolal svojho syna.</li>
      <li>Vtedy Heródes, vidiac, že je znevážený mudrcami, veľmi sa rozhneval a poslal a povraždil všetkých chlapcov, ktorí boli v Betleheme a na celom jeho okolí, od dvojročných a niže, podľa času, na ktorý sa bol dôkladne vypýtal mudrcov.</li>
      <li>Vtedy sa naplnilo, čo bolo povedané od proroka Jeremiáša, ktorý povedal:</li>
      <li>Hlas bolo počuť v Ráme, nárek a plač a mnoho kvílenia: Rácheľ, oplakávajúca svoje deti, a nedala sa potešiť, lebo ich niet.</li>
      <li>A keď zomrel Heródes, tu hľa, anjel Pánov sa ukázal vo sne Jozefovi v Egypte</li>
      <li>a povedal mu: Vstaň a vezmi so sebou dieťatko i jeho matku a idi do zeme Izraelovej, lebo pomreli tí, ktorí hľadali dušu dieťatka.</li>
      <li>A on vstal a vzal so sebou dieťatko i jeho matku a prišiel do zeme Izraelovej.</li>
      <li>Ale keď počul, že Archelaus kraľuje v Judsku miesto svojeho otca, Heródesa, bál sa ta odísť, a dostanúc vo sne úpravu od Boha ušiel do krajov Galilee</li>
      <li>a prijdúc ta býval v meste zvanom Nazarete, aby sa naplnilo, čo bolo povedané skrze prorokov, že sa bude volať Nazarejský.</li>
    </ol>
  </li>
  <li>
    <ol>
      <li>V tých dňoch prišiel Ján Krstiteľ a kázal na Judskej púšti</li>
      <li>a hovoril: Čiňte pokánie! Lebo sa priblížilo nebeské kráľovstvo.</li>
      <li>Lebo toto je ten predpovedaný skrze proroka Izaiáša, ktorý povedal: Hlas volajúceho na púšti: Prihotovte cestu Pánovu, čiňte priame jeho chodníky!</li>
      <li>A ten istý Ján mal svoj odev z veľblúdej srsti a kožený opasok okolo svojich bedier, a jeho pokrmom boly kobylky a poľný med.</li>
      <li>Vtedy vychádzal k nemu Jeruzalem i celé Judsko a celé okolie jordánske,</li>
      <li>a krstení boli od neho v rieke Jordáne vyznávajúc svoje hriechy.</li>
      <li>A keď videl i mnoho farizejov a sadúceov, že idú k jeho krstu, povedal im: Vreteničie plemä, ktože vám ukázal, aby ste utiekli budúcemu hnevu?</li>
      <li>Neste tedy ovocie, hodné pokánia,</li>
      <li>a nedomnievajte sa, že môžete v sebe hovoriť: Veď otca máme Abraháma! Lebo vám hovorím, že Bôh môže z týchto kameňov vzbudiť Abrahámovi deti.</li>
      <li>A už aj je sekera priložená na koreň stromov; každý tedy strom, ktorý nenesie dobrého ovocia, sa vytína a hádže na oheň.</li>
      <li>Ja vás krstím vodou na pokánie; ale ten ktorý prichádza po mne, je mocnejší ako ja, ktorého obuv nosiť nie som hoden - ten vás bude krstiť Svätým Duchom a ohňom,</li>
      <li>ktorý má svoju vejačku vo svojej ruke a prečistí svoje humno a shromaždí svoju pšenicu do sypárne, ale plevy bude páliť neuhasiteľným ohňom.</li>
      <li>Vtedy prišiel Ježiš od Galilee k Jordánu, k Jánovi, aby bol pokrstený od neho.</li>
      <li>Ale Ján mu veľmi bránil a hovoril: Mne je treba, aby som bol pokrstený od teba, a ty ideš ku mne?</li>
      <li>Ale Ježiš odpovedal a riekol mu: Nechaj teraz, lebo tak nám sluší, aby sme naplnili všetku spravedlivosť. Vtedy ho nechal.</li>
      <li>A keď bol Ježiš pokrstený, hneď vystúpil z vody, a hľa, otvorily sa mu nebesia, a videl Ducha Božieho, ktorý sostupoval akoby holubica a prichádzal na neho.</li>
      <li>A hľa, bolo počuť hlas z nebies, ktorý hovoril: Toto je ten môj milovaný Syn, v ktorom sa mi zaľúbilo.</li>
    </ol>
  </li>
  <li>
    <ol>
      <li>Vtedy bol Ježiš zavedený hore na púšť od Ducha, aby bol pokúšaný od diabla.</li>
      <li>A keď sa bol postil štyridsať dní a štyridsať nocí, napokon zlačnel.</li>
      <li>A pristúpiac k nemu pokušiteľ riekol mu: Ak si Syn Boží, povedz, aby sa tieto kamene staly chlebami.</li>
      <li>A on odpovedajúc riekol: Je napísané: Človek nebude žiť na samom chlebe, ale na každom slove, ktoré vychádza skrze ústa Božie.</li>
      <li>Vtedy ho pojal diabol do svätého mesta a postavil ho na vrch na krýdlo chrámu</li>
      <li>a povedal mu: Ak si Syn Boží, hoď sa dolu, lebo veď je napísané, že svojim anjelom prikáže o tebe, a vezmú ťa na ruky, aby si neuderil svojej nohy o kameň.</li>
      <li>A Ježiš mu riekol: Zase je napísané: Nebudeš pokúšať Pána, svojho Boha!</li>
      <li>Opät ho pojal diabol na vrch, veľmi vysoký, a ukázal mu všetky kráľovstvá sveta a ich slávu</li>
      <li>a povedal mu: Toto všetko ti dám, ak padneš a pokloníš sa mi.</li>
      <li>Vtedy mu povedal Ježiš: Odídi, satane, lebo je napísané: Pánovi, svojmu Bohu, sa budeš klaňať a jemu samému budeš svätoslúžiť!</li>
      <li>Vtedy ho opustil diabol, a hľa, anjeli pristúpili a posluhovali mu.</li>
      <li>A keď počul Ježiš, že je Ján vydaný, odišiel do Galilee</li>
      <li>a opustiac Nazaret prišiel a býval v Kafarnaume, ktoré leží pri mori, v krajoch Zabulona a Neftalima,</li>
      <li>aby sa naplnilo to, čo bolo povedané skrze proroka Izaiáša, ktorý povedal:</li>
      <li>Zem Zabulona a zem Neftalima, na ceste k moru, za Jordánom, Galilea pohanov,</li>
      <li>ľud, ktorý sedel vo tme, uzrel veliké svetlo, a sediacim v krajine a v tôni smrti vzišlo svetlo.</li>
      <li>Odvtedy začal Ježiš hlásať a hovoriť: Čiňte pokánie! Lebo sa priblížilo nebeské kráľovstvo.</li>
      <li>A chodiac popri Galilejskom mori videl dvoch bratov, Šimona, zvaného Petra, a Andreja, jeho brata, ktorí púšťali sieť do mora, lebo boli rybári.</li>
      <li>A povedal im: Poďte za mnou, a učiním vás rybármi ľudí.</li>
      <li>A oni hneď opustili siete a išli za ním.</li>
      <li>A keď pošiel odtiaľ niečo ďalej, videl iných dvoch bratov, Jakoba, syna Zebedeovho, a Jána, jeho brata, na loďke so Zebedeom, ich otcom, naprávajúcich svoje siete, a povolal ich.</li>
      <li>A oni hneď opustili loďku i svojho otca a išli za ním.</li>
      <li>A Ježiš chodil dookola po celej Galilei učiac v tamojších synagógach a kážuc evanjelium kráľovstva a uzdravujúc každý neduh a každú chorobu medzi ľudom.</li>
      <li>A rozniesol sa o ňom chýr po celej Sýrii, a vodili a nosili k nemu všetkých nemocných, trápených rôznymi neduhy a mukami, posadlých démonami a námesačníkov a porazených, a uzdravoval ich.</li>
      <li>A išly za ním mnohé zástupy z Galilee, z Desaťmestia, z Jeruzalema, z Judska i zo Zajordánia.</li>
    </ol>
  </li>
  <li>
    <ol>
      <li>A vidiac tie zástupy vyšiel na vrch, a keď sa posadil, pristúpili k nemu jeho učeníci,</li>
      <li>a otvoriac svoje ústa učil ich nasledovne:</li>
      <li>Blahoslavení chudobní duchom, lebo ich je nebeské kráľovstvo.</li>
      <li>Blahoslavení žalostiaci, lebo oni budú potešení.</li>
      <li>Blahoslavení tichí, lebo oni dedične obdržia zem.</li>
      <li>Blahoslavení, ktorí lačnejú a žíznia po spravedlivosti, lebo oni budú nasýtení.</li>
      <li>Blahoslavení milosrdní, lebo oni dojdú milosrdenstva.</li>
      <li>Blahoslavení čistí srdcom, lebo oni budú vidieť Boha.</li>
      <li>Blahoslavení, ktorí pôsobia pokoj, lebo oni sa budú volať synmi Božími.</li>
      <li>Blahoslavení prenasledovaní pre spravedlivosť, lebo ich je nebeské kráľovstvo.</li>
      <li>Blahoslavení budete, keď vás budú haniť a prenasledovať a luhajúc hovoriť na vás všetko zlé, pre mňa.</li>
      <li>Radujte sa a plesajte, lebo je mnohá vaša odplata v nebesiach. Lebo tak iste prenasledovali prorokov, ktorí boli pred vami.</li>
      <li>Vy ste soľou zeme; keby soľ ztratila svoju slaň, čím sa osolí? Na nič viacej sa nehodí, len aby bola von vyhodená a pošliapaná od ľudí.</li>
      <li>Vy ste svetlom sveta. Mesto, ležiace hore na vrchu, nemôže sa ukryť.</li>
      <li>Ani nezapaľujú sviece nato, aby ju postavili pod nádobu, ale na svietnik, a svieti všetkým, ktorí sú v dome.</li>
      <li>Nech tak svieti vaše svetlo pred ľuďmi, aby videli vaše dobré skutky a oslavovali vášho Otca, ktorý je v nebesiach.</li>
      <li>Nedomnievajte sa, že som prišiel zrušiť zákon alebo prorokov: neprišiel som zrušiť, ale naplniť.</li>
      <li>Lebo ameň vám hovorím, že dokiaľ nepominie nebo a zem, ani len jediné jota alebo jeden punktík nepominie zo zákona, dokiaľ sa všetko nestane.</li>
      <li>Ktokoľvek by tedy zrušil hoci len jedno z týchto najmenších prikázaní a učil by tak ľudí, ten sa bude najmenším volať v nebeskom kráľovstve; ale ktokoľvek by činil a učil, ten sa bude velikým volať v nebeskom kráľovstve.</li>
      <li>Lebo vám hovorím, že ak nebude vaša spravedlivosť hojnejšia ako spravedlivosť zákonníkov a farizeov nevojdete nikdy do nebeského kráľovstva.</li>
      <li>Počuli ste, že bolo povedané starým: Nezabiješ! A ktokoľvek by zabil, bude vinný, aby bol vydaný moci súdu.</li>
      <li>Ale ja vám hovorím, že každý, kto sa hnevá na svojho brata bez príčiny, bude vinný, aby bol vydaný moci súdu. A ktokoľvek by povedal svojmu bratovi: Ráka, bude vinný, aby bol vydaný moci vysokej rady; a ktokoľvek by povedal: Blázon, bude vinný, aby bol uvrhnutý do ohnivého pekla.</li>
      <li>Teda keby si doniesol svoj dar na oltár a tam by si sa rozpamätal, že tvoj brat má niečo proti tebe,</li>
      <li>nechaj tam svoj dar pred oltárom a idi, najprv sa smier so svojím bratom a potom prijdi a obetuj svoj dar.</li>
      <li>Buď dobre smýšľajúci a smier sa rýchle so svojím protivníkom, dokiaľ si s ním na ceste, aby ťa snáď nevydal protivník sudcovi, a sudca by ťa vydal hajdúchovi, a uvrhli by ťa do žalára.</li>
      <li>Ameň ti hovorím, že nevyjdeš odtiaľ, dokiaľ nezaplatíš aj posledného haliera.</li>
      <li>Počuli ste, že bolo povedané starým: Nezcudzoložíš.</li>
      <li>Ale ja vám hovorím, že každý, kto by pozrel na ženu s myšlienkou požiadať ju, už aj zcudzoložil s ňou vo svojom srdci.</li>
      <li>Ak ťa pohoršuje tvoje pravé oko, vylúp ho a zahoď od seba! Lebo ti je užitočnejšie, aby zahynul jeden z tvojich údov, než aby celé tvoje telo bolo uvrhnuté do pekla.</li>
      <li>A jestli ťa pohoršuje tvoja pravá ruka, odtni ju a zahoď od seba, lebo ti je užitočnejšie, aby zahynul jeden z tvojich údov, než aby celé tvoje telo bolo uvrhnuté do pekla.</li>
      <li>Taktiež bolo povedané, že ktokoľvek by prepustil svoju manželku, nech jej dá rozvodný list.</li>
      <li>Ale ja vám hovorím, že ktokoľvek by prepustil svoju manželku krome príčiny smilstva, vedie ju k cudzoložstvu, a ktokoľvek by si vzal za ženu prepustenú, cudzoloží.</li>
      <li>Opät ste počuli, že bolo povedané starým: Nebudeš krivo prisahať, ale dodržíš Pánovi svoju prísahu!</li>
      <li>Ale ja vám hovorím, aby ste vôbec neprisahali, ani na nebo, lebo je trónom Božím,</li>
      <li>ani na zem, lebo je podnožou jeho nôh, ani na Jeruzalem, lebo je mestom toho veľkého Kráľa;</li>
      <li>ani na svoju hlavu nebudeš prisahať, lebo nemôžeš ani jediný vlas urobiť bielym alebo čiernym.</li>
      <li>Ale nech je vaša reč: Áno, áno; nie, nie; to, čo je viac nad to, je zo zlého.</li>
      <li>Počuli ste, že bolo povedané: Oko za oko a zub za zub.</li>
      <li>Ale ja vám hovorím, aby ste sa neprotivili zlému; ale tomu, kto ťa uderí po tvojom pravom líci, nastav i to druhé;</li>
      <li>a tomu, kto sa chce s tebou súdiť a vziať tvoju sukňu, nechaj mu i plášť.</li>
      <li>A kto ťa bude nútiť, aby si s ním išiel jednu míľu, idi s ním dve.</li>
      <li>Tomu, kto ťa prosí, daj; a od toho, kto si chce od teba niečo vypožičať, sa neodvracaj.</li>
      <li>Počuli ste, že bolo povedané: Milovať budeš svojho blížneho a nenávidieť budeš svojho nepriateľa.</li>
      <li>Ale ja vám hovorím: Milujte svojich nepriateľov; dobrorečte tým, ktorí vás preklínajú; čiňte dobre tým, ktorí vás nenávidia, a modlite sa za tých, ktorí vás potupujú a prenasledujú,</li>
      <li>aby ste boli synmi svojho Otca, ktorý je v nebesiach, lebo svojmu slncu velí vychádzať na zlých aj na dobrých a dáva dážď na spravedlivých aj na nespravedlivých.</li>
      <li>Lebo keby ste milovali iba tých, ktorí vás milujú, akú odplatu máte? Či azda nečinia toho istého i publikáni?</li>
      <li>A keby ste pozdravovali iba svojich bratov, čo zvláštneho činíte? Či azda nečinia toho istého i pohania?</li>
      <li>Vy tedy buďte dokonalí, jako váš Otec, ktorý je v nebesiach, je dokonalý.</li>
    </ol>
  </li>
  <li>
    <ol>
      <li>Vystríhajte sa, aby ste nedávali svojej almužny pred ľuďmi nato, aby vás videli, lebo ináče nemáte odplaty u svojho Otca, ktorý je v nebesiach.</li>
      <li>Keď tedy dávaš almužnu, netrúb pred sebou, ako tí pokrytci robia v synagógach a na uliciach, aby ich ľudia chválili. Ameň vám hovorím, že tam majú svoju odplatu.</li>
      <li>Ale keď ty dávaš almužnu, nech nevie tvoja ľavica, čo robí tvoja pravica,</li>
      <li>aby bola tvoja almužna v skrytosti, a tvoj Otec, ktorý vidí v skrytosti, on ti odplatí zjavne.</li>
      <li>A keď sa modlíš, nebudeš ako tí pokrytci, lebo oni sa radi stojaci modlia v synagógach a na uhloch ulíc, aby ich ľudia videli. Ameň vám hovorím, že tam majú svoju odplatu.</li>
      <li>Ale keď sa ty modlíš, vojdi do svojej komôrky a zavrúc svoje dvere modli sa svojmu Otcovi, ktorý je v skrytosti, a tvoj Otec, ktorý vidí v skrytosti, odplatí ti zjavne.</li>
      <li>Ale keď sa modlíte, nežvatlite jako pohania, lebo sa domnievajú, že pre tú svoju mnohomluvu budú vyslyšaní.</li>
      <li>Teda nebuďte im podobní, lebo váš Otec vie, čo potrebujete, prv než by ste ho vy prosili.</li>
      <li>Vy sa tedy modlite takto: Náš Otče, ktorý si v nebesiach, nech sa posvätí tvoje meno!</li>
      <li>Nech prijde tvoje kráľovstvo! Nech sa stane tvoja vôľa jako v nebi, tak aj na zemi!</li>
      <li>Daj nám dnes náš každodenný chlieb</li>
      <li>a odpusť nám naše viny, jako aj my odpúšťame svojim vinníkom,</li>
      <li>a neuvoď nás v pokušenie, ale nás zbav zlého, lebo tvoje je kráľovstvo i moc i sláva na veky. Ameň.</li>
      <li>Lebo ak odpustíte ľuďom ich poklesky, odpustí aj vám váš nebeský Otec;</li>
      <li>ale ak vy neodpustíte ľuďom ich pokleskov, neodpustí ani váš Otec vašich pokleskov.</li>
      <li>A keď sa postíte, nebuďte jako tí pokrytci zamračení, lebo znetvarujú svoju tvár, aby bolo viditeľné ľuďom, že sa postia. Ameň vám hovorím, že už majú svoju odplatu.</li>
      <li>Ale ty, keď sa postíš, pomaž svoju hlavu a svoju tvár umy,</li>
      <li>aby nebolo viditeľné ľuďom, že sa postíš, ale tvojmu Otcovi, ktorý je v skrytosti, a tvoj Otec, ktorý vidí v skrytosti, odplatí ti zjavne.</li>
      <li>Neshromažďujte si pokladov na zemi, kde moľ a hrdza kazí, a kde sa zlodeji prekopávajú a kradnú;</li>
      <li>ale si shromažďujte poklady v nebi, kde ani moľ ani hrdza nekazí, a kde sa zlodeji neprekopávajú ani nekradnú;</li>
      <li>lebo kde je váš poklad, tam bude i vaše srdce.</li>
      <li>Sviecou tela je oko. Keby tedy bolo tvoje oko prosté, celé tvoje telo bude svetlé;</li>
      <li>ale keby bolo tvoje oko zlé, celé tvoje telo bude tmavé. Ak tedy svetlo, ktoré je v tebe, je tmou, jaká veľká bude sama tma?</li>
      <li>Nikto nemôže slúžiť dvom pánom, lebo buď jedného bude nenávidieť a druhého milovať, buď jedného sa bude pridŕžať a druhým pohŕdať - nemôžete slúžiť Bohu i mamonu.</li>
      <li>Preto vám hovorím: Nestarajte sa o svoj život, že čo budete jesť alebo čo budete piť, ani o svoje telo, čím sa odejete. Či nie je život viac ako pokrm a telo ako odev?</li>
      <li>Pozrite na nebeské vtáctvo, že nesejú ani nežnú ani neshromažďujú do stodôl, a váš nebeský Otec ich živí! A či ich vy o veľa neprevyšujete?</li>
      <li>A kto z vás starajúc sa môže pridať k veľkosti svojej postavy jeden lakeť?</li>
      <li>A o odev prečože sa staráte? Povážte poľné ľalie, ako rastú: nepracujú ani nepradú;</li>
      <li>a hovorím vám, že ani Šalamún v celej svojej sláve nebol tak odiaty jako jedna z nich.</li>
      <li>Ak tedy poľnú trávu, ktorá je dnes a zajtra môže byť hodená do pece, Bôh tak odieva, či azda vás nie o veľa viacej? Ľudia malej viery!</li>
      <li>Nestarajte sa tedy a nehovorte: Čo budeme jesť? alebo: Čo budeme piť? alebo: Čím sa zaodejeme?</li>
      <li>Lebo to všetko hľadajú pohania, a veď váš nebeský Otec vie, že to všetko potrebujete.</li>
      <li>Ale hľadajte najprv kráľovstvo Božie a jeho spravedlivosť, a to všetko vám bude pridané.</li>
      <li>Teda nestarajte sa o zajtrajší deň, lebo zajtrajší deň sa bude starať o svoje veci. Dosť má deň na svojom trápení.</li>
    </ol>
  </li>
  <li>
    <ol>
      <li>Nesúďte, aby ste neboli súdení;</li>
      <li>lebo jakým súdom súdite, takým budete súdení; a jakou mierou meriate, takou vám bude tiež odmerané.</li>
      <li>A prečo vidíš ivierko v oku svojho brata a brvna vo vlastnom oku nepozoruješ?</li>
      <li>Alebo jako povieš svojmu bratovi: Daj, nech vyjmem ivierko z tvojho oka, keď hľa, brvno je v tvojom vlastnom oku?</li>
      <li>Pokrytče, najprv vyjmi brvno zo svojho oka a potom prezrieš, aby si vyňal ivierko z oka svojho brata.</li>
      <li>Nedávajte svätého psom, ani nehádžte svojich periel pred svine, aby ich snáď nezašliapaly nohami a obrátiac sa neroztrhaly vás.</li>
      <li>Proste, a bude vám dané; hľadajte a najdete; klepte, a otvorí sa vám;</li>
      <li>lebo každý, kto prosí, berie; kto hľadá, nachádza, a tomu, kto klepe, sa otvorí.</li>
      <li>Alebo kto je z vás človek, ktorý, keby ho jeho syn prosil o chlieb, by mu dal kameň?</li>
      <li>Alebo aj keby ho prosil o rybu, či mu azda podá hada?!</li>
      <li>Ak teda vy, súc zlí, viete dávať svojim deťom dobré dary, o čo skôr dá váš Otec, ktorý je v nebesiach, dobré veci tým, ktorí ho prosia!</li>
      <li>Všetko tedy, čokoľvek by ste chceli, aby vám ľudia činili, to aj vy im čiňte. Lebo to je zákon aj proroci.</li>
      <li>Vojdite tesnou bránou; lebo je priestranná brána a široká cesta, ktorá vedie do zahynutia, a mnoho je tých, ktorí ňou vchádzajú;</li>
      <li>lebo je tesná brána a úzka cesta, ktorá vedie do života, a málo je tých, ktorí ju nachádzajú.</li>
      <li>Vystríhajte sa falošných prorokov, ktorí k vám prichádzajú v ovčom rúchu, ale vnútri sú dravými vlkmi.</li>
      <li>Po ich ovocí ich poznáte. Či azda z tŕnia oberajú hrozná alebo z bodľače fíky?</li>
      <li>Tak tedy každý dobrý strom rodí dobré ovocie, a zlý strom rodí zlé ovocie.</li>
      <li>Dobrý strom nemôže rodiť zlé ovocie ani zlý strom rodiť dobré ovocie.</li>
      <li>Každý strom, ktorý nerodí dobrého ovocia, sa vytína a hádže na oheň.</li>
      <li>A tak ich tedy po ich ovocí poznáte.</li>
      <li>Nie každý, kto mi hovorí: Pane, Pane! vojde do nebeského kráľovstva, ale ten, kto činí vôľu môjho Otca, ktorý je v nebesiach.</li>
      <li>Mnohí mi povedia tamtoho dňa: Pane, Pane, či sme neprorokovali v tvojom mene a v tvojom mene démonov vyháňali a v tvojom mene mnoho divov nečinili?</li>
      <li>A vtedy im vyznám: Nikdy som vás neznal. Odídite odo mňa, páchatelia neprávosti!</li>
      <li>Každého tedy, kto čuje tieto moje slová a činí ich, pripodobním rozumnému človekovi, ktorý postavil svoj dom na skale.</li>
      <li>A spustil sa lejak, a prišly rieky, a zavialy vetry a oborily sa na ten dom, a nepadnul, pretože bol založený na skale.</li>
      <li>A každý, kto čuje tieto moje slová a nečiní ich, bude pripodobnený človeku bláznovi, ktorý vystavil svoj dom na piesku.</li>
      <li>A spustil sa lejak a prišly rieky, a zavialy vetry a zavadily o ten dom, a padnul a jeho pád bol veliký.</li>
      <li>A stalo sa, keď dokončil Ježiš tieto reči, že žasly zástupy nad jeho učením,</li>
      <li>lebo ich učil ako taký, ktorý má právo a moc, a nie ako ich zákonníci.</li>
    </ol>
  </li>
  <li>
    <ol>
      <li>A keď sišiel s vrchu, išlo za ním mnoho zástupov.</li>
      <li>A hľa, malomocný pristúpiac klaňal sa mu a vravel: Pane, keby si chcel, môžeš ma očistiť.</li>
      <li>A Ježiš vystrel ruku, dotknul sa ho a povedal: Chcem, buď čistý! A hneď bolo očistené jeho malomocenstvo.</li>
      <li>A Ježiš mu riekol: Hľaď, aby si nikomu nepovedal o tom, ale idi, ukáž sa kňazovi a obetuj dar, aký nariadil Mojžiš, im na svedoctvo.</li>
      <li>A keď vošiel Ježiš do Kafarnauma, pristúpil k nemu stotník, ktorý ho prosil</li>
      <li>a hovoril: Pane, môj služobník leží doma porazený a hrozne sa trápi.</li>
      <li>A Ježiš mu riekol: Ja prijdem a uzdravím ho.</li>
      <li>A stotník odpovedal a riekol: Pane, nie som hoden, aby si vošiel pod moju strechu, ale povedz len slovo, a môj služobník bude uzdravený.</li>
      <li>Lebo veď i ja som človek, pod mocou iných majúc pod sebou vojakov, a keď poviem tomuto: Iď! tak ide, a inému: Prijdi! a prijde, a svojmu sluhovi: Učiň toto! a učiní.</li>
      <li>Keď to počul Ježiš zadivil sa a povedal tým, ktorí išli za ním: Ameň vám hovorím, že ani v Izraelovi som nenašiel tak velikej viery.</li>
      <li>Ale vám hovorím, že mnohí prijdú od východu aj od západu a budú stolovať s Abrahámom, Izákom a Jakobom v nebeskom kráľovstve,</li>
      <li>ale synovia kráľovstva budú vyvrhnutí do zovnútornej tmy; tam bude plač a škrípanie zubami.</li>
      <li>A potom riekol Ježiš stotníkovi: Iď, a jako si uveril, tak nech sa ti stane! A jeho služobník bol uzdravený v tú hodinu.</li>
      <li>A keď prišiel Ježiš do domu Petrovho videl jeho svokru, že leží a má horúčku,</li>
      <li>a dotknul sa jej ruky, a hneď ju opustila horúčka, a vstala a posluhovala im.</li>
      <li>A keď bol večer, priviedli mu mnohých posadlých démonami, a on slovom vyhnal nečistých duchov a všetkých, ktorí sa zle mali, uzdravil,</li>
      <li>aby sa naplnilo, čo bolo povedané skrze proroka Izaiáša, ktorý povedal: On vzal naše nemoci a naše neduhy niesol.</li>
      <li>A Ježiš vidiac mnohé zástupy okolo seba rozkázal preplaviť sa na druhú stranu.</li>
      <li>A pristúpil nejaký zákonník a povedal mu: Učiteľu, pojdem za tebou, kamkoľvek pojdeš.</li>
      <li>A Ježiš mu povedal: Líšky majú svoje skrýše a nebeskí vtáci svoje hniezda, ale Syn človeka nemá, kde by hlavu sklonil.</li>
      <li>A iný z jeho učeníkov mu povedal: Pane, dovoľ mi najprv odísť a pochovať svojho otca.</li>
      <li>Ale Ježiš mu povedal: Poď za mnou a nechaj, nech mŕtvi pochovajú svojich mŕtvych.</li>
      <li>A keď vstúpil do lode, išli za ním jeho učeníci.</li>
      <li>A hľa, veliká búrka povstala na mori, takže vlny prikrývaly loď, a on spal.</li>
      <li>A pristúpiac jeho učeníci zobudili ho a hovorili: Pane, zachráň nás, hynieme!</li>
      <li>A on im povedal: Čo sa bojíte, ľudia malej viery? Vtedy vstal, pohrozil vetrom a moru, a nastalo veliké ticho.</li>
      <li>A ľudia sa divili a vraveli: Jaký je toto človek, že ho i vetry i more poslúchajú?</li>
      <li>A keď prišiel na druhú stranu, do zeme Gergežanov, stretli sa s ním dvaja posadlí démonami; išli z hrobov, strašní náramne, takže nikto nemohol prejsť tou cestou popri nich.</li>
      <li>A hľa, kričali a hovorili: Čo máme s tebou, Ježišu, Synu Boží? Prišiel si sem pred časom nás trápiť?</li>
      <li>A bolo opodiaľ od nich veliké stádo svíň pasúce sa.</li>
      <li>A démoni ho prosili a hovorili: Jestli nás vyháňaš, dovoľ nám odísť do toho stáda svíň!</li>
      <li>A povedal im: Iďte! A oni vyjdúc odišli do svíň. A hľa, celé to stádo svíň sa srútilo dolu úbočím do mora, a zomrely potopiac sa vo vodách.</li>
      <li>A pasáci utiekli a odíduc do mesta porozprávali všetko, aj o tých posadlých.</li>
      <li>A tu hľa, vyšlo celé to mesto oproti Ježišovi, a keď ho videli, prosili ho, žeby odišiel z ich kraja.</li>
    </ol>
  </li>
  <li>
    <ol>
      <li>A vstúpiac do lode preplavil sa na druhú stranu a prišiel do svojho vlastného mesta.</li>
      <li>A hľa, priniesli mu porazeného, položeného na ležisku. A keď videl Ježiš ich vieru, povedal porazenému: Dúfaj, dieťa, odpustené sú ti tvoje hriechy.</li>
      <li>A hľa, niektorí zo zákonníkov povedali sami v sebe: Tento sa rúha!</li>
      <li>Ale Ježiš vidiac ich myšlienky povedal: Načo vy myslíte zlé veci vo svojich srdciach?</li>
      <li>Lebo čože je ľahšie, povedať: Odpustené sú ti hriechy, a či povedať: Vstaň a choď?</li>
      <li>Ale aby ste vedeli, že Syn človeka má moc na zemi odpúšťať hriechy - vtedy povedal porazenému: Vstaň, vezmi svoje ležisko a iď domov!</li>
      <li>A on vstal a odišiel domov.</li>
      <li>A keď to videly zástupy, divily sa a oslavovaly Boha, ktorý dal ľuďom takú moc.</li>
      <li>A keď išiel odtiaľ Ježiš, videl človeka menom Matúša, sedieť na cle a povedal mu: Poď za mnou! A vstal a išiel za ním.</li>
      <li>A stalo sa, keď sedel Ježiš v jeho dome za stolom, že hľa, prišli mnohí publikáni a hriešnici a stolovali spolu s Ježišom i s jeho učeníkmi.</li>
      <li>A keď to videli farizeovia, hovorili jeho učeníkom: Prečo jie váš učiteľ s publikánmi a s hriešnikmi?</li>
      <li>A Ježiš počujúc to povedal (im): Zdraví nepotrebujú lekára, ale nemocní.</li>
      <li>Lež iďte a naučte sa, čo je to: Milosrdenstvo chcem a nie obeť. Lebo neprišiel som volať spravedlivých, ale hriešnych ku pokániu.</li>
      <li>Vtedy pristúpili k nemu učeníci Jánovi a povedali: Prečo sa my často postíme i farizeovia, a tvoji učeníci sa nepostia?</li>
      <li>A Ježiš im povedal: Či môžu svadobníci smútiť, kým je s nimi ženích? Ale prijdú dni, keď bude odňatý od nich ženích, a vtedy sa budú postiť.</li>
      <li>A veď nikto neprišíva záplaty surového súkna na staré rúcho, lebo jeho plnosť by odtrhla kus z toho rúcha a bola by ešte horšia diera.</li>
      <li>Ani nevlievajú nového vína do vetchých kožíc, lebo ináče by sa kožice potrhaly, a aj víno by sa vylialo, aj kožice by sa zahubily; ale nové víno lejú do nových kožíc, a zachované je oboje.</li>
      <li>Keď im to hovoril, tu hľa, prišlo isté knieža, klaňalo sa mu a hovorilo: Moja dcéra teraz zomrela, ale poď a vzlož na ňu svoju ruku, a bude žiť.</li>
      <li>A Ježiš vstal a išiel za ním i jeho učeníci.</li>
      <li>A hľa, nejaká žena, ktorá dvanásť rokov trpela na krvotok, pristúpila odzadu a dotkla sa dole okraja jeho rúcha,</li>
      <li>lebo riekla sama v sebe: Len keď sa dotknem jeho rúcha, budem uzdravená.</li>
      <li>A Ježiš obrátiac sa a vidiac ju povedal: Dúfaj, dcéro, tvoja viera ťa uzdravila. A žena bola zdravá od tej hodiny.</li>
      <li>A keď prišiel Ježiš do domu kniežaťa a videl pískajúcich na píšťaly a zástup, robiaci ruch a nepokoj,</li>
      <li>povedal im: Odídite, lebo dievčatko nezomrelo, ale spí. A vysmievali sa mu.</li>
      <li>A keď bol vyhnaný zástup, vošiel chopil dievčatko za ruku, a vstalo.</li>
      <li>A tento chýr sa rozniesol o ňom po celej tej zemi.</li>
      <li>A keď išiel odtiaľ Ježiš, išli za ním dvaja slepí, ktorí kričali a hovorili: Zmiluj sa nad nami, Synu Dávidov!</li>
      <li>A keď vošiel do domu, pristúpili k nemu slepí. A Ježiš im povedal: Či veríte, že to môžem učiniť? A oni mu povedali: Áno, Pane!</li>
      <li>Vtedy sa dotknul ich očí a povedal: Nech sa vám stane podľa vašej viery!</li>
      <li>A hneď sa im otvorily oči. A Ježiš im prísne zakázal a povedal: Hľaďte, aby sa nikto nedozvedel o tom!</li>
      <li>Ale oni vyšli a rozhlásili ho po celej tej zemi.</li>
      <li>A keď oni vychádzali, tu hľa, priviedli mu nemého človeka, posadlého démonom.</li>
      <li>A keď bol démon vyhnaný, hovoril nemý. Vtedy sa divily zástupy a vravely: Nikdy nebolo nič také vidieť v Izraelovi.</li>
      <li>Ale farizeovia hovorili: Kniežaťom démonov vyháňa démonov.</li>
      <li>A Ježiš chodil po všetkých tých mestách a mestečkách a učil v ich synagógach a kázal evanjelium kráľovstva a uzdravoval každý neduh i každú chorobu medzi ľudom.</li>
      <li>A keď videl tie zástupy, hlbokou ľútosťou bol pohnutý nad nimi, že boli zmorení a rozptýlení jako ovce, nemajúce pastiera.</li>
      <li>Vtedy povedal svojim učeníkom: Žatvy je mnoho, ale robotníkov je málo.</li>
      <li>Tedy proste Pána žatvy, žeby vyslal robotníkov do svojej žatvy.</li>
    </ol>
  </li>
  <li>
    <ol>
      <li>A privolajúc si svojich dvanástich učeníkov dal im právo a moc nad nečistými duchmi, aby ich vyháňali a uzdravovali každý neduh a každú chorobu.</li>
      <li>A mená tých dvanástich apoštolov sú tieto: prvý Šimon, zvaný Peter, a Andrej, jeho brat, a Jakob Zebedeov a Ján, jeho brat.</li>
      <li>Filip, Bartolomej, Tomáš, colný Matúš, Jakob Alfeov, Lebeus, ktorému bolo dané prímeno Taddeus,</li>
      <li>Šimon Kananitský a Judáš Iškariotský, ktorý ho i zradil.</li>
      <li>Týchto dvanástich poslal Ježiš a prikázal im: Na cestu pohanov neodídite a do mesta Samaritánov nevojdite;</li>
      <li>ale radšej iďte k ztrateným ovciam domu Izraelovho.</li>
      <li>Iďte a kážte hovoriac, že sa priblížilo nebeské kráľovstvo.</li>
      <li>Nemocných uzdravujte, malomocných očisťujte, mŕtvych krieste, démonov vyháňajte; darmo ste dostali, darmo dajte.</li>
      <li>Neberte so sebou zlata ani striebra ani obecného kovu do svojich opaskov</li>
      <li>ani kapsy na cestu ani po dvoje sukieň ani sandálov ani palice, lebo robotník je hoden svojho pokrmu.</li>
      <li>A do ktoréhokoľvek mesta alebo mestečka vojdete, dopýtajte sa, kto by v ňom bol toho hodný; a tam zostaňte, dokiaľ nevyjdete.</li>
      <li>A vchádzajúc do domu pozdravte ho.</li>
      <li>A keď bude dom hodný, nech prijde naň váš pokoj; a keď nebude hodný, nech sa váš pokoj navráti k vám.</li>
      <li>A ktokoľvek by vás neprijal ani nepočul vašich slov, idúc z toho domu alebo z toho mesta vytraste prach svojich nôh.</li>
      <li>Ameň vám hovorím, že znesiteľnejšie bude zemi Sodomänov a Gomoranov v deň súdu než tomu mestu.</li>
      <li>Hľa, ja vás posielam ako ovce medzi vlkov. Tedy buďte opatrní jako hadi a prostí jako holubi.</li>
      <li>Vystríhajte sa ľudí, lebo vás budú vydávať staväjúc vás pred vysoké cirkevné rady a vo svojich synagógach vás budú bičovať,</li>
      <li>áno i pred vladárov i pred kráľov budete vodení pre mňa, na svedoctvo im aj pohanom.</li>
      <li>A keď vás vydajú, nestarajte sa o to, jako alebo čo by ste mali hovoriť. Lebo vám bude dané v tú hodinu, čo budete mať hovoriť.</li>
      <li>Lebo nie ste to vy, ktorí hovoríte, ale vašeho Otca Duch, ktorý hovorí vo vás.</li>
      <li>Lebo brat brata vydá na smrť a otec dieťa, a povstanú deti na rodičov a usmrtia ich.</li>
      <li>A budete nenávidení od všetkých pre moje meno, ale ten, kto zotrvá do konca, bude spasený.</li>
      <li>A keď vás budú prenasledovať v tomto meste, utečte do iného; lebo ameň vám hovorím, že nedokončíte miest Izraelových, dokiaľ neprijde Syn človeka.</li>
      <li>Učeník nie je nad svojho učiteľa ani sluha nad svojho pána;</li>
      <li>dosť je učeníkovi, aby bol ako jeho učiteľ, a sluha, aby bol ako jeho pán. Ak domáceho pána nazvali Belzebúbom, čím väčšmi jeho domácich!</li>
      <li>Teda nebojte sa ich! Lebo nič nie je skryté, čo by nemalo byť odkryté, ani tajné, čo by sa nemalo zvedieť.</li>
      <li>Čo vám hovorím vo tme, povedzte na svetle, a to, čo počujete v ucho, hlásajte na domoch.</li>
      <li>A nebojte sa tých, ktorí vraždia telo a ktorí nemôžu zavraždiť dušu; ale sa radšej bojte toho, ktorý môže i dušu i telo zatratiť v pekle.</li>
      <li>Či sa nepredávajú dva vrabce za groš? Ale ani jeden z nich nepadne na zem bez vášho Otca.</li>
      <li>Ale vám sú ešte aj len všetky vlasy na hlave spočítané!</li>
      <li>Tedy nebojte sa, vy ste drahší nad mnoho vrabcov.</li>
      <li>Každého tedy, kto mňa vyzná pred ľuďmi, vyznám i ja pred svojím Otcom, ktorý je v nebesiach.</li>
      <li>A kto by mňa zaprel pred ľuďmi, toho i ja zapriem pred svojím Otcom, ktorý je v nebesiach.</li>
      <li>Nedomnievajte sa, že som prišiel dať pokoj na zem; neprišiel som dať pokoj, ale meč.</li>
      <li>Lebo som prišiel rozdeliť človeka proti jeho otcovi a dcéru proti jej materi a nevestu proti jej svokre,</li>
      <li>a nepriateľmi človeka budú jeho domáci.</li>
      <li>Ten, kto má radšej otca alebo mater ako mňa, nie je ma hodný; a kto má radšej syna, alebo dcéru ako mňa, nie je ma hodný;</li>
      <li>a kto neberie svojho kríža a nejde za mnou, nie je ma hodný.</li>
      <li>Kto najde svoju dušu, ztratí ju, a kto pre mňa ztratí svoju dušu, najde ju.</li>
      <li>Kto vás prijíma, mňa prijíma, a kto mňa prijíma, prijíma toho, ktorý ma poslal.</li>
      <li>Kto prijíma proroka v mene proroka, dostane odplatu proroka, a kto prijíma spravedlivého v mene spravedlivého, dostane odplatu spravedlivého.</li>
      <li>A ktokoľvek by napojil jedného z týchto malých čo len pohárom čerstvej vody, v mene učeníka, ameň vám hovorím, že neztratí svojej odplaty.</li>
    </ol>
  </li>
  <li>
    <ol>
      <li>A stalo sa, keď dokončil Ježiš dávať svojim učeníkom rozkazy, že odišiel odtiaľ, aby učil a kázal v ich mestách.</li>
      <li>A Ján, keď počul v žalári o skutkoch Kristových, poslal dvoch svojich učeníkov</li>
      <li>a riekol mu: Či si ty ten, ktorý má prijsť, a či máme čakať iného?</li>
      <li>A Ježiš odpovedal a riekol im: Iďte a zvestujte Jánovi, čo čujete a vidíte:</li>
      <li>slepí vidia, chromí chodia, malomocní sa čistia, hluchí čujú, mŕtvi vstávajú z mŕtvych, a chudobným sa zvestuje evanjelium,</li>
      <li>a blahoslavený je ten, kto by sa nepohoršil na mne.</li>
      <li>A keď oni odišli, začal Ježiš hovoriť zástupom o Jánovi: Čo ste vyšli na púšť vidieť? Trstinu, ktorá sa kláti vetrom?</li>
      <li>Alebo čo ste vyšli vidieť? Človeka odiateho mäkkým rúchom? Veď hľa, tí, ktorí nosia mäkké rúcho, sú v kráľovských domoch.</li>
      <li>Alebo načo ste vyšli? Vidieť proroka? Ba, hovorím vám, že i viac ako proroka.</li>
      <li>Lebo toto je ten, o ktorom je napísané: Hľa, ja posielam svojho anjela pred tvojou tvárou, ktorý pripraví tvoju cestu pred tebou.</li>
      <li>Ameň vám hovorím, že nepovstal medzi splodenými zo žien väčší nad Jána Krstiteľa; ale ten, kto je menší v nebeskom kráľovstve, je väčší ako on.</li>
      <li>A odo dní Jána Krstiteľa až doteraz trpí nebeské kráľovstvo násilie, a tí, ktorí činia násilie, uchvacujú ho.</li>
      <li>Lebo všetci proroci aj zákon prorokovali až po Jána.</li>
      <li>A chcete-li prijať, on je Eliáš, ktorý mal prijsť.</li>
      <li>Kto má uši, aby počul, nech počuje!</li>
      <li>No, komu mám pripodobniť toto pokolenie? Podobné je deťom, ktoré sedia na námestiach a privolávajú svojim kamarádom a hovoria:</li>
      <li>Pískali sme vám, a netancovali ste; žalostne, jako nad mŕtvym sme nariekali, a neplakali ste.</li>
      <li>Lebo prišiel Ján nejediac ani nepijúc, a hovoria: Má démona;</li>
      <li>prišiel Syn človeka jediac a pijúc, a hovoria: Hľa, človek žráč a pijan vína, priateľ publikánov a hriešnikov. A je ospravedlnená múdrosť od svojich detí.</li>
      <li>Vtedy začal karhať mestá, v ktorých sa udialo najviac jeho divov, že neučinily pokánia:</li>
      <li>Beda ti, Korazim! Beda ti, Betsaido! Lebo keby sa v Týre a v Sidone boly udialy divy, ktoré sa udialy vo vás, dávno by vo vrecovine a v popole boly činily pokánie.</li>
      <li>No, hovorím vám, že Týru a Sidonu bude znesiteľnejšie v deň súdu ako vám.</li>
      <li>A ty, Kafarnaum, ktoré si vyvýšené až do neba, budeš svrhnuté až do pekla; lebo keby sa v Sodome boly dialy divy, ktoré sa dialy v tebe, bola by zostala až do dnešného dňa.</li>
      <li>Avšak hovorím vám, že zemi Sodomänov bude znesiteľnejšie v deň súdu ako tebe.</li>
      <li>Toho času odpovedal Ježiš a riekol: Ďakujem Ti, Otče, Pane neba i zeme, že si skryl tieto veci pred múdrymi a rozumnými a zjavil si ich nemluvňatám,</li>
      <li>áno, Otče, lebo tak sa ti to ľúbilo.</li>
      <li>Všetko mi je vydané od môjho Otca, a nikto nezná Syna, iba Otec, ani Otca nezná nikto, iba Syn, a ten, komu by Syn chcel zjaviť.</li>
      <li>Poďte ku mne všetci, ktorí pracujete a ste obtiažení, a ja vám dám odpočinutie.</li>
      <li>Vezmite moje jarmo na seba a učte sa odo mňa, lebo som tichý a pokorný srdcom, a najdete odpočinutie svojim dušiam;</li>
      <li>lebo moje jarmo je užitočné a moje bremeno ľahké.</li>
    </ol>
  </li>
  <li>
    <ol>
      <li>Toho času išiel Ježiš v sobotu siatinami, a jeho učeníci súc hladní začali trhať klasy a jesť.</li>
      <li>A keď to videli farizeovia, povedali mu: Hľa, tvoji učeníci robia to, čo sa nepatrí robiť v sobotu.</li>
      <li>A on im povedal: Či ste nečítali, čo urobil Dávid, keď bol hladný, on i tí, ktorí boli s ním?</li>
      <li>Ako vošiel do domu Božieho a jedol chleby predloženia, ktoré sa mu nepatrilo jesť ani tým, ktorí boli s ním, krome samým kňazom?</li>
      <li>Alebo či ste nečítali v zákone, že v sobotu kňazi v chráme poškvrňujú sobotu a sú bez viny?</li>
      <li>No, hovorím vám, že tu je väčší ako chrám.</li>
      <li>A keby ste boli poznali, čo je to: Milosrdenstvo chcem a nie obeť, neboli by ste odsúdili nevinných.</li>
      <li>Lebo Syn človeka je pánom i soboty.</li>
      <li>A odíduc odtiaľ prišiel do ich synagógy.</li>
      <li>A hľa, bol tam človek, ktorý mal uschnutú ruku. A opýtali sa ho a riekli: Či sa smie v sobotu uzdravovať? Aby ho obžalovali.</li>
      <li>A on im povedal: Kto z vás bude taký človek, ktorý, keď bude mať jednu ovcu, a keby mu spadla v sobotu do jamy, či jej azda nepochytí a nevytiahne?</li>
      <li>A o koľko viac je človek než ovca! Preto sa smie v sobotu dobré robiť.</li>
      <li>Vtedy povedal človekovi: Vystri svoju ruku! A vystrel, a ruka bola zase zdravá jako tá druhá.</li>
      <li>A farizeovia vyjdúc odtiaľ radili sa proti nemu, jako by ho zmárnili.</li>
      <li>Ale Ježiš to poznal a ušiel odtiaľ.</li>
      <li>a zakázal im prísne, aby ho nezjavili,</li>
      <li>aby sa naplnilo to, čo bolo povedané skrze proroka Izaiáša, ktorý povedal:</li>
      <li>Hľa, môj služobník, ktorého som vyvolil, môj milovaný, v ktorom sa zaľúbilo mojej duši, položím svojho Ducha na neho, a bude zvestovať národom súd;</li>
      <li>nebude sa vadiť ani nebude kričať, ani nikto nepočuje na ulici jeho hlasu;</li>
      <li>nalomenej trstiny nedolomí a tlejúceho knotu nevyhasí, dokiaľ neprivedie súdu k víťazstvu;</li>
      <li>a v jeho mene dúfať budú národy.</li>
      <li>Vtedy mu doviedli posadlého démonom, slepého a nemého, a uzdravil ho, takže ten slepý a nemý i hovoril i videl.</li>
      <li>A všetky tie zástupy žasly a vravely: Či nie je toto ten syn Dávidov?</li>
      <li>Ale keď to počuli farizeovia, povedali: Tento nevyháňa démonov, iba Belzebúbom, kniežaťom nad démonami.</li>
      <li>A Ježiš vediac ich myšlienky povedal im: Každé kráľovstvo, rozdelené proti sebe, pustne; a niktoré mesto, rozdelené proti sebe, alebo tiež niktorý dom, rozdelený proti sebe, neobstojí.</li>
      <li>A jestli satan vyháňa satana, sám so sebou je rozdelený, a jako tedy obstojí jeho kráľovstvo?</li>
      <li>A jestli ja Belzebúbom vyháňam démonov, vaši synovia ich kým vyháňajú? Preto oni budú vašimi sudcami.</li>
      <li>Ale jestli ja Duchom Božím vyháňam démonov, vtedy nečakane prišlo k vám kráľovstvo Božie.</li>
      <li>Alebo jako môže niekto vojsť do domu silného a zlúpiť jeho náradie, keby prv nepoviazal toho silného? Len potom olúpi jeho dom.</li>
      <li>Ten, kto nie je so mnou, je proti mne, a kto neshromažďuje so mnou, rozptyľuje</li>
      <li>Preto vám hovorím, že každý hriech a každé rúhanie bude odpustené ľuďom, ale rúhanie sa proti Duchu nebude odpustené ľuďom.</li>
      <li>A kto by povedal slovo proti Synovi človeka, bude mu odpustené; ale kto by povedal proti Svätému Duchu, nebude mu odpustené ani v tomto veku ani v budúcom.</li>
      <li>Ale urobte strom dobrým, a urobíte i jeho ovocie dobrým; alebo urobte strom zlým, a urobíte i jeho ovocie zlým. Lebo strom sa pozná po ovocí.</li>
      <li>Plemä vreteníc, ako vy môžete vravieť dobré veci, keď ste zlí? Lebo čím je preplnené srdce, to hovoria ústa.</li>
      <li>Dobrý človek z dobrého pokladu srdca vynáša dobré veci, a zlý človek zo zlého pokladu vynáša zlé veci.</li>
      <li>Ale hovorím vám, že z každého prázdneho slova, ktoré povedia ľudia, vydajú počet v deň súdu;</li>
      <li>lebo zo svojich slov budeš ospravedlnený a zo svojich slov budeš odsúdený.</li>
      <li>Vtedy mu povedali niektorí zo zákonníkov a z farizeov a povedali: Učiteľu, chceme od teba vidieť znamenie.</li>
      <li>Ale on odpovedal a riekol im: Pokolenie, zlé a cudzoložné, vyhľadáva znamenie, ale mu nebude dané znamenie, iba znamenie proroka Jonáša.</li>
      <li>Lebo jako bol Jonáš v bruchu veľryby tri dni a tri noci, tak bude i Syn človeka v srdci zeme tri dni a tri noci.</li>
      <li>Mužovia Ninivänia povstanú na súde s týmto pokolením a odsúdia ho, lebo činili pokánie na kázeň Jonášovu, a hľa, tu je viac ako Jonáš.</li>
      <li>Kráľovná juhu vstane na súde s týmto pokolením a odsúdi ho, lebo prišla z ďalekých končín zeme počuť múdrosť Šalamúnovu, a hľa, tu je viac ako Šalamún.</li>
      <li>Ale keď vyjde nečistý duch z človeka, chodí po miestach, kde nieto vody, hľadajúc odpočinutie a nenachádza,</li>
      <li>vtedy hovorí: Navrátim sa do svojho domu, odkiaľ som vyšiel. A keď prijde, najde prázdny, vymetený a vyzdobený;</li>
      <li>vtedy ide a pojme so sebou sedem iných duchov, horších ako je sám, a vojdúc prebývajú tam, a posledné veci toho človeka bývajú horšie ako prvé. Tak sa stane i tomuto zlému pokoleniu.</li>
      <li>A kým ešte hovoril zástupom, hľa, prišli a stáli vonku jeho matka i jeho bratia hľadajúc príležitosť s ním prehovoriť.</li>
      <li>A ktosi mu povedal: Hľa, tvoja matka i tvoji bratia stoja vonku a chcú s tebou hovoriť.</li>
      <li>Ale on odpovedajúc riekol tomu, kto mu to povedal: Kto je moja matka, a kto sú moji bratia?</li>
      <li>A vztiahnuc svoju ruku na svojich učeníkov povedal: Hľa, moja matka i moji bratia!</li>
      <li>Lebo ktokoľvek by činil vôľu môjho Otca, ktorý je v nebesiach, ten je mojím bratom i sestrou i matkou.</li>
    </ol>
  </li>
  <li>
    <ol>
      <li>V ten deň vyšiel Ježiš z toho domu a sadnul si pri mori.</li>
      <li>A sišlo sa k nemu mnoho zástupov, takže vstúpil do lode a sadnul si tam, a celý zástup stál na brehu.</li>
      <li>A hovoril im mnoho v podobenstvách a vravel: Hľa, vyšiel rozsievač, aby rozsieval.</li>
      <li>A keď rozsieval, niektoré zrnká padly vedľa cesty, a prišli vtáci a sozobali ich.</li>
      <li>A iné padly na skalnaté miesta, kde nemaly mnoho zeme, a hneď vzišly, pretože nemaly hlbokosti zeme;</li>
      <li>ale keď vyšlo slnce, vyhorely a preto, že nemaly koreňa, vyschly.</li>
      <li>A iné padly do tŕnia, a tŕnie vzrástlo a udusilo ich.</li>
      <li>A zase iné padly na dobrú zem a vydaly užitok, niektoré sto, niektoré šesťdesiat a niektoré tridsať.</li>
      <li>Kto má uši nato, aby počul, nech počuje!</li>
      <li>A pristúpili učeníci a povedali mu: Prečo im hovoríš v podobenstvách?</li>
      <li>A on odpovedal a riekol im: Vám je dané poznať tajomstvá nebeského kráľovstva, ale tamtým nie je dané.</li>
      <li>Lebo kto má, tomu bude dané, a rozhojní sa mu; ale kto nemá, od toho bude odňaté i to, čo má.</li>
      <li>V podobenstvách im hovorím preto, že hľadiac nevidia a čujúc nečujú ani nerozumejú,</li>
      <li>a plní sa na nich proroctvo Izaiášovo, ktoré hovorí: Počuť počujete, ale neporozumiete, a hľadieť i hľadieť budete, ale neuvidíte.</li>
      <li>Lebo stučnelo srdce tohoto ľudu: ušami ťažko počuli a svoje oči zažmúrili, aby snáď nejako očami nevideli, ušami nepočuli, srdcom neporozumeli a neobrátili sa, a uzdravil by som ich.</li>
      <li>Ale vaše oči sú blahoslavené, že vidia, a vaše uši, že čujú.</li>
      <li>Lebo ameň vám hovorím, že mnohí proroci a spravedliví žiadali si vidieť to, čo vy vidíte, a nevideli, a počuť, čo vy čujete, a nepočuli.</li>
      <li>Vy tedy počujete podobenstvo o rozsievačovi.</li>
      <li>Keď ktokoľvek počuje slovo o tom kráľovstve a nerozumie, prichádza ten zlý a uchvacuje to, čo mu bolo vsiate do srdca. To je ten posiaty vedľa cesty.</li>
      <li>A na skalné miesta posiaty je ten, kto čuje slovo a hneď ho prijíma s radosťou.</li>
      <li>Lež nemá v sebe koreňa, ale je dočasný, a keď nastane súženie alebo prenasledovanie pre slovo, hneď sa pohoršuje.</li>
      <li>A zase posiaty do tŕnia je ten, kto čuje slovo, ale starosť tohoto sveta a zvod bohatstva udusuje slovo, a býva bez užitku.</li>
      <li>Ale na dobrú zem posiaty je ten, kto čuje slovo a rozumie, a kto už potom naozaj donáša užitok, a síce niekto donáša sto, niekto šesťdesiat a niekto tridsať.</li>
      <li>Predložil im aj iné podobenstvo povediac: Nebeské kráľovstvo je podobné človekovi, ktorý zasial dobré semeno na svojom poli.</li>
      <li>Ale kým ľudia spali, prišiel jeho nepriateľ a nasial kúkoľa medzi pšenicu vonkoncom po poli a odišiel.</li>
      <li>Keď potom vzrástla bylina a doniesla plod, vtedy sa ukázal i kúkoľ.</li>
      <li>A pristúpili sluhovia hospodárovi a povedali mu: Pane, či si ty nenasial dobrého semena na svojom poli? Zkadiaľže má tedy kúkoľ?</li>
      <li>A on im povedal: Človek nepriateľ to urobil. A sluhovia mu riekli: Či chceš tedy, aby sme išli a sosbierali ho?</li>
      <li>A on povedal: Nie, aby ste snáď sbierajúc kúkoľ nejako spolu s ním nevytrhali aj pšenice.</li>
      <li>Nechajte oboje spolu rásť až do žatvy, a v čas žatvy poviem žencom: Soberte najprv kúkoľ a poviažte ho do snopov na spálenie, ale pšenicu svezte do mojej stodoly.</li>
      <li>A zase iné podobenstvo im predložil a povedal: Nebeské kráľovstvo je podobné horčičnému zrnu, ktoré vzal človek a zasial na svojom poli,</li>
      <li>ktoré zrno je menšie od všetkých takých semien, ale keď vzrastie, je väčšie ako zeliny a býva z neho strom, takže prichádzavajú nebeskí vtáci a robia si hniezda na jeho vetviach.</li>
      <li>A ešte iné podobenstvo im rozprával: Nebeské kráľovstvo je podobné kvasu, ktorý vzala žena a zarobila do troch mierok múky, až všetko skyslo.</li>
      <li>Toto všetko hovoril Ježiš v podobenstvách zástupom a bez podobenstva im nehovoril ničoho,</li>
      <li>aby sa naplnilo to, čo bolo povedané skrze proroka, ktorý hovoril: Otvorím svoje ústa v podobenstvách, budem vyprávať veci, skryté od založenia sveta.</li>
      <li>Vtedy zanechajúc Ježiš zástupy, išiel do domu. A pristúpili k nemu jeho učeníci a povedali mu: Vylož nám podobenstvo o tom kúkoli toho poľa.</li>
      <li>A on odpovedal a riekol im: Ten, kto rozsieva dobré semeno, je Syn človeka,</li>
      <li>a pole je svet, a dobré semeno sú synovia kráľovstva; kúkoľ sú synovia toho zlého;</li>
      <li>nepriateľ, ktorý ich nasial, je diabol; žatva je skonanie sveta, a ženci sú anjeli.</li>
      <li>A tedy jako sa sberá kúkoľ a páli ohňom, tak bude aj pri skonaní tohoto sveta:</li>
      <li>Syn človeka pošle svojich anjelov, a vyberú z jeho kráľovstva všetky pohoršenia i tých, ktorí páchajú neprávosť,</li>
      <li>a uvrhnú ich do ohnivej pece. Tam bude plač a škrípanie zubami.</li>
      <li>Vtedy sa budú spravedliví skvieť ako slnce v kráľovstve svojho Otca. Kto má uši nato, aby počul, nech počuje!</li>
      <li>Nebeské kráľovstvo je podobné pokladu skrytému na poli, ktorý, keď našiel človek, skryl a od radosti ide a predáva všetko, čo má, a kúpi to pole.</li>
      <li>Zase je nebeské kráľovstvo podobné človekovi kupcovi, ktorý hľadal krásne perly</li>
      <li>a ktorý najdúc jednu drahocennú perlu odišiel a predal všetko, čo mal, a kúpil ju.</li>
      <li>Opät je nebeské kráľovstvo podobné vlečnej sieti, spustenej do mora a tiahnucej so sebou tvory z každého druhu,</li>
      <li>ktorú, keď bola naplnená, vytiahli na breh a sadnúc si sobrali čo dobré do nádob a čo zlé vyhádzali von.</li>
      <li>Tak bude pri skonaní sveta: vyjdú anjeli a oddelia zlých zpomedzi spravedlivých</li>
      <li>a uvrhnú ich do ohnivej pece, tam bude plač a škrípanie zubami.</li>
      <li>A Ježiš im riekol: Či ste porozumeli tomuto všetkému? A oni mu povedali: Áno, Pane.</li>
      <li>A on im povedal: Preto každý učený v zákone, získaný za učeníka v nebeskom kráľovstve je podobný človeku hospodárovi, ktorý vynáša zo svojho pokladu nové i staré veci.</li>
      <li>A stalo sa, keď dopovedal Ježiš tie podobenstvá, že sa pobral preč odtiaľ</li>
      <li>a prijdúc do svojej otčiny učil ich v ich synagóge, takže žasli a hovorili: Odkiaľ má tento tú múdrosť a tie divy?</li>
      <li>Či nie je toto syn toho tesára? Či sa nevolá jeho matka Mária, a jeho bratia Jakob a Jozes a Šimon a Júdas?</li>
      <li>A či nie sú všetky jeho sestry u nás? Odkiaľ tedy má tento všetko toto?</li>
      <li>A urážali sa na ňom. A Ježiš im povedal: Prorok nie je bezo cti, iba vo svojej otčine a vo svojom dome.</li>
      <li>A neučinil tam mnoho divov, pre ich neveru.</li>
    </ol>
  </li>
  <li>
    <ol>
      <li>V tom čase počul Heródes, jedno z tamojších štyroch kniežat, chýr o Ježišovi</li>
      <li>a povedal svojim služobníkom: To je Ján Krstiteľ, on vstal z mŕtvych, a preto pôsobia v ňom tie divotvorné moci.</li>
      <li>Lebo Heródes chopil Jána a poviazal ho a vsadil do žalára pre Heródiadu, ženu Filipa, svojho brata.</li>
      <li>Lebo Ján mu hovoril: Nepatrí sa ti ju mať.</li>
      <li>A chcel ho zabiť, ale sa bál ľudu, lebo ho mali za proroka.</li>
      <li>Ale potom, keď slávili narodeniny Heródesove, tancovala dcéra Heródiady v prostredku a zaľúbila sa Heródesovi.</li>
      <li>A preto jej sľúbil s prísahou, že jej dá, čokoľvek by si žiadala.</li>
      <li>A ona, súc navedená od svojej matere, povedala: Daj mi tu na mise hlavu Jána Krstiteľa.</li>
      <li>A kráľ sa zarmútil, ale pre prísahu a pre spolustolujúcich rozkázal dať.</li>
      <li>A pošlúc kata sťal Jána v žalári.</li>
      <li>A donesená bola jeho hlava na mise a daná dievčaťu, a zaniesla svojej materi.</li>
      <li>Potom tam prišli jeho učeníci, vzali jeho telo a pochovali ho; a prišli a zvestovali to Ježišovi.</li>
      <li>A keď to počul Ježiš, odišiel odtiaľ na lodi na pusté miesto, osobitne. A počujúc o tom zástupy išly pešo za ním z tých miest.</li>
      <li>A keď vyšiel odtiaľ Ježiš, videl veliký zástup a zľutoval sa nad nimi a uzdravoval ich chorých.</li>
      <li>A keď bol večer, pristúpili k nemu jeho učeníci a povedali: Miesto je tu pusté, a čas už prešiel; prepusti zástupy, aby odíduc do mestečiek nakúpili si potravy.</li>
      <li>Ale Ježiš im povedal: Nie je im treba odísť, dajte im vy jesť.</li>
      <li>A oni mu povedali: Nemáme tu iba päť chlebov a dve ryby.</li>
      <li>A on im povedal: Doneste mi ich sem!</li>
      <li>A rozkázal zástupom, aby si posadali na tráve, a vzal tých päť chlebov a tie dve ryby a vzhliadnuc do neba požehnal a lámuc dával chleby učeníkom a učeníci dávali zástupom.</li>
      <li>A jedli všetci a nasýtili sa, a sobrali, čo zostalo zvýšených kúskov, dvanásť plných košov.</li>
      <li>A tých, ktorí jedli, bolo asi päť tisíc mužov, krome žien a detí.</li>
      <li>A Ježiš hneď prinútil svojich učeníkov, aby vstúpili do lode a predišli ho na druhú stranu, dokiaľ by vraj nerozpustil zástupov.</li>
      <li>A rozpustiac zástupy vyšiel na vrch osobitne modliť sa. A keď bol večer, bol tam sám.</li>
      <li>A loď už bola naprostred mori, zmietaná vlnami, pretože bol odporný vietor.</li>
      <li>Potom za štvrtej stráže vnoci prišiel k nim Ježiš chodiac po mori.</li>
      <li>A učeníci vidiac ho chodiť po mori zľakli sa a vraveli, že je to nejaká obluda, a skríkli od strachu.</li>
      <li>Ale Ježiš hneď prehovoril k nim a povedal: Dúfajte, ja som, nebojte sa!</li>
      <li>A Peter mu odpovedal a riekol: Pane, ak si to ty, rozkáž mi, aby som prišiel za tebou po vodách.</li>
      <li>A on povedal: Poď! A Peter sostúpiac s lode chodil po vodách a prišiel k Ježišovi.</li>
      <li>Ale hľadiac na silný vietor začal sa báť a počnúc sa noriť skríkol a povedal: Pane, zachráň ma!</li>
      <li>A Ježiš hneď vystrel ruku, zachytil ho a povedal mu: Človeče malej viery, prečo si pochyboval?</li>
      <li>A keď vyšli hore do lode, utíchol vietor.</li>
      <li>A tí, ktorí boli na lodi, pristúpili, klaňali sa mu a hovorili: Si naozaj Syn Boží!</li>
      <li>A preplaviac sa prišli do zeme Genezareta.</li>
      <li>A keď ho poznali mužovia toho miesta, rozposlali poslov po celom tom okolí, a podonášali mu všetkých, ktorí sa zle mali,</li>
      <li>a prosili ho, žeby im dovolil, aby sa aspoň dotkli lemu jeho rúcha, a ktorí sa ho dotkli, ozdraveli.</li>
    </ol>
  </li>
  <li>
    <ol>
      <li>Vtedy prišli k Ježišovi zákonníci a farizeovia z Jeruzalema a povedali mu:</li>
      <li>Prečo prestupujú tvoji učeníci podané ustanovenie starších? Lebo si neumývajú rúk, keď majú jesť chlieb.</li>
      <li>A on odpovedal a riekol im: Prečo aj vy prestupujete prikázanie Božie pre svoje podané ustanovenie?</li>
      <li>Lebo veď Bôh prikázal a povedal: Cti svojho otca i svoju mať, a: Kto by zlorečil otcovi alebo materi, nech zomrie!</li>
      <li>Ale vy hovoríte: Ktokoľvek by povedal otcovi alebo materi: Dar Bohu je to, čím by som ti mohol pomôcť, a nebude ctiť svojho otca alebo svojej matere.</li>
      <li>A tak ste zbavili prikázanie Božie moci pre svoje podané ustanovenie.</li>
      <li>Pokrytci, dobre prorokoval o vás Izaiáš, keď povedal:</li>
      <li>Tento ľud sa mi blíži svojimi ústami a rtami ma ctí, ale ich srdce je ďaleko odo mňa.</li>
      <li>Lež nadarmo ma ctia učiac učenia, ktoré sú nariadeniami ľudí.</li>
      <li>Na to si privolal zástup a povedal im: Počujte a rozumejte!</li>
      <li>Nie to, čo vchádza do úst, poškvrňuje človeka, ale to, čo vychádza z úst, to poškvrňuje človeka.</li>
      <li>Vtedy pristúpili jeho učeníci a povedali mu: Či vieš, že farizeovia počujúc to slovo pohoršili sa?</li>
      <li>A on odpovedal a riekol: Každá zasadená rastlina, ktorej nesadil môj nebeský Otec, bude vykorenená.</li>
      <li>Nechajte ich; sú slepými vodcami slepých. A keď slepý povedie slepého, obidvaja padnú do jamy.</li>
      <li>A Peter odpovedal a riekol mu: Vylož nám to podobenstvo!</li>
      <li>A Ježiš povedal: Či ste ešte aj vy až doteraz bez rozumu?</li>
      <li>Či nerozumiete, že všetko to, čo vchádza do úst, ide do brucha a vyhadzuje sa von do stoky?</li>
      <li>Ale to, čo vychádza z úst, ide zo srdca, a to poškvrňuje človeka.</li>
      <li>Lebo zo srdca vychádzajú zlé myšlienky, vraždy, cudzoložstvá, smilstvá, krádeže, falošné svedoctvá, rúhania;</li>
      <li>to je to, čo poškvrňuje človeka. Ale jesť neumytými rukami nepoškvrňuje človeka.</li>
      <li>Potom vyšiel odtiaľ Ježiš a odišiel do krajov Týru a Sidona.</li>
      <li>A hľa, kananejská žena z toho kraja vyšla, kričala a hovorila: Zmiluj sa nado mnou, Pane, Synu Dávidov! Moja dcéra sa strašne trápi, posadlá démonom.</li>
      <li>Ale on jej neodpovedal ani slova. Vtedy pristúpili jeho učeníci, prosili ho a hovorili: Odbav ju, lebo kričí za nami.</li>
      <li>Ale on odpovedal a riekol: Nie som poslaný, iba k ovciam, zahynulým z domu Izraelovho.</li>
      <li>A ona prijdúc klaňala sa mu a vravela: Pane, pomôž mi!</li>
      <li>A on odpovedal a riekol: Nepatrí sa vziať chlieb deťom a hodiť ho šteňatám.</li>
      <li>A ona povedala: Tak je, Pane, lebo aj šteňatá jedia z odrobiniek, ktoré padajú zo stola ich pánov.</li>
      <li>Vtedy odpovedal Ježiš a riekol jej: Ó, ženo, veľká je tvoja viera! Nech sa ti stane, jako chceš. A jej dcéra bola uzdravená od tej hodiny.</li>
      <li>Potom odišiel odtiaľ Ježiš a prišiel ku Galilejskému moru a vyšiel na vrch a sadnul si tam.</li>
      <li>A prišly k nemu mnohé zástupy majúc so sebou chromých, slepých, nemých, zmrzačených a mnoho inakších a hádzali ich k nohám Ježišovým, a uzdravoval ich,</li>
      <li>takže sa divily zástupy vidiac, že nemí hovoria, zmrzačení sú zdraví, chromí chodia, a slepí vidia, a oslavovali Boha Izraelovho.</li>
      <li>A Ježiš zavolajúc si svojich učeníkov povedal: Ľúto mi je toho zástupu, lebo už tri dni dlejú so mnou a nemajú čo jesť, a nechcem ich prepustiť hladných, aby nepoomdlievali na ceste.</li>
      <li>A učeníci mu povedali: Odkiaľ vezmeme na púšti toľko chleba, aby sme nasýtili tak veliký zástup?</li>
      <li>A Ježiš im riekol: Koľko máte chlebov? A oni povedali: Sedem a niekoľko málo rybičiek.</li>
      <li>A rozkázal zástupom, aby si posadali na zem.</li>
      <li>A vzal tých sedem chlebov a tie ryby a poďakujúc lámal a dával svojim učeníkom, a učeníci dávali zástupom.</li>
      <li>A jedli všetci a nasýtili sa, a sobrali, čo zostalo zvýšených kúskov, plných sedem pletencov.</li>
      <li>A tých, ktorí jedli, bolo štyri tisíce mužov krome žien a detí.</li>
      <li>A rozpustiac zástupy vstúpil do lode a prišiel do kraja Magdala.</li>
    </ol>
  </li>
  <li>
    <ol>
      <li>A pristúpili k nemu farizeovia a sadúceovia a pokúšajúc žiadali ho, žeby im ukázal znamenie z neba.</li>
      <li>A on odpovedal a riekol im: Keď je večer hovorievate: Bude pekné počasie, lebo sa červenie nebo,</li>
      <li>a za rána: Dnes bude nečas, lebo sa červená zachmúrené nebo. Pokrytci, tvárnosť neba znáte posúdiť a znamenia časov nemôžete?</li>
      <li>Pokolenie, zlé a cudzoložné, vyhľadáva znamenie, ale mu nebude dané znamenie, iba znamenie proroka Jonáša. A nechajúc ich tam odišiel.</li>
      <li>A jeho učeníci prijdúc na druhú stranu mora zabudli vziať chleba.</li>
      <li>A Ježiš im povedal: Hľaďte a chráňte sa kvasu farizeov a sadúceov!</li>
      <li>A oni rozmýšľali medzi sebou a hovorili: Chleba sme nevzali.</li>
      <li>A keď to poznal Ježiš, povedal im: Čo to rozmýšľate medzi sebou, vy ľudia malej viery, že vraj nemáte chleba?</li>
      <li>Či ešte nerozumiete ani sa nepamätáte na tých päť chlebov tých päť tisíc mužov a koľko košov ste sobrali?</li>
      <li>Ani na tých sedem chlebov tých štyroch tisícov a koľko pletencov ste sobrali?</li>
      <li>Jako tedy nerozumiete, že som vám nehovoril o chlebe, ale aby ste sa chránili kvasu farizeov a sadúceov?</li>
      <li>Vtedy porozumeli, že nepovedal, aby sa chránili kvasu chleba, ale učenia farizeov a sadúceov.</li>
      <li>A keď prišiel Ježiš do okolia Cezáree Filipovej, opýtal sa svojich učeníkov a riekol: Čo hovoria ľudia o mne, že kto som ja, Syn človeka?</li>
      <li>A oni povedali: Jedni hovoria, že si ty Ján Krstiteľ, iní, že Eliáš, a zase iní, že Jeremiáš, alebo niektorý z prorokov.</li>
      <li>Povedal im: A vy čo hovoríte, že kto som ja?</li>
      <li>A Šimon Peter odpovedal a riekol: Ty si Kristus, Syn živého Boha!</li>
      <li>A Ježiš odpovedal a riekol mu: Blahoslavený si Šimone, synu Jonášov, lebo telo a krv ti toho nezjavily, ale môj Otec, ktorý je v nebesiach.</li>
      <li>A ja ti tiež hovorím, že si ty Peter, Skala, a na tej skale zbudujem svoju cirkev, a nepremôžu jej ani brány ríše smrti;</li>
      <li>a dám ti kľúče nebeského kráľovstva, a čokoľvek by si sviazal na zemi, bude sviazané aj na nebi; a čokoľvek by si rozviazal na zemi, bude rozviazané aj na nebi.</li>
      <li>Vtedy prikázal svojim učeníkom, aby to nikomu nepovedali, že on je Kristus.</li>
      <li>Odvtedy začal Ježiš ukazovať svojim učeníkom, že musí odísť do Jeruzalema a mnoho vytrpieť od starších a od najvyšších kňazov a od zákonníkov a byť zabitý a na tretí deň vstať z mŕtvych.</li>
      <li>Vtedy si ho pojal Peter a začal mu dohovárať hovoriac: Milosrdne sebe, Pane; to sa ti nikdy nestane!</li>
      <li>Ale on sa obrátil a povedal Petrovi: Idi za mnou, satane; pohoršením si mi, lebo nemyslíš na Božie veci, ale na ľudské.</li>
      <li>Vtedy povedal Ježiš svojim učeníkom: Ak chce niekto prijsť za mnou, nech zaprie sám seba a vezme svoj kríž a ide za mnou!</li>
      <li>Lebo ten, kto by chcel zachrániť svoju dušu, ztratí ju, a kto by pre mňa ztratil svoju dušu, najde ju.</li>
      <li>Lebo čože to osoží človekovi, keby získal hoci aj celý svet a svoju dušu utratil? Alebo jaké výmenné dá človek za svoju dušu?</li>
      <li>Lebo Syn človeka prijde v sláve svojeho Otca, so svojimi anjelmi a vtedy odplatí každému podľa jeho skutkov.</li>
      <li>Ameň vám hovorím, že sú niektorí z tých, ktorí tu stoja, ktorí neokúsia smrti, dokiaľ neuvidia Syna človeka prichádzať v jeho kráľovstve.</li>
    </ol>
  </li>
  <li>
    <ol>
      <li>A po šiestich dňoch pojal Ježiš Petra, Jakoba a Jána, jeho brata, a vyviedol ich na vysoký vrch osobitne,</li>
      <li>a premenil sa pred nimi, a jeho tvár sa skvela jako slnce, a jeho rúcho stalo sa bielym ako svetlo.</li>
      <li>A hľa, ukázali sa im Mojžiš a Eliáš shovárajúc sa s ním.</li>
      <li>A Peter odpovedal a riekol Ježišovi: Pane, dobre nám je tu byť. Ak chceš, spravíme tu tri stány: tebe jeden, Mojžišovi jeden a Eliášovi jeden.</li>
      <li>A kým ešte hovoril, hľa, zatônil ich svetlý oblak, a hľa, bolo počuť z toho oblaku hlas, ktorý hovoril: Toto je ten môj milovaný Syn, v ktorom sa mi zaľúbilo. Toho počúvajte!</li>
      <li>A keď to počuli učeníci, padli na svoju tvár a báli sa veľmi.</li>
      <li>A Ježiš pristúpiac dotknul sa ich a povedal: Vstaňte a nebojte sa!</li>
      <li>A keď pozdvihli svoje oči, nevideli už nikoho, iba samotného Ježiša.</li>
      <li>A keď schádzali s toho vrchu, prikázal im Ježiš a povedal: Nepovedzte nikomu o tom videní, dokiaľ Syn človeka nevstane z mŕtvych!</li>
      <li>A jeho učeníci sa ho opýtali a riekli: Čože to tedy hovoria zákonníci, že najprv musí prijsť Eliáš?</li>
      <li>A Ježiš povedal a riekol im: Eliáš pravda prijde prv a napraví všetko;</li>
      <li>ale hovorím vám, že Eliáš už prišiel, a nepoznali ho, ale mu urobili všetko, čo chceli. Tak bude od nich trpieť aj Syn človeka.</li>
      <li>Vtedy porozumeli učeníci, že im to povedal o Jánovi Krstiteľovi.</li>
      <li>A keď prišli k zástupu, pristúpil k nemu človek, ktorý sa mu klaňal padnúc na kolená</li>
      <li>a hovoril: Pane, zmiluj sa nad mojím synom, lebo je námesačník a hrozne trpí, lebo často padáva do ohňa a často do vody.</li>
      <li>A priviedol som ho k tvojim učeníkom, ale ho nemohli uzdraviť.</li>
      <li>A Ježiš odpovedal a riekol: Ó, pokolenie, neveriace a prevrátené, dokedy budem s vami? Dokedy vás ponesiem? Doveďte mi ho sem!</li>
      <li>A Ježiš ho pokarhal, a démon hneď vyšiel z neho, a mládenec bol uzdravený od tej hodiny.</li>
      <li>Vtedy pristúpili učeníci k Ježišovi osobitne a povedali: Prečo sme ho my nemohli vyhnať?</li>
      <li>A on im povedal: Pre vašu neveru; lebo ameň vám hovorím, keby ste mali vieru jako horčičné zrno, poviete tomuto vrchu: Prejdi odtiaľto tam hen! a prejde, a nič vám nebude nemožným.</li>
      <li>Ale tento druh nevychádza, iba modlitbou [a pôstom].</li>
      <li>A keď chodili spolu po Galilei, povedal im Ježiš: Syn človeka bude vydaný do rúk ľudí.</li>
      <li>A zabijú ho, ale tretieho dňa vstane z mŕtvych. A veľmi sa zarmútili.</li>
      <li>A keď prišli do Kafarnauma, pristúpili k Petrovi vyberajúci poplatok dvojdrachmy a riekli: Či váš učiteľ neplatí dvojdrachmy?</li>
      <li>A on povedal: Platí! A keď vošiel do domu, predišiel ho Ježiš a povedal: Čo sa ti zdá, Šimone, od koho berú kráľovia tejto zeme clo alebo daň? Od svojich synov a či od cudzích?</li>
      <li>A keď odpovedal, že od cudzích, riekol mu Ježiš: Tak tedy ich synovia sú slobodní.</li>
      <li>Avšak aby sme ich nepohoršili, idi k moru, hoď udicu a vezmi rybu, ktorá najprv vyjde hore a keď jej otvoríš ústa, najdeš groš striebra; ten vezmi a daj im za seba i za mňa.</li>
    </ol>
  </li>
  <li>
    <ol>
      <li>V tú istú hodinu pristúpili učeníci k Ježišovi a povedali: Kto je tedy väčší v nebeskom kráľovstve?</li>
      <li>A Ježiš privolajúc si dieťa postavil ho do prostredku medzi nich</li>
      <li>a povedal: Ameň vám hovorím, keď sa neobrátite a nebudete jako deti, nevojdete nikdy do nebeského kráľovstva.</li>
      <li>Ktokoľvek sa tedy poníži jako toto dieťa, to je ten väčší v nebeskom kráľovstve.</li>
      <li>A ktokoľvek by prijal jedno takéto dieťa v mojom mene, mňa prijíma,</li>
      <li>a ktokoľvek by pohoršil jedného z týchto maličkých, veriacich vo mňa, tomu by bolo užitočnejšie, aby bol zavesený oslí žernov na jeho šiju, a aby bol ponorený do hlbiny mora.</li>
      <li>Beda svetu pre pohoršenia. Lebo pohoršenia musia prijsť, ale beda človekovi, skrze ktorého prichádza pohoršenie.</li>
      <li>A jestli ťa pohoršuje tvoja ruka alebo tvoja noha, odtni ju a zahoď od seba. Lepšie ti je, aby si vošiel do života chromý alebo okyptený, než aby si mal dve ruky a dve nohy a bol uvrhnutý do večného ohňa.</li>
      <li>A jestli ťa pohoršuje tvoje oko, vylúp ho a zahoď od seba. Lepšie ti je, aby si vošiel do života jednooký, než aby si mal dve oči a bol uvrhnutý do ohnivého pekla.</li>
      <li>Hľaďte, aby ste neopovrhli niktorým z týchto maličkých! Lebo vám hovorím, že ich anjelia v nebesiach ustavične hľadia na tvár môjho Otca, ktorý je v nebesiach.</li>
      <li>Lebo Syn človeka prišiel, aby spasil to, čo bolo zahynulo.</li>
      <li>Čo sa vám zdá, keby mal niektorý človek sto oviec, a keby jedna z nich zablúdila, či nezanechá tých deväťdesiatdeväť na vrchoch a nejde a nehľadá tej zablúdilej?</li>
      <li>A keď sa stane, že ju najde, ameň vám hovorím, že sa jej viacej raduje ako tým deväťdesiatim deviatim nepoblúdilým.</li>
      <li>Zrovna tak, nie je vôľa vašeho Otca, ktorý je v nebesiach, aby zahynulo čo len jedno z týchto maličkých.</li>
      <li>A keby zhrešil proti tebe tvoj brat, idi potresci ho medzi sebou a ním samým. Keď ťa počúvne, získal si svojho brata.</li>
      <li>A keby nepočúvnul, pojmi so sebou ešte jedného alebo dvoch, aby na ústach dvoch svedkov alebo troch bolo postavené každé slovo.</li>
      <li>A keby ich nepočúvnul, povedz to cirkvi; a keby nepočúvnul ani cirkvi, nech ti je ako pohan a publikán.</li>
      <li>Ameň vám hovorím: Všetko, čo by ste sviazali na zemi, bude sviazané aj na nebi; a všetko, čo by ste rozviazali na zemi, bude rozviazané aj na nebi.</li>
      <li>A zase vám hovorím, že keď sa dvaja z vás shodnú na zemi o jakejkoľvek veci, za ktorú by prosili, stane sa im od môjho Otca, ktorý je v nebesiach.</li>
      <li>Lebo kde sú dvaja alebo traja shromaždení v mojom mene, tam som i ja v ich strede.</li>
      <li>Vtedy pristúpil k nemu Peter a povedal: Pane, koľko ráz zhreší proti mne môj brat, a odpustím mu? Či do sedem ráz?</li>
      <li>Ježiš mu rečie: Nehovorím ti, že do sedem ráz, ale až do sedemdesiatsedem ráz.</li>
      <li>Preto je podobné nebeské kráľovstvo človeku kráľovi, ktorý sa chcel porátať so svojimi sluhami.</li>
      <li>A keď začal rátať, privedený mu bol jeden dlžník, ktorý mu bol dlžen desať tisíc hrivien.</li>
      <li>Ale, že nemal ako zaplatiť, rozkázal ho jeho pán predať i jeho ženu i deti i všetko, čo mal, a zaplatiť.</li>
      <li>Tedy padnul pred ním sluha, klaňal sa mu a hovoril: Pane, pozhovej mi, a všetko ti zaplatím.</li>
      <li>A pán toho sluhu, milosrdenstvom hnutý, prepustil ho a dlžobu mu odpustil.</li>
      <li>Ale ten istý sluha vyjdúc našiel jedného zo svojich spolusluhov, ktorý mu bol dlžen sto denárov, a pochytil ho a hrdúsil hovoriac: Zaplať mi, čo si dlžen!</li>
      <li>Tedy padnul jeho spolusluha k jeho nohám, prosil ho a hovoril: Pozhovej mi a všetko ti zaplatím.</li>
      <li>Ale on nechcel, lež odišiel a hodil ho do žalára, dokiaľ by nezaplatil toho, čo bol dlžen.</li>
      <li>A keď videli jeho spolusluhovia, čo sa stalo, zarmútili sa veľmi a prišli a porozprávali svojmu pánovi všetko, čo sa stalo.</li>
      <li>Vtedy si ho zavolal jeho pán a povedal mu: Zlý sluha, všetok ten dlh som ti odpustil, pretože si ma prosil;</li>
      <li>či si sa teda i ty nemal zmilovať nad svojím spolusluhom, ako som sa i ja zmiloval nad tebou?</li>
      <li>A jeho pán, rozhnevaný, vydal ho mučiteľom, dokiaľ by nezaplatil všetkého, čo mu bol dlžen.</li>
      <li>Tak i môj nebeský Otec učiní vám, keď neodpustíte jeden každý svojmu bratovi zo srdca ich previnení.</li>
    </ol>
  </li>
  <li>
    <ol>
      <li>A stalo sa, keď dokončil Ježiš tie slová, že sa sobral z Galilee a prišiel do Judského kraja za Jordánom.</li>
      <li>A išly za ním mnohé zástupy a uzdravoval ich tam.</li>
      <li>A pristúpili k nemu farizeovia pokúšajúc ho a hovorili: Či smie človek prepustiť svoju manželku pre jakúkoľvek príčinu?</li>
      <li>A on odpovedal a riekol im: Či ste nečítali, že ten, ktorý ich učinil, od počiatku učinil ich muža a ženu</li>
      <li>a povedal: Preto opustí človek otca i mať a bude sa pridŕžať svojej ženy, a tí dvaja budú jedno telo?</li>
      <li>Takže nie sú viacej dvoje, ale jedno telo. A tedy toho, čo Bôh spojil, človek nech nerozlučuje!</li>
      <li>A povedali mu: Prečo tedy prikázal Mojžiš dať rozvodný list a prepustiť ju?</li>
      <li>Povedal im: Mojžiš vám dovolil pre tvrdosť vášho srdca prepustiť vaše ženy, ale od počiatku nebolo tak.</li>
      <li>A hovorím vám, že ktokoľvek by prepustil svoju ženu pre inú príčinu ako pre smilstvo a vzal by si za ženu inú, cudzoloží, a ten, ktorý si vezme za ženu prepustenú, cudzoloží.</li>
      <li>Vtedy mu povedali jeho učeníci: Jestli je taká vec človeka so ženou, tak nie je dobre oženiť sa.</li>
      <li>A on im povedal: Nie všetci chápu to slovo, ale iba tí, ktorým je to dané.</li>
      <li>Lebo sú panenci, ktorí sa tak narodili z materinského života, a sú panenci, ktorých ľudia učinili panencami, a zase sú panenci, ktorí sa sami pre nebeské kráľovstvo učinili panencami. Kto môže pochopiť, nech pochopí!</li>
      <li>Vtedy mu priniesli dieťatká, aby na ne vzkladal ruky a modlil sa nad nimi, a učeníci im dohovárali za to.</li>
      <li>Ale Ježiš povedal: Nechajte dieťatká a nebráňte im prijsť ku mne, lebo takých je nebeské kráľovstvo.</li>
      <li>A keď vzložil na ne ruky, odišiel odtiaľ.</li>
      <li>A hľa, istý človek pristúpil k nemu a povedal: Dobrý Učiteľu, čo dobrého mám činiť, aby som mal večný život?</li>
      <li>A on mu riekol: Čo ma nazývaš dobrým? Nikto nie je dobrý, iba jeden, Bôh. A jestli chceš vojsť do života, zachovaj prikázania.</li>
      <li>A povedal mu: Ktoré? A Ježiš riekol: Nezabiješ, nezcudzoložíš, neukradneš, nepovieš falošného svedoctva,</li>
      <li>cti svojho otca i svoju mať a budeš milovať svojho blížneho jako samého seba.</li>
      <li>Na to mu povedal mládenec: To všetko som zachoval od svojej mladosti, čo mi ešte chýba?</li>
      <li>Ježiš mu povedal: Ak chceš byť dokonalý, iď, predaj svoj majetok a daj chudobným a budeš mať poklad v nebi a poď, nasleduj ma!</li>
      <li>Ale keď počul mládenec to slovo, odišiel zarmútený, lebo mal mnoho majetku.</li>
      <li>A Ježiš povedal svojim učeníkom: Ameň vám hovorím, že bohatý ťažko vojde do nebeského kráľovstva.</li>
      <li>A zase vám hovorím, že ľahšie je veľblúdovi prejsť cez ihelné ucho než bohatému vojsť do kráľovstva Božieho.</li>
      <li>Keď to počuli jeho učeníci, náramne žasli a hovorili: Kto potom môže byť spasený?</li>
      <li>Ale Ježiš pozrel na nich a povedal im: U ľudí je to nemožné, ale u Boha je všetko možné.</li>
      <li>Vtedy odpovedal Peter a riekol mu: Hľa, my sme opustili všetko a išli sme za tebou, čo tedy bude nám?</li>
      <li>A Ježiš im povedal: Ameň vám hovorím, že vy, ktorí ste ma nasledovali, v znovazrodení, keď sadne Syn človeka na tróne svojej slávy, sadnete si aj vy na dvanástich trónoch súdiac dvanásť pokolení Izraelových,</li>
      <li>A každý, kto opustil domy alebo bratov alebo sestry alebo otca alebo matku alebo manželku alebo deti alebo polia pre moje meno, dostane mnohonásobne viac a večný život obdrží dedične.</li>
      <li>Ale mnohí prví budú poslední a poslední prví.</li>
    </ol>
  </li>
  <li>
    <ol>
      <li>Lebo nebeské kráľovstvo je podobné človeku-hospodárovi, ktorý vyšiel skoro ráno najať si robotníkov do svojej vinice.</li>
      <li>A zjednajúc sa s robotníkmi, že im dá po denáre na deň, poslal ich do svojej vinice.</li>
      <li>A keď vyšiel okolo tretej hodiny, videl iných stáť na trhu a zaháľať.</li>
      <li>Aj tým povedal: Iďte aj vy do vinice, a čo bude spravedlivé, dám vám. A oni odišli.</li>
      <li>Opät vyšiel okolo šiestej a deviatej hodiny a urobil to isté.</li>
      <li>Potom vyjdúc okolo jedonástej hodiny našiel iných stáť a zaháľať a povedal im: Čo tu stojíte celý deň a zaháľate?</li>
      <li>Povedali mu: Pretože nás nikto nenajal. A on im povedal: Iďte aj vy do vinice, a čo bude spravedlivé, dostanete.</li>
      <li>A keď bol večer povedal pán vinice svojmu správcovi: Zavolaj robotníkov a zaplať im počnúc od posledných až po prvých.</li>
      <li>A keď prišli tí okolo jedonástej hodiny najatí, dostali po denáre.</li>
      <li>A keď potom prišli tí prví, domnievali sa, že dostanú viacej, ale aj oni dostali po denáre.</li>
      <li>A keď vzali, reptali proti hospodárovi</li>
      <li>a hovorili: Títo poslední pracovali jednu hodinu, a učinil si ich rovných nám, ktorí sme niesli bremeno dňa a páľu slnca.</li>
      <li>Ale on odpovedal a riekol jednému z nich: Priateľu, nekrivdím ti; či si sa nezjednal so mnou za denár?</li>
      <li>Vezmi, čo je tvoje, a idi! A chcem tomuto poslednému dať ako i tebe.</li>
      <li>Alebo či nemám práva urobiť so svojím, čo chcem? Alebo či je tvoje oko zlé, že ja som dobrý?</li>
      <li>Tak budú poslední prví a prví poslední; lebo mnoho je povolaných, ale málo vyvolených.</li>
      <li>A keď išiel Ježiš hore do Jeruzalema, pojal tých dvanástich učeníkov osobitne na ceste a povedal im:</li>
      <li>Hľa, ideme hore do Jeruzalema, a Syn človeka bude vydaný najvyšším kňazom a zákonníkom, a odsúdia ho na smrť</li>
      <li>a vydajú ho pohanom, aby sa mu naposmievali, aby ho zbičovali a ukrižovali, ale na tretí deň vstane z mŕtvych.</li>
      <li>Vtedy pristúpila k nemu matka synov Zebedeových so svojimi synmi, klaňala sa mu a prosila čosi od neho.</li>
      <li>A on jej povedal: Čo chceš? A riekla mu: Povedz, aby títo moji dvaja synovia sedeli jeden po tvojom pravom a druhý po tvojom ľavom boku v tvojom kráľovstve.</li>
      <li>A Ježiš odpovedal a riekol: Neviete, čo si prosíte. Či môžete piť kalich, ktorý mám ja piť, a pokrstiť sa krstom, ktorým sa ja krstím? Povedali mu: Môžeme.</li>
      <li>A on im povedal: Môj kalich pravda piť budete, i krstom, ktorým sa ja krstím, pokrstení budete; ale dať sedieť po mojom pravom a po mojom ľavom boku nie je mojou vecou, ale to bude dané tým, ktorým je to pripravené od môjho Otca.</li>
      <li>A keď to počuli tí desiati, nahnevali sa na tých dvoch bratov.</li>
      <li>Ale Ježiš privolajúc si povedal: Viete, že kniežatá národov panujú nad nimi, a velikí medzi nimi prevádzajú nad nimi moc.</li>
      <li>Nie tak bude medzi vami, ale ktokoľvek by chcel byť medzi vami velikým, bude vaším služobníkom;</li>
      <li>a ktokoľvek by chcel byť medzi vami prvým, bude vaším sluhom,</li>
      <li>ako ani Syn človeka neprišiel, aby mu slúžili, ale aby slúžil a dal svoj život ako výkupné za mnohých.</li>
      <li>A keď vychádzali z Jericha, išiel za ním veliký zástup.</li>
      <li>A hľa, sedeli tam pri ceste dvaja slepí, ktorí, keď počuli, že tade ide Ježiš, kričali a hovorili: Pane, zmiluj sa nad nami, Synu Dávidov!</li>
      <li>Ale zástup im dohováral a vravel, aby mlčali, no, oni ešte väčšmi kričali a hovorili: Zmiluj sa nad nami, Pane, Synu Dávidov!</li>
      <li>A Ježiš postál, zavolal ich a povedal: Čo chcete, aby som vám učinil?</li>
      <li>A oni mu povedali: Pane, že by sa otvorily naše oči.</li>
      <li>A Ježiš, súc pohnutý ľútosťou, dotknul sa ich očí, a hneď prezreli a išli za ním.</li>
    </ol>
  </li>
  <li>
    <ol>
      <li>A keď sa priblížili k Jeruzalemu a prišli do Betfágy, k Olivovému vrchu, vtedy poslal Ježiš dvoch učeníkov</li>
      <li>a povedal im: Iďte do mestečka, ktoré je tu pred vami, a hneď najdete oslicu, priviazanú, a osliatko s ňou; odviažte ich a priveďte ku mne.</li>
      <li>A keby vám niekto niečo povedal, poviete, že ich Pán potrebuje, ale že ich hneď pošle.</li>
      <li>A to všetko sa stalo, aby sa naplnilo to, čo bolo povedané skrze proroka, ktorý povedal:</li>
      <li>Povedzte dcére Siona: Hľa, tvoj Kráľ ti ide, tichý, jazdiac na oslici a na osľati podrobenej jarmu.</li>
      <li>A učeníci odišli a urobili, jako im rozkázal Ježiš,</li>
      <li>a priviedli oslicu aj osľa, položili na ne svoje rúcha a na tie ho vysadili.</li>
      <li>A väčšina zástupu prestierali svoje rúcha na cestu, a zase iní sekali letorasty so stromov a stlali na cestu,</li>
      <li>a zástupy, ktoré išly pred ním, a ktoré išly za ním, kričaly a hovorily: Hosanna v Synovi Dávidovom! Požehnaný, ktorý prichádza v mene Pánovom! Hosanna na výsostiach!</li>
      <li>A keď vošiel do Jeruzalema, vzbúrilo sa celé mesto, a všetko hovorilo: Kto je toto?</li>
      <li>A zástupy vravely: Toto je Ježiš, ten prorok z Galilejského Nazareta.</li>
      <li>A Ježiš vošiel do chrámu Božieho a vyhnal všetkých predávajúcich a kupujúcich v chráme a stoly peňazomencom poprevracal i stolice tých, ktorí predávali holubov,</li>
      <li>a povedal im: Je napísané: Môj dom sa bude volať domom modlitby, ale vy ste ho urobili pelešou lotrov.</li>
      <li>A pristúpili k nemu slepí a chromí v chráme, a uzdravil ich.</li>
      <li>Ale keď videli najvyšší kňazi a zákonníci tie prepodivné veci, ktoré činil, a deti, že kričia v chráme a hovoria: Hosanna v Synovi Dávidovom! hnevali sa</li>
      <li>a povedali mu: Čuješ, čo títo hovoria? A Ježiš im povedal: Áno. Či ste nikdy nečítali, že z úst nemluvniat a tých, ktorí požívajú prsia, pripravil si si chválu?</li>
      <li>A zanechajúc ich vyšiel z mesta do Betánie a tam prenocoval.</li>
      <li>Keď potom za včasrána zase išiel do mesta, zlačnel.</li>
      <li>A vidiac jeden fík pri ceste išiel k nemu, ale nenašiel na ňom ničoho, iba lístie a povedal mu: Nech sa nikdy viac neurodí z teba ovocia až na veky! A fík naskutku vyschnul.</li>
      <li>A keď to videli učeníci, divili sa a hovorili: Jako naskutku vyschnul fík!</li>
      <li>A Ježiš odpovedal a riekol im: Ameň vám hovorím, že keby ste mali vieru a nepochybovali by ste, nie len to s tým fíkom vykonáte, ale aj keby ste povedali tomuto vrchu: Zdvihni sa a hoď sa do mora! stane sa,</li>
      <li>a všetko, za čokoľvek by ste veriac prosili na modlitbe, dostanete.</li>
      <li>A keď prišiel do chrámu a učil, pristúpili k nemu najvyšší kňazi a starší ľudu a povedali: Jakou mocou činíš tieto veci? A kto ti dal tú moc?</li>
      <li>A Ježiš odpovedal a riekol im: I ja sa vás opýtam na jednu vec; keď mi ju poviete, potom vám i ja poviem, akou mocou činím tieto veci.</li>
      <li>Krst Jánov odkiaľže bol, z neba a či z ľudí? A oni rozmýšľali sami u seba hovoriac: Keď povieme: Z neba, povie nám: Prečo ste mu tedy neuverili?</li>
      <li>A keď povieme: Z ľudí, bojíme sa zástupu, lebo všetci majú Jána jako proroka.</li>
      <li>A odpovedali Ježišovi a riekli: Nevieme. Vtedy im aj on povedal: Ani ja vám nepoviem, akou mocou činím tieto veci.</li>
      <li>No, čo sa vám zdá? Nejaký človek mal dvoch synov. A pristúpil k prvému a povedal: Dieťa, idi, pracuj dnes v mojej vinici!</li>
      <li>A on odpovedal a riekol: Nechcem. Ale neskoršie ľutoval a išiel.</li>
      <li>A pristúpiac k druhému povedal mu to isté. A ten odpovedal a riekol: Idem, pane; ale neišiel.</li>
      <li>Ktorýže z tých dvoch učinil vôľu otcovu? Povedali mu: Ten prvý. A Ježiš im povedal: Ameň vám hovorím, že publikáni a smilnice vás predchádzajú do kráľovstva Božieho.</li>
      <li>Lebo prišiel k vám Ján cestou spravedlivosti, a neuverili ste mu, ale publikáni a smilnice mu uverili. A vy ste to videli, ale ani neskoršie ste toho neľutovali, aby ste mu boli uverili.</li>
      <li>Počujte iné podobenstvo: Bol človek-hospodár, ktorý vysadil vinicu, ohradil ju plotom, vykopal v nej preš, vystavil vežu, dal ju do prenájmu vinárom a odcestoval.</li>
      <li>A keď sa priblížil čas ovocia, poslal svojich sluhov k vinárom vziať jeho ovocie.</li>
      <li>Ale vinári schopili jeho sluhov a ktorého nabili, ktorého zabili a ktorého kameňovali.</li>
      <li>Opät poslal iných sluhov, viacerých ako tých prvých, a urobili im to isté.</li>
      <li>Naposledy k nim poslal svojeho syna povediac: Budú sa hanbiť a ostýchať môjho syna.</li>
      <li>Ale vinári, keď videli syna, povedali medzi sebou: Toto je dedič; poďte, zabime ho, a podržme si sami jeho dedičstvo.</li>
      <li>A schopiac ho vyhodili z vinice a zabili.</li>
      <li>Tedy keď prijde pán vinice, čo urobí tým vinárom?</li>
      <li>Povedali mu: Zlostníkov, zle ich zahubí a vinicu dá do prenájmu iným vinárom, ktorí mu budú oddávať ovocie svojimi časy.</li>
      <li>Ježiš im povedal: Či ste nikdy nečítali v písmach: Kameň, ktorý zavrhli stavitelia, práve ten sa stal uholnou hlavou. Od Pána sa to stalo a je to divé v našich očiach?</li>
      <li>Preto vám hovorím, že bude odňaté od vás kráľovstvo Božie a bude dané národu, ktorý bude donášať jeho ovocie.</li>
      <li>A ten, kto padne na ten kameň, rozrazí sa, a na koho by padnul, toho rozdrtí.</li>
      <li>A keď počuli najvyšší kňazi a farizeovia tie jeho podobenstvá, poznali, že hovoril o nich,</li>
      <li>a hľadali ho jať, ale sa báli zástupov, lebo ho mali za proroka.</li>
    </ol>
  </li>
  <li>
    <ol>
      <li>A Ježiš odpovediac opät im hovoril v podobenstvách a povedal:</li>
      <li>Nebeské kráľovstvo je podobné človeku-kráľovi, ktorý učinil svojmu synovi svadbu.</li>
      <li>A poslal svojich sluhov, aby išli povolať pozvaných na svadbu. Ale nechceli prijsť.</li>
      <li>Opät poslal iných sluhov a povedal: Povedzte pozvaným: Hľa, svoj obed som prichystal, moje voly a krmný dobytok je pobitý, a všetko je hotové; poďte na svadbu!</li>
      <li>Ale oni nedbali a odišli, ktorý na vlastné pole, ktorý po svojom kupectve,</li>
      <li>a ostatní schopiac jeho sluhov hanebne ich doriadili a pobili.</li>
      <li>A keď to počul kráľ, rozhneval sa a poslal svoje vojská a zahubil tých vrahov a ich mesto podpálil.</li>
      <li>Vtedy povedal svojim sluhom: Svadba je síce hotová, ale pozvaní neboli hodni.</li>
      <li>Teda iďte na rozcestia a všetkých, ktorých najdete, pozvite na svadbu.</li>
      <li>A tí sluhovia vyšli na cesty a shromaždili všetkých, ktorých našli, zlých i dobrých, a svadobná dvorana sa naplnila hodovníkmi.</li>
      <li>Ale keď vošiel kráľ podívať sa na hodovníkov, videl tam človeka neodiateho svadobným rúchom,</li>
      <li>a povedal mu: Priateľu, jako si sem vošiel, nemajúc svadobného rúcha? A on zanemel.</li>
      <li>Vtedy povedal kráľ posluhovačom: Sviažte mu nohy aj ruky a vezmite ho a vyhoďte ho do vonkajšej tmy! Tam bude plač a škrípanie zubami.</li>
      <li>Lebo je mnoho povolaných, ale málo vyvolených.</li>
      <li>Vtedy odišli farizeovia a radili sa, jako by ho lapili v reči.</li>
      <li>A poslali k nemu svojich učeníkov s heródiánmi, ktorí mu povedali: Učiteľu, vieme, že si pravdivý a že ceste Božej učíš v pravde a nedbáš na nikoho, lebo nehľadíš na osobu ľudí;</li>
      <li>povedzže nám tedy, čo sa tebe zdá: či sa má dať cisárovi daň a či nie?</li>
      <li>Ale Ježiš poznal ich zlobu a povedal: Čo ma pokúšate, pokrytci?</li>
      <li>Ukážte mi daňový peniaz! A oni mu doniesli denár.</li>
      <li>A povedal im: Čí je tento obraz a nápis?</li>
      <li>A riekli: Cisárov. Vtedy im povedal: Tedy dajte, čo je cisárovo, cisárovi, a čo je Božie, Bohu.</li>
      <li>A keď to počuli, zadivili sa a zanechajúc ho odišli.</li>
      <li>Toho dňa pristúpili k nemu sadúceovia, ktorí hovoria, že nieto zmŕtvychvstania, a opýtali sa ho</li>
      <li>a riekli: Učiteľu, Mojžiš povedal: Keby niekto zomrel nemajúc detí, nech si jeho brat švagrovským právom vezme jeho ženu a vzbudí svojmu bratovi semeno.</li>
      <li>Nuž bolo u nás sedem bratov, a prvý oženiac sa zomrel a pretože nemal semena, zanechal svoju ženu svojmu bratovi.</li>
      <li>Tak podobne aj druhý aj tretí až do siedmeho.</li>
      <li>A naposledy po všetkých zomrela aj žena.</li>
      <li>Pri zmŕtvychvstaní tedy ktorého z tých siedmich bude ženou, lebo ju všetci mali?</li>
      <li>A Ježiš odpovedal a riekol im: Blúdite, pretože neznáte písem ani moci Božej;</li>
      <li>lebo pri zmŕtvychvstaní nebudú sa ani ženiť ani vydávať, ale budú jako anjelia Boží v nebi.</li>
      <li>A o zmŕtvychvstaní mŕtvych či ste nečítali, čo vám je povedané od Boha, ktorý povedal:</li>
      <li>Ja som Bôh Abrahámov, Bôh Izákov a Bôh Jakobov? Bôh nie je Bohom mŕtvych, ale živých.</li>
      <li>A keď to počuly zástupy, žasly nad jeho učením.</li>
      <li>Ale farizeovia počujúc že umlčal sadúceov, sišli sa dovedna,</li>
      <li>a jeden z nich, zákonník sa opýtal pokúšajúc ho a povedal:</li>
      <li>Učiteľu, ktoré prikázanie je veľké v zákone?</li>
      <li>A Ježiš mu riekol: Milovať budeš Pána, svojeho Boha, celým svojím srdcom, celou svojou dušou a celou svojou mysľou!</li>
      <li>To je to veľké a prvé prikázanie.</li>
      <li>A druhé, tomu podobné je: Milovať budeš svojho blížneho jako samého seba!</li>
      <li>Na týchto dvoch prikázaniach visí celý zákon i proroci.</li>
      <li>A keď sa sišli farizeovia, opýtal sa ich Ježiš</li>
      <li>a riekol: Čo sa vám zdá o Kristovi, čí je syn? Povedali mu: Dávidov.</li>
      <li>A povedal im: Ako ho tedy Dávid v Duchu nazýva Pánom, keď hovorí:</li>
      <li>Pán riekol môjmu Pánovi: Seď po mojej pravici, dokiaľ nepoložím tvojich nepriateľov za podnož tvojich nôh.</li>
      <li>Ak ho tedy Dávid nazýva svojím Pánom, ako je potom jeho synom?</li>
      <li>A nikto mu nemohol odpovedať ani slova, ani sa ho viacej od toho dňa nikto neopovážil opytovať.</li>
    </ol>
  </li>
  <li>
    <ol>
      <li>Vtedy hovoril Ježiš zástupom a svojim učeníkom</li>
      <li>a riekol: Na stolici Mojžišovej posadili sa zákonníci a farizeovia;</li>
      <li>tedy všetko, čo by vám povedali, aby ste zachovávali, zachovávajte a čiňte, ale podľa ich skutkov nečiňte, lebo hovoria, ale nečinia.</li>
      <li>A viažu ťažké bremená a neznesiteľné a uvaľujú ich na plecia ľudí, ale oni sami nechcú ich pohnúť svojím prstom.</li>
      <li>A všetky svoje skutky činia nato, aby ich ľudia videli. Lebo rozširujú svoje filaktéria a robia veľké podolky svojich plášťov;</li>
      <li>majú radi prvé miesta na ležanie pri večeriach a prvé stolice v synagógach</li>
      <li>a pozdravovania na trhoch, a aby ich ľudia volali: Rabbi! Rabbi!</li>
      <li>Ale vy sa nevolajte rabbim, lebo jeden je váš Učiteľ, Kristus, a vy všetci ste bratia.</li>
      <li>A svojím otcom nenazývajte nikoho na zemi, lebo jeden je váš Otec, ten, ktorý je v nebesiach.</li>
      <li>Ani sa nenazývajte duchovnými vodcami, lebo jeden je váš vodca, Kristus.</li>
      <li>A ten, kto by bol väčší z vás, bude vaším služobníkom.</li>
      <li>A ktokoľvek sa povýši, bude ponížený, a ktokoľvek sa poníži, bude povýšený.</li>
      <li>Ale beda vám, zákonníci a farizeovia, pokrytci, pretože zavierate nebeské kráľovstvo pred ľuďmi, lebo vy do neho nevchádzate ani tých, ktorí vchádzajú, nenecháte vojsť.</li>
      <li>Beda vám zákonníci a farizeovia, pokrytci, pretože zožierate domy vdôv, a to pod zámienkou dlhého modlenia; preto ponesiete ťažší súd.</li>
      <li>Beda vám zákonníci a farizeovia, pokrytci, pretože obchádzate more i suchú zem, aby ste učinili jedného novoverca, a keď sa ním niekto stane, činíte z neho syna pekla, dva razy horšieho ako ste sami.</li>
      <li>Beda vám, slepí vodcovia, ktorí hovoríte: Kto by prisahal na chrám, to nie je nič; ale kto by prisahal na zlato chrámu, ten je povinný držať.</li>
      <li>Blázni a slepci, veď čože je väčšie, zlato a či chrám, ktorý posväcuje zlato?</li>
      <li>A kto by vraj prisahal na oltár, to nie je nič; ale kto by prisahal na dar, ktorý je na ňom, ten je povinný držať.</li>
      <li>Blázni a slepci, veď čože je väčšie, dar a či oltár, ktorý posväcuje dar?</li>
      <li>A tak tedy ten, kto prisahá na oltár, prisahá naň i na všetko. čo je na ňom;</li>
      <li>a ten, kto prisahá na chrám, prisahá naň i na toho, ktorý býva v ňom;</li>
      <li>a ten, kto prisahá na nebo, prisahá na trón Boží, i na toho, ktorý sedí na ňom.</li>
      <li>Beda vám, zákonníci a farizeovia, pokrytci, pretože dávate desiatky z máty, z kôpru a kmínu a opustili ste to, čo je ťažšieho v zákone, súd, milosrdenstvo a vernosť; toho bolo treba činiť a tamto neopustiť.</li>
      <li>Slepí vodcovia, ktorí cedíte komára a veľblúda prehlcujete!</li>
      <li>Beda vám, zákonníci a farizeovia, pokrytci, pretože čistíte vonok pohára a misy, ale zvnútra sú plné lúpeže a nezdržanlivosti!</li>
      <li>Farizee, slepče, vyčisti najprv vnútro pohára a misy, aby bol čistý aj ich vonok!</li>
      <li>Beda vám, zákonníci a farizeovia, pokrytci, pretože sa podobáte hrobom, obieleným vápnom, ktoré sa síce zvonku zdajú byť krásnymi, ale vnútri sú plné umrlčích kostí a každej nečistoty.</li>
      <li>Tak aj vy, zvonku síce zdáte sa ľuďom, že ste spravedliví, ale vnútri ste plní pokrytectva a neprávosti.</li>
      <li>Beda vám, zákonníci a farizeovia, pokrytci, že staviate hroby prorokov a ozdobujete pomníky spravedlivých</li>
      <li>a hovoríte: Keby sme boli žili za dní našich otcov, neboli by sme bývali ich spoluúčastníkmi na krvi prorokov.</li>
      <li>A tak sami si vydávate svedoctvo, že ste synovia tých, ktorí povraždili prorokov.</li>
      <li>Naplňte aj vy mieru svojich otcov!</li>
      <li>Hadi! Plemä vreteníc, ako by ste vy utiekli odsúdeniu do pekla?!</li>
      <li>Preto hľa, ja posielam k vám prorokov a múdrych a učených v zákone, a niektorých z nich zabijete a ukrižujete a niektorých z nich zbičujete vo svojich synagógach a budete ich prenasledovať z mesta do mesta,</li>
      <li>aby prišla na vás všetka krv spravedlivá, vylievaná na zemi, od krvi spravedlivého Ábela až po krv Zachariáša, syna Barachiášovho, ktorého ste zavraždili medzi chrámom a oltárom.</li>
      <li>Ameň vám hovorím, že prijde toto všetko na toto pokolenie.</li>
      <li>Jeruzaleme, Jeruzaleme, ty, ktorý vraždíš prorokov a kameňuješ tých, ktorí sú kedy poslaní k tebe, koľko ráz som chcel shromaždiť tvoje deti, tak ako sliepka shromažďuje svoje kuriatka pod svoje krýdla, ale nechceli ste!</li>
      <li>Hľa, zanecháva sa vám váš dom pustý!</li>
      <li>Lebo vám hovorím, že ma už odteraz nikdy neuvidíte, až poviete: Požehnaný, ktorý prichádza v mene Pánovom!</li>
    </ol>
  </li>
  <li>
    <ol>
      <li>Potom vyšiel Ježiš z chrámu a išiel. A pristúpili jeho učeníci, aby mu ukázali stavby chrámu.</li>
      <li>Ale Ježiš odpovedal a riekol im: Či nevidíte všetkého tohoto? Ameň vám hovorím, že tu nebude ponechaný kameň na kameni, ktorý by nebol zborený.</li>
      <li>A keď sedel na Olivovom vrchu, pristúpili k nemu učeníci osobitne a riekli: Povedz nám, kedy to bude, a čo bude znamením tvojho príchodu a skonania sveta?</li>
      <li>A Ježiš odpovedal a riekol im: Hľaďte, aby vás niekto nezviedol!</li>
      <li>Lebo mnohí prijdú pod mojím menom a budú hovoriť: Ja som Kristus, a zvedú mnohých.</li>
      <li>A budete slýchať o vojnách a chýry o vojnách. Hľaďte, aby ste sa nestrachovali, lebo to všetko sa musí stať, ale ešte nie je koniec.</li>
      <li>Lebo povstane národ proti národu a kráľovstvo proti kráľovstvu, a bude bývať hlad a mor, a zemetrasenia budú miestami.</li>
      <li>A to všetko je počiatkom preporodných bolestí sveta.</li>
      <li>Vtedy vás vydajú v súženie a budú vás zabíjať, a budete nenávidení od všetkých národov pre moje meno.</li>
      <li>A vtedy sa pohoršia mnohí a budú jedni druhých zrádzať a jedni druhých nenávidieť</li>
      <li>a povstanú aj mnohí falošní proroci a zvedú mnohých.</li>
      <li>A preto, že bude rozmnožená neprávosť, ochladne láska mnohých;</li>
      <li>ale kto zotrvá až do konca, ten bude spasený.</li>
      <li>A toto evanjelium kráľovstva bude hlásané po celom svete na svedoctvo všetkým národom, a vtedy prijde koniec.</li>
      <li>Keď tedy uvidíte ohavnosť spustošenia, o ktorej hovoril prorok Daniel, že stojí na svätom mieste (Kto čítaš, rozumej!),</li>
      <li>vtedy tí, ktorí budú v Judsku, nech utekajú na vrchy;</li>
      <li>kto bude na postreší, nech nesostupuje, aby vzal niečo zo svojho domu,</li>
      <li>a kto na poli, nech sa nevracia zpät, aby vzal svoje rúcho.</li>
      <li>Lež beda tehotným a tým, ktoré budú kojiť v tých dňoch.</li>
      <li>Ale modlite sa, aby sa váš útek neprihodil v zime ani v sobotu.</li>
      <li>Lebo vtedy bude veliké súženie, akého nebolo od počiatku sveta až doteraz, ani už nikdy viac nebude.</li>
      <li>A keby neboly zkrátené tie dni, nebolo by zachránené niktoré telo; ale pre vyvolených budú zkrátené tie dni.</li>
      <li>Vtedy keby vám niekto povedal: Hľa, tu je Kristus! alebo: Tu! neverte!</li>
      <li>Lebo povstanú falošní kristovia a falošní proroci a dajú veliké znamenia a budú robiť zázraky, takže by zviedli v blud, keby bolo možné, aj vyvolených.</li>
      <li>Hľa, predpovedal som vám to!</li>
      <li>Tedy keď vám povedia: Hľa, je na púšti! nevychádzajte! Hľa, vo vnútorných chyžiach! neverte!</li>
      <li>Lebo jako vychádza blesk od východu a ukazuje sa až na západ, tak bude aj príchod Syna človeka.</li>
      <li>Lebo kdekoľvek bude mŕtvola, tam sa shromaždia aj orli.</li>
      <li>A hneď po súžení tých dní zatmie sa slnce, a mesiac nedá svojej žiare, a hviezdy budú padať s neba, a nebeské moci sa budú pohybovať.</li>
      <li>A vtedy sa ukáže znamenie Syna človeka na nebi, a vtedy budú plakať všetky pokolenia zeme a uvidia Syna človeka, prichádzajúceho na nebeských oblakoch s mocou a slávou velikou.</li>
      <li>A pošle svojich anjelov s trúbou veľkého zvuku, a shromaždia jeho vyvolených od štyroch vetrov, od jedných končín nebies až po ich druhé končiny.</li>
      <li>A od fíka sa naučte podobenstvu: keď už zmäkne jeho letorast a vyženie lístie, viete, že je už blízko leto.</li>
      <li>Tak aj vy, keď uvidíte všetko toto, vedzte, že je blízko, predo dvermi.</li>
      <li>Ameň vám hovorím, že nepominie toto pokolenie, až sa to všetko stane.</li>
      <li>Nebo a zem pominú, ale moje slová nikdy nepominú.</li>
      <li>Ale o tom dni a o tej hodine nevie nikto, ani nebeskí anjeli ani Syn, iba sám môj Otec.</li>
      <li>A jako bolo za dní Noeho, tak bude aj za príchodu Syna človeka:</li>
      <li>lebo jako v tých dňoch pred potopou jedli a pili, ženili sa a vydávaly až do toho dňa, ktorého vošiel Noe do korábu,</li>
      <li>a nezvedeli, až prišla potopa a všetkých zachvátila: tak bude aj za príchodu Syna človeka.</li>
      <li>Vtedy budú dvaja na poli; jeden bude vzatý a druhý zanechaný.</li>
      <li>Dve budú mlieť vo mlyne; jedna bude vzatá a druhá zanechaná.</li>
      <li>Teda bdejte, lebo neviete, v ktorú hodinu a v ktorý deň prijde váš Pán.</li>
      <li>Ale to vedzte, že keby hospodár vedel, v ktorú stráž prijde zlodej, bdel by a nedal by podkopať svoj dom.</li>
      <li>Preto aj vy buďte hotoví, lebo v tú hodinu, v ktorú sa nenazdáte, prijde Syn človeka.</li>
      <li>Ktože je tedy tým verným sluhom a opatrným, ktorého ustanovil jeho Pán nad svojou čeľaďou, aby im dával pokrm na čas?</li>
      <li>Blahoslavený ten sluha, ktorého, keď prijde jeho pán, najde tak robiť.</li>
      <li>Ameň vám hovorím, že ho ustanoví nad celým svojím majetkom.</li>
      <li>Ale keby povedal ten zlý sluha vo svojom srdci: Môj pán ešte dlho neprijde,</li>
      <li>a začal by spolusluhov biť a jesť a piť s opilcami -</li>
      <li>prijde pán toho sluhu v deň, v ktorý sa nenazdá, a v hodinu, ktorej nezná,</li>
      <li>a rozpoltí ho a jeho diel položí s pokrytcami; tam bude plač a škrípanie zubami.</li>
    </ol>
  </li>
  <li>
    <ol>
      <li>Vtedy bude podobné nebeské kráľovstvo desiatim pannám, ktoré vzaly svoje lampy a vyšly vústrety ženíchovi.</li>
      <li>Ale päť z nich bolo rozumných a päť bláznivých.</li>
      <li>Bláznivé vezmúc svoje lampy nevzaly so sebou oleja;</li>
      <li>ale rozumné vzaly oleja vo svojich nádobách so svojimi lampami.</li>
      <li>A keď neprichádzal ženích, podriemaly všetky a pospaly.</li>
      <li>Ale o polnoci povstal krik: Hľa, ženích ide! Vyjdite mu vústrety!</li>
      <li>Vtedy vstaly všetky tie panny a ozdobily svoje lampy.</li>
      <li>A bláznivé povedaly rozumným: Dajte nám zo svojho oleja, lebo naše lampy hasnú.</li>
      <li>Ale rozumné odpovedaly a riekly: Aby snáď nebolo pre nás i pre vás málo, iďte radšej k predavačom a kúpte si!</li>
      <li>A keď odišly kúpiť, prišiel ženích, a tie, ktoré boly hotové, vošly s ním na svadbu, a zavrely sa dvere.</li>
      <li>Potom na koniec prišly aj tie ostatné panny a hovorily: Pane, Pane, otvor nám!</li>
      <li>Ale on odpovedal a riekol: Ameň vám hovorím, neznám vás!</li>
      <li>Bdejte tedy, lebo neviete dňa, ani hodiny, kedy prijde Syn človeka.</li>
      <li>Lebo bude tak, ako čo istý človek, ktorý odchádzal na cestu, povolal svojich vlastných sluhov a odovzdal im svoj majetok.</li>
      <li>A jednému dal päť hrivien, jednému dve a jednému jednu, každému podľa jeho vlastnej možnosti, a odcestoval.</li>
      <li>A ten, ktorý dostal päť hrivien, odišiel hneď, zarábal nimi a vyrobil druhých päť hrivien;</li>
      <li>podobne i ten, ktorý dostal dve, získal druhé dve.</li>
      <li>Ale ten, ktorý dostal jednu, odišiel, vykopal jamu do zeme a skryl peniaze svojho pána.</li>
      <li>Potom po dlhom čase prišiel pán tých sluhov a účtoval s nimi.</li>
      <li>A pristúpil ten, ktorý bol dostal päť hrivien, a doniesol iných päť hrivien a povedal: Pane, päť hrivien si mi odovzdal, hľa, iných päť hrivien som získal nimi.</li>
      <li>A jeho pán mu povedal: Dobre sluha, dobrý a verný, nad málom si bol verný, nad mnohom ťa ustanovím. Vojdi do radosti svojho pána!</li>
      <li>A pristúpil aj ten, ktorý bol dostal dve hrivny, a povedal: Pane, dve hrivny si mi odovzdal; hľa, iné dve hrivny som získal nimi.</li>
      <li>A jeho pán mu povedal: Dobre, sluha, dobrý a verný, nad málom si bol verný, nad mnohom ťa ustanovím. Vojdi do radosti svojho pána!</li>
      <li>Potom pristúpil aj ten, ktorý bol dostal jednu hrivnu, a povedal: Pane, znal som ťa, že si prísny človek, ktorý žneš, kde si nesial, a shromažďuješ ztade, kde si nerozsypal,</li>
      <li>a bojac sa odišiel som a skryl som tvoju hrivnu v zemi; hľa, tu máš, čo je tvoje.</li>
      <li>A jeho pán odpovedal a riekol mu: Zlý sluha a lenivý, vedel si, že žnem, kde som nesial, a shromažďujem ztade, kde som nerozsypal.</li>
      <li>Tak si mal hodiť moje peniaze peňazomencom, a ja prijdúc bol by som vzal svoje s úrokom.</li>
      <li>Tedy vezmite od neho hrivnu a dajte tomu, ktorý má desať hrivien.</li>
      <li>Lebo každému, kto má, bude dané, a bude mať hojnosť; ale od toho, kto nemá, bude vzaté i to, čo má.</li>
      <li>A toho neužitočného sluhu vyhoďte do vonkajšej tmy! Tam bude plač a škrípanie zubami.</li>
      <li>A keď prijde Syn človeka vo svojej sláve a všetci svätí anjeli s ním, vtedy sa posadí na tróne svojej slávy,</li>
      <li>a shromaždené budú pred neho všetky národy, a oddelí ich, jedných od druhých, ako pastier oddeľuje ovce od kozlov,</li>
      <li>a postaví ovce po svojej pravici a kozlov po ľavici.</li>
      <li>Vtedy povie Kráľ tým, ktorí budú po jeho pravici: Poďte, požehnaní môjho Otca, vládnite dedične kráľovstvom, vám pripraveným od založenia sveta.</li>
      <li>Lebo som bol hladný, a dali ste mi jesť; smädný som bol, a dali ste mi piť; hosťom-cudzincom som bol, a prijali ste ma;</li>
      <li>nahý, a odiali ste ma; nemocný som bol, a navštívili ste ma; v žalári som bol, a prišli ste za mnou.</li>
      <li>Vtedy mu odpovedia spravedliví a rieknu: Pane, kedy sme ťa videli hladného a nakŕmili sme ťa, alebo smädného a napojili sme ťa?</li>
      <li>A kedyže sme ťa videli hosťa-cudzinca a prijali sme ťa, alebo nahého a odiali sme ťa?</li>
      <li>A kedy sme ťa videli nemocného alebo v žalári a prišli sme za tebou?</li>
      <li>A Kráľ odpovedajúc riekne im: Ameň vám hovorím, že nakoľko ste to učinili jednému z týchto mojich najmenších bratov, mne ste učinili.</li>
      <li>Potom povie aj tým po ľavici: Iďte odo mňa, zlorečení, do večného ohňa, pripraveného diablovi a jeho anjelom.</li>
      <li>Lebo som bol hladný, a nedali ste mi jesť; smädný som bol, a nedali ste mi piť;</li>
      <li>hosťom-cudzincom som bol, a neprijali ste ma; nahý, a neodiali ste ma; nemocný a v žalári a nenavštívili ste ma.</li>
      <li>Vtedy mu aj oni odpovedia a rieknu: Pane, kedy sme ťa videli hladného alebo smädného alebo jako hosťa-cudzinca alebo nahého alebo nemocného alebo v žalári a neposlúžili sme ti?</li>
      <li>Vtedy im odpovie a riekne: Ameň vám hovorím, že nakoľko ste toho neučinili jednému z týchto najmenších, ani mne ste neučinili.</li>
      <li>A títo pojdú do večného trápenia, ale spravedliví do večného života.</li>
    </ol>
  </li>
  <li>
    <ol>
      <li>A stalo sa, keď dokončil Ježiš všetky tieto reči, že povedal svojim učeníkom:</li>
      <li>Viete, že po dvoch dňoch bude Veľká noc, a Syn človeka sa vydáva ta, aby bol ukrižovaný.</li>
      <li>Vtedy sa sišli najvyšší kňazi, zákonníci a starší ľudu do dvorany najvyššieho kňaza, zvaného Kaifáša,</li>
      <li>a uradili sa, aby lapili Ježiša ľsťou a zabili,</li>
      <li>ale hovorili: Nie na sviatok, aby nepovstala vzbura medzi ľudom.</li>
      <li>A keď bol Ježiš v Betánii, v dome Šimona Malomocného,</li>
      <li>pristúpila k nemu žena, ktorá mala alabastrovú nádobu masti, veľmi drahej, a vyliala mu ju na hlavu, keď sedel za stolom.</li>
      <li>A keď to videli jeho učeníci, mrzeli sa a vraveli: Načo táto ztrata?</li>
      <li>Lebo táto masť sa mohla predať za mnoho peňazí, a mohlo sa dať chudobným.</li>
      <li>Ale keď to spozoroval Ježiš, povedal im: Načo trápite ženu? Lebo vykonala dobrý skutok naproti mne.</li>
      <li>Lebo chudobných máte vždycky so sebou, ale mňa nebudete mať vždycky.</li>
      <li>Lebo že táto vyliala túto masť na moje telo, učinila to na môj pohrab.</li>
      <li>Ameň vám hovorím, že kdekoľvek bude kázané toto evanjelium po celom svete, bude sa hovoriť aj to, čo táto vykonala, na jej pamiatku.</li>
      <li>Vtedy odišiel jeden z tých dvanástich, zvaný Judáš Iškariotský, k najvyšším kňazom</li>
      <li>a povedal: Čo mi chcete dať, a ja vám ho zradím? A oni mu odčítali tridsať strieborných.</li>
      <li>A od tej chvíle hľadal príležitosť, aby ho zradil.</li>
      <li>A v prvý deň nekvasených chlebov pristúpili učeníci k Ježišovi a povedali mu: Kde chceš, aby sme ti prihotovili, žeby si jedol baránka?</li>
      <li>A on povedal: Iďte do mesta k tomu a k tomu a povedzte mu: Učiteľ ti odkazuje: Môj čas je blízko; u teba budem jesť baránka so svojimi učeníkmi.</li>
      <li>A učeníci urobili tak, ako im nariadil Ježiš, a prihotovili baránka.</li>
      <li>A keď bol večer, sadol za stôl i s dvanástimi.</li>
      <li>A keď jedli, povedal: Ameň vám hovorím, že jeden z vás ma zradí.</li>
      <li>A veľmi sa rmútiac začali mu hovoriť jeden každý z nich: Či som to azda ja, Pane?</li>
      <li>A on odpovedal a riekol: Ktorý omočil so mnou ruku v mise, ten ma zradí.</li>
      <li>No, Syn človeka síce ide, jako je o ňom napísané, avšak beda tomu človekovi, skrze ktorého sa Syn človeka zrádza; lepšie by mu bolo bývalo, keby sa ten človek nebol narodil.</li>
      <li>A odpovedal Judáš, ktorý ho zrádzal, a riekol: Či som to azda ja, rabbi? A Ježiš mu riekol: Ty si povedal.</li>
      <li>A keď jedli, vzal Ježiš chlieb, a keď bol dobrorečil, lámal a dával učeníkom a povedal: Vezmite, jedzte: toto je moje telo.</li>
      <li>Potom vzal kalich a poďakujúc dal im so slovami: Pite z neho všetci,</li>
      <li>lebo toto je moja tej novej smluvy krv, ktorá sa vylieva za mnohých na odpustenie hriechov.</li>
      <li>Ale hovorím vám, že odteraz nebudem nikdy piť z tohoto plodu viniča, až do toho dňa, keď ho budem piť s vami nový v kráľovstve svojho Otca.</li>
      <li>A zaspievajúc pieseň vyšli na Olivový vrch.</li>
      <li>Vtedy im povedal Ježiš: Vy všetci sa pohoršíte na mne tejto noci, lebo je napísané: Biť budem pastiera, a rozpŕchnu sa ovce stáda.</li>
      <li>Ale keď vstanem z mŕtvych, predídem vás do Galilee.</li>
      <li>A Peter odpovedal a riekol mu: Ak by sa aj všetci pohoršili na tebe, ja sa nikdy nepohorším!</li>
      <li>Ježiš mu povedal: Ameň ti hovorím, že tejto noci, prv než zaspieva kohút, tri razy ma zaprieš.</li>
      <li>A Peter mu povedal: Ani keby som musel s tebou zomrieť, nikdy ťa nezapriem! Podobne hovorili aj všetci ostatní učeníci.</li>
      <li>Vtedy prišiel s nimi Ježiš na miesto, zvané Getsémane, a povedal učeníkom: Poseďte tu, až odídem a pomodlím sa tamto.</li>
      <li>A pojmúc so sebou Petra a dvoch synov Zebedeových začal sa rmútiť a veľmi teskniť.</li>
      <li>Vtedy im povedal: Moja duša je smutná až na smrť; zostaňte tu a bdejte so mnou!</li>
      <li>A poodíduc trochu ďalej napred padol na svoju tvár, modlil sa a hovoril: Môj Otče, ak je možné, nech odíde odo mňa tento kalich, avšak nie ako ja chcem, ale jako ty.</li>
      <li>Potom prišiel k učeníkom a našiel ich spať a povedal Petrovi: Či ste takto nemohli so mnou bdieť jednu hodinu?</li>
      <li>Bdejte a modlite sa, aby ste nevošli do pokušenia! Duch síce je hotový, ale telo je krehké.</li>
      <li>Opät odišiel po druhé a modlil sa a hovoril: Môj Otče, ak ma nemôže minúť tento kalich, len keď ho vypijem, nech sa stane tvoja vôľa!</li>
      <li>A keď prišiel, zase ich našiel spať, lebo ich oči boly obtiažené.</li>
      <li>A nechajúc ich znova odišiel a modlil sa po tretie, povediac to isté slovo.</li>
      <li>Potom prišiel k učeníkom a povedal im: Teraz už spite a odpočívajte! Hľa, priblížila sa hodina, a Syna človeka zrádzajú do rúk hriešnikov.</li>
      <li>Vstaňte, poďme, hľa, už sa priblížil ten, ktorý ma zrádza.</li>
      <li>A kým ešte hovoril, hľa, prišiel Judáš, jeden z dvanástich, a s ním veliký zástup s mečami a kyjami od najvyšších kňazov a od starších ľudu.</li>
      <li>A jeho zradca im bol dal znamenie: Ktorého bozkám, ten je, chyťte ho.</li>
      <li>A hneď pristúpil k Ježišovi a povedal: Zdravím ťa, rabbi! A zbozkával ho.</li>
      <li>A Ježiš mu povedal: Priateľu, načo si prišiel? Vtedy pristúpili, položili ruky na Ježiša a jali ho.</li>
      <li>A hľa, zrazu jeden z tých, ktorí boli s Ježišom, vystrel ruku, vytiahnul svoj meč a uderiac sluhu najvyššieho kňaza odťal mu ucho.</li>
      <li>Vtedy mu povedal Ježiš: Daj svoj meč zpät na jeho miesto, lebo všetci, ktorí berú meč, zahynú mečom.</li>
      <li>Alebo či myslíš, že nemôžem teraz poprosiť svojho Otca, a pristavil by mi viacej než dvanásť legionov anjelov?</li>
      <li>Ale jako by sa potom naplnily písma, že musí byť tak?</li>
      <li>V tú hodinu povedal Ježiš zástupom: Ako na lotra ste vyšli s mečami a kyjami, aby ste ma zajali. Každý deň som sedel u vás a učil v chráme, a nejali ste ma.</li>
      <li>Ale toto všetko sa stalo, aby sa naplnily písma prorokov. Vtedy ho opustili všetci učeníci a utiekli.</li>
      <li>A oni zajmúc Ježiša, odviedli ho ku Kaifášovi, najvyššiemu kňazovi, kde sa boli sišli zákonníci a starší.</li>
      <li>A Peter išiel za ním zďaleka až do dvora najvyššieho kňaza a vojdúc do vnútra sadnul si so služobníkmi, aby videl koniec.</li>
      <li>A najvyšší kňazi, starší a celá vysoká rada hľadali falošné svedoctvo proti Ježišovi, aby ho vydali na smrť,</li>
      <li>ale nenašli, a hoc aj mnohí falošní svedkovia predstúpili, nenašli. A napokon predstúpili dvaja falošní svedkovia</li>
      <li>a riekli: Tento povedal: Ja môžem zboriť chrám Boží a za tri dni ho vystaviť.</li>
      <li>Na to povstal najvyšší kňaz a povedal mu: Či nič neodpovedáš, čo títo svedčia proti tebe?</li>
      <li>Ale Ježiš mlčal. A najvyšší kňaz odpovedal a riekol mu: Prísahou na živého Boha ťa zaväzujem, aby si nám povedal, či si ty Kristus, ten Syn Boží.</li>
      <li>A Ježiš mu riekol: Ty si povedal; len vám hovorím, že odteraz uvidíte Syna človeka sedieť po pravici Moci a prichádzať na nebeských oblakoch.</li>
      <li>Vtedy roztrhol najvyšší kňaz svoje rúcho a povedal: Rúhal sa; čo ešte potrebujeme svedkov? Hľa, teraz ste počuli jeho rúhanie.</li>
      <li>Čo sa vám zdá? A oni odpovedali a riekli: Vinný je smrti.</li>
      <li>Vtedy mu pľuli do tvári a pohlavkovali ho, a iní ho zase bili palicami</li>
      <li>a hovorili: Prorokuj nám, Kriste, kto ťa uderil!</li>
      <li>A Peter sedel vonku na dvore. A pristúpila k nemu jedna dievčina a povedala: Aj ty si bol s tým galilejským Ježišom.</li>
      <li>Ale on zaprel pred všetkými a povedal: Neviem, čo hovoríš.</li>
      <li>A jako vyšiel do brány, videla ho iná a povedala tým, ktorí tam boli: Aj tento bol s Ježišom, s tým Nazaretským.</li>
      <li>A opät zaprel s prísahou: Neznám toho človeka.</li>
      <li>Potom po malej chvíli pristúpili tí, ktorí tam stáli, a povedali Petrovi: Ba skutočne si aj ty z nich, lebo aj tvoja reč ťa prezrádza.</li>
      <li>Vtedy sa začal klnúť a prisahať, vraj neznám toho človeka. A hneď zaspieval kohút.</li>
      <li>A Peter sa rozpamätal na slovo Ježišovo, ktorý mu bol povedal: Prv než zaspieva kohút, tri razy ma zaprieš. A vyjdúc von plakal horko.</li>
    </ol>
  </li>
  <li>
    <ol>
      <li>A keď bolo ráno, uradili sa všetci najvyšší kňazi a starší ľudu proti Ježišovi, aby ho vydali na smrť,</li>
      <li>a poviažuc ho odviedli a vydali ho Pontskému Pilátovi, vladárovi.</li>
      <li>Vtedy vidiac Judáš, jeho zradca, že je odsúdený, ľutoval to a vrátil najvyšším kňazom a starším tých tridsať strieborných</li>
      <li>a povedal: Zhrešil som zradiac nevinnú krv. Ale oni povedali: Čo nám do toho? Ty vidz!</li>
      <li>A povrhnúc strieborné v chráme išiel preč a odíduc obesil sa.</li>
      <li>A najvyšší kňazi vzali tie strieborné a povedali: Nepatrí sa nám hodiť ich do korbána, do pokladnice, pretože je to cena krvi.</li>
      <li>A poradiac sa kúpili za ne to hrnčiarovo pole na pochovávanie cudzincov.</li>
      <li>Preto je nazvané to pole poľom krvi až do dnešného dňa.</li>
      <li>Vtedy sa naplnilo to, čo bolo povedané skrze proroka Jeremiáša, ktorý povedal: A vzali tých tridsať strieborných, kúpnu cenu oceneného, ktorého oceniac kúpili od synov Izraelových,</li>
      <li>a dali ich za pole hrnčiarovo, tak ako mi nariadil Pán.</li>
      <li>A Ježiš stál pred vladárom, a vladár sa ho opýtal a riekol: Či si ty ten kráľ Židov? A Ježiš mu povedal: Ty dobre hovoríš.</li>
      <li>A kým žalovali na neho najvyšší kňazi a starší, nič neodpovedal.</li>
      <li>Vtedy mu riekol Pilát: Či nečuješ, aké mnohé veci svedčia proti tebe?</li>
      <li>Ale mu neodpovedal ani na jediné slovo, takže sa vladár veľmi divil.</li>
      <li>A na veľkonočný sviatok mal vladár obyčaj prepustiť zástupu jedného väzňa, ktorého chceli.</li>
      <li>A vtedy mali neobyčajného väzňa, zvaného Barabáša.</li>
      <li>Tedy keď sa sišli ľudia, povedal im Pilát: Ktorého chcete, aby som vám prepustil, Barabáša a či Ježiša, zvaného Krista?</li>
      <li>Lebo vedel, že ho zo závisti vydali.</li>
      <li>A keď sedel na súdnej stolici, poslala k nemu jeho žena s odkazom: Nemaj ničoho s tým spravedlivým, lebo som dnes vo sne mnoho trpela pre neho.</li>
      <li>Ale najvyšší kňazi a starší naviedli zástupy, aby si prosili Barabáša, a Ježiša aby zahubili.</li>
      <li>A vladár odpovedal a riekol im: Ktorého z tých dvoch chcete, aby som vám prepustil? A oni riekli: Barabáša.</li>
      <li>A Pilát im povedal: Čo tedy mám urobiť s Ježišom, zvaným Kristom? Všetci mu povedali: Ukrižovať ho!</li>
      <li>A vladár im povedal: A čože zlého učinil? Ale oni ešte väčšmi kričali a hovorili: Ukrižovať ho!</li>
      <li>A keď videl Pilát, že nič neosoží, ale že povstáva ešte väčší rozbroj, vzal vodu, umyl si ruky pred zástupom a povedal: Som čistý od krvi tohoto spravedlivého; vy už teraz vidzte.</li>
      <li>A všetok ľud odpovedal a riekol: Jeho krv na nás a na naše deti!</li>
      <li>Vtedy im prepustil Barabáša a Ježiša zbičoval a vydal, aby bol ukrižovaný.</li>
      <li>Vtedy pojali vojaci vladárovi Ježiša do prätória a shromaždili na neho celú čatu.</li>
      <li>A vyzlečúc ho, odiali ho šarlátovým plášťom</li>
      <li>a upletúc korunu z tŕnia položili mu ju na hlavu a k jeho pravej ruke dali trstinu a kľakajúc pred ním posmievali sa mu a hovorili: Nech žije kráľ Židov!</li>
      <li>A napľujúc na neho vzali tú trstinu a bili ho po hlave.</li>
      <li>A keď sa mu naposmievali, vyzliekli ho z plášťa a obliekli ho do jeho rúcha a odviedli ho ukrižovať.</li>
      <li>A keď vychádzali, našli nejakého človeka, cyrenenského, menom Šimona; toho prinútili, aby niesol jeho kríž.</li>
      <li>A keď prišli na miesto, zvané Golgota, čo znamená miesto Lebu,</li>
      <li>dali mu piť octu, smiešaného so žlčou, a keď ochutnal, nechcel piť.</li>
      <li>A keď ho ukrižovali, rozdelili si jeho rúcho hodiac los, aby sa naplnilo to, čo povedal prorok: Rozdelili si moje rúcho a o môj odev hodili los.</li>
      <li>A sediac strážili ho tam.</li>
      <li>A nad jeho hlavu vyložili jeho vinu napísanú: Toto je Ježiš, ten kráľ Židov.</li>
      <li>Vtedy boli ukrižovaní s ním dvaja lotri, jeden z pravej a druhý z ľavej strany.</li>
      <li>A tí, ktorí chodili pomimo, rúhali sa mu pokyvujúc svojimi hlavami</li>
      <li>a hovorili: Hľa, ty, ktorý boríš chrám a za tri dni staviaš, pomôž samému sebe! Ak si Syn Boží, sostúp s kríža!</li>
      <li>Podobne i najvyšší kňazi sa posmievali so zákonníkmi a so staršími a hovorili:</li>
      <li>Iným pomáhal a sám sebe nemôže pomôcť. Je kráľom Izraelovým, nech teraz sostúpi s kríža, a uveríme mu.</li>
      <li>Dúfal v Boha, nech ho teraz vyslobodí, ak ho chce. Veď povedal: Som Boží Syn!</li>
      <li>A to isté i lotri, ktorí boli s ním spolu ukrižovaní, utŕhali mu.</li>
      <li>A od šiestej hodiny povstala tma na celej zemi až do deviatej hodiny.</li>
      <li>A okolo deviatej hodiny zvolal Ježiš velikým hlasom a povedal: Éli, Éli, lama zabachtani?! To je: Môj Bože, môj Bože, prečo si ma opustil?!</li>
      <li>A niektorí z tých, ktorí tam stáli, keď to počuli, hovorili: Eliáša volá tento.</li>
      <li>A hneď bežal jeden z nich, vzal špongiu, naplnil octom, naložil na trsť a napájal ho.</li>
      <li>Ale ostatní hovorili: Nechaj tak; vidzme, či prijde Eliáš, aby mu spomohol.</li>
      <li>Ale Ježiš zase vykríkol velikým hlasom a vypustil ducha.</li>
      <li>A hľa, chrámová opona sa roztrhla na dvoje, od vrchu až dolu, a zem sa triasla, skaly sa pukaly,</li>
      <li>a hroby sa otváraly a mnohé telá zosnulých svätých vstaly</li>
      <li>a vyjdúc z hrobov po jeho zmŕtvychvstaní vošli do svätého mesta a ukázali sa mnohým.</li>
      <li>Vtedy stotník a tí, ktorí s ním strážili Ježiša, vidiac zemetrasenie a to, čo sa dialo, báli sa veľmi a hovorili: Toto bol naozaj Syn Boží.</li>
      <li>A bolo tam mnoho žien, dívajúcich sa zďaleka, ktoré boly išly za Ježišom od Galilee posluhujúc mu,</li>
      <li>medzi ktorými bola Mária Magdaléna a Mária matka Jakobova a Jozésova, a matka synov Zebedeových.</li>
      <li>A keď bol večer, prišiel bohatý človek z Arimátie, menom Jozef, ktorý aj sám bol učeníkom Ježišovým.</li>
      <li>Ten predstúpil pred Piláta a prosil si telo Ježišovo. Vtedy rozkázal Pilát, aby dali telo.</li>
      <li>A Jozef vzal telo, zavinul ho do čistého plátna</li>
      <li>a složil ho vo svojom novom hrobe, ktorý bol vytesal v skale. A privaliac veliký kameň ku dveriam hrobu odišiel.</li>
      <li>A bola tam Mária Magdaléna i tá druhá Mária, a sedely naproti hrobu.</li>
      <li>A druhého dňa, ktorý nasleduje po dni pripravovania, sišli sa najvyšší kňazi a farizeovia k Pilátovi</li>
      <li>a hovorili: Pane, rozpamätali sme sa, že ten zvodca povedal, keď ešte žil: Po troch dňoch vstanem.</li>
      <li>Rozkáž tedy bezpečne strážiť hrob až do tretieho dňa, aby snáď neprišli jeho učeníci vnoci a neukradli ho a nepovedali ľudu: Vstal z mŕtvych. A bude posledný blud horší ako prvý.</li>
      <li>A Pilát im povedal: Máte stráž; iďte, strážte, jako viete.</li>
      <li>A oni odišli a zapečatiac kameň obsadili dobre hrob strážnymi.</li>
    </ol>
  </li>
  <li>
    <ol>
      <li>Potom pozde na koniec soboty, keď už svitalo na prvý deň týždňa, prišla Mária Magdaléna i tá druhá Mária pozrieť hrob.</li>
      <li>A hľa, povstalo veliké zemetrasenie, lebo anjel Pánov sostúpiac z neba pristúpil a odvalil kameň odo dverí a posadil sa na ňom.</li>
      <li>A bol na pohľad ako blesk, a jeho rúcho bolo biele jako sneh.</li>
      <li>A od strachu pred ním sa náramne zhrozili strážni a boli jako mŕtvi.</li>
      <li>A anjel odpovedal a riekol ženám: Vy sa nebojte! Lebo viem, že Ježiša, toho ukrižovaného, hľadáte.</li>
      <li>Niet ho tu, lebo vstal, tak ako povedal. Poďte, pozrite miesto, kde ležal Pán.</li>
      <li>A iďte rýchle a povedzte jeho učeníkom, že vstal z mŕtvych, a hľa, predchádza vás do Galilee, tam ho uvidíte. Hľa, povedal som vám to!</li>
      <li>A vyjdúc rýchle od hrobu, s bázňou a veľkou radosťou bežaly zvestovať jeho učeníkom.</li>
      <li>A jako tak išly zvestovať jeho učeníkom, tu hľa, Ježiš sa stretol s nimi a povedal: Zdravstvujte! A ony pristúpily, chopily sa jeho nôh a klaňaly sa mu.</li>
      <li>Vtedy im povedal Ježiš: Nebojte sa! Iďte, zvestujte mojim bratom, aby odišli do Galilee a tam ma uvidia.</li>
      <li>A keď ony išly, tu hľa, niektorí z tej stráže prišli do mesta a zvestovali najvyšším kňazom všetko, čo sa stalo.</li>
      <li>A oni sa sišli so staršími a poradiac sa dali vojakom hodne peňazí</li>
      <li>a riekli: Povedzte, že jeho učeníci prišli vnoci a ukradli ho, keď sme my spali.</li>
      <li>A keby sa to dopočulo u vladára, my ho prehovoríme a vás urobíme bezstarostných.</li>
      <li>A oni vzali peniaze a urobili, jako boli poučení. A tá reč je rozhlásená u Židov až do dnešného dňa.</li>
      <li>A tí jedonásti učeníci išli do Galilee, na vrch, kam im bol nariadil Ježiš.</li>
      <li>A keď ho videli, klaňali sa mu, ale niektorí pochybovali.</li>
      <li>A Ježiš pristúpiac hovoril s nimi a povedal: Daná mi je každá moc na nebi aj na zemi.</li>
      <li>A tak iďte, čiňte učeníkmi všetky národy krstiac ich vo meno Otca i Syna i Svätého Ducha</li>
      <li>učiac ich zachovávať všetko, čokoľvek som vám prikázal. A hľa, ja som s vami po všetky dni až do skonania sveta. Ameň.</li>
    </ol>
  </li>
</ol>