<ol>
  <li>
    <ol>
      <li>Който и докрай ще ви отвърждава, та да бъдете безупречни в деня на нашия Господ Исус Христос.</li>
      <li>Верен е Бог, чрез Когото сте били призовани в общението на Сина Му Исуса Христа нашия Господ.</li>
      <li>Моля ви се, братя, за името на нашия Господ Исус Христос, всички да говорите в съгласие, и да няма раздори между вас, но да бъдете съвършено съединени в един ум и в една мисъл.</li>
      <li>Защото някои от Хлоините домашни ми явиха за вас, братя мои, че между вас имало разпри.</li>
      <li>С това искам да кажа, че всеки от вас дума: Аз съм Павлов; а аз Аполосов; а аз Кифов; а пък аз Христов.</li>
      <li>Нима се е разделил Христос? Павел ли се разпна за вас? Или в Павловото име се кръстихте?</li>
      <li>Благодаря Богу, че не съм кръстил никого от вас, освен Криспа и Ганя,</li>
      <li>да не би да каже някой, че сте били кръстени в мое име.</li>
      <li>Кръстих още и Стефаниновия дом; освен тия, не помня да съм кръстил никой друг.</li>
      <li>Защото Христос не ме е пратил да кръщавам, но да проповядвам благовестието; не с мъдри думи, да не се лиши Христовия кръст от значението си.</li>
      <li>Защото словото на кръста е безумие за тия, които погиват; а за нас, които се спасяваме, то е Божия сила.</li>
      <li>Понеже е писано: "Ще унищожа мъдростт на мъдрите, И разума на разумните ще отхвърля".</li>
      <li>Где е мъдрият? Где книжникът? Где е разисквачът на тоз век? Не обърна ли Бог в глупост светската мъдрост?</li>
      <li>Защото, понеже в Божията мъдра наредба светът с мъдростта си не позна Бога, благоволи Бог чрез глупостта на това, което се проповядва, да спаси вярващите.</li>
      <li>Понеже юдеите искат знамения, а гърците търсят мъдрост;</li>
      <li>а ние проповядваме разпнатия Христос, за юдеите съблазън, и за езичниците глупост;</li>
      <li>но за самите призвани, и юдеи и гърци, Христос е Божия Сила и Божия премъдрост.</li>
      <li>Защото Божието глупаво е по-мъдро от човеците, и Божието немощно е по-силно от човеците.</li>
      <li>Понеже, братя, вижте какви сте вие призваните, че между вас няма мнозина мъдри според човеците, нито мнозина силни, нито мнозина благородни.</li>
      <li>Но Бог избра глупавите неща на света, за да посрами мъдрите; също избра Бог немощните неща на света, за да посрами силните;</li>
      <li>още и долните и презрените неща на света избра Бог, да! и ония, които ги няма, за да унищожи тия които ги има,</li>
      <li>за да не се похвали нито една твар пред Бога.</li>
      <li>А от Него сте вие в Христа Исуса, Който стана за нас мъдрост от Бога, и правда, и освещение, и изкупление;</li>
      <li>тъй щото, както е писано, "който се хвали, с Господа да се хвали".</li>
      <li>И аз, братя, когато дойдох при вас, не дойдох с превъзходно говорене или мъдрост да ви известя Божията тайна;</li>
      <li>защото бях решил да не зная между вас нещо друго, освен Исуса Христа, и то Христа (Гръцки: Него. ) разпнат.</li>
      <li>Аз бях немощен между вас, страхувах се и много треперех.</li>
      <li>И говоренето ми, и проповядването ми не ставаха с убедителните думи на мъдростта, но с доказателство от Дух и от сила;</li>
      <li>за да бъде вярването ви основано не на човешка мъдрост, а на Божията сила.</li>
      <li>Обаче, ние поучаваме мъдрост между съвършените, ала не мъдрост от тоя век, нито от властниците на тоя век, които преминават;</li>
      <li>но поучаваме Божията тайнствена премъдрост, която е била скрита, която е била предопределена от Бога преди вековете да ни докарва слава.</li>
    </ol>
  </li>
  <li>
    <ol>
      <li>Никой от властниците на тоя век не я е познал; защото, ако я бяха познали, не биха разпнали Господа на славата.</li>
      <li>А, според както е писано: – "Каквото око не е видяло, и ухо не е чуло, И на човешко сърце не е дохождало, Всичко това е приготвил Бог за тия, които Го любят".</li>
      <li>А на нас Бог откри това чрез Духа; понеже Духът издирва всичко, даже и Божиите дълбочини.</li>
      <li>Защото кой човек знае що има у човека, освен духът на човека, който е в Него? Така и никой не знае що има у Бога, освен Божият Дух.</li>
      <li>А ние получихме не духа на света, но Духа, който е от Бога, за да познаем това, което Бог е благоволил да ни подари;</li>
      <li>което и възвестяваме, не с думи научени от човешка мъдрост, но с думи научени от Духа, като поясняваме духовните неща на духовните човеци.</li>
      <li>Но естествения човек не подбира това, което е от Божия Дух, защото за него е глупост; и не може да го разбере, понеже, то се изпитва духовно.</li>
      <li>Но духовният човек изпитва всичко; а него никой не изпитва.</li>
      <li>Защото, "Кой е познал ума на Господа, За да може да го научи?" А ние имаме ум Христов.</li>
      <li>И аз, братя, не можах да говоря на вас, като на духовни, но като на плътски, като на младенци в Христа.</li>
      <li>С мляко ви храних, не с твърда храна; защото още не можехте да го приемете, а и сега още не можете.</li>
      <li>Понеже и досега сте плътски; защото, докато има между вас завист и разпра, не сте ли плътски, и не постъпвате ли по човешки?</li>
      <li>Защото, кога един казва: Аз съм Павлов, а друг: Аз съм Аполосов, не сте ли като човеци слаби?</li>
      <li>Какво е, прочее, Аполос, и какво е Павел? Те са служители, чрез които повярвахте, и то както Господ е дал на всеки от тях.</li>
      <li>Аз насадих, Аполос напои, но Господ прави да расте.</li>
      <li>И тъй, нито който сади е нещо, нито който пои, а Господ, Който прави да расте.</li>
    </ol>
  </li>
  <li>
    <ol>
      <li>Прочее, тоя, който сади, и тоя, който пои, са равни, обаче всеки според своя труд ще получи своята награда;</li>
      <li>защото сме съработници на Бога, като вие сте Божия нива, Божие здание.</li>
      <li>Според дадената ми Божия благодат, като изкусен строител аз положих основа; а друг гради на нея.</li>
      <li>Защото никой не може да положи друга основа, освен положената, която е Исус Христос.</li>
      <li>И ако някой гради на основата злато, сребро, скъпоценни камъни, дърво, сено, слама,</li>
      <li>всекиму работата ще стане явна каква е; защото Господният ден ще я изяви, понеже тя чрез огън се открива; и самият огън ще изпита работата на всекиго каква е.</li>
      <li>Тоя, комуто работата, която е градил, устои, ще получи награда.</li>
      <li>А тоя, комуто работата изгори, ще претърпи загуба; а сам той ще се избави, но тъй като през огън.</li>
      <li>Не знаете ли, че сте храм на Бога, и че Божият Дух живее във вас?</li>
      <li>Ако някой развали Божия храм, него Бог ще развали; защото Божият храм е свет, който храм сте вие.</li>
      <li>Никой да не се лъже. Ако някой между вас мисли, че е мъдър според тоя век, нека стане глупав за да бъде мъдър.</li>
      <li>Защото мъдростта на тоя свят е глупост пред Бога, понеже е писано: "Улавя мъртвите в лукавството им";</li>
      <li>и пак: "Господ знае, разсъжденията на мъдрите са суетни".</li>
      <li>Затова никой да се не хвали с човеците. Защото всичко е ваше;</li>
      <li>било Павел, или Аполос, или Кифа, или светът, или животът, или смъртта, или сегашното, или бъдещето, всичко е ваше;</li>
      <li>а вие сте Христови, а Христос Божий.</li>
      <li>Така всеки човек да ни счита за Христови служители и настойници на Божиите тайни.</li>
      <li>При туй, което тук се изисква от настойниците е, всеки да се намери верен.</li>
      <li>А за мене е твърде малко нещо да бъда съден от вас или от човешки съд; даже аз не съдя сам себе си.</li>
      <li>Защото, при все че съвестта ми в нищо не ме изобличава, пак с това не съм оправдан; защото Господ е, Който ще ме съди.</li>
      <li>Затова недейте съди нищо преждевременно, докле не дойде Господ, Който ще извади на видело скритото в тъмнината, и ще изяви намеренията на сърцата; и тогава всеки ще получи подобаващата нему похвала от Бога.</li>
      <li>И това, братя, преносно приспособих към себе си и към Аполоса заради вас, за да се научите чрез нас да не престъпвате границата на писаното, да се не гордее някой от вас с един против друг.</li>
      <li>Защото, кой те прави да се отличаваш от другиго? И що имаш, което да не си получил? Но ако си го получил, защо се хвалиш, като че не си го получил?</li>
    </ol>
  </li>
  <li>
    <ol>
      <li>Сити сте вече, обогатихте се вече, царувате и то без нас. И дано царувате, та ние заедно с вас да царуваме;</li>
      <li>защото струва ми се, че Бог изложи нас, апостолите, най-последни, като човеци осъдени на смърт; защото станахме показ на света, на ангели и на човеци;</li>
      <li>ние безумни заради Христа, а вие разумни в Христа, ние немощни, а вие силни, вие славни, а ние опозорени.</li>
      <li>Ние до тоя час и гладуваме и жадуваме, и сме голи, бити сме и се скитаме.</li>
      <li>трудим се, работейки със своите ръце; като ни хулят, благославяме; като ни гонят, постоянствуваме;</li>
      <li>като ни злепоставят, умоляваме; станахме до днес като измет на света, измет на всичко.</li>
      <li>Не пиша това, да ви посрамя, но да ви увещая, като любезни мои чада.</li>
      <li>Защото, ако имахме десетки хиляди наставници в Христа, пак мнозина бащи нямате; понеже аз ви родих в Христа Исуса чрез благовестието.</li>
      <li>Затова ви се моля, бъдете подражатели на мене.</li>
      <li>По тая причина ви пратих Тимотея, който ми е възлюбено и вярно чадо в Господа; той ще ви напомни моите пътища в Христа, такива пътища, каквито получавам навсякъде във всяка църква.</li>
      <li>Но някои се възгордяха, като че нямаше да дойда при вас.</li>
      <li>Но, ако ще Господ, аз скоро ще дойда при вас, и ще изпитам, не думите, но силата на тия, които са се възгордели.</li>
      <li>Защото Божието царство не се състои в думи, а в сила.</li>
      <li>Що искате? С тояга ли да дойда при вас? Или с любов и кротък дух?</li>
      <li>Дори се чува, че между вас имало блудодеяние, и то такова блудодеяние, каквото нито между езичниците се намира, именно, че един от вас има бащината си жена.</li>
      <li>И вие сте се възгордели, вместо да сте скърбили, за да се отлъчи измежду вас тоя, който е сторил туй нещо.</li>
      <li>Защото аз, ако и да не съм телесно при вас, но като съм при вас с духа си, като че ли съм при вас, – осъдих вече, в името на нашия Господ Исус, оногова, който така е сторил това,</li>
      <li>(като се събра моят дух с вас заедно с властта на нашия Господ Исус),</li>
      <li>да предадем такъв човек на сатана за погубване на плътта му, за да се спаси духа му в деня на Господа Исуса.</li>
      <li>Хвалбата ви не е добра. Не знаете ли, че малко квас заквасва цялото тесто?</li>
      <li>истете стария квас, за да бъдете ново тесто, – тъй като сте безквасни; защото и нашата пасха, Христос, биде заклан [за нас].</li>
    </ol>
  </li>
  <li>
    <ol>
      <li>Затова нека празнуваме, не със стар квас, нито с квас от злоба и безчестие, а с безквасни хлябове от искреност и истина.</li>
      <li>Писах ви в посланието си да се не сношавате с блудници,</li>
      <li>не че съм искал да кажа за блудниците на тоя свят, или за сребролюбците и грабителите, или за идолопоклонниците, понеже тогава би трябвало да излезете от света. –</li>
      <li>но в действителност ви писах да се не сношавате с някого, който се нарича брат, ако е блудник, или сребролюбец, или идолопоклонник, или грабител, с такъв нито да ядете заедно.</li>
      <li>Защото, каква работа имам да съдя вънкашни човеци? Не съдите ли вие вътрешните.</li>
      <li>докато вънкашните Бог съди? Отлъчете нечестивия човек изпомежду си.</li>
      <li>Когато някой от вас има нещо против другиго, смее ли да се съди пред неправедните, а не пред светиите?</li>
      <li>Или не знаете, че светиите ще съдят света? Ако, прочее, вие ще съдите света, не сте ли достойни да съдите ни най малките работи?</li>
      <li>Не знаете ли, че ние ще съдим ангели? а колко повече житейски работи;</li>
      <li>Тогава, ако имате житейски тъжби, поставяте ли за съдии ония, които от църквата се считат за нищо?</li>
      <li>Казвам това за да ви направя да се засрамите. Истина ли е, че няма между вас ни един мъдър човек, който би могъл да отсъди между братята си,</li>
      <li>но брат с брата се съди, и то пред невярващите?</li>
      <li>Даже, преди всичко, е голям недостатък у вас гдето имате тъжби помежду си. Защо по-добре не оставате онеправдани? защо по-добре не бъдете ограбени?</li>
    </ol>
  </li>
  <li>
    <ol>
      <li>А напротив, вие сами онеправдавате и ограбвате, и то братя.</li>
      <li>Или не знаете, че неправедните няма да наследят Божието царство? Недейте се лъга. Нито блудниците, нито идолопоклонниците, нито прелюбодейците, нито малакийците, нито мъжеложниците,</li>
      <li>нито крадците, нито сребролюбците, нито пияниците, нито хулителите, нито грабителите няма да наследят Божието царство.</li>
      <li>И такива бяха някои от вас; но вие измихте себе си от такива неща, но се осветихте, но се оправдахте в името на Господа Исуса Христа и в Духа на нашия Бог.</li>
      <li>Всичко ми е позволено, ала не всичко е полезно; всичко ми е позволено, но не ща да съм обладан от нищо.</li>
      <li>Храната е за стомаха, и стомахът е за храната; но Бог ще унищожи и него и нея. А тялото не е за блудодеяние, но за Господа, и Господ е за тялото,</li>
      <li>а Бог, Който е възкресил Господа, ще възкреси и нас със силата Си.</li>
      <li>Не знаете ли, че вашите тела са части на Христа? И тъй, да отнема ли от Христа частите Му и да ги направя части на блудница? Да не бъде?</li>
      <li>Или не знаете, че който се съвъкупява с блудница е едно тяло с нея? защото "ще бъдат", казва, "двамата една плът".</li>
      <li>Но, който се съединява с Господа е един дух с Него.</li>
      <li>Бягайте от блудодеянието. Всеки друг грях, който би сторил човек, е вън от тялото; но който блудствува, съгрешава против своето си тяло.</li>
      <li>Или не знаете, че вашето тяло е храм на Светия Дух, който е във вас, когото имате от Бога? И вие не сте свои си,</li>
      <li>щото сте били с цена купени; затова прославяте Бога с телата си, [и с душите си, които са Божии].</li>
      <li>А относно това, що ми писахте: Добре е човек да се не докосва до жена.</li>
      <li>Но, за да се избягват блудодеянията, нека всеки мъж има своя си жена, и всяка жена да има свой мъж.</li>
      <li>Мъжът нека има с жената дължимото към нея сношение; подобно и жената с мъжа.</li>
      <li>Жената не владее своето тяло, а мъжът; така и мъжът не владее своето тяло, а жената.</li>
      <li>Не лишавайте един друг от съпружеско сношение, освен ако бъде по съгласие за малко време, за да се предавате на молитва, и пак бъдете заедно, да не би сатана да ви изкушава чрез вашата невъзможност да се въздържате.</li>
      <li>Но, това казвам, като позволение, а не като заповед.</li>
      <li>Обаче, бих желал всичките човеци да бъдат какъвто съм аз. Но всеки има своя особен дар от Бога, един така, а друг инак.</li>
    </ol>
  </li>
  <li>
    <ol>
      <li>А на неженените и вдовците казвам: Добро е за тях, ако си останат такива, какъвто съм и аз.</li>
      <li>Но, ако не могат да се въздържат, нека се женят, защото по-добре е да се женят, отколкото да се разжегват.</li>
      <li>А на жените заръчвам, и то не аз, но Господ: Жена да не оставя мъжа си;</li>
      <li>(но ако го остави, нека остане неомъжена, или нека се помири с мъжа си;) и мъж да не напуща жена си.</li>
      <li>А на другите казвам аз, не Господ: Ако някой брат има невярваща жена, и тя е съгласна да живее с него, да не я напуща.</li>
      <li>И жена, която има невярващ мъж, и той е съгласен да живее с нея, да не напуща мъжа си.</li>
      <li>Защото невярващият мъж се освещава чрез жената, и невярващата жена се освещава чрез брата, своя мъж; инак чедата ви щяха да бъдат нечисти, а сега са свети.</li>
      <li>Но, ако невярващият напусне, нека напусне; в такива случаи братът или сестрата не са поробени на брачния закон. Бог, обаче, ни е призвал към мир.</li>
      <li>Защото отгде знаеш жено, дали не ще спасиш мъжа си? или отгде знаеш мъжо, дали не ще спасиш жена си?</li>
      <li>Само нека всеки постъпва така, както Господ му е отделил сили, и всеки, както Бог го е призовал; и така заръчвам по всичките църкви.</li>
      <li>Обрязан ли е бил призован някой във вярата, да не крие обрязването. Необрязан ли е бил някой призован, да се не обрязва.</li>
      <li>Обрязването е нищо, и необрязването е нищо, но важното е пазенето на Божиите заповеди.</li>
      <li>Всеки нека си остава в това звание, в което е бил призван във вярата.</li>
      <li>В положение на роб ли си бил призован? да те не е грижа, (но ако можеш и свободен да станеш, по-добре използувай случая);</li>
      <li>защото, който е бил призован в Господа като роб, е свободен човек на Господа; така и който е бил призован като свободен човек, е роб на Христа.</li>
      <li>С цена сте били купени; не ставайте роби на човеци.</li>
      <li>Братя, всеки в каквото е бил призован във вярата, в него нека си остане с Бога.</li>
      <li>Относно девиците нямам заповед от Господа; но давам мнение като един, който е получил милост от Господа да бъде верен.</li>
      <li>И тъй, поради настоящата неволя, ето какво мисля за доброто, че е добре за човека така да остане както си е .</li>
      <li>Вързан ли си в жена? не търси развързване. Отвързан ли си от жена? не търси жена.</li>
      <li>Но, ако се и ожениш, не съгрешаваш; и девица, ако се омъжи, не съгрешава; но такива ще имат житейски скърби, а пък аз ви жаля.</li>
      <li>Това само казвам, братя, че останалото време е кратко; затова и тия, които имат жени, нека бъдат, като че нямат;</li>
      <li>и които плачат, като че не плачат; които се радват; като че не се радват; които купуват, като че нищо не притежават;</li>
      <li>и които си служат със света, като че не са преданни на него: защото сегашното състояние(Гръцки: Образът ) на тоя свят преминава.</li>
      <li>А аз желая вие да бъдете безгрижни. Нежененият се грижи за това, което е Господно, как да угажда на Господа;</li>
      <li>а жененият се грижи за това, което е световно, как да угажда на жена си.</li>
      <li>Тъй също има разлика между жена и девица. Неомъжената се грижи за това, което е Господно, за да бъде света и в тяло и в дух; а омъжената се грижи за това, което е световно, как да угажда на мъжа си .</li>
      <li>И това казвам за вашата собствена полза, не да ви държа с оглавник, но заради благоприличието, и за да служите на Господа без отвличане на ума.</li>
      <li>Пак, ако някой мисли, че постъпва неприлично към дъщеря си девица, ако й е минала цветущата възраст, и ако трябва така да стане, нека прави каквото ще; не съгрешава, нека се женят.</li>
      <li>Но който стои твърдо в сърцето си, и не бива принуден, но има власт да изпълни волята си, и е решил в сърцето си да държи дъщеря си девицата неомъжена, ще направи добре.</li>
      <li>Така щото, който омъжи дъщеря си девицата добре прави; а който я не омъжи, ще направи по-добре</li>
      <li>Жената е вързана до когато е жив мъжът й; но ако мъжът умре, свободна е да се омъжи за когото ще, само в Господа.</li>
      <li>Но, по моето мнение, по-щастлива е, ако си остане така; а мисля, че и аз имам Божия Дух.</li>
      <li>А относно идоложертването: Знам, че ние всички уж имаме знание да разрешим въпроса! Но знанието възгордява, а любовта назидава.</li>
      <li>Ако някой мисли, че знае нещо, той още не е познал както трябва да познава.</li>
      <li>Но, ако някой люби Бога, той е познат от Него.</li>
      <li>Прочее, относно яденето от идоложертвеното, знаем, че никакъв бог, изобразен от идол, няма на света, и че няма друг Бог освен един.</li>
      <li>Защото, ако и да има така наричани богове, било на небето или на земята, (както има много богове, и господари много),</li>
      <li>но за нас има само един Бог, Отец, от Когото е всичко, и ние за Него, и един Господ, Исус Христос, чрез Когото е всичко, и ние чрез Него.</li>
      <li>Но това знание го няма у всички; и някои, както и до сега имат съзнание за идолите, ядат месото като жертва на идолите; и съвестта им като слаба, се осквернява..</li>
    </ol>
  </li>
  <li>
    <ol>
      <li>Но внимавайте да не би по някакъв начин тая ваша свобода да стане спънка на слабите.</li>
      <li>Защото, ако някой види, че ти, който имаш знание, седиш на трапеза в идолско капище, не ще ли съвестта му да се одързости, ако е слаб, та и той да яде идоложертвено?</li>
      <li>И поради твоето знание слабият погива, братът, за когото е умрял Христос.</li>
      <li>А като съгрешавате така против братята, и наранявате слабата им съвест, вие съгрешавате против Христа,</li>
      <li>Затуй, ако това що ям съблазнява брата ми, аз няма да ям до века, за да не съблазня брата с.</li>
      <li>Не съм ли свободен? Не съм ли апостол? Не видях ли Исуса нашия Господ? Не сте ли вие моето дело в Господа?</li>
      <li>На други, ако не съм апостол, то поне на вас съм; защото в Господа вие сте печата на моето апостолство.</li>
      <li>Ето моето оправдание пред тия, които изпитват поведението ми;</li>
      <li>Нямаме ли право да ядем и да пием за сметка на църквата?</li>
      <li>Нямаме ли право и ние, както другите апостоли, и братята на Господа и Кифа, да водим жена от сестрите?</li>
      <li>Или само аз и Варнава нямаме право да не работим за прехраната си?</li>
      <li>Кой войник служи някога на свои разноски? Кой насажда лозе и не яде плода му? Или кой пасе стадо и не яде от млякото на стадото?</li>
      <li>По човешки ли говоря това? Или не казва същото и законът?</li>
    </ol>
  </li>
  <li>
    <ol>
      <li>Защото в Моисеевия закон е писано: "Да не обвързваш устата на вола, когато вършее". За воловете ли тук се грижи Бог,</li>
      <li>или го казва несъмнено заради нас? Да; заради нас е писано това; защото който оре, с надежда трябва да оре; и който вършее, трябва да вършее с надежда, че ще участвува в плода.</li>
      <li>Ако ние сме посяли у вас духовното, голямо нещо ли е , ако пожънем от вас телесното?</li>
      <li>Ако други участвуват в това право над вас, не участвуваме ли ние повече? Обаче, ние не използувахме това право, но търпим всичко, за да не причиним някакво препятствие на Христовото благовестие.</li>
      <li>Не знаете ли, че тия, които свещенодействуват, се хранят от светилището? и че тия, които служат на олтара, вземат дял от олтара?</li>
      <li>Така и Господ е наредил, щото проповедниците на благовестието да живеят от благовестието.</li>
      <li>Но аз не съм използувал ни една от тия наретби, нито пиша това, за да се направи за мене така; защото за мене е по-добре да умра, отколкото да осуети някой моята похвала.</li>
      <li>Защото, ако проповядвам благовестието, няма с какво да се похваля; понеже нужда ми се налага; защото горко ми ако не благовествувам.</li>
      <li>Понеже, ако върша това доброволно, имам награда, но ако с принуждение, то само изпълнявам повереното ми настойничество:</li>
      <li>И тъй, каква е моята награда? Тая, че, като проповядвам евангелието, да мога да напрявя благовестието безплатно, така щото да не използувам напълно моето право в благовестието.</li>
      <li>Защото, при все че съм свободен от всичките човеци, аз заробих себе си на всички, за да придобия мнозината.</li>
      <li>На юдеите станах като юдеин, за да придобия юдеи; на тия, които са под закон, станах като под закон, (при все че сам аз не съм под закон), за да придобия тия, които са под закон.</li>
      <li>На тия, които нямат закон, станах като че нямам закон, (при все че не съм без закон спрямо Христа), за да придобия тия, които нямат закон.</li>
      <li>На слабите станах слаб, за да придобия слабите. На всички станах всичко, та по всякакъв начин да спася неколцина.</li>
      <li>Всичко това върша заради благовестието, за да участвувам и аз в него.</li>
      <li>Не знаете ли, че, които тичат на игрището, всички тичат, а само един получава наградата? Така тичайте, щото да я получите.</li>
      <li>И всеки, който се подвизава, се въздържа от всичко. Те вършат това за да получат тленен венец, а ние нетленен.</li>
      <li>И тъй, аз така тичам, не към нещо неизвестно; така удрям, не като че бия въздуха;</li>
      <li>но уморявам тялото си и го поробвам, да не би, като съм проповядвал на другите, сам аз да стана неодобрен.</li>
      <li>Защото, братя, желая да знаете, че, макар да са били бащите ни всички под облака, и всички да са минали през морето,</li>
      <li>и в облака и в морето всички да са били кръстени от Моисея,</li>
      <li>и всички да са яли от същата духовна храна,</li>
      <li>и всички да са пили от същото духовно питие, (защото пиеха от една духовна канара, която ги придружаваше; и тая канара бе Христос),</li>
      <li>пак в повечето от тях Бог не благоволи; затова ги измори в пустинята.</li>
      <li>А в тия неща те ни станаха примери, та да не похотствуваме за злото, както и те похотствуваха.</li>
      <li>Нито бивайте идолопоклонници, както някои от тях според писаното: "Людете седнаха да ядат и да пият, и станаха да играят".</li>
      <li>Нито да блудствуваме, както блудствуваха някои от тях, и паднаха в един ден двадесет и три хиляди души.</li>
    </ol>
  </li>
  <li>
    <ol>
      <li>Нито да изпитваме Господа, както някои от тях Го изпитваха, и погинаха от змиите.</li>
      <li>Нито роптайте, както възроптаха някои от тях, и погинаха от изтребителя.</li>
      <li>А всичко това им се случи за примери, и се записа за поука нам, върху които са стигнали последните времена.</li>
      <li>Тако щото, който мисли, че стои, нека внимава да не падне.</li>
      <li>Никакво изпитание не ви е постигнало освен това, което може да носи човек; обаче, Бог е верен, Който няма да ви остави да бъдете изпитани повече, отколкото ви е силата, но заедно с изпитанието ще даде и изходен път, така щото да можете да го издържите.</li>
      <li>Затова, въблюбени мои, бягайте от идолопоклонството.</li>
      <li>Говоря като на разумни човеци; сами вие съдете за това, което казвам.</li>
      <li>Чашата, която биде благословена, и която ние благославяме, не е ли това да имаме обещание в Христовата кръв? Хлябът, който пречупваме, не е ли да имаме общение в Христовото тяло?</li>
      <li>тъй като ние, ако и да сме мнозина, сме един хляб, едно тяло, понеже всички в единия хляб участвуваме.</li>
      <li>Гледайте Израиля по плът; тия, които ядат жертвите, нямат ли общение в олтара? Тогава що?</li>
      <li>Казвам ли аз, че идоложертвеното е нещо, или че идолът е нещо? Не.</li>
      <li>Но казвам, че онова, което жертвуват езичниците, жертвуват го на бесовете, а не на Бога; но аз не желая вие да имате общение с бесовете.</li>
      <li>Не можете да пиете Господната чаша и бесовската чаша; не можете да участвувате в Господната трапеза и в бесовската трапеза.</li>
      <li>Или искаме да подбудим Господа на ревност? Ние по-силни ли сме от Него?</li>
      <li>Всичко е позволено, но не всичко е полезно; всичко е позволено, но не всичко е назидателно.</li>
      <li>Никой да не търси своята лична полза, но всеки ползата на другиго.</li>
      <li>Всичко, що се продава на месарницата, яжте без да изпитвате за него заради съвестта си;</li>
      <li>защото "Господна е земята и всичко що има в нея".</li>
      <li>Ако някой от невярващите ви покани на угощение, и вие желаете да отидете, яжте каквото сложат пред вас, без да изпитвате за него заради съвестта си.</li>
      <li>Но, ако някой ви рече: Това е било принесено в жертва, не яжте заради тогова, който ви е известил, и заради съвестта си.</li>
      <li>Но, ако някой ви рече: Това е било принесено в жертва, не яжте, заради тогова, който ви е известил, и заради съвестта, –</li>
      <li>съвест, казвам, не твоята, но на другия; (понеже, защо да се съди моята свобода от друга съвест?)</li>
      <li>Ако аз с благодарение Богу участвувам в яденето, защо да ме злословят за онова, за което благодаря?)</li>
      <li>И тъй, ядете ли, пиете ли, нещо ли вършите, всичко вършете за Божията слава.</li>
      <li>Не ставайте съблазън ни на юдеи, ни на гърци, нито на Божията църква;</li>
      <li>както и аз угождавам на всички във всичко, като търся не своята си полза, но ползата на мнозина, за да се спасят.</li>
      <li>Бивайте подражатели на мене, както съм и аз на Христа.</li>
      <li>А похвалявам ви, че ме помните за всичко, като държите преданията тъй, както ви ги предадох.</li>
      <li>Но желая да знаете, че глава на всеки мъж е Христос, а глава на жената е мъжът, глава пък на Христа е Бог.</li>
      <li>Всеки мъж, който се моли или пророкува с покрита глава, засрамва главата си.</li>
      <li>А всяка жена, която се моли или пророкува гологлава, засрамва главата си, защото това е едно и също, като да е с бръсната глава.</li>
      <li>Защото, която жена се не покрива, нека остриже и косата си. Но ако е срамотно за жена да си стриже косата, или да си бръсне главата, то нека се покрива.</li>
      <li>Защото мъжът не трябва да си покрива си покрива главата, понеже е образ и слава на Бога; а жената е слава на мъжа.</li>
    </ol>
  </li>
  <li>
    <ol>
      <li>(Защото мъжът не е от жената, а жената е от мъжа;</li>
      <li>понеже, мъжът не бе създаден за жената, а жената за мъжа).</li>
      <li>Затова жената е длъжна да има на главата си белег на власт, заради ангелите.</li>
      <li>(Обаче, нито жената е без мъжа, нита мъжът без жената, в Господа;</li>
      <li>защото, както жената е от мъжа, така и мъжът е чрез жената; а всичко е от Бога).</li>
      <li>Сами в себе си съдете: Прилично ли е, жената да се моли Богу гологлава?</li>
      <li>Не учи ли и самото естество, че, ако мъж оставя косата си да расте, това е позор за него,</li>
      <li>но, ако жена оставя косата си да расте, това е слава за нея, защото косата й е дадена за покривало?</li>
      <li>Но, ако някой мисли да се препира за това, – ние нямаме такъв обичай, нито Божиите църкви.</li>
      <li>А като ви заръчвам следното, не ви похвалявам, защото се събирате, не за по-добро, но за по-лошо.</li>
      <li>Защото, първо, слушам, че когато се събирате в църква, ставали разделения помежду ви; (и отчасти вярвам това;</li>
      <li>защото е нужно да има и разцепление между вас, за да се яви, кои са удобрените помежду ви);</li>
      <li>прочее, когато така се събирате заедно, не е възможно да ядете Господната вечеря;</li>
      <li>защото на яденето всеки бърза да вземе своята вечеря преди другиго; и така един остава гладен, а друг се напива.</li>
      <li>Що! къщи ли нямате, гдето да ядете и пиете? Или презирате Божията църква и посрамяте тия, които нямат нищо? Що да ви кажа? Да ви похваля ли за това? Не ви похвалявам.</li>
      <li>Защото аз от Господа приех това, което ви и предадох, че Господ Исус през нощта, когато беше предаден, взе хляб,</li>
      <li>като благодари, разчупи и рече: Това е Моето Тяло, което е [разчупено] за вас; туй правете за Мое възпоменание.</li>
      <li>Така взе и чашата след вечерята и рече: Тая чаша е новият завет в Моята кръв; това правете всеки път, когато пиете, за Мое възпоменание.</li>
      <li>щото всеки път, когато ядете тоя хляб и пиете [тая] чаша, възвестявате смъртта на Господа, докле дойде Той.</li>
      <li>Затова, който яде хляба или пие Господната чаша недостойно, ще бъде виновен за грях против тялото и кръвта на Господа.</li>
      <li>Но да изпитва човек себе си, и така да от хляба и да пие от чашата;</li>
      <li>защото, който яде и пие без да разпознава Господното тяло, той яде и пие осъждане на себе си.</li>
      <li>По тая причина мнозина между вас са слаби и болнави, а доста и са починали.</li>
      <li>Но, ако разпознавахме сами себе си, не щяхме да бъдем съдени заедно със света.</li>
      <li>А когато биваме съдени от Господа, с това се наказваме, за да не бъдем осъдени заедно със света.</li>
      <li>Затова, братя мои, когато се събирате да ядете, чакайте се един друг.</li>
      <li>Ако някой е гладен, нека яде у дома си, за да не бъде събирането ви за осъждане. А за останалите работи, ще ги наредя, когато дойда.</li>
      <li>При това, братя, желая да разбирате и за духовните дарби.</li>
      <li>Вие знаете, че когато бяхте езичници, отвличахте се към нямите идоли, както и да ви водеха.</li>
      <li>Затова ви уведомявам, че никой, като говори с Божия Дух, не казва: Да бъде проклет Исус! и никой не може да нарече Исуса Господ, освен със Светия Дух.</li>
      <li>Дарбите са различни; но Духът е същият.</li>
      <li>Службите са различни; но Господа е същият.</li>
      <li>Различни са и действията; но Бог е същият. Който върши всичко във всичките човеци.</li>
      <li>А на всеки се дава проявлението на Духа за обща полза.</li>
    </ol>
  </li>
  <li>
    <ol>
      <li>Защото на един се дава чрез Духа да говори с мъдрост, а на друг да говори със знание, чрез същия Дух;</li>
      <li>на друг вяра чрез същия Дух, а пък на друг изцелителни дарби чрез единия дух;</li>
      <li>на друг да върши велики дела, а на друг да пророкува; на друг да разпознава духовете; на друг да говори разни езици; а пък на друг да тълкува езици.т</li>
      <li>А всичко това се върши от един и същи Дух, който разделя на всеки по особено, както му е угодно.</li>
      <li>Защото, както тялото е едно, а има много части, и всичките части на тялото, ако и да са много, пак са едно тяло, така е и Христос.</li>
      <li>Защото ние всички, било юдеи или гърци, било роби или свободни, се кръстихме в един Дух да съставляваме едно тяло, и всички от един Дух се напоихме.</li>
      <li>Защото тялото не се състои от една част, а от много.</li>
      <li>Ако речеше ногата: Понеже не съм ръка, не съм от тялото, това не я прави да не е от тялото.</li>
      <li>И ако рече ухото: Понеже не съм око, не съм от тялото, това не го прави да не е от тялото.</li>
      <li>Ако цялото тяло беше око, где щеше да е слухът? Ако цялото тяло беше слух, где щеше да е обонянието?</li>
      <li>Но сега Бог е поставил частите, всяка една от тях, в тялото, както му е било угодно.</li>
      <li>Пак, ако те бяха всички една част, где щеше да е тялото?</li>
      <li>Но сега те са много части, а едно тяло.</li>
      <li>И окото не може да рече на ръката: Не ми трябваш;или пък главата на нозете: Не сте ми потребни.</li>
      <li>Напротив, тия части на тялото, които се виждат да са по-слаби, са необходими;</li>
      <li>и тия части на тялото, които ни се виждат по-малко честни, тях обличаме с повече почит; и неблагоприличните ни части получават най-голямо благоприличие.</li>
      <li>А благоприличните ни части нямат нужда от това. Но Бог е сглобил тялото така, че е дал по-голяма почит на оная част, която не я притежава;</li>
      <li>за да няма раздор в тялото, но частите му да се грижат еднакво една за друга.</li>
      <li>И ако страда една част, всичките части страдат с нея; или ако се слави една част, всичките части се радват заедно с нея.</li>
      <li>А вие сте от Христово тяло, и по отделно части от Него.</li>
      <li>И Бог е поставил някои в църквата да бъдат: първо апостоли, второ пророци, трето учители, други да правят чудеса, някои имат изцелителни дарби, други с дарби на помагания, на управлявания, на говорене разни езици.</li>
      <li>Всички апостоли ли са? всички пророци ли са? всички учители ли са? всички вършат ли велики дела?</li>
      <li>Всички имат ли изцелителни дарби? всички говорят ли езици? всички тълкуват ли?</li>
      <li>Копнейте за по-големи дарби; а при все това аз ви показвам един превъзходен път.</li>
      <li>Ако говоря с човешки и ангелски езици, а любов нямам, аз съм станал мед що звънти, или кимвал що дрънка.</li>
      <li>И ако имам пророческа дарба, и зная всички тайни и всяко знание, и ако имам пълна вяра, тъй щото планини да премествам, а любов нямам, нищо не съм.</li>
      <li>И ако раздам всичкия си имот за прехрана на сиромасите, и ако предам тялото си на изгаряне, а любов нямам, никак не ме ползува.</li>
      <li>Любовта дъблго търпи и е милостива; любовта не завижда; любовта не се превъзнася, не се гордее,</li>
      <li>не безобразничи, не търси своето, не се раздразнява, не държи сметка за зло,</li>
      <li>не се радва на неправдата, а се радва заедно с истината,</li>
      <li>всичко премълчава, на всичко хваща вяра, на всичко се надява, всичко търпи.</li>
    </ol>
  </li>
  <li>
    <ol>
      <li>Любовта никога не отпада; другите дарби, обаче, пророчества ли са, ще се прекратят; езици ли са, ще престанат; знание ли е, ще се прекрати.</li>
      <li>Защото отчасти знаем и отчасти проракуваме;</li>
      <li>но когато дойде съвършеното, това, което е частично, ще се прекрати.</li>
      <li>Когато бях дете, като дете говорех, като дете чувствувах, като дете разсъждавах; откак станах мъж, напуснал съм детинското.</li>
      <li>Защото сега виждаме нещата неясно, като в огледало, а тогава ще ги видим лице с лице; сега познавам отчасти, а тогава ще познавам напълно, както и съм бил напълно познат.</li>
      <li>И тъй, остават тия трите: вяра, надежда и любов; но най-голяма от тях е любовта.</li>
      <li>Следвайте любовта; но копнейте и за духовните дарби, а особено за дарбата да пророкувате.</li>
      <li>Защото, който говори на непознат език, той не говори на човеци, а на Бога, защото никой не му разбира, понеже с духа си говори тайни.</li>
      <li>А който пророкува, той говори но човеци за назидание, за уважение и за утеха.</li>
      <li>Който говори на непознат език, назидава себе си; а който пророкува, назидава църквата.</li>
      <li>Желал бих всички вие да говорите езици, а повече да пророкувате; и който пророкува, е по-горен от този, който говори разни езици, освен ако тълкува, за да се назидава църквата.</li>
      <li>Кажете сега, братя, ако дойда при вас и говоря непознати езици, какво ще ви ползувам, ако не ви съобщя или някое откровение, или знание, или пророчество, или поука?</li>
      <li>Даже и бездушните неща, като свирка и гъдулка, когато издават глас, ако не издават отличителни звукове, как ще се познае това, което свирят със свирката или с гъдулката?</li>
    </ol>
  </li>
  <li>
    <ol>
      <li>Защото тръбата ако издадеше неопределен глас, кой би се приготвил за бой?</li>
      <li>Също така, ако вие не изговаряте с гласа си думи с някакво значение, как ще се знае какво говорите? защото ще говорите на вятъра.</li>
      <li>Има, може да се каже, толкова вида гласове на света; и ни един от тях не е без значение.</li>
      <li>Ако, прочее, не разбера значението на гласа, ще бъда другоезичен за този, който говори; И тоя, който говори ще бъде другоезичен за мене.</li>
      <li>Така и вие, понеже копнеете за духовните дарби, старайте се да се преумножат те у вас за назидание на църквата.</li>
      <li>Затова, който говори на непознат език, нека се моли за дарбата и да тълкува.</li>
      <li>Защото, ако се моли на непознат език, духът ми се моли а умът ми не дава плод.</li>
      <li>Тогава що? Ще се моля с духа си, но ще се моля и с ума си; ще пея с духа си, но ще пея и с ума си.</li>
      <li>Иначе, ако славословиш с духа си как ще рече: Амин, на твоето блгодарение оня, който е в положението на простите, като знае що говориш?</li>
      <li>Защото ти наистина благодариш добре, но другият не се назидава.</li>
      <li>Благодаря Богу, че аз говоря повече езици от всички ви;</li>
      <li>обаче, в църквата предпочитам да изговоря пет думи с ума си, за да наставя и други, а не десет хиляди думи на непознат език.</li>
      <li>Братя, не бивайте деца по ум, но, бидейки дечица по злобата, бивайте пълнолетни по ум.</li>
      <li>В закона е писано: "Чрез другоезични човеци и чрез устните на чужденци ще говоря на тия люде; и нито така ще Ме послушат", казва Господ.</li>
      <li>Прочее, езиците са белег не за вярващите, а за невярващите; а пророчеството е белег не за невярващите, а за вярващите.</li>
      <li>И тъй, ако се събере цялата църква, и всички говорят на непознати езици, и влизат хора прости или невярващи, не ще ли кажат, че вие сте полудели?</li>
      <li>Но ако всички пророкуват, и влезе някой невярващ или прост, той се обвинява от всички, и се осъжда от всички;</li>
      <li>тайните на сърцето му стават явни; и тъй, той ще падне на лицето си, ще се поклони Богу и ще изповядва, че наистина Бог е между вас.</li>
      <li>Тогава, братя, що става между вас? Когато се събирате, всеки има да предлага псалом, има поучение, има откровение, има да говори непознат език, има тълкувание. Всичко да става за назидание.</li>
      <li>Ако някой говори на непознат език, нека говорят по двама, или най-много по трима, и то по ред; а един да тълкува.</li>
      <li>Но ако няма тълкувател, такъв нека мълчи в църква, и нека говори на себе си и на Бога.</li>
      <li>От пророците нека говорят само двама или трима, а другите да разсъждават.</li>
      <li>Ако дойде откровение на някой друг от седящите, първият нека млъква.</li>
      <li>Защото един след друг всички можете да пророкувате, за да се поучават всички и всички да се насърчават;</li>
      <li>и духовете на пророците се покоряват на самите пророци.</li>
      <li>Защото Бог не е Бог на безредие, а на мир, както и поучавам по всичките църкви на светиите.</li>
      <li>Жените нека мълчат в църквите, защото не им е позволено да говорят; а нека се подчиняват, както казва законът.</li>
      <li>Ако искат да научат нещо, нека питат мъжете си у дома; защото е срамотно жена да говори в църква.</li>
      <li>Що? Божието слово от вас ли излезе? Или само до вас ли е достигнало?</li>
      <li>Ако някой мисли, че е пророк или духовеня, нека признае, че това, което ви пиша е заповед от Господа.</li>
      <li>Но ако някой не иска да признае, нека не признае.</li>
      <li>Затова, братя мои, копнейте за дарбата да пророкувате, и не забранявайте да се говорят и езици.</li>
      <li>Обаче, всичко нека става с приличие и ред.</li>
      <li>Още, братя, напомнювам ви благовестието, което ви проповядвах, което приехте, в което стоите,</li>
      <li>чрез което се и спасявате, ако го държите според както съм ви го благовестил, – освен ако сте напразно повярвали.</li>
      <li>Защото първо ви предадох онова, което приех, че Христос умря за греховете ни според писанията;</li>
      <li>че бе погребан; че биде възкресен на третия ден според писанията;</li>
      <li>и че се яви на Кифа, после на дванадесетте,</li>
      <li>че след това се яви на повече от петстотин братя наведнъж, от които повечето и досега са живи, а някои починаха;</li>
      <li>че после се яви на Якова, тогава на всички апостоли;</li>
    </ol>
  </li>
  <li>
    <ol>
      <li>а най-после от всички яви се на мене, като на някой изверг.</li>
      <li>Защото аз съм най-нищожният от апостолите, който не съм достоен и апостол да се нарека защото гоних Божията църква,</li>
      <li>Но с Божията благодат съм каквото съм; и дадената на мене Негова благодат не бе напразно, но трудих се повече от всички тях, – не аз, обаче, но Божията благодато, която беше с мене.</li>
      <li>И тъй, било че аз се трудих повече, било че те, така проповядвахме и те и аз, и вие така сте повярвали.</li>
      <li>Ако се проповядва, че Христос е възкресен от мъртвите, как казват някои между вас, че няма възкресение на мъртвите?</li>
      <li>и ако Христос не е бил възкресен, то празна е нашата проповед, празна е нашата вяра.</li>
      <li>При това, ние се намираме лъжесвидетели Божии; защото свидетелствувахме за Бога, че е възкресил Христа, Когото не е възкресил, ако е тъй, че мъртвите не възкресяват;</li>
      <li>защото, ако мъртвите не се възкресяват, то нито Христос е бил възкресен;</li>
      <li>и ако Христос не е бил възкресен, суетна е вашата вяря, вие сте още в греховете си.</li>
      <li>Тогава и тия, които са починали в Христа, са погинали.</li>
      <li>Ако само в тоя живот се надяваме на Христа, то от всичките човеци ние сме най-много за съжаление.</li>
      <li>Но сега Христос е бил възкесен, първият плод на починалите.</li>
      <li>Понеже, както чрез човека дойде смъртта, така чрез човека дойде възкресението на мъртвите.</li>
      <li>Защото, както в Адама всички умират, така и в Христа всички ще оживеят.</li>
      <li>Но всеки на своя ред: Христос първия плод, после, при пришествието на Христа, тия, които са Негови;</li>
      <li>Тогава ще бъде краят, когато ще предаде царството на Бога и Отца, след като унищожи всяко началство и всяка власт и сила.</li>
      <li>Защото Той трябва да царува, докато положи всички врагове под нозете Си.</li>
      <li>И смъртта, най-последен враг, и тя ще бъде унищожена,</li>
      <li>защото Бог "е покорил всичко под нозете Му" А когато ще е казъл, че всичко е вече покорено, (с явно изключение на Този, Който Му е покорил всичко),</li>
      <li>когато казвам, ще Му е било покорено всичко, тогава и Сам Синът ще покори Този, Който Му е покорил всичко, за да бъде Бог все във все.</li>
      <li>Иначе, какво ще правят тия, които се кръщават заради мъртвите? Ако мъртвите никак не се възкресяват, защо и ще се кръщават заради тях?</li>
      <li>Защо и ние се излагаме на бедствия всеки час?</li>
      <li>Братя, с похвалата, с която се гордея за вас в Христа Исуса нашия Господ, аз всеки ден умирам.</li>
      <li>Ако, по човешки казано, съм се борил с зверовете в Ефес, какво ме ползува? Ако мъртвите не се възкресяват "нека ядем и пием, защото утре ще умрем".</li>
      <li>Не се мамете. "Лошите другари покваряват добрите нрави".</li>
      <li>Отрезнявайте към правдата. и не съгрешавайте, защото някои от вас не познават Бога. Това казвам, за да ви направя да се засрамите.</li>
      <li>Но някой ще рече; Как се възкресяват мъртвите? и с какво тяло ще дойдат?</li>
      <li>Безумецо, това което ти сееш, не оживявя, ако не умира.</li>
      <li>И когато го сееш, не посяваш тялото, което ще изникне, а голо зърно, каквото се случи, пшенично или някое друго;</li>
      <li>но Бог му дава тяло, каквото му е угодно, и на всяко семе собственото му тяло.</li>
      <li>Всяка плът не е еднаква; но друга е плътта на човеците, а друга на животните, друга пък на птиците и друга на рибите.</li>
      <li>Има и небесни тела и земни тела, друга е, обаче, славата на небесните, друга на земните.</li>
      <li>Друг е блясъкът на слънцето, друг на луната и друг блясъкът на звездите; па и звезда от звезда се различава по блясъка.</li>
      <li>Така е и възкресението на мъртвите. Тялото се сее в тление, възкръсва в нетление;</li>
      <li>сее се в безчестие, възкръсва в слава; сее се в немощ, възкръсва в сила;</li>
      <li>сее се одушевено тяло, възкръсва духовно тяло. Ако има одушевено тяло, то има и духовно тяло.</li>
      <li>Така е и писано: Първият човек Адам "стана жива душа", а последният Адам стана животворещ дух.</li>
      <li>Обаче, не е първо духовното, а одушевеното, и после духовното.</li>
      <li>Първият човек е от земята, пръстен; вторият човек е от небето.</li>
      <li>Какъвто е пръстният, такива са и пръстните; и какъвто е небесният, такива са и небесните.</li>
      <li>И както сме се облекли в образа на пръстния, ще се облечем и в образа на небесния.</li>
      <li>А това казвам, братя, че плът и кръв не могат да наследят Божието царство, нито тленното наследява нетлението.</li>
      <li>Ето, една тайна ви казвам: Не всички ще починем, но всички ще се изменим,</li>
      <li>в една минута, в миг на око, при последната тръба; защото тя ще затръби, и мъртвите ще възкръснат нетленни, и ние ще се изменим.</li>
      <li>Защото това тленното трябва да се облече в нетление, и това смъртното да се облече в безсмъртие.</li>
      <li>А когато това тленното се облече в безсмъртие, тогава ще се сбъдне писаното слово: "Погълната биде смъртта победоносно".</li>
      <li>О смърте, где ти е победата? О смърте, где ти е жилото?</li>
      <li>Жилото на смъртта е грехът, и силата на греха е законът;</li>
      <li>но благодарение Богу, Който ни дава победа чрез нашия Господ Исус Христос.</li>
      <li>Затова възлюбени мои братя, бъдете твърди, непоколебими, и преизобилвайте всякога в Господното дело, понеже знаете, че в Господа трудът ви не е празден.</li>
      <li>А колкото за събирането на милостинята за светиите, правете и вие както наредих в галатийските църкви.</li>
      <li>В първия ден на седмицата всеки от вас да отделя според успеха на работите си, и да го има при себе си, за да не стават събирания, когато дойда.</li>
      <li>И когато дойда, ще изпратя с писма ония, които ще одобрите, да отнесат подаръка ви в Ерусалим;</li>
      <li>и ако заслужавам да отида и аз, те ще отидат с мене.</li>
      <li>Защото ще дойда при вас след като мина през Македония; (понеже през Македония минавам);</li>
      <li>а може би да поостана при вас, или даже и да презимувам, за да ме изпратите вие на където отида.</li>
      <li>Защото не ми се иска да ви видя сега на заминаване; но надявам се да остана при вас известно време, ако позволи Господ.</li>
      <li>А ще се бавя в Ефелс до Петдесетницата,</li>
    </ol>
  </li>
  <li>
    <ol>
      <li>защото ми се отвориха големи врата за работа, има и много противници.</li>
      <li>Ако дойде Тимотей, внимавайте да бъде без страх между вас; защото и той работи Господното дело както и аз;</li>
      <li>затова, никой да не го презира. Но изпратете го с мир да дойде при мен, защото го очаквам с братята.</li>
      <li>А колкото за брат Апостола, много му се молих да дойде при вас с братята; но никак не му се искаше да дойде сега; ще дойде, обаче, когато намери случай.</li>
      <li>Бдете, стойте твърдо във вярата си, бъдете мъжествени, укрепявайте се.</li>
      <li>Всичко у вас да става с любов.</li>
      <li>Още ви моля, братя: вие знаете, че Стефаниновото семейство е първият плод на Ахаия, и че те са посветили себе си да служат на светиите;</li>
      <li>добре, на такива да се подчинявате и вие, и на всеки, който помага в делото и се труди.</li>
      <li>Радвам се за дохождането на Стефанина, на Фортуната и на Ахаика, защото те запълниха лишението ми от власт;</li>
      <li>понеже успокоиха моя дух и вашия, затова признавайте такива човеци.</li>
      <li>Поздравяват ви църквите, които са в Азия. Нарочно ви поздравяват в Господа Акила и Прискила с домашната си църква.</li>
      <li>Поздравяват ви всички братя. Поздравете се един друг със света целувка.</li>
      <li>Поздравът пиша аз, Павел, със собствената си ръка.</li>
      <li>Който не люби Господа да бъде проклет. Господ наш иде.</li>
      <li>Благодатта на Господа Исуса Христа да бъде с вас.</li>
      <li>Любовта ми да бъде с всички вас в Христа Исуса. Амин. PAGE</li>
      <li>Павел, с Божията воля апостол Исус Христос, и брат Тимотей, до Божията църква, която е в Коринт, и до всички светии, които са по цяла Ахаия:</li>
      <li>Благодат и мир да бъде на вас от Бога, нашия Отец и Господа Исуса Христа.</li>
      <li>Благословен Бог и Отец на нашия Господ Исус Христос, Отец на милостивите и Бог на всяка утеха.</li>
      <li>Който ни утешава във всяка наша скръб, за да можем и ние да утешаваме тия, които се намират в каквато и да била скръб, с утехата, с която и ние се утешаваме от Бога.</li>
      <li>Защото, както изобилват в нас Христовите страдания, така и нашата утеха изобилва чрез Христа.</li>
      <li>, ако ни наскърбяват, това е за ваша утеха и спасение, или ако ни утешават, това е за вашата утеха [и спасение], която действува да устоявате в същите страдания, които понасяме и ние.</li>
      <li>И надеждата ни за вас е твърда; понеже знаем, че, както сте участници в страданията, така сте и в утехата.</li>
      <li>Защото желаем да знаете, братя, за скръбта, която ни сполетя в Азия, че се отеготихме чрезмерно вън от силата си, така щото отчаяхме се дори за живота си:</li>
    </ol>
  </li>
</ol>