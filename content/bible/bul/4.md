<ol>
  <li>
    <ol>
      <li>И Господ, говорейки на Моисея в Синайската пустиня, в шатъра за срещане, на първия ден от втория месец на втората година откак излязоха от Египетската земя, каза:</li>
      <li>Пребройте цялото общество израилтяни по семействата им, по бащините им домове, като броите по име всеки от мъжки пол един по един.</li>
      <li>Всеки в Израиля от двадесет години нагоре, които могат да излизат на бой, ти и Аарон пребройте ги според установените им войнства.</li>
      <li>И заедно с вас да има по един човек от всяко племе, от които всеки да бъде глава на бащиния си дом.</li>
      <li>И ето имената на мъжете, които ще стоят заедно с вас: от Рувима, Елисур, Седиуровият син;</li>
      <li>От Симеона, Селумиил, Сурисадаевият син;</li>
      <li>от Юда, Наасон, Аминадавовият син;</li>
      <li>от Исахара, Натанаил, Суаровият син;</li>
      <li>от Завулона, Елиав, Хелоновият син;</li>
      <li>от Иосифовите потомци: от Ефрема, Елисама, Амиудовият син, а от Манасия, Гамалиил, Федасуровият син;</li>
      <li>от Вениамина, Авидан, Гедеониевият син;</li>
      <li>от Дана, Ахиезар, Амисадаевият син;</li>
      <li>от Асира, Фагеил, Охрановият син;</li>
      <li>от Гада, Елиасаф, Деуиловият син;</li>
      <li>от Нефталима, Ахирей, Енановият син.</li>
      <li>Тия бяха избраните от обществото, началници на бащините си племена, глави на Израилевите хиляди.</li>
      <li>И тъй, Моисей и Аарон, като взеха тия мъже, които са били споменати по име,</li>
      <li>свикаха цялото общество на първия ден от втория месец; и те се записаха един по един по семействата си, по бащините си домове, според числото на имената на мъжете от двадесет години и нагоре.</li>
      <li>Както заповяда Господ на Моисея, така той ги изброи в Синайската пустиня.</li>
      <li>Потомците на Рувима, първородния на Израиля, поколенията им по семействата им, по бащините им домове, по числото на имената, един по един, всички от мъжки пол от двадесет години и нагоре, всички които можеха да излизат на бой,</li>
      <li>преброени от Рувимовото племе, бяха четиридесет и шест хиляди и петстотин души.</li>
      <li>От симеонците, поколенията им по семействата им, по бащините им домове, които се преброиха по числото на имената, един по един, всички от мъжки пол от двадесет години и нагоре, всички, които, можеха да излизат на бой,</li>
      <li>преброени от Симеоновото племе, бяха петдесет и девет хиляди и триста души.</li>
      <li>От гадците, поколенията им по семействата им, по бащините им домове, по числото на имената от двадесет години и нагоре, всички, които можеха да излизат на бой,</li>
      <li>преброени от Гадовото племе, бяха четиридесет и пет хиляди шестстотин и петдесет души.</li>
      <li>От юдейците, поколенията им по семействата им, по бащините им домове, по числото на имената от двадесет години и нагоре, всички, които можеха да излизат на бой,</li>
      <li>преброени от Юдовото племе, бяха седемдесет и четири хиляди и шестстотин души.</li>
      <li>От исахарците, поколенията им по семействата им, по бащините им домове, по числото на имената от двадесет години и нагоре, всички, които можеха да излизат на бой,</li>
      <li>преброени от Исахаровото племе, бяха петдесет и четири хиляди и четиристотин души.</li>
      <li>От завулонците, поколенията им по семействата им, по бащините им домове, по числото на имената от двадесет години и нагоре, всички, които можеха да излизат на бой,</li>
      <li>преброени от Завулоновото племе, бяха петдесет и седем хиляди и четиристотин души.</li>
      <li>От Иосифовите потомци: сиреч , от ефремците, поколенията им по семействата им, по бащините им домове, по числото на имената от двадесет години и нагоре, всички, които можеха да излизат на бой,</li>
      <li>преброени от Ефремовото племе, бяха четиридесет хиляди и петстотин души;</li>
      <li>а от манасийците, поколенията им по семействата им, по бащините им домове, по числата на имената от двадесет години и нагоре, всички, които можеха да излизат на бой,</li>
      <li>преброени от Манасиевото племе, бяха тридесет и две хиляди и двеста души.</li>
      <li>От вениаминците, поколенията им по семействата им, по бащините им домове, по числото на имената от двадесет години и нагоре, всички, които можеха да излизат на бой,</li>
      <li>преброени от Вениаминовото племе, бяха тридесет и пет хиляди и четиристотин души.</li>
      <li>От данците, поколенията им по семействата им, по бещините им домове, по числото на имената от двадесет години и нагоре, всички, които можеха да излизат на бой,</li>
      <li>преброени от Дановото племе, бяха шестдесет и две хиляди и седемстотин души.</li>
      <li>От асирците, поколенията им по семействата им, по бащините им домове, по числото на имената от двадесет години и нагоре, всички, които можеха да излизат на бой,</li>
      <li>преброени от Асировото племе, бяха четиридесет и една хиляда и петстотин души.</li>
      <li>От Нефталимците, поколенията им по семействата им, по бащините им домове, по числото на имената от двадесет години и нагоре, всички, които можеха да излизат на бой,</li>
      <li>преброени от Нефталимовото племе, бяха петдесет и три хиляди и четиристотин души.</li>
      <li>Тия са изброените, които преброиха Моисей, Аарон и дванадесетте мъже Израилеви първенци, всеки един за бащиния си дом.</li>
      <li>И тъй, всичките преброени от израилтяните по бащините им домове, от двадесет години и нагоре, всички между Израиля, които можеха да излизат на бой,</li>
      <li>всичките преброени бяха шестстотин и три хиляди петстотин и петдесет души.</li>
      <li>А левитите не бяха преброени помежду им по бащиното им племе.</li>
      <li>Защото Господ, говорейки на Моисея, беше рекъл:</li>
      <li>Само Левиевото племе да не преброиш, нито да вземеш числото им между израилтяните;</li>
      <li>но да поставиш левитите за настоятели на скинията, за плочите на свидетелството, и на всичките нейни принадлежности, и на всичките нейни вещи; те да носят скинията и всичките нейни принадлежности, и те да вършат служението около нея, и да поставят стана си около скинията.</li>
      <li>И когато трябва да се дига скинията, левитите да я снемат; и когато трябва да се разпъва скинията, левитите да я поставят; а чужденец, който би се приближил до нея, да се умъртви.</li>
      <li>И израилтяните да поставят шатрите си, всеки в стана си и всеки при знамето си, според установените си войнства.</li>
      <li>А левитите да поставят шатрите си около скинията за плочите на свидетелството, за да не падне гняв върху обществото на израилтяните; и левитите да пазят заръчаното за скинията на свидетелството.</li>
      <li>И израилтяните сториха така; напълно както Господ заповяда на Моисея, така направиха.</li>
    </ol>
  </li>
  <li>
    <ol>
      <li>И Господ говори на Моисея и Аарона, казвайки:</li>
      <li>Израилтяните нека поставят шатрите си, всеки при знамето си, със знаковете на бащиния си дом; срещу шатъра за срещане да поставят шатрите си изоколо.</li>
      <li>Тия, които поставят шатрите си от предната страна, към изток, да бъдат от знамето на Юдовия стан, според установените си войнства; и началникът на юдейците да бъде Наасон, Аминадавовият син.</li>
      <li>(А неговото войнство, сиреч, преброените от тях, бяха седемдесет и четири хиляди и шестстотин души).</li>
      <li>До него да поставят шатрите си Исахаровото племе; и началник на исахарците да бъде Натанаил, Суаровият син;</li>
      <li>(а неговото множество, сиреч, преброените от тях, бяха петдесет и четири хиляди и четиристотин души);</li>
      <li>и Завулоновото племе; и началникът на завулонците да бъде Елиав, Хелоновият син;</li>
      <li>(а неговото множество, сиреч, преброените от тях, бяха петдесет и седем хиляди и четиристотин души.</li>
      <li>Всичките преброени в Юдовия стан бяха сто и осемдесет и шест хиляди и четиристотин души, според устроените им войнства). Те да се дигат първи.</li>
      <li>Към юг да бъде знамето на Рувимовия стан, според устроените им войнства; и началник на рувимците да бъде Елисур, Седиуровият син.</li>
      <li>(А неговото войнство, сиреч, преброените от тях, бяха четиридесет и шест хиляди и петстотин души).</li>
      <li>До него да поставят шатрите си Симеоновото племе; и началник на симеонците да бъде Селумиил, Сурисадаевият син;</li>
      <li>(а неговото войнство, сиреч, преброените от тях, бяха петдесет и девет хиляди и триста души)</li>
      <li>и Гадовото племе; и началник на гадците да бъде Елисаф, Деуиловият син;</li>
      <li>(а неговото войнство, сиреч, преброените от тях, бяха четиридесет и пет хиляди шестстотин и петдесет души.</li>
      <li>Всичките преброени в Рувимовия стан бяха сто и петдесет и една хиляда и петдесет души, според устроените им войнства). Те да се вдигат втори.</li>
      <li>После да се вдига шатъра за срещане, със стана на левитите всред становете; както са поставили шатрите си, така и да се дигат, всеки на реда си при знамето си.</li>
      <li>Към запад да бъде знамето на Ефремовия стан, според устроените им войнства; и началник на ефремците да бъде Елисама, Амиудовият син.</li>
      <li>(А неговото войнство, сиреч, преброените от тях, бяха четиридесет хиляди и петстотин души).</li>
      <li>До него да бъде Манасиевото племе; и началникът на манасийците да бъде Гамалиил, Федасуровият син;</li>
      <li>(а неговото войнство, сиреч, преброените от тях, бяха тридесет и две хиляди и двеста души);</li>
      <li>и Вениаминовото племе; и началник на вениаминците да бъде Авидан, Гедеоновият син;</li>
      <li>(а неговото войнство, сиреч, преброените от тях, бяха тридесет и пет хиляди и четиристотин души.</li>
      <li>Всичките преброени от Ефремовия стан бяха сто и осем хиляди и сто души, според устроените си войнства). Те да се дигат трети.</li>
      <li>Към север да бъде знамето на Дановия стан, според устроените им войнства; и началник на данците да бъде Ахиезер, Амисадаевият син.</li>
      <li>(А неговото войнство, сиреч, преброените от тях, бяха шестстотин и две хиляди и седемстотин души).</li>
      <li>До него да поставят шатрите си Асировото племе; и началник на асирците да бъде Фагеил, Охрановият син;</li>
      <li>(а неговото войнство, сиреч, преброените от тях, бяха четиридесет и една хиляда и петстотин души);</li>
      <li>и Нефталимовото племе; и началник на нефталимците да бъде Ахирей, Енановият син;</li>
      <li>(а неговото войнство, сиреч, преброените от тях бяха петдесет и три хиляди и четиристотин души.</li>
      <li>Всичките преброени в Дановия стан бяха сто и петдесет и седем хиляди и шестстотин души). Те да се дигат последни при знамената си.</li>
      <li>Тия са преброените от израилтяните по бащините им домове; всички, които бяха преброени в становете по устроените им войнства, бяха шестстотин и три хиляди петстотин и петдесет души.</li>
      <li>А левитите не бяха преброени между израилтяните, според както Господ заповяда на Моисея.</li>
      <li>И тъй, израилтяните правеха напълно това що Господ заповяда на Моисея; така поставяха шатрите си при знамената си, така се и дигаха, всеки според семействата си, по бащините си домове.</li>
    </ol>
  </li>
  <li>
    <ol>
      <li>А ето поколенията на Аарона и Моисея във времето, когато Господ говори на Моисея на Синайската планина.</li>
      <li>Ето и имената на Аароновите синове: Надав, първородният му, Авиуд, Елеазар и Итамар.</li>
      <li>Тия са имената на Аароновите синове, помазаните свещеници, които Моисей посвети, за да свещенодействуват.</li>
      <li>А Надав и Авиуд умряха пред Господа, като принасяха чужд огън пред Господа в Синайската пустиня; и нямаха чада; а Елеазар и Итамар свещенодействуваха в присъствието на баща си Аарона.</li>
      <li>И Господ говори на Моисея, казвайки:</li>
      <li>Приведи Левиевото племе и представи ги пред свещеника Аарона, за да му слугуват.</li>
      <li>Нека пазят заръчаното от него и заръчаното от цялото общество пред шатъра за срещане, за да вършат служенето около скинията.</li>
      <li>И нека пазят всичките принадлежности на шатъра за срещане, и заръчаното от израилтяните, за да вършат служенето около скинията.</li>
      <li>И да дадеш левитете на Аарона и на синовете му: те са дадени всецяло нему от страна на израилтяните.</li>
      <li>А Аарона и синовете му да поставиш да вършат свещеническите си служби; а чужденецът, който би се приближил, да се умъртви.</li>
      <li>Господ още говори на Моисея, казвайки:</li>
      <li>Ето, Аз взех левитете измежду израилтяните, вместо всичките първородни от израилтяните, които отварят утроба; левитете ще бъдат Мои.</li>
      <li>Защото всяко първородно е Мое; в деня, когато поразих всяко първородно в Египетската земя, Аз осветих за Себе Си всяко първородно в Израиля, и човек и животно; Мои ще бъдат. Аз съм Иеова.</li>
      <li>И Господ говори на Моисея в Синайската пустиня, казвайки:</li>
      <li>Преброй левийците според бащините им домове, по семействата им; да преброиш всичките мъжки от един месец и нагоре.</li>
      <li>И тъй, Моисей ги преброи според Господното слово, както му беше заповядано.</li>
      <li>А синовете на Леви, по имената си, бяха тия: Гирсон, Каат и Мерарий.</li>
      <li>И ето имената на гирсонците по семействата им: Левий и Семей;</li>
      <li>и каатците по семействата им: Амрам, Исаар, Хеврон и Озиил;</li>
      <li>и мерарийците по семействата им: Маалий и Мусий. Тия са семействата на левийците, според бащините им домове.</li>
      <li>От Гирсона произлезе семейството Левиево и семейството Семеево; тия са семействата на гирсонците.</li>
      <li>Преброените от тях по числото на всичките мъжки от един месец и нагоре, които се преброиха от тях, бяха седем хиляди и петстотин души.</li>
      <li>Семействата на гирсонците да поставят шатрите си зад скинията към запад.</li>
      <li>И началник на бащиния дом на гирсонците да бъде Елиасаф, Лаиловият син.</li>
      <li>А под грижата на гирсонците в шатъра за срещане да бъдат скинията, шатърът, покривът му, закривката за входа на шатъра за срещане,</li>
      <li>дворните завеси, закривката на входа на двора, който е около скинията и олтарът и въжетата му за цялата ме служба.</li>
      <li>От Каата произлезе семейството на Амрамовците, и семейството на Хевроновците, и семейството на Озииловците: тия са семействата на Каатовците.</li>
      <li>Според числото на всичките мъжки от един месец и нагоре, имаше осем хиляди и шестстотин души, които пазеха поръчаното за светилището.</li>
      <li>Семейството на Каатовците да поставят шатрите си откъм южната страна на скинията.</li>
      <li>И началник на бащиния дом от семействата на Каатовците да бъде Елисафан, Озииловият син.</li>
      <li>А под тяхната грижа да бъдат ковчегът, трапезата, светилникът, олтарите, принадлежностите на светилището, с които служат, закривката и всичко, което принадлежи на службата му.</li>
      <li>И Елеазар, син на свещеника Аарона, да бъде началник над левитските началници и да надзирава ония, които пазят заръчаното за светилището.</li>
      <li>От Мерария произлезе семейството на Маалиевците и семейството на Мусиевците; тия са Мерариевите семейства.</li>
      <li>Които от тях се преброиха, според числото на всичките мъжки от един месец и нагоре, бяха шест хиляди и двеста души.</li>
      <li>И началник на бащиния дом от семействата на Мерариевците да бъде Суриил, Авихаиловият син. Те да поставят шатрите си откъм северната страна на скинията.</li>
      <li>И под грижата, назначена на мерарийците, да бъдат дъските на скинията, лостовете й, стълбовете й, подложките й, всичките й прибори, всичко, което принадлежи на службата й,</li>
      <li>стълбовете на околния двор, подложките им, колчетата им и въжетата им.</li>
      <li>Тия, които ще поставят шатрите си пред лицето на скинията към изток, пред шатъра за срещане към изгрев слънце, да бъдат Моисей и Аарон и синовете му, които да имат грижа за светилището, сиреч, грижа за израилтяните; и чужденец, който бе се приближил, да се умъртви.</li>
      <li>Всичките преброени от левитите, които Моисей и Аарон преброиха по семействата им, по Господната заповед, всичките мъжки от един месец и нагоре, бяха двадесет и две хиляди души.</li>
      <li>И Господ рече на Моисея: Преброй всичките мъжки първородни от израилтяните от един месец и нагоре и вземи числото на имената им.</li>
      <li>И да вземеш левитите за Мене, (Аз съм Господ) вместо всичките първородни между израилтяните, и добитъка на левитите вместо всичките първородни между добитъка на израилтяните.</li>
      <li>И тъй Моисей преброи всичките първородни между израилтяните, според както Господ му заповяда;</li>
      <li>и всичките мъжки първородни като се изброиха по име от един месец и нагоре, според преброяването им, бяха двадесет и две хиляди двеста и седемдесет и три души.</li>
      <li>Господ говори още на Моисея, казвайки:</li>
      <li>Вземи левитите, вместо всичките първородни между израилтяните, и добитъка на левитите, вместо техния добитък; и левитите ще бъдат Мои. Аз съм Господ.</li>
      <li>А за откупуване на двестате седемдесет и три души, с които първородните измежду израилтяните са повече от левитите,</li>
      <li>да вземеш по пет сикли на глава; според сикъла на светилището да ги вземеш (един сикъл е равен на двадесет гери);</li>
      <li>и парите на откупа от ония, които са повече, да дадеш на Аарона и на синовете му.</li>
      <li>И така, Моисей взе парите на откупа от ония, които бяха повече от изкупените през размяна с левитите;</li>
      <li>от първородните на израилтяните взе парите, хиляда триста и шестдесет и пет сикли според сикъла на светилището.</li>
      <li>И Моисей даде парите от откупа на Аарона и на синовете му, според Господното слово, както Господ заповяда на Моисея.</li>
    </ol>
  </li>
  <li>
    <ol>
      <li>И Господ говори на Моисея и Аарона, казвайки:</li>
      <li>Измежду левийците преброй каатците по семействата им, по бащините им домове,</li>
      <li>от тридесет години и нагоре до петдесет години, всички, които влизат в отреда да вършат работа в шатъра за срещане.</li>
      <li>Ето, службата на каатците в шатъра за срещане ще бъде около пресветите неща;</li>
      <li>когато се дигна станът, Аарон и синовете му ще пристъпват и ще снемат закривалната завеса, ще закрият с нея ковчега за плочите на свидетелството,</li>
      <li>и ще турят на него покрива от язовски* кожи, а отгоре ще разпрострат плат цял от синьо и ще проврат върлините му.</li>
      <li>Върху трапезата на присъствените хлябове ще разпрострат син плат, на който ще турят блюдата, темянниците, тасовете и поливалките за поливането; и постоянните хлябове ще бъдат на нея;</li>
      <li>и върху тях ще разпрострат червен плат, и него ще покрият с покрив от язовски кожи, и ще проврат върлините й.</li>
      <li>После ще вземат син плат и ще покрият светилника за осветлението, светилата му, щипците му, пепелниците му и маслениците му, с които си служат около него;</li>
      <li>и ще турят него и всичките му прибори вътре в покрива от язовски кожи и ще го окачат на лост.</li>
      <li>А върху златния олтар ще разпрострат син плат, и него ще покрият с покрив от язовски кожи, и ще проврат върлините му.</li>
      <li>Ще вземат и всичките му служебни прибори, с които служат в светото място, и ще ги турят в син плат, ще ги покрият с покрив от язовски кожи и ще ги окачат на лост.</li>
      <li>Тогава, като очистят пепелта от олтара, ще разпрострат на него морав плат,</li>
      <li>и ще положат на него всичките му прибори, с които си служат около него, - въглениците, вилиците, лопатите и легените, всичките прибори на олтара, - и ще разпрострат върху него покрив от язовски кожи и ще проврат върлините му.</li>
      <li>И като свършат Аарон и синовете му с покриването на светите вещи и всичките свети прибори, когато трябва да се дига станът, тогава да пристъпват каатците; за да ги носят: но да се не докосват до светите неща, за да не умрат. Тия неща от шатъра за срещане ще носят каатците.</li>
      <li>И Елеазар, син на свещеника Аарона, ще има надзор над маслото за осветлението, благоуханния темян, постоянния хлебен принос и мирото за помазване, - надзор над цялата скиния и над всичките неща, които са в нея, - над светилището и принадлежностите му.</li>
      <li>Господ говори още на Моисея и Аарона, казвайки:</li>
      <li>Да не изтребите измежду левитите племето на семействата на Каатовците;</li>
      <li>но, за да останат живи левитите и да не умрат, когато пристъпват при пресветите неща, правете им така: Аарон и синовете му да влизат и да ги поставят всекиго на службата му и на товара му;</li>
      <li>но те да не влизат да видят светите неща ни за минутка, за да не умрат.</li>
      <li>Господ говори на Моисея, казвайки:</li>
      <li>Така също преброй гирсонците по бащините им домове, по семействата им;</li>
      <li>от тридесет години и нагоре до петдесет години да ги преброиш, всички, които влизат в отреда, за да вършат службата на шатъра за срещане.</li>
      <li>Ето службата на семействата на гирсонците при слугуването им и при носенето им на товари :</li>
      <li>ще носят завесите на скинията и шатъра за срещане, покрива му, покрива от язовски кожи, който е отгоре му, и закривката на входа на шатъра за срещане,</li>
      <li>и дворните завеси, закривката на вратата при входа на двора, който е около скинията и олтара, въжата им, всичките прибори за службата им и каквото е потребно за тия неща; така те ще слугуват.</li>
      <li>Всичкото служене на Гирсоновците, относно всичкото им носене на товари и всичкото им слугуване, ще бъде според повелението на Аарона и на синовете му; и вие ще им определяте всяко нещо, което те са длъжни да носят.</li>
      <li>Това е службата на семействата на Гирсоновците в шатъра за срещане; и заръчаното на тях ще бъде под надзора на Итамара, сина на свещеника Аарона.</li>
      <li>Ще преброиш и мерарийците по семействата им, по бещините им домове;</li>
      <li>от тридесет години и нагоре до петдесет години ще ги преброиш, всички, които влизат в отреда, за да вършат службата на шатъра за срещане.</li>
      <li>И ето нещата, които са длъжни да носят през всичкото си слугуване в шатъра за срещане: дъските на скинията, лостовете й, стълбовете й, подложките й</li>
      <li>и стълбовете на околния двор, подложките им, колчетата им, въжетата им, заедно с всичките им прибори и всичко що им принадлежи; и да определяте по име вещите, които те са длъжни да носят.</li>
      <li>Това е службата на семействата на мерарийците във всичкото им слугуване в шатъра за срещане, под надзора на Итамара, син на свещеника Аарона.</li>
      <li>И тъй, Моисей и Аарона и първенците на обществото преброиха Каатовците по семействата им и по бещините им домове,</li>
      <li>от тридесет години и нагоре до петдесет години, всички, които влизаха в отреда, за да вършат службата на шатъра за срещане;</li>
      <li>и преброените от тях по семействата им бяха две хиляди седемстотин и петдесет души.</li>
      <li>Тия се преброени от семействата на Каатовците, всички, които слугуваха в шатъра за срещане, който Моисей и Аарона преброиха, според както Господ заповяда чрез Моисея.</li>
      <li>А преброените от гирсонците по семействата си и по бащините си домове,</li>
      <li>от тридесет години и нагоре до петдесет години, всички, които влизаха в отреда, за да вършат службата на шатъра за срещане,</li>
      <li>преброените от тях по семействата им, по бащините им домове, бяха две хиляди шестотин и тридесет души.</li>
      <li>Тия са преброените от семействата на гирсонците, всички, които слугуваха в шатъра за срещане, които Моисей и Аарон преброиха по Господното повеление.</li>
      <li>А преброените от семействата на мерарийците по семействата им, по бащините им домове,</li>
      <li>от тридесет години и нагоре до петдесет години, всички, които влизаха в отреда да слугуват в шатъра за срещане,</li>
      <li>преброени от тях по семействата им бяха три хиляди и двеста души.</li>
      <li>Тия са преброените от семействата на мерарийците, които Моисей и Аарон преброиха, според както Господ заповяда чрез Моисея.</li>
      <li>Всички, които бяха преброени от левитете, които Моисей и Аарон и Израилевите първенци преброиха, по семействата им и по бащините им домове,</li>
      <li>от тридесет години и нагоре до петдесет години, всички, които влизаха в шатъра за срещане да слугуват и да носят товари,</li>
      <li>ония от тях, които бяха преброени, бяха осем хиляди петстотин и осемдесет души.</li>
      <li>Преброиха се, според както Господ заповяда чрез Моисея, всички според службата си и според товара си. Така се преброиха от него, според както Господ заповяда на Моисея.</li>
    </ol>
  </li>
  <li>
    <ol>
      <li>И Господ говори на Моисея, казвайки:</li>
      <li>Заповядай на израилтяните да извеждат вън от стана всеки, който е прокажен, и всеки, който има течение, и всеки, който е нечист от мъртвец.</li>
      <li>Както от мъжки, така и от женски пол изваждайте ги; вън из стана ги изваждайте, за да не мърсят становете си, всред които Аз обитавам.</li>
      <li>И израилтяните сториха така, и изведоха ги вън от стана; както рече Господ на Моисея, така сториха израилтяните.</li>
      <li>Господ говори още на Моисея, казвайки:</li>
      <li>Кажи на израилтяните: Когато мъж или жена, като човек, направи какъв да е грях, и стори престъпление против Господа, и тоя човек стане виновен,</li>
      <li>тогава да изповяда греха, който е сторил, и да повърне онова, за което е виновен и, като притури на него една пета част, да го даде на онзи, пред когото се е провинил.</li>
      <li>Но ако човекът няма сродник, комуто да повърне онова, за което се е провинил, тогава това, което поради виновността трябва да се повърне на Господа, нека бъде на свещеника, заедно с овена на умилостивение за него.</li>
      <li>Всеки възвишаем принос от всичките осветени неща на израилтяните, който донасят на свещеника, нека бъде негов.</li>
      <li>Негови да бъдат й посветените неща от всеки човек; всичко, каквото два някой на свещеника, нека бъде негово.</li>
      <li>Господ говори още на Моисея, казвайки:</li>
      <li>Говори на израилтяните, казвайки им: Ако жената на някого прегреши и направи престъпление против него,</li>
      <li>като лежи някой с нея и излее семе, и това се укрие от очите на мъжа й, и тя се оскверни тайно, без да има свидетел против нея, и без да бъде хваната в делото ,</li>
      <li>и дойде на него духа на ревност и ревнува жена си, а тя е осквернена, или му дойде дух на ревнивост и ревнува жена си, а тя не е осквернена,</li>
      <li>тогава тоя човек да доведе жена си при свещеника и да донесе приноса й за нея, една десета от ефа ечемичено брашно; но с дървено масло да го не полее, нито да тури върху него ливан, защото за спомен, който напомня за беззаконие.</li>
      <li>Тогава свещеникът да я приведе и да я постави пред Господа.</li>
      <li>После свещеникът да вземе света вода в пръстен съд; и свещеникът да вземе от пръстта, която е по пода на скинията и да я тури във водата.</li>
      <li>И свещеникът, като постави жената пред Господа, да открие главата на жената и да тури в ръцете й приноса за спомен, приноса за ревнивост; и свещеникът да има в ръката си горчивата вода, която докарва проклетия.</li>
      <li>И свещеникът да я закълне, като рече на жената: Ако не е легнал някой с тебе и ти не си се отклонила в нечистота, като си под закона на мъжа си, бъди неповредена от тая горчива вода, която докарва проклетия;</li>
      <li>но ако си прегрешила, като си под закона на мъжа си, и си се осквернила и, ако е лежал с тебе някой освен мъжа ти,</li>
      <li>(тогава свещеникът да закълне жената с клетва на проклетия, и свещеникът да рече на жената:) Господ да те постави за проклинане и клетва в народа ти, като направи Господ да изсъхне бедрото ти и да се надуе коремът ти;</li>
      <li>и да влезе тая вода, която докарва проклетия, във вътрешностите ти, и да надуе корема ти и да изсуши бедрото ти; и жената нека рече: Амин, амин.</li>
      <li>После свещеникът да напише тия клетви на книга и да ги заличи с горчивата вода;</li>
      <li>и да даде на жената да изпие горчивата вода, която докарва проклетия; и като влезе в нея водата, която докарва проклетия, да стане горчива.</li>
      <li>Тогава свещеникът да вземе от ръката на жената приноса на ревнивостта, да подвижи тоя принос пред Господа и да го принесе на олтара;</li>
      <li>и свещеникът да вземе една шепа от приноса за спомен, да го изгори на олтара и след това да даде на жената да изпие водата.</li>
      <li>А когато я напои с водата, тогас, ако е осквернена и е направила престъпление против мъжа си, водата, която докарва проклетия, като влезе в нея ще стане горчива и ще надуе корема й, и бедрото й ще изсъхне; и тая жена ще бъде за проклетия в народа си.</li>
      <li>Но ако жената не е осквернена и е чиста, тогава ще остане неповредена и ще зачнува,</li>
      <li>Това е законът за ревнивостта, когато някоя жена, като е под закона на мъжа си, се оскверни,</li>
      <li>или когато дойде дух на ревнивост върху някой мъж и ревнува жена си, тогава нека постави жената пред Господа, и свещеникът нека постъпи с нея във всичко според тоя закон.</li>
      <li>Така мъжът ще бъде чист от беззаконие, а жената ще носи беззаконието си.</li>
    </ol>
  </li>
  <li>
    <ol>
      <li>Господ говори още на Моисея, казвайки:</li>
      <li>Говори на израилтяните, казвайки им: Когато мъж или жена направи изричен обрек на назирейство, за да посвети себе си Господу,</li>
      <li>тогава да се отказва от вино и от спиртни питиета, да не пие оцет от вино или оцет от спиртни питиета, нито да пие какво да е питие направено от грозде, нито да яде прясно или сухо грозде.</li>
      <li>През всичкото време на назирейството си да не яде нищо, което се прави от лозе, от зърното до ципата.</li>
      <li>През всичкото време на назирейския си обрек да не тури бръснач на главата си; догдето се изпълни времето, което е обрекъл Господу, ще бъде свет, и нека остави да растат космите на главата му.</li>
      <li>През всичкото време на обрека си, че ще бъде назирей Господу, да не се приближи при мъртвец;</li>
      <li>да се не оскверни, заради баща си или майка си, брата си или сестра си, когато умрат; понеже назирейският обрек на Бога му е на главата му.</li>
      <li>През всичкото време на назирейството си той е свет Господу.</li>
      <li>И ако някой умре ненадейно при него, и главата на назирейството му се оскверни, тогава, в деня на очищението си, той да обръсне главата си; на седмия ден да я обръсне.</li>
      <li>А на осмия ден да донесе две гургулици или две гълъбчета при свещеника при входа на шатъра за срещане;</li>
      <li>и свещеникът да принесе едното в принос за грях, а другото за всеизгаряне; и да направи умилостивение за него, понеже е съгрешил поради мъртвеца, и в същия ден да освети главата му.</li>
      <li>След това изново да посвети Господу дните на назирейството си и да донесе едногодишно агне в принос за престъпление; а по-предишните дни няма да се считат, защото се е осквернило назирейството му.</li>
      <li>И ето законът за назирея, когато се изпълни времето на назирейството му: да се приведе при входа на шатъра за срещане;</li>
      <li>и той да принесе в принос за себе си Господу едно мъжко едногодишно агне без недостатък в принос за грях, един овен без недостатък за примирителен принос,</li>
      <li>кош с безквасни пити от чисто брашно, смесени с дървено масло, безквасни кори, намазани с масло и хлебния им принос с възлиянията им.</li>
      <li>И свещеникът да ги представи пред Господа, и да принесе приноса му за грях и всеизгарянето му;</li>
      <li>и да принесе овена за примирителна жертва Господу, с коша на безквасните хлябове; свещеникът да принесе още хлебния принос с възлиянието му.</li>
      <li>И назиреят да обръсне главата на назирейството си при входа на шатъра за срещане и да вземе космите на посветената си глава и да ги тури на огъня, който е под примирителната жертва.</li>
      <li>И свещеникът да вземе сварената плешка на овена, една безквасна пита от коша и една безквасна кора и да ги тури на ръцете на назирея след като обръсне той главата на назирейството си;</li>
      <li>и свещеникът да ги подвижи за движим принос пред Господа; това, заедно с гърдите на движимия принос и бедрото на възвишаемия принос, е свето на свещеника; и след това назиреят може да пие вино.</li>
      <li>Това е закон за назирея, който е направил обрек и за приноса му Господ поради назирейството му, освен онова, което му дава ръка; съгласно с обрека, който е направил, така да постъпва според закона за назирейството си.</li>
      <li>Господ говори още на Моисея, казвайки:</li>
      <li>Говори на Аарона и на синовете му, казвайки: Така благославяйте израилтяните, като им говорите:</li>
      <li>Господ да те благослови и да те пази!</li>
      <li>Господ да осияе с лицето Си над тебе и да ти покаже милост!</li>
      <li>Господ да издигне лицето Си над тебе и да ти даде мир!</li>
      <li>Така да възлагат Името Ми върху израилтяните; и Аз ще ги благославям.</li>
    </ol>
  </li>
  <li>
    <ol>
      <li>И когато Моисей свърши поставянето на скинията и помаза и свети я с всичките й принадлежности, и олтара с всичките му прибори, и ги помаза и ги освети,</li>
      <li>тогава Израилевите първенци, началниците на бащините им домове, които бяха първенци на племената и поставени главни надзиратели при преброяването, донесоха принос;</li>
      <li>и поставиха приносите си пред Господа, шест покрити коли и дванадесет вола, по една кола от двама първенци, и по един вол от всекиго, и представиха ги пред скинията.</li>
      <li>Тогава Господ говори на Моисея, казвайки:</li>
      <li>Приеми тия неща от тях, и нека служат за вършенето работата на шатъра за срещане; и дай ги на левитите, на всекиго според работата му.</li>
      <li>И тъй, Моисей взе колите и воловете и ги даде на лавитите;</li>
      <li>двете коли и четирите вола даде на гирсонците, според работата им;</li>
      <li>и четирите коли и осемте вола даде на на мерарийските синове, според работата им, под надзора на Итамара, син на свещеника Аарона.</li>
      <li>А на каатците не даде; защото тяхната работа в светилището беше до носят на рамена.</li>
      <li>И в деня, когато олтарът биде помазан, първенците принесоха за освещаването му; и първенците принесоха приносите си пред олтара.</li>
      <li>И Господ рече на Моисея: Нека принасят приносите си за освещаването на олтара по един първенец на ден.</li>
      <li>И тоя, който принесе приноса си на първия ден, беше Наасон, Аминадавовият син, от Юдовото племе;</li>
      <li>и приносът му беше едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло, за хлебния принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Наасона, Аминадавовият син.</li>
      <li>На втория ден принесе Натанаил, Суаровият син, първенецът на Исахаровото племе ;</li>
      <li>и за приноса си принесе едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло за хлебен принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях; и един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Натанаила, Суаровият син.</li>
      <li>На третия ден принесе първенецът на завулонците, Елиав, Хелоновият син.</li>
      <li>Приносът му беше едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло за хлебен принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Елиава, Хелоновият син.</li>
      <li>На четвъртия ден принесе Елисур, Седиуровият син, първенецът на рувимците.</li>
      <li>Приносът му беше едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло за хлебен принос;</li>
      <li>един златен темянник от десет сикли , пълен с темян;</li>
      <li>един, юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Елисура, Седиуровият син.</li>
      <li>На петия ден принесе първенецът на симеонците, Селумиил, Сурисадаевият син.</li>
      <li>Приносът му беше едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено; с дървено масло, за хлебен принос</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Селумиила, Сурисадаевият син.</li>
      <li>На шестия ден принесе първенецът на гадците, Елиасаф, Деуиловият син.</li>
      <li>Приносът му беше едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло, за хлебен принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Елиасафа, Деуиловият син.</li>
      <li>На седмия ден принесе първенецът на ефремците, Елисама, Амиудовият син.</li>
      <li>Приносът му беше едно сребърно блюдо тежко сто и тридесет сикли ; един сребърен леген от седемдесет сикли; и двете пълни с чисто брашно, смесено с дървено масло, за хлебен принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Елисама, Амиудовият син.</li>
      <li>На осмия ден принесе първенецът на манасийците, Гамалиил, Федасуровият син.</li>
      <li>Приносът му беше едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло, за хлебен принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Гамалиила, Федасуровият син.</li>
      <li>На деветия ден принесе първенецът на вениаминците, Авидан, Гедеониевият син.</li>
      <li>Приносът му беше едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло за хлебен принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Авидана, Гедеониевият син.</li>
      <li>На десетия ден принесе първенецът на данците, Ахиезер, Амисадаевият син.</li>
      <li>Приносът му беше едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло, за хлебен принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва две вола, пет овена, пет козела и пет едногодишни агнета. Това беше приносът на Ахиезера, Амисадаевият син.</li>
      <li>На единадесетия ден принесе първенецът на асирците, Фагеил, Охрановият син.</li>
      <li>Приносът му беше едно сребърно блюдо тежко сто и тридесет сикли ; един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло, за хлебен принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Фагеил, Охрановият син.</li>
      <li>На дванадесетия ден принесе първенецът на нефталимците, Ахирей, Енановият син.</li>
      <li>Приносът му беше едно сребърно блюдо тежко сто и тридесет сикли : един сребърен леген от седемдесет сикли, според сикъла на светилището; и двете пълни с чисто брашно, смесено с дървено масло, за хлебен принос;</li>
      <li>един златен темянник от десет сикли , пълен с темян;</li>
      <li>един юнец, един овен, едно едногодишно агне за всеизгаряне;</li>
      <li>един козел в принос за грях;</li>
      <li>и за примирителна жертва два вола, пет овена, пет козела и пет едногодишни агнета. Това беше приносът на Ахирея, Енановият син.</li>
      <li>Тия бяха приносите от Израилевите първенци за освещаването на олтара в деня, когато биде помазан: дванадесет сребърни блюда, дванадесет сребърни легена и дванадесет златни темянника;</li>
      <li>всяко сребърно блюдо беше от сто и тридесет сикли ; всичкото сребро на съдовете беше две хиляди и четиристотин сикли ; всичкото сребро на съдовете беше две хиляди и четиристотин сикли , според сикъла на светилището;</li>
      <li>дванадесет златни темянника пълни с темян; (всеки темянник беше от десет сикли , според сикъла на светилището; всичкото злато на темянниците беше сто и двадесет сикли );</li>
      <li>всичкият добитък за всеизгаряне беше дванадесет юнеца, дванадесет овена, дванадесет едногодишни агнета, заедно с хлебния им принос, и дванадесет козела в принос за грях;</li>
      <li>и всичкият добитък за примирителна жертва беше двадесет и четири юнеца, шестдесет овена, шестдесет козела и шестдесет едногодишни агнета. Така стана освещаването на олтара, след като биде помазан.</li>
      <li>И когато влезе Моисей в шатъра за срещане, за да говори с Бога , тогава чу гласа; който му говореше отгоре на умилостивилището, което беше върху ковчега за плочите на свидетелството между двата херувима; и говореше му.</li>
    </ol>
  </li>
  <li>
    <ol>
      <li>И Господ говори на Моисея, казвайки:</li>
      <li>Говори на Аарона, казвайки му: Когато палиш светилата, седемте светила да светят на предната страна на светилника.</li>
      <li>И Аарон направи така; запали светилата на светилника така щото да светят на предната му страна, според както Господ заповяда на Моисея.</li>
      <li>И ето каква беше направата на светилника: изкован от злато, от стъблото до цветята си беше изкован, според образеца, който Господ показа на Моисея, така направи той светилника.</li>
      <li>Господ говори още на Моисея, казвайки:</li>
      <li>Вземи левитите измежду израилтяните, и ги очисти.</li>
      <li>И така да им направиш за очистването им; поръси ги с очистителна вода, и нека обръснат цялото си тяло, и изперат дрехите си, и се очистят.</li>
      <li>После да вземат един юнец заедно с хлебния му принос от чисто брашно смесено с дървено масло; а ти да вземеш друг юнец в принос за грях.</li>
      <li>И да приведеш левитите пред шатъра за срещане, и да събереш цялото общество израилтяни;</li>
      <li>и когато приведеш левитите пред Господа, нека израилтяните положат ръцете си на лавитите;</li>
      <li>и Аарон да принесе левитите пред Господа, като принос от страна на израилтяните, за да вършат те Господната служба.</li>
      <li>И като положат левитите ръцете си на главите на юнците, ти да принесеш единия в принос за грях, а другия за всеизгаряне Господу, за да направиш умилостивение за левитите.</li>
      <li>И да поставиш левитите пред Аарона и пред синовете му, и да ги принесеш като принос Господу.</li>
      <li>Така да отделиш левитите измежду израилтяните; и левитите ще бъдат Мои.</li>
      <li>А след това левитите да влязат за да слугуват в шатъра за срещане, когато си ги очистил и си ги принесъл като принос.</li>
      <li>Понеже те Ми са всецяло дадени измежду израилтяните; вместо всичките първородни от израилтяните, всички, които отварят утроба, съм ги взел за Себе Си.</li>
      <li>Защото всичките първородни измежду израилтяните са Мои, и човек и животно; в деня, когато поразих всичките първородни в Египетската земя, осветих ги за Себе Си.</li>
      <li>А левитите взех вместо всичките първородни измежду израилтяните.</li>
      <li>Левитите нарочно дадох на Аарона и на синовете му измежду израилтяните, за да вършат служението на израилтяните в шатъра за срещане, и да правят умилостивение за израилтяните, за да се не появи язва между израилтяните, когато израилтяните се приближават при светилището.</li>
      <li>Тогава Моисей и Аарон и цялото общество израилтяни постъпиха с левитите напълно, както Господ заповяда на Моисея за левитите; така им сториха израилтяните.</li>
      <li>И тъй, левитите се очистиха от греховете си, и изпраха дрехите си; и Аарон ги принесе като принос пред Господа, и Аарон направи за тях умилостивение, за да ги очисти.</li>
      <li>И след това левитите влязоха в шатъра за срещане, за да вършат службата си пред Аарона и пред синовете му; според както Господ заповяда на Моисея за левитите, така им сториха.</li>
      <li>Господ говори още на Моисея, казвайки:</li>
      <li>Ето определеното за левитите: от двадесет и пет години и нагоре да възлизат в отреда, за да вършат слугуването в шатъра за срещане;</li>
      <li>а от петдесет години да престават да вършат слугуване и да не слугуват вече,</li>
      <li>но да помагат на братята си в шатъра за срещане, да пазят заръчаното; а слугуване да не вършат. Така да постъпваш с левитете, колкото за дадените им заръчвания.</li>
    </ol>
  </li>
  <li>
    <ol>
      <li>И в първия месец на втората година, откак излязоха из Египетската земя, Господ говори още на Моисея в Сенайската пустиня, казвайки:</li>
      <li>Нека направят израилтяните пасхата на определеното й време.</li>
      <li>На четиринадесетия ден от тоя месец привечер да я направите, на определеното й време; според всичките закони за нея и според всичките наредби за нея да я направите.</li>
      <li>И тъй, Моисей каза на израилтяните да направят пасхата.</li>
      <li>Направиха пасхата на четиринадесетия ден от първия месец привечер, в Синайската пустиня; напълно според както Господ заповяда на Моисея, така направиха израилтяните.</li>
      <li>А имаше някои, които бяха нечисти, поради мъртво човешко тяло, та не можаха да направят пасхата в оня ден; и в същия ден те дойдоха при Моисея и пред Аарона,</li>
      <li>и тия мъже рекоха: Ние сме нечисти, поради мъртво човешко тяло, защо да ни спират да не принесем между израилтяните Господния принос на времето му?</li>
      <li>А Моисей им рече: Постойте, за да чуя какво ще заповяда Господ за вас.</li>
      <li>И Господ говори на Моисея, казвайки:</li>
      <li>Говори на израилтяните, казвайки: Ако някой човек от вас или от потомците ви бъде нечист, поради мъртво тяло, или е далеч на път, нека и той направи пасхата Господу;</li>
      <li>нека я направят на четиринадесетия ден на втория месец привечер, и нека я ядат с безквасни хлябове и горчиви треви;</li>
      <li>да не оставят от нея до утринта, нито да трошат кост от нея; да я направят, според всичките повеления за пасхата.</li>
      <li>А който е чист, и не е на път, ако пренебрегне да направи пасхата, тоя човек ще бъде изтребен измежду людете си; понеже не е принесъл Господния принос на времето му, тоя човек ще носи греха си.</li>
      <li>И ако някой чужденец, който е пришелец между вас, желае да направи пасхата Господу, нека я направи, според повеленията за пасхата и според наредбата за нея; един закон ще имате и за чужденеца и за туземеца.</li>
      <li>И в деня, когато се постави скинията, облакът покри скинията, шатъра за плочите на свидетелството; и от вечер до заран над скинията имаше като огнено явление.</li>
      <li>Така ставаше всякога: облакът я покриваше, и нощем имаше огнено явление.</li>
      <li>И когато се дигаше облакът от шатъра, тогава, след това, израилтяните тръгваха; и гдето заставаше облакът, там израилтяните разполагаха стан.</li>
      <li>По Господно повеление тръгваха израилтяните, и по Господно повеление разполагаха стан; до тогаз, до когато облакът стоеше над скинията, те си оставаха в стана.</li>
      <li>И когато облакът стоеше над скинията много дни, тогава израилтяните пазеха Господното заръчване и не тръгваха;</li>
      <li>а понякога облакът стоеше над скинията малко дни; но пак по Господно повеление оставаха разположени в стана, и по Господно повеление тръгваха.</li>
      <li>И понякога облакът стоеше само от вечер до заран; но пак на заранта, когато се дигаше облакът, тогава и те тръгваха; когато се дигаше облакът, било денем или нощем, тогава и те тръгнаха;</li>
      <li>Ако облакът продължаваше да стои над скинията два дена, или един месец, или една година, то и израилтяните оставаха в стана си и не тръгваха; а когато той се дигаше, те тръгваха.</li>
      <li>Според Господно повеление разполагаха стан, и според Господно повеление тръгваха; те пазеха заръчаното от Бога, както заповядваше Господ чрез Моисея.</li>
    </ol>
  </li>
  <li>
    <ol>
      <li>И Господ говори на Моисея, казвайки:</li>
      <li>Направи си две сребърни тръби; изковани да ги направиш; и да ти служат за свикване на обществото и за дигане на становете.</li>
      <li>Когато засвирят с тях, нека се събере цялото общество с тебе до входа на шатъра за срещане.</li>
      <li>Ако засвирят само с едната тръба , тогава да се събират при тебе първенците, Израилевите хилядници.</li>
      <li>А когато засвирите тревога, тогава да се дигат становете, които са разположени към изток;</li>
      <li>и когато засвирите тревога втори път, тогава да се дигат становете, които са разположени към юг. Да свирят тревога, за да се дигат.</li>
      <li>А когато има да се събере събранието, да свирите, обаче, без да засвирите тревога.</li>
      <li>И тръбачите да бъдат свещениците, Аароновите синове; това ще ви бъде вечен закон в поколенията ви.</li>
      <li>И когато излезете на война в земята си против неприятеля, който би ви притеснил, тогава да засвирите тревога; и ще бъдете спомнени пред Господа вашият Бог, и ще бъдете избавени от неприятелите си.</li>
      <li>И на увеселителните си дни, и на празниците си, и на новолунията си да свирите с тръбите над всеизгарянията си и над примирителните си жертви; и това ще ви бъде за спомен пред вашия Бог. Аз съм Иеова вашият Бог.</li>
      <li>Във втората година, на двадесетия ден от втория месец, облакът се издигна от скинията за плочите на свидетелството.</li>
      <li>И израилтяните се дигнаха от синайската пустиня според реда на пътуванието си; и облакът застана във Фаранската пустиня.</li>
      <li>Дигнаха се първите пет, според както Господ заповяда чрез Моисея.</li>
      <li>Първо се дигна знамето на стана на юдейците според устроените им множества; и над множеството му беше Наасон Аминадавовият син.</li>
      <li>Над множеството на племето на исахарците беше Натанаил Суаровият син.</li>
      <li>А над множеството на племената на завулонците беше Елиав Хелоновият син.</li>
      <li>Тогава, като се сне скинията, дигнаха се гирсонците и мерарийците, които носеха скинията.</li>
      <li>После се дигна знамето на Рувимовия стан, според устроените им множества; и над множеството му беше Елисур Седиуровият син.</li>
      <li>Над множеството на племето на симеонците беше Селумиил Сурисадаевият син.</li>
      <li>А над множеството на племето на гадците беше Елиасаф Деуиловият син.</li>
      <li>Тогава се дигнаха Каатовците, които носеха светилището, до пристигането на които скинията се поставяше.</li>
      <li>После се дигна знамето на стана на ефремците според устроените им множества; и над множеството му беше Елисама Амиудовият син.</li>
      <li>Над множеството на племето на манасийците беше Гамалиил Федасуровият син.</li>
      <li>А над множеството на племето на вениаминците беше Авидан Гедеониевият син.</li>
      <li>После се дигна знамето на стана на данците, последни от всичките станове, според устроените им множества; и над множеството му беше Ахиезер Амисадаевият син.</li>
      <li>Над множеството на племето на асирците беше Фагеил Охрановият син.</li>
      <li>А над множеството на племето на нефталимците беше Ахирей Енановият син.</li>
      <li>Така ставаше пътуването на израилтяните според устроените им множества, когато се дигаха.</li>
      <li>В това време Моисея каза на Овава, син на мадиамеца Рагуил, Моисеевият тъста: Ние сме на онова място, на което рече Господ: Ще ви го дам. Ела заедно с нас, и ще ти сторим добро; защото Господ е обещал* добро на Израиля.</li>
      <li>Но той му рече: Няма да дойда, но ще отида в своята си земя и при рода си.</li>
      <li>А Моисей каза: Не ни оставяй, моля, понеже ти знаеш где трябва да разполагаме стан в пустинята, и ще бъдеш око за нас.</li>
      <li>И ако дойдеш с нас, то доброто, което Господ ще направи на нас, същото добро ще направим и ние на тебе.</li>
      <li>И тъй, пропътуваха тридневен път от Господната планина; и ковчегът на Господния завет се движеше пред тях тридневен път, за да им търси място за почивка.</li>
      <li>И Господният облак беше над тях денем, когато тръгваха от стана.</li>
      <li>И когато ковчегът се дигаше на път, Моисей казваше: Стани Господи, и да се разпръснат враговете Ти, и да побягнат от пред Тебе ония, които Те мразят.</li>
      <li>А когато се спираше, той казваше: Върни се Господи, при десетките хиляди на Израилевите хиляди.</li>
    </ol>
  </li>
  <li>
    <ol>
      <li>И людете зле роптаеха в ушите на Господа; и Господ чу, и гневът Му пламна; и огън от Господа се запали между тях та пояждаше неколцина в края на стана.</li>
      <li>Тогава людете извикаха към Моисея; и Моисей се помоли Господу, и огънят престана.</li>
      <li>И нарече се онова място Тавера+, защото огън от Господа гореше между тях.</li>
      <li>И разноплеменното множество, което беше между тях, показа голямо лакомство; също и израилтяните пак плакаха и рекоха: Кой ще ни даде месо да ядем?</li>
      <li>Ние помним рибата, която ядохме даром в Египет, краставиците, дините, праза и червения и чесновия лук;</li>
      <li>а сега душата ни е изсъхнала; нищо няма; няма на какво да гледаме освен тая манна.</li>
      <li>(А манната приличаше на кориандрово семе и беше на вид като бделий.</li>
      <li>И людете се пръскаха наоколо та я събираха, мелеха я в мелници, или я чукаха в кутли, и варяха я в гърнета, и правеха пити от нея; а вкусът й беше като вкус на пити пържени в масло.</li>
      <li>Когато падаше росата в стана нощем, падаше с нея и манна).</li>
      <li>И Моисей чу как людете плачеха в семействата си, всеки при входа на шатъра си; и Господният гняв пламна силно; стана мъчно и на Моисея.</li>
      <li>Моисей рече на Господа: Защо си оскърбил слугата Си? и защо не съм придобил Твоето благоволение, та си турил върху мене товара на всички тия люде?</li>
      <li>Аз ли съм зачнал всички тия люде? или аз съм ги родил, та ми казваш: Носи ги в лоното си, както гледач-баща носи бозайничето, до земята, за която Си се клел на бащите им?</li>
      <li>От где у мене месо да дам на всички тия люде? защото плачат пред мене и казват: Дай ни месо да ядем.</li>
      <li>Аз сам не мога да нося всички тия люде, защото са много тежки за мене.</li>
      <li>Ако постъпиш Ти така с мене, то убий ме още сега, моля, ако съм придобил Твоето благоволение, за да не видя злочестината си.</li>
      <li>Тогава Господ рече на Моисея: Събери ми седемдесет мъже измежду Израилевите старейшини, които познаваш, като старейшини, които познаваш, като старейшини на людете и техни надзиратели, и доведи ги при шатъра за срещане, за да застанат там с тебе.</li>
      <li>И Аз като сляза ще говоря там с тебе; и ще взема от духа, който е на тебе, и ще го туря на тях; и те ще носят товара на людете заедно с тебе, за да не го носиш ти сам.</li>
      <li>И кажи на людете: Очистете си за утре, и ще ядете месо; защото плачехте в ушите на Господа и казвахте: Кой ще ни даде месо да ядем? защото добре ни беше в Египет. Затова Господ ще ви даде месо, и ще ядете.</li>
      <li>Няма да ядете един ден, ни два дена, ни пет дена, ни десет дена, ни двадесет дена,</li>
      <li>но цял месец, догде ви излезе из ноздрите и ви омръзне; защото отхвърлихте Господа, Който е между вас, и плакахте пред Него, думайки: Защо излязохме из Египет?</li>
      <li>И Моисей рече: Людете, всред които съм, са шестстотин хиляди пешаци; и Ти рече: Ще им дам да ядат месо цял месец.</li>
      <li>Да се изколят ли за тях овците и говедата, за да им бъдат достатъчни? или да им се съберат всичките морски риби, за да им бъдат достатъчни?</li>
      <li>А Господ каза на Моисея: Скъсила ли се е Господната ръка? Сега ще видиш, ще се обърне ли с тебе думата Ми, или не.</li>
      <li>И тъй, Моисей излезе та каза на людете Господните думи; и събра седемдесет мъже от старейшините на людете, и постави ги около шатъра.</li>
      <li>Тогава Господ слезе в облака и говори с него, и като взе от духа, който беше на него, тури го на седемдесетте старейшини; и като застана на тях духът, пророкуваха, но не повториха.</li>
      <li>Обаче двама от мъжете бяха останали в стана, името на единия от тях беше Елдад, а името на другия Модад, та и на тях застана духът; те бяха от записаните, но не бяха отишли до шатъра; и пророкуваха в стана.</li>
      <li>И завтече се едно момче та извести на Моисея, казвайки; Елдад и Модад пророкуват в стана.</li>
      <li>И Исус Навиевият син, слугата на Моисея, един от неговите избрани, проговори и рече: Господарю мой, Моисее, запрети им.</li>
      <li>А Моисей му рече: Завиждаш ли за мене? Дано всичките Господни люде бъдат пророци, та да тури Господ Духа Си на тях!</li>
      <li>И Моисей отиде в стана, той и Израилевите старейшини.</li>
      <li>Тогава излезе вятър от Господа и докара от морето пъдпъдъци, и остави ги да слитат долу над стана, до един ден път от едната страна, и до един ден път от другата страна, около стана; а те летяха до два лакътя над повърхността на земята.</li>
      <li>Тогава людете станаха та събираха пъдпъдъците целия онзи ден и цялата нощ и целия следен ден; оня, който събра на-малко, събра десет кора; и те си ги простираха около стана.</li>
      <li>А като беше месото още в зъбите им, и не беше още сдъвкано, Господният гняв пламна против людете, и Господ порази людете с много голяма язва.</li>
      <li>И нарекоха това място Киврот-атаава*, защото там бяха погребани лакомите люде.</li>
      <li>А от Киврот-атаава людете се дигнаха за Асирот, и останаха в Асирот.</li>
    </ol>
  </li>
  <li>
    <ol>
      <li>В това време Мариам и Аарон говориха против Моисея поради етиопянката, която бе взел за жена, (защото беше взел една етиопянка); и рекоха:</li>
      <li>Само чрез Моисея ли говори Господ? не говори ли и чрез нас? И Господ чу това.</li>
      <li>А Моисей беше човек много кротък, повече от всичките човеци, които бяха на земята.</li>
      <li>И веднага Господ рече на Моисея, на Аарона и на Мариам: Излезте вие трима към шатъра за срещане. И тъй, излязоха и тримата.</li>
      <li>Тогава Господ слезе в облачен стълб, застана пред входа на шатъра и повика Аарона и Мариам, и те двамата излязоха.</li>
      <li>И рече: Слушайте сега думите Ми. Ако има пророк между вас, Аз Господ ще му стана познат чрез видение, на сън ще му говоря.</li>
      <li>Но слугата Ми Моисей не е така поставен , той, който е верен в целия Ми дом;</li>
      <li>с него Аз ще говоря уста с уста, ясно, а не загадъчно; и той ще гледа Господния Образ. Как, прочее, не се убояхте вие да говорите против слугата Ми Моисея?</li>
      <li>И гневът на Господа пламна против тях, и Той си отиде.</li>
      <li>И като се оттегли облакът от шатъра, ето, Мариам беше прокажена, бяла като сняг; като погледна Аарон на Мариам, ето, тя беше прокажена.</li>
      <li>Тогава Аарон рече на Моисея: Моля ти се, господарю мой, не ни възлагай тоя грях, с който сторихме безумие и съгрешихме.</li>
      <li>Да не бъде тя като мъртво дете , на което половина от тялото е изтляло, когато излиза из утробата на майка си.</li>
      <li>И Моисей викна към Господа, казвайки: О Боже, моля Ти се, изцели я.</li>
      <li>А Господ каза на Моисея: Ако би я заплюл баща й в лицето, не щеше ли да бъде посрамена седем дена? Нека бъде затворена вън от стана седем дена, и след това да се прибере.</li>
      <li>И тъй, Мариам бе затворена седем дена вън от стана, и людете не се дигнаха, докато не се прибра Мариам.</li>
      <li>Подир това людете се дигнаха от Асирот, и разположиха стан в Фаранската пустиня.</li>
    </ol>
  </li>
  <li>
    <ol>
      <li>И Господ говори на Моисея, казвайки:</li>
      <li>Изпрати мъже, за да съгледат Ханаанската земя, която Аз давам на израилтяните; да изпратите по един мъж от всяко племе на бащите им, и всички да са от първенците между тях.</li>
      <li>И тъй, според Божието повеление Моисей ги изпрати от Фаранската пустиня; всичките мъже бяха главни между израилтяните.</li>
      <li>Ето имената им: от Рувимовото племе, Самуй Закхуровият син;</li>
      <li>от Симеоновото племе, Сафат Хориевият син;</li>
      <li>от Юдовото племе, Халев Ефониевият син;</li>
      <li>от Исахаровото племе, Игал Иосифовият син;</li>
      <li>от Ефремовото племе, Осия Навиевият син;</li>
      <li>от Вениаминовото племе, Фалтий Рефуевият син;</li>
      <li>от Завулоновото племе, Гадиил Содиевият син;</li>
      <li>от Иосифовото племе, от Манасиевото племе, Гадий Сусиевият син;</li>
      <li>от Дановото племе, Амиил Гамалиевият син;</li>
      <li>от Асировото племе, Сетур Михаиловият син;</li>
      <li>от Нефталимовото племе, Наавий Вопсиевият син;</li>
      <li>от Гадовото племе, Геуил Махиевият син;</li>
      <li>Тия са имената на мъжете, които Моисей изпрати, за да съгледат земята; и Моисей наименува Осия Навиевия син Исус.</li>
      <li>Като ги изпрати да съгледат Ханаанската земя, Моисей им рече: Качете се по южната страна и изкачете се на бърдата,</li>
      <li>та вижте каква е земята, и людете, които живеят в нея, силни ли са или слаби, малко ли са или много;</li>
      <li>и каква е земята, на която те живеят, добра ли е или лоша; и какви са градовете, в които те живеят, от шатри ли са или са укрепени;</li>
      <li>и каква е земята, плодовита ли е или постна, има ли по нея дървета или не. И бъдете смели, и донесете от плодовете на земята. А тогава беше времето на първозрялото грозде.</li>
      <li>И така, те се качиха и съгледаха земята от Цинската пустиня до Роов при прохода на Емат.</li>
      <li>После се изкачиха на южната страна и дойдоха до Хеврон, гдето живееха Енаковите синове Ахиман, Сесай и Талмай. (А Хеврон беше построен седем години преди Египетския Зоан).*</li>
      <li>И като дойдоха до долината Есхол, от там отрязаха една лозова пръчка с един грозд, който двама носеха на върлина; взеха и нарове и смокини.</li>
      <li>Онова място се нарече долина Есхол+ по причина на грозда, който израилтяните отрязаха от там.</li>
      <li>А на края на четиридесетте дена те се върнаха от съгледването на земята.</li>
      <li>И отивайки дойдоха при Моисея, при Аарона и при цялото общество израилтяни в Фаранската пустиня, в Кадис; и дадоха отчет на тях и на цялото общество, и показаха им плода на земята.</li>
      <li>И разказаха му, думайки: Ходихме в земята, в която ни изпрати; и наистина там текат масло и мед; ето плода й.</li>
      <li>Людете обаче, които живеят в земята, са силни, и градовете укрепени и много големи; там видяхме още и Енаковите синове.</li>
      <li>Амаличаните живеят в земята към юг; хетейците, евусейците и аморейците живеят по планините; а ханаанците живеят при морето и край бреговете на Иордан.</li>
      <li>Но Халев успокояваше людете пред Моисея, като казваше: Да вървим напред незабавно и да я завладеем, защото можем да я превземем.</li>
      <li>А мъжете, които бяха дошли заедно с него, рекоха: Не можем да излезем против ония люде, защото са по-силни от нас.</li>
      <li>И зле представяха пред израилтяните земята, която бяха съгледали, казвайки: Земята, която обходихме, за да я съгледаме, е земя, която изпояжда жителите си; и всичките люде, които видяхме в нея, са превисоки мъже.</li>
      <li>Там видяхме исполините, Енаковите синове, от исполинския род; и пред тях нам се виждаше, че сме като скакалци; такива се виждахме и на тях.</li>
    </ol>
  </li>
  <li>
    <ol>
      <li>Тогава цялото общество извика с висок глас, и людете плакаха през оная нощ.</li>
      <li>И всичките израилтяни роптаеха против Моисея и Аарона; и цялото общество им рече: Да бяхме измрели в Египетската земя! или в тая пустиня да бяхме измрели!</li>
      <li>И защо ни води Господ в тая земя да паднем от нож, и жените ни и децата ни да бъдат разграбени? Не щеше ли да ни е по-добре да се върнем в Египет?</li>
      <li>И рекоха си един на друг: Да си поставим началник и да се върнем в Египет.</li>
      <li>Тогава Моисей и Аарон паднаха на лицата си пред цялото множество на обществото израилтяни.</li>
      <li>И Исус Навиевият син и Халев Ефрониевият син, от ония, които съгледаха земята, раздраха дрехите си,</li>
      <li>и говориха на цялото общество израилтяни, казвайки: Земята, през която минахме, за да я съгледаме, е много добра земя.</li>
      <li>Ако бъде благоволението на Господа към нас, тогава Той ще ни въведе в тая земя и ще ни я даде, - земя гдето текат мляко и мед.</li>
      <li>Само недейте въстава против Господа, нито се бойте от людете на земята, защото те са ястие за нас; защитата им се оттегли от върху тях; а Господ е с нас; не бойте се от тях.</li>
      <li>Но цялото общество рече да ги убият с камъни. Тогава Господната слава се яви в шатъра за срещане пред всичките израилтяни.</li>
      <li>И Господ рече на Моисея: До кога ще Ме презират тия люде? и до кога няма да Ме вярват, въпреки всичките знамения, които съм извършил пред тях?</li>
      <li>Ще ги поразя с мор и ще ги изтребя; а тебе ще направя народ по-голям и по-силен от тях.</li>
      <li>Но Моисей рече на Господа: Тогава египтяните ще чуят; защото Ти със силата Си си извел тия люде изсред тях;</li>
      <li>и ще кажат това на жителите на тая земя, които са чули, че Ти, Господи, си между тия люде, - че Ти, Господи, се явяваш лице с лице, и че облакът Ти стои над тях, и че Ти вървиш пред тях денем в облачен стълб, а нощем в огнен стълб.</li>
      <li>И ако изтребиш тия люде, като един човек, тогава народите, които са чули за Тебе, ще говорят казвайки:</li>
      <li>Понеже не можа Иеова да въведе тия люде в земята, за която им се кле, за това ги погуби в пустинята.</li>
      <li>И сега, моля Ти се, нека се възвеличи силата на Господа мой, както си говорил, казвайки;</li>
      <li>Господ е дълготърпелив и многомилостив, прощава беззаконие и престъпление, и никак не обезвинява виновния , и въздава беззаконието на бащите върху чадата до третия и четвъртия род.</li>
      <li>Прости, моля Ти се, беззаконието на тия люде, и според както си прощавал на тия люде от Египет до тука.</li>
      <li>И рече Господ: Прощавам им , според както си казал;</li>
      <li>но наистина заклевам се в живота Си, че ще се изпълни целия свят с Господната слава.</li>
      <li>Понеже от всички тия мъже, които са виждали славата Ми и знаменията, които извърших в Египет и в пустинята, и са Ме раздразвали до сега десет пъти, и не послушаха гласа Ми,</li>
      <li>наистина ни един от тях няма да види земята, за която се клех на бащите им, нито ще я види един от ония, които Ме презряха.</li>
      <li>Но понеже слугата ми Халев има в себе си друг дух, и той напълно Ме последва, за това него ще въведа в земята, в която влезе, и потомството му ще я наследва.</li>
      <li>(А амаличаните и ханаанците живеят в долината). Утре се върнете та идете в пустинята към Червеното море.</li>
      <li>Господ говори още на Моисея и Аарона, казвайки:</li>
      <li>До кога ще търпя това нечестиво общество, което роптае против Мене? Чух роптанията на израилтяните, с които роптаят против Мене.</li>
      <li>Кажи им: Заклевам се в живота Си, казва Господ, невярно ще направя на вас така, както вие говорихте в ушите Ми;</li>
      <li>труповете ви ще паднат в тая пустиня; и от преброените между вас, колкото сте на брой от двадесет години и нагоре, които сте роптали против Мене,</li>
      <li>ни един не ще влезе в земята, за която се клех да ви заселя в нея, освен Халев Ефониевият син и Исуса Навиевият син.</li>
      <li>Но децата ви, за които рекохте, че ще бъдат разграбени, тях ще въведа; и те ще познаят земята, която вие презряхте.</li>
      <li>А вашите трупове ще паднат в тая пустиня.</li>
      <li>И децата ви ще скитат* по пустинята четиридесет години, и ще теглят поради вашите блудствувания, докато се изпоядат труповете ви в пустинята.</li>
      <li>Според числото на дните, през които съгледахте земята, четиридесет дена, всеки ден за една година, четиридесет години ще теглите поради беззаконията си, и ще познаете какво значи Аз да съм неблагоразположен.</li>
      <li>Аз Господ говорих; наистина така ще направя на цялото това нечестива общество, което се е събрало против Мене; в тая пустиня ще се довършат, и в нея ще измрат.</li>
      <li>И ония мъже, които Моисей изпрати да съгледат земята, които, като се върнаха, направиха цялото общество да роптае против него, и зле представиха земята,</li>
      <li>тия мъже, които зле представиха земята, измряха от язвата пред Господа.</li>
      <li>А Исус Навиевият син и Халев Ефониевият син останаха живи измежду ония мъже, които ходиха да съгледат земята.</li>
      <li>Тогава Моисей каза тия думи на всичките израилтяни; и людете плакаха горчиво.</li>
      <li>И сутринта, като станаха рано, изкачиха се на планинския връх и казаха: Ето ни; и ще вървим напред на мястото, което Господ ни е обещал; защото съгрешихме.</li>
      <li>А Моисей рече: Защо престъпвате така Господното повеление, тъй като това няма да успее?</li>
      <li>Не вървете напред, защото Господ не е между вас, да не би да ви поразят неприятелите ви.</li>
      <li>Защото амаличаните и ханаанците са там пред вас, и вие ще паднете от нож. Понеже отстъпихте и не следвахте Господа, затова Господ няма да бъде с вас.</li>
      <li>Обаче те дръзнаха да се изкачат на планинския връх; но ковчегът на Господния завет и Моисей не излязоха изсред стана.</li>
      <li>Тогава амаличаните и ханаанците, които живееха на оная планина, слязоха та ги разбиха, и поразяваха ги дори до Хорма.</li>
    </ol>
  </li>
  <li>
    <ol>
      <li>И Господ говори на Моисея, казвайки:</li>
      <li>Говори на израилтяните, казвайки им: Когато влезете в земята, която Аз ви давам да живеете в нея,</li>
      <li>и пренесете жертва чрез огън Господу, било всеизгаряне, или жертва за изпълнение на обрек, или доброволен принос, или на празниците си, за да направите благоухание Господу от говедата или от овците,</li>
      <li>тогава оня, който принася приноса си Господу, нека принесе за хлебен принос една десета от ефа чисто брашно, смесено с четвърт ин дървено масло.</li>
      <li>И за всяко агне на всеизгарянето или на жертвата да притуриш четвърт от ин вино за възлияние,</li>
      <li>или за всеки овен да притуриш за хлебен принос две десети от ефа чисто брашно, смесено с една трета от ин дървено масло;</li>
      <li>и за възлияние да принесеш една трета от ин вино за благоухание Господу.</li>
      <li>И ако принесеш от говедата за всеизгаряне, или жертва за изпълнение на обрек, или примирителен принос Господу,</li>
      <li>тогава с жертвата от говедата да принесеш за хлебен принос три десети от ефа чисто брашно, смесено с половин ин дървено масло;</li>
      <li>и за възлияние да принесеш половин ин вино в жертва чрез огън за благоухание Господу.</li>
      <li>Така трябва да се прави за всяко говедо, или за всеки овен, или за всяко агне или яре.</li>
      <li>Според числото, което ще принесете, така да направите за всяко според числото им.</li>
      <li>Всеки туземец да прави така, когато принесе жертва чрез огън за благоухание Господу.</li>
      <li>Ако някой чужденец е пришелец между вас, или ако какъвто и да е бил е между вас във всичките ви поколения, и принася жертва чрез огън за благоухание Господу, то както правите вие, така да направи и той.</li>
      <li>Един закон да има за вас, които сте от обществото, и за чужденеца, който е пришелец между вас , един вечен закон във всичките ви поколения; както сте вие така ще бъде и чужденецът пред Господа.</li>
      <li>Един закон и една наредба да има за вас и за чужденеца, който е пришелец между вас.</li>
      <li>Господ говори още на Моисея, казвайки:</li>
      <li>Говори на израилтяните, казвайки им: Когато влезете в земята, в която Аз ви въвеждам,</li>
      <li>и ядете от хляба на земята, тогава да принесете Господу възвишаем принос;</li>
      <li>от първото си тесто да принесете пита за възвишаем принос; да го възвишите, както правите с възвишаемия принос от гумно.</li>
      <li>От първото си тесто да давате Господу възвишаем принос във всичките си поколения.</li>
      <li>И ако прегрешите и не изпълните всичките тия заповеди, които Господ каза на Моисея,</li>
      <li>то ест, всичко, което Господ ви заповяда чрез Моисея, от деня когато Господ даде заповед и нататък във всичките ви поколения,</li>
      <li>то, ако е сторено от незнание, без да знае обществото - цялото общество нека принесе един юнец за всеизгаряне за благоухание Господу, заедно с хлебния му принос и с възлиянието му, според наредбата, и един козел в принос за грях.</li>
      <li>И свещеникът да направи умилостивение за цялото общество израилтяни, и ще им се прости; защото е станало от незнание, и те са принесли приноса си в жертва чрез огън Господу, и приноса си за грях пред Господа за несъзнателната си погрешка;</li>
      <li>и ще се прости на цялото общество израилтяни и на чужденеца, който е пришелец между тях, защото колкото за всичките люде стореното е станало от незнание.</li>
      <li>Но ако един човек съгреши от незнание, той трябва да принесе едногодишна коза в принос за грях.</li>
      <li>И свещеникът да направи умилостивение пред Господа за човека, който е съгрешил от незнание; когато съгреши от незнание, да направи умилостивение за него, и ще му се прости.</li>
      <li>Един закон да има за вас, както за туземеца от израилтяните, така и за чужденеца, който е пришелец между тях, когато съгреши от незнание.</li>
      <li>Но ако някой съгреши с надменна ръка, бил той туземец или чужденец, той показва презрение към Господа; тоя човек ще бъде изтребен измежду людете си.</li>
      <li>Понеже е презрял словото на Господа и престъпил заповедта Му, тоя човек непременно ще се изтреби, беззаконието му ще бъде върху него.</li>
      <li>Когато израилтяните бяха в пустинята, намериха един човек, който събираше дърва в съботен ден.</li>
      <li>И ония, които го намериха като събираше дърва, доведоха го при Моисея и Аарона и при цялото общество.</li>
      <li>И туриха го под стража, понеже не беше още изявено що трябваше да сторят с него.</li>
      <li>И Господ каза на Моисея: Човекът непременно трябва да се умъртви; цялото общество да го убие с камъни вън от стана.</li>
      <li>И тъй, цялото общество го изведе вън от стана и го уби с камъни, та умря, според както Господ заповяда на Моисея.</li>
      <li>Тогава Господ говори на Моисея, казвайки:</li>
      <li>Говори на израилтяните и заповядай им да правят, във всичките си поколения, ресни по краищата на дрехите си, и да турят син ширит по ресните на всичките краища.</li>
      <li>И това да ви бъде за ресни, та като ги гледате, да помните всичките Господни заповеди и да ги изпълнявате, и да не дирите неща по своите си сърца и по своите си очи, подир, които неща вие блудствувате;</li>
      <li>та да помните и изпълнявате всичките Ми заповеди, и да бъдете свети на вашия Бог.</li>
      <li>Аз съм Господ вашият Бог, Който ви изведох из Египетската земя, за да ви бъда Бог. Аз съм Иеова вашият Бог.</li>
    </ol>
  </li>
  <li>
    <ol>
      <li>А Корей син на Исаара, син на Каата Левиевият син, и Датан и Авирон синове на Елиава, и Он син на Фалета, Рувимуви потомци, като си взеха човеци,</li>
      <li>дигнаха се против Моисея, с двеста и петдесет човеци от израилтяните, първенци на обществото, избрани за съветници, именити мъже.</li>
      <li>Събраха се, прочее, против Моисея и против Аарона и рекоха им: Стига ви толкоз! Цялото общество е свето, всеки един от тях, и Господ е всред тях. А защо възвишавате себе си над Господното общество?</li>
      <li>А Моисей, като чу това, падна на лицето си,</li>
      <li>и говори на Корея и на цялата му дружина, казвайки: Утре Господ ще покаже кои са Негови, и кой е свет, и кого ще направи да се приближи при Него. Онзи, който Той избере ще направи да се приближи при Него.</li>
      <li>Това направете: ти, Корее, и цялата ти дружина, вземете си кадилници,</li>
      <li>турете в тях огън, и турете в тях темян пред Господа утре; и когато Господ избере, той ще бъде свет. Стига толкоз и вам, левийци!</li>
      <li>И Моисей рече на Корея; Чуйте сега, вий левийци:</li>
      <li>малко ли ви е това, гдето Израилевият Бог отдели вас от Израилевото общество, та ви направи да се приближавате при Него, за да вършите службата на Господната скиния и да стоите пред обществото, за да им служите?</li>
      <li>Той те направи да се приближиш при Него, и заедно с тебе всичките ти братя левийците; а искате ли и свещенството?</li>
      <li>Така, че ти и цялата ти дружина сте се събрали против Господа; защото кой е Аарон, та да роптаете против него?</li>
      <li>И Моисей изпрати да повикат Датана и Авирона, Елиавовите синове; а те отговориха: Няма да дойдем.</li>
      <li>Малко ли е това, гдето си ни извел из земя, в която текат мляко и мед, за да ни измориш в пустинята, та още и владетел ли искаш да направиш себе си над нас?</li>
      <li>При това, ти не си ни довел в земя, гдето текат мляко и мед, нито си ни дал да наследим ниви и лозя. Ще извърташ ли очите на тия хора? Няма да дойдем.</li>
      <li>Тогава Моисей се разсърди много, и рече Господу: Не погледвай благосклонно на приноса им; аз не съм взел нито един осел от тях, и никому от тях не съм сторил зло.</li>
      <li>И Моисей рече на Корея: Утре ти и всичките, които си събрал, да се намерите пред Господа, - ти, и те, и Аарон;</li>
      <li>и вземете всеки кадилницата си, турете в тях темян, и занесете пред Господа всеки кадилницата си, двеста и петдесет кадилници; също и ти и Аарон, - всеки своята кадилница.</li>
      <li>Прочее, те взеха всеки кадилницата си, туриха огън в тях, туриха в тях и темян, и застанаха пред входа на шатъра за срещане заедно с Моисея и Аарона.</li>
      <li>Корей събра против тях и цялото общество пред входа на шатъра за срещане; и Господната слава се яви на цялото общество.</li>
      <li>Тогава Господ говори на Моисея и на Аарона, казвайки:</li>
      <li>Отделете се отсред това общество, за да ги изтребя в един миг.</li>
      <li>А те паднаха на лицата си и рекоха: О Боже, Боже на духовете на всяка твар! ако един човек е съгрешил, ще се разгневиш ли на цялото общество?</li>
      <li>Тогава Господ говори на Моисея, казвайки:</li>
      <li>Говори на обществото, казвайки: Отстъпете от жилищата на Корея, Датана и Авирона.</li>
      <li>И тъй, Моисей стана та отиде при Датана и Авирона; подир него отидоха и Израилевите старейшини.</li>
      <li>И говори на обществото, казвайки: Отстъпете, моля ви се от шатрите на тия нечестиви човеци, и не се допирайте до нищо тяхно, за да не погинете всред всичките техни грехове.</li>
      <li>И тъй, те навред отстъпиха от жилищата на Корея, Датана и Авирона; а Датан и Авирон излязоха та застанаха при входовете на шатрите си с жените си и малките си деца.</li>
      <li>И рече Моисей: От това ще познаете, че Господ ме е изпратил да извърша всички тия дела, и че не ги правя от себе си;</li>
      <li>ако тия човеци умрат, както умират всичките човеци, или ако им се въздаде, според както се въздава на всичките човеци, то Господ не ме е изпратил;</li>
      <li>но ако Господ направи ново нещо, - ако отвори земята устата си та погълне тях и всичко, което е тяхно, и те слязат живи в ада*, тогава ще познаете, че тия човеци презряха Господа.</li>
      <li>Като изговори той всички тия думи, земята се разпукна под тях.</li>
      <li>Земята отвори устата си и погълна тях, домочадията им, всичките Корееви човеци и всичкия им имот.</li>
      <li>Те и всичко тяхно слязоха живи в ада, земята ги покри, и те погинаха отсред обществото.</li>
      <li>А целият Израил, който бяха около тях, погинаха, като извикаха, думайки: Да не погълне земята и нас.</li>
      <li>И огън излезе от Господа и пояде ония двеста и петдесет мъже, които принесоха темян.</li>
      <li>След това Господ говори на Моисея, казвайки:</li>
      <li>Кажи на Елеазара, син на свещеника Аарона, да прибере кадилниците отсред изгарянето; а ти разпръсни огъня нататък; защото свети са</li>
      <li>кадилниците на тия човеци, които съгрешиха против своя си живот+, и нека ги направят на плочи за обковаване на олтара; понеже те ги принесоха пред Господа, и за това са свети; и те ще бъдат за знамение на израилтяните.</li>
      <li>И тъй, свещеникът Елеазар прибра медните кадилници, които изгорелите бяха принесли; и направиха ги на плочи за обковаване на олтара,</li>
      <li>да напомнюват на израилтяните, че никоя чужд човек, който не е от Аароновото потомство, не бива да пристъпва да принася темян пред Господа, за да не остане като Корея и дружината му. Това стори Елеазар , както Господ му рече чрез Моисея.</li>
      <li>А на следния ден цялото общество израилтяни възроптаха против Моисея и Аарона, като казваха: Вие избихте Господните люде.</li>
      <li>Но когато обществото се беше събрало против Моисея и Аарона погледнаха към шатъра за срещане, и ето, облакът го покри, и Господната слава се яви.</li>
      <li>И Моисей и Аарон дойдоха пред шатъра за срещане.</li>
      <li>И Господ говори на Моисея, казвайки:</li>
      <li>Оттеглете се отсред това общество, за да ги погубя в един миг. Но те паднаха на лицата си.</li>
      <li>Тогава Моисей рече на Аарона: Вземи кадилницата си, тури в нея огън от олтара, и тури на него темян та иди скоро в обществото и направи умилостивение за тях; защото гняв излезе от Господа, язвата почна.</li>
      <li>Аарон, прочее, взе кадилницата си , както рече Моисей, и завтече се сред обществото; и, ето, язвата беше почнала между людете; и той тури темяна и направи умилостивение за людете.</li>
      <li>А като застана между мъртвите и живите, язвата престана.</li>
      <li>Умрелите от язвата бяха четиринадесет хиляди и седемстотин човеци, освен ония, които умряха в Кореевата работа.</li>
      <li>И Аарон се върна при Моисея до входа на шатъра за срещане, защото язвата престана.</li>
    </ol>
  </li>
  <li>
    <ol>
      <li>Тогава Господ говори на Моисея, казвайки:</li>
      <li>Говори на израилтяните, и вземи от тях дванадесет жезли, по един жезъл за всеки дом, от всичките им първенци, според домовете на бащите им, и напиши името на всекиго на жезъла му.</li>
      <li>На Левиевия жезъл напиши името на Аарона; понеже ще има по един жезъл за всеки началник на бащините им домове.</li>
      <li>Положи ги в шатъра за срещане пред плочите на свидетелството, гдето Аз се срещам с вас.</li>
      <li>И жезълът на човека, когото избера, ще процъфти. Така ще направя да престанат пред Мене роптанията на израилтяните, с които те роптаят против вас.</li>
      <li>Моисей, прочее, каза на израилтяните; и всичките им първенци му дадоха дванадесет жезъла, всеки първенец по един жезъл, според бащините си домове; и Аароновият жезъл беше между жезлите им.</li>
      <li>И Моисей положи жезлите пред Господа в шатъра за плочите на свидетелството.</li>
      <li>И на следния ден Моисей влезе в шатъра за плочите на свидетелството; и ето, Аароновият жезъл за Левиевия дом беше покарал и произрастил пъпки, цъфнал, и завързал зрели бадеми.</li>
      <li>И Моисей изнесе всичките жезли от пред Господа при всичките израилтяни; и те, като ги прегледаха, взеха всеки жезъла си.</li>
      <li>Тогава Господ каза на Моисея: Върни Аароновия жезъл пред плочите на свидетелството, за да се пази за знак против бунтовническия род; и така да направиш да престанат роптанията им против Мене, та да не измрат.</li>
      <li>И Моисей направи така: според както Господ му заповяда така направи.</li>
      <li>Тогава израилтяните говориха на Моисея, казвайки: Ето, ние загиваме, погубени сме, всички сме погубени;</li>
      <li>всеки, който се приближава, който се приближи до Господната скиния, умира; ще измрем ли ние всички?</li>
    </ol>
  </li>
  <li>
    <ol>
      <li>И Господ каза на Аарона: Ти, синовете ти и домът на баща ти с тебе ще носите виновността за светилището; и ти и синовете ти с тебе ще носите виновността за свещенството си.</li>
      <li>А приближи при себе си и братята си, Левиевото племе, племето на баща ти, за да са свързани с тебе и да ти слугуват; а ти и синовете ти с тебе да бъдете при шатъра за плочите на свидетелството.</li>
      <li>И левитите ще пазят заръчаното от тебе, и заръчаното за целия шатър; само до принадлежностите на светилището и до олтара да се не приближават, за да не умрат, те и вие.</li>
      <li>Нека бъдат свързани с тебе, и да пазят заръчаното за шатъра за срещане във всяка служба на шатъра; и чужд човек да се не приближи при вас.</li>
      <li>Така да пазите заръчаното за светилището и заръчаното за олтара, щото да не падне вече гняв върху израилтяните.</li>
      <li>И, ето, Аз взех братята ви левитите отсред израилтяните; те ви са всецяло дар, дадени Господу, да вършат службата на шатъра за срещане.</li>
      <li>А ти и синовете ти с тебе ограничавайте свещенодействието си във всичко, което се отнася до олтара и което е извътре завесата, и около тях да служите. Вам подарявам службата на свещенството; а чуждият човек, който би се приближил, да се умъртви.</li>
      <li>Господ рече на Аарона: Ето, Аз дадох на тебе надзора на Моите възвишаеми приноси, сиреч, на всичките неща посвещавани от израилтяните; на тебе и на синовете ти ги дадох като ваше вечно право поради това, че сте били помазани.</li>
      <li>От пресветите неща, това, което не се туря на огъня, ще бъде твое; всичките им приноси, всичките им хлебни приноси, всичките им приноси за грях, и всичките им приноси за престъпление, които те дават на Мене, ще бъдат пресвети за тебе и за синовете ти.</li>
      <li>Но пресвето място да ги ядете; всеки от мъжки пол да яде от тях; свети да ти бъдат.</li>
      <li>И ето що е твое: възвишаемият принос от дара им, с всичките движими приноси на израилтяните; давам ги на тебе, на синовете ти и на дъщерите ти с тебе, като ваше вечно право. Който е чист у дома ти да ги яде.</li>
      <li>Всичко що е най-добро от дървеното масло, и всичко що е най-добро от виното и от житото, първите им плодове, които те дават Господу, на тебе го давам.</li>
      <li>Първите плодове от всичките произведения на земята им, които те ще донесат Господу, ще бъдат твои; който е чист у дома ти да ги яде.</li>
      <li>Всяко обречено нещо в Израиля ще бъде твое.</li>
      <li>Всяко първородно от всякакъв вид*, което принасят Господу, било човек или животно, ще бъде твое; но за първородното от човека непременно да вземеш откуп, и за първородното от нечисти животни да вземаш откуп.</li>
      <li>Като станат на един месец подлежащите на откупуване да вземаш откуп за тях по твоята оценка, пет сребърни сикли, според сикъла на светилището, който е двадесет гери.</li>
      <li>А за първородните от говедата, или за първородните от овците, и за първородните от козите да не вземаш откуп; те са свети; с тлъстината им да изгаряш, като жертва чрез огън, за благоухание Господу.</li>
      <li>А месото им да бъде твое, както са твои движимите гърди и дясното бедро.</li>
      <li>Всичките възвишаеми приноси от светите неща, които израилтяните принасят Господу, давам на тебе, на синовете ти и на дъщерите ти с тебе, като ваше вечно право. Това е вечен завет със сол пред Господа за тебе и за потомството ти с тебе.</li>
      <li>Господ рече още на Аарона: Ти да нямаш наследство в тяхната земя, нито да имаш дял между тях; Аз съм твоят дял и твоето наследство между израилтяните.</li>
      <li>А на левийците, ето, Аз давам в наследство всичките десетъци в Израиля, заради службата, която вършат, службата в шатъра за срещане.</li>
      <li>Израилтяните да не пристъпят вече при шатъра за срещане, да не би да се натоварят с грях и да измрат.</li>
      <li>Но левитите да вършат службата в шатъра за срещане, и те да носят виновността си; вечен завет ще бъде във всичките ви поколения да нямате наследство между израилтяните.</li>
      <li>Защото десетъците, които израилтяните принасят за възвишаем принос Господу, давам в наследство на левитите; затова рекох за тях: Те да нямат наследство между израилтяните.</li>
      <li>И Господ говори на Моисея, казвайки:</li>
      <li>Говори на левитите, казвайки им: Когато вземате от израилтяните десетъка, който ви дадох от тях за ваше наследство, тогава да принасяте от него десетък от десетъка за възвишаем принос Господу.</li>
      <li>И тия ваши възвишаеми приноси ще ви се считат като жито от гумното, и като изобилие на вино от лина.</li>
      <li>Така и вие да принасяте възвишаем принос Господу от всичките десетъци, които вземате от израилтяните; и от тях да давате на свещеника Аарона възвишаем принос Господу.</li>
      <li>От всичките си дарове да принасяте всеки възвишаем принос Господу, то ест, осветената част от всичко що е най-добро от тях.</li>
      <li>За това, да им речеш: Когато принасяте на-добрата част от тях, останалото ще се счита за левитите, като доход от гумното и като доход от лина.</li>
      <li>Можете да го ядете на всяко място, вие и домочадията ви; защото това ви е заплата за служението ви в шатъра за срещане.</li>
      <li>Няма да понасяте грях поради това, ако принасяте във възвишаем принос най-добрата част от тях; и да не осквернявате светите неща на израилтяните, за да не умрете.</li>
    </ol>
  </li>
  <li>
    <ol>
      <li>И Господ говори на Моисея и Аарона, казвайки:</li>
      <li>Ето повелението на закона, който Господ заповяда, като каза: Говори на израилтяните да ти доведат червеникава юница без недостатък, която няма повреда и на която не е турян ярем;</li>
      <li>и да я дадете на свещеника Елеазара, и той да я изведе вън от стана, та да я заколят пред него.</li>
      <li>Тогава свещеникът Елеазар, като вземе от кръвта й с пръста си, да поръси седем пъти от кръвта й към предната част на шатъра за срещане.</li>
      <li>И да изгорят юницата пред него: кожата й, месото й и кръвта й с изверженията й да изгорят.</li>
      <li>После свещеникът да вземе кедрово дърво, исоп и червена прежда , и да ги хвърли всред горящата юница.</li>
      <li>Тогава свещеникът да изпере дрехите си, да окъпе тялото си във вода, и подир това да влезе в стана; и свещеникът да бъде нечист до вечерта.</li>
      <li>Така и оня, който я е изгорил, нека изпере дрехите си във вода, и да окъпе тялото си във вода, и да бъде нечист до вечерта.</li>
      <li>Тогава един чист човек да събере пепелта от юницата и да тури вън от стана на чисто място; и пепелта да се пази за обществото израилтяни, за да се направи с нея вода за очищение от грях.</li>
      <li>И оня, който събере пепелта от юницата, да изпере дрехите си, и да бъде нечист до вечерта; и това ще бъда вечен закон за израилтяните и за пришелците, които живеят между тях.</li>
      <li>Който се допре до някое мъртво, човешко тяло, да бъде нечисто седем дена.</li>
      <li>С тая вода тоя да се очисти на третия ден, и на седмия ден ще бъде чист; но ако не се очисти на третия ден, то и на седмия ден не ще бъде чист.</li>
      <li>Който се допре до мъртвото тяло на умрял човек, и не се очисти, той осквернява Господната скиния; тоя човек ще се изтреби измежду Израиля; той ще бъде нечист, понеже не е поръсен с очистителната вода; нечистотата му е още на него.</li>
      <li>Ето и законът, когато някой умре в шатър: всеки, който влиза в шатъра и всички, които се намира в шатъра, да бъдат нечисти седем дена;</li>
      <li>И всеки непокрит съд , който е без привързана покривка, е нечист.</li>
      <li>И който се допре на полето до някой убит с нож, или до мъртво тяло, или до човешка кост, или до гроб, да бъде нечист седем дена.</li>
      <li>А за очистване на нечистия нека вземат в съда от пепелта на юницата изгорена в жертва за грях, и да полеят на нея текуща вода.</li>
      <li>Тогава чист човек да вземе исоп, и, като го натопи във водата, да поръси шатъра, всичките вещи и човеците, които се намират там и онзи, който се е допрял до кост, или до убит човек, или до умрял, или до гроб.</li>
      <li>И чистият да поръси нечистия на третия ден и на седмия ден; и на седмия ден да го очисти. Тогава нека изпере дрехите си и нека се окъпе във вода и вечерта ща бъде чист.</li>
      <li>А оня, който, като е нечист, не се очисти, оня човек ще се изтреби измежду обществото, понеже е осквернил Господното светилище; той не е поръсен с очистителната вода; нечист е.</li>
      <li>И това да им бъде вечен закон, че тоя, който е поръсил с очистителната вода, да изпере дрехите си; и че който се допре до очистителната вода да бъде нечист до вечерта;</li>
      <li>и че всичко, до което се допре нечистият да бъде нечисто; и че тоя, който се допре до това нещо , да бъде нечист до вечерта.</li>
    </ol>
  </li>
  <li>
    <ol>
      <li>И в първия месец дойдоха израилтяните, цялото общество, в Цииската пустиня; и людете останаха в Кадис. Там умря Мариам, и там бе погребана.</li>
      <li>А вода нямаше за обществото, тъй че те се събраха против Моисея и против Аарона.</li>
      <li>Людете се скараха с Моисея, като говореха казвайки: О да бяхме измрели и ние, когато братята ни измряха пред Господа!</li>
      <li>Защо изведохте Господното общество в тая пустиня да измрем в нея, ние и добитъкът ни?</li>
      <li>И защо ни изведохте из Египет, за да ни доведете на това лоша място, което не е място за сеене, ни за смокини, ни за лозя, ни за нарове, нито има вода за пиене?</li>
      <li>Тогава Моисей и Аарон отидоха от присъствието на обществото при входа на шатъра за срещане, гдето и паднаха на лицата си; и Господната слава им се яви.</li>
      <li>И Господ говори на Моисея, казвайки:</li>
      <li>Вземи жезъла и свикай обществото, ти и брат ти Аарон, и пред очите из говорете на канарата, и тя ще даде водата си; така ще им извадите вода из канарата, и ще напоиш обществото и добитъка им.</li>
      <li>И тъй, Моисей взе жезъла, който беше пред Господа, според както Той му заповяда;</li>
      <li>и, като свика Моисей и Аарон обществото пред канарата, той им каза: Чуйте сега, вий бунтовници! да ви извадим ли вода из тая канара?</li>
      <li>Тогава Моисей дигна ръката си и жезъла си и удари канарата два пъти; и потече много вода, та обществото и добитъкът им пиха.</li>
      <li>Но Господ каза на Моисея и Аарона: Понеже не Ме вярвахте за да Ме осветите пред израилтяните, за това вие няма да въведете това общество в земята, която им давам.</li>
      <li>Това е водата на Мерива*, защото израилтяните се препираха с Господа, и Той се освети всред тях.</li>
      <li>След това Моисей изпрати посланици от Кадис до едомския цар да му кажат : Ти знаеш всичките трудности, които не сполетяха,</li>
      <li>как бащите ни слязоха в Египет, и живееха дълго време в Египет, и как египтяните се отнасяха зле към нас и бащите ни,</li>
      <li>и как , когато ние извиквахме към Господа, Той чу гласа ни, и изпрати един ангел та ни изведе из Египет; и ето ни в Кадис, град в края на твоите предели.</li>
      <li>Нека минем, моля, през земята ти. Няма да минем през нивите или през лозята, нито ще пием вода от кладенците; но ще вървим през целия друм; няма да се отбием ни надясно ни наляво, докато не преминем твоите предели.</li>
      <li>Но Едом му отговори: Няма да минеш през земята ми, да не би да изляза с нож против тебе.</li>
      <li>А израилтяните пак му рекоха: Ние ще минем през друма; и ако аз и добитъкът ми пием от водата ти, ще я платим; остави ме само с нозете си да премина и нищо друго.</li>
      <li>А той пак отговори: Няма да преминеш. И Едом излезе против него с много люде и със силна ръка.</li>
      <li>Така Едом отказа да пусне Израиля да мине през пределите му; за това Израил се отвърна от него.</li>
      <li>И така, израилтяните, цялото общество, отпътуваха от Кадис, и дойдоха при планината Ор.</li>
      <li>Тогава Господ говори на Моисея и Аарона на планината Ор, при границите на Едомската земя, казвайки:</li>
      <li>Аарон ще се прибере при людете си, защото няма да влезе в земята, която съм дал на израилтяните, понеже не се покорихте на думата Му при водата на Мерива.</li>
      <li>Вземи Аарона и сина му Елеазара и изведи ги на планината Ор;</li>
      <li>и съблечи от Аарона одеждите му, и облечи с тях сина му Елеазара; и Аарон ще се прибере при людете си и ще умре там.</li>
      <li>И Моисей стори, според както Господ заповяда ; те се качиха на планината Ор пред очите на цалото общество.</li>
      <li>И Моисей съблече от Аарона одеждите му и облече с тях сина му Елеазара; и Аарон умря там на върха на планината; а Моисей и Елеазар слязоха от планината.</li>
      <li>И като видя цялото общество, че Аарон умря, то целият Израилев дом оплакваха Аарона за тридесет дена.</li>
    </ol>
  </li>
  <li>
    <ol>
      <li>А арадският цар, ханаанецът, който живееше към юг, като чу, че Израил иде през пътя Атарим воюва против Израиля, и хвана от тях пленници.</li>
      <li>И Израил направи обрек Господу, като каза: Ако наистина предадеш тия люде в ръката ми, то съвсем ще разоря градовете им.</li>
      <li>И Господ послуша гласа на Израиля и му предаде ханаанците; и те ги погубиха и разориха градовете им. И мястото се нарече Хорма*.</li>
      <li>А когато отпътуваха от планината Ор, по пътя към Червеното море, за да обиколят Едомската земя, людете излязоха от търпение в душата си поради пътя.</li>
      <li>И людете говориха против Бога и против Моисея, казвайки: Защо ни изведохте из Египет да измрем в пустинята? защото няма ни хляб ни вода, и душата ни се отвращава от тоя никакъв хляб.</li>
      <li>За това Господ изпрати между людете горителни змии, които хапеха людете, та измряха много люде от Израиля.</li>
      <li>Тогава людете дойдоха при Моисея и казаха: Съгрешихме за гдето говорихме против Господа и против тебе; помоли се Господу да махне змиите от нас. И Моисей се помоли за людете.</li>
      <li>И Господ рече на Моисея: Направи си една горителна змия, и тури я на висока върлина; и всеки ухапан, като погледне на нея, ще остане жив.</li>
      <li>И тъй, Моисей направи медна змия и я тури на най-високата върлина; и когато змия ухапеше някого, той, като погледнеше на медната змия, оставаше жив.</li>
      <li>Тогава израилтяните отпътуваха и разположиха стан в Овот.</li>
      <li>И като отпътуваха от Овот, разположиха стан в Е-Аварим, в пустинята, която е към Моав, към изгрева на слънцето.</li>
      <li>От там отпътуваха и разположиха стан в долината Заред.</li>
      <li>От там отпътуваха и разположиха стан оттатък реката Арнон, която е в пустинята и изтича от пределите на аморейците; защото Арнон е моавска граница между моавците и аморейците.</li>
      <li>За това е казано в книгата на Господните войни: - Ваев в Суфа И потоците на Арнон,</li>
      <li>И течението на потоците, Което се простира до селището Ар И допира границата на Моав.</li>
      <li>А от там дойдоха при Вир*. Тоя е кладенецът, за който Господ рече на Моисея: Събери людете, и ще им дам вода.</li>
      <li>Тогава Израил изпя тая песен: - Бликай, о кладенче; пейте за него;</li>
      <li>Кладенец изкопаха първенците, Благородните от людете изкопаха, Чрез заповедта на законодателя; с жезлите си. А от пустинята отидоха в Матана,</li>
      <li>и от Матана в Наалиил, и от Наалиил във Вамот,</li>
      <li>а от Вамот в долината, която е в моавското поле, при върха на Фасга, която гледа към Есимон+.</li>
      <li>Тогава Израил изпрати посланици при аморейския цар Сион да кажат:</li>
      <li>Остави ме да замина през земята ти; няма да свръщаме ни по нивите ни по лозята; не ще да пием вода от кладенците; през царевия друм ще вървим, докато преминем твоите предели.</li>
      <li>А Сион не пусна Израиля да мина през пределите му; но Сион събра всичките си люде, излезе та се опълчи срещу Израиля в пустинята, и дойде в Яса та воюва против Израиля.</li>
      <li>Но Израил го порази с острото на ножа, и завладя земята му от Арнон до Явок, до амонците; защото границата на амонците беше крепка.</li>
      <li>Израил завладя всички тия градове; и Израил се засели във всичките градове на аморейците, в Есевон и във всичките му села.</li>
      <li>Понеже Есевон бе град на аморейския цар Сион, който беше воювал с предишния моавски цар и беше отнел от ръката му всичката му земя до Арнон.</li>
      <li>За това, ония, които говорят с притчи, казват: - Дойдете в Есевон; Да се съгради и да се закрепи града Сионов;</li>
      <li>Защото огън излезе от Есевон, Пламък из града Сионов; Пояде Ар моавски, И първенците на високите места на Арнон.</li>
      <li>Горко ти Моаве! Погина ти, Хамосови люде! Даде синовете си на бяг И дъщерите си на плен При Сиона аморейския цар.</li>
      <li>Ние го застреляхме Есевон погина до Девон; И запустихме ги до Нофа, Която се простира до Медева.</li>
      <li>Така Израил се засели в земята на Аморейците.</li>
      <li>После Моисей изпрати човеци да съгледат Язир; и, като превзеха селата му, изпъдиха аморейците, които бяха в тях.</li>
      <li>Тогава се върнаха и отидоха по пътя към Васан; а васанският цар Ог излезе против тях, той и всичките му люде, на бой в Едраи.</li>
      <li>Но Господ рече на Моисея: Не бой се от Него, защото Аз ще предам в ръцете ви него, всичките му люде и земята му; ще му направиш така, както направи на аморейския цар Сион, който живееше в Есевон.</li>
      <li>И тъй, поразиха него, синовете му и всичките му люде, догдето не му остана ни един оцелял; и завладяха земята му.</li>
    </ol>
  </li>
  <li>
    <ol>
      <li>Подир това израилтяните отпътуваха и разположиха стан на моавските полета оттатък* Иордан, срещу Ерихон.</li>
      <li>А Валак Сепфоровият син видя всичко що стори Израил на аморейците.</li>
      <li>И Моав се уплаши много от людете, защото бяха многочислени; и Моав се обезпокояваше поради израилтяните.</li>
      <li>И Моав рече на мадиамските старейшини: Сега това множество ще пояде всичко около нас, както говедо пояжда полската трева. И Валак Сепфоровият син, който в това време беше цар на моавците,</li>
      <li>изпрати посланици до Валаама Веоровия син във Фатур, който е при реката Евфрат , в земята на ония, които бяха людете му, за да го повикат като му кажат: Ето, народ излезе из Египет; ето, покриват лицето на земята, и са разположени срещу мене;</li>
      <li>Ела сега, прочее, моля ти се, прокълни ми тия люде, защото са по-силни от мене, негли бих могъл да преодолея, та да ги поразим, и да мога да ги изпъдя из земята; понеже зная, че оня, когото ти благословиш, е благословен, а когото прокълнеш е проклет.</li>
      <li>И тъй, моавските старейшини и мадиамските старейшини отидоха, с възнаграждение в ръце за врачуването; и, като дойдоха при Валаама, казаха му Валаковите думи.</li>
      <li>А той им рече: Пренощувайте тука, и ще ви дам отговор, според каквото ми каже Господ. И така моавските първенци останаха у Валаама.</li>
      <li>И Бог дойде при Валаама и рече: Какви са тия човеци у тебе?</li>
      <li>И Валаам рече на Бога: Валак Сепфоровият син, цар на моавците, ги е пратил до мене да кажат :</li>
      <li>Ето, людете, които излязоха из Египет, покриват лицето на земята; дойди сега, прокълни ми ги, негли бих могъл да се бия с тях и да ги изпъдя.</li>
      <li>А Бог рече на Валаама: Да не отидеш с тях, нито да прокълнеш людете, защото са благословени.</li>
      <li>И тъй, Валаам, като стана сутринта, каза на Валаковите първенци: Идете в земята си, защото Господ отказа да ме пусне да дойда с вас.</li>
      <li>Тогава моавските първенци станаха та дойдоха при Валака и рекоха: Валаам отказа да дойде с нас.</li>
      <li>А Валак пак изпрати първенци, по-много и по-почтени от ония.</li>
      <li>И те, като дойдоха при Валаама, му казаха: Така казва Валак Сепфоровият син: Моля ти се, нищо да те не спре да не дойдеш до мене;</li>
      <li>защото ще те въздигна до голяма почит, и ще сторя все що би ми рекъл; прочее, дойди, моля, прокълни ми тия люде.</li>
      <li>А Валаам отговори на Валаковите слуги, казвайки: Ако би ми дал Валак и къщата си пълна със сребро и злато, аз не мога да престъпя думата на Господа моя Бог, да направя по-малко или повече.</li>
      <li>За това, моля, пренощувайте и вие тука, за да се науча какво още ще ми каже Господ.</li>
      <li>И Бог дойде при Валаама през нощта, та му рече: Щом са дошли човеците да те повикат, стани иди с тях; но само онова, което ти река, него да направиш.</li>
      <li>За това, Валаам стана на сутринта, оседла ослицата си, и отиде с моавските първенци.</li>
      <li>Но Божият гняв пламна за гдето отиде; и ангел Господен застана на пътя пред Валаама , за да му се възпротиви; (а той яздеше на ослицата си, и двамата му слуги бяха с него).</li>
      <li>И понеже ослицата видя, че ангелът Господен стоеше на пътя с гол нож в ръка, ослицата се отби от пътя и отиваше към полето; а Валаам удари ослицата, за да я оправи в пътя.</li>
      <li>Тогава ангелът Господен застана на един нисък път между лозята, дето имаше преграда отсам и преграда оттам край пътя .</li>
      <li>И понеже ослицата видя ангела Господен, облегна се към зида и притисна Валаамовата нога до зида; и той я удари пак.</li>
      <li>После ангелът Господен отиде още напред и застана на едно тясно място, гдето нямаше къде да си отбие ни надясно ни наляво.</li>
      <li>И понеже ослицата видя ангела Господен, тя падна под Валаама; а Валаам се разлюти и удари ослицата с тоягата си.</li>
      <li>Тогава Господ отвори устата на ослицата, и тя рече на Валаама: Що съм ти сторила та ме биеш вече три пъти?</li>
      <li>А Валаам рече на ослицата: Защо се подигна с мене. Ах, да имах нож в ръката си! сега бих те заклал.</li>
      <li>И ослицата рече на Валаама: Не съм ли аз твоята ослица, на която си яздил през целия си живот до днес? Имала ли съм навик друг път да ти правя така? А той рече: Не.</li>
      <li>Тогава Господ отвори очите на Валаама, и той видя ангела Господен стоящ на пътя с гол нож в ръката си; и преклони глава и падна на лицето си.</li>
      <li>И ангелът Господен му каза: Ти защо би ослицата си вече три пъти? Ето, аз излязох да ти се съпротивя, защото пътят ти не е прав пред мене;</li>
      <li>и ослицата ме видя и се отби от мене, ето, три пъти; ако да не бе се отбила от мене, до сега да съм те убил, а нея да съм оставил жива.</li>
      <li>Тогава Валаам рече на ангела Господен: Съгреших, защото не знаех, че ти стоеше на пътя против мене; и сега, ако това не ти е угодно, аз ще се върна.</li>
      <li>А ангелът Господен рече на Валаама: Иди с човеците; но само словото, което ти кажа, него да говориш. И тъй, Валаам отиде с Валаковите първенци.</li>
      <li>А като чу Валак, че иде Валаам, излезе да го посрещне до един моавски град разположен там , гдето Арнон е границата, в най-далечната част на границата.</li>
      <li>Тогава Валак рече на Валаама: Не пратих ли до тебе усърдно да те повикат? Защо не дойде при мене? Не мога ли да те въздигна до почит?</li>
      <li>А Валаам рече на Валака: Ето, дойдох при тебе; но имам ли сега власт да говоря нещо? Каквато дума тури Бог в устата ми, нея ще говоря.</li>
      <li>И Валаам отиде с Валака, и дойдоха в Кириатузот.</li>
      <li>И Валак жертвува говеда и овци, и изпрати от тях и на Валаама и на първенците, които бяха с него,</li>
      <li>А на сутринта Валак взе Валаама и го заведе на високите Ваалови места от гдето, той видя людете до крайната им част.</li>
    </ol>
  </li>
  <li>
    <ol>
      <li>Тогава Валаам каза на Валака: Издигни тук седем жертвеника, и приготви ми тук седем юнеца и седем овена.</li>
      <li>И Валак стори, както рече Валаам; и Валак и Валаам принесоха по юнец и овен на всеки жертвеник.</li>
      <li>После Валаам рече на Валака: Застани близо при всеизгарянето си, и аз ще отида; може би да дойде Господ да ме посрещне; а каквото ми яви ще ти кажа. И отиде на гола височина.</li>
      <li>И Бог срещна Валаама; а Валаам му рече: Приготвих седемте жертвеника, и принесох по юнец и овен на всеки жертвеник.</li>
      <li>И Господ тури дума в устата на Валаама, и рече: Върни се при Валака и според тоя дума говори.</li>
      <li>Върни се, прочее, при него; и, ето, той стоеше при всеизгарянето си, той и всичките моавски първенци.</li>
      <li>Тогава почна беседата си, казвайки: - Валак ме доведе от Арам, Моавският цар от източните планини, и каза ми : Дойди, прокълни ми Якова, И дойди, хвърли презрение върху Израиля.</li>
      <li>Как да прокълна, когато Бог не проклина? Или как да хвърля презрение върху когото Господ не хвърля?</li>
      <li>Защото от връх канарите го виждам, И от хълмовете го гледам; Ето люде, които ще се заселят отделно, И няма да се считат между народите.</li>
      <li>Кой може да преброи пясъка Яковов, Или да изчисли четвъртата част от Израиля? Дано умра както умират праведните, И сетнините ми да бъдат както техните!</li>
      <li>Тогава Валак рече на Валаама: Що ми направи ти? Взех те, за да прокълнеш неприятелите ми; а, ето, ти напълно си ги благословил!</li>
      <li>А той в отговор каза: Не трябва ли да внимавам да говоря онова, което Господ туря в устата ми?</li>
      <li>Тогава Валак му рече: Дойди, моля, с мене на друго място, от гдето ще ги видиш; само крайната им част ще видиш а всички тях няма да видиш; и прокълни ми ги от там.</li>
      <li>И тъй, доведе го на полето Зофим, на върха на Фасга, и издигна седем жертвеника, и принесе по юнец и овен на всеки жертвеник.</li>
      <li>Тогава Валаам рече на Валака: Застани тука при всеизгарянето си, а аз ще срещна Господа там.</li>
      <li>И Господ срещна Валаама, тури дума в устата му, и рече: Върни се при Валака и според тая дума говори.</li>
      <li>Той, прочее, дойде при него; и, ето, той стоеше при всеизгарянето си, и моавските първенци с него. И Валак му рече: Що говори Господ?</li>
      <li>Тогава той почна притчата си, казвайки: - Стани, Валаче, та слушай; Дай ми ухо, ти сине Сепфоров!</li>
      <li>Бог не е човек та да лъже, Нито човешки син та да се разкае; Той каза, и няма ли да извърши? Той говори и няма ли да го тури в действие?</li>
      <li>Ето, аз получих заповед да благославям; И Той като благослови, аз не мога да го отменя.</li>
      <li>Не гледа беззаконие в Якова, Нито вижда извратеността в Израиля; Господ Бог негов с него е, И царско възклицание има между тях.</li>
      <li>Бог ги изведе из Египет: Има сила като див вол.</li>
      <li>Наистина няма чародейство против Якова. И няма врачуване против Израиля; На времето си ще се говори за Якова И за Израиля: Що е извършил Бог!</li>
      <li>Ето, людете ще въстанат като лъвица, И ще се дигнат като лъв; Няма да легнат, докато не изядат лова И не изпият кръвта на убитите.</li>
      <li>Тогава Валак рече на Валаама: Никак да не ги проклинаш и никак да не ги благославяш.</li>
      <li>А Валаам в отговор каза на Валака: Не говорих ли ти казвайки: Всичко що ми каже Господ, това ще сторя?</li>
      <li>След това Валак пак рече на Валаама: Дойди, моля, ще те заведа още на друго място, негли бъде угодно Богу да ми ги прокълнеш от там.</li>
      <li>И Валак заведе Валаама на върха на Фегор, който гледа към Иесимон.</li>
      <li>Тогава Валаам рече на Валака: Издигни ми тук седем жертвеника, и приготви ми тук седем юнеца и седем овена.</li>
      <li>И Валак направи както рече Валаам, и принесе по юнец и овен на всеки жертвеник.</li>
    </ol>
  </li>
  <li>
    <ol>
      <li>И Валаам, като видя, че беше угодно на Господа да благославя Израиля, не отиде както друг път да търси гадания, но обърна лицето си към пустинята.</li>
      <li>И като подигна очи, Валаам видя Израиля заселен според племената си; и Божият Дух слезе на него.</li>
      <li>И почна притчата си, казвайки: - Валаам син Веоров каза: И човекът, който има отворени очи, каза:</li>
      <li>Каза оня, който чу Божиите думи, Който видя видението от Всесилния, Който падна в изстъпление , но очите му бяха отворени:</li>
      <li>Колко са красиви твоите шатри, Якове, Твоите скинии, Израилю!</li>
      <li>Като долини са разпрострени, Като градини по речни брегове, Като алоини дървета, които Господ е насадил, Като кедри покрай водите.</li>
      <li>Ще се излива вода из ведрата му, И потомството му ще се простира в много води; Царят му ще бъде по-висок от Агага, И царството му ще се възвеличи.</li>
      <li>Бог го изведе из Египет; Има сила както див вол; Ще пояде неприятелските нему народи, Ще строши костите им, и ще ги удари със стрелите си.</li>
      <li>Легнал е и лежи като лъв И като лъвица; кой ще го възбуди? Благословен, който те благославя! И проклет, който те проклина!</li>
      <li>Тогава гневът на Валака пламна против Валаама, и изплеска с ръце: и Валак рече на Валаама: Аз те повиках да прокълнеш неприятелите ми; а, ето, три пъти ти все ги благославяш.</li>
      <li>Сега, прочее, бягай на мястото си, рекох си да те въздигна до голяма почит; но, ето, Господ те въздържа от почит.</li>
      <li>А Валаам рече на Валака: Не говорих ли аз и на твоите посланици, които ми прати, като казах:</li>
      <li>Ако би ми дал Валак и къщата си пълна със сребро и злато, не мога да престъпя Господното повеление и да направя добро или зло от себе си, но онова, което Господ проговори, него ще кажа?</li>
      <li>И сега, ето, аз си отивам при своите люде; ела да ти кажа какво ще направят тия люде на твоите люде в последните дни.</li>
      <li>И като почна притчата си, рече: - Валаам син Веоров каза, И човекът с отворени очи каза:</li>
      <li>Каза оня, който чу думите Божии, Който има знание за Всевишния, Който падна в изтъпление , но очите му бяха отворени:</li>
      <li>Виждам го, но не сега; Гледам го, но не отблизо; Ще излезе звезда от Якова, И ще се въздигне скиптър от Израиля; Ще порази моавските първенци, И ще погуби всичките Ситови* потомци.</li>
      <li>Едом ще бъде притежаван, Още Сиир ще бъде притежаван от неприятелите си; А Израил ще действува мощно.</li>
      <li>Един произлязъл от Якова ще завладее И ще погуби останалите от града.</li>
      <li>А като видя Амалика, продължи притчата си и каза: - Амалик е пръв между народите; Но най-сетне съвсем ще се изтреби.</li>
      <li>А като видя кенейците продължи притчата си и каза: - Яко е твоето жилище, И положил си гнездото си на канарата,</li>
      <li>Но кенейците ще се разорят Догде те заплени Асур.</li>
      <li>Още продължи притчата си и каза: - Уви! кой ще остане жив, Когато Бог извърши това?</li>
      <li>Но кораби ще дойдат от крайморията на Китим, И ще смирят Асура, и ще смирят Евера; Но и дошлите съвсем ще се изтребят.</li>
      <li>Тогава, като стана Валаам, тръгна и се върна на мястото си; също и Валак отиде по пътя си.</li>
    </ol>
  </li>
  <li>
    <ol>
      <li>А докато Израил оставаше в Ситим, людете почнаха да блудствуват с моавките;</li>
      <li>защото те канеха людете на жертвите на боговете си, и людете ядяха и се кланяха на боговете им.</li>
      <li>Израил се привърза за Ваалфегора; и Господният гняв пламна против Израиля.</li>
      <li>Тогава Господ рече на Моисея: Хвани всичките първенци на людете и обеси ги за Господа пред слънцето, за да се отвърне от Израиля Господният яростен гняв.</li>
      <li>И Моисей рече на Израилевите съдии: Убийте всеки подчинените си човеци, които се привързаха за Ваалфегора.</li>
      <li>И, ето, един от израилтяните дойде и доведе на братята си една мадиамка пред очите на Моисея и пред цялото общество израилтяни, когато те плачеха пред входа на шатъра за срещане.</li>
      <li>А Финеес, син на Елеазара син на свещеника Аарона, като видя стана изсред обществото, взе копие в ръката си,</li>
      <li>и влезе подир израилтянина в спалнята та прободе и двамата - израилтянина и жената в корема й. Така язвата престана от израилтяните.</li>
      <li>А умрелите от язвата бяха двадесет и четири хиляди души.</li>
      <li>Тогава Господ говори на Моисея, казвайки:</li>
      <li>Финеес, син на Елеазара, син на свещеника Аарона, отвърна яростта Ми от израилтяните; понеже показа ревността всред тях подобна на Моята, така щото Аз не изтребих израилтяните в ревността си.</li>
      <li>За това кажи му: Ето, Аз му давам Моя завет на мир;</li>
      <li>ще бъде нему и на потомството му подир него завет на вечно свещенство, защото беше ревностен за своя Бог и направи умилостивение за израилтяните.</li>
      <li>А името на убитият израилтянин, който беше убит с мадиамката, беше Зимрий син на Салу, първенец на един бащин дом от симеонците.</li>
      <li>И името на убитата мадиамка беше Хазвия, дъщеря на Сура, началник на людете, от един бащин дом в Мадиам.</li>
      <li>След това Господ говори на Моисея, казвайки:</li>
      <li>Измъчвайте мадиамците и поразете ги;</li>
      <li>защото те ви измъчват с коварствата, с които ви примамиха чрез Фегора и чрез сестра си Хазвия, дъщеря на един мадиамски първенец, която беше убита в деня на язвата наложена поради Фегора.</li>
    </ol>
  </li>
  <li>
    <ol>
      <li>А подир язвата Господ говори на Моисея и Елеазара син на свещеника Аарона, казвайки:</li>
      <li>Пребройте цялото общество израилтяни от двадесет години и нагоре, според бащините им домове, всички в Израиля, които могат да излизат на бой.</li>
      <li>За това, Моисей и свещеникът Елеазар говориха на людете на моавските полета, при Иордан срещу Ерихон, казвайки:</li>
      <li>Пребройте людете от двадесет години и нагоре, според както Господ заповяда на Моисея и на израилтяните, които излязоха из Египетската земя.</li>
      <li>Рувим, първородният на Израиля. Рувимците бяха: от Еноха, семейството на Еноховците; от Фалу, семейството на Фалуевците;</li>
      <li>от Есрона, семейството на Есроновците; от Хармия, семейството на Хармиевците.</li>
      <li>Тия са семействата на рувимците; а преброените от тях бяха четиридесет и три хиляди седемстотин и тридесет души.</li>
      <li>Синовете на Фалу бяха Елиав;</li>
      <li>и синовете на Елиава: Намуил, Датан и Авирон. Това са ония Датан и Авирон, избраните от обществото, които се подигнаха против Моисея и против Аарона между дружината на Корея, когато се подигнаха против Господа;</li>
      <li>и земята разтвори устата си та ги погълна заедно с Корея при изтреблението на дружината му , когато огънят пояде двеста и петдесет човеци, и те станаха за знамение;</li>
      <li>а синовете на Корея не умряха.</li>
      <li>Симеонците по семействата си бяха: от Намуила, семейството на Намуиловците; от Ямина, семейството на Яминовците; от Яхина, семейството на Яхиновците;</li>
      <li>от Зара, семейството на Заровците; от Саула, семейството на Сауловците.</li>
      <li>Тия са семействата на Симеоновците, двадесет и две хиляди и двеста души.</li>
      <li>Гадците по семействата си бяха: от Сафона, семейството на Сафоновците; от Агия, семейството на Агиевците; от Суния, семейството на Суниевците;</li>
      <li>от Азения, семейството на Азениевците; от Ирия, семейството на Ириевците;</li>
      <li>от Арода, семейството на Ародовците; от Арилия, семейството на Арилиевците;</li>
      <li>Тия са семействата на гадците; и преброените от тях бяха четиридесет хиляди и петстотин души.</li>
      <li>Юдовите синове бяха Ир и Онан; но Ир и Онан умряха в Ханаанската земя.</li>
      <li>А юдейците по семействата си бяха; от Села, семейството на Селаевците; от Фареса, семейството на Фаресовците; от Зара, семейството на Заровците.</li>
      <li>И Фаресовите потомци бяха: от Есрона, семейството на Амуловците.</li>
      <li>Тия са Юдовите семейства; и преброените от тях бяха седемдесет и шест хиляди и петстотин души.</li>
      <li>Исахарците по семействата си бяха: от Тола, семейството на Толовците; от Фуа, семейството на Фуавците;</li>
      <li>от Ясува, семейството на Ясувовците; от Симрона, семейството на Симроновците.</li>
      <li>Тия са Исахаровите семейства; и преброените от тях бяха шестдесет и четири хиляди и триста души.</li>
      <li>Завулонците по семействата си бяха: от Середа, семейството на Середовците; от Елона, семейството на Елоновците; от Ялеила, семейството на Ялеиловците.</li>
      <li>Тия са семействата на завулонците; и преброените от тях бяха шестдесет хиляди и петстотин души.</li>
      <li>Иосифовите синове по семействата си бяха Манасия и Ефрем.</li>
      <li>Манасийците бяха: от Махира, семейството на Махировците. И Махир роди Галаада; а от Галаада, семейството на Галаадовците.</li>
      <li>Ето Галаадовите потомци: от Ахиезера, семейството на Ахиезеровците; от Хелека, семейството на Хелековците;</li>
      <li>от Асриила, семейството на Асрииловците; от Сихема, семейството на Сихемовците;</li>
      <li>от Семида, семейството на Семидовците; и от Ефера, семейството на Еферовците.</li>
      <li>А Салпаад Еферовият син нямаше синове, но дъщери; а имената на Салпаадовите дъщери бяха Маала, Нуа, Егла, Мелха и Терса.</li>
      <li>Тия са Манасиевите семейства; и преброените от тях бяха петдесет и две хиляди и седемстотин души.</li>
      <li>А ето ефремците по семействата им: от Сутала, семейството на Суталовците; от Вехера, семейството на Вехеровците; от Тахана, семейството на Тахановците.</li>
      <li>Ето и Суталовите потомци: от Ерана, семейството на Ерановците.</li>
      <li>Тия са семействата на ефремците; и преброените от тях бяха тридесет и две хиляди и петстотин души. Тия са Иосифовите потомци по семействата си.</li>
      <li>Вениаминците по семействата си бяха: от Вела, семейството на Веловците; от Асвила, семейството на Асвиловците; от Ахирама, семейството на Ахирамовците;</li>
      <li>от Суфама, семейството на Суфамовците; от Уфама, семейството на Уфамовците.</li>
      <li>А Веловите синове бяха Аред и Нееман; от Ареда , семейството на Аредовците; от Неемана, семейството на Неемановците.</li>
      <li>Тия са вениаминците по семействата си; и преброените от тях бяха четиридесет и пет хиляди и шестстотин души.</li>
      <li>Ето данците по семействата им: от Суама, семейството на Суамовците. Тия са Дановите семейства по семействата си.</li>
      <li>Преброените от всичките семейства на Саумовците бяха шестдесет и четири хиляди и четиристотин души.</li>
      <li>Асирците по семействата си бяха: от Емна, семейството на Емновците; от Есуи, семейството на Есуиевците; от Верия, семейството на Вериевците.</li>
      <li>От Вериевите потомци бяха: от Хевера, семейството на Хеверовците; от Малхиила, семейството на Малхииловците.</li>
      <li>А името на Асировата дъщеря беше Сара.</li>
      <li>Тия са семействата на асирците; и преброените от тях бяха петдесет и три хиляди и четиристотин души.</li>
      <li>Нефталимците по семействата си бяха: от Ясиила, семейството на Ясииловците; от Гуния, семейството на Гуниевците;</li>
      <li>от Есера, семейството на Есеровците; от Силима; семейството на Силимовците.</li>
      <li>Тия са Нефталимовите семейства по семействата си; и преброените от тях бяха четиридесет и пет хиляди и четиристотин души.</li>
      <li>Числото на преброените от израилтяните беше шестстотин и една хиляда седемстотин и тридесет души.</li>
      <li>Тогава Господ говори на Моисея, казвайки:</li>
      <li>На тях нека се раздели земята за наследство, според числото на имената им.</li>
      <li>На по-многобройните дай по-голямо наследство, а на по-малобройните дай по-малко наследство: на всяко племе да се даде наследството му, според числото на преброените от него.</li>
      <li>При все това, обаче, земята ще се раздели с жребие; и ще наследят според имената на бащините си племена.</li>
      <li>С жребие да се раздели наследството им между мнозината и малцината.</li>
      <li>А ето числото на преброените от левийците по семействата им: от Гирсона, семейството на Гирсоновците; от Каата, семейството на Каатовците; от Мерария, семейството на Мерариевците.</li>
      <li>Ето Левиевите семейства: семейството на Левиевците, семейството на Хевроновците, семейството на на Маалиевците, семейството на Мусиевците, семейството на Кореевците; а Каат роди Амрама.</li>
      <li>Името на Амрамовата жена беше Иохавед, Левиева дъщеря, която се роди на Левия в Египет; и тя роди на Амрама Аарона и Моисея и сестра им Мариам.</li>
      <li>А на Аарона се родиха Надав, Авиуд, Елеазар и Итамар.</li>
      <li>Но Надав и Авиуд умряха, когато принесоха чужд огън пред Господа.</li>
      <li>А преброените от Левийците бяха двадесет и три хиляди, всичките мъжки от един месец и нагоре; те не бяха преброени между израилтяните, понеже на тях не се даде наследство между израилтяните.</li>
      <li>Тия са преброените чрез Моисея и свещеника Елеазар, които преброиха израилтяните на моавските полета при Иордан, срещу Ерихон.</li>
      <li>Но между тях не се намираше човек от ония, които бяха преброени от Моисея и свещеника Аарон, когато те преброиха израилтяните в Синайската пустиня;</li>
      <li>защото за тях Господ бе казал: непременно ще измрат в пустинята. От тях не остана ни един, освен Халев Ефониевият син и Исус Навиевият син.</li>
    </ol>
  </li>
  <li>
    <ol>
      <li>Тогава дойдоха дъщерите се Салпаада Еферовия син, а Ефер син на Галаада, син на Махира, син на Манасия, от семействата на Манасия Иосифовия син. А ето имената на дъщерите му: Маала, Нуа, Егла, Мелха и Терса.</li>
      <li>Те застанаха пред Моисея, пред свещеника Елеазара, и пред първенците и цялото общество, при входа на шатъра за срещане, и рекоха:</li>
      <li>Баща ни умря в пустинята; а той не беше от дружината на ония, които се събраха против Господа в Кореевата дружина, но умря поради своя си грях; и нямаше синове.</li>
      <li>Защо да изчезне името на баща ни отсред семейството му по причина, че не е имал син? Дай на нас наследството между братята на бащите ни.</li>
      <li>И Моисей представи делото им пред Господа.</li>
      <li>Тогава Господ говори на Моисея, казвайки:</li>
      <li>Право говорят Салпаадовите дъщери; непременно да им дадеш да притежават наследство между братята на баща си, и да направиш да мине върху тях наследството на баща им.</li>
      <li>И говори на израилтяните, казвайки: Ако умре някой без да има син, тогава да прехвърлите наследството му върху дъщерите му.</li>
      <li>И ако няма дъщеря, тогава да дадете наследството му на братята му.</li>
      <li>И ако няма братя, тогава да дадете наследството му на бащините му братя.</li>
      <li>Но ако баща му няма братя, тогава да дадете наследството му на най-близкия му сродник от семейството му, и той да го притежава. Това да бъде съдебен закон за израилтяните, според както Господ заповяда на Моисея.</li>
      <li>След това Господ рече на Моисея: Възкачи се на тая планина Аварим и прегледай земята, която съм дал на израилтяните;</li>
      <li>и като я прегледаш, ще се прибереш и ти при людете си, както се прибра брат ти Аарон;</li>
      <li>защото в пустинята Цин, когато обществото се противеше, вие не се покорихте на повелението Ми, да Ме осветите при водата пред тях. (Това е водата на Мерива при Кадис в пустинята Цин).</li>
      <li>А Моисей говори на Господа, казвайки:</li>
      <li>Господ, Бог на духовете на всяка твар, нека постави над обществото човек,</li>
      <li>който да излиза пред тях и който да влиза пред тях, който да ги извежда и който да ги въвежда, за да не бъде Господното общество като овци, които нямат пастир.</li>
      <li>И Господ каза на Моисея: Вземи при себе си Исуса Навиевия син, човек в когото е Духът, и положи на него ръката си;</li>
      <li>и като го представиш пред свещеника Елеазара и пред цялото общество, дай му поръчка пред тях.</li>
      <li>И възложи на него част от твоята почетна власт , за да го слуша цялото общество израилтяни.</li>
      <li>И той да стои пред свещеника Елеазара, който ще се допитва до Господа за него според съда на Урима; и по неговата дума да влизат, той и всичките израилтяни с него, и цялото общество.</li>
      <li>И Моисей стори според както му заповяда Господ; взе Исуса и представи го пред свещеника Елеазара и пред цялото общество;</li>
      <li>и като положи ръцете си на него, даде му поръчка, според както Господ заповяда чрез Моисея.</li>
    </ol>
  </li>
  <li>
    <ol>
      <li>Господ говори още на Моисея, казвайки:</li>
      <li>Заповядай на израилтяните, като им кажеш: Внимавайте да Ми принасяте на определеното им време Моите приноси, хляба Ми за благоуханна чрез огън жертва на Мене.</li>
      <li>И кажи им: Ето приносът чрез огън, който ще принасяте Господу: две едногодишни агнета на ден, без недостатък, за всегдашно всеизгаряне.</li>
      <li>Едно агне да принасяш заран, а другото агне да принасяш вечер;</li>
      <li>а за хлебен принос една десета от ефа чисто брашно, смесено с четвърт ин първоток дървено масло.</li>
      <li>Това е всегдашно всеизгаряне, определено на Синайската планина, за благоуханна жертва чрез огън Господу.</li>
      <li>И възлиянието му да бъде четвърт ин за едното агне; в светилището да възливаш силно питие за възлияние Господу.</li>
      <li>А другото агне да принасяш привечер: както утринния хлебен принос, и както възлиянието му, така да го принасяш за благоуханна жертва чрез огън Господу.</li>
      <li>А в съботен ден да принасяте две две едногодишни агнета, без недостатък, и две десети от ефа чисто брашно, смесено с дървено масло за хлебен принос с възлиянието му.</li>
      <li>Това е всеизгарянето за всяка събота, освен всегдашното всеизгаряне с възлиянието му.</li>
      <li>В новолунията си да принасяте за всеизгаряне Господу два юнеца, един овен, седем едногодишни агнета без недостатък;</li>
      <li>и за всеки юнец три десети от ефа чисто брашно, смесено с дървено масло за хлебен принос; и за единия овен две десети от ефа чисто брашно, смесено с дървено масло за хлебен принос;</li>
      <li>и за всяко агне по една десета от ефа чисто брашно, смесено с дървено масло за хлебен принос. Това е всеизгаряне, за благоуханна жертва чрез огън Господу.</li>
      <li>И възлиянието им да бъде вино, половин ин за юнеца, една трета от ин за овена и четвърт ин за агнето. Това е всеизгарянето за един месец през месеците на годината.</li>
      <li>И освен всегдашното всеизгаряне да се принася Господу един козел в принос за грях, с възлиянието му.</li>
      <li>На четиринадесетия ден от първия месец е Господната пасха.</li>
      <li>А на петнадесетия ден от тоя месец е празник; седем дена да се яде безквасен хляб.</li>
      <li>На първия ден да има свето събрание, и да не работите никаква слугинска работа;</li>
      <li>а да принесете жертва чрез огън, за всеизгаряне Господу: два юнеца, един овен и седем едногодишни агнета, които да бъдат без недостатък.</li>
      <li>А хлебният им принос да бъде от чисто брашно, смесено с дървено масло; три десети от ефа да принесете за юнеца; две десети за овена;</li>
      <li>и по една десета от ефа да принесеш за всяко от седемте агнета;</li>
      <li>и един козел в принос за грях, за да се извърши умилостивение за вас.</li>
      <li>Тия да принесете в прибавка на утринното всеизгаряне, което е всегдашно всеизгаряне.</li>
      <li>Така да принасяте храната всеки ден през седемте дена за благоуханна жертва чрез огън Господу: това да се принася с възлиянието му, в прибавка на всегдашното всеизгаряне.</li>
      <li>А на седмия ден да имате свето събрание и да не работите никаква слугинска работа.</li>
      <li>Също и в деня на първите плодове, когато принасяте нов хлебен принос Господу през празника ви на седмиците, да имате своето събрание, и да не работите никаква слугинска работа.</li>
      <li>И за благоухание Господу да принесете във всеизгаряне два юнеца, един овен и седем едногодишни агнета.</li>
      <li>А хлебният им принос да бъде от чисто брашно, смесено с дървено масло, - три десети от ефа за всеки юнец, две десети за единия овен,</li>
      <li>и по една десета за всяко от седемте агнета;</li>
      <li>и един козел, за да се извърши умилостивение за вас.</li>
      <li>Тия да принесете (без недостатък да бъдат) с възлиянието им, в прибавка на всегдашното всеизгаряне с хлебния му принос.</li>
    </ol>
  </li>
  <li>
    <ol>
      <li>В седмия месец, на първия ден от месеца, да имате свето събрание и да не работите никаква слугинска работа; той да ви бъде ден на тръбно възклицание.</li>
      <li>Да принесете във всеизгаряне, за благоухание Господу, един юнец, един овен, седем едногодишни агнета без недостатък;</li>
      <li>а хлебният им принос да бъде чисто брашно, смесено с дървено масло, - три десети от ефа за юнеца, две десети за овена,</li>
      <li>и по една десета за всяко от седемте агнета;</li>
      <li>и един козел в принос за грях, за да се извърши умилостивение за вас;</li>
      <li>в прибавка на новолунното всеизгаряне и хлебния му принос, и всегдашното всеизгаряне и хлебния му принос, с възлиянията им, според определеното за тях, за благоуханна жертва чрез огън Господу.</li>
      <li>И на десетия ден от тоя седми месец да имате свето събрание, и да смирите душите си, и да не работите никаква слугинска работа;</li>
      <li>а да принесете във всеизгаряне Господу, за благоухание, един юнец, един овен, седем едногодишни агнета, които да бъдат без недостатък;</li>
      <li>а хлебният им принос да бъде чисто брашно, смесено с дървено масло, - три десети от ефа за юнеца, две десети за единия овен,</li>
      <li>и по една десета за всяко от седемте агнета;</li>
      <li>един козел в принос за грях, в прибавка на приноса в умилостивение за грях и всегдашното всеизгаряне и хлебния му принос, с възлиянията им.</li>
      <li>И на петнадесетия ден от седмия месец да имате свето събрание, и да не работите никаква слугинска работа, а да пазите празник Господу седем дена.</li>
      <li>Да принесете във всеизгаряне, за благоуханна жертва чрез огън Господу, тринадесет юнеца, два овена, четиринадесет едногодишни агнета, които да бъдат без недостатък.</li>
      <li>А хлебният им принос да бъде чисто брашно, смесено с дървено масло, - три десети от ефа за всеки от тринадесетте юнеца, две десети за всеки от двата овена.</li>
      <li>и по една десета за всяко от четиринадесетте агнета;</li>
      <li>и един козел в принос за грях, в прибавка на всегдашното всеизгаряне и хлебния му принос, с възлиянието му.</li>
      <li>На втория ден да принесете дванадесет юнеца, два овена, четиринадесет едногодишни агнета, без недостатък;</li>
      <li>хлебния им принос с възлиянията им за юнците, за овните и за агнетата, според числото им, както е определено;</li>
      <li>и един козел в принос за грях, в прибавка на всегдашното всеизгаряне и хлебния му принос, с възлиянията им.</li>
      <li>На третия ден, единадесет юнеца, два овена, четиринадесет едногодишни агнета, без недостатък;</li>
      <li>хлебния им принос с възлиянията им за юнците, за овните, и за агнетата според числото им, както е определено;</li>
      <li>и един козел в принос за грях, в прибавка на всегдашното всеизгаряне и хлебния му принос, с възлиянието му.</li>
      <li>На четвъртия ден, десет юнеца, два овена, четиринадесет едногодишни агнета, без недостатък;</li>
      <li>хлебният им принос с възлиянията им за юнците, за овните и за агнетата, според числото им, както е определено</li>
      <li>и един козел в принос за грях, в прибавка на всегдашното всеизгаряне и хлебния му принос, с възлиянието му.</li>
      <li>На петия ден, девет юнеца, два овена, четиринадесет едногодишни агнета без недостатък;</li>
      <li>хлебния им принос с възлиянията им за юнците, за овните и за агнетата, според числото им, както е определено;</li>
      <li>и един козел в принос за грях, в прибавка на всегдашното всеизгаряне и хлебния му принос, с възлиянието му.</li>
      <li>На шестия ден, осем юнеца, два овена, четиринадесет едногодишни агнета, без недостатък;</li>
      <li>хлебният им принос с възлиянията им за юнците, за овните и за агнетата, според числото им, както е определено;</li>
      <li>и един козел в принос за грях, в прибавка на всегдашното всеизгаряне и хлебния му принос, с възлиянието му.</li>
      <li>На седмия ден, седем юнеца, два овена, четиринадесет едногодишни агнета, без недостатък;</li>
      <li>хлебният им принос с възлиянията им за юнците, за овните и за агнетата, според числото им, както е определено за тях;</li>
      <li>и един козел в принос за грях, в прибавка на всегдашното всеизгаряне и хлебния му принос с възлиянието му.</li>
      <li>На осмия ден да имате тържествено събрание и да не работите никаква слугинска работа;</li>
      <li>и да принесете във всеизгаряне, за благоуханна жертва чрез огън Господ, един юнец, един овен, седем едногодишни агнета, без недостатък;</li>
      <li>хлебния им принос с възлиянията им за юнеца, за овена и за агнетата, според числото им, както е определено;</li>
      <li>и един козел в принос за грях, в прибавка на всегдашното всеизгаряне и хлебния му принос, с възлиянието му.</li>
      <li>Тия да принасяте Господу на празниците си, - в прибавка на обреците си и доброволните си приноси, - за всеизгарянията си, за хлебните си приноси, за възлиянията си, и за примирителните си приноси.</li>
      <li>И Моисей каза тия неща на израилтяните напълно, както Господ заповяда на Моисея.</li>
    </ol>
  </li>
  <li>
    <ol>
      <li>Така също Моисей говори на началниците от племената на израилтяните, казвайки: Ето що заповяда Господ:</li>
      <li>Когато някой мъж направи обрек Господу, или се закълне с клетва та обвързва душата си със задължение, нека не наруши думата си, но нека извърши, според всичко що е излязло из устата му.</li>
      <li>Тоже, ако някоя жена направи обрек Господу, и обвърже себе си със задължение, в младостта си, в бащиния си дом,</li>
      <li>и баща й чуе обрека й и задължението, с което е обвързала душата си, и баща й не й каже нищо, тогава всичките й обреци си остават в сила, и всяко нейно задължение, с което е обвързала душата си, си остава в сила.</li>
      <li>Но ако й забрани баща й, в деня когато чуе, то никой от обреците й или от задълженията, с които е обвързала душата си, няма да остане в сила; и Господ ще й прости понеже й е забранил баща й.</li>
      <li>Но ако се омъжи, като има на себе си обрека си, или нещо необмислено изговорени с устните й, с което е обвързала душата си,</li>
      <li>и мъжът й, като чуе, не й каже нищо, в деня когато чуе, тогава обреците и си остават в сила, и задълженията, с които е обвързала душата си, си остават в сила.</li>
      <li>Но ако й забрани мъжът й, в деня когато чуе, тогава той ще унищожи обрека, който е взела върху себе си, и онова, което е необмислено изговорила с устните си, с което е обвързала душата си; и Господ ще й прости.</li>
      <li>Обрек направен от вдовица или напусната жена, всичко, с което би обвързала душата си остава върху нея.</li>
      <li>Но ако една жена е направила обрек в къщата на мъжа си, или е обвързала душата си с клетвено задължение,</li>
      <li>и мъжът й е чул и не й е казал нищо, нито й е забранил, тогава всичките й обреци си остават в сила, и всичките задължения, с които е обвързала душата си, си остават в сила.</li>
      <li>Но ако, в деня, когато е чул, мъжът й ги е съвсем унищожил, тогава онова, което е излязло из устните й относно обреците й относно обвързването на душата й не ще остане в сила; мъжът й ги е унищожил, и Господ ще и прости.</li>
      <li>Мъжът й може да утвърди, и мъжът й може да унищожи всеки обрек и всяко клетвено задължение за смиряването на душата й;</li>
      <li>но ако мъжът й ден след ден продължава да мълчи, тогава той потвърждава всичките й обреци и всичките задължения, които са върху нея; той ги е потвърдил защото не й е казал нищо в деня, когато ги е чул.</li>
      <li>Но ако ги унищожи някак по-после, след като ги е чул, тогава той ще носи нейния грях.</li>
      <li>Тия са повеленията, които Господ заповяда на Моисея, да се пазят между мъж и жена му, и между баща и дъщеря му в младостта й, догдето е в бащиния си дом; относно обреците .</li>
    </ol>
  </li>
  <li>
    <ol>
      <li>След това Господ говори на Моисея, казвайки:</li>
      <li>Въздай на мадиамците за израилтяните, и след това ще се прибереш при людете си.</li>
      <li>Моисей, прочее, говори на людете, казвайки: Нека се въоръжат от вас мъже за бой и нека отидат против Мадиама за да извършат въздаяние върху Мадиама за Господа.</li>
      <li>По хиляда души от всяко племе от всичките Израилеви племена да изпратите на войната.</li>
      <li>И така, от Израилевите хиляди се преброиха по хиляда души от всяко племе, дванадесет хиляди души, въоръжени, за бой.</li>
      <li>И Моисей ги изпрати на войната, по хиляда души от всяко племе, тях и Финееса, сина на свещеника Елеазара, със светите вещи и с тръбите за тревога в ръцете му.</li>
      <li>Те воюваха против Мадиама според както Господ заповяда на Моисея, и убиха всяко мъжко.</li>
      <li>И между убитите убиха и мадиамските царе: Евия, Рекема, Сура, Ура и Рава, петима мадиамски царе; убиха с нож и Валаама Веоровия син.</li>
      <li>А израилтяните плениха жените на мадиамците, децата им, всичкия им добитък и всичките им стада; и разграбиха всичкия им имот.</li>
      <li>А всичките им градове, в местата населени от тях, и всичките им станове изгориха с огън.</li>
      <li>И взеха всичките користи и всичкото плячка, и човек и животно.</li>
      <li>И докараха пленниците, плячката и користите на Моисея, на свещеника Елеазар и на обществото израилтяни в стана, на моавските полета при Иордан, срещу Ерихон.</li>
      <li>Тогава Моисей, свещеникът Елеазар и всичките първенци на обществото излязоха да ги посрещнат вън от стана.</li>
      <li>Но Моисей се разгневи на военачалниците, на хилядниците и на стотниците, които се връщаха от военния поход;</li>
      <li>и Моисей им рече: Оставихте ли живи всичките жени?</li>
      <li>Ето, те, по съвета на Валаама, накараха израилтяните да беззаконствуват против Господа в делото на Фегора, тъй че язвата се яви всред Господното общество.</li>
      <li>За това, убийте сега всичките мъжки от децата, и убийте всяка жена, която е познала мъж, като е лежала с него.</li>
      <li>А всичките момичета, които не са познали мъж, които не са лежали с такъв, оставете живи за себе си.</li>
      <li>И вие останете вън от стана седем дена; вие и пленниците ви, всеки от вас , който е убил човек, и който се е допрял до убит, очистете се на третия ден и на седмия ден;</li>
      <li>очистете и всичките дрехи, всичките кожени вещи, и всичко, което е направено от козина, и всичките дървени съдове..</li>
      <li>Също и свещеник Елеазар рече на войниците, които бяха ходили на война: Това е повелението, което Господ заповяда на Моисея като закон.</li>
      <li>Само че златото, среброто, медта, желязото, оловото и калая,</li>
      <li>всичко, което може да устои на огън, прекарайте през огън, и ще бъде чисто; обаче, трябва да се очисти и с очистителна вода; и всичко що не може да устои на огън прекарай през вода.</li>
      <li>Тогава на седмия ден да изперете дрехите си, и ще бъдете чисти; и подир това да влезете в стана.</li>
      <li>И Господ говори на Моисея, казвайки:</li>
      <li>Ти и свещеникът Елеазар и началниците на бащините домове от обществото пребройте плячката и пленниците, и човек и животно,</li>
      <li>и раздели плячката на две, между войниците, между войниците, които ходиха на война и цялото общество.</li>
      <li>От дела на войниците, които ходиха на бой, отдели като данък за Господа то една душа от петстотин - от човеци, от говеда, от осли и от овци;</li>
      <li>от тяхната половина да вземеш това и да го дадеш на свещеника Елеазара, като възвишаем принос Господу.</li>
      <li>А от половината, която се дава на израилтяните, да вземеш по един дял от петдесет - от човеци, от говеда, от осли и от овци - от всеки добитък, - и да ги дадеш на лавитите, които пазят заръчаното за Господната скиния.</li>
      <li>И тъй Моисей и свещеникът Елеазар сториха, според както Господ заповяда на Моисея.</li>
      <li>А плячката, то ест , това, което остана в плен, което войниците заплениха, беше: овци, шестстотин седемдесет и пет хиляди;</li>
      <li>говеда, седемдесет и две хиляди:</li>
      <li>осли, шестдесет и една хиляда</li>
      <li>и човеци - жени, които не бяха познали мъж, чрез лягане с такъв - всичко тридесет и две хиляди души.</li>
      <li>Половината, делът на ония, които бяха ходили на бой, беше на брой: овци, триста и тридесет и седем хиляди и петстотин;</li>
      <li>а данъкът за Господа от овците беше шестстотин седемдесет и пет;</li>
      <li>говедата бяха тридесет и шест хиляди, от които данъкът за Господа беше седемдесет и две;</li>
      <li>ослите бяха тридесет хиляди и петстотин, от които данъкът за Господа беше шестдесет и един;</li>
      <li>и човеците бяха шестнадесет хиляди, от които данъкът за Господа беше тридесет и двама души,</li>
      <li>И Моисей даде данъка, като възвишаем принос Господу, на свещеника Елеазара, както Господ заповяда на Моисея.</li>
      <li>А половината, която се даде на израилтяните, който Моисей отдели от войниците,</li>
      <li>то ест , половината за обществото, беше: овци, триста и тридесет и седем хиляди и петстотин;</li>
      <li>говеда, тридесет и шест хиляди;</li>
      <li>осли, тридесет хиляди и петстотин;</li>
      <li>и човеци - шестнадесет хиляди.</li>
      <li>От тия половината за израилтяните Моисей взе по един дял от петдесет от човеци и от животни, и ги даде на левитите, които пазеха заръчаното за Господната скиния, според както Господ заповяда на Моисея.</li>
      <li>Тогава се приближиха при Моисея началниците, които бяха над хилядите на войската, хилядниците и стотниците,</li>
      <li>и рекоха на Моисея: Слугите ти преброиха войниците, които са под ръката ни; и не липсва ни един от нас.</li>
      <li>За това принасяме дар Господу, всеки каквото е намерил, златни неща, верижки, гривни, пръстени, обеци и мъниста, за да се извърши умилостивение за душите ни пред Господа.</li>
      <li>И Моисей и свещеникът Елеазар взеха златото от тях, всичко в изработени украшения.</li>
      <li>И всичкото злато от възвишаемия принос, който хилядниците и стотниците принесоха Господу, беше шестнадесет хиляди седемстотин и петдесет сикли.</li>
      <li>(Защото войниците бяха грабили, всеки за себе си).</li>
      <li>И Моисей и свещеникът Елеазар, като взеха златото от хилядниците и стотниците, донесоха го в шатъра за срещане, за спомен на израилтяните пред Господа.</li>
    </ol>
  </li>
  <li>
    <ol>
      <li>А рувимците и гадците имаха твърде много добитък; и когато видяха Язирската земя и Галаадската земя, че, ето, мястото беше място за добитък,</li>
      <li>то гадците и рувимците дойдоха та говориха на Моисея, на свещеника Елеазара, и на първенците на обществото, казвайки:</li>
      <li>Атарот, Девон, Язир, Нимра, Есевон, Елеала, Севама, Нево и Веон,</li>
      <li>земята, която Господ порази пред Израилевото общество, е земя за добитък; а слугите ти имат добитък.</li>
      <li>За това, рекоха, ако сме придобили твоето благоволение, нека се даде тая земя на слугите ти имат добитък.</li>
      <li>А Моисей рече на гадците и на рувимците: Да идат ли братята ви на бой, а вие тук да седите?</li>
      <li>Защо обезсърчавате сърцата на израилтяните, та да не преминат в земята която Господ им е дал?</li>
      <li>Така сториха бащите ви, когато ги изпратиха от Кадис-варни, за да видят земята;</li>
      <li>отидоха до долината Есхол, и, като видяха земята, обезсърчиха сърцата на израилтяните, та да не възлязат в земята, която Господ им бе дал.</li>
      <li>И в оня ден гневът на Господа пламна, и той се закле казвайки:</li>
      <li>Ни един от ония мъже, които излязоха из Египет, от двадесет години и нагоре, няма да види земята, за която съм се клел на Авраама, Исаака и Якова, защото не Ме последваха напълно,</li>
      <li>освен Халева син на Ефония Кенезов и Исус Навиевият син, защото те напълно последваха Господа.</li>
      <li>Гневът на Господа пламна против Израиля, и той ги направи да се скитат из пустинята за четиридесет години, догде се довърши изцяло онова поколение, което беше сторило зло пред Господа.</li>
      <li>И, ето, вместо бащите си, издигнахте се вие, прибавка на грешни човеци, и ще разпалите повече пламъка на Господния гняв против Израиля.</li>
      <li>Защото, ако вие се отвърнете от Него, Той ще остави тях още еднъж в пустинята; и така вие ще станете причина да погинат всички тия люде.</li>
      <li>Но те пристъпиха при Моисея и рекоха: Ще съградим тука огради за добитъка си и градове за челядите си;</li>
      <li>а сами ние сме готови да вървим въоръжени пред израилтяните, догде ги заведем до мястото им; и челядите ни ще седят в укрепените градове в безопасност от местните жители.</li>
      <li>Няма да се върнем в домовете си догде израилтяните не наследят, всеки наследството си.</li>
      <li>Защото ние няма да наследим с тях отвъд Иордан и по-нататък, понеже нашето наследство ни се падна отсам Иордан на изток.</li>
      <li>Тогава Моисей им рече: Ако направите това, ако отидете въоръжени на бой пред Господа,</li>
      <li>ако всички въоръжени преминете Иордан пред Господа, догде изгони Той враговете Си от пред Себе Си,</li>
      <li>и земята се завладее пред Господа, а подир това се върнете, тогава ще бъдете невинни пред Господа и пред Израиля, и ще имате тая земя за притежание пред Господа.</li>
      <li>Но ако не направите така, ето, ще съгрешите пред Господа; и да знаете, че грехът ви ще ви намери.</li>
      <li>Съградете градове за челядите си и гради за овците си, и сторете това, което излезе из устата ви.</li>
      <li>И гадците и рувимците говориха на Моисея, казвайки: Слугите ти ще сторят, както господарят ни каза.</li>
      <li>Децата ни, жените ни, стадата ни и всичкият ни добитък ще останат тук в галаадските градове;</li>
      <li>а слугите ти, всички въоръжени и опълчени, ще отидат пред Господа на бой, както господарят ни каза.</li>
      <li>Тогава Моисей даде поръчка за тях на свещеника Елеазара, на Исуса Навина, и на началниците на бащините домове от племената на израилтяните.</li>
      <li>Моисей им рече: Ако гадците и рувимците преминат с вас Иордан, всички въоръжени за бой пред Господа, и се завладее земята пред вас, тогава ще им дадете Галаадската земя за притежание.</li>
      <li>Но ако не щат да преминат с вас въоръжени, тогава да вземат наследство между вас в Ханаанската земя.</li>
      <li>И гадците и рувимците в отговор рекоха: Както рече Господ на слугите ти, така, ще сторим.</li>
      <li>Ние ще заминем въоръжени пред Господа в Ханаанската земя, за да притежаваме наследството си оттатък* Иордан.</li>
      <li>И тъй, Моисей им даде, то ест , на гадците, на рувимците и на половината от племето на Иосифовия син Манасия, царството на аморейския цар Сион и царството на васанския цар Ог, земята заедно с градовете в пределите й, градовете на околната земя.</li>
      <li>И гадците съградиха Девон, Атарот, Ароир,</li>
      <li>Атротсофан, Язир, Иогвея,</li>
      <li>Ветнимра и Ветаран, укрепени градове и огради за овци.</li>
      <li>А рувимците съградиха Есевон, Елеала, Кириатаим,</li>
      <li>Нево и Ваалмеон (с променени имена) и Севама; и преименува градовете, които съградиха.</li>
      <li>И потомците на Манасиевия син Махир отидоха в Галаад, завладяха го и изпъдиха аморейците, които бяха в него.</li>
      <li>За това Моисей даде Галаад на Махира Манасиевия син, и той се засели в него.</li>
      <li>А Манасиевият син Яир отиде та завладя градовете му и ги наименува Авот-Яир*.</li>
      <li>И Нова отиде та превзе Кенан и селата му и го наименува Нова по своето име.</li>
    </ol>
  </li>
  <li>
    <ol>
      <li>Ето пътуванията на израилтяните, които излязоха из Египетската земя по устроените си войнства под Моисеева и Ааронова ръка.</li>
      <li>Моисея по Господно повеление написа тръгванията им според пътуванията им; и ето пътуванията им според тръгванията им.</li>
      <li>В първия месец, на петнадесетия ден от първия месец, отпътуваха от Рамесий; на сутринта на пасхата израилтяните излязоха с издигната ръка пред очите на всичките египтяни,</li>
      <li>когато египтяните погребваха всичките си първородни, които Господ беше поразил помежду им. (И над боговете им Господ извърши съдби).</li>
      <li>И израилтяните, като отпътуваха от Рамесий, разположиха стан в Сикхот.</li>
      <li>Като отпътуваха от Сокхот, разположиха стан в Етам, който е в края на пустинята.</li>
      <li>Като отпътуваха от Етам върнаха се към Пиаирот, който е срещу Веелсефон, и разположиха стан срещу Мигдол.</li>
      <li>А когато отпътуваха от Пиаирот, преминаха през морето в пустинята, та пътуваха тридневен път през пустинята Етам и разположиха стан в Мера.</li>
      <li>А като отпътуваха от Мера, дойдоха в Елим; а в Елим имаше дванадесет водни извори и седемдесет палмови дървета, и там разположиха стан.</li>
      <li>Като отпътуваха от Елим, разположиха стан при Червеното море.</li>
      <li>Като отпътуваха от Червеното море, разположиха стан в пустинята Син.</li>
      <li>Като отпътуваха от пустинята Син, разположиха стан в Дофка,</li>
      <li>Като отпътуваха от Дофка, разположиха стан в Елус.</li>
      <li>Като отпътуваха от Елус, разположиха стар в Рафидим, гдето имаше вода да пият людете.</li>
      <li>Като отпътуваха от Рафидим, разположиха стан в Синайската пустиня.</li>
      <li>Като отпътуваха от Синайската пустиня, разположиха стан в Киврот-атаава.</li>
      <li>Като отпътуваха от Киврот-атаава, разположиха стан в Асирот.</li>
      <li>Като отпътуваха от Асирот, разположиха стан в Ритма,</li>
      <li>Като отпътуваха от Ритма, разположиха стан в Римот-Фарес.</li>
      <li>Като отпътуваха от Римот-Фарес, разположиха стан в Ливна.</li>
      <li>Като отпътуваха от Ливна, разположиха стан в Риса.</li>
      <li>Като отпътуваха от Риса, разположиха стан в Кеелата.</li>
      <li>Като отпътуваха от Кеелата, разположиха стан в хълма Сафер.</li>
      <li>Като отпътуваха от хълма Сафер, разположиха стан в Харада.</li>
      <li>Като отпътуваха от Харада, разположиха стан в Макилот.</li>
      <li>Като отпътуваха от Макилот, разположиха стан в Тахат.</li>
      <li>Като отпътуваха от Тахат, разположиха стан в Тара.</li>
      <li>Като отпътуваха от Тара, разположиха стан в Митка.</li>
      <li>Като отпътуваха от Митка, разположиха стан в Асемона.</li>
      <li>Като отпътуваха от Асемона, разположиха стан в Масирот.</li>
      <li>Като отпътуваха от Масирот, разположиха стан във Венеякан.</li>
      <li>Като отпътуваха от Венеякан, разположиха стан в Хоргадгад.</li>
      <li>Като отпътуваха от Хоргадгад, разположиха стан в Иотвата.</li>
      <li>Като отпътуваха от Иотвата, разположиха стан в Еврона.</li>
      <li>Като отпътуваха от Еврона, разположиха стан в Есион-гавер.</li>
      <li>Като отпътуваха от Есион-гавер, разположиха стан в пустинята Цин, която е Кадис.</li>
      <li>А като отпътуваха от Кадис, разположиха стан в планината Ор, при края на Едомската земя.</li>
      <li>И по Господно повеление свещеникът Аарон се изкачи на планината Ор, и умря там, в четиридесетата година от излизането на израилтяните от Египетската земя, в петия месец, на петия ден от месеца.</li>
      <li>Аарон беше на сто и двадесет и три години, когато умря на планината Ор.</li>
      <li>И арадският цар, ханаанецът, който живееше на юг от Ханаанската земя, чу за идването на израилтяните.</li>
      <li>А те, като отпътуваха от планината Ор, разположиха стан в Салмона.</li>
      <li>Като отпътуваха от Салмона, разположиха стан в Финон.</li>
      <li>Като отпътуваха от Финон, разположиха стан в Овот.</li>
      <li>Като отпътуваха от Овот, разположиха стан в Е-аварим, на моавската граница.</li>
      <li>Като отпътуваха от Иим, разположиха стан в Девон-гад.</li>
      <li>Като отпътуваха от Девон-гад, разположиха стан в Алмон-дивлатаим.</li>
      <li>Като отпътуваха от Алмон-дивлатаим, разположиха стан на планината Аварим, срещу Нево.</li>
      <li>А като отпътуваха от планината Аварим, разположиха стан на моавските полета при Иордан, срещу Ерихон.</li>
      <li>При Иордан разположиха стан, от Ветиесимот до Авел-ситим, на моавските полета.</li>
      <li>Тогава Господ говори на Моисея на моавските полета при Иордан, срещу Ерихон, казвайки:</li>
      <li>Говори на израилтяните, като им кажеш: Когато минете през Иордан в Ханаанската земя,</li>
      <li>изгонете от пред себе си всичките жители на земята, изтребете всичките им изображения, унищожете всичките им леяни идоли, и съборете всичките им оброчища.</li>
      <li>И завладейте земята и заселете се в нея; защото на вас съм дал тая земя за наследство.</li>
      <li>И да разделите земята с жребие между семействата си за наследство на по-многобройните да дадете по-голямо наследство, а на по-малобройните да дадете по-малко наследство. На всекиго наследството да бъде там, гдето му падне жребието. Според бащините си племена да наследите.</li>
      <li>Но ако не изгоните от пред себе си жителите на земята, тогава ония от тях, които оставите, ще бъдат тръни в очите ви и бодли в ребрата ви и ще ви измъчват в земята, в която живеете.</li>
      <li>А и при туй, онова, което мислеха да сторя на тях, ще го сторя на вас.</li>
    </ol>
  </li>
  <li>
    <ol>
      <li>Господ говори още на Моисея, казвайки:</li>
      <li>Заповядай на израилтяните като им кажеш: Когато влезете в Ханаанската земя, (земята, която ще ви се падне в наследство, Ханаанската земя според границите й),</li>
      <li>тогава южните ви земи да бъдат от пустинята Цин покрай Едом: и южната ви граница да бъда от края на Соленото море на изток.</li>
      <li>Южната ви граница да завива към нагорнището на Акравим и да отида до Цин, и да продължава от южната страна до Кадис-варни, да излиза на Асар-адар и да отива до Асмон.</li>
      <li>И границата да завива от Асмон до египетския поток и да стигне до морето.</li>
      <li>А за западна граница да имате Голямото море; това да ви бъде западната граница.</li>
      <li>Северните ви граници да бъдат тия: от Голямото море да прокарате границата до половината Ор;</li>
      <li>от планината Ор да прокарате границата до прохода на Емат; и границата да продължава до Седад.</li>
      <li>И границата да продължава до Зифрон и да излиза на Асаренан. Това да ви бъде границата.</li>
      <li>А източната си граница да прокарате от Асаренан до Шефам.</li>
      <li>И границата да слиза от Шефам до Ривла на изток от Аин; и границата да слиза и да досяга брега на езерото Хинерот на изток.</li>
      <li>И границата да слиза до Иордан и да излиза на Соленото море. Това ще бъде земята ви според окръжаващите я граници.</li>
      <li>Моисея, прочее, заповяда на израилтяните като каза: Това е земята, която ще наследите чрез жребие, която Господ заповяда да се даде на деветте и половина племена.</li>
      <li>Защото племето на рувимците, според бащините си домове, и племето на гадците, според бащините си домове, взеха наследството си, както и половината от Манасиевото племе взе.</li>
      <li>Тия две и половина племена взеха наследството си оттатък Иордан, срещу Ерихон, на изток.</li>
      <li>И Господ говори на Моисея, казвайки:</li>
      <li>Ето имената на мъжете, които ще ви разделят земята в наследство: свещеникът Елеазар и Исус Навиевият син.</li>
      <li>Също и от всяко племе да вземете по един първенец, за да разделят земята в наследство.</li>
      <li>А ето имената на тия мъже: от Юдовото племе: Халев Ефониевият син;</li>
      <li>от племето на симеонците: Самуил Амиудовият син;</li>
      <li>от Вениаминовото племе: Елидад Хислоновият син;</li>
      <li>от племето на данците: първенец Вукий Иоглиевият син;</li>
      <li>от Иосифовите потомци, от племето на манасийците: първенец Аниил Ефодовият син;</li>
      <li>а от племето на ефремците: първенец Камуил Сафтановият син;</li>
      <li>от племето на завулонците: първенец Елисафан Фарнаховият син;</li>
      <li>от племето на исахарците: първенец Фалтиил Азановият син;</li>
      <li>от племето на асирците: първенец Ахиуд Шеломиевият син;</li>
      <li>и от племето на нефталимците: първенец Федаил Амиудовият син.</li>
      <li>Тия са, на които Господ заповяда да разделят наследството на израилтяните в Ханаанската земя.</li>
    </ol>
  </li>
  <li>
    <ol>
      <li>Господ говори още на Моисея в моавските полета при Иордан срещу Ерихон, казвайки:</li>
      <li>Заповядай на израилтяните да дадат на левитите от наследственото си притежание градове, в които да се зеселят; дайте на левитите и пасбища около градовете им.</li>
      <li>Градовете да им служат за живеене, а пасбищата да им служат за говедата им, за имота им и за всичките им животни.</li>
      <li>Пасбищата около градовете, които ще дадете на левитите, да се простират хиляда лакътя навън от градската стена наоколо.</li>
      <li>Да измерите извън града, на източната страна, две хиляди лакътя, на южната страна две хиляди лакътя, на западната страна две хиляди лакътя, северната страна две хиляди лакътя, а градът да бъде в средата. Такива да бъдат пасбищата около градовете им.</li>
      <li>И градовете, които ще дадете на левитите, да бъдат шест града за прибягване, които да определите, за да може да прибягва там убиецът; и на тях да притурите още четиридесет и два града.</li>
      <li>Всичките градове, които ще дадете на левитите, да бъдат четиридесет и осем града; дайте ги заедно с пасбищата им.</li>
      <li>И когато дадете градовете от притежанието на израилтяните, от многото градове дайте много, а от малкото - дайте малко; всяко племе да даде на левитите от градовете си според наследството, което е наследило.</li>
      <li>Господ говори още на Моисея казвайки:</li>
      <li>Говори на израилтяните, казвайки им: Когато минете през Иордан в Ханаанската земя,</li>
      <li>тогава да си определите градове, които да ви бъдат градове за прибежище, за да може да прибягва там убиецът, който убие човек по погрешка.</li>
      <li>Те да ви бъдат градове за избягване от сродника - мъздовъздател, за да се не убие убиецът преди да се представи на съд пред обществото.</li>
      <li>От градовете, които ще дадете, шест да ви бъдат градове за прибягване.</li>
      <li>Три града да дадете оттатък* Иордан, и три града да дадете в Ханаанската земя, да бъдат градове за прибягване.</li>
      <li>Тия шест града да бъдат прибежище за израилтяните и за чужденеца, и за онзи, който е пришелец помежду им, за да може да прибягват там всеки, който би убил човек по погрешка.</li>
      <li>Ако някой удари някого с желязно оръдие, та умре, убиец е; убиецът непременно да се умъртви.</li>
      <li>Ако го е ударил с камък из ръката си, от който може да умре, та умре, убиец е; убиецът непременно да се умъртви.</li>
      <li>Или ако го е ударил с дървено оръжие в ръката си, от което може да умре, та умре, убиец е; убиецът непременно да се умъртви.</li>
      <li>Мъздовъздателят за кръвта сам да умъртви убиеца; когато го срещне, да го умъртви.</li>
      <li>И ако го тласне от омраза, или из засада хвърли нещо върху него, та умре,</li>
      <li>или от омраза го удари с ръката си, та умре, тоя, който го е ударил, непременно да се умъртви убиец е; мъздовъздателят за кръвта да умъртви убиеца, когато го срещне.</li>
      <li>Но ако го тласне внезапно, без да го е намразил, или хвърли нещо върху него без да го е причаквал,</li>
      <li>или ако, без да види, направи да падне на него някакъв камък, от който може да умре, та умре, без да му е бил неприятел, или да е искал да му стори зло,</li>
      <li>тогава обществото да отсъди между убиеца и мъздовъздателя за кръвта според тия съдби;</li>
      <li>и обществото да избави убиеца от ръката на мъздовъздателя за кръвта, и обществото да го върне в града, гдето бе прибягнал за прибежище; и той да живее в него до смъртта на първосвещеника, който е помазан със светото миро.</li>
      <li>Но ако убиецът излезе кога да е вън от пределите на прибежищния град, в който бе прибягнал,</li>
      <li>и мъздовъздателят за кръвта го намери вън от пределите на прибежищния град, и мъздовъздателят за кръвта умъртви убиеца, тоя няма да бъде виновен за кръвопролитие;</li>
      <li>защото убиецът трябваше да стои в прибежищния си град до смъртта на първосвещеника. А след смъртта на първосвещеника нека се върне убиецът в земята, която му е притежание.</li>
      <li>Това да ви бъде съдебен закон във всичките ви поколения по всичките ви заселища.</li>
      <li>Който убие някого, тоя убиец да се умъртви при думите* на свидетели: обаче не бива само един свидетел да свидетелствува против някого, за да се умъртви.</li>
      <li>Нито да взимате някакъв откуп за живота на убиеца, който като виновен заслужава смърт; но непременно той да се умъртви.</li>
      <li>Да не взимате откуп и за онзи, който е прибягнал в прибежищен град, за да се върне да живее на мястото си преди смъртта на свещеника.</li>
      <li>Така няма да оскверните земята, в която се намирате; защото кръвта, тя е, която осквернява земята; и земята не може да се очисти от кръвта, която се е проляла на нея, освен с кръвта на онзи, който я е пролял.</li>
      <li>Нито един от вас да не осквернява земята, в която живеете, всред която Аз обитавам; защото Аз Иеова обитавам всред израилтяните.</li>
    </ol>
  </li>
  <li>
    <ol>
      <li>Тогава началниците на бащините домове от семействата на потомците на Галаада, син на Махира, Манасиевият син, от семействата на Иосифовите потомци, се приближиха и говориха пред Моисея и пред първенците, началниците на бащините домове на израилтяните казвайки:</li>
      <li>Господ заповяда на господаря ни да даде земята за наследство на израилтяните с жребие; и господаря ни получи заповед от Господа да даде наследство на брата ни Салпаада на дъщерите му,</li>
      <li>Но ако те се омъжат за някои от синовете на другите племена на израилтяните, тогава наследството им ще се отнеме от наследството на нашите бащи, и ще се приложи към наследството на към наследството на онова племе, което ще ги вземе за жени ; така то ще се отнеме от наследството, което ни дава жребието.</li>
      <li>Даже , когато дойде юбилеят на израилтяните, тогава наследството им ще се приложи към наследството на онова племе, което ще ги е взело; и така, наследството им ще се отнеме от наследството на отеческото ни племе.</li>
      <li>Прочее, по Господното слово, Моисей заповяда на израилтяните, като каза: Племето на Иосифовите потомци говори право.</li>
      <li>Ето какво заповяда Господ за Салпаадовите дъщери; Той казва: Нека се омъжват, за когото им се види добре, стига само да се омъжат за мъже от отеческото си племе.</li>
      <li>По тоя начин, никое наследство на израилтяните няма да премине от племе на племе; защото израилтяните трябва да се привързват, всеки за наследството на отеческото си племе.</li>
      <li>Всяка дъщеря, която има наследство в някое племе на израилтяните, трябва да се омъжи за едного от семейството на отеческото си племе, тъй щото израилтяните да притежават всички отеческото си наследство.</li>
      <li>Да не преминава наследството от едно племе на друго племе, но племената на израилтяните да се привързват, всяко за своето наследство.</li>
      <li>И Салпаадовите дъщери сториха според както Господ заповяда на Моисея;</li>
      <li>защото Маала, Терса, Егла, Мелха и Нуа, Салпаадовите дъщери, се омъжиха за синовете на чичовете си;</li>
      <li>омъжиха се за мъже от семействата на потомците на Манасия Иосифовия син; и така наследството им остана в племето на бащиното им семейство.</li>
      <li>Тия са заповедите и съдбите, които Господ заповяда на израилтяните чрез Моисея на моавските полета при Иордан срещу Ерихон.</li>
    </ol>
  </li>
</ol>