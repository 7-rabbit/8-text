<ol>
  <li>
    <ol>
      <li>В началото Бог създаде небето и земята.</li>
      <li>А земята беше пуста и неустроена; и тъмнина покриваше бездната; и Божият Дух се носеше над водата.</li>
      <li>И Бог каза: Да бъде светлина. И стана светлина.</li>
      <li>И Бог видя, че светлината беше добро; и Бог раздели светлината от тъмнината.</li>
      <li>И Бог нарече светлината Ден, а тъмнината нарече Нощ. И стана вечер, и стана утро, ден първи.</li>
      <li>И Бог каза: Да бъде простор посред водите, който да раздели вода от вода.</li>
      <li>И Бог направи простора; и раздели водата, която беше под простора</li>
      <li>И Бог нарече простора Небе. И стана вечер, и стана утро, ден втори.</li>
      <li>И Бог каза: Да се събере на едно място водата, която е под небето, та да се яви сушата; и стана така.</li>
      <li>И Бог нарече сушата Земя, и събраната вода нарече Морета; и Бог видя, че беше добро.</li>
      <li>И Бог каза: Да произрасти земята крехка трева, трева семеносна и плодно дърво, което да ражда плод, според вида си, чието семе да е в него на земята; и стана така.</li>
      <li>Земята произрасти крехка трева, трева която дава семе, според вида си, и дърво, което да ражда плод, според вида си, чието семе е в него; и Бог видя че беше добро.</li>
      <li>И стана вечер, и стана утро ден трети.</li>
      <li>И Бог каза: Да има светлина на небесния простор, за да разделят деня от нощта; нека служат за знаци и за показване времената, дните, годините;</li>
      <li>и да бъдат за светила на небесния простор, за да осветляват земята; и стана така.</li>
      <li>Бог създаде двете големи светила: по-голямото светило, за да владее деня, а по-малкото светило, за да владее нощта; създаде и звездите.</li>
      <li>И Бог ги постави на небесния простор, за да осветляват земята,</li>
      <li>да владеят деня и нощта, и да разделят светлината от тъмнината; и Бог видя, че беше добро.</li>
      <li>И стана вечер, и стана утро, ден четвърти.</li>
      <li>И Бог каза: Да произведе водата изобилно множества одушевени влечуги, и птици да хвърчат над земята по небесния простор.</li>
      <li>И Бог създаде големите морски чудовища и всяко одушевено същество, което се движи, които водата произведе изобилно, според видовете им, и всяка крилата птица според вида й; и Бог видя, че беше добро.</li>
      <li>И благослови Бог, казвайки: Плодете се, размножавайте се, и напълнете водите в моретата; нека се размножават и птиците по земята.</li>
      <li>И стана вечер, и стана утро, ден пети.</li>
      <li>И Бог каза: Да произведе земята одушевени животни, според видовете им: добитък, влечуги и земни зверове, според видовете им; и стана така.</li>
      <li>Бог създаде земните зверове според видовете им, добитъка - според видовете му, и всичко което пълзи по земята, според видовете му; И Бог видя, че беше добро.</li>
      <li>И Бог каза: Да създадем човека по Нашия образ, по Наше подобие; и нека владее над морските риби, над небесните птици, над добитъка, над цялата земя и над всяко животно, което пълзи по земята.</li>
      <li>и Бог създаде човека по Своя образ; по Божия образ го създаде; мъж и жена ги създаде.</li>
      <li>И Бог ги благослови. И рече им Бог: Плодете се и размножавайте, напълнете земята и обладайте я, и владейте над морските риби, над въздушните птици и над всяко живо същество, което се движи по земята.</li>
      <li>И Бог рече: Вижте, давам ви всяка семеносна трева, която е по лицето на цялата земя и всяко дърво, което има в себе си плод на семеносно дърво; те ще ви бъдат за храна.</li>
      <li>А на всичките земни зверове, на всичките въздушни птици, и на всичко, което пълзи по земята, в което има живот, давам, всяка зелена трева за храна; и стана така.</li>
      <li>И Бог видя всичко, което създаде; и, ето, беше твърде добро. И стана вечер, и стана утро, ден шести.</li>
    </ol>
  </li>
  <li>
    <ol>
      <li>Така се свършиха небето и земята и цялото тяхно войнство.</li>
      <li>И на седмия ден, като свърши Бог делата, които беше създал, на седмия ден си почина от всичките дела, които беше създал.</li>
      <li>И благослови Бог седмия ден и го освети, защото в него си почина от всичките си дела, от всичко , което Бог беше създал и сътворил.</li>
      <li>Това е произходът на небето и на земята при сътворението им във времето, когато Господ Бог създаде земя и небе.</li>
      <li>А никакво полско растение още нямаше на земята и никаква полска трева не беше още поникнала; защото Господ Бог не беше дал дъжд на земята и нямаше човек, който да обработва земята;</li>
      <li>но пара се издигаше от земята та напояваше цялото лице на земята.</li>
      <li>И Господ Бог създаде човека от пръст из земята, и вдъхна в ноздрите му жизнено дихание; и човекът стана жива душа.</li>
      <li>И Господ Бог насади градината на изток, в Едем, и постави там човека, когото беше създал.</li>
      <li>И Господ Бог направи да произраства от земята всяко дърво, що е красиво наглед и добро за храна, както и дървото на живота всред градината и дървото на познаване доброто и злото.</li>
      <li>И река изтичаше от Едем да напоява градината, от гдето се разклоняваше и стана четири главни реки .</li>
      <li>Името на едната е Фисон; тя е, която обикаля цялата Евилатска земя, гдето има злато.</li>
      <li>И златото на оная земя е добро там има още бделий и ониксов камък.</li>
      <li>Името на втората река е Гион; тя е, която обикаля цялата Хуска земя</li>
      <li>Името на третата река е Тигър*: тя е, която тече на изток от Асирия. А четвъртата река е Ефрат.</li>
      <li>И Господ Бог взе човека и го засели в Едемската градина, за да я обработва и да я пази.</li>
      <li>И Господ Бог заповяда на човека, казвайки: От всяко дърво в градината свободно да ядеш;</li>
      <li>но от дървото на познаване доброто и злото, да не ядеш от него; защото в деня, когато ядеш от него, непременно ще умреш.</li>
      <li>И Господ Бог каза: Не е добре за човека да бъде сам; ще му създам подходящ помощник.</li>
      <li>И Господ Бог създаде от земята всички полски зверове и всички въздушни птици; и ги приведе при човека, за да види как ще ги наименува; и с каквото име назовеше човекът всяко одушевено същество, това име му остана.</li>
      <li>Така човекът даде имена на всеки вид добитък, на въздушните птици и на всички полски зверове. Но помощник, подходящ за човека не се намери.</li>
      <li>Тогава Господ даде на човека дълбок сън, и той заспа; и взе едно от ребрата му, и изпълни мястото му с плът.</li>
      <li>И Господ Бог създаде жената от реброто, което взе от човека и я приведе при човека.</li>
      <li>А човекът каза: Тази вече е кост от костите ми и плът от плътта ми; тя ще се нарече Жена, защото от Мъжа бе взета.</li>
      <li>Затова ще остави човека баща си и майка си и ще се привърже към жена си и те ще бъдат една плът.</li>
      <li>А и двамата, човекът и жена му бяха голи и не се срамуваха.</li>
    </ol>
  </li>
  <li>
    <ol>
      <li>А змията беше най-хитра от всички полски зверове, които Господ Бог беше създал. И тя рече на жената: Истина ли каза Бог да не ядете от всяко дърво в градината?</li>
      <li>Жената рече на змията: От плода на градинските дървета можем да ядем;</li>
      <li>но от плода на дървото, което е всред градината, Бог каза: Да не ядете от него, нито да се допрете до него, за да не умрете.</li>
      <li>А змията рече на жената: Никак няма да умрете;</li>
      <li>но знае Бог, че в деня, когато ядете от него, ще ви се отворят очите и ще бъдете, като Бога, да познавате доброто и злото.</li>
      <li>И като видя жената, че дървото беше добро за храна, и че беше приятно за очите, дърво желателно, за да дава знание, взе от плода му та яде, даде и на мъжа си да яде с нея, та и той яде.</li>
      <li>Тогава се отвориха очите и на двамата и те познаха, че бяха голи; и съшиха смокинови листа та си направиха препаски.</li>
      <li>И при вечерния ветрец чуха гласа на Господа Бога, като ходеше из градината; и човекът и жена му се скриха от лицето на Господа Бога между градинските дървета.</li>
      <li>Но Господ Бог повика човека и му рече: Где си?</li>
      <li>А той рече: Чух гласа Ти в градината и уплаших се, защото съм гол; и се скрих.</li>
      <li>А Бог му рече: Кой ти каза, че си гол? Да не би да си ял от дървото, от което ти заповядах да не ядеш?</li>
      <li>И човекът рече: Жената, която си ми дал за другарка, тя ми даде от дървото, та ядох.</li>
      <li>И Господ Бог рече на жената: Що е това, което си сторила? А жената рече: Змията ме подмами, та ядох.</li>
      <li>Тогава рече Господ Бог на змията: Понеже си сторила това, проклета да си измежду всеки вид добитък и измежду всички полски зверове; по корема си ще се влачиш, и пръст ще ядеш през всичките дни на живота си.</li>
      <li>Ще поставя и вражда между тебе и жената и между твоето потомство и нейното потомство; то ще ти нарани главата, а ти ще му нараниш петата.</li>
      <li>На жената рече: Ще ти преумножа скръбта в бременността; със скръб ще раждаш чада; и на мъжа ти ще бъде подчинено всяко твое желание и той ще те владее.</li>
      <li>А на човека рече: Понеже си послушал гласа на жена си и си ял от дървото, за което ти заповядах, като казах: Да не ядеш от него, то проклета да бъде земята поради тебе; със скръб ще се прехранваш от нея през всичките дни на живота си.</li>
      <li>Тръни и бодли ще ти ражда; и ти ще ядеш полската трева.</li>
      <li>С пот на лицето си ще ядеш хляб, докато се върнеш в земята, защото от нея си взет; понеже си пръст и в пръстта ще се върнеш.</li>
      <li>И човекът наименува жена си Ева, защото тя беше майка на всички живи.</li>
      <li>И Господ Бог направи кожени дрехи на Адама и на жена му и ги облече.</li>
      <li>И Господ Бог каза: Ето човекът стана като един от Нас, да познава доброто и злото; и сега за да не простре ръката си да вземе от дървото на живота, да яде и да живее вечно, -</li>
      <li>затова Господ Бог го изпъди от Едемската градина да обработва земята, от която бе взет.</li>
      <li>Така Той изпъди Адама; и постави на изток от Едемската градина херувимите и пламенния меч, който се въртеше, за да пазят пътя към дървото на живота.</li>
    </ol>
  </li>
  <li>
    <ol>
      <li>А Адам позна жена си Ева; и тя зачна и роди Каина; и каза: С помощта на Господа придобих човек.</li>
      <li>Роди още и брата му Авела. Авел пасеше стадо, а Каин беше земледелец.</li>
      <li>И след време Каин принесе от земните плодове принос на Господа.</li>
      <li>Тъй също и Авел принесе от първородните на стадото си и от тлъстината му. И Господ погледна благосклонно на Авела и на приноса му;</li>
      <li>а на Каина и на приноса му не погледна така. Затова Каин се огорчи твърде много и лицето му се помрачи.</li>
      <li>И Господ рече на Каина: Защо си се разсърдил? и защо е помрачено лицето ти?</li>
      <li>Ако правиш добро, не ще ли бъде прието? Но ако не правиш добро, грехът лежи на вратата и към тебе се стреми; но ти трябва да го владееш.</li>
      <li>А Каин каза това на брата си Авела. И когато бяха на полето, Каин стана против брата си Авела и го уби.</li>
      <li>И Господ рече на Каина: Где е брат ти Авел? А той рече: Не зная; пазач ли съм аз на брата си?</li>
      <li>И рече Бог : Какво си сторил? Гласът на братовата ти кръв вика към Мене от земята.</li>
      <li>И сега проклет си от земята, която отвори устата си да приеме кръвта на брата ти от твоята ръка.</li>
      <li>Когато работиш земята тя няма вече да ти дава силата си; бежанец и скитник ще бъдеш на земята.</li>
      <li>А Каин рече на Господа: Наказанието ми е толкова тежко, щото не мога да го понеса.</li>
      <li>Ето гониш ме днес от лицето на тая земя; ще съм скрит от Твоето лице, и ще бъда бежанец и скитник на земята; и тъй всеки, който ме намери, ще ме убие.</li>
      <li>А Господ му каза: Затова, който убие Каина, него ще му се отмъсти седмократно. И Господ определи белег за Каина, за да не го убива никой, който го намери.</li>
      <li>Тогава излезе Каин от Господното присъствие и се засели в земята Нод, на изток от Едем.</li>
      <li>И Каин позна жена си, която зачна и роди Еноха; и Каин съгради град, и наименува града Енох, по името на сина си.</li>
      <li>И на Еноха се роди Ирад; а Ирад роди Мехуяила; Мехуяил роди Метусаила; и Метусаил роди Ламеха.</li>
      <li>И Ламех си взе две жени: Името на едната беше Ада, а името на другата Села.</li>
      <li>Ада роди Явала; той беше родоначалник на ония, които живеят в шатри и имат добитък.</li>
      <li>Името пък на брат му беше Ювал; той беше родоначалник на всички, които свирят на арфа и кавал.</li>
      <li>Тъй Села роди Тувал-Каина, ковач на всякакъв вид медно и желязно сечиво; а сестра на Тувал-Каина беше Наама.</li>
      <li>И Ламех рече на жените си:- Адо и Село, чуйте гласа ми, Жени Ламехови, слушайте думите ми; Понеже мъж убих, задето ме нарани, Да! юноша задето ме смаза.</li>
      <li>Ако на Каина се отмъсти седмократно, То на Ламеха ще се отмъсти седемдесет и седмократно.</li>
      <li>И Адам пак позна жена си и тя роди син, когото наименува Сит*, защото тя думаше , Бог ми определи друга рожба, вместо Авела, тъй като Каин го уби.</li>
      <li>Също и на Сита се роди син, когото наименува Енос. Тогава почнаха човеците да призовават Господното име+.</li>
    </ol>
  </li>
  <li>
    <ol>
      <li>Ето списъкът§ на Адамовото потомство. В деня, когато Бог сътвори човека, Той го направи по Божие подобие;</li>
      <li>създаде ги мъж и жена, благослови ги, и наименува ги Човек, в деня когато бяха създадени.</li>
      <li>Адам живя сто и тридесет години, и роди син по свое подобие по своя образ и наименува го Сит.</li>
      <li>А откак роди Сита, дните на Адама станаха осемстотин години; и той роди синове и дъщери.</li>
      <li>А всичките дни на Адама колкото живя станаха деветстотин и тридесет години; и умря.</li>
      <li>Сит живя сто и пет години и роди Еноса.</li>
      <li>А откак роди Еноса, Сит живя осемстотин и седем години и роди синове и дъщери.</li>
      <li>И всичките дни на Сита станаха деветстотин и дванадесет години; и умря.</li>
      <li>Енос живя деветдесет години и роди Кенана.</li>
      <li>А откак роди Кенана, Енос живя осемстотин и петнадесет години, и роди синове и дъщери.</li>
      <li>И всичките дни на Еноса станаха деветстотин и пет години; и умря.</li>
      <li>Кенан живя седемдесет години и роди Маалалеила.</li>
      <li>А откак роди Маалалеила, Кенан живя осемстотин и четиридесет години и роди синове и дъщери.</li>
      <li>И всичките дни на Кенана станаха деветстотин и десет години и умря.</li>
      <li>Маалалеил живя шестдесет и пет години и роди Яреда.</li>
      <li>А откак роди Яреда, Маалалеил живя осемстотин и тридесет години и роди синове и дъщери.</li>
      <li>И всичките дни на Маалалеила станаха осемстотин деветдесет и пет години; и умря.</li>
      <li>Яред живя сто шестдесет и две години и роди Еноха.</li>
      <li>А откак роди Еноха, Яред живя осемстотин години и роди синове и дъщери.</li>
      <li>И всичките дни на Яреда станаха деветстотин шестдесет и две години; и умря.</li>
      <li>Енох живя шестдесет и пет години и роди Матусала.</li>
      <li>А откак роди Матусала, Енох ходи по Бога триста години и роди синове и дъщери.</li>
      <li>И всичките дни на Еноха станаха триста шестдесет и пет години.</li>
      <li>И Енох ходи по Бога и не се намираше вече , защото Бог го взе.</li>
      <li>Матусал живя сто осемдесет и седем години и роди Ламеха.</li>
      <li>А откак роди Ламеха, Матусал живя седемстотин осемдесет и две години и роди синове и дъщери.</li>
      <li>И всичките дни на Матусала станаха деветстотин шестдесет и девет години; и умря.</li>
      <li>Ламех живя сто осемдесет и две години и роди син;</li>
      <li>и наименува го Ной, като думаше: Тоя ще ни утеши в умората ни от работата ни и от труда на ръцете ни, който ни иде от земята, която Господ прокле.</li>
      <li>А откак роди Ноя, Ламех живя петстотин двадесет и пет години и роди синове и дъщери.</li>
      <li>И всичките дни на Ламеха станаха седемстотин и седем години; и умря.</li>
      <li>А Ной беше петстотин години; и Ной роди Сима, Хама и Яфета.</li>
    </ol>
  </li>
  <li>
    <ol>
      <li>Като почнаха човеците да се размножават по лицето на земята и им се раждаха дъщери,</li>
      <li>Божиите синове, като гледаха, че човешките дъщери бяха красиви, вземаха си за жени от всички, които избираха.</li>
      <li>И тогава рече Господ; Духът който съм му дал не ще владее вечно в човека; в блуждаенето си той е плът; затова дните му ще бъдат сто и двадесет години.</li>
      <li>В ония дни се намираха исполините на земята; а при това, след като Божиите синове влизаха при човешките дъщери, и те им раждаха синове, тези бяха ония силни и прочути старовременни мъже.</li>
      <li>И като видя Господ, че се умножава нечестието на човека по земята и че всичко, което мислите на сърцето му въображяваха, беше постоянно само зло,</li>
      <li>разкая се Господ, че беше направил човека на земята, и огорчи се в сърцето Си.</li>
      <li>И рече Господ: Ще изтребя от лицето на земята човека, когото създадох, - човеци, зверове, влечуги и въздушни птици, - понеже се разкаях, че ги създадох.</li>
      <li>А Ной придоби Господното благоволение.</li>
      <li>Ето Ноевото потомство. Ной беше човек праведен, непорочен между съвременниците си; той ходеше по Бога.</li>
      <li>И Ной роди три сина: Сима, Хама и Яфета.</li>
      <li>И земята се разврати пред Бога; земята се изпълни с насилие.</li>
      <li>И Бог видя земята; и, ето, тя бе развратена защото всяка твар се обхождаше развратно на земята.</li>
      <li>И рече Бог на Ноя: Краят на всяка твар се предвижда от Мене, защото земята се изпълни с насилие чрез тях; затова, ето, ще ги изтребя заедно със земята.</li>
      <li>Направи си ковчег от гоферово дърво; стаи да направиш в ковчега; и да го измажеш отвътре и отвън със смола.</li>
      <li>Направи го така: дължината на ковчега да бъде триста лакти, широчината му петдесет лакти, а височината му тридесет лакти.</li>
      <li>Прозорец направи на ковчега, като изкараш ковчега без един лакът до върха, а вратата на ковчега постави отстрана; направи го с долен, среден и горен етаж.</li>
      <li>ето, Аз ще докарам на земята потоп от вода, за да изтребя под небето всяка твар, която има в себе си жизнено дихание; всичко що се намира на земята ще измре.</li>
      <li>Но с тебе ще поставя завета Си; и ще влезеш в ковчега ти, синовете ти, жена ти и снахите ти с тебе.</li>
      <li>И от всичко, от всякакъв вид твар, която живее, да вкараш в ковчега по две от всеки вид, за да опазиш живота им със себе си; мъжко и женско да бъдат.</li>
      <li>От птиците според вида им, от добитъка според вида му, и от всичките земни животни според вида им, по две от всички да влязат при тебе, за да им опазиш живота.</li>
      <li>А ти си вземи от всякаква храна, която се яде, и събери я при себе си, та да послужи за храна на тебе и на тях.</li>
      <li>И Ной извърши всичко според както му заповяда Бог; така стори.</li>
    </ol>
  </li>
  <li>
    <ol>
      <li>Тогава Господ рече на Ноя: Влез ти и целият ти дом в ковчега; защото в това поколение тебе видях праведен пред Мене.</li>
      <li>Вземи си по седем от всички чисти животни, мъжки и женските им; а от нечистите животни по две, мъжки и женските им;</li>
      <li>също и от въздушните птици по седем, мъжки и женски; за да опазиш от тях разплод по лицето на цялата земя.</li>
      <li>Защото още седем дни и Аз ще направя да вали дъжд по земята четиридесет дни и четиридесет нощи; и ще изтребя от лицето на земята всичко живо, що съм направил.</li>
      <li>И Ной извърши всичко, според както му заповяда Господ.</li>
      <li>А Ной беше на шестстотин години когато стана на земята потопът от водата.</li>
      <li>И поради водите на потопа влязоха в ковчега Ной, синовете му, жена му и снахите му с него.</li>
      <li>От чистите животни и от нечистите животни, от птиците, и от всичко, което пълзи по земята,</li>
      <li>влязоха в ковчега две по две при Ноя, мъжки и женски, според както заповяда Бог на Ноя.</li>
      <li>И след седмия ден водите на потопа заляха земята.</li>
      <li>В шестстотната година на Ноевия живот, във втория месец, на седемнадесетия ден от месеца, в същия ден всичките извори на голямата бездна се разпукнаха и небесните отвори се разкриха.</li>
      <li>И дъждът валя на земята четиридесет дни и четиридесет нощи.</li>
      <li>В тоя същи ден влязоха в ковчега Ной и синовете Ноеви: Сим, Хам и Яфет, и Ноевата жена, и с тях трите му снахи -</li>
      <li>те и всичките животни според вида си, всичкият добитък според вида си, и всичките влечуги, които пълзят по земята според вида си и всичките птици според вида си, всяко пернато от всякакъв вид.</li>
      <li>Две по две от всяка твар, която има в себе си жизнено дихание, влязоха в ковчега при Ноя.</li>
      <li>И като влязоха, мъжки и женски от всяка твар влязоха, според както Бог бе заповядал; и Господ го затвори вътре.</li>
      <li>Четиридесет дни трая потопът на земята; и водите дойдоха та подеха ковчега и той се издигна над земята.</li>
      <li>Водите се усилваха и прииждаха много на земята, така ковчегът се носеше по повърхността на водите.</li>
      <li>Водите се усилваха и твърде много на земята, така щото се покриха всичките високи планини намиращи се под цялото небе.</li>
      <li>Петнадесет лакти по-горе от тях се издигнаха водите, та планините се покриха.</li>
      <li>И всяка твар, която се движеше по земята, умря, - птици, добитък, зверове, всички животни, които пълзят по земята и всеки човек.</li>
      <li>От всичко що беше на сушата, всичко, което имаше в ноздрите си жизнено дихание, измря.</li>
      <li>Всичко живо що се намираше по лицето на земята се изтреби, - човеци, добитък, животни и небесни птици; изтребиха се от земята; останаха само Ной и ония, които бяха с него в ковчега.</li>
      <li>А водите се застояха по земята сто и петдесет дни.</li>
    </ol>
  </li>
  <li>
    <ol>
      <li>Тогава си спомни Бог за Ноя и за всичко живо и за всичкия добитък, що бяха с него в ковчега; и Бог накара вятър да мине по земята, та водите престанаха.</li>
      <li>Тоже се затвориха изворите на бездната и небесните отвори, и дъждът от небето спря.</li>
      <li>Малко по малко водите се оттеглиха от земята и подир сто и петдесет дни водите взеха да намаляват.</li>
      <li>А на седемнадесетия ден от седмия месец ковчегът заседна върху Араратските планини.</li>
      <li>Водите намаляваха непрестанно до десетия месец; и на първия ден от десетия месец върховете на планините се показаха.</li>
      <li>После, след четиридесет дни, Ной отвори прозореца на ковчега, що беше направил;</li>
      <li>и изпрати гарван, който, като излезе, отиваше насам натам докато пресъхнаха водите на земята.</li>
      <li>Тогава изпрати гълъб, за да види дали са престанали водите по лицето на земята.</li>
      <li>Но гълъбът, понеже не намери почивка за нозете си, върна се при него в ковчега, защото водата бе още по лицето на цялата земя. И той простря ръка та го взе, и внесе го при себе си в ковчега.</li>
      <li>А като почака още седем дни, пак изпрати гълъба от ковчега.</li>
      <li>И надвечер гълъбът се върна при него, и ето, имаше в устата си пресен маслинен лист; така Ной позна, че водата е спаднала по земята.</li>
      <li>След това той почака още седем дни, и изпрати гълъба; но той не се върна вече при него.</li>
      <li>В шестстотин и първата година на Ноевия живот , на първия ден от първия месец, водата пресъхна на земята; и Ной, като дигна покрива на ковчега, погледна, и, ето, повърхността на земята бе изсъхнала.</li>
      <li>А на двадесет и седмия ден от втория месец земята съвършено изсъхна.</li>
      <li>Тогава говори Бог на Ноя, казвайки:</li>
      <li>Излез от ковчега, ти, жена ти, синовете ти и жените им с тебе.</li>
      <li>Изведи със себе си всичко живо от всяка твар, що е с тебе,- птици, добитък и всичките животни които пълзят по земята, за да се разплодяват по земята, да раждат и да се умножават по земята.</li>
      <li>Ной излезе, и с него синовете му, жена му и снахите му;</li>
      <li>излязоха от ковчега и всичките животни, всичките птици, всичко, що се движи по земята според родовете си.</li>
      <li>И Ной издигна олтар на Господа; и взе от всяко чисто животно и от всяка чиста птица, та ги принесе за всеизгаряне на олтара;</li>
      <li>и Господ помириса сладко благоухание; и рече Господ в сърцето Си: Не ще проклинам вече земята, поради човека, защото помислите на човешкото сърце са зло още от младините му, нито ще поразя вече друг път всичко живо както сторих.</li>
      <li>Догде съществува земята, сеитба и жътва, студ и горещина, лято и зима, ден и нощ няма да престанат.</li>
    </ol>
  </li>
  <li>
    <ol>
      <li>В това време Бог благослови Ноя и синовете му, като им каза: Плодете се, размножавайте се и напълнете земята.</li>
      <li>Ще се страхуват и ще треперят от вас всички земни животни и всички въздушни птици; те са всичко, що пълзи по земята и с всички земни риби са предадени в ръцете ви.</li>
      <li>Всичко живо, що се движи ще ви бъде за храна; давам ви всичко също, както дадох зелената трева.</li>
      <li>Месо обаче с живота му, тоест , с кръвта му, да не ядете.</li>
      <li>А вашата кръв, кръвта на живота ви, непременно ще изискам; от всяко животно ще я изискам; и от човека, да! от брата на всеки човек, ще изискам живота на човека.</li>
      <li>Който пролее човешка кръв, и неговата кръв от човек ще се пролее; защото по Своя образ направи Бог човека.</li>
      <li>А вие, плодете се и се размножавайте, разплодете се по земята и умножавайте се по нея.</li>
      <li>После Бог говори на Ноя и на синовете му с него, казвайки:</li>
      <li>Вижте, Аз поставям завета Си с вас и с потомството ви подир вас;</li>
      <li>и всичко живо, що е с вас, - птиците, добитъкът и всичките земни животни, които са с вас, да! с всяко земно животно от всичко, което е излязло от ковчега.</li>
      <li>Поставям завета Си с вас, че няма да се изтреби вече никоя твар от водите на потопа, нито ще настане вече потоп да опустоши земята.</li>
      <li>Бог рече още: Ето белегът на завета, който Аз поставям до вечни поколения между Мене и вас и всичко живо, което е с вас:</li>
      <li>поставям дъгата Си в облака, и тя ще бъде белег на завет между Мене и земята.</li>
      <li>Когато докарам облак на земята, дъгата ще се яви в облака:</li>
      <li>и ще спомня завета Си, който е между мене и вас и всичко живо от всяка твар; и водата няма вече да стане потоп за изтреблението на всяка твар.</li>
      <li>Дъгата ще бъде в облака: и ще я гледам, за да си напомням всегдашния завет между Бога и всичко живо от всяка твар, което е на земята.</li>
      <li>Каза Бог на Ноя: Това е белегът на завета, който установих между мене и всяка твар, която е на земята.</li>
      <li>А излезлите от ковчега Ноеви синове бяха Сим, Хам и Яфет; а Хам беше баща на Ханаана.</li>
      <li>Тия трима бяха Ноевите синове; и от тях се насели цялата земя.</li>
      <li>В това време Ной почна да работи земята и насади лозе.</li>
      <li>като пи от виното опи се и се разголи в шатрата си.</li>
      <li>И Хам, Ханаановия баща, видя голотата на баща си и каза на двамата си братя отвън.</li>
      <li>А Сим и Яфет взеха една дреха и, като я туриха двамата на рамената си, пристъпиха заднишком та покриха голотата на баща си; лицата им гледаха назад, та не видяха бащината си голота.</li>
      <li>Като изтрезня Ной от виното си и се научи за онова, което му бе направил по-младият ме син, рече: -</li>
      <li>Проклет да е Ханаан; Слуга на слуги ще бъде на братята си.</li>
      <li>Рече още: Благословен Господ, Симовия Бог; И Ханаан да му бъде слуга.</li>
      <li>Бог да разшири Яфета. И да се засели в шатрите на Сима; И Ханаан да им бъде слуга.</li>
      <li>И след потопа Ной живя триста и петдесет години.</li>
      <li>И всичките дни на Ноя станаха деветстотин и петдесет години; и умря.</li>
    </ol>
  </li>
  <li>
    <ol>
      <li>Ето потомството на Ноевите синове, Сима Хама и Яфета; че и на тях се родиха синове след потопа.</li>
      <li>Яфетови синове: Гомер, Магог, Мадай, Яван, Тувал, Мосох и Тирас.</li>
      <li>А Гомерови синове: Асханаз, Рифат и Тогарма.</li>
      <li>А Яванови синове: Елисей, Тарсис, Китим и Доданим.</li>
      <li>От тях се разделиха островите на народите, в техните земи, всеки според езика си, според племето си, в народите си.</li>
      <li>Хамови синове: Хус, Мицраим, Фут и Ханаан.</li>
      <li>А Хусови синове: Сева, Евила, Савта, Раама и Савтека; а Раамови синове: Шева и Дедан.</li>
      <li>Хус роди и Нимрода. Той пръв стана силен на земята.</li>
      <li>Той беше голям ловец пред Господа: затова се казва: Като Нимрода, голям Ловец пред Господа.</li>
      <li>Първо тоя царува над Вавилон Ерех, Акад и Халне, в Сенаарската земя.</li>
      <li>От тая земя излезе и отиде в Асирия, та съгради Ниневия, Роовот-Ир, Халах</li>
      <li>и Ресен между Ниневия и Халах (който е големия град).</li>
      <li>А Мицраим роди Лудим, Анамим, Леавим, Нафтухим.</li>
      <li>Патрусим, Каслухим (от които произлязоха филистимците) и Кафторим.</li>
      <li>А Ханаан роди: първородния си син Сидон, после Хет,</li>
      <li>евусейците, аморейците, гергесейците,</li>
      <li>евейците, арукейците, асенейците,</li>
      <li>арвадците, цемарейците и аматейците; и след това ханаанските племена се пръснаха.</li>
      <li>Пределът на ханаанците беше от Сидон, като се отива за Герар до Газа, и като се отива за Содом и Гомор, Адма и Цевоим да Лаша.</li>
      <li>Тия са Хамовите синове в земите си, в народите си, според племената си, според езиците си.</li>
      <li>Родиха се тъй също чада на Сима, баща на всичките Еверовци и по-стар брат на Яфета.</li>
      <li>Симови синове: Елам, Асур, Арфаксад, Луд и Арам.</li>
      <li>А Арамови синове: Уз, Ул, Гетер и Маш.</li>
      <li>И Арфаксад роди Сала, а Сала роди Евера.</li>
      <li>И на Евера се родиха двама сина; името на единия беше Фалек* защото в неговите дни се разпредели земята; а името на брата му беше Иоктан.</li>
      <li>Иоктан роди Алмодада, Шалефа, Хацармавета, Яраха.</li>
      <li>Адорама, Узала, Дикла,</li>
      <li>Овала, Авимаила, Шева,</li>
      <li>Офира, Евила и Иовава; всички тия бяха Иоктанови синове.</li>
      <li>Техните поселения бяха от Меша, като се отива за Сефар, източната планина.</li>
      <li>Тия са Симовите синове в земите си, според племената си, според езиците си, според народите си.</li>
      <li>Тия са племената на Ноевите синове според поколенията им, в народите им; и от тях се отделиха народите по земята след потопа.</li>
    </ol>
  </li>
  <li>
    <ol>
      <li>А по цялата земя се употребяваше един език и един говор.</li>
      <li>И като потеглюваха човеците към изток, намериха поле в Сенаарската земя, гдето се и заселиха.</li>
      <li>И рекоха си един на друг: Елате, да направим тухли и да ги изпечем в огъня. Тухли употребяваха вместо камъни, а смола употребяваха вместо кал.</li>
      <li>И рекоха: Елате, да си съградим град, даже кула, чийто връх да стига до небето; и да си спечелим име, да не би да се разпръснем по лицето на цялата земя.</li>
      <li>А Господ слезе да види града и кулата, които градяха човеците.</li>
      <li>И рече Господ: Ето, едни люде са, и всички говорят един език; и това е което са почнали да правят; и не ще може вече да им се забрани, какво да било нещо, що биха намислили да направят.</li>
      <li>Елате да слезем, и там да разбъркаме езика им, тъй щото един други да не разбират езика си.</li>
      <li>Така Господ ги разпръсна от там по лицето на цялата земя; а те престанаха да градят града.</li>
      <li>За това той се наименува Вавилон*, защото там Господ разбърка езика на цялата земя; и от там Господ ги разпръсна по лицето на цялата земя.</li>
      <li>Ето Симовото потомство: Сим беше на сто години, а роди Арфаксада две години след потопа;</li>
      <li>а откак роди Арфаксада, Сим живя петстотин години, и роди синове и дъщери.</li>
      <li>Арфаксад живя тридесет и пет години и роди Сала;</li>
      <li>а откак роди Сала, Арфаксад живя четиристотин и три години, и роди синове и дъщери.</li>
      <li>Сала живя тридесет години и роди Евера;</li>
      <li>а откак роди Евера, Сала живя четиристотин и три години, и роди синове и дъщери.</li>
      <li>Евер живя тридесет и четири години и роди Фалека;</li>
      <li>а откак роди Фалека, Евер живя четиристотин и тридесет години и роди синове и дъщери.</li>
      <li>Фалек живя тридесет години и роди Рагава;</li>
      <li>а откак роди Рагава, Фалек живя двеста и девет години и роди синове и дъщери.</li>
      <li>Рагав живя тридесет и две години и роди Серуха;</li>
      <li>а откак роди Серуха, Рагав живя двеста и седем години и роди синове и дъщери.</li>
      <li>Серух живя тридесет години и роди Нахора;</li>
      <li>а откак роди Нахора, Серух живя двеста години и роди синове и дъщери.</li>
      <li>Нахор живя двадесет и девет години и роди Тара;</li>
      <li>а откак роди Тара, Нахор живя сто и деветнадесет години и роди синове и дъщери.</li>
      <li>Тара живя седемдесет години и роди Аврама, Нахора и Арана.</li>
      <li>Ето потомството и на Тара: Тара роди Аврама, Нахора и Арана; а Аран роди Лота.</li>
      <li>И Аран умря преди баща си Тара в Ур Халдейски, в родната си земя.</li>
      <li>И Аврам и Нахор си взеха жени; името на Аврамовата жена бе Сарайя, а името на Нахоровата жена Мелха, Дъщеря на Арана, който освен че беше баща на Мелха, беше баща и на Есха.</li>
      <li>А Сарайя беше бездетна, нямаше чада.</li>
      <li>И Тара взе сина си Аврама и внука си Лота, Арановия син, и снаха си Сарайя, жената на сина си Аврама та излязоха от Ур Халдейски, за да отидат в Ханаанската земя; и дойдоха в Харан, гдето се и заселиха.</li>
      <li>И дните на Тара станаха двеста и пет години; и Тара умря в Харан.</li>
    </ol>
  </li>
  <li>
    <ol>
      <li>Тогава Господ каза на Аврама: Излез от отечеството си, измежду рода си и из бащиния си дом, та иди в земята, която ще ти покажа.</li>
      <li>Ще те направя голям народ; ще те благословя, и ще прославя името ти, и ще бъдеш за благословение.</li>
      <li>Ще благословя ония, които те благославят, а ще прокълна всеки, който те кълне; и в тебе ще се благославят всички земни племена.</li>
      <li>И тъй, Аврам тръгна според както му рече Господ, и Лот тръгна с него. А Аврам беше на седемдесет и пет години, когато излезе от Харан.</li>
      <li>Аврам взе жена си Сарайя, братанеца си Лот, всичкия имот, който бяха спечелили, и хората, които бяха придобили в Харан, та излязоха, за да отидат в Ханаанската земя.</li>
      <li>И Аврам пропътува земята до местността Сихем, до дъба Море. В това време ханаанците живееха в земята.</li>
      <li>И Господ се яви на Аврама и рече: На твоето потомство ще дам тая земя. И там издигна олтар на Господа, Който му се яви.</li>
      <li>От там се премести към хълма, който е на изток от Ветил, дето разпъна шатрата си, Ветил оставаше на запад, а Гай - на изток; и там издигна олтар на Господа и призова Господното име.</li>
      <li>После, като се дигна, Аврам все напредваше към юг.</li>
      <li>А настана глад в земята; затова Аврам слезе в Египет да поживее там, понеже гладът беше се усилил в Ханаанската земя.</li>
      <li>И когато наближи да влезе в Египет, рече на жена си Сарайя: Виж сега, зная, че си жена красива наглед.</li>
      <li>Египтяните, като те видят, ще рекат: Тя му е жена; и мене ще убият, а тебе ще оставят жива.</li>
      <li>Кажи, моля, че си ми сестра, за да ми бъда добре покрай тебе и да се опази живота ми, поради твоята дума .</li>
      <li>И като влезе Аврам в Египет, египтяните видяха, че жената беше твърде красива.</li>
      <li>Видяха я и Фараоновите големци и я похвалиха на Фараона; затова жената беше заведена в дома на Фараона.</li>
      <li>И заради нея той стори добро на Аврама, който достигна да има овци, говеда, осли, слуги, слугини, ослици и камили.</li>
      <li>Но Господ порази Фараона и дома му с тежки язви, поради Аврамовата жена Сарайя.</li>
      <li>Тогава Фараон повика Аврама и рече: Що е това, което ти ми стори? Защо не ми каза, че ти е жена?</li>
      <li>Защо ми каза: Сестра ми е, така че аз си я взех за жена; сега, прочее, ето жена ти; вземи я и си иди.</li>
      <li>И Фараон му определи човеци, които изпратиха него, жена му и всичко що имаше.</li>
    </ol>
  </li>
  <li>
    <ol>
      <li>Така Аврам излезе от Египет, той, жена му и всичко що имаше, и Лот с него, та замина към южната страна.</li>
      <li>Аврам беше много богат с добитък, сребро и злато.</li>
      <li>И от южната страна той минаваше постепенно дори до Ветил, до мястото, гдето от по-напред беше поставена шатрата му между Ветил и Гай.</li>
      <li>до мястото, гдето първоначално беше издигнат олтара; и там Аврам призова Господното име.</li>
      <li>Също и Лот, който придружаваше Аврама, имаше овци, говеда и шатри.</li>
      <li>И понеже земята не ги побираше да живеят заедно, тъй като имотът им беше много, и не можеха да живеят заедно,</li>
      <li>появи се спречкване между Аврамовите говедари и Лотовите говедари. (По това време ханаанците и ферезейците населяваха тая земя).</li>
      <li>Тогава Аврам рече на Лота: Да няма, моля ти се, спречкване между мене и тебе между моите говедари и твоите говедари, защото ние сме братя.</li>
      <li>Не е ли пред тебе цялата земя. Моля ти се, отдели се от мене; ти ако идеш наляво, то аз ще ида надясно; или ако ти идеш надясно, аз ще ида наляво.</li>
      <li>Лот, прочее, подигна очи и разгледа цялата равнина на Иордан и видя , че беше добре напоявана догде се стигне в Сигор, (преди да беше разорил Господа Содома и Гомора), като Господната градина, като Египетската земя.</li>
      <li>За това Лот си избра цялата Иорданска равнина. И Лот тръгна към изток и се разделиха един от друг.</li>
      <li>Аврам се засели в Ханаанската земя; а Лот се засели между градовете на Иорданската равнина, и преместваше шатрите си докато стигна до Содом.</li>
      <li>А содомските мъже бяха твърде нечестиви и грешни пред Господа.</li>
      <li>И Господ каза на Аврама, след като се отдели Лот от него: Подигни сега очите си от мястото гдето си, та погледни към север и юг, изток и запад;</li>
      <li>защото цялата земя, която виждаш, ще дам на тебе и на потомството ти до века.</li>
      <li>И ще направя потомството ти многочислено като земния прах; така щото, ако може някой да изброи земния прах, то и твоето потомство ще изброи.</li>
      <li>Стани, обходи дължината на земята, защото на теб ще я дам.</li>
      <li>Тогава Аврам премести шатрата си, дойде и се засели при Мемриевите дъбове, които са в Хеврон; и там издигна олтар на Господа.</li>
    </ol>
  </li>
  <li>
    <ol>
      <li>В дните не Сенаарския цар Амарфал, Еласарският цар Ариох, Еламският цар Ходологомор и Гоимският цар Тидал,</li>
      <li>тия царе отвориха война против Содомския цар Вера, Гоморския цар Верса, Адманския цар Сенав, Цевоимския цар Симовор и царя на Вала, (която е Сигор).</li>
      <li>Всички тия се събраха в Сидимската долина (дето е сега Соленото Море).</li>
      <li>Дванадесет години бяха се подчинявали на Ходологомора, а в тринадесетата въстанаха.</li>
      <li>В четиринадесетата година дойдоха Ходологомор и царете, които бяха с него, та поразиха рафаимите в Астарот-карнаим, зузимите в Хам, емимите в Сави-кириатаим</li>
      <li>и хорейците в поляната им Сиир, до Елфаран, който е при пустинята.</li>
      <li>А като се върнаха, дойдоха в Ен-мишнат, (който е Кадис), и поразиха цялата страна на амаликитяните, както и амореите, които живееха в Асасон-тамар.</li>
      <li>Тогава Содомският цар, Гоморският цар, Адманският цар, Цевоимският цар и царят на Вала, (която е Сигор), излязоха и се опълчиха против тях на бой в Сидимската долина:</li>
      <li>против Еламския цар Ходологомор, Гиомския цар Тидал, Сенаарския цар Амарфал и Еласарския цар Ариох. Имаше четирима царе против петимата.</li>
      <li>А Сидимската долина беше пълна със смолни кладенци; и Содомският и Гоморският царе, като бягаха, паднаха в тях, а останалите избягаха на бърдото.</li>
      <li>И победителите задигнаха всичкия имот на Содома и Гомора и всичката им храна и си отидоха.</li>
      <li>Взеха и Аврамовия братанец Лот, който живееше в Содом, заедно с имота му и си отидоха.</li>
      <li>А един от избавилите се дойде и извести това на евреина Аврам; той живееше при дъбовете на Амореца Мамврий, брат на Есхола и брат на Анера, които бяха Аврамови съюзници.</li>
      <li>А като чу Аврам, че брат му бил пленен, изведе своите триста и осемнадесет обучени мъже, родени в неговия дом и гони неприятеля до Дан.</li>
      <li>И през нощта, той и слугите му, като се разделиха против тях, поразиха ги и ги гониха до Хова, която е от ляво на Дамаск.</li>
      <li>И възвърна всичкия имот, върна на брата си Лота с имота му, както и жените и людете.</li>
      <li>И като се върна Аврам от поражението на Ходологомора и на царете, които бяха с него, Содомският цар излезе да го посрещне в Савинската долина, (която е Царевата долина).</li>
      <li>Така Салимският цар Мелхиседек, който беше свещеник на Всемогъщия Бог, изнесе хляб и вино</li>
      <li>та го благослови, казвайки: Благословен да бъде Аврам от Всевишния Бог, Създател на небето и на земята;</li>
      <li>благословен и Всевишният Бог, който предаде неприятелите ти в твоята ръка. И Аврам му даде десетък от всичко.</li>
      <li>А Содомският цар рече на Аврама: Дай ми човеците, а имота задръж за себе си.</li>
      <li>Но Аврам каза на Содомския цар: Аз дигнах ръката си пред Господа, Всевишния Бог, Създател на небето и земята,</li>
      <li>и се заклех , че няма да взема нищо от твоето, ни конец ни ремък за обуща, да не би да речеш: Аз обогатих Аврама.</li>
      <li>Приемам само онова, което изядоха момците; и дела на мъжете които отидоха с мене: Анер, Есхол и Мамври - те нека вземат дела си.</li>
    </ol>
  </li>
  <li>
    <ol>
      <li>След тия събития, дойде Господното слово на Аврама във видение и каза: Не бой се, Авраме; Аз съм твой щит, наградата ти е извънредно голяма.</li>
      <li>А Аврам рече: Господи Иеова, какво ще ми дадеш, като аз си отивам бездетен и тоя Елиезер от Дамаск ще притежава дома ми?</li>
      <li>Аврам рече още: Ето Ти не ми даде чадо; и, ето, един роден в дома ми ще ми стане наследник.</li>
      <li>Но, ето, дойде Господното слово и му каза: Тоя човек няма да ти стане наследник; но оня, който ще излезе от твоите чресла, ще ти бъде наследник.</li>
      <li>Тогава, като го изведе вън, каза: Погледни сега на небето и изброй звездите, ако можеш ги изброи. И рече му: Толкова ще бъде твоето потомство.</li>
      <li>И Аврам повярва в Господа; и Той му го вмени за правда.</li>
      <li>После му каза: Аз съм Господ, който те изведох от Ур Халдейски, за да ти дам да наследиш тая земя.</li>
      <li>А той рече: Господи Иеова, по какво да позная че ще я наследя?</li>
      <li>Господ му рече: Вземи ми тригодишна юница, тригодишна коза, тригодишен овен, гургулица и гълъбче.</li>
      <li>И той Му взе всички тия, разсече ги през средата и постави всяка половина срещу другата, но птиците не разсече.</li>
      <li>И спуснаха се хищни птици на труповете; но Аврам ги разпъди.</li>
      <li>А около захождането на слънцето, дълбок сън нападна Аврама; и, ето, ужас, като страшен мрак, го обзе.</li>
      <li>Тогава Господ каза на Аврама: Знаейки - знай, че твоето потомство ще бъде чуждо в чужда земя и ще им бъдат роби; и те ще ги угнетяват четиристотин години.</li>
      <li>Но Аз ще съдя народа, комуто ще робуват; и подир това ще излязат с голям имот</li>
      <li>А ти ще отидеш при бащите си в мир; ще бъдеш погребан в честита старост.</li>
      <li>А в четвъртия род потомците ти ще се върнат тука; защото беззаконието на аморейците не е още стигнало до върха си.</li>
      <li>А когато слънцето залезе и настана мрак, ето димяща пещ и огнен пламък, който премина между тия части.</li>
      <li>И в същия ден Господ направи завет с Аврама, като каза: На твоето потомство давам тая земя, от Египетската река до голямата река, реката Ефрат,</li>
      <li>земята на кенейците, кенезейците, кадмонейците,</li>
      <li>хетейците, ферезейците, рафаимите,</li>
      <li>аморейците, ханаанците, гергесейците и евусейците.</li>
    </ol>
  </li>
  <li>
    <ol>
      <li>А Сарайя, жената на Аврама, не му раждаше деца; но, като имаше слугиня египтянка, на име Агар,</li>
      <li>Сарайя рече на Аврама: Виж сега, Господ не ми дава да раждам; моля ти се влез при слугинята ми; може би ще придобия чадо, чрез нея. И Аврам послуша това, което каза Сарайя.</li>
      <li>И тъй, след като Аврам беше преживял десет години в Ханаанската земя, Сарайя Аврамовата жена, взе слугинята си Агар, египтянката, и я даде на мъжа си Аврама да му бъде жена.</li>
      <li>И той влезе при Агар и тя зачна; и като видя че зачна, господарката й стана презряна в очите й.</li>
      <li>Тогава Сарайя рече на Аврама: Поради тебе ми дойде тая обида. Дадох слугинята си в твоите обятия; а като видя, че зачна, аз станах презряна в очите й. Господ нека съди между мене и тебе.</li>
      <li>А Аврам рече на Сарайя: Ето, слугинята ти; стори с нея, както ти се вижда угодно. Прочее, Сарайя се отнасяше зле с нея, така щото тя побягна от лицето й.</li>
      <li>Но ангел Господен я намери при един воден извор в пустинята, при извора на пътя за Сур;</li>
      <li>и рече: Агар, Сараина слугиньо, от где идеш? и къде отиваш? А тя рече: Бягам от лицето на господарката си Сарайя.</li>
      <li>А ангелът Господен й рече: Върни се при господарката си, и покори се под властта й*.</li>
      <li>Ангелът Господен тоже и рече: Ще преумножа потомството ти, до толкоз, че да не може да се изброи, поради своето множество.</li>
      <li>После ангелът Господен й каза: Ето ти си зачнала, и ще родиш син; да го наименуваш Исмаил+, защото Господ чу скръбта ти.</li>
      <li>Той ще бъде между човеците, като див осел; ще дига ръката си против всекиго и всеки ще дига ръката си против него; и той ще живее независим от всичките си братя.</li>
      <li>Тогава Агар даде на Господа, Който й говореше, това име: Ти си Бог, Който вижда; защото рече: Не видях ли тук аз Онзи, Който ме вижда?</li>
      <li>Затова, тоя кладенец се наименува Вир-лахай-рой§; ето той е между Кадис и Варад.</li>
      <li>И Агар роди син на Аврама; и Аврам наименува сина си, роден от Агар, Исмаил.</li>
      <li>А Аврам беше на осемдесет и шест години когато Агар му роди Исмаила.</li>
    </ol>
  </li>
  <li>
    <ol>
      <li>Когато Аврам беше на деветдесет и девет години, Господ се яви на Аврама и му рече: Аз съм Всемогъщият; ходи пред Мене и бъди непорочен.</li>
      <li>И ще направя завета си между Мене и тебе и ще те умножа твърде много.</li>
      <li>Тогава Аврам падна на лицето си; и Бог му говореше, казвайки:</li>
      <li>Ето, Моят завет е с тебе; и ти ще станеш отец на множество народи.</li>
      <li>Не ще се именуваш вече Аврам**, но името ти ще бъде Авраам++; защото те направих отец на множество народи.</li>
      <li>Ще те наплодя твърде много и ще произведа народи от тебе; и царе ще произлязат от тебе.</li>
      <li>И ще утвърдя завета Си между Мене и тебе и потомците ти след тебе през всичките им поколения за вечен завет, че ще бъда Бог на тебе и на потомството след тебе.</li>
      <li>На тебе и на потомството ти след тебе ще дам за вечно притежание земята, в която си пришелец, цялата Ханаанска земя; и ще им бъда Бог.</li>
      <li>Бог още каза на Авраама: Пази ти завета Ми, ти и потомците ти след тебе, през всичките си поколения.</li>
      <li>Ето моят завет, който трябва да пазите между Мене и вас и потомците ти след тебе: всеки между вас от мъжки пол да се обрязва.</li>
      <li>Да обрязвате краекожието на плътта си; и това ще бъде знак на завета между Мене и вас.</li>
      <li>Всяко мъжко дете между вас във всичките ви поколения, като стане на осем дни трябва да се обрязва, както роденото у дома ти, така и онова, което не е от твоето потомство, купена с пари от някой чужденец.</li>
      <li>Непременно трябва да се обрязва и роденият у дома ти и купеният с парите ти; и Моят завет в плътта ви, ще бъде вечен завет.</li>
      <li>А необрязаният от мъжки пол, чието краекожие на плътта не е обрязано, тоя човек, да се погуби измежду людете си, защото е нарушил завета Ми.</li>
      <li>После Бог каза на Авраама: Не наричай вече Сарайя жена си Сарайя*; но Сара+ да бъде името й.</li>
      <li>Аз ще я благословя, още и син ще ти дам от нея; да! ще я благословя, и тя ще стане майка на народи; царе на племена ще произлязат от нея.</li>
      <li>Тогава Авраам падна на лицето си и се засмя, и рече в сърцето си: На стогодишен човек ли ще са роди дете? И Сара, която име деветдесет години, ще роди ли?</li>
      <li>И рече Авраам на Бога; Исмаил да е жив пред Тебе.</li>
      <li>Но Бог каза: Не, а жена ти Сара ще ти роди син, и ще го наречеш Исаак; и с него ще утвърдя завета Си за вечен завет, който ще бъде и за потомството му след него.</li>
      <li>И за Исмаила те послушах. Ето, благослових го, и ще го наплодя и преумножа; дванадесет племена ще се родят от него, и ще го направя велик народ.</li>
      <li>Но завета Си ще утвърдя с Исаака, когото Сара ще ти роди до година по това време.</li>
      <li>А като прекрати думата Си с Авраама, Бог се възлезе от него.</li>
      <li>В тоя същия ден Авраам взе сина си Исмаила, всичките родени у дома му и всичките купени с парите му, всеки от мъжки пол между човеците на Авраамовия дом и обряза краекожието на плътта им, според както Бог му каза.</li>
      <li>Авраам беше на деветдесет и девет години когато се обряза краекожието на плътта му;</li>
      <li>а син му Исмаил беше на тринадесет години, когато се обряза краекожието на плътта му.</li>
      <li>В един и същи ден се обрязаха Авраам и син му Исмаил.</li>
      <li>И всичките мъже от дома му както родените у дома, така и купените от чужденци с пари, се обрязаха заедно с него.</li>
    </ol>
  </li>
  <li>
    <ol>
      <li>След това Господ се яви на Авраама при Мамвриевите дъбове, когато той седеше при входа на шатрата си в горещината на деня.</li>
      <li>Като подигна очи и погледна, ето, трима мъже стояха срещу него; и като ги видя, затече се от входа на шатрата да ги посрещне, поклони се до земята, и рече:</li>
      <li>Господарю мой, ако съм придобил твоето благоволение, моля Ти се, не отминавай слугата слугата Си.</li>
      <li>Нека донесат малко вода, та си умийте нозете и си починете под дървото.</li>
      <li>И аз ще донеса малко хляб, да подкрепите сърцата си, и после ще си заминете; понеже затова дойдохте при слугата си. А те рекоха: Стори, както си казал.</li>
      <li>Тогава Авраам влезе бързо в шатрата при Сара и рече: Приготви по-скоро три мери чисто брашно, замеси и направи пити.</li>
      <li>А Авраам се завтече при чердата, взе едно младо, добро теле и го даде на слугата, който побърза да го сготви.</li>
      <li>После взе масло, мляко и сготвеното теле, та сложи пред тях; и стоеше при тях под дървото, докато ядяха.</li>
      <li>Тогава му рекоха: Где е жена ти Сара? А той рече: Ето, в шатрата е.</li>
      <li>И рече Господ : До година по това време Аз непременно ще се върна при тебе и, ето, жена ти Сара ще има син. А Сара слушаше от входа на шатрата, която беше зад него.</li>
      <li>А Авраам и Сара бяха стари, в напреднала възраст; на Сара беше престанало обикновеното на жените.</li>
      <li>И тъй Сара се засмя в себе си, като думаше: Като съм остаряла ще има ли за мене удоволствие, като и господаря ми е стар?</li>
      <li>А Господ рече на Авраама: Защо се засмя Сара и каза: Като съм остаряла, дали наистина ще родя?</li>
      <li>Има ли нещо невъзможно за Господа? На определеното време ще се върна при тебе, до година по това време и Сара ще има син.</li>
      <li>Тогава Сара, понеже се уплаши, се отрече, казвайки: Не съм се смяла. А той каза: Не е тъй ; ти се засмя.</li>
      <li>Като станаха от там, мъжете се обърнаха към Содом; и Авраам отиде с тях, за да ги изпрати.</li>
      <li>И Господ рече: Да открия ли от Авраама това, което ще сторя,</li>
      <li>тъй като Авраам непременно ще стане велик и силен народ и чрез него ще се благословят всичките народи на земята?</li>
      <li>Защото съм го избрал*, за да заповяда на чадата си и на дома си след себе си да пазят Господния път, като вършат правда и правосъдие, за да направи Господ да стане с Авраама онова, което е говорил за него.</li>
      <li>И рече Господ: Понеже викът на Содома и Гомора е силен и, понеже грехът им е твърде тежък,</li>
      <li>ще сляза сега и ще видя дали са сторили напълно според вика, който стигна до Мене; и ако не, ще узная.</li>
      <li>Тогава мъжете, като се обърнаха от там, отидоха към Содом. Но Авраам още стоеше пред Господа.</li>
      <li>И Авраам се приближи и рече: Ще погубиш ли праведния с нечестивия?</li>
      <li>Може да има петдесет праведника в града; ще погубиш ли местата, не ще ли го пощадиш, заради петдесет праведника, които са в него?</li>
      <li>Далеч от Тебе да сториш такова нещо, да убиеш праведника с нечестивия, така щото праведния да бъде като нечестивия! Далеч от Тебе това! Съдията на цялата земя няма ли да върши правда?</li>
      <li>И Господ каза: Ако намеря в Содом петдесет праведника, вътре в града, ще пощадя цялото място, заради тях.</li>
      <li>А в отговор Авраам рече: Ето сега, аз, който съм прах и пепел, се осмелих да говоря на Господа;</li>
      <li>може би на петдесет праведника да не достигат пет; ще погубиш ли целия град, поради липсата на пет души? Той каза: Няма да го погубя ако намеря там четиридесет и пет.</li>
      <li>А Авраам пак Му говори, казвайки: Може да се намерят там четиридесет. Той каза: Заради четиридесет няма да сторя това.</li>
      <li>А Авраам рече: Да се не разгневи Господ и ще кажа: Може да се намерят там тридесет. Той каза: Няма да сторя това, ако намеря там тридесет.</li>
      <li>А Авраам рече: Ето сега, осмелих се да говоря на Господа; може да се намерят там двадесет. Той каза: Заради двадесетте няма да погубя града .</li>
      <li>Тогава Авраам рече: Да се не разгневи Господ и аз ще продумам пак, само тоя път. И той каза: Може да се намерят там десет. И той каза: Заради десет няма да го погубя.</li>
      <li>А като престана да говори с Авраама Господ си отиде; а Авраам се върна на мястото си.</li>
    </ol>
  </li>
  <li>
    <ol>
      <li>Привечер дойдоха двама ангела в Содом; а Лот седеше в Содомската порта. И като ги видя, Лот стана да ги посрещне, поклони се с лице до земята и рече:</li>
      <li>Ето, господари мои, свърнете, моля, в къщата на слугата си, пренощувайте и си умийте нозете, и утре станете та си идете по пътя. А те рекоха: Не, на улицата ще пренощуваме.</li>
      <li>Но, като настояваше много, те се отбиха към него и влязоха в къщата му; и той им направи угощение и изпече безквасни хлябове; и ядоха.</li>
      <li>А преди да си легнат те, градските мъже, Содомските жители, млади и стари, всичките люде от всякъде, обиколиха къщата</li>
      <li>и викаха на Лота, казвайки: Где са мъжете, които дойдоха у тебе тая нощ? Изведи ни ги да ги познаем.</li>
      <li>А Лот излезе при тях пред вратата, затвори вратата след себе си, и рече:</li>
      <li>Моля ви се, братя мои, не правете такова нечестие.</li>
      <li>Вижте сега, имам две дъщери, които не са познали мъж; тях да ви изведа вън, и сторете с тях, каквото ви се вижда угодно; само на тия мъже не струвайте нищо, понеже затова са влезли по покрива на стрехата ми.</li>
      <li>Но те рекоха: Махни се нататък. Рекоха още: Той дойде тук самичък и пришелец, а иска още и съдия да стане; ей сега на тебе ще сторим по-голямо зло, отколкото на тях. И насилваха премного човека, Лота, и приближиха се да разбият вратата.</li>
      <li>Но мъжете простряха ръце, дръпнаха Лота при себе си, в къщи, и затвориха вратата.</li>
      <li>Тоже и поразиха със слепота човеците, които бяха пред вратата на къщата, и малък и голям, тъй щото се умориха, като търсеха вратата.</li>
      <li>Тогава мъжете рекоха на Лота: Имаш ли тука друг някой: зет, синове, дъщери и които и да било други, що имаш в града, изведи ги из това място;</li>
      <li>защото ние ще съсипем мястото, понеже силен стана викът им пред Господа, и Господ ни изпрати да го съсипем.</li>
      <li>И тъй, Лот излезе и говори на зетьовете си, които щяха да водят дъщерите му и рече: Станете, излезте из това място, защото Господ ще съсипе града. Но не зетьовете му се видя, че той се шегува.</li>
      <li>Когато се зазори, ангелите настояваха пред Лота, казвайки: Стани, вземи жена си и двете си дъщери, които са тука, за да не погинеш всред наказанието на тоя град.</li>
      <li>Но тоя се бавеше; затова мъжете хванаха за ръка него, жена му и двете му дъщери, изведоха го и поставиха го вън от града; понеже Господ го пожали.</li>
      <li>И като го изведоха вън, рече единият на Лота : Бягай за живота си; да не погледнеш назад, нито да се спреш някъде в цялата тая равнина; бягай на планината, за да не погинеш.</li>
      <li>А Лот им рече: Ах, Господи, не така!</li>
      <li>Ето, слугата ти придоби Твоето благоволение, и с опазването на живота ми, Ти правиш още по-голяма милостта, която си показал към мене; но аз не мога да побягна на планината да не би да ме постигне злато и да умра.</li>
      <li>Гледай, моля, твоя град е близо, за да побягна там, и малък е. Нека побягна там, (не е ли малък град ?) и така животът ми ще се опази.</li>
      <li>Той му каза: Ето слушам те и за това нещо, че няма да разоря града, за който ти говори.</li>
      <li>Бързай, бягай там защото Аз не мога да сторя нищо, догде ти не стигнеш там. Затова тоя град се наименува Сигор*.</li>
      <li>Слънцето изгряваше на земята, когато Лот влезе в Сигор.</li>
      <li>Тогава Господ изля върху Содом и Гомор сяра и огън от Господа от небето.</li>
      <li>Той разори тия градове и цялата равнина, всичките жители на градовете и земните растения.</li>
      <li>Но жена му, след него, погледна назад, и стана стълб от сол.</li>
      <li>Сутринта Авраам подрани на мястото, дето беше стоял пред Господа;</li>
      <li>и погледна към Содом и Гомор и към цялата земя на равнината, и, ето видя, че дим, като дим от пещ, се издигаше от земята.</li>
      <li>И тъй, когато Бог разоряваше градовете на тая равнина, Бог си спомни за Авраама и изпрати Лота изсред разорението, когато разори градовете, дето живееше Лот.</li>
      <li>А Лот излезе от Сигор и живееше в планината, и с него двете му дъщери, понеже се боеше да остане в Сигор; затова живееше в една пещера, той и двете му дъщери.</li>
      <li>Тогава по-старата рече на по-младата: Баща ни е стар, и няма мъж на земята да влезе при нас, според обичая на цялата земя.</li>
      <li>Ела, да упоим баща си с вино и да преспим с него, за да запазим потомството от баща си.</li>
      <li>И тъй, оная нощ упоиха баща си с вино; и по-старата влезе та преспа с баща си; а той не усети, нито кога легна тя, нито кога влезе.</li>
      <li>На другия ден по-старата рече на по-младата: Виж, миналата нощ аз преспах с баща си; да го упоим с вино и тая нощ, та влез ти и преспи с него, за да запазим потомството от баща си.</li>
      <li>И тъй, оная нощ упоиха баща си с вино, и по-младата влезе та преспа с него; а той не усети нито кога легна тя, нито кога стана.</li>
      <li>Така и двете лотови дъщери зачнаха от баща си.</li>
      <li>И по-старата роди син и го наименува Моав; той е до днес отец на моавците.</li>
      <li>Роди и по-младата син и го наименува Бен-ами; той е и до днес отец на амонците.</li>
    </ol>
  </li>
  <li>
    <ol>
      <li>От там Авраам пътуваше към южната страна. Той се настани между Кадис и Сур и живееше като пришелец в Герар.</li>
      <li>И понеже Авраам казваше за жена си Сара: Сестра ми е, то Герарският цар Авимелех прати та взе Сара.</li>
      <li>Но Бог дойде при Авимелеха в съня му, през нощта и му рече: Ето, ти умираш поради жената, която си взел; защото тя си има мъж.</li>
      <li>(А Авимелех не беше се приближил при нея). И рече: Господи, ще погубиш ли един праведен народ?</li>
      <li>Не каза ли сам той: Сестра ми е? Също и сама тя рече: Той ми е брат. С право сърце и с чисти ръце сторих аз това.</li>
      <li>Бог му каза в съня: Да, Аз зная, че си сторил това с праведно сърце; още Аз те въздържах да не съгрешиш против Мене, и затова не те оставих да се докоснеш до нея.</li>
      <li>Сега, прочее, върни жената на човека, защото е пророк и ще се помоли за тебе, и ти ще останеш жив; но, ако не я върнеш, знай, че непременно ще умреш, ти и всички твои.</li>
      <li>На сутринта, като стана рано Авимелех повика всичките си слуги и извести всички тия неща в ушите им; и хората се уплашиха много.</li>
      <li>Тогава Авимелех повика Авраам и му рече: Що ни стори ти? Какво ти съгреших, та си навлякъл на мене и на царството ми голям грях? Направил си ми работи, които не трябваше да се правят.</li>
      <li>Рече още Авимелех на Авраама: Що си видял, та стори това нещо?</li>
      <li>И рече Авраам: Сторих го понеже рекох: Не ще има страх от Бога в това място, и ще ме убият поради жена ми.</li>
      <li>А при това, тя наистина ми е сестра, дъщеря на баща ми, но не и дъщеря на майка ми; и ми стана жена.</li>
      <li>И когато Бог ме направи да странствувам от бащиния си дом, рекох й: Ще ми направиш тая добрина - На всяко място, гдето отидем, казвай за мене: Брат ми е.</li>
      <li>Тогава Авимелех взе овци и говеда, слуги и слугини, та ги даде на Авраама и върна му жена му Сара.</li>
      <li>И рече Авимилех: Ето, земята ми е пред тебе, засели се дето ти е угодно.</li>
      <li>А на Сара каза: Виж, дадох на брат ти хиляда сребърника; ето, това ти е покривало за очите пред всички, които са с тебе и пред всички човеци си оправдана.</li>
      <li>И тъй, Авраам се помоли на Бога; и Бог изцели Авимелеха, и жена му, и слугите му; и раждаха деца.</li>
      <li>Защото, поради Авраамовата жена Сара, Господ беше заключил съвсем всички утроби на Авимелеховия дом.</li>
    </ol>
  </li>
  <li>
    <ol>
      <li>И Господ посети Сара, според както беше рекъл; и Господ стори на Сара както бе казал.</li>
      <li>Защото Сара зачна и роди син на Авраама в старините му, в определения му от Бога срок.</li>
      <li>И Авраам наименува сина , който му се роди, когото Сара му роди, Исаак.</li>
      <li>И на осмия ден Авраам обряза сина си Исаака, според както Бог му беше заповядал.</li>
      <li>А Авраам беше на сто години, когато се роди сина му Исаак.</li>
      <li>И Сара каза: Бог ме направи за смях; всеки, който чуе, ще ми се смее.</li>
      <li>Каза още: Кой би рекъл на Авраама, че Сара ще кърми чада? - Защото му родих син в старините му.</li>
      <li>А като порасна детето, отбиха го; и в деня, когато отбиха Исаака, Авраам направи голямо угощение.</li>
      <li>А Сара видя, че синът на египтянката Агар, когото бе родила на Авраама се присмива;</li>
      <li>затова рече на Авраама: Изпъди тая слугиня и сина й ; защото синът на тая слугиня няма наследство с моя син Исаак.</li>
      <li>Обаче тая дума се видя на Авраама твърде тежка, поради сина му Исмаил .</li>
      <li>Но Бог каза на Авраама: Да не ти се види тежко за момчето и за слугинята ти; относно всичко, което ти рече Сара, послушай думите й, защото по Исаака ще се наименува твоето потомство.</li>
      <li>Но и от сина на слугинята ще направя да стане народ, понеже е твое чадо.</li>
      <li>Тогава на сутринта Авраам стана рано, взе хляб и мех с вода и даде ги на Агар, като ги тури на рамото й; даде й още детето и я изпрати.А тя отиде и се заблуди в пустинята Вирсавее.</li>
      <li>Но изчерпи се водата в меха; и майка му хвърли детето под един храст</li>
      <li>и отиде та седна на среща, далеч колкото един хвърлей на стрела, защото си рече: Да не гледам, като умира детето. И като седна насреща, издигна глас и заплака.</li>
      <li>И Бог чу гласа на момчето; и ангел Божий извика към Агар от небето и рече й: Що ти е, Агар? Не бой се, защото Бог чу гласа на момчето от мястото гдето е.</li>
      <li>Стани, дигни момчето и крепи го с ръката си, защото ще направя от него велик народ.</li>
      <li>Тогава Бог й отвори очите, и тя видя кладенец с вода; и отиде да напълни меха с вода и даде на момчето да пие.</li>
      <li>Бог беше с момчето, което порасна, засели се в пустинята и стана стрелец.</li>
      <li>Засели се във Фаранската пустиня; и майка му взе жена от Египетската земя.</li>
      <li>По онова време Авимелех, с военачалника си Фихола, говори на Авраама, казвайки: Бог е с тебе във всичко що правиш.</li>
      <li>Сега, прочее, закълни ми се тук в Бога, че не ще постъпваш неверно с мене, ни със сина ми, нито с внука ми; но, според благостта, която съм показал към тебе, ще показваш и ти към мене и към земята, в която си пребивавал.</li>
      <li>И рече Авраам: Заклевам се.</li>
      <li>Подир това Авраам изобличи Авимелеха за водния кладенец, който Авимелеховите слуги бяха отнели на сила.</li>
      <li>Но рече Авимелех: Не знам кой е сторил това нещо; нито ти си ми явил за това, нито аз съм чул, освен днес.</li>
      <li>Тогава Авраам взе овци и говеда и ги даде на Авимелеха, та двамата сключиха договор помежду си .</li>
      <li>А Авраам отдели седем женски агнета от стадото.</li>
      <li>И Авимелех каза на Авраама: Какви са тия женски агнета, които си отделил?</li>
      <li>А той рече:Тия седем женски агнета ще вземеш от мене, да ми бъдат за свидетелство, че аз съм изкопал тоя кладенец.</li>
      <li>Затова той наименува онова място Вирсавее, защото там се заклеха двамата.</li>
      <li>Така те сключиха договор във Вирсавее: и след това станаха Авимелех и военачалникът Фихол и се върнаха във Филистимската земя.</li>
      <li>И Авраам посади дъбрава във Вирсавее, и там призова името на Иеова, Вечния Бог.</li>
      <li>И Авраам престоя във Филистимската земя много дни.</li>
    </ol>
  </li>
  <li>
    <ol>
      <li>След тия събития Бог изпита Авраама, като му рече: Аврааме. А той рече: Ето ме.</li>
      <li>И рече Бог : Вземи сега единствения си син, когото любиш, сина си Исаака, та иди в местността Мория и принесе го там във всеизгаряне на един от хълмовете, за който ще ти кажа.</li>
      <li>На сутринта, прочее, Авраам подрани та оседла осела си и взе със себе се двама от слугите си и сина си Исаака; и, като нацепи дърва за всеизгарянето, стана та отиде на мястото, за което Бог му беше казал.</li>
      <li>На третия ден Авраам подигна очи и видя мястото надалеч.</li>
      <li>Тогава рече Авраам на слугите си: Вие останете тук с осела; а аз и момчето ще отидем до там и, като се поклоним, ще се върнем при вас.</li>
      <li>И взе Авраам дървата за всеизгарянето и натовари ги на сина си Исаака, а той взе в ръката си огън и нож; и двамата отидоха заедно.</li>
      <li>Тогава Исаак продума на баща си Авраама, казвайки: Тате! А той рече: Ето ме, синко. И рече Исаак : Ето огъня и дървата, а где е агнето за всеизгарянето?</li>
      <li>И Авраам каза: Синко, Бог ще си промисли агнето за всеизгаряне. И двамата вървяха заедно.</li>
      <li>А като стигнаха на мястото, за което Бог му беше казал, Авраам издигна там жертвеник, нареди дървата и, като върза сина си Исаака, тури го на жертвеника върху дърветата.</li>
      <li>И Авраам простря ръката си та взе ножа да заколи сина си.</li>
      <li>Тогава ангел Господен му викна от небето и рече: Аврааме, Аврааме! И той рече: Ето ме.</li>
      <li>И ангелът рече: да не вдигнеш ръката си върху момчето, нито да му сториш нещо; защото сега зная, че ти се боиш от Бога, понеже на пожали за Мене и сина си, единствения си син.</li>
      <li>Тогава Авраам, като подигна очи, видя, и ето зад него един овен вплетен с рогата си в един храст; и Авраам отиде, взе овена и го принесе всеизгаряне вместо сина си.</li>
      <li>И Авраам наименува това място Иеова-ире*; и според това се казва и до днес: На хълма Господ ще промисли.</li>
      <li>Тогава втори път ангел Господен викна на Авраама от небето и рече:</li>
      <li>В Себе Си се заклевам, казва Господ, че понеже си сторил това нещо и не пожали сина си, единствения си син,</li>
      <li>ще те благословя премного и ще умножа и преумножа потомството ти като небесните звезди и като пясъка на морския бряг; и потомството ти ще завладее портата на неприятелите си;</li>
      <li>в твоето потомство ще се благословят всичките народи на земята, защото си послушал гласа Ми.</li>
      <li>И тъй, Авраам се върна при слугите си, и станаха та отидоха заедно във Вирсавее; и Авраам се настани във Вирсавее.</li>
      <li>А след тия събития, известиха на Авраама, казвайки: Ето, и Мелха роди чада на брата ми Нахор:</li>
      <li>първородния му Уза, брата ми Вуза, Камуила Арамовия баща.</li>
      <li>Кеседа, Азава, Фалдеса, Елдафа и Ватуила.</li>
      <li>А Ватуил роди Ревека. Тия осем сина роди Мелха на Нахора Авраамовия брат.</li>
      <li>Тоже и наложницата му, на име Ревма, роди Тевека, Гаама, Тахаса и Мааха.</li>
    </ol>
  </li>
  <li>
    <ol>
      <li>Сара живя сто двадесет и седем години; тия бяха годините на Сариния живот.</li>
      <li>И Сара умря в Кириат-арва, (който е Хеврон), в Ханаанската земя; и Авраам дойде да жалее Сара и да я оплаче.</li>
      <li>И като стана Авраам от покойницата си, говори на хетейците, казвайки:</li>
      <li>Пришелец и заселник съм аз между вас; дайте ми място за погребване между вас, което да е мое , за да погреба покойницата си пред очите си.</li>
      <li>А хетейците в отговор на Авраама му казаха:</li>
      <li>Послушай ни, господарю; между нас ти си княз Божий; погреби покойницата си в най-добрата от гробниците ни; никой от нас не ще ти откаже гробницата си, за да погребеш покойницата си.</li>
      <li>Тогава стана Авраам, поклони се на людете на земята, на хетейците, и говори с тях, казвайки:</li>
      <li>Ако ви е угодно да погреба покойницата си пред очите си, послушайте ме и станете посредници за мене пред Сааровия син Ефрон,</li>
      <li>за да ми даде пещерата си Махпелах, която е на края на нивата му; с пълна цена нека ми я даде всред вас, като собственост за гробница.</li>
      <li>А Ефрон седеше всред хетейците; и Ефрон, хетеецът, отговори на Авраама пред хетейците, които слушаха, пред всичките, които влизаха в портата на града му, казвайки:</li>
      <li>Не, господарю, послушай ме; давам ти нивата, давам ти и пещерата, която е в нея; давам ти я пред тия мъже от людете си; погреби покойницата си.</li>
      <li>Тогава Авраам се поклони пред людете на земята</li>
      <li>и говори на Ефрона пред людете на земята, които слушаха, казвайки: Но, ако обичаш, моля, послушай ме: ще дам стойността на нивата; вземи я от мене и ще погреба покойницата си там.</li>
      <li>А в отговор Ефрон каза на Авраама:</li>
      <li>Чуй ме, господарю: земя за четиристотин сребърни сикли, какво е между мене и тебе? Погреби, прочее, покойницата си.</li>
      <li>И Авраам прие казаното от Ефрона; и Авраам претегли на Ефрона парите, които определи пред хетейците, които слушаха, четиристотин сребърни сикли, каквито вървяха между търговците.</li>
      <li>И тъй, Ефроновата нива, която беше в Махпелах, срещу Мамврий,- нивата, пещерата, която бе в нея, и всичките дървета в нивата, в междите около цялата нива,</li>
      <li>станаха собственост на Авраама пред очите на синовете на Хета, пред всичките, които влизаха в портата на неговия град.</li>
      <li>След това Авраам погреба жена си Сара в пещерата на нивата Махпелах, срещу Мамврий, (който е Хеврон), в Ханаанската земя.</li>
      <li>Така нивата и пещерата в нея се утвърдиха на Авраама от хетейците, като собствено гробище.</li>
    </ol>
  </li>
  <li>
    <ol>
      <li>А когато Авраам беше стар, напреднал във възраст, и Господ беше благословил Авраама във всичко,</li>
      <li>рече Авраам на най-стария слуга в дома си, който беше настоятел на всичкия му имот: Тури, моля, ръката си под бедрото ми;</li>
      <li>и ще те закълна в Господа, Бог на небето и Бог на земята, че няма да вземеш жена за сина ми от дъщерите на ханаанците, между които живея;</li>
      <li>но да отидеш в отечеството ми, при рода ми, и от там да вземеш жена за сина ми Исаака.</li>
      <li>А слугата му рече: Може да не иска жената да дойде след мене в тая земя; трябва ли да заведа сина ти в оная земя, отгдето си излязъл?</li>
      <li>Но Авраам му каза: Пази се да не върнеш сина ми там.</li>
      <li>Господ, небесният Бог, Който ме изведе из бащиния ми дом и от родната ми земя, и Който ми говори, и Който ми се закле, казвайки: На твоето потомство ще дам тая земя; Той ще изпрати ангела си пред тебе и ще вземеш жена за сина ми оттам.</li>
      <li>Но, ако жената не иска да дойде след тебе, тогава ти ще бъдеш свободен от това мое заклеване; само да не върнеш сина ми там.</li>
      <li>Тогава слугата тури ръката си под бедрото на господаря си Авраама и му се закле за това нещо.</li>
      <li>И тъй, слугата взе десет от камилите на господаря си и тръгна, като носеше в ръцете си от всички богатства на господаря си; стана и отиде в Месопотамия, в Нахоровия град.</li>
      <li>И надвечер, когато жените излизат да си наливат вода, той накара камилите да коленичат вън от града при водния кладенец.</li>
      <li>Тогава каза: Господи, Боже на господаря ми Авраама, дай ми, моля, добър успех днес и покажи благост към господаря ми Авраама.</li>
      <li>Ето, аз стоя при извора на водата, и дъщерите на града излизат да си наливат вода.</li>
      <li>Нека момата, на която река: Я наведи водоноса си да пия; и тя рече: Пий, и ще напоя и камилите ти; -тя нека е оная, която си отредил за слугата си Исаака; от това ще позная, че си показал милост към господаря ми.</li>
      <li>Докато той още говореше, ето Ревека излизаше с водоноса си на рамото си; тя бе се родила на Ватуила, син на Мелха, жената на Авраамовия брат Нахор.</li>
      <li>Момата беше твърде красива на глед, девица, която никой мъж не беше познал; тя, като слезе на извора, напълни водоноса си и се изкачи.</li>
      <li>А слугата се завтече да я посрещне и рече: Я дай ми да пия малко вода от водоноса ти.</li>
      <li>А тя рече: Пий, господарю; и бърже сне водоноса си на ръката си, и му даде да пие.</li>
      <li>И като му даде доволно да пие, рече: И за камилите ти ще налея догде се напоят.</li>
      <li>И като изля бърже водоноса си в поилото, завтече се на кладенеца да налее още и наля за всичките му камили.</li>
      <li>А човекът я наблюдаваше внимателно и мълчеше, за да узнае дали Господ бе направил пътуването му успешно или не.</li>
      <li>Като напоиха камилите, човекът взе една златна обица, тежка половин сикъл, и две гривни за ръцете й, тежки десет сикли злато, и рече:</li>
      <li>Чия си дъщеря? - я ми кажи. Има ли в къщата на баща ти място за нас да пренощуваме?</li>
      <li>А тя му рече: Аз съм дъщеря на Ватуила, син на Мелха, когото тя е родила на Нахора.</li>
      <li>Рече му още: Има у нас и слама, и храна доволно, и място за пренощуване.</li>
      <li>Тогава човекът се наведе, та се поклони на Господа.</li>
      <li>И рече: Благословен да бъде Господ, Бог на господаря ми Авраама, Който не лиши господаря ми от милостта си и верността си, като отправи Господ пътя ми в дома на братята на господаря ми.</li>
      <li>А момата се завтече, та разказа тия неща на майка си.</li>
      <li>И Ревека имаше брат на име Лаван; и Лаван се завтече вън при човека на извора.</li>
      <li>Защото, като видя обицата и гривните на ръцете на сестра си и чу думите на сестра си Ревека, която казваше: Така ми говори човекът; той отиде при човека; и, ето, той стоеше при камилите до извора.</li>
      <li>И рече му: Влез, ти, благословен от Господа; защо стоиш вън? Защото приготвих къщата и място за камилите.</li>
      <li>И тъй, човекът влезе вкъщи; а Лаван разтовари камилите му и даде слама и храна за камилите, и вода за умиване неговите нозе и нозете на хората, които бяха с него.</li>
      <li>И сложиха пред него да яде; но той рече: Не искам да ям, догде не кажа думата си. А Лаван рече: Казвай.</li>
      <li>Тогава той каза: Аз съм слуга на Авраама.</li>
      <li>Господ е благословил господаря ми премного, та стана велик; дал му е овци и говеда, сребро и злато, слуги и слугини, камили и осли.</li>
      <li>И Сара, жената на господаря ми, роди син на господаря ми, когато беше вече остаряла; и на него той даде всичко, що има.</li>
      <li>И господарят ми, като ме закле, рече: Да не вземеш за сина ми жена от дъщерите на ханаанците, в чиято земя живея.</li>
      <li>Но да отидеш в бащиния ми дом и в рода ми, и от там да вземеш жена за сина ми.</li>
      <li>И рекох на господаря ми: Може да не иска жената да дойде след мене.</li>
      <li>Но той ми каза: Господ, пред Когото ходя, ще изпрати ангела си с тебе и ще направи пътуването ти успешно; и ще вземеш жена за сина ми от рода ми и от бащиния ми дом.</li>
      <li>Само тогава ще бъдеш свободен от заклеването ми, когато отидеш при рода ми; и, ако не ти я дадат, тогава ще бъдеш свободен от заклеването ми.</li>
      <li>И като пристигнах днес на извора, рекох: Господи, Боже на господаря ми Авраама, моля, ако правиш пътуването ми, по което ходя, успешно,</li>
      <li>ето, аз стоя при водния извор; момата, която излезе да налее вода, и аз й река: Я ми дай да пия малко вода от водоноса ти,</li>
      <li>и тя ми рече: И ти пий, и ще налея и за камилите ти,- тя нека е жената, която Господ е отредил за сина на господаря ми.</li>
      <li>Докато още говорех в сърцето си, ето, Ревека излезе с водоноса на рамото си. И като слезе на извора и наля, рекох й: Я ми дай да пия.</li>
      <li>И тя бързо сне водоноса от рамото си и рече: Пий и ще напоя и камилите ти. И тъй, аз пих, а тя напои и камилите.</li>
      <li>Тогава я попитах, казвайки: Чия си дъщеря? А тя рече: Аз съм дъщеря на Ватуила, Нахоровия син, когото му роди Мелха. Тогава турих обицата на лицето й и гривните на ръцете й.</li>
      <li>И наведох се, та се поклоних на Господа и благослових Господа, Бога на господаря ми Авраама, Който ме доведе по правия път, за да взема за сина на господаря ми братовата му дъщеря.</li>
      <li>Сега, прочее, ако искате да постъпите любезно и верно спрямо господаря ми, кажете ми; и, ако не, пак ми кажете, за да се обърна надясно или наляво.</li>
      <li>А Лаван и Ватуил в отговор рекоха: От Господа стана това; ние не можем да ти речем ни зло, ни добро.</li>
      <li>Ето Ревека пред тебе; вземи я и си иди; нека бъде жена на сина на господаря ти, както Господ е говорил.</li>
      <li>Като чу думите им, Авраамовият слуга се поклони на Господа до земята.</li>
      <li>И слугата извади сребърни и златни накити и облекла, та ги даде на Ревека; така също даде скъпи дарове на брат й и на майка й.</li>
      <li>Подир това, той и хората, които бяха с него, ядоха, пиха и пренощуваха; и като станаха сутринта, слугата рече: Изпратете ме при господаря ми.</li>
      <li>А брат й и майка й казаха: Нека поседи момата с нас известно време, най-малко десетина дни, после нека иде.</li>
      <li>Но той им каза: Не ме спирайте, тъй като Господ е направил пътуването ми успешно; изпратете ме да ида при господаря си.</li>
      <li>А те рекоха: Да повикаме момата и да я попитаме, какво ще каже.</li>
      <li>И тъй, повикаха Ревека и рекоха й: Отиваш ли с тоя човек? А тя рече: Отивам.</li>
      <li>И така, изпратиха сестра си Ревека с бавачката й и Авраамовия слуга с хората му.</li>
      <li>И благословиха Ревека, като й рекоха: Сестро наша, да се родят от тебе хиляди по десет хиляди и потомството ти да завладее портата на ненавистниците си.</li>
      <li>И Ревека и слугите й станаха, възседнаха камилите и отидоха след човека. Така, слугата взе Ревека и си замина.</li>
      <li>А Исаак идеше от Вир-лахайрои, защото живееше в южната земя.</li>
      <li>И като излезе Исаак, за да размишлява на полето привечер, повдигна очи и видя; и, ето камили се приближаваха.</li>
      <li>Също и Ревека повдигна очи и видя Исаака; и слезна от камилата.</li>
      <li>Защото беше рекла на слугата: Кой е оня човек, който иде през полето насреща ни? И слугата беше казал: Това е господарят ми. Затова тя взе покривалото си и се покри.</li>
      <li>И слугата разказа на Исаака всичко, което бе извършил.</li>
      <li>Тогава Исаак въведе Ревека в шатъра на майка си Сара и я взе, и тя му стана жена, и той я обикна. Така Исаак се утеши след смъртта на майка си.</li>
    </ol>
  </li>
  <li>
    <ol>
      <li>А Авраам взе и друга жена, на име Хетура.</li>
      <li>Тя му роди Земрана, Иоксана, Мадана, Медиама, Есвока и Шуаха.</li>
      <li>И Иоксан роди Сава и Дедана; а синове на Дедана бяха Асурим, Латусиим и Лаомим.</li>
      <li>А синовете на Мадиама бяха Гефа, Ефер, Енох, Авида и Елдага; всички тия бяха потомци на Хетура.</li>
      <li>Но Авраам даде целия си имот на Исаака.</li>
      <li>А на синовете на наложниците си Авраам даде подаръци и, докато беше още жив, изпрати ги към изток, в източната земя, далеч от сина си Исаака.</li>
      <li>А числото на годините на живота на Авраама, колкото живя, беше сто седемдесет и пет години.</li>
      <li>И Авраам издъхна, като умря в честита старост, стар и сит от дни ; и прибра се при людете си.</li>
      <li>А синовете му Исаак и Исмаил го погребаха в пещерата Махпелах, в нивата на Ефрона, син на Саара, хетееца, която е срещу Мамврий,</li>
      <li>нивата, която Авраам купи от хетейците; там беше погребан Авраам, също и жена му Сара.</li>
      <li>А подир смъртта на Авраама, Бог благослови сина му Исаака; а Исаак живееше при Вир-лахай-рои.</li>
      <li>Ето потомството на Авраамовия син Исмаил, когото египтянката Агар, Сарината слугиня, роди на Авраама;</li>
      <li>и ето имената на Исмаиловите синове, имената им според родовете им: Исмаиловият първороден- Наваиот, после Кидар, Адвеил, Мавсам,</li>
      <li>Масма, Дума, Маса,</li>
      <li>Адад, Тема, Етур, Нафис и Кедиа.</li>
      <li>Тия са Исмаиловите синове, тия са имената им според колибите им и според оградените им села: дванадесет племеначалници според племената им.</li>
      <li>И ето годините на Исмаиловия живот, години сто тридесет и седем; и като издъхна, умря и прибра се при людете си.</li>
      <li>А потомците му се населиха в земите от Евила до Сур, който е срещу Египет, като се отива към Асирия; Исмаил се засели независим от всичките си братя.</li>
      <li>Ето и потомството на Авраамовия син Исаак; Авраам роди Исаака,</li>
      <li>а Исаак беше на четиридесет години, когато взе за жена Ревека, дъщеря на сириеца Ватуил от Падан-арам, и сестра на сириеца Лавана.</li>
      <li>И молеше се Исаак на Господа за жена си, защото беше бездетна; Господ го послуша и жена му Ревека зачна.</li>
      <li>А децата се блъскаха едно друго вътре в нея; и тя рече: Ако е така, защо да живея? И отиде да се допита до Господа.</li>
      <li>А Господ й рече: - Два народа са в утробата ти, И две племена ще се разделят от корема ти; Едното племе ще бъде по-силно от другото племе; И по-големият ще слугува на по-малкия.</li>
      <li>И когато се изпълни времето й да роди, ето, близнета имаше в утробата й.</li>
      <li>Първият излезе червен, цял космат, като кожена дреха; и наименуваха го Исав*.</li>
      <li>После излезе брат му, държейки с ръката си петата на Исава; затова се нарече Яков+. А Исаак беше на шестдесет години, когато тя ги роди.</li>
      <li>И като порастнаха децата, Исав стана изкусен ловец, полски човек; а Яков беше тих човек и живееше в шатрите.</li>
      <li>И Исаак обичаше Исава, защото ядеше от лова му; а Ревека обичаше Якова.</li>
      <li>Един ден Яков си вареше вариво, а Исав дойде от полето изнемощял.</li>
      <li>И Исав каза на Якова: Я ми дай да ям от червеното, това червено вариво , защото съм изнемощял; (затова той се нарече Едом)**.</li>
      <li>И рече Яков: Най-напред продай ми първородството си.</li>
      <li>А Исав рече: Виж, аз съм на умиране, за какво ми е това първородство?</li>
      <li>И Яков рече: Най-напред закълни ми се; и той му се закле, и продаде първородството си на Якова.</li>
      <li>Тогава Яков даде на Исава хляб и вариво от леща; и той яде и пи, и стана та си отиде. Така Исав презря първородството си.</li>
    </ol>
  </li>
  <li>
    <ol>
      <li>И настана глад по земята, освен първия глад, който беше в Авраамовите дни, та Исаак отиде в Герар, при филистимския цар Авимелех,</li>
      <li>защото Господ беше му се явил и рекъл: Не слизай в Египет; живей в земята, за която ще ти кажа;</li>
      <li>остани в тая земя и Аз ще бъда с тебе и ще те благословя, защото на тебе и на потомството ти ще дам всички тия земи, в утвърждение на клетвата, с която се заклех на баща ти Авраама;</li>
      <li>и ще умножа потомството ти като небесните звезди, и ще дам на потомството ти всички тия земи; и в твоето потомство ще се благославят всичките народи на земята;</li>
      <li>понеже Авраам послуша гласа Ми и опази заръчването Ми, заповедите Ми, повеленията Ми и законите Ми.</li>
      <li>Затова Исаак се настани в Герар.</li>
      <li>И местните жители го запитаха за жена му; а той рече: Сестра ми е; защото се боеше да каже: Жена ми е, като си думаше : Да не би местните жители да ме убият поради Ревека; понеже тя беше красива на глед.</li>
      <li>А след като беше преседял там дълго време, филистимският цар Авимелех, като погледна от прозореца, видя, че Исаак играеше с жена си Ревека.</li>
      <li>Тогава Авимелех повика Исаака и рече: Ето, тя наистина ти е жена; а защо каза ти: Сестра ми е? Исаак му каза: Защото си рекох да не би да бъда убит поради нея.</li>
      <li>И рече Авимелех: Що е това, което си ни сторил? Лесно можеше някой от людете да лежи с жена ти и ти щеше да ни навлечеш грях.</li>
      <li>Затова Авимелех заръча на всичките люде, казвайки: Който докачи тоя човек или жена му, непременно ще се умъртви.</li>
      <li>И Исаак пося в оная земя и събра през същото лято стократно; и Господ го благослови.</li>
      <li>Човекът се възвеличаваше и продължаваше да става велик, догдето стана твърде велик.</li>
      <li>Той придоби овци, придоби и говеда, и много слуги; а филистимците му завиждаха;</li>
      <li>и филистимците затрупаха и напълниха с пръст всичките кладенци, които бащините му слуги бяха изкопали в дните на баща му Авраама.</li>
      <li>И Авимелех каза на Исаака: Иди си от нас, защото си станал много по-силен от нас.</li>
      <li>Затова Исаак си отиде от там, разпъна шатрите си в Герарската долина и там живееше.</li>
      <li>А Исаак изкопа наново водните кладенци, които бяха изкопани в дните на баща му Авраама,(защото филистимците ги бяха затрупали след Авраамовата смърт) и нарече ги по имената, с които баща му беше ги нарекъл.</li>
      <li>И Исааковите слуги копаха в долината и намериха там кладенец с текуща вода.</li>
      <li>Но Герарските говедари се караха с Исааковите говедари, казвайки: Наша е водата. Затова Исаак нарече кладенеца Есен*, понеже се караха за него.</li>
      <li>После изкопаха друг кладенец, но и за него се караха; затова го нарече Ситна+.</li>
      <li>Тогава той се премести оттам и изкопа друг кладенец; и за него не се караха. И нарече го Роовот§, като думаше: Защото сега Господ ни даде пространно място и ние ще се наплодим в тая земя.</li>
      <li>От там отиде във Вирсавее.</li>
      <li>И Господ му се яви през същата нощ и рече: Аз съм Бог на баща ти Авраама; не бой се, защото Аз съм с тебе, ще те благословя и ще умножа твоето потомство, заради слугата ми Авраама.</li>
      <li>И той издигна там олтар призова Господното име; разпъна и шатъра си там, и там Исааковите слуги изкопаха кладенец.</li>
      <li>Тогава Авимелех отиде при него от Герар с приятеля си Оховата и военачалника си Фихола</li>
      <li>И Исаак им рече: Защо сте дошли при мене, като ме мразите и ме изпъдихте изпомежду си?</li>
      <li>А те казаха: Видяхме явно, че Господ е с тебе и си рекохме: Нека се положи клетва между нас, между нас и тебе, и нека направим договор с тебе,</li>
      <li>че няма да ни сториш зло, както и ние не те докачихме, и както само добро ти правихме и те изпратихме с мир. Сега виждаме, че ти си благословеният от Господа.</li>
      <li>Тогава Исаак им даде угощение и те ядоха и пиха.</li>
      <li>На сутринта станаха рано и се заклеха един за друг; после Исаак ги изпрати и те си отидоха от него с мир.</li>
      <li>И в същия ден Исааковите слуги дойдоха и му известиха за кладенеца, който бяха изкопали и му рекоха: Намерихме вода.</li>
      <li>И нарече го Савее; от това името на града е Вирсавее до днес.</li>
      <li>А когато Исав беше на четиридесет години, взе за жена Юдита, дъщеря на хетееца Веири, и Васемата, дъщеря на хетееца Елон.</li>
      <li>Те бяха горчивина за душата на Исаака и Ревека.</li>
    </ol>
  </li>
  <li>
    <ol>
      <li>Когато остаря Исаак и очите му отслабнаха, та не можеше да види, повика по-големия си син Исав и му рече: Синко. А той му рече: Ето ме.</li>
      <li>Тогава той му каза: Виж сега, аз вече остарях; не зная кой ден ще умра;</li>
      <li>вземи, прочее, още сега оръжията си, тула си и лъка си, излез на полето и улови ми лов,</li>
      <li>та ми сготви вкусно ястие, каквото аз обичам и донеси ми да ям, за да те благослови душата ми преди да умра.</li>
      <li>А Ревека чу, когато говореше Исаак на сина си Исава. И Исав отиде на полето да улови лов и го донесе.</li>
      <li>Тогава Ревека продума на сина си Якова, казвайки: Виж, аз чух баща ти да говори на брата ти с тия думи:</li>
      <li>Донеси ми лов и сготви ми вкусно ястие, за да ям и да те благословя пред Господа преди да умра.</li>
      <li>Сега, прочее, синко, каквото ти поръчам, послушай думите ми.</li>
      <li>Иди още сега в стадото и донеси ми от там две добри ярета, и аз ще сготвя вкусно ястие за баща ти, каквото той обича;</li>
      <li>и ти ще го принесеш на баща си да яде, за да те благослови преди да умре.</li>
      <li>Но Яков рече на майка си Ревека: Виж, брат ми Исав е космат, а аз съм гладък.</li>
      <li>Може би ще ме попипа баща ми и аз ще се явя пред него като измамник, та ще навлека на себе си проклятие, а не благословение.</li>
      <li>А майка му рече: Нека твоето проклятие падне върху мене, синко, само послушай думите ми и иди, та ми ги донеси.</li>
      <li>И тъй, той отиде, взе ги и ги донесе на майка си; и майка му сготви вкусно ястие, каквото баща му обичаше.</li>
      <li>После Ревека взе по-добрите дрехи на по-стария си син, Исава, които се намираха вкъщи при нея и с тях облече по-младия си син, Якова.</li>
      <li>И зави ръцете му и гладкото на шията му с ярешките кожи.</li>
      <li>Тогава даде в ръцете на сина си Якова вкусното ястие и хляба, които бе приготвила.</li>
      <li>И тъй, той отиде при баща си и рече: Тате. А Исаак рече: Ето ме. Кой си ти, синко?</li>
      <li>И Яков рече на баща си: Аз съм първородният ти Исав; сторих каквото ми поръча; стани, моля ти се, седни и яж от лова ми, за да ме благослови душата ти.</li>
      <li>Но Исаак рече на сина си: Как стана, синко, че го намери толкова скоро? А той рече: Защото Господ, твоят Бог, ми даде добър успех.</li>
      <li>Тогава Исаак рече на Якова: Моля, синко, приближи се, за да те попипам дали си същият ми син, Исав, или не.</li>
      <li>И приближи се Яков при баща си Исаака; и той, като го попипа, рече: Гласът е глас Яковов, а ръцете са ръце Исавови.</li>
      <li>И не го позна, защото ръцете му бяха космати, като ръцете на брата му Исава; и благослови го.</li>
      <li>И каза: Ти ли си същият ми син, Исав? А той рече: Аз.</li>
      <li>Тогава каза: Принеси ми и ще ям от лова на сина си, за да те благослови душата ми. И принесе му, та яде; донесе му и вино, та пи.</li>
      <li>А баща му Исаак му рече: Приближи се сега и целуни ме, синко.</li>
      <li>И той се приближи, та го целуна; и Исаак помириса дъха на облеклото му и го благослови, казвайки: - Ето, дъхът на сина ми е като дъх на поле, което е благословил Господ.</li>
      <li>Бог да ти даде от росата на небето и от И от тлъстината на земята, И изобилие на жито и на вино.</li>
      <li>Племена да ти слугуват И народи да ти се покланят; Бъди господар на братята си, И да ти се покланят синовете на майка ти. Проклет всеки, който те кълне, И благословен всеки, който те благославя.</li>
      <li>Щом като свърши Исаак да благославя Якова и Якова току що се беше разделил с баща си Исаака, дойде брат му Исав от лова си.</li>
      <li>Също и той сготви вкусно ястие, принесе на баща си и му рече: Да стане баща ми и да яде от лова на сина си, за да ме благослови душата ти,</li>
      <li>А баща му Исаак му рече: Кой си ти? И той каза: Аз съм син ти, първородният ти, Исав.</li>
      <li>Тогава Исаак се разтрепера твърде много и каза: А кой ще е оня, който улови лов и ми принесе, та ядох от всичко преди да дойдеш ти, и го благослових?- Да! И благословен ще бъде.</li>
      <li>Когато чу Исав бащините си думи, извика със силен и жалостен вик, и рече на баща си: Благослови ме, ей мене, тате.</li>
      <li>А той рече: Брат ти дойде с измама и взе твоето благословение.</li>
      <li>И рече Исав : Право са го нарекли Яков, защото сега втори път той ме е изместил: отне първородството ми и, ето, сега е отнел и благословението ми. И рече: Не си ли задържал за мене благословение?</li>
      <li>А Исаак в отговор рече на Исава: Ето, поставих го господар над тебе, направих всичките му братя негови слуги и надарих го с жито и вино; какво, прочее, да сторя за тебе, синко?</li>
      <li>И Исав рече на баща си: Само едно ли благословение имаш, тате? Благослови ме, ей мене, тате. И Исав плака с висок глас.</li>
      <li>Тогава баща му Исаак в отговор му каза: Ето, твоето желание ще бъде в тлъстите места на земята, Наросявани от небето горе;</li>
      <li>С ножа си ще живееш, а на брата си ще слугуваш; Но когато въстанеш Ще строшиш ярема му от врата си.</li>
      <li>И Исав мразеше Якова поради благословението, с което баща му го благослови. И думаше Исав в сърцето си: Скоро ще настанат дните, когато ще оплакваме баща си, тогава ще убия брата си Якова.</li>
      <li>И казаха на Ревека думите на по-стария й син, Исав; затова тя прати да повикат по-младия й син,Якова, и му рече: Виж, брат ти Исав се утешава относно тебе, че ще те убие.</li>
      <li>Сега, прочее, синко, послушай думите ми: стани, та бягай при брата му Лавана в Харан,</li>
      <li>и поживей при него известно време, догде премине яростта на брата ти,</li>
      <li>догде премине от тебе гнева на брата ти и той забрави това, което си му сторил; тогава ще пратя да те доведат от там. Защо да се лиша и от двама ви в един ден?</li>
      <li>И Ревека каза на Исаака: Омръзна ми живота поради хетейските дъщери. Ако Яков вземе жена от хетейските дъщери, каквито са тия от дъщерите на тая земя, защо живея?</li>
    </ol>
  </li>
  <li>
    <ol>
      <li>Тогава Исаак повика Якова и като го благослови, поръча му, казвайки: Да не вземеш жена от ханаанските дъщери.</li>
      <li>Стани, иди в Падан-арам, в дома на майчиния ти баща Ватуил, и от там вземи жена, от дъщерите на вуйчо ти Лавана.</li>
      <li>И Бог Всемогъщи да те благослови и да те наплоди и умножи, така щото да произлязат от тебе редица племена;</li>
      <li>и даденото на Авраама благословение да го даде на тебе и на потомството ти с тебе, за да наследиш земята, в която си пришелец, която Бог даде на Авраама.</li>
      <li>Така Исаак изпрати Якова; и той отиде в Падан-арам при Лавана, син на сириеца Ватуила, и брат на Ревека, майка на Якова и Исава.</li>
      <li>А Исав, като видя, че Исаак благослови Якова и го изпрати в Падан-арам, да си вземе жена от там, и, че, като го благослови, поръча му, казвайки: Да не вземеш жена от Ханаанските дъщери;</li>
      <li>че Яков послуша баща си и майка си, та отиде в Падан-арам;</li>
      <li>и като видя Исав, че ханаанските дъщери не се нравеха на баща му Исаака,</li>
      <li>то Исав отиде при Исмаила и, освен другите си жени, взе за жена и Маелета, дъщеря на Авраамовия син Исмаил, сестра на Новаита.</li>
      <li>Яков, прочее, излезе от Вирсавее и отиде към Харан.</li>
      <li>като стигна на едно място, пренощува там, защото слънцето беше залязло; и взе от мястото един камък, та го тури за възглавница, и легна да спи на това място.</li>
      <li>И сънува, и ето стълба изправена на земята, чийто връх стигаше до небето; и Божиите ангели се качваха и слизаха по нея.</li>
      <li>И Господ стоеше над нея, и каза: Аз съм Господ Бог на баща ти Авраама и Бог на Исаака; земята, на която лежиш, ще дам на тебе и на потомството ти.</li>
      <li>Твоето потомство ще бъде многочислено , като земния пясък; ти ще се разшириш към запад и към изток, към север и към юг; и чрез тебе и чрез твоето потомство ще се благословят всички племена на земята.</li>
      <li>Ето, Аз съм с тебе и ще те пазя, където и да идеш, и ще те върна пак в тая земя; защото няма да те оставя, докле не извърша това, за което ти говорих.</li>
      <li>А като се събуди Яков от съня си, рече: Наистина Господ е на това място, а аз не съм знаел.</li>
      <li>И убоя се и рече: Колко е страшно това място! Това не е друго, освен Божий дом, това е врата небесна.</li>
      <li>На сутринта, като стана Яков рано, взе камъка, който си беше турил за възглавница, изправи го за стълб и изля масло на върха му.</li>
      <li>И наименува онова място Ветил* ; а преди името на града беше Луз.</li>
      <li>Тогава Яков се обрече и каза: Ако бъде Бог с мене и ме опази в това пътуване, по което отивам, и ми даде хляб да ям и дрехи да се облека,</li>
      <li>така щото да се завърна с мир в бащиния си дом, тогава Господ ще бъде мой Бог,</li>
      <li>и тоя камък, който изправих за стълб, ще бъде Божий дом; и от всичко, що ми дадеш, ще дам десетък на Тебе.</li>
    </ol>
  </li>
  <li>
    <ol>
      <li>Тогава Яков тръгна и отиде в земята на източните жители.</li>
      <li>И погледна, и, ето, кладенец на полето, и там три стада овци, които почиваха при него, защото от оня кладенец напояваха стадата; и върху отвора на кладенеца имаше голям камък.</li>
      <li>И когато се събираха там всичките стада, отваляха камъка от отвора на кладенеца, та напояваха стадата; после пак туряха камъка на мястото му над отвора на кладенеца.</li>
      <li>И Яков каза на овчарите : Братя, от где сте? А те рекоха: От Харан сме.</li>
      <li>И рече им: Познавате ли Лавана, Нахоровия син? Отговориха: Познаваме.</li>
      <li>И рече им: Здрав ли е? А те рекоха: Здрав е; и ето дъщеря му Рахил иде с те.</li>
      <li>А той каза: Вижте, още е много рано, не е време да се прибира добитъкът; напойте те и идете да ги пасете.</li>
      <li>А те рекоха: Не можем догде не се съберат всичките стада и не отвалят камъка от отвора на кладенеца; тогава напояваме овците.</li>
      <li>Докато им говореше още, дойде Рахил с бащините си , защото тя ги пасеше.</li>
      <li>А като видя Яков Рахил, дъщерята на вуйка си Лавана, и овците на вуйка си Лавана, Яков се приближи, та отвали камъка от отвора на кладенеца; и напои стадото на вуйка си Лавана.</li>
      <li>И Яков целуна Рахил и заплака с висок глас.</li>
      <li>И Яков каза на Рахил, че е брат на баща й и, че е син на Ревека; а тя се завтече, та извести на баща си.</li>
      <li>А Лаван, като чу за своя сестриник Яков, завтече се да го посрещне; и прегърна го, целуна го и го заведе у дома си. Тогава Яков разказа на Лавана всичко.</li>
      <li>И Лаван му рече: Наистина, ти си моя кост и моя плът. И Яков живя при него един месец.</li>
      <li>След това Лаван рече на Якова: Нима, като си ми брат, ти ще ми работиш безплатно? Кажи ми, каква да ти бъде заплатата?</li>
      <li>А Лаван имаше две дъщери: името на по-старата беше Лия, а името на по-младата - Рахил.</li>
      <li>На Лия очите не бяха здрави; а Рахил имаше хубава снага и хубаво лице.</li>
      <li>И Яков, понеже обикна Рахил, рече: Ще ти работя седем години за по-малката ти дъщеря, Рахил.</li>
      <li>И рече Лаван: По-добре да я дам на тебе, отколкото да я дам на друг мъж; живей при мене.</li>
      <li>И тъй, Яков работи за Рахил седем години; но, поради любовта му към нея, те му се видяха като няколко дни.</li>
      <li>След това Яков каза на Лавана: Дай жена ми, защото дойде вече време да вляза при нея.</li>
      <li>И тъй, Лаван събра всичките хора от това място и даде угощение.</li>
      <li>А вечерта взе дъщеря си Лия, та му я доведе; и той влезе при нея.</li>
      <li>И Лаван даде слугинята си Зелфа за слугиня на дъщеря си Лия.</li>
      <li>Но на сутринта, ето, че беше Лия. И Яков рече на Лавана: Що е това, което ми стори ти? Нали за Рахил ти работих? Тогава защо ме излъга?</li>
      <li>А Лаван каза: В нашето място няма обичай да се дава по-младата преди по-старата.</li>
      <li>Свърши сватбарската седмица с тая; и ще ти дам и оная за работата,която ще ми вършиш още седем години.</li>
      <li>И Яков стори така; свърши седмицата с Лия и тогава Лаван му даде дъщеря си Рахил за жена.</li>
      <li>И Лаван даде слугинята си Вала за слугиня на дъщеря си Рахил.</li>
      <li>И Яков влезе при Рахил, и обикна Рахил повече от Лия; и работи на Лаван още седем години.</li>
      <li>А Господ, понеже видя, че Лия не беше обичана, отвори утробата й; а Рахил беше бездетна.</li>
      <li>И тъй, Лия зачна и роди син, и наименува го Рувим*, защото си думаше: Господ погледна на неволята ми; сега мъжът ми ще обикне.</li>
      <li>И пак зачна и роди син; и рече: Понеже чу Господ, че не съм любима, затова ми даде и тоя син; и наименува го Симеон+.</li>
      <li>Пак зачна и роди син; и рече: Сега вече мъжът ми ще се привърже към мене, защото му родих три сина; затова го наименува Левий§.</li>
      <li>И пак зачна и роди син; и рече: Тоя път ще възхваля Господа; затова го наименува Юда**. И престана да ражда.</li>
    </ol>
  </li>
  <li>
    <ol>
      <li>А като видя Рахил, че не раждаше деца на Якова, Рахил завидя на сестра си и рече на Якова: Дай ми чада, иначе аз ще умра.</li>
      <li>А Яков се разгневи на Рахил и рече: Нима съм аз, а не Бог, Който е лишил утробата ти от плод?</li>
      <li>А тя рече: Ето слугинята ми Вала; влез при нея, и тя да роди на коленете ми, та да придобия и аз деца чрез нея.</li>
      <li>И тъй, тя му даде слугинята си Вала за жена; и Яков влезе при нея.</li>
      <li>И Вала зачна и роди син на Якова.</li>
      <li>Тогава рече Рахил: Бог отсъди за мене, послуша и гласа ми, та ми даде син; затова го наименува Дан++.</li>
      <li>И Вала, слугинята на Рахил, пак зачна и роди втори син на Якова.</li>
      <li>Тогава рече Рахил: Силна борба водих със сестра си и надвих; затова го наименува Нефталим§§.</li>
      <li>Когато видя Лия, че престана да ражда, взе слугинята си Зелфа, та я даде на Якова за жена.</li>
      <li>И Зелфа, слугинята на Лия, роди син на Якова.</li>
      <li>И рече Лия: Щастие дойде; затова го наименува Гад*.</li>
      <li>И Зелфа, слугинята на Лия, роди втори син на Якова.</li>
      <li>Тогава рече Лия: Честита съм; защото честита ще ме нарекат жените; затова го наименува Асир§.</li>
      <li>И през времето на пшеничената жетва, Рувим, като излезе, намери мандрагорови ябълки на полето и ги донесе на майка си Лия; и Рахил рече на Лия: Я ми дай от мандрагоровите ябълки на сина ти.</li>
      <li>А тя й рече: Малко ли ти е дето си отнела мъжа ми, та искаш да отнемеш мандрагоровите ябълки на сина ми? Тогава Рахил й рече: Като е тъй, нека лежи с тебе тая нощ за мандрагоровите ябълки на сина ти.</li>
      <li>И така, когато дойде Яков вечерта от полето, Лия излезе да го посрещне и рече: При мене да влезеш, защото наистина те откупих с мандрагоровите ябълки на сина си. И лежа с нея оная нощ.</li>
      <li>И Бог послуша Лия; и тя зачна, и роди пети син на Якова.</li>
      <li>Тогава рече Лия:Бог ми даде награда за гдето дадох слугинята си на мъжа си, затова го наименува Исахар+.</li>
      <li>И Лия пак зачна, и роди шести син на Якова.</li>
      <li>И рече Лия: Бог ми даде добър дар, сега мъжът ми ще живее с мене, защото му родих шест сина; затова го наименува Завулон**.</li>
      <li>И после роди дъщеря, която наименува Дина++.</li>
      <li>След това Бог си спомни за Рахил; Бог я послуша и отвори утробата й.</li>
      <li>Тя зачна и роди син, и рече: Бог отне от мене позора.</li>
      <li>И наименува го Иосиф§§, като думаше: Господ да ми прибави и друг син.</li>
      <li>А като роди Рахил Иосифа, Яков рече на Лавана: Пусни ме да си отида в моето място и в отечеството си.</li>
      <li>Дай ми жените и децата ми, за които съм ти работил, за да си отида; защото ти знаеш работата, която ти свърших.</li>
      <li>А Лаван му рече: Ако съм придобил твоето благоволение, остани, защото разбрах, че Господ ме е благословил заради тебе.</li>
      <li>Рече още: Кажи ми каква заплата искаш и ще ти я дам.</li>
      <li>А Яков му каза: Ти знаеш как съм ти работил и как е бил добитъкът ти при мене.</li>
      <li>Защото това, което имаше ти преди моето идване, беше малко; а сега нарасна и стана много. С моето идване Господ те благослови. Но сега, кога ще промисля и за своя си дом?</li>
      <li>А той рече: Какво да ти дам? И Яков каза: Не ми давай нищо; ако направиш каквото ти кажа, аз пак ще пазя и стадото ти;</li>
      <li>ще премина днес през цялото ти стадо и ще отлъча от него всяка капчеста и пъстра, и всяка черникава между овците, и всяка пъстра и капчеста между козите; те ще ми бъдат заплатата.</li>
      <li>И занапред, когато дойдеш да прегледаш заплатата ми, моята правота ще засвидетелствува за мене - всяка коза, която не е капчеста и пъстра, и всяка овца, която не е черна, тя, ако се намери у мене, ще се счита за крадена.</li>
      <li>И рече Лаван: Нека да бъде според както си казал.</li>
      <li>И тъй, в същия ден, Лаван отлъчи нашарените с линии и пъстрите козли, всичките капчести и пъстри кози, всичките, на които имаше бяло и всичките черни между овците, та ги предаде в ръцете на Якововите синове</li>
      <li>и постави тридневен път между себе си и Якова; а Яков пасеше останалите от Лавановите стада.</li>
      <li>Тогава Яков взе зелени пръчки от топола, от леска и от явор, и изряза по тях бели ивици, така щото да се вижда бялото по пръчките.</li>
      <li>Тия пръчки, по които беше изрязал белите ивици, тури пред стадата в коритата, в поилата, дето дохождаха стадата да пият; и, като зачеваха, когато дохождаха да пият,</li>
      <li>то стадата зачеваха пред пръчките; и стадата раждаха нашарени с линии, капчести и пъстри.</li>
      <li>И Яков отлъчваше агнетата, и обръщаше лицата на овците към нашарените и към всичките черни от Лавановото стадо; а своите стада тури отделно и не ги тури с Лавановите овци.</li>
      <li>И когато по-силните овци зачеваха, Яков туряше пръчките в коритата пред очите на стадото, за да зачеват между пръчките.</li>
      <li>А когато те бяха по-слаби, не ги туряше; така че се падаха по-слабите на Лавана, а по-силните на Якова.</li>
      <li>Така човекът забогатя твърде много и придоби големи стада, слугини и слуги, камили и осли.</li>
    </ol>
  </li>
  <li>
    <ol>
      <li>А Яков чу думите на Лавановите синове, които казваха: Яков отне целия имот на баща ни и от бащиния ни имот придоби цялото това богатство.</li>
      <li>И ето, Яков видя, че лицето на Лавана не беше към него тъй както преди.</li>
      <li>А Господ рече на Якова: Върни се в отечеството си и в рода си, и Аз ще бъда с тебе.</li>
      <li>Тогава Яков прати да повикат Рахил и Лия на полето при стадото му;</li>
      <li>и рече им: Виждам, че бащиното ви лице не е към мене тъй както преди; но Бог на баща ми е бил с мене.</li>
      <li>А вие знаете, че с цялата си сила работих на баща ви.</li>
      <li>Но баща ви ме излъга и десет пъти променя заплатата ми; обаче Бог не го остави да ми напакости.</li>
      <li>Ако кажеше така: Капчестите ще ти бъдат заплатата; тогава цялото стадо раждаше капчести; а ако кажеше така: Шарените ще ти бъдат заплатата; тогава цялото стадо раждаше шарени.</li>
      <li>Така Бог отне стадото на баща ви и го даде на мене.</li>
      <li>И едно време, когато зачеваше стадото, подигнах очи и видях насъне, че, ето, козлите, които се качваха на стадото бяха шарени, капчести и сиви.</li>
      <li>И ангел Божий ми рече в съня: Якове. И аз отговорих: Ето ме.</li>
      <li>И той каза: Подигни сега очи и виж, че всичките козли, които се качват на стадото, са шарени, капчести и сиви; защото видях всичко, що ти прави Лаван.</li>
      <li>Аз Съм Бог на Ветил, гдето ти помаза стълб с масло и гдето Ми се обрече. Стани сега, излез из тая земя и се върни в родината си.</li>
      <li>Рахил и Лия в отговор му рекоха: Имаме ли ние още дял или наследство в бащиния си дом?</li>
      <li>Не счете ли ни той като чужденки, защото ни продаде и даже изяде дадените за нас пари?</li>
      <li>Защото цялото богатство, което Бог отне от баща ни, е наше и на нашите чада. Затова, стори сега, каквото Бог ти е казал.</li>
      <li>Тогава Яков стана и тури децата си и жените на камилите.</li>
      <li>И подкара всичкия си добитък и целия си имот, що бе придобил, спечеления от него добитък, който бе събрал в Падан-арам, за да отиде в Ханаанската земя при баща си Исаак.</li>
      <li>А като беше отишъл Лаван да стриже овците си, Рахил открадна домашните идоли на баща си.</li>
      <li>И тъй, Яков побягна скришно от сириеца Лавана, без да му извести, че си отива.</li>
      <li>Побягна с целия си имот, стана та премина Ефрат* и отправи се към Галаадската поляна.</li>
      <li>А на третия ден известиха на Лавана, че Яков побягнал.</li>
      <li>Тогава Лаван , като взе със себе си братята си, гони го седем дни+ и го стигна на Галаадската поляна.</li>
      <li>Но Бог дойде насъне, през нощта, при сириеца Лавана и му каза: Внимавай да не речеш на Якова ни зло, ни добро.</li>
      <li>И така, Лаван стигна Якова. Яков беше разпънал шатъра си на бърдото, а Лаван с братята си разпъна своята на Галаадската поляна.</li>
      <li>И Лаван рече на Якова: Що стори ти? Защо побягна скришно и отведе дъщерите ми, като с нож запленени?</li>
      <li>Защо се скри, за да бягаш; и ме измами, а не ми яви, та да можех да те изпратя с веселие и с песни, с тъпани и с арфи,</li>
      <li>нито ме остави да целуна синовете и дъщерите си? Ти си сторил това без да мислиш.</li>
      <li>Ръката ми е доволно силна да ви напакости, но Бог на баща ви ми говори нощес, казвайки: Внимавай да не речеш на Якова ни зло, ни добро.</li>
      <li>И сега вече си тръгнал, понеже ти е много домъчняло за Бащиния ти дом; обаче , защо си откраднал боговете ми?</li>
      <li>А Яков в отговор каза на Лавана: Побягнах , понеже се уплаших; защото си рекох: Да не би да ми отнемеш на сила дъщерите си.</li>
      <li>У когото намериш боговете си, той да не остане жив; пред братята ни прегледай, какво твое има у мене и си го вземи (защото Яков не знаеше, че Рахил ги бе откраднала).</li>
      <li>И тъй, Лаван влезе в Якововата шатра, в Лиината шатра и в шатрите на двете слугини, но не намери боговете . Тогава, като излезе от Лиината шатра, влезе в Рахилината шатра.</li>
      <li>А Рахил беше взела домашните идоли, турила ги в седлото на камилата и седеше на тях. А Лаван пипаше из цялата шатра, но не ги намери.</li>
      <li>И Рахил рече на баща си: Да не ти се зловиди, господарю, дето не мога да стана пред тебе, понеже имам обикновеното на жените. И там той търси, но не намери идолите.</li>
      <li>Тогава Яков се разсърди и скара се с Лавана. Яков проговори и каза на Лавана: Какво е престъплението ми? Какъв е грехът ми, та си се затекъл подир мене толкоз разпалено?</li>
      <li>Като претърси всичките ми вещи, какво намери от цялата си покъщнина? Сложи го тук пред моите братя и твоите братя, и нека отсъдят между двама ни.</li>
      <li>Двадесет години вече съм бил при тебе; овците ти и козите ти не се изяловиха; и овните на стадото ти не изядох.</li>
      <li>Разкъсано от звяр не ти донесох; аз теглех загубата. От мене ти изискваше откраднотото , било че се открадне деня или нощя.</li>
      <li>Ето как беше с мене: деня пекът ме изнуряваше, а нощя - мразът, и сънят бягаше от очите ми.</li>
      <li>Двадесет години вече съм бил в дома ти; четиринадесет години ти работих за двете ти дъщери и шест години за овците ти; и ти десет пъти променя заплатата ми.</li>
      <li>Ако не беше с мене бащиният ми Бог, Бог на Авраама, Страхът на Исаака, ти без друго би ме изпратил сега без нищо. Бог видя моята неволя и труда на ръцете ми, и те изобличи нощес.</li>
      <li>А Лаван в отговор рече на Якова: Тия дъщери са мои дъщери и децата са мои деца, и стадата са мои стада, всичко що виждаш е мое; и какво да сторя днес на тия мои дъщери или на децата, които са народили?</li>
      <li>Но сега ела, аз и ти да направим договор, който да бъде свидетелство между мене и тебе.</li>
      <li>Тогава Яков взе камък и го изправи за стълб.</li>
      <li>Още Яков рече на братята си: Натрупайте камъни; и те взеха камъни та направиха грамада; и ядоха там край грамадата.</li>
      <li>Лаван я нарече Иегар Сахадута*, а Яков я нарече Галаад.</li>
      <li>И рече Лаван: Тая грамада е свидетел днес между мене и тебе. Поради това тя се наименува Галаад+</li>
      <li>и Масфа§, защото думаше: Господ да бди между мене и тебе, когато сме далеч един от друг.</li>
      <li>Ако се обхождаш зле с дъщерите ми или ако вземеш други жени, освен дъщерите ми, няма никой човек с нас за свидетел ; но виж, Бог е свидетел между мене и тебе.</li>
      <li>Лаван още каза на Якова: Гледай тая грамада и гледай стълба, който изправих между мене и тебе,</li>
      <li>тая грамада да бъде свидетел и стълбът да бъде свидетел, че аз няма да премина тая грамада към тебе, нито ти ще преминеш тая грамада и тоя стълб към мене, за зло.</li>
      <li>Бог Авраамов, Бог Нахоров, бащиният им Бог, нека съди между нас. И Яков се закле в Страха на баща си Исаака.</li>
      <li>Тогава Яков принесе жертва на поляната и повика братята си да ядат хляб; и ядоха хляб, и пренощуваха на поляната.</li>
      <li>И на утринта Лаван стана рано, целуна синовете си и дъщерите си, благослови ги; и Лаван тръгна, та се върна в своето място.</li>
    </ol>
  </li>
  <li>
    <ol>
      <li>Тогава Яков отиде по пътя си и ангели Божии го срещнаха.</li>
      <li>А като ги видя, Яков рече: Това е Божие войнство; и наименува мястото Маханаим*.</li>
      <li>И Яков изпрати пред себе си вестители до брата си Исава в Сирийската земя, на местността Едом;</li>
      <li>и заръча им, казвайки: Така да речете на господаря ми Исава: Слугата ти Яков тъй говори: Бях пришелец при Лавана и бавих се до сега;</li>
      <li>придобих говеда, осли и , слуги и слугини; и изпратих да известят на господаря ми, за да придобия благоволението ти.</li>
      <li>А вестителите се върнаха при Якова и казаха: Ходихме при брата ти Исава; а и той иде да те посрещне, и четиристотин мъже с него.</li>
      <li>А Яков, като се уплаши много и се смути, раздели людете, които бяха с него, и стадата, говедата и камилите, на две дружини, казвайки:</li>
      <li>Ако налети Исав на едната дружина и я удари, останалата дружина ще се избави.</li>
      <li>Тогава Яков каза: Боже на баща ми Авраам и Боже на баща ми Исаака, Господи, Който си ми рекъл: Върни се в отечеството си и при рода си, и Аз ще ти сторя добро,</li>
      <li>не съм достоен за най-малката от всичките милости и от всичката вярност, които си показал на слугата си; защото едвам с тоягата си преминах тоя Иордан, а сега станах и два стана.</li>
      <li>Избави ме, моля Ти се, от ръката на брата ми, от ръката на Исава; защото се боя от него, да не би като дойде, да порази и мен, и майка с чада.</li>
      <li>А Ти си казал: Наистина ще ти сторя добро и ще направя потомството ти като морския пясък, който поради множеството си не може да се изброи.</li>
      <li>Като пренощува там оная нощ, взе от онова, що му дойде под ръка, за подарък на брата си Исава:</li>
      <li>двеста кози и двадесет козли, двеста овци и двадесет овни,</li>
      <li>тридесет дойни камили с малките им, четиридесет крави и десет юнци, двадесет ослици и десет жречбета,</li>
      <li>и предаде всяко стадо отделно, в ръцете на слугите си. И рече на слугите си: Минете пред мене и оставете разстояние между едно стадо и друго.</li>
      <li>На първия заръча, като каза: Когато те срещне брат ми Исав и те попита, казвайки: Чий си? Къде отиваш? Чии са тия пред тебе?</li>
      <li>Тогава ще кажеш: Те са на слугата ти Якова; подарък е, който изпраща на господаря ми Исава; и той иде подир нас.</li>
      <li>Така заръча и на втория, на третия и на всичките, които вървяха подир стадата, като казваше: По тоя начин ще говорите на Исава, когато го срещнете;</li>
      <li>и ще речете: Ето, слугата ти Яков иде подир нас. Защото си думаше: Ще го умилостивя с подаръка, който върви пред мене и после ще видя лицето му; може би ще ме приеме благосклонно .</li>
      <li>И тъй, подаръкът мина пред него, но той остана през оная нощ в стана.</li>
      <li>А като стана през нощта, взе двете си жени, двете си слугини и единадесетте си деца, и премина брода на Яков.</li>
      <li>Взе ги и ги прекара през потока, прекара и всичко, що имаше.</li>
      <li>А Яков остана сам. И един човек се бореше с него до зазоряване,</li>
      <li>който, като видя, че не му надви, допря се до ставата на бедрото му; и ставата на Якововото бедро се измести, като се бореше с него.</li>
      <li>Тогава човекът рече: Пусни ме да си отида, защото се зазори. А Яков каза: Няма да те пусна да си отидеш, догде не ме благословиш</li>
      <li>А той му каза: Как ти е името? Отговори: Яков.</li>
      <li>А той рече: Няма да се именуваш вече Яков, но Израил*, защото си бил в борба с Бога и с човеци и си надвил.</li>
      <li>А Яков го попита, като рече: Кажи ми, моля, твоето име. А той рече: Защо питаш за моето име? И благоволи го там.</li>
      <li>И Яков наименува мястото Фануил+, защото, си казваше : Видях Бога лице с лице и животът ми биде опазен.</li>
      <li>Слънцето го огря, като заминаваше Фануил; и куцаше с бедрото си.</li>
      <li>Затова и до днес израилтяните не ядат сухата жила, която е върху ставата на бедрото; защото човекът се допря до ставата на Якововото бедро при сухата жила.</li>
    </ol>
  </li>
  <li>
    <ol>
      <li>След това, като подигна Яков очи, видя, че идеше Исав и с него четиристотин мъже; и раздели децата си на Лия и Рахил, и на двете слугини.</li>
      <li>Слугините и децата им тури напред, Лия и децата й подир тях, а Рахил и Иосифа най-назад.</li>
      <li>А сам той замина пред тях и поклони се до земята седем пъти, доде да стигне при брата си.</li>
      <li>И Исав се затече да го посрещне, прегърна го, падна на врата му и го целуна; и те заплакаха.</li>
      <li>И като подигна очи и видя жените и децата, рече: Какви са тия? И той рече: Те са децата, които Бог подари на слугата ти.</li>
      <li>Тогава пристъпиха слугините и децата им и се поклониха.</li>
      <li>Така пристъпиха и Лия и децата й и се поклониха; а после пристъпиха Иосиф и Рахил и се поклониха.</li>
      <li>Тогава рече Исав : За какво ти е тая цяла дружина, която срещнах? А той каза: За да придобия благоволението на господаря си.</li>
      <li>А Исав рече: Имам доволно, брате мой; ти задръж своите си.</li>
      <li>Но Яков отвърна: Не, моля ти се, ако съм придобил твоето благоволение, приеми подаръка ми от ръцете ми, тъй като видях лицето ти, като че видях Божие лице, понеже ти беше благосклонен към мене.</li>
      <li>Приеми, моля, подаръка ми*, който ти е принесен; защото Бог е постъпил благо към мене, та имам всичко. И като настояваше, той го прие.</li>
      <li>Тогава рече Исав : Да тръгнем и да вървим, и аз ще вървя пред тебе.</li>
      <li>Но Яков му каза: Господарят ми знае, че децата ми са нежни и, че имам със себе си дойни овци и говеда; и ако ги пресилят само един ден, цялото стадо ще измре.</li>
      <li>Господарят ми нека замине, моля, пред слугата си; и аз ще карам полека според вървежа на добитъка, който е пред мене и според вървежа на децата, доде стигна при господаря си в Сиир.</li>
      <li>А Исав рече: Поне да оставя с тебе неколцина от хората, които са с мене. Но той каза: Каква нужда? Стига да придобия благоволението на господаря си.</li>
      <li>И тъй, в същия ден, Исав се върна по пътя си за Сиир.</li>
      <li>А Яков пътуваше в Сокхот, дето си построи къща и направи кошари за добитъка си; затова мястото се наименува Сокхот+.</li>
      <li>И като се върна от Падан-арам, Яков дойде в Сихемовия град Салим, който е в Ханаанската земя и разположи се пред града.</li>
      <li>И от синовете на Емора, Сихемовия баща, купи за сто сребърника нивата, гдето разпъна шатрата си.</li>
      <li>Там издигна олтар; и го наименува Ел-елое-Израил**.</li>
    </ol>
  </li>
  <li>
    <ol>
      <li>А Дина, дъщеря на Лия, която тя беше родила на Якова, излезе да види дъщерите на онази земя.</li>
      <li>А Сихем, син на евееца Емор, местния владетел, като я видя, взе я, лежа с нея и я изнасили.</li>
      <li>И душата му се привърза за Якововата дъщеря Дина; и обикна момата и говори на момата по сърцето й.</li>
      <li>И Сихем говори на баща си Емора, казвайки: Вземи ми тая мома за жена.</li>
      <li>А Яков чу, че той осквернил дъщеря му Дина; но понеже синовете му бяха с добитъка му на полето, Яков си замълча до завръщането им.</li>
      <li>Тогава Емор, Сихемовият баща, отиде при Якова, за да се разговори с него.</li>
      <li>А като чуха за станалото , Якововите синове дойдоха от полето; и тия мъже се наскърбиха и много се разгневиха, загдето той сторил безчестие на Израиля, като изнасилил Якововата дъщеря, - нещо, което не трябваше да стане.</li>
      <li>И така, Емор се разговаряше с тях, казвайки: Душата на сина ми Сихема се е привързала към дъщеря ви; дайте му я, моля, за жена.</li>
      <li>И сродете се с нас; давайте на нас вашите дъщери и взимайте за вас нашите дъщери.</li>
      <li>Живейте с нас и земята е пред вас; настанете се и търгувайте в нея, и придобивайте владения в нея.</li>
      <li>Тоже и Сихем рече на баща й и на братята й: Само да придобия вашето благоволение, каквото ми кажете ще дам.</li>
      <li>Искайте от мене вино и дарове, колкото желаете, ще дам, според както ми речете; само ми дайте момата за жена.</li>
      <li>А Якововите синове отговориха на Сихема и на баща му Емора с лукавство, понеже той беше осквернил сестра им Дина; и говориха им, казвайки:</li>
      <li>Не можем да сторим това, да дадем сестра си на необрязан човек; защото това би било укор за нас.</li>
      <li>Само при това условие ще се съгласим с вас: ако станете вие като нас, като обрязвате всеки от мъжки пол между вас,</li>
      <li>тогава ще даваме нашите дъщери вам и ще вземаме вашите дъщери за нас, ще живеем с вас и ще станем един народ.</li>
      <li>Но, ако не приемете условието ни да се обрежете, тогава ще вземем дъщеря си и ще си отидем.</li>
      <li>И това, което казаха, бе угодно на Емора и на Еморовия син Сихема.</li>
      <li>Момъкът не се забави да направи това, защото много обичаше Якововата дъщеря; и в целия му бащин дом той беше най-почтен.</li>
      <li>Тогава Емор и сина му Сихем дойдоха при портата на града си и говориха на градските мъже, казвайки:</li>
      <li>Тия човеци са миролюбиви към нас; затова, нека живеят в земята и търгуват в нея; защото вижте, земята е доволно пространна и за тях. Нека вземаме дъщерите им за жени и да им даваме нашите дъщери.</li>
      <li>Тия човеци се съгласиха да живеят с нас и да бъдем един народ, само с това условие, щото всеки от мъжки пол между нас да се обреже, както те се обрязват.</li>
      <li>Добитъкът им, имотът им и всичките им животни не ще ли станат наши? Само да се съгласим с тях и те ще живеят с нас.</li>
      <li>Тогава всичките, които излизаха от портата на града му, послушаха Емора и сина му Сихем; всеки от мъжки пол се обряза, всичките, които излизаха от портата на града му.</li>
      <li>А на третия ден, когато бяха в болките си, двама от Якововите синове, Симеон и Левий, братя на Дина, взеха всеки ножа си, нападнаха дързостно града и избиха всички от мъжки пол.</li>
      <li>Убиха с острото на ножа Емора и сина му Сихем; а Дина взеха из дома на Сихема и си излязоха.</li>
      <li>Тогава Якововите синове се спуснаха върху убитите и ограбиха града, понеже бяха осквернили сестра им.</li>
      <li>Забраха овците им, говедата им, ослите им, каквото имаше в града и по полето, и всичкото им богатство;</li>
      <li>и откараха в плен всичките им деца и жени, и разграбиха всичко що имаше в къщите.</li>
      <li>Но Яков рече на Симеона и Левия: Вие ме смутихте, понеже ме направихте да съм омразен* между жителите на тая земя, между ханаанците и ферезейците; и понеже аз имам малко хора, те ще се съберат против мене и ще ме поразят, та ще погина аз и домът ми.</li>
      <li>А те казаха: Трябваше ли той да постъпи със сестра ни, като с блудница?</li>
    </ol>
  </li>
  <li>
    <ol>
      <li>След това Бог каза на Якова: Стани, иди на Ветил и живей там; и там издигни олтар на Бога, Който ти се яви, когато бягаше от лицето на брата си Исава.</li>
      <li>Тогава Яков каза на домочадието си и на всичките, които бяха с него: Махнете чуждите богове, които са между вас, очистете се и променете дрехите си;</li>
      <li>и да станем да отидем във Ветил, и там да издигна олтар на Бога, Който ме послуша в деня на бедствието ми и беше с мене в пътя, по който ходех.</li>
      <li>И тъй, те дадоха на Якова всичките чужди богове, що бяха в ръцете им и обиците, които бяха на ушите им; и Яков ги скри под дъба, който бе при Сихем.</li>
      <li>След това си тръгнаха; и страх Божий беше върху градовете, които бяха наоколо им, така че не преследваха Якововите синове.</li>
      <li>И тъй, Яков дойде в Луз, ( който е Ветил ), в Ханаанската земя, той и всичките люде, които бяха с него.</li>
      <li>И там издигна олтар и наименува мястото Ел-Ветил*, защото когато бягаше от лицето на брата си, там му се яви Бог.</li>
      <li>По това време умря Девора, Ревекината бавачка, и я погребаха под дъба, по-долу от Ветил; затова се наименува Дъба на Плача+ .</li>
      <li>И Бог пак се яви на Якова, след завръщането му от Падан-арам, и го благослови.</li>
      <li>Каза му Бог: Името ти наистина е Яков; но не ще се именуваш вече Яков, но Израил ще ти бъде името. И наименува го Израил.</li>
      <li>Бог му рече още: Аз Съм Бог Всемогъщий; плоди се и размножавай се. Народ, даже редица народи ще произлязат от тебе, и царе ще излязат от чреслата ти;</li>
      <li>и земята, която дадох на Авраама и на Исаака, на тебе ще я дам; и на потомството ти след тебе ще дам земята.</li>
      <li>Тогава Бог се възнесе от него, от мястото, гдето му говори.</li>
      <li>И Яков издигна стълб на мястото, гдето му говори, каменен стълб и принесе възлияние на него и го поля с масло.</li>
      <li>И Яков наименува мястото, гдето Бог говори с него, Ветил.</li>
      <li>След това тръгнаха от Ветил; а като стигнаха близо до Ефрата, Рахил роди и много се мъчеше при раждането си.</li>
      <li>А като се мъчеше да роди, бабата й рече: Не бой се, защото имаш още един син.</li>
      <li>А като предаваше душа, (защото умря), Рахил го наименува Венони+, а баща му го нарече Вениамин+.</li>
      <li>Така Рахил умря и я погребаха край пътя за Ефрата, (която е Витлеем).</li>
      <li>И над гроба й Яков издигна стълб; той е и до днес стълб на Рахилиния гроб.</li>
      <li>Подир това Израил тръгна и разпъна шатрата си оттатък Мигдал-едер.</li>
      <li>И когато Израил живееше в оная земя, Рувим отиде и лежа с наложницата на баща си Вала; и Израил се научи за това. Якововите синове бяха дванадесет души:</li>
      <li>синовете на Лия: Рувим, Якововия първороден, Симеон, Левий, Юда Исахар и Завулон;</li>
      <li>синовете от Рахил: Иосиф и Вениамин;</li>
      <li>а синовете на Рахилината слугиня Вала: Дан и Нефталим;</li>
      <li>и синовете на Лиината слугиня Зелфа: Гад и Асир. Тия са Якововите синове, които му се родиха в Падан-арам.</li>
      <li>После Яков дойде при баща си Исаака в Мамврий, в Кириат-арва, (който е Хеврон), дето Авраам и Исаак бяха престояли.</li>
      <li>И дните на Исаака станаха сто и осемдесет години.</li>
      <li>И Исаак като издъхна, умря стар и сит от дни, прибра се при людете си и; и синовете му Исав и Яков го погребаха.</li>
    </ol>
  </li>
  <li>
    <ol>
      <li>Ето потомството на Исава, който е Едом.</li>
      <li>Исав си взе жена от Ханаанските дъщери: Ада, дъщеря на хетееца Елон; и Оливема, Анаевата дъщеря, внука на евееца Севегон;</li>
      <li>и Исмаиловата дъщеря Васемата, сестра на Навиота.</li>
      <li>Ада роди на Исава Елифаза; Васемата роди Рагуила.</li>
      <li>А Оливема роди Еуса, Иеглома и Корея. Тия са синовете на Исава, които му се родиха в Ханаанската земя.</li>
      <li>А Исав взе жените си, синовете си, дъщерите си и всичките човеци от дома си, добитъка си, всичките си животни и цялото си имущество, което беше придобил в Ханаанската земя, та отиде в една земя далеч от брата си Якова.</li>
      <li>Защото имуществото им беше толкова много, щото не можеха да живеят заедно; земята гдето престояваха не можеше да ги побере поради добитъка им.</li>
      <li>И така, Исав се засели на Сиирската поляна. Исав е Едом.</li>
      <li>Ето потомството на Исава, праотец на едомците в Сиирската поляна;</li>
      <li>ето имената на Исавовите синове: Елифаз, син от Исавовата жена Ада; Рагуил, син от Исавовата жена Васемата.</li>
      <li>А синовете на Елифаза бяха: Теман, Омар, Сефо, Готом и Кенез.</li>
      <li>А Тамна беше наложница на Исавовия син Елифаза и роди на Елифаза Амалика; тия са синовете от Исавовата жена Ада.</li>
      <li>И ето синовете на Рагуила: Нахат, Зара, Сама и Миза; тия са синовете от Исавовата жена Васемата.</li>
      <li>И ето синовете от Оливема, Анаевата дъщеря, Севегоновата внука, Исавовата жена: тя роди на Исава Еуса, Еглома и Корея.</li>
      <li>Ето първенците на Исавовите синове; синовете на Исавовия първороден Елифаз: главатар Теман, главатар Омар, главатар Сефо, главатар Кенез,</li>
      <li>главатар Корей, главатар Готом, главатар Амалик; тия са главатарите произлезли от Елифаза в Едомската земя; тия са синовете от Ада.</li>
      <li>И ето синовете на Исавовия син Рагуила; главатар Нахат, главатар Зара, главатар Сама, главатар Миза; тия са главатарите произлезли от Рагуила в Едомската земя; тия са синовете от Исавовата жена Васемата.</li>
      <li>И ето синовете от Исавовата жена Оливема: главатар Еус, главатар Еглом, главатар Корей; тия са главатарите произлезли от Анаевата дъщеря Оливема, Исавовата жена.</li>
      <li>Тия са синовете на Исава, който е Едом, и тия са главатарите им.</li>
      <li>Ето синовете на Корееца Сиир, които живееха в оная земя: Лотан, Совал, Севегон, Ана,</li>
      <li>Дисон, Асар и Дисан; тия са главатарите произлезли от хорейците, Сиировите чада, в Едомската земя.</li>
      <li>А синовете на Лотана бяха Хори и Емам; и Лотанова сестра беше Тамна.</li>
      <li>А ето синовете на Совала: Алван, Манахат, Гевал, Сефо и Онам.</li>
      <li>И ето синовете на Севегона: Ая и Ана; Ана е тоя, който намери горещите извори в пустинята, като пасеше ослите на баща си Севегона.</li>
      <li>И ето Анаевите чада: Дисон и Оливема, Анаевата дъщеря.</li>
      <li>И ето синовете на Дисона: Амадан, Асван, Итран и Харан.</li>
      <li>Ето синовете на Асара: Валаан, Заван и Акан.</li>
      <li>Ето синовете на Дисана: Уз и Аран.</li>
      <li>Ето главатарите произлезли от хорейците: главатар Лотан, главатар Совал, главатар Севегон, главатар Ана.</li>
      <li>Главатар Дисон, главатар Асар, главатар Дисан; тия са произлезлите от хорейците главатари, според главатарствата им в Сиирската земя.</li>
      <li>Ето и царете, които царуваха в Едомската земя, преди да се възцари цар над израилтяните.</li>
      <li>Царува, в Едом, Вела, син на Веора; а името на града му беше Денава.</li>
      <li>Като умря Вела, възцари се вместо него Иовав, син на Зара, от Восора.</li>
      <li>Като умря Иовав, възцари се вместо него Хусам, от земята на теманците.</li>
      <li>Като умря Хусам, възцари се вместо него Адад, син на Вадада, който порази мадиамците на моавското поле; а името на града му беше Авит.</li>
      <li>Като умря Адад, възцари се вместо него Самла, от Марсека.</li>
      <li>Като умря Самла, възцари се вместо него Саул, от Роовот, който е при Ефрат*.</li>
      <li>Като умря Саул, възцари се вместо него Вааланан, син на Аховора.</li>
      <li>Като умря Вааланан, Аховоровият син, възцари се вместо него Адар; а името на града му беше Пау; и името на жена му беше Метавеил, дъщеря на Метреда, Мезаавова внука.</li>
      <li>Ето имената на произлезлите от Исава първенци, според семействата им, според местата им, според имената им: главатар Тамна, главатар Алва, главатар Етет,</li>
      <li>главатар Оливема, главатар Ила, главатар Финон,</li>
      <li>главатар Кенез, главатар Теман, главатар Мивсар,</li>
      <li>главатар Магедиил, главатар Ирам; тия са Едомските първенци, според седалищата им в земята, която притежаваха. Това е Исав, праотец на едомците.</li>
    </ol>
  </li>
  <li>
    <ol>
      <li>А Яков живееше в Ханаанската земя, земята в която баща му беше пришелец.</li>
      <li>Ето словото за Якововото потомство. Иосиф, когато беше момче на седемнадесет години, пасеше овците заедно с братята си, синовете на Вала и синовете на Зелфа, жените на баща му; и Иосиф съобщаваше на баща им за лошото им поведение.</li>
      <li>А Израил обичаше Иосифа повече от всичките си чада, защото беше син на старостта му; и му беше направил шарена дрешка.</li>
      <li>Но братята му, като гледаха, че баща им го обичаше повече от всичките му братя, намразиха го и не можеха да му говорят спокойно.</li>
      <li>А Иосифа видя сън и го разказа на братята си, и те го намразиха още повече.</li>
      <li>Той им рече: Чуйте, моля, тоя сън, който видях:</li>
      <li>Ето ние връзвахме снопи на полето; и моят сноп стана и се изправи, и вашите снопи се наредиха наоколо и се поклониха на моя сноп.</li>
      <li>А братята му рекоха: Ти цар ли ще станеш над нас? Или господар ще ни станеш? И намразиха го още повече, поради сънищата му и поради думите му.</li>
      <li>А той видя и друг сън и го разказа на братята си, казвайки: Ето, видях още един сън, че слънцето и луната и единадесет звезди ми се поклониха.</li>
      <li>Но когато разказа това на баща си и на братята си, смъмра го баща му, като му каза: Какъв е тоя сън, който си видял? Дали наистина аз и майка ти, и братята ти, ще дойдем да ти се поклоним до земята?</li>
      <li>И завидяха му братята му; а баща му запомни тия думи.</li>
      <li>А когато братята му бяха отишли да пасат стадото на баща си в Сихем,</li>
      <li>Израил рече на Иосифа: Не пасат ли братята ти стадото в Сихем? Ела да те изпратя при тях. А той му рече: Ето ме.</li>
      <li>И каза му: Иди, виж, добре ли са братята ти и стадото, и ми донеси известие. И тъй, изпрати го от Хевронската долина, и той дойде в Сихем.</li>
      <li>И един човек го намери като се луташе из полето; и човекът го попита, казвайки: Що търсиш?</li>
      <li>А той рече: Търся братята си; кажи ми, моля, где пасат стадото .</li>
      <li>И човекът рече: Заминаха оттука, защото ги чух да казват: Нека идем в Дотан. И тъй, Иосиф отиде подир братята си и ги намери в Дотан.</li>
      <li>А те, като го видяха от далеч, доде още не беше се приближил при тях, сговориха се против него да го убият.</li>
      <li>Рекоха си един на друг: Ето иде тоя съновидец.</li>
      <li>Елате сега, да го убием и да го хвърлим в един от тия ровове; па ще кажем: Лют звяр го е изял; и ще видим какво ще излезе от сънищата му.</li>
      <li>Но Рувим, като чу това, избави го от ръката им и рече: Да не го убиваме.</li>
      <li>Рече им още Рувим: Не проливайте кръв, хвърлете го в тоя ров, който е в пустинята, но ръка да не дигнете на него; каза така , за да го избави от ръката им и да го върне на баща му.</li>
      <li>И когато дойде Иосиф при братята си, съблякоха от Иосифа дрешката му, шарената дрешка, която носеше.</li>
      <li>Тогава го взеха и го хвърлиха в рова; а ровът беше празен, нямаше вода.</li>
      <li>После, като бяха седнали да ядат хляб, подигнаха очи и видяха, ето, един керван исмаиляни идеше от Галаад, с камилите си натоварени с аромати, балсам и смирна, и отиваха да ги закарат в Египет.</li>
      <li>Тогава Юда рече на братята си: Каква полза ако убием брата си и скрием кръвта му?</li>
      <li>Елате да го продадем на исмаиляните; да не туряме ръка на него, защото е наш брат, наша плът. И братята му го послушаха.</li>
      <li>И като минаваха мадиамските търговци, извлякоха и извадиха Иосифа из рова, и продадоха Иосифа на исмаиляните за двадесет сребърника; а те заведоха Иосифа в Египет.</li>
      <li>А Рувим се върна при рова, и, ето, Иосиф не беше в рова. И раздра дрехите си.</li>
      <li>И върна се при братята си та рече: Няма детето; а аз, аз къде да се дяна?</li>
      <li>Тогава взеха Иосифовата дрешка, заклаха козел и, като натопиха дрешката в кръвта,</li>
      <li>изпратиха шарената дрешка да я занесат на баща им, като рекоха: Намерихме това; познай сега дали е дрешката на сина ти, или не.</li>
      <li>И той я позна и рече: Това е дрешката на сина ми; лют звяр го е изял; несъмнено Иосиф е разкъсан.</li>
      <li>И Яков раздра дрехите си, тури вретище около кръста си и оплаква сина си за дълго време.</li>
      <li>И всичките му синове, и всичките му дъщери станаха, за да го утешават; но той не искаше да се утеши, защото казваше: С жалеене ще сляза при сина си в гроба. И баща му го оплакваше.</li>
      <li>А мадиамците продадоха Иосифа в Египет на Петефрия, Фараонов придворен, началник на телохранителите.</li>
    </ol>
  </li>
  <li>
    <ol>
      <li>По онова време Юда се отдели от братята си и свърна при един одоламец на име Ира.</li>
      <li>И Юда като видя там дъщерята на един ханаанец, на име Суя, взе я и влезе при нея.</li>
      <li>И тя зачна и роди син; и той го наименува Ир.</li>
      <li>И зачна пак и роди син; и тя го наименува Онан.</li>
      <li>Пак роди и друг син и го наименува Шела. А Юда беше в Ахдив, когато тя го роди.</li>
      <li>След време Юда взе жена за първородния си Ир, на име Тамар.</li>
      <li>А Ир, Юдовият първороден, беше нечестив пред Господа; и Господ го уби.</li>
      <li>Тогава рече Юда на Онана: Влез при братовата си жена и извърши към нея длъжността на девер и въздигни потомството на брата си.</li>
      <li>Но Онан знаеше, че потомството нямаше да бъде негово; затова, когато влизаше при братовата си жена, изливаше семето си на земята, за да не въздигне потомство на брата си.</li>
      <li>А това, което правеше, бе зло пред Господа; затова и него уби.</li>
      <li>Тогава, Юда, рече на снаха си Тамар: Живей, като вдовица в бащиния си дом, догде отрасне син ми Шела; защото си думаше: Да не би и той да умре като братята си. И така, Тамар отиде и живя в бащиния си дом.</li>
      <li>След дълго време, Юдовата жена, дъщеря на Суя, умря; и като се утеши Юда, отиде, той и приятелят му, одоламецът Ира, при стригачите на овците си в Тамна.</li>
      <li>И известиха на Тамар, казвайки: Ето, свекърът ти отива в Тамна, за да стриже овците си.</li>
      <li>Тогава тя съблече вдовишките си дрехи, покри се с покривалото си, обви се и седна при кръстопътя на Енаим, който е по пътя за Тамна; защото видя, че порасна Шела, а тя не му бе дадена за жена.</li>
      <li>А Юда, като я видя, помисли, че е блудница: защото беше покрила лицето си.</li>
      <li>Той, прочее, свърна към нея на пътя и рече: Остави ме, моля, да вляза при тебе; ( защото не позна, че беше снаха му ). И тя рече: Какво ще ми дадеш, за да влезеш при мене?</li>
      <li>А той рече: Ще ти изпратя яре от стадото. И тя отвърна: Даваш ли ми залог, догде го изпратиш?</li>
      <li>Рече той: Какъв залог да ти дам? И тя каза: Печата си, ширита си и тоягата си, която е в ръката ти. И той й ги даде. И влезе при нея, и тя зачна от него.</li>
      <li>После тя стана та си отиде, свали покривалото си и облече вдовишките си дрехи.</li>
      <li>А Юда изпрати ярето, чрез ръката на приятеля си одоламеца, за да вземе залога от ръката на жената; но той не я намери.</li>
      <li>Затова попита хората от онова място, казвайки: Где е блудницата, която беше на пътя при Енаим? А те рекоха:Тука не е имало блудница.</li>
      <li>И той се върна при Юда и рече: Не я намерих; още и хората от онова място рекоха: Тук не е имало блудница.</li>
      <li>И рече Юда: Нека си държи нещата, да не станем за присмех; ето, аз пратих това яре, но ти не я намери.</li>
      <li>Около три месеца подир това, известиха на Юда, казвайки: Снаха ти Тамар блудствува; а още, ето, непразна е от блудството. А Юда рече: Изведете я да се изгори.</li>
      <li>А когато я извеждаха, тя изпрати до свекъра си да му кажат: От човека, чиито са тия неща, съм непразна. Рече още: Познай, моля, чии са тия неща - печатът, ширитът и тоягата.</li>
      <li>И Юда ги позна и рече: Тя е по-права от мене, тъй като не я дадох на сина си Шела. И не я позна вече.</li>
      <li>И когато дойде времето й да роди, ето, имаше близнета в утробата й.</li>
      <li>И като раждаше, едното простря ръка: и бабата взе та върза червен конец на ръката му и каза: Тоя пръв излезе.</li>
      <li>А като дръпна надире ръката си, ето, брат му излезе; и тя рече: Какъв пролом си направи ти? Затова го наименуваха Фарес*.</li>
      <li>После излезе брат му, който имаше червения конец на ръката си, и него наименуваха Зара.</li>
    </ol>
  </li>
  <li>
    <ol>
      <li>А Иосифа заведоха в Египет, и египтянинът Петефрий, Фараонов придворен, началник на телохранителите, го купи от ръката на исмаиляните, които го доведоха там.</li>
      <li>И Господ беше с Иосифа, и той благоуспяваше и се намираше в дома на господаря си египтянина.</li>
      <li>И като видя господарят му, че Господ бе с него, и че Господ прави да успява в ръката му всичко, което вършеше,</li>
      <li>Иосиф придоби благоволение пред очите му и му служеше; и той го постави настоятел на дома си, като предаде в ръката му всичко, което имаше.</li>
      <li>И откакто го постави настоятел на дома си и на всичко, което имаше, Господ благослови дома на египтянина заради Иосифа; Господното благословение беше върху всичко, що имаше в дома и по нивите.</li>
      <li>А Петефрий остави всичко що имаше в Иосифовата ръка, и, освен хляба, който ядеше, не знаеше нищо за онова, което притежаваше. А Иосиф беше строен и красив.</li>
      <li>И след време, жената на господаря му хвърли очи на Иосифа и му рече: Легни с мене.</li>
      <li>Но той отказа и рече на жената на господаря си: Виж, господарят ми не знае нищо за онова, което е с мене в дома и предаде в моята ръка всичко що има;</li>
      <li>в тоя дом няма никой по-голям от мене, нито е задържал от мене друго нещо освен тебе, защото си му жена; как, прочее, да сторя аз това голямо зло и да съгреша пред Бога?</li>
      <li>И при все, че тя говореше на Иосифа всеки ден, той не я послуша да лежи с нея, нито да бъде с нея.</li>
      <li>А един ден, като влезе Иосиф в къщи, за да върши работата си, а никой от домашните мъже не беше там в къщи,</li>
      <li>тя го хвана за дрехата и му каза: Легни с мене. Но той остави дрехата си в ръката й, избяга и излезе вън.</li>
      <li>А като видя, че остави дрехата си в ръката й и избяга вън,</li>
      <li>тя извика домашните си мъже и им говори, казвайки: Вижте, доведе ни един евреин, за да се поругае с нас; той влезе при мене, за да ме изнасили; но аз извиках с висок глас.</li>
      <li>А той, като чу, че извиках с висок глас, остави дрехата си при мене и избяга та излезе вън.</li>
      <li>И тя задържа дрехата му при себе си, докато си дойде господарят му в дома си.</li>
      <li>И според тия думи му говори, казвайки: Еврейският слуга, когото ти си ни довел, влезе при мене, за да ми се поругае;</li>
      <li>но, като извиках с висок глас, той остави дрехата си при мене и избяга вън.</li>
      <li>Като чу господарят му думите, които му рече жена му, казвайки: Така ми стори слугата ти, гневът му пламна.</li>
      <li>И господарят му взе Иосифа и го хвърли в крепостната тъмница, в мястото гдето бяха запирани царските затворници; и той остана там в крепостната тъмница.</li>
      <li>Но Господ беше с Иосифа и показваше благост към него и му даде благоволение пред очите на тъмничния началник.</li>
      <li>Тъй че тъмничният началник предаде на Иосифовата ръка всичките затворници, които бяха в крепостната тъмница; и за всичко що се вършеше там, той беше разпоредник.</li>
      <li>Тъмничният началник не нагледваше нищо от онова, което бе в ръката на Иосифа ; защото Господ беше с него и Господ правеше да благоуспява всичко, каквото той вършеше.</li>
    </ol>
  </li>
  <li>
    <ol>
      <li>След това, виночерпецът и хлебарят на Египетския цар се провиниха пред господаря си, Египетския цар.</li>
      <li>Та Фараон, като се разгневи на двамата си придворни - началника на виночерпците и началника на хлебарите -</li>
      <li>тури ги под стража, в дома на началника на телохранителите, в крепостната тъмница, в мястото, гдето Иосиф бе затворен.</li>
      <li>А началникът на телохранителите постави при тях Иосифа, и той им слугуваше; и те останаха известно време в тъмницата.</li>
      <li>И виночерпецът и хлебарят на Египетския цар, които бяха затворени в крепостната тъмница, сънуваха и двамата сън, всеки видя съня си в същата нощ, всеки според както щеше да се тълкува съновидението му.</li>
      <li>И Иосиф, като влезе при тях на утринта и видя, че бяха смутени,</li>
      <li>попита Фараоновите придворни, които бяха заедно с него в тъмницата, в дома на неговия господар, казвайки: Защото изглеждате тъй скръбни днес?</li>
      <li>А те му казаха: Видяхме сън, а няма кой да го изтълкува. И Иосиф им рече: Тълкуванията не са ли от Бога? Разкажете ми го, моля?</li>
      <li>Тогава началникът на виночерпците разказа своя сън на Иосифа, като му рече: В съня ми, ето лоза пред мене;</li>
      <li>и на лозата имаше три пръчки, и виждаше се, като че напъпваше и цветовете й цъфтяха и гроздовете на лозата узряха.</li>
      <li>А Фараоновата чаша беше в ръката ми; и взех гроздето, изстисках го във Фараоновата чаша и подадох чашата във Фараоновата ръка.</li>
      <li>И Иосиф му рече: Ето значението му: трите пръчки са три дни.</li>
      <li>След три дена Фараон ще издигне главата ти и ще те възстанови на службата ти; и ще поднасяш чашата във Фараоновата ръка, както преди, когато ти му беше виночерпец.</li>
      <li>Но спомни си за мене, когато те постигне благополучието, смили се, моля, за мене, та продумай на Фараона за мене и избави ме от тоя дом.</li>
      <li>Понеже наистина бях откраднат от Еврейската земя, а пък тук не съм сторил нищо, за да ме хвърлят в тая яма.</li>
      <li>Като видя началникът на хлебарите, че той тълкува добре, рече на Иосифа: И аз сънувах; и, ето, три кошници с бял хляб бяха на главата ми;</li>
      <li>в най-горната кошница имаше от всякакви ястия за Фараона; и птици ги ядяха от кошницата на главата ми.</li>
      <li>А Иосиф в отговор каза: Ето значението му: трите кошници са трите дни.</li>
      <li>След три дни Фараон ще ти отнеме главата, като те обеси на дърво; и птиците ще изкълват месата ти от тебе.</li>
      <li>След три дни, на рождения си ден, Фараон направи угощение на всичките си слуги; и издигна главата на началника на виночерпците и главата на началника на хлебарите между слугите си:</li>
      <li>Началника на виночерпците възстанови на служба и той подаваше чашата във Фараоновата ръка;</li>
      <li>а началника на хлебарите обеси, според, както Иосиф бе изтълкувал сънищата им.</li>
      <li>А началникът на виночерпците не си спомни за Иосифа, но го забрави.</li>
    </ol>
  </li>
  <li>
    <ol>
      <li>Като изминаха две години, Фараон сънува, че стоеше при Нил* .</li>
      <li>ето, седем крави, хубави и тлъсти, излизаха из реката и пасяха в тръстиката.</li>
      <li>ето, след тях излизаха из реката други седем крави, грозни и мършави, и стоеха при първите крави на речния бряг.</li>
      <li>И грозните, мършави крави изядоха седемте хубави и тлъсти крави. Тогава Фараон се пробуди.</li>
      <li>А като заспа сънува втори път; и, ето, седем класа пълни и добри израснаха из едно стъбло.</li>
      <li>ето, след тях израснаха други седем класа тънки и прегорели от източния вятър.</li>
      <li>И тънките класове погълнаха седемте дебели и пълни класове. А като се събуди Фараон, ето, беше сън.</li>
      <li>На сутринта духът му беше смутен; той, прочее, изпрати да му повикат всичките влъхви и всичките мъдреци в Египет, и Фараон им разказа сънищата си; но нямаше кой да ги изтълкува на Фараона.</li>
      <li>Тогава началникът на виночерпците говори на Фараона, казвайки: Днес се сещам, че съм виновен.</li>
      <li>Фараон беше се разгневил на слугите си и ме хвърли, мене и началника на хлебарите, в тъмница, в дома на началника на телохранителите.</li>
      <li>И сънувахме, аз и той, в същата нощ; сънувахме, всеки според както щеше да се тълкува съновидението му.</li>
      <li>А заедно с нас беше там един млад евреин, слуга на началника на телохранителите; и като му разказахме, той ни разтълкува сънищата; на всеки от нас , според съновидението му, даде значението.</li>
      <li>И според както ни изтълкува, така и стана; мене той възстанови на службата ми, а него обеси.</li>
      <li>Тогава Фараон направи да повикат Иосифа, и бързо го изведоха из тъмницата; и той се обръсна, преоблече се и дойде при Фараона.</li>
      <li>И Фараон каза на Иосифа: Сънувах, но няма кой да изтълкува съня; но аз чух да казват за тебе, че като чуеш съновидение, умееш да го тълкуваш.</li>
      <li>А Иосиф в отговор каза на Фараона: Не аз, Бог ще даде на Фараона отговор с мир.</li>
      <li>Тогава Фараон каза на Иосифа: В съня си, ето, стоях край брега на Нил*.</li>
      <li>И, ето, седем крави тлъсти и хубави излязоха из реката и пасяха в тръстиката.</li>
      <li>И, ето, след тях излязоха други седем крави, слаби, много грозни и мършави, каквито по грозота никога не съм видял в цялата Египетска земя.</li>
      <li>И мършавите, грозни крави изядоха първите седем тлъсти крави;</li>
      <li>но пак, като ги изядоха не се познаваше, че са ги изяли; но изгледът им беше тъй грозен, както и в началото. Тогава се пробудих.</li>
      <li>После видях в съня си; и, ето, седем класа пълни и добри израстваха из едно стъбро.</li>
      <li>И, ето, след тях изратнаха други седем класа, сухи, тънки и прегорели от източния вятър;</li>
      <li>тънките класове погълнаха седемте добри класове. И казах съновидението на влъхвите; но нямаше кой да ми го изтълкува.</li>
      <li>Тогава Иосиф каза на Фараона: Фараоновият сън е един; Бог е явил на Фараона това, което скоро ще направи.</li>
      <li>Седемте добри крави са седем години; и седемте добри класове са седем години, сънят е един.</li>
      <li>А седемте мършави и грозни крави, които излязоха след тях, са седем години, както и седемте празни класове, прегорели от източния вятър; те ще бъдат седем години на глад.</li>
      <li>Това е, което казах на Фараона; Бог е явил на Фараона това, което скоро ще направи.</li>
      <li>Ето идат седем години на голямо плодородие по цялата Египетска земя.</li>
      <li>А след тях ще дойдат седем години на глад; всичкото плодородие ще се забрави в Египетската земя, защото гладът ще опустоши земята.</li>
      <li>Няма да се познае плодородието на земята, поради оня глад, който ще последва; защото ще бъде твърде тежък.</li>
      <li>А това, дето съновидението се повтори на Фараона два пъти, означава , че това е решено от Бога и, че Бог скоро ще го извърши.</li>
      <li>Прочее, нека потърси Фараон умен и мъдър човек и нека го постави над Египетската земя.</li>
      <li>Нека стори Фараон това и нека постави наздиратели над земята; и в седемте плодородни години нека събере петата част от произведенията на Египетската земя.</li>
      <li>Нека съберат всичката храна на тия добри години, които идат; и събраното жито нека бъде под Фараоновата власт, за храна на градовете, и нека го пазят.</li>
      <li>И храната ще се запази за седемте гладни години, които ще настанат в Египетската земя, за да не се опустоши земята от глада.</li>
      <li>Това нещо беше угодно на Фараона и на всичките му слуги.</li>
      <li>И Фараон каза на слугите си: Можем ли да намерим човек, като тоя, в когото има Божия Дух?</li>
      <li>Тогава Фараон каза на Иосифа: Понеже Бог ти откри всичко това, няма никой толкова умен и мъдър, колкото си ти.</li>
      <li>Ти ще бъдеш над дома ми, и всичките ми люде ще слушат твоите думи; само с престола аз ще бъда по-горен от тебе.</li>
      <li>Фараон още каза на Иосифа: Виж, поставям те над цялата Египеска земя.</li>
      <li>Тогава Фараон извади пръстена си от ръката си и го тури на Иосифовата ръка, облече го в дрехи от висон и окачи му златно огърлие на шията.</li>
      <li>После нареди да го возят на втората колесница, и викаха пред него: Коленичете! И така го постави над цялата Египетска земя.</li>
      <li>При това, Фараон каза на Иосифа: Аз съм владетел*, но без тебе никой няма да издигне ръка или нога по цялата Египетска земя.</li>
      <li>И Фараон наименува Иосифа Цафнат-панеах+ и даде му за жена Асенета, дъщеря на Илиополския жрец Потифер. След това, Иосиф излезе по обиколка из Египетската земя.</li>
      <li>Иосиф беше на тридесет години, когато стоя пред Египетския цар Фараон; и, като се отдалечи от лицето на Фараона, Иосиф обиколи цялата Египетска земя.</li>
      <li>И през седемте години на плодородие земята роди преизобилно.</li>
      <li>И Иосиф събра всичката храна от тия седем години, които бяха настанали в Египетската земя, и тури храната в градовете; във всеки град прибра храната от околните му ниви.</li>
      <li>Иосиф събра жито твърде много, колкото морския пясък, така щото престана да го мери; защото беше без мяра.</li>
      <li>А преди да настъпят годините на глада, на Иосифа се родиха два сина, които му роди Асенета, дъщеря на Илиополския жрец Потифер.</li>
      <li>И Иосиф наименува първородния Манасия**, защото си думаше : Бог ме направи да забравя всичките си мъки и целия си бащин дом.</li>
      <li>А втория наименува Ефрем++, защото си думаше : Бог ме направи плодовит в земята на страданието ми.</li>
      <li>А като се изминаха седемте години на плодородие, които бяха настанали в Египетската земя</li>
      <li>настъпиха седемте години на глад, според както Иосиф бе казал; и настана глад по всичките земи, а по цялата Египетска земя имаше хляб.</li>
      <li>Защото, когато огладня цялата Египетска земя, и людете извикаха към Фараона за хляб, Фараона рече на всичките египтяни: Идете при Иосифа, и каквото ви каже, сторете.</li>
      <li>(А гладът бе по цялото лице на земята). Иосиф, прочее, отвори всичките житници и продаваше на египтяните, защото гладът се усилваше по Египетската земя.</li>
      <li>И от всичките страни дохождаха в Египет при Иосифа да купят жито, понеже гладът се усилваше по цялата земя.</li>
    </ol>
  </li>
  <li>
    <ol>
      <li>А като видя Яков, че в Египет се намира жито, Яков рече на синовете си: Защо се гледате един друг?</li>
      <li>Рече още: Ето, чух, че в Египет се намира жито; слезте там та ни купете от там, за да живеем и да не измрем.</li>
      <li>Тогава десетте Иосифови братя слязоха да купят жито от Египет.</li>
      <li>А Яков не изпрати Вениамина, Иосифовия брат, заедно с братята му; защото думаше: Да не би да му се случи нещастие.</li>
      <li>И тъй, между ония, които идеха, дойдоха и синовете на Израиля да купят; защото имаше глад и в Ханаанската земя.</li>
      <li>А понеже Иосиф беше управител на земята и той беше, който продаваше на всичките люде на оная земя, затова братята на Иосифа, като дойдоха, поклониха му се с лицата си до земята.</li>
      <li>А Иосиф, като видя братята си, позна ги, но се престори, като чужд на тях, говореше им грубо и им рече: От где идете? А те рекоха: От Ханаанската земя, за да купим храна.</li>
      <li>(А при все, че Иосиф позна братята си, те не го познаха).</li>
      <li>Тогава Иосиф, като си спомни сънищата, които беше видял за тях, рече им: Вие сте шпиони; дошли сте да съглеждате голотата на тая земя.</li>
      <li>А те му казаха: Не, господарю, слугите ти дойдоха да си купят храна.</li>
      <li>Ние всички сме синове на един човек, честни човеци сме, слугите ти не са шпиони.</li>
      <li>Но той им рече: Не, дошли сте да съглеждате голотата на земята.</li>
      <li>А те казаха: Ние, твоите слуги, сме дванадесет братя, синове на един човек в Ханаанската земя; и, ето, най-младият е днес при баща ни, а единият го няма.</li>
      <li>А Иосиф им рече: Това е, което ви казах, когато рекох: Шпиони сте.</li>
      <li>Ето как ще бъдете опитани: В името на Фараона*, няма да излезете от тука, ако не дойде и по-младият ви брат тука.</li>
      <li>Пратете един от вас да доведе брата ви; а вие ще останете затворени догде се проверят думите ви, дали говорите истина; и ако не, в името на Фараона*, наистина вие сте шпиони.</li>
      <li>И ги постави под стража за три дена.</li>
      <li>А на третия ден Иосиф им рече: Това сторете и ще живеете, защото аз се боя от Бога:</li>
      <li>Ако сте честни, нека остане един от вашите братя в къщата, в която сте пазени; вие идете, закарайте жито за гладните си челяди+,</li>
      <li>па ми доведете най-младият си брат; така ще се докаже, че думите ви са истинни, и вие няма да умрете. И сториха така.</li>
      <li>И рекоха си един на друг: Наистина сме виновни за нашия брат, гдето видяхме мъката на душата му, когато ни се молеше и ние не го послушахме; затова ни постигна туй бедствие.</li>
      <li>А Рувим им отговори казвайки: Не ви ли говорих тия думи: Не съгрешавайте против детето, но вие не послушахте. Затова, вижте, кръвта му се изисква.</li>
      <li>А те не знаеха, че Иосиф разбираше, защото говореха с него чрез преводач.</li>
      <li>И той се оттегли от тях и плака; после, като се върна при тях, говореше им; и взе измежду тях Симеона та го върза пред очите им.</li>
      <li>Тогава Иосиф заповяда да напълнят съдовете им с жито, да върнат парите на всекиго в чувала му, и да им дадат храна за из пътя; и сториха им така.</li>
      <li>А те натовариха житото на ослите си и си тръгнаха от там.</li>
      <li>Но когато един от тях развърза чувала си на мястото за пренощуване, за да даде храна на осела си, видя, че парите му бяха отгоре в чувала.</li>
      <li>И рече на братята си: Парите ми са повърнати; наистина, вижте ги в чувала ми. Тогава сърцата им се ужасиха, и те се обръщаха с трепет един към друг и казваха: Що е това, което ни стори Бог?</li>
      <li>И като дойдоха при баща си Якова, в Ханаанската земя, разказаха му всичко, което им се бе случило.</li>
      <li>Рекоха: Човекът, който е господар на оная земя, ни говори грубо, и ни взе за човеци дошли да съгледат страната.</li>
      <li>Но ние му казахме: Честни човеци сме, не сме шпиони;</li>
      <li>дванадесет братя сме, синове на един баща*; единият се изгуби, а най-младият е днес при баща ни в Ханаанската земя.</li>
      <li>И човекът, господарят на земята ни каза: Ето как ще позная дали сте честни: оставете един от вашите братя при мене и вземете жито за гладните си домочадия+ и си идете,</li>
      <li>па ми доведете най-младия си брат; тогава ще позная, че не сте шпиони, а сте честни, и ще пусна брата ви, и вие ще търгувате в тая земя.</li>
      <li>А като изпразваха чувалите си, ето, на всеки възела с парите му беше в чувала му; и те и баща им се уплашиха като видяха възлите с парите си.</li>
      <li>Тогава баща им Яков каза: Вие ме оставихте без чада; Иосифа няма, Симеона няма, а искате и Вениамина да заведете; върху мене падна всичко това!</li>
      <li>А Рувим, като говореше на баща си, рече: Убий двамата ми сина, ако не ти го доведа; предай го в моята ръка и аз пак ще ти го доведа.</li>
      <li>А Яков каза: Син ми няма да слезе с вас, защото брат му умря, и само той остана; ако му се случи нещастие по пътя, по който отивате, тогава ще свалите бялата ми коса със скръб в гроба.</li>
    </ol>
  </li>
  <li>
    <ol>
      <li>А гладът ставаше голям по земята.</li>
      <li>И като изядоха житото, което донесоха от Египет, баща им рече: Идете пак, купете ни малко храна.</li>
      <li>А Юда, като му говореше, каза: Човекът строго ни заръча, казвайки: Няма да видите лицето ми, ако брат ви не бъде с вас.</li>
      <li>Ако изпратиш брата ни с нас, ще слезем и ще ти купим храна;</li>
      <li>но ако не го изпратиш, няма да слезем; защото човекът ни рече: Няма да видите лицето ми, ако брат ви не бъде с вас.</li>
      <li>А Израил рече: Защо ми сторихте това зло та казахте на човека, че имате и друг брат?</li>
      <li>А те рекоха: Човекът разпита подробно за нас и за рода ни, като ни каза: Баща ви жив ли е още? имате ли и друг брат? И ние му отговорихме според тия негови думи. От где да знаем ние, че щеше да каже: Доведете брата си.</li>
      <li>Тогава, Юда рече на баща си, Израиля: Изпрати детето с мене, и да станем да отидем, за да живеем и да не измрем - и ние, ти и чадата ни.</li>
      <li>Аз отговарям за него; от моята ръка го искай; ако не ти го доведа и него представя пред тебе, тогава нека съм виновен пред тебе за винаги.</li>
      <li>Понеже, ако не бяхме се бавили, без друго до сега бихме се върнали втори път.</li>
      <li>Тогава, баща им Израил каза: Ако е тъй, това сторете: вземете в съдовете си от най-хубавите плодове* на нашата земя - малко балсама и малко мед, аромати и смирна, фъстъци и бадеми - та ги занесете подарък на човека;</li>
      <li>вземете двойно повече пари в ръцете си, върнатите в чувалите ви пари, повърнете с ръцете си: може да е станало грешка.</li>
      <li>Вземете и брата си та станете и идете при човека.</li>
      <li>А Бог Всемогъщи да ви даде да придобиете благоволението на човека, та да пусне другия ви брат и Вениамина. А аз, ако е речено да остана без чада, нека остана без чада.</li>
      <li>Тогава човеците, като взеха тоя подарък, взеха двойно повече пари в ръцете си и Вениамина; и станаха та слязоха в Египет и представиха се на Иосифа.</li>
      <li>А Иосиф, като видя Вениамина с тях, рече на домакина си: Заведи тия човеци у дома ми и заколи каквото трябва и приготви; защото човеците ще обядват с мене на пладне.</li>
      <li>И човекът стори, каквото поръча Иосиф, и той въведе човеците в Иосифовия дом.</li>
      <li>А човеците се уплашиха, загдето ги поведоха в Иосифовия дом, и рекоха: Поради парите, върнати в чувалите ни първия път, ни повеждат, за да намери повод против нас, да ни нападне и да зароби нас и ослите ни.</li>
      <li>Затова те се приближиха при Иосифовия домакин и говориха му при вратата на дома, казвайки:</li>
      <li>Послушай, господарю, слязохме първия път да си купим храна;</li>
      <li>а на връщане , когато дойдохме до мястото за пренощуване и отворихме чувалите си, ето, на всеки парите бяха в чувала му, парите ни напълно: затова ги донесохме обратно в ръцете си.</li>
      <li>Донесохме и други пари в ръцете си, за да купим храна; не знаем, кой тури парите ни в чувалите ни.</li>
      <li>А той каза: Бъдете спокойни, не бойте се; Бог ваш и Бог на баща ви, ви даде скритото в чувалите ви съкровище; аз получих парите ви. Тогава изведе при тях Симеона.</li>
      <li>И домакинът въведе човеците в Иосифовия дом и им даде вода та си умиха нозете; даде и храна за ослите им.</li>
      <li>А те приготвиха подаръка за Иосифа преди да дойде на пладне; защото чуха, че там щели да ядат хляб.</li>
      <li>И когато дойде Иосиф у дома, поднесоха му в къщи подаръка, който беше в ръцете им; и му се поклониха до земята.</li>
      <li>И след като ги разпита за здравето им, рече: Здрав ли е баща ви, старецът, за когото ми говорехте? Жив ли е още?</li>
      <li>А те казаха: Здрав е слугата ти, баща ни, жив е още. И наведоха се та се поклониха.</li>
      <li>И като подигна очи видя едноутробния си брат Вениамин и каза: Тоя ли е най-младият ви брат, за когото ми говорихте? И рече: Бог да бъде милостив към тебе, чадо мое.</li>
      <li>И Иосиф бързо се оттегли, защото сърцето му се развълнува за брат му; и като искаше да плаче, влезе в стаята си и плака там</li>
      <li>После уми лицето си и излезе и задържайки се рече: Сложете хляб.</li>
      <li>И сложиха отделно на него, отделно за тях и отделно за египтяните, които ядяха с него; защото не биваше египтяните да ядат хляб с евреите ,понеже това е гнусота за египтяните.</li>
      <li>И насядаха пред него, първородният според първородството му, и най-младият според младостта му; и човеците се чудеха помежду си.</li>
      <li>И Иосиф им пращаше от ястията си; а Вениаминовият дял беше пет пъти по-голям от дела на когото и да било от тях. И те пиха, пиха изобилно с него.</li>
    </ol>
  </li>
  <li>
    <ol>
      <li>После заповяда на домакина си, казвайки: Напълни чувалите на човеците с храна, колкото могат да поберат, тури парите на всекиго в чувала му*</li>
      <li>и тури чашата ми, сребърната чаша, отгоре в чувала на най-младия, с парите за житото му. И той стори според това, което рече Иосиф.</li>
      <li>На утринта, щом съмна, изпратиха човеците и ослите им.</li>
      <li>А когато бяха излезли из града и не бяха се отдалечили много, Иосиф рече на домакина си: Стани, тичай след човеците и, като ги стигнеш, кажи им: Защо върнахте зло за добро?</li>
      <li>Не е ли тая чашата с която пие господарят ми, и с която даже гадае? Зле постъпихте като сторихте това.</li>
      <li>И човекът ,като ги настигна, каза им тия думи.</li>
      <li>А те му рекоха: Защо говори господарят ни такива думи? Не дай, Боже, слугите ти да сторят такова нещо.</li>
      <li>Ето, ние ти върнахме от Ханаанската земя, парите които намерихме отгоре в чувалите си; и как бихме откраднали сребро или злато из дома на господаря ти?</li>
      <li>Този от слугите ти, у когото се намери, нека умре, тоже и ние нека бъдем роби на господаря си.</li>
      <li>А той рече: Нека бъде според както казахте: У когото се намери, той ще ми бъде роб, а вие не ще бъдете виновни.</li>
      <li>Тогава те бързо снеха чувалите си на земята, и всеки отвори чувала си.</li>
      <li>И той претърси, като почна от най-стария и свърши с най-младия; и чашата се намери във Вениаминовия чувал.</li>
      <li>Тогава раздраха дрехите си, натовариха всеки осела си, и се върнаха в града.</li>
      <li>И дойдоха Юда и братята му в дома на Иосифа, гдето той още се намираше, и паднаха пред него на земята.</li>
      <li>И рече им Иосиф: Какво е това що сторихте? Не знаете ли, че човек, като мене, може да гадае безпогрешно*?</li>
      <li>Тогава Юда каза: Що да речем на господаря си? що да говорим? или как да се оправдаем? Бог откри неправдата на слугите ти; ето, роби сме на господаря си, и ние и оня у когото се намери чашата.</li>
      <li>Но Иосиф рече: Не дай, Боже, да сторя това: Оня, у когото се намери чашата, той ще ми бъде роб; а вие си идете с мир при баща си.</li>
      <li>Тогава Юда се приближи до него и рече: Моля ти се, господарю мой, позволи на слугата си да каже една дума на господаря си, като слушаш ти; и да не пламне гневът ти против слугата ти, защото ти си като Фараон.</li>
      <li>Господарят ми попита слугите си, казвайки: Имате ли баща или брат?</li>
      <li>И рекохме на господаря ми: Имаме стар баща и малко дете на старостта му, и неговият брат умря, тъй че само той остана от майка си,и баща му го обича.</li>
      <li>И ти рече на слугите си: Доведете ми го, за да го видя с очите си.</li>
      <li>И ние казахме на господаря ми: Детето не може да остави баща си, защото, ако остави баща си, той ще умре.</li>
      <li>А ти рече на слугите си: Ако не слезе с вас най-малкият ви брат, няма вече да видите лицето ми.</li>
      <li>И като отидохме при слугата ти, баща ни, разказахме му това, което беше казал моят господар.</li>
      <li>А когато баща ни рече: Идете пак, купете ни малко храна,</li>
      <li>ние казахме: Не можем да слезем. Ако най-младият ни брат е с нас, тогава ще слезем, защото не можем да видим лицето на човека, ако най-младият ни брат не е с нас.</li>
      <li>И слугата ти, баща ни, ни каза: Вие знаете, че жена ми ми роди два сина:</li>
      <li>Единият излезе от мене и си рекох: Навярно звяр го е разкъсал; и до сега не съм го видял;</li>
      <li>и ако ми отнемете и тоя, и му се случи нещастие, ще свалите бялата ми коса със скръб в гроба.</li>
      <li>И сега, когато отидем при слугата ти, баща ни, и детето не е с нас, то, понеже животът му е свързан с неговия живот,</li>
      <li>като види, че няма детето, ще умре; и слугите ти ще свалят бялата коса на слугата ти, баща ни, със скръб в гроба.</li>
      <li>Защото слугата ти стана поръчител пред баща си за детето, като казах: Ако не ти го доведа, тогава ще бъда за винаги виновен пред баща си.</li>
      <li>Сега, прочее, моля ти се, вместо детето нека остане слугата ти роб на господаря ми, а детето нека отиде с братята си.</li>
      <li>Защото, как да отида аз при баща си, ако детето не е с мене? Да не би да видя злото, което ще сполети баща ми.</li>
    </ol>
  </li>
  <li>
    <ol>
      <li>Тогава Иосиф не може вече да се стърпи пред всички ония, които стояха пред него, и извика: Изведете всички отпред мене. И не остана никой при Иосифа, когато той се откри на братята си.</li>
      <li>И заплака с глас, та египтяните чуха; чу още и Фараоновият дом.</li>
      <li>И Иосиф каза на братята си: Аз съм Иосиф. Баща ми жив ли е още? Но братята му не можаха да му отговорят, защото се смутиха от присъствието му.</li>
      <li>Тогава Иосиф рече на братята си: Елате близо до мен, моля ви. И те се приближиха. И рече: Аз съм брат ви Иосиф, когото вие продадохте в Египет.</li>
      <li>Сега, не скърбете, нито се окайвайте, че ме продадохте тук, понеже Бог ме изпрати пред вас, за да опази живота.</li>
      <li>Защото вече две години гладът върлува в страната; а остават още пет години, в които не ще има ни оране, ни жетва.</li>
      <li>Бог ме изпрати пред вас, за да съхраня от вас остатъка на земята и да опазя живота ви чрез голямо избавление.</li>
      <li>И тъй, не ме изпратихте вие тук, но Бог, който ме и направи отец на Фараона, господар на целия му дом и управител на цялата Египетска земя.</li>
      <li>Бързайте, идете при баща ми и му речете: Така казва синът ти Иосиф: Бог ме постави господар над целия Египет; ела при мене незабавно.</li>
      <li>Ти ще живееш в Гесенската земя и ще бъдеш близо при мене, ти, чадата ти, и внуците ти, стадата ти, добитъкът ти и всичко що имаш.</li>
      <li>Там ще те храня, (защото остават още пет години на глад), за да не изпаднеш в немотия, ти, домът ти и всичко що имаш.</li>
      <li>И гледайте, вашите очи и очите на брата ми Вениамина виждат, че моите уста ви говорят.</li>
      <li>И разкажете на баща ми всичката ми слава в Египет и всичко що видяхте; и бързо доведете баща ми тука.</li>
      <li>Тогава падна на врата на брата си Вениамина и плака, плака и Вениамина на неговия врат.</li>
      <li>И целуна всичките си братя и плака над тях; и след това братята му се разговаряха с него.</li>
      <li>И известие за това се чу във Фараоновия дом, като казаха: Иосифовите братя са дошли; и това стана угодно на Фараона и на слугите му.</li>
      <li>И Фараон рече на Иосифа: Кажи на братята си: Така направете: натоварете животните си и тръгнете, идете в Ханаанската земя.</li>
      <li>И като вземете баща си и челядите си, елате при мене; и аз ще ви дам благата на Египетската земя, и ще се храните с тлъстината на земята.</li>
      <li>А на тебе заповядвам да им речеш : Така сторете: вземете коли от Египетската земя за децата си и за жените си и доведете баща си и елате.</li>
      <li>При това, не жалете вещите си, защото благата на цялата Египетска земя ще бъдат ваши.</li>
      <li>И синовете на Израиля сториха така; и Иосиф им даде коли, според Фараоновата заповед, даде им и храна за из пътя.</li>
      <li>На всеки от тях даде дрехи за премяна; а на Вениамина даде триста сребърника и дрехи за пет премени.</li>
      <li>И на баща си изпрати десет осли натоварени с Египетски блага, десет ослици натоварени с жито и хляб, и храна за баща си за из пътя.</li>
      <li>Така изпрати братята си та си отидоха; и поръча им: Да не се карате по пътя.</li>
      <li>И тъй, те излязоха от Египет та дойдоха в Ханаанската земя, при баща си Якова.</li>
      <li>И известиха му, казвайки: Иосиф е още жив и е управител на цялата Египетска земя. А сърцето му примря, защото не ги вярваше.</li>
      <li>Но те му разказаха всичко, което Иосиф им беше говорил; и като видя колите, които Иосиф бе изпратил да го вземат, духът на баща им Якова се съживи.</li>
      <li>И рече Израил: Доволно е; син ми Иосиф е още жив, ще ида и ще го видя преди да умра.</li>
    </ol>
  </li>
  <li>
    <ol>
      <li>И така, Израил тръгна, с всичко що имаше; и като дойде във Вирсавее, принесе жертви на Бога на баща си Исаака.</li>
      <li>И Бог говори на Израиля в нощно видение, казвайки: Якове, Якове. А той отговори: Ето ме.</li>
      <li>И рече: Аз съм Бог, Бог на баща ти; не бой се да слезеш в Египет, защото ще те направя там велик народ.</li>
      <li>Аз ще сляза с тебе в Египет и Аз непременно ще те върна пак; и Иосиф ще тури ръката на очите ти.</li>
      <li>Тогава Яков стана от Вирсавее; и синовете на Израиля качиха баща си Якова, децата си и жените си на колите които Фараон бе пратил, за да говорят;</li>
      <li>събраха и добитъка си и имота, който бяха придобили в Ханаанската земя; и Яков и цялото му семейство с него дойдоха в Египет;</li>
      <li>той доведе със себе си в Египет синовете си и внуците си, дъщерите си и внуките си, - цялото си семейство.</li>
      <li>А ето имената на синовете на Израиля, които влязоха в Египет: Яков и синовете му: Рувим, първородният на Якова;</li>
      <li>а Рувимови синове: Енох, Фалу, Есрон и Хармий;</li>
      <li>Симеонови синове: Емуил, Ямин, Аод, Яхин, Сохар и Саул син на ханаанка;</li>
      <li>Левиеви синове: Гирсон, Каат и Мерарий;</li>
      <li>Юдови синове: Ир, Онан, Шела, Фарес и Зара; но Ир и Онан умряха в Ханаанската земя; и Фаресови синове бяха Есрон и Амул;</li>
      <li>Исахарови синове: Тола, Фуа, Иов и Симрон.</li>
      <li>Завулонови синове: Серед, Елон и Ялеил.</li>
      <li>Тия са синовете, които Лия роди на Якова в Падан-арам, и дъщеря му Дина. Те всички - синовете му и дъщерите му - бяха тридесет и трима души.</li>
      <li>А Гадови синове: Сифон, Агий, Суний, Есвон, Ирий, Ародий и Арилий;</li>
      <li>Асирови синове: Емна, Есуа, Есуй и Верия, и сестра им Сера; и Вериеви синове: Хевер и Малхиел.</li>
      <li>Тия са синовете на Зелфа, която Лаван даде на дъщеря си Лия; и тях тя роди на Якова - шестнадесет души.</li>
      <li>А синовете на Якововата жена Рахил: Иосиф и Вениамин;</li>
      <li>И на Иосифа се родиха в Египетската земя Манасия и Ефрем, които му роди Асенета, дъщеря на Илиополския жрец Потифер;</li>
      <li>Вениаминови синове: Вела, Вехер, Асвил, Гира, Нееман, Ихий, Рос, Мупим, Упим и Арет.</li>
      <li>Тия са Рахилините синове, които се родиха на Якова, всичките четиринадесет души.</li>
      <li>А Данови синове: Усим;</li>
      <li>Нефталимови синове: Ясиил, Гуний, Есер и Силим.</li>
      <li>Тия са синовете на Вала, която Лаван даде на дъщеря си Рахил, и тях тя роди на Якова, всичките седем души.</li>
      <li>Всичките човеци, които дойдоха с Якова в Египет, които излязоха из чреслата му, всичките бяха шестдесет и шест души, освен Якововите снахи;</li>
      <li>и синовете, които се родиха на Иосиф в Египет, бяха двама: всичките от Якововия дом, които дойдоха в Египет, бяха седемдесет души.</li>
      <li>И Яков изпрати Юда пред себе си при Иосифа, за да покаже пътя пред него в Гесен; и тъй, дойдоха в Гесенската земя.</li>
      <li>Тогава Иосиф впрегна колесницата си и отиде в Гесен да посрещне баща си Израиля, и като се яви пред него, падна на врата му и плака дълго на врата му.</li>
      <li>И рече Израил на Иосифа: Нека умра сега, като видях лицето ти, че ти си още жив.</li>
      <li>А Иосиф рече на братята си и на бащиния си дом: Ще отида да известя на Фараона, и ще му река: Братята ми и домът на баща ми, които бяха в Ханаанската земя, дойдоха при мене;</li>
      <li>а тия човеци, понеже са овчари, и се занимават със скотовъдство, докараха стадата и добитъка си и всичко що имат.</li>
      <li>И когато ви повика Фараон и попита: Какво ви е занятието?</li>
      <li>Кажете: Ние, слугите ти, и бащите ни, от младини до сега сме скотовъдци. Кажете това , за да живеете в Гесенската земя, защото всичките овчари са отвратителни за египтяните.</li>
    </ol>
  </li>
  <li>
    <ol>
      <li>И тъй, Иосиф влезе при Фараона и му извести, казвайки: Баща ми и братята ми, стадата им и добитъкът им, и всичко що имат дойдоха от Ханаанската земя, и сега са в Гесенската земя.</li>
      <li>И взе петима от братята си та ги представи на Фараона.</li>
      <li>И Фараон рече на братята му: Що е занятието ви? А те казаха на Фараона: Ние, слугите ти, и бащите ни, сме овчари.</li>
      <li>Рекоха още на Фараона: Дойдохме да поживеем в тая земя, защото няма пасище за стадата на слугите ти, понеже гладът се засили в Ханаанската земя; затова, молим ти се нека живеят слугите ти в Гесенската земя.</li>
      <li>И Фараон говори на Иосифа, казвайки: Баща ти и братята ти дойдоха при тебе;</li>
      <li>Египетската земя е пред тебе; настани баща си и братята си в най-добрата местност от земята; нека живеят в Гесенската земя. И ако знаеш, че някои от тях са способни мъже, постави ги надзиратели над моя добитък.</li>
      <li>След това Иосиф въведе баща си Якова и го представи на Фараона; и Яков благослови Фараона.</li>
      <li>И Фараон рече на Якова: Колко е числото* на годините на живота ти?</li>
      <li>И Яков каза на Фараона: Числото на годините на пришелствуването ми е сто и тридесет години; малко и зло е било числото на годините на живота ми, и не достигна до числото на годините на живота на бащите ми, във времето на тяхното пришелствуване.</li>
      <li>И като благослови Фараона, Яков излезе от Фараоновото присъствие.</li>
      <li>Тогава Иосиф настани баща си и братята си,като им даде имот в Египетската земя, в най-добрата местност от земята в Рамесийската земя, според както заповяда Фараон.</li>
      <li>И Иосиф хранеше баща си, братята си и целия си бащин дом с хляб, според големината на челядите им.</li>
      <li>А нямаше хляб по цялата земя, защото гладът дотолкова се засилваше, щото Египетската земя и Ханаанската земя се изнуриха от глада.</li>
      <li>И Иосиф прибра всичките пари, които се намираха в Египетската и Ханаанската земя, за житото, което купуваха; и Иосиф донесе парите във Фараоновия дом.</li>
      <li>И като се свършиха всичките пари в Египетската земя и Ханаанската земя, всичките египтяни дойдоха при Иосифа и рекоха: Дай ни хляб; защо да умираме пред тебе, понеже се свършиха парите ни ?</li>
      <li>А Иосиф рече: Ако парите ви са се свършили, докарайте добитъка си, и ще ви дам хляб срещу добитъка ви.</li>
      <li>И тъй, докарваха добитъка си на Иосифа; и Иосиф им даваше хляб срещу конете, стадата, добитъка и ослите им; и така, през оная година той ги прехрани с хляб срещу всичкия им добитък.</li>
      <li>И като се измина оная година, дойдоха при него и другата година и му казаха: Няма да скрием от господаря си, че всичките ни пари се свършиха; и добитъкът стана на господаря ни; не остана друго пред господаря ни освен телата ни и земята ни.</li>
      <li>Защо да измрем пред очите ти и земята ни да запустее ? Купи нас и земята ни за хляб, и ние ще бъдем слуги на Фараона, и земята ни за него ще ражда . Дай ни и семе, за да останем живи да не умрем, и да не запустее земята.</li>
      <li>И тъй, Иосиф закупи за Фараона цялата Египетска земя, защото египтяните продаваха всеки нивата си, понеже гладът се засилваше над тях; така земята стана Фараонова.</li>
      <li>И той пресели населението в градовете от единия край до другия край на Египетските предели.</li>
      <li>Само земята на жреците не закупи, защото жреците имаха определен от Фараона дял и се прехранваха от дела, който Фараон им даде; затова не продадоха земята си.</li>
      <li>Тогава Иосиф каза на людете: Ето, днес закупих вас и земята ви за Фараона; на ви семе та засейте земята.</li>
      <li>Затова във време на беритбата ще давате петата част на Фараона, а четирите части ще бъдат за вас да засеете нивите, и за храна за вас и за домашните ви, и за храна на децата ви.</li>
      <li>И те рекоха: Ти опази живота ни; нека придобием благоволението на господаря си, и ще бъдем слуги на Фараона.</li>
      <li>И Иосиф постави това за повеление в Египетската земя, както е и до днес, да се дава петата част на Фараона; само земята на жреците единствено не стана Фараонова.</li>
      <li>И тъй, Израил се засели в Египетската земя, в Гесенската страна, гдето придобиваха имения, наплодяваха се, и твърде се размножаваха.</li>
      <li>И Яков живя седемнадесет години в Египетската земя, така че числото на годините на Яковия живот стана сто четиридесет и седем години.</li>
      <li>А като наближи времето, когато Израил трябваше да умре, повика сина си Иосифа и му каза: Ако съм придобил твоето благоволение, моля, тури ръката си под бедрото ми, и закълни ми се, че ще ми покажеш тая благост и вярност: да не ме погребеш в Египет,</li>
      <li>но когато почина с бащите си, да ме пренесеш от Египет и да ме погребеш в тяхната гробница. А той рече: Ще направя според както си казал.</li>
      <li>И рече Яков : Закълни ми се; и той му се закле. Тогава Израил се поклони върху възглавницата на леглото.</li>
    </ol>
  </li>
  <li>
    <ol>
      <li>След това, известиха на Иосифа: Ето, баща ти е болен. и той поведе със себе си двата си сина, Манасия и Ефрема, да отидат при него .</li>
      <li>И известиха на Якова, казвайки: Ето, син ти Иосиф иде при тебе. Тогава Израил събра силите си и седна на леглото.</li>
      <li>И Яков каза на Иосифа: Бог Всемогъщи ми се яви в Луз, в Ханаанската земя, и благослови ме, като ми каза:</li>
      <li>Ето, Аз ще те наплодя, ще те размножа, и ще направя да произлязат много народи от теб : и ще дам тая земя на потомството ти след теб за всегдашно притежание.</li>
      <li>И сега, двата ти сина, които ти се родиха в Египетската земя, преди да дойда аз при тебе в Египет, са мои; Ефрем и Манасия ще бъдат мои също, както Рувим и Симеон.</li>
      <li>А чадата, които родиш подир тях, ще бъдат твои, а колкото за наследството си, ще се наричат с името на тия свои братя.</li>
      <li>А когато се връщах от Падан, умря ми Рахил на пътя на Ханаанската земя, като оставаше едно малко разстояние да стигнем до Ефрата; и погребах я там, край пътя за Ефрата, (който е Витлеем).</li>
      <li>И като съгледа Иосифовите синове, рече Израил: Кои са тия?</li>
      <li>А Иосиф каза на баща си: Тия са синовете, които Бог ми даде тука. А той рече: Моля, доведи ги при мене, за да ги благословя.</li>
      <li>А очите на Израиля бяха помрачени от старост, та не можеше да вижда. И тъй, Иосиф ги приближи при него; а той ги целуна и ги прегърна.</li>
      <li>И рече Израил на Иосифа: Не се надявах да видя лицето ти; но, ето, Бог ми показа и потомството ти.</li>
      <li>И Иосиф, като ги махна от между колената си, поклони се с лицето до земята.</li>
      <li>После Иосиф ги взе двамата, Ефрема с дясната си ръка към лявата на Израил, а Манасия с лявата си ръка към дясната на Израил, та ги доведе при него.</li>
      <li>А Израил простря дясната си ръка и я възложи на главата на Ефрема, който беше по-младият, а лявата ръка на Манасиевата глава, като нарочно кръстоса ръцете си; (защото Манасия беше първородният).</li>
      <li>И като благослови Иосифа рече: Бог, пред Когото ходеха бащите ми Авраам и Исаак, Бог, Който ме е пасъл през целия ми живот до тоя ден;</li>
      <li>ангелът, който ме избавя от всяко зло, нека благослови момчетата; и нека се наричат с моето име и с името на бащите ми Авраама и Исаака; и нека нарастат в множество всред земята.</li>
      <li>Но като видя Иосиф, че баща му възложи дясната си ръка на Ефремовата глава, не одобри; и дигна ръката на баща си, за да я премести от Ефремовата глава на Манасиевата глава.</li>
      <li>И Иосиф рече на баща си: Не така, тате, защото ето първородният, възложи дясната си ръка на неговата глава.</li>
      <li>Но баща му отказа, като рече: Зная синко, зная; и той ще стане племе; и той ще бъде велик; но по-младият му брат ще бъде по-голям от него, и потомството му ще стане множество народи.</li>
      <li>И тъй, в същия ден ги благослови, казвайки: С твоето име Израил ще благославя, като казва: Бог да те направи като Ефрема и като Манасия!- като постави Ефрема пред Манасия.</li>
      <li>След това Израил рече на Иосифа: Ето, аз умирам; но Бог ще бъде с вас, и ще ви върне пак в отечеството ви.</li>
      <li>Впрочем, аз на тебе давам един дял повече отколкото на братята ти, който дял взех от ръцете на аморейците със сабята си и с лъка си.</li>
    </ol>
  </li>
  <li>
    <ol>
      <li>Тогава Яков повика синовете си и рече: Съберете се, за да ви известя какво ще ви се случи в следващите дни: -</li>
      <li>Съберете се и слушайте, синове Яковови, И послушайте Израиля, баща си.</li>
      <li>Рувиме, ти си първородният мой, мощта моя, и първият плод на силата ми, Превъзходен по достойнство, и превъзходен по сила.</li>
      <li>Изврял си като вода; не ще имаш превъзходството, Защото си се качил на леглото на баща си, И тогава си го осквернил. На леглото ми се е качил!</li>
      <li>Симеон и Левий са братя; Сечива насилствени са ножовете им.</li>
      <li>В съвета им да не участвуваш, душе моя; Към събранието им да се не присъединиш, славо моя*, Защото в гнева си убиха човеци И в упорството си прерязаха жилите на волове.</li>
      <li>Проклет гневът им, защото беше свиреп, И яростта им, защото бе жестока! Ще ги разделя в Якова, И ще ги разпръсна в Израиля.</li>
      <li>Юдо, тебе ще похвалят братята ти; Ръката ти ще бъде на врата на неприятелите ти; Синовете на баща ти ще ти се кланят.</li>
      <li>Млад лъв е Юда; От плячка, сине мой, си се въздигнал; Легнал и разпрострял се е като лъв И като лъвица; кой ще го възбуди?</li>
      <li>Не ще липсва скиптър от Юда, Нито управителев жезъл отсред нозете му, Докле дойде Сило+; И нему ще се покоряват племената.</li>
      <li>Като връзва за лозата оселчето си И за отборната лоза жребчето на ослицата си, Ще опере с вино дрехата си, И с кръвта на гроздето облеклото си.</li>
      <li>Очите му ще червенеят от вино. И зъбите му ще белеят от мляко.</li>
      <li>Завулон ще обитава край брега на езерото*, И ще бъде пристанище на кораби; И ще граничи със Сидон.</li>
      <li>Исахар е як осел, Който се е проснал между кошарите;</li>
      <li>И като видя, че мястото беше добро за почивка, И че страната беше приятна, Подложи плещите си за товар, И стана слуга подчинен.</li>
      <li>Дан ще съди людете си, Като едно от Израилевите племена.</li>
      <li>Дан ще бъде змия на пътя, Ехидна на пътеката, Която хапе петите на коня, Тъй че ездачът му пада назад.</li>
      <li>Твоето спасение чаках, Господи.</li>
      <li>Гада ще разбият разбойници; Но и той ще разбие петите им.</li>
      <li>Хлябът от Асира ще бъде изряден; И той ще доставя царски сладкиши.</li>
      <li>Нефталим е елен пуснат, Който говори угодни думи.</li>
      <li>Иосиф е плодоносна вейка, Плодоносна вейка край извор; Клончетата й се простират по стената.</li>
      <li>Стрелците го огорчиха, И стреляха по него, и преследваха го;</li>
      <li>Но лъкът му запази якостта си. И мишците на ръцете му се укрепиха, Чрез ръцете на Силния Яковов, - Отгдето е пастирът, Израилевият камък, -</li>
      <li>Чрез Бога на отца ти, Който ще ти помага. И чрез Всесилния, Който ще те благославя. С небесни благословения от горе, С благословения на бездната, която лежи отдолу С благословения на съсците и на утробата.</li>
      <li>Благословенията на отца ти превишаваха, Благословенията на праотците ми, До високите върхове на вечните планини; Те ще бъдат на Иосифовата глава, И на темето на превъзходния между братята си.</li>
      <li>Вениамин е вълк грабител; Заран ще пояжда лов. А вечер ще дели корист.</li>
      <li>Всички тия са дванадесетте Израилеви племена; и това е, което изговори баща им като ги благослови; всеки благослови според благословението, което му се падаше .</li>
      <li>Още им заръча, като им каза: Аз се прибирам при людете си; погребете ме с бащите ми в пещерата, която е в нивата на хетееца Ефрона.</li>
      <li>В пещерата, която е в нивата Махпелах, която е срещу Мамврий в Ханаанската земя, която пещера Авраам купи заедно с нивата от хетееца Ефрона за собствено гробище.</li>
      <li>Там погребаха Авраама и жена му Сара; там погребаха Исаака и жена му Ревека; и там погребах аз Лия.</li>
      <li>Нивата и пещерата, която е в нея, бяха купени от хетейците.</li>
      <li>А като свърши Яков поръчките към синовете си, притегли нозете си в леглото и издъхна, и се прибра при людете си.</li>
    </ol>
  </li>
  <li>
    <ol>
      <li>Тогава Иосиф падна на лицето на баща си, плака върху него и го целува.</li>
      <li>И Иосиф заповяда на служащите нему лекари да балсамират баща му; и лекарите балсамираха Израиля,</li>
      <li>като работиха над него напълно четиридесет дена; защото толкова е пълното време за балсамиране; и египтяните го оплакваха седемдесет дена.</li>
      <li>И като преминаха дните на жалейката за него, Иосиф говори на Фараоновия дом, казвайки: Ако съм придобил вашето благоволение, говорете, моля ви се, в ушите на Фараона и речете:</li>
      <li>Баща ми ме закле, като каза: Виж, аз умирам; в гроба, който се приготвих в Ханаанската земя, там да ме погребеш. Сега, прочее нека отида, моля, да погреба баща; си и ще се върна.</li>
      <li>А рече Фараон: Иди, погреби баща си, според както те е заклел.</li>
      <li>И така, Иосиф отиде да погребе баща си; и с него отидоха всичките служители на Фараона, старейшините на дома му, и всичките старейшини на Египетската земя,</li>
      <li>също и целият дом на Иосифа, братята му, и бащиният му дом; само челядите си, стадата си и добитъка си оставиха в Гесенската земя.</li>
      <li>Отидоха с него и колесници и конници, тъй че стана много голямо шествие.</li>
      <li>И когато пристигнаха до Атадовото гумно, което е оттатък* Иордан, там ридаха твърде много и силно; и Иосиф направи за баща си седемдневна жалейка.</li>
      <li>А ханаанците, тамошните жители, като видяха жалейката при Атадовото гумно, рекоха: египтяните имат голяма жалейка; затова мястото , което е оттатък* Иордан, се наименува Авел-мисраим+.</li>
      <li>Тогава синовете на Израиля му сториха, според както им беше заповядал;</li>
      <li>защото синовете му го пренесоха в Ханаанската земя и го погребаха в пещерата на нивата Махпелах, срещу Мамврий, която пещера Авраам купи заедно с нивата за собствено гробище от хетееца Ефрон.</li>
      <li>И Иосиф, като погреба баща си, върна се в Египет, той и братята му и всички, които бяха отишли с него да погребат баща му.</li>
      <li>А като видяха Иосифовите братя, че умря баща им, думаха си: Може Иосиф да ни намрази и да ни възвърне жестоко всичкото зло, що сме му сторили.</li>
      <li>Затова пратиха на Иосифа да му кажат: Преди да умре баща ти ни заповяда с думите:</li>
      <li>Така да кажете на Иосифа: Прости, моля ти се, престъплението на братята си и греха им за злото, което ти сториха. И тъй, прости молим ти се, престъплението на слугите на бащиния ти Бог. А Иосиф се разплака, когато му говориха.</li>
      <li>После отидоха и братята му та паднаха пред него и рекоха: Ето, ние сме ти слуги.</li>
      <li>А Иосиф им каза: Не бойте се; нима съм аз вместо Бога?</li>
      <li>Вие наистина намислихте зло против мене; но Бог го намисли за добро, за да действува така, щото да спаси живото на много люде, както и стана днес.</li>
      <li>Прочее, не бойте се; аз ще храня вас и челядите ви. И утеши ги и говори им любезно.</li>
      <li>Така Иосиф остана да живее в Египет, той и бащиният му дом. И Иосиф живя сто и десет години;</li>
      <li>и Иосиф видя Ефремови чада от третия род; също и децата на Манасиевия син Махира се родиха на Иосифовите колене.</li>
      <li>След това, Иосиф рече на братята си: Аз умирам; а Бог непременно ще ви посети, и ще ви заведе от тая земя в земята, за която се е клел на Авраама, Исака и Якова.</li>
      <li>И Иосиф закле потомците на Израиля, като рече: Понеже Бог непременно ще ви посети, то вие да изнесете костите ми от тука.</li>
      <li>И тъй, Иосиф умря, на възраст сто и десет години; и балсамираха го и положиха го в ковчег в Египет.</li>
    </ol>
  </li>
</ol>