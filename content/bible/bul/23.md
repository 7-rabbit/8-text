<ol>
  <li>
    <ol>
      <li>Видението на Амосовия син Исаия, което видя за Юда и Ерусалим в дните на Юдовите царе Озия, Иотам, Ахаз и Езекия:-</li>
      <li>Чуйте, небеса, и дай ухо, земьо. Защото Господ говорил, казвайки : Чада отхраних и възпитах; Но те се разбунтуваха против Мене.</li>
      <li>Волът познава стопанина си, И оселът яслите на господаря си; Но Израил не знае. Людете Ми не разсъждават.</li>
      <li>Уви, грешни народе, люде натоварени с беззаконие, Роде на злодейци, чада, които постъпвате разтлено! Оставиха Господа, Презряха Светия Израилев. Отделиха се и се върнаха назад.</li>
      <li>Защо да бъдете още бити, че се бунтувате повече и повече? Вече всяка глава е болна и всяко сърце изнемощяло;</li>
      <li>От стъпалото на ногата дори до главата няма в никое тяло здраво място. Но струпеи, и посинения, и гноясали рани. Които не са изстискани, нито превързани, Нито омекчени с масло.</li>
      <li>Страната ви е пуста, градовете ви изгорени с огън; Земята ви - чужденци я пояждат пред очите ви, И тя е пуста като разорена от чужденци.</li>
      <li>И сионовата дъщеря е оставена като колиба в лозе, Като пъдарница в градина с краставици, Като обсаден град.</li>
      <li>Ако Господ на Силите не би ни оставил малък остатък, Като Содом бихме станали, на Гомор бихме се оприличили.</li>
      <li>Чуите словото Господно, князе содомски; Слушайте поуката на нашия Бог, люде гоморски.</li>
      <li>Защо Ми е множеството на жертвите ви? Казва Господ; Сит съм от всеизгаряне на овни И от тлъстина на угоени; И не ми е угодна кръв от юнци, Или от агнета или от едни козли.</li>
      <li>Когато дохождате да се явявате пред мене, Кой е поискал от вас* това, да тъпчете дворовете Ми?</li>
      <li>Не принасяйте вече суетни приноси; Темянът е мерзост за Мене, Тоже и новолунията, и съботите, и свикването на събранията; Не мога да търпя беззаконието заедно с+ тържественото събрание.</li>
      <li>Душата ми мрази новолунията ви и празниците ви; Досада са на Мене; дотегна Ми да ги търпя.</li>
      <li>И когато простирате ръцете си, Ще крия очите Си от вас; Даже когато принасяте много молитви не ще да слушам; Ръцете ви са пълни с кръв.</li>
      <li>Измийте се, очистете се, Отмахнете от очите Ми злото на делата си, Престанете да вършите зло,</li>
      <li>Научете се да струвате добро, Настоявайте за правосъдие, поправяйте угнетителя, Отсъждайте право на сирачето, застъпвайте се за вдовицата.</li>
      <li>Дойдете сега та да разискаме, казва Господ; Ако са греховете ви като мораво, Ще станат бели като сняг; Ако са румени като червено, Ще станат като бяла вълна.</li>
      <li>Ако слушате драговолно, Ще ядете благото на земята;</li>
      <li>Но ако откажете и се разбунтувате, Ще бъдете изпоядени от нож, Защото устата Господни изговориха това.</li>
      <li>Как стана блудница верният град, Който беше пълен с правосъдие! Правда обитаваше в него, а сега - убийци.</li>
      <li>Среброто ти стана шлак; Виното ти се смеси с вода.</li>
      <li>Твоите князе са бунтовници и съучастници на крадци; Всеки от тях обича подаръци и тича след възнаграждения; Те не осъждат право сирачето, Нито дохожда при тях делото на вдовицата.</li>
      <li>Затова, казва Господ, Иеова на Силите, Всемогъщият Израилев: Ах! ще се облекча от противниците Си, И ще отдам възмездие на враговете Си;</li>
      <li>И пак ще туря ръката Си върху тебе, И ще очистя шлака ти като с луга, И ще отделя от тебе всеки примес;</li>
      <li>И ще възстановя съдиите ти както по-преди, И съветниците ти както отначало; Подир което ще се наречеш Град на правда, Верен град,</li>
      <li>Сион ще се изкупи чрез правосъдие, И тия, които се върнат в него, чрез правда.</li>
      <li>А беззаконниците и грешниците ще се съкрушат заедно, И тия, които са оставили Господа, ще загинат.</li>
      <li>Защото ще се посрамят поради дъбовете, които пожелахте; И ще се смутите поради градините, които избрахте</li>
      <li>Понеже ще стана като дъб, чиито листа вехнат, И като градина, която няма вода.</li>
      <li>И силният ще бъде като кълчища, И делото му като искра; И то ще изгори заедно с него, Без да има кой да го гаси.</li>
    </ol>
  </li>
  <li>
    <ol>
      <li>Словото, което се откри на Амосовия син Исаия за Юда и Ерусалим:</li>
      <li>В последните дни Хълмът на дома Господен Ще се утвърди по-високо от всичките хълмове, И ще се издигне над бърдата; И всичките народи ще се стекат на него.</li>
      <li>И Много племена ще отидат и ще рекат: Дойдете, да възлезем на хълма Господен, В дома на Якововия Бог; Той ще ни научи на пътищата Си, И ние ще ходим в пътеките Му, Защото от Сион ще излезе поуката, И словото Господно от Ерусалим.</li>
      <li>Бог ще седи между народите, И ще решава между племената; И те ще изковат ножовете си на палешници, И копията си на сърпове; Народ против народ няма да вдигне нож, Нито ще се учат вече на война.</li>
      <li>Доме Яковов, дойдете, И нека ходим в Господната светлина.</li>
      <li>Понеже Ти си оставил людете Си, Якововия дом, Защото те се напълниха с обичаи от изток, И станаха предвещатели като филистимците, И направиха завет с чадата на иноплеменниците.</li>
      <li>И земята им се напълни със сребро и злато, Та няма край на съкровищата им;</li>
      <li>И напълни се земята им с идоли; Поклониха се на делата на своите си ръце, И онова което, самите им пръсти направиха;</li>
      <li>И наведе се долният човек, И сниши се големец; Затова недей им прощава.</li>
      <li>Влез в скалата и скрий се в пръстта Поради страх от Господа, И поради славата на Неговото величие.</li>
      <li>И гордите погледи на човеците ще се унижат, И високоумието на човеците ще се наведе; А само Господ ще се възвиси в оня ден.</li>
      <li>Защото ще има ден, когато Господ на Силите ще бъде Против всеки горделив и надменен човек , И против всичко, което се надига, (и ще се унижи)</li>
      <li>Против всичките ливански кедри, високи и издигнати, И против всичките васански дъбове,</li>
      <li>Против всичките високи планини, И против всичките възвишени бърда,</li>
      <li>Против всяка висока кула, И против всяка укрепена стена,</li>
      <li>Против всичките тарсийски кораби, И против всичко що е приятно да се гледа.</li>
      <li>Гордото носене на човека ще се наведе, И надменността му ще се унищожи; А само Господ ще се възвиси в оня ден.</li>
      <li>И идолите съвсем ще изчезнат,</li>
      <li>И човеците ще влязат в пещерите на скалите И в дупките на земята, Поради страха от Господа, и поради славата на величието Ме, Когато стане да разтърси земята.</li>
      <li>В оня ден човека ще хвърли на къртовете и на прилепите Сребърните идоли и златните идоли, Които си е направил за да им се кланя,</li>
      <li>За да влезе в канаристите подземия И в пукнатините на скалите, Поради страха от Господа и поради славата на величието Му, Когато стане да разтърси земята.</li>
      <li>Оставете се от човека, в чиито ноздри е лъх; Защото за какво може да се разчита на него?</li>
    </ol>
  </li>
  <li>
    <ol>
      <li>Защото, ето, Господ, Иеова на Силите, Ще отнеме от Ерусалим и от Юда подкрепата и подпорката, - Всяка подкрепа от хляб и всяка подкрепа от вода.</li>
      <li>Всеки силен и всеки ратник, Съдията и пророка, чародея и стареца,</li>
      <li>Петдесетника и почтения и съветника, Изкусния художник и вещия баяч.</li>
      <li>И ще им дам деца за князе, Които детински ще владеят над тях</li>
      <li>И людете ще бъдат угнетявани човек от човека, И всеки от ближния си; Детето ще се големее против стареца, И нищожният против почтения.</li>
      <li>Когато човек улови брата си от бащиния си дом, и му каже : Ти имаш облекло, стани ни управител, И нека бъде под твоя ръка това разорено място , -</li>
      <li>В същия ден той ще се закълне, казвайки: Не ще да стана поправач, Защото в къщата ми няма ни хляб ни облекло; Няма да ме поставите управител на людете,</li>
      <li>Защото Ерусалим рухна, Юда падна, Понеже и каквото говорят и каквото правят са противни на Господа, И дразнят славните Му очи.</li>
      <li>Изгледът на лицето им свидетелствува против тях; И те, като Содом, вършат греха си явно, на го крият. Горко на душата им! Защото сами на себе си въздадоха зло.</li>
      <li>Кажете на праведника, че ще му бъде добре, Защото всеки такъв ще яде плода на делата си.</li>
      <li>Горко на беззаконника! нему ще бъде зле, Защото въздаянието му ще бъдат делата на ръцете му.</li>
      <li>А за Моите люде, - деца ги угнетяват, И жени владеят над тях. Люде Мои, вашите водители ви правят да заблуждавате, И развалят пътя, по който ходите.</li>
      <li>Господ става за съд, И застава да съди племената.</li>
      <li>Господ ще влезе в съд със старейшините на людете Си и с князете им, И ще им каже : Вие сте, които сте похабили лозето! Ограбеното от сиромаха е в къщите ви!</li>
      <li>Защо разломявате людете Ми и смилате лицата на сиромасите? Казва Господ Иеова на силите.</li>
      <li>При това, казва Господ: Понеже сионските дъщери са горди, И ходят с надигната шия и с безсрамни очи, Ходят тоже ситно, и дрънкат с нозете си,</li>
      <li>Затова Господ ще удари с краста темето на сионските дъщери, И Господ ще открие голотата им.</li>
      <li>В същия ден Господ ще отнеме Славата на дрънкалките, Мрежените забрадки и луничките</li>
      <li>Обеците, гривните и тънките була,</li>
      <li>И главовръзките, верижките около глезените и поясите, Парфюмните кутии и хамайлиите,</li>
      <li>Пръстените и обеците на носа,</li>
      <li>Мантелата и туниките, шаловете и кесиите,</li>
      <li>Огледалата и тънките ризи, чалмите и покривалата.</li>
      <li>И вместо благоухание ще има гнилота, Вместо пояс, въже, Вместо накъдрени коси, плешивост, Вместо нагръдник, опасване с вретище, И вместо красота, белези от изгаряне.</li>
      <li>Мажете ти ще паднат от нож, И силата ти във война.</li>
      <li>И портите на Сиона ще охкат и ще плачат; И той ще седи на земята изоставен.</li>
    </ol>
  </li>
  <li>
    <ol>
      <li>И в оня ден седем жени ще се хванат за един мъж, и ще му рекат: Ние ще ядем своя си хляб И ще обличаме своите си дрехи, Само нека се наричаме с твоето име; Ти отнеми нашия срам.</li>
      <li>В същия ден издънката Господна ще бъде красива и славна, И плодът на земята изряден и приличен за избавените измежду Израиля;</li>
      <li>И останалите в Сион и оцелелите в Ерусалим ще се нарекат свети, - Всички, които са записани в Ерусалим за живот, -</li>
      <li>Когато Господ измие нечистотата на сионовите дъщери. И очисти кръвта на Ерусалим отсред него, Чрез дух на съдба и чрез дух на изгоряване.</li>
      <li>И над всяко жилище на хълма Сион, И над събранията му, Господ ще създаде облак и дим денем, А светлина от пламенен огън нощем, Защото ще има покрив над всичката слава.</li>
      <li>И ще има заслон да засенява от пака денем, И да служи за прибежище и защита от буря и от дъжд.</li>
    </ol>
  </li>
  <li>
    <ol>
      <li>Сега ще пея на любезния си, Песен на обичния си за лозето Му. Любезният ми имаше лозе На много тлъсто бърдо.</li>
      <li>Окопа го, и очисти го от камъните, И насади го с отбрана лоза, Съгради кула всред него, Изкопа още и лин в него; И очакваше сладко грозде, Но то роди диво.</li>
      <li>И сега, ерусалимските жители и Юдовите мъже, Съдете, моля, между Мене и лозето Ми.</li>
      <li>Що повече бе възможно да се направи за лозето Ми, Което не му направих? Защо, тогава , докато очаквах да роди сладко грозде, То роди диво?</li>
      <li>И сега, ето, ще ви кажа какво ще направя на лозето Си; Ще махна плета му, и то ще се похаби; Ще разбия оградата му, и то ще се потъпче;</li>
      <li>И ще го запустя; не ще да се подреже нито прекопае, Но ще произведе глогове и шипки; Ще заповядам още на облаците да не валят дъжд на него,</li>
      <li>Защото лозето на Господа на Силите е Израилевият дом И Юдовите мъже са садът, който Го зарадва; И Той очакваше от тях правосъдие, но ето кръвопролитие, - Правда, но ето вопъл.</li>
      <li>Горко на ония, които прибавят къща на къща, И събират нива с нива, докато не остане място, И вие си направите да живеете сами всред земята!</li>
      <li>Господ на Силите ми казва в ушите: Наистина много къщи ще запустеят без жители, Даже големи и хубави къщи ;</li>
      <li>Защото десет уврата лозе ще дадат само един ват* вино , И един кор* семе ще даде само една ефа* плод ,</li>
      <li>Горко на ония, които подраняват сутрин, за да търсят спиртно питие, Които продължават до вечер, догдето ги разпали виното!</li>
      <li>И с арфа и псалтир, с тъпанче и свирка, И с вино са техните угощения; Но не се взират в делото Господно, Нито са внимавали на делото на ръцете Му.</li>
      <li>Затова Моите люде са закарани в плен, - Защото нямат знание; Па и почтените им мъже умират от глад, И множеството им съхне от жажда,</li>
      <li>Затова става преизподнята по-лакома, И отвори чрезмерно устата си; И в нея слизат славата им, И множеството им, и великолепието им, И ония, които се веселят между тях.</li>
      <li>И навежда се долният човек, И унижава се големецът, И очите на високоумните се навеждат;</li>
      <li>А Господ на Силите се възвишава чрез правосъдие, И светият Бог се освещава чрез правда.</li>
      <li>Тогава ангелите ще пасат както в пасбищата си; И чужденци ще изядат запустелите места на тлъстите.</li>
      <li>Горко на ония, които теглят беззаконието си с въжета от лъжи*, И грехът като с ремъци от товарна кола, -</li>
      <li>Които казват: Нека бърза, Нека ускори делото Си, за да го видим; И нека приближи и дойде Възнамеряването от светия Израилев, за да го разберем!</li>
      <li>Горко на ония, които наричат злото добро, а доброто зло; Които турят тъмнина за виделина, а виделина за тъмнина; Които турят горчиво за сладко, а сладко за горчиво!</li>
      <li>Горко на ония, които са мъдри в своите очи, И които са разумни пред себе си!</li>
      <li>Горко на ония, които са юнаци да пият вино, И силно да подправят спиртно питие, -</li>
      <li>Които за дарове оправдават беззаконника И отнемат от праведника правото му!</li>
      <li>Затова, както огнен пламък пояжда плявата, И както сламата се губи в пламъка, Така и техният корен ще стане като гнилота, И цветът им ще вазлезе като прах. Защото отхвълиха поуката на Господа на Силите, И презряха думата на Светия Израилев.</li>
      <li>За туй, гневът на Господа пламна против людете Му, И Той простря ръката Си против тях та ги порази; Та потрепераха хълмовете, И техните трупове станаха като смет всред улиците. При все това, гневът Му не се отвърна, Но ръката Му е още простряна.</li>
      <li>И Той ще издигне знаме за народите от далеч, И ще засвири за всеки от тях от края на земята; И, Ето, те скоро ще дойдат набързо.</li>
      <li>Никой измежду тях не ще се умори нито ще се спъне. Никой не ще задреме нито ще заспи; Нито ще се разпаше поясът от кръста им, Нито ще се скъса ремъкът на обущата им.</li>
      <li>Стрелите им са остри, и всичките им лъкове запънати; Копитата на конете им ще се считат за кремък, И колелата им за вихрушка.</li>
      <li>Ревът им ще бъде като на лъв: Те ще реват като млади лъвове; Да! Ще реват, и ще сграбчат лова, и ще го завлекат, И не ще има кой да го отърве.</li>
      <li>И в същия ден ще реват против тях като морското бучение; И ако погледне някой на земята, ето тъмнина и неволя, И виделината помрачена през облаците й.</li>
    </ol>
  </li>
  <li>
    <ol>
      <li>В годината, когато умря цар Озия видях Господа седнал на висок и издигнат престол, и полите Му изпълниха храма.</li>
      <li>Над Него стояха серафимите, от които всеки имаше по шест крила; с две покриваше лицето си, с две покриваше нозете си, и с две летеше.</li>
      <li>И викаха един към друг, казвайки: - Свет, свет, свет Господ на Силите! Славата Му пълни цялата земя.</li>
      <li>И основите на праговете се поклатиха от гласа на оня, който викаше, и домът се напълни с дим.</li>
      <li>Тогава рекох: Горко ми, защото загинах; понеже съм човек с нечисти устни, и живея между люде с нечисти устни, понеже очите ми видяха Царя, Господа на Силите.</li>
      <li>Тогава долетя при мене един от серафимите, като държеше в ръката си разпален въглен, що бе взел с щипци от олтара.</li>
      <li>И като го допря до устата ми, рече: Ето, това се допря до устните ти; и беззаконието ти се отне, и грехът ти се умилостиви.</li>
      <li>После чух гласа на Господа, който казваше: Кого да пратя? И кой ще отиде за Нас? Тогава рекох: Ето ме, изпрати мене.</li>
      <li>И рече: - Иди кажи на тия люде: С уши непрестанно ще чуете, но няма да схванете, И с очи непрестанно ще видите, но няма да разберете.</li>
      <li>Направи да затлъстее сърцето на тия люде, И направи да натегнат ушите им, и затвори очите им, Дане би да гледат с очите си, и да слушат с ушите си, И да разберат със сърцето си, и да се обърнат та се изцелят.</li>
      <li>Тогава рекох: Господи, до кога? И Той отговори: Докато запустеят градовете та да няма жител, И къщите та да няма човек, И страната да запустее съвсем, -</li>
      <li>Докато отдалечи Господ човеците, И напуснатите места всред земята бъдат много.</li>
      <li>Но още ще остане в нея една десета част, И тя ще бъде погризена; Но както на теревинта и дъба Пънът им остава, когато се отсекат, Така светият род ще бъде пъна й.</li>
    </ol>
  </li>
  <li>
    <ol>
      <li>И в дните на Юдовия цар Ахаз, син на Иотама, Озиевия син, сирийският цар Расин и Израилевият цар Факей Ромелиевият син, възлязоха против Ерусалим за да воюват против него; но не можаха да го завладеят.</li>
      <li>И известиха на Давидовия дом, казвайки: Сирия се съюзи с Ефрема. И сърцето на Ахаза и сърцето на людете му се разклатиха, както горските дървета се разклащат от вятъра.</li>
      <li>Тогава рече Господ на Исаия: Излез сега да посрещнеш Ахаза, ти и син ти Сеар-Ясув*, при края на водопровода на горния водоем, по друма към тепавичарската нива,</li>
      <li>И кажи му: - Гледай да си спокоен; Да не се уплашиш нито да се покажеш малодушен Поради тия две опашки на димещи главни, - Поради яростния гняв на Расина и Сирия, и на Ромелиевия син.</li>
      <li>Понеже Сирия, Ефрем и Ромелиевият син Сториха лошо намерение против тебе, казвайки:</li>
      <li>Да възлезем против Юда и да го утесним, И да си пробием пролом в него, И да поставим Тавеиловия син за цар всред него.</li>
      <li>За туй , така казва Господ Иеова: Това няма да стане, нито ще бъде.</li>
      <li>Защото главата на Сирия е Дамаск, А глава на Дамаск, Расин; И вътре в шестдесет и пет години Ефрем ще се съкруши така щото да не е вече народ, -</li>
      <li>Ефрем, чиято глава е Самария, А глава на Самария Ромелиевият син. Ако не вярвате това , вие няма да се утвърдите.</li>
      <li>И Господ говори още на Ахаза казвайки:</li>
      <li>Поискай се знамение от Господа твоя Бог; Искай го или в дълбината или във висината горе.</li>
      <li>Но Ахаз рече: Не ща да искам, Нито ще изпитам Господа.</li>
      <li>И Исаия рече: Слушайте сега, доме Давидов; Малко нещо ли ви е да досаждате на човеци, Та ще досаждате и на моя Бог?</li>
      <li>Затова сам Господ ще ви даде знамение: Ето, девица ще зачне и ще роди син, И ще го нарече Емануил*.</li>
      <li>Сгъстено мляко и мед ще яде, Когато се научи да отхвърля лошото и да избира доброто;</li>
      <li>Защото, преди да се научи детето Да отхвърли лошото и да избира доброто, Тая земя, от чиито двама царе се отвращаваш ти, Ще бъде изоставена.</li>
      <li>Господ ще докара на тебе, На твоите люде и бащиният ти дом, Дни такива каквито не са дохождали От деня когато Ефрем се е отделил от Юда, - Ще докара асирийският цар.</li>
      <li>И в същия ден Господ ще засвири за мухите, Които са в най-далечните околности на египетските реки, И за пчелите, които са в асирийската земя;</li>
      <li>И те ще дойдат и всичките ще накацат по запустелите долини, И в дупките на канарите, и на всяка драка, и на всяко пасбище.</li>
      <li>В тоя ден Господ ще обръсне с бръснач Нает оттатък реката, асирийския цар, Главата и космите на краката, - даже и брадата ще смъкне.</li>
      <li>И в същия ден човек, Който храни крава и две овце;</li>
      <li>Ще яде сгъстено мляко от изобилието на млякото, което ще дават; Защото сгъстеното мляко и мед ще яде всеки, който е останал всред страната.</li>
      <li>И в оня ден всяко място, Гдето е имало хиляда лози по хиляда сребърника, Ще бъде за глогове и тръни.</li>
      <li>Със стрели и с лъкове ще дойдат човеци там, Защото цялата страна ще стане само глогове и тръни;</li>
      <li>Поради страх от глогове и тръни Ти не ще дойдеш на никой хълм, копан сега с търнокоп, Но ще бъде място, на което ще изпращаш говеда, И което ще тъпчат овце.</li>
    </ol>
  </li>
  <li>
    <ol>
      <li>И Господ ми рече: Вземи си една голяма писателска дъска та пиши на нея с обикновени букви - За Махер-шалал-хаш-база*;</li>
      <li>и аз си избрах за верни свидетели свещеника Урия и Захария Еверехиевия син.</li>
      <li>Прочее, отидох при пророчицата; и тя зачна и роди син. И Господ ми рече: Наречи го Махер-шалал-хаш-баз;</li>
      <li>Защото преди да се научи детето да вика - Татко мой! и - Майко моя! богатството на Дамаск и користите на Самария ще се занесат пред асирийския цар.</li>
      <li>И Господ ми говори пак, казвайки:</li>
      <li>Понеже тия люде се отказаха от тихо течащите силоамски води, И се радват за Расина и за Ромелиевия син,</li>
      <li>Затова, ето, Господ възвежда върху тях Силните и големи води на Ефрат*, Асирийския цар и всичката му слава; И като прелее всичките си канали И наводни всичките си брегове,</li>
      <li>Ще нахлуе и през Юда, ще наводни и ще прелее, ще стигне до гуша, И прострените му крила ще напълнят Ширината на земята ти, Емануиле.</li>
      <li>Строшете се, народи, бъдете разломени, И (чуйте всички, които сте в далечни страни!) Опашете се; но ще бъдете разломени; Опашете се; но ще бъдете разломени.</li>
      <li>Съветвайте помежду си, но съветването ще се осуети; Говорете дума, но тя няма да стои; Защото Бог е с нас.</li>
      <li>Защото така ми говори Господ със силна ръка, И научи ме да не ходя в пътя на тия люде, като каза:</li>
      <li>Да не наречете съюз всичко което тия люде наричат съюз, И да не се боите от това, от което те се боят, Нито да се плашите.</li>
      <li>Господа на Силите - Него осветете, От Него да се страхувате, и пред Него да треперите.</li>
      <li>И Той ще бъде за светилище, - Но и за камък, о който да се спъват, и за канара, поради която да се оскърбяват Двата Израилеви дома, - За мрежа и за примка на ерусалимските жители.</li>
      <li>И о Него мнозина ще се спънат, ще паднат и ще се съкрушат, И в нея ще се впримчат и ще се уловят.</li>
      <li>Завържи увещанието, Запечатай поуката между учениците Ми.</li>
      <li>И аз ще чакам Господа, който крие лицето Си от Якововия дом, И на Него ще се надея.</li>
      <li>Ето, аз и децата, които ми е дал Господ, Сме за знамение и за предвещания в Израиля От Господа на Силите, Който обитава на хълма Сион.</li>
      <li>И когато ви рекат: Допитвайте се до запитвачите на зли духове, И до врачовете, които шепнат и мърморят, отговорете : Не трябва ли един народ да се допита до своя Бог? Ще прибегне ли при мъртвите заради живите?</li>
      <li>Нека прибегнат при закона и при свидетелството! Ако не говорят според това слово, Наистина няма зазоряване за тях.</li>
      <li>И ще минат през тая земя зле притискани и изгладнели; И когато огладнеят ще негодуват, Ще злословят царя си и Бога си. И ще погледнат нагоре.</li>
      <li>После ще се върнат в земята, И ето скръб и тъмнина, мрак на измъчване, И широко разпространена черна нощ.</li>
    </ol>
  </li>
  <li>
    <ol>
      <li>Но на измъчената земя не ще има мрак Както в предишните времена, Когато Той унижи земята Завулон и земята Нефталим; Но в послешните времена ще я направи славна- Нея, която по пътя към езерото*, оттатък Иордан, Галилея на народите.</li>
      <li>Людете, които ходеха в тъмнина, видяха голяма светлина; На ония, които седяха в земя на мрачна сянка Изгря им светлина.</li>
      <li>Умножил си народа, Увеличил си радостта му; Радват се пред Тебе както се радват във време на жътва, Както се радват, когато делят користи.</li>
      <li>Защото Ти си строшил, както в деня на Мадиама, Тежкия им хомот, тоягата за плещите им, И бичът на угнетителя им.</li>
      <li>Защото всяка чизма на обутия ратник в шума И облеклата валяни в кръв, Ще бъдат за изгаряне и гориво за огън.</li>
      <li>Защото ни се роди Дете, Син ни се даде; И управлението ще бъде на рамото Му; И името Му ще бъде: Чудесен, Съветник, Бог могъщ, Отец на вечността, Княз на мира.</li>
      <li>Управлението Му и мирът непрастанно ще се увеличават На Давидовия престол и на неговото царство, За да го утвърди и поддържа, Чрез правосъдие и чрез правда, от сега и до века. Ревността на Господа на Силите ще извърши това.</li>
      <li>Господ изпрати слово на Якова; И то свърхлетя и върху Израиля.</li>
      <li>И всичките люде ще го познаят, Дори до Ефрем и жителите на Самария, Които гордо и с надменно сърце казват:</li>
      <li>Кирпичите паднаха, но ние ще съзидаме с дялани камъни; Черниците се изсякоха, но ще ги заменим с кедри.</li>
      <li>Затова Господ ще подигне отгоре му ония, които се противиха против Расина, И ще възбуди неприятелите му, -</li>
      <li>Сирийците отпред, и филистимците отдире, - И те ще изядат Израиля с отворени уста. При все това, гневът Му не се отвърна, Но ръката Му е още простряна.</li>
      <li>Но пак людете не се връщат към Този, Който ги поразява, Нито търсят Господа на Силите.</li>
      <li>Затова Господ ще отсече от Израиля в един ден И глава и опашка, палмов клон и тръстика.</li>
      <li>(Старецът и почтеният мъж , той е глава; А пророкът, който поучава лъжи, той е опашка).</li>
      <li>Защото водителите на тия люде ги заблуждават, И водените от тях загиват.</li>
      <li>Затова Господ не ще се зарадва за юношите им, Нито ще се смили за сирачетата и вдовиците им; Понеже те всички са нечестиви и злодейци, И всички уста говорят безумие. При все това, гневът Му не се отвърна, Но ръката Му е още простряна.</li>
      <li>Защото беззаконието изгаря като огън, Който пояжда глоговете и тръните; Да! Той пламти в горските гъсталаци, И те се издигат като тежки облаци дим.</li>
      <li>От гнева на Господа на Силите земята изгоря И людете ще бъдат като гориво за огън; Никой не жали брата си.</li>
      <li>Човек ще граби отдясно, но ще остане гладен; И ще яде наляво, но не ще са насити! Всеки от тях ще яде месата на своята мишца, -</li>
      <li>Манасия Ефрема, и Ефрем Манасия, И то заедно ще бъдат против Юда. При все това, гневът Му не се отвърна, Но ръката Му е още простряна.</li>
    </ol>
  </li>
  <li>
    <ol>
      <li>Горко на тия, които постановяват неправедни постановления, И на писачите, които пишат извратеност,</li>
      <li>За да лишат сиромасите от правосъдието, И да отнемат правото на сиромасите от людете Ми, Така щото вдовиците да им станат корист, И те да съблекат сирачетата!</li>
      <li>И какво ще направите в деня, когато ще бъдете наказани*, И в опустошението, което ще дойде от далеч? Към кого ще прибягват за помощ? И где ще оставите славата си?</li>
      <li>Нищо не им остава , освен да се наведат между пленниците, И да паднат под убитите. При все това гневът Му не са отвърна, Но ръката Му е още простряна.</li>
      <li>Горко на асириеца, жезъла на гнева Ми, Тоягата, в чиято ръка е Моето негодувание!</li>
      <li>Ще го изпратя против един нечестив народ, И ще му дам заръчка против людете, на които се гневя, За да вземе користи и да улови плячка, И да ги стъпче като калта по пътищата.</li>
      <li>Обаче не му е намерението да направи така, Нито мисли така сърцето му; Но в сърцето му е Да съсипе и да изтреби не малко народи.</li>
      <li>Защото казва: Всичките Ми князе не са ли царе?</li>
      <li>Халне не е ли както Кархамис? Емат не е ли както Арфад? Самария не е ли както Дамаск?</li>
      <li>Както ръката ми е стигнала царствата на идолите, Чиито изваяни идоли бяха по-много от ерусалимските и самарийските,</li>
      <li>Не ще ли направя на Ерусалим и на неговите кумири, Както направих на Самария и на нейните идоли?</li>
      <li>Затова, когато свърши Господ цялото Си дело Над хълма Сион и над Ерусалим, Ще покажа, дума Той , плода на надменното сърце на асирийския цар, И славенето на надигнатите му погледи.</li>
      <li>Защото той казва: Със силата на своята ръка извърших това, И с мъдростта си, понеже съм разумен; И преместих границите на народите, Разграбих съкровищата им, И като силен свалих седящите на високо ;</li>
      <li>И ръката ми намери, като гнездо богатството на племената; И както събира някой оставени яйца, така аз събрах целия свят. И никой не поклати крило, не отвори уста, нито цвърти.</li>
      <li>Дали ще се похвали секирата против този, който сече с нея? Ще се големее ли трионът против този, който го държи?- Като че ли жезълът би поклатил тия, които го дигат. Или тоягата би подигнала този, който не е дърво!</li>
      <li>Затова Господ, Господ на Силите, Ще прати на тлъстите му мършавост, И под славата му ще се запали пожар, Като пожар от огън.</li>
      <li>Светлината на Израиля ще бъде за огън, И Светият Негов за пламък; И ще изгори и пояде тръните му И глоговете му в един ден;</li>
      <li>Ще погуби и славата на леса му и на плодовитото му поле, И душа и тяло; И ще бъде както, когато изнемощее болен</li>
      <li>А останалите дървета от леса му ще са малко, До толкоз щото да може дете да ги запише.</li>
      <li>И в оня ден останалите от Израиля и избавените от Якововия дом Няма вече да се облягат на този, който ги порази, Но ще се облягат с истина на Господа, Светия Израилев.</li>
      <li>Останалото, останалото от Якова, Ще се обърне към могъщия Бог,</li>
      <li>Защото, ако и да са людете ти Израилю, като морския пясък, Само остатък от тях ще се върне; Взето е решение за погубление, препълнено с Божията правда.</li>
      <li>Защото Господ Бог на Силите ще извърши, Според решението, погубление всред цялата страна.</li>
      <li>Затова така казва Господ Бог на Силите: Люде Мои, които живеете в Сион, Да се не боите от асириеца, Ако и да ви удари с жезъл, И дигне тоягата си против вас Според както я издигна Египет:</li>
      <li>Защото още твърде малко, и негодуванието Ми ще престане, И гневът ще се обърне за тяхна погибел;</li>
      <li>И Господ на Силите ще подбуди против него Бич, Както в порязването на Мадиама при канарата Орив; И жезълът ме ще се издигне над морето, И ще го възвиси според както го възвиси над Египет.</li>
      <li>И в оня ден товарът му ще се мести от плещите ти. И хомотът му от врата ти, И хомотът ще се строши поради помазанието ти .</li>
      <li>Той дойде в Гаят, мина през Мигрон, В Михмас разтваря вещите си,</li>
      <li>Минаха през прохода, нощуваха в Гава; Рама трепери, Главая Саулова се разбягва.</li>
      <li>Извикай с висок глас, Галимова дъщерьо! Слушай, Лаисе! и ти, бедни Анатоте!</li>
      <li>Мадмина е бежанец; Жителите на Гевим се събират на бяг.</li>
      <li>И като предстои само днес в Ноб. Ще помаха с ръката си към хълма на сионовата дъщеря, Към хълма на Ерусалим.</li>
      <li>Ето, Господ Иеова на Силите Ще изкастри хубавите клончета със страшна сила ; Високо израсналите ще се отсекат, И издигнатите ще се снишат.</li>
      <li>Ще изсече с желязо горските гъсталаци; И Ливан ще падне чрез Могъщия.</li>
    </ol>
  </li>
  <li>
    <ol>
      <li>И ще израсне пръчка из Иесевия пън, И отрасъл из корените му ще носи плод;</li>
      <li>И духът Господен ще почива на него, Дух на мъдрост и разум, Дух на съвет и на сила, Дух на знание и на страх от Господа;</li>
      <li>И той ще се наслаждава в страха от Господа; Тъй щото няма да съди според каквото слуша с ушите си;</li>
      <li>Но с правда ще съди сиромасите, И с правота ще решава за смирените на страната; Ще порази страната с жезъла на устата си, И с дишането на устните си ще умъртви нечестивия.</li>
      <li>Правдата ще бъде пояс на кръста му, И верността пояс на хълбоците му.</li>
      <li>Вълкът ще живее с агнето, Рисът ще си почива с ярето, Телето, лъвчето и угоените ще бъдат заедно; И малко дете ще ги води.</li>
      <li>Кравата и мечката ще пасат заедно ; Малките им ще си почиват задружно; И лъвът ще яде слама както вола.</li>
      <li>Сучещо дете ще играе над дупката на аспида; И отбито дете ще туря ръката си в гнездото на ехидна.</li>
      <li>Те не ще повреждат, нито погубват в цялата Ми света планина; Защото земята ще се изпълни със знание за Господа Както водите покриват дъното на морето.</li>
      <li>И в оня ден, към Иесевия корен, - Който ще стои като знаме на племената, - Към него ще прибягват племената; И неговото местоположение ще бъде славно.</li>
      <li>И в оня ден Господ пак втори път Ще възвърне* с ръката Си останалите от людете Си, Които ще останат от Асирия, от Египет, От Патрос, от Етиопия и от морските острови,</li>
      <li>И ще издигне знаме за народите, И ще събере изгонените на Израиля, И ще събере в едно разпръснатите на Юда, От четирите ъгъла на земята.</li>
      <li>И Ефремовата завист ще се махне, И притеснителите в Юда ще се отсекат! Ефрем няма да завижда на Юда, И Юда няма да притеснява Ефрема;</li>
      <li>Но ще налетят на рамената на филистимците към запад; Заедно ще оберат и жителите на изток; Ще прострат ръката си върху Едома и Моава; И амонците ще им се покорят,</li>
      <li>И Господ ще наложи запрещението Си върху залива на Египетското море; И чрез изсушителния Си вятър ще помаха с ръката Си върху Ефрата*, И ще го раздели на седем потока, Та ще направи да го минават с обуща.</li>
      <li>И ще има друм из Асирия за останалите от людете Му, Които ще оцелеят, Както имаше за Израиля В деня, когато възлезе от Египетската земя.</li>
    </ol>
  </li>
  <li>
    <ol>
      <li>В оня ден ти ще речеш: Господи, ще Те славословя, Защото, ако и да си се разгневил на мене, Гневът Ти се отвърна, и Ти си ме утешил.</li>
      <li>Ето, Бог ми е спасение; Ще уповавам, и не ще се боя; Защото Господ Иеова е моя сила и песен, И Той стана мое спасение.</li>
      <li>Затова с веселие ще начерпете вода От изворите на спасението.</li>
      <li>И в оня ден ще речете: Славословете Господа, Възгласете името Му, заявете между племената делата Му, Напомнете, че е възвишено Неговото име.</li>
      <li>Пейте Господу, защото извърши велики дела; Нека бъде познато това по цялата земя.</li>
      <li>Извикай и възклицавай, сионска жителко, Защото Светият Израилев е велик всред тебе.</li>
    </ol>
  </li>
  <li>
    <ol>
      <li>Пророчество за Вавилон наложено във видение на Исаия Амосовия син: -</li>
      <li>Дигнете знаме на гола планина, Извикайте с висок глас към тях, помахайте с ръка, За да влязат във вратите на благородните.</li>
      <li>Аз заповядах на посветените Си, Повиках още и силните Си, за да извършат волята на гнева Ми,- Да! ония, които се радват на Моето величие.</li>
      <li>Гласът върху планините на множество приличаше на голям народ! Господ на силите преглежда войнството Си за бой.</li>
      <li>Те идат от далечна страна, От небесните краища, Дори Господ и оръжията на негодуванието Му, За да погуби цялата земя.</li>
      <li>Лелекайте, защото денят Господен наближи, Ще дойде като погибел от Всемогъщия.</li>
      <li>Затова всичките ръце ще ослабват, И сърцето на всеки човек ще се стопи.</li>
      <li>Те ще са смутят; болки и скърби ще ги обземат; Ще бъдат в болки както жена, която ражда; Удивлявани ще гледат един на друг, - Лицата им лица на пламък.</li>
      <li>Ето денят Господен иде, Лют с негодувание и пламенен гняв, За да запусти земята И да изтреби от нея грешните й,</li>
      <li>Защото небесните звезди и съзвездия Не ще дадат светенето си; Слънцето ще потъмнее при изгряването си, И луната не ще сияе със светлината си.</li>
      <li>Ще накажа света за злината им , И нечестивите за беззаконието им; Ще направя да престане големеенето на гордите, И ще смиря високоумието на страшните.</li>
      <li>Ще направя човек да е по-скъп от чисто злато, Да! хората да са по-скъпи от офирското злато.</li>
      <li>Затова ще разклатя небето, И земята от търсене ще се премести, При гнева на Господа на Силите, В деня на пламенната Му ярост.</li>
      <li>Те ще бъдат като гонена сърна, И като овце, които никой не събира; Ще се връщат всеки при людете си. И ще бягат всеки на земята си.</li>
      <li>Всеки, който се намери, ще бъде пронизан; И всичките заловени ще паднат под нож.</li>
      <li>младенците им, тоже, ще бъдат смазани пред очите им; Къщите им ще бъдат ограбени и жените им изнасилвани.</li>
      <li>Ето, ще подбудя против тях мидяните, Които не ще считат сребртото за нищо, А колкото за златото - няма да се наслаждават в него.</li>
      <li>Но с лъковете си ще смажат юношите; И не ще се смилят за плода на утробата, Окото им няма да пощади децата.</li>
      <li>И с Вавилон, славата на царствата, Красивият град , с който се гордеят халдеите, Ще бъда както, когато разори Бог Содома и Гомора:</li>
      <li>Никога няма да се насели, Нито ще бъде обитаван из род в род; Нито арабите ще разпъват шатрите си там, Нито овчари ще правят стадата си да почиват там.</li>
      <li>Но диви котки ще почиват там; Къщите им ще бъдат пълни с виещи животни; Камилоптици ще живеят там, И пръчове ще скачат там;</li>
      <li>Хиени ще вият в замъците им, И чакали в увеселителните им палати; И времето да му стане това скоро ще дойде. Дните му не ще се продължат.</li>
    </ol>
  </li>
  <li>
    <ol>
      <li>Защото Господ ще се смили за Якова, И пак ще избере Израиля. И ще ги настани в земята им; И чужденците ще се присъединят към тях, И ще се прилепят към Якововия дом.</li>
      <li>Племената ще ги вземат и ще ги заведат на мястото им; И Израилевият дом ще ги наследи в земята Господна За слуги и слугини; Те ще пленят пленителите си, И ще владеят над притеснителите си.</li>
      <li>И в деня, когато Господ не успокои от скръбта ти, От неволята ти и от жестоката работа, В която ти бе поробен,</li>
      <li>Ще употребиш това иносказание против вавилонския цар, като речеш: Как престана насилникът! Престана скубачът на злото !</li>
      <li>Господ строши тоягата на нечестивите, Скиптъра на владетелите,</li>
      <li>Които яростно поразяваше племената С непрестанно биене, Който властвуваше с гняв над народите, С преследване, което никой не въздържаше.</li>
      <li>Цялата земя се успокои и утихна; Възклицават с песни;</li>
      <li>Дори елхите и ливанските кедри се радват за тебе, казвайки : Откакто лежиш ти дървар не е излизал против нас.</li>
      <li>Преизподнята отдолу се раздвижи поради тебе, За да те посрещне, когато дойдеш; Поради тебе събуди мъртвите*, всичките земни първенци, Дигна от престолите им всичките царе на народите.</li>
      <li>Те всички проговаряйки ще ти рекат: И ти ли ослабна като нас? Стана ли равен нам?</li>
      <li>Великолепието ти и шумът на твоите псалтири се снишиха до преизподнята; Червеят се протяга под теб, и червеи те покриват.</li>
      <li>Как си паднал от небето, ти Деннице, сине на зората! Как си отсечен до земята, ти, който поваляше народите;</li>
      <li>А ти думаше в сърцето си: Ще възляза на небесата, Ще възвиша престола си над Божиите звезди, И ще седна на планината на събраните богове към най-крайните страни на север,</li>
      <li>Ще възляза над висотата на облаците, Ще бъда подобен на Всевишния.</li>
      <li>Обаче ти ще се снишиш до преизподнята, До най-долните дълбини на рова.</li>
      <li>Ония, които те видят ще се взират в тебе, Ще те разгледат, и ще рекат . Тоя ли е човекът, който правеше да трепери земята, Който разклащаше царствата,</li>
      <li>Който запустяваше света, И съсипваше градовете му, Който не пускаше за домовете им затворниците си?</li>
      <li>Всичките царе на народите - те всички - Спят в слава, всеки в дома си;</li>
      <li>А ти си отхвърлен от гроба си като презряно+ клонче, Като дреха на убити, на прободени с нож, на слизащи между камъните на рова, - Като потъпкан под нозе труп.</li>
      <li>Ти не ще се съединиш с тях в погребение, Защото си погубил земята си, избил си своите люде; Родът на злодейците никога не ще се споменува.</li>
      <li>Пригответе клане за чадата му, Поради беззаконието на бащите им, За да не станат и завладеят земята, И напълнят лицето на света с градове.</li>
      <li>Защото ще стана против тях, казва Господ на Силите, И ще излича из Вавилон име и всичко останало, - И син и внук, казва Господ.</li>
      <li>И ще го обърна в притежание на ежове, и във водни локви; И ще го помета с метлата на погибелта, казва Господ на Силите.</li>
      <li>Господ на Силите се закле, казвайки: Непременно, както намислих, така ще стане, И както реших, така ще стои, -</li>
      <li>Че ще съкруша асириеца в земята Си, И ще го стъпча на планините Си; Тогава хомотът му ще се дигне от тях, И товарът му ще се снеме от плещите из.</li>
      <li>Това е решението взето за цялата земя, И тая е ръката, която се простира над всичките народи.</li>
      <li>Защото Господ на Силите взе решение, и кой ще го осуети? И ръката Му е простряна, и коя ще я върне назад?</li>
      <li>В годината, в която умря цар Ахаз, се наложи следното пророчество :</li>
      <li>Не се радвай, цяла Филистимска земьо, Загдето се строши тоягата, която те порази; Понеже из корена на земята ще излезе ехидна, И плодът му ще бъде горителна хвърката змия.</li>
      <li>Първородните на сиромаха ще се нахранят, И бедните ще си почиват в безопасност; Аз ще умъртвя корените ти с глад И останалите от тебе ще бъдат убити.</li>
      <li>Ридай, порто; извикай, граде; Стопила си се, цяла Филистимска земьо; Защото иде дим от север. И в редовете му не ще има ни един, който да пропадне,</li>
      <li>Тогава, какъв отговор ще се даде на посланиците на народа? - Това , че Господ е утвърдил основите на Сион, И там ще прибягват наскърбените между людете Му.</li>
    </ol>
  </li>
  <li>
    <ol>
      <li>Наложеното на Моава пророчество : Понеже Ар моавски се разори през нощ и загина, -</li>
      <li>Затова той възлезе на високите места във Вант и в Девон за да плаче; Моав ридае за Нево и за Медева; Всяка негова глава е плешива, Всяка брада е обръсната.</li>
      <li>В улиците си те се опасват с вретища; По къщните си покриви и по площадите си Всичките заридават, потънали в плач.</li>
      <li>И Есевон лелека, и Елеала; Гласът им се чува дори да Яса; Затова въоръжените моавски мъже ридаят; Душата на всеки от тях трепери вътре в него.</li>
      <li>Сърцето ми ридае за Моава; Благородните му бягат до Сигор, до Еглат-шелишия; Защото с плач възлизат през угорницата на Луит, Защото в пътя при Оронаим високо плачат за изтреблението си.</li>
      <li>Защото водите на Нимрим пресъхнаха; Защото тревата изсъхна, моравата изчезна, Няма нищо зелено.</li>
      <li>Затова изобилието, което събраха, И онова, което скътаха, Ще занесат в долината на върбите.</li>
      <li>Защото воплите стигнаха до всичките предели на Моава, Риданието му в Еглаим, И риданието му в Вир-елим.</li>
      <li>Защото водите на Димон се пълнят с кръв, Понеже ще докарам още злини върху Димон, - Лъвове върху оцелелите от Моава И върху останалите от оная земя.</li>
    </ol>
  </li>
  <li>
    <ol>
      <li>Пращайте агнета за княза на земята От Села* в пустинята До хълма на сионовата дъщеря.</li>
      <li>Защото, подобно на скитаща се птица Изпъдена из гнездото си, Такива ще бъдат моавските дъщери при бродовете на Арнон.</li>
      <li>Съветвай се извърши правосъдие; Всред пладне направи сянката си като нощ; Скрий изпъдените, не издавай скитащия се.</li>
      <li>Изпъдените ми нека пришелствуват при тебе, Моаве; Бъди им покров от разорителя; Защото грабителят изчезна, разорителят престана. Потъпквачите се изтребиха от земята</li>
      <li>И с милост ще се утвърди престол; И на него ще седи, с истина, в Давидовия шатър, Оня, който съди и търси правосъдие и бърза да върши правда.</li>
      <li>Чухме за гордостта на Моава, (той е много горд), За високоумието му, гордостта му и яростта му; Но лъжливите му хваления са суетни.</li>
      <li>Затова Моав ще възридае за Моава, - Всички ще възридаят; Ще охкате за сухо-гроздовите низаници на Кир-аресет, Горчиво поразени.</li>
      <li>Защото нивите на Есевон и лозето на Севма са посърнали; Господарите на народите счупиха отбраните му садения, Които стигаха до Язир и се извиваха по пустинята; Клоновете му бяха разпрострени, минаваха през морето.</li>
      <li>Затова, заедно с плача на Язир и аз ще оплача лозето на Севма; Ще те измокря със сълзите си, Есевоне и Елеало, Защото престана възклицанието за летните ти плодове и за жетвата ти.</li>
      <li>Отне се веселието и радостта от плодоносното поле, И в лозята ти неща има вече пеене, нито радостни гласове; Не ще има кой да тъпче в линовете и да изстиска виното; Аз направих да престане възклицанието за гроздобера.</li>
      <li>Затова червата ми звучат като арфа за Моава, И вътрешностите ми за Кир-арес.</li>
      <li>И когато Моав, уморен от високите си места, Се яви и влезе в капището са да се помоли, Той няма да сполучи.</li>
      <li>Това е словото, което Господ, в миналото време изговори за Моава,</li>
      <li>А сега Господ говори, казвайки: - Вътре в три години, каквито са годините на наемник, Славата на Моава ще изпадне в презрение С цялото му голямо множество; И останалите ще бъдат много малко и незначителни.</li>
    </ol>
  </li>
  <li>
    <ol>
      <li>Наложеното за Дамаск пророчество : - Ето, Дамаск не е вече град, А ще бъде грамада развалини.</li>
      <li>Градовете на Ароир са напуснати; Те ще служат за стада, Които ще лежат, и не ще има кой да ги плаши.</li>
      <li>Крепостта ще се махне от Ефрема, и царството от Дамаск, И останалото от Сирия ще бъде като славата на израилтяните, Казва Господ на Силите.</li>
      <li>И в оня ден славата на Якова ще се смали, И тлъстината на месата му ще измършавее;</li>
      <li>И ще бъде както, когато жетварят хване стръкове жито И пожъне класовете с мишцата си; Да! ще бъде както, когато събира някой класове в рафаимската долина.</li>
      <li>Но ще остане в него пабирък, Както при отръсването на маслината, - Две-три зърна на върха на по-високите клонове. Четири-пет на по-крайните клончета на някое плодородно дърво, Казва Господ Израилевият Бог.</li>
      <li>В оня ден човека ще погледни към Създателя си, И очите му ще се взрат в Светия Израилев;</li>
      <li>Той не ще погледне към жертвениците, делото на ръцете си. Нито ще се взре в онова, което изработиха пръстите му. Нито в ашерите, нито в кумирите на слънцето.</li>
      <li>В оня ден укрепените му градове Ще бъдат като оставените места в гората на планинския връх, Които бидоха оставени по причина на израилтяните; И ще стане там запустение.</li>
      <li>Понеже си забравил Бога на спасението си, И не си спомнил силната си Канара, Затова насаждаш приятни садове, И насаденото е от чужди фиданки;</li>
      <li>В деня, когато ги насадиш заграждаш ги с плет, И сутрин правиш семето ти да цъфти; А жетвата ще чезне в деня на скръб И на неизцелима печал.</li>
      <li>Ах! шуменето на многото племена, Които бучат като бученето на моретата, - И смутът на народите, Които напират като напора на големи води!</li>
      <li>Народите ще напират като напора на големите води; Но Бог ще ги смъмри и те ще бягат далеч И ще бъдат гонени като плява по планините пред вятъра, И като въртещ се прах пред вихрушката.</li>
      <li>Привечер, ето смущение, И преди да съмне ги няма! Това е делът на тия, които ни обират, И съдбата на ония, които ни разграбват.</li>
    </ol>
  </li>
  <li>
    <ol>
      <li>О земьо, бръмчаща с крила, Която си оттатък етиопските реки.</li>
      <li>Която изпращаш посланици през море, И с рогозени кораби по вадите, като казваш : Идете, вие бързи пратеници, към народа висок и гладък, Към люде страшни от началото си и нататък, Народ, който отмерва и потъпква, Чиято земя обират реките!</li>
      <li>Всички вие жители на света, и вие обитатели на земята, Гледайте, когато се издигне знаме на планините, И слушайте, когато засвири тръбата;</li>
      <li>Защото така ми рече Господ: Ще съм безмълвен, и в обиталището Си ще гледам, Като светло греене по пладне. Като росен облак в жетвена жега.</li>
      <li>Защото преди беритбата, когато пъпката стане съвършена, И от цвета незрялото грозде, узрее, Той ще изреже клончетата с косери, И като отсече клоновете ще ги махне,</li>
      <li>Те всички ще бъдат оставени за хищните планински птици И за земните зверове: И тия хищни птици ще летуват върху тях.</li>
      <li>В онова време, на мястото, гдето е името на Господа на Силите, на сионския хълм, Ще се донесе подарък на Господа на Силите От люде високи и гладки, И от люде страшни от началото си и нататък, От народ, който отмерва и потъпква, Чиято земя обират реките.</li>
    </ol>
  </li>
  <li>
    <ol>
      <li>Наложеното за Египет пророчество : - Ето, Господ язди на лек облак И ще дойде в Египет; Египетските идоли ще потреперят от пристигането Му, И сърцето на Египет ще се разтопи всред самия него.</li>
      <li>И Аз ще подигна египтяни против египтяни; Всеки ще се бие против брата си И всеки против ближния си, - Град против град, царство против царство.</li>
      <li>И духът на Египет ще изчезне вътре в него; И ще осуетя намеренията му; И ще се допитат до идолите и чародеите До запитвачите на зли духове и врачовете</li>
      <li>И ще затворя египтяните в ръката на жесток господар И свиреп цар ще ги владее, Казва Господ Иеова на Силите.</li>
      <li>И водите ще изчезнат из морето*, Нил+ ще пресекне и ще пресъхне;</li>
      <li>Реките ще смърдят, И египетските канали ще спаднат и ще изсъхнат, И рогозът и тръстиката ще повехнат,</li>
      <li>Ливадите при Нил, по бреговете на Нил, И всичко посято при Нил, Ще изсъхне, ще се разпилее, и ще се изгуби.</li>
      <li>Рибарите тоже ще охкат, Всички, които хвърлят въдица в Нил, ще ридаят. И ония, които мятат мрежи във водата, ще жалеят.</li>
      <li>Също и ония, които работят тънък лен, И които тъкат висон, ще се посрамят.</li>
      <li>И всичките негови стълбове ще се строшат, И всички надничари ще се оскърбят духом.</li>
      <li>Първенците на Танис са крайно безумни; Съветът на мъдрите Фараонови съветници стана животински; Как, прочее , казвате всеки на Фараона: Аз съм син на мъдри, син на древни царе?</li>
      <li>Тогава, где са твоите мъдреци? Нека ти открият сега, и нека дадат да се разбира Какво е решил Господ на Силите за Египет!</li>
      <li>Първенците на Танис избезумяха, Първенците на Мемфис се заблудиха. И ония, които са подпорка на племената му, измамиха Египет.</li>
      <li>Господ смеси всред него дух на извращение; И те заблудиха Египет във всичките му дела, Както пиян полита в бълването си,</li>
      <li>И не ще има дело, което главата или опашката, Палмовият клон, или тръстиката, да може да извърши.</li>
      <li>В оня ден Египет ще бъде като жени, И ще трепери и ще се бои От замахването на ръката на Господа на Силите, С която Той замаха върху него.</li>
      <li>И Юдовата земя ще стане ужас за Египет: Всеки, който си припомнюва за нея, ще се ужасява Поради решението на Господа на Силите, Което взе против него.</li>
      <li>В оня ден ще има пет града в Египетската земя, Които ще говорят ханаански език И ще се кълнат в Господа на Силите; Единият ще се нарича град Херес*</li>
      <li>В оня ден ще има олтар на Господа Всред Египетската земя, И стълб на Господа при границата й.</li>
      <li>И той ще бъде за знамение и свидетелство На Господа на Силите в Египетската земя; Защото ще извикат към Господа Поради притеснителите, И Той ще им изпрати спасител и поборник, Който ще ги избави.</li>
      <li>И Господ ще стане познат на Египет; И египтяните ще познаят Господа в оня ден; Да! ще се покланят принасят жертви и принос, И ще направят обрек Господу, който ще изпълнят.</li>
      <li>И Господ ще удари Египет, А като удари ще изцели; Защото те ще се обърнат към Господа, И Той ще бъде молен от тях и ще ги изцели.</li>
      <li>В оня ден ще има друм От Египет за Асирия; И асирийците ще дойдат в Египет, И египтяните в Асирия, И египтяните с асирийците ще служат Господу.</li>
      <li>В оня ден Израил ще бъде С Египет и с Асирия; Трето благословение всред земята:</li>
      <li>Защото Господ на Силите ще ги благослови, като ще рече: Благословен да бъде Египет, Мои люде, И Асирия, делото на ръцете Ми, И Израил, наследството Ми.</li>
    </ol>
  </li>
  <li>
    <ol>
      <li>В годината, в която Тартан дойде в Азот, когато го изпрати асирийският цар Саргон, та воюва против Азот и го превзе,</li>
      <li>в същото време Господ говори чрез Амосовия син Исаия, като каза: Иди, разпаши вретището от кръста си, и изуй обущата си от нозете. И той направи така и ходеше гол и бос.</li>
      <li>Тогава рече Господ: Както слугата Ми Исаия е ходил гол и бос три години за знамение и предвещание против Египет и против Етиопия,</li>
      <li>така асирийският цар ще отведе египтяните в плен и етиопяните в заточение, млади и стари, голи и боси, и с голи задници за срам на Египет.</li>
      <li>Тогава те ще се ужасяват и засрамят за Етиопия упованието си, и за Египет хваленето си.</li>
      <li>И в оня ден жители на тая крайбрежна страна ще кажат: Ето, такова е упованието ни, към което прибегнахме за помощ за да се избавим от асирийския цар! а ние как ще се избавим?</li>
    </ol>
  </li>
  <li>
    <ol>
      <li>Наложеното за пустинята на морето* пророчество : Както южните вихрушки, които стремително летят, Така иде разрушение от пустинята, от страшната земя.</li>
      <li>Тежко видение ми се откри: Коварният коварствува, и грабителят граби. Възлез, Еламе; обсади, Мидийо; Спрях всичките й въздишания.</li>
      <li>Затова хълбоците ми са пълни с болеж; Болки ме обзеха като болките на жена, когато ражда; Сгърбен съм та не мога да чуя, Смутен съм та не мога да видя.</li>
      <li>Сърцето ми се разколебава, трепет ме ужаси; Дрезгавината, която пожелах, се обърна на страшилище за мене.</li>
      <li>Приготвят трапезата, поставят стражата, ядат, пият! Станете, военачалници! излъскайте щитове!</li>
      <li>Защото Господ ми рече така: Иди постави страж, Та нека възвестява каквото види.</li>
      <li>И видя полк конници по двама, Полк осли, и полк камили; Тогава вникна добре с голямо внимание.</li>
      <li>После, извика като лъв: Господи, аз стоя непрекъснато в стражарницата през деня, И оставам в стражата си целите нощи. -</li>
      <li>Но, ето! иде тук полк мъже, конници по двама! И той проговарайки рече: Падна, падна Вавилон, И всичките изваяни идоли на боговете му се строшиха на земята!</li>
      <li>Врахо мой, и ти произведение* на гумното ми, Явих ви онова, което чух от Господа на Силите, Израилевия Бог.</li>
      <li>Наложеното за Едом пророчество : Към мене вика един от Сиир: Стражо, колко е часът на нощта? Стражо, колко е часът на нощта?</li>
      <li>Стражът рече: Утрото иде, още и нощта; Ако искате да питате, питайте; дойдете пак, дойдете.</li>
      <li>Наложеното за Арабия пророчество : Привечер ще слезете в гората да пренощувате. О дедански кервани.</li>
      <li>Жителите на теманската земя Донесоха вода за жадния, Посрещнаха бежанците с хляба си.</li>
      <li>Защото побягнаха от сабите, От оголената сабя, от запънатия лък, И от лютостта на войната.</li>
      <li>Защото Господ ми рече така: Вътре в една година, каквито са годините на наемник, Ще изчезне всичката слава на Кидар;</li>
      <li>И останалото число на стрелците, Силните мъже на кидарците, ще бъде малко; Защото Господ Израилевият Бог е изговорил това.</li>
    </ol>
  </li>
  <li>
    <ol>
      <li>Наложеното за долината на видението пророчество : Що ти е сега Ти си се качил цял на къщните покриви,</li>
      <li>О ти, пълен с викове, Шумни граде, велели граде? Убитите ти не се убиха с нож, Нито умряха в бой.</li>
      <li>Всичките ти първенци побягнаха заедно, Вързани бидоха от стрелците; Всички твои, които се намериха, Надалеч побягнали, бидоха вързани заедно</li>
      <li>Затова рекох: Отвърнете се от мене; ще плача горчиво; Не се трудете да ме утешавате За опустошението на дъщерята на людете ми.</li>
      <li>Защото в долината на видението Е ден на поражение и тъпчене И недоумение от Господа Бога на Силите, - Ден на събаряне стените, и на викане към планините.</li>
      <li>И Елам взе тула, С полкове войници и конници, И Кир откри щита.</li>
      <li>И когато отбраните ти долини се напълниха с колесници, И конниците се опълчиха при портата,</li>
      <li>И той дигна покривалото на Юда, То в оня ден ти обърна погледа си към оръжията на къщата лес.</li>
      <li>И като видяхте, че проломите на Давидовия град са много, Събрахте водите на долния водоем,</li>
      <li>Та, като изброихте къщите на Ерусалим И развалихте къщите, за да укрепите стената,</li>
      <li>Направихте и между двете стени нов водоем За водата на стария водоем; Но не погледнахте към Онзи, Който стори това, Нито дадохте внимание на Този Който го бе приготвил отдавна.</li>
      <li>В оня ден Господ Иеова на Силите Ви призовава на плач и на жалеене, На обръсване главата и на опасване с вретище;</li>
      <li>Но, ето радост и веселие, Колене говеда и колене овце, Ядене месо и пиене вино! И казват : Да ядем и да пием, Защото утре ще умрем.</li>
      <li>Тогава от Господа на Силите откри се в ушите му туй : Наистина това беззаконие няма да се очисти от вас докле умрете, Казва Господ Иеова на Силите.</li>
      <li>Така казва Господ Иеова на Силите: Иди, влез при тоя настойник, При домоуправителя Шевна и речи :</li>
      <li>Що правиш тук? и кого имаш тук свой ? Та изсичаш тук гроб за себе си, - Правиш си гроб на високо, Изсичаш си в камъка обиталище!</li>
      <li>Ето, Господ като силен мъж ще те захвърли, Да, като те улови здраво,</li>
      <li>Ще те навие и ще те метне като топка В Широка земя; Там ще умреш, и там наместо славните ти колесници, Ще има срама на дома на господаря ти.</li>
      <li>Ще те оттласна от чина ти, И от положението ти ще те свалят.</li>
      <li>В оня ден ще извикаш слугата си Елиакима Хелкиевия син,</li>
      <li>И като го облека с твоето облекло И го стегна с твоя пояс Ще предам властта ти в неговата ръка, И той ще бъде един баща на ерусалимските жители И на Юдовия дом.</li>
      <li>И ще положа на рамото му ключа на Давидовия дом; Той ще отваря, и никой няма да затваря, И ще затваря и никой няма да отваря;</li>
      <li>И ще го закрепя като гвоздей на твърдо място; И той ще бъде славен престол на бащиния си дом;</li>
      <li>И на него ще окачат всичката слава на бащиния му дом, - Чадата и внуците, Всичките малки съдове, От съдове като чаши До всичките съдове като мехове.</li>
      <li>В оня ден, казва Господ на Силите, Закрепеният на твърдо място гвоздей ще ослабва, И ще се счупи, и ще падне, И товарът, който висеше на него, ще се срине; Защото Господ е изговорил това.</li>
    </ol>
  </li>
  <li>
    <ol>
      <li>Наложено за Тир пророчество : Лелекайте, тарсийски кораби, Защото той се разруши, Та няма за вас къща или вход. (От Китимската земя им се извести това).</li>
      <li>Млъкнете, вие жители на крайморието, Да! ти, когото сидонските търговци, Минаващи през морето, са обогатили</li>
      <li>Доходът му, идещ през големи води, Бе житото на Нил, жетвата на реката Тъй щото той беше тържище на народите.</li>
      <li>Засрами се, Сидоне, защото морето проговори; Морската крепост рече: Не съм в болки, нито раждам, Нито момци отхранвам, нито девици отглеждам.</li>
      <li>Когато се чуе това в Египет, Ще се мъчат много поради известието за Тир</li>
      <li>Заминете в Тарсис; Възридайте, жители на крайморието.</li>
      <li>Това ли е вашият весел град , Чиято древност е от стари времена? Нозете му ще го занесат далеч да странствува.</li>
      <li>Кой намисли това против Тир, Който раздаваше корони, Чиито търговци бяха князе, Чиито покупатели бяха знаменитите на света?</li>
      <li>Господ на Силите намисли това, За да посрами всяко гордеене със слава И да унижи всичките знаменити на света.</li>
      <li>Залей земята си като Нил, тарсийска дъщерьо; Няма вече ограничение за тебе.</li>
      <li>Господ простря ръката Си над морето. Потресе царствата; Господ даде заповед на Ханаан Да се съборят крепостите му.</li>
      <li>Рече още: Не ще се радваш вече, О угнетена девице, сидонова дъщерьо: Стани да замини в Китим; Нито там ще имаш почивка,</li>
      <li>Ето земята на халдеите; Тия люде не съществуват вече; Асириецът определи земята им за пустинни зверове; Издигнаха кулите си, събориха палатите му, И той ги обърна на развалини.</li>
      <li>Лелекайте, тарсийски кораби, Защото запустя крепостта ви.</li>
      <li>В оня ден Тир ще бъде забравен седемдесет години, Колкото са годините* на един цар; А след седемдесетте години Ще бъде на Тир както в песента на блудницата се казва :</li>
      <li>Вземи арфа, обходи града, Забравена блуднице; Свири сладко, пей много песни, За да те помнят.</li>
      <li>И след седемдесет години Господ ще посети дъщерята на Тир; И тя ще се наема пак, И ще блудствува с всичките царства на света по лицето на земята.</li>
      <li>Но търговията и наемът й ще се посветят на Господа, Няма да се вложат в съкровище нито в склад; Защото търговията й ще бъде за живеещите пред Господа, За да ядат до ситост и да имат трайно облекло.</li>
    </ol>
  </li>
  <li>
    <ol>
      <li>Ето, Господ изпразва земята и я запустява, Превръща я разпръсва жителите й.</li>
      <li>И ще стане, както на людете, така и на свещеника; Както на слугата така и на господаря му; Както на слугинята, така и на господарката й; Както на купувача, така и на продавача; Както на земеделеца, така и на заемача; Както на приемача с лихва, така и на оня, който му дава с лихва.</li>
      <li>Съвсем ще се изпразни земята, и съвършено ще се оголи; Защото Господ е изговорил това слово.</li>
      <li>Земята жалее и повяхва; Светът изнемощява и повяхва; Високопоставените между людете на земята са изнемощели.</li>
      <li>Земята тоже е осквернена под жителите си, Защото престъпиха законите, не зачитаха повелението, Нарушиха вечния завет.</li>
      <li>Затова, клетва погълна земята, И ония, които живеят на нея се намериха виновни; Затова жителите на земята изгоряха, И малцина човеци останаха.</li>
      <li>Новото вино жалее, лозето изнемощява, Всички, които имаха весело сърце, ваздишат.</li>
      <li>Веселието на тъпанчетата престава: Шумът на ликуващите се свършва; Престава веселието на арфата.</li>
      <li>Няма да пият вино с песни; Спиртното питие ще бъде горчиво за тия, които го пият.</li>
      <li>Суетният град се събори; Всяка къща се затвори тъй щото да не влезе никой.</li>
      <li>Вик има по улиците за виното; Всяка радост се помрачи: веселието на земята е отишло в плен.</li>
      <li>В града остана пустота, И портата е разбита и съборена.</li>
      <li>Защото всред земята, между племената, ще бъде Подобно на плода паднал при отърсването на маслина, Подобно на пабиръка, когато се свърши гроздобер.</li>
      <li>Тия ще извикат с висок глас, ще издадат силен глас, За величието Господно ще възкликнат от морето.</li>
      <li>Затова прославете Господа в източните страни, Прославете името на Господа Израилевия Бог в крайморията.</li>
      <li>От край земята чухме да пеят Слава на праведния; Но аз рекох: Чезна! чезна! горко ми! Коварните коварствуваха; Да! коварните страшно коварствуваха.</li>
      <li>Страх, и яма, и примка са върху тебе, О земни жителю.</li>
      <li>Кой бяга от гласа на страха Ще падне в ямата; И който възлиза всред ямата, Ще се улови в примката; Защото прозорците отгоре са отворени, И основите на земята треперят.</li>
      <li>Земята се съкруши съвсем, Земята се разложи съвсем, Земята силно се разтърси.</li>
      <li>Земята ще полита като някой пиян, И ще се люлее насам натам като колиба; Беззаконието й ще натегне върху нея: И ще падне и няма вече да стане.</li>
      <li>И в оня ден Господ ще накаже в височината войнството на високопоставените, И на земята земните царе.</li>
      <li>И ще бъдат събрани, Както се събират затворниците в тъмницата. И ще бъдат затворени в тъмницата, И след дълго време ще бъдат наказани.</li>
      <li>Тогава луната ще се смути и слънцето ще се засрами; Защото Господ на Силите ще царува на Сионския хълм, И в Ерусалим, и пред старейшините Си, със слава.</li>
    </ol>
  </li>
  <li>
    <ol>
      <li>Господи, Ти си мой Бог; Ще Те превъзнасям, ще пея хваления на името Ти; Защото си извършил чудни дела, Отдавнашните Си намерения, с вярност и истинност.</li>
      <li>Защото Ти обърна град в грамада, Укрепен град на развалина. Палатът на чужденците да не е град; Той никога няма да се съгради.</li>
      <li>Затова силните люде ще Те славят, Градът на страшните народи ще се бои от Тебе.</li>
      <li>Защото си бил крепост на сиромаха, Крепост на бедния в утеснението му, Прибежище от буря, сянка от пек, Когато устремът на насилниците нападне като буря върху стена.</li>
      <li>Ще намалиш шума на чужденците Както пека в сухо място; Както пека чрез сянката на облак, Възклицанието на страшните ще ослабне.</li>
      <li>И на тоя хълм Господ на Силите ще направи на всичките племена Угощение от тлъсти неща, угощение от вина дълго стояли на дрождията си, От тлъсти неща пълни с мозък, От вина, дълго стояли на дрождията си, пречистени.</li>
      <li>И на тоя хълм Той ще развали Вънкашното покривало, което е мятано върху всичките племена, И покривката, която е простряна върху всичките народи.</li>
      <li>Ще погълне смъртта за винаги; И Господ Бог ще обърше сълзите от всичките лица, И ще отнеме укора на людете Си от цялата земя; Защото Господ е изговорил това ,</li>
      <li>И в оня ден ще рекат: Ето, Тоя е наш Бог; Чакахме Го, и Той ще ни спаси; Тоя е Господ; чакахме Го; Ще се зарадваме и развеселим в спасението Му.</li>
      <li>Защото в тоя хълм Господната ръка ще почине; И Моав ще бъде потъпкан на мястото си, Както се тъпче плявата в бунището.</li>
      <li>Господ ще разпростре ръцете Си всред него, Както плаващият простира ръце да плава, И ще повали гордостта му Въпреки лукавщината на ръцете му.</li>
      <li>Ще сниши и крепостта ти, силна с високи стени, Ще я събори и хвърли на земята, дори в пръстта.</li>
    </ol>
  </li>
  <li>
    <ol>
      <li>В оня ден тая песен ще се изпее в Юдовата земя: Имаме укрепен град; Спасение ще тури Бог за стени и подпорки.</li>
      <li>Отворете портите, За да влезе праведният народ, който пази истината.</li>
      <li>Ще опазиш в съвършен мир Непоколебими ум, Защото на Тебе уповава.</li>
      <li>Уповавайте на Господа винаги, Защото Господ Иеова е вечна канара:</li>
      <li>Защото събаря живеещите на високо, Снишава високостоящия град, снишава го дори до земята, Хвърля го дори в пръстта.</li>
      <li>Ногата ще го потъпче - Нозете на сиромаха, стъпките на бедния.</li>
      <li>Пътят на праведния е прав път; Пътеката на праведния Ти направляваш.</li>
      <li>Да! в пътя на Твоите съдби, Господи, Те чакахме: Желанието на душите ни е към Твоето име и към възпоменание за Тебе.</li>
      <li>С душата си Те пожелах нощем, Да! с дълбочината на духа си Тебе търся в зори; Защото, когато Твоите съдби се вършат на земята Жителите на света се учат правда.</li>
      <li>Ако се покаже милост към нечестивия, Пак той няма да се научи на правда; Даже в земята на правотата ще постъпва неправедно, И не ще погледне на Господното величие.</li>
      <li>Господи, ръката Ти е издигната, но те не виждат; Обаче ще видят ревността Ти за людете Ти, и ще се посрамят; Огън даже ще погълне враговете Ти.</li>
      <li>Господи, Ти ще отредиш мир за нас, Защото си извършил за нас и всичките ни дела.</li>
      <li>Господи Боже наш, освен Тебе други господари са владели над нас; А само чрез Тебе ще споменуваме Твоето име.</li>
      <li>Те са мъртви, няма да живеят; Те са сенки няма да се издигнат; Защото Ти си ги наказал и изтребил, И си направил всеки спомен за тях да изчезне.</li>
      <li>Умножил си народа, Господи; Умножил си народа; прославил си се; Разширил си всичките граници на страната.</li>
      <li>Господи в скръбта прибягнаха към Тебе, Изляха тайна молитва, когато наказанието Ти бе върху тях.</li>
      <li>Както непразна жена, Когато наближава да роди, е в мъка И вика в болките си, Такива станахме и ние пред Тебе, Господи.</li>
      <li>Станахме непразни, бяхме в мъка, Но като че ли вятър родихме; Никакво избавление не извършихме на земята, Нито паднаха пред нас жителите на света.</li>
      <li>Твоите умрели ще оживеят; Моите мъртви тела ще възкръснат. Събудете се и запейте радостно вие, които обитавате в пръстта, Защото росата Ти е кат росата по тревите. И земята ще предаде* мъртвите.</li>
      <li>Дойдете, люде Мои, влезте в скришните си стаи, И затворете вратите след себе си; Скрийте се за един малък миг, Догдето премине гневът.</li>
      <li>Защото, ето, Господ излиза от мястото Си. За да накаже жителите на земята за беззаконието им; И земята ще открие кървите си, И не ще покрие вече убитите си.</li>
    </ol>
  </li>
  <li>
    <ol>
      <li>В оня ден Господ С лютия, и великия, и якия Си нож Ще накаже левиатана, бързия змей, Да! левиатана, извиващия си змей, И ще убие змията, която е в морето.</li>
      <li>В оня ден ще се каже : Прелестно лозе; пейте за него.</li>
      <li>Аз, Господ, го пазя; Всяка минута ще го поя; Нощем и денем ще го пазя За да го не повреди никой .</li>
      <li>Ярост няма вече в Мене; Дано биха се опълчили против Мене глоговете и тръните му в бой! Щях да мина през сред тях, щях да ги изгоря купно.</li>
      <li>Или нека се хване за силата Ми За да се примири с Мене! Да! нека се примири с мене.</li>
      <li>В идните поколения Яков ще се закорени, Израил ще напъпи и цъфне, И те ще напълнят лицето на света с плод.</li>
      <li>Поразил ли го е както порази ония, които поразиха него? Или убит ли бе както бяха умъртвени убитите от него?</li>
      <li>С мерилка ти му се противиш, когато го отпращаш; Ти го завлече със силния Си вихър в деня на източния вятър.</li>
      <li>За туй, с това ще се очисти беззаконието на Якова, И това ще бъде целият плод от изличването на греха му, Че той ще направи всичките камъни но жертвениците като варовит камък що се стрива на прах, Така щото ашерите и кумирите на слънцето не ще стоят вече прави.</li>
      <li>Защото укрепеният град ще запустее, Заселището ще се напусне и ще се остави като пустиня; Там ще пасе телето, и там ще си почива, И ще изпояде клончетата му.</li>
      <li>Когато клоновете му изсъхнат ще се отчупят; Жените като дойдат ще ги изгорят; Защото са неразумни люде; Защото Творецът им не ще ги пожали, И Създателят им не ще се смили за тях.</li>
      <li>В оня ден Господ ще отърси плода Си , От стремителния Ефрат* до египетския поток; И вие ще се съберете един по един, о чада не Израиля.</li>
      <li>И в оня ден ще затръби голяма тръба; И загиващите в Асирийската земя И изгонените, които са в Египетската земя, Ще се кланят Господу в светия хълм в Ерусалим.</li>
    </ol>
  </li>
  <li>
    <ol>
      <li>Горко на горделивия венец на Ефремовите пияници, И на повехналия цвят на славната му красота, Който е на върха на тлъстите долини на ония, които се обладават от вино!</li>
      <li>Ето, от Господа идва един мощен и силен, Който, като буря с град и опустошителна вихрушка, Като буря от силни прелели води, Ще ги хвърли с ръката си на земята.</li>
      <li>Горделивият венец на Ефремовите пияници Ще се тъпче под нозе;</li>
      <li>И повехналият цвят на славната им красота, Който е на върха на тлъстата долина, Ще стане като първозряла смокиня преди лятото, Която, щом я вземе в ръка оня, който я види, поглъща я.</li>
      <li>В оня ден Господ на Силите ще бъде славен венец И красива корона за останалите от людете Си,</li>
      <li>И правосъден дух за оня, който седи да съди И сила за тия, които отблъсват неприятеля до портата му ,</li>
      <li>Но тия се побъркаха от виното И се заблудиха от спиртното питие; Свещеник и пророк се побъркаха от спиртно питие, Обладаха се от вино, заблудиха се от спиртно питие, Побъркаха се във видението, спъват се в съденето,</li>
      <li>Защото всичките трапези са пълни с бълвоч и нечостота, Така щото няма чисто място.</li>
      <li>Кого, казваш ти , ще научи той на знание? И кого ще направи да разбере каквото му е? Отбитите от мляко ли? Отлъчените от гърди ли?</li>
      <li>Защото дава заповед след заповед, Заповед, след заповед, Правило след правило, правило след правило, Тук малко, там малко.</li>
      <li>Наистина с гъгниви устни и с друг език Ще говори на тия люде</li>
      <li>Оня, който бе им рекъл: Тая е почивката ви ; и успокойте уморения; И това е освежението ви ; Но те не искаха да слушат.</li>
      <li>Затова словото Господно ще стане за тях Заповед след заповед, заповед след заповед, Правило след правило, правило след правило. Тук малко, там малко, Тъй щото, като ходят, да паднат възнак и да се съкрушат, Да се впримчат и да се хванат.</li>
      <li>Затова слушайте словото Господно, вие присмивачи, Които господарувате над тия люде, които са в Ерусалим.</li>
      <li>Понеже сте казали: Ние направихме договор със смъртта, И се съгласихме с преизподнята, Щото , когато заливащата беда минава, да не дойде до нас, Защото си направихме лъжата прибежище, И под измама се скрихме, -</li>
      <li>Затова, така казва Господ Иеова: Ето, полагам в Сион камък за основа, Камък, отбран, скъпоценен, краеъгълен, за твърда основа; Който вярва в него не ще прибърза да бяга.</li>
      <li>Ще направя правосъдието връвта, И правдата отвеса; И градушка ще помете прибежището при лъжи, И водата ще наводни скривалището .</li>
      <li>Договорът ви със смъртта ще се унищожи, И съгласието ви с преизподнята не ще устои; Когато заливащата беда минава Тогава ще се стъпчете от нея.</li>
      <li>Колкото пъти минава ще ви хваща; Защото всяка заран ще минава, Денем и нощем; И само слуха за нея да чуе някой, ще се изплаши.</li>
      <li>Защото леглото е твърде късо, за да може някой да се постре по него. И завивката твърде тясна, за да може някой да се завие с нея.</li>
      <li>Защото Господ ще стане както на хълма Ферасим, Ще се разгневи както в долината Гаваон, За да извърши работата Си, пречудната Си работа, И да изпълни делото Си, удивителното Си дело,</li>
      <li>Сега, прочее, не ставайте присмивачи, Да не би да се стегнат оковите ви по-яко; Защото аз чух от Господа Иеова на Силите, Че ще се извърши погубление, и то предрешено, по цялата страна.</li>
      <li>Дайте ухо и слушайте гласа ми. Внимавайте и слушайте думите ми,</li>
      <li>Орачът всеки ден ли оре за да посее? Всеки ден ли разтваря бразди и разбива буци на нивата си?</li>
      <li>Като изравни лицето й, Не пръска ли къклица, и посява кимион, И сади жито в редове, И ечемика на определеното му място, И лимеца наоколо?</li>
      <li>Защото учи го Бог му на разсъдък, И го поучава.</li>
      <li>Защото не се вършее къклица с диканя, Нито колело от кола се завърта върху кимиона; Но с тояга се очуква къклицата, И с прът кимионът.</li>
      <li>А житото за хляб ще се сдроби ли? Не; човек не го вършее за винаги, Нито го стрива с колелото на колата си, Нито го разтрошава с копитата на конете си.</li>
      <li>Също и това произлиза от Господа на Силите, Който е чудесен в съвет, превъзходен в мъдрост.</li>
    </ol>
  </li>
  <li>
    <ol>
      <li>Горко на Ариил*, Ариил, Града гдето Давид се засели! Притурете година на година, Празниците нека се изреждат в кръга си,</li>
      <li>Тогава Аз ще притесня Ариил, И ще има в него тъга и скръб, И той ще Ми бъде наистина като огнище Божие.</li>
      <li>И ще поставя стан околовръст против тебе, Ще те обсадя с могили. И ще издигна кули против тебе.</li>
      <li>И ти ще бъдеш повален, ще говориш из земята; Говоренето ти ще бъде ниско из пръстта. И гласът ти из земята ще бъде като на запитвач на зли духове, И говоренето ти ще бъде шепот из пръстта.</li>
      <li>А множеството на неприятелите ти ще бъде като ситен прах, И множеството на насилниците ти като дребна плява, която се отвява: Да! това ще стане внезапно в един миг.</li>
      <li>Ще има посещение от Господа на Силите С гръм, с трус и с голям шум, С буря и вихрушка и с поглъщащ огнен пламък.</li>
      <li>И множеството на всичките народи, Които воюват против Ариил, Да! всички, които воюват против него и против крепостите му, И ония, които го притесняват, Ще бъде като сън, като нощно видение.</li>
      <li>И както гладният сънува ясно, че яде, Но, като се събуди, душата му е празна, Или както жадният сънува ясно, че пие, Но като се събуди, ето той е примрял, и душата му има охота, Така ще бъдат множествата на всичките народи, Които воюват против сионския хълм.</li>
      <li>Стойте смаяни и почудете се, Заслепете себе си и ослепейте; Те са пияни, но не от вино, Политат, но не от спиртно питие.</li>
      <li>Защото Господ изля на вас дух на дълбок сън, И затвори очите ви: пророците, И помрачи първенците ви: гледачите.</li>
      <li>И всяко пророческо видение стана за вас Като думите на запечатано писмо, Което дават на някого, който е грамотен, И казват: А прочети това; А той казва: Не мога, защото е запечатано;</li>
      <li>Тогава дават писмото на някого, който не е грамотен. И казват: Я прочети това; А той казва: Не съм грамотен.</li>
      <li>Затова Господ казва: Понеже тия люде се проближават при Мене с устата си, И Ме почитат с устните си, Но са отстранили сърцето си далеч от Мене, И благоволението им към Мене По човешки поучения изучени папагалски,</li>
      <li>Затова, ето, ще пристъпя да направя чудно дело между тия люде, Да! чудно и странно дело; И мъдростта на мъдрите им ще изчезне, И разумът на разумните ще се скрие.</li>
      <li>Горко на ония, които дълбоко търсят Да скрият намеренията си от Господа, - Чиито дела са в тъмнината, И които казват: Кой ни види? кой ни знае?</li>
      <li>Ах! тая ваша опърничавост! Грънчарят ще се счете ли като кал? Направеното ще рече ли на този, който го е направил: Той не ме е направил? Или изработеното ще рече ли за този, който го е изработил: Той няма разум?</li>
      <li>Не ли след твърде малко време още Ливан ще се превърне в плодородно поле, И плодородното поле ще се счита като лес?</li>
      <li>И в оня ден глухите ще чуят думи като се четат из книга, И очите на слепите ще прогледат из мрака и тъмнината.</li>
      <li>Кротките тоже ще умножат радостта си в Господа И сиромасите между човеците ще се развеселят в Светия Израилев.</li>
      <li>Защото страшният изчезна, присмивачът се изгуби, И всички, които дебнеха случай да вършат беззаконие, се изтребиха, -</li>
      <li>Които изкарват човека виновен в съдебното дело, И поставят примка за онзи, който изобличава в портата, И с лъжа изкарват крив праведния.</li>
      <li>Затова Господ, Който е изкупил Аврама, така казва за Якововия дом; Яков няма вече да се посрами, Нито лицето му вече ще пребледнее;</li>
      <li>Но когато той - ще каже , чадата му - видят делото на ръцете Ми всред себе си, Те ще остветят името Ми; Да! ще осветят Светия Яковов, И ще се боят от Бога Израилев.</li>
      <li>Също и ония, които са заблудили духом, ще се вразумят, И които са роптали, ще приемат поука,</li>
    </ol>
  </li>
  <li>
    <ol>
      <li>Горко на непокорните чада, казва Господ, Които се съветват, но не с Мене, И които сключват договори, но не чрез Моя Дух, Та притурят грях на грях; -</li>
      <li>Които отиват за да слязат в Египет Без да се допитват до Моите уста, За да се закрепят със силата на Фараона, И да прибягнат под сянката на Египет!</li>
      <li>Затова Фараоновата сило ще ви бъде за срам, И прибягването под египетската сянка за смущение.</li>
      <li>Защото началниците му отидоха в Танис, И посланиците му дойдоха в Ханес.</li>
      <li>Та всички ще се срамуват поради люде, които не могат да ги ползват Нито да бъдат помощ или полза, Но са за срам и дори за укор.</li>
      <li>Наложеното за южните животни пророчество : През наскърбителната и мъчителна земя, Дето има лъвица и як лъв, Ехидна и горителна хвърката змия, Занасят богатството си на плещите на оселчетата, И съкровищата си на гърбицата на камилите, При люде, които няма да го ползуват,</li>
      <li>Защото помощта от Египет ще бъде суетна и безполезна; Затова го нарекох: Рахав*, който бездействува.</li>
      <li>Сега иди, напиши това пред тях на дъсчица, И забележи го в книга, Та да остане за бъдещето време за свидетелство до века,</li>
      <li>Че те са непокорни люде, чада лъжци, Чада, които не искат да слушат поуката Господна,</li>
      <li>Които казват на гледачите: Не гледайте, И на пророците: Не ни пророкувайте правото, Но говорете ни ласкателно, пророкувайте измами,</li>
      <li>Отстъпете от пътя, Отклонете се от пътеката, Махнете от пред нас Светия Израилев.</li>
      <li>Затова, така казва Светият Израилев: Понеже презирате това слово, И уповавате на насилството и на извратеността, И се опирате на тях,</li>
      <li>По тая причина това беззаконие ще ви бъде Като разпукната част издута във висока стена И готова да падне, Чието рухване става внезапно в един миг.</li>
      <li>И Той ще я разломи, строшавайки я безпощадно, както се чупи грънчарски съд, Така щото между частите му да се не намира черепчица, С която да вземе някой огън от огнището, Или да гребне вода от щерната.</li>
      <li>Затова така казва Господ Иеова Светият Израилев: Чрез завръщане и почиване ще се избавите, В безумие и увереност ще бъде, силата ви; Но вие не искахте това ;</li>
      <li>А рекохте: Не, но ще побегнем с коне; Затова ще бягате; И: Ще яздим на бързи животни ; Затова, и ония, които ви гонят ще бъдат бързи.</li>
      <li>Ще бягате, хиляда души от заплашването на едного Или от заплашването на петима, Догдето останете като разголено дърво на планински връх, И като знаме на хълм.</li>
      <li>По тая причина Господ ще чака, за да се смили за вас, И по тая причина ще се превъзнесе за да ви пожали; Защото Господ е Бог правосъден; Блажени всички, които Го чакат.</li>
      <li>О люде, които живеете, в Сион, в Ерусалим, Вие няма да плачете вече; Той наистина ще се смили за тебе при гласа на вопъла ти; Когато го чуе ще ти отговори.</li>
      <li>И ако Господ и да ви даде Хляб на скръб и вода на утеснение, Пак учителите ти няма да бъдат скрити вече, Но очите ти ще гледат учителите ти;</li>
      <li>И ушите ти ще слушат зад тебе слово, което, Когато се отклонявате на дясно И когато се отклонявате на ляво, Ще казва: Тоя е пътят, ходете по него.</li>
      <li>Тогава вие ще имате за гнусота Среброто, с което са обковани изваяните ти идоли, И златото, с което са облечени леяните ти идоли; Ще ги отхвърлиш като нечисто нещо, Ще речеш на всеки от тях: Махни се от тук.</li>
      <li>И Господ ще даде дъжд за семето ти, С което ще посееш нивата си , И хляб от земната производителност, Който ще бъде хранителен и изобилен; И в онова време добитъкът ти ще пасе в широки паши,</li>
      <li>Също и воловете и оселчетата, които работят земята, Ще ядат вкусна зоб веяна с лопата и веяло.</li>
      <li>И ще има на всяка висока планина И на всяко високо бърдо Реки и водни потоци, В деня на голямото клане. Когато кулите паднат.</li>
      <li>При това, светлината на луната ще бъде като светлината на слънцето, И светлината на слънцето ще бъде седмократна - като светлината на седем дни, В деня, когато Господ превързва струпея на людете Си, И изцелява раната от удара им.</li>
      <li>Ето, името на Господа иде от далеч; Гневът Му е пламнал, и гъстият Му дим се издига; Устните Му са пълни с негодувание, Езикът Му е като поглъщащ огън,</li>
      <li>И дишането Му като прелял поток, Който достига дори до шия; За да пресее народите в ситото на погублението: И в челюстите на племената ще има юзда, Която ще ги накара да се заблуждават.</li>
      <li>У вас ще има песен както в нощта на тържествен празник, И сърдечна веселба както, когато тръгват със свирки, За да отидат при канарата Израилева, в Господния хълм.</li>
      <li>И Господ ще направи да се чуе славния Му глас, И да се види тежкото слагане на мишцата Му, С гневно негодувание и с пламък на поглъщащ огън, С буен дъжд, с буря и с едър град.</li>
      <li>Защото асириецът, който с жезъл удря, Ще бъде смазан чрез гласа Господен.</li>
      <li>И всеки удар със съдбоносния жезъл. Който Господ ще сложи върху него, Ще бъде със тъпанчета и арфи; И с потресающи боеве ще воюват против тях.</li>
      <li>Защото Тофет отдавна е приготвен, Да! За царя приготвен; Той да го направи дълбок и широк; Куп огън има в него и много дърва; Дишането Господно, като поток от сяра, ще го запали.</li>
    </ol>
  </li>
  <li>
    <ol>
      <li>Горко на ония, които слизат в Египет за помощ, И се надяват на коне, Които уповават на колесници, понеже са многочислени, И на конници, защото са много яки, А не гледат на Светия Израилев, Нито търсят Господа!</li>
      <li>Но и Той е мъдър, И ще докара зло, и не ще оттегли словата Си; А ще стане против дома на нечестивите, И против помощта на ония, които вършат беззаконие.</li>
      <li>А египтяните са човеци, а не Бог, И конете им плът, а не дух; Та, когато Господ простря ръката Си Тогава и оня, който помага, ще се спъне, И оня, комуто помага, ще падне, И всички заедно ще чезнат.</li>
      <li>Защото така ми казва Господ: Както лъв, даже младият лъв, ръмжи над лова си, Когато се свикат против него множество овчари, Но не се плаши то гласа им, Нито се сгърчва от шума им, Така Господ на Силите ще слезе; За да воюва за хълма на Сион И за неговата възвишеност.</li>
      <li>Както птиците треперят над своите пилета , Така Господ на Силите ще защити Ерусалим Ще го защити и избави, Ще го пощади и запази.</li>
      <li>Върнете се, о чада на Израиля, Към Този, от Когото много сте отстъпили.</li>
      <li>Защото в оня ден всеки човек ще захвърли Сребърните си идоли и златните си идоли, Които вашите ръце направиха, за грях вам.</li>
      <li>Тогава асириецът ще падне от нож не човешки, И нож не човешки ще го пояде; И той ще побегне от ножа, И момците ще станат под данък.</li>
      <li>И кротостта му ще замине от страх, И началниците му ще се смаят от знамето, Казва Господ, Чиито огън е в Сион И огнището Му в Ерусалим.</li>
    </ol>
  </li>
  <li>
    <ol>
      <li>Ето, един цар ще царува с правда, И началниците ще управляват с правосъдие;</li>
      <li>И всеки човек от тях ще бъде като заслон от вятър И като прибежище от буря, Като водни потоци на сухо място, Като сянка от голяма канара в изтощена земя.</li>
      <li>Очите на виждащите не ще бъдат помрачени, И ушите на слушащите ще бъдат внимателни.</li>
      <li>Също и сърцето на безразсъдните ще разбере мъдрост, И езикът на гъгнивите ще говори бърже и ясно.</li>
      <li>Подлият не ще се нарича вече великодушен, Нито ще се казва сребролюбецът щедър;</li>
      <li>Защото подлият ще говори подло, И сърцето му ще работи беззаконие, Тъй щото да върши нечестие и говори заблуда против Господа, За да изтощи душата на гладния, И да направи питието на жадния да чезне.</li>
      <li>А на коварния средствата са зли; Той измислюва лукави кроежи За да погуби сиромаха с лъжливи думи Даже като немотния говори право.</li>
      <li>Но великодушният измислюва великодушни неща, И за великодушни неща ще стои.</li>
      <li>Станете, вие охолни жени, и слушайте гласа ми; Чуите думата ми, вие безгрижни дъщери;</li>
      <li>За една година и няколко дни ще бъдете смущавани, вие безгрижни; Защото гроздоберът ще чезне, беритбата няма да настане.</li>
      <li>Треперете, вие охолни; смутете се вие безгрижни; Съблечете се и оголете се, и опашете кръста си с вретище .</li>
      <li>Те ще се бият в гърди за приятни полета, За плодородните лозя.</li>
      <li>Тръни и глогове ще растат в земята на людете Ми, Още и върху всичките къщи, гдето се веселят във веселещия се град;</li>
      <li>Защото палата ще бъде изоставен, Шумният град ще бъде напуснат, Крепостта и кулата ще станат до века пещери, Наслаждение на диви осли, пасбище на стада,</li>
      <li>Докато духът се излее на нас от свише, И пустинята стане плодородно поле, И плодородното поле се счете като лес.</li>
      <li>Тогава правосъдие ще се засели в пустинята, И правда ще обитава в плодородното поле.</li>
      <li>Правдата ще издействува мир; И светлината на правдата ще бъде покой и увереност до века.</li>
      <li>И Моите люде ще обитават в мирно заселище, В утвърдени жилища, и в тихи успокоителни места.</li>
      <li>Но ще пада градушка върху падащия лес*; И градът съвсем ще се сниши.</li>
      <li>Блажени вие, които сеете при всяка вода, Които изпращат навред нозете на вола и на осела!</li>
    </ol>
  </li>
  <li>
    <ol>
      <li>Горко на тебе, който разоряваш, а не си бил разорен, Който постъпваш коварно; а с тебе на се постъпили коварно! Когато престанеш да разоряваш ще бъдеш разорен, И когато спреш да постъпваш коварно, ще постъпват коварно с тебе.</li>
      <li>Господи, смили се за нас; Тебе чакаме; Бъди ни мишца всяка заран, И избавление за нас в усилно време.</li>
      <li>От шума на метежа племената побягнаха; От Твоето издигане народите се разпръснаха.</li>
      <li>И користта ще се събере от вас както гъсениците събират; Ще скокнат върху нея, както скача скакалец</li>
      <li>Господ е превъзвишен, защото обитава на високо; Той е изпълнил Сион с правосъдие и правда.</li>
      <li>А чрез мъдрост и знание и изобилно спасение Ще бъдат утвърдени времената ти: Страхът от Господа е Неговото съкровище.</li>
      <li>Ето, юнаците им викат навън; Посланиците на мира плачат горчиво</li>
      <li>Друмовете запустяха; Няма вече пътници; Той наруши договора, презря градовете, Не счита човека за нищо.</li>
      <li>Земята жалее и изнемощява; Ливан е посрамен и вехне; Сарон прилича на пустиня; Листата на Васан и Кармил окапаха.</li>
      <li>Сега ще стана, казва Господ; Сега ще се възвиша, сега ще се възвелича.</li>
      <li>Слама ще заченете, и плява ще родите; Дишането ви като огън ще ви пояде,</li>
      <li>И племената ще бъдат вар що гори, Като отсечени тръни, които изгарят в огън.</li>
      <li>Слушайте, вие далечни, що съм сторил; И вие близки признайте силата Ми.</li>
      <li>Грешните в Сион се боят; Трепет обзема безбожните; и казват : Кой от вас ще обитава при поглъщащ огън? Кой от вас ще обитава при вечни пламъци?</li>
      <li>Който ходи праведно и говори справедливо, Който презира печалбата от насилствата, Който отърсва ръцете си от дароприемство, Който запушва ушите си, за да не чуе за кръвопролитие, И който затуля очите си, за да не види злото, -</li>
      <li>Той ще обитава на високо; крепостите на канарите ще бъдат мястото на защитата му; Хлябът му ще му се даде, водата му няма да липсва.</li>
      <li>Очите ти ще видят царя в красотата му, Ще видят широкоразпространена земя.</li>
      <li>Сърцето ти ще си спомня за миналия ужас, казвайки : Где е този , който броеше кулите?</li>
      <li>Няма вече да видиш свирепите люде, Люде с дълбок глас, който не проумяваш, С чужд език, който не разбираш.</li>
      <li>Погледни на Сион, града на празниците ни; Очите ти ще видят Ерусалим безмълвно заселище, Щатър, който няма да се мести, Чиито колове никога не ще бъдат извадени, И нито едно от въжетата му скъсано.</li>
      <li>Но там Господ ще бъде с нас във величието Си, Като място на широки реки и потоци, Гдето няма да върви ладия с весла, Нито ще мине великолепен кораб.</li>
      <li>Защото Господ е наш съдия, Господ е наш законодател, Господ е наш цар, Той ще ни спаси.</li>
      <li>Въжетата ти ослабнаха, Не можеха да крепят мачтата ти, Не можеха да разпрострат платната; И тогава големи користи се разделиха, Хромите разграбиха плячката.</li>
      <li>И жителят няма да рече: Болен съм; На людете, които живеят в него, ще се прости беззаконието им.</li>
    </ol>
  </li>
  <li>
    <ol>
      <li>Приближете се народи, за да чуете, И внимавайте, племена; Нека чуе земята и това, което я изпълва, Светът и всичко, което се произвежда от него.</li>
      <li>Защото Господ негодува спрямо всичките народи, И пламенно се гневи на всичките им множества; Обрекъл ги е на изтребление , Предал ги е на клане.</li>
      <li>Също и убитите им ще бъдат разхвърлени, И вонята от труповете им ще се дигне, И планините ще се разтопят в кръвта им.</li>
      <li>И цялото небесно множество ще се разложи, И небето ще се свие като свитък; И цялото му множество ще падне Както пада лист от лоза, И като паднал лист от смоковница.</li>
      <li>Понеже ножът Ми се напи в небесата, Затова, ето, ще сляза за съдба върху Едом, Да! Върху людете, които Аз обрекох на изтребление</li>
      <li>Ножът Господен е пълен с кръв, Затлъстя с тлъстина, С кръвта на агнетата и яретата, С тлъстините на овнешките бъбреци; Защото Господ има жертви във Восора, И голямо клане в Едомската земя.</li>
      <li>Дивите волове ще слязат с тях, И телците с биковете; Земята им ще се напои с кръв, И пръстта им ще затлъстее с тлъстина.</li>
      <li>Защото е ден на възмездие от Господа, Година на въздаяния по сионовото състезание.</li>
      <li>Потоците на Едом ще се превърнат в смола. И пръстта му в сяра, И земята му ще стане пламтяща смола</li>
      <li>Няма да угасне ни нощем ни денем; Димът и ще се издигне непрестанно; Из род в род ще остане опустошена; Никой не ще мине през нея до века.</li>
      <li>Но пеликанът и ежът ще я наследят; Кукумявката и гарванът ще живеят в нея; И Господ ще простре върху нея връв за разорение, И отвес за изпразване.</li>
      <li>Колкото за благородните му, никой от тях няма да се намери там, Та да провъзгласят царството; И всичките му първенци ще достигнат до нищо.</li>
      <li>Тръни ще поникнат в палатите му, Коприва и къпини в крепостите му; И ще бъде заселище на чакали, Двор на камилоптици.</li>
      <li>Дивите котки ще се срещат там с хиените,, И пръчът ще провиква към другаря си; Тоже и бухалът ще се настани там Като си намира място за почивка.</li>
      <li>Там ще се загнездя стрелницата змия, И, като носи яйца и мъти, Ще събира малките си под сянката си; Да! там ще се събират лешоядите, Всеки с другарката си.</li>
      <li>Потърсете в книгата Господна та прочетете; Никое от тия не ще липсва Нито ще бъде без другарката си; Защото казва Господ : Моите уста заповядаха това; И самият Негов Дух ги събра.</li>
      <li>Той хвърли жребие за тях, И неговата ръка им раздели с мерна връв оная земя ; ти ще я владеят до века, Из род в род ще обитават в нея.</li>
    </ol>
  </li>
  <li>
    <ol>
      <li>Пустото и безводното място ще се развеселят, И пустинята ще се възрадва и ще цъфне като крем.</li>
      <li>Ще цъфти изобилно, и ще се развесели дори с радост и песни; Ще се даде на нея славата на Ливан, Превъзходството на Кармил и Сарод; Те ще видят славата Господна, Величието на нашия Бог.</li>
      <li>Укрепете немощните ръце, И утвърдете ослабналите колена.</li>
      <li>Кажете на ония, които са с уплашено сърце: Укрепете се! не бойте се! Ето вашият Бог! Възмездието ще дойде с Божие въздаяние: Той ще дойде и ще ви избави.</li>
      <li>Тогава очите на слепите ще се отворят, И ушите на глухите ще се отпушат,</li>
      <li>Тогава куцият ще скача като елен, И езикът на немия ще пее; Защото в пустата земя ще избликнат води, И потоци в пустинята.</li>
      <li>Нажеженият пясък ще стане езеро, И жадната земя водни извори; В заселището, гдето лежаха чакалите, Ще има зеленина с тръстика и рогоз.</li>
      <li>И там ще има друм и път, Който ще се нарече път на светостта; Нечестивият няма да мине през него, но ще бъде само за тях; Пътниците - даже и глупавите - няма да се заблуждават по него ,</li>
      <li>Лъв не ще има там, Нито ще се качи по него хищен звяр; Такъв не ще се намери там; Но изкупените ще ходят по него .</li>
      <li>Изкупените от Господа ще се върнат, И ще дойдат с възклицание в Сион: Вечно веселие ще бъде на главата им; Ще придобиват радост и веселие; А скръб и въздишане ще побягнат.</li>
    </ol>
  </li>
  <li>
    <ol>
      <li>В четиринадесетата година на цар Езекия, асирийският цар Сенахирим възлезе против всичките укрепени Юдови градове и ги превзе.</li>
      <li>И асирийският цар изпрати Рапсака от Лахис в Ерусалим с голяма войска при цар Езекия. И той застана при водопровода на горния водоем по друма към тепавичарската нива.</li>
      <li>Тогава излязоха при него управителя на двореца Елиаким, Хелкиевия син, и секретаря Шевна, и летописецът Иоах Асафовият син.</li>
      <li>Тогава им рече Рапсак: Кажете сега на Езекия: Така казва великият цар, асирийският цар: Каква е тая увереност, на която уповаваш?</li>
      <li>Казвам ти, че твоето благоразумие и сила за воюване са само лицемерни думи. На кого, прочее, се надяваш та си въстанал против мене?</li>
      <li>Виж, ти се надяваш като че ли на тояга, на оная строшена тръстика, на Египет, на която ако се опре някой ще се забучи в ръката му та ще я промуши. Такъв е египетския цар Фараон за всички, които се надяват на него.</li>
      <li>Но ако ми речеш: На Господ нашия Бог уповаваме, то Той не е ли Оня, Чиито високи места и жертвеници премахна Езекия, като рече на Юда и на Ерусалим : Пред тоя олтар се покланяйте?</li>
      <li>Сега, прочее, дай човеци в залог на господаря ми асирийския цар; а аз ще ти дам две хиляди коне, ако можеш от твоя страна да поставиш на тях ездачи.</li>
      <li>Как тогава ще отблъснеш един военачалник измежду най-ниските слуги на господаря ми? Но пак уповаваш на Египет за колесници и за конници!</li>
      <li>Без волята на Господа ли възлязох сега на това място за да го съсипя? Господ ми рече: Възлез против тая земя та я съсипи.</li>
      <li>Тогава Елиаким, и Шевна, и Иоах рекоха на Рапсака: Говори, молим, на слугите си на сирийски, защото го разбираме; недей ни говори на юдейски, та да чуят людете, които са на стената.</li>
      <li>Но Рапсак рече: Дали ме е пратил господарят ми само при твоя господар и при тебе да говоря тия думи? Не ме ли е изпратил при мъжете, които седят на стената, за да ядат с вас заедно нечистотиите си и да пият пикочта си?</li>
      <li>Тогава Рапсак застана та извика на юдейски със силен глас като рече: Слушайте думите на великия цар, асирийския цар:</li>
      <li>Така казва царят: Да ви не мами Езекия. Защото той не ще може да ви избави.</li>
      <li>И да ви не прави Езекия да уповавате на Господа, като казва: Господ непременно ще ни избави; тоя град няма да бъде предаден в ръката на асирийския цар.</li>
      <li>Не слушайте Езекия; защото така казва асирийският цар: Направете спогодба с мене и излезте при мене; и яжте всеки от лозето си, и всеки от смокинята си, и пийте всеки от водата на щерната си,</li>
      <li>докле дойда и ви заведа в земя подобна на вашата земя, земя изобилваща с жито и вино, земя изобилваща с хляб и лозя.</li>
      <li>Внимавайте да не би ви убеждавал Езекия като казва: Господ ще ни избави. Някой от боговете на народите избавил ли е земята си от ръката на асирийския цар?</li>
      <li>Где са боговете на Емат и Арфад? Где са боговете на Сефаруим? Избавиха ли те Самария от ръката ми?</li>
      <li>Кой измежду всичките богове на тия страни са избавили земята си от моята ръка, та да избави Иеова Ерусалим от ръката ми?</li>
      <li>А те мълчаха, и не му отговориха ни дума; защото царят беше заповядал, казвайки: Да му не отговаряте.</li>
      <li>Тогава управителят на двореца Елиаким Халкиевият син, и секретаря Шевна, и летописецът Иоах Асафовият син, дойдоха при Езекия с раздрани дрехи та му известиха Рапсаковите думи.</li>
    </ol>
  </li>
  <li>
    <ol>
      <li>А когато цар Езекия чу думите му , раздра дрехите си, покри се с вретище и влезе в Господния дом.</li>
      <li>И прати управителя на двореца Елиаким, секретаря Шевна и старшите свещеници, покрити с вретища, при пророк Исаия Амосовия син.</li>
      <li>И рекоха му: Така казва Езекия: Ден на скръб, на изобличение и на оскърбление е тоя ден; защото настана часът да се родят децата, но няма сила за раждане.</li>
      <li>Може би Господ твоят Бог ще чуе думите на Рапсака, когото господарят му асирийският цар прати да укорява живия Бог и ще изобличи думите, които Господ твоят Бог чу, затова възнеси молба за остатъка що е оцелял.</li>
      <li>И тъй, слугите на цар Езекия отидоха при Исаия.</li>
      <li>И Исаия им рече: Така да кажете на господаря си - така казва Господ: Не бой се от думите, които си чул, с които слугите на асирийския цар Ме похулиха.</li>
      <li>Ето, аз ще туря в него такъв дух, щото, като чуе слух, ще се върне в своята земя; и ще го направя да падне от нож в своята земя.</li>
      <li>И така, Рапсак, като се върна, намери, че асирийският цар воюваше против Ливна; защото бе чул, че той заминал от Лахис.</li>
      <li>И царят чу да казват за асирийския цар Тирак: Излезе да воюва против тебе. И когато чу това , прати посланици до Езекия, казвайки:</li>
      <li>Така да говорите на Юдовия цар Езекия, да речете: Твоят Бог, на Когото уповаваш, да те не мами като казва: Ерусалим няма да бъде предаден в ръката на асирийския цар.</li>
      <li>Ето, ти чу какво направили всичките царе на всичките земи, как ги обрекли на изтребление : та ти ли ще се избавиш?</li>
      <li>Боговете на народите избавиха ли ония, които бащите ми изтребиха, Гозан, Харан, Ресеф, и еденяните, които бяха в Таласар?</li>
      <li>Где е ематският цар, арфадският цар и царете на града Сефаруим, на Ена и на Ава?</li>
      <li>А когато Езекия взе писмото от ръката на посланиците та го прочете, Езекия възлезе в Господния дом и го разгъна пред Господа.</li>
      <li>И Езекия се помоли пред Господа, като каза:</li>
      <li>Господи на Силите, Боже Израилев, Който седиш между херувимите, Ти и само Ти си Бог на всичките земни царства; Ти си направил небето и земята.</li>
      <li>Приклони, Господи, ухото Си и чуй; отвори, Господи, очите Си и виж; и чуй всичките думи на Сенахирима, който изпрати тогова да похули живия Бог.</li>
      <li>Наистина, Господи, асирийските царе запустиха всичките области и земите им;</li>
      <li>и хвърлиха в огън боговете им, защото не бяха богове, но дело на човешки ръце, дървета и камъни; затова ги погубиха.</li>
      <li>Сега, прочее, Господи Боже наш, отърви ни от ръката му, за да познаят всичките земни царства, че Ти си Господ, единственият Бог .</li>
      <li>Тогава Исиая, Амосовият син, прати до Езекия да кажат: Така казва Господ Израилевият Бог: Чух това, за което си се помолил на Мене против асирийския цар Сенахирим.</li>
      <li>Ето словото, което Господ изговори за него: Презря те, присмя ти се девицата, сионовата дъщеря: Зад гърба ти поклати глава Ерусалимската дъщеря.</li>
      <li>Кого си обидил и похулил ти? И против кого си говорил с висок глас И си надигнал нагоре очите си? Против светия Израилев.</li>
      <li>Господа си обидил ти чрез слугите си, като си рекъл: С множеството на колесниците си възлязох аз Върху височината на планините, Върху уединенията на Ливан; И ще изсека високите му кедри, отбраните му елхи; И ще вляза в най-крайната му височина. В леса на неговия Кармил.</li>
      <li>Аз изкопах и пих вода: И със стъпалото на нозете си Ще пресуша всичките реки на Египет*.</li>
      <li>Не си ли чул, че Аз съм наредил това отдавна. И от древни времена съм начертал това? А сега го изпълних. Така щото ти да обръщаш укрепени градове в купове развалини.</li>
      <li>Затова жителите им станаха безсилни, Уплашиха се и посрамиха се: Бяха като трева на полето, като зеленина, Като трева на къщния покрив. И жито препърлено преди да стане стъбло.</li>
      <li>Но Аз зная жилището ти, Излизането ти и влизането ти, И буйството ти против Мене.</li>
      <li>Понеже буйството ти против Мене И надменността ти стигнаха до ушите Ми, Затова ще туря куката Си в ноздрите ти, И юздата Си в устата ти, Та ще те върна през пътя, по който си дошъл.</li>
      <li>И това ще ти бъде знамението: Тая година ще ядете това, което е саморасло. Втората година това, което израства от същото, А третата година посейте и пожънете Насадете лозя и яжте плода им.</li>
      <li>И оцелялото от Юдовия дом, Което е останало, пак ще пуска корени долу, И ще дава плод горе.</li>
      <li>Защото из Ерусалим ще излезе остатък, И из хълма Сион оцелялото. Ревността на Господа на Силите ще извърши това.</li>
      <li>Затова, така казва Господ за асирийския цар - Няма да влезе в тоя град, Нито ще хвърли там стрела. Нито ще дойде пред него с щит, Нито ще издигне против него могила,</li>
      <li>По пътя, през който е дошъл, по него ще се върне, И в тоя град няма да излезе, казва Господ;</li>
      <li>Защото ще защитя тоя град за да го избавя, Заради Себе Си и заради слугата Ми Давида.</li>
      <li>Тогава излезе ангел Господен та порази сто и осемдесет и пет хиляди души в асирийския стан; и когато станаха хора на сутринта, ето, всички ония бяха мъртви трупове.</li>
      <li>И тъй асирийският цар Сенахирим си тръгна та отиде, върна се, и живееше в Ниневия.</li>
      <li>А когато се кланяше в капището на бога си Нисрох, неговите синове Адрамелех и Сарасар, го убиха с нож; и побягнаха в Араратската земя. А вместо него се възцари син му Есарадон.</li>
    </ol>
  </li>
  <li>
    <ol>
      <li>В това време Езекия се разболя до смърт; И пророк Исаия, Амосовия син, дойде при него та му рече: Така казва Господ: Нареди за дома си, понеже ще умреш и няма да живееш.</li>
      <li>Тогава Езекия обърна лицето си към стената та се помоли Господу, казвайки:</li>
      <li>Моля Ти се, Господи, спомни си сега как ходих пред Тебе с вярност и с цяло сърце, и върших това, което е угодно пред Тебе. И Езекия плака горко.</li>
      <li>Тогава дойде Господното слово към Исаия и рече:</li>
      <li>Иди та кажи на Езекия: Така казва Господ, Бог на баща ти Давида: Чух молитвата ти, видях сълзите ти; ето Аз ще приложа на живота ти петнадасет години.</li>
      <li>И ще избавя и тебе и тоя град от ръката на асирийския цар, и ще защитя тоя град.</li>
      <li>И това ще ти бъде знамението от Господа, че Господ ще извърши това, което казва:</li>
      <li>ето, ще върна сянката десет градуса надире, които е изминала върху слънчевия часовник на Ахаза. И тъй слънцето се върна надире десет градуса, които бе изминало.</li>
      <li>Ето какво писа Юдовият цар Езекия, когато бе се разболял и оздравя от болестта си:</li>
      <li>Аз рекох: В половината от дните си Ще вляза в портите на преизподнята; Лиших се от остатъка на годините си.</li>
      <li>Рекох: Няма да видя вече Господа, Господа в земята на живите; Няма да видя вече човека Като съм между ония, които престанаха да живеят.</li>
      <li>Жилището ми се премести, и се дигна от мене като овчарски шатър; Навих живота си като тъкач; от основата Той ще ме отреже; Между заранта и вечерта ще ме довършиш.</li>
      <li>Успокоявах се до сутринта; но той като лъв троши всичките ми кости; Между заранта и вечерта ще ме довършиш.</li>
      <li>Като ластовица или жерав така крещях, Стенех като гургулица; очите ми изнемощяха от гледане нагоре. В утеснение съм, Господи; стани ми поръчител</li>
      <li>Що да кажа аз? Той ми рече, и сам го изпълни; Ще ходя смирено през всичките си години поради огорчението на душата си.</li>
      <li>Чрез тия неща живеят човеците, Господи, И само в тях е животът на моя дух; Така ще ме изцелиш и ще ме съживиш.</li>
      <li>Ето, излезе за моя мир гдето имах голяма горест; И Ти, от любов към душата ми, си я избавил от рова на тлението, Защото си хвърлил зад гърба Си всичките ми грехове.</li>
      <li>Защото преизподнята не може да Те хвали; смъртта не може да Те славослови; Ония, които слизат в рова, не могат да се надяват на Твоята вярност.</li>
      <li>Живият, живият, той ще се хвали, както аз днес; Бащата ще извести на чадата си Твоята вярност.</li>
      <li>Господ е близо да ме спаси; Затова ще пеем моите песни със струнни инструменти В дома Господен през всичките дни на живота си.</li>
      <li>А Исаия беше казал: Нека вземат низаница смокини и ги турят за компрес на цирея: и царят ще оздравее.</li>
      <li>Също и Езекия беше казал: Какво е знамението, че ще възлезе в Господния дом?</li>
    </ol>
  </li>
  <li>
    <ol>
      <li>В онова време вавилонският цар Меродах-валадан, Валадановият син, прати писмо и подарък до на Езекия, понеже беше чул, че той се разболял и оздравял.</li>
      <li>И Езекия се зарадва за тях, и им показа къщата със скъпоценните си вещи, - среброто и златото, ароматите и скъпоценните масла, целия си оръжеен склад и всичко каквото се намираше между съкровищата му; в къщата му и в цялото му владение не остана нищо, което Езекия не им показа.</li>
      <li>Тогава дойде пророк Исаия при цар Езекия та му рече: Какво казаха тия човеци? и от где дойдоха при тебе? И Езекия рече: От далечна земя идат при мене от Вавилон.</li>
      <li>Тогава каза: Що видяха в къщата ти? И Езекия отговори: Видяха всичко що има в къщата ми; няма нищо между съкровищата ми, което не им показах</li>
      <li>Тогава Исаия рече на Езекия: Слушай словото на Господа на Силите:</li>
      <li>Ето, идат дни, когато всичко що е в къщата ти, и каквото бащите ти са събрали до тоя ден, ще се пренесе във Вавилон; няма да остане нищо, казва Господ.</li>
      <li>И ще отведат от синовете, които ще излязат от тебе, които ще родиш; и те ще станат скопци* в палата на вавилонския цар.</li>
      <li>Тогава Езекия рече на Исаия: Добро е Господното слово, което ти изрече. Прибави още: Не е ли тъй , щом в моите дни ще има мир и вярност?</li>
    </ol>
  </li>
  <li>
    <ol>
      <li>Утешавайте, утешавайте людете Ми, Казва вашият Бог.</li>
      <li>Говорете по сърцето на Ерусалим, и изказвайте към него, Че времето на воюването му се изпълни, Че беззаконието му се прости; Защото взе от ръката Господна Двойно наказание за всичките си грехове.</li>
      <li>Глас на един който вика: Пригответе в пустинята пътя за Господа, Направете в безводното място прав друм за нашия Бог.</li>
      <li>Всяка долина ще се издигне, И всяка планина и хълм ще се сниши; Кривите места ще станат прави, И неравните места поле;</li>
      <li>И славата Господна ще се яви, И всяка твар купно ще я види; Защото устата Господни изговориха това.</li>
      <li>Глас на един, който казва: Провъзгласи! И отговори се+: Що да провъзглася? - Всяка твар е трева, И всичката й слава като полския цвят;</li>
      <li>Тревата съхне, цветът вехне; Защото дишането Господно духа върху него; Наистина людете са трева!</li>
      <li>Тревата съхне, цветът вехне, Но словото на нашия Бог ще остане до века.</li>
      <li>Ти, който носиш благи вести на Сион, Изкачи се на високата планина; Ти, който носиш благи вести на Ерусалим, Издигни силно гласа си; Издигни го, не бой се, Кажи на Юдовите градове: Ето вашият Бог!</li>
      <li>Ето, Господ Иеова ще дойде със сила, И мишцата Му ще владее за него; Ето, наградата Му е с него, И въздаянието Му пред него.</li>
      <li>Той ще пасе стадото Си като овчар,, Ще събере агнетата с мишцата Си, Ще го носи в пазухата Си, И ще води полека доещите.</li>
      <li>Кой е премерил водите с шепата си, Измерил небето с педя, Побрал в мярка пръстта на земята, И претеглил планините с теглилка, и хълмовете с везни?</li>
      <li>Кой е упътил Духа Господен, Или като съветник Негов Го е научил?</li>
      <li>С кого се е съветвал Той, И кой Го е вразумил и Го е научил пътя на правосъдието, И Му е предал знание, и Му е показал пътя на разума?</li>
      <li>Ето, народите са като капка от ведро, И се считат като ситен прашец на везните; Ето, островите са като ситен прах що се дига.</li>
      <li>Ливан не е достатъчен за гориво Нито стигат животните му за всеизгаряне.</li>
      <li>Всичките народи са като нищо пред Него, Считат се пред Него за по-малко от нищо, да! за празнота.</li>
      <li>И тъй, на кого ще уподобите Бога? Или какво подобие ще сравните с Него?</li>
      <li>Кумирът ли? - Художникът го е излял , И Златарят го обковава със злато И лее за него сребърни верижки;</li>
      <li>Който е твърде сиромах та да принесе принос Избира негниещо дърво, И търси за него изкусен художник, За да го направи непоклатим кумир!</li>
      <li>Не знаете ли? не сте ли чули? Не ли ви се е известило отначало? От основаването на земята не сте ли разбрали</li>
      <li>Онзи, Който седи над кръга на земята. Пред Когото жителите й са като скакалци, Който простира небето като завеса, И го разпъва като шатър за живеене,</li>
      <li>Който докарва първенците до нищо, И прави като суета земните съдии?</li>
      <li>Те едва са били посадени, едва са били посяти, Едва ли се е закоренил в земята стволът им, И Той подуха върху тях, и те изсъхват, И вихрушката ги помита като плява,</li>
      <li>И тъй, на кого ще Ме уподобите Та да му бъда равен? казва Светият.</li>
      <li>Дигнете очите си нагоре Та вижте: Кой е създал тия светила , И извежда множеството им с брой? Той ги вика всичките по име; Чрез величието на силата Му, И понеже е мощен във власт, Ни едно от тях не липсва.</li>
      <li>Защо говориш, Якове, и казваш, Израилю; Пътят ми е скрит от Господа, И правото ми се пренебрегва от моя Бог?</li>
      <li>Не знаеш ли? не си ли чувл, Че вечният Бог Иеова, Създателят на земните краища, Не ослабва и не се уморява? Неговият разум е неизследим.</li>
      <li>Той дава сила на ослабналите, И умножава мощта на немощните.</li>
      <li>Даже младите ще ослабнат и ще се уморят. И отбраните момци съвсем ще паднат;</li>
      <li>Но ония, които чакат Господа, ще подновят силата си, Ще се издигат с крила като орли. Ще тичат и няма да се уморят, Ще ходят и няма да ослабнат.</li>
    </ol>
  </li>
  <li>
    <ol>
      <li>Мълчете пред Мене вие острови; И племената нека подновят силата си; Нека приближат, и тогава нека говорят; Нека застанем заедно на съд.</li>
      <li>Кой е въздигнал едного от изток, Когото повика с правда при нозете Си? Предава му народи, и поставя го господар над царе. И тях предава на ножа му като прах. На лъка му като отвята плява.</li>
      <li>Погонва ги, и безопасно минава Пътя, по който не беше ходил с нозете си.</li>
      <li>Кой издействува и извърши това., Като повика още в началото бъдещите родове? Аз Господ, първият и с последният, Аз съм.</li>
      <li>Островите видяха и се уплашиха, Земните краища се разтрепераха, Приближиха се и дойдоха.</li>
      <li>Всеки помогна на другаря си, И рече на брата си: Дерзай!</li>
      <li>И тъй, дърводелецът насърчаваше златаря, И тоя, който кове с чука, онзи, който удря на наковалнята, Като казваше: Добре е споено, И го закрепяваше с гвоздеи, за да се не клати.</li>
      <li>Но ти, Израилю, служителю Мой, Якове, когото Аз избрах, Потомството на приятеля Мой Авраама,</li>
      <li>Ти, когото взех от краищата на земята, И повиках от най-далечните й страни, И ти рекох: Ти си Мой служител, Аз те избрах, и не го отхвърлих,</li>
      <li>Не бой се, защото Аз съм с тебе: Не се ужасявай, защото Аз съм твой Бог; Ще те укрепя, да! ще ти помогна. Да! ще те подпра с праведната Си десница,</li>
      <li>Ето, всички, които са разгневени на тебе, Ще се засрамят и смутят; Съперниците ти ще станат като нищо и ще загинат.</li>
      <li>Ще потърсят ония, които се сражават против тебе, И няма да ги намериш; Ония, които воюват против тебе, ще станат като нищо, И като че не са били.</li>
      <li>Защото Аз Господ твоят Бог съм, Който подкрепям десницата ти, И ти казвам: Не бой се, Аз ще ти помогна.</li>
      <li>Не бой се червею Якове, и вие, малцината Израилеви; Аз ще ти помагам, казва Господ, Твоят изкупител, Светият Израилев.</li>
      <li>Ето, Аз ще те направя на нова остра назъбена диканя; Ще вършееш планините и ще ги стриеш, И ще обърнеш хълмовете на дребна плява;</li>
      <li>Ще ги отвееш, и вятърът ще ги отнесе, И вихрушката ще ги разпръсне; А ти ще се зарадваш в Господа, Ще се похвалиш в Светия Израилев.</li>
      <li>Когато сиромасите и немотните потърсят вода, А няма, и езикът им съхне от жажда, Аз Господ ще ги послушам, Аз Израилевият Бог няма да ги оставя.</li>
      <li>Ще отворя реки на големи височини, И извори всред долините; Ще обърна пустинята на водни езера, И сухата земя на водни извори.</li>
      <li>В пустинята ще насадя кедър, ситим, Митра и маслено дърво; В ненаселената земя ще поставя наедно елха, Явор и кипарис,</li>
      <li>За да видят и да знаят, Да разсъдят и да разберат всички, Че ръката Господна е направила това, И Светият Израилев го е създал.</li>
      <li>Представете делото си, казва Гспод; Приведете силните си доказателства казва Якововият Цар</li>
      <li>Нека ги приведат, и нека ни явят какво има да стане; Обяснете предишното, кажете какво е било, Та да приложим сърцата си в него и да узнаем сетнината му; Или известете ни бъдещето,</li>
      <li>Известете какво има да стане изпосле, За да познаем, че сте богове; Дори докарвайте някакво добро или някакво зло докарвайте, За да се ужасим като го видим всички.</li>
      <li>Ето, вие сте по-малко от нищо; И това, което вършите, по-малко от нищо; Мерзост е оня, който ви избира.</li>
      <li>Издигнах едного от север, и той е дошъл, - От изгрева на слънцето едного, който призовава Моето име; И ще нагази първенците като кал, Както грънчарят тъпче глината.</li>
      <li>Кой е изявил това от начало, за да знаем, И от преди време та да речем: Той има право ? Напротив, няма някой да го е изявил, няма някой да го е казал, Няма някой да е чул думите ви.</li>
      <li>Пръв Аз рекох на Сиона: Ето ги ! ето ги! И дадох на Ерусалим благовестител.</li>
      <li>Защото, когато прегледах, нямаше никой; Да! между тях нямаше съветник, Който да може да отговори дума, когато ги попитах.</li>
      <li>Ето, те всички са суета, Делата им са нищо, Излеяните им идоли са вятър и посрамление.</li>
    </ol>
  </li>
  <li>
    <ol>
      <li>Ето Моят служител, когото подкрепявам, Моят избраник, в когото благоволи душата Ми; Турих Духа Си на него; Той ще постави правосъдие за народите.</li>
      <li>Няма да извика, нито ще издигне високо гласа си, Нито ще го направи да се чуе навън.</li>
      <li>Смазана тръстика няма да пречупи, И замъждял фитил няма да угаси; Ще постави правосъдие според истината.</li>
      <li>Няма да ослабне нито да се съкруши Догдето установи правосъдие на земята; И островите ще очакват неговата поука.</li>
      <li>Така казва Бог, Господ, Който е направил небето и го е разпрострял, Който е разтлал земята с произведенията й, Който дава дишане на людете, които са на нея, И дух на тия, които ходят по нея:</li>
      <li>Аз Господ те призовах в правда, И като хвана ръката ти ще те пазя, И ще те поставя за завет на людете, За светлина на народите,</li>
      <li>За да отвориш очите на слепите, Да извадиш запрените от затвор, И седящите в мрак из тъмницата.</li>
      <li>Аз съм Господ; това е Моето име; И не ща да дам славата Си на друг, Нито хвалата Си на изваяните идоли.</li>
      <li>Ето, нещата, предсказани от начало се сбъднаха, И Аз ви известявам нови, Преди да се появят, казвам ви ги.</li>
      <li>Пейте на Господа нова песен, Хвалата Му от краищата на земята, Вие, които слизате на морето и всичко що е в него, Острови, и вие, които живеете на тях.</li>
      <li>Пустинята и градовете й нека извикат с висок глас , Силата, гдето живее Кидар; Нека пият жителите на Села*, Нека възклицават от върховете на планините,</li>
      <li>Нека отдадат слава на Господа, И нека възвестят хвалата Му в островите.</li>
      <li>Господ ще излезе като силен мъж, Ще възбуди ревнивостта Си като ратник, Ще извика, да! ще изреве. Ще надделее над враговете Си;</li>
      <li>За дълго време мълчах, казва Той . Останах тих, въздържах Себе Си; Но сега ще извикам като жена, която ражда, Ще погубя и същевременно ще погълна.</li>
      <li>Ще запустя планини и хълмове, И ще изсуша всичката им трева; Ще обърна реките в острови, И ще пресуша езерата.</li>
      <li>Ще доведа слепите през път, който не са знаели, Ще ги водя в пътеки, които им са били непознати; Ще обърна тъмнината в светлина пред тях, И неравните места ще направя равни. Това ще сторя, и няма да ги оставя.</li>
      <li>Ще се върнат назад, съвсем ще се посрамят Ония, които уповават на ваяните идоли, Които казват на леяните: Вие сте наши богове.</li>
      <li>Чуите, глухи, И гледайте, слепи, за да видите.</li>
      <li>Кой е сляп, ако не е служителят Ми, Или глух, както посланика, когото изпращам? Кой е сляп както предания Богу , И сляп както служителя Господен?</li>
      <li>Ти гледаш много неща но не наблюдаваш; Ушите му са отворени, но той не чува.</li>
      <li>Господ благоволи заради правдата Си Да възвеличи учението и да го направи почитаемо.</li>
      <li>Но те са ограбени и оголени люде; Всички са впримчени в пещери и скрити в тъмници; Плячка са, и няма избавител, Обир са, и никой не казва: Върни го.</li>
      <li>Кой от вас ще даде ухо на това? Кой ще внимава и слуша за бъдещето?</li>
      <li>Кой предаде Якова на обир, И Израиля на грабител? Не Господ ли, на Когото съгрешихме? Защото не искаха да ходят в пътищата Му, Нито послушаха учението Му.</li>
      <li>Затова изля на него лютостта на гнева Си И свирепостта на боя; И това го запали изоколо, но той не се сети, Изгори го, но той не го вложи в сърцето си.</li>
    </ol>
  </li>
  <li>
    <ol>
      <li>А сега, така казва Господ Творецът ти, Якове, И създателят ти, Израилю: Не бой се, защото Аз те изкупих, Призовах те по име, Мой си ти</li>
      <li>Когато минаваш през водите, с тебе ще бъда, И през реките, те не ще те потопят; Когато ходиш през огъня, ти няма да се изгориш, И пламъкът не ще те опали.</li>
      <li>Защото Аз съм Иеова твоят Бог, Светият Израилев, твоят Спасител; За твой откуп дадох Египет, За тебе Етиопия и Сева.</li>
      <li>Понеже ти бе скъпоценен пред очите Ми, И почетен, и аз те възлюбих, Затова ще дам човеци а тебе, И племена за живота ти.</li>
      <li>Не бой се, защото Аз съм с тебе; От изток ще доведа потомството ти, И от запад ще те събера;</li>
      <li>Ще река на севера: Възвърни, И на юга: Не задържай; Доведи синовете Ми от далеч, И дъщерите Ми от земния край, -</li>
      <li>Всички, които се наричат с Моето име, Които сътворих за славата Си; Аз създадох всеки от тях , да! Аз го направих.</li>
      <li>Изведи слепите люде, които имат очи, И глухите, които имат уши.</li>
      <li>Нека се съберат заедно всичките народи, И нека се стекат племената; Кой от тях може да възвести това и да ни обясни предишните събития? Нека доведат свидетелите си, за да се оправдаят Та да чуят човеците и да рекат: Това е вярно</li>
      <li>Вие сте Мои свидетели, казва Господ, И служителят Ми, когото избрах, За да Ме познаете и да повярвате в Мене, И да разберете, че съм Аз, - Че преди Мене не е имало Бог. И подир Мене няма да има.</li>
      <li>Аз, Аз съм Господ; И освен Мене няма спасител</li>
      <li>Аз възвестих, и спасих, и показах, Когато не е имало между вас чужд Бог ; Затова вие сте Ми свидетели, казва Господ, Че Аз съм Бог.</li>
      <li>Да, преди да е имало време*, Аз съм; И няма кой да избави от ръката Ми; Аз действувам, и кой ще Ми попречи?</li>
      <li>Така казва Господ, вашият Изкупител, Светият Израилев; Заради вас пратих във Вавилон, И ще доведа всички като бежанци, Дори халдеите, в корабите, с които се хвалеха.</li>
      <li>Аз съм Господ, Светият ваш, Творецът Израилев, ваш Цар.</li>
      <li>Така казва Господ, Който прави път в морето, И пътека в буйните води,</li>
      <li>Който извежда колесници и коне, войска и сила: Те всички ще легнат, няма да станат; Унищожиха се, угаснаха като фитил.</li>
      <li>Не си спомняйте предишните неща, Нито мислете за древните събития.</li>
      <li>Ето, Аз ще направя ново нещо; Сега ще се появи; не ще ли внимавате в него? Да ще направя път в пустинята, И реки в безводната земя.</li>
      <li>Полските зверове ще Ме прославят, - Чакалите и камилоптиците, - Защото давам вода в пустинята, Реки в безводната земя, За да напоя людете Си, избраните Си,</li>
      <li>Людете, които създадох за Себе Си, За да оповестяват хвалата Ми.</li>
      <li>Но ти Якове, не Ме призова; Но ти Израилю, се отегчи от Мене,</li>
      <li>Не си Ми принасял агънцата на всеизгарянията си, Нито си Ме почитал с жертвите си. Аз не те заробих с приноси, И не ти дотегнах с ливан.</li>
      <li>Не си купил за Мене благоуханна тръстика с пари, Нито си Ме наситил с тлъстината на жертвите си; Но си Ме заробил с греховете си Дотегнал си Ми с беззаконията си,</li>
      <li>Аз, Аз съм, Който изтривам твоите престъпления заради Себе Си, И няма да си спомня за греховете ти.</li>
      <li>Подсети Ме, за да се съдим заедно; Представи делото си, за да се оправдаеш.</li>
      <li>Твоят праотец съгреши, И учителите ти престъпиха против Мене.</li>
      <li>Затова ще сваля от свещенството им* великите служители+ на светилището. И ще обрека Якова на изтребление , И ще направя Израиля за поругание.</li>
    </ol>
  </li>
  <li>
    <ol>
      <li>Но сега слушай, служителю Мой, Якове, И Израилю, когото Аз избрах:</li>
      <li>Така казва Господ, Който те е направил, И те е създал в утробата, и ще ти помага: Не бий се, служителю Мой, Якове, И ти, Ерусалиме, когото Аз избрах,</li>
      <li>Защото ще изливам вода на жадната земя , И реки на сухата почва; Ще изливам Духа Си на потомството ти, И благословението Си на рожбите ти;</li>
      <li>И те ще поникнат между тревата Като върби край течащи води.</li>
      <li>Един ще казва: Аз съм Господен; Друг ще се нарича с Якововото име; А друг ще подписва с ръката си, че ще служи Господу, И ще произнася с почит Израилевото име.</li>
      <li>Така казва Господ, Царят на Израиля, Неговият изкупител, Господ на Силите: Аз съм първият, Аз и последният, И освен Мене няма Бог.</li>
      <li>Откак съм настанил древните люде Кой може да прогласи както Аз? Нека възвести това и Ми го изложи; Нека им известят идните и бъдещите неща.</li>
      <li>Не бойте се нито се страхувайте; Не възвестих ли ти Аз от древността, и ти показах това? И вие сте Ми свидетели, - Има ли бог освен Мене? Наистина няма канара: Аз не познавам такъв .</li>
      <li>Всички, които образуват изваяни идоли, са за посрамление; И многожелателните им неща са безполезни; И те сами им са свидетели; не виждат нито разбират, За да се засрамят.</li>
      <li>Кой е оня , който прави един бог, Или излива изваян идол, съвсем безполезен?</li>
      <li>Ето, всичките му привърженици ще се засрамят; А художниците, които и те са от човеци, Нека се съберат всички, нека застанат; Ще са убоят, ще се засрамят всички.</li>
      <li>Ковачът кове брадва. Работи я във въглищата, и я образува с чукове, Работещ със силната си мишца, Дори огладнява и изнемощява; Вода ако не пие ослабва.</li>
      <li>Дърводелецът простира връв, начертава идола с тебешир, Изработва го с длета, начертава го с пергел, И образува го по човешки образ, според човешка красота, За да стои в къщи</li>
      <li>Отсичайки си кедри. И вземайки пърнар и дъб, Той си бе избрал между горските дървета едно, Та бе насадил бор; и дъждът го е правил да расте.</li>
      <li>Тогава, като е станал на човека за горене, Той взема от него и се топли, Още го гори и пече хляб; И същото прави бог та му се кланя, Прави го изваян идол та коленичи пред него!</li>
      <li>Една част от него той изгаря в огън, С друга част готви месо да яде, Изпича печиво и се насища. Грее се и казва: Ох! стоплих се! върху огъня!</li>
      <li>И останалото от него прави бог, изваяния си идол. Коленичи пред него и му се кланя, И му се моли казвайки: Избави ме, защото ти си мой бог!</li>
      <li>Те не знаят нито разсъждават; Защото са замазани очите им, за да не гледат, И сърцата им-за да не разбират:</li>
      <li>И никой не взема на сърцето си, Нито има знание или разум та да рече: Част от него изгорих на огън, Още и хляб изпекох на въглищата му Опекох и месо та ядох: И да правя ли останалото от него гнусота? Да се поклоня ли на нещо станало от дърво?</li>
      <li>Той се храни с пепел; измаменото му сърце го заблуди, Та не може да отърве душата си нито да рече: Това нещо в десницата ми не е ли лъжа?</li>
      <li>Помни това, Якове, И Израилю, защото си Ми служител; Аз те създадох; Мой служител си; Израилю, няма да бъдеш забравен от Мене,</li>
      <li>Изличих като гъста мъгла престъпленията ти, И като облак греховете ти; Върни се при мене, защото Аз те изкупих</li>
      <li>Възпей радостно, небе, защото Господ извърши това; Възкликнете, по-долни земни части; Запейте весело, планини, Горо и всички дървета в нея, Защото Господ изкупи Якова, И се прослави в Израиля.</li>
      <li>Така казва Господ изкупителят ти, Който те е образувал в утробата: Аз съм Господ, Който извърших всичко; Който сам разпрострях небето, И сам разтлах земята;</li>
      <li>Който осуетявам знаменията на лъжците, И правя да избезумеят чародеите; Който превръщам мъдрите, И обръщам знанието им в глупост;</li>
      <li>Който потвърждавам думата на Своя служител, И изпълнявам изявеното от Моите пратеници; Който казвам за Ерусалим: Ще се насели, И за градовете на Юда: Ще се съградят, И Аз ще възстановя разрушеното в него;</li>
      <li>Който казвам на бездната: Изсъхни, И Аз ще пресуша реките ти;</li>
      <li>Който казвам за Кира: Той е Моят овчар. Който ще изпълни всичко, което Ми е угодно, Даже, когато кажа на Ерусалим: Ще се съгради, И на храма: Ще се положат основите ти.</li>
    </ol>
  </li>
  <li>
    <ol>
      <li>Така казва Господ на помазаника Си, На Кира, когото Аз държа за дясната ръка, За да покоря народи пред него, И да разпаша кръста на царе, За да отворя вратите пред него. Та да не затворят портите:</li>
      <li>Аз ще ходя пред тебе И ще изравня неравните места; И ще разбия медните врати, И ще строша железните лостове;</li>
      <li>Ще ти дам съкровища пазени в тъмнина, И богатства скрити в скривалища, За да познаеш, че Аз съм Господ, Израилевият Бог, Който те призовавам по името ти.</li>
      <li>Заради Якова служителят Ми И Израиля избрания Ми Призовах те по името ти, Дадох ти почтено име, ако и да Ме не познаваш,</li>
      <li>Аз съм Господ, и няма друг; Няма бог освен Мене; Аз те описах, ако и да Ме не познаваш,</li>
      <li>За да познаят от изгрева на слънцето и от запад, Че освен Мене няма никой, Че Аз съм Господ, и няма друг.</li>
      <li>Аз създавам светлината и творя тъмнината; Правя мир, творя и зло! Аз Господ съм, Който правя всичко това.</li>
      <li>Роси, небе, от горе, И нека излеят облаците правда; Нека се отвори земята, за да се роди спасение, И за да изникне същевременно правда; Аз Господ създадох това.</li>
      <li>Горко на онзи, който се препира със Създателя си! Черепка от земните черепки! Ще рече ли калта на този, който й дава образ: Що правиш? Или изделието ти да рече за тебе : Няма ръце?</li>
      <li>Горко на онзи, който казва на баща си : Какво раждаш? Или на жена му: Какво добиваш?</li>
      <li>Така казва Господ, Светият на Израиля и неговият Създател: Допитай се до Мене за бъдещето; За синовете Ми и за делото на ръцете Ми заповядайте Ми.</li>
      <li>Аз създадох земята, и сътворих човека на нея; Аз, да! Моите ръце разпростряха небето, Аз дадох заповед на цялото му множество.</li>
      <li>Аз издигнах него* с правда, И ще оправям всичките му пътища; Той ще съгради града Ми и ще пусне пленниците Ми, Без откуп или подаръци, казва Господ на Силите.</li>
      <li>Така казва Господ: Печалбата от труда на Египет и търговията на Етиопия. И на високите мъже савците, Ще минат към тебе и твои ще бъдат; Ще те дирят; в окови ще заминат; И като ти се поклонят ще ти се помолят, казвайки : Само между тебе е Бог, и няма друг, Друг бог няма.</li>
      <li>Наистина Ти си Бог, Който се криеш, Боже Израилев, Спасителю</li>
      <li>Те всички ще се посрамят и смутят; Те всички ще си отидат засрамени, които работят идоли.</li>
      <li>А Израил ще се спаси чрез Господа с вечно спасение; Вие няма да се посрамите нито да се смутите до вечни времена.</li>
      <li>Защото така казва Господ, Който сътвори небето, (Твоя Бог, Който създаде земята, направи я, и я утвърди, Който не я сътвори пустиня, но я създаде, за да се населява): Аз съм Господ, и няма друг.</li>
      <li>Не съм говорил в тайно, от място в тъмна земя; Не съм рекъл на Якововото потомство: Търсете Ме напразно. Аз Господ говоря правда, възвестявам правота.</li>
      <li>Съберете се та дойдете, Приближете се, всички вие избягали от народите; Нямат разум ония, които издигат дървените си идоли, И се молят на бог, който не може да спаси.</li>
      <li>Изявете и приведете ги ; Да нека се съветват заедно; Кой е прогласил това от древността? Кой го е изявил от отдавнашното време? Не аз ли Господ? и освен Мене няма друг бог, Освен мене няма бог праведен и спасител.</li>
      <li>Към Мене погледнете и спасени бъдете всички земни краища; Защото Аз съм Бог, и няма друг.</li>
      <li>В Себе си Се заклех, (Праведна дума излезе из устата Ми, и няма да се повърне), Че пред Мене ще се преклони всяко коляно, Всеки език ще се закълне в Мене .</li>
      <li>Само в Господа, ще рече някой за Мене, Има правда и сила; При Него ще дойдат човеците, А всички, които се разгневиха на Него, ще се засрамят</li>
      <li>Чрез Господа ще се оправдае И с Него ще се хвали цялото Израилево потомство.</li>
    </ol>
  </li>
  <li>
    <ol>
      <li>Прегъна се Вил, наведе се Нево; Идолите им са натоварени на животни и на добитък; Товарът, който вие носехте в шествията си стана тежък на умореното животно .</li>
      <li>Наведоха се, всички паднаха; Те не можаха да отърват товара, Но сами отидоха в плен.</li>
      <li>Слушайте Ме, доме Яковов, И всички останали от Израилевия дам, Който съм носил още от утробата, И съм държал още от рождението.</li>
      <li>Даже до старостта ви Аз съм същият, И докато побелеете Аз ще ви нося Аз ви направих, и Аз ще ви държа, Да! Аз ще ви нося и избавя.</li>
      <li>На кого ще Ме оприличите, и с кого ще Ме сравните и съпоставите, Та да бъдем подобни?</li>
      <li>Ония, които изсипват злато из мешеца, И претеглят сребро с везни, Те наемат златар, та го направя бог, Пред който падат и се покланят;</li>
      <li>Дигат го на рамо и го носят Та го поставят на мястото му; И той стои там, и от мястото си няма да мръдне; Още и вика човек към него, но не може да отговори, Нито да го избави от бездната му.</li>
      <li>Помнете това, и покажете се мъже, Докарайте ги на ума си, вие престъпници.</li>
      <li>Помнете предишните неща от древността: Защото Аз съм Бог, и няма друг; Аз съм Бог, и няма подобен на Мене,</li>
      <li>Който от началото изявявам края, И от древните времена нестаналите още неща, И казвам: Намерението Ми ще устои, И ще извърша всичко що Ми е угодно;</li>
      <li>Който зове хищна птица от изток, От далечна земя мъжа по намерението Си; Да! рекох, и ще направя да стане; Намислих, и ще го извърша.</li>
      <li>Слушайте Ме, вие коравосърдечни, Които сте далеч от правдата:</li>
      <li>Приближих правдата Си тя не ще бъде далеч, И спасението Ми няма да закъснее И ще дам спасение в Сион, Славата Си на Израиля.</li>
    </ol>
  </li>
  <li>
    <ol>
      <li>Сниши се та седни в пръстта, девице, дъщерьо вавилонска; Седни на земята, а не на престол, дъщерьо халдейска; Защото няма да се наричаш вече изтънчена и изнежена.</li>
      <li>Хвани ръчната мелница та мели брашно! Махни булото си, дигни полите си , Открий пищялите си , мини реките.</li>
      <li>Голотата ти ще се открие, Да! срамотата ти ще се яви: Аз ще си възмъздя, И не ще се примиря с никого.</li>
      <li>Името на нашия Изкупител е Господ на Силите. Светият Израилев.</li>
      <li>Седи та мълчи, и влез в тъмнината, халдейска дъщерьо, Защото няма вече да те наричат господарка на царствата.</li>
      <li>Разгневих се на людете Си, И предадох ги в ръката ти; Но ти не им показа милост, Ти си сложила твърде тежкия си хомот върху стареца;</li>
      <li>И рекла си: До века ще бъда господарка; Та не си взела това присърце, Нито си помнила сетнината му.</li>
      <li>Сега, прочее, чуй това, ти сластолюбко, Която седиш безгрижна, която казваш в сърцето си: Аз съм, и освен мене няма друга; Няма да стоя вдовица, Нито ще зная що е да се обезчадя, -</li>
      <li>И двете тия неща ще дойдат върху тебе Внезапно, в един ден, Обезчадване и вдовство; В пълна мяра ще те постигнат Въпреки многото ти чародейства И голямото изобилие на обаянията ти.</li>
      <li>Понеже си била дързостна в нечестието си, И си рекла: Никой не ме вижда, - Понеже мъдростта ти и знанието ти са те отвратили, И си рекла в сърцето си: Аз съм, и освен мене няма друга, -</li>
      <li>Затова ще дойде върху теме зло, Без да можеш да я умилостивиш; Ще дойде внезапно върху тебе и опустошение, без да ти е било известно.</li>
      <li>Приближи сега с обаянията си И с многото си чародейства, В които си се трудила от младостта си; Може би ще се ползуваш! може би ще уплашиш неприятеля !</li>
      <li>Уморила си се в многото си съвещания. Нека приближат сега астролозите, звездобройците, И предвещателите по новолунията, И нека те избавят от това, което ще дойде върху тебе!</li>
      <li>Ето, те ще бъдат като плява; Огън ще ги изгори; Не ще могат да се избавят от силата на пламъка, Понеже той не ще бъде въглен да се огрее някой, Или огън, пред който да седне.</li>
      <li>Такива ще ти станат нещата, в които си се трудила; Ония, които са търгували с тебе от младостта ти, Ще се разбягат всеки по своя си път; Не ще има кой да те избави.</li>
    </ol>
  </li>
  <li>
    <ol>
      <li>Чуйте това, доме Яковов, Които сте се нарекли с Израилевото име, Които излязохте из Юдовия източник. Които се кълнете в името Господно И си спомняте за Бога Израилев, Но не с истина, нито с правда;</li>
      <li>(Защото наименуват се от светия град, И се облягат на Израилевия Бог, Чието име е Иеова на Силите):</li>
      <li>От древността обявих предишните дела; Да! излязоха из устата Ми, и Аз ги прогласих; Внезапно ги извърших, и те се сбъднаха.</li>
      <li>Понеже познавах, че си упорит, Че вратът ти е желязна жила, и челото ти медно,</li>
      <li>Затова от древността ти обявих тия неща , Преди да станат прогласих ти ги , Да не би да речеш: Идолът ми ги извърши, да! изваяното ми, И излеяното ми ги заповяда.</li>
      <li>Това ти си чул; виж всичко това; И вие, не ще ли го вие прогласите? От сега ти изявявам нови неща, Дори скрити, които ти не си знаел.</li>
      <li>Те сега станаха, а не отдавна, И преди този ден нито си слушал за тях, Да не би да речеш: Ето, аз знаех това.</li>
      <li>Нито даже си слушал, нито даже си знаел, Нито даже са били отворени от древността ушите ти; Защото знаех, че ти постъпваше много коварно, И още от утробата си бил наречен престъпник.</li>
      <li>Заради Своето име ще отложа изливането на гнева Си, И заради славата Си ще се въздържа от тебе, да те не изтребя.</li>
      <li>Ето, очистих те, но не като сребро; Изпитах те в пещта на скръбта.</li>
      <li>Заради Себе Си ще сторя това; Защото как да се оскверни името Ми ? Да! не ще да дам славата Си на друг.</li>
      <li>Чуй Ме, Якове, и Израилю, когото Аз призовах: Аз съм същият, Аз първият и Аз последният.</li>
      <li>Да! Моята ръка основа земята, И десницата Ми разпростря небето; Когато ги извикам, те всички се представят.</li>
      <li>Съберете се, всички вие, и чуйте: Кой от тях е възвестил това? Оня, когото Господ възлюби, ще извърши волята Му над Вавилон, И мишцата му ще бъде над халдеите.</li>
      <li>Аз, Аз говорих, да! призовах го; Доведох го; и пътят му ще благоуспее.</li>
      <li>Приближете се при Мене, чуйте това: От начало не съм говорил скришно; Откак стана това, Аз бях там; И сега ме прати Господ Иеова и Духът Му.</li>
      <li>Така казва Господ Изкупителят ти, Светият Израилев: Аз съм Господ твоят Бог, Който те учи за ползата ти , Който те води в пътя, по който трябва да ходиш.</li>
      <li>Дано би послушал ти заповедите Ми! Тогава мирът ти щеше да бъде като река, И правдата ти като морските вълни;</li>
      <li>Потомството ти щеше да бъде като пясъка, И рожбите на чреслата ти като зърната му; Името му не би се отсякло Нито би се изтребило отпред Мене.</li>
      <li>Излезте от Вавилон, бягайте от халдеите; С възклицателен глас прогласете, проповядвайте това, Разгласете го до земния край, Речете: Господ изкупи слугата Си Якова.</li>
      <li>И те не жадуваха, когато ги водеше през пустините; Той направи да изтекат за тях води из канарата, Още разцепи канарата, и потекоха водите.</li>
      <li>Мир няма за нечестивите, казва Господ.</li>
    </ol>
  </li>
  <li>
    <ol>
      <li>Слушайте ме, острови, И внимавайте, далечни племена: Господ ме призова още от рождението, Още от утробата на майка ми спомена името ми!</li>
      <li>Направи устата ми като остър нож, Покри ме под сянката на ръката Си; И направи ме като лъскава стрела, И ме скри в тула Си;</li>
      <li>И рече ми: Ти си Мой служител, Ти си Израил, в когото ще се прославя.</li>
      <li>Но аз си рекох: Напразно съм се трудил, За нищо и напусто съм изнурявал силата си; Все пак, обаче, правото ми е у Господа, И наградата ми е у моя Бог.</li>
      <li>Сега, прочее, говори Господ, Който ме създаде още от утробата за Свой служител, За да доведа пак Якова при Него, И за да се събере Израил при Него, - (Защото съм почтен в очите на Господа. И моят Бог ми стана сила,)</li>
      <li>Да! Той казва: Малко нещо е да Ми бъдеш служител, За да възстановиш племената на Якова; И за да възвърнеш опазените на Израиля; Ще те дам още за светлина на народите, За да бъдеш Мое спасение до земния край.</li>
      <li>Така казва Господ. Изкупителят на Израиля, и Светият негов, На онзи, когото човек презира, На онзи, от когото се гнуси народът, На слуга на владетелите: Царе ще видят и ще станат, - Князе, и ще се поклонят, заради Господа, Който е верен, заради Светият Израилев, Който те избра.</li>
      <li>Така казва Господ: В благоприятно време те послушах, И в спасителен ден ти помогнах; Ще те опазя, и ще те дам за завет на людете За да възстановиш земята, За да ги направиш да завладеят запустелите наследства,</li>
      <li>Като кажеш на вързаните: Излезте, - На ония, които са в тъмнината: Явете се. Те ще пасат край пътищата, И пасбищата им ще бъдат по високите голи височини.</li>
      <li>Няма да огладнеят нито да ожаднеят; Не ще ги удари нито жега, нито слънце; Защото Оня, Който се смилява за тях, ще ги води, И при водни извори ще ги заведе.</li>
      <li>И ще обърна всичките Си планини на пътища, И друмовете Ми ще се издигнат.</li>
      <li>Ето, тия ще дойдат от далеч, И, ето, ония от север и от запад, А пък ония от Синимската земя.</li>
      <li>Пей, небе, и радвай се, земьо, И запейте, планини; Защото Господ утеши людете Си, И се смили за наскърбените Си.</li>
      <li>Но Сион рече: Иеова ме е оставил, И Господ ме е забравил.</li>
      <li>Може ли жена да забрави сучещото си дете Та да се не смили за чадото на утробата си? Обаче те, ако и да забравят, Аз все пак няма да те забравя.</li>
      <li>Ето, на дланите Си съм те врязал: Твоите стени са винаги пред Мене.</li>
      <li>Чадата ти ще дойдат набързо; А разорителите ти и запустителите ти ще си отидат от тебе.</li>
      <li>Подигни очите си наоколо та виж: Всички тия се събират заедно и дохождат при тебе. Заклевам се в живота Си, казва Господ, Ти наистина ще се облечеш с всички тях като с украшение. И като невеста ще се накитиш с тях.</li>
      <li>Защото разорените ти и запустелите ти места И опустошената ти земя Ще бъдат сега тесни за жителите ти : А ония, които те поглъщаха ще бъдат отдалечени,</li>
      <li>Чадата, които ще добиеш след обезчадването си, Ще рекат още в ушите ти; Тясно е мястото за мене; Стори ми място, за да се населя.</li>
      <li>Тогава ще речеш в сърцето си: Кой ми роди тия, Тъй като аз бях обезчадена и пуста, Заточена и скитница? И кой изхрани тия? Ето, аз бях оставена сама; тия, где бяха?</li>
      <li>Така казва Господ Иеова: Ето, ще издигна ръката Си към народите, И ще възвися знамето Си пред племената; И те ще доведат синовете ти в обятията си, И дъщерите ти ще бъдат донесени на рамената им.</li>
      <li>Царе ще бъдат твои хранители, И техните царици твои кърмилници; Ще ти се поклонят с лице до земята, И ще лижат пръстта на нозете ти; И ти ще познаеш, че Аз съм Господ, И че ония, които Ме чакат, не ще се посрамят.</li>
      <li>Нима може да се отнеме користта от силния, Или да се отърват пленените от юнак?</li>
      <li>Но Господ така казва: Пленниците на силния ще са отнемат, И користта ще се отърве от страшния; Защото Аз ще се съдя с оня, който се съди с тебе, И ще спася чадата ти,</li>
      <li>А притеснителите ти ще заставя да изядат собствените си меса, И ще се опият със собствената си кръв както с ново вино; - И всяка твар ще познае, Че Аз, Господ, съм твоят Спасител, И че твоят изкупител е Могъщият Яковов.</li>
    </ol>
  </li>
  <li>
    <ol>
      <li>Така казва Господ: Где е разводното писмо на майка ви, С което я напуснах? Или на кого от заимодавците си ви продадох? Ето, поради вашите беззакония бяхте продадени, И поради вашите престъпления биде напусната майка ви.</li>
      <li>Защото, когато дойдох, нямаше никой, - Когато повиках, нямаше кой да отговори? Скъсила ли се е някак ръката Ми та да не може да изкупва? Или нямам ли сила да избавям? Ето, Аз със смъмрянето Си изсушавам морето, Обръщам реките в пустиня; Рибите им се вмирисват, Умирайки от жажда от нямане вода.</li>
      <li>Аз обличам небето с мрак, И турям вретище за неговото покривало.</li>
      <li>Господ Иеова ми даде език на учените, За да зная как да помогна с дума на уморения; Всяка заран Той събужда, Събужда ухото ми, За да слушам като учащите се.</li>
      <li>Господ Иеова ми отвори ухото; И аз не се резбунтувах, Нито се обърнах назад.</li>
      <li>Гърба си дадох на биене, И бузата си на скубачите на косми; Не скрих лицето си от безчестие и заплювания.</li>
      <li>Понеже Господ Иеова ще ми помогне. Затова не се смущавам, Затова съм втвърдил лицето си като кремък, И зная, че не ще бъда посрамен.</li>
      <li>Близо е Оня, Който ме оправдава: Кой ще се съди с мене? нека застанем заедно. Кой ми е противник? нека се приближи при мене.</li>
      <li>Ето, Господ Иеова ще ми помогне; Кой ще ме осъди? Ето, те всички ще овехтеят като дреха; Молец ще ги изяде.</li>
      <li>Кой измежду вас се бои от Господа И слуша гласа на Неговия служител. Но ходи в тъмнина и няма светлина? Такъв нека уповава на името Господно, И нека се обляга на своя Бог.</li>
      <li>Ето, всички вие, които запаляте огън. Които обикаляте себе си с главни. Ходете в пламъка на огъня си, И всред главните, които сте разпалили; Това ще имате от ръката Ми, - В скръб ще легнете.</li>
    </ol>
  </li>
  <li>
    <ol>
      <li>Слушайте Мене, вие, които следвате правдата, Които търсите Господа; Погледнете на канарата, от която сте отсечени, И в дупката на ямата, из която сте изкопани,</li>
      <li>Погледнете на баща си Авраама, И на Сара, която ви е родила; Защото, когато беше само един го повиках, Благослових го и го умножих.</li>
      <li>Защото Господ ще утеши Сиона Той ще утеши всичките му запустели места, И ще направи пустотата му като Едем, И запустялостта му като Господната градина; Веселие и радост ще се намери в него, Славословие и глас на хваление.</li>
      <li>Внимавайте на Мене, люде Мои, И слушайте Ме, народе Мой; Защото закон ще излезе от Мен И Аз ще поставя правосъдието Си за светлина на народите.</li>
      <li>Правдата Ми наближава, Спасението Ми се яви, И мишците Ми ще съдят племената; Островите ще ме чакат, И ще уповават на мишцата Ми.</li>
      <li>Подигнете очите си на небето, И погледнете на земята долу, Защото небето ще изчезне като дим, И земята ще овехтее като дреха, И ония, които живеят на нея, подобно ще измрат; Но Моето спасение ще трае до века, И правдата Ми няма да се отмени.</li>
      <li>Слушайте Мене, вие, които знаете правда, Люде, които имате в сърцето си закона Ми; Не бойте се от укорите на човеците, Нито се смущавайте от ругатните им.</li>
      <li>Защото молецът ще ги пояде като дреха, И червеят ще ги пояде като вълна; Но Моята правда ще пребъде до века, И спасението Ми из родове в родове.</li>
      <li>Събуди се, събуди се, облечи се с сила, мишца Господна! Събуди се както в древните дни, в отдавнашните родове! Не си ли ти, която си съсякла Раав*, И смъртно си пробола змея?</li>
      <li>Не си ли ти която си изсушила морето, Водите на голямата бездна, И си направила морските дълбочини Път за преминаването на изкупените</li>
      <li>Изкупените от Господа ще се върнат И ще дойдат с възклицание в Сион Вечно веселие ще бъде на главата им; Ще придобият радост и веселие, А скръб и въздишане ще побягнат.</li>
      <li>Аз Аз съм, Който ви утешавам: Кой си ти та се боиш от смъртен човек, И от човешки син, който ще стане като трева;</li>
      <li>А си забравил Господа Създателя си, Който разпростря небето и основа земята, И непрестанно всеки ден се боиш От яростта на притеснителя Като че се приготвяше да изтреби? И где е сега яростта на притеснителя?</li>
      <li>Вързаният в заточение скоро ще бъде развързан, И няма да умре в ямата, Нито ще се лиши от хляба си;</li>
      <li>Защото Аз съм Господ твоят Бог, Който уталожвам морето, когато бучат вълните му; Господ на Силите е името Ми.</li>
      <li>Турих словата Си в устата ти, И те покрих в сянката на ръката Си, За да река на Сиона: Ти си Мой народ.</li>
      <li>Събуди се, събуди се, стани, дъщерьо ерусалимска, Която си пила от ръката на Господа чашата на яростта Му; Пила си, и изпразнила си до дъно Чашата на омайването.</li>
      <li>От всичките синове, които е родила, Няма кой да я води; Нито има, който да я държи за ръка.</li>
      <li>Двете тия беди те сполетяха, - Кой ще те пожали? Разорение и погибел, глад и нож, - Как да те утеша?</li>
      <li>Синовете ти примряха: Лежат по всичките кръстопътища Както антилопа в мрежа; Пълни са с яростта Господна, С изобличението на твоя Бог.</li>
      <li>Прочее, слушай сега това Ти наскърбена и пияна, но не с вино:</li>
      <li>Така казва Господ Иеова, Твоят Бог, Който защитава делото на людете Си: Ето, взех от ръката ти чашата на омайването, Дори до дъно чашата на яростта Си; Ти няма вече да я пиеш.</li>
      <li>Аз ще я туря в ръката на притеснителите ти, Които рекоха на душата ти: Падни ничком, за да минем над тебе ; И ти си сложила гърба си като земя И като път за ония, които минават.</li>
    </ol>
  </li>
  <li>
    <ol>
      <li>Събуди се, събуди се, облечи силата си, Сионе; Облечи великолепните си дрехи, Ерусалиме, свети граде; Защото от сега нататък няма да влезе в теме Необрязан и нечист.</li>
      <li>Отърси от себе си пръстта; Стани, седни Ерусалиме! Освободи се от връзките по шията ти, Пленена дъщерьо сионова!</li>
      <li>Защото така казва Господ: Продадохте се за нищо:; И ще бъдете изкупени без пари.</li>
      <li>Защото така казва Господ Иова: Людете Ми слязоха изпърво в Египет, за да поживеят там; После и асирийците ги угнетяваха без причина.</li>
      <li>Сега, прочее, що да правя тук, казва Господ. Тъй като людете Ми се взеха за нищо? Владеещите над тях вият, казва Господ, И името Ми непрестанно се хули всеки ден.</li>
      <li>Затова людете Ми ще познаят Моето име; Затова ще познаят в оня ден, Че Аз съм, Който говоря ето, Аз.</li>
      <li>Колко са прекрасни върху планините Нозете на онзи, който благовествува, който проповядва мир! Който благовествува добро, който проповядва спасение! Който казва на Сиона: Твоят Бог царува!</li>
      <li>Ето гласът на стражите ти! издигат гласа си, Всички възклицават; Защото ще видят ясно с очите си Как Господ се връща в Сион.</li>
      <li>Възкликнете, запейте заедно, Запустели ерусалимски места; Защото Господ утеши людете Си, Изкупи Ерусалим.</li>
      <li>Господ запретна светата Си мишца Пред всичките народи; И всичките земни краища ще видят Спасението от нашия Бог.</li>
      <li>Оттеглете се, оттеглете се, излезте от там. Не се допирай до нечисто; Излезте изсред него; Очистете се вие, които носите съдовете Господни;</li>
      <li>Защото няма да излезете набързо, Нито ще пътувате бежишком, Защото Господ ще върви пред вас, И Израилевият Бог ще ви бъде задна стража.</li>
      <li>Ето, служителят Ми ще благоуспее, Ще се възвиси и издигне, и ще се възнесе твърде високо.</li>
      <li>Както мнозина се чудеха на тебе, (Толкова бе погрозняло лицето му, повече от лицето на кой да е бил човек, И образът му от образа на кой да е от човешките синове),</li>
      <li>Така той ще удиви много народи; Царете ще затварят устата си пред него, Защото ще видят онова, за което не им се е говорило, И ще разберат това, което не са чули.</li>
    </ol>
  </li>
  <li>
    <ol>
      <li>Кой е повярвал известието ни? И на кого се е открила мишцата Господна?</li>
      <li>Защото израсна пред Него като отрасъл, И като корен от суха земя; Нямаше благоразумие, нито приличие та да Го гледаме, Нито красота та да Го желаем.</li>
      <li>Той бе презрян и отхвърлен от човеците. Човек на скърби и навикнал на печал; И, както човек, от когото отвръщат хората лице, Презрян бе, и за нищо Го не счетохме.</li>
      <li>Той наистина понесе печалта ни, И със скърбите ни се натовари; А ние Го счетохме за ударен, Поразен от Бога, и наскърбен.</li>
      <li>Но Той биде наранен поради нашите престъпления, Бит биде поради нашите беззакония; На Него дойде наказанието дакарваще нашия мир, И с Неговите рани ние се изцелихме.</li>
      <li>Всички ние се заблудихме както овце, Отбихме се всеки от своя път; И Господ възложи на Него беззаконието на всички ни.</li>
      <li>Той беше угнетяван, но смири Себе Си, И не отвори устата Си; Както агне водено на клане, И както овца, която пред стригачите си не издава глас, Така Той не отвори устата Си.</li>
      <li>Чрез угнетителен съд биде грабнат; А кой от Неговия род разсъждаваше, Че биде отсечен отсред земята на живите Поради престъплението на Моите люде, върху които трябваше да падне ударът?</li>
      <li>И определиха гроба Му между злодеите, Но по смъртта Му при богатия; Защото не беше извършил неправда, Нито имаше измама в устата Му.</li>
      <li>Но Господ благоволи той да бъде бит, предаде Го на печал; Когато направиш душата Му принос за грях, Ще види потомството, ще продължи дните Си, И това, в което Господ благоволи, ще успее в ръката Му.</li>
      <li>Ще види плодовете от труда на душата Си и ще се насити; Праведният Ми служител ще оправдае мнозина чрез знанието им за Него, И Той ще се натовари с беззаконията им</li>
      <li>Затова ще Му определя дял между великите, И Той ще раздели користи със силните, Защото изложи душата Си на смърт И към престъпници биде причислен, И защото взе на Себе Си греховете на мнозина И ходатайства за престъпниците.</li>
    </ol>
  </li>
  <li>
    <ol>
      <li>Весели се, неплодна, която не раждаш; Запей с радост и възкликни, ти, която не си била в болките на раждане; Защото повече са чадата на самотната, Нежели чадата на омъжената, казва Господ.</li>
      <li>Уголеми мястото на шатъра си, И нека разширят завасите на жилищата ти; Не се скъпи; продължи въжетата си И закрепи колчетата си.</li>
      <li>Защото ще се разпространиш надясно и наляво; Потомството ти ще завладее народите И ще населят запустелите градове.</li>
      <li>Не бой се, защото не ще бъдеш поругана; И не се смущавай, защото не ще бъдеш посрамена; Защото ще забравиш срама, който си изпитвала в младостта си, И няма вече да помниш укора, който си носила във вдовството си.</li>
      <li>Защото твоят съпруг е Творецът ти, Чието име е Господ на Силите; И изкупителят ти е Светият Израилев, Който ще се нарече Бог на цялата земя.</li>
      <li>Защото Господ те повика като жена оставена и наскърбена духом, Да! жена взета в младост, а после отхвърлена, казва твоят Бог.</li>
      <li>Оставих те за малко време; Но с голяма милост ще те прибера.</li>
      <li>В изобилието на гнева Си скрих лицето Си от тебе за един миг; Но с вечна благост ще се смиля за тебе. Казва Господ Изкупителят ти.</li>
      <li>Защото за Мене това е като Ноевите води; Понеже, както се заклех, че Ноевите води не ще наводнят вече земята, Така се заклех, че вече няма да се разгневя на тебе, нито да те смъмря.</li>
      <li>Защото, ако и да изчезнат планините И да се поместят хълмовете, Пак Моята благост няма да се оттегли от тебе, И заветът Ми на мир няма да се помести, Казва Господ, Който ти показва милост,</li>
      <li>От наскърбена, смутена, безутешна, Ето, Аз ще постеля камъните ти в красиви цветове, И ще положа основите ти от сапфири;</li>
      <li>Ще направя кулите ти от рубини, Портите ти от антракс, И цялата ти ограда от отбрани камъни.</li>
      <li>Всичките ти чада ще бъдат научени от Господа; И голям ще бъде мирът на чадата ти.</li>
      <li>С правда ще се утвърдиш; Далеч ще бъдеш от угнетението, защото не ще се боиш, - Далеч от ужасяването, защото не ще се приближи до тебе.</li>
      <li>Ето, всички може да се съберат при тебе , обаче, не чрез Мене; Всички ония, които се събират против тебе, ще паднат пред тебе.</li>
      <li>Ето, Аз създадох ковача, Който раздухва въглищата в огъня И изковава оръдие за работата си; Аз създадох и разорителя за да съсипва.</li>
      <li>Ни едно оръжие скроено против тебе не ще успее; И ще победиш всеки език, който би се повдигнал против тебе в съд. Това е наследството на слугите Господни, И правдата им е от Мене, казва Господ.</li>
    </ol>
  </li>
  <li>
    <ol>
      <li>О вие, които сте жадни, дойдете всички при водите; И вие, които нямате пари, дойдете купете, та яжте; Да! дойдете, купете вино и мляко, Без пари и без плата.</li>
      <li>Защо иждивявате пари за онова, което не е хляб, И трудът си за това, което не насища? Послушайте Ме с внимание и ще ядете благо, И душата ви ще се наслаждава с най-доброто*</li>
      <li>Приклонете ухото си и дойдете при Мене, Послушайте, и душата ви ще живее; И Аз ще направя с вас вечен завет Според верните милости, обещани на Давида.</li>
      <li>Ето, дадох го за свидетел на племената, За княз и заповедник на племената,</li>
      <li>Ето, ще призовеш народ, когото ти не познаваш; И народ, който не те познаваше, ще тича при тебе, Заради Господа твоя Бог, И заради Светия Израилев, защото те е прославил,</li>
      <li>Търсете Господа, докле може да се намери. Призовавайте Го докато е близо;</li>
      <li>Нека остави нечестивия пътя си, И неправедният помислите си, Нака се обърне към Господа, и Той ще се смили за него, И към нашия Бог, защото Той ще прощава щедро.</li>
      <li>Защото Моите помисли не са като вашите помисли. Нито вашите пътища като Моите пътища, казва Господ,</li>
      <li>Понеже, както небето е по-високо от земята, Така и Моите пътища са по-високи от вашите пътища, И Моите помисли от вашите помисли.</li>
      <li>Защото както слиза дъжд и сняг от небето, И не се връща там, Но пои земята И я прави да произрастява и да напъпва, Та дава семе на сеяча и хляб на гладния*.</li>
      <li>Така ще бъде словото Ми, което излиза из устата Ми; Не ще се върне при Мене празно, Но ще извърши волята Ми, И ще благоуспее в онова, за което го изрпащам</li>
      <li>Защото ще излезете с радост, И ще бъдете изведени с мир; Планините и хълмовете ще запеят пред вас радостно, И всичките полски дървета ще изплескат с ръце..</li>
      <li>Вместо драка ще израсте елха, Вместо трън ще израсте мирта; И това ще бъде на Господа за име, За вечно знамение, което няма да се изличи.</li>
    </ol>
  </li>
  <li>
    <ol>
      <li>Така казва Господ: Пазете правосъдие и вършете правда, Защото скоро ще дойде спасението от Мене, И правдата Ми скоро ще се открие.</li>
      <li>Блажен оня човек, който прави това, И оня човешки син, който се държи за него, Който пази съботата да я не оскверни, И въздържа ръката си да не стори никакво зло.</li>
      <li>А чужденецът, който се е прилепил към Господа да не говори Като каже: Господ съвсем ще ме отдели от людете Си; Нито да каже скопецът: Ето, аз съм сухо дърво.</li>
      <li>Защото така казва Господ за скопците: Които пазят съботите Ми, И избират каквото Ми е угодно, И държат здраво завета Ми:</li>
      <li>На тях Аз ще дам в дома Си и вътре в стените Си Спомен и име по-добри от синове и дъщери; На тях ще дам вечно име, Което няма да се заличи.</li>
      <li>Също и чужденците, които се прилепват към Господа, И да бъдат Негови слуги, - Всеки от тях , който пази съботата да я не оскверни, И държи завета Ми, -</li>
      <li>И тях ще доведа в светия Си хълм, И ще ги зарадвам в Моя молитвен дом; Всеизгарянията им и жертвите им ще Ми бъдат благоугодни на олтара Ми. Защото домът ми ще се нарече Молитвен дом на всичките племена.</li>
      <li>Господ Иеова, Който събира изгонените на Израиля ето що казва: Ще му събера още и други Освен своите му, които вече са събрани.</li>
      <li>Дойдете да ядете, вие всички полски животни. Всички горски зверове!</li>
      <li>Всичките му стражи са слепи, те са невежи; Те всички са неми кучета, които не могат да лаят, Които сънуват, лежат и обичат дремане, -</li>
      <li>Да! лакоми кучета, които никога не се насищат, - Те са овчари, които никога не се насищат, - Те са овчари, които не могат да ръзсъждават, Всички са се обърнали към своя си път, Всички за печалбата си, всички до един.</li>
      <li>Елате, казват те, аз ще донеса вино, И ще се опием със спиртно питие; И утре ще бъде както днес, Ден чрезмерно велик.</li>
    </ol>
  </li>
  <li>
    <ol>
      <li>Праведният загива, и никой не взема това присърце; И благочестивите се отнемат от земята , без да размисли някой, Че праведният се отнема преди да дойде злото.</li>
      <li>Той се успокоява; Те си почиват на леглата си, Всеки, който ходи в правотата си.</li>
      <li>А вие, синове на врачка, Рожба на прелюбодеец и на блудница, приближете се тук.</li>
      <li>С него се подигравате? Против кого сте отворили широко уста и изплезили език? Не сте ли чада на престъпление, рожба на лъжа.</li>
      <li>Вие, които се разжегвате между дъбовете, Под всяко зелено дърво, Които колите чадата в деретата, Под разцепените канари?</li>
      <li>Делът ти е между камъчетата на потоците; Те, те са твое наследство, И на тях си изливала възлияния, Принасяла си хлебен принос. Ще мога ли да се удовлетворя за тия неща?</li>
      <li>На висока и издигната скала си издигнала леглото си, И там си се изкачвала да принасяш жертва.</li>
      <li>Зад вратите и стълбовете им си поставила спомена си; Защото си се открила другиму освен Мене, и си се възкачила; Разширила си леглото си, и съгласила си се с тях; Обикнала си тяхното легло, избрала си място за него.</li>
      <li>Отишла си и при царя с помади, И умножила си ароматите си, Пратила си далеч посланиците си, И унизила си се дори до преизподнята.</li>
      <li>Уморила си се от дългия път, Но пак не си рекла: Няма надежда; Намерила си съживление на силата си, Затова не си примряла.</li>
      <li>И от кого си се уплашила или убояла та да излъжеш, И да не си спомняш за Мене, Нито да Ме съхраняваш в сърцето си? Не е ли защото Аз млъкнах и то от дълго време. Гдето ти не се убоя от Мене?</li>
      <li>Аз ще изявя правдата ти; А колкото за делата ти, няма да те ползуват,</li>
      <li>Когато извикаш, нека, те отърват сбирщината на идолите ти; Но вятърът ще ги отнесе всички, Един лъх ще ги помете; А който уповава на Мене ще владее земята, И ще придобие светия Ми хълм.</li>
      <li>И ще се рече: Изравнете, изравнете, пригответе пътя, Отмахнете спънките от пътя на Моите люде.</li>
      <li>Защото така казва Всевишният и Превъзнесеният, Който обитава вечността, Чието име е Светий: Аз обитавам на високо и свето място, Още с онзи, който е със съкрушен и смирен дух, За да съживявам духа на смирените, И да съживявам сърцето на съкрушилите се,</li>
      <li>Защото няма да се съдя с човеците вечно, Нито ще бъда винаги гневен; Понеже тогаз биха примрели пред Мене Духът и душите, които съм направил.</li>
      <li>Поради беззаконното му лакомство се разгневих и го поразих, Отвърнах лицето Си и се разгневих; Но кой упорито последва пътя на сърцето си.</li>
      <li>Видях пътищата му, и ще го изцеля; Още ще го водя, и пак ще утеша него и наскърбените му.</li>
      <li>Аз, Който създавам плода на устните, казва Господ, Ще река : Мир, мир на далечния и близкия: И ще го изцеля.</li>
      <li>А нечестивите са като развълнувано море, Защото не може да утихне, И водите му изхвърлят тиня и кал.</li>
      <li>Няма мир за нечестивите, казва Бог.</li>
    </ol>
  </li>
  <li>
    <ol>
      <li>Извикай силно, не се щади; Издигни гласа си като тръба Та изяви на людете Ми беззаконието им, И на Якововия дом греховете им.</li>
      <li>При все това те Ме търсят всеки ден И желаят да учат пътищата Ми; Като народ, който е извършил правда; И не е оставил постановлението на своя Бог, Те искат от Мене праведни постановления, И желаят да се приближат при Бога.</li>
      <li>Защо постихме, казват , а Ти не виждаш? Защо смирихме душата си, а Ти не внимаваш? Ето, в деня на постите си вие се предавате на своите си удоволствия, И изисквате да ви се вършат всичките ви работи.</li>
      <li>Ето, вие постите за да се препирате и карате, И за да биете нечестиво с песници; Днес не постите така Щото да се чуе горе гласът ви.</li>
      <li>Такъв ли е постът, който Аз съм избрал, - Ден, в който трябваше човек да смирява душата си? Значи ли да навежда човек главата си като тръстика, И да си постила вретище и пепел? Това ли ще наречеш пост и ден угоден на Господа?</li>
      <li>Не това ли е постът, който Аз съм избрал, - Да развързваш несправедливите окови, Да разслабваш връзките на ярема, Да пускаш на свобода угнетените, И да счупваш всеки хомот?</li>
      <li>Не е ли да разделяш хляба си с гладния, И да въведеш в дома си сиромаси без покрив? Когато видиш голия да го обличаш, И да се не криеш от своите еднокръвни?</li>
      <li>Тогава твоята светлина ще изгрее като зората, И здравето ти скоро ще процъфне; Правдата ти ще върви пред тебе, И славата Господна ще ти бъде задна стража.</li>
      <li>Тогава ще зовеш, и Господ ще отговаря! Ще извикаш, и Той ще рече Ето Ме! Ако махнеш насред себе си хомота. Соченето с пръст и нечестивите думи,</li>
      <li>Ако даруваш на гладния желаното от душата ти, И насищаш наскърбената душа, Тогава светлината ти ще изгрява в тъмнината, И мракът ти ще бъде като пладне;</li>
      <li>Господ ще те води всякога, Ще насища душата ти в бездъждие, И ще дава сила на костите ти; И ти ще бъдеш като напоявана градина, И като воден извор, чиито води не пресъхват.</li>
      <li>И родените от тебе ще съградят отдавна запустелите места: Ще възстановиш основите на на много поколения; И ще те нарекат Поправител на развалините, Възобновител на места* за население.</li>
      <li>Ако отдръпнеш ногата си в събота, За да не вършиш своята воля в светия Ми ден, И наречеш събота наслада, света на Господа, почитаема, И Го почиташ като не следваш в нея своите си пътища, И не търсиш своето си удоволствие, и не говориш своите си думи,</li>
      <li>Тогава ще се наслаждаваш в Господа: И Аз ще те направя да яздиш по високите места на земята, И ще те храня в наследството на баща ти Якова; Защото устата Господни изговориха това.</li>
    </ol>
  </li>
  <li>
    <ol>
      <li>Ето, ръката на Господа не се е скъсила та да не може да спаси, Нито ухото Му отъпяло та да не може да чува;</li>
      <li>Но вашите беззакония са ви отлъчили от Бога ви, И вашите грехове са скрили лицето Му от вас, та не ще да чува.</li>
      <li>Защото ръцете ви са осквернени от кръв, И пръстите ви от беззаконие; Устните ви говорят лъжи; езикът ви мърмори нечестие.</li>
      <li>Никой не изкарва праведна призовка и никой не съди по истината; Уповават на суета и говорят лъжи; Зачеват злоби и раждат беззаконие.</li>
      <li>Мътят ехиднини яйца, И тъкат паяжина. Който яде от яйцата им умира; И ако се счупи някое, излиза ехидна,</li>
      <li>Паяжината им няма да стане на дрехи, Нито ще се облекат от изработките си; Делата им са беззаконни дела, И насилственото действие е в ръцете им.</li>
      <li>Нозете им тичат към злото, И бързат да пролеят невинна кръв; Размишленията им са беззаконни размишления; Опустошение и разорение има в пътищата им.</li>
      <li>Те не знаят пътя на мира, И няма правосъдие в стъпките им; Сами си изкривиха пътищата; Никой, който ходи в тях, не знае мир.</li>
      <li>Затова правосъдието е далеч от нас. И правдата не стига до нас; Чакаме светлина, а ето тъмнина, - Сияние, а ходим в мрак.</li>
      <li>Пипаме стената като слепи, Пипаме като ония, които нямат очи; По пладне се препъваме като нощем; Всред яките сме като мъртви.</li>
      <li>Всички ревем като мечки, и горчиво стенем като гълъби; Очакваме правосъдие, но няма, - Избавление, но е далеч от нас.</li>
      <li>Защото се умножиха пред Тебе престъпленията ни, И греховете ни свидетелствуват против нас; Защото престъпленията ни са пред нас, А колкото за беззаконията ни, ние ги знаем.</li>
      <li>Станахме престъпници и неверни към Господа, И отвърнахме се да не следваме нашия Бог; Говорихме насилствено и бунтовно; Заченахме и изговорихме из сърцето си лъжливи думи.</li>
      <li>Затова правосъдието отстъпи назад И правдата стои далеч; Защото истината пада на площада, И правотата не може да влезе,</li>
      <li>Да! истината я няма, И който се отклонява от злото става плячка; И Господ видя и стана Му неугодно, че нямаше правосъдие,</li>
      <li>Видя, че нямаше човек, И почуди се, че нямаше посредник; Затова Неговата мишца издействува за него спасение, И правдата Му го подкрепи.</li>
      <li>Той се облече с правда като с броня, И тури на главата си спасение за шлем; Облече и одеждите на възмездието за дреха, И загърна се с ревността като с мантия.</li>
      <li>Според дължимите им възмездия, така ще отплати, Яростта, на противниците Си, възмездие на враговете Си; Ще даде възмездие на островите.</li>
      <li>Така ще се убоят от името на Господа живеещите на запад, И от славата Му живеещите при изгрева на слънцето; Защото ще дойде като стремителен поток, Затласкан от Господното дихание;</li>
      <li>А като Изкупител ще дойде в Сион И за ония от Якова, които се обръщат от престъпление, казва Господ.</li>
      <li>А от Моя страна, ето Моят завет с тях, казва Господ: Духът Ми, който е на тебе, И словата Ми, които турих в устата ти, Не ще липсват от устата ти, Нито от устата на потомството ти, Нито от устата на тяхното потомство*. От сега и до века, казва Господ.</li>
    </ol>
  </li>
  <li>
    <ol>
      <li>Стани, свети, защото светлина дойде за тебе, И славата Господна те осия.</li>
      <li>Защото, ето, тъмнина ще покрие земята, И мрак племената; А над тебе ще осияе Господ, И славата Му ще ти са яви.</li>
      <li>Народите ще дойдат при светлината ти, И царете при бляскавата ти зора.</li>
      <li>Дигни наоколо очите си и виж: Те всички се събират, идат при тебе; Синовете ти ще дойдат от далеч. И дъщерите ти ще бъдат носени на ръце*.</li>
      <li>Тогава ще видиш и ще се зарадваш+, И сърцето ти ще затрепти и ще се разшири; Защото изобилието на морето ще се обърне към тебе, Имотът на народите ще дойде при тебе.</li>
      <li>Множеството камили ще те покрият, - Мадиамските и гефаските камилчета; Те всички ще дойдат от Сава; Злато и темян ще донесат, И ще прогласят хваленията Господни.</li>
      <li>Всичките кидарски стада ще се съберат при тебе; Наваиотските овни ще служат за тебе; Ще се принасят на олтара Ми за благоугодна жертва : И Аз ще прославя славния Си дом.</li>
      <li>Кои са тия, които летят като облаци, И като гълъби към прозорците си?</li>
      <li>Ето, островите ще Ме чакат, С тарсийските кораби начело, За да доведат от далеч синовете ти Заедно със среброто им, и златото им, Заради името на Господа твоя Бог, И за Светият Израилев, защото те прослави.</li>
      <li>Чужденците ще съградят стените ти, И царете им ще ти служат; Защото в гнева Си те поразих, Но в благоволението Си ти показах милост.</li>
      <li>Портите ти ще бъдат винаги отворени, Не ще се затворят ни денем ни нощем, За да се внася в тебе имота на народите, И да се докарват царете им.</li>
      <li>Защото оня народ и царство, Който не би ти служили, ще загинат; Ония народи дори съвсем ще се съсипят.</li>
      <li>Славата на Ливан ще дойде при тебе, Елха, явор и кипарис заедно, За да укрепят мястото на светилището Ми, И за да прославя мястото на нозете Ми.</li>
      <li>Ония, които са те угнетявали, ще дойдат наведени пред тебе. И всички, които са те презирали, Ще се поклонят до стъпалата на нозете ти, И ще те наричат град Господен, Сион на Светия Израилев.</li>
      <li>Наместо това, гдето ти бе оставен и намразен, Тъй щото никой не минаваше през тебе, Аз ще те направя вечно величие, Радост за много поколения.</li>
      <li>Ще сучеш млякото на народите, Да! ще се храниш от* гърдите на царете; И ще познаеш, че Аз Иеова съм твоят Спасител И твоят Изкупител, Мощният Яковов.</li>
      <li>Вместо мед ще донеса злато, И вместо желязо ще донеса сребро, Вместо дърво мед, И вместо камъни желязо; Тоже ще направя мирът да бъде твой надзирател, И правдата твое началство.</li>
      <li>Няма вече да се чува насилие в земята ти, Опустошение и разорение в пределите ти; А ще наречеш стените си Спасение И портите си Хвала.</li>
      <li>Слънцето не ще ти бъде вече светлина денем, Нито луната със сиянието си ще ти свети; Но Господ ще ти бъде вечна светлина, И твоят Бог твоя слава.</li>
      <li>Слънцето ти няма вече да залезе Нито ще се скрие луната ти; Защото Господ ще ти бъде вечна светлина, И дните на жалеенето ти ще се свършат.</li>
      <li>Твоите люде всички ще бъдат праведни; Земята ще им бъде вечно наследство; Те са клонче, което Аз съм посадил, Дело на Моите ръце, за да се прославям.</li>
      <li>Най-малочисленият ще стане хиляда, И най-малкият силен народ; Аз Господ ще ускоря това на времето му.</li>
    </ol>
  </li>
  <li>
    <ol>
      <li>Духът на Господа Иова е на мене; Защото Господ ме е помазал да благовествувам на кротките, Пратил ме е да превържа сърцесъкрушените, Да проглася освобождение на пленниците, И отваряне затвора на вързаните</li>
      <li>Да проглася годината на благоволението Господно, И дена на въздаянието от нашия Бог; Да утеша всичките наскърбени;</li>
      <li>Да наредя за наскърбените в Сион, Да им дам венец вместо пепел, Миро на радост вместо плач, Облекло на хваление вместо унил дух; За да се наричат дървета на правда Насадени от Господа, за да се прослави Той.</li>
      <li>И ще се съградят отдавна запустелите места, Ще се издигнат досегашните развалини. И ще се обновяват пустите градове Опустошени от много родове.</li>
      <li>Чужденци ще останат и ще пасат стадата ви, И чужденци ще бъдат ваши орачи и ваши лозари.</li>
      <li>А вие ще се казвате свещеници Господни; Ще ви наричат служители на нашия Бог; Ще ядете имота на народите, И ще наследите тяхната слава.</li>
      <li>Вместо срама си ще получите двойно, И вместо посрамянето си те ще се радват в наследството си; Затова в земята си ще притежават двойно, Радостта им ще бъде вечна.</li>
      <li>Защото Аз Господ обичам правосъдие, Мразя грабителство с неправда; А тях ще възнаградя с вярност, И ще направя с тях вечен завет.</li>
      <li>Потомството им ще бъде познато между народите, И внуците му между племената; Всеки, който ги гледа, ще познае, Че те са род, който Бог е благословил.</li>
      <li>Ще се развеселя премного в Господа, Душата ми ще се зарадва в моя Бог; Защото Той ме облече с одежди на спасение, Загърна ме с мантия на правда Като младоженец украсен, подобно на първосвещеник, с венец, И като невеста накитена с украшенията си.</li>
      <li>Защото, както земята произвежда растенията си, И както градина произраства посеяното в нея, Така Господ Бог ще направи правдата и хвалата Да поникнат пред всичките народи.</li>
    </ol>
  </li>
  <li>
    <ol>
      <li>Заради Сиона няма да млъкна, И заради Ерусалим няма да престана, Догдето не се яви правдата му като сияние, И спасението му като запалено светило.</li>
      <li>Народите ще видят правдата ти, И всичките царе славата ти, И ти ще се наречеш с ново име, Което устата Господни ще нарекат.</li>
      <li>Ще бъдеш тъй също славен венец в ръката Господна, Дори царска корона на дланта на твоя Бог.</li>
      <li>Няма вече да се наричаш оставен, Нито ще се нарича вече земята ти пуста; Но ще се наричаш благоволение Мое е в него, И земята ти венчана; Защото Господ благоволи в тебе, и земята ти ще бъде венчана.</li>
      <li>Защото както момък се жени за мома, Така и твоите люде* ще се оженят за тебе; И както младоженецът се радва на невестата, Така и твоят Бог ще се зарадва на тебе.</li>
      <li>На стените ти, Ерусалиме, поставих стражи, Които никога няма да мълчат, ни денем ни нощем. Вие, които припомнювате на Господа, не замълчавайте,</li>
      <li>И не Му давайте почивка, Догдето не утвърди Ерусалим, и догдето не го направи похвален по земята.</li>
      <li>Господ се закле в десницата Си и в силната Си мишца, казвайки : Няма да дам вече житото си за храна на неприятелите ти, И чужденците няма да пият виното ти, за което ти си се трудил;</li>
      <li>Но които го прибират в житницата те ще го ядат И ще хвалят Господа; И които го събират те ще го пият В дворовете на Моето светилище.</li>
      <li>Минете, минете през портите, Пригответе пътя за людете; Изравнете, изравнете друма, Съберете камъните му ; Издигнете знаме на племената.</li>
      <li>Ето, Господ прогласи до краищата на земята, като каза : Речете на сионовата дъщеря: Ето, Спасителят ти иде; Ето, наградата Му е с Него, И въздаянието Му пред Него.</li>
      <li>И ще ги наричат свет народ, Изкупените от Господа; И ти ще се наричаш издирен, Град неоставен.</li>
    </ol>
  </li>
  <li>
    <ol>
      <li>Кой е този, що иде от Едом, С очервени дрехи от Восора, Този славен в облеклото си, Който ходи във величието на силата си? Аз съм, Който говори с правда, Мощен да спасявам.</li>
      <li>Защо е червено облеклото Ти. И дрехите Ти подобни на ония на човек , който тъпче в лин?</li>
      <li>Аз сам изтъпках лина, И от племената не бе с Мене ни един човек; Да! стъпках ги в гнева Си, И смазах ги в яростта Си, Тъй че кръвта ми попръска дрехите Ми, И изцапах цялото Си облекло.</li>
      <li>Защото денят за въздаянието бе в сърцето Ми, И годината Ми за изкупване настана.</li>
      <li>Аз разгледах, но нямаше кой да подкрепя; И зачудих се, че нямаше кой да подкрепя; Затова, Моята мишца Ми изработи спасение, И Моята ярост, тя Ме подкрепи.</li>
      <li>Аз стъпках племената в гнева Си, Опитах ги с яростта Си, И излях кръвта им на земята.</li>
      <li>Ще спомена милосърдията Господни, Причините за хвалене Господа За всичко, що ни е подарил Господ, И за голямата благост към Израилевия дом, Която им показа според щедростта Си, И според премногото Си милости.</li>
      <li>Защото рече: Наистина те са Мои люде, Чада, които не ще постъпят невярно; Така им стана Спасител.</li>
      <li>Във всичките им скърби Той скърбеше, И ангелът на присъствието Му ги избави; Поради любовта Си и поради милосърдието Си Той сам ги изкупи, Дигна ги и носи ги през всичките древни дни.</li>
      <li>Но те се разбунтуваха и оскърбиха Светия Негов Дух; Затова Той се обърна та им стана неприятел, И сам воюва против тях.</li>
      <li>Тогава людете Му си спомниха за старите Моисееви времена, и казваха : Где е Оня, Който ги възведе от морето Чрез пастирите на стадото Си? - Где е оня, който положи Светия Си Дух всред тях? -</li>
      <li>Който направи славната Си мишца Да върви до Моисеевата десница? Който раздели водата пред тях, За да си придобие вечно име? -</li>
      <li>Който ги води през бездната, Както кон през пасбище, без да се препънат?</li>
      <li>Духът Господен ги успокои Като добитък, който слиза в долината; Така си водил людете Си, За да си придобиеш славно име.</li>
      <li>Погледни от небесата И виж от светото Си славно обиталище, Где са ревността Ти и могъществените Ти дела? Ожидането на Твоите милости и щедрости е въздържано спрямо мене.</li>
      <li>Защото Ти си наш Отец, Ако и да не ни знае Авраам И да не ни признае Израил; Ти, Господи, си наш Отец; Твоето име е наш вечен Изкупител.</li>
      <li>Защо си допуснал, Господи, да се отклоняваме от пътищата Ти, Да ожесточаваме сърцата си та да не Ти се боим? Върни се заради слугите Си, Племената на Твоето наследство.</li>
      <li>Малко време го владяха Твоите свети люде; Противниците ни потъпкаха светилището Ти.</li>
      <li>Ние сме станали като ония, над които Ти никога не си владял, Като ония, които не са били наричани с името Ти.</li>
    </ol>
  </li>
  <li>
    <ol>
      <li>О да би раздрал Ти небето, да би слязъл, Да биха се стопили планините от присъствието Ти,</li>
      <li>Както кога огън гори храстите, И огън прави водата да клокочи, За да стане името Ти познато на противниците Ти, И да потреперят народите от присъствието Ти,</li>
      <li>Когато вършиш ужасни дела каквито не очаквахме! О да би слязъл, да биха се стопили планините от присъствието Ти!</li>
      <li>Защото от древността не се е чуло, До уши не е стигнало. Око не е видяло друг бог, освен Тебе. Да е извършил такива дела за ония, които го чакат.</li>
      <li>Посрещаш с благост този, който радостно върши правда, Дори ония, които си спомнят за Тебе в пътищата Ти; Ето, Ти си се разгневил, защото ние съгрешихме; Но в Твоите пътища има трайност, и ние ще се спасим.</li>
      <li>Защото всички станахме като човек нечист, И всичката ни правда е като омърсена дреха; Ние всички вехнем като лист, И нашите беззакония ни завличат както вятъра.</li>
      <li>И няма човек, който да призавава името Ти, Който да се пробуди, за да се хване за Тебе; Защото Ти си скрил лицето Си от нас, И стопил си ни, поради беззаконията ни.</li>
      <li>Но сега Господи, Ти си наш Отец; Ние сме глината, а Ти грънчарят ни; И всички сме дело на Твоята ръка.</li>
      <li>Недей се гневи силно, Господи. Недей помни вечно беззаконието; Ето, погледни, молим Ти се, Че ние всички сме Твои люде.</li>
      <li>Твоите свети градове запустяха; Сион запустя. Ерусалим е опустошен.</li>
      <li>Нашият свет и красив дом, Гдето бащите ни Те славословеха, Биде изгорен с огън; И всичките драги нам неща запустяха.</li>
      <li>Пред вид на това, ще се въздържиш ли, Господи? Ще мълчиш ли и ще ни наскърбиш ли до крайност?</li>
    </ol>
  </li>
  <li>
    <ol>
      <li>Достъп дадох на ония, които не питаха за Мене; Близо бях при ония, които не Ме търсеха. Ето Ме! ето Ме! рекох На народ, който не призоваваше името Ми.</li>
      <li>Простирах ръцете си цял ден Към бунтовнически люде, Които ходят по недобър път След своите помисли, -</li>
      <li>Люде, които непрестанно Ме дразнят в лицето Ми, Като колят жертви в градини, И кадят върху кирпичени олтари :</li>
      <li>Като живеят в гробищата, И нощуват в подземията; Като ядат свинско месо, И държат в съдовете си вариво от нечисти неща;</li>
      <li>Като казват: Стой надалеч, не се приближавай до мене, Защото аз съм по-свет от тебе, Такива са дим в ноздрите Ми, Огън горящ през целия ден.</li>
      <li>Ето, писано е пред Мене; Няма да мълча, но ще въздам. Да! ще въздам в пазухите им,</li>
      <li>Като за вашите беззакония, казва Господ, така и за беззаконията на бащите ви, Които кадиха по планините, И Ме хулиха по хълмовете; Затова Аз най-напред ще отмеря в пазухата им делото им.</li>
      <li>Така казва Господ: Както думат, когато има мъст в грозда: Не го повреждай, защото има благословия в него, Така ще направя и Аз заради слугите Си, За да не ги изтребя всички.</li>
      <li>Ще произведа потомък от Якова, И от Юда наследник на планините Си; Моите избрани ще ги наследят, И слугите Ми ще се заселят там.</li>
      <li>И за людете Ми, които Ме търсят, Сарон ще бъде пасище за стада, И долината Ахор място гдето лежат говеда.</li>
      <li>А вас, които оставяте Господа, Които забравяте светия Ми хълм, Които приготвяте трапеза за Щастие* , И които правите възлияние на Орисница+,</li>
      <li>Ще ви определя за нож, вие всички ще се наведете за клане; Защото, когато виках не отговаряхте, И когато говорех не слушахте: Но вършехте онова, което бе зло пред Мене, И избрахте това, което Ми бе неугодно.</li>
      <li>Затова, така говори Господ Иеова: Ето, Моите слуги ще ядат, а вие ще гладувате; Ето, Моите слуги ще пият, а вие ще жадувате; Ето, Моите слуги ще се радват, а вие ще се срамувате;</li>
      <li>Ето, Моите слуги ще пеят от сърдечна радост, А вие ще пищите от сърдечна болка, И ще лелекате от съкрушаване на духа.</li>
      <li>И ще оставите името Ми на избраните Ми за да проклинат с Него; И Господ Иеова ще умъртви тебе, А слугите Си ще нарече с друго име;</li>
      <li>Така щото, който облажава себе си на земята Ще облажава себе си в Бога на истината, И който се кълне на земята Ще се кълне в Бога на истината; Защото предишните скърби се забравиха, И защото се скриха от очите Ми,</li>
      <li>Понеже, ето, създавам ново небе и нова земя; И предишните неща няма да се спомнят, Нито ще дойдат на ум.</li>
      <li>Но вие веселете се и радвайте се винаги В онова, което създавам; Защото, ето, създавам Ерусалим за радост, И людете му за веселие,</li>
      <li>Аз ще се радвам на Ерусалим, И ще се веселя за людете Си, И няма да се чува вече в него глас на плач Нито глас на ридание.</li>
      <li>Там не ще има вече младенец, който да живее само няколко дни, Нито старец, който да не е изпълнил дните си; Защото дете ще умре стогодишният, А грешникът ако умре стогодишен ще бъде считан за проклет.</li>
      <li>Те ще построят къщи и ще живеят в тях; Ще насадят лозя, и ще ядат плода им.</li>
      <li>Няма те да построят а друг да живее там . Няма те да насадят, а друг да яде; Защото дните на Моите люде ще бъдат като дните на дърво, И избраните Ми за дълго ще се наслаждават в делото на ръцете си.</li>
      <li>Не ще се трудят напразно, Нито ще раждат чада за бедствие; Защото те са род на благословение от Господа, Тоже и потомството им.</li>
      <li>Преди да Ме призоват те, Аз ще отговарям, И докато ще говорят те, Аз ще слушам.</li>
      <li>Вълкът и агнето ще пасат заедно, И лъвът ще яде слама както вола, И храна на змията ще бъде пръстта. Не ще повреждат нито ще погубват В цялата Ми света планина, казва Господ.</li>
    </ol>
  </li>
  <li>
    <ol>
      <li>Така казва Господ: Небето Ми е престол, И земята е Мое подножие; Какъв дом искате да построите за Мене? И какво ще бъде мястото на Моя покой?</li>
      <li>Защото моята ръка е направила всичко това, И по тоя начин всичко това е станало, казва Господ; Но пак, на този ще погледна, На оня, който е сиромах и съкрушен духом, И който трепери от словото Ми.</li>
      <li>Който коли вол е като оня, който убива човек, - Който жертвува агне както оня, който пресича врат на куче, - Който принася хлебен принос както оня, който принася свинска кръв, - Който кади възпоменателен ливан както оня, който благославя идол. Да! както те са избрали своите пътища, И душата им се наслаждава в гнусотиите им,</li>
      <li>Така и Аз ще избера мечтанията им, И ще докарвам върху тях ония неща, от които те се боят; Защото, когато виках, никой не отговаряше, Когато говорех, те не слушаха; Но вършеха това, което бе зло пред Мене, И избираха онова, което Ми бе неугодно.</li>
      <li>Вие, които треперите от словото на Господа, Слушайте словото Му, като казва : Братята ви, които ви мразят, които ви отхвърлят поради Моето име, Са рекли: Господ нека прослави Себе Си. Та да видим вашата радост! Но те ще се посрамят.</li>
      <li>Шумен глас се чува от града, Глас от храма, Глас на Господа, Който въздава на враговете Си.</li>
      <li>Преди да се замъчи, тя роди; Преди да дойдат болките й, освободи се и роди мъжко.</li>
      <li>Кой е чул такова нещо? кой е видял такива? Родила ли би се една земя в един ден? Или родил ли би се един народ отведнъж? Но сионската дъщеря щом се замъчи роди чадата си.</li>
      <li>Аз, Който довеждам до раждане, Не бих ли направил да роди? казва Господ; Аз, Който правя да раждат, Затворил ли бих утробата ? казва твоят Бог.</li>
      <li>Развеселете се с ерусалимската дъщеря , И радвайте се с нея, всички вие, които я обичате; Развеселете се с нея в радостта й, Всички вие, които скърбите за нея;</li>
      <li>За да сучите и се наситите От съсците на утешенията й. За да се насучите и се насладите От изобилието на славата й.</li>
      <li>Защото така казва Господ: Ето, ще простирам към нея мир като река, И славата на народите като прелял поток; Тогава ще се насучите, Ще бъдете носени на обятия, И ще бъдете галени на колена.</li>
      <li>Както един, когото утешава майка му, Така Аз ще ви утеша; И ще се утешите в Ерусалим.</li>
      <li>Ще видите това, и сърцето ви ще се зарадва, И костите ви ще виреят като зелена трева; И ще се познае, че ръката на Господа е за слугите Му, А гневът Му против враговете Му.</li>
      <li>Защото, ето, Господ ще дойде с огън, И колесниците Му ще бъдат като вихрушка, За да излее гнева Си с ярост, И изобличението Си с огнени пламъци,</li>
      <li>Защото с огън и с ножа Си Ще се съди Господ с всяка твар; И убитите от Господа ще бъдат много.</li>
      <li>Ония, които се освещават и очистват за да отиват в градините След една ашера в средата, Като ядат свинско месо и гнусотии и мишки, Те всички ще загинат, казва Господ.</li>
      <li>Защото Аз зная делата им и помислите им, И иде времето , когато ще събера всичките народи и езици; И те ще дойдат и ще видят славата Ми.</li>
      <li>И Аз ще поставя внимание между тях; И ония от тях, които се отърват, ще ги изпратя в народите - В Тарсис, Фул и Луд, които теглят лък, В Тувал и Яван, далечните острови, Които не са чули слуха Ми, Нито са видели славата Ми; И те ще изявяват славата Ми между народите.</li>
      <li>И ще доведат всичките ви братя От всичките народи за принос Господу, - На коне, на колесници и на носилки, На мъски и на бързи камили, - Към светия Ми хълм, Ерусалим, казва Господ, Както израилтяните донасят принос В чист съд в дома Господен,</li>
      <li>Па и от тях ще взема За свещеници и за левити, казва Господ.</li>
      <li>Защото, както новото небе И новата земя, които Аз ще направя, Ще пребъдат пред Мене, казва Господ, Така ще пребъде родът ви и името ви.</li>
      <li>И от новолуние до новолуние, И от събота до събота, Ще дохожда всяка твар да се покланя пред Мене, Казва Господ.</li>
      <li>И като излизат те ще видят труповете на човеците, Които са престъпили против Мене; Защото техният червей няма да умре, Нито ще угасне огънят им; И те ще бъдат гнусни на всяка твар.</li>
    </ol>
  </li>
</ol>