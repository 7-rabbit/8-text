<ol>
  <li>
    <ol>
      <li>Имаше в земята Уз* един човек на име Иов. Тоя човек бе непорочен и правдив, боеше се от Бога, и отдалечаваше се от злото.</li>
      <li>И родиха му се седем сина и три дъщери.</li>
      <li>А добитъкът му беше седем хиляди овци,три хиляди камили, петстотин чифта волове; и петстотин ослици; имаше и голямо множество слуги; така че тоя човек бе най-големият от всичките жители на изток.</li>
      <li>И синовете му отиваха и правеха угощения в къщата на всекиго от тях на неговия ден; и пращаха да повикат трите си сестри, за да ядат и пият с тях.</li>
      <li>И когато се изреждаха дните на угощението, Иов пращаше за чадата си та ги освещаваше, като ставаше рано заранта и принасяше всеизгаряния според числото на всичките тях; защото Иов си думаше: Да не би синовете ми да са съгрешили и да са похулили Бога в сърцата си. Така правеше Иов постоянно.</li>
      <li>А един ден, като дойдоха Божиите синове да се представят пред Господа, между тях дойде и Сатана.</li>
      <li>И Господ рече на Сатана: От где идеш? А Сатана в отговор на Господа рече: От обикаляне земята и от ходене насам натам по нея.</li>
      <li>После Господ рече на Сатана: Обърнал ли си внимание на слугата Ми Иов, че няма подобен нему на земята, човек непорочен и правдив, който се бои от Бога и се отдалечава от злото?</li>
      <li>А Сатана в отговор на Господа рече: Дали без причина се бои Иов от Бога?</li>
      <li>Не си ли обградил от всякъде него и дома му и всичко що има? Благословил си делата на ръцете му, и имота му се е умножил на земята.</li>
      <li>Но сега простри ръка и допри се до всичко що има, и той ще Те похули в лице.</li>
      <li>И Господ рече на Сатана: Ето, в твоята ръка е всичко, що има той; само на него да не туриш ръка. Тогава Сатана излезе от присъствието на Господа.</li>
      <li>И един ден, когото синовете му и дъщерите му ядяха и пиеха вино в къщата на най-стария си брат,</li>
      <li>дойде вестител при Иова та рече: Като оряха воловете, и ослите пасяха при тях,</li>
      <li>савците нападнаха та ги откараха, още избиха слугите с острото на ножа; и само аз се отървах да ти известя.</li>
      <li>Докато още говореше, той, дойде и друг та рече: Огън от Бога падна от небето та изгори овцете и слугите и ги погълна; и само аз са отървах да ти известя.</li>
      <li>Тоя като още говореше, дойде и друг та рече: Халдейците образуваха три чети и се спуснаха върху камилите и ги откараха, още избиха слугите с острото на ножа; и само аз се отървах да ти известя.</li>
      <li>Тоя като говореше още, дойде и друг та рече: Синовете ти и дъщерите ти като ядяха и пиеха вино в къщата на най-стария си брат,</li>
      <li>ето, дойде силен вятър от пустинята та удари четирите ъгъла на къщата, и тя падна върху чадата ти та умряха; и само аз се отървах да ти известя.</li>
      <li>Тогава Иов стана, раздра дрехата си, и обръсна главата си, и като падна на земята поклони се.</li>
      <li>И рече: Гол излязох из утробата на майка си; гол ще и да се върна там. Господ даде, Господ отне; да бъда благословено Господното име.</li>
      <li>Във всичко това Иов не съгреши, нито се изрази безумно спрямо Бога.</li>
    </ol>
  </li>
  <li>
    <ol>
      <li>И пак един ден, като дойдоха Божиите синове, за да се представят пред Господа, между тях дойде и Сатана да се представи пред Господа.</li>
      <li>И Господ рече на Сатана: От где идеш? А Сатана в отговор на Господа рече: От обикаляне земята и от ходене насам натам по нея.</li>
      <li>После Господ рече на Сатана: Обърнал ли си внимание на слугата Ми Иов, че няма подобен нему на земята, човек непорочен и правдив, който се бои от Бога и се отдалечава от злото. И още държи правдивостта си, при все че ти Ме подбуди против него да го погубя без причина.</li>
      <li>А Сатана в отговор на Господа рече: Кожа за кожа, да! все що има човек ще го даде за живота си.</li>
      <li>Но простри ръката Си сега та се допри до костите му и до месата му, и той ще Те похули в лице.</li>
      <li>И Господ рече на Сатана: Ето, той е в ръката ти; само живота му опази.</li>
      <li>Тогава Сатана излезе от присъствието на Господа та порази Иов с лоши цирки от стъпалата на нозете му до темето му.</li>
      <li>И той си взе черепка, за да се чеше с нея, и седеше в пепел.</li>
      <li>Тогава жена му рече: Още ли държиш правдивостта си? Похули Бога и умри.</li>
      <li>А той й каза: Ти говориш както говори една от безумните жени. Що! доброто ли да приемаме от Бога, и да не приемаме и злото? Във всичко това Иов не съгреши с устните си.</li>
      <li>А тримата приятели на Иова, като чуха за всичкото това зло, което го сполетяло, дойдоха всеки от мястото си, - теманецът Елифаз, шуахецът Валдад, наамецът Софар; защото се бяха съгласили да дойдат заедно да го съжалят и да го утешат.</li>
      <li>И като подигнаха очи от далеч и го не познаха, плакаха с висок глас; и всеки раздра дрехата си, и сипаха пръст на главите си като я хвърляха към небето.</li>
      <li>И седяха при него на земята седем дни и нощи; и никой не му проговори дума, защото виждаха, че скръбта му беше много голяма.</li>
    </ol>
  </li>
  <li>
    <ol>
      <li>След това Иов отвори устата си та прокле деня си.</li>
      <li>Иов, проговаряйки, рече: -</li>
      <li>Да погине денят, в който се родих, И нощта, в която се каза, роди се мъжко.</li>
      <li>Да бъде тъмнина оня ден; Бог да го не зачита от горе, И да не изгрее на него светлина.</li>
      <li>Тъмнина и мрачна сянка да го обладаят; Облак да седи на него; Всичко що помрачава деня нека го направи ужасен.</li>
      <li>Тъмнина да обладае оная нощ; Да се не брои между дните на годината, Да не влезе в числото на месеците.</li>
      <li>Ето, пуста да остане оная нощ; Радостен глас да не дойде в нея.</li>
      <li>Да я прокълнат ония, които кълнат дните, Ония, които са изкусни да събудят левиатана.</li>
      <li>Да изгаснат звездите на вечерта й; Да очаква видело, и да го няма, И да не види първите лъчи на зората;</li>
      <li>Защото не затвори вратата на майчината ми утроба, И не скри скръбта от очите ми.</li>
      <li>Защо не умрях при раждането, И не издъхнах щом излязох из утробата?</li>
      <li>Защо ме приеха коленете? И защо съсците, за да суча?</li>
      <li>Защото сега щях да лежа и да почивам; щях да спя; Тогава щях да съм в покой.</li>
      <li>Заедно с царе и съветници на земята, Които си градят пусти стълбове;</li>
      <li>Или с князе, които имаха злато, Които напълниха къщите си със сребро;</li>
      <li>Или, като скрито пометниче, не щеше да ме има. Както младенци, които видело не са видели.</li>
      <li>Там нечестивите престават да смущават, И там уморените се успокояват.</li>
      <li>Заедно се успокояват и пленниците. Не чуват гласа на насилника,</li>
      <li>Там са малък и голям; И слугата е свободен от господаря си,</li>
      <li>Защо се дава видело на злощастния, И живот на огорчения в душата,</li>
      <li>Които копнеят за смъртта, и нямат я, Ако и да копнеят за нея повече отколкото за скрити съкровища, -</li>
      <li>Които се много радват и веселят, Когато намерят гроба?</li>
      <li>Защо се дава видело на човека, чиито път е скрит, И когото Бог е преградил?</li>
      <li>Защото вместо ядене, дохожда ми въздишка; И стенанията ми се изливат като вода.</li>
      <li>Защото онова, от което се боях, случи ми се, И онова, от което треперех, дойде върху мене.</li>
      <li>Не бях на мир, нито на покой, нито в охолност; Но пак смущение ме нападна.</li>
    </ol>
  </li>
  <li>
    <ol>
      <li>Тогава теманецът Елифаз проговаряйки рече: -</li>
      <li>Ако започнем да ти говорим, ще ти дотегне ли? Но кой може се въздържа да не говори?</li>
      <li>Ето, ти си научил мнозина, И немощни ръце си укрепил.</li>
      <li>Твоите думи са заякчили колебаещия, И отслабнали колене си укрепил.</li>
      <li>А сега това дойде на тебе, и ти е дотегнало; Допира те, и смутил си се.</li>
      <li>В страха ти от Бога не е ли твоето упование, И в правотата на пътищата ти твоята надежда?</li>
      <li>Спомни си, моля, кой някога е погивал невинен, Или где са били изтребени праведните.</li>
      <li>До колко съм аз видял, ония, които орат беззаконие, И сеят нечестие, това и жънат.</li>
      <li>Изтребват се от дишането на Бога, И от духането на ноздрите Му погиват.</li>
      <li>Ревът на лъва и гласът на свирепия лъв замират, И зъбите на младите лъвове се изкъртват.</li>
      <li>Лъвът загива от нямане лов, И малките на лъвицата се разпръсват.</li>
      <li>Тайно достига до мене едно нещо, И ухото ми долови един шепот от него:</li>
      <li>Всред мислите от нощните видения, Когато дълбок сън напада човеците,</li>
      <li>Ужас ме обзе, и трепет, И разтърси всичките ми кости;</li>
      <li>Тогава дух премина пред мене; Космите на тялото ми настръхнаха;</li>
      <li>Той застана, но не можах да позная образа му; Призрак се яви пред очите ми; В тишина чух тоя глас:</li>
      <li>Ще бъде ли смъртен човек праведен пред Бога? Ще бъде ли човека чист пред Създателя си?</li>
      <li>Ето, Той не се доверява на слугите Си, И на ангелите Си намира недостатък, -</li>
      <li>Колко повече в ония, които живеят в къщи от кал. Чиято основа е в пръстта, И които се смазват като че ли са молци!</li>
      <li>Между заранта и вечерта се събират, Без да усети някой загубват се за винаги.</li>
      <li>Величието, което е в тях, не се ли премахва? Умират и то без мъдрост.</li>
    </ol>
  </li>
  <li>
    <ol>
      <li>Извикай сега; има ли някой да ти отговори? И към кого от светите духове ще се обърнеш?</li>
      <li>Наистина гневът убива безумния, И негодуванието умъртвява глупавия.</li>
      <li>Аз съм виждал безумният като се е вкоренявал; Но веднага съм проклинал обиталището му;</li>
      <li>Защото чадата му са далеч от безопасност; Съкрушават ги по съдилищата И няма кой да ги отърве;</li>
      <li>Гладният изяжда жътвата им, Граби я даже изсред тръните; И грабителят поглъща имота им.</li>
      <li>Защото скръбта не излиза от пръстта, Нито печалта пониква из земята;</li>
      <li>Но човек се ражда за печал, Както искрите, за да хвъркат високо,</li>
      <li>Но аз Бог ще потърся, И делото си ще възложа на Бога,</li>
      <li>Който върши велики и неизлечими дела И безброй чудеса;</li>
      <li>Който дава дъжд по лицето на земята, И праща води по нивите;</li>
      <li>Който възвишава смирените, И въздига в безопасност нажалените,</li>
      <li>Който осуетява кроежите на хитрите, Така щото ръцете им не могат да извършат предприятието си;</li>
      <li>Който улавя мъдрите в лукавството им, Тъй че намисленото от коварните се прекатурва.</li>
      <li>Денем посрещат тъмнина, И по пладне пипат както нощем.</li>
      <li>Но Бог избавя сиромаха от меча, който е устата им, И от ръката на силния;</li>
      <li>И така сиромахът има надежда, А устата на беззаконието се запушват.</li>
      <li>Ето, блажен е оня човек, когото Бог изобличава; Затова не презирай наказанието от Всемогъщия;</li>
      <li>Защото Той наранява, Той и превързва; Поразява, и Неговите ръце изцеляват.</li>
      <li>В шест беди ще те избави; Дори в седмата няма да те досегне зло.</li>
      <li>В глад ще те откупи от смърт, И във война от силата на меча.</li>
      <li>От бича на език ще бъдеш опазен, И не ще се уплашиш от погибел, когато дойде.</li>
      <li>На погибелта и на глада ще се присмиваш, И не ще се уплашиш от земните зверове;</li>
      <li>Защото ще имаш спогодба с камъните на полето; И дивите зверове ще бъдат в мир с тебе.</li>
      <li>И ще познаеш, че шатърът ти е в мир; И когато посетиш кошарата си, няма да намериш да ти липсва нещо.</li>
      <li>Ще познаеш още, че е многочислено твоето потомство, И рожбите ти като земната трева.</li>
      <li>В дълбока старост ще дойдеш на гроба си, Както се събира житен сноп на времето си.</li>
      <li>Ето, това издигахме; така е; Слушай го, и познай го за своето добро.</li>
    </ol>
  </li>
  <li>
    <ol>
      <li>А Иов в отговор рече: -</li>
      <li>Дано само би се претеглила моята печал, И злополуката ми да би се турила срещу нея на везните!</li>
      <li>Понеже сега би била по-тежка от морския пясък; Затова думите ми са били необмислени.</li>
      <li>Защото стрелите на Всемогъщия са вътре в мене, Чиято отрова духът ми изпива; Божиите ужаси се опълчват против мене.</li>
      <li>Реве ли дивият осел, когато има трева? Или мучи ли волът при яслите?</li>
      <li>Яде ли се блудкавото без сол? Или има ли вкус в белтъка на яйцето?</li>
      <li>Душата ми се отвращава да ги допре; Те ми станаха като омразно ястие.</li>
      <li>Дано получех това, което прося, И Бог да ми дадеше онова, за което копнея! -</li>
      <li>Да благоволеше Бог да ме погуби, Да пуснеше ръката Си та ме посече!</li>
      <li>Но, това ще ми бъда за утеха, (Да! ще се утвърдя всред скръб, която не ме жали). Че аз не утаих думите на Светия.</li>
      <li>Каква е силата та да чакам? И каква е сетнината ми та да издържа?</li>
      <li>Силата ми сила каменна ли е? Или месата ми са медни?</li>
      <li>Не изчезна ли в мене помощта ми? И не отдалечи ли се от мене избавлението?</li>
      <li>На оскърбения трябва да се покаже съжаление от приятеля му, Даже ако той е оставил страха от Всемогъщия.</li>
      <li>Братята ми ме измамиха като поток; Преминаха като течение на потоци,</li>
      <li>Които се мътят от леда, И в които се топи снегът;</li>
      <li>Когато се стоплят изчезват; Когато настане топлина изгубват се от мястото си;</li>
      <li>Керваните, като следват по криволиченията им, Пристигат в пустота и се губят;</li>
      <li>Теманските кервани прегледваха; Шевските пътници ги очакваха;</li>
      <li>Излъгаха се в надеждата си; Дойдоха там и се посрамиха;</li>
      <li>Сега и вие сте така никакви; Видяхте ужас, и се уплашихте.</li>
      <li>Рекох ли аз: Донесете ми? Или: Дайте ми подарък от имота си?</li>
      <li>Или: Отървете ме от ръката на неприятеля? Или: Откупете ме от ръката на насилниците?</li>
      <li>Научете ме, и аз ще млъкна; И покажете ми в що съм съгрешил.</li>
      <li>Колко са силни справедливите думи! Но вашите доводи що изобличават?</li>
      <li>Мислите ли да изобличите думи, Когато думите на човек окаян са като вятър?</li>
      <li>Наистина вие бихте впримчили сирачето, Бихте копали яма на неприятеля си.</li>
      <li>Сега, прочее, благоволете да ме погледнете, Защото ще стане явно пред вас ако аз лъжа</li>
      <li>Повърнете се, моля; нека не става неправда; Да! повърнете се пак; касае се до правдивостта ми.</li>
      <li>Има ли неправда в езика ми? Не може ли небцето ми да познае лошото?</li>
    </ol>
  </li>
  <li>
    <ol>
      <li>Земният живот на човека не е ли воюване? И дните му не са ли като дните на наемник?</li>
      <li>Като на слуга, който желае сянка, И както на наемник, който очаква заплатата си,</li>
      <li>Така на мене се даде за притежание месеци на разочарование, И нощи на печал ми се определиха.</li>
      <li>Когато си лягам, казвам: Кога ще стана? Но нощта се протака; И непрестанно се тласкам насам натам до зори.</li>
      <li>Снагата ми е облечена с червеи и пръстени буци; кожата ми се пука и тлее.</li>
      <li>Дните ми са по-бързи от совалката на тъкача, И чезнат без надежда.</li>
      <li>Помни, че животът ми е дъх; И че окото ми няма да са върне да види добро.</li>
      <li>Окото на оногова, който ме гледа, няма да ме види вече; Твоите очи ще бъдат върху мене, а, ето, не ще ме има.</li>
      <li>Както облакът се разпръсва и изчезва, Така и слизащият в преизподнята* няма да възлезе пак;</li>
      <li>Няма да се върне вече у дома си. И мястото му няма да го познае вече.</li>
      <li>Затова аз няма да въздържа устата си; Ще говоря в утеснението на духа си; Ще плача в горестта на душата си.</li>
      <li>Море ли съм аз, или морско чудовище, Та туряш над мене стража?</li>
      <li>Когато си казвам: Леглото ми ще ме утеши, Постелката ми ще облекчи оплакването ми,</li>
      <li>Тогава ме плашиш със сънища, И ме ужасяваш с видения;</li>
      <li>Така, че душата ми предпочита удушване И смърт, а не тия мои кости.</li>
      <li>Додея ми се; не ща да живея вечно; Оттегли се от мене, защото дните ми са суета.</li>
      <li>Що е човек, та да го възвеличаваш, И да си наумяваш за него,</li>
      <li>Да го посещаваш всяка заран, И да го изпитваш всяка минута?</li>
      <li>До кога не ще отвърнеш погледа Си от мене, И не ще ме оставиш ни колкото плюнката си да погълна?</li>
      <li>Ако съм съгрешил, що правя с това на Тебе, о Наблюдателю на човеците? Защо си ме поставил за Своя прицел, Така щото станах тегоба на себе си?</li>
      <li>И защо не прощаваш престъплението ми, И не отнемеш беззаконието ми? Защото още сега ще спя в пръстта; И сутринта ще ме търсиш, а няма да ме има.</li>
    </ol>
  </li>
  <li>
    <ol>
      <li>Тогава шуахецът Валдад в отговор каза:</li>
      <li>До кога ще говориш така, И думите на устата ти ще бъдат като силен вятър?</li>
      <li>Бог променя ли съда? Или Всемогъщият променя правдата?</li>
      <li>Ако Му са съгрешили чадата ти, И Той ги е предал на последствията от* беззаконието им;</li>
      <li>Ако би ти прилежно потърсил Бога, Ако би се помолил на Всемогъщия,</li>
      <li>Тогава, ако беше ти чист и праведен, Непременно сега Той би се събудил да работи за тебе, И би направил да благоденствува праведното ти жилище;</li>
      <li>И при все да е било малко началото ти, Пак сетнините ти биха се уголемили много.</li>
      <li>Понеже, попитай, моля, предишните родове, И внимавай на изпитаното от бащите им;</li>
      <li>(Защото ние сме вчерашни и не знаем нищо, Тъй като дните на земята са сянката);</li>
      <li>Не щат ли те да те научат и да ти явят, И да произнесат думи от сърцата си?</li>
      <li>Никне ли рогоза без тиня? Расте ли тръстиката без вода?</li>
      <li>Догде е зелена и неокосена Изсъхва преди всяка друга трева.</li>
      <li>Така са пътищата на всички, които забравят Бога; И надеждата на нечестивия ще загине.</li>
      <li>Надеждата му ще се пресече; Упованието му е паяжина.</li>
      <li>Той ще се опре на къщата си, но тя не ще устои; Ще се хване за нея, но не ще утрае.</li>
      <li>Той зеленее пред слънцето, И клончетата му се простират в градината му;</li>
      <li>Корените му се сплитат в грамадата камъни; Той гледа на камъните като дом;</li>
      <li>Но пак, ако го изтръгне някой от мястото му, Тогава мястото ще се отрече от него, казвайки: Не съм те видял.</li>
      <li>Ето, това е радостта на пътя му! И от пръстта други ще поникнат.</li>
      <li>Ето, Бог няма да отхвърли непорочния, Нито ще подири ръката на злотворците.</li>
      <li>Все пак ще напълни устата ти със смях И устните ти с възклицание.</li>
      <li>Ония, които те мразят, ще се облекат със срам; И шатърът на нечестивите няма вече да съществува.</li>
    </ol>
  </li>
  <li>
    <ol>
      <li>А Иов в отговор рече:</li>
      <li>Наистина зная, че това е така, Но как ще се оправдае човек пред Бога?</li>
      <li>Ако поиска да се съди с Него, Не може да му отговори за едно от хиляда.</li>
      <li>Мъдро сърце и мощна сила има Бог; Кой, като е упорствувал против Него, е благоденствувал?</li>
      <li>Той премества планините и те не усещат Когато ги е превърнал в гнева Си.</li>
      <li>Той поклаща земята от мястото й, Тъй щото и стълбовете й треперят.</li>
      <li>Той заповядва на слънцето, и не изгрява; И туря под печат звездите.</li>
      <li>Той сам простира небесата, И стъпва на морските вълни.</li>
      <li>Той прави съзвездията - Мечката, Ориона и Плеядите, И скритите пространства* на юг.</li>
      <li>Той прави велики и неизследими дела. И безбройни чудеса.</li>
      <li>Ето, минава край мене, и не Го виждам; Преминава и не Го съглеждам;</li>
      <li>Ако грабна плячка, кой ще Му забрани? Кой ще Му рече: Що правиш?</li>
      <li>Ако Бог не оттегли гнева Си, Горделивите помощници се повалят под Него!</li>
      <li>Колко по-малко бих могъл аз да Му отговоря И да избера думите си, за да разисквам с Него!</li>
      <li>Комуто, и праведен ако бях, не можех отговори, Но щях да повярвам, че е послушал гласа ми.</li>
      <li>Ако извиках, и ми отговореше, Не щях да повярвам, че е послушал гласа ми.</li>
      <li>Защото ме смазва с вихрушка, И умножава раните ми без причина.</li>
      <li>Не ме оставя да си отдъхна, Но ме насища с горчивини.</li>
      <li>Ако е дума за силата на мощните; Ето ме! Би казал Той; И ако за съд, би казал: Кой ще Ми определи време да съдя?</li>
      <li>Даже ако бях праведен, осъдили ме биха собствените ми уста; Ако бях непорочен, Той би ме показал опърничав.</li>
      <li>Макар да бях непорочен, не бих зачитал себе си, Презрял бих живота си.</li>
      <li>Все едно е; затова казвам: Той погубва и непорочния и нечестивия,</li>
      <li>Ако бичът Му убива внезапно, Той се смее при изпитанията на невинните.</li>
      <li>Земята е предадена в ръцете на нечестивите; Той покрива лицата на съдиите; Ако не, тогава кой е, който прави това?</li>
      <li>А моите дни са по-бързи от бързоходец; Бягат без да видят добро;</li>
      <li>Преминаха като леки кораби, Като орел, който се спуща върху лова.</li>
      <li>Ако река: Ще забравя оплакването си, Ще оставя желанието си, и ще се утеша.</li>
      <li>В ужас съм от всичките си скърби Зная, че Ти няма да ме имаш за невинен;</li>
      <li>Нечестив ще се считам; Защо, прочее, да се трудя напразно?</li>
      <li>Ако се умия със снежна вода, И очистя със сапун ръцете си,</li>
      <li>Ти пак ще ме хвърлиш в тинята, Така щото и самите ми дрехи ще се гнусят от мене.</li>
      <li>Защото Той не е човек, както съм аз, та да Му отговоря И да дойдем заедно на съд.</li>
      <li>Няма посредник помежду ни, Който да тури ръката си върху двама ни,</li>
      <li>Нека оттегли от мене тоягата Си, И ужасът Му да не ме уплашва.</li>
      <li>Тогава ще говоря, и няма да се боя от Него; Защото в себе си не съм така уплашен.</li>
    </ol>
  </li>
  <li>
    <ol>
      <li>Душата ми се отегчи от живота ми; За това, ще се предам на оплакването си, Ще говоря в горестта на душата си.</li>
      <li>Ще река Богу: Недей ме осъжда; Покажи ми защо ми ставаш противен.</li>
      <li>Добре ли Ти е да оскърбяваш, И да презираш делото на ръцете Си, А да осветляваш съвещаното от нечестивите?</li>
      <li>Телесни ли очи имаш? Или гледаш както гледа човек?</li>
      <li>Твоите дни като дните на човека ли са, Или годините Ти като човешки дни,</li>
      <li>Та претърсваш беззаконието ми И издирваш греха ми,</li>
      <li>При все че знаеш, че не съм нечестив, И че никой не може да ме избавя от ръката Ти?</li>
      <li>Твоите ръце ме създадоха и усъвършенствуваха Кръгло в едно; а пак съсипваш ли ме?</li>
      <li>Помни, моля, че като глина си ме създал; И в пръст ли ще ме възвърнеш?</li>
      <li>Не си ли ме излял като мляко? Не си ли ме съсирил като сирене?</li>
      <li>С кожа и мускули си ме облякъл, И с кости и жили си ме оплел;</li>
      <li>Живот и благоволение си ми подарил, И провидението Ти е запазило духа ми.</li>
      <li>Но при все туй, това си криел в сърцето Си; Зная, че това е било в ума Ти;</li>
      <li>Ако съгреша, наблюдаваш ме, И от беззаконието ми няма да ме считаш невинен,</li>
      <li>Ако съм нечестив, горко ми! И ако съм праведен, пак няма да дигна главата си. Пълен съм с позор; но гледай Ти скръбта ми,</li>
      <li>Защото расте. Гониш ме като лъв, И повтаряш да се показваш страшен против мене.</li>
      <li>Повтаряш да издигаш против мене свидетелите Си,* И увеличаваш гнева Си върху мене; Едно подир друго войнства ме нападат.</li>
      <li>Защо прочее ме извади Ти из утробата? Иначе, бих издъхнал без да ме е виждало око;</li>
      <li>Бих бил като че не съм бил; От утробата бих бил отнесен в гроба.</li>
      <li>Дните ми не са ли малко? Престани, прочее, И остави ме да си отдъхна малко</li>
      <li>Преди да отида отдето няма да се върна, В тъмната земя и в смъртната сянка, -</li>
      <li>Земя, мрачна като самата тъмнина, Земя на мрачна сянка и без никакъв ред, Дето виделото е като тъмнина.</li>
    </ol>
  </li>
  <li>
    <ol>
      <li>Тогава нааматецът Софар, в отговор рече: -</li>
      <li>Не трябва ли да се отговори на многото думи? Бива ли да се оправдае словоохотлив човек?</li>
      <li>Твоите самохвалства ще запушат ли хорските уста? И когато ти се присмиваш, тебе никой да не засрами ли?</li>
      <li>Защото ти казваш: Това, което говоря, е право, И аз съм чист пред Твоите очи.</li>
      <li>Но дано проговореше Бог, И да отвореше устните Си против тебе.</li>
      <li>И да ти явеше тайните на мъдростта, Че тя е двояка в проницателността си, Знай, прочее, че Бог изисква от тебе по-малко, отколкото заслужава беззаконието ти.</li>
      <li>Можеш ли да изброиш Божиите дълбочини? Можеш ли да издириш Всемогъщия напълно?</li>
      <li>Тия тайни са високи до небето; що можеш да сториш? По-дълбоки са от преизподнята; що можеш да узнаеш?</li>
      <li>Мярката им е по-дълга от земята И по-широка от морето.</li>
      <li>Ако мине Той та улови и събере съд, То кой може да Му забрани?</li>
      <li>Защото Той знае суетните човеци, Той вижда и нечестието, без да Му е нужно да внимава в него.</li>
      <li>Но суетният човек е лишен от разум; Дори, човек се ражда като диво оселче.</li>
      <li>Ако управиш ти сърцето си, И простреш ръцете си към Него,</li>
      <li>Ако има беззаконие в ръцете ти, отстрани го, И не оставяй да обитава нечестие в шатрите ти.</li>
      <li>Тогава само ще издигнеш лицето си без петно, Да! утвърден ще бъдеш, и няма да се боиш;</li>
      <li>Защото ще забравиш скръбта си; Ще си я спомняш като води, които са оттекли.</li>
      <li>Твоето пребивание ще бъде по-светло от пладне; И тъмнина ако си, пак ще станеш като зора.</li>
      <li>Ще бъдеш в увереност, защото има надежда; Да! Ще се озърнеш наоколо, и ще си легнеш безопасно.</li>
      <li>Ще легнеш, и не ще има кой да те плаши; Дори мнозина ще търсят твоето благоволение.</li>
      <li>очите на нечестивите ще изтекат; Прибежище не ще има за тях;18O	11:21 И надеждата им ще бъде, че ще издъхват.</li>
    </ol>
  </li>
  <li>
    <ol>
      <li>Тогава Иов в отговор рече: -</li>
      <li>Наистина само вие сте люде, И с вас ще умре мъдростта!</li>
      <li>Но и аз имам разум както и вие; Не съм по-долен от вас; И такива работи, кой ги не знае?</li>
      <li>Станах за поругание на ближния си, Човек, който призовавах Бога, и Той му отговаряше, - Праведният, непорочният човек стана за поругание!</li>
      <li>Тоя, чиито нозе са близо до подхлъзване, Е като презрян светилник в мисълта на благополучния.</li>
      <li>Шатрите на разбойниците са в благоденствие, И тия, които разгневяват Бога, са в безопасност; Бог докарва изобилие в ръцете им.</li>
      <li>Но попитай сега животните, и те ще те научат, И въздушните птици, и те ще ти кажат;</li>
      <li>Или говори на земята, и тя ще те научи, И морските риби ще ти изявят.</li>
      <li>От всички тия кой не разбира, Че ръката на Господа е сторила това? -</li>
      <li>В Чиято ръка е душата на всичко живо, И дишането на цялото човечество.</li>
      <li>Ухото не изпитва ли думите Както небцето вкусва ястието си?</li>
      <li>Мъдростта е у белокосите, казвате вие, И разумът в дългия живот.</li>
      <li>А у Бога е мъдростта и силата; Той има разсъждение и разум.</li>
      <li>Ето, Той събаря, и не съгражда вече; Затваря човека, и не му се отваря.</li>
      <li>Ето, задържа водите, и пресъхват; Пуща ги пак, и изравят земята.</li>
      <li>У Него е силата и мъдростта; Негов е измаменият и измамникът.</li>
      <li>Закарва съветниците ограбени, И прави съдиите глупави.</li>
      <li>Разпасва пояса на царете, И опасва кръста им с въже.</li>
      <li>Закарва първенците ограбени, И поваля силните.</li>
      <li>Отнема думата от ползуващите се с доверие, И взема ума на старейшините.</li>
      <li>Излива презрение върху князете, И ослабва силата* на яките.</li>
      <li>Открива дълбоки работи из тъмнината, И изважда на видело мрачната сянка.</li>
      <li>Умножава народите, и погубва ги, Разширява народите, и стеснява ги.</li>
      <li>Отнема бодростта на началниците на земните жители, И прави ги да се скитат по непроходна пустиня;</li>
      <li>Пипат в тъмнината без виделина, И прави ги да залитат като пиян.</li>
    </ol>
  </li>
  <li>
    <ol>
      <li>Ето, моето око е видяло всичко това, Ухото ми е чуло и го е разбрало.</li>
      <li>Което знаете вие, това зная и аз; Не съм по-долен от вас.</li>
      <li>Но аз бих говорил на Всемогъщия, И желая да разисквам с Бога;</li>
      <li>Защото вие сте измислители на лъжа; Всинца сте безполезни лекари.</li>
      <li>Дано млъкнехте съвсем! И това щеше да ви бъде за мъдрост.</li>
      <li>Слушайте сега доводите ми, И дайте внимание в жалбата на устните ми.</li>
      <li>Заради Бога несправедливо ли ще говорите? Заради Него измама ли ще изкажете?</li>
      <li>Заради Него пристрастие ли ще покажете? Заради Бога ще се съдите ли?</li>
      <li>Добро ли е да ви изпита Той? Или ще можете да Го излъжете, както лъжат човека?</li>
      <li>Той непременно ще ви изобличи, Ако тайно показвате пристрастие.</li>
      <li>Величието Му не ще ли ви уплаши? И ужасът Му не ще ли да ви нападне?</li>
      <li>Вашите паметни думи стават пред Него поговорки от пепел; Защитата ви става укрепление от кал.</li>
      <li>Млъкнете! оставете ме и аз да говоря; И нека дойде върху мене каквото ще.</li>
      <li>Каквото и да стане, ще взема месата си в зъбите си, И ще туря живота в шепата си.</li>
      <li>Ако и да ме убие Той, аз ще Го чакам; Но пак ще защитя пътищата си пред Него.</li>
      <li>Даже това ще ми бъде спасение, Че нечестив човек няма да дойде пред Него.</li>
      <li>Послушайте внимателно думата ми; И изявлението ми нека бъде в ушите ви.</li>
      <li>Ето сега, аз съм наредил делото си; Зная, че ще се оправдая.</li>
      <li>Кой е оня, който ще се съди с мене? Защото, ако млъкна, сега ще издъхна.</li>
      <li>Само две неща не ми направяй, Тогава не ще се скрия от лицето Ти, -</li>
      <li>Не отказвай да оттеглиш ръката Си от мене, И нека ме не уплаши ужасът Ти.</li>
      <li>Тогава Ти повикай, и аз ще Ти отговоря; Или аз да говоря, и ти ми отговори.</li>
      <li>Колко са беззаконията ми и греховете ми? Яви ми престъплението ми и греха ми.</li>
      <li>Защо криеш лицето Си, И ме считаш за Свой неприятел?</li>
      <li>Ще изморяваш ли лист отвяван? И ще гониш ли суха плява?</li>
      <li>Защо пишеш горести против мене, И ме правиш да наследявам беззаконията на младостта си,</li>
      <li>И туряш нозете ми в клада, И наблюдаваш всичките ми пътища, Забелязваш дирите на нозете ми? -</li>
      <li>При все, че аз като гнила вещ тлея, Като дреха от молец изядена.</li>
    </ol>
  </li>
  <li>
    <ol>
      <li>Човекът, роден от жена е кратковременен И пълен със смущение.</li>
      <li>Цъфти като цвят, и се покосява; Бяга като сянка, и не се държи.</li>
      <li>И върху такъв ли отваряш очите Си, И ме караш на съд с Тебе?</li>
      <li>Кой може да извади чисто от нечисто? Никой.</li>
      <li>Тъй като дните му са определени, И числото на месеците му е у Тебе, И Ти си поставил границите му, които не може да премине,</li>
      <li>Отвърни погледа Си от него, за да си почине, Догде като наемник доизкара деня си.</li>
      <li>Защото за дървото има надежда, Че, ако се отсече, пак ще поникне, И че издънката му няма да изчезне,</li>
      <li>Даже ако коренът му остарее в земята, И ако пънът му умре в пръстта;</li>
      <li>Понеже от дъха на водата ще поникне, И ще покара клончета като новопосадено.</li>
      <li>Но човек умира и прехожда; Да! Човек издъхва, и де го?</li>
      <li>Както водите чезнат из морето, И реката престава и пресъхва,</li>
      <li>Така човек ляга, и не става вече; Докато небесата не преминат, те няма да се събудят, И няма да станат от съня си.</li>
      <li>О, дано ме скриеше Ти в преизподнята, Да ме покриеше, догде премине гневът Ти, Да ми определеше срок, и тогава да би ме спомнил!</li>
      <li>Ако умре човек, ще оживее ли? През всичките дни на воюването си ще чакам, Докато дойде промяната ми.</li>
      <li>Ще повикнеш, и аз ще Ти се отзова; Ще пожелаеш делото на ръцете Си.</li>
      <li>А сега броиш стъпките ми; Не наблюдаваш ли греховете ми?</li>
      <li>Престъплението ми е запечатано в мешец, И зашиваш беззаконието ми.</li>
      <li>Наистина както и планината като пада унищожава се, И скалата се премества от мястото си;</li>
      <li>Както водите изтриват камъните; И наводненията им завличат пръстта от земята; Така Ти погубваш надеждата на човека.</li>
      <li>Надделяваш всякога над него, и той прехожда; Изменяваш лицето му, и го отпращаш.</li>
      <li>Синовете му достигат до почитание, а той не знае; И биват свалени, а той не забелязва това за тях;</li>
      <li>Знае само, че снагата му е за него в болки, И душата му е за него в жалеене.</li>
    </ol>
  </li>
  <li>
    <ol>
      <li>Тогава теманецът Елифад в отговор рече:</li>
      <li>Мъдър човек с вятърничаво ли знание отговаря, И с източен вятър ли пълни корема си?</li>
      <li>С празни думи ли се препира И с безполезни речи?</li>
      <li>Наистина ти унищожаваш страха от Бога, И намаляваш моленето пред Него.</li>
      <li>Защото беззаконието ти поучава устата ти, И си избрал езика на лукавите.</li>
      <li>Твоите уста те осъждат, а не аз; Твоите устни свидетелствуват против тебе.</li>
      <li>Ти ли си първородният човек? Или създаден ли си преди хълмите?</li>
      <li>Чул ли си ти Божиите тайни намерения? Или си заключил в себе си мъдростта?</li>
      <li>Що знаеш ти, което ние не знаем? Що разбираш ти, което няма у нас?</li>
      <li>Има и между нас и белокоси и престарели, По-напреднали на възраст и от баща ти.</li>
      <li>Божиите утешения и меките Му към тебе думи Малко нещо ли са за тебе?</li>
      <li>Какво те блазни сърцето ти, И на какво смигат очите ти,</li>
      <li>Та обръщаш духа си против Бога, И изпущаш такива думи из устата си?</li>
      <li>Що е човек та да е чист, И роденият от жена та да е праведен?</li>
      <li>Ето, на светите Си ангели Той не се доверява, И небесата не са чисти в очите Му;</li>
      <li>Колко повече е гнусен и непотребен човек, Който пие неправда, като вода!</li>
      <li>Аз ще ти кажа, послушай ме; И това, което съм видял, ще ти изявя,</li>
      <li>(Което мъдрите не скриха, но възвестиха, Както бяха чули от бащите си;</li>
      <li>На които биде дадена земята, и само на тях, И чужденец не замина между тях;)</li>
      <li>Нечестивият се мъчи през всичките си дни; И преброени години са запазени за мъчителя.</li>
      <li>Ужасни гласове има в ушите му, Че като е в спокойствие ще го нападне изтребителят;</li>
      <li>Не вярва, че ще се върне от тъмнината; И той е очакван от ножа;</li>
      <li>Скита се да търси хляб, казвайки: Где е? Знае, че денят на тъмнината е готов до ръката му;</li>
      <li>Скръб и тъга го плашат, Като цар приготвен за бой му надвиват.</li>
      <li>Понеже той простря ръката си против Бога, И възгордя се против Всемогъщия,</li>
      <li>Спусна се на Него с корав врат, С дебелите изпъкналости на щитовете си.</li>
      <li>Понеже покри лицето си с тлъстината си, И, затлъсти кръста си,</li>
      <li>Той се засели в разорени градове, В къщи необитаеми, Готови да станат на купове.</li>
      <li>Няма да се обогати, и имотът му няма да трае, Нито ще се навеждат до земята произведенията им.</li>
      <li>Няма да се отърве от тъмнината; Пламък ще изсуши младоците му; И от дишането на Божиите уста ще бъде завлечен.</li>
      <li>Нека не се доверява на суетата, самоизмамен; Защото суета ще бъде заплатата му.</li>
      <li>Преди времето си ще се изплати, И клонът му няма да раззеленее,</li>
      <li>Ще изрони неузрялото си грозде като лозата, И ще хвърли цвета си като маслината.</li>
      <li>Защото дружината на нечестивите ще запустее; И огън ще пояде шатрите на подкупничеството.</li>
      <li>Зачват зло, и раждат беззаконие, И сърцето им подготвя измама.</li>
    </ol>
  </li>
  <li>
    <ol>
      <li>Тогава Иов в отговор рече:</li>
      <li>Много такива неща съм слушал; Окаяни утешители сте всички.</li>
      <li>Свършват ли се празните думи? Или що ти дава смелост, та отговаряш?</li>
      <li>И аз можех да говоря като вас; Ако беше вашата душа на мястото на моята душа, Можех да натрупам думи против вас И да клатя глава против вас.</li>
      <li>Но аз бих ви подкрепил с устата си, И утехата си от устните ми би олекчила скръбта ви.</li>
      <li>Ако говоря, болката ми не олеква; И ако мълча, до колко съм по-на покой?</li>
      <li>Но сега Той ме много умори; Ти запусти цялото ми семейство.</li>
      <li>Набръчкал си ме в свидетелство против мене; И мършавостта ми се издига срещу мене И заявява в лицето ми.</li>
      <li>Разкъсва ме в гнева Си, и ме мрази; Скърца със зъбите Си против мене; Неприятелят ми остри очите си върху мене.</li>
      <li>Зяпат против мене с устата си, Удрят ме по челюстта с хулене, Трупат се всички против мене.</li>
      <li>Бог ме предаде на неправедния, И ме хвърли в ръцете на нечестивите.</li>
      <li>Бях в охолност, но Той ме разкъса, Дори хвана ме за врата и строши ме, И постави ме за Своя прицел.</li>
      <li>Стрелците Му ме обиколиха; Пронизва бъбреците ми, и не щади; Излива жлъчката ми на земята.</li>
      <li>Съсипва ме с удар върху удар; Спуска се върху мене като исполин.</li>
      <li>Вретище съших върху кожата си, И окалях рога си в пръстта.</li>
      <li>Лицето ми подпухна от плач, И мрачна сянка има върху клепачите ми,</li>
      <li>Ако и да няма неправда в ръцете ми, И да е чиста молитвата ми.</li>
      <li>О земле, не покривай кръвта ми! И за вика ми да няма място за почивка.</li>
      <li>Ето и сега, свидетелят ми е на небеса, И свидетелството ми във височините.</li>
      <li>Моите приятели ми се присмиват; Но окото ми рони сълзи към Бога,</li>
      <li>Дано Той сам защити човека пред Бога. И човешкия син пред ближния му!</li>
      <li>Защото като се изминат малко години Аз ще отида на път, отгдето няма да се върна.</li>
    </ol>
  </li>
  <li>
    <ol>
      <li>Духът ми чезне, дните ми гаснат, мене вече гробът чака.</li>
      <li>Сигурно ми се присмиват; И окото ми трябва постоянно да гледа огорченията им!</li>
      <li>Дай, моля, поръчителство; стани ми поръчител при Себе Си; Кой друг би дал ръка на мене?</li>
      <li>Защото си скрил сърцето им от разум; Затова няма да ги възвисиш.</li>
      <li>Който заради плячка предава приятели - Очите на чадата му ще изтекат.</li>
      <li>Той ме е поставил и поговорка на людете; И укор станах аз пред тях.</li>
      <li>Помрачиха очите ми от скръб, И всичките ми телесни части станаха като сянка.</li>
      <li>Правдивите ще се почудят на това, И невинният ще се повдигне против нечестивия.</li>
      <li>А праведният ще се държи в пътя си, И който има чисти ръце ще увеличава силата си.</li>
      <li>А вие всички, моля, пак дойдете; Обаче не ще мога намери между вас един разумен.</li>
      <li>Дните ми преминаха; Намеренията ми и желанията на сърцето ми се пресякоха.</li>
      <li>Нощта скоро ще замести деня; Виделото е близо до тъмнината,</li>
      <li>Ако очаквам преизподнята за мое жилище, Ако съм постлал постелката си в тъмнината,</li>
      <li>Ако съм викнал към тлението, Баща ми си ти, - Към червеите: Майка и сестра ми сте,</li>
      <li>То где е сега надеждата ми? Да! кой ще види надеждата ми?</li>
      <li>При вратите на преизподнята ще слезе тя, Когато едновременно ще има покой в пръстта.</li>
    </ol>
  </li>
  <li>
    <ol>
      <li>Тогава шуахецът Валдад в отговор рече:</li>
      <li>До кога още ще ловите думи? Първо разбирайте, и после ще говорим.</li>
      <li>Защо сме считани като скотове, И станахме никакви пред вас?</li>
      <li>О ти, който разкъсваш душата си в гнева си, За тебе ли ще бъде напусната земята, И скалите ще се преместят от мястото си?</li>
      <li>Наистина светлината на нечестивия ще угасне, И пламъкът на огъня му няма да свети.</li>
      <li>Светлината ще бъде мрак в шатъра му, И светилникът при него ще изгасне,</li>
      <li>Силното му стъпване ще се стесни. И собствените му намерения ще го повалят.</li>
      <li>Защото със своите си нозе той се хвърля в мрежа, И ходи върху примки.</li>
      <li>Клопка ще го улови за петата, Примка ще го хване.</li>
      <li>Въжето му е скрито в земята, И примката на пътя му.</li>
      <li>Ужаси ще го плашат отвред, И ще го гонят в петите.</li>
      <li>Силата му ще чезне от глад, И бедствие ще бъде готово до хълбока му.</li>
      <li>Първородният на смъртта ще пояде членовете на тялото му. Да! ще пояде членовете му.</li>
      <li>Той ще бъде изкоренен от шатъра си, в който уповава, И ще бъде закаран при царя на ужасите.</li>
      <li>В шатъра му ще се засели това, което не е негово; Сяра ще се разпръсне върху жилището му.</li>
      <li>Отдолу корените му ще изсъхнат, И отгоре клоните му ще се отсекат.</li>
      <li>Споменът му ще се изличи от земята, И името му не ще го има вече по улиците.</li>
      <li>Ще бъде изпъден от светлото в тъмното, И ще бъде изгонен от света.</li>
      <li>Не ще има ни син, ни внук между людете си, Нито остатък в жилищата си.</li>
      <li>Идните поколения ще се смаят за деня му, Както и предишните се ужасиха.</li>
      <li>Наистина такива са жилищата на нечестивия, И това е мястото на онзи, който не познава Бога.</li>
    </ol>
  </li>
  <li>
    <ol>
      <li>Тогава Иов в отговор рече:</li>
      <li>До кога ще оскърбявате душата ми, И ще ме съкрушавате с думи?</li>
      <li>Десет пъти вече стана ме укорявате, Но пак не ви е срам, че ми смайвате главата.</li>
      <li>Даже ако наистина съм съгрешил, Грешката ми остава с мене.</li>
      <li>Ако непременно искате да се големеете над мене И да хвърляте против мене укора ми,</li>
      <li>Знайте сега, че Бог ме повали И ме обиколи с мрежата Си.</li>
      <li>Ето, викам: Неправда! Но няма кой да ме чуе; Издавам вик за помощ, но няма съд.</li>
      <li>Той е преградил пътя ми, та не мога да премина, И турил е тъмнина в пътеките ми,</li>
      <li>Съблякъл ме е от славата ми, И отнел е венеца от главата ми.</li>
      <li>Съкрушил ме е отвсякъде, и аз отивам; И изкоренил е надеждата ми като дърво.</li>
      <li>Запалил е тоже против мене гнева Си, И счита ме като един от враговете Си.</li>
      <li>Полковете Му настъпват заедно, Та заздравяват пътя си против мене, И разполагат се в стан около шатъра ми.</li>
      <li>Отдалечил е от мене братята ми; И ония, които ме познаваха, станаха съвсем чужди за мене.</li>
      <li>Оставиха ме ближните ми, И забравиха ме познайниците ми.</li>
      <li>Ония, които живеят в дома ми, И слугините ми считат ме като чужд; Странен станах в очите им.</li>
      <li>Викам слугата си, и не отговаря, При все че с устата си му се моля.</li>
      <li>Дъхът ми е отвратителен на жена ми, И дъхът ми на чадата на чреслата ми.</li>
      <li>И самите малки деца ме презират; Когато ставам говорят против мене.</li>
      <li>Всичките ми по-близки приятели се погнусяват от мене; И ония, които възлюбих, обърнаха се против мене.</li>
      <li>Костите ми залепват за кожата ми и за месата ми; И отървах се само с кожата на зъбите си.</li>
      <li>Смилете се за мене, смилете се за мене, вие приятели мои! Защото ръката Божия се допря до мене.</li>
      <li>Защо ме гоните като че ли сте Бог, И не се насищате от плътта ми?</li>
      <li>О, да можеха да се напишат думите ми! Да се начертаеха на книга!</li>
      <li>Да се издълбаеха на скала за всегда С желязна писалка и олово!</li>
      <li>Защото зная, че е жив Изкупителят ми, И че в последно време ще застане на земята;</li>
      <li>И, като изтлее след кожата ми това тяло, Пак вън от плътта си ще видя Бога:</li>
      <li>Когото сам аз ще видя, И очите ми ще гледат, и то не като чужденец, За тая гледка дробовете ми се топят дълбоко в мене.</li>
      <li>Ако кажете, Как ще го гоним, Тъй като причината на това страдание се намира в самия него!</li>
      <li>Тогава бойте се от меча; Защото гневни са наказанията, нанесени от меча, За да познаете, че има съд.</li>
    </ol>
  </li>
  <li>
    <ol>
      <li>Тогава нааматецът Софар в отговор рече:</li>
      <li>Понеже ме карат мислите ми да отговоря, Затова бързам.</li>
      <li>Чух укорително изобличение против мене; И духът на разума ме кара да отговоря.</li>
      <li>Не знаеш ли това от старо време, От когато е поставен човек на земята,</li>
      <li>Че тържеството на нечестивите е кратковременно, И радостта на безбожния е минутна?</li>
      <li>Макар величието му да се издигне до небето, И главата му да стигне до облаците.</li>
      <li>Пак той ще се изрине за винаги, както нечистотиите му; Ония, които са го гледали, ще кажат, Где е той?</li>
      <li>Като сън ще отлети и няма да се намери, И като нощно видение ще изчезне.</li>
      <li>Окото, което го е гледало, не ще го гледа вече; И мястото му няма да го види вече.</li>
      <li>Чадата му ще потърсят благоволението на сиромасите; И ръцете му ще повърнат имота им.</li>
      <li>Костите му са пълни със съгрешенията на младостта му; И те ще лежат с него в пръстта.</li>
      <li>Ако и да е сладко злото в устата му, Та го крие под езика си.</li>
      <li>Ако и да го жали и не го оставя, Но все още го държи вътре в устата си,</li>
      <li>Пак храната му ще се измени в червата му, На жлъчка аспидна ще се обърне във вътрешностите му.</li>
      <li>Погълнал е богатство, но ще го повърне; Бог ще го изтръгне из корема му.</li>
      <li>Отрова аспидна ще суче; Език ехиднин ще го умъртви.</li>
      <li>Няма вече да гледа потоците, Реките, които текат с мед и масло.</li>
      <li>Това, за което се трудим, ще го възвърне, И няма да се наслаждава на него*; Съразмерно с имота, който е придобил, Той няма да се радва,</li>
      <li>Защото е угнетил сиромасите и ги е оставил; Заграбил е къща, която не бе построил.</li>
      <li>Понеже не е знаел насита на лакомството си, Няма да запази нищо от това, което му е най-мило;</li>
      <li>Понеже не остана нищо, което не изпояде, Затова благоденствието му няма да трае.</li>
      <li>Когато е в пълно изобилие, ще го сполети оскъдност; Ръката на всеки окаяник ще го нападне.</li>
      <li>Когато се кани да напълни корема си, Бог ще хвърли върху него яростния Си гняв, И ще го навали върху него, когато още яде.</li>
      <li>Когато бяга от желязното оръжие, Стрелата на медния лък ще го прониже.</li>
      <li>Той я изтръгва, и тя излиза из тялото му, Да! лъскавият й връх излиза из жлъчката му; Ужаси го обземат.</li>
      <li>Всякаква тъмнина е запазена за съкровищата му; Огън нераздухван от човек ще го пояде; На тия, които останат в шатъра му, зле ще им бъде.</li>
      <li>Небето ще открие беззаконието му, И земята ще се повдигне против него.</li>
      <li>Богатството на дома му ще изчезне, В деня на Божия гняв ще се разпилее.</li>
      <li>Това е от Бога делът на нечестивия, И определеното му от Бога наследство.</li>
    </ol>
  </li>
  <li>
    <ol>
      <li>Тогава Иов в отговор рече:</li>
      <li>Слушайте внимателно говоренето ми, И с това ме утешавайте.</li>
      <li>Потърпете ме, и аз ще говоря; А след като изговоря, присмивайте се.</li>
      <li>За човека ли се оплаквам аз? А как да се не утесни духът ми?</li>
      <li>Погледнете на мене, и почудете се, И турете ръка на устата си.</li>
      <li>Само да си наумя тия въпроси ужасявам се, И трепет обзема снагата ми.</li>
      <li>Защо живеят нечестивите, Остаряват; даже стават и много силни.</li>
      <li>Чадата им се утвърждават заедно с тях пред лицето им, И внуците им пред очите им.</li>
      <li>Домовете им са свободни от страх; И Божията тояга не е върху тях.</li>
      <li>Говедата им се гонят и не напразно; Юницата им се тели, и не помята.</li>
      <li>Пущат чадата си като овце; И децата им скачат.</li>
      <li>Пеят при музиката на тъпанчето и арфата, И веселят се при звука на свирката.</li>
      <li>Прекарват дните си в благополучие; И в една минута слизат в гроба.</li>
      <li>Все пак казват Богу: Оттегли се от нас, Защото не искаме да знаем пътищата Ти.</li>
      <li>Що е Всемогъщият, та да Му служим? И какво се ползваме, като Го призоваваме?</li>
      <li>Ето, щастието им не е в тяхна ръка; Далеч да бъде от мене мъдруването на нечестивите!</li>
      <li>Колко често изгасва светилникът на нечестивите, И дохожда бедствието им върху тях! Бог им разпределя болезни в гнева Си.</li>
      <li>Те са като плява пред вятъра, И като прах от плява, който вихрушката отвява.</li>
      <li>Думате, Бог пази наказанието на тяхното беззаконие за чадата им. По-добре нека въздаде на сами тях, за да го усещат;</li>
      <li>Собствените им очи нека видят гибелта им, И сами те нека пият от гнева на Всемогъщия.</li>
      <li>Защото какво наслаждение от дома си има нечестивият след себе си, Когато се преполови числото на месеците му?</li>
      <li>Ще научи ли някой Бога на знание, Тъй като Той съди високите?</li>
      <li>Един умира в пълно благополучие, Като е във всичко охолен и спокоен;</li>
      <li>Ребрата му са покрити с тлъстина, И костите му са напоени с мозък.</li>
      <li>А друг умира в душевна горест, Като никога не е ял с весело сърце.</li>
      <li>Заедно лежат в пръстта, И червеи ги покриват.</li>
      <li>Ето, зная мислите ви И хитруванията ви за съсипването ми.</li>
      <li>Защото думате: Где е къщата на княза? И где е шатърът, гдето живееха нечестивите?</li>
      <li>Не сте ли попитали минаващите през пътя? И не разбирате ли бележитите им примери, -</li>
      <li>Че нечестивият се пази за ден на погибел, И че в ден на гняв ще бъде закаран?</li>
      <li>Кой ще изяви пред лицето му неговия път? И кой ще му въздаде за онова, което е сторил?</li>
      <li>Но и той ще бъде донесен в гроба, И ще пази над гробницата си.</li>
      <li>Буците на долината ще му бъдат леки; И всеки човек ще отиде подир него, Както безбройни са отишли преди него,</li>
      <li>Как, прочее, ми давате празни утешения, Тъй като в отговорите ви остава само лъжа?</li>
    </ol>
  </li>
  <li>
    <ol>
      <li>Тогава теманецът Елифаз в отговор рече:</li>
      <li>Може ли човек да бъде полезен Богу? Ако разумен може да бъде полезен на семе си.</li>
      <li>Ако си ти праведен, Всемогъщият има ли за какво да се радва? Или ползува ли се Той, ако правиш пътищата си непорочни?</li>
      <li>Поради твоя ли страх от Него Той те изобличава, И влиза в съд с тебе?</li>
      <li>Нечестието ти не е ли голямо? И беззаконията ти не са ли безкрайни?</li>
      <li>Защото без причина си взел залог от брата си. И си лишил голите от дрехите им,</li>
      <li>Не си напоил с вода уморения, И си задържал хляб от гладния.</li>
      <li>А който беше як, той придобиваше земята; И който беше почитан, той се заселваше в нея.</li>
      <li>Вдовици си отпратил празни, И мишците на сирачетата си строшил.</li>
      <li>За това примки те обикалят, И страх внезапен те ужасява,</li>
      <li>Или тъмнина, та не виждаш, И множество води те покрива.</li>
      <li>Бог не е ли на небесните висоти? Сега гледай височината на звездите, колко са на високо!</li>
      <li>А ти казваш: Где ще знае Бог? През мрака ли може да съди?</li>
      <li>Облаци Го покриват, та не вижда: И ходи по свода небесен,</li>
      <li>Забележил ли си ти стария път, По който са ходили беззаконниците? -</li>
      <li>Тия, които преждевременно бидоха грабнати, И чиято основа порой завлече,-</li>
      <li>Които рекоха Богу: Отдалечи се от нас, И - какво може Всемогъщият да стори за нас?-</li>
      <li>При все, че Той напълни с блага домовете им. Но далеч да бъде от мене мъдруването на нечестивите!</li>
      <li>Праведните гледат и се радват; И невинните им се присмиват, като казват:</li>
      <li>Не бяха ли погубени въстаналите против нас, И огън погълна останалите от тях?</li>
      <li>Сприятели се сега с Него и бъди в мир; От това ще дойде добро за тебе.</li>
      <li>Приеми, прочее, закона от устата Му, И съхрани думите Му в сърцето си.</li>
      <li>Ако се върнеш към Всемогъщия, пак ще бъдеш утвърден; Отдалечи, прочее, беззаконието от шатрите си,</li>
      <li>Хвърли* злото си в пръстта, И офирското злато между камъните на потоците;</li>
      <li>И Всемогъщият ще ти бъде злато, И изобилие от сребро за тебе.</li>
      <li>Защото тогава ще се веселиш във Всемогъщия, И ще въздигаш лицето си към Бога.</li>
      <li>Ще Му се помолиш, и Той ще те послуша; И ще изпълни обреците Си.</li>
      <li>И каквото решение направиш, ще ти бъде потвърдено; И светлина ще сияе по пътищата ти.</li>
      <li>Когато те унижат, Тогава ще речеш: Има въздигане! И Той ще спаси онзи, който има смирен поглед.</li>
      <li>Даже онзи, който не е невинен, ще избави; Да! с чистотата на твоите ръце ще бъде избавен.</li>
    </ol>
  </li>
  <li>
    <ol>
      <li>А Иов в отговор рече:</li>
      <li>И днес оплакването ми е горчиво; Ръката ми е по-тежка от въздишането ми.</li>
      <li>Ах, да бих знаел где да Го намеря! Отишъл бих до престола Му,</li>
      <li>Изложил бих делото си пред Него, И напълнил бих устата си с доводи,</li>
      <li>Узнал бих думите, които Той би ми отговорил, И разбрал бих какво щеше да ми рече.</li>
      <li>Щеше ли Той да се препира с мене с голямата Си сила? Не! щеше само да внимава в мен.</li>
      <li>Тогава би станало явно, че един праведник разисква с Него; И така аз бих се освободил за винаги от Съдията си.</li>
      <li>Обаче, ето, отивам напред, но няма Го, И назад, но не го виждам,</li>
      <li>Наляво, гдето работи, но не мога да Го видя; Крие се надясно, и Го не виждам.</li>
      <li>Знае, обаче, пътя ми; когато ме изпита, Ще изляза като злато.</li>
      <li>Ногата ми се е държала здраво в Неговите стъпки; Опазил съм пътя Му без да се отклоня;</li>
      <li>От заповедите на устните Му не съм се оттеглил назад; Съхранил съм думите на устата Му повече от нужната си храна.</li>
      <li>Но Той е на един ум, и кой може да Го отвърне? И каквото желае душата Му, това прави.</li>
      <li>Защото върши това, което е определено за мене; И много такива неща има у Него.</li>
      <li>Затова, смущавам се в присъствието Му; Когато размишлявам треперя от Него.</li>
      <li>Защото сам Бог е разслабил сърцето ми, И Всемогъщият ме е смутил;</li>
      <li>Тъй като не по причина на тъмнината се отсичат думите ми Нито по причина на мрака, който покрива лицето ми.</li>
    </ol>
  </li>
  <li>
    <ol>
      <li>Защо, ако времената не са открити от Всемогъщия, Ония които Го познават, не виждат дните Му за съд?</li>
      <li>Едни преместят межди, Грабят стада и ги пасат;</li>
      <li>Откарват осела на сирачетата; Вземат в залог говедото на вдовицата;</li>
      <li>Изтласкват бедните от пътя; Сиромасите на земята се крият заедно от тях.</li>
      <li>Ето, като диви осли в пустинята излизат по работата си, Подраняват да търсят храна; Пустинята из доставя храна за чадата им.</li>
      <li>Жънат фуража в нивата, за да го ядат. И берат лозата на неправедника;</li>
      <li>Цяла нощ лежат голи без дрехи, И нямат завивка в студа;</li>
      <li>Измокрюват се от планинските дъждове, И прегръщат скалата, понеже нямат прибежище.</li>
      <li>Други грабват сирачето от съседите, И вземат залог от сиромаха.</li>
      <li>Голи, тия ходят крадешком без дреха, И гладни, носят сноповете;</li>
      <li>Изтискват дървено масло в техните огради, Тъпчат линовете им, а остават жадни.</li>
      <li>Умиращите охкат из града, И душата на ранените вика; Но пак това безумие Бог не гледа.</li>
      <li>Дали са от противниците на виделината; Не знаят пътищата й, И не стоят в пътеките й,</li>
      <li>Убиецът става в зори и убива сиромаха и нуждаещия се, А нощем е като крадец.</li>
      <li>Така и окото на прелюбодееца очаква да се мръкне, Като казва: Око не ще ме види; И преличава лицето си.</li>
      <li>В тъмнината пробиват къщи; Те се затварят през деня, Видело не познават.</li>
      <li>Защото за всички тях зората е като мрачната сянка; Понеже познават ужасите на мрачната сянка.</li>
      <li>Бърже се отдалечат по лицето на водата; Делът им е проклет на земята; Не се обръщат вече към пътя за лозята.</li>
      <li>Както сушата и топлината поглъщат водата от снега, Така и преизподнята грешните.</li>
      <li>Майчината утроба ще ги забрави; Червеят ще има сладко ястие в тях; Няма вече да се спомнят; И неправдата ще се строши като дърво.</li>
      <li>Поглъщат неплодната, която ражда; И на вдовицата не правят добро,</li>
      <li>Влачат и мощните със силата си; Те стават, и никой не е безопасен в живота си.</li>
      <li>Бог им дава безопасност, и те се успокояват с нея, Но очите Му са върху пътищата им.</li>
      <li>Въздигнаха се за малко, и, ето, че ги няма! Снишават се; и както всички други си отиват, И отсичат се като главите на класовете.</li>
      <li>И сега, ако не е така, кой ще ме изкара лъжец, И ще обърне в нищо думите ми?</li>
    </ol>
  </li>
  <li>
    <ol>
      <li>Тогава шуахецът Валдат в отговор рече: -</li>
      <li>Господството и страховдъхновението принадлежат Нему; Прави мир във висините Си.</li>
      <li>Имат ли брой войнствата Му? И върху кого не изгрява Неговата светлина?</li>
      <li>И тъй, как може човек да е праведен пред Бога? Или как може да е чист роденият от жена?</li>
      <li>Ето, и самата луна не е светла, И звездите не са чисти, пред Него,</li>
      <li>Колко по-малко гадината човек, И червеят човешки син!</li>
    </ol>
  </li>
  <li>
    <ol>
      <li>А Иов в отговор рече: -</li>
      <li>Каква помощ си дал ти на немощния! Как си спасил безсилната мишца!</li>
      <li>Как си съветвал оня, който няма милост! И какъв здрав разум си изсипал!</li>
      <li>Към кого си отправил думи? И чий дух те е вдъхновявал*?</li>
      <li>Пред него мъртвите треперят Под водите и обитателите им.</li>
      <li>Преизподнята е гола пред Него, И Авадон+ няма покрив.</li>
      <li>Простира севера върху празния простор; Окача земята на нищо.</li>
      <li>Връзва водите в облаците Си; Но облак не се продира изпод тях.</li>
      <li>Покрива лицето на престола Си, Като простира облака Си върху него.</li>
      <li>Обиколил е водите с граница Дори до краищата на светлината и на тъмнината.</li>
      <li>Небесните стълбове треперят И ужасяват се от смъмрянето Му.</li>
      <li>Развълнува морето със силата Си; И с разума Си поразява Рахав§.</li>
      <li>Чрез духа Си украсява небесата; Ръката Му пробожда бягащия змей**</li>
      <li>Ето, тия са само краищата на пътищата Му; И колко малко шепнене ни дават да чуем за Него! А гърма на силата Му, кой може да разбере?</li>
    </ol>
  </li>
  <li>
    <ol>
      <li>И Иов продължи беседата си като казваше:</li>
      <li>В живота на Бога, Който е отнел правото ми, И на Всемогъщия, Който е огорчил душата ми,</li>
      <li>Заклевам се, че през всичкото време, докато е дишането ми в мене, И Духът Божий в ноздрите ми,</li>
      <li>Устните ми няма да изговорят неправда, Нито езикът ми ще продума измама.</li>
      <li>да не даде Бог да ви оправдая! Докато изсъхна няма да отхвърля непорочността си от мене.</li>
      <li>Правдата си ще държа, и не ще я оставя; Догдето съм жив сърцето ми няма да ме изобличи.</li>
      <li>Неприятелят ми нека бъде като нечестивия, И който въстава против мене като беззаконния.</li>
      <li>Защото каква е надеждата на нечестивия, Че ще спечели, когато изтръгне Бог душата му?</li>
      <li>Ще послуша ли Бог вика му, Когато го сполети беда?</li>
      <li>Ще се наслаждава ли във Всемогъщия? Ще призовава ли Бога във всяко време?</li>
      <li>Ще ви науча това, което е в Божията ръка; Каквото има у Всемогъщия не ще да скрия.</li>
      <li>Ето, вие всички сте видели това; Защо, прочее, ставате съвсем безполезни?</li>
      <li>Делът на нечестивия от Бога, И наследството, което притеснителите Ще получат от Всемогъщия е това:</li>
      <li>Ако се умножават чадата му, умножават се за меч; И внуците му не ще се наситят с хляб.</li>
      <li>Останалите от него, смърт ще ги погребе, И вдовиците му няма да плачат.</li>
      <li>Ако и да натрупа сребро много като пръст, И приготви дрехи изобилно като кал,</li>
      <li>Може да приготви, но праведните не ще ги облекат, И невинните ще си разделят среброто.</li>
      <li>Построява къщата си както молеца. И както пъдарят, който прави колиба.</li>
      <li>Богат лъга, но няма да повтори. Веднъж отваря очите си и го няма;</li>
      <li>Трепет го хваща като потоп; Буря го граби нощем;</li>
      <li>Източният вятър го дига, и той отива; Той го изтръгва с мястото му.</li>
      <li>Защото Бог ще хвърли върху него беди, и не ще го пожали; Той ще се старае да избяга от ръката Му.</li>
      <li>Ще изпляскат с ръце против него, И ще му подсвиркват така, че ще бяга от мястото си.</li>
    </ol>
  </li>
  <li>
    <ol>
      <li>Наистина има рудница за сребро, И място, гдето злато се плави.</li>
      <li>Желязото се взема из земята, И медта се лее от камъка.</li>
      <li>Човекът туря край на тъмнината, И издирва до най-далечните места, Камъните в тъмнината и в мрачната сянка.</li>
      <li>Далеч то човешко жилище, гдето нозе не стъпват, Той си отваря рудница; Окачени далеч от човеците рудничарите се люлеят.</li>
      <li>Колкото за земята, от нея произлиза хлябът? И под нея се разравя като че ли с огън.</li>
      <li>Камъните и са място на сапфир, И златна пръст има в нея.</li>
      <li>Хищна птица не знае тоя път И окото на сокол не го е видяло.</li>
      <li>Горделивите зверове не са стъпвали по него; Лъв не е заминавал през него.</li>
      <li>Човекът простира ръката си върху канарите, Превръща планините из корен.</li>
      <li>Разсича проломи между скалите; И окото му открива всичко що е скъпоценно</li>
      <li>И ограничава капането на водите; И скритото изважда на бял свят.</li>
      <li>Но мъдростта, где ще се намери? И где е мястото на разума?</li>
      <li>Човекът не познава цената й; И тя не се намира в земята на живите,</li>
      <li>Бездната казва: Не е у мене. И морето казва:Не е у мене.</li>
      <li>Не може да се придобие със злато; И сребро не може да се претегли в замяна с нея.</li>
      <li>Не може да се оцени с офирско злато, Със скъпоценен оникс и сапфир.</li>
      <li>Злато и кристал не могат се сравни с нея, Нито може да се размени с вещи от на-чисто злато.</li>
      <li>Не ще се спомене корал или кристал за покупката й. Защото цената на мъдростта е по-висока от скъпоценните камъни.</li>
      <li>Топаз етиопски не ще се сравни с нея; Не ще се оцени тя с чисто злато.</li>
      <li>От, где прочее, дохожда мъдростта? И где е мястото на разума?-</li>
      <li>Понеже е скрита от очите на всичките живи, И утаена от въздушните птици.</li>
      <li>Гибелта и смъртта казват: С ушите си чухме слух за нея.</li>
      <li>Бог разбира пътя й, И Той знае мястото й;</li>
      <li>Понеже Той гледа до земните краища, И вижда под цялото небе,</li>
      <li>За да претегля тежината на ветровете, И да измерва водите с мярка.</li>
      <li>Когато направи закон за дъжда, И път за светкавицата на гръма,</li>
      <li>Тогава Той я видя и изяви; Утвърди я, да! И я изследва;</li>
      <li>И каза на човека: Ето, Страх от Господа, туй е мъдрост, И отдалечаване от злото, това е разум.</li>
    </ol>
  </li>
  <li>
    <ol>
      <li>И Иов още продължи беседата си като казваше:</li>
      <li>О, да бях както в предишните месеци, Както в дните, когато Бог ме пазеше,</li>
      <li>Когато светилникът Му светеше на главата ми, И със светлината Му ходех в тъмнината;</li>
      <li>Както бях в дните на зрелостта си, Когато съветът от Бога бдеше над шатъра ми;</li>
      <li>Когато Всемогъщият беше още с мене, И децата ми бяха около мене;</li>
      <li>Когато миех стъпките си с масло, И скалата изливаше за мене реки от дървено масло!</li>
      <li>Когато през града излизах на портата, И приготвях седалището си на пазара,</li>
      <li>Младите, като ме гледаха, се криеха, И старците ставаха и стояха прави;</li>
      <li>Първенците се въздържаха от говорене, И туряха ръка на устата си;</li>
      <li>Гласът на началниците замлъкваше, И езикът им залепваше за небцето им;</li>
      <li>Ухо, като ме чуеше, ублажаваше ме, И око, като ме виждаше, свидетелствуваше за мене;</li>
      <li>Защото освобождавах сиромаха, който викаше, И сирачето, и онзи, който нямаше помощник.</li>
      <li>Благословението от този, който бе близо до загиване, идеше на мене; И аз веселях сърцето на вдовицата.</li>
      <li>Обличах правдата, и тя ми беше одежда; Моята правдивост ми беше като мантия и корона.</li>
      <li>Аз бях очи на слепия, И нозе на хромия.</li>
      <li>Бях баща на сиромасите; Изследвах делото на непознатия мене.</li>
      <li>Трошех челюстите на несправедливия, И изтеглях лова из зъбите му.</li>
      <li>Тогава думах: Ще умра в гнездото си; И дните ми ще се умножат, както пясъка.</li>
      <li>Коренът ми е прострян към водите; И росата намокрюва цяла нощ клоните ми.</li>
      <li>Славата ми зеленее още в мене; И лъкът ми се укрепява в ръката ми.</li>
      <li>Човеците чакаха да ме слушат, И мълчаха, за да чуят съветите ми.</li>
      <li>Подир моите думи те не притуряха нищо; Словото ми капеше върху тях;</li>
      <li>За мене очакваха като за дъжд, И устата ми зееха като за пролетен дъжд.</li>
      <li>Усмихвах се на тях, когато бяха в отчаяние; И те не можаха да потъмнеят* светлостта на лицето ми.</li>
      <li>Избирах пътя към тях, и седях пръв помежду им, И живеех като цар всред войската, Както онзи, който утешава наскърбените.</li>
    </ol>
  </li>
  <li>
    <ol>
      <li>Но сега ми се подсмиват по-младите от мене, Чиито бащи не бих приел да туря с кучетата на стадото си;</li>
      <li>Защото в що можеше да ме ползува силата на ръцете им, Човеци, чиято жизненост бе изчезнала?</li>
      <li>От немотия и глад те бяха измършавели; Гризяха изсушената земя, отдавна пуста и опустошена;</li>
      <li>Между храстите късаха слез, И корените на смрика им бяха за храна.</li>
      <li>Бяха изпъдени измежду човеците, Които викаха подир тебе като подир крадци.</li>
      <li>Живееха в пукнатините на долините, В дупките на земята и на скалите.</li>
      <li>Ревяха между храстите. Събираха се между тръните;</li>
      <li>Безумни и безчестни, Те бидоха изгонени от земята.</li>
      <li>А сега аз им станах песен, Още им съм и поговорка.</li>
      <li>Гнусят се от мене, отдалечават се от мене, И не се свенят да плюят в лицето ми.</li>
      <li>Тъй като Бог е съсипал достолепието ми* и ме е смирил. То и те се разюздаха пред мене.</li>
      <li>Отдясно въстават тия изроди, Тласкат нозете ми, И приготовляват против мене гибелните си намерения+,</li>
      <li>Развалят пътя ми, Увеличават нещастието ми, И то без да имат помощници.</li>
      <li>Идат като през широк пролом; Под краха нахвърлят се върху мене.</li>
      <li>Ужаси се обърнаха върху мене; Като вятър гонят достолепието ми; И благополучието ми премина като облак.</li>
      <li>И сега душата ми се излива в мене; Скръбни дни ме постигнаха.</li>
      <li>През нощта костите ми се пронизват в мене, И жилите ми не си почиват**.</li>
      <li>Само с голямо усилие се променява дрехата ми; Тя ме стига както яката на хитона ми.</li>
      <li>Бог ме е хвърлил в калта; И аз съм заприличал на пръст и на прах.</li>
      <li>Викам към Тебе, но не ми отговаряш; Стоя, и Ти просто ме поглеждаш.</li>
      <li>Обърнал си се да се показваш жесток към мене; С мощната Си ръка ми враждуваш;</li>
      <li>Издигаш ме, възкачваш ме на вятъра, И стопяваш ме в бурята.</li>
      <li>Зная наистина, че ще ме докараш до смърт, И до дома, който е определен за всичките живи.</li>
      <li>Обаче в падането си човек няма ли да простре ръка, Или да нададе вик в бедствието си?</li>
      <li>Не плаках ли аз за онзи, който бе отруден? И не се ли оскърби душата ми за сиромаха?</li>
      <li>Когато очаквах доброто, тогава дойде злото; И когато ожидах виделината, тогава дойде тъмнината.</li>
      <li>Червата ми възвират, и не си почиват; Скръбни дни ме постигнаха.</li>
      <li>Ходя почернял, но не от слънцето; Ставам в събранието и викам за помощ.</li>
      <li>Станах брат на чакалите, И другар на камилоптиците.</li>
      <li>Кожата ми почерня на мене, И костите ми изгоряха от огън.</li>
      <li>Затова арфата ми се измени в ридание, И свирката ми в глас на плачещи.</li>
    </ol>
  </li>
  <li>
    <ol>
      <li>Направих завет с очите си; И как бих погледнал на девица?</li>
      <li>Защото какъв дял се определя от Бога отгоре, И какво наследство от Всемогъщия свише?</li>
      <li>Не е ли разорение за нечестивия, И погибел за тия, които вършат беззаконие?</li>
      <li>Не вижда ли Той пътищата ми? И не брои ли всичките ми стъпки?</li>
      <li>Ако съм ходил с лъжата, И ногата ми е бързала на измама, -</li>
      <li>(Но нека ме претеглят в прави везни, За да познае Бог непорочността ми, -)</li>
      <li>Ако се е отклонила ногата ми от пътя, И сърцето ми е последвало очите ми, И ако е залепило петно на ръцете ми,</li>
      <li>То нека сея аз, а друг да яде, И нека се изкоренят произведенията ми</li>
      <li>Ако се е прелъстило сърцето ми от жена, И съм причаквал при вратата на съседа си,</li>
      <li>То нека моята жена меле за другиго, И други да се навеждат над нея;</li>
      <li>Защото това би било гнусно дело, И беззаконие, което да се накаже от съдиите;</li>
      <li>Понеже това е огън, който изгорява до погубване, И би изкоренил всичките ми плодове.</li>
      <li>Ако съм презрял правото на слугата си или на слугинята си, Когато имаха спор с мене,</li>
      <li>То какво бих сторил, когато се подигне Бог? И какво бих Му отговорил, когато посети?</li>
      <li>Оня, който е образувал мене в утробата, не образува ли и него? И не същия ли ни образува в утробата?</li>
      <li>Ако съм въздържал сиромасите от това, което желаеха, Или съм направил да помрачеят очите на вдовицата,</li>
      <li>Или съм изял сам си залъка си, Без да е яло сирачето от него, -</li>
      <li>(Напротив, от младостта ми то порасте при мене като при баща, И от утробата на майка си съм наставлявал вдовицата;)</li>
      <li>Ако съм гледал някого да гине от нямане дрехи, Или сиромах, че няма завивка,</li>
      <li>И не са ме благославяли чреслата му, Като се е стоплял с вълната от овцете ми;</li>
      <li>Ако съм подигнал ръка против сирачето, Като виждах, че имам помощ в портата;</li>
      <li>То да падне мишцата ми от рамото, И ръката ми да се пречупи от лакътя;</li>
      <li>Защото погибел от Бога беше ужас за мене, И пред Неговото величие не можех да сторя нищо.</li>
      <li>Ако съм турял надеждата си в злато, Или съм рекъл на чистото злато: Ти си мое упование;</li>
      <li>Ако съм се веселил, защото богатството ми бе голямо, И защото ръката ми бе намерила изобилие;</li>
      <li>Ако, като съм гледал слънцето, когато изгряваше, Или луната, когато ходеше в светлостта си,</li>
      <li>Се е увлякло тайно сърцето ми, И устата ми са целували ръката ми;</li>
      <li>И това би било беззаконие, което да се накаже от съдиите, Защото бих се отрекъл от Всевишния Бог.</li>
      <li>Ако съм злорадствувал в загиването на мразещия ме, Или ми е ставало драго, когато го е сполетявало зло, -</li>
      <li>(Даже не съм допуснал на устата си да съгрешат Та да иксам живота му с проклетия); -</li>
      <li>Ако хората от шатъра ми не са рекли: Кой може да покаже едного, който не е бил наситен от него с месо?</li>
      <li>(Чужденец не нощуваше вън; Отварях вратата си на пътника);</li>
      <li>Ако съм покривал престъпленията си както Адама Като съм скривал беззаконието си в пазухата си,</li>
      <li>Понеже се боях от голямото множество, И презрението на семействата ме ужасяваше, Така че млъквах и не излизах из вратата; -</li>
      <li>(О, да имаше някой да ме слуша! - Ето виж тука подписа ми; Всемогъщият нека ми отговори!- И да имах акта* който противникът ми е написал!</li>
      <li>Ето, на рамо щях да го нося, За венец щях да го привържа на себе си!</li>
      <li>Щях да му дам отчет за стъпките си; Като княз щях да се приближа при него-)</li>
      <li>Ако нивата ми вика против мене, И браздите й плачат заедно;</li>
      <li>Ако съм изял плода й без да платя, Или съм изгасил живота на стопаните й;</li>
      <li>Тогава да израстат тръни вместо жито, И вместо ечемик плевели. Свършиха се думите на Иова.</li>
    </ol>
  </li>
  <li>
    <ol>
      <li>И така, тия трима човека престанаха да отговарят на Иова, защото беше праведен пред своите си очи.</li>
      <li>Тогава пламна гневът на вузеца Елиу, син на Варахиила, от Арамовото семейство. Гневът му пламна против Иова, защото оправдаваше себе си наместо Бога(</li>
      <li>тоже против тримата му приятели пламна гневът му, защото бяха осъдили Иова без да му намерят отговор.</li>
      <li>А Елиу беше чакал да говори на Иова, защото другите бяха по-стари от него.</li>
      <li>Но когато Елиу видя, че нямаше отговор в устата на тия трима мъже, гневът му пламна.</li>
      <li>Тогава вузецът Елиу, син на Варахиила, в отговор рече:- Аз съм млад, а вие много стари; Затова се посвених, и не смеех да ви явя моето мнение.</li>
      <li>Аз рекох: Дните нека говорят, И многото години нека учат мъдрост.</li>
      <li>Но има дух в човека; Вдъхновението на Всемогъщия го вразумява.</li>
      <li>Не че човеците са велики, за това ще са и мъдри, Нито че са стари, за това ще разбират правосъдието.</li>
      <li>Прочее, казвам: Слушайте мене; Нека явя и аз мнението си.</li>
      <li>Ето, чаках докато вие говорехте, Слушах разсъжденията ви, Когато търсехте какво да кажете;</li>
      <li>Внимателно ви слушах, И ето, ни един от вас не убеди Иова, Нито отговори на думите му;</li>
      <li>За да не речете: Ние намерихме мъдрост. Бог ще го свали, а не човек.</li>
      <li>Понеже той не е отправил думите си против мене, То и аз няма да му отговоря според вашите речи.</li>
      <li>Те се смайват, не отговарят вече, Не намират ни дума да кажат.</li>
      <li>А да чакам ли аз понеже те не говорят, - Понеже стоят и не отговарят вече?</li>
      <li>Нека отговоря и аз от моя страна, Нека явя и аз мнението си.</li>
      <li>Защото съм пълен с думи; Духът в мене дълбоко ме притиска.</li>
      <li>Ето коремът ми е като вино неотворено, Близо е да се разпукне като нови мехове.</li>
      <li>Ще проговоря, за да ми стане по-леко; Ще отворя устните си и ще отговоря.</li>
      <li>Далеч от мене да гледам на лице, Или да полаская човека.</li>
      <li>Защото не зная да лаская; Иначе Създателят ми би ме отмахнал веднага.</li>
    </ol>
  </li>
  <li>
    <ol>
      <li>Затова, Иове, чуй сега словото ми, И слушай всичките мои думи.</li>
      <li>Ето, сега отворих устата си, Езикът ми с устата ми говори.</li>
      <li>Думите ми ще бъдат според правотата на сърцето ми, И устните ми ще произнесат чист разум.</li>
      <li>Духът Божии ме е направил, И дишането на Всемогъщия ме оживотворява.</li>
      <li>Ако можеш, отговори ми; Опълчи са с думите си пред мене та застани.</li>
      <li>Ето, и аз съм пред Бога както си ти,- И аз съм от кал образуван.</li>
      <li>Ето, моят ужас няма да те уплашва. Нито ще тежи ръката ми върху тебе.</li>
      <li>Безсъмнено ти си говорил, като слушах аз, И аз чух гласа на думите ти, като казваше:</li>
      <li>Чист и без престъпление съм; Невинен съм, и баззаконие няма в мене;</li>
      <li>Ето, Бог намира причини против мене, Счита ме за Свой неприятел;</li>
      <li>Туря нозете ми в клада, Наблюдава всичките ми пътища.</li>
      <li>Ето, в това ти не си прав; Ще ти отговоря, че Бог е по-велик от човека.</li>
      <li>Защо се препираш с Него, Загдето Той не дава отчет ни за едно от Своите дела?</li>
      <li>Защото сигурно Бог говори веднъж и дваж, Само че човекът не внимава.</li>
      <li>В сън, в нощно видение, Когато дълбок сън напада човеците, Когато сънуват на леглата си,</li>
      <li>Тогава Той отваря ушите на човеците, И запечатва поука в тях,</li>
      <li>За да отвърне човека от намерението му, И да извади гордостта из човека;</li>
      <li>Предпазва душата му от гроба, И животът му, за да не падне от меч.</li>
      <li>Той бива е наказван с болки на леглото си, Да! С непрестанни болки в костите си,</li>
      <li>Така щото душата му се отвръща от хляб, И сърцето му от вкусното ястие.</li>
      <li>Месата му се изнуряват тъй, че не се виждат, А невидимите му по-преди кости се подават.</li>
      <li>Да! Душата му се приближава при гроба. И животът му при погубителите,</li>
      <li>Тогава, ако има ангел с него, Посредник, пръв между хиляда, За да възвести на човека що е за него право,</li>
      <li>И ако Бог му бъди милостив И рече: Избави го, за да не слезе в гроба, Аз промислих откуп за него, -</li>
      <li>Тогава месата му ще се подмладяват повече от месата на дете? Той се връща в дните на младостта си;</li>
      <li>Ако се помоли Богу, Той е благосклонен към него, И му дава да гледа лицето Му с радост; И възвръща на човека правдата му.</li>
      <li>Той пее пред човеците, казвайки: Съгреших и изкривих правото, И не ми се въздаде според греха ми;</li>
      <li>Той избави душата ми, за да не отиде в рова; И животът ми ще види виделината.</li>
      <li>Ето всичко това върши Бог Дваж и триж с човека,</li>
      <li>За да отвърне душата му от рова, Но да се просвети с виделината на живота.</li>
      <li>Внимавай, Иове, послушай ме, Мълчи, и аз ще говоря.</li>
      <li>Ако имаш какво да кажеш, отговори ми; Говори, защото желая да бъдеш оправдан;</li>
      <li>Но ако не, то ти слушай мене; Мълчи, и ще те науча мъдрост.</li>
    </ol>
  </li>
  <li>
    <ol>
      <li>И Елиу пак проговаряйки рече:</li>
      <li>Слушайте думите ми, вие мъдри, И внимавайте към мене, вие разумни;</li>
      <li>Защото ухото изпитва думите Както небцето вкусва ястието.</li>
      <li>Нека си изберем правото Та да знаем помежду си доброто.</li>
      <li>Защото Иов е казал: Праведен съм, И пак Бог отне правото ми;</li>
      <li>Въпреки правото ми считан съм за лъжец; Раната ми е неизцелима при все, че съм без престъпление.</li>
      <li>Кой човек е като Иова, Който укорява Бога, както пие вода,</li>
      <li>И дружи с ония, които вършат беззаконие, И ходи с нечестиви човеци?</li>
      <li>Защото е казал: Нищо не ползува човека Да съизволява с Бога.</li>
      <li>Слушайте ме, прочее, вие разумни мъже. Далеч да бъде от Бога неправдата, И от Всемогъщия беззаконието!</li>
      <li>Защото ще въздаде на човека според делото му, И ще направи всеки да намери според пътищата си.</li>
      <li>Наистина Бог няма да извърши насилие, Нито ще извърне Всемогъщият правосъдието.</li>
      <li>Кой е възложил на Него грижата за земята? Или кой Го е натоварил с цялата вселена?</li>
      <li>Ако прилепи Той сърцето Си само към Себе Си, И оттегли към Себе Си Духа Си и душата Си,</li>
      <li>То ще издъхне заедно всяка плът, И човекът ще се върне пак в пръстта.</li>
      <li>Сега, ако си разумен, чуй това; Слушай гласа на думите ми.</li>
      <li>Ще властвува ли оня, който мрази правдата? И ще изкараш ли виновен мощния Праведник,</li>
      <li>Който казва на цар: Нечестив си, На князе: Беззаконници сте,</li>
      <li>Който не лицеприятствува пред първенци, Нито почита богатия повече от сиромаха, Понеже всички са дело на Неговите ръце?</li>
      <li>В една минута умират - да в полунощ; Людете им се смущават и преминават§ И мощните биват премахнати не с ръка.</li>
      <li>Защото очите на Бога са върху пътищата на човека, И Той гледа всичките му стъпки.</li>
      <li>Няма тъмнина, нито мрачна сянка, Гдето да се крият ония, които вършат беззаконие.</li>
      <li>Понеже Той няма нужда втори път да изпитва човека, За да дойде на съд пред Бога.</li>
      <li>Без дълго изследване сломява силните, И поставя други вместо тях.</li>
      <li>Прочее, Той познава делата им; И събаря ги нощем, та те се смазват.</li>
      <li>Удря ги като нечестиви Явно там гдето има зрители,</li>
      <li>Понеже се отклониха от Него, И не зачитаха ни един от пътищата Му,</li>
      <li>Така че направиха да стигне до Него викът на сиромасите, Та Той чу вика на угнетените.</li>
      <li>И когато Той успокоява, кой ще смути? Когато крие лицето Си, кой може да Го види? Безразлично дали е сторено това спрямо народ или спрямо един човек, -</li>
      <li>За да не царува нечестив човек, Човек, който би впримчвал людете,</li>
      <li>Защото, ако някой каже на Бога: Понесох наказание без да съм сторил зло;</li>
      <li>Каквото аз не виждам, Ти ме научи; Ако съм извършил беззаконие, няма да върша вече, -</li>
      <li>То трябва ли въздаянието му да бъде, според както ти желаеш, да го отхвърляш, Така щото ти да го избереш, казва Бог, а не Аз? Тогава ти кажи каквото знаеш.</li>
      <li>Разумни мъже ще ми рекат: Да! Всеки мъдър човек, който ме слуша, ще каже:</li>
      <li>Иов говори без знание, И думите му са лишени от мъдрост.</li>
      <li>Желанието ми е, Иов да бъде изпитан до край, Понеже отговори, както нечестивите човеци.</li>
      <li>Защото на греха си притуря бунтовничество, Поруга се* между нас, И умножава думите си против Бога.</li>
    </ol>
  </li>
  <li>
    <ol>
      <li>Елиу още проговаряйки рече:</li>
      <li>Мислиш ли че, е право това, което рече ти: Моята правда в туй дело е повече от Божията?</li>
      <li>Защото ти рече: Какво ще ми бъде преимуществото? Какво ще ме ползува повече отколкото, ако бях съгрешил?</li>
      <li>Аз ще отговоря на тебе. И на приятелите ти с тебе.</li>
      <li>Погледни към небесата и виж; И гледай облаците, колко по-високо са от тебе.</li>
      <li>Ако съгрешаваш, какво правиш против Него? И ако се умножават престъпленията ти, какво Му вършиш?</li>
      <li>Ако си праведен, какво Му даваш? Или какво получава от ръката ти?</li>
      <li>Нечестието ти може да повреди само човек като тебе; А правдата ти може да ползува само човешки син.</li>
      <li>Поради много угнетения викат праведниците, Пищят поради насилието на мощните;</li>
      <li>Но пак никой не казва: Где е Бог Творецът ми, Който дава песни нощем,</li>
      <li>Който ни учи нежели земните животни, И прави ни по-мъдри от въздушните птици?</li>
      <li>Така те викат; но Той не отговаря Да ги избави от гордостта на нечестивите.</li>
      <li>Наистина, Бог не слуша празнословието, И Всемогъщият не го зачита,</li>
      <li>Колко по-малко, когато ти казват, че не Го виждаш, Че делото ти е пред Него, и напразно Го чакаш!</li>
      <li>И сега, понеже не те е посетил в яростта Си, И не е прегледал със строгост надменността ти,</li>
      <li>Затова Иов отваря уста да говори суетности, Трупа думи лишени от благоразумие.</li>
    </ol>
  </li>
  <li>
    <ol>
      <li>И Елиу продължавайки рече:</li>
      <li>Потърпи ме малко, и ще ти явя, Защото имам още нещо да ти кажа за Бога.</li>
      <li>Ще черпя знанието си от далеч, И ще дам правда на Създателя си;</li>
      <li>Защото наистина думите ми не ще бъдат лъжливи; Един, който е усъвършенствуван в знание, стои пред тебе.</li>
      <li>Ето, макар Бог да е мощен, не презира никого, - Макар да е мощен в силата Си да разсъждава.</li>
      <li>Той не запазва живота на нечестивия, А на сиромасите отдава правото.</li>
      <li>Не оттегля очите Си от праведните, Но даже ги туря и с царе да седят на престол за винаги, И те биват възвишени.</li>
      <li>А във вериги, ако са вързани, И хванати с въжета на наскърбление,</li>
      <li>Тогава им явява делата им И престъпленията им, че са се възгордели,</li>
      <li>Отваря и ухото им за поука, И заповядва да се върнат от беззаконието;</li>
      <li>И ако послужат и служат на Него, Ще прекарат дните си в благополучие И годините си във веселия;</li>
      <li>Но ако не послушат, ще загинат от меч, И ще умрат без мъдрост.</li>
      <li>А нечестивите в сърце питаят яд, Не викат към Бога за помощ когато ти връзва;</li>
      <li>Те умират в младост, И животът им угасва между мръсните.</li>
      <li>Той избавя наскърбения чрез скръбта му, И чрез бедствие отваря ушите им</li>
      <li>И така би извел и тебе из утеснение В широко място, гдето няма теснота; И слаганото на трапезата ти било би пълно с тлъстина.</li>
      <li>Но ти си пълен със съжденията на нечестивия; Затова съдбата и правосъдието те хващат,</li>
      <li>Внимавай да не би жегата на страданията ти да те подигне против удара; Тогава нито голям откуп би те отървал.</li>
      <li>Ще важи ли викането ти да те извади от бедствие, Или всичките напрежения на силата ти?</li>
      <li>Не пожелавай нощта, Когато людете изчезват от мястото си.</li>
      <li>Внимавай! Не пожелавай беззаконието; Защото ти си предпочел това повече от наскърблението.</li>
      <li>Ето, Бог е възвишен в силата Си; Кой е господар като Него?</li>
      <li>Кой Му е предписал пътя Му? Или кой може да Му рече: Извършил си беззаконие?</li>
      <li>Помни да възвеличаваш Неговото дело, Което човеците възпяват,</li>
      <li>В което всичките човеци се взират, Което човекът гледа от далеч.</li>
      <li>Ето, Бог е велик, и ние Го не познаваме; Числото на годините Му е неизследимо.</li>
      <li>Той привлича водните капки, Които таят в дъжд от парите Му,</li>
      <li>Които облаците изливат И оросяват върху множество човеци.</li>
      <li>Може ли, даже, някой да разбере как се разпростират облаците, Или се произвеждат гърмежите на скинията Му?</li>
      <li>Ето, простира светлината Си около Себе Си, И се покрива с морските дъна.</li>
      <li>(Понеже чрез тия неща съди народите; Дава храна изобилно),</li>
      <li>Покрива ръцете Си със светкавицата, И заповядва й где да удари;</li>
      <li>Шумът й известява за това, И добитъкът - за пламъка, който възлиза.</li>
    </ol>
  </li>
  <li>
    <ol>
      <li>Да! Поради това сърцето ми трепери И се измества от мястото си.</li>
      <li>Слушайте внимателно гърма на гласа Му, И шума, който излиза из устата Му.</li>
      <li>Праща го под цялото небе И светкавицата Си до краищата на земята;</li>
      <li>След нея рече глас, Гърми с гласа на величието Си, И не ги възпира щом се чуе гласа Му.</li>
      <li>Бог гърми чудно с гласа Си, Върши велики дела, които не можем да разбираме;</li>
      <li>Защото казва на снега: Вали на земята, - Също и на проливния дъжд и на поройните Си дъждове;</li>
      <li>Запечатва ръката на всеки човек, Така щото всичките човеци, които е направил, да разбират силата Му.</li>
      <li>Тогава зверовете влизат в скривалищата И остават в рововете си.</li>
      <li>От помещението си иде бурята, И студът от ветровете що разпръскват облаците.</li>
      <li>Чрез духане от Бога се дава лед, И широките води замръзват;</li>
      <li>Тоже гъстия облак Той натоварва с влага, Простира на широко светкавичния Си облак,</li>
      <li>Които според Неговото наставление се носят наоколо За да правят всичко що им заповядва По лицето на земното кълбо.</li>
      <li>Било, че за наказание, или за земята Си, Или за милост, ги докарва.</li>
      <li>Слушай това, Иове, Застани та размисли върху чудесните Божии дела.</li>
      <li>Разбираш ли как им налага Бог волята Си. И прави светкавицата да свети от облака Му?</li>
      <li>Разбираш ли как облаците увисват, Чудесните дела на Съвършения в знание? -</li>
      <li>Ти, чиито дрехи стават топли, Когато земята е в затишие, поради южния вятър,</li>
      <li>Можеш ли като Него да разпростреш небето, Което, като леяно огледало е здраво?</li>
      <li>Научи ни що да Му кажем, Защото поради невежество* ние не можем да наредим думите си</li>
      <li>Ще Му се извести ли, че желая да говоря, Като зная че, ако продума човек непременно ще бъде погълнат?</li>
      <li>И сега човеците не могат да погледнат на светлината, Когато блещи на небето, като е заминал вятърът и го е очистил,</li>
      <li>Та е дошло златозарно сияние от север; А как ще погледнат на Бога, у Когото е страшна слава!</li>
      <li>Всемогъщ е, не можем да Го проумеем, превъзходен е в сила; А правосъдието и преизобилната правда Той няма да отврати.</li>
      <li>Затова Му се боят човеците; Той не зачита никого от високоумните+.</li>
    </ol>
  </li>
  <li>
    <ol>
      <li>Тогава Господ отговори на Иова из бурята и каза:</li>
      <li>Кой е тогава този, който помрачава Моя съвет С неразумни думи?</li>
      <li>Опаши сега кръста си като мъж, И ще те попитам; и ти ми изяснявай,</li>
      <li>Где беше ти, когато основах земята? Извести, ако си разумен:</li>
      <li>Кой определи мерките й? (ако знаеш) Или кой тегли връв за мерене по нея?</li>
      <li>На какво се вдълбочиха основите й? Или кой положи краеъгълния й камък,</li>
      <li>Когато звездите на зората пееха заедно, И всички Божии синове възклицаваха от радост?</li>
      <li>Или кой затвори морето с врати, Когато се устреми та излезе из матка,</li>
      <li>Когато го облякох с облак И го пових с мъгла,</li>
      <li>И поставих му граница от Мене, Турих лостове и врати,</li>
      <li>И рекох: До тук ще дохождаш, но не по-нататък, И тук ще се спират гордите ти вълни?</li>
      <li>Откак започнаха дните ти заповядал ли си ти на утрото И показал на зората мястото й,</li>
      <li>За да обхване краищата на земята, Така щото да се изтърсят от нея злодейците</li>
      <li>Та да се преобразува тя, както глина под печат, И всичко да изпъква като че ли в облекло,</li>
      <li>А от нечестивите да се отнеме виделината им, И издигнатата им мишца да се строши?</li>
      <li>Проникнал ли си до изворите на морето? Или ходил ли си да изследваш бездната?</li>
      <li>Откриха ли се на тебе вратите на смъртта? Или видял ли си сенчестите врати на смъртта?</li>
      <li>Схванал ли си широчината на земята? Кажи, ако си разбрал всичко това.</li>
      <li>Где е пътят към обиталището на светлината? И на тъмнината где е мястото й,</li>
      <li>За да й заведеш до границата й, И да познаеш пътеките към дома й?</li>
      <li>Без съмнение, ти знаеш, защото тогаз си се родил, И голямо е числото на твоите дни!</li>
      <li>Влизал ли си в съкровищниците за снега, Или виждал ли си съкровищниците за градушката,</li>
      <li>Които пазя за време на скръб, За ден на бой и на война?</li>
      <li>Що е пътят за мястото, гдето се разсява светлината, Или се разпръсва по земята източният вятър?</li>
      <li>Кой е разцепил водопровод за проливните дъждове, Или път за светкавицата на гръма,</li>
      <li>За да се докара дъжд върху ненаселена земя, Върху пустинята, гдето няма човек,</li>
      <li>За да насити пустата и запустяла земя. И да направи нежната трева да изникне?</li>
      <li>Дъждът има ли баща? Или кой е родил капките на росата?</li>
      <li>От чия матка излиза ледът? И кой е родил небесната слана? -</li>
      <li>Когато водите се втвърдяват като камък, И повърхността на бездната се смръзва.</li>
      <li>Ти ли връзваш връзките на Плеадите, Или развързваш въжетата на Ориона?</li>
      <li>Извеждаш ли Мазарот* на времето му? Или управляваш ли Мечката с малките й?</li>
      <li>Познаваш ли законите на небето? Установяваш ли неговото владичество върху земята?</li>
      <li>Издигаш ли гласа си до облаците, За да те покрият изобилни води?</li>
      <li>Изпращаш ли светкавици, та да излизат И да ти казват: Ето ни?</li>
      <li>Кой е турил мъдрост в облаците? Или кой е дал разум на гъстите облаци?</li>
      <li>Кой с мъдрост брои облаците? Или кой излива небесните мехове</li>
      <li>Та да се сгъстява пръстта в куп, И буците да се слепят?</li>
      <li>Улавят ли лов за лъвицата? Или насищат ли охотата на лъвовите малки,</li>
      <li>Когато седят в рововете си, И остават в скривалищата за да причакват?</li>
      <li>Кой приготвя за враната храната й, Когато пилетата й от нямане храна Се скитат и викат към Бога?</li>
    </ol>
  </li>
  <li>
    <ol>
      <li>Знаеш ли времето, когато раждат дивите кози по канарите? Забелязваш ли кога раждат кошутите?</li>
      <li>Преброяваш ли колко месеци изпълняват те? Или знаеш ли срока за раждането им? -</li>
      <li>Когато се навеждат, раждат малките си, Освобождават се от болките си.</li>
      <li>Малките им заякват, растат в полето; Излизат и не се връщат вече при тях.</li>
      <li>Кой е пуснал на свобода дивия осел? Или кой е развързал връзките на тоя плах бежанец,</li>
      <li>За кой съм направил пустинята за къща И солената земя за негово жилище?</li>
      <li>Той се присмива на градския шум, Нито внимава на викането на този, който го кара.</li>
      <li>Планините, които обикаля, са пасбището му; И търси всякаква зеленина.</li>
      <li>Ще благоволи ли дивият вол да ти работи, Или ще нощува ли в твоите ясли?</li>
      <li>Можеш ли да впрегнеш дивия вол за оране? Или ще браносва ли той полетата зад тебе?</li>
      <li>Ще се облегнеш ли на него, защото силата му е голяма? Или ще повериш ли на него работата си?</li>
      <li>Ще се довериш ли на него да ти прибере житото ти И да го събере в гумното ти?</li>
      <li>Крилата на камилоптицата пляскат весело; Но крилата и перата й благи ли са?</li>
      <li>Защото тя оставя яйцата си на земята И ги топли в пръстта,</li>
      <li>А забравя, че е възможно нога да ги смаже Или полски звяр да ги стъпче.</li>
      <li>Носи се жестоко с малките си, като че не са нейни; Трудът й е напразно, защото не я е грижа за опасности:</li>
      <li>Понеже Бог я е лишил от мъдрост, И не я е обдарил с разум.</li>
      <li>Когато стане да бяга Присмива се на коня и на ездача му.</li>
      <li>Ти ли си дал сила на коня? Облякъл си врата му с трептяща грива?</li>
      <li>Ти ли го правиш да скача като скакалец? Гордото му пръхтене е ужасно.</li>
      <li>Копае с крак в долината, и се радва на силата си; Излиза срещу оръжията.</li>
      <li>Присмива се на страха и не се бои. Нито се обръща назад от меча,</li>
      <li>Тула по страната му трещи, И лъскавото копие, и сулицата.</li>
      <li>С буйство и ярост той гълта земята; И при гласа на тръбата не вярва от радост.</li>
      <li>Щом свири тръбата, той казва: Хо, хо! И от далеч подушва боя, Гърменето на военачалниците и викането.</li>
      <li>Чрез твоята ли мъдрост лети на горе ястребът, И простира крилата си към юг?</li>
      <li>При твоята ли заповед се възвишава орелът, И при гнездото си по височините?</li>
      <li>Живее по канарите, и там се помещава, По върховете на скалите, и по непроходимите места.</li>
      <li>От там си съзира плячка, Очите му я съглеждат от далеч.</li>
      <li>И пилетата му смучат кръв; И дето има трупове, там е той.</li>
    </ol>
  </li>
  <li>
    <ol>
      <li>Господ говори на Иова и каза:</li>
      <li>Тоя, която е изобличил Всемогъщият, ще ли се бори с Него? Тоя, който се препира с Бога, нека отговори на всичко това.</li>
      <li>Тогава Иов отговори Господу, казвайки:</li>
      <li>Ето, аз съм нищожен; какво да Ти отговоря? Турям ръката си на устата си.</li>
      <li>Веднъж съм говорил, и не ще да отговарям вече, Дори дваж, но няма да повторя.</li>
      <li>Тогава Господ отговори на Иова из бурята, като каза:</li>
      <li>Опаши сега кръста си като мъж; Аз ще те попитам, и ти Ми изявявай.</li>
      <li>Дори не ще ли допускаш Моята съдба? Ще осъдиш ли Мене, за да оправдаеш себе си?</li>
      <li>Или имаш ли мишца като Бога? И можеш ли да гърмиш с глас като Него?</li>
      <li>Украси се сега с превъсходство и достолепие, И облечи се в чест и величие.</li>
      <li>Изсипвай преливащия си гняв; И гледай на всеки горделив, и смирявай го;</li>
      <li>Гледай на всеки горделив, и снишавай го; И стъпквай нечестивите на мястото им;</li>
      <li>Скрий го купно в пръстта; Вържи лицата им в скрито място.</li>
      <li>Тогава и Аз ще изповядам пред тебе, Че твоята десница може да те спаси.</li>
      <li>Ето сега речния кон* който съм направил както и тебе; Яде трева като вол.</li>
      <li>Ето сега, силата му е в чреслата му, И якостта му е в мускулите на корема му.</li>
      <li>Клати опашката си като кедър; Жилите на бедрата му са сплотени.</li>
      <li>Костите му са като медни цеви; Ребрата му са като железни лостове.</li>
      <li>Той е изящното дело Божие; Оня, Който го е направил, го е снабдил с меча Си.</li>
      <li>Наистина планините промишляват за него храна. Гдето играят всичките полски зверове.</li>
      <li>Ляга под сенчестите дървета, В съкровището на тръстиката, и в блатата;</li>
      <li>Сенчестите дървета го покриват със сянката си; Върбите на потоците го обкръжават.</li>
      <li>Ето, ако би придошла река, той не трепери; Не се смущава, ако би се и Иордан устремил по устата му.</li>
      <li>Може ли някой да го хване когато е на щрек. Или да прободе носа му с примка?</li>
    </ol>
  </li>
  <li>
    <ol>
      <li>Можеш ли да извлечеш крокодила+ с въдица, Или да притиснеш езика му с въже?</li>
      <li>Можеш ли тури оглавник на носа му, Или да пробиеш челюстта му с кука?</li>
      <li>Ще отправи ли той към тебе много моления? Ще ти говори ли със сладки думи?</li>
      <li>Ще направи ли договор с тебе, Та да го вземеш за вечен слуга?</li>
      <li>Можеш ли игра с него както с птица? Или ще то вържеш ли за забава на момичетата си?</li>
      <li>Дружините риболовци ще търгуват ли с него? Ще го разделят ли между търговците?</li>
      <li>Можеш ли прониза* кожата му със сулици, Или главата му с рибарски копия?</li>
      <li>Тури ръката си на него; Спомни си боя, и не прави вече това.</li>
      <li>Ето, надеждата да го хване някой е празна; Даже от изгледа му не отпада ли човек?</li>
      <li>Няма човек толкова дързък щото да смее да го раздразни. Тогава кой може да застане пред Мене?</li>
      <li>Кой Ми е дал по-напред, та да му отплатя? Все що има под цялото небе е Мое.</li>
      <li>Няма да мълча за телесните му части, нито за силата Му. Нито за хубавото му устройство.</li>
      <li>Кой може да смъкне външната му дреха? Кой може да влезе вътре в двойните му челюсти+?</li>
      <li>Кой може да отвори вратите на лицето му? Зъбите му изоколо са ужасни.</li>
      <li>Той се гордее с наредените си люспи, Съединени заедно като че ли плътно запечатани;</li>
      <li>Едната се допира до другата Така щото ни въздух не може да влезе между тях;</li>
      <li>Прилепени са една за друга, Държат се помежду си тъй щото не могат да се отделят.</li>
      <li>Когато киха блещи светлина, И очите му са като клепачите на зората.</li>
      <li>Из устата му излизат запалени факли, И огнени искри изкачат.</li>
      <li>Из ноздрите му излиза дим, Като на възвряло гърне над пламнали тръстики.</li>
      <li>Дишането му запаля въглища. И пламъкът излиза из устата му.</li>
      <li>На врата му обитава сила. И всички заплашени скачат* пред него.</li>
      <li>Пластовете на месата му са слепени, Твърди са на него, не могат се поклати.</li>
      <li>Сърцето му е твърдо като камък, Даже твърдо като долния воденичен камък.</li>
      <li>Когато става, силните се ужасяват, От страх се смайват.</li>
      <li>Мечът на тогова, който би го улучил, не може да удържи, - Ни копие, ни сулица, ни остра стрела.</li>
      <li>Той счита желязото като плява, Медта като гнило дърво.</li>
      <li>Стрелите не могат го накара да бяга; Камъните на прашката са за него като слама;</li>
      <li>Сопи се считат като слама; Той се присмива на махането на копието.</li>
      <li>Като остри камъни има по долните му части; Простира като белези от диканя върху тинята;</li>
      <li>Прави бездната да ври като котел; Прави морето като варилница за миро.</li>
      <li>Оставя подир себе си светла диря, Тъй щото някой би помислил, че бездната е побеляла от старост.</li>
      <li>На земята няма подобен нему, Създаден да няма страх.</li>
      <li>Той изглежда всяко високо нещо; Цар е над всичките горделиви зверове*.</li>
    </ol>
  </li>
  <li>
    <ol>
      <li>Тогава Иов отговори Господу, казвайки:</li>
      <li>Зная, че всичко можеш, И че никое Твое намерение не може да бъде възпрепятствувано.</li>
      <li>Наистина, кой е този, който помрачава Твоя съвет неразумно. Ето защо аз говорих за онова, което не съм разбирал, За неща пречудни за мене, които не съм познавал.</li>
      <li>Слушай, моля Ти се, и аз ще говоря; Ще Те попитам, и Ти ми изявявай.</li>
      <li>Слушал бях за Тебе със слушането на ухото, Но сега окото ми Те вижда;</li>
      <li>Затова отричам се от думите си, И се кая в пръст и пепел.</li>
      <li>А когато Господ изговори тия думи на Иова, Господ рече на теманеца Елифаз: Гневът ми пламна против тебе и против двамата ти приятели, защото не сте говорили за Мене това, което е право, както слугата Ми Иов.</li>
      <li>Затова вземете си сега седем телци и седем овни, та идете при слугата Ми Иова, и пренесете всеизгаряне за себе си; а слугата Ми Иов ще се помоли за вас, (защото него ще приема), за да не постъпи с вас според безумието ви, защото не сте говорили за Мене това, което е право, както слугата Ми Иов.</li>
      <li>И тъй теманецът Елифаз, и савхиецът Валдад, и нааматецът Софар отидоха, та сториха както им заповяда Господ; и Господ прие Иова.</li>
      <li>И Господ преобърна плена на Иова, когато той се помоли за приятелите си; и Господ даде на Иова двойно колкото имаше по-напред.</li>
      <li>Тогава дойдоха при него всичките му братя, всичките му сестри и всичко, които бяха го познавали по-напред, та ядоха хляб с него в къщата му; и, като плакаха за него, утешиха го относно цялото зло, което Господ му беше нанесъл; и всеки му даде по един сребърник, и всеки по една златна обица.</li>
      <li>Така Господ благослови последните дни на Иова повече от първите му; тъй щото придоби четиринадесет хиляди овце, шест хиляди камили, хиляда чифта волове и хиляда ослици.</li>
      <li>Още му се родиха седем сина и три дъщери;</li>
      <li>и първата си дъщеря нарече Емима, втората Касия, а третата Керенапух.</li>
      <li>И по цялата страна не се намираха жени тъй красиви както Иововите дъщери; и баща им даде на тях наследство както на* братята им.</li>
      <li>Подир това Иов живя сто и четиринадесет години, и видя синовете си и внуците си до четири поколения.</li>
      <li>И тъй, Иов умря, стар и сит от дни.</li>
    </ol>
  </li>
</ol>