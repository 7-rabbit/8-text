<ol>
  <li>
    <ol>
      <li>Ja Herra puhui Moosekselle Siinain erämaassa ilmestysmajassa toisen  kuukauden ensimmäisenä päivänä, toisena vuotena siitä, kun he olivat  lähteneet Egyptin maasta, sanoen:</li>
      <li>"Laskekaa koko Israelin kansan väkiluku suvuittain ja  perhekunnittain, nimien lukumäärän mukaan, kaikki miehenpuolet, pääluvun  mukaan.</li>
      <li>Pitäkää katselmus, sinä ja Aaron, kaikista Israelin sotakelpoisista  miehistä, kaksikymmenvuotisista ja sitä vanhemmista, osastoittain.</li>
      <li>Ja teidän apunanne olkoon yksi mies jokaisesta sukukunnasta, sen  perhekuntien päämies.</li>
      <li>Ja nämä ovat niiden miesten nimet, jotka teitä avustakoot: Ruubenista  Elisur, Sedeurin poika;</li>
      <li>Simeonista Selumiel, Suurisaddain poika;</li>
      <li>Juudasta Nahson, Amminadabin poika;</li>
      <li>Isaskarista Netanel, Suuarin poika;</li>
      <li>Sebulonista Eliab, Heelonin poika;</li>
      <li>Joosefin pojista: Efraimista Elisama, Ammihudin poika ja Manassesta  Gamliel, Pedasurin poika;</li>
      <li>Benjaminista Abidan, Gideonin poika;</li>
      <li>Daanista Ahieser, Ammisaddain poika;</li>
      <li>Asserista Pagiel, Okranin poika;</li>
      <li>Gaadista Eljasaf, Deguelin poika;</li>
      <li>Naftalista Ahira, Eenanin poika.</li>
      <li>Nämä olkoot kansan edusmiehet, heidän isiensä sukukuntien ruhtinaat,  Israelin heimojen päämiehet."</li>
      <li>Ja Mooses ja Aaron ottivat luoksensa nämä nimeltä mainitut miehet</li>
      <li>ja kokosivat kaiken kansan toisen kuukauden ensimmäisenä päivänä, ja  kansa pantiin luetteloihin suvuittain ja perhekunnittain, nimien  lukumäärän mukaan, kaksikymmenvuotiset ja sitä vanhemmat, pääluvun  mukaan,</li>
      <li>niinkuin Herra oli Moosekselle käskyn antanut. Niin hän piti heistä  katselmuksen Siinain erämaassa.</li>
      <li>Ruubenin, Israelin esikoisen, jälkeläisiä oli polveutumisensa  mukaan, suvuittain ja perhekunnittain, nimien lukumäärän, pääluvun  mukaan, kaikkiaan miehenpuolia, kaksikymmenvuotisia ja sitä vanhempia,  kaikkia sotakelpoisia,</li>
      <li>näitä Ruubenin sukukunnasta katselmuksessa olleita oli  neljäkymmentäkuusi tuhatta viisisataa.</li>
      <li>Simeonin jälkeläisiä, katselmuksessa olleita, oli polveutumisensa  mukaan, suvuittain ja perhekunnittain, nimien lukumäärän, pääluvun  mukaan, kaikkiaan miehenpuolia, kaksikymmenvuotisia ja sitä vanhempia,  kaikkia sotakelpoisia,</li>
      <li>näitä Simeonin sukukunnasta katselmuksessa olleita oli  viisikymmentäyhdeksän tuhatta kolmesataa.</li>
      <li>Gaadin jälkeläisiä oli polveutumisensa mukaan, suvuittain ja  perhekunnittain, nimien lukumäärän mukaan, kaksikymmenvuotisia ja sitä  vanhempia, kaikkia sotakelpoisia,</li>
      <li>näitä Gaadin sukukunnasta katselmuksessa olleita oli  neljäkymmentäviisi tuhatta kuusisataa viisikymmentä.</li>
      <li>Juudan jälkeläisiä oli polveutumisensa mukaan, suvuittain ja  perhekunnittain, nimien lukumäärän mukaan, kaksikymmenvuotisia ja sitä  vanhempia, kaikkia sotakelpoisia,</li>
      <li>näitä Juudan sukukunnasta katselmuksessa olleita oli  seitsemänkymmentäneljä tuhatta kuusisataa.</li>
      <li>Isaskarin jälkeläisiä oli polveutumisensa mukaan, suvuittain ja  perhekunnittain, nimien lukumäärän mukaan, kaksikymmenvuotisia ja sitä  vanhempia, kaikkia sotakelpoisia,</li>
      <li>näitä Isaskarin sukukunnasta katselmuksessa olleita oli  viisikymmentäneljä tuhatta neljäsataa.</li>
      <li>Sebulonin jälkeläisiä oli polveutumisensa mukaan, suvuittain ja  perhekunnittain, nimien lukumäärän mukaan, kaksikymmenvuotisia ja sitä  vanhempia, kaikkia sotakelpoisia,</li>
      <li>näitä Sebulonin sukukunnasta katselmuksessa olleita oli  viisikymmentäseitsemän tuhatta neljäsataa.</li>
      <li>Joosefin jälkeläisiä, Efraimin jälkeläisiä, oli polveutumisensa  mukaan, suvuittain ja perhekunnittain, nimien lukumäärän mukaan,  kaksikymmenvuotisia ja sitä vanhempia, kaikkia sotakelpoisia,</li>
      <li>näitä Efraimin sukukunnasta katselmuksessa olleita oli  neljäkymmentätuhatta viisisataa.</li>
      <li>Manassen jälkeläisiä oli polveutumisensa mukaan, suvuittain ja  perhekunnittain, nimien lukumäärän mukaan, kaksikymmenvuotisia ja sitä  vanhempia, kaikkia sotakelpoisia,</li>
      <li>näitä Manassen sukukunnasta katselmuksessa olleita oli  kolmekymmentäkaksi tuhatta kaksisataa.</li>
      <li>Benjaminin jälkeläisiä oli polveutumisensa mukaan, suvuittain ja  perhekunnittain, nimien lukumäärän mukaan, kaksikymmenvuotisia ja sitä  vanhempia, kaikkia sotakelpoisia,</li>
      <li>näitä Benjaminin sukukunnasta katselmuksessa olleita oli  kolmekymmentäviisi tuhatta neljäsataa.</li>
      <li>Daanin jälkeläisiä oli polveutumisensa mukaan, suvuittain ja  perhekunnittain, nimien lukumäärän mukaan, kaksikymmenvuotisia ja sitä  vanhempia, kaikkia sotakelpoisia,</li>
      <li>näitä Daanin sukukunnasta katselmuksessa olleita oli  kuusikymmentäkaksi tuhatta seitsemänsataa.</li>
      <li>Asserin jälkeläisiä oli polveutumisensa mukaan, suvuittain ja  perhekunnittain, nimien lukumäärän mukaan, kaksikymmenvuotisia ja sitä  vanhempia, kaikkia sotakelpoisia,</li>
      <li>näitä Asserin sukukunnasta katselmuksessa olleita oli  neljäkymmentäyksi tuhatta viisisataa.</li>
      <li>Naftalin jälkeläisiä oli polveutumisensa mukaan, suvuittain ja  perhekunnittain, nimien lukumäärän mukaan, kaksikymmenvuotisia ja sitä  vanhempia, kaikkia sotakelpoisia,</li>
      <li>näitä Naftalin sukukunnasta katselmuksessa olleita oli  viisikymmentäkolme tuhatta neljäsataa.</li>
      <li>Nämä ovat ne katselmuksessa olleet, joista Mooses ja Aaron ja  Israelin ruhtinaat, nuo kaksitoista miestä, perhekuntiansa edustaen,  pitivät katselmuksen.</li>
      <li>Ja kaikkiaan katselmuksessa olleita israelilaisia oli  perhekunnittain, kaksikymmenvuotisia ja sitä vanhempia, kaikkia Israelin  sotakelpoisia miehiä,</li>
      <li>näitä katselmuksessa olleita oli yhteensä kuusisataakolme tuhatta  viisisataa viisikymmentä.</li>
      <li>Mutta leeviläisistä, heidän isiensä sukukunnasta, ei pidetty  katselmusta yhdessä muiden kanssa.</li>
      <li>Sillä Herra puhui Moosekselle sanoen:</li>
      <li>"Ainoastaan Leevin sukukunnasta älä pidä katselmusta äläkä laske  heidän väkilukuansa yhdessä muiden israelilaisten kanssa,</li>
      <li>vaan pane leeviläiset hoitamaan lain asumusta ja sen kaikkea  kalustoa ja kaikkea, mitä siihen kuuluu. He kantakoot asumusta ja sen  kaikkea kalustoa, ja he toimittakoot siinä palvelusta sekä leiriytykööt  asumuksen ympärille.</li>
      <li>Kun asumus lähtee liikkeelle, purkakoot leeviläiset sen; ja kun  asumus pysähtyy leiripaikkaan, pystyttäkööt leeviläiset sen.  Syrjäinen,  joka siihen ryhtyy, surmattakoon.</li>
      <li>Muut israelilaiset asettukoot kukin omaan leiriinsä ja kukin  lippunsa luo, osastoittain.</li>
      <li>Mutta leeviläiset leiriytykööt lain asumuksen ympärille, ettei  Herran viha kohtaisi Israelin kansaa, ja leeviläiset hoitakoot tehtäviä  lain asumuksessa."</li>
      <li>Ja israelilaiset tekivät kaiken, niinkuin Herra oli Moosekselle  käskyn antanut; niin he tekivät.</li>
    </ol>
  </li>
  <li>
    <ol>
      <li>Ja Herra puhui Moosekselle ja Aaronille sanoen:</li>
      <li>"Israelilaiset leiriytykööt kukin lippunsa luo, perhekuntiensa  sotamerkkien kohdalle; he leiriytykööt taammas ilmestysmajan ympärille.</li>
      <li>Etupuolelle, itään päin, leiriytyköön Juudan leirin lippukunta  osastoittain, ja Juudan jälkeläisten päämiehenä olkoon Nahson,  Amminadabin poika;</li>
      <li>hänen osastonsa, katselmuksessa olleet, on seitsemänkymmentäneljä  tuhatta kuusisataa miestä.</li>
      <li>Hänen viereensä leiriytyköön Isaskarin sukukunta, ja Isaskarin  jälkeläisten päämiehenä olkoon Netanel, Suuarin poika;</li>
      <li>hänen osastonsa, katselmuksessa olleet, on viisikymmentäneljä tuhatta  neljäsataa miestä.</li>
      <li>Sitten Sebulonin sukukunta, ja Sebulonin jälkeläisten päämiehenä  olkoon Eliab, Heelonin poika;</li>
      <li>hänen osastonsa, katselmuksessa olleet, on viisikymmentäseitsemän  tuhatta neljäsataa miestä.</li>
      <li>Juudan leirin katselmuksessa olleita on siis kaikkiaan sata  kahdeksankymmentäkuusi tuhatta neljäsataa miestä, osastoittain; he  lähtekööt liikkeelle ensimmäisenä joukkona.</li>
      <li>Ruubenin leirin lippukunta leiriytyköön etelään päin osastoittain,  ja Ruubenin jälkeläisten päämiehenä olkoon Elisur, Sedeurin poika;</li>
      <li>hänen osastonsa, katselmuksessa olleet, on neljäkymmentäkuusi  tuhatta viisisataa miestä.</li>
      <li>Hänen viereensä leiriytyköön Simeonin sukukunta, ja Simeonin  jälkeläisten päämiehenä olkoon Selumiel, Suurisaddain poika;</li>
      <li>hänen osastonsa, katselmuksessa olleet, on viisikymmentäyhdeksän  tuhatta kolmesataa miestä.</li>
      <li>Sitten Gaadin sukukunta, ja Gaadin jälkeläisten päämiehenä olkoon  Eljasaf, Reguelin poika;</li>
      <li>hänen osastonsa, katselmuksessa olleet, on neljäkymmentäviisi  tuhatta kuusisataa viisikymmentä miestä.</li>
      <li>Ruubenin leirin katselmuksessa olleita on siis kaikkiaan sata  viisikymmentäyksi tuhatta neljäsataa viisikymmentä miestä, osastoittain.  He lähtekööt liikkeelle toisena joukkona.</li>
      <li>Sitten lähtee liikkeelle ilmestysmaja ja leeviläisten leiri toisten  leirien keskellä. Niinkuin olivat leiriytyneet, niin lähteköötkin, kukin  kohdallansa, lippukunnittain.</li>
      <li>Efraimin leirin lippukunta leiriytyköön länteen päin osastoittain,  ja Efraimin jälkeläisten päämiehenä olkoon Elisama, Ammihudin poika;</li>
      <li>hänen osastonsa, katselmuksessa olleet, on neljäkymmentä tuhatta  viisisataa miestä.</li>
      <li>Hänen viereensä leiriytyköön Manassen sukukunta, ja Manassen  jälkeläisten päämiehenä olkoon Gamliel, Pedasurin poika;</li>
      <li>hänen osastonsa, katselmuksessa olleet, on kolmekymmentäkaksi  tuhatta kaksisataa miestä.</li>
      <li>Sitten Benjaminin sukukunta, ja Benjaminin jälkeläisten päämiehenä  olkoon Abidan, Gideonin poika;</li>
      <li>hänen osastonsa, katselmuksessa olleet, on kolmekymmentäviisi  tuhatta neljäsataa miestä.</li>
      <li>Efraimin leirin katselmuksessa olleita on siis kaikkiaan  satakahdeksan tuhatta ja sata miestä, osastoittain. He lähtekööt  liikkeelle kolmantena joukkona.</li>
      <li>Daanin leirin lippukunta leiriytyköön pohjoiseen päin osastoittain,  ja Daanin jälkeläisten päämiehenä olkoon Ahieser, Ammisaddain poika;</li>
      <li>hänen osastonsa, katselmuksessa olleet, on kuusikymmentäkaksi  tuhatta seitsemänsataa miestä.</li>
      <li>Hänen viereensä leiriytyköön Asserin sukukunta, ja Asserin  jälkeläisten päämiehenä olkoon Pagiel, Okranin poika;</li>
      <li>hänen osastonsa, katselmuksessa olleet, on neljäkymmentäyksi tuhatta  viisisataa miestä.</li>
      <li>Sitten Naftalin sukukunta, ja Naftalin jälkeläisten päämiehenä  olkoon Ahira, Eenanin poika;</li>
      <li>hänen osastonsa, katselmuksessa olleet, on viisikymmentäkolme  tuhatta neljäsataa miestä.</li>
      <li>Daanin leirin katselmuksessa olleita on siis kaikkiaan sata  viisikymmentäseitsemän tuhatta kuusisataa miestä. He lähtekööt  liikkeelle viimeisenä joukkona, lippukuntinensa."</li>
      <li>Nämä olivat israelilaisten katselmuksessa olleet, perhekunnittain;  eri leirien katselmuksessa olleita oli osastoittain kaikkiaan  kuusisataakolme tuhatta viisisataa viisikymmentä miestä.</li>
      <li>Mutta leeviläisten katselmusta ei pidetty samalla kuin muiden  israelilaisten, sillä niin oli Herra Moosekselle käskyn antanut.</li>
      <li>Ja israelilaiset tekivät kaiken, niinkuin Herra oli Moosekselle  käskyn antanut. Niin he leiriytyivät lippukunnittain, ja niin he  lähtivät liikkeelle kukin suvuittain ja perhekunnittain.</li>
    </ol>
  </li>
  <li>
    <ol>
      <li>Tämä on kertomus Aaronin ja Mooseksen suvusta, siihen aikaan kun Herra  puhui Moosekselle Siinain vuorella.</li>
      <li>Nämä ovat Aaronin poikien nimet: Naadab, esikoinen, Abihu, Eleasar ja  Iitamar.</li>
      <li>Nämä ovat Aaronin poikien, voideltujen pappien, nimet, niiden, jotka  olivat vihityt papinvirkaa toimittamaan.</li>
      <li>Mutta Naadab ja Abihu kuolivat Herran edessä tuodessaan vierasta  tulta Herran eteen Siinain erämaassa; ja heillä ei ollut poikia. Niin  Eleasar ja Iitamar toimittivat papinvirkaa isänsä Aaronin edessä.</li>
      <li>Ja Herra puhui Moosekselle sanoen:</li>
      <li>"Tuo Leevin sukukunta esille ja aseta se pappi Aaronin eteen  palvelemaan häntä.</li>
      <li>Ja he hoitakoot sekä hänen että koko kansan tehtäviä ilmestysmajan  edustalla, toimittakoot palvelusta asumuksessa.</li>
      <li>Ja he hoitakoot kaikkea ilmestysmajan kalustoa ja israelilaisten  tehtäviä, toimittakoot palvelusta asumuksessa.</li>
      <li>Niin on sinun annettava leeviläiset Aaronille ja hänen pojilleen;  antakoot israelilaiset heidät hänen haltuunsa, hänelle palvelijoiksi.</li>
      <li>Mutta Aaronin ja hänen poikiensa käske hoitaa papinvirkansa.  Syrjäinen, joka siihen ryhtyy, surmattakoon."</li>
      <li>Ja Herra puhui Moosekselle sanoen:</li>
      <li>"Katso, minä itse olen ottanut leeviläiset israelilaisten  keskuudesta israelilaisten kaikkien esikoisten sijaan, kaiken sijaan,  joka avaa äidinkohdun; leeviläiset ovat siis tulleet minun omikseni.</li>
      <li>Sillä minun omani on jokainen esikoinen. Sinä päivänä, jona minä  surmasin kaikki Egyptin maan esikoiset, minä pyhitin itselleni kaikki  Israelin esikoiset, sekä ihmisten että karjan; minun omani ne ovat. Minä  olen Herra."</li>
      <li>Ja Herra puhui Moosekselle Siinain erämaassa sanoen:</li>
      <li>"Pidä leeviläisten katselmus perhekunnittain ja suvuittain; kaikista  miehenpuolista, kuukauden ikäisistä ja sitä vanhemmista, pidä  katselmus".</li>
      <li>Ja Mooses piti heistä katselmuksen Herran käskyn mukaan, niinkuin  hänelle oli määrätty.</li>
      <li>Ja nämä olivat Leevin poikien nimet: Geerson, Kehat ja Merari.</li>
      <li>Ja nämä olivat Geersonin poikien nimet, suvuittain: Libni ja Siimei.</li>
      <li>Ja Kehatin pojat olivat, suvuittain, Amram, Jishar, Hebron ja  Ussiel.</li>
      <li>Ja Merarin pojat olivat, suvuittain, Mahli ja Muusi. Nämä olivat  Leevin suvut perhekunnittain.</li>
      <li>Geersonista polveutuivat libniläisten suku ja siimeiläisten suku.  Nämä olivat geersonilaisten suvut.</li>
      <li>Katselmuksessa olleita oli heitä, kaikkien miehenpuolten, kuukauden  ikäisten ja sitä vanhempien, lukumäärän mukaan - näitä katselmuksessa  olleita oli seitsemäntuhatta viisisataa miestä.</li>
      <li>Geersonilaisten suvut leiriytyivät asumuksen taakse länteen päin.</li>
      <li>Ja geersonilaisten perhekunta-päämies oli Eljasaf, Laaelin poika.</li>
      <li>Geersonin poikien hoidettavana ilmestysmajassa oli asumus ja teltta,  sen peite, ilmestysmajan oven uudin</li>
      <li>ja asumusta ja alttaria ympäröivän esipihan ympärysverhot ja sen  portin uudin sekä sen köydet - kaikki ne palvelustehtävineen.</li>
      <li>Kehatista polveutuivat amramilaisten suku, jisharilaisten suku,  hebronilaisten suku ja ussielilaisten suku. Nämä olivat kehatilaisten  suvut.</li>
      <li>Miehenpuolten, kuukauden ikäisten ja sitä vanhempien, lukumäärän  mukaan oli heitä kaikkiaan kahdeksantuhatta kuusisataa, jotka hoitivat  pyhäkössä suoritettavia tehtäviä.</li>
      <li>Kehatilaisten suvut leiriytyivät asumuksen sivulle etelään päin.</li>
      <li>Ja kehatilaisten sukujen perhekunta-päämies oli Elisafan, Ussielin  poika.</li>
      <li>Heidän hoidettavanaan oli arkki, pöytä, seitsenhaarainen lamppu,  alttarit ja pyhä kalusto, jota jumalanpalveluksessa käytettiin, ynnä  esirippu - kaikkine palvelustehtävineen.</li>
      <li>Ja leeviläisten päämiesten esimies oli Eleasar, pappi Aaronin poika;  hän oli niiden päällysmies, jotka hoitivat tehtäviä pyhäkössä.</li>
      <li>Merarista polveutuivat mahlilaisten suku ja muusilaisten suku. Nämä  olivat Merarin suvut.</li>
      <li>Katselmuksessa olleita oli heitä kaikkien miehenpuolten, kuukauden  ikäisten ja sitä vanhempien, lukumäärän mukaan kuusituhatta kaksisataa.</li>
      <li>Ja Merarin sukujen perhekunta-päämies oli Suuriel, Abihailin poika.  He leiriytyivät asumuksen sivulle pohjoiseen päin.</li>
      <li>Ja Merarin poikien hoidettavaksi oli uskottu asumuksen laudat,  poikkitangot, pylväät ja jalustat sekä kaikki sen kalusto - kaikki ne  palvelustehtävineen;</li>
      <li>niinikään ympärillä olevan esipihan pylväät jalustoinensa,  vaarnoinensa ja köysinensä.</li>
      <li>Mutta asumuksen eteen, itään päin, ilmestysmajan eteen, auringon  nousuun päin, leiriytyivät Mooses ja Aaron ynnä hänen poikansa; heidän  hoidettavanaan oli pyhäkkö, se, mikä oli israelilaisten hoidettavana.  Mutta syrjäinen, joka ryhtyi siihen, oli surmattava.</li>
      <li>Katselmuksessa olleita leeviläisiä, joista Mooses ja Aaron Herran  käskyn mukaan pitivät katselmuksen suvuittain, kaikkia miehenpuolia,  kuukauden ikäisiä ja sitä vanhempia, oli kaikkiaan kaksikymmentäkaksi  tuhatta.</li>
      <li>Ja Herra sanoi Moosekselle: "Katsasta kaikki israelilaisten  miehenpuoliset esikoiset, kuukauden ikäisistä ja sitä vanhemmista, ja  laske heidän nimiensä lukumäärä.</li>
      <li>Ja ota minulle - minä olen Herra - leeviläiset israelilaisten  kaikkien esikoisten sijaan sekä myös leeviläisten karja israelilaisten  karjan kaikkien esikoisten sijaan."</li>
      <li>Ja Mooses katsasti, niinkuin Herra oli häntä käskenyt, kaikki  israelilaisten esikoiset.</li>
      <li>Ja katselmuksessa olleita oli heitä, kaikkia miehenpuolisia  esikoisia, nimien lukumäärän mukaan, kuukauden ikäisiä ja sitä  vanhempia, kaikkiaan kaksikymmentäkaksi tuhatta kaksisataa  seitsemänkymmentä kolme.</li>
      <li>Ja Herra puhui Moosekselle sanoen:</li>
      <li>"Ota leeviläiset israelilaisten kaikkien esikoisten sijaan ja  leeviläisten karja heidän karjansa sijaan, ja niin leeviläiset tulevat  minun omikseni. Minä olen Herra.</li>
      <li>Mutta lunastukseksi noista kahdestasadasta seitsemästäkymmenestä  kolmesta, jonka verran israelilaisten esikoisia on yli leeviläisten  määrän,</li>
      <li>ota miestä kohti viisi sekeliä, ota ne pyhäkkösekelin painon mukaan,  kaksikymmentä geeraa laskettuna sekeliin.</li>
      <li>Ja anna se raha Aaronille ja hänen pojillensa lunastukseksi niistä,  joita on yli leeviläisten määrän."</li>
      <li>Ja Mooses otti lunastushinnan niistä, joita oli yli leeviläisillä  lunastettujen määrän.</li>
      <li>Israelilaisten esikoisista hän otti tämän rahan, tuhat kolmesataa  kuusikymmentä viisi sekeliä pyhäkkösekelin painon mukaan.</li>
      <li>Ja Mooses antoi sen lunastushinnan Aaronille ja hänen pojillensa  Herran käskyn mukaan, niinkuin Herra oli Moosesta käskenyt.</li>
    </ol>
  </li>
  <li>
    <ol>
      <li>Ja Herra puhui Moosekselle ja Aaronille sanoen:</li>
      <li>"Laske Leevin jälkeläisten joukosta Kehatin jälkeläisten lukumäärä  suvuittain ja perhekunnittain,</li>
      <li>kolmikymmenvuotiset ja sitä vanhemmat aina viisikymmenvuotisiin  saakka, kaikki, joiden on palveltava toimittamalla askareita  ilmestysmajassa.</li>
      <li>Kehatin poikien palvelustehtävänä ilmestysmajassa olkoon tämä:  huolenpito korkeasti-pyhistä.</li>
      <li>Ja leirin liikkeelle lähtiessä menkööt Aaron ja hänen poikansa ja  päästäkööt alas esiripun sekä peittäkööt sillä lain arkin;</li>
      <li>sitten he pankoot sen päälle sireeninnahkapeitteen ja levittäkööt  päällimmäiseksi vaatteen, kokonaan punasinisistä langoista tehdyn, ja  asettakoot paikoilleen sen korennot.</li>
      <li>Ja näkyleipäpöydälle he levittäkööt punasinisen vaatteen ja pankoot  sen päälle vadit ja kupit, maljat ja juomauhrikannut; ja ainainen leipä  olkoon myös sen päällä.</li>
      <li>Sitten he levittäkööt näiden päälle helakanpunaisen vaatteen ja  peittäkööt sen sireeninnahkapeitteellä ja asettakoot paikoilleen sen  korennot.</li>
      <li>Ja he ottakoot punasinisen vaatteen ja peittäkööt seitsenhaaraisen  lampun lamppuineen, lamppusaksineen, karstakuppeineen ja kaikkine  öljyastioineen, joita sen hoitamisessa käytetään.</li>
      <li>Ja he käärikööt sen ja kaiken sen kaluston sireeninnahkapeitteeseen  ja pankoot kantopaareille.</li>
      <li>Ja kultaiselle alttarille he levittäkööt punasinisen vaatteen ja  peittäkööt sen sireeninnahkapeitteellä ja asettakoot paikoilleen sen  korennot.</li>
      <li>Ja he ottakoot kaiken jumalanpalveluskaluston, jota pyhäkössä  käytetään, ja käärikööt sen punasiniseen vaatteeseen ja peittäkööt sen  sireeninnahkapeitteellä ja pankoot kantopaareille.</li>
      <li>Ja he puhdistakoot tuhasta alttarin sekä levittäkööt sen päälle  purppuranpunaisen vaatteen</li>
      <li>ja pankoot sen päälle kaiken kaluston, jota alttarilla käytetään:  hiilipannut, haarukat, lapiot ja maljat, kaiken alttarikaluston; ja  levittäkööt sen päälle sireeninnahkapeitteen ja asettakoot paikoilleen  sen korennot.</li>
      <li>Ja kun leirin lähtiessä liikkeelle Aaron ja hänen poikansa ovat  valmiiksi peittäneet pyhäkön ja pyhäkön kaiken kaluston, niin tulkoot  Kehatin pojat kantamaan, mutta älkööt koskeko pyhäkköön, etteivät  kuolisi. Tämä on ilmestysmajasta se, mikä on Kehatin poikien kannettava.</li>
      <li>Ja Eleasar, pappi Aaronin poika, pitäköön huolen seitsenhaaraisen  lampun öljystä, hyvänhajuisesta suitsukkeesta, jokapäiväisestä  ruokauhrista ja voiteluöljystä; hän pitäköön huolen koko asumuksesta ja  kaikesta, mitä siinä on, pyhäköstä ja sen kalustosta."</li>
      <li>Ja Herra puhui Moosekselle ja Aaronille sanoen:</li>
      <li>"Älkää päästäkö kehatilaisten sukuhaaraa häviämään leeviläisten  joukosta.</li>
      <li>Näin siis tehkää heille, että he saisivat elää eivätkä kuolisi  lähestyessään kaikkeinpyhintä: Aaron ja hänen poikansa menkööt ja  asettakoot heidät jokaisen tekemään palvelustehtäväänsä ja kantamaan  kannettavaansa;</li>
      <li>mutta älkööt nämä menkö katsomaan pyhiä esineitä, älkööt  silmänräpäykseksikään, etteivät kuolisi."</li>
      <li>Ja Herra puhui Moosekselle sanoen:</li>
      <li>"Laske myöskin Geersonin jälkeläisten lukumäärä perhekunnittain ja  suvuittain;</li>
      <li>pidä kolmikymmenvuotisten katselmus ja sitä vanhempien,  viisikymmenvuotisiin asti, kaikkien, joiden on palveltava toimittamalla  palvelusta ilmestysmajassa.</li>
      <li>Geersonilaissukujen tehtävänä palveltaessa ja kannettaessa olkoon  tämä:</li>
      <li>he kantakoot asumuksen telttakankaan kaistat ja ilmestysmajan, sen  peitteen ja sireeninnahkapeitteen, joka on sen päällä päällimmäisenä,  sekä ilmestysmajan oven uutimen</li>
      <li>ja asumusta ja alttaria ympäröivän esipihan ympärysverhot ja sen  portin uutimen sekä niiden köydet ja kaiken niiden hoitamiseen  tarvittavan kaluston; he toimittakoot kaiken, mitä siinä on tehtävä.</li>
      <li>Aaronin ja hänen poikiensa käskyn mukaisesti tapahtukoon kaikki  geersonilaisten palvelus, mitä hyvänsä he kantavat ja toimittavatkin, ja  antakaa heidän hoitoonsa kaikki heidän kannettavansa.</li>
      <li>Tämä on geersonilaissukujen palvelustehtävä ilmestysmajassa; ja he  hoitakoot toimensa Iitamarin, pappi Aaronin pojan, johdolla.</li>
      <li>Pidä Merarin jälkeläisten katselmus suvuittain ja perhekunnittain;</li>
      <li>pidä kolmikymmenvuotisten katselmus ja sitä vanhempien,  viisikymmenvuotisiin asti, kaikkien, joiden on palveltava toimittamalla  palvelusta ilmestysmajassa.</li>
      <li>Ja nämä ovat uskotut heille kannettaviksi heidän toimittaessaan  palvelusta ilmestysmajassa: asumuksen laudat, sen poikkitangot, pylväät  ja jalustat</li>
      <li>sekä ympärillä olevan esipihan pylväät jalustoineen, vaarnoineen ja  köysineen, kaikki niiden kalusto ja kaikki, mitä tarvitaan niiden  hoitamiseen. Ja antakaa heidän hoitoonsa nimeltä mainittuina ne kalut,  joiden kantaminen on heidän tehtävänään.</li>
      <li>Tämä on merarilaissukujen palvelustehtävä, mitä hyvänsä he  toimittavatkin ilmestysmajassa Iitamarin, pappi Aaronin pojan,  johdolla."</li>
      <li>Ja Mooses ja Aaron sekä kansan päämiehet pitivät Kehatin  jälkeläisten katselmuksen suvuittain ja perhekunnittain,</li>
      <li>kolmikymmenvuotisten ja sitä vanhempien, aina viisikymmenvuotisiin  asti, kaikkien, joiden oli palveltava toimittamalla palvelusta  ilmestysmajassa.</li>
      <li>Ja heitä, suvuittain katselmuksessa olleita, oli kaksituhatta  seitsemänsataa viisikymmentä.</li>
      <li>Näin paljon oli kehatilaissuvuista katselmuksessa olleita, kaikkia  ilmestysmajassa palvelevia, joiden katselmuksen Mooses ja Aaron pitivät  sen käskyn mukaisesti, jonka Herra oli Mooseksen kautta antanut.</li>
      <li>Ja Geersonin jälkeläisiä, joiden katselmus pidettiin suvuittain ja  perhekunnittain,</li>
      <li>kolmikymmenvuotisia ja sitä vanhempia viisikymmenvuotisiin asti,  kaikkia, joiden oli palveltava toimittamalla palvelusta ilmestysmajassa,</li>
      <li>näitä katselmuksessa olleita oli suvuittain ja perhekunnittain  kaksituhatta kuusisataa kolmekymmentä.</li>
      <li>Näin paljon oli geersonilaisten suvuista katselmuksessa olleita,  kaikkia ilmestysmajassa palvelevia, joiden katselmuksen Mooses ja Aaron  pitivät Herran käskyn mukaisesti.</li>
      <li>Ja merarilaisten suvuista oli niitä, joiden katselmus pidettiin  suvuittain ja perhekunnittain,</li>
      <li>kolmikymmenvuotisia ja sitä vanhempia viisikymmenvuotisiin asti,  kaikkia, joiden oli palveltava toimittamalla palvelusta ilmestysmajassa,</li>
      <li>näitä, suvuittain katselmuksessa olleita, oli kolmetuhatta  kaksisataa.</li>
      <li>Näin paljon oli merarilaisten suvuista katselmuksessa olleita,  joista Mooses ja Aaron pitivät katselmuksen sen käskyn mukaisesti, jonka  Herra oli Mooseksen kautta antanut.</li>
      <li>Kaikkia katselmuksessa olleita leeviläisiä, joiden katselmuksen  Mooses ja Aaron ja Israelin päämiehet pitivät suvuittain ja  perhekunnittain,</li>
      <li>kolmikymmenvuotisia ja sitä vanhempia, viisikymmenvuotisiin asti,  kaikkia, joiden oli palveltava toimittamalla palvelusta ja kantamistyötä  ilmestysmajassa,</li>
      <li>näitä katselmuksessa olleita oli kahdeksantuhatta viisisataa  kahdeksankymmentä.</li>
      <li>Sen käskyn mukaisesti, jonka Herra oli Mooseksen kautta antanut,  määrättiin jokaiselle heistä oma palvelustehtävänsä ja  kantamistyönsä. Tämän katselmuksen Mooses piti, niinkuin Herra oli häntä  käskenyt.</li>
    </ol>
  </li>
  <li>
    <ol>
      <li>Ja Herra puhui Moosekselle sanoen:</li>
      <li>"Käske israelilaisten karkoittaa leiristä jokainen pitalinen ja  jokainen vuotoa sairastava ja jokainen kuolleesta saastunut.</li>
      <li>Karkoittakaa sellaiset, sekä miehet että naiset, leirin ulkopuolelle,  etteivät he saastuttaisi leiriään, jossa minä asun heidän keskellänsä."</li>
      <li>Ja israelilaiset tekivät niin ja karkoittivat heidät leirin  ulkopuolelle; niinkuin Herra oli puhunut Moosekselle, niin israelilaiset  tekivät.</li>
      <li>Ja Herra puhui Moosekselle sanoen:</li>
      <li>"Puhu israelilaisille: Jos mies tai nainen tekee rikkomuksen minkä  tahansa, jonka ihminen tekee menettelemällä uskottomasti Herraa kohtaan,  ja niin joutuu vikapääksi,</li>
      <li>tunnustakoon hän rikkomuksensa, jonka on tehnyt, ja maksakoon  velkansa täyteen määrään sekä pankoon siihen lisäksi viidennen osan sen  arvosta ja antakoon sen sille, jolle hän on velkaa.</li>
      <li>Mutta jos hänellä ei ole sukulunastajaa, jolle velka olisi  maksettava, maksettakoon velka Herralle, se on papille, ja sitä paitsi  sovitus-oinas, jolla toimitetaan syynalaiselle sovitus.</li>
      <li>Ja jokainen anti, mikä hyvänsä israelilaisten papille tuomista  pyhistä lahjoista, olkoon papin oma.</li>
      <li>Ja jokaisen pyhät lahjat olkoot papin omat; mitä joku antaa papille,  se olkoon papin oma."</li>
      <li>Ja Herra puhui Moosekselle sanoen:</li>
      <li>"Puhu israelilaisille ja sano heille: jos jonkun miehen vaimo on  pettänyt miehensä ja ollut hänelle uskoton</li>
      <li>ja joku on maannut hänen kanssaan eikä hänen miehensä ole saanut  sitä tietää ja vaimo on saanut sen salatuksi, vaikka hän on saastuttanut  itsensä, eikä ole todistajaa häntä vastaan eikä häntä ole teosta  tavattu,</li>
      <li>mutta luulevaisuuden henki on vallannut miehen ja hän luulee  vaimoansa, joka onkin saastuttanut itsensä, tahi jos luulevaisuuden  henki on vallannut miehen ja hän luulee vaimoansa, vaikka tämä ei ole  saastuttanut itseänsä,</li>
      <li>niin tuokoon mies vaimonsa papin eteen ja uhrilahjana hänen  puolestaan kymmenennen osan eefa-mittaa ohrajauhoja, mutta älköön hän  sen päälle vuodattako öljyä älköönkä panko suitsuketta, sillä se on  luulevaisuusuhri, muistutusuhri, joka johdattaa muistoon pahan teon.</li>
      <li>Ja pappi tuokoon vaimon ja asettakoon hänet Herran eteen.</li>
      <li>Ja pappi ottakoon pyhää vettä saviastiaan, ja sitten pappi ottakoon  tomua asumuksen lattialta ja pankoon veteen.</li>
      <li>Ja pappi asettakoon vaimon Herran eteen, päästäköön vaimon tukan  hajalle ja asettakoon hänen käsiinsä muistutusuhrin, se on  luulevaisuusuhrin, ja papin kädessä olkoon katkera kirovesi.</li>
      <li>Ja pappi vannottakoon vaimoa ja sanokoon hänelle: `Jos ei kukaan ole  maannut sinun kanssasi etkä ole pettänyt miestäsi saastuttamalla  itseäsi, niin älköön tämä katkera kirovesi sinua vahingoittako.</li>
      <li>Mutta jos olet pettänyt miehesi ja saastuttanut itsesi ja joku muu  kuin miehesi on maannut sinun kanssasi,</li>
      <li>niin` - pappi vannottakoon vaimoa kirovalalla ja pappi sanokoon  vaimolle - `tehköön Herra sinun nimesi kiroukseksi ja sadatukseksi sinun  kansasi keskuudessa, kuihduttakoon Herra sinun lanteesi ja paisuttakoon  vatsasi;</li>
      <li>menköön tämä kirovesi sinun sisuksiisi, niin että vatsasi paisuu ja  lanteesi kuihtuvat.` Ja vaimo sanokoon: `Amen, Amen`.</li>
      <li>Ja pappi kirjoittakoon nämä kiroukset ja huuhtokoon kirjoituksen  kiroveteen.</li>
      <li>Sitten hän juottakoon vaimolla sen katkeran kiroveden, ja menköön  kirovesi häneen, tuskaksi hänelle.</li>
      <li>Ja pappi ottakoon vaimon kädestä luulevaisuusuhrin ja toimittakoon  uhrin heilutuksen Herran edessä ja tuokoon sen alttarille.</li>
      <li>Ja pappi ottakoon uhrista kourallisen alttariuhriosaksi ja  polttakoon sen alttarilla ja juottakoon sitten vaimolla veden.</li>
      <li>Ja kun hän on juottanut vaimolla veden, niin, jos hän on  saastuttanut itsensä ja ollut miehelleen uskoton, menee kirovesi häneen,  hänelle tuskaksi, ja hänen vatsansa paisuu ja lanteensa kuihtuvat, ja  vaimon nimi tulee kiroukseksi hänen kansansa keskuudessa.</li>
      <li>Mutta jos vaimo ei ole saastuttanut itseänsä, vaan on puhdas, ei hän  vahingoitu, vaan pysyy hedelmällisenä.</li>
      <li>Tämä on laki luulevaisuudesta. Jos vaimo pettää miehensä ja  saastuttaa itsensä,</li>
      <li>tai jos jonkun valtaa luulevaisuuden henki ja hän luulee vaimoansa,  niin hän asettakoon vaimonsa Herran eteen, ja pappi tehköön vaimolle  kaiken tämän lain mukaan.</li>
      <li>Niin mies olkoon syyllisyydestä vapaa, mutta vaimo kantakoon  syyllisyytensä."</li>
    </ol>
  </li>
  <li>
    <ol>
      <li>Ja Herra puhui Moosekselle sanoen:</li>
      <li>"Puhu israelilaisille ja sano heille: Kun mies tai nainen tekee  nasiirilupauksen vihkiytyäksensä Herralle,</li>
      <li>niin pidättyköön hän viinistä ja väkijuomasta; älköön juoko  hapanviiniä tai hapanta juomaa älköönkä mitään viinirypäleen mehua;  älköön syökö tuoreita älköönkä kuivia rypäleitä.</li>
      <li>Niin kauan kuin hänen nasiirilupauksensa kestää, älköön hän syökö  mitään, mikä viiniköynnöksestä saadaan, älköön edes raakiloita tai  köynnösten versoja.</li>
      <li>Niin kauan kuin hänen nasiirilupauksensa kestää, älköön partaveitsi  koskettako hänen päätänsä. Kunnes kuluu umpeen aika, joksi hän on  vihkiytynyt Herralle, hän olkoon pyhä ja kasvattakoon päänsä hiukset  pitkiksi.</li>
      <li>Niin kauan kuin hän on Herralle vihkiytynyt, älköön hän menkö  kuolleen luo.</li>
      <li>Älköön hän saastuko edes isästänsä tai äidistänsä, veljestänsä tai  sisarestansa heidän kuoltuaan, sillä hänen päässään on  Jumalalle-vihkiytymisen merkki.</li>
      <li>Niin kauan kuin hänen nasiirilupauksensa kestää, hän on pyhä  Herralle.</li>
      <li>Jos joku odottamatta, äkkiarvaamatta kuolee hänen läheisyydessään ja  hän niin saastuttaa vihityn päänsä, niin hän ajattakoon hiuksensa  puhdistuspäivänään, seitsemäntenä päivänä hän ajattakoon ne.</li>
      <li>Ja kahdeksantena päivänä hän tuokoon kaksi metsäkyyhkystä tai kaksi  kyyhkysenpoikaa papille ilmestysmajan ovelle.</li>
      <li>Ja pappi uhratkoon toisen syntiuhriksi ja toisen polttouhriksi ja  toimittakoon hänelle sovituksen kuolleen tähden tulleesta rikkomuksesta  ja pyhittäköön uudelleen hänen päänsä sinä päivänä.</li>
      <li>Ja hän vihkiytyköön uudelleen Herralle nasiirilupauksensa ajaksi ja  tuokoon vuoden vanhan karitsan vikauhriksi. Mutta kulunut aika jääköön  lukuunottamatta, koska hän saastutti vihkimyksensä.</li>
      <li>Ja tämä on nasiirilaki: Sinä päivänä, jona hänen nasiirilupauksensa  aika on kulunut umpeen, tuotakoon hänet ilmestysmajan ovelle,</li>
      <li>ja hän tuokoon uhrilahjanansa Herralle vuoden vanhan virheettömän  karitsan polttouhriksi ja vuoden vanhan virheettömän uuhikaritsan  syntiuhriksi sekä virheettömän oinaan yhteysuhriksi</li>
      <li>ynnä korillisen lestyistä jauhoista leivottuja happamattomia leipiä,  öljyyn leivottuja kakkuja ja öljyllä voideltuja happamattomia ohukaisia  sekä niihin kuuluvan ruoka- ja juomauhrin.</li>
      <li>Ja pappi tuokoon ne Herran eteen ja toimittakoon hänen syntiuhrinsa  ja polttouhrinsa.</li>
      <li>Mutta oinaan hän uhratkoon yhteysuhriksi Herralle ynnä korillisen  happamattomia leipiä; ja pappi toimittakoon myös hänen ruoka- ja  juomauhrinsa.</li>
      <li>Ja nasiiri ajattakoon hiuksensa, vihkiytymisensä merkin,  ilmestysmajan ovella ja ottakoon päänsä hiukset, vihkiytymisensä merkin,  ja pankoon ne tuleen, joka palaa yhteysuhrin alla.</li>
      <li>Ja pappi ottakoon oinaan keitetyn lavan ja korista happamattoman  kakun sekä happamattoman ohukaisen ja pankoon ne nasiirin käsiin,  senjälkeen kuin tämä on ajattanut pois vihkiytymisensä merkin.</li>
      <li>Ja pappi toimittakoon niiden heilutuksen Herran edessä. Se olkoon  pyhä lahja papille, annettava heilutetun rintalihan ja anniksi annetun  reiden lisäksi. Sen jälkeen nasiiri saakoon juoda viiniä.</li>
      <li>Tämä on laki nasiirista, joka tekee lupauksen, ja hänen  uhrilahjastaan, jonka hän uhraa Herralle vihkiytymisensä tähden, sen  lisäksi, mitä hän muuten saa hankituksi. Tekemänsä lupauksen mukaan hän  menetelköön näin, noudattaen vihkiytymistään koskevaa lakia."</li>
      <li>Ja Herra puhui Moosekselle sanoen:</li>
      <li>"Puhu Aaronille ja hänen pojillensa ja sano: Siunatessanne  israelilaisia sanokaa heille:</li>
      <li>Herra siunatkoon sinua ja varjelkoon sinua;</li>
      <li>Herra valistakoon kasvonsa sinulle ja olkoon sinulle armollinen;</li>
      <li>Herra kääntäköön kasvonsa sinun puoleesi ja antakoon sinulle rauhan.</li>
      <li>Näin he laskekoot minun nimeni israelilaisten ylitse, ja minä  siunaan heitä."</li>
    </ol>
  </li>
  <li>
    <ol>
      <li>Kun nyt Mooses oli saanut pystytetyksi asumuksen ja oli voidellut sen  ja pyhittänyt sen kaikkine kalustoineen ynnä alttarin kaikkine  kalustoineen sekä voidellut ja pyhittänyt ne,</li>
      <li>niin Israelin ruhtinaat, perhekuntien päämiehet, nimittäin  heimoruhtinaat, katselmuksessa olleiden esimiehet,</li>
      <li>toivat lahjanansa Herran eteen kuudet katetut vaunut ja kaksitoista  raavasta, kaksi ruhtinasta aina yhdet vaunut ja kukin ruhtinas härän; ne  he toivat asumuksen eteen.</li>
      <li>Ja Herra sanoi Moosekselle näin:</li>
      <li>"Ota ne heiltä ilmestysmajan palveluksessa käytettäviksi ja anna ne  leeviläisille, kullekin hänen palvelustehtävänsä mukaisesti".</li>
      <li>Ja Mooses otti vastaan vaunut ja raavaat ja antoi ne leeviläisille.</li>
      <li>Kahdet vaunut ja neljä raavasta hän antoi Geersonin pojille heidän  palvelustehtävänsä mukaisesti.</li>
      <li>Ja neljät vaunut sekä kahdeksan raavasta hän antoi Merarin pojille  sen palvelustehtävän mukaisesti, joka heidän oli suoritettava Iitamarin,  pappi Aaronin pojan, johdolla.</li>
      <li>Mutta Kehatin pojille hän ei antanut mitään, koska heidän  hoidettavinaan oli pyhät esineet, joita heidän oli olallaan kannettava.</li>
      <li>Ja ruhtinaat toivat vihkiäislahjoja alttaria varten sinä päivänä,  jona se voideltiin; ja ruhtinaat toivat lahjansa alttarin eteen.</li>
      <li>Ja Herra sanoi Moosekselle: "Ruhtinaat tuokoot yksitellen, kukin  päivänänsä, uhrilahjansa alttarin vihkiäisiin".</li>
      <li>Ensimmäisenä päivänä toi uhrilahjansa Nahson, Amminadabin poika,  Juudan sukukunnasta.</li>
      <li>Ja hänen uhrilahjanansa oli hopeavati, sadan kolmenkymmenen sekelin  painoinen, ja hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Nahsonin, Amminadabin pojan,  uhrilahja.</li>
      <li>Toisena päivänä Netanel, Suuarin poika, Isaskarin ruhtinas, toi  uhrilahjansa.</li>
      <li>Hän toi uhrilahjanansa hopeavadin, sadan kolmenkymmenen sekelin  painoisen, hopeamaljan, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoisen kultakupin, täynnä suitsuketta,</li>
      <li>mullikan, oinaan ja vuoden vanhan karitsan polttouhriksi,</li>
      <li>kauriin syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Netanelin, Suuarin pojan,  uhrilahja.</li>
      <li>Kolmantena päivänä Sebulonin jälkeläisten ruhtinas Eliab, Heelonin  poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Eliabin, Heelonin pojan,  uhrilahja.</li>
      <li>Neljäntenä päivänä Ruubenin jälkeläisten ruhtinas Elisur, Sedeurin  poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Elisurin, Sedeurin pojan,  uhrilahja.</li>
      <li>Viidentenä päivänä Simeonin jälkeläisten ruhtinas Selumiel,  Suurisaddain poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Selumielin, Suurisaddain pojan,  uhrilahja.</li>
      <li>Kuudentena päivänä Gaadin jälkeläisten ruhtinas Eljasaf, Deguelin  poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Eljasafin, Deguelin pojan,  uhrilahja.</li>
      <li>Seitsemäntenä päivänä Efraimin jälkeläisten ruhtinas Elisama,  Ammihudin poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Elisaman, Ammihudin pojan,  uhrilahja.</li>
      <li>Kahdeksantena päivänä Manassen jälkeläisten ruhtinas Gamliel,  Pedasurin poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Gamlielin, Pedasurin pojan,  uhrilahja.</li>
      <li>Yhdeksäntenä päivänä Benjaminin jälkeläisten ruhtinas Abidan,  Gideonin poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Abidanin, Gideonin pojan,  uhrilahja.</li>
      <li>Kymmenentenä päivänä Daanin jälkeläisten ruhtinas Ahieser,  Ammisaddain poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Ahieserin, Ammisaddain pojan,  uhrilahja.</li>
      <li>Yhdentenätoista päivänä Asserin jälkeläisten ruhtinas Pagiel,  Okranin poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Pagielin, Okranin pojan,  uhrilahja.</li>
      <li>Kahdentenatoista päivänä Naftalin jälkeläisten ruhtinas Ahira,  Eenanin poika:</li>
      <li>hänen uhrilahjanansa oli hopeavati, sadan kolmenkymmenen sekelin  painoinen, hopeamalja, joka painoi seitsemänkymmentä sekeliä  pyhäkkösekelin painon mukaan, molemmat täynnä öljyllä sekoitettuja  lestyjä jauhoja ruokauhriksi,</li>
      <li>kymmenen sekelin painoinen kultakuppi, täynnä suitsuketta,</li>
      <li>mullikka, oinas ja vuoden vanha karitsa polttouhriksi,</li>
      <li>kauris syntiuhriksi</li>
      <li>ja yhteysuhriksi kaksi raavasta, viisi oinasta, viisi kaurista ja  viisi vuoden vanhaa karitsaa. Tämä oli Ahiran, Eenanin pojan, uhrilahja.</li>
      <li>Nämä olivat ne vihkiäislahjat, jotka Israelin ruhtinaat antoivat  alttaria varten sinä päivänä, jona se voideltiin: kaksitoista  hopeavatia, kaksitoista maljaa, kaksitoista kultakuppia,</li>
      <li>kukin hopeavati sadan kolmenkymmenen sekelin ja kukin malja  seitsemänkymmenen sekelin painoinen; näissä astioissa oli siis hopeata  yhteensä kaksituhatta neljäsataa sekeliä pyhäkkösekelin painon mukaan.</li>
      <li>Kultakuppeja oli kaksitoista, täynnä suitsuketta, kukin kuppi  kymmenen sekelin painoinen pyhäkkösekelin painon mukaan; kupeissa oli  siis kultaa yhteensä sata kaksikymmentä sekeliä.</li>
      <li>Polttouhrieläimiä oli yhteensä: kaksitoista härkää, kaksitoista  oinasta, kaksitoista vuoden vanhaa karitsaa ynnä niihin kuuluva  ruokauhri; ja syntiuhrikauriita oli kaksitoista.</li>
      <li>Yhteysuhrieläimiä oli yhteensä: kaksikymmentä neljä härkää,  kuusikymmentä oinasta, kuusikymmentä kaurista ja kuusikymmentä vuoden  vanhaa karitsaa. Nämä olivat ne vihkiäislahjat, jotka annettiin alttaria  varten, sen jälkeen kuin se oli voideltu.</li>
      <li>Ja kun Mooses meni ilmestysmajaan puhumaan Herran kanssa, kuuli hän  äänen, joka puhutteli häntä lain arkin päällä olevalta armoistuimelta,  molempien kerubien väliltä; ja Herra puhui hänelle.</li>
    </ol>
  </li>
  <li>
    <ol>
      <li>Ja Herra puhui Moosekselle sanoen:</li>
      <li>"Puhu Aaronille ja sano hänelle: Kun nostat lamput paikoilleen, niin  valaiskoot ne seitsemän lamppua seitsenhaaraisen lampun edustaa".</li>
      <li>Ja Aaron teki niin; hän nosti lamput valaisemaan seitsenhaaraisen  lampun edustaa, niinkuin Herra oli Moosekselle käskyn antanut.</li>
      <li>Ja näin oli seitsenhaarainen lamppu tehty: se oli kullasta,  kohotakoista tekoa; sen jalka ja kukkalehdetkin olivat kohotakoista  tekoa. Aivan sen kaavan mukaan, jonka Herra oli Moosekselle näyttänyt,  hän teki seitsenhaaraisen lampun.</li>
      <li>Ja Herra puhui Moosekselle sanoen:</li>
      <li>"Ota leeviläiset israelilaisten keskuudesta ja puhdista heidät.</li>
      <li>Ja puhdistaaksesi heidät tee näin: Pirskoita heihin synnistä  puhdistavaa vettä, ja ajattakoot he koko ruumiinsa partaveitsellä ja  peskööt vaatteensa ja puhdistakoot itsensä.</li>
      <li>Ja sitten he ottakoot mullikan sekä siihen kuuluvana ruokauhrina  öljyllä sekoitettuja lestyjä jauhoja; ja ota toinen mullikka  syntiuhriksi.</li>
      <li>Tuo sitten leeviläiset ilmestysmajan eteen sekä kokoa kaikki Israelin  kansa.</li>
      <li>Ja kun olet tuonut leeviläiset Herran eteen, laskekoot israelilaiset  kätensä leeviläisten päälle,</li>
      <li>ja Aaron toimittakoon leeviläisille israelilaisten puolesta  heilutuksen Herran edessä, että he kelpaisivat Herran palvelukseen.</li>
      <li>Mutta leeviläiset laskekoot kätensä mullikkain pään päälle, ja  valmista toinen syntiuhriksi ja toinen polttouhriksi Herralle,  toimittaaksesi sovituksen leeviläisille.</li>
      <li>Aseta sitten leeviläiset Aaronin ja hänen poikiensa eteen ja toimita  heille heilutus Herran edessä.</li>
      <li>Erota leeviläiset israelilaisten keskuudesta, että leeviläiset  olisivat minun omani.</li>
      <li>Ja senjälkeen leeviläiset menkööt palvelemaan ilmestysmajaa, kun  sinä olet puhdistanut heidät ja toimittanut heille heilutuksen.</li>
      <li>Sillä he ovat kokonaan annetut minun omikseni israelilaisten  keskuudesta; kaiken sen sijaan, joka avaa äidinkohdun, israelilaisten  kaikkien esikoisten sijaan, minä olen heidät ottanut omikseni.</li>
      <li>Sillä jokainen esikoinen israelilaisten keskuudessa, niin ihmisten  kuin karjankin, on minun omani; sinä päivänä, jona minä surmasin kaikki  Egyptin maan esikoiset, minä pyhitin heidät itselleni.</li>
      <li>Ja minä otin leeviläiset israelilaisten kaikkien esikoisten sijaan.</li>
      <li>Ja minä annoin leeviläiset Aaronille ja hänen pojillensa  palvelijoiksi, israelilaisten keskuudesta, suorittamaan israelilaisten  puolesta palvelusta ilmestysmajassa ja toimittamaan israelilaisille  sovitusta; ja niin israelilaisia ei kohtaa rangaistus siitä, että  lähestyvät pyhäkköä.</li>
      <li>Mooses ja Aaron ja koko Israelin kansa tekivät leeviläisille kaiken,  niinkuin Herra oli Moosekselle leeviläisistä käskyn antanut; niin  israelilaiset heille tekivät.</li>
      <li>Ja leeviläiset puhdistautuivat synnistä ja pesivät vaatteensa. Ja  Aaron toimitti heille heilutuksen Herran edessä, ja Aaron toimitti  heille sovituksen heidän puhdistamiseksensa.</li>
      <li>Ja senjälkeen leeviläiset menivät toimittamaan palvelustansa  ilmestysmajassa Aaronin ja hänen poikiensa edessä. Niinkuin Herra oli  Moosekselle leeviläisistä käskyn antanut, niin heille tehtiin.</li>
      <li>Ja Herra puhui Moosekselle sanoen:</li>
      <li>"Tämä olkoon voimassa leeviläisistä: Kahdenkymmenen viiden vuoden  ikäiset ja sitä vanhemmat menkööt palvelemaan ja toimittamaan palvelusta  ilmestysmajassa.</li>
      <li>Mutta viidennestäkymmenennestä ikävuodesta alkaen leeviläinen olkoon  palveluksesta vapaa älköönkä enää palvelko,</li>
      <li>vaan auttakoon veljiään ilmestysmajassa heidän tehtäviensä  hoitamisessa, mutta palvelusta hän älköön enää toimittako.  Järjestä  näin leeviläisille heidän tehtävänsä."</li>
    </ol>
  </li>
  <li>
    <ol>
      <li>Ja Herra puhui Moosekselle Siinain erämaassa toisena vuotena siitä,  kun he olivat lähteneet Egyptin maasta, sen vuoden ensimmäisessä kuussa,  sanoen:</li>
      <li>"Israelilaiset viettäkööt pääsiäisen määräaikanansa.</li>
      <li>Tämän kuukauden neljäntenätoista päivänä, iltahämärässä, viettäkää se  määräaikanansa; kaikkien sitä koskevien käskyjen ja säädösten mukaan se  viettäkää."</li>
      <li>Ja Mooses käski israelilaisten viettää pääsiäistä.</li>
      <li>Niin he viettivät pääsiäisen ensimmäisessä kuussa, kuukauden  neljäntenätoista päivänä, iltahämärässä, Siinain erämaassa;  israelilaiset tekivät kaiken, niinkuin Herra oli Moosekselle käskyn  antanut.</li>
      <li>Mutta siellä oli miehiä, jotka olivat saastuneet kuolleesta eivätkä  voineet viettää pääsiäistä sinä päivänä. Niin he astuivat sinä päivänä  Mooseksen ja Aaronin eteen.</li>
      <li>Ja miehet sanoivat hänelle: "Me olemme saastuneet kuolleesta; miksi  meidät estetään tuomasta Herralle uhrilahjaa määräaikanansa  israelilaisten keskuudessa?"</li>
      <li>Ja Mooses sanoi heille: "Jääkää tähän, minä menen kuulemaan, mitä  Herra teistä säätää".</li>
      <li>Ja Herra puhui Moosekselle sanoen:</li>
      <li>"Puhu israelilaisille näin: Jos joku teistä tai teidän  jälkeläisistänne on saastunut kuolleesta tai on kaukana matkalla,  viettäköön kuitenkin pääsiäistä Herran kunniaksi;</li>
      <li>viettäkööt sitä toisen kuukauden neljäntenätoista päivänä,  iltahämärässä. Happamattoman leivän ja katkerain yrttien kanssa he  syökööt pääsiäislampaan.</li>
      <li>Älkööt he jättäkö siitä mitään seuraavaan aamuun älköötkä siitä  luuta rikkoko. Kaikkien pääsiäistä koskevien käskyjen mukaan he  viettäkööt sitä.</li>
      <li>Mutta se mies, joka on puhdas eikä ole matkoilla ja kuitenkin jättää  pääsiäisen viettämättä, hävitettäköön kansastansa, koska hän ei tuonut  uhrilahjaa Herralle määräaikanansa; se mies joutuu syynalaiseksi.</li>
      <li>Ja jos muukalainen asuu teidän luonanne ja tahtoo viettää pääsiäistä  Herran kunniaksi, viettäköön sen pääsiäistä koskevien käskyjen ja  säädösten mukaan; samat käskyt olkoot teillä, niin muukalaisella kuin  maassa syntyneelläkin."</li>
      <li>Mutta sinä päivänä, jona asumus pystytettiin, peitti pilvi  asumuksen, lain majan, ja illalla näkyi asumuksen päällä niinkuin  tulenhohde, ja aina aamuun asti.</li>
      <li>Niin oli aina: pilvi peitti sen päivällä ja tulenhohde yöllä.</li>
      <li>Ja niin usein kuin pilvi kohosi majan päältä, lähtivät israelilaiset  liikkeelle; ja mihin pilvi laskeutui, siihen israelilaiset leiriytyivät.</li>
      <li>Herran käskyn mukaan israelilaiset lähtivät liikkeelle, ja Herran  käskyn mukaan israelilaiset leiriytyivät. He olivat leiriytyneinä, niin  kauan kuin pilvi pysyi asumuksen päällä.</li>
      <li>Ja kun pilvi viipyi asumuksen päällä useampia päiviä, noudattivat  israelilaiset, mitä Herra oli käskenyt heidän noudattaa, eivätkä  lähteneet liikkeelle.</li>
      <li>Mutta joskus pilvi viipyi asumuksen päällä vain muutamia päiviä;  silloinkin he Herran käskyn mukaan olivat leiriytyneinä ja lähtivät  Herran käskyn mukaan liikkeelle.</li>
      <li>Ja joskus pilvi pysyi paikallaan vain illasta aamuun ja kohosi  aamulla; silloinkin he lähtivät liikkeelle. Tahi jos pilvi pysyi päivän  ja yön ja sitten kohosi, niin he lähtivät liikkeelle.</li>
      <li>Tahi kun pilvi viipyi pysyen asumuksen päällä pari päivää tai  kuukauden tai vielä pitemmän ajan, niin olivat israelilaiset  leiriytyneinä eivätkä lähteneet liikkeelle; mutta kun se kohosi,  lähtivät he liikkeelle.</li>
      <li>Herran käskyn mukaan he leiriytyivät ja Herran käskyn mukaan he  lähtivät liikkeelle. He noudattivat, mitä Herra Mooseksen kautta oli  käskenyt heidän noudattaa.</li>
    </ol>
  </li>
  <li>
    <ol>
      <li>Ja Herra puhui Moosekselle sanoen:</li>
      <li>"Tee itsellesi kaksi hopeatorvea, tee ne kohotakoista tekoa,  käyttääksesi niitä kansan kokoonkutsumiseen ja leirien  liikkeelle-panemiseen.</li>
      <li>Kun niihin molempiin puhalletaan, kokoontukoon sinun luoksesi koko  kansa ilmestysmajan oven eteen.</li>
      <li>Mutta kun ainoastaan toiseen puhalletaan, kokoontukoot sinun luoksesi  ruhtinaat, Israelin heimojen päämiehet.</li>
      <li>Mutta kun puhallatte hälytyssoiton, silloin lähtekööt itään päin  leiriytyneet leirit liikkeelle.</li>
      <li>Ja kun toistamiseen puhallatte hälytyssoiton, lähtekööt etelään päin  leiriytyneet leirit liikkeelle. Hälytyssoitto puhallettakoon liikkeelle  lähdettäessä.</li>
      <li>Mutta seurakuntaa kokoonkutsuttaessa puhaltakaa torveen,  hälytyssoittoa soittamatta.</li>
      <li>Ja Aaronin pojat, papit, puhaltakoot näitä torvia. Tämä olkoon teille  ikuinen säädös sukupolvesta sukupolveen.</li>
      <li>Ja kun te maassanne lähdette taisteluun vihollista vastaan, joka  teitä ahdistaa, niin soittakaa torvilla hälytys; silloin te muistutte  Herran, teidän Jumalanne, mieleen ja pelastutte vihollisistanne.</li>
      <li>Ja ilopäivinänne sekä juhlinanne ynnä uudenkuun päivinä puhaltakaa  torviin uhratessanne poltto- ja yhteysuhrejanne, niin ne saattavat  teidän Jumalanne muistamaan teitä. Minä olen Herra, teidän Jumalanne."</li>
      <li>Toisen vuoden toisen kuukauden kahdentenakymmenentenä päivänä pilvi  kohosi lain asumuksen päältä.</li>
      <li>Silloin israelilaiset lähtivät liikkeelle, leiri leirin jälkeen,  Siinain erämaasta; ja pilvi pysähtyi Paaranin erämaassa.</li>
      <li>Niin he ensi kerran lähtivät liikkeelle sillä tavoin, kuin Herra oli  Mooseksen kautta käskenyt.</li>
      <li>Juudan jälkeläisten leirin lippukunta lähti ensimmäisenä joukkona  liikkeelle osastoittain, ja tätä osastoa johti Nahson, Amminadabin  poika.</li>
      <li>Ja Isaskarin jälkeläisten sukukuntaosastoa johti Netanel, Suuarin  poika.</li>
      <li>Ja Sebulonin jälkeläisten sukukuntaosastoa johti Eliab, Heelonin  poika.</li>
      <li>Ja kun asumus oli purettu, niin lähtivät liikkeelle Geersonin pojat  ja Merarin pojat, jotka kantoivat asumusta.</li>
      <li>Sitten lähti Ruubenin leirin lippukunta liikkeelle osastoittain, ja  tätä osastoa johti Elisur, Sedeurin poika.</li>
      <li>Ja Simeonin jälkeläisten sukukuntaosastoa johti Selumiel,  Suurisaddain poika.</li>
      <li>Ja Gaadin jälkeläisten sukukuntaosastoa johti Eljasaf, Deguelin  poika.</li>
      <li>Sitten lähtivät kehatilaiset liikkeelle kantaen pyhiä esineitä. Ja  asumus pantiin pystyyn, ennenkuin he saapuivat perille.</li>
      <li>Sitten lähti Efraimin jälkeläisten leirin lippukunta liikkeelle  osastoittain, ja tätä osastoa johti Elisama, Ammihudin poika.</li>
      <li>Manassen jälkeläisten sukukuntaosastoa johti Gamliel, Pedasurin  poika.</li>
      <li>Benjaminin jälkeläisten sukukuntaosastoa johti Abidan, Gideonin  poika.</li>
      <li>Sitten lähti Daanin jälkeläisten leirin lippukunta liikkeelle  kaikkien leirien jälkijoukkona, osastoittain, ja tätä osastoa johti  Ahieser, Ammisaddain poika.</li>
      <li>Asserin jälkeläisten sukukuntaosastoa johti Pagiel, Okranin poika.</li>
      <li>Ja Naftalin jälkeläisten sukukuntaosastoa johti Ahira, Eenanin  poika.</li>
      <li>Tällainen oli israelilaisten liikkeellelähtö osastoittain; niin he  lähtivät liikkeelle.</li>
      <li>Ja Mooses puhui Hoobabille, midianilaisen Reguelin, Mooseksen apen,  pojalle: "Me lähdemme siihen paikkaan, josta Herra on sanonut: `Sen minä  annan teille`. Lähde meidän kanssamme, niin me palkitsemme sinut hyvin,  sillä Herra on luvannut hyvää Israelille."</li>
      <li>Mutta hän vastasi hänelle: "En lähde, vaan minä menen omaan maahani  ja sukuni luo".</li>
      <li>Niin Mooses sanoi: "Älä jätä meitä, sillä sinähän tiedät, mihin  meidän sopii leiriytyä erämaassa; rupea siis meille oppaaksi.</li>
      <li>Jos lähdet meidän kanssamme, niin me annamme sinun saada osasi siitä  hyvästä, minkä Herra meille suo."</li>
      <li>Niin he lähtivät liikkeelle Herran vuoren luota ja vaelsivat kolme  päivänmatkaa. Ja Herran liitonarkki kulki heidän edellänsä kolme  päivänmatkaa etsimässä heille levähdyspaikkaa.</li>
      <li>Ja Herran pilvi oli heidän päällänsä päivällä, kun he lähtivät  leiristä liikkeelle.</li>
      <li>Ja kun arkki lähti liikkeelle, niin Mooses lausui: "Nouse, Herra,  hajaantukoot sinun vihollisesi, ja sinun vihamiehesi paetkoot sinua".</li>
      <li>Ja kun arkki laskettiin maahan, lausui hän: "Palaja, Herra, Israelin  heimojen kymmentuhansien tykö".</li>
    </ol>
  </li>
  <li>
    <ol>
      <li>Mutta kansa tuskitteli, ja se oli paha Herran korvissa. Kun Herra sen  kuuli, vihastui hän, ja Herran tuli syttyi heidän keskellään, ja se  kulutti ulommaisen osan leiriä.</li>
      <li>Silloin kansa huusi Moosesta, ja Mooses rukoili Herraa; niin tuli  alkoi sammua.</li>
      <li>Ja sen paikan nimeksi pantiin Tabeera, koska Herran tuli oli siellä  syttynyt heidän keskellään.</li>
      <li>Mutta heidän keskuuteensa kerääntyneessä hylkyväessä heräsivät himot,  ja niin israelilaisetkin rupesivat jälleen itkemään, sanoen: "Voi jospa  meillä olisi lihaa syödäksemme!</li>
      <li>Me muistelemme kaloja, joita söimme Egyptissä ilmaiseksi, kurkkuja,  melooneja, ruoholaukkaa, sipulia ja kynsilaukkaa.</li>
      <li>Mutta nyt me näännymme, sillä eihän täällä ole mitään; emme saa  nähdäkään muuta kuin tuota mannaa."</li>
      <li>Ja manna oli korianderin siemenen kaltaista ja bedellion-pihkan  näköistä.</li>
      <li>Kansa samoili sitä kokoamassa ja jauhoi sitä käsikivillä tai survoi  huhmaressa; sitten he keittivät sitä padassa ja valmistivat siitä  kaltiaisia. Ja sen maku oli samanlainen kuin öljyleivoksen.</li>
      <li>Ja kasteen laskeutuessa yöllä leiriin laskeutui mannakin siihen.</li>
      <li>Ja Mooses kuuli, kuinka kansa, joka suku, itki, kukin majansa  ovella; niin Herra vihastui kovin, ja myös Mooseksen silmissä se oli  paha.</li>
      <li>Ja Mooses sanoi Herralle: "Miksi olet tehnyt niin pahoin  palvelijallesi, ja miksi en ole saanut armoa sinun silmiesi edessä,  koska olet pannut kaiken tämän kansan minun taakakseni?</li>
      <li>Olenko minä kaiken tämän kansan äiti tai isä, koska käsket minua  kantamaan sitä sylissäni, niinkuin hoitaja kantaa imeväistä lasta,  siihen maahan, jonka olet valalla vannoen luvannut heidän isillensä?</li>
      <li>Mistä minulla on lihaa antaa kaikelle tälle kansalle, kun he  ahdistavat minua itkullaan sanoen: `Anna meille lihaa syödäksemme`?</li>
      <li>En minä jaksa yksinäni kantaa koko tätä kansaa, sillä se on minulle  liian raskas.</li>
      <li>Ja jos näin aiot kohdella minua, niin surmaa minut mieluummin, jos  olen saanut armon sinun silmiesi edessä, ja päästä minut näkemästä tätä  kurjuutta."</li>
      <li>Silloin Herra puhui Moosekselle: "Kutsu kokoon minua varten  seitsemänkymmentä miestä Israelin vanhimpia, jotka tiedät kansan  vanhimmiksi ja päällysmiehiksi; tuo heidät ilmestysmajalle, ja he  asettukoot sinne sinun kanssasi.</li>
      <li>Minä sitten astun alas ja puhun siellä sinun kanssasi ja otan  henkeä, joka sinussa on, ja annan heille; siten he voivat auttaa sinua  tuon kansataakan kantamisessa, ettei sinun tarvitse sitä yksinäsi  kantaa.</li>
      <li>Mutta kansalle sano: Pyhittäytykää huomiseksi, niin saatte syödä  lihaa, koska itkitte Herran kuullen, sanoen: `Voi, jospa meillä olisi  lihaa syödäksemme! Egyptissä meidän oli hyvä olla.`  Herra antaa nyt  teille lihaa syödäksenne.</li>
      <li>Eikä siinä ole teille syömistä ainoastaan päiväksi tai kahdeksi, tai  viideksi tai kymmeneksi tai kahdeksikymmeneksi päiväksi,</li>
      <li>vaan kuukauden päiviksi, kunnes ette enää siedä sen hajua ja se  iljettää teitä. Sillä te olette pitäneet halpana Herran, joka on teidän  keskellänne, ja itkeneet hänen edessänsä sanoen: `Miksi lähdimmekään  Egyptistä!"</li>
      <li>Mooses vastasi: "Kuusisataa tuhatta jalkamiestä on sitä kansaa,  jonka keskuudessa minä elän, ja kuitenkin sinä sanot: `Minä annan heille  lihaa, niin että heillä on sitä syödä kuukauden päivät`.</li>
      <li>Onko lampaita ja raavaita teurastettaviksi heille, niin että heille  riittää, vai kootaanko heille kaikki meren kalat, niin että heille  riittää?"</li>
      <li>Mutta Herra sanoi Moosekselle: "Onko Herran käsi lyhyt? Nyt saat  nähdä, toteutuuko sinulle minun sanani vai eikö."</li>
      <li>Niin Mooses meni ulos ja kertoi kansalle Herran sanat. Sitten hän  kutsui kokoon seitsemänkymmentä miestä kansan vanhimpia ja asetti heidät  majan ympärille.</li>
      <li>Silloin Herra astui alas pilvessä ja puhutteli häntä, otti henkeä,  joka hänessä oli, ja antoi sitä niille seitsemällekymmenelle  vanhimmalle. Kun henki laskeutui heihin, niin he joutuivat hurmoksiin,  mutta sen jälkeen he eivät enää siihen joutuneet.</li>
      <li>Mutta leiriin oli heitä jäänyt kaksi miestä, toisen nimi oli Eldad  ja toisen nimi Meedad. Heihinkin henki laskeutui, sillä hekin olivat  luetteloon merkityt, vaikka eivät olleet lähteneet majalle; nämä  joutuivat leirissä hurmoksiin.</li>
      <li>Silloin riensi muuan nuorukainen ja ilmoitti Moosekselle sanoen:  "Eldad ja Meedad ovat joutuneet hurmoksiin leirissä".</li>
      <li>Mutta Joosua, Nuunin poika, joka oli ollut Mooseksen palvelija  nuoruudestaan asti, puuttui puheeseen sanoen: "Oi, herrani Mooses,  kiellä heitä!"</li>
      <li>Mutta Mooses vastasi hänelle: "Oletko kateellinen minun puolestani?  Oi, jospa koko Herran kansa olisi profeettoja, niin että Herra antaisi  henkensä heihin!"</li>
      <li>Sitten Mooses siirtyi takaisin leiriin ja hänen kanssaan Israelin  vanhimmat.</li>
      <li>Mutta Herran lähettämä tuuli nousi ja ajoi edellään viiriäisiä  mereltä päin ja painoi niitä leiriin päivänmatkan laajuudelta joka  suunnalle leiristä, lähes kahden kyynärän korkeuteen maasta.</li>
      <li>Silloin kansa ryhtyi kokoamaan viiriäisiä ja kokosi niitä koko sen  päivän ja koko yön ja koko seuraavan päivän. Vähin määrä, jonka joku sai  kootuksi, oli kymmenen hoomer-mittaa. Ja he levittivät niitä pitkin  leiriä kuivamaan.</li>
      <li>Mutta lihan vielä ollessa heidän hampaissaan, ennenkuin se oli syöty  loppuun, syttyi Herran viha kansaa kohtaan, ja Herra tuotti kansalle  hyvin suuren surman.</li>
      <li>Ja sen paikan nimeksi pantiin Kibrot-Hattaava, koska sinne  haudattiin kansasta ne, jotka olivat antautuneet halunsa valtaan.</li>
      <li>Kibrot-Hattaavasta kansa lähti liikkeelle Haserotia kohti ja  pysähtyi Haserotiin.</li>
    </ol>
  </li>
  <li>
    <ol>
      <li>Mutta Mirjam ja Aaron parjasivat Moosesta etiopialaisen naisen  tähden, jonka hän oli ottanut vaimokseen; sillä hän oli ottanut  vaimokseen etiopialaisen naisen.</li>
      <li>Ja he sanoivat: "Ainoastaan Mooseksen kauttako Herra puhuu?  Eikö hän  puhu myös meidän kauttamme?" Ja Herra kuuli sen.</li>
      <li>Mutta Mooses oli sangen nöyrä mies, nöyrempi kuin kukaan muu ihminen  maan päällä.</li>
      <li>Niin Herra sanoi äkisti Moosekselle ja Aaronille ja Mirjamille:  "Menkää te kaikki kolme ilmestysmajalle". Ja he menivät kaikki kolme  sinne.</li>
      <li>Silloin Herra astui alas pilvenpatsaassa, asettui majan ovelle ja  kutsui Aaronia ja Mirjamia; molemmat menivät sinne.</li>
      <li>Ja Herra sanoi: "Kuulkaa minun sanani. Jos keskuudessanne on  profeetta, niin minä ilmestyn hänelle näyssä, puhun hänen kanssaan  unessa.</li>
      <li>Niin ei ole minun palvelijani Mooses, hän on uskollinen koko minun  talossani;</li>
      <li>hänen kanssaan minä puhun suusta suuhun, avoimesti enkä peitetyin  sanoin, ja hän saa katsella Herran muotoa. Miksi ette siis peljänneet  puhua minun palvelijaani Moosesta vastaan?"</li>
      <li>Ja Herran viha syttyi heitä kohtaan, ja hän meni pois.</li>
      <li>Kun pilvi oli poistunut majan päältä, niin katso, Mirjam oli  lumivalkea pitalista; ja Aaron kääntyi Mirjamiin päin, ja katso, tämä  oli pitalinen.</li>
      <li>Silloin Aaron sanoi Moosekselle: "Oi, herrani! Älä pane meidän  päällemme syntiä, jonka olemme tyhmyydessä tehneet.</li>
      <li>Älä anna hänen jäädä kuolleen sikiön kaltaiseksi, jonka ruumis on  puoleksi mädännyt, kun se äitinsä kohdusta tulee."</li>
      <li>Silloin Mooses huusi Herran puoleen sanoen: "Oi, Jumala!  Paranna  hänet!"</li>
      <li>Herra vastasi Moosekselle: "Jos hänen isänsä olisi sylkenyt häntä  silmille, eikö hänen olisi ollut hävettävä seitsemän päivää? Olkoon hän  nyt suljettuna ulos leiristä seitsemän päivää, ja sitten hän pääsköön  takaisin."</li>
      <li>Niin Mirjam oli suljettuna ulos leiristä seitsemän päivää, eikä  kansa lähtenyt liikkeelle, ennenkuin Mirjam oli tuotu takaisin.</li>
    </ol>
  </li>
  <li>
    <ol>
      <li>Sen jälkeen kansa lähti liikkeelle Haserotista ja leiriytyi Paaranin  erämaahan.</li>
      <li>Ja Herra puhui Moosekselle sanoen:</li>
      <li>"Lähetä miehiä vakoilemaan Kanaanin maata, jonka minä annan  israelilaisille; lähettäkää mies kustakin isien sukukunnasta, ainoastaan  niitä, jotka ovat ruhtinaita heidän keskuudessaan".</li>
      <li>Niin Mooses lähetti heidät Paaranin erämaasta Herran käskyn mukaan;  kaikki ne miehet olivat israelilaisten päämiehiä.</li>
      <li>Ja nämä olivat heidän nimensä: Ruubenin sukukunnasta Sammua, Sakkurin  poika,</li>
      <li>Simeonin sukukunnasta Saafat, Hoorin poika,</li>
      <li>Juudan sukukunnasta Kaaleb, Jefunnen poika,</li>
      <li>Isaskarin sukukunnasta Jigal, Joosefin poika,</li>
      <li>Efraimin sukukunnasta Hoosea, Nuunin poika,</li>
      <li>Benjaminin sukukunnasta Palti, Raafun poika,</li>
      <li>Sebulonin sukukunnasta Gaddiel, Soodin poika,</li>
      <li>Manassen sukukunnasta Joosefin sukukuntaa Gaddi, Suusin poika,</li>
      <li>Daanin sukukunnasta Ammiel, Gemallin poika,</li>
      <li>Asserin sukukunnasta Setur, Miikaelin poika,</li>
      <li>Naftalin sukukunnasta Nahbi, Vofsin poika,</li>
      <li>Gaadin sukukunnasta Genuel, Maakin poika.</li>
      <li>Nämä olivat niiden miesten nimet, jotka Mooses lähetti maata  vakoilemaan. Mutta Mooses kutsui Hoosean, Nuunin pojan, Joosuaksi.</li>
      <li>Ja lähettäessään heidät vakoilemaan Kanaanin maata Mooses sanoi  heille: "Lähtekää nyt Etelämaahan ja nouskaa vuoristoon</li>
      <li>ja katselkaa, minkälainen maa on ja minkälainen kansa, joka siinä  asuu, onko se voimakas vai heikko, onko sitä vähän vai paljon,</li>
      <li>ja minkälainen maa on, jossa se asuu, onko se hyvä vai huono, ja  minkälaiset ne kaupungit ovat, joissa se asuu, avonaisia kyliäkö vai  varustettuja kaupunkeja,</li>
      <li>ja minkälaista on maa, lihavaa vai laihaa, onko siinä puita vai ei.  Ja olkaa rohkealla mielellä ja ottakaa mukaanne sen maan hedelmiä." Oli  näet se aika, jolloin ensimmäiset rypäleet kypsyivät.</li>
      <li>Niin he lähtivät sinne ja vakoilivat maata Siinin erämaasta Rehobiin  asti, josta mennään Hamatiin.</li>
      <li>Ja he lähtivät Etelämaahan ja tulivat Hebroniin, jossa asuivat  Ahiman, Seesai ja Talmai, Anakin jälkeläiset. Mutta Hebron oli  rakennettu seitsemän vuotta ennen Egyptin Sooania.</li>
      <li>Ja he tulivat Rypälelaaksoon; sieltä he leikkasivat viiniköynnöksen,  jossa oli rypäleterttu, ja kahden miehen täytyi kantaa sitä korennolla;  samoin he ottivat granaattiomenia ja viikunoita.</li>
      <li>Se paikka nimitettiin Rypälelaaksoksi, rypäleen tähden, jonka  israelilaiset sieltä leikkasivat.</li>
      <li>Ja he palasivat maata vakoilemasta neljänkymmenen päivän kuluttua.</li>
      <li>He vaelsivat ja tulivat Mooseksen, Aaronin ja kaiken Israelin kansan  luo Paaranin erämaahan Kaadekseen. Ja he tekivät heille ja kaikelle  kansalle selkoa matkastaan ja näyttivät heille sen maan hedelmiä.</li>
      <li>Ja he kertoivat hänelle sanoen: "Me menimme siihen maahan, jonne  meidät lähetit. Ja se tosiaankin vuotaa maitoa ja mettä, ja tällaisia  ovat sen hedelmät.</li>
      <li>Mutta kansa, joka siinä maassa asuu, on voimallista, ja kaupungit  ovat lujasti varustettuja ja hyvin suuria; näimmepä siellä Anakin  jälkeläisiäkin.</li>
      <li>Amalekilaiset asuvat Etelämaassa ja heettiläiset, jebusilaiset ja  amorilaiset asuvat vuoristossa, ja kanaanilaiset asuvat meren rannalla  ja Jordanin varsilla."</li>
      <li>Ja Kaaleb koitti tyynnyttää kansaa napisemasta Moosesta vastaan ja  sanoi: "Menkäämme sittenkin sinne ja ottakaamme se haltuumme, sillä  varmasti me sen voitamme".</li>
      <li>Mutta ne miehet, jotka olivat käyneet hänen kanssaan siellä,  sanoivat: "Emme me kykene käymään sen kansan kimppuun, sillä se on meitä  voimakkaampi".</li>
      <li>in he saattoivat israelilaisten keskuudessa pahaan huutoon sen  maan, jota olivat olleet vakoilemassa, sanoessaan: "Se maa, jota olemme  kierrelleet ja vakoilleet, on maa, joka syö omat asukkaansa; ja kaikki  kansa, jota me siellä näimme, oli kookasta väkeä. [13:34]Näimmepä siellä jättiläisiäkin, Anakin jättiläisheimon jälkeläisiä,  ja me olimme mielestämme kuin heinäsirkkoja; sellaisia me heistäkin  olimme."</li>
    </ol>
  </li>
  <li>
    <ol>
      <li>Silloin koko kansa alkoi huutaa ja parkua, ja kansa itki sen yön.</li>
      <li>Ja kaikki israelilaiset napisivat Moosesta ja Aaronia vastaan, ja  koko kansa sanoi heille: "Jospa olisimme kuolleet Egyptin maahan tai  tähän erämaahan! Jospa olisimme kuolleet!</li>
      <li>Ja miksi viekään Herra meitä tuohon maahan, jossa me kaadumme  miekkaan ja vaimomme ja lapsemme joutuvat vihollisen saaliiksi!  Eikö  meidän olisi parempi palata Egyptiin?"</li>
      <li>Ja he puhuivat toinen toiselleen: "Valitkaamme johtaja ja palatkaamme  Egyptiin".</li>
      <li>Silloin Mooses ja Aaron lankesivat kasvoilleen Israelin kansan koko  seurakunnan eteen.</li>
      <li>Mutta Joosua, Nuunin poika, ja Kaaleb, Jefunnen poika, jotka olivat  olleet mukana maata vakoilemassa, repäisivät vaatteensa</li>
      <li>ja puhuivat kaikelle israelilaisten seurakunnalle näin: "Maa, jota  kävimme vakoilemassa, on ylen ihana maa.</li>
      <li>Jos Herra on meille suosiollinen, niin hän vie meidät siihen maahan  ja antaa sen meille, maan, joka vuotaa maitoa ja mettä.</li>
      <li>Älkää vain kapinoiko Herraa vastaan älkääkä peljätkö sen maan kansaa,  sillä heitä ei ole meille kuin suupalaksi. Heidän varjelijansa on  väistynyt heistä, mutta meidän kanssamme on Herra. Älkää te heitä  peljätkö."</li>
      <li>Silloin koko seurakunta vaati heitä kivitettäviksi, mutta Herran  kirkkaus ilmestyi kaikille israelilaisille ilmestysmajassa.</li>
      <li>Ja Herra sanoi Moosekselle: "Kuinka kauan tämä kansa pitää minua  pilkkanaan eikä usko minuun, huolimatta kaikista tunnusteoista, jotka  minä olen tehnyt sen keskuudessa?</li>
      <li>Minä tuhoan sen rutolla ja hävitän sen perinjuurin, mutta sinusta  minä teen suuremman ja väkevämmän kansan, kuin se on."</li>
      <li>Mutta Mooses sanoi Herralle: "Ovathan egyptiläiset kuulleet, että  sinä voimallasi olet vienyt tämän kansan heidän keskeltänsä.</li>
      <li>Ja he ovat puhuneet siitä sen maan asukkaille; hekin siis ovat  kuulleet, että sinä, Herra, olet tämän kansan keskellä, sinä Herra, joka  olet sille ilmestynyt silmästä silmään, ja että sinun pilvesi pysyy  heidän päällänsä ja että sinä kuljet heidän edellänsä pilvenpatsaassa  päivin ja tulenpatsaassa öin.</li>
      <li>Mutta jos sinä nyt surmaat tämän kansan, niinkuin yhden miehen, niin  kansat, jotka saavat kuulla sitä kerrottavan sinusta, sanovat näin:</li>
      <li>`Koska Herra ei kyennyt viemään tätä kansaa siihen maahan, jonka hän  oli heille valalla vannoen luvannut, tappoi hän heidät erämaahan`.</li>
      <li>Osoittautukoon nyt sinun suuri voimasi, Herra, niinkuin olet puhunut  sanoen:</li>
      <li>`Herra on pitkämielinen ja suuri armossa, hän antaa anteeksi pahat  teot ja rikokset, mutta ei jätä niitä rankaisematta, vaan kostaa isien  pahat teot lapsille kolmanteen ja neljänteen polveen`.</li>
      <li>Anna siis anteeksi tämän kansan pahat teot suuressa armossasi,  niinkuin sinä ennenkin olet anteeksi antanut tälle kansalle, Egyptistä  tänne saakka."</li>
      <li>Ja Herra vastasi: "Minä annan anteeksi, niinkuin sinä olet anonut.</li>
      <li>Mutta niin totta kuin minä elän, ja niin totta kuin Herran kirkkaus  on täyttävä kaiken maan:</li>
      <li>ei kukaan niistä miehistä, jotka ovat nähneet minun kirkkauteni ja  minun tunnustekoni, jotka minä olen tehnyt Egyptissä ja tässä erämaassa,  mutta kuitenkin nyt jo kymmenen kertaa ovat minua kiusanneet eivätkä ole  kuulleet minun ääntäni,</li>
      <li>ei yksikään heistä ole näkevä sitä maata, jonka minä valalla vannoen  lupasin heidän isillensä; ei yksikään minun pilkkaajistani ole sitä  näkevä.</li>
      <li>Mutta koska minun palvelijassani Kaalebissa on toinen henki, niin  että hän on minua uskollisesti seurannut, niin hänet minä vien siihen  maahan, jossa hän kävi, ja hänen jälkeläisensä saavat sen omakseen.</li>
      <li>Mutta koska amalekilaiset ja kanaanilaiset asuvat laaksoissa, niin  kääntykää huomenna toisaanne päin ja painukaa erämaahan, Kaislameren  tietä."</li>
      <li>Ja Herra puhui Moosekselle ja Aaronille sanoen:</li>
      <li>"Kuinka kauan tämä häijy joukko napisee minua vastaan? Minä olen  kuullut, kuinka israelilaiset napisevat minua vastaan.</li>
      <li>Sano heille: Niin totta kuin minä elän, sanoo Herra, aivan niinkuin  te olette minulle puhuneet, niin minä teille teen.</li>
      <li>Tähän erämaahan kaatuvat teidän ruumiinne, teidän kaikkien, jotka  olette katselmuksessa olleet, niin monta kuin teitä on  kaksikymmenvuotisia ja sitä vanhempia, jotka olette napisseet minua  vastaan.</li>
      <li>Totisesti, te ette pääse siihen maahan, jonka minä olen kättä  kohottaen luvannut antaa teille asumasijaksi, ei kukaan teistä, paitsi  Kaaleb, Jefunnen poika, ja Joosua, Nuunin poika.</li>
      <li>Mutta teidän lapsenne, joiden sanoitte joutuvan vihollisen  saaliiksi, heidät minä vien sinne, ja he saavat tulla tuntemaan sen  maan, jota te halveksitte.</li>
      <li>Mutta teidän ruumiinne kaatuvat tähän erämaahan,</li>
      <li>ja teidän lastenne täytyy harhailla paimentolaisina tässä erämaassa  neljäkymmentä vuotta ja kärsiä teidän uskottomuutenne tähden, kunnes  teidän ruumiinne ovat maatuneet tähän erämaahan.</li>
      <li>Niinkuin te neljäkymmentä päivää vakoilitte maata, niin saatte nyt,  päivä vuodeksi luettuna, neljäkymmentä vuotta kärsiä pahoista teoistanne  ja tulla tuntemaan, mitä se on, että minä käännyn teistä pois.</li>
      <li>Minä, Herra, olen puhunut. Totisesti, niin minä teen tälle häijylle  kansalle, joka on käynyt kapinoimaan minua vastaan: he hukkuvat tähän  erämaahan, tänne he kuolevat."</li>
      <li>Mutta ne miehet, jotka Mooses oli lähettänyt maata vakoilemaan ja  jotka palattuaan olivat saattaneet koko kansan napisemaan häntä vastaan,  saattamalla sen maan pahaan huutoon,</li>
      <li>ne miehet, jotka olivat saattaneet sen maan pahaan huutoon, kuolivat  äkkikuolemalla Herran edessä.</li>
      <li>Mutta Joosua, Nuunin poika, ja Kaaleb, Jefunnen poika, jäivät eloon  niistä miehistä, jotka olivat käyneet maata vakoilemassa.</li>
      <li>Ja Mooses puhui tämän kaikille israelilaisille. Niin kansa tuli  kovin murheelliseksi.</li>
      <li>Ja he nousivat varhain seuraavana aamuna lähteäkseen ylös vuoristoon  ja sanoivat: "Katso, tässä me olemme; me lähdemme siihen paikkaan, josta  Herra on puhunut, sillä me olemme syntiä tehneet".</li>
      <li>Mutta Mooses sanoi: "Minkätähden te nyt käytte rikkomaan Herran  käskyä? Ei se onnistu.</li>
      <li>Älkää lähtekö sinne, sillä Herra ei ole teidän keskellänne; älkää  lähtekö, etteivät vihollisenne voittaisi teitä.</li>
      <li>Sillä amalekilaiset ja kanaanilaiset ovat siellä teitä vastassa, ja  niin te kaadutte miekkaan; sillä te olette kääntyneet pois Herrasta,  eikä Herra ole teidän kanssanne."</li>
      <li>Yhtäkaikki he lähtivät uppiniskaisuudessaan kulkemaan ylös  vuoristoon; mutta ei Herran liitonarkki eikä Mooseskaan siirtynyt  leiristä.</li>
      <li>Silloin amalekilaiset ja kanaanilaiset, jotka siinä vuoristossa  asuivat, syöksyivät alas ja voittivat heidät ja hajottivat heidät, ajaen  heitä aina Hormaan asti.</li>
    </ol>
  </li>
  <li>
    <ol>
      <li>Ja Herra puhui Moosekselle sanoen:</li>
      <li>"Puhu israelilaisille ja sano heille: Kun te tulette siihen maahan,  jonka minä annan teille asuinsijaksi,</li>
      <li>ja uhraatte Herralle uhrin, poltto- tai teurasuhrin, joko lupausta  täyttääksenne tai vapaaehtoisena lahjana tai juhlissanne,  valmistaaksenne Herralle suloisen tuoksun raavaista tai lampaista,</li>
      <li>niin se, joka tuo uhrin, tuokoon lahjanansa Herralle ruokauhriksi  kymmenenneksen lestyjä jauhoja, sekoitettuna neljännekseen hiin-mittaa  öljyä;</li>
      <li>ja juomauhriksi, polttouhrin tai teurasuhrin lisäksi, uhraa neljännes  hiin-mittaa viiniä kutakin karitsaa kohti.</li>
      <li>Mutta oinaan lisäksi uhraa ruokauhrina kaksi kymmenennestä lestyjä  jauhoja, sekoitettuna kolmannekseen hiin-mittaa öljyä,</li>
      <li>ja juomauhriksi tuo kolmannes hiin-mittaa viiniä suloiseksi tuoksuksi  Herralle.</li>
      <li>Mutta kun uhraat mullikan poltto- tai teurasuhriksi, joko lupausta  täyttääksesi tai yhteysuhriksi Herralle,</li>
      <li>niin tuotakoon mullikan lisäksi ruokauhrina kolme kymmenennestä  lestyjä jauhoja, sekoitettuna puoleen hiin-mittaa öljyä,</li>
      <li>ja juomauhriksi tuo puoli hiin-mittaa viiniä suloisesti tuoksuvaksi  uhriksi Herralle.</li>
      <li>Näin tehtäköön kutakin härkää tai oinasta tai karitsaa tai vohlaa  uhrattaessa.</li>
      <li>Niin monta kuin uhrieläimiä on, niin tehkää näin kullekin, niin  monta kuin niitä on.</li>
      <li>Jokainen maassa syntynyt tehköön näin, tuodessaan suloisesti  tuoksuvan uhrin Herralle.</li>
      <li>Ja jos muukalainen, joka asuu teidän luonanne tai on ainiaaksi  asettunut teidän keskuuteenne, tahtoo uhrata suloisesti tuoksuvan uhrin  Herralle, niin hän tehköön, niinkuin tekin teette.</li>
      <li>Seurakunnassa olkoon laki sama teillä kuin muukalaisellakin, joka  asuu teidän luonanne. Tämä olkoon teille ikuinen säädös sukupolvesta  sukupolveen. Se, mikä koskee teitä, koskekoon myös muukalaista Herran  edessä.</li>
      <li>Sama laki ja sama oikeus olkoon sekä teillä että muukalaisella, joka  asuu teidän luonanne."</li>
      <li>Ja Herra puhui Moosekselle sanoen:</li>
      <li>"Puhu israelilaisille ja sano heille: Kun tulette siihen maahan,  johon minä teidät vien,</li>
      <li>niin syödessänne sen maan leipää antakaa Herralle anti.</li>
      <li>Ensimmäisistä jyvärouheistanne antakaa kakku anniksi; antakaa se,  niinkuin puimatantereelta annatte annin.</li>
      <li>Ensimmäisistä jyvärouheistanne antakaa Herralle anti sukupolvesta  sukupolveen.</li>
      <li>Mutta jos erehdyksestä jätätte täyttämättä jonkun näistä käskyistä,  jotka Herra on Moosekselle puhunut,</li>
      <li>mitä hyvänsä, mistä Herra Mooseksen kautta on teille käskyn antanut,  siitä päivästä lähtien, jolloin Herra antoi käskynsä, ja edelleen  sukupolvesta sukupolveen,</li>
      <li>niin, jos rikkomus tapahtui seurakunnan tietämättä, erehdyksestä,  uhratkoon koko seurakunta mullikan polttouhriksi, suloiseksi tuoksuksi  Herralle, ynnä siihen kuuluvan ruoka- ja juomauhrin, niinkuin säädetty  on, sekä kauriin syntiuhriksi.</li>
      <li>Kun pappi sitten on toimittanut sovituksen kaikelle israelilaisten  seurakunnalle, niin rikkomus annetaan heille anteeksi; sillä se on ollut  erehdys ja he ovat tuoneet lahjansa uhriksi Herralle sekä syntiuhrinsa  Herran eteen erehdyksensä vuoksi.</li>
      <li>Se annetaan silloin anteeksi kaikelle israelilaisten seurakunnalle  samoinkuin muukalaiselle, joka asuu heidän keskellänsä; sillä koko kansa  on vastuunalainen erehdyksestä.</li>
      <li>Mutta jos joku yksityinen rikkoo erehdyksestä, tuokoon vuoden vanhan  vuohen syntiuhriksi.</li>
      <li>Kun pappi on toimittanut sovituksen sille, joka on erehdyksestä,  tahtomattaan, rikkonut Herraa vastaan, kun hän on toimittanut hänelle  sovituksen, niin hänelle annetaan anteeksi.</li>
      <li>Sama laki olkoon sekä maassa syntyneillä israelilaisilla että  muukalaisella, joka asuu heidän keskellänsä, kun joku rikkoo  erehdyksestä.</li>
      <li>Mutta se, joka tahallisesti tekee syntiä, olipa hän maassa syntynyt  tai muukalainen, pilkkaa Herraa, ja hänet hävitettäköön kansastansa.</li>
      <li>Sillä hän on pitänyt halpana Herran sanan ja rikkonut hänen  käskynsä; hänet tuhottakoon, syntivelka painaa häntä."</li>
      <li>Israelilaisten oleskellessa erämaassa tavattiin mies kokoamassa  puita sapatinpäivänä.</li>
      <li>Niin ne, jotka hänet tapasivat puita kokoamasta, toivat hänet  Mooseksen ja Aaronin ja koko seurakunnan eteen.</li>
      <li>Ja he panivat hänet vankeuteen, koska ei ollut vielä määrätty, mitä  hänelle oli tehtävä.</li>
      <li>Mutta Herra sanoi Moosekselle: "Se mies rangaistakoon kuolemalla,  koko seurakunta kivittäköön hänet leirin ulkopuolella".</li>
      <li>Silloin koko seurakunta vei hänet leirin ulkopuolelle, ja he  kivittivät hänet kuoliaaksi, niinkuin Herra oli Moosekselle käskyn  antanut.</li>
      <li>Ja Herra puhui Moosekselle sanoen:</li>
      <li>"Puhu israelilaisille ja sano heille, että heidän on sukupolvesta  sukupolveen tehtävä itsellensä tupsut viittojensa kulmiin ja sidottava  kulmien tupsuihin punasininen lanka.</li>
      <li>Ne tupsut olkoon teillä, että te, kun ne näette, muistaisitte kaikki  Herran käskyt ja ne täyttäisitte ettekä seuraisi sydämenne ettekä  silmienne himoja, jotka houkuttelevat teitä haureuteen;</li>
      <li>niin muistakaa ja täyttäkää kaikki minun käskyni ja olkaa pyhät  Jumalallenne.</li>
      <li>Minä olen Herra, teidän Jumalanne, joka vein teidät pois Egyptin  maasta ollakseni teidän Jumalanne. Minä olen Herra, teidän Jumalanne."</li>
    </ol>
  </li>
  <li>
    <ol>
      <li>Mutta Koorah, Jisharin poika, joka oli Leevin pojan Kehatin poika,  otti Daatanin ja Abiramin, Eliabin pojat, ja Oonin, joka oli Ruubenin  pojan Peletin poika,</li>
      <li>ja he nousivat kapinaan Moosesta vastaan, ja heihin yhtyi  israelilaisista kaksisataa viisikymmentä miestä, kansan päämiehiä,  kansankokouksen jäseniä, arvokkaita miehiä.</li>
      <li>Ja he kokoontuivat Moosesta ja Aaronia vastaan ja sanoivat heille:  "Jo riittää! Koko seurakunta, he kaikki, ovat pyhät, ja Herra on heidän  keskellänsä. Miksi te siis korotatte itsenne Herran seurakunnan yli?"</li>
      <li>Kun Mooses sen kuuli, lankesi hän kasvoillensa.</li>
      <li>Sitten hän puhui Koorahille ja kaikelle hänen joukolleen sanoen:  "Huomenna Herra ilmoittaa, kuka on hänen omansa ja kuka on pyhä ja kenen  hän sallii käydä tykönsä. Kenen hän valitsee, sen hän sallii käydä  tykönsä.</li>
      <li>Tehkää näin: Ottakaa itsellenne hiilipannut, sinä Koorah ja kaikki  sinun joukkosi,</li>
      <li>ja virittäkää niihin tuli ja pankaa niihin huomenna suitsuketta  Herran edessä, niin se mies, jonka Herra silloin valitsee, on pyhä.  Riittäköön se teille, te leeviläiset!"</li>
      <li>Ja Mooses puhui Koorahille: "Kuulkaa, te leeviläiset!</li>
      <li>Eikö teille jo riitä se, että Israelin Jumala on erottanut teidät  Israelin seurakunnasta, sallinut teidän käydä hänen tykönsä toimittamaan  palvelusta Herran asumuksessa ja seisomaan seurakunnan edessä  palvelemassa heitä?</li>
      <li>Hän salli käydä tykönsä sinun ja kaikkien veljiesi, leeviläisten,  sinun kanssasi; ja nyt te tavoittelette pappeuttakin.</li>
      <li>Niin siis sinä ja koko sinun joukkosi käytte kapinoimaan Herraa  vastaan; sillä mikä on Aaron, että te häntä vastaan napisette!"</li>
      <li>Ja Mooses kutsutti Daatanin ja Abiramin, Eliabin pojat. Mutta he  sanoivat: "Emme tule.</li>
      <li>Eikö jo riitä, että olet tuonut meidät tänne maasta, joka vuotaa  maitoa ja mettä, hukuttaaksesi meidät erämaahan? Pyritkö vielä meidän  valtiaaksemme?</li>
      <li>Oletpa totisesti tuonut meidät maahan, joka vuotaa maitoa ja mettä,  ja antanut meille perintöosaksi vainioita ja viinitarhoja! Luuletko  voivasi sokaista silmät näiltä ihmisiltä?  Me emme tule."</li>
      <li>Silloin Mooses vihastui kovin ja sanoi Herralle: "Älä katso heidän  uhrilahjansa puoleen. En ole keneltäkään heistä aasiakaan anastanut enkä  kenellekään heistä mitään vääryyttä tehnyt."</li>
      <li>Silloin Mooses sanoi Koorahille: "Astukaa huomenna Herran eteen,  sinä itse ja koko sinun joukkosi, sekä myöskin Aaron,</li>
      <li>ja ottakoon kukin teistä hiilipannunsa ja pankoon siihen suitsuketta  sekä tuokoon Herran eteen hiilipannunsa, kaksisataa viisikymmentä  hiilipannua; niin ikään sinä ja Aaron tuokaa kumpikin hiilipannunne".</li>
      <li>Niin he ottivat kukin hiilipannunsa, virittivät niihin tulen ja  panivat niihin suitsuketta ja asettuivat ilmestysmajan ovelle; samoin  myöskin Mooses ja Aaron.</li>
      <li>Mutta Koorah kokosi heitä vastaan koko seurakunnan ilmestysmajan  ovelle. Silloin Herran kirkkaus näkyi koko seurakunnalle.</li>
      <li>Ja Herra puhui Moosekselle ja Aaronille sanoen:</li>
      <li>"Erottautukaa te tästä joukosta, niin minä tuokiossa heidät tuhoan".</li>
      <li>Mutta he lankesivat kasvoillensa ja sanoivat: "Oi Jumala, sinä  Jumala, jonka vallassa on kaiken lihan henki: jos yksi mies rikkoo,  vihastutko silloin koko seurakuntaan?"</li>
      <li>Niin Herra puhui Moosekselle sanoen:</li>
      <li>"Puhu seurakunnalle näin: Lähtekää pois Koorahin, Daatanin ja  Abiramin asumuksen ympäriltä".</li>
      <li>Sitten Mooses nousi ja meni Daatanin ja Abiramin luo, ja Israelin  vanhimmat seurasivat häntä.</li>
      <li>Ja hän puhui seurakunnalle sanoen: "Siirtykää pois näiden  jumalattomien miesten majoilta älkääkä koskeko mihinkään, mikä on  heidän, ettette tuhoutuisi kaikkien heidän syntiensä tähden".</li>
      <li>Niin he lähtivät pois Koorahin, Daatanin ja Abiramin asumuksen  ympäriltä. Mutta Daatan ja Abiram olivat tulleet ulos ja asettuneet  majojensa ovelle vaimoinensa ja suurine ja pienine lapsinensa.</li>
      <li>Ja Mooses puhui: "Tästä te tietäkää, että Herra on minut lähettänyt  tekemään kaikki nämä teot ja etteivät ne ole tapahtuneet minun omasta  tahdostani:</li>
      <li>jos nämä kuolevat samalla tavalla, kuin muut ihmiset kuolevat, ja  heidän käy, niinkuin kaikkien muiden ihmisten käy, niin ei Herra ole  minua lähettänyt.</li>
      <li>Mutta jos Herra antaa jotakin erikoista tapahtua ja maa avaa kitansa  ja nielaisee heidät kaikkinensa, niin että he elävältä suistuvat  tuonelaan, niin siitä tietäkää, että nämä miehet ovat pilkanneet  Herraa."</li>
      <li>Tuskin oli hän saanut kaiken tämän sanotuksi, niin maa halkesi  heidän altansa</li>
      <li>ja maa avasi kitansa ja nielaisi heidät, heidän asuntonsa, kaiken  Koorahin väen ja kaikki heidän tavaransa.</li>
      <li>Ja he suistuivat kaikkinensa elävältä tuonelaan, ja maa peitti  heidät; ja niin heidät hävitettiin seurakunnan keskeltä.</li>
      <li>Ja koko Israel, joka oli heidän ympärillänsä, pakeni kuullessaan  heidän huutonsa, sillä he pelkäsivät maan nielaisevan heidätkin.</li>
      <li>Mutta tuli lähti Herran tyköä ja kulutti ne kaksisataa viisikymmentä  miestä, jotka olivat tuoneet suitsutusta.</li>
      <li>Ja Herra puhui Moosekselle sanoen:</li>
      <li>"Käske Eleasaria, pappi Aaronin poikaa, korjaamaan nuo hiilipannut  palosta, mutta pudistamaan tuli niistä kauas,</li>
      <li>sillä ne ovat tulleet pyhäkön omiksi. Noiden henkensä menettäneiden  syntisten hiilipannuista takokaa ohuita levyjä alttarin  päällystämiseksi; sillä he toivat ne Herran eteen, ja niin ne tulivat  pyhäkön omiksi ja merkiksi israelilaisille."</li>
      <li>Niin pappi Eleasar otti ne vaskiset hiilipannut, jotka nuo tulen  polttamat miehet olivat tuoneet, ja ne taottiin alttarin  päällystykseksi,</li>
      <li>muistuttamaan israelilaisille, ettei kukaan syrjäinen, joka ei ole  Aaronin sukua, lähestyisi polttamaan suitsuketta Herran edessä, niin  ettei hänen kävisi samoin kuin Koorahin ja hänen joukkonsa, niinkuin  Herra oli hänelle Mooseksen kautta puhunut.</li>
      <li>Mutta seuraavana päivänä kaikki israelilaisten seurakunta napisi  Moosesta ja Aaronia vastaan sanoen: "Te olette surmanneet Herran  kansaa".</li>
      <li>Mutta kun kansa kokoontui Moosesta ja Aaronia vastaan, niin he  kääntyivät ilmestysmajaan päin, ja katso, pilvi peitti sen, ja Herran  kirkkaus näkyi.</li>
      <li>Silloin Mooses ja Aaron menivät ilmestysmajan edustalle.</li>
      <li>Ja Herra puhui Moosekselle sanoen:</li>
      <li>"Poistukaa tämän joukon luota, niin minä tuokiossa heidät tuhoan".  Silloin he lankesivat kasvoillensa.</li>
      <li>Ja Mooses sanoi Aaronille: "Ota hiilipannu ja viritä siihen tuli  alttarilta, pane siihen suitsuketta ja vie se nopeasti seurakunnan luo  ja toimita heille sovitus, sillä viha on lähtenyt liikkeelle Herran  tyköä, vitsaus on jo alkanut".</li>
      <li>Ja Aaron teki, niinkuin Mooses oli käskenyt, ja riensi seurakunnan  keskelle, ja katso, vitsaus oli jo alkanut kansan keskuudessa. Silloin  hän suitsutti ja toimitti kansalle sovituksen.</li>
      <li>Ja hänen siinä seisoessaan kuolleitten ja elävien vaiheella vitsaus  taukosi.</li>
      <li>Mutta niitä, jotka vitsauksesta kuolivat, oli neljätoista tuhatta  seitsemänsataa henkeä, paitsi niitä, jotka saivat surmansa Koorahin  tähden.</li>
      <li>Sitten Aaron palasi takaisin Mooseksen luo ilmestysmajan ovelle, ja  vitsaus oli tauonnut.</li>
    </ol>
  </li>
  <li>
    <ol>
      <li>Ja Herra puhui Moosekselle sanoen:</li>
      <li>"Puhu israelilaisille ja ota heiltä, kaikilta heidän ruhtinailtansa,  sauva kutakin sukukuntaa kohti, heidän sukukuntiensa mukaan, kaksitoista  sauvaa. Kirjoita kunkin nimi hänen sauvaansa,</li>
      <li>mutta Leevin sauvaan kirjoita Aaronin nimi, sillä tämänkin sukukunnan  päämiehellä olkoon sauvansa.</li>
      <li>Pane ne sitten ilmestysmajaan lain arkin eteen, missä minä teille  ilmestyn.</li>
      <li>Ja tapahtuu, että kenen minä valitsen, sen sauva versoo.  Siten minä  lopetan israelilaisten napinan, niin että pääsen kuulemasta heidän  napinaansa teitä vastaan."</li>
      <li>Ja Mooses puhui tämän israelilaisille, ja kaikki heidän ruhtinaansa  antoivat hänelle kukin sauvansa sukukunnittain, yhteensä kaksitoista  sauvaa, ja Aaronin sauva oli heidän sauvainsa joukossa.</li>
      <li>Ja Mooses pani sauvat lain majaan, Herran eteen.</li>
      <li>Kun Mooses seuraavana päivänä meni lain majaan, niin katso, Aaronin  sauva, joka oli siinä Leevin sukukunnan puolesta, oli alkanut versoa,  siihen oli ilmestynyt silmuja, puhjennut kukkia ja kasvanut kypsiä  manteleita.</li>
      <li>Ja Mooses vei ulos kaikki sauvat Herran kasvojen edestä kaikkien  israelilaisten tykö; ja he katselivat niitä ja ottivat kukin sauvansa.</li>
      <li>Ja Herra sanoi Moosekselle: "Vie Aaronin sauva takaisin lain arkin  eteen säilytettäväksi merkkinä uppiniskaisille, ja lopeta heidän  napinansa, niin että minä pääsen sitä kuulemasta, jotta he eivät  kuolisi".</li>
      <li>Ja Mooses teki sen; niinkuin Herra häntä käski, niin hän teki.</li>
      <li>Mutta israelilaiset sanoivat Moosekselle näin: "Katso, me  menehdymme, me hukumme, kaikki me hukumme!</li>
      <li>Kuka vain lähestyy, kuka ikinä lähestyy Herran asumusta, se kuolee!  Onko meidän kaikkien hukkuminen?"</li>
    </ol>
  </li>
  <li>
    <ol>
      <li>Ja Herra sanoi Aaronille: "Sinun ja sinun poikiesi, isäsi suvun sinun  kanssasi, on kannettava pyhäkköä vastaan tehdyt rikkomukset; samoin  sinun ja poikiesi sinun kanssasi on kannettava pappeutta vastaan tehdyt  rikkomukset.</li>
      <li>Mutta salli myös veljiesi, Leevin sukukunnan, isäsi heimon, käydä  sinun kanssasi sinne. He liittykööt sinuun ja palvelkoot sinua, kun sinä  ja poikasi sinun kanssasi toimitatte palvelusta lain majan edessä.</li>
      <li>Ja he hoitakoot sekä sinun tehtäviäsi että kaikkia majan tehtäviä,  mutta älkööt lähestykö pyhiä esineitä tai alttaria, etteivät kuolisi,  niin he kuin tekin.</li>
      <li>Liittykööt he sinuun ja hoitakoot ilmestysmajan tehtävät, majan  kaikki palvelustehtävät; mutta syrjäinen älköön teitä lähestykö.</li>
      <li>Ja teidän on hoidettava tehtävät pyhäkössä ja alttarilla, ettei  Herran viha enää kohtaisi israelilaisia.</li>
      <li>Ja katso, minä olen ottanut teidän veljenne, leeviläiset,  israelilaisten keskuudesta teille lahjaksi, Herralle annettuina  toimittamaan palvelusta ilmestysmajassa.</li>
      <li>Mutta sinä ja poikasi sinun kanssasi hoitakaa papinvirkaanne, pitäen  huolta kaikista alttarilla ja esiripun sisäpuolella suoritettavista  tehtävistä, ja toimittakaa palvelusta siellä.  Lahjana minä annan teille  papinvirkanne; mutta syrjäinen, joka siihen ryhtyy, surmattakoon."</li>
      <li>Ja Herra puhui Aaronille: "Katso, minä annan sinulle sen, mikä  saamistani anneista on talteen otettava; kaikista israelilaisten pyhistä  lahjoista minä annan sen sinulle osuudeksi ja sinun pojillesi ikuiseksi  oikeudeksi.</li>
      <li>Korkeasti-pyhistä lahjoista olkoon sinun omasi tämä, jota ei tulessa  polteta: kaikki ne heidän uhrilahjansa, jotka kuuluvat kaikkiin heidän  ruokauhreihinsa, syntiuhreihinsa ja vikauhreihinsa, joita he suorittavat  minulle korvauksena; se on korkeasti-pyhää ja olkoon sinun ja sinun  poikiesi oma.</li>
      <li>Syökää se korkeasti-pyhässä paikassa; jokainen miehenpuoli saakoon  syödä sitä. Olkoon se sinulle pyhä.</li>
      <li>Ja antina heidän lahjoistansa olkoon sinun omasi tämä: kaiken sen,  minkä israelilaiset uhraavat heilutusmenoin, minä annan sinulle, sinun  pojillesi ja tyttärillesi ikuiseksi oikeudeksi; jokainen, joka on puhdas  sinun perheessäsi, saakoon syödä sitä.</li>
      <li>Kaiken parhaan öljyn ja kaiken parhaan viinin ja viljan, minkä he  uutisena antavat Herralle, sen minä annan sinulle.</li>
      <li>Uutiset kaikesta, mitä heidän maassansa kasvaa ja minkä he tuovat  Herralle, olkoot sinun omasi; jokainen, joka on puhdas sinun  perheessäsi, saakoon syödä niitä.</li>
      <li>Kaikki, mitä Israelissa vihittyä on, olkoon sinun omaasi.</li>
      <li>Kaikki, mikä avaa äidinkohdun, mikä elollinen hyvänsä, joka tuodaan  Herralle, ihmisistä tai karjasta, olkoon sinun omasi; lunastuta  kuitenkin ihmisen esikoinen samoinkuin saastaisen eläimen esikoinen.</li>
      <li>Ja mitä heidän lunastamiseensa tulee, niin lunastuta heidät  kuukauden ikäisistä alkaen sinun asettamastasi viiden sekelin  arviohinnasta pyhäkkösekelin painon mukaan, sekeli kaksikymmentä geeraa.</li>
      <li>Mutta raavaan tai lampaan tai vuohen esikoista älä lunastuta; ne  ovat pyhiä. Vihmo niiden veri alttarille ja polta niiden rasva uhriksi,  suloiseksi tuoksuksi Herralle.</li>
      <li>Mutta niiden liha olkoon sinun omasi; niinkuin heilutettu  rintalihakin ja oikea reisi olkoon se sinun omasi.</li>
      <li>Kaikki pyhät annit, joita israelilaiset antavat Herralle, minä annan  sinulle, sinun pojillesi ja tyttärillesi ikuiseksi oikeudeksi. Se olkoon  ikuinen suolaliitto Herran edessä sinulle ja sinun jälkeläisillesi."</li>
      <li>Ja Herra puhui Aaronille: "Sinulla älköön olko perintöosaa heidän  maassansa älköönkä osuutta heidän keskellänsä; minä itse olen sinun  osuutesi ja perintöosasi israelilaisten keskellä.</li>
      <li>Mutta leeviläisille minä annan kaikki kymmenykset Israelissa  perintöosaksi, palkkana siitä palveluksesta, jonka he toimittavat  ilmestysmajassa.</li>
      <li>Älköötkä muut israelilaiset enää lähestykö ilmestysmajaa, että he  eivät joutuisi syynalaisiksi ja kuolisi.</li>
      <li>Ainoastaan leeviläiset toimittakoot palvelusta ilmestysmajassa ja  kantakoot tehdyt rikkomukset; se olkoon teille ikuinen säädös  sukupolvesta sukupolveen. Mutta heillä älköön olko perintöosaa  israelilaisten keskellä.</li>
      <li>Sillä israelilaisten kymmenykset, jotka he antavat Herralle anniksi,  minä annan leeviläisille perintöosaksi; sentähden minä kiellän heiltä  perintöosan israelilaisten keskuudessa."</li>
      <li>Ja Herra puhui Moosekselle sanoen:</li>
      <li>"Puhu leeviläisille ja sano: Kun te israelilaisilta otatte ne  kymmenykset, jotka minä olen määrännyt heidän teille annettavaksi  perintöosaksenne, niin antakaa siitä Herralle anti, kymmenykset  kymmenyksistä,</li>
      <li>ja se katsotaan teidän anniksenne, niinkuin puimatantereelta annetut  jyvät tai kuurnasta tullut mehu.</li>
      <li>Niin antakaa tekin Herralle anti kaikista kymmenyksistä, jotka te  saatte israelilaisilta, ja tämä Herralle niistä tuleva anti antakaa  pappi Aaronille.</li>
      <li>Kaikista saamistanne lahjoista antakaa Herralle täysi anti;  kaikesta, mikä parasta on, antakaa pyhä lahja.</li>
      <li>Ja sano heille: Kun te siitä annatte parhaimman osan, niin se  katsotaan leeviläisten anniksi niinkuin puimatantereen tai kuurnan sato.</li>
      <li>Ja sen saatte te ja teidän perheenne syödä missä hyvänsä, sillä se  on teille palkka palveluksestanne ilmestysmajassa.</li>
      <li>Kun te näin annatte siitä anniksi parhaimman osan, ette joudu  syynalaisiksi ettekä saastuta israelilaisten pyhiä lahjoja ettekä  kuole."</li>
    </ol>
  </li>
  <li>
    <ol>
      <li>Ja Herra puhui Moosekselle ja Aaronille sanoen:</li>
      <li>"Tämä on lakimääräys, jonka Herra sääsi sanoen: Käske israelilaisia  tuomaan sinulle ruskeanpunainen, virheetön hieho, jossa ei ole mitään  vammaa ja jonka päälle iestä ei vielä ole pantu.</li>
      <li>Antakaa se pappi Eleasarin haltuun, ja vietäköön se leiristä ulos ja  teurastettakoon hänen edessänsä.</li>
      <li>Sitten pappi Eleasar ottakoon sen verta sormeensa ja pirskoittakoon  sen verta ilmestysmajan etupuolta kohti seitsemän kertaa.</li>
      <li>Ja hieho poltettakoon hänen nähtensä; nahkoinensa, lihoinensa ja  verinensä ynnä rapoinensa se poltettakoon.</li>
      <li>Mutta pappi ottakoon setripuuta, isoppikorren ja helakanpunaista  lankaa ja viskatkoon ne tuleen, missä hieho palaa.</li>
      <li>Sitten pappi pesköön vaatteensa ja pesköön ruumiinsa vedessä; sitten  menköön leiriin. Mutta pappi olkoon saastainen iltaan asti.</li>
      <li>Sekin, joka hiehon poltti, pesköön vaatteensa vedessä ja pesköön  ruumiinsa vedessä ja olkoon saastainen iltaan asti.</li>
      <li>Sitten joku, joka on puhdas, kootkoon hiehon tuhan ja pankoon sen  talteen leirin ulkopuolelle puhtaaseen paikkaan. Ja säilytettäköön se  israelilaisten seurakunnalle puhdistusvettä varten. Tämä on syntiuhri.</li>
      <li>Ja joka hiehon tuhan kokosi, pesköön vaatteensa ja olkoon saastainen  iltaan asti. Tämä olkoon israelilaisille ja muukalaiselle, joka asuu  heidän keskellänsä, ikuinen säädös.</li>
      <li>Joka koskee kuolleen ihmisen ruumiiseen, kenen hyvänsä, olkoon  saastainen seitsemän päivää.</li>
      <li>Hän puhdistakoon itsensä tällä vedellä kolmantena ja seitsemäntenä  päivänä, niin hän tulee puhtaaksi. Mutta jos hän ei puhdistaudu  kolmantena ja seitsemäntenä päivänä, niin hän ei tule puhtaaksi.</li>
      <li>Jokainen, joka koskee kuolleeseen, kuolleen ihmisen ruumiiseen, eikä  puhdistaudu, hän saastuttaa Herran asumuksen, ja hänet hävitettäköön  Israelista, koska puhdistusvettä ei ole vihmottu häneen; hän on  saastainen, hänen saastaisuutensa pysyy hänessä yhä.</li>
      <li>Tämä on laki: Kun joku kuolee telttamajassa, niin jokainen, joka  menee siihen majaan, ja jokainen, joka on siinä majassa, olkoon  saastainen seitsemän päivää.</li>
      <li>Ja jokainen avoin astia, johon ei ole peitettä sidottu, olkoon  saastainen.</li>
      <li>Ja jokainen, joka ulkona kedolla koskee miekalla surmattuun tai  muulla tavoin kuolleeseen tai ihmisluuhun tai hautaan, olkoon saastainen  seitsemän päivää.</li>
      <li>Mutta näin saastunutta varten otettakoon poltetun syntiuhrin tuhkaa  ja kaadettakoon sen päälle astiaan raikasta vettä.</li>
      <li>Ottakoon sitten joku, joka on puhdas, isoppikorren ja kastakoon sen  siihen veteen ja pirskoittakoon sitä tuohon majaan ja kaikkiin sen  esineihin ja ihmisiin, jotka siellä olivat, samoinkuin siihen, joka on  koskenut luuhun tai surmattuun tai muulla tavoin kuolleeseen tai  hautaan.</li>
      <li>Ja se puhdas pirskoittakoon sitä saastuneeseen kolmantena ja  seitsemäntenä päivänä ja puhdistakoon hänet seitsemäntenä päivänä.  Sitten hän pesköön vaatteensa ja peseytyköön vedessä, niin hän tulee  illalla puhtaaksi.</li>
      <li>Mutta joka on saastunut eikä puhdistaudu, se hävitettäköön  seurakunnasta, koska hän on saastuttanut Herran pyhäkön eikä  puhdistusvettä ole vihmottu häneen; hän on saastainen.</li>
      <li>Ja tämä olkoon heille ikuinen säädös. Mutta puhdistusveden  pirskoittaja pesköön vaatteensa, ja se, joka koskee puhdistusveteen,  olkoon saastainen iltaan asti.</li>
      <li>Ja kaikki, mihin saastunut koskee, olkoon saastaista, ja se, joka  koskee häneen, olkoon saastainen iltaan asti."</li>
    </ol>
  </li>
  <li>
    <ol>
      <li>Senjälkeen israelilaiset, koko seurakunta, tulivat Siinin erämaahan  ensimmäisenä kuukautena, ja kansa asettui Kaadekseen.  Siellä Mirjam  kuoli, ja hänet haudattiin sinne.</li>
      <li>Mutta kansalla ei ollut vettä; niin he kokoontuivat Moosesta ja  Aaronia vastaan.</li>
      <li>Ja kansa riiteli Moosesta vastaan ja sanoi näin: "Jospa mekin  olisimme hukkuneet silloin, kun veljemme hukkuivat Herran edessä!</li>
      <li>Minkätähden toitte Herran seurakunnan tähän erämaahan, kuollaksemme  karjoinemme tänne?</li>
      <li>Ja minkätähden johdatitte meidät pois Egyptistä tuodaksenne meidät  tähän pahaan paikkaan, jossa ei kasva viljaa eikä viikunoita, ei  viiniköynnöksiä eikä granaattiomenia, ja jossa ei ole vettä juoda?"</li>
      <li>Mutta Mooses ja Aaron menivät seurakunnan luota ilmestysmajan ovelle  ja lankesivat kasvoilleen. Silloin näkyi Herran kirkkaus heille.</li>
      <li>Ja Herra puhui Moosekselle sanoen:</li>
      <li>"Ota sauva ja kokoa seurakunta, sinä ja veljesi Aaron, ja puhukaa  heidän silmiensä edessä kalliolle, niin se antaa vettä, ja sinä saat  vettä tulemaan heille kalliosta ja juotat joukon ja sen karjan".</li>
      <li>Niin Mooses otti sauvan Herran kasvojen edestä, niinkuin hän oli  häntä käskenyt.</li>
      <li>Ja Mooses ja Aaron kokosivat seurakunnan kallion eteen, ja hän sanoi  heille: "Kuulkaa nyt, te niskurit! Onko meidän saatava teille vettä  tästä kalliosta?"</li>
      <li>Niin Mooses nosti kätensä ja iski kalliota kahdesti sauvallansa, ja  siitä lähti runsaasti vettä, niin että kansa ja sen karja saivat juoda.</li>
      <li>Mutta Herra sanoi Moosekselle ja Aaronille: "Koska ette uskoneet  minuun ettekä pitäneet minua pyhänä israelilaisten silmien edessä, niin  te ette saa viedä tätä seurakuntaa siihen maahan, jonka minä heille  annan".</li>
      <li>Tämä oli Meriban vesi, jonka luona israelilaiset riitelivät Herraa  vastaan ja hän näytti heille pyhyytensä.</li>
      <li>Mutta Mooses lähetti Kaadeksesta sanansaattajat Edomin kuninkaan  tykö sanomaan: "Näin sanoo veljesi Israel: Sinä tunnet kaiken vaivan,  joka on meitä kohdannut,</li>
      <li>kuinka isämme lähtivät Egyptiin, kuinka olemme asuneet Egyptissä  kauan aikaa ja kuinka egyptiläiset kohtelivat pahoin meitä ja meidän  isiämme.</li>
      <li>Mutta me huusimme Herran puoleen, ja hän kuuli meidän huutomme ja  lähetti enkelin, joka vei meidät pois Egyptistä. Ja katso, me olemme nyt  Kaadeksessa, kaupungissa, joka on sinun maasi rajalla.</li>
      <li>Salli meidän kulkea maasi läpi. Me emme kulje peltojen emmekä  viinitarhojen poikki emmekä juo vettä kaivoista.  Poikkeamatta oikealle  tai vasemmalle me kuljemme valtatietä, kunnes olemme päässeet alueesi  läpi."</li>
      <li>Mutta Edom vastasi hänelle: "Älä kulje minun maani läpi; muutoin  minä käyn miekka kädessä sinua vastaan".</li>
      <li>Mutta israelilaiset sanoivat hänelle: "Maantietä me kuljemme, ja jos  juomme vettäsi, me tai meidän karjamme, niin me maksamme sen, kun vain  saamme jalkaisin kulkea sinun maasi läpi".</li>
      <li>Mutta hän vastasi: "Tästä et kulje!" Ja Edom lähti häntä vastaan  suurella sotajoukolla ja vahvasti varustettuna.</li>
      <li>Kun siis Edom kielsi Israelia kulkemasta maansa läpi, niin Israel  väistyi sieltä pois.</li>
      <li>Ja he lähtivät liikkeelle Kaadeksesta. Ja israelilaiset, koko kansa,  tulivat Hoorin vuorelle.</li>
      <li>Mutta Herra sanoi Moosekselle ja Aaronille Hoorin vuorella, Edomin  maan rajalla, näin:</li>
      <li>"Aaron otetaan nyt pois heimonsa tykö, sillä hän ei pääse siihen  maahan, jonka minä annan israelilaisille, koska te niskoittelitte minun  käskyäni vastaan Meriban veden luona.</li>
      <li>Ota Aaron ja hänen poikansa Eleasar ja vie heidät Hoorin vuorelle.</li>
      <li>Ja riisu Aaronilta vaatteet ja pue ne hänen poikansa Eleasarin ylle.  Aaron otetaan pois ja kuolee siellä."</li>
      <li>Ja Mooses teki, niinkuin Herra oli käskenyt; ja he nousivat Hoorin  vuorelle koko kansan silmien edessä.</li>
      <li>Ja Mooses riisui Aaronilta vaatteet ja puki ne hänen poikansa  Eleasarin ylle. Niin Aaron kuoli siellä vuoren huipulla, mutta Mooses ja  Eleasar astuivat alas vuorelta.</li>
      <li>Ja kun koko kansa sai tietää, että Aaron oli kuollut, niin he  itkivät Aaronia kolmekymmentä päivää, koko Israelin heimo.</li>
    </ol>
  </li>
  <li>
    <ol>
      <li>Mutta kun Aradin kuningas, kanaanilainen, joka asui Etelämaassa,  kuuli, että Israel oli tulossa Atarimin tietä, ryhtyi hän sotimaan  Israelia vastaan ja otti muutamia heistä vangiksi.</li>
      <li>Silloin Israel teki lupauksen Herralle ja sanoi: "Jos sinä annat  tämän kansan minun käsiini, niin minä vihin sen kaupungit tuhon omiksi".</li>
      <li>Ja Herra kuuli, mitä Israel lausui, ja jätti kanaanilaiset hänen  käsiinsä. Niin Israel vihki heidät ja heidän kaupunkinsa tuhon omiksi.  Ja sen paikan nimeksi pantiin Horma.</li>
      <li>Senjälkeen he lähtivät liikkeelle Hoorin vuorelta Kaislameren tietä  kiertääksensä Edomin maan. Mutta matkalla kansa kävi kärsimättömäksi.</li>
      <li>Ja kansa puhui Jumalaa ja Moosesta vastaan: "Minkätähden te  johdatitte meidät pois Egyptistä kuolemaan erämaahan? Eihän täällä ole  leipää eikä vettä, ja me olemme kyllästyneet tähän huonoon ruokaan."</li>
      <li>Silloin Herra lähetti kansan sekaan myrkkykäärmeitä, jotka purivat  kansaa, niin että paljon kansaa Israelista kuoli.</li>
      <li>Niin kansa tuli Mooseksen luo, ja he sanoivat: "Me teimme syntiä, kun  puhuimme Herraa ja sinua vastaan. Rukoile Herraa, että hän poistaa  käärmeet meidän kimpustamme." Ja Mooses rukoili kansan puolesta.</li>
      <li>Silloin Herra sanoi Moosekselle: "Tee itsellesi käärme ja pane se  tangon päähän, niin jokainen purtu, joka siihen katsoo, jää eloon".</li>
      <li>Niin Mooses teki vaskikäärmeen ja pani sen tangon päähän; jos ketä  käärmeet sitten purivat ja tämä katsoi vaskikäärmeeseen, niin hän jäi  eloon.</li>
      <li>Sitten israelilaiset lähtivät liikkeelle ja leiriytyivät Oobotiin.</li>
      <li>Ja he lähtivät liikkeelle Oobotista ja leiriytyivät Iije-Abarimiin  siinä erämaassa, joka on Mooabista itään, auringon nousun puolella.</li>
      <li>Sieltä he lähtivät liikkeelle ja leiriytyivät Seredin laaksoon.</li>
      <li>Sieltä he lähtivät liikkeelle ja leiriytyivät erämaahan tuolle  puolelle Arnon-jokea, joka lähtee amorilaisten alueelta; sillä Arnon on  Mooabin rajana Mooabin ja amorilaisten maan välillä.</li>
      <li>Sentähden sanotaan "Herran sotien kirjassa": "Vaaheb Suufassa ja  Arnonin laaksot</li>
      <li>ja laaksojen rinteet, jotka ulottuvat Aarin tienoille ja kallistuvat  Mooabin rajaan".</li>
      <li>Ja sieltä he kulkivat Beeriin. Se oli se kaivo, josta Herra oli  sanonut Moosekselle: "Kokoa kansa, niin minä annan heille vettä".</li>
      <li>Silloin lauloi Israel tämän laulun: "Kuohu, kaivo! - laulakaa sille  laulu -</li>
      <li>kaivo, jonka ruhtinaat kaivoivat, kansan parhaat koversivat  valtikallaan, sauvoillansa!" Ja siitä erämaasta he kulkivat Mattanaan</li>
      <li>ja Mattanasta Nahalieliin ja Nahalielista Baamotiin</li>
      <li>ja Baamotista siihen laaksoon, joka on Mooabin maassa, Pisgan huipun  juurella, joka kohoaa yli erämaan.</li>
      <li>Ja Israel lähetti sanansaattajat Siihonin, amorilaisten kuninkaan,  tykö sanomaan:</li>
      <li>"Salli minun kulkea maasi läpi. Me emme poikkea pelloille emmekä  viinitarhoihin emmekä juo vettä kaivoista. Valtatietä me kuljemme,  kunnes olemme päässeet sinun alueesi läpi."</li>
      <li>Mutta Siihon ei sallinut Israelin kulkea alueensa läpi, vaan kokosi  kaiken väkensä ja lähti Israelia vastaan erämaahan. Ja kun hän oli  tullut Jahaaseen, ryhtyi hän taisteluun Israelia vastaan.</li>
      <li>Mutta Israel voitti hänet miekan terällä ja valloitti hänen maansa  Arnonista Jabbokiin, aina ammonilaisten maahan asti, sillä ammonilaisten  raja oli varustettu.</li>
      <li>Ja Israel valtasi sieltä kaikki kaupungit; ja Israel asettui  kaikkiin amorilaisten kaupunkeihin, Hesboniin ja kaikkiin sen  tytärkaupunkeihin.</li>
      <li>Sillä Hesbon oli amorilaisten kuninkaan Siihonin kaupunki; hän oli  näet käynyt sotaa entistä Mooabin kuningasta vastaan sekä vallannut  häneltä kaiken hänen maansa Arnoniin asti.</li>
      <li>Sentähden runosepät sanovat: "Tulkaa Hesboniin!  Rakennettakoon ja  varustettakoon Siihonin kaupunki.</li>
      <li>Sillä tuli lähti Hesbonista, liekki Siihonin kaupungista; se kulutti  Aar-Mooabin, Arnonin kukkulain valtiaat.</li>
      <li>Voi sinua, Mooab! Sinä hukuit, Kemoksen kansa! Poikiensa hän salli  tulla pakolaisiksi, tytärtensä amorilaisten kuninkaan Siihonin  vangeiksi.</li>
      <li>Me ammuimme heidät, Hesbon kukistui Diibonia myöten; me hävitimme  Noofahiin asti, aina Meedebaan saakka."</li>
      <li>Niin Israel asettui amorilaisten maahan.</li>
      <li>Ja Mooses lähetti vakoilemaan Jaeseria, ja he valloittivat sen  tytärkaupungit; ja hän karkoitti amorilaiset, jotka siellä olivat.</li>
      <li>Sitten he kääntyivät toisaalle ja kulkivat Baasanin tietä.  Silloin  lähti Oog, Baasanin kuningas, heitä vastaan, hän ja kaikki hänen  väkensä, Edreihin taistelemaan.</li>
      <li>Mutta Herra sanoi Moosekselle: "Älä pelkää häntä, sillä minä annan  sinun käteesi hänet ja kaiken hänen kansansa ja maansa. Ja tee hänelle,  niinkuin teit Siihonille, amorilaisten kuninkaalle, joka asui  Hesbonissa."</li>
      <li>Ja he voittivat hänet ja hänen poikansa ja kaiken hänen väkensä,  päästämättä pakoon ainoatakaan. Niin he valloittivat hänen maansa.</li>
    </ol>
  </li>
  <li>
    <ol>
      <li>Sitten israelilaiset lähtivät liikkeelle ja leiriytyivät Mooabin  arolle, Jordanin tuolle puolelle, Jerikon kohdalle.</li>
      <li>Mutta Baalak, Sipporin poika, näki kaiken, mitä Israel oli tehnyt  amorilaisille.</li>
      <li>Ja Mooab pelkäsi tätä kansaa suuresti, kun sitä oli niin paljon; ja  Mooab kauhistui israelilaisia.</li>
      <li>Mooab sanoi Midianin vanhimmille: "Nyt tuo lauma syö puhtaaksi kaiken  meidän ympäriltämme, niinkuin härkä syö kedon vihannuuden". Ja Baalak,  Sipporin poika, oli Mooabin kuninkaana siihen aikaan.</li>
      <li>Hän lähetti sanansaattajat Bileamin, Beorin pojan, tykö Petoriin,  joka on Eufrat-virran varrella, heimolaistensa maahan, kutsumaan häntä  ja käski sanoa hänelle: "Katso, Egyptistä on lähtenyt liikkeelle kansa;  katso, se on tulvinut yli maan ja asettunut minua lähelle.</li>
      <li>Tule siis ja kiroa minun puolestani tämä kansa, sillä se on minua  väkevämpi; ehkä minä sitten saan sen voitetuksi ja karkoitetuksi maasta.  Sillä minä tiedän, että jonka sinä siunaat, se on siunattu, ja jonka  sinä kiroat, se on kirottu."</li>
      <li>Niin Mooabin vanhimmat ja Midianin vanhimmat lähtivät matkaan,  tietäjänpalkka mukanansa. Ja kun he saapuivat Bileamin luo, puhuivat he  hänelle Baalakin sanat.</li>
      <li>Hän vastasi heille: "Viipykää täällä tämä yö, niin minä annan teille  vastauksen sen mukaan, kuin Herra minulle puhuu". Silloin jäivät  mooabilaisten päämiehet Bileamin luo.</li>
      <li>Niin Jumala tuli Bileamin tykö ja kysyi: "Keitä ovat ne miehet, jotka  ovat sinun luonasi?"</li>
      <li>Bileam vastasi Jumalalle: "Baalak, Sipporin poika, Mooabin kuningas,  on lähettänyt heidät tuomaan minulle tämän sanan:</li>
      <li>`Katso, kansa on lähtenyt Egyptistä ja on tulvinut yli maan; tule  siis, kiroa se minun puolestani, ehkä sitten voin ryhtyä taisteluun sitä  vastaan ja karkoittaa sen`".</li>
      <li>Mutta Jumala sanoi Bileamille: "Älä mene heidän kanssaan äläkä kiroa  sitä kansaa, sillä se on siunattu".</li>
      <li>Niin Bileam nousi aamulla ja sanoi Baalakin päämiehille: "Menkää  takaisin maahanne, sillä Herra ei ole sallinut minun lähteä teidän  kanssanne".</li>
      <li>Silloin nousivat Mooabin päämiehet ja tulivat Baalakin luo ja  sanoivat: "Bileam ei suostunut lähtemään meidän kanssamme".</li>
      <li>Mutta Baalak lähetti uudestaan päämiehiä matkaan, vielä useampia ja  arvokkaampia kuin edelliset.</li>
      <li>Ja he saapuivat Bileamin luo ja sanoivat hänelle: "Näin sanoo  Baalak, Sipporin poika: `Älä kieltäydy tulemasta minun luokseni.</li>
      <li>Sillä minä palkitsen sinut ylenpalttisesti ja teen kaiken, mitä  minulta vaadit; tule siis ja kiroa minun puolestani tämä kansa.`"</li>
      <li>Mutta Bileam vastasi ja sanoi Baalakin palvelijoille: "Vaikka Baalak  antaisi minulle talonsa täyden hopeata ja kultaa, en sittenkään voisi,  en pienessä enkä suuressa, rikkoa Herran, minun Jumalani, käskyä.</li>
      <li>Mutta jääkää nyt tänne tekin täksi yöksi, saadakseni tietää, mitä  Herra vielä minulle sanoo."</li>
      <li>Niin Jumala tuli Bileamin tykö yöllä ja sanoi hänelle: "Jos nämä  miehet ovat tulleet kutsumaan sinua, niin nouse ja lähde heidän  kanssaan, mutta tee vain se, mitä minä sinulle sanon".</li>
      <li>Ja Bileam nousi aamulla, satuloi aasintammansa ja lähti matkaan  Mooabin päämiesten kanssa.</li>
      <li>Mutta kun hän lähti, syttyi Jumalan viha, ja Herran enkeli asettui  tielle estämään häntä, hänen ratsastaessaan aasintammallaan, kaksi  palvelijaa mukanansa.</li>
      <li>Kun aasintamma näki Herran enkelin seisovan tiellä, paljastettu  miekka kädessänsä, niin se poikkesi tieltä ja meni peltoon. Mutta Bileam  löi aasintammaa palauttaaksensa sen tielle.</li>
      <li>Sitten Herran enkeli asettui solaan viinitarhojen välille, jossa oli  kiviaita kummallakin puolella.</li>
      <li>Kun aasintamma näki Herran enkelin, niin se painautui aitaan ja  likisti Bileamin jalkaa aitaa vasten. Ja hän löi sitä vielä kerran.</li>
      <li>Silloin Herran enkeli taas meni edemmäs ja asettui ahtaaseen  paikkaan, jossa ei ollut tilaa väistyä oikealle eikä vasemmalle.</li>
      <li>Kun aasintamma näki Herran enkelin, laskeutui se maahan Bileamin  alla. Silloin Bileamin viha syttyi, ja hän löi aasintammaa sauvalla.</li>
      <li>Niin Herra avasi aasintamman suun, ja se sanoi Bileamille: "Mitä  minä olen sinulle tehnyt, koska lyöt minua jo kolmannen kerran?"</li>
      <li>Bileam vastasi aasintammalle: "Sinä olet pitänyt minua pilkkanasi.  Olisipa minulla miekka kädessäni, niin nyt minä sinut tappaisin."</li>
      <li>Mutta aasintamma sanoi Bileamille: "Enkö minä ole sinun  aasintammasi, jolla olet ratsastanut kaiken aikasi tähän päivään asti?  Onko minun ollut tapana tehdä sinulle näin?" Hän vastasi: "Ei".</li>
      <li>Niin Herra avasi Bileamin silmät, niin että hän näki Herran enkelin  seisovan tiellä, paljastettu miekka kädessänsä. Silloin hän kumartui ja  heittäytyi kasvoilleen.</li>
      <li>Niin Herran enkeli sanoi hänelle: "Minkätähden olet lyönyt  aasintammaasi jo kolme kertaa? Katso, minä olen tullut sinua estämään,  sillä ajattelemattomasti sinä olet lähtenyt tälle matkalle vastoin minun  tahtoani.</li>
      <li>Mutta aasintamma näki minut ja on väistynyt minun edestäni jo kolme  kertaa. Ja jos se ei olisi väistynyt minun edestäni, niin minä olisin  surmannut sinut, mutta jättänyt sen elämään."</li>
      <li>Niin Bileam vastasi Herran enkelille: "Minä olen tehnyt syntiä;  sillä minä en tiennyt, että sinä olit asettunut minua vastaan tielle.  Mutta jos tämä ei ole sinulle mieleen, niin minä nyt palaan takaisin."</li>
      <li>Mutta Herran enkeli sanoi Bileamille: "Mene näiden miesten kanssa,  mutta puhu ainoastaan se, minkä minä sinulle puhun".  Niin Bileam lähti  Baalakin päämiesten kanssa.</li>
      <li>Kun Baalak kuuli, että Bileam oli tulossa, meni hän häntä vastaan  Iir-Mooabiin, joka on Arnonia pitkin kulkevalla rajalla, uloimmalla  rajalla.</li>
      <li>Ja Baalak sanoi Bileamille: "Enkö minä vartavasten lähettänyt  kutsumaan sinua? Minkätähden et tahtonut tulla minun luokseni? Enkö minä  muka voi sinua palkita?"</li>
      <li>Mutta Bileam vastasi Baalakille: "Olenhan minä nyt tullut sinun  luoksesi. Mutta onko minun vallassani puhua mitään? Minkä Jumala panee  minun suuhuni, sen minä puhun."</li>
      <li>Niin Bileam lähti Baalakin kanssa, ja he saapuivat Kirjat-Husotiin.</li>
      <li>Ja Baalak teurasti raavaita ja lampaita ja lähetti ne Bileamille ja  päämiehille, jotka olivat hänen luonansa.</li>
      <li>Mutta seuraavana aamuna Baalak otti Bileamin mukaansa ja vei hänet  Baamot-Baalin kukkulalle, josta hän näki reunimmaisen osan tuota kansaa.</li>
    </ol>
  </li>
  <li>
    <ol>
      <li>Ja Bileam sanoi Baalakille: "Rakenna minulle tähän seitsemän alttaria  ja hanki minulle tänne seitsemän härkää ja seitsemän oinasta".</li>
      <li>Niin Baalak teki, niinkuin Bileam käski. Ja Baalak ja Bileam  uhrasivat härän ja oinaan kullakin alttarilla.</li>
      <li>Niin Bileam sanoi Baalakille: "Asetu tähän polttouhrisi ääreen, minä  menen tuonne; ehkä minä saan kohdata Herran. Minkä hän minulle näyttää,  sen minä ilmoitan sinulle." Ja hän meni eräälle autiolle kukkulalle.</li>
      <li>Ja Jumala tuli ja kohtasi Bileamin. Silloin tämä sanoi hänelle:  "Seitsemän alttaria minä olen pannut kuntoon ja olen uhrannut härän ja  oinaan kullakin alttarilla".</li>
      <li>Ja Herra pani sanat Bileamin suuhun ja sanoi: "Palaja Baalakin luo ja  puhu hänelle näin".</li>
      <li>Niin hän palasi hänen luoksensa, ja hän seisoi siinä polttouhrinsa  ääressä, hän ja kaikki Mooabin päämiehet.</li>
      <li>Niin hän puhkesi lausumaan ja sanoi: "Aramista nouti minut Baalak,  idän vuorilta Mooabin kuningas: `Tule, kiroa minun puolestani Jaakob,  tule ja sadattele Israelia`.</li>
      <li>Kuinka minä kiroaisin sen, jota ei Jumala kiroa, kuinka sadattelisin  sitä, jota ei Herra sadattele?</li>
      <li>Minä näen sen kallioiden huipulta, minä katselen sitä kukkuloilta:  katso, se on erillään asuva kansa, se ei lukeudu pakanakansojen  joukkoon.</li>
      <li>Kuka mittaa Jaakobin hiekkajyväset, kuka Israelin tomuhiukkasten  luvun? Suotakoon minun kuolla oikeamielisten kuolema, olkoon minun  loppuni niinkuin heidän."</li>
      <li>Silloin Baalak sanoi Bileamille: "Mitä oletkaan minulle tehnyt! Minä  toin sinut tänne vihollisiani kiroamaan, ja katso, nyt sinä heidät  siunaat!"</li>
      <li>Mutta hän vastasi ja sanoi: "Eikö minun ole tarkoin puhuttava se,  minkä Herra panee minun suuhuni?"</li>
      <li>Niin Baalak sanoi hänelle: "Tule minun kanssani toiseen paikkaan,  josta voit nähdä sen kansan, kuitenkin ainoastaan sen äärimmäisen  reunan, et sitä kokonaisuudessaan, ja kiroa se minun puolestani sieltä".</li>
      <li>Ja hän vei hänet Vartijakedolle Pisga-vuoren huipulle ja rakensi  siihen seitsemän alttaria ja uhrasi härän ja oinaan kullakin alttarilla.</li>
      <li>Sitten Bileam sanoi Baalakille: "Asetu tähän polttouhrisi ääreen,  ehkä hän kohtaa minua tuolla".</li>
      <li>Niin Herra tuli kohtaamaan Bileamia, pani sanat hänen suuhunsa ja  sanoi: "Palaja Baalakin luo ja puhu hänelle näin".</li>
      <li>Niin hän tuli hänen luoksensa, ja hän seisoi siinä polttouhrinsa  ääressä, Mooabin päämiehet kanssansa. Baalak kysyi häneltä: "Mitä Herra  puhui?"</li>
      <li>Niin hän puhkesi lausumaan ja sanoi: "Nouse, Baalak, ja kuule!  Kuuntele minua, sinä Sipporin poika!</li>
      <li>Ei Jumala ole ihminen, niin että hän valhettelisi, eikä ihmislapsi,  että hän katuisi. Sanoisiko hän jotakin eikä sitä tekisi, puhuisiko  jotakin eikä sitä täyttäisi?</li>
      <li>Katso, minä olen saanut tehtäväkseni siunata: hän on siunannut, enkä  minä voi sitä peruuttaa.</li>
      <li>Ei havaita vaivaa Jaakobissa eikä nähdä onnettomuutta Israelissa;  Herra, hänen Jumalansa, on hänen kanssansa, riemuhuuto kuninkaalle  kaikuu siellä.</li>
      <li>Jumala vei sen pois Egyptistä; sen sarvet ovat kuin villihärän.</li>
      <li>Sillä ei ole noituutta Jaakobissa eikä tavata taikuutta Israelissa.  Aikanansa ilmoitetaan Jaakobille ja Israelille, mitä Jumala on tekevä.</li>
      <li>Katso, se on kansa, joka nousee kuin naarasleijona, joka kohoaa kuin  leijona. Ei se paneudu levolle, ennenkuin on saalista syönyt ja juonut  surmattujen verta."</li>
      <li>Mutta Baalak sanoi Bileamille: "Älä kiroa sitä äläkä siunaa sitä".</li>
      <li>Mutta Bileam vastasi ja sanoi Baalakille: "Enkö minä puhunut sinulle  näin: `Kaikki, mitä Herra sanoo, on minun tehtävä`?"</li>
      <li>Niin Baalak sanoi Bileamille: "Tule, minä vien sinut toiseen  paikkaan; ehkäpä on Jumalan silmissä otollista, että kiroat kansan minun  puolestani sieltä".</li>
      <li>Ja Baalak vei Bileamin Peor-vuoren huipulle, joka kohoaa yli  erämaan.</li>
      <li>Sitten Bileam sanoi Baalakille: "Rakenna minulle tähän seitsemän  alttaria ja hanki minulle tänne seitsemän härkää ja seitsemän oinasta".</li>
      <li>Ja Baalak teki, niinkuin Bileam käski, ja uhrasi härän ja oinaan  kullakin alttarilla.</li>
    </ol>
  </li>
  <li>
    <ol>
      <li>Kun Bileam näki, että Israelin siunaaminen oli Herralle otollista, ei  hän enää mennyt niinkuin aina ennen ennusmerkkejä etsimään, vaan käänsi  kasvonsa erämaahan.</li>
      <li>Ja kun Bileam nosti silmänsä ja näki Israelin leiriytyneenä  heimokunnittain, niin Jumalan Henki tuli häneen.</li>
      <li>Ja hän puhkesi lausumaan ja sanoi: "Näin puhuu Bileam, Beorin poika,  näin puhuu mies, jonka silmä on avattu.</li>
      <li>Näin puhuu hän, joka kuulee Jumalan puheen, joka näkee Kaikkivaltiaan  näkyjä, joka lankeaa loveen ja jonka silmät avataan.</li>
      <li>Kuinka ihanat ovat sinun majasi, Jaakob, sinun asuinsijasi, Israel!</li>
      <li>Niinkuin laajat purolaaksot, niinkuin puutarhat virran varrella,  niinkuin aloepuut, Herran istuttamat, niinkuin setripuut vesien  vierillä!</li>
      <li>Vettä läikkyy sen vesisangoista, ja sen laihot saavat runsaasti  vettä. Agagia mahtavampi on sen kuningas, ylhäinen sen kuningasvalta.</li>
      <li>Jumala vei sen pois Egyptistä; sen sarvet ovat kuin villihärän. Se  syö suuhunsa viholliskansat, heidän luunsa se murskaa ja lävistää heidät  nuolillansa.</li>
      <li>Se on kyyristynyt, se on laskeutunut maahan kuin leijona, niinkuin  naarasleijona - kuka uskaltaa sitä häiritä? Siunattu olkoon, joka sinua  siunaa, kirottu, joka sinua kiroaa!"</li>
      <li>Silloin Baalak vihastui Bileamiin ja löi kätensä yhteen. Ja Baalak  sanoi Bileamille: "Minä kutsuin sinut vihollisiani kiroamaan, ja nyt  sinä olet siunannut heidät jo kolme kertaa.</li>
      <li>Mene tiehesi! Minä aioin sinua runsaasti palkita, mutta katso, Herra  on sinulta palkan kieltänyt."</li>
      <li>Bileam vastasi Baalakille: "Enkö minä jo sanonut sinun  sanansaattajillesi, jotka lähetit luokseni:</li>
      <li>`Vaikka Baalak antaisi minulle talonsa täyden hopeata ja kultaa, en  sittenkään voisi rikkoa Herran käskyä, en tehdä mitään oman mieleni  mukaan, en hyvää, en pahaa`. Minkä Herra puhuu, sen minäkin puhun.</li>
      <li>Ja nyt minä lähden kansani tykö, mutta sitä ennen minä ilmoitan  sinulle, mitä tämä kansa on tekevä sinun kansallesi aikojen lopulla."</li>
      <li>Ja hän puhkesi lausumaan ja sanoi: "Näin puhuu Bileam, Beorin poika,  näin puhuu mies, jonka silmä on avattu.</li>
      <li>Näin puhuu hän, joka kuulee Jumalan puheen ja saa tietonsa  Korkeimmalta, joka näkee Kaikkivaltiaan näkyjä, joka lankeaa loveen ja  jonka silmät avataan:</li>
      <li>Minä näen hänet, en kuitenkaan nyt, minä katselen häntä, en  kuitenkaan läheltä. Tähti nousee Jaakobista, ja valtikka kohoaa  Israelista. Se ruhjoo Mooabilta ohimot, päälaen kaikilta Seetin pojilta.</li>
      <li>Ja Edomista tulee alusmaa, Seir joutuu vihollistensa omaksi; mutta  Israel tekee väkeviä tekoja.</li>
      <li>Ja Jaakobista tulee valtias, hän hävittää kaupungeista niihin  pelastuneet."</li>
      <li>Ja kun hän näki Amalekin, niin hän puhkesi lausumaan ja sanoi:  "Kansakunnista ensimmäinen on Amalek, mutta sen loppu on perikato".</li>
      <li>Ja kun hän näki keeniläiset, niin hän puhkesi lausumaan ja sanoi:  "Järkkymätön on sinun asumuksesi, ja kalliolle on pesäsi pantu.</li>
      <li>Mutta sittenkin Kain hävitetään: ei aikaakaan, niin Assur vie sinut  vangiksi."</li>
      <li>Ja hän puhkesi lausumaan ja sanoi: "Voi! Kuka jää enää elämään, kun  Jumala tämän tekee!</li>
      <li>Laivoja saapuu kittiläisten suunnalta, ja ne kurittavat Assurin ja  kurittavat Eeberin. Hänkin on perikadon oma."</li>
      <li>Senjälkeen Bileam nousi, lähti matkaan ja palasi kotiinsa; ja  myöskin Baalak lähti tiehensä.</li>
    </ol>
  </li>
  <li>
    <ol>
      <li>Niin Israel asettui Sittimiin. Ja kansa rupesi irstailemaan Mooabin  tyttärien kanssa.</li>
      <li>Nämä kutsuivat kansaa jumaliensa uhreille, ja kansa söi ja kumarsi  heidän jumaliansa.</li>
      <li>Kun Israel näin antautui palvelemaan Baal-Peoria, syttyi Herran viha  Israelia kohtaan.</li>
      <li>Ja Herra sanoi Moosekselle: "Ota kansan kaikki päämiehet ja lävistä  heidät paaluihin Herralle, vasten aurinkoa, että Herran vihan hehku  kääntyisi pois Israelista".</li>
      <li>Niin Mooses sanoi Israelin tuomareille: "Surmatkoon jokainen  miehistään ne, jotka ovat antautuneet palvelemaan Baal-Peoria".</li>
      <li>Ja katso, muuan mies israelilaisista tuli ja toi veljiensä luo  midianilaisen naisen, Mooseksen ja kaiken israelilaisten seurakunnan  nähden, kun nämä olivat itkemässä ilmestysmajan ovella.</li>
      <li>Kun Piinehas, pappi Aaronin pojan Eleasarin poika, näki sen, nousi  hän kansan keskeltä ja otti keihään käteensä</li>
      <li>ja seurasi tuota Israelin miestä makuusuojaan ja lävisti heidät  molemmat, Israelin miehen ja sen naisen, vatsan kohdalta.  Silloin  taukosi israelilaisilta vitsaus.</li>
      <li>Ja niitä, jotka kuolivat tässä vitsauksessa, oli kaksikymmentäneljä  tuhatta.</li>
      <li>Ja Herra puhui Moosekselle sanoen:</li>
      <li>"Piinehas, pappi Aaronin pojan Eleasarin poika, on kääntänyt minun  vihani pois israelilaisista, kun hän on kiivaillut minun puolestani  heidän keskuudessaan, niin ettei minun ole tarvinnut kiivaudessani tehdä  loppua israelilaisista.</li>
      <li>Sano siis: Katso, minä teen hänen kanssansa liiton hänen  menestymiseksensä.</li>
      <li>Ja se tulee hänelle ja hänen jälkeläisillensä ikuiseksi pappeuden  liitoksi, koska hän kiivaili Jumalansa puolesta ja toimitti sovituksen  israelilaisille."</li>
      <li>Ja surmatun Israelin miehen nimi, sen, joka surmattiin midianilaisen  naisen kanssa, oli Simri, simeonilaisen perhekunta-päämiehen Saalun  poika.</li>
      <li>Ja surmatun midianilais-naisen nimi oli Kosbi, Suurin, midianilaisen  perhekunnan heimopäällikön, tytär.</li>
      <li>Ja Herra puhui Moosekselle sanoen:</li>
      <li>"Ahdistakaa midianilaisia ja tuhotkaa heidät.</li>
      <li>Sillä he ahdistivat teitä viekkailla juonillansa, joilla he  houkuttelivat teidät Peorin ja sisarensa Kosbin, midianilaisen päämiehen  tyttären, ansaan, hänen, joka surmattiin Peorin vuoksi tapahtuneen  vitsauksen päivänä."</li>
    </ol>
  </li>
  <li>
    <ol>
      <li>Tämän vitsauksen jälkeen Herra puhui Moosekselle ja Eleasarille,  pappi Aaronin pojalle, sanoen:</li>
      <li>"Laskekaa koko israelilaisten seurakunnan väkiluku,  kaksikymmenvuotiset ja sitä vanhemmat, perhekunnittain, kaikki Israelin  sotakelpoiset miehet".</li>
      <li>Ja Mooses ja pappi Eleasar puhuivat heille Mooabin arolla Jordanin  luona, Jerikon kohdalla, sanoen:</li>
      <li>"Kaksikymmenvuotiset ja sitä vanhemmat laskettakoon", niinkuin Herra  oli Moosekselle käskyn antanut. Ja israelilaiset, jotka olivat lähteneet  Egyptin maasta, olivat:</li>
      <li>Ruuben, Israelin esikoinen; Ruubenin jälkeläisiä olivat: Hanokista  hanokilaisten suku, Pallusta pallulaisten suku,</li>
      <li>Hesronista hesronilaisten suku, Karmista karmilaisten suku.</li>
      <li>Nämä olivat ruubenilaisten suvut. Ja katselmuksessa olleita oli heitä  neljäkymmentäkolme tuhatta seitsemänsataa kolmekymmentä.</li>
      <li>Ja Pallun poika oli Eliab.</li>
      <li>Ja Eliabin pojat olivat Nemuel ja Daatan ja Abiram. Nämä olivat ne  kansan edusmiehet Daatan ja Abiram, jotka taistelivat Moosesta ja  Aaronia vastaan Koorahin joukossa ja taistelivat Herraa vastaan,</li>
      <li>jolloin maa avasi kitansa ja nielaisi heidät ja Koorahin, silloin  kun hänen joukkonsa kuoli ja tuli kulutti kaksisataa viisikymmentä  miestä; ja heistä tuli varoitusmerkki.</li>
      <li>Mutta Koorahin pojat eivät kuolleet.</li>
      <li>Simeonin jälkeläisiä, sukujensa mukaan, olivat: Nemuelista  nemuelilaisten suku, Jaaminista jaaminilaisten suku, Jaakinista  jaakinilaisten suku,</li>
      <li>Serahista serahilaisten suku, Saulista saulilaisten suku.</li>
      <li>Nämä olivat simeonilaisten suvut, kaksikymmentäkaksi tuhatta  kaksisataa.</li>
      <li>Gaadin jälkeläisiä, sukujensa mukaan, olivat: Sefonista  sefonilaisten suku, Haggista haggilaisten suku, Suunista suunilaisten  suku,</li>
      <li>Osnista osnilaisten suku, Eeristä eeriläisten suku,</li>
      <li>Arodista arodilaisten suku, Arelista arelilaisten suku.</li>
      <li>Nämä olivat Gaadin jälkeläisten suvut; katselmuksessa olleita oli  heitä neljäkymmentä tuhatta viisisataa.</li>
      <li>Juudan poikia olivat Eer ja Oonan, mutta Eer ja Oonan kuolivat  Kanaanin maassa.</li>
      <li>Ja Juudan jälkeläisiä, sukujensa mukaan, olivat: Seelasta  seelalaisten suku, Pereksestä perekseläisten suku, Serahista  serahilaisten suku.</li>
      <li>Ja Pereksen jälkeläisiä olivat: Hesronista hesronilaisten suku,  Haamulista haamulilaisten suku.</li>
      <li>Nämä olivat Juudan suvut; katselmuksessa olleita oli heitä  seitsemänkymmentäkuusi tuhatta viisisataa.</li>
      <li>Isaskarin jälkeläisiä, sukujensa mukaan, olivat: Toolasta  toolalaisten suku, Puvvasta puunilaisten suku,</li>
      <li>Jaasubista jaasubilaisten suku, Simronista simronilaisten suku.</li>
      <li>Nämä olivat Isaskarin suvut; katselmuksessa olleita oli heitä  kuusikymmentäneljä tuhatta kolmesataa.</li>
      <li>Sebulonin jälkeläisiä, sukujensa mukaan, olivat: Seredistä  serediläisten suku, Eelonista eelonilaisten suku, Jahlelista  jahlelilaisten suku.</li>
      <li>Nämä olivat sebulonilaisten suvut; katselmuksessa olleita oli heitä  kuusikymmentä tuhatta viisisataa.</li>
      <li>Joosefin jälkeläisiä, sukujensa mukaan, olivat Manasse ja Efraim.</li>
      <li>Manassen jälkeläisiä olivat: Maakirista maakirilaisten suku.  Ja  Maakirille syntyi Gilead; Gileadista on gileadilaisten suku.</li>
      <li>Nämä olivat Gileadin jälkeläisiä: Iieseristä iieseriläisten suku,  Helekistä helekiläisten suku;</li>
      <li>Asrielista asrielilaisten suku, Sekemistä sekemiläisten suku;</li>
      <li>Semidasta semidalaisten suku, Heeferistä heeferiläisten suku.</li>
      <li>Mutta Selofhadilla, Heeferin pojalla, ei ollut poikia, vaan  ainoastaan tyttäriä. Ja Selofhadin tyttärien nimet olivat: Mahla, Nooga,  Hogla, Milka ja Tirsa.</li>
      <li>Nämä olivat Manassen suvut; katselmuksessa olleita oli heitä  viisikymmentäkaksi tuhatta seitsemänsataa.</li>
      <li>Ja nämä olivat Efraimin jälkeläisiä, sukujensa mukaan: Suutelahista  suutelahilaisten suku, Bekeristä bekeriläisten suku, Tahanista  tahanilaisten suku.</li>
      <li>Nämä olivat Suutelahin jälkeläisiä: Eeranista eeranilaisten suku.</li>
      <li>Nämä olivat efraimilaisten suvut; katselmuksessa olleita oli heitä  kolmekymmentäkaksi tuhatta viisisataa. Nämä olivat Joosefin jälkeläiset  sukujensa mukaan.</li>
      <li>Benjaminin jälkeläisiä, sukujensa mukaan, olivat: Belasta  belalaisten suku, Asbelista asbelilaisten suku, Ahiramista  ahiramilaisten suku,</li>
      <li>Sefufamista suufamilaisten suku, Huufamista huufamilaisten suku.</li>
      <li>Mutta Belan jälkeläisiä olivat Ard ja Naaman: Ardista ardilaisten  suku, Naamanista naamilaisten suku.</li>
      <li>Nämä olivat Benjaminin jälkeläiset sukujensa mukaan; ja  katselmuksessa olleita oli heitä neljäkymmentäviisi tuhatta kuusisataa.</li>
      <li>Nämä olivat Daanin jälkeläisiä, sukujensa mukaan: Suuhamista  suuhamilaisten suku. Nämä ovat Daanin suvut sukujensa mukaan.</li>
      <li>Kaikista suuhamilaisten suvuista oli katselmuksessa olleita  kuusikymmentäneljä tuhatta neljäsataa.</li>
      <li>Asserin jälkeläisiä, sukujensa mukaan, olivat: Jimnasta jimnalaisten  suku, Jisvistä jisviläisten suku, Beriasta berialaisten suku.</li>
      <li>Berian jälkeläisiä olivat: Heeberistä heeberiläisten suku,  Malkielista malkielilaisten suku.</li>
      <li>Mutta Asserin tyttären nimi oli Serah.</li>
      <li>Nämä olivat asserilaisten suvut; katselmuksessa olleita oli heitä  viisikymmentäkolme tuhatta neljäsataa.</li>
      <li>Naftalin jälkeläisiä, sukujensa mukaan, olivat: Jahselista  jahselilaisten suku, Guunista guunilaisten suku;</li>
      <li>Jeeseristä jeeseriläisten suku, Sillemistä sillemiläisten suku.</li>
      <li>Nämä olivat Naftalin suvut sukujensa mukaan; ja katselmuksessa  olleita oli heitä neljäkymmentäviisi tuhatta neljäsataa.</li>
      <li>Nämä olivat katselmuksessa olleet israelilaiset: kuusisataayksi  tuhatta seitsemänsataa kolmekymmentä.</li>
      <li>Ja Herra puhui Moosekselle sanoen:</li>
      <li>"Näille jaettakoon maa perintöosiksi nimien lukumäärän mukaan.</li>
      <li>Isommalle suvulle anna isompi perintöosa ja pienemmälle pienempi  perintöosa; kullekin annettakoon perintöosa katselmuksessa olleiden  määrän mukaan.</li>
      <li>Mutta maa jaettakoon arvalla. Isiensä heimojen nimien mukaan he  saakoot perintöosansa.</li>
      <li>Arvan määräyksen mukaan jaettakoon perintöosat suurilukuisten ja  vähälukuisten heimojen kesken."</li>
      <li>Ja nämä olivat Leevin katselmuksessa olleet, sukujensa mukaan:  Geersonista geersonilaisten suku, Kehatista kehatilaisten suku,  Merarista merarilaisten suku.</li>
      <li>Nämä olivat leeviläisten suvut: libniläisten suku, hebronilaisten  suku, mahlilaisten suku, muusilaisten suku, koorahilaisten suku. Ja  Kehatille oli syntynyt Amram.</li>
      <li>Ja Amramin vaimon nimi oli Jookebed, Leevin tytär, joka oli Leeville  syntynyt Egyptissä. Ja hän synnytti Amramille Aaronin ja Mooseksen sekä  heidän sisarensa Mirjamin.</li>
      <li>Ja Aaronille syntyi Naadab ja Abihu, Eleasar ja Iitamar.</li>
      <li>Mutta Naadab ja Abihu kuolivat, kun toivat vierasta tulta Herran  eteen.</li>
      <li>Ja katselmuksessa olleita oli heitä kaksikymmentäkolme tuhatta,  kaikki miehenpuolia, kuukauden vanhoja ja sitä vanhempia. Sillä heistä  ei pidetty katselmusta yhdessä muiden israelilaisten kanssa, koska  heille ei annettu perintöosaa israelilaisten keskuudessa.</li>
      <li>Nämä olivat siinä israelilaisten katselmuksessa, jonka Mooses ja  pappi Eleasar pitivät Mooabin arolla lähellä Jordania, Jerikon kohdalla.</li>
      <li>Eikä heidän joukossaan ollut ketään siinä israelilaisten  katselmuksessa ollutta, jonka Mooses ja pappi Aaron olivat pitäneet  Siinain erämaassa.</li>
      <li>Sillä Herra oli heille sanonut, että heidän oli kuoltava erämaassa.  Eikä heistä jäänyt ketään, paitsi Kaaleb, Jefunnen poika, ja Joosua,  Nuunin poika.</li>
    </ol>
  </li>
  <li>
    <ol>
      <li>Niin astuivat esiin Selofhadin tyttäret - Selofhadin, Heeferin pojan,  Gileadin pojan, Maakirin pojan, Manassen pojan, tyttäret - jotka olivat  Manassen, Joosefin pojan, suvuista ja joiden nimet olivat Mahla, Nooga,  Hogla, Milka ja Tirsa,</li>
      <li>ja he asettuivat Mooseksen ja pappi Eleasarin ja päämiesten ja kaiken  kansan eteen ilmestysmajan ovelle ja sanoivat:</li>
      <li>"Meidän isämme kuoli erämaassa, mutta hän ei ollut siinä joukossa,  joka kävi kapinoimaan Herraa vastaan, Koorahin joukossa, vaan hän kuoli  oman syntinsä tähden, eikä hänellä ollut poikia.</li>
      <li>Miksi häviäisi nyt meidän isämme nimi hänen sukunsa keskuudesta  sentähden, että hänellä ei ollut poikaa? Anna meille perintöosuus isämme  veljien keskuudessa."</li>
      <li>Ja Mooses saattoi heidän asiansa Herran eteen.</li>
      <li>Ja Herra puhui Moosekselle sanoen:</li>
      <li>"Selofhadin tyttäret puhuvat oikein. Anna heille perintöosuus heidän  isänsä veljien keskuudessa ja siirrä heidän isänsä perintöosa heille.</li>
      <li>Ja puhu israelilaisille sanoen: Jos joku kuolee pojatonna, niin  siirtäkää hänen perintöosansa hänen tyttärellensä.</li>
      <li>Mutta jos hänellä ei ole tytärtä, niin antakaa hänen perintöosansa  hänen veljillensä.</li>
      <li>Mutta jos hänellä ei ole veljiä, niin antakaa hänen perintöosansa  hänen isänsä veljille.</li>
      <li>Mutta jos hänen isällänsä ei ole veljiä, niin antakaa hänen  perintöosansa sille hänen veriheimolaisellensa, joka hänen suvussansa on  häntä lähin; tämä ottakoon sen haltuunsa. Ja tämä olkoon  oikeussäädöksenä israelilaisilla, niinkuin Herra on Moosekselle käskyn  antanut."</li>
      <li>Ja Herra sanoi Moosekselle: "Nouse tälle Abarimin vuorelle ja  katsele sitä maata, jonka minä annan israelilaisille.</li>
      <li>Ja kun olet sitä katsellut, niin sinutkin otetaan pois heimosi tykö,  niinkuin veljesi Aaron otettiin,</li>
      <li>sentähden että te Siinin erämaassa, kansan riidellessä,  niskoittelitte minun käskyjäni vastaan ettekä pitäneet minua pyhänä  heidän silmiensä edessä, silloin kun vettä hankitte." Se oli Meriban  vesi Kaadeksessa Siinin erämaassa.</li>
      <li>Ja Mooses puhui Herralle sanoen:</li>
      <li>"Asettakoon Herra, Jumala, jonka vallassa on kaiken lihan henki,  tämän seurakunnan johtoon miehen,</li>
      <li>joka heidän edellänsä lähtee ja joka heidän edellänsä tulee, joka  saattaa heidät lähtemään ja tulemaan, ettei Herran seurakunta olisi  niinkuin lammaslauma, jolla ei ole paimenta".</li>
      <li>Ja Herra sanoi Moosekselle: "Ota Joosua, Nuunin poika, mies, jossa  on Henki, ja pane kätesi hänen päällensä.</li>
      <li>Ja aseta hänet pappi Eleasarin ja kaiken kansan eteen ja aseta hänet  virkaan heidän nähtensä.</li>
      <li>Ja siirrä hänelle osa omaa arvoasi, että kaikki israelilaisten  seurakunta häntä tottelisi.</li>
      <li>Ja hän astukoon pappi Eleasarin eteen, ja tämä kysyköön hänen  puolestaan uurimin kautta Jumalan vastausta Herran edessä.  Hänen  käskystänsä he lähtekööt ja hänen käskystänsä he tulkoot, hän ja kaikki  israelilaiset hänen kanssansa, koko seurakunta."</li>
      <li>Ja Mooses teki, niinkuin Herra oli häntä käskenyt, ja otti Joosuan  ja asetti hänet pappi Eleasarin ja kaiken seurakunnan eteen.</li>
      <li>Ja hän pani kätensä hänen päällensä ja asetti hänet virkaan,  niinkuin Herra oli puhunut Mooseksen kautta.</li>
    </ol>
  </li>
  <li>
    <ol>
      <li>Ja Herra puhui Moosekselle sanoen:</li>
      <li>"Käske israelilaisia ja sano heille: Pitäkää vaari siitä, että tuotte  minulle minun uhrilahjani, ruokani, suloisesti tuoksuvat uhrini,  määräaikanaan.</li>
      <li>Ja sano heille: Tämä on se uhri, joka teidän on tuotava joka päivä  Herralle: kaksi vuoden vanhaa virheetöntä karitsaa jokapäiväiseksi  polttouhriksi.</li>
      <li>Uhraa toinen karitsa aamulla, ja toinen karitsa uhraa iltahämärässä</li>
      <li>ja ruokauhriksi kymmenesosa eefa-mittaa lestyjä jauhoja, sekoitettuna  neljännekseen hiin-mittaa survomalla saatua öljyä.</li>
      <li>Tämä on jokapäiväinen polttouhri, joka toimitettiin Siinain vuorella  suloisesti tuoksuvaksi uhriksi Herralle.</li>
      <li>Ja siihen kuulukoon juomauhrina neljännes hiin-mittaa viiniä  kumpaakin karitsaa kohti. Pyhäkössä vuodata Herralle höysteviiniuhri.</li>
      <li>Ja toinen karitsa uhraa iltahämärässä ja toimita siihen kuuluva  ruoka- ja juomauhri samalla tavoin kuin aamullakin, suloisesti  tuoksuvaksi uhriksi Herralle.</li>
      <li>Mutta sapatinpäivänä uhraa kaksi vuoden vanhaa virheetöntä karitsaa  ynnä kaksi kymmenennestä lestyjä jauhoja, öljyyn sekoitettuna,  ruokauhriksi, sekä siihen kuuluva juomauhri.</li>
      <li>Tämä on sapatin polttouhri, joka uhrattakoon kunakin sapattina  jokapäiväisen polttouhrin ja siihen kuuluvan juomauhrin ohella.</li>
      <li>Ja kuukausienne ensimmäisenä päivänä tuokaa polttouhriksi Herralle  kaksi mullikkaa, oinas ja seitsemän virheetöntä vuoden vanhaa karitsaa</li>
      <li>sekä kolme kymmenennestä lestyjä jauhoja, öljyyn sekoitettuna,  ruokauhriksi kutakin mullikkaa kohti ynnä kaksi kymmenennestä lestyjä  jauhoja, öljyyn sekoitettuna, ruokauhriksi oinasta kohti,</li>
      <li>sekä yksi kymmenennes lestyjä jauhoja, öljyyn sekoitettuna,  ruokauhriksi kutakin karitsaa kohti. Tämä on polttouhri, suloisesti  tuoksuva uhri Herralle.</li>
      <li>Ja niihin kuulukoon juomauhrina puoli hiin-mittaa viiniä kutakin  mullikkaa kohti ja kolmannes hiin-mittaa oinasta kohti ja neljännes  hiin-mittaa karitsaa kohti. Tämä on uudenkuun polttouhri, joka  uhrattakoon kunakin uutenakuuna, vuoden kaikkina kuukausina.</li>
      <li>Ja sitäpaitsi uhratkaa yksi kauris syntiuhriksi Herralle. Se  uhrattakoon jokapäiväisen polttouhrin ynnä siihen kuuluvan juomauhrin  ohella.</li>
      <li>Ja ensimmäisessä kuussa, kuukauden neljäntenätoista päivänä, on  pääsiäinen Herran kunniaksi.</li>
      <li>Ja saman kuukauden viidentenätoista päivänä on juhla; seitsemän  päivää syötäköön happamatonta leipää.</li>
      <li>Ensimmäisenä päivänä on pyhä kokous; älkää silloin yhtäkään  arkiaskaretta toimittako.</li>
      <li>Ja tuokaa polttouhriksi Herralle kaksi mullikkaa, oinas ja seitsemän  vuodenvanhaa karitsaa; ne olkoot virheettömät.</li>
      <li>Ja niihin kuuluvana ruokauhrina uhratkaa lestyjä jauhoja, öljyyn  sekoitettuna, kolme kymmenennestä mullikkaa kohti ja kaksi kymmenennestä  oinasta kohti.</li>
      <li>Kutakin kohti niistä seitsemästä karitsasta uhratkaa kymmenennes.</li>
      <li>Ja vielä uhratkaa kauris syntiuhriksi, joka tuottaa teille  sovituksen.</li>
      <li>Paitsi aamupolttouhria, joka on jokapäiväinen polttouhri, uhratkaa  nämä.</li>
      <li>Samoin uhratkaa Herralle joka päivä seitsemän päivän aikana leipää  suloisesti tuoksuvaksi uhriksi; uhratkaa tämä jokapäiväisen polttouhrin  ynnä siihen kuuluvan juomauhrin ohella.</li>
      <li>Ja seitsemäntenä päivänä olkoon teillä pyhä kokous; älkää silloin  yhtäkään arkiaskaretta toimittako.</li>
      <li>Mutta uutisen päivänä, kun tuotte uuden ruokauhrin Herralle  viikkojuhlananne, olkoon teillä pyhä kokous; älkää silloin yhtäkään  arkiaskaretta toimittako.</li>
      <li>Ja tuokaa suloisesti tuoksuvaksi polttouhriksi Herralle kaksi  mullikkaa, oinas ja seitsemän vuodenvanhaa karitsaa</li>
      <li>ja niihin kuuluvana ruokauhrina lestyjä jauhoja, öljyyn  sekoitettuna, kolme kymmenennestä kutakin mullikkaa kohti, kaksi  kymmenennestä oinasta kohti</li>
      <li>ja yksi kymmenennes kutakin kohti niistä seitsemästä karitsasta;</li>
      <li>ja yksi kauris sovittamiseksenne.</li>
      <li>Paitsi jokapäiväistä polttouhria ja siihen kuuluvaa ruokauhria  uhratkaa nämä ynnä niihin kuuluvat juomauhrit; eläimet olkoot  virheettömät."</li>
    </ol>
  </li>
  <li>
    <ol>
      <li>"Ja seitsemännessä kuussa, kuukauden ensimmäisenä päivänä, olkoon  teillä pyhä kokous; älkää silloin yhtäkään arkiaskaretta toimittako.  Olkoon se teille pasunansoiton päivä.</li>
      <li>Ja uhratkaa suloisesti tuoksuvaksi polttouhriksi Herralle mullikka,  oinas ja seitsemän vuodenvanhaa virheetöntä karitsaa</li>
      <li>ja niihin kuuluvana ruokauhrina lestyjä jauhoja, öljyyn sekoitettuna,  kolme kymmenennestä mullikkaa kohti, kaksi kymmenennestä oinasta kohti</li>
      <li>ja yksi kymmenennes kutakin kohti niistä seitsemästä karitsasta;</li>
      <li>ja kauris syntiuhriksi, teidän sovittamiseksenne.</li>
      <li>Paitsi uudenkuun polttouhria ynnä siihen kuuluvaa ruokauhria ja  jokapäiväistä polttouhria ynnä siihen kuuluvaa ruokauhria ja niihin  kuuluvia juomauhreja, niinkuin niistä on säädetty, uhratkaa kaikki tämä  suloisesti tuoksuvaksi uhriksi Herralle.</li>
      <li>Ja saman seitsemännen kuun kymmenentenä päivänä olkoon teillä pyhä  kokous, ja silloin kurittakaa itseänne paastolla, älkääkä yhtäkään  askaretta toimittako.</li>
      <li>Ja tuokaa suloisesti tuoksuvaksi polttouhriksi Herralle mullikka,  oinas ja seitsemän vuodenvanhaa karitsaa; ne olkoot virheettömät.</li>
      <li>Ja niihin kuulukoon ruokauhrina lestyjä jauhoja, öljyyn sekoitettuna,  kolme kymmenennestä mullikkaa kohti, kaksi kymmenennestä oinasta kohti</li>
      <li>ja yksi kymmenennes kutakin kohti niistä seitsemästä karitsasta;</li>
      <li>ja kauris syntiuhriksi, paitsi sovitusuhria ja jokapäiväistä  polttouhria ynnä niihin kuuluvia ruoka- ja juomauhreja.</li>
      <li>Ja seitsemännen kuukauden viidentenätoista päivänä olkoon teillä  pyhä kokous; älkää silloin yhtäkään arkiaskaretta toimittako, vaan  viettäkää juhlaa Herran kunniaksi seitsemän päivää.</li>
      <li>Ja tuokaa polttouhriksi, suloisesti tuoksuvaksi uhriksi Herralle,  kolmetoista mullikkaa, kaksi oinasta ja neljätoista vuodenvanhaa  karitsaa; olkoot ne virheettömät.</li>
      <li>Ja kuulukoon niihin ruokauhrina lestyjä jauhoja, öljyyn  sekoitettuna, kolme kymmenennestä kutakin kohti niistä kolmestatoista  mullikasta, kaksi kymmenennestä kumpaakin kohti niistä kahdesta oinaasta</li>
      <li>ja yksi kymmenennes kutakin kohti niistä neljästätoista karitsasta;</li>
      <li>ja kauris syntiuhriksi, paitsi jokapäiväistä polttouhria ynnä siihen  kuuluvaa ruoka- ja juomauhria.</li>
      <li>Ja toisena päivänä: kaksitoista mullikkaa, kaksi oinasta ja  neljätoista vuodenvanhaa, virheetöntä karitsaa</li>
      <li>ja niihin kuuluvat ruoka- ja juomauhrit mullikkain, oinaiden ja  karitsain luvun mukaan, niinkuin säädetty on,</li>
      <li>sekä kauris syntiuhriksi, paitsi jokapäiväistä polttouhria ynnä  siihen kuuluvaa ruoka- ja juomauhria.</li>
      <li>Ja kolmantena päivänä: yksitoista mullikkaa, kaksi oinasta ja  neljätoista vuodenvanhaa, virheetöntä karitsaa</li>
      <li>ja niihin kuuluvat ruoka- ja juomauhrit mullikkain, oinaiden ja  karitsain luvun mukaan, niinkuin säädetty on,</li>
      <li>sekä kauris syntiuhriksi, paitsi jokapäiväistä polttouhria ynnä  siihen kuuluvaa ruoka- ja juomauhria.</li>
      <li>Ja neljäntenä päivänä: kymmenen mullikkaa, kaksi oinasta ja  neljätoista vuodenvanhaa, virheetöntä karitsaa</li>
      <li>ja niihin kuuluvat ruoka- ja juomauhrit mullikkain, oinaiden ja  karitsain luvun mukaan, niinkuin säädetty on,</li>
      <li>sekä kauris syntiuhriksi, paitsi jokapäiväistä polttouhria ynnä  siihen kuuluvaa ruoka- ja juomauhria.</li>
      <li>Ja viidentenä päivänä: yhdeksän mullikkaa, kaksi oinasta ja  neljätoista vuodenvanhaa, virheetöntä karitsaa</li>
      <li>ja niihin kuuluvat ruoka- ja juomauhrit mullikkain, oinaiden ja  karitsain luvun mukaan, niinkuin säädetty on,</li>
      <li>sekä kauris syntiuhriksi, paitsi jokapäiväistä polttouhria ynnä  siihen kuuluvaa ruoka- ja juomauhria.</li>
      <li>Ja kuudentena päivänä: kahdeksan mullikkaa, kaksi oinasta ja  neljätoista vuodenvanhaa, virheetöntä karitsaa</li>
      <li>ja niihin kuuluvat ruoka- ja juomauhrit mullikkain, oinaiden ja  karitsain luvun mukaan, niinkuin säädetty on,</li>
      <li>sekä kauris syntiuhriksi, paitsi jokapäiväistä polttouhria ynnä  siihen kuuluvaa ruoka- ja juomauhria.</li>
      <li>Ja seitsemäntenä päivänä: seitsemän mullikkaa, kaksi oinasta ja  neljätoista vuodenvanhaa, virheetöntä karitsaa</li>
      <li>ja niihin kuuluvat ruoka- ja juomauhrit mullikkain, oinaiden ja  karitsain luvun mukaan, niinkuin säädetty on,</li>
      <li>sekä kauris syntiuhriksi, paitsi jokapäiväistä polttouhria ynnä  siihen kuuluvaa ruoka- ja juomauhria.</li>
      <li>Ja kahdeksantena päivänä olkoon teillä juhlakokous; älkää silloin  yhtäkään arkiaskaretta toimittako,</li>
      <li>vaan tuokaa suloisesti tuoksuvaksi polttouhriksi Herralle mullikka,  oinas ja seitsemän vuodenvanhaa, virheetöntä karitsaa</li>
      <li>ja niihin kuuluvat ruoka- ja juomauhrit mullikan, oinaan ja  karitsain luvun mukaan, niinkuin säädetty on,</li>
      <li>sekä kauris syntiuhriksi, paitsi jokapäiväistä polttouhria ynnä  siihen kuuluvaa ruoka- ja juomauhria.</li>
      <li>Nämä uhratkaa Herralle juhla-aikoinanne, paitsi mitä  lupausuhreinanne ja vapaaehtoisina lahjoinanne tuotte polttouhreiksi,  ruokauhreiksi, juomauhreiksi ja yhteysuhreiksi."</li>
    </ol>
  </li>
  <li>
    <ol>
      <li>Ja Mooses puhui israelilaisille kaiken, mitä Herra oli Mooseksen  käskenyt puhua.</li>
      <li>Ja Mooses puhui Israelin sukukuntien päämiehille sanoen: "Näin on  Herra käskenyt:</li>
      <li>Jos joku tekee lupauksen Herralle tahi valalla vannoen sitoutuu  kieltäytymään jostakin, älköön hän rikkoko sanaansa, vaan tehköön  kaiken, mitä hänen suunsa on sanonut.</li>
      <li>Ja jos nainen ollessaan nuorena tyttönä isänsä kodissa tekee  lupauksen Herralle tahi sitoutuu kieltäytymään jostakin</li>
      <li>ja hänen isänsä kuulee hänen lupauksensa tai sitoumuksensa eikä hänen  isänsä hänelle siitä mitään puhu, niin kaikki hänen lupauksensa ja  kaikki hänen sitoumuksensa, joilla hän kieltäytyy jostakin, olkoot  pätevät.</li>
      <li>Mutta jos hänen isänsä kieltää häntä sinä päivänä, jona hän ne  kuulee, niin hänen lupauksensa ja sitoumuksensa, joilla hän kieltäytyy  jostakin, älkööt olko pätevät, olivatpa ne mitkä hyvänsä, ja Herra antaa  hänelle anteeksi, sentähden että hänen isänsä on häntä kieltänyt.</li>
      <li>Ja jos hän joutuu miehelle ja hänellä on täytettävänä lupauksia tai  ajattelemattomasti lausuttu sana, jolla hän on kieltäytynyt jostakin,</li>
      <li>ja hänen miehensä saa sen kuulla, mutta ei puhu hänelle siitä mitään  sinä päivänä, jona hän sen kuulee, niin hänen lupauksensa ja hänen  sitoumuksensa, joilla hän on kieltäytynyt jostakin, olkoot pätevät.</li>
      <li>Mutta jos hänen miehensä sinä päivänä, jona hän sen kuulee, kieltää  häntä, niin hän purkaa hänen lupauksensa, jonka täyttämiseen hän on  sitoutunut, ja sen ajattelemattomasti lausutun sanan, jolla hän on  kieltäytynyt jostakin, ja Herra antaa hänelle anteeksi.</li>
      <li>Mutta lesken tai hyljätyn lupaus, mihin hyvänsä hän onkin  sitoutunut, olkoon pätevä.</li>
      <li>Ja jos vaimo on miehensä kodissa tehnyt lupauksen tahi valalla  sitoutunut kieltäytymään jostakin</li>
      <li>ja hänen miehensä saa sen kuulla, mutta ei puhu hänelle siitä mitään  eikä kiellä häntä, niin kaikki hänen lupauksensa ja kaikki sitoumukset,  joilla hän on kieltäytynyt jostakin, olkoot pätevät.</li>
      <li>Mutta jos hänen miehensä ne purkaa sinä päivänä, jona hän niistä  kuulee, älköön yksikään hänen huuliltaan lähtenyt lupaus tai sitoumus  olko pätevä. Hänen miehensä on ne purkanut, ja Herra antaa hänelle  anteeksi.</li>
      <li>Jokaisen lupauksen ja jokaisen valallisen sitoumuksen, jonka vaimo  itsensä kurittamiseksi tekee, saakoon hänen miehensä joko vahvistaa tahi  purkaa.</li>
      <li>Mutta jos hänen miehensä ei puhu hänelle niistä mitään sen päivän  kuluessa, niin hän on vahvistanut kaikki hänen lupauksensa ja kaikki  hänen sitoumuksensa, jotka hänellä on täytettävinä. Hän on ne  vahvistanut, koska hän ei niistä hänelle mitään puhunut sinä päivänä,  jona hän niistä kuuli.</li>
      <li>s hän ne purkaa vasta jonkun aikaa sen jälkeen, kuin on  niistä kuullut, joutuu hän kantamaan vaimonsa syyllisyyden." [30:17]Nämä ovat ne säädökset, jotka Herra antoi Moosekselle, olemaan  voimassa miehen ja hänen vaimonsa välillä sekä isän ja hänen tyttärensä  välillä, tämän ollessa nuorena tyttönä isänsä kodissa.</li>
    </ol>
  </li>
  <li>
    <ol>
      <li>Ja Herra puhui Moosekselle sanoen:</li>
      <li>"Kosta israelilaisten puolesta midianilaisille. Senjälkeen sinut  otetaan pois heimosi tykö."</li>
      <li>Niin Mooses puhui kansalle sanoen: "Varustakaa joukostanne miehiä  sotaan, ja lähtekööt he Midiania vastaan toimittamaan Herran koston  Midianille.</li>
      <li>Tuhat miestä jokaisesta sukukunnasta, kaikista Israelin sukukunnista,  lähettäkää sotaan."</li>
      <li>Silloin annettiin Israelin heimoista tuhat miestä jokaisesta  sukukunnasta, yhteensä kaksitoista tuhatta sotaan varustettua miestä.</li>
      <li>Ja Mooses lähetti heidät, tuhat miestä jokaisesta sukukunnasta,  sotaan sekä heidän kanssaan Piinehaan, pappi Eleasarin pojan; tällä oli  mukanaan pyhät esineet ja hälytystorvet.</li>
      <li>Niin he lähtivät sotimaan Midiania vastaan, niinkuin Herra oli  Moosekselle käskyn antanut, ja surmasivat kaikki miehenpuolet.</li>
      <li>Muiden mukana, jotka kaatuivat, he surmasivat Midianin kuninkaat  Evin, Rekemin, Suurin, Huurin ja Reban, Midianin viisi kuningasta. Myös  Bileamin, Beorin pojan, he surmasivat miekalla.</li>
      <li>Mutta israelilaiset ottivat vangiksi midianilaisten vaimot ja lapset  ja ryöstivät kaikki heidän juhtansa ja kaiken heidän karjansa ja kaiken  heidän tavaransa.</li>
      <li>Ja kaikki heidän asumansa kaupungit ja kaikki heidän leiripaikkansa  he polttivat tulella.</li>
      <li>Ja he ottivat kaiken ryöstettävän ja kaiken otettavan, sekä ihmiset  että karjan.</li>
      <li>Ja he toivat Moosekselle ja pappi Eleasarille sekä Israelin kansalle  vangit ja ottamansa ja ryöstämänsä saaliin leiriin Mooabin arolle, joka  on Jordanin luona, Jerikon kohdalla.</li>
      <li>Silloin Mooses ja pappi Eleasar ja kaikki kansan päämiehet lähtivät  heitä vastaan leirin ulkopuolelle.</li>
      <li>Ja Mooses vihastui sotajoukon johtajiin, tuhannen- ja  sadanpäämiehiin, kun he palasivat sotaretkeltä.</li>
      <li>Ja Mooses sanoi heille: "Oletteko siis jättäneet henkiin kaikki  naiset?</li>
      <li>Katso, nehän ne olivat, jotka Bileamin neuvosta saivat israelilaiset  antautumaan uskottomuuteen Herraa vastaan Peorin vuoksi, niin että  vitsaus kohtasi Herran seurakuntaa.</li>
      <li>Niin surmatkaa siis kaikki poikalapset ja surmatkaa myös jokainen  vaimo, joka on yhtynyt mieheen.</li>
      <li>Mutta jokainen tyttö, joka ei ole yhtynyt mieheen, jättäkää  itsellenne henkiin.</li>
      <li>Mutta itse oleskelkaa leirin ulkopuolella seitsemän päivää.  Jokainen teistä, joka on jonkun surmannut, ja jokainen teistä, joka on  koskenut surmattuun, puhdistautukoon kolmantena ja seitsemäntenä  päivänä, sekä te että teidän vankinne.</li>
      <li>Ja puhdistettakoon jokainen vaate ja jokainen nahkaesine ja kaikki,  mikä on tehty vuohen karvoista, ja jokainen puuesine."</li>
      <li>Ja pappi Eleasar sanoi sotamiehille, jotka olivat menneet sotaan:  "Tämä on lakisäädös, jonka Herra antoi Moosekselle:</li>
      <li>Vain kulta, hopea, vaski, rauta, tina ja lyijy,</li>
      <li>kaikki, mikä tulta kestää, käyttäkää tulessa, niin se puhdistuu;  puhdistettakoon se kuitenkin vielä puhdistusvedellä.  Mutta mikä ei  tulta kestä, käyttäkää se vedessä.</li>
      <li>Ja peskää vaatteenne seitsemäntenä päivänä, niin te puhdistutte; ja  sitten tulkaa leiriin."</li>
      <li>Ja Herra puhui Moosekselle sanoen:</li>
      <li>"Laskekaa, sinä ja pappi Eleasar ja kansan perhekuntien päämiehet,  otetun saaliin määrä, ihmiset ja karja.</li>
      <li>Ja pane saalis kahtia soturien, sotaan lähteneiden, ja kaiken muun  kansan kesken.</li>
      <li>Ja ota Herralle verona sotamiehiltä, sotaan lähteneiltä, yksi  viidestäsadasta, ihmisiä, raavaita, aaseja ja lampaita.</li>
      <li>Ota se heille tulevasta puoliskosta ja anna se pappi Eleasarille  antina Herralle.</li>
      <li>Ja israelilaisille tulevasta puoliskosta ota yksi  viidestäkymmenestä, ihmisiä, raavaita, aaseja, lampaita ja kaikkia  karjaeläimiä, ja anna ne leeviläisille, joiden on hoidettava tehtävät  Herran asumuksessa."</li>
      <li>Ja Mooses ja pappi Eleasar tekivät, niinkuin Herra oli Moosekselle  käskyn antanut.</li>
      <li>Ja saalis, jäännös siitä, mitä sotajoukko oli ryöstänyt, oli:  lampaita kuusisataa seitsemänkymmentäviisi tuhatta</li>
      <li>ja raavaita seitsemänkymmentäkaksi tuhatta</li>
      <li>ja aaseja kuusikymmentäyksi tuhatta</li>
      <li>ja ihmisiä, tyttöjä, jotka eivät olleet yhtyneet mieheen, kaikkiaan  kolmekymmentäkaksi tuhatta.</li>
      <li>Ja puolet siitä eli se osa, joka tuli sotaan lähteneille, oli:  lampaita kolmesataa kolmekymmentäseitsemän tuhatta viisisataa,</li>
      <li>ja Herralle tuleva vero lampaista oli kuusisataa seitsemänkymmentä  viisi;</li>
      <li>ja raavaita kolmekymmentäkuusi tuhatta sekä niistä Herralle tuleva  vero seitsemänkymmentä kaksi;</li>
      <li>ja aaseja kolmekymmentä tuhatta viisisataa sekä niistä Herralle  tuleva vero kuusikymmentä yksi;</li>
      <li>ja ihmisiä kuusitoista tuhatta sekä niistä Herralle tuleva vero  kolmekymmentä kaksi.</li>
      <li>Ja Mooses antoi Herran antiveron pappi Eleasarille, niinkuin Herra  oli Moosekselle käskyn antanut.</li>
      <li>Ja israelilaisille tuleva puolisko, jonka Mooses oli erottanut  sotamiesten osasta,</li>
      <li>tämä seurakunnalle tuleva puolisko oli: lampaita kolmesataa  kolmekymmentäseitsemän tuhatta viisisataa</li>
      <li>ja raavaita kolmekymmentäkuusi tuhatta</li>
      <li>ja aaseja kolmekymmentä tuhatta viisisataa</li>
      <li>sekä ihmisiä kuusitoista tuhatta.</li>
      <li>Tästä israelilaisille tulevasta puoliskosta Mooses otti yhden  viidestäkymmenestä, ihmisiä ja karjaa, sekä antoi ne leeviläisille,  joiden oli hoidettava tehtävät Herran asumuksessa, niinkuin Herra oli  Moosekselle käskyn antanut.</li>
      <li>Silloin tulivat sotajoukon osastojen johtajat, tuhannen- ja  sadanpäämiehet, Mooseksen luo</li>
      <li>ja sanoivat Moosekselle: "Palvelijasi ovat laskeneet niiden  sotamiesten luvun, jotka ovat olleet hallussamme, eikä meistä puutu  yhtäkään.</li>
      <li>Sentähden me tuomme nyt Herralle lahjaksi, mitä kukin on saanut  kultakaluja: käätyjä, rannerenkaita, sormuksia, korvarenkaita ja  kaulakoristeita, saadaksemme itsellemme sovituksen Herran edessä."</li>
      <li>Niin Mooses ja pappi Eleasar ottivat heiltä kullan, kaikkinaiset  taidokkaasti valmistetut esineet.</li>
      <li>Ja anniksi annettua kultaa, jonka he antoivat Herralle tuhannen- ja  sadanpäämiesten puolesta, oli kaikkiaan kuusitoista tuhatta  seitsemänsataa viisikymmentä sekeliä.</li>
      <li>Sotamiehet olivat ottaneet saalista kukin itselleen.</li>
      <li>Ja Mooses ja pappi Eleasar ottivat kullan tuhannen- ja  sadanpäämiehiltä ja veivät sen ilmestysmajaan, että se johdattaisi  israelilaiset Herran muistoon.</li>
    </ol>
  </li>
  <li>
    <ol>
      <li>Mutta ruubenilaisilla ja gaadilaisilla oli paljon, ylen runsaasti,  karjaa. Kun he nyt katselivat Jaeserin maata ja Gileadin maata, niin he  huomasivat, että seutu oli karjanhoitoon sopiva.</li>
      <li>Niin gaadilaiset ja ruubenilaiset tulivat ja puhuivat Moosekselle ja  pappi Eleasarille ja seurakunnan päämiehille sanoen:</li>
      <li>"Atarot, Diibon, Jaeser, Nimra, Hesbon, Elale, Sebam, Nebo ja Beon,</li>
      <li>tämä maa, jonka Herra on vallannut Israelin seurakunnalle, on  karjanhoitoon sopivaa maata, ja sinun palvelijoillasi on karjaa".</li>
      <li>Ja he sanoivat vielä: "Jos olemme saaneet armon sinun silmiesi  edessä, niin annettakoon tämä maa palvelijoillesi omaksi, äläkä vie  meitä Jordanin yli".</li>
      <li>Mutta Mooses vastasi gaadilaisille ja ruubenilaisille: "Onko teidän  veljienne lähdettävä sotaan, ja te jäisitte tänne?</li>
      <li>Miksi viette israelilaisilta halun mennä siihen maahan, jonka Herra  on heille antanut?</li>
      <li>Niin teidän isännekin tekivät, kun minä lähetin heidät  Kaades-Barneasta katselemaan sitä maata.</li>
      <li>Kun he olivat saapuneet Rypälelaaksoon asti ja katselleet sitä maata,  veivät he israelilaisilta halun lähteä siihen maahan, jonka Herra oli  heille antanut.</li>
      <li>Ja sinä päivänä syttyi Herran viha, ja hän vannoi sanoen:</li>
      <li>`Ne miehet, jotka lähtivät Egyptistä, kaksikymmenvuotiset ja sitä  vanhemmat, eivät saa nähdä sitä maata, jonka minä vannoen lupasin  Aabrahamille, Iisakille ja Jaakobille, sillä he eivät ole minua  uskollisesti seuranneet,</li>
      <li>paitsi Kaaleb, kenissiläisen Jefunnen poika, ja Joosua, Nuunin  poika; sillä nämä ovat uskollisesti seuranneet Herraa`.</li>
      <li>Ja Herran viha syttyi Israelia kohtaan, ja hän antoi heidän  harhailla erämaassa neljäkymmentä vuotta, kunnes koko se sukupolvi  hävisi, joka oli tehnyt sitä, mikä oli pahaa Herran silmissä.</li>
      <li>Mutta katso, te olette nyt astuneet isienne sijaan, te syntisten  sikiöt, lisätäksenne vielä Herran vihan kiivautta Israelia kohtaan.</li>
      <li>Jos te nyt käännytte pois hänestä, niin hän jättää kansan vielä  kauemmaksi aikaa tähän erämaahan, ja niin te tuotatte tuhon kaikelle  tälle kansalle."</li>
      <li>Niin he lähestyivät häntä ja sanoivat: "Karjatarhoja me vain  rakentaisimme tänne laumoillemme ja kaupunkeja vaimojamme ja lapsiamme  varten,</li>
      <li>mutta itse me varustautuisimme ja rientäisimme israelilaisten  etunenässä, kunnes saisimme viedyksi heidät määräpaikkoihinsa, mutta  meidän vaimomme ja lapsemme asuisivat sillä aikaa varustetuissa  kaupungeissa maan asukkailta rauhassa.</li>
      <li>Emme me palaisi kotiimme, ennenkuin israelilaiset ovat saaneet  haltuunsa kukin perintöosansa,</li>
      <li>sillä me emme tahdo perintöosaa heidän kanssansa tuolta puolen  Jordanin emmekä kauempaa, vaan meidän perintöosamme on joutunut meille  tältä puolelta Jordanin, itään päin."</li>
      <li>Niin Mooses vastasi heille: "Jos näin teette, jos Herran edessä  varustaudutte sotaan</li>
      <li>ja teistä jokainen, sotaan varustettuna, menee Jordanin yli Herran  edessä niin pitkäksi aikaa, kunnes on karkoittanut vihollisensa  edestään,</li>
      <li>ja te palaatte vasta senjälkeen, kuin se maa on tehty alamaiseksi  Herralle, niin te olette vastuusta vapaat Herran ja Israelin edessä, ja  tämä maa tulee teidän omaksenne Herran edessä.</li>
      <li>Mutta jos ette näin tee, niin katso, te rikotte Herraa vastaan ja  saatte tuntea syntinne palkan, joka kohtaa teitä.</li>
      <li>Rakentakaa siis itsellenne kaupunkeja vaimojanne ja lapsianne varten  ja tarhoja karjallenne ja tehkää se, mitä suunne on sanonut."</li>
      <li>Niin gaadilaiset ja ruubenilaiset vastasivat Moosekselle sanoen:  "Sinun palvelijasi tekevät, niinkuin herramme käskee.</li>
      <li>Lapsemme, vaimomme, laumamme ja kaikki juhtamme jääkööt tänne  Gileadin kaupunkeihin,</li>
      <li>mutta sinun palvelijasi lähtevät, jokainen sotaan varustettuna,  sinne taisteluun Herran edessä, niinkuin herramme sanoi."</li>
      <li>Niin Mooses antoi heistä käskyn pappi Eleasarille ja Joosualle,  Nuunin pojalle, ja Israelin sukukuntien perhekuntain päämiehille,</li>
      <li>ja Mooses sanoi heille: "Jos gaadilaiset ja ruubenilaiset teidän  kanssanne lähtevät Jordanin yli, jokainen varustettuna taisteluun Herran  edessä, ja se maa tulee teille alamaiseksi, niin antakaa heille Gileadin  maa omaksi.</li>
      <li>Mutta jolleivät he varustaudu ja lähde teidän kanssanne sinne, niin  asettukoot teidän keskuuteenne Kanaanin maahan."</li>
      <li>Silloin gaadilaiset ja ruubenilaiset vastasivat sanoen: "Mitä Herra  on puhunut sinun palvelijoillesi, sen me teemme.</li>
      <li>Me lähdemme varustettuina Herran edessä Kanaanin maahan, että  saisimme omaksemme perintöosan tällä puolella Jordanin."</li>
      <li>Ja Mooses antoi heille, gaadilaisille ja ruubenilaisille sekä  toiselle puolelle Manassen, Joosefin pojan, sukukuntaa, amorilaisten  kuninkaan Siihonin valtakunnan ja Baasanin kuninkaan Oogin valtakunnan,  maan ja sen kaupungit alueinensa, sen maan kaupungit yltympäri.</li>
      <li>Ja gaadilaiset rakensivat Diibonin, Atarotin, Aroerin,</li>
      <li>Atrot-Soofanin, Jaeserin, Jogbehan,</li>
      <li>Beet-Nimran ja Beet-Haaranin varustetuiksi kaupungeiksi sekä  karjatarhoja.</li>
      <li>Ja ruubenilaiset rakensivat Hesbonin, Elalen ja Kirjataimin,</li>
      <li>Nebon ja Baal-Meonin, joiden nimet muutettiin, sekä Sibman.  Ja he  panivat nimet niille kaupungeille, jotka he rakensivat.</li>
      <li>Mutta Maakir, Manassen poika, lähti Gileadiin ja valloitti sen ja  karkoitti amorilaiset, jotka asuivat siellä.</li>
      <li>Ja Mooses antoi Gileadin Maakirille, Manassen pojalle, ja hän  asettui sinne.</li>
      <li>Ja Jaair, Manassen poika, meni ja valloitti heidän leirikylänsä ja  kutsui ne Jaairin leirikyliksi.</li>
      <li>Ja Noobah meni ja valloitti Kenatin ynnä sen alueella olevat kylät  ja kutsui sen, nimensä mukaan, Noobahiksi.</li>
    </ol>
  </li>
  <li>
    <ol>
      <li>Nämä olivat israelilaisten matkat, jotka he kulkivat Egyptistä  osastoittain Mooseksen ja Aaronin johdolla.</li>
      <li>Ja Mooses kirjoitti Herran käskyn mukaan muistiin ne paikat, joista  he lähtivät liikkeelle matkoillansa. Ja nämä ovat heidän matkansa heidän  lähtöpaikkojensa mukaan.</li>
      <li>He lähtivät liikkeelle Ramseksesta ensimmäisessä kuussa, ensimmäisen  kuukauden viidentenätoista päivänä; pääsiäisen jälkeisenä päivänä  israelilaiset lähtivät matkaan voimallisen käden suojassa, kaikkien  egyptiläisten nähden,</li>
      <li>egyptiläisten haudatessa kaikkia esikoisiansa, jotka Herra heidän  keskuudestaan oli surmannut, ja Herran antaessa tuomion kohdata heidän  jumaliansa.</li>
      <li>Niin israelilaiset lähtivät Ramseksesta ja leiriytyivät Sukkotiin.</li>
      <li>Sitten he lähtivät Sukkotista ja leiriytyivät Eetamiin, joka on  erämaan reunassa.</li>
      <li>Ja he lähtivät Eetamista ja kääntyivät takaisin Pii-Hahirotiin päin,  joka on vastapäätä Baal-Sefonia, ja leiriytyivät Migdolin kohdalle.</li>
      <li>Ja he lähtivät Pii-Hahirotista ja kulkivat meren keskitse erämaahan  ja vaelsivat kolmen päivän matkan Eetamin erämaassa ja leiriytyivät  Maaraan.</li>
      <li>Sitten he lähtivät Maarasta ja tulivat Eelimiin. Eelimissä oli  kaksitoista vesilähdettä ja seitsemänkymmentä palmupuuta, ja he  leiriytyivät sinne.</li>
      <li>Ja he lähtivät Eelimistä ja leiriytyivät Kaislameren rannalle.</li>
      <li>Ja he lähtivät Kaislameren rannalta ja leiriytyivät Siinin  erämaahan.</li>
      <li>Ja he lähtivät Siinin erämaasta ja leiriytyivät Dofkaan.</li>
      <li>Ja he lähtivät Dofkasta ja leiriytyivät Aalukseen.</li>
      <li>Ja he lähtivät Aaluksesta ja leiriytyivät Refidimiin; siellä ei  ollut vettä kansan juoda.</li>
      <li>Ja he lähtivät Refidimistä ja leiriytyivät Siinain erämaahan.</li>
      <li>Ja he lähtivät Siinain erämaasta ja leiriytyivät Kibrot-Hattaavaan.</li>
      <li>Ja he lähtivät Kibrot-Hattaavasta ja leiriytyivät Haserotiin.</li>
      <li>Ja he lähtivät Haserotista ja leiriytyivät Ritmaan.</li>
      <li>Ja he lähtivät Ritmasta ja leiriytyivät Rimmon-Perekseen.</li>
      <li>Ja he lähtivät Rimmon-Pereksestä ja leiriytyivät Libnaan.</li>
      <li>Ja he lähtivät Libnasta ja leiriytyivät Rissaan.</li>
      <li>Ja he lähtivät Rissasta ja leiriytyivät Kehelataan.</li>
      <li>Ja he lähtivät Kehelatasta ja leiriytyivät Seferin vuoren juurelle.</li>
      <li>Ja he lähtivät Seferin vuoren juurelta ja leiriytyivät Haradaan.</li>
      <li>Ja he lähtivät Haradasta ja leiriytyivät Makhelotiin.</li>
      <li>Ja he lähtivät Makhelotista ja leiriytyivät Tahatiin.</li>
      <li>Ja he lähtivät Tahatista ja leiriytyivät Tarahiin.</li>
      <li>Ja he lähtivät Tarahista ja leiriytyivät Mitkaan.</li>
      <li>Ja he lähtivät Mitkasta ja leiriytyivät Hasmonaan.</li>
      <li>Ja he lähtivät Hasmonasta ja leiriytyivät Mooserotiin.</li>
      <li>Ja he lähtivät Mooserotista ja leiriytyivät Bene-Jaakaniin.</li>
      <li>Ja he lähtivät Bene-Jaakanista ja leiriytyivät Hoor-Gidgadiin.</li>
      <li>Ja he lähtivät Hoor-Gidgadista ja leiriytyivät Jotbataan.</li>
      <li>Ja he lähtivät Jotbatasta ja leiriytyivät Abronaan.</li>
      <li>Ja he lähtivät Abronasta ja leiriytyivät Esjon-Geberiin.</li>
      <li>Ja he lähtivät Esjon-Geberistä ja leiriytyivät Siinin erämaahan, se  on Kaadekseen.</li>
      <li>Ja he lähtivät Kaadeksesta ja leiriytyivät Hoorin vuoren juurelle,  Edomin maan rajalle.</li>
      <li>Ja pappi Aaron nousi Hoorin vuorelle Herran käskyn mukaan ja kuoli  siellä neljäntenäkymmenentenä vuotena siitä, kun israelilaiset olivat  lähteneet Egyptin maasta, viidennessä kuussa, kuukauden ensimmäisenä  päivänä.</li>
      <li>Ja Aaron oli sadan kahdenkymmenen kolmen vuoden vanha kuollessaan  Hoorin vuorella.</li>
      <li>Mutta Aradin kuningas, kanaanilainen, joka asui Kanaanin maan  eteläosassa, sai kuulla israelilaisten tulosta.</li>
      <li>Ja he lähtivät Hoorin vuorelta ja leiriytyivät Salmonaan.</li>
      <li>Ja he lähtivät Salmonasta ja leiriytyivät Puunoniin.</li>
      <li>Ja he lähtivät Puunonista ja leiriytyivät Oobotiin.</li>
      <li>Ja he lähtivät Oobotista ja leiriytyivät Iije-Abarimiin Mooabin  rajalle.</li>
      <li>Ja he lähtivät Iijimistä ja leiriytyivät Diibon-Gaadiin.</li>
      <li>Ja he lähtivät Diibon-Gaadista ja leiriytyivät Almon-Diblataimiin.</li>
      <li>Ja he lähtivät Almon-Diblataimista ja leiriytyivät Abarimin  vuoristoon vastapäätä Neboa.</li>
      <li>Ja he lähtivät Abarimin vuoristosta ja leiriytyivät Mooabin arolle  Jordanin rantaan, Jerikon kohdalle.</li>
      <li>Ja Jordanin rannalla heidän leirinsä ulottui Beet-Jesimotista aina  Aabel-Sittimiin asti Mooabin arolle.</li>
      <li>Ja Herra puhui Moosekselle Mooabin arolla Jordanin rannalla, Jerikon  kohdalla, sanoen:</li>
      <li>"Puhu israelilaisille ja sano heille: Kun olette kulkeneet Jordanin  yli Kanaanin maahan,</li>
      <li>niin karkoittakaa tieltänne kaikki maan asukkaat ja hävittäkää  kaikki heidän jumalankuvansa, hävittäkää kaikki heidän valetut kuvansa  ja kukistakaa kaikki heidän uhrikukkulansa.</li>
      <li>Ottakaa sitten maa haltuunne ja asukaa siinä, sillä teille minä  annan omaksi sen maan.</li>
      <li>Ja jakakaa maa keskenänne arvalla sukujenne mukaan; suuremmalle  antakaa suurempi perintöosa ja pienemmälle pienempi perintöosa. Kukin  saakoon perintöosansa siinä, mihin arpa sen hänelle määrää; isienne  sukukuntien mukaan jakakaa maa keskenänne.</li>
      <li>Mutta jos ette karkoita maan asukkaita tieltänne, niin ne, jotka te  heistä jätätte jäljelle, tulevat teille okaiksi silmiinne ja tutkaimiksi  kylkiinne, ja he ahdistavat teitä siinä maassa, jossa te asutte.</li>
      <li>Ja silloin minä teen teille, niinkuin aioin tehdä heille."</li>
    </ol>
  </li>
  <li>
    <ol>
      <li>Ja Herra puhui Moosekselle sanoen:</li>
      <li>"Käske israelilaisia ja sano heille: Kun te tulette Kanaanin maahan -  se on se maa, jonka te saatte perintöosaksenne, Kanaanin maa äärestä  ääreen -</li>
      <li>niin teidän eteläinen rajanne kulkekoon Siinin erämaasta  Edomia pitkin; eteläinen raja alkakoon idässä Suolameren päästä</li>
      <li>ja kääntyköön Skorpionisolasta etelään ja kulkekoon Siiniin, ja se  päättyköön Kaades-Barneasta etelään. Sieltä raja lähteköön  Hasar-Addariin, kulkekoon Asmoniin</li>
      <li>ja kääntyköön Asmonista Egyptin purolle ja päättyköön mereen.</li>
      <li>Ja teidän läntisenä rajananne olkoon Suuri meri; tämä olkoon  läntisenä rajananne.</li>
      <li>Ja teidän pohjoinen rajanne olkoon tämä: Suuresta merestä vetäkää  raja Hoorin vuoreen;</li>
      <li>Hoorin vuoresta vetäkää raja siihen, mistä mennään Hamatiin, ja raja  päättyköön Sedadiin.</li>
      <li>Sieltä raja lähteköön Sifroniin ja päättyköön Hasar-Eenaniin.  Tämä  olkoon pohjoisena rajananne.</li>
      <li>Ja itäinen rajanne vetäkää Hasar-Eenanista Sefamiin;</li>
      <li>Sefamista raja painukoon Riblaan, Ainista itään, ja sieltä raja  edelleen painukoon, kunnes se sattuu vuoriselänteeseen Kinneretin järven  itäpuolella.</li>
      <li>Sitten raja yhtyköön Jordaniin ja päättyköön Suolamereen.  Tämä on  oleva teidän maanne rajoineen yltympäri."</li>
      <li>Ja Mooses käski israelilaisia sanoen: "Tämä on se maa, joka teidän  on jaettava arvalla keskenänne ja jonka Herra määräsi annettavaksi  yhdeksälle ja puolelle sukukunnalle.</li>
      <li>Sillä ruubenilaisten sukukunta perhekunnittain ja gaadilaisten  sukukunta perhekunnittain ja toinen puoli Manassen sukukuntaa ovat jo  saaneet perintöosansa.</li>
      <li>Nämä kaksi ja puoli sukukuntaa ovat jo saaneet perintöosansa tällä  puolella Jordania Jerikon kohdalla, itään päin, auringonnousuun päin."</li>
      <li>Ja Herra puhui Moosekselle sanoen:</li>
      <li>"Nämä ovat niiden miesten nimet, joiden on jaettava teille se maa:  pappi Eleasar ja Joosua, Nuunin poika;</li>
      <li>ja näiden lisäksi valitkaa päämies kustakin sukukunnasta maata  jakamaan.</li>
      <li>Nämä ovat niiden miesten nimet: Juudan sukukunnasta Kaaleb, Jefunnen  poika;</li>
      <li>simeonilaisten sukukunnasta Semuel, Ammihudin poika;</li>
      <li>Benjaminin sukukunnasta Elidad, Kislonin poika;</li>
      <li>daanilaisten sukukunnasta päämies Bukki, Joglin poika;</li>
      <li>joosefilaisista, manasselaisten sukukunnasta, päämies Hanniel,  Eefodin poika;</li>
      <li>efraimilaisten sukukunnasta päämies Kemuel, Siftanin poika;</li>
      <li>sebulonilaisten sukukunnasta päämies Elisafan, Parnakin poika;</li>
      <li>isaskarilaisten sukukunnasta päämies Paltiel, Assanin poika;</li>
      <li>asserilaisten sukukunnasta päämies Ahihud, Selomin poika,</li>
      <li>ja naftalilaisten sukukunnasta Pedahel, Ammihudin poika."</li>
      <li>Nämä olivat ne, jotka Herra määräsi jakamaan israelilaisille  Kanaanin maan.</li>
    </ol>
  </li>
  <li>
    <ol>
      <li>Ja Herra puhui Moosekselle Mooabin arolla Jordanin rannalla, Jerikon  kohdalla, sanoen:</li>
      <li>"Käske israelilaisia antamaan omistamistaan perintöosista  leeviläisille kaupunkeja heidän asuaksensa ja antamaan leeviläisille  myöskin laidunmaata näiden kaupunkien ympäriltä.</li>
      <li>Nämä kaupungit olkoot heillä asuntoina, ja niiden laidunmaat olkoot  heidän juhtiansa, karjaansa ja kaikkia muita elukoitansa varten.</li>
      <li>Ja näiden kaupunkien laidunmaat, jotka teidän on annettava  leeviläisille, ulottukoot kaupungin muurista ulospäin tuhat kyynärää  joka taholle.</li>
      <li>Ja mitatkaa kaupungin ulkopuolella itään päin kaksituhatta kyynärää  ja etelään päin kaksituhatta kyynärää ja länteen päin kaksituhatta  kyynärää ja pohjoiseen päin kaksituhatta kyynärää, ja kaupunki olkoon  siinä keskellä. Tämä olkoon heillä kaupunkien laidunmaa.</li>
      <li>Ja niistä kaupungeista, jotka teidän on annettava leeviläisille,  olkoon kuusi turvakaupunkia, jotka teidän on annettava pakopaikaksi  sille, joka on jonkun tappanut; ja niiden lisäksi antakaa neljäkymmentä  kaksi kaupunkia.</li>
      <li>Kaikkiaan olkoon kaupunkeja ja niiden laidunmaita, jotka teidän on  annettava leeviläisille, neljäkymmentä kahdeksan.</li>
      <li>Ja niitä israelilaisten omistamia kaupunkeja, jotka teidän on  annettava, otettakoon useampia siltä sukukunnalta, jolla niitä on  paljon, ja vähemmän siltä, jolla niitä on vähemmän. Kukin sukukunta  antakoon leeviläisille kaupunkejaan saamansa perintöosan mukaan."</li>
      <li>Ja Herra puhui Moosekselle sanoen:</li>
      <li>"Puhu israelilaisille ja sano heille: Kun te olette menneet Jordanin  yli Kanaanin maahan,</li>
      <li>niin valitkaa itsellenne kaupunkeja turvakaupungeiksenne.  Niihin  paetkoon tappaja, joka tapaturmaisesti on jonkun surmannut.</li>
      <li>Ja nämä kaupungit olkoot teillä turvapaikkoina verenkostajalta, niin  ettei tappajan tarvitse kuolla, ennenkuin hän on ollut seurakunnan  tuomittavana.</li>
      <li>Ja kaupunkeja, jotka teidän on määrättävä turvakaupungeiksi, olkoon  teillä kuusi.</li>
      <li>Kolme kaupunkia teidän on määrättävä tältä puolelta Jordanin, ja  kolme kaupunkia teidän on määrättävä Kanaanin maasta; ne olkoot  turvakaupunkeja.</li>
      <li>Israelilaisille ja teidän keskuudessanne asuvalle muukalaiselle ja  loiselle olkoot ne kuusi kaupunkia turvapaikkoina, joihin voi paeta  jokainen, joka tapaturmaisesti jonkun surmaa.</li>
      <li>Mutta jos joku rauta-aseella lyö toista, niin että tämä kuolee, on  hän tahallinen tappaja; sellainen tappaja rangaistakoon kuolemalla.</li>
      <li>Jos joku ottaa käteensä kiven, jolla voi lyödä kuoliaaksi, ja lyö  toista, niin että tämä kuolee, on hän tahallinen tappaja; sellainen  tappaja rangaistakoon kuolemalla.</li>
      <li>Tahi jos joku ottaa käteensä puuaseen, jolla voi lyödä kuoliaaksi,  ja lyö toista, niin että tämä kuolee, on hän tahallinen tappaja;  sellainen tappaja rangaistakoon kuolemalla.</li>
      <li>Verenkostaja ottakoon sellaisen tappajan hengiltä; hän ottakoon  hänet hengiltä, milloin vain hänet tapaa.</li>
      <li>Ja jos joku vihassa iskee toista tahi heittää häntä jollakin  murhaamisen tarkoituksessa, niin että tämä kuolee,</li>
      <li>tahi vihaa kantaen lyö häntä kädellään, niin että hän kuolee,  rangaistakoon lyöjä kuolemalla, sillä hän on tahallinen tappaja;  verenkostaja ottakoon sellaisen tappajan hengiltä, milloin vain hänet  tapaa.</li>
      <li>Mutta jos joku vahingossa, vaan ei vihassa, satuttaa toista tai  heittää häntä jollakin esineellä, millä hyvänsä, ilman murhaamisen  tarkoitusta,</li>
      <li>tahi jos hän kivellä, jolla voi lyödä kuoliaaksi, huomaamattansa  satuttaa toista, niin että tämä kuolee, eikä hän ollut hänen  vihamiehensä eikä tarkoittanut häntä vahingoittaa,</li>
      <li>niin seurakunta ratkaiskoon tappajan ja verenkostajan välin näiden  säädösten mukaan.</li>
      <li>Ja seurakunta päästäköön tappajan verenkostajan kädestä, ja  seurakunta antakoon hänen palata turvakaupunkiin, johon hän oli paennut,  ja siellä hän asukoon pyhällä öljyllä voidellun ylimmäisen papin  kuolemaan asti.</li>
      <li>Mutta jos tappaja menee sen turvakaupungin alueen ulkopuolelle,  johon hän on paennut,</li>
      <li>ja verenkostaja tapaa hänet ulkopuolella hänen turvakaupunkinsa  aluetta ja verenkostaja surmaa tappajan, niin ei hän joudu verenvikaan;</li>
      <li>sillä hänen on asuttava turvakaupungissaan ylimmäisen papin  kuolemaan asti. Mutta ylimmäisen papin kuoltua tappaja saa palata  perintömaallensa.</li>
      <li>Ja tämä olkoon teillä oikeussäädöksenä sukupolvesta sukupolveen,  missä asuttekin.</li>
      <li>Jos joku lyö toisen kuoliaaksi, surmattakoon tappaja todistajien  antaman todistuksen nojalla; mutta yhden todistajan todistuksen nojalla  älköön ketään kuolemalla rangaistako.</li>
      <li>Älkää ottako lunastusmaksua sellaisen tappajan hengestä, joka on  tehnyt hengenrikoksen, vaan rangaistakoon hänet kuolemalla.</li>
      <li>Älkääkä ottako lunastusmaksua siltä, joka on paennut  turvakaupunkiin, ettei hän ennen papin kuolemaa saisi palata asumaan  omalle maallensa.</li>
      <li>Älkääkä saastuttako sitä maata, jossa te olette, sillä veri  saastuttaa maan. Ja maalle ei voi toimittaa sovitusta verestä, joka  siihen on vuodatettu, muulla kuin sen verellä, joka sen on vuodattanut.</li>
      <li>Älkää siis saastuttako sitä maata, jossa te asutte ja jossa minäkin  asun teidän keskellänne, sillä minä, Herra, asun israelilaisten  keskellä."</li>
    </ol>
  </li>
  <li>
    <ol>
      <li>Silloin Gileadin, Maakirin pojan, Manassen pojanpojan, suvun  perhekuntapäämiehet, jotka olivat Joosefin poikien sukua, astuivat esiin  ja puhuivat Moosekselle ja ruhtinaille, israelilaisten  perhekunta-päämiehille,</li>
      <li>ja sanoivat: "Herra käski herrani jakaa sen maan arvalla  israelilaisille perintöosaksi, ja herrani sai käskyn Herralta antaa  Selofhadin, meidän veljemme, perintöosan hänen tyttärillensä.</li>
      <li>Mutta jos he joutuvat vaimoiksi joillekin israelilaisten muiden  heimojen pojista, niin heidän perintöosansa siirtyy pois meidän isiemme  perintöosasta ja liitetään sen sukukunnan perintöosaan, johon he tulevat  kuulumaan, mutta meidän perintöosamme vähenee.</li>
      <li>Ja kun israelilaisten riemuvuosi tulee, niin heidän perintöosansa  lisätään sen sukukunnan perintöosaan, johon he tulevat kuulumaan, mutta  meidän isiemme sukukunnan perintöosasta vähentyy heidän perintöosansa."</li>
      <li>Silloin Mooses sääti israelilaisille Herran käskyn mukaan, sanoen:  "Joosefilaisten sukukunta puhuu oikein.</li>
      <li>Näin Herra säätää Selofhadin tyttäristä: Menkööt he vaimoiksi kenelle  tahtovat, kunhan vain menevät vaimoiksi johonkin isänsä sukukunnan  sukuun.</li>
      <li>Sillä älköön israelilaisilla perintöosa siirtykö sukukunnasta  toiseen, vaan israelilaiset säilyttäkööt kukin isiensä sukukunnan  perintöosan.</li>
      <li>Mutta jokainen tytär, joka saa perintöosan israelilaisten  sukukunnissa, menköön vaimoksi johonkin isänsä sukukunnan sukuun, että  israelilaiset saisivat periä kukin isiensä perintöosan</li>
      <li>ja ettei perintöosa siirtyisi sukukunnasta toiseen, vaan  israelilaisten sukukunnat säilyttäisivät kukin perintöosansa."</li>
      <li>Niinkuin Herra Moosekselle käskyn antoi, niin Selofhadin tyttäret  tekivät.</li>
      <li>Ja Mahla, Tirsa, Hogla, Milka ja Nooga, Selofhadin tyttäret, menivät  vaimoiksi setiensä pojille.</li>
      <li>Joosefin pojan Manassen poikien sukuihin he menivät vaimoiksi; ja  niin heidän perintöosansa jäi heidän isänsä suvun sukukuntaan.</li>
    </ol>
  </li>
</ol>