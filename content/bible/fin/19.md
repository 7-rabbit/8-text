<ol>
  <li>
    <ol>
      <li>Autuas se mies, joka ei vaella jumalattomain neuvossa eikä astu  syntisten teitä eikä istu, kussa pilkkaajat istuvat,</li>
      <li>vaan rakastaa Herran lakia ja tutkistelee hänen lakiansa päivät ja  yöt!</li>
      <li>Hän on niinkuin istutettu puu vesiojain tykönä, joka antaa hedelmänsä  ajallaan ja jonka lehti ei lakastu; ja kaikki, mitä hän tekee, menestyy.</li>
      <li>Niin eivät jumalattomat! Vaan he ovat kuin akanat, joita tuuli ajaa.</li>
      <li>Sentähden eivät jumalattomat kestä tuomiolla eivätkä syntiset  vanhurskasten seurakunnassa.</li>
      <li>Sillä Herra tuntee vanhurskasten tien, mutta jumalattomain tie  hukkuu.</li>
    </ol>
  </li>
  <li>
    <ol>
      <li>Miksi pakanat pauhaavat ja kansat turhia ajattelevat?</li>
      <li>Maan kuninkaat nousevat, ruhtinaat yhdessä neuvottelevat Herraa ja  hänen voideltuansa vastaan:</li>
      <li>"Katkaiskaamme heidän kahleensa, heittäkäämme päältämme heidän  köytensä".</li>
      <li>Hän, joka taivaassa asuu, nauraa; Herra pilkkaa heitä.</li>
      <li>Kerran hän on puhuva heille vihassansa, peljättävä heitä  hirmuisuudessaan:</li>
      <li>"Minä olen asettanut kuninkaani Siioniin, pyhälle vuorelleni".</li>
      <li>Minä ilmoitan, mitä Herra on säätänyt. Hän lausui minulle: "Sinä olet  minun poikani, tänä päivänä minä sinut synnytin.</li>
      <li>Ano minulta, niin minä annan pakanakansat sinun perinnöksesi ja maan  ääret sinun omiksesi.</li>
      <li>Rautaisella valtikalla sinä heidät muserrat, niinkuin saviastian sinä  särjet heidät."</li>
      <li>Tulkaa siis järkiinne, kuninkaat, maan tuomarit, ottakaa nuhteesta  vaari.</li>
      <li>Palvelkaa Herraa pelvolla ja iloitkaa vavistuksella.</li>
      <li>Antakaa suuta pojalle, ettei hän vihastuisi ettekä te hukkuisi  tiellänne. Sillä hänen vihansa syttyy äkisti. Autuaat ovat kaikki, jotka  häneen turvaavat.</li>
    </ol>
  </li>
  <li>
    <ol>
      <li>Daavidin virsi, hänen paetessaan poikaansa Absalomia.</li>
      <li>Herra, kuinka paljon minulla on vihollisia, paljon niitä, jotka  nousevat minua vastaan!</li>
      <li>Monet sanovat minusta: "Ei ole hänellä pelastusta Jumalassa".  Sela.</li>
      <li>Mutta sinä, Herra, olet minun kilpeni, sinä olet minun kunniani, sinä  kohotat minun pääni.</li>
      <li>Ääneeni minä huudan Herraa, ja hän vastaa minulle pyhältä  vuoreltansa. Sela.</li>
      <li>Minä käyn levolle ja nukun; minä herään, sillä Herra minua tukee.</li>
      <li>En pelkää kymmentuhantista joukkoa, joka asettuu yltympäri minua  vastaan.</li>
      <li>use, Herra, pelasta minut, minun Jumalani! Sillä sinä lyöt poskelle  kaikkia minun vihollisiani, sinä murskaat jumalattomain hampaat. [3:9] Herrassa on pelastus; sinun siunauksesi tulkoon sinun kansallesi.  Sela.</li>
    </ol>
  </li>
  <li>
    <ol>
      <li>Veisuunjohtajalle; kielisoittimilla; Daavidin virsi.</li>
      <li>Vastaa minulle, kun minä huudan, sinä minun vanhurskauteni Jumala,  joka ahdingossa avarrat minun tilani. Armahda minua, kuule minun  rukoukseni.</li>
      <li>Te miehet, kuinka kauan minun kunniaani pidetään pilkkana, kuinka  kauan te rakastatte turhuutta, etsitte valhetta? Sela.</li>
      <li>Tietäkää: ihmeellinen on Herra hurskastansa kohtaan, Herra kuulee,  kun minä häntä huudan.</li>
      <li>Vaviskaa, älkääkä syntiä tehkö. Puhukaa sydämissänne vuoteillanne ja  olkaa hiljaa. Sela.</li>
      <li>Uhratkaa vanhurskauden uhreja ja luottakaa Herraan.</li>
      <li>Moni sanoo: "Kuka antaa meille sitä, mikä hyvä on?" Herra, käännä  sinä meihin kasvojesi valkeus.</li>
      <li>nä annat minun sydämeeni suuremman ilon, kuin heillä on runsaasta  viljasta ja viinistä. [4:9] Rauhassa minä käyn levolle ja nukun, sillä sinä, Herra, yksin annat  minun turvassa asua.</li>
    </ol>
  </li>
  <li>
    <ol>
      <li>Veisuunjohtajalle; huilusoittimilla; Daavidin virsi.</li>
      <li>Ota korviisi minun sanani, Herra, huomaa huokaukseni.</li>
      <li>Kuuntele huutoni ääntä, minun kuninkaani ja Jumalani, sillä sinua  minä rukoilen.</li>
      <li>Herra, varhain sinä kuulet minun ääneni, varhain minä valmistan  sinulle uhrin ja odotan.</li>
      <li>Sillä sinä et ole se Jumala, jolle jumalattomuus kelpaa. Paha ei saa  asua sinun tykönäsi.</li>
      <li>Ylvästelijät eivät kestä sinun silmiesi edessä; sinä vihaat kaikkia  väärintekijöitä.</li>
      <li>Sinä hukutat valheen puhujat; murhamiehet ja viekkaat ovat Herralle  kauhistus.</li>
      <li>Mutta minä saan sinun suuresta armostasi tulla sinun huoneeseesi,  saan kumartaa sinun pyhään temppeliisi päin sinun pelvossasi.</li>
      <li>Herra, johdata minua vanhurskaudessasi minun vihamiesteni tähden,  tasoita tiesi minun eteeni.</li>
      <li>Sillä heidän suussaan ei ole luotettavaa sanaa, heidän sisimpänsä on  turmiota täynnä, heidän kurkkunsa on avoin hauta, kielellänsä he  liukkaasti liehakoivat.</li>
      <li>Tuomitse, Jumala, heidät syyllisiksi, rauetkoon heidän hankkeensa.  Kukista heidät heidän rikostensa paljouden tähden, sillä he  niskoittelevat sinua vastaan.</li>
      <li>iloitkoot kaikki, jotka sinuun turvaavat, ja riemuitkoot  iankaikkisesti. Suojele heitä, että sinussa iloitsisivat ne, jotka  rakastavat sinun nimeäsi. [5:13] Sillä sinä, Herra, siunaat vanhurskasta, sinä suojaat häntä  armollasi niinkuin kilvellä.</li>
    </ol>
  </li>
  <li>
    <ol>
      <li>Veisuunjohtajalle; kielisoittimilla; matalassa äänialassa; Daavidin  virsi.</li>
      <li>Herra, älä rankaise minua vihassasi, älä kiivastuksessasi minua  kurita.</li>
      <li>Herra, armahda minua, sillä minä olen näännyksissä; paranna minut,  Herra, sillä minun luuni ovat peljästyneet,</li>
      <li>ja minun sieluni on kovin peljästynyt. Voi, Herra, kuinka kauan?</li>
      <li>Käänny, Herra, vapahda minun sieluni, pelasta minut armosi tähden.</li>
      <li>Sillä kuolemassa ei sinua muisteta; kuka ylistää sinua tuonelassa?</li>
      <li>Minä olen uupunut huokaamisesta; joka yö minä itken vuoteeni vesille  ja kastelen leposijani kyyneleilläni.</li>
      <li>Minun silmäni ovat huienneet surusta, vanhenneet kaikkien  vastustajaini tähden.</li>
      <li>Väistykää minusta, kaikki väärintekijät, sillä Herra kuulee minun  itkuni äänen.</li>
      <li>rra kuulee minun anomiseni, Herra ottaa minun rukoukseni vastaan. [6:11] Kaikki minun viholliseni joutuvat häpeään ja suuren pelon valtaan;  äkisti he joutuvat häpeään, kääntyvät pois.</li>
    </ol>
  </li>
  <li>
    <ol>
      <li>Daavidin virsi, jonka hän veisasi Herralle benjaminilaisen Kuusin  sanojen johdosta.</li>
      <li>Herra, minun Jumalani, sinuun minä turvaan; pelasta minut kaikista  vainoojistani ja vapahda minut,</li>
      <li>etteivät he raatelisi minua niinkuin leijona ja tempaisi pois - eikä  pelastajaa olisi.</li>
      <li>Herra, minun Jumalani, jos minä näin olen tehnyt, jos vääryys minun  käsiäni tahraa,</li>
      <li>jos olen tehnyt pahaa niille, jotka elivät rauhassa minun kanssani,  tai jos olen ryöstänyt niiltä, jotka syyttä minua ahdistivat,</li>
      <li>niin vainotkoon vihollinen minun henkeäni, saakoon minut kiinni ja  polkekoon maahan minun elämäni ja painakoon minun kunniani tomuun. Sela.</li>
      <li>Nouse, Herra, vihassasi. Kohoa minun vastustajaini raivoa vastaan ja  heräjä avukseni sinä, joka sääsit tuomion.</li>
      <li>Ympäröikööt sinua kansojen joukot, ja palaja heidän ylitsensä  korkeuteen.</li>
      <li>Herra tuomitsee kansat; auta minut oikeuteeni, Herra, minun  vanhurskauteni ja viattomuuteni mukaan.</li>
      <li>Loppukoon jumalattomain pahuus, ja vahvista vanhurskaita.  Sillä  sinä, joka tutkit sydämet ja munaskuut, olet vanhurskas Jumala.</li>
      <li>Minun kilpenäni on Jumala; hän on oikeamielisten pelastaja.</li>
      <li>Jumala on vanhurskas tuomari ja Jumala, joka vihastuu joka päivä.</li>
      <li>Jos kääntymystä ei tule, niin hän teroittaa miekkansa, jännittää  jousensa ja tähtää sillä;</li>
      <li>hän valmistaa surma-aseet ja tekee nuolensa palaviksi.</li>
      <li>Katso, tuo hautoo turmiota, kantaa tuhoa kohdussaan, mutta hän  synnyttää pettymyksen.</li>
      <li>Hän kaivoi haudan ja koversi sen, mutta itse hän kaatuu tekemäänsä  kuoppaan.</li>
      <li>nen turmionhankkeensa kääntyy hänen omaan päähänsä, ja  hänen vääryytensä lankeaa hänen päälaelleen. [7:18] Minä kiitän Herraa hänen vanhurskaudestansa ja veisaan Herran,  Korkeimman, nimen kiitosta.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin viininkorjuulaulu; Daavidin virsi.</li>
      <li>Herra, meidän Herramme, kuinka korkea onkaan sinun nimesi kaikessa  maassa, sinun, joka olet asettanut valtasuuruutesi taivaitten ylitse!</li>
      <li>Lasten ja imeväisten suusta sinä perustit voiman vastustajaisi  tähden, että kukistaisit vihollisen ja kostonhimoisen.</li>
      <li>Kun minä katselen sinun taivastasi, sinun sormiesi tekoa, kuuta ja  tähtiä, jotka sinä olet luonut,</li>
      <li>niin mikä on ihminen, että sinä häntä muistat, tai ihmislapsi, että  pidät hänestä huolen?</li>
      <li>Ja kuitenkin sinä teit hänestä lähes jumal`olennon, sinä seppelöitsit  hänet kunnialla ja kirkkaudella;</li>
      <li>panit hänet hallitsemaan kättesi tekoja, asetit kaikki hänen  jalkainsa alle:</li>
      <li>lampaat ja karjan, ne kaikki, niin myös metsän eläimet,</li>
      <li>ivaan linnut ja meren kalat ja kaiken, mikä meren polkuja kulkee. [8:10] Herra, meidän Herramme, kuinka korkea onkaan sinun nimesi kaikessa  maassa!</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Kuole pojan puolesta"; Daavidin  virsi.</li>
      <li>Minä ylistän Herraa kaikesta sydämestäni, ilmoitan kaikki sinun  ihmetyösi.</li>
      <li>Minä iloitsen ja riemuitsen sinussa, veisaan sinun nimesi kiitosta,  sinä Korkein.</li>
      <li>Sillä minun viholliseni peräytyivät, kaatuivat maahan ja hukkuivat  sinun kasvojesi edessä.</li>
      <li>Sinä hankit minulle oikeuden ja ajoit minun asiani, sinä istuit  valtaistuimelle, sinä vanhurskas tuomari.</li>
      <li>Sinä nuhtelit pakanoita, tuhosit jumalattomat; sinä pyyhit pois  heidän nimensä iäksi ja ainiaaksi.</li>
      <li>Viholliset ovat tuhotut, ikuisiksi raunioiksi tulleet; kaupungit sinä  kukistit, heidän muistonsa on kadonnut.</li>
      <li>Mutta Herra hallitsee iankaikkisesti; hän on pystyttänyt istuimensa  tuomitaksensa.</li>
      <li>Hän tuomitsee maanpiirin vanhurskaasti, vallitsee kansoja oikeuden  mukaan.</li>
      <li>Niin Herra on sorretun linna, linna ahdingon aikoina.</li>
      <li>Ja sinuun turvaavat ne, jotka sinun nimesi tuntevat; sillä sinä et  hylkää niitä, jotka sinua etsivät, Herra.</li>
      <li>Veisatkaa kiitosta Herralle, joka Siionissa asuu, julistakaa  kansojen keskuudessa hänen suuria tekojaan.</li>
      <li>Sillä hän, verenkostaja, muistaa heitä eikä unhota kurjain huutoa.</li>
      <li>Armahda minua, Herra, katso, kuinka minun vihamieheni minua  vaivaavat, sinä, joka nostat minut kuoleman porteista,</li>
      <li>että minä julistaisin kaikki sinun ylistettävät tekosi, tytär  Siionin porteissa, riemuitsisin sinun avustasi.</li>
      <li>Pakanat ovat vajonneet kaivamaansa hautaan; heidän jalkansa takertui  verkkoon, jonka he virittivät.</li>
      <li>Herra on tehnyt itsensä tunnetuksi, on pitänyt tuomiot, kietonut  jumalattoman hänen kättensä tekoihin. - Kanteleen välisoitto. Sela.</li>
      <li>Jumalattomat peräytyvät tuonelaan, kaikki pakanat, jotka unhottavat  Jumalan.</li>
      <li>Sillä ei köyhää unhoteta iäksi, eikä kurjien toivo huku ainiaaksi.</li>
      <li>use, Herra, älä salli ihmisten uhitella.  Tuomittakoon pakanat  sinun kasvojesi edessä. [9:21] Saata, Herra, heidät pelkoon. Tietäkööt pakanat olevansa vain  ihmisiä. Sela.</li>
    </ol>
  </li>
  <li>
    <ol>
      <li>Miksi, Herra, seisot niin kaukana, miksi kätkeydyt ahdingon aikoina?</li>
      <li>Jumalattomien ylpeyden tähden kurja kärsii, takertuu heidän  punomiinsa juoniin.</li>
      <li>Sillä jumalaton kerskaa omista himoistansa, ja kiskuri kiroaa,  pilkkaa Herraa.</li>
      <li>Jumalaton sanoo ylvästellen: "Ei hän kosta". "Ei Jumalaa ole" - siinä  kaikki hänen ajatuksensa.</li>
      <li>Hänen hankkeensa menestyvät joka aika. Sinun tuomiosi ovat korkealla,  kaukana hänestä; kaikille vastustajilleen hän hymähtää.</li>
      <li>Hän sanoo sydämessään: "En horju minä, en ikinä joudu  onnettomuuteen".</li>
      <li>Hänen suunsa on täynnä kirousta, petosta, sortoa; tuho ja turmio on  hänen kielensä alla.</li>
      <li>Kylien vaiheilla hän istuu väijyksissä, hän murhaa salaa syyttömän.  Hänen silmänsä vaanivat onnetonta.</li>
      <li>Kätkössään hän väijyy, niinkuin leijona pensaikossa, hän väijyy  hyökätäksensä kurjan kimppuun; hän saa kurjan kiinni, vetää hänet  verkkoonsa.</li>
      <li>Hän kyyristyy, painautuu maahan, ja onnettomat joutuvat hänen  kynsiinsä.</li>
      <li>Hän sanoo sydämessään: "Jumala sen unhottaa, hän on peittänyt  kasvonsa, hän ei sitä ikinä näe".</li>
      <li>Nouse, Herra, kohota kätesi, Jumala! Älä unhota kurjia.</li>
      <li>Miksi jumalaton pilkkaa Jumalaa? Miksi hän sanoo sydämessään: "Et  sinä kosta?"</li>
      <li>Sinä olet sen nähnyt, sillä sinä havaitset vaivan ja tuskan, ja sinä  otat sen oman kätesi huomaan; sinulle onneton uskoo asiansa, sinä olet  orpojen auttaja.</li>
      <li>Murskaa jumalattoman käsivarsi ja kosta pahan jumalattomuus, niin  ettei häntä enää löydetä.</li>
      <li>Herra on kuningas ainiaan ja iankaikkisesti; hävinneet ovat pakanat  hänen maastansa.</li>
      <li>Sinä kuulet nöyrien halajamisen, Herra, sinä vahvistat heidän  sydämensä, sinä teroitat korvasi,</li>
      <li>auttaaksesi orvon ja sorretun oikeuteensa, ettei ihminen, joka  maasta on, enää saisi kauhua aikaan.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi. Herraan minä turvaan; kuinka te  sanotte minulle: "Paetkaa vuorellenne niinkuin linnut!</li>
      <li>Sillä katso, jumalattomat jännittävät jousensa, ovat panneet nuolensa  jänteelle oikeamielisiä pimeässä ampuaksensa.</li>
      <li>Kun peruspylväät murretaan maahan, mitä voi vanhurskas tehdä?"</li>
      <li>Herra pyhässä temppelissänsä, Herra, jonka istuin on taivaassa -  hänen silmänsä näkevät, hänen katseensa tutkii ihmislapset;</li>
      <li>Herra tutkii vanhurskaat, mutta jumalattomia ja niitä, jotka  vääryyttä rakastavat, hänen sielunsa vihaa.</li>
      <li>Hän antaa sataa jumalattomien päälle pauloja, tulta ja tulikiveä;  polttava tuuli on heidän maljansa osa.</li>
      <li>Sillä Herra on vanhurskas ja rakastaa vanhurskautta; oikeamieliset  saavat katsella hänen kasvojansa.</li>
    </ol>
  </li>
  <li>
    <ol>
      <li>Veisuunjohtajalle; matalassa äänialassa; Daavidin virsi.</li>
      <li>Auta, Herra, sillä hurskaat ovat hävinneet, uskolliset ovat kadonneet  ihmislasten joukosta.</li>
      <li>He puhuvat valhetta toinen toisellensa, puhuvat liukkain huulin,  kaksimielisin sydämin.</li>
      <li>Hävittäköön Herra kaikki liukkaat huulet, kielen, joka kerskuen  puhuu,</li>
      <li>ne, jotka sanovat: "Kielemme voimalla me olemme väkevät; huulemme  ovat meidän tukemme; kuka on meille herra?"</li>
      <li>"Kurjien sorron tähden, köyhien huokausten tähden minä nyt nousen",  sanoo Herra, "tuon pelastuksen sille, joka sitä huoaten ikävöitsee".</li>
      <li>Herran sanat ovat selkeitä sanoja, hopeata, joka kirkkaana valuu  sulattimesta maahan, seitsenkertaisesti puhdistettua.</li>
      <li>nä, Herra, varjelet heitä, suojelet hänet iäti tältä sukukunnalta. [12:9] Yltympäri jumalattomat rehentelevät, kun kataluus pääsee valtaan  ihmislasten seassa.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.</li>
      <li>Kuinka kauan, Herra, minut yhä unhotat, kuinka kauan kätket minulta  kasvosi?</li>
      <li>Kuinka kauan minun täytyy kantaa huolia sielussani, päivät päästään  murhetta sydämessäni? Kuinka kauan saa vihollinen ylvästellä minua  vastaan?</li>
      <li>Katsahda tänne, vastaa minulle, Herra, minun Jumalani.  Valaise  silmäni, etten nukkuisi kuolemaan,</li>
      <li>ettei minun viholliseni sanoisi: "Minä voitin hänet", etteivät  ahdistajani riemuitsisi, kun minä horjun.</li>
      <li>Mutta minä turvaan sinun armoosi; riemuitkoon minun sydämeni sinun  avustasi. Minä veisaan Herralle, sillä hän on tehnyt minulle hyvin.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.  Hullu sanoo sydämessänsä: "Ei ole Jumalaa". Turmiollinen ja iljettävä on  heidän menonsa; ei ole ketään, joka tekee, mikä hyvää on.</li>
      <li>Herra katsoo taivaasta ihmislapsiin nähdäksensä, onko ketään  ymmärtäväistä, ketään, joka etsii Jumalaa.</li>
      <li>Mutta kaikki ovat poikenneet pois, kaikki tyynni kelvottomiksi  käyneet; ei ole ketään, joka tekee sitä, mikä hyvää on, ei yhden  yhtäkään.</li>
      <li>Eivätkö he mitään käsitä, kaikki nuo väärintekijät, jotka saavat  leipänsä syömällä minun kansaani eivätkä avuksensa huuda Herraa?</li>
      <li>Siinä heidät valtaa kauhu, sillä Jumala on läsnä vanhurskasten  sukukunnassa.</li>
      <li>Te saatatte häpeään sorretun aikeet, mutta Herra on heidän turvansa.</li>
      <li>Oi, että Israelin pelastus tulisi Siionista! Kun Herra kääntää  kansansa kohtalon, silloin Jaakob riemuitsee, Israel iloitsee.</li>
    </ol>
  </li>
  <li>
    <ol>
      <li>Daavidin virsi. Herra, kuka saa vierailla sinun majassasi, kuka asua  sinun pyhällä vuorellasi?</li>
      <li>Se, joka vaeltaa nuhteettomasti, joka tekee vanhurskauden ja puhuu  sydämessänsä totuutta;</li>
      <li>joka ei panettele kielellänsä, joka ei tee toiselle pahaa eikä saata  lähimmäistään häväistyksen alaiseksi;</li>
      <li>joka halveksuu hylkiötä, mutta kunnioittaa niitä, jotka pelkäävät  Herraa; joka ei valaansa riko, vaikka on vannonut vahingokseen;</li>
      <li>joka ei anna rahaansa korolle eikä ota lahjuksia viatonta vastaan.  Joka näin tekee, hän ei ikinä horju.</li>
    </ol>
  </li>
  <li>
    <ol>
      <li>Daavidin laulu. Varjele minua, Jumala, sillä sinuun minä turvaan.</li>
      <li>Minä sanon Herralle: "Sinä olet minun Herrani, paitsi sinua ei ole  minulla mitään hyvää";</li>
      <li>ja pyhille, jotka maassa ovat: "Nämä ovat ne jalot, joihin on koko  minun mielisuosioni".</li>
      <li>Monta tuskaa on niillä, jotka ottavat vieraan jumalan; minä en uhraa  niille verta juomauhriksi enkä päästä huulilleni niiden nimiä.</li>
      <li>Herra on minun pelto- ja malja-osani; sinä hoidat minun arpani.</li>
      <li>Arpa lankesi minulle ihanasta maasta, ja kaunis on minun  perintöosani.</li>
      <li>Minä kiitän Herraa, joka on minua neuvonut; yölläkin minua siihen  sisimpäni kehoittaa.</li>
      <li>Minä pidän Herran aina edessäni; kun hän on minun oikealla  puolellani, en minä horju.</li>
      <li>Sentähden minun sydämeni iloitsee ja sieluni riemuitsee, ja myös  minun ruumiini asuu turvassa.</li>
      <li>Sillä sinä et hylkää minun sieluani tuonelaan etkä anna hurskaasi  nähdä kuolemaa.</li>
      <li>Sinä neuvot minulle elämän tien; ylenpalttisesti on iloa sinun  kasvojesi edessä, ihanuutta sinun oikeassa kädessäsi iankaikkisesti.</li>
    </ol>
  </li>
  <li>
    <ol>
      <li>Daavidin rukous. Kuule, Herra, minun oikeata asiaani, tarkkaa minun  huutoani, ota korviisi minun rukoukseni, joka ei lähde petollisilta  huulilta.</li>
      <li>Sinulta tulee minulle oikeus, sinun silmäsi katsovat sitä, mikä  oikein on.</li>
      <li>Sinä koettelet minun sydäntäni, tarkkaat sitä yöllä, sinä tutkit  minua, mutta et mitään löydä. Jos minä pahaa ajattelen, ei se käy  suustani ulos.</li>
      <li>Mitä ihmiset tehköötkin, sinun huultesi sanassa minä pysyn ja  kavahdan väkivaltaisen teitä.</li>
      <li>Minun askeleeni pysyvät sinun poluillasi, minun jalkani eivät horju.</li>
      <li>Minä huudan sinua avukseni, sillä sinä vastaat minulle, Jumala;  kallista korvasi minun puoleeni, kuule minun puheeni.</li>
      <li>Osoita ihmeellinen armosi, sinä, joka pelastat vihamiesten vallasta  ne, jotka turvaavat sinun oikeaan käteesi.</li>
      <li>Varjele minua niinkuin silmäterää, kätke minut siipiesi suojaan</li>
      <li>jumalattomilta, jotka tahtovat minut tuhota, verivihollisiltani,  jotka minua saartavat.</li>
      <li>He ovat sulkeneet tunnottomat sydämensä, heidän suunsa puhuu  ylvästellen.</li>
      <li>He ovat kintereillämme, he jo kiertävät meidät, he vaanivat  silmillään, lyödäksensä maahan.</li>
      <li>Hän on niinkuin saalista himoitseva leijona, niinkuin nuori leijona,  joka piilossa väijyy.</li>
      <li>Nouse, Herra, astu hänen eteensä. Paiskaa hänet maahan.  Vapahda miekallasi minun sieluni jumalattomista,</li>
      <li>kädelläsi ihmisistä, Herra, tämän maailman ihmisistä, joiden osa on  tässä elämässä, joiden vatsan sinä täytät antimillasi, joiden pojat  tulevat ravituiksi ja jotka jättävät yltäkylläisyytensä lapsilleen.</li>
      <li>Mutta minä saan nähdä sinun kasvosi vanhurskaudessa, herätessäni  ravita itseni sinun muotosi katselemisella.</li>
    </ol>
  </li>
  <li>
    <ol>
      <li>Veisuunjohtajalle; Herran palvelijan Daavidin virsi, jonka sanat hän  puhui Herralle sinä päivänä, jona Herra oli pelastanut hänet kaikkien  hänen vihollistensa vallasta ja Saulin kädestä.</li>
      <li>Hän sanoi: Sydämestäni minä rakastan sinua, Herra, minun voimani,</li>
      <li>Herra, minun kallioni, linnani ja pelastajani, minun Jumalani,  vuoreni, jonka turviin minä pakenen, minun kilpeni, autuuteni sarvi ja  varustukseni.</li>
      <li>Ylistetty olkoon Herra! - niin minä huudan, ja vihollisistani minä  pelastun.</li>
      <li>Kuoleman paulat piirittivät minut, turmion virrat peljästyttivät  minut.</li>
      <li>Tuonelan paulat kietoivat minut, kuoleman ansat yllättivät minut.</li>
      <li>Ahdistuksessani minä rukoilin Herraa ja huusin avuksi Jumalaani; hän  kuuli minun ääneni temppelistänsä, ja minun huutoni hänen edessään  kohosi hänen korviinsa.</li>
      <li>Silloin maa huojui ja järisi, vuorten perustukset järkkyivät; ne  horjuivat, sillä hänen vihansa syttyi.</li>
      <li>Savu suitsusi hänen sieraimistaan, kuluttava tuli hänen suustansa,  palavat hiilet hehkuivat hänestä.</li>
      <li>Hän notkisti taivaat ja astui alas, synkkä pilvi jalkojensa alla.</li>
      <li>Ja hän ajoi kerubin kannattamana ja lensi, ja hän liiti tuulen  siivillä;</li>
      <li>hän pani pimeyden verhoksensa, majaksensa yltympäri: mustat vedet,  paksut pilvet.</li>
      <li>Hohteesta, joka kävi hänen edellänsä, purkautuivat pilvet rakeiksi  ja palaviksi hiiliksi.</li>
      <li>Ja Herra jylisi taivaassa, Korkein antoi äänensä kaikua, tulla  rakeita ja palavia hiiliä.</li>
      <li>Hän lennätti nuolensa ja hajotti heidät, paljon salamoita ja  kauhistutti heidät.</li>
      <li>Silloin vetten syvyydet tulivat näkyviin, ja maanpiirin perustukset  paljastuivat sinun nuhtelustasi, Herra, sinun vihasi hengen  puuskauksesta.</li>
      <li>Hän ojensi kätensä korkeudesta ja tarttui minuun, veti minut ylös  suurista vesistä;</li>
      <li>hän pelasti minut voimallisesta vihollisestani, minun  vihamiehistäni, sillä he olivat minua väkevämmät.</li>
      <li>He hyökkäsivät minun kimppuuni hätäni päivänä, mutta Herra tuli  minun tuekseni.</li>
      <li>Hän toi minut avaraan paikkaan, hän vapautti minut, sillä hän oli  mielistynyt minuun.</li>
      <li>Herra tekee minulle minun vanhurskauteni mukaan, minun kätteni  puhtauden mukaan hän minulle maksaa.</li>
      <li>Sillä minä olen noudattanut Herran teitä enkä ole luopunut pois  Jumalastani, jumalattomuuteen.</li>
      <li>Kaikki hänen oikeutensa ovat minun silmieni edessä, enkä minä hänen  käskyjänsä syrjään sysää.</li>
      <li>Minä olen vilpitön häntä kohtaan ja varon itseni pahoista teoista.</li>
      <li>Sentähden Herra palkitsee minulle minun vanhurskauteni mukaan, sen  mukaan kuin käteni ovat puhtaat hänen silmiensä edessä.</li>
      <li>Hurskasta kohtaan sinä olet hurskas, nuhteetonta kohtaan nuhteeton;</li>
      <li>puhdasta kohtaan sinä olet puhdas, mutta kieroa kohtaan nurja.</li>
      <li>Sillä sinä pelastat nöyrän kansan, mutta ylpeät silmät sinä painat  alas.</li>
      <li>Sillä sinä annat minun lamppuni loistaa; Herra, minun Jumalani,  valaisee minun pimeyteni.</li>
      <li>Sinun avullasi minä hyökkään rosvojoukkoa vastaan; Jumalani avulla  minä ryntään ylitse muurin.</li>
      <li>Jumalan tie on nuhteeton, Herran sana tulessa koeteltu.  Hän on  kaikkien kilpi, jotka häneen turvaavat.</li>
      <li>Sillä kuka muu on Jumala kuin Herra, ja kuka pelastuksen kallio,  paitsi meidän Jumalamme -</li>
      <li>se Jumala, joka minut voimalla vyöttää ja tekee minun tieni  nuhteettomaksi,</li>
      <li>tekee minun jalkani nopeiksi niinkuin peurat ja asettaa minut  kukkuloilleni,</li>
      <li>joka opettaa minun käteni sotimaan ja käsivarteni vaskijousta  jännittämään!</li>
      <li>Sinä annat minulle pelastuksen kilven, ja sinun oikea kätesi minua  tukee; sinun laupeutesi tekee minut suureksi.</li>
      <li>Sinä annat minun askeleilleni avaran tilan, ja minun jalkani eivät  horju.</li>
      <li>Minä ajan vihollisiani takaa ja saavutan heidät enkä palaja,  ennenkuin teen heistä lopun;</li>
      <li>minä murskaan heidät, niin etteivät voi nousta, he sortuvat minun  jalkojeni alle.</li>
      <li>Sinä vyötät minut voimalla sotaan, sinä painat vastustajani minun  alleni.</li>
      <li>Sinä ajat minun viholliseni pakoon, ja vihamieheni minä hukutan.</li>
      <li>He huutavat, mutta pelastajaa ei ole, huutavat Herraa, mutta hän ei  heille vastaa.</li>
      <li>Minä survon heidät tomuksi tuuleen, viskaan heidät niinkuin loan  kadulle.</li>
      <li>Sinä pelastat minut kansan riidoista, sinä asetat minut pakanain  pääksi, kansat, joita minä en tunne, palvelevat minua.</li>
      <li>Jo korvan kuulemalta he minua tottelevat; muukalaiset matelevat  minun edessäni.</li>
      <li>Muukalaiset masentuvat ja tulevat vavisten varustuksistansa.</li>
      <li>Herra elää! Kiitetty olkoon minun kallioni ja ylistetty minun  pelastukseni Jumala,</li>
      <li>Jumala, joka hankkii minulle koston ja saattaa kansat minun valtani  alle;</li>
      <li>sinä, joka pelastat minut vihollisistani ja korotat minut  vastustajaini ylitse ja päästät minut väkivaltaisesta miehestä.</li>
      <li>ntähden minä ylistän sinua, Herra, kansojen keskuudessa ja veisaan  sinun nimesi kiitosta, [18:51] sinun, joka annat kuninkaallesi suuren avun ja teet laupeuden  voidellullesi, Daavidille ja hänen jälkeläisilleen, iankaikkisesti.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.</li>
      <li>Taivaat julistavat Jumalan kunniaa, taivaanvahvuus ilmoittaa hänen  kättensä tekoja.</li>
      <li>Päivä sanoo päivälle, ja yö ilmoittaa yölle.</li>
      <li>Se ei ole puhetta, se ei ole kieltä, jonka ääni ei kuuluisi.</li>
      <li>Niiden mittanuora ulottuu yli kaiken maan ja niiden sanat maanpiirin  ääriin. Auringolle hän on tehnyt niihin majan.</li>
      <li>Se on niinkuin ylkä, joka tulee kammiostaan, se riemuitsee kuin  sankari rataansa juostessaan.</li>
      <li>Se nousee taivasten ääristä ja kiertää niiden toisiin ääriin, eikä  mikään voi lymytä sen helteeltä.</li>
      <li>Herran laki on täydellinen; se virvoittaa sielun. Herran todistus on  vahva, se tekee tyhmästä viisaan.</li>
      <li>Herran asetukset ovat oikeat, ne ilahuttavat sydämen. Herran käskyt  ovat selkeät, ne valaisevat silmät.</li>
      <li>Herran pelko on puhdas, se pysyy iäti. Herran oikeudet ovat todet,  kaikki tyynni vanhurskaat.</li>
      <li>Ne ovat kalliimmat kultaa, puhtaan kullan paljoutta, makeammat  hunajaa ja mehiläisen mettä.</li>
      <li>Myös sinun palvelijasi ottaa niistä vaarin, niiden noudattamisesta  on suuri palkka.</li>
      <li>Erhetykset kuka ymmärtää? Anna anteeksi minun salaiset syntini.</li>
      <li>ös varjele palvelijasi julkeilta, älä anna heidän minua hallita.  Niin minä pysyn nuhteetonna ja olen paljosta synnistä puhdas. [19:15] Kelvatkoot sinulle minun suuni sanat ja minun sydämeni ajatukset  sinun edessäsi, Herra, minun kallioni ja lunastajani.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.</li>
      <li>Kuulkoon Herra sinua hädän päivänä, varjelkoon sinua Jaakobin Jumalan  nimi.</li>
      <li>Hän lähettäköön sinulle avun pyhäköstä ja tukekoon sinua Siionista.</li>
      <li>Muistakoon hän kaikki sinun uhrilahjasi, ja olkoon sinun polttouhrisi  lihava hänen silmissään. Sela.</li>
      <li>Hän antakoon sinulle, mitä sydämesi halajaa, ja täyttäköön kaikki  sinun aivoituksesi.</li>
      <li>Suotakoon meidän riemuita sinun voitostasi ja nostaa lippumme  Jumalamme nimeen. Täyttäköön Herra kaikki sinun pyyntösi.</li>
      <li>Nyt minä tiedän, että Herra auttaa voideltuansa, vastaa hänelle  pyhästä taivaastansa, auttaa häntä oikean kätensä voimallisilla teoilla.</li>
      <li>Toiset turvaavat vaunuihin, toiset hevosiin, mutta me tunnustamme  Herran, Jumalamme, nimeä.</li>
      <li>vaipuvat maahan ja kaatuvat, mutta me nousemme ja pysymme  pystyssä. [20:10] Herra, auta! Vastatkoon kuningas meille, kun huudamme.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.</li>
      <li>Herra, sinun voimastasi kuningas iloitsee; kuinka suuresti hän  riemuitseekaan sinun avustasi!</li>
      <li>Mitä hänen sydämensä halasi, sen sinä hänelle annoit, et kieltänyt,  mitä hänen huulensa anoivat. Sela.</li>
      <li>Sinä suot hänelle onnen ja siunauksen, panet hänen päähänsä kultaisen  kruunun.</li>
      <li>Hän anoi sinulta elämää, sen sinä hänelle annoit: iän pitkän,  ainaisen, iankaikkisen.</li>
      <li>Suuri on hänen kunniansa, kun sinä häntä autoit; sinä peität hänet  loistolla ja kirkkaudella.</li>
      <li>Sillä sinä asetat hänet suureksi siunaukseksi ikuisiin aikoihin asti;  sinä ilahutat häntä riemulla kasvojesi edessä.</li>
      <li>Sillä kuningas luottaa Herraan, ja Korkeimman armo tekee hänet  horjumattomaksi.</li>
      <li>Sinun kätesi saavuttaa kaikki sinun vihollisesi, sinun oikea kätesi  saavuttaa sinun vihamiehesi.</li>
      <li>Sinä panet heidät hehkumaan kuin pätsin, kun sinä kasvosi näytät;  Herra nielee heidät vihassansa, tuli kuluttaa heidät.</li>
      <li>Sinä hävität maan päältä heidän hedelmänsä ja heidän jälkeläisensä  ihmislasten keskuudesta.</li>
      <li>Vaikka he hankkivat pahaa sinua vastaan, miettivät juonia, eivät he  mitään voi;</li>
      <li>llä sinä ajat heidät pakoon, tähtäät heitä kasvoihin jousesi  jänteellä. [21:14] Nouse voimassasi, Herra! Laulaen ja veisaten me ylistämme sinun  väkevyyttäsi.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Aamuruskon peura"; Daavidin  virsi.</li>
      <li>Jumalani, Jumalani, miksi minut hylkäsit? Miksi olet kaukana, et auta  minua, et kuule valitukseni sanoja?</li>
      <li>Jumalani, minä huudan päivällä, mutta sinä et vastaa, ja yöllä, enkä  voi vaieta.</li>
      <li>Ja kuitenkin sinä olet Pyhä, jonka istuin on Israelin kiitosvirtten  keskellä.</li>
      <li>Meidän isämme luottivat sinuun, he luottivat, ja sinä pelastit  heidät.</li>
      <li>He huusivat sinua ja pelastuivat; he luottivat sinuun eivätkä tulleet  häpeään.</li>
      <li>Mutta minä olen mato enkä ihminen, ihmisten pilkka ja kansan hylky.</li>
      <li>Kaikki, jotka minut näkevät, pilkkaavat minua, levittelevät suutansa,  nyökyttävät ilkkuen päätään:</li>
      <li>"Jätä asiasi Herran haltuun. Hän vapahtakoon hänet, hän pelastakoon  hänet, koska on häneen mielistynyt."</li>
      <li>Sinähän vedit minut äitini kohdusta, sinä annoit minun olla turvassa  äitini rinnoilla;</li>
      <li>sinun huomaasi minä olen jätetty syntymästäni saakka, sinä olet  minun Jumalani hamasta äitini kohdusta.</li>
      <li>Älä ole minusta kaukana, sillä ahdistus on läsnä, eikä auttajaa ole.</li>
      <li>Minua saartavat väkevät sonnit, Baasanin härät piirittävät minut,</li>
      <li>avaavat kitansa minua vastaan, niinkuin raatelevat, kiljuvat  leijonat.</li>
      <li>Niinkuin vesi minä olen maahan vuodatettu; kaikki minun luuni ovat  irti toisistansa; minun sydämeni on niinkuin vaha, se on sulanut minun  rinnassani.</li>
      <li>Minun voimani on kuivettunut kuin saviastian siru, ja kieleni  tarttuu suuni lakeen, ja sinä lasket minut alas kuoleman tomuun.</li>
      <li>Sillä koirat minua piirittävät, pahain parvi saartaa minut, minun  käteni ja jalkani, niinkuin jalopeurat.</li>
      <li>Minä voin lukea kaikki luuni; he katselevat minua ilkkuen;</li>
      <li>he jakavat keskenänsä minun vaatteeni ja heittävät minun puvustani  arpaa.</li>
      <li>Mutta sinä, Herra, älä ole kaukana, sinä, minun väkevyyteni, riennä  avukseni.</li>
      <li>Vapahda minun sieluni miekasta, minun ainokaiseni koirain kynsistä.</li>
      <li>Pelasta minut jalopeuran kidasta, villihärkäin sarvista - vastaa  minulle.</li>
      <li>Minä julistan sinun nimeäsi veljilleni, ylistän sinua seurakunnan  keskellä.</li>
      <li>Te, jotka pelkäätte Herraa, ylistäkää häntä. Kunnioittakaa häntä,  kaikki Jaakobin siemen, kaikki Israelin siemen, peljätkää häntä.</li>
      <li>Sillä hän ei halveksi kurjan kärsimystä, ei katso sitä ylen, eikä  kätke häneltä kasvojansa, vaan kuulee hänen avuksihuutonsa.</li>
      <li>Sinusta on minun ylistyslauluni suuressa seurakunnassa; minä täytän  lupaukseni häntä pelkääväisten edessä.</li>
      <li>Nöyrät saavat syödä ja tulevat ravituiksi; ne, jotka etsivät Herraa,  ylistävät häntä. Teidän sydämenne on elävä iankaikkisesti.</li>
      <li>Kaikki maan ääret muistavat tämän ja palajavat Herran tykö; kaikki  pakanain sukukunnat kumartavat häntä;</li>
      <li>sillä Herran on kuninkuus, ja hän on hallitseva pakanoita.</li>
      <li>Kaikki maan mahtavat syövät ja kumartavat; hänen edessään  polvistuvat kaikki, jotka mullan alle astuvat eivätkä voi elossa pysyä.</li>
      <li>lkeentulevaiset palvelevat häntä, tuleville polville kerrotaan  Herrasta. [22:32] He tulevat ja julistavat vastedes syntyvälle kansalle hänen  vanhurskauttaan, että hän on tämän tehnyt.</li>
    </ol>
  </li>
  <li>
    <ol>
      <li>Daavidin virsi. Herra on minun paimeneni, ei minulta mitään puutu.</li>
      <li>Viheriäisille niityille hän vie minut lepäämään; virvoittavien vetten  tykö hän minut johdattaa.</li>
      <li>Hän virvoittaa minun sieluni. Hän ohjaa minut oikealle tielle nimensä  tähden.</li>
      <li>Vaikka minä vaeltaisin pimeässä laaksossa, en minä pelkäisi mitään  pahaa, sillä sinä olet minun kanssani; sinun vitsasi ja sauvasi minua  lohduttavat.</li>
      <li>Sinä valmistat minulle pöydän minun vihollisteni silmien eteen. Sinä  voitelet minun pääni öljyllä; minun maljani on ylitsevuotavainen.</li>
      <li>Sula hyvyys ja laupeus seuraavat minua kaiken elinaikani; ja minä  saan asua Herran huoneessa päivieni loppuun asti.</li>
    </ol>
  </li>
  <li>
    <ol>
      <li>Daavidin virsi. Herran on maa ja kaikki, mitä siinä on, maanpiiri ja  ne, jotka siinä asuvat.</li>
      <li>Sillä hän on sen perustanut merten päälle, vahvistanut sen virtojen  päälle.</li>
      <li>Kuka saa astua Herran vuorelle, kuka seisoa hänen pyhässä  paikassansa?</li>
      <li>Se, jolla on viattomat kädet ja puhdas sydän, joka ei halaja  turhuutta eikä vanno väärin.</li>
      <li>Hän saa siunauksen Herralta ja vanhurskauden pelastuksensa Jumalalta.</li>
      <li>Tämä on se suku, joka häntä kysyy, joka etsii sinun kasvojasi, - tämä  on Jaakob. Sela.</li>
      <li>Nostakaa päänne, te portit, nostakaa päänne, te ikuiset ovet, kunnian  kuninkaan käydä sisälle!</li>
      <li>Kuka on se kunnian kuningas? Hän on Herra, väkevä ja voimallinen,  Herra, voimallinen sodassa.</li>
      <li>Nostakaa päänne, te portit, nostakaa päänne, te ikuiset ovet, kunnian  kuninkaan käydä sisälle!</li>
      <li>Kuka on se kunnian kuningas? Hän on Herra Sebaot, hän on kunnian  kuningas. Sela.</li>
    </ol>
  </li>
  <li>
    <ol>
      <li>Daavidin virsi. Sinun tykösi, Herra, minä ylennän sieluni,</li>
      <li>Jumalani, sinuun minä turvaan; älä salli minun joutua häpeään, älkööt  viholliseni saako riemuita minusta.</li>
      <li>Ei yksikään, joka sinua odottaa, joudu häpeään; häpeään joutuvat ne,  jotka ovat syyttä uskottomat.</li>
      <li>Herra, neuvo minulle tiesi, opeta minulle polkusi.</li>
      <li>Johdata minua totuutesi tiellä ja opeta minua, sillä sinä olet minun  pelastukseni Jumala. Sinua minä odotan kaiken päivää.</li>
      <li>Muista laupeuttasi, Herra, ja armoasi, sillä ne ovat olleet hamasta  iankaikkisuudesta.</li>
      <li>Älä muista minun nuoruuteni syntejä, älä minun rikoksiani; muista  minua armosi mukaan, hyvyytesi tähden, Herra.</li>
      <li>Hyvä ja vakaa on Herra; sentähden hän neuvoo syntiset tielle.</li>
      <li>Hän johdattaa nöyriä oikein, hän opettaa nöyrille tiensä.</li>
      <li>Kaikki Herran polut ovat armo ja totuus niille, jotka pitävät hänen  liittonsa ja todistuksensa.</li>
      <li>Nimesi tähden, Herra, anna anteeksi minun syntivelkani, sillä se on  suuri.</li>
      <li>Kuka on se mies, joka Herraa pelkää - sen hän neuvoo tielle, joka  hänen on valittava.</li>
      <li>Hänen sielunsa saa nauttia hyvää, ja hänen jälkeläisensä perivät  maan.</li>
      <li>Herran neuvo on tunnettu niille, jotka häntä pelkäävät, ja hän  ilmoittaa heille liittonsa.</li>
      <li>Minun silmäni katsovat alati Herraan, sillä hän päästää minun  jalkani verkosta.</li>
      <li>Käänny minun puoleeni, armahda minua, sillä minä olen yksinäinen ja  kurja.</li>
      <li>Minun sydämeni pakahtuu tuskasta; päästä minut ahdistuksistani.</li>
      <li>Katso minun kurjuuttani ja vaivaani, anna kaikki minun syntini  anteeksi.</li>
      <li>Katso minun vihollisiani, kuinka heitä on paljon, ja he vihaavat  minua väkivaltaisella vihalla.</li>
      <li>Varjele minun sieluni ja pelasta minut. Älä salli minun tulla  häpeään, sillä sinuun minä turvaan.</li>
      <li>Nuhteettomuus ja oikeamielisyys varjelkoon minua, sillä sinua minä  odotan.</li>
      <li>Jumala, vapahda Israel kaikista ahdistuksistansa.</li>
    </ol>
  </li>
  <li>
    <ol>
      <li>Daavidin virsi. Auta minut oikeuteeni, Herra, sillä minä olen  vaeltanut nuhteettomasti ja turvaan horjumatta Herraan.</li>
      <li>Tutki minua, Herra, ja pane minut koetukselle, koettele minun  munaskuuni ja sydämeni.</li>
      <li>Sillä sinun armosi on minun silmäini edessä, ja minä olen vaeltanut  sinun totuudessasi.</li>
      <li>En minä istu valheen miesten seurassa enkä kulje salakavalain kanssa.</li>
      <li>Minä vihaan pahojen seuraa enkä istu jumalattomien parissa.</li>
      <li>Minä pesen käteni viattomuudessa, ja astun kulkueessa sinun alttarisi  ympäri, Herra,</li>
      <li>antaakseni kuulua kiitokseni äänen ja julistaakseni kaikkia sinun  ihmeitäsi.</li>
      <li>Herra, minä rakastan sinun huonettasi, sinun asuinsijaasi, sitä  paikkaa, jossa sinun kirkkautesi asuu.</li>
      <li>Älä tempaa pois minun sieluani syntisten kanssa äläkä minun henkeäni  verenvuodattajain kanssa,</li>
      <li>joiden käsiä ilkityö tahraa, joiden oikea käsi on lahjuksia täynnä.</li>
      <li>Mutta minä vaellan nuhteettomasti; vapahda minut ja ole minulle  armollinen.</li>
      <li>Minun jalkani seisoo tasaisella maalla; seurakunnan kokouksissa minä  kiitän Herraa.</li>
    </ol>
  </li>
  <li>
    <ol>
      <li>Daavidin virsi. Herra on minun valkeuteni ja autuuteni: ketä minä  pelkään! Herra on minun elämäni turva: ketä minä vapisen!</li>
      <li>Kun pahat käyvät minun kimppuuni, syömään minun lihaani, niin he,  minun ahdistajani ja vihamieheni, kompastuvat ja kaatuvat.</li>
      <li>Vaikka sotajoukko asettuisi minua vastaan, ei minun sydämeni  pelkäisi; vaikka sota nousisi minua vastaan, siinäkin minä olisin  turvassa.</li>
      <li>Yhtä minä rukoilen Herralta, sitä minä pyydän: että saisin asua  Herran huoneessa kaiken elinaikani, katsella Herran suloisuutta ja  tutkistella hänen temppelissänsä.</li>
      <li>Sillä hän kätkee minut majaansa pahana päivänä, hän suojaa minua  telttansa suojassa, korottaa minut kalliolle.</li>
      <li>Niin kohoaa nyt minun pääni vihollisteni yli, jotka minua ympäröivät,  ja minä uhraan riemu-uhreja hänen majassansa, Herralle minä veisaan ja  soitan.</li>
      <li>Herra, kuule minun ääneni, kun minä huudan, armahda minua ja vastaa  minulle.</li>
      <li>Minun sydämeni vetoaa sinun omaan sanaasi: "Etsikää minun kasvojani".  Herra, minä etsin sinun kasvojasi.</li>
      <li>Älä kätke minulta kasvojasi, älä työnnä vihassa pois palvelijaasi.  Sinä olet minun apuni, älä minua jätä, älä minua hylkää, pelastukseni  Jumala.</li>
      <li>Vaikka minun isäni ja äitini minut hyljätkööt, niin Herra minut  korjaa.</li>
      <li>Neuvo, Herra, minulle tiesi ja johdata minua tasaista polkua minun  vihamiesteni tähden.</li>
      <li>Älä anna minua alttiiksi ahdistajaini vimmalle, sillä väärät  todistajat nousevat minua vastaan ja puuskuvat väkivaltaa.</li>
      <li>Mutta minä totisesti uskon näkeväni Herran hyvyyden elävien maassa.</li>
      <li>Odota Herraa. Ole luja, ja vahva olkoon sinun sydämesi.  Odota  Herraa.</li>
    </ol>
  </li>
  <li>
    <ol>
      <li>Daavidin virsi. Sinua, Herra, minä huudan; minun kallioni, älä ole  minua kohtaan äänetön, etten minä, kun sinä vaiti olet, joutuisi niiden  kaltaiseksi, jotka ovat hautaan vaipuneet.</li>
      <li>Kuule minun rukousteni ääni, kun minä sinua avuksi huudan, kun minä  käteni nostan sinun kaikkeinpyhintäsi kohti.</li>
      <li>Älä tempaa minua pois jumalattomien kanssa, älä väärintekijäin  kanssa, jotka puhuvat lähimmäisilleen rauhan puheita, vaikka heidän  sydämessään on pahuus.</li>
      <li>Anna heille heidän työnsä mukaan ja heidän tekojensa pahuuden mukaan;  anna heille heidän kättensä tekojen mukaan, kosta heille, mitä he ovat  tehneet.</li>
      <li>Sillä eivät he ota vaaria Herran töistä eivätkä hänen kättensä  teoista. Hän kukistakoon heidät, älköönkä heitä rakentako.</li>
      <li>Kiitetty olkoon Herra, sillä hän on kuullut minun rukousteni äänen.</li>
      <li>Herra on minun voimani ja kilpeni; häneen minun sydämeni turvasi, ja  minä sain avun. Siitä minun sydämeni riemuitsee, ja veisuullani minä  häntä ylistän.</li>
      <li>Herra on kansansa väkevyys, hän on voideltunsa pelastus ja turva.</li>
      <li>Pelasta kansasi ja siunaa perikuntasi; kaitse heitä ja kanna heitä  iankaikkisesti.</li>
    </ol>
  </li>
  <li>
    <ol>
      <li>Daavidin virsi. Antakaa Herralle, te Jumalan pojat, antakaa Herralle  kunnia ja väkevyys.</li>
      <li>Antakaa Herralle hänen nimensä kunnia, kumartakaa Herraa pyhässä  kaunistuksessa.</li>
      <li>Herran ääni käy vetten päällä; kunnian Jumala jylisee, Herra suurten  vetten päällä.</li>
      <li>Herran ääni käy voimallisesti, Herran ääni käy valtavasti.</li>
      <li>Herran ääni särkee setrit, Herra särkee Libanonin setrit.</li>
      <li>Hän hypittää niitä niinkuin vasikkaa, Libanonia ja Sirjonia niinkuin  nuorta villihärkää.</li>
      <li>Herran ääni halkoo tulen liekit.</li>
      <li>Herran ääni vapisuttaa erämaan, Herra vapisuttaa Kaadeksen erämaan.</li>
      <li>Herran ääni saattaa peurat poikimaan, se raastaa paljaiksi metsät. Ja  kaikki hänen temppelissänsä sanoo: "Kunnia!"</li>
      <li>Herra istui valtaistuimellaan, ja vedenpaisumus tuli.  Herra istuu  kuninkaana iankaikkisesti.</li>
      <li>Herra antaa kansallensa väkevyyden, Herra siunaa kansaansa rauhalla.</li>
    </ol>
  </li>
  <li>
    <ol>
      <li>Daavidin virsi; temppelin vihkimislaulu.</li>
      <li>Minä ylistän sinua, Herra, sillä sinä pelastit minut etkä sallinut  viholliseni iloita minusta.</li>
      <li>Herra, minun Jumalani, sinua minä huusin, ja sinä paransit minut.</li>
      <li>Herra, sinä nostit minun sieluni tuonelasta, sinä herätit minut  henkiin hautaan vaipuvien joukosta.</li>
      <li>Veisatkaa kiitosta Herralle, te hänen hurskaansa, ylistäkää hänen  pyhää nimeänsä.</li>
      <li>Sillä silmänräpäyksen kestää hänen vihansa, eliniän hänen armonsa;  ehtoolla on itku vieraana, mutta aamulla ilo.</li>
      <li>Minä sanoin menestykseni päivinä: "En minä ikinä horju".</li>
      <li>Herra, sinä armossasi vahvistit minun vuoreni. Mutta kun sinä kätkit  kasvosi, niin minä peljästyin.</li>
      <li>Sinua, Herra, minä huusin ja Herraa minä rukoilin:</li>
      <li>"Mitä etua on minun verestäni, jos minä hautaan vaivun?  Ylistääkö  tomu sinua, julistaako se sinun uskollisuuttasi?</li>
      <li>Kuule, Herra, ja armahda minua, Herra, ole minun auttajani."</li>
      <li>nä muutit minun murheeni ilokarkeloksi, sinä riisuit minun  surupukuni ja vyötit minut riemulla, [30:13] että minun sieluni veisaisi sinulle kiitosta, eikä vaikenisi. Herra,  minun Jumalani, sinua minä ylistän iankaikkisesti.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.</li>
      <li>Herra, sinuun minä turvaan. Älä salli minun ikinä häpeään tulla,  vapahda minut vanhurskaudessasi.</li>
      <li>Kallista korvasi minun puoleeni, riennä, pelasta minut. Ole minulle  turvakallio, vuorilinna, johon minut pelastat.</li>
      <li>Sillä sinä olet minun kallioni ja linnani, ja nimesi tähden sinä  minua johdat ja talutat.</li>
      <li>Sinä päästät minut verkosta, jonka he ovat eteeni virittäneet, sillä  sinä olet minun turvani.</li>
      <li>Sinun käteesi minä annan henkeni, sinä, Herra, lunastat minut, sinä  uskollinen Jumala.</li>
      <li>Minä vihaan niitä, jotka seuraavat turhia epäjumalia, mutta minä  turvaan Herraan.</li>
      <li>Minä iloitsen ja riemuitsen sinun armostasi, kun sinä katsoit minun  kurjuuttani, tunsit minun sieluni ahdistukset,</li>
      <li>etkä jättänyt minua vihollisen valtaan, vaan asetit minun jalkani  aukealle.</li>
      <li>Armahda minua, Herra, sillä minulla on ahdistus; minun silmäni on  surusta riutunut, niin myös minun sieluni ja ruumiini.</li>
      <li>Sillä minun elämäni kuluu murheessa ja minun vuoteni huokauksissa.  Minun voimani on rauennut pahain tekojeni tähden, ja minun luuni ovat  riutuneet.</li>
      <li>Kaikkien ahdistajaini tähden minä olen pilkaksi tullut,  ylenpalttiseksi pilkaksi naapureilleni, peljätykseksi tuttavilleni;  jotka minut kadulla näkevät, pakenevat minua.</li>
      <li>Minä olen unhottunut ihmisten mielistä niinkuin kuollut, minä olen  kuin rikottu astia.</li>
      <li>Sillä minä kuulen monen parjaukset, kauhua kaikkialta, kun he  keskenänsä pitävät neuvoa minua vastaan, aikovat ottaa minulta hengen.</li>
      <li>Mutta sinuun, Herra, minä turvaan; minä sanon: "Sinä olet minun  Jumalani".</li>
      <li>Minun aikani ovat sinun kädessäsi, pelasta minut vihollisteni  kädestä ja vainoojistani.</li>
      <li>Valista kasvosi palvelijallesi, pelasta minut armossasi.</li>
      <li>Herra, älä salli minun tulla häpeään, sillä sinua minä huudan  avukseni. Jumalattomat tulkoot häpeään, vaietkoot ja vaipukoot  tuonelaan.</li>
      <li>Mykistykööt valheen huulet, jotka puhuvat vanhurskasta vastaan  röyhkeästi, ylpeästi ja ylenkatseellisesti.</li>
      <li>Kuinka suuri on sinun hyvyytesi, jonka talletat pelkääväisillesi ja  jota osoitat sinuun turvaaville ihmislasten edessä!</li>
      <li>Sinä peität heidät kasvojesi suojaan ihmisten salavehkeiltä; sinä  kätket heidät turvaan kielten riidalta.</li>
      <li>Kiitetty olkoon Herra, sillä hän osoitti minulle ihmeellisen armonsa  piiritetyssä kaupungissa.</li>
      <li>Minä sanoin hädässäni: "Minä olen sysätty pois sinun silmiesi  edestä". Kuitenkin sinä kuulit minun rukousteni äänen, kun minä sinua  huusin.</li>
      <li>kastakaa Herraa, kaikki hänen hurskaansa. Herra varjelee  uskolliset, mutta ylpeileväisille hän kostaa monin kerroin. [31:25] Olkaa lujat, ja olkoon teidän sydämenne rohkea, te kaikki, jotka  Herraa odotatte.</li>
    </ol>
  </li>
  <li>
    <ol>
      <li>Daavidin mietevirsi. Autuas se, jonka rikokset ovat anteeksi annetut,  jonka synti on peitetty!</li>
      <li>Autuas se ihminen, jolle Herra ei lue hänen pahoja tekojansa ja jonka  hengessä ei ole vilppiä!</li>
      <li>Kun minä siitä vaikenin, riutuivat minun luuni jokapäiväisestä  valituksestani.</li>
      <li>Sillä yötä päivää oli sinun kätesi raskaana minun päälläni; minun  nesteeni kuivui niinkuin kesän helteessä. Sela.</li>
      <li>Minä tunnustin sinulle syntini enkä peittänyt pahoja tekojani; minä  sanoin: "Minä tunnustan Herralle rikokseni", ja sinä annoit anteeksi  minun syntivelkani. Sela.</li>
      <li>Sentähden rukoilkoot sinua kaikki hurskaat aikana, jona sinut löytää  voidaan. Vaikka suuret vedet tulvisivat, eivät ne heihin ulotu.</li>
      <li>Sinä olet minun suojani, sinä varjelet minut hädästä, sinä  ympäröitset minut pelastuksen riemulla. Sela.</li>
      <li>"Minä opetan sinua ja osoitan sinulle tien, jota sinun tulee vaeltaa;  minä neuvon sinua, minun silmäni sinua vartioitsee".</li>
      <li>Älkää olko niinkuin järjettömät orhit ja muulit, joita suitsilla ja  ohjaksilla, niiden valjailla, suistetaan; muutoin ne eivät sinua  lähesty.</li>
      <li>Jumalattomalla on monta vaivaa, mutta joka Herraan turvaa, häntä  ympäröitsee armo.</li>
      <li>Iloitkaa Herrassa ja riemuitkaa, te vanhurskaat, ja veisatkaa  ilovirsiä, kaikki te oikeamieliset.</li>
    </ol>
  </li>
  <li>
    <ol>
      <li>Riemuitkaa Herrassa, te vanhurskaat. Oikeamielisten on soveliasta  häntä kiittää.</li>
      <li>Ylistäkää Herraa kanteleilla, soittakaa hänelle kymmenkielisillä  harpuilla.</li>
      <li>Veisatkaa hänelle uusi virsi, helkyttäkää kieliä ihanasti ja  riemullisesti.</li>
      <li>Sillä Herran sana on oikea, ja kaikki hänen tekonsa ovat tehdyt  uskollisuudessa.</li>
      <li>Hän rakastaa vanhurskautta ja oikeutta; maa on täynnänsä Herran  armoa.</li>
      <li>Herran sanalla ovat taivaat tehdyt, ja kaikki niiden joukot hänen  suunsa hengellä.</li>
      <li>Hän kokoaa meren vedet niinkuin roukkioksi, panee syvyydet  säiliöihin.</li>
      <li>Peljätköön Herraa kaikki maa, hänen edessänsä vaviskoot kaikki  maanpiirin asukkaat.</li>
      <li>Sillä hän sanoi, ja tapahtui niin, hän käski, ja se oli tehty.</li>
      <li>Herra särkee pakanain neuvon, tekee turhiksi kansojen aikeet.</li>
      <li>Mutta Herran neuvo pysyy iankaikkisesti, hänen sydämensä aivoitukset  suvusta sukuun.</li>
      <li>Autuas se kansa, jonka Jumala Herra on, se kansa, jonka hän on  perinnöksensä valinnut!</li>
      <li>Herra katsoo alas taivaasta, näkee kaikki ihmislapset;</li>
      <li>asumuksestaan, valtaistuimeltaan hän katselee kaikkia maan  asukkaita,</li>
      <li>hän, joka on luonut kaikkien heidän sydämensä, joka tarkkaa kaikkia  heidän tekojansa.</li>
      <li>Ei kuningas voita paljolla väellänsä, ei sankari pelastu suurella  voimallansa.</li>
      <li>Turha on sotaratsu auttajaksi, ei pelasta sen suuri väkevyys.</li>
      <li>Katso, Herran silmä valvoo niitä, jotka häntä pelkäävät ja panevat  toivonsa hänen laupeuteensa,</li>
      <li>pelastaaksensa heidän sielunsa kuolemasta, elättääksensä heitä nälän  aikana.</li>
      <li>Meidän sielumme odottaa Herraa, hän on meidän apumme ja kilpemme.</li>
      <li>Sillä hänessä iloitsee meidän sydämemme, me turvaamme hänen pyhään  nimeensä.</li>
      <li>Sinun armosi, Herra, olkoon meidän päällämme, niinkuin me panemme  toivomme sinuun.</li>
    </ol>
  </li>
  <li>
    <ol>
      <li>Daavidin virsi, kun hän tekeytyi mielipuoleksi Abimelekin edessä ja  tämä karkoitti hänet luotansa ja hän meni pois.</li>
      <li>Minä kiitän Herraa joka aika, hänen ylistyksensä on alati minun  suussani.</li>
      <li>Herra on minun sieluni kerskaus, nöyrät sen kuulevat ja iloitsevat.</li>
      <li>Ylistäkää minun kanssani Herraa, kiittäkäämme yhdessä hänen nimeänsä.</li>
      <li>Minä etsin Herraa, ja hän vastasi minulle, hän vapahti minut kaikista  peljätyksistäni.</li>
      <li>Jotka häneen katsovat, ne säteilevät iloa, heidän kasvonsa eivät  häpeästä punastu.</li>
      <li>Tässä on kurja, joka huusi, ja Herra kuuli ja pelasti hänet kaikista  hänen ahdistuksistansa.</li>
      <li>Herran enkeli asettuu niiden ympärille, jotka häntä pelkäävät, ja  pelastaa heidät.</li>
      <li>Maistakaa ja katsokaa, kuinka Herra on hyvä. Autuas se mies, joka  häneen turvaa!</li>
      <li>Peljätkää Herraa, te hänen pyhänsä, sillä häntä pelkääväisiltä ei  mitään puutu.</li>
      <li>Nuoret leijonat kärsivät puutetta ja näkevät nälkää, mutta Herraa  etsiväisiltä ei mitään hyvää puutu.</li>
      <li>Tulkaa, lapset, kuulkaa minua: Herran pelkoon minä teidät opetan.</li>
      <li>Kuka oletkin, joka elää tahdot ja rakastat elämän päiviä,  nauttiaksesi onnea:</li>
      <li>varjele kielesi pahasta ja huulesi vilppiä puhumasta;</li>
      <li>vältä pahaa ja tee hyvää, etsi rauhaa ja pyri siihen.</li>
      <li>Herran silmät tarkkaavat vanhurskaita ja hänen korvansa heidän  huutoansa.</li>
      <li>Herran kasvot ovat pahantekijöitä vastaan, hävittääksensä maasta  heidän muistonsa.</li>
      <li>Vanhurskaat huutavat, ja Herra kuulee ja vapahtaa heidät kaikista  heidän ahdistuksistansa.</li>
      <li>Lähellä on Herra niitä, joilla on särjetty sydän, ja hän pelastaa  ne, joilla on murtunut mieli.</li>
      <li>Monta on vanhurskaalla kärsimystä, mutta Herra vapahtaa hänet niistä  kaikista.</li>
      <li>Hän varjelee kaikki hänen luunsa: ei yksikään niistä murru.</li>
      <li>huus tappaa jumalattoman, ja jotka vanhurskasta vihaavat, ne  tulevat syynalaisiksi. [34:23] Herra lunastaa palvelijainsa sielut, eikä yksikään, joka häneen  turvaa, tule syynalaiseksi.</li>
    </ol>
  </li>
  <li>
    <ol>
      <li>Daavidin virsi. Riitele, Herra, minun riitaveljiäni vastaan; sodi  niitä vastaan, jotka minua vastaan sotivat.</li>
      <li>Tempaa pieni kilpi, suuri kilpi ja nouse minun avukseni.</li>
      <li>Sivalla keihäs ja salpaa tie minun vainoojiltani. Sano minun  sielulleni: "Minä olen sinun pelastuksesi".</li>
      <li>Joutukoot häpeään ja pilkkaan, jotka minun henkeäni väijyvät;  peräytykööt, punastukoot, jotka minulle pahaa aikovat.</li>
      <li>Olkoot he niinkuin akanat tuulessa, ja Herran enkeli syösköön heidät  maahan;</li>
      <li>heidän tiensä olkoon pimeä ja liukas, ja Herran enkeli ajakoon heitä  takaa.</li>
      <li>Sillä syyttä he ovat virittäneet verkkonsa minun eteeni, syyttä he  ovat kaivaneet minun sielulleni haudan.</li>
      <li>Tulkoon hänelle turmio aavistamatta, tarttukoon hän virittämäänsä  verkkoon, langetkoon siihen surmaksensa.</li>
      <li>Mutta minun sieluni iloitkoon Herrassa, riemuitkoon hänen avustansa.</li>
      <li>Kaikki minun luuni sanokoot: "Herra, kuka on sinun vertaisesi,  sinun, joka vapahdat kurjan väkevämmästään, kurjan ja köyhän  raatelijastaan?"</li>
      <li>Väärät todistajat astuvat esiin, he minulta tutkivat, mitä minä en  tiedä.</li>
      <li>He palkitsevat minulle hyvän pahalla; minun sieluni on orpo.</li>
      <li>Mutta minä puin päälleni surupuvun, kun he sairastivat; minä  vaivasin itseäni paastolla ja rukoilin pää painuksissa.</li>
      <li>Niinkuin he olisivat olleet minun ystäviäni, minun omia veljiäni,  niin minä kuljin; niinkuin äitiänsä sureva, niin minä kävin surupuvussa,  kumarruksissa.</li>
      <li>Mutta he iloitsevat minun kompastuksestani ja kokoontuvat -  kokoontuvat minua vastaan, nuo lyöjät, joita minä en tunne; he herjaavat  herkeämättä,</li>
      <li>nuo konnat, jotka leipäkyrsää kärkkyen minua pilkkaavat,  kiristelevät minulle hampaitansa.</li>
      <li>Herra, kuinka kauan sinä tätä katselet? Päästä minun sieluni  turmiosta, jota he hankitsevat, minun ainokaiseni nuorista leijonista.</li>
      <li>Niin minä kiitän sinua suuressa seurakunnassa, ylistän sinua paljon  kansan keskellä.</li>
      <li>Älkööt ne minusta iloitko, jotka syyttä ovat minun vihamiehiäni;  älkööt silmää iskekö, jotka asiatta minua vihaavat.</li>
      <li>Sillä he eivät puhu rauhan puheita, vaan miettivät petoksen sanoja  maan hiljaisia vastaan.</li>
      <li>He avaavat suunsa ammolleen minua vastaan ja sanovat: "Kas niin, kas  niin! Nyt me sen omin silmin näemme!"</li>
      <li>Sinä, Herra, näet sen, älä ole vaiti! Herra, älä ole minusta  kaukana!</li>
      <li>Heräjä ja nouse, minun Jumalani ja Herrani, hankkimaan minulle  oikeutta ja ajamaan minun asiaani.</li>
      <li>Tuomitse minut vanhurskautesi mukaan, Herra, minun Jumalani, älä  salli heidän minusta riemuita.</li>
      <li>Älä salli heidän sanoa sydämessänsä: "Kas niin! Sitä me  halusimmekin." Älä salli heidän sanoa: "Me olemme hänet nielleet".</li>
      <li>Hävetkööt ja punastukoot kaikki, jotka minun onnettomuudestani  iloitsevat, saakoot puvuksensa häpeän ja pilkan ne, jotka ylvästelevät  minua vastaan.</li>
      <li>Iloitkoot ja riemuitkoot ne, jotka suovat minulle minun oikeuteni,  ja sanokoot aina: "Ylistetty olkoon Herra, joka tahtoo palvelijansa  parasta".</li>
      <li>Ja minun kieleni julistakoon sinun vanhurskauttasi, sinun kiitostasi  kaiken päivää.</li>
    </ol>
  </li>
  <li>
    <ol>
      <li>Veisuunjohtajalle; Herran palvelijan Daavidin virsi.</li>
      <li>Synti sanoo jumalattomalle: minun sydämessäni ei ole Jumalan pelkoa  hänen silmäinsä edessä.</li>
      <li>Sillä se tekee kaiken sileäksi hänen silmissään, että hänen  pahuutensa havaittaisiin ja häntä vihattaisiin.</li>
      <li>Hänen suunsa sanat ovat vääryyttä ja petosta; hän on lakannut  tekemästä sitä, mikä taidollista ja hyvää on.</li>
      <li>Hän miettii turmiota vuoteessansa, hän pysyy tiellä, joka ei ole  hyvä, hän ei kammo pahaa.</li>
      <li>Herra, sinun armosi ulottuu taivaisiin, sinun totuutesi pilviin asti.</li>
      <li>Sinun vanhurskautesi on kuin Jumalan vuoret, sinun tuomiosi niinkuin  suuri syvyys, ihmistä ja eläintä sinä autat, Herra.</li>
      <li>Kuinka kallis on sinun armosi, Jumala! Ihmislapset etsivät sinun  siipiesi suojaa.</li>
      <li>Heidät ravitaan sinun huoneesi lihavuudella, sinä annat heidän juoda  suloisuutesi virrasta.</li>
      <li>Sillä sinun tykönäsi on elämän lähde; sinun valkeudessasi me näemme  valkeuden.</li>
      <li>Säilytä armosi niille, jotka sinut tuntevat, ja vanhurskautesi  oikeamielisille.</li>
      <li>köön ylpeyden jalka minua tallatko, älköönkä jumalattomain käsi  minua karkoittako. [36:13] Katso, pahantekijät kaatuvat, he suistuvat maahan, eivätkä voi  nousta.</li>
    </ol>
  </li>
  <li>
    <ol>
      <li>Daavidin virsi. Älä vihastu pahain tähden, älä kadehdi  väärintekijöitä.</li>
      <li>Sillä niinkuin heinä heidät pian niitetään pois, ja he lakastuvat  niinkuin vihanta ruoho.</li>
      <li>Turvaa Herraan ja tee sitä, mikä hyvä on, asu maassa ja noudata  totuutta;</li>
      <li>silloin sinulla on ilo Herrassa, ja hän antaa sinulle, mitä sinun  sydämesi halajaa.</li>
      <li>Anna tiesi Herran haltuun ja turvaa häneen, kyllä hän sen tekee.</li>
      <li>Ja hän antaa sinun vanhurskautesi nousta niinkuin valkeuden ja sinun  oikeutesi niinkuin keskipäivän.</li>
      <li>Hiljenny Herran edessä ja odota häntä. Älä vihastu siihen, jonka tie  menestyy, mieheen, joka juonia punoo.</li>
      <li>Herkeä vihasta ja heitä kiukku, älä kiivastu, se on vain pahaksi.</li>
      <li>Sillä pahat hävitetään, mutta jotka Herraa odottavat, ne perivät  maan.</li>
      <li>Hetkinen vielä, niin jumalatonta ei enää ole; kun hänen sijaansa  katsot, on hän jo poissa.</li>
      <li>Mutta nöyrät perivät maan ja iloitsevat suuresta rauhasta.</li>
      <li>Jumalaton miettii vanhurskaalle pahaa ja kiristelee hänelle  hampaitansa;</li>
      <li>mutta Herra nauraa hänelle, sillä hän näkee hänen päivänsä joutuvan.</li>
      <li>Jumalattomat paljastavat miekkansa ja jännittävät jousensa,  kaataaksensa kurjan ja köyhän, teurastaaksensa ne, jotka ovat oikealla  tiellä.</li>
      <li>Mutta heidän miekkansa käy heidän omaan sydämeensä, ja heidän  jousensa särkyvät.</li>
      <li>Vanhurskaan vähä vara on parempi kuin monen jumalattoman tavarain  paljous.</li>
      <li>Sillä jumalattomain käsivarret särjetään, mutta Herra tukee  vanhurskaita.</li>
      <li>Herra tuntee nuhteettomain päivät, ja heidän perintönsä pysyy  iankaikkisesti.</li>
      <li>Pahana aikana he eivät joudu häpeään, ja nälän päivinä heillä on  kyllin syötävää.</li>
      <li>Sillä jumalattomat hukkuvat, ja Herran viholliset ovat kuin  niittyjen koreus: he katoavat, katoavat niinkuin savu.</li>
      <li>Jumalaton ottaa lainan eikä maksa, mutta vanhurskas on armahtavainen  ja antelias.</li>
      <li>Sillä hänen siunaamansa perivät maan, mutta hänen kiroamansa  hävitetään.</li>
      <li>Herra vahvistaa sen miehen askeleet, jonka tie hänelle kelpaa.</li>
      <li>Jos hän lankeaa, ei hän maahan sorru, sillä Herra tukee hänen  kättänsä.</li>
      <li>Olen ollut nuori ja olen vanhaksi tullut, mutta en ole nähnyt  vanhurskasta hyljättynä enkä hänen lastensa kerjäävän leipää.</li>
      <li>Aina hän on armahtavainen ja antaa lainaksi, ja hänen lapsensa ovat  siunaukseksi.</li>
      <li>Karta pahaa ja tee hyvää, niin sinä pysyt iankaikkisesti.</li>
      <li>Sillä Herra rakastaa oikeutta eikä hylkää hurskaitansa; heidät  varjellaan iankaikkisesti, mutta jumalattomain siemen hävitetään.</li>
      <li>Vanhurskaat perivät maan ja asuvat siinä iankaikkisesti.</li>
      <li>Vanhurskaan suu lausuu viisautta, ja hänen kielensä puhuu oikeuden  sanoja.</li>
      <li>Hänen Jumalansa laki on hänen sydämessään, hänen askeleensa eivät  horju.</li>
      <li>Jumalaton väijyy vanhurskasta ja etsii häntä tappaaksensa.</li>
      <li>Mutta Herra ei jätä häntä hänen käsiinsä eikä tuomitse häntä  syylliseksi, kun hänen asiansa on oikeudessa.</li>
      <li>Odota Herraa ja ota vaari hänen tiestänsä, niin hän korottaa sinut,  ja sinä perit maan ja näet, kuinka jumalattomat hävitetään.</li>
      <li>Minä näin jumalattoman, väkivaltaisen, rehevänä kuin viheriöivä puu,  juurtunut paikoilleen.</li>
      <li>Mutta kun ohi kuljettiin, katso, ei häntä enää ollut; minä etsin  häntä, vaan häntä ei löytynyt.</li>
      <li>Ota nuhteettomasta vaari, katso rehellistä: rauhan miehellä on  tulevaisuus,</li>
      <li>mutta luopuneet hukkuvat kaikki, ja jumalattomain tulevaisuus  leikataan pois.</li>
      <li>Mutta vanhurskasten pelastus tulee Herralta, hän on heidän linnansa  ahdingon aikana.</li>
      <li>Herra auttaa heitä ja vapahtaa heidät, vapahtaa jumalattomista ja  pelastaa heidät; sillä he turvaavat häneen.</li>
    </ol>
  </li>
  <li>
    <ol>
      <li>Daavidin virsi; syntiä tunnustettaessa.</li>
      <li>Herra, älä rankaise minua vihassasi, älä kiivastuksessasi kurita  minua.</li>
      <li>Sillä sinun nuolesi ovat uponneet minuun, sinun kätesi painaa minua.</li>
      <li>Ei ole lihassani tervettä paikkaa sinun vihastuksesi tähden eikä  luissani rauhaa minun syntieni tähden.</li>
      <li>Sillä minun pahat tekoni käyvät pääni ylitse, niinkuin raskas kuorma  ne ovat minulle liian raskaat.</li>
      <li>Minun haavani haisevat ja märkivät minun hulluuteni tähden.</li>
      <li>Minä käyn kumarassa, aivan kyyryssä, kuljen murheellisena kaiken  päivää.</li>
      <li>Sillä minun lanteeni ovat polttoa täynnä, eikä ole lihassani tervettä  paikkaa.</li>
      <li>Minä olen voimaton ja peräti runneltu, minä parun sydämeni tuskassa.</li>
      <li>Herra, sinun edessäsi on kaikki minun halajamiseni, eikä minun  huokaukseni ole sinulta salassa.</li>
      <li>Minun sydämeni värisee, minun voimani on minusta luopunut, minun  silmieni valo - sekin on minulta mennyt.</li>
      <li>Minun ystäväni ja läheiseni pysyvät syrjässä minun vitsauksestani,  ja minun omaiseni seisovat kaukana.</li>
      <li>Jotka minun henkeäni etsivät, ne virittävät pauloja; ja jotka  minulle pahaa suovat, ne puhuvat turmion puheita ja miettivät petosta  kaiket päivät.</li>
      <li>Mutta minä olen kuin kuuro, en mitään kuule, kuin mykkä, joka ei  suutansa avaa.</li>
      <li>Minä olen kuin mies, joka ei mitään kuule ja jonka suussa ei  vastausta ole.</li>
      <li>Sillä sinua, Herra, minä odotan, sinä vastaat, Herra, minun  Jumalani.</li>
      <li>Minä sanon: älkööt iloitko minusta, älkööt ylvästelkö minua vastaan,  kun jalkani horjuu.</li>
      <li>Sillä minä olen kaatumaisillani, ja minun tuskani on aina edessäni;</li>
      <li>sillä minä tunnustan pahat tekoni, murehdin syntieni tähden.</li>
      <li>Mutta minun viholliseni elävät ja ovat väkevät, ja paljon on niitä,  jotka minua syyttä vihaavat,</li>
      <li>jotka hyvän pahalla palkitsevat ja vihaavat minua, koska minä hyvään  pyrin.</li>
      <li>ä hylkää minua, Herra, minun Jumalani, älä ole kaukana minusta. [38:23] Riennä avukseni, Herra, minun pelastukseni.</li>
    </ol>
  </li>
  <li>
    <ol>
      <li>Veisuunjohtajalle; Jedutunin tapaan; Daavidin virsi.</li>
      <li>Minä sanoin: "Minä pidän vaelluksestani vaarin, etten kielelläni  syntiä tekisi. Minä pidän suustani vaarin ja suistan sen, niin kauan  kuin jumalaton on minun edessäni."</li>
      <li>Minä olin vaiti, olin ääneti, en puhunut siitä, mikä hyvä on; mutta  minun tuskani yltyi.</li>
      <li>Minun sydämeni hehkui minun rinnassani; kun minä huokailin, syttyi  minussa tuli, ja niin minä kielelläni puhuin.</li>
      <li>Herra, opeta minua ajattelemaan loppuani, ja mikä minun päivieni  mitta on, että ymmärtäisin, kuinka katoavainen minä olen.</li>
      <li>Katso, kämmenen leveydeksi sinä teit minun päiväni, ja minun elämäni  on sinun edessäsi niinkuin ei mitään. Vain tuulen henkäys ovat kaikki  ihmiset, kuinka lujina seisokootkin. Sela.</li>
      <li>Varjona vain ihminen vaeltaa, turhaan vain he touhuavat, kokoavat,  eivätkä tiedä, kuka ne saa.</li>
      <li>Ja nyt, mitä minä odotan, Herra? Sinuun minä panen toivoni.</li>
      <li>Päästä minut kaikista synneistäni, älä pane minua houkkain pilkaksi.</li>
      <li>Minä vaikenen enkä suutani avaa; sillä sinä sen teit.</li>
      <li>Käännä vitsauksesi minusta pois, sillä minä menehdyn sinun kätesi  kuritukseen.</li>
      <li>Kun sinä ihmistä synnin tähden rangaistuksilla kuritat, kulutat sinä  hänen kauneutensa niinkuin koinsyömän. Vain tuulen henkäys ovat kaikki  ihmiset. Sela.</li>
      <li>ule minun rukoukseni, Herra, ota korviisi minun huutoni.  Älä ole  kuuro minun kyyneleilleni; sillä minä olen muukalainen sinun tykönäsi,  vieras, niinkuin kaikki minun isänikin. [39:14] Käännä pois katseesi minusta, että minä ilostuisin, ennenkuin menen  pois eikä minua enää ole.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.</li>
      <li>Hartaasti minä odotin Herraa, ja hän kumartui minun puoleeni ja kuuli  minun huutoni.</li>
      <li>Ja hän nosti minut ylös turmion kuopasta, lokaisesta liejusta, ja  asetti minun jalkani kalliolle, hän vahvisti minun askeleeni.</li>
      <li>Hän antoi minun suuhuni uuden virren, kiitoslaulun Jumalallemme. Sen  näkevät monet ja pelkäävät ja turvaavat Herraan.</li>
      <li>Autuas se mies, joka panee turvansa Herraan eikä käänny ylpeiden  puoleen eikä niitten, jotka valheeseen eksyvät!</li>
      <li>Herra, minun Jumalani, suuret ovat sinun ihmetekosi ja sinun  aivoituksesi meitä kohtaan. Ei ole ketään sinun vertaistasi.  Niitä minä  tahdon julistaa, niistä puhua, niitten paljous on suurempi, kuin  luetella taidan.</li>
      <li>Teurasuhriin ja ruokauhriin et sinä mielisty; minun korvani sinä  avasit, polttouhria ja syntiuhria sinä et vaadi.</li>
      <li>Silloin minä sanoin: "Katso, minä tulen; kirjakääröön on kirjoitettu,  mitä minun on tehtävä.</li>
      <li>Sinun tahtosi, minun Jumalani, minä teen mielelläni, ja sinun lakisi  on minun sydämessäni."</li>
      <li>Minä julistan vanhurskautta suuressa seurakunnassa; katso, en minä  sulje huuliani. Sinä, Herra, sen tiedät.</li>
      <li>Minä en peitä sinun vanhurskauttasi omaan sydämeeni, vaan puhun  sinun uskollisuudestasi ja avustasi; minä en salaa sinun armoasi ja  totuuttasi suurelta seurakunnalta.</li>
      <li>Sinä, Herra, älä sulje minulta laupeuttasi, sinun armosi ja  totuutesi varjelkoon minua aina.</li>
      <li>Sillä lukemattomat vaivat minua saartavat, minun rikkomukseni ovat  ottaneet minut kiinni, niin etten nähdä taida; ne ovat useammat kuin  pääni hiukset, ja rohkeus on minulta mennyt.</li>
      <li>Kelvatkoon sinulle, Herra, pelastaa minut, Herra, riennä minun  avukseni.</li>
      <li>Hävetkööt ja punastukoot kaikki, jotka minun henkeäni etsivät,  hukuttaaksensa sen; peräytykööt ja tulkoot häpeään ne, jotka tahtovat  minulle onnettomuutta.</li>
      <li>Tyrmistykööt häpeästänsä ne, jotka minulle sanovat: "Kas niin, kas  niin!"</li>
      <li>oitkoot ja riemuitkoot sinussa kaikki, jotka sinua etsivät; ne,  jotka sinun autuuttasi rakastavat, sanokoot aina: "Ylistetty olkoon  Herra!" [40:18] Minä olen kurja ja köyhä, mutta Herra pitää minusta huolen.  Sinä  olet minun apuni ja pelastajani; minun Jumalani, älä viivy.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.</li>
      <li>Autuas se, joka vaivaista holhoo! Hänet Herra pelastaa pahana  päivänä.</li>
      <li>Herra varjelee häntä ja pitää hänet hengissä, ja maassa ylistetään  hänen onneansa, etkä sinä anna häntä alttiiksi hänen vihollistensa  raivolle.</li>
      <li>Herra tukee häntä tautivuoteessa; hänen sairasvuoteensa sinä peräti  muutat.</li>
      <li>Minä sanoin: "Herra, ole minulle armollinen, paranna minun sieluni,  sillä minä olen tehnyt syntiä sinua vastaan".</li>
      <li>Minun viholliseni puhuvat minusta pahaa: "Milloinka hän kuolee ja  hänen nimensä katoaa?"</li>
      <li>Ja jos joku tulee minua katsomaan, puhuu hän petosta; hänen sydämensä  kerää häijyyttä itseensä, hän menee ulos kadulle ja purkaa sitä.</li>
      <li>Kaikki minun vihamieheni minusta keskenään kuiskuttelevat ja  hankitsevat minulle pahaa:</li>
      <li>"Jokin parantumaton paha on häneen tarttunut, ja siitä, missä hän  makaa, hän ei enää nouse".</li>
      <li>Ystävänikin, johon minä luotin, joka minun leipääni söi, nostaa  kantapäänsä minua vastaan.</li>
      <li>Mutta sinä, Herra, armahda minua ja auta minut ylös, pystyyn, niin  minä sen heille maksan.</li>
      <li>Siitä minä tiedän sinun mielistyneen minuun, ettei minun viholliseni  saa minusta riemuita.</li>
      <li>nun nuhteettomuuteni tähden sinä minua tuet ja annat minun seisoa  kasvojesi edessä ainiaan. [41:14] Kiitetty olkoon Herra, Israelin Jumala, iankaikkisesta  iankaikkiseen. Amen. Amen.</li>
    </ol>
  </li>
  <li>
    <ol>
      <li>Veisuunjohtajalle; koorahilaisten mietevirsi.</li>
      <li>Niinkuin peura halajaa vesipuroille, niin minun sieluni halajaa  sinua, Jumala.</li>
      <li>Minun sieluni janoo Jumalaa, elävää Jumalaa. Milloin saan minä tulla  Jumalan kasvojen eteen?</li>
      <li>Kyyneleeni ovat minun ruokani päivin ja öin, kun minulle joka päivä  sanotaan: "Missä on sinun Jumalasi?"</li>
      <li>Näitä minä muistelen ja vuodatan sydämeni: minä kuljin  väentungoksessa, astuin sen kanssa Jumalan huoneeseen riemun ja  kiitoksen raikuessa juhlivasta joukosta.</li>
      <li>Miksi murehdit, minun sieluni, ja olet minussa niin levoton?  Odota  Jumalaa. Sillä vielä minä saan häntä kiittää hänen kasvojensa avusta.</li>
      <li>Minun Jumalani, minun sieluni on murheellinen minussa, sentähden minä  muistan sinua Jordanin maalla, Hermonin kukkuloilla ja Misarin vuorella.</li>
      <li>Sinun koskiesi pauhussa syvyys syvyydelle huutaa, kaikki sinun  kuohusi ja aaltosi käyvät minun ylitseni.</li>
      <li>Päivällä Herra säätää armonsa, ja yöllä minä hänelle veisaan ja  rukoilen elämäni Jumalaa.</li>
      <li>Minä sanon Jumalalle, kalliolleni: "Miksi olet minut unhottanut?  Miksi minun täytyy käydä murhepuvussa, vihollisen ahdistamana?"</li>
      <li>nun luitani jäytää, kun viholliseni minua häpäisevät, sanoen  minulle kaiken päivää: "Missä on sinun Jumalasi?" [42:12] Miksi murehdit, minun sieluni, ja miksi olet minussa niin levoton?  Odota Jumalaa. Sillä vielä minä saan kiittää häntä, minun kasvojeni  apua, minun Jumalaani.</li>
    </ol>
  </li>
  <li>
    <ol>
      <li>Auta minut oikeuteeni, Jumala, ja aja minun asiani armotonta kansaa  vastaan. Päästä minut kavaloista ja vääristä ihmisistä.</li>
      <li>Sillä sinä olet minun Jumalani, minun linnani. Miksi olet minut  hyljännyt? Miksi minun täytyy käydä murhepuvussa, vihollisen  ahdistamana?</li>
      <li>Lähetä valkeutesi ja totuutesi. Ne minua johdattakoot, viekööt minut  sinun pyhälle vuorellesi, sinun asuntoihisi,</li>
      <li>että minä saisin tulla Jumalan alttarin eteen, Jumalan eteen, joka on  minun iloni ja riemuni, ja kiittäisin kanteleilla sinua, Jumala, minun  Jumalani.</li>
      <li>Miksi murehdit, minun sieluni, ja miksi olet minussa niin levoton?  Odota Jumalaa. Sillä vielä minä saan kiittää häntä, minun kasvojeni  apua, minun Jumalaani.</li>
    </ol>
  </li>
  <li>
    <ol>
      <li>Veisuunjohtajalle; koorahilaisten mietevirsi.</li>
      <li>Jumala, me olemme omin korvin kuulleet, meidän isämme ovat meille  kertoneet, minkä teon sinä teit heidän päivinänsä, muinaisina päivinä.</li>
      <li>Sinä karkoitit kädelläsi pakanat, mutta heidät sinä istutit, sinä  hävitit kansat, mutta heidät sinä levitit.</li>
      <li>Sillä eivät he miekallansa valloittaneet maata, eikä heidän  käsivartensa heitä auttanut, vaan sinun oikea kätesi, sinun käsivartesi  ja sinun kasvojesi valkeus, koska sinä olit heihin mielistynyt.</li>
      <li>Sinä, Jumala, sinä olet minun kuninkaani, toimita Jaakobille apu.</li>
      <li>Sinun avullasi me syöksemme ahdistajamme maahan, sinun nimessäsi me  tallaamme vastustajamme.</li>
      <li>Sillä en minä jouseeni luota, eikä miekkani minua auta;</li>
      <li>vaan sinä pelastat meidät vihollisistamme, ja saatat vihamiehemme  häpeään.</li>
      <li>Jumala on meidän kerskauksemme kaikkina päivinä, ja sinun nimeäsi me  ylistämme iankaikkisesti. Sela.</li>
      <li>Kuitenkin sinä meidät hylkäsit ja saatoit meidät häpeään, et  lähtenyt sotaan meidän joukkojemme kanssa.</li>
      <li>Sinä käänsit meidät vihollista pakoon, ja meidän vihamiehemme  ryöstivät saalista.</li>
      <li>Sinä annoit meidät syötäviksi kuin lampaat, ja hajotit meidät  pakanain sekaan.</li>
      <li>Sinä myit kansasi halvasta etkä heidän hinnastaan paljoa hyötynyt.</li>
      <li>Sinä annat meidät naapuriemme häväistäviksi, ympärillämme asuvaisten  pilkaksi ja ivaksi.</li>
      <li>Sinä saatat meidät sananparreksi pakanoille, pään pudistukseksi  kansoille.</li>
      <li>Joka päivä on häväistykseni minun edessäni, ja kasvojeni häpeä  peittää minut,</li>
      <li>herjaajan ja pilkkaajan puheen tähden, vihollisen ja kostonhimoisen  katseitten tähden.</li>
      <li>Tämä kaikki on meitä kohdannut, vaikka emme ole sinua unhottaneet  emmekä sinun liittoasi rikkoneet.</li>
      <li>Ei ole meidän sydämemme sinusta luopunut, eivät meidän askeleemme  sinun polultasi poikenneet.</li>
      <li>Kuitenkin sinä runtelit meidät aavikkosutten asuinsijoilla ja peitit  meidät synkeydellä.</li>
      <li>Jos me olisimme unhottaneet Jumalamme nimen ja ojentaneet kätemme  vieraan jumalan puoleen,</li>
      <li>eikö Jumala olisi sitä tutkituksi saanut, sillä hän tuntee sydämen  salaisuudet?</li>
      <li>Ei, vaan sinun tähtesi meitä surmataan kaiken päivää, meitä pidetään  teuraslampaina.</li>
      <li>Heräjä, miksi nukut, Herra? Nouse, älä iäksi hylkää.</li>
      <li>Miksi peität kasvosi, unhotat meidän kurjuutemme ja ahdistuksemme?</li>
      <li>llä meidän sielumme on vaipunut tomuun, meidän ruumiimme painunut  maahan. [44:27] Nouse, auta meitä ja lunasta meidät armosi tähden.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Liljat"; koorahilaisten  mietevirsi; laulu rakkaudesta.</li>
      <li>Minun sydämeni tulvii ihania sanoja; minä lausun: kuninkaasta on  minun lauluni, minun kieleni on kerkeän kirjurin kynä.</li>
      <li>Sinä olet ihmislapsista ihanin, suloisuus on vuodatettu sinun  huulillesi, sentähden Jumala siunaa sinua iankaikkisesti.</li>
      <li>Vyötä miekka vyöllesi, sinä sankari, vyöttäydy kunniaasi ja  korkeuteesi.</li>
      <li>Ole onnekas korkeudessasi. Nouse sotavaunuihisi totuuden, nöyryyden  ja vanhurskauden puolesta, ja oikea kätesi opettakoon sinulle  peljättäviä tekoja.</li>
      <li>Sinun nuolesi ovat terävät, kansat kaatuvat sinun allesi; kuninkaan  vihollisten sydämet lävistetään.</li>
      <li>Jumala, sinun valtaistuimesi pysyy aina ja iankaikkisesti; sinun  valtakuntasi valtikka on oikeuden valtikka.</li>
      <li>Sinä rakastat vanhurskautta ja vihaat vääryyttä; sentähden on Jumala,  sinun Jumalasi, voidellut sinua iloöljyllä enemmän kuin sinun  osaveljiäsi.</li>
      <li>Mirhaa, aloeta ja kassiaa tuoksuvat kaikki sinun vaatteesi, kanteleet  helisevät sinun iloksesi norsunluisista palatseista.</li>
      <li>Kuningasten tyttäriä on sinun kaunistuksenasi, kuningatar seisoo  sinun oikealla puolellasi, Oofirin kullassa.</li>
      <li>Kuule, tytär, katso ja kallista korvasi, unhota kansasi ja isäsi  huone,</li>
      <li>ja saakoon kuningas halun sinun kauneuteesi, sillä hän on sinun  herrasi. Kumarra häntä.</li>
      <li>Tytär Tyyro ja kansan rikkaimmat etsivät lahjoillaan sinun  suosiotasi.</li>
      <li>Ylen ihana on kuninkaan tytär sisäkammiossa, kultakudosta on hänen  pukunsa.</li>
      <li>Kirjailluissa vaatteissa hänet saatetaan kuninkaan tykö.  Neitsyet  seuraavat häntä, hänen ystävättärensä tuodaan sinun tykösi.</li>
      <li>Ilolla ja riemulla heitä saatetaan, he astuvat kuninkaan palatsiin.</li>
      <li>nun poikasi tulkoot sinun isiesi sijaan; aseta heidät ruhtinaiksi  kaikkeen maahan. [45:18] Minä teen sinun nimesi kuuluksi suvusta sukuun; sentähden kansat  sinua ylistävät aina ja iankaikkisesti.</li>
    </ol>
  </li>
  <li>
    <ol>
      <li>Veisuunjohtajalle; koorahilaisten laulu, korkeassa äänialassa.</li>
      <li>Jumala on meidän turvamme ja väkevyytemme, apumme hädässä aivan  vahva.</li>
      <li>Sentähden emme pelkää, vaikka maa järkkyisi ja vuoret meren pohjaan  vajoaisivat,</li>
      <li>vaikka sen vedet pauhaisivat ja kuohuisivat ja vuoret vapisisivat sen  raivosta. Sela.</li>
      <li>Virta lähteinensä ilahuttaa Jumalan kaupungin, Korkeimman pyhät  asunnot.</li>
      <li>Jumala on sen keskellä, ei se horju, Jumala auttaa sitä jo aamun  koittaessa.</li>
      <li>Pakanat pauhaavat, valtakunnat horjuvat; kun hän jylisee, huojuu maa.</li>
      <li>Herra Sebaot on meidän kanssamme, Jaakobin Jumala on meidän linnamme.  Sela.</li>
      <li>Tulkaa, katsokaa Herran töitä, hänen, joka tekee hämmästyttäviä  tekoja maan päällä:</li>
      <li>hän lopettaa sodat maan ääriin saakka, hän särkee jousen, taittaa  keihään, polttaa sotavaunut tulessa.</li>
      <li>eretkää ja tietäkää, että minä olen Jumala, korkea kansojen  keskellä, korkea maan päällä." [46:12] Herra Sebaot on meidän kanssamme, Jaakobin Jumala on meidän  linnamme. Sela.</li>
    </ol>
  </li>
  <li>
    <ol>
      <li>Veisuunjohtajalle; koorahilaisten virsi.</li>
      <li>Paukuttakaa käsiänne, kaikki kansat, kohottakaa Jumalalle riemuhuuto.</li>
      <li>Sillä Herra on korkein, peljättävä, kaiken maan suuri kuningas.</li>
      <li>Hän kukistaa kansat meidän allemme ja kansakunnat jalkaimme alle.</li>
      <li>Hän on valinnut meille perintömaamme, joka on Jaakobin, hänen  rakkaansa, kunnia. Sela.</li>
      <li>Jumala astuu ylös riemun raikuessa, Herra pasunain pauhatessa.</li>
      <li>Veisatkaa Jumalalle, veisatkaa, veisatkaa meidän kuninkaallemme,  veisatkaa.</li>
      <li>Sillä Jumala on kaiken maan kuningas. Veisatkaa hänelle virsi.</li>
      <li>mala on kansojen kuningas, Jumala istuu pyhällä istuimellansa. [47:10] Kansojen päämiehet kokoontuvat Aabrahamin Jumalan kansaksi.  Sillä  maan kilvet ovat Jumalan; hän on ylen korkea.</li>
    </ol>
  </li>
  <li>
    <ol>
      <li>Laulu, koorahilaisten virsi.</li>
      <li>Suuri on Herra ja korkeasti ylistettävä meidän Jumalamme kaupungissa,  pyhällä vuorellansa.</li>
      <li>Kauniina kohoaa, kaiken maan ilona, pohjan puolella Siionin vuori,  suuren kuninkaan kaupunki.</li>
      <li>Jumala on sen linnoissa turvaksi tunnettu.</li>
      <li>Sillä katso, kuninkaat kokoontuivat, hyökkäsivät yhdessä.</li>
      <li>Mutta he näkivät sen, hämmästyivät, peljästyivät ja pakenivat pois.</li>
      <li>Vavistus valtasi heidät siellä, tuska niinkuin synnyttäväisen.</li>
      <li>Itätuulella sinä särjet Tarsiin-laivat.</li>
      <li>Niinkuin me olimme kuulleet, niin me sen nyt näimme Herran Sebaotin  kaupungissa, meidän Jumalamme kaupungissa: Jumala pitää sen lujana  iankaikkisesti. Sela.</li>
      <li>Jumala, me tutkistelemme sinun armoasi sinun temppelissäsi.</li>
      <li>Jumala, niinkuin sinun nimesi, niin ulottuu sinun ylistyksesi maan  ääriin saakka; sinun oikea kätesi on vanhurskautta täynnä.</li>
      <li>Siionin vuori iloitsee, Juudan tyttäret riemuitsevat sinun  tuomioistasi.</li>
      <li>Kiertäkää Siion, käykää sen ympäri, lukekaa sen tornit.</li>
      <li>rkatkaa sen muurit, kulkekaa sen linnat, kertoaksenne niistä  tulevalle polvelle. [48:15] Sillä tämä on Jumala, meidän Jumalamme, aina ja iankaikkisesti; hän  johdattaa meitä kuolemaan asti.</li>
    </ol>
  </li>
  <li>
    <ol>
      <li>Veisuunjohtajalle; koorahilaisten virsi.</li>
      <li>Kuulkaa tämä, kaikki kansat, ottakaa korviinne, maailman asukkaat  kaikki,</li>
      <li>sekä alhaiset että ylhäiset, niin rikkaat kuin köyhät.</li>
      <li>Minun suuni puhuu viisautta, minun sydämeni ajatus on ymmärrystä.</li>
      <li>Minä kallistan korvani kuulemaan mietelauseita, minä selitän  ongelmani kannelta soittaen.</li>
      <li>Miksi minä pelkäisin pahoina päivinä, kun minun vainoojani vääryys  piirittää minut?</li>
      <li>He luottavat tavaroihinsa ja kerskaavat suuresta rikkaudestaan.</li>
      <li>Kukaan ei voi veljeänsä lunastaa eikä hänestä Jumalalle sovitusta  maksaa.</li>
      <li>Sillä hänen sielunsa lunastus on ylen kallis ja jää iäti  suorittamatta,</li>
      <li>että hän saisi elää iankaikkisesti eikä kuolemaa näkisi.</li>
      <li>Vaan hänen täytyy nähdä, että viisaat kuolevat, että tyhmät ja  järjettömät myös hukkuvat ja jättävät toisille tavaransa.</li>
      <li>He luulevat, että heidän huoneensa pysyvät iäti ja heidän asuntonsa  polvesta polveen; he nimittävät maatiloja nimensä mukaan.</li>
      <li>Mutta ihminen, mahtavinkaan, ei ole pysyväinen: hän on verrattava  eläimiin, jotka hukkuvat.</li>
      <li>Näin käy niiden, jotka itseensä luottavat, ja heidän perässään  niiden, jotka mielistyvät heidän puheisiinsa.  Sela.</li>
      <li>Kuin lammaslauma heidät viedään tuonelaan, kuolema heitä kaitsee, jo  huomenna oikeamieliset astuvat heidän ylitsensä; tuonela kalvaa heidän  hahmoansa, eikä heillä ole asuntoa.</li>
      <li>Mutta minun sieluni Jumala lunastaa tuonelan vallasta, sillä hän  ottaa minut huomaansa. Sela.</li>
      <li>Älä pelkää, jos joku rikastuu, jos hänen talonsa komeus karttuu.</li>
      <li>Sillä kuollessaan ei hän ota mitään mukaansa, eikä hänen komeutensa  astu alas hänen jäljessänsä.</li>
      <li>Vaikka hän eläissänsä kiittää itseään siunatuksi, vaikka sinua  ylistetään, kun vietät hyviä päiviä,</li>
      <li>ytyy sinun mennä isiesi suvun tykö, jotka eivät ikinä enää valoa  näe. [49:21] Ihminen, mahtavinkin, on ymmärrystä vailla, hän on verrattava  eläimiin, jotka hukkuvat.</li>
    </ol>
  </li>
  <li>
    <ol>
      <li>Aasafin virsi. Jumala, Herra Jumala, puhuu ja kutsuu maan auringon  noususta hamaan sen laskuun.</li>
      <li>Siionista, jonka kauneus on täydellinen, Jumala ilmestyy  kirkkaudessa.</li>
      <li>Meidän Jumalamme tulee eikä vaikene, hänen edellänsä käy kuluttava  tuli ja hänen ympärillänsä väkevä myrsky.</li>
      <li>Hän kutsuu taivaat ylhäältä ja maan, tuomitakseen kansansa:</li>
      <li>"Kootkaa minun eteeni minun hurskaani, jotka uhreja uhraten ovat  tehneet minun kanssani liiton".</li>
      <li>Ja taivaat julistavat hänen vanhurskauttansa, sillä Jumala on  tuomari. Sela.</li>
      <li>"Kuule, minun kansani, minä puhun; kuule, Israel, minä todistan sinua  vastaan. Minä olen Jumala, sinun Jumalasi.</li>
      <li>En minä sinun teurasuhreistasi sinua nuhtele, ja sinun polttouhrisi  ovat aina minun edessäni.</li>
      <li>En minä ota härkiä sinun talostasi enkä kauriita sinun tarhoistasi.</li>
      <li>Sillä minun ovat kaikki metsän eläimet ja tuhansien vuorten karjat.</li>
      <li>Minä tunnen kaikki vuorten linnut, ja kaikki, mikä kedolla liikkuu,  on minun edessäni.</li>
      <li>Jos minä isoaisin, en minä sitä sinulle sanoisi; sillä minun on  maanpiiri ja kaikki, mitä siinä on.</li>
      <li>Minäkö söisin härkien lihaa tai joisin kauristen verta?</li>
      <li>Uhraa Jumalalle kiitos ja täytä lupauksesi Korkeimmalle.</li>
      <li>Ja avuksesi huuda minua hädän päivänä, niin minä tahdon auttaa  sinua, ja sinun pitää kunnioittaman minua."</li>
      <li>Mutta jumalattomalle Jumala sanoo: "Mikä sinä olet puhumaan minun  käskyistäni ja ottamaan minun liittoni suuhusi?</li>
      <li>Sinä, joka vihaat kuritusta ja heität minun sanani selkäsi taakse!</li>
      <li>Jos sinä näet varkaan, niin sinä mielistyt häneen, ja sinä pidät  yhtä avionrikkojain kanssa.</li>
      <li>Sinä päästät suusi puhumaan pahaa, ja sinun kielesi punoo petosta.</li>
      <li>Sinä istut ja puhut veljeäsi vastaan, sinä panettelet äitisi poikaa.</li>
      <li>Näitä sinä teet, ja minäkö olisin vaiti? Luuletko, että minä olen  sinun kaltaisesi? Minä nuhtelen sinua ja asetan nämä sinun silmäisi  eteen.</li>
      <li>Ymmärtäkää tämä te, jotka Jumalan unhotatte, etten minä raatelisi,  eikä olisi pelastajaa.</li>
      <li>Joka kiitosta uhraa, se kunnioittaa minua; joka ottaa tiestänsä  vaarin, sen minä annan nähdä Jumalan autuuden."</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi,</li>
      <li>kun profeetta Naatan tuli hänen luokseen, sen jälkeen kuin hän oli  yhtynyt Batsebaan.</li>
      <li>Jumala, ole minulle armollinen hyvyytesi tähden; pyyhi pois minun  syntini suuren laupeutesi tähden.</li>
      <li>Pese minut puhtaaksi rikoksestani, puhdista minut synnistäni.</li>
      <li>Sillä minä tunnen rikokseni, ja minun syntini on aina minun edessäni.</li>
      <li>Sinua ainoata vastaan minä olen syntiä tehnyt, tehnyt sitä, mikä on  pahaa sinun silmissäsi; mutta sinä olet oikea puheessasi ja puhdas  tuomitessasi.</li>
      <li>Katso, minä olen synnissä syntynyt, ja äitini on minut synnissä  siittänyt.</li>
      <li>Katso, totuutta sinä tahdot salatuimpaan saakka, ja sisimmässäni sinä  ilmoitat minulle viisauden.</li>
      <li>Puhdista minut isopilla, että minä puhdistuisin, pese minut, että  minä lunta valkeammaksi tulisin.</li>
      <li>Anna minun kuulla iloa ja riemua, että ihastuisivat ne luut, jotka  särkenyt olet.</li>
      <li>Peitä kasvosi näkemästä minun syntejäni, pyyhi pois kaikki minun  pahat tekoni.</li>
      <li>Jumala, luo minuun puhdas sydän ja anna minulle uusi, vahva henki.</li>
      <li>Älä heitä minua pois kasvojesi edestä, äläkä ota minulta pois Pyhää  Henkeäsi.</li>
      <li>Anna minulle jälleen autuutesi ilo, ja tue minua alttiuden hengellä.</li>
      <li>Minä tahdon opettaa väärille sinun tiesi, että syntiset sinun tykösi  palajaisivat.</li>
      <li>Päästä minut verenvioista, Jumala, minun autuuteni Jumala, että  minun kieleni riemuitsisi sinun vanhurskaudestasi.</li>
      <li>Herra, avaa minun huuleni, että minun suuni julistaisi sinun  kiitostasi.</li>
      <li>Sillä ei sinulle kelpaa teurasuhri, sen minä kyllä antaisin;  polttouhri ei ole sinulle mieleen.</li>
      <li>malalle kelpaava uhri on särjetty henki; särjettyä ja murtunutta  sydäntä et sinä, Jumala, hylkää. [51:20] Osoita armossasi hyvyyttä Siionille, rakenna Jerusalemin muurit. [51:21] Silloin sinulle kelpaavat oikeat teurasuhrit, polttouhrit ja  kokonaisuhrit; silloin uhrataan härkiä sinun alttarillasi.</li>
    </ol>
  </li>
  <li>
    <ol>
      <li>Veisuunjohtajalle; Daavidin mietevirsi,</li>
      <li>kun edomilainen Dooeg tuli ja ilmoitti Saulille, sanoen hänelle:  "Daavid on mennyt Ahimelekin taloon".</li>
      <li>Miksi kerskaat pahuudestasi, sinä väkivaltainen? Jumalan armo pysyy  alati.</li>
      <li>Sinun kielesi punoo turmiota, se on kuin terävä partaveitsi, sinä  petoksen tekijä.</li>
      <li>Sinä rakastat pahaa etkä hyvää, sinä puhut valhetta etkä totta. Sela.</li>
      <li>Sinä rakastat kaikkia surman sanoja, sinä kavala kieli.</li>
      <li>Sentähden myös Jumala kukistaa sinut ainiaaksi, hän tarttuu sinuun ja  raastaa sinut majastasi, repäisee sinut juurinesi elävien maasta. Sela.</li>
      <li>Ja vanhurskaat näkevät sen ja pelkäävät, ja he nauravat häntä:</li>
      <li>atso, siinä on mies, joka ei pitänyt Jumalaa turvanansa, vaan  luotti suureen rikkauteensa ja röyhkeili häijyydessänsä". [52:10] Mutta minä olen kuin viheriöitsevä öljypuu Jumalan huoneessa, minä  turvaan Jumalan armoon aina ja iankaikkisesti. [52:11] Minä kiitän sinua iäti, että sen teit, ja minä odotan sinun  hurskaittesi edessä sinun nimeäsi, sillä se on hyvä.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Sairaus"; Daavidin mietevirsi.</li>
      <li>Hullu sanoo sydämessänsä: "Ei ole Jumalaa". Turmiollinen ja iljettävä  on heidän väärä menonsa; ei ole ketään, joka tekee sitä, mikä hyvä on.</li>
      <li>Jumala katsoo taivaasta ihmislapsiin nähdäksensä, onko ketään  ymmärtäväistä, ketään, joka etsii Jumalaa.</li>
      <li>Mutta kaikki he ovat poikenneet pois, kaikki tyynni kelvottomiksi  käyneet; ei ole ketään, joka tekee sitä, mikä hyvä on, ei yhden  yhtäkään.</li>
      <li>Eivätkö he mitään käsitä, nuo väärintekijät, jotka saavat leipänsä  syömällä minun kansaani, eivätkä avuksensa huuda Jumalaa?</li>
      <li>inä heidät valtaa kauhu, missä ei kauhistavaa ole; sillä Jumala  hajottaa niiden luut, jotka sinua saartavat. Sinä saatat heidät häpeään,  sillä Jumala hylkää heidät. [53:7] Oi, että Israelille tulisi pelastus Siionista! Kun Jumala kääntää  kansansa kohtalon, silloin Jaakob riemuitsee, Israel iloitsee.</li>
    </ol>
  </li>
  <li>
    <ol>
      <li>Veisuunjohtajalle; kielisoittimilla; Daavidin mietevirsi,</li>
      <li>kun siifiläiset tulivat ja sanoivat Saulille: "Daavid piileskelee  meidän luonamme".</li>
      <li>Jumala, pelasta minut nimesi voimalla, aja minun asiani  väkevyydelläsi.</li>
      <li>Jumala, kuule minun rukoukseni, ota korviisi minun suuni sanat.</li>
      <li>Sillä muukalaiset nousevat minua vastaan, ja väkivaltaiset väijyvät  minun henkeäni, eivät he pidä Jumalaa silmäinsä edessä.  Sela.</li>
      <li>Katso, Jumala on minun auttajani, Herra on minun sieluni tuki.</li>
      <li>hdatkoon paha minun vihamiehiäni, hävitä heidät uskollisuudessasi. [54:8] Niin minä alttiisti sinulle uhraan, minä ylistän sinun nimeäsi,  Herra, sillä se on hyvä. [54:9] Sillä hän pelastaa minut kaikesta hädästä, ja minun silmäni saa  mielikseen katsella vihollisiani.</li>
    </ol>
  </li>
  <li>
    <ol>
      <li>Veisuunjohtajalle; kielisoittimilla; Daavidin mietevirsi.</li>
      <li>Jumala, ota korviisi minun rukoukseni, älä kätkeydy, kun minä armoa  anon.</li>
      <li>Kuuntele minua ja vastaa minulle. Minä kuljen rauhatonna murheessani  ja huokaan,</li>
      <li>koska vihamies huutaa ja jumalaton ahdistaa; sillä he vyöryttävät  minun päälleni turmiota ja vihassa minua vainoavat.</li>
      <li>Sydämeni minun rinnassani vapisee, kuoleman kauhut lankeavat minun  päälleni.</li>
      <li>Pelko ja vavistus valtaa minut, pöyristys peittää minut.</li>
      <li>Ja minä sanon: Olisipa minulla siivet kuin kyyhkysellä, niin minä  lentäisin pois ja pääsisin lepoon!</li>
      <li>Katso, minä pakenisin kauas ja yöpyisin erämaassa. Sela.</li>
      <li>Minä rientäisin pakopaikkaani rajuilman ja myrskyn alta.</li>
      <li>Sekoita, Herra, tee eripuraiseksi heidän kielensä, sillä minä näen  väkivaltaa ja riitaa kaupungissa.</li>
      <li>Yötä päivää he sitä kiertävät, sen muureja pitkin, vääryys ja vaiva  on sen keskellä.</li>
      <li>Sen keskellä on turmio, sorto ja petos ei väisty sen torilta.</li>
      <li>Sillä ei minua herjaa vihollinen - sen minä kestäisin - eikä minua  vastaan ylvästele minun vihamieheni - hänen edestään minä voisin lymytä;</li>
      <li>vaan sinä, minun vertaiseni, sinä, minun ystäväni ja uskottuni,</li>
      <li>jonka kanssa me elimme suloisessa sovussa, yhdessä vaelsimme Jumalan  huoneeseen juhlakansan kohinassa!</li>
      <li>Karatkoon kuolema heidän kimppuunsa, menkööt he elävältä alas  tuonelaan, sillä heidän asunnoissansa ja sydämissänsä vallitsee sula  pahuus.</li>
      <li>Mutta minä huudan Jumalaa, ja Herra pelastaa minut.</li>
      <li>Illoin, aamuin ja keskipäivällä minä valitan ja huokaan, ja hän  kuulee minun ääneni.</li>
      <li>Hän päästää minun sieluni heistä rauhaan, etteivät he minua saavuta;  sillä paljon on niitä, jotka ovat minua vastaan.</li>
      <li>Jumala kuulee sen ja vastaa heille, hän, joka hallitsee hamasta  muinaisuudesta. Sela. Sillä he eivät muuta mieltänsä eivätkä pelkää  Jumalaa.</li>
      <li>Tuo mies käy käsiksi niihin, jotka hänen kanssaan rauhassa elävät,  hän rikkoo liittonsa.</li>
      <li>Hänen suunsa on voita sulavampi, mutta hänellä on sota mielessä;  hänen sanansa ovat öljyä lauhkeammat, mutta ovat kuin paljastetut  miekat.</li>
      <li>itä murheesi Herran huomaan, hän pitää sinusta huolen, ei hän  salli vanhurskaan ikinä horjua. [55:24] Mutta heidät sinä, Jumala, syökset tuonelan syvyyteen; murhamiehet  ja petturit eivät pääse puoleen ikäänsä. Mutta minä turvaan sinuun.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Mykkä kyyhkynen kaukaisessa  maassa". Daavidin laulu, kun filistealaiset ottivat hänet kiinni  Gatissa.</li>
      <li>Jumala, ole minulle armollinen, sillä ihmiset minua polkevat, joka  päivä he sotivat minua vastaan, ahdistavat minua.</li>
      <li>Joka päivä minun vihamieheni minua polkevat; sillä paljon on niitä,  jotka ylpeästi sotivat minua vastaan.</li>
      <li>Mutta sinä päivänä, jota minä pelkään, minä turvaan sinuun.</li>
      <li>Jumalaan minä luotan ja ylistän hänen sanaansa, Jumalaan minä turvaan  enkä pelkää. Mitä liha minulle tekisi?</li>
      <li>Joka päivä he vääntelevät minun sanojani, kaikki heidän ajatuksensa  tarkoittavat minulle pahaa.</li>
      <li>He ahdistavat, he väijyvät minua, he vakoilevat minun askeleitani,  sillä he tavoittavat minun henkeäni.</li>
      <li>Hekö pahuudessaan pelastuisivat? Syökse, Jumala, vihassasi kansat  maahan.</li>
      <li>Sinä olet lukenut minun pakolaispäiväni; pane leiliisi minun  kyyneleeni, ovathan ne sinun kirjassasi.</li>
      <li>Kerran väistyvät minun viholliseni, sinä päivänä, jona minä huudan;  minä tiedän, että Jumala on minun puolellani.</li>
      <li>Jumalaan minä luotan ja ylistän hänen sanaansa, Herraan minä luotan  ja ylistän hänen sanaansa.</li>
      <li>Jumalaan minä turvaan enkä pelkää. Mitä ihminen minulle tekisi?</li>
      <li>nulla on lupaus täytettävänä sinulle, Jumala; minä maksan sinulle  kiitosuhrit. [56:14] Sillä sinä pelastit minun sieluni kuolemasta, minun jalkani  kompastumasta, että minä vaeltaisin Jumalan edessä, eläväin valkeudessa.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Älä turmele"; Daavidin laulu, kun  hän pakeni Saulia luolaan.</li>
      <li>Jumala, ole minulle armollinen, ole minulle armollinen; sillä sinuun  minun sieluni turvaa. Minä turvaan sinun siipiesi suojaan, kunnes  onnettomuudet ovat ohitse.</li>
      <li>Minä huudan Jumalaa, Korkeinta, avukseni, Jumalaa, joka vie minun  asiani päätökseen.</li>
      <li>Hän lähettää taivaasta minulle pelastuksen, kun minua herjaavat minun  polkijani. Sela. Jumala lähettää armonsa ja totuutensa.</li>
      <li>Minun sieluni on jalopeurain keskellä, minun täytyy maata  tultasuitsevaisten seassa, ihmisten, joiden hampaat ovat keihäitä ja  nuolia ja joiden kieli on terävä miekka.</li>
      <li>Korota itsesi yli taivasten, Jumala, ja kunniasi yli kaiken maan.</li>
      <li>Verkon he virittivät minun askelteni tielle, painoivat minun sieluni  maahan, kaivoivat eteeni kuopan, mutta itse he siihen suistuivat. Sela.</li>
      <li>Jumala, minun sydämeni on valmis, minun sydämeni on valmis: minä  tahdon veisata ja soittaa.</li>
      <li>Heräjä, minun sieluni; heräjä, harppu ja kannel. Minä tahdon herättää  aamuruskon.</li>
      <li>Herra, sinua minä kiitän kansojen joukossa, veisaan sinun kiitostasi  kansakuntien keskellä.</li>
      <li>llä suuri on sinun armosi ja ulottuu hamaan taivaisiin, ja sinun  totuutesi pilviin asti. [57:12] Korota itsesi yli taivasten, Jumala, ja kunniasi yli kaiken maan.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Älä turmele"; Daavidin laulu.</li>
      <li>Totisesti, onko vanhurskaus mykkä, ja te puhutte? Tekö tuomitsette  oikein, te ihmislapset?</li>
      <li>Ei, vaan te hankitsette sydämessänne vääryyttä, teidän kätenne  käyttävät maassa väkivallan vaakaa.</li>
      <li>Luopuneita ovat jumalattomat äidin kohdusta asti, eksyneitä  valhettelijat hamasta äidin helmasta.</li>
      <li>Heidän myrkkynsä on niinkuin käärmeen myrkky, he ovat kuin kuuro kyy,  joka korvansa tukitsee,</li>
      <li>ettei se kuulisi lumoojan ääntä, taitavan taikojan loitsuja.</li>
      <li>Jumala, särje hampaat heidän suustansa, Herra, murra nuorten  jalopeurain raateluhampaat.</li>
      <li>Haihtukoot he tyhjiin niinkuin vesi, joka valuu kuiviin. Kun he  ampuvat nuolensa, olkoot ne kuin kärjettömät.</li>
      <li>Olkoot he niinkuin etana, joka sulaa mataessaan, niinkuin vaimon  keskoiset, jotka eivät aurinkoa näe.</li>
      <li>Ennenkuin teidän patanne tuntevat tulen altansa orjantappuroista,  hän myrskyllään puhaltaa pois kaiken, niin raa`an kuin kypsänkin.</li>
      <li>nhurskas iloitsee, kun hän näkee koston, hän pesee jalkansa  jumalattoman veressä. [58:12] Silloin ihmiset sanovat: "Totisesti, vanhurskaalla on hedelmä;  totisesti, on Jumala, joka tuomitsee maan päällä".</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Älä turmele"; Daavidin laulu, kun  Saul lähetti vartioimaan hänen taloansa, tappaakseen hänet.</li>
      <li>Jumalani, pelasta minut vihollisistani, suojele minua niiltä, jotka  nousevat minua vastaan.</li>
      <li>Pelasta minut pahantekijöistä, vapahda minut murhamiehistä.</li>
      <li>Sillä katso, he väijyvät minun henkeäni; julmurit kokoontuvat minua  vastaan, vaikka en ole rikkonut enkä syntiä tehnyt, Herra.</li>
      <li>Ilman minun syytäni he juoksevat ja hankkiutuvat; heräjä, käy minua  kohtaamaan ja katso.</li>
      <li>Ja sinä, Herra, Jumala Sebaot, Israelin Jumala, heräjä kostamaan  kaikille pakanoille. Älä säästä ketään uskotonta väärintekijää. Sela.</li>
      <li>He tulevat ehtoolla, ulvovat kuin koirat ja kiertävät kaupunkia.</li>
      <li>Katso, he purkavat suustaan sisuansa, miekat ovat heidän huulillansa,  sillä: "Kuka sen kuulee?"</li>
      <li>Mutta sinä, Herra, naurat heille, sinä pidät kaikkia pakanoita  pilkkanasi.</li>
      <li>Sinä, minun väkevyyteni, sinusta minä otan vaarin, sillä Jumala on  minun linnani.</li>
      <li>Minun armollinen Jumalani käy minua kohden, Jumala antaa minun nähdä  iloni vihollisistani.</li>
      <li>Älä heitä tapa, ettei minun kansani sitä unhottaisi. Saata  voimallasi heidät harhailemaan ja syökse heidät maahan, Herra, meidän  kilpemme.</li>
      <li>Minkä he huulillaan puhuvat, sen he suullaan syntiä tekevät.  Joutukoot he ylpeydessään kiinni kirousten ja valheiden tähden, joita he  puhuvat.</li>
      <li>Hävitä heidät vihassasi, hävitä olemattomiin, ja tietäkööt he, että  Jumala hallitsee Jaakobissa, maan ääriin saakka. Sela.</li>
      <li>He tulevat ehtoolla, ulvovat kuin koirat ja kiertävät kaupunkia.</li>
      <li>He harhailevat ruuan haussa; elleivät tule ravituiksi, he murisevat.</li>
      <li>tta minä veisaan sinun väkevyydestäsi ja riemuitsen aamulla sinun  armostasi, sillä sinä olet minun linnani ja pakopaikkani minun hätäni  päivänä. [59:18] Sinä, minun väkevyyteni, sinulle minä veisaan kiitosta, sillä Jumala  on minun linnani ja minun armollinen Jumalani.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Todistuksen lilja"; Daavidin  laulu, opetettavaksi,</li>
      <li>kun hän taisteli Mesopotamian aramilaisia ja Sooban aramilaisia  vastaan ja Jooab palasi ja voitti Suolalaaksossa edomilaiset,  kaksitoista tuhatta miestä.</li>
      <li>Jumala, sinä hylkäsit meidät, sinä hajotit meidät ja olit vihastunut.  Auta meidät ennallemme.</li>
      <li>Sinä saatoit maan järkkymään ja halkeilemaan, korjaa sen repeämät,  sillä se horjuu.</li>
      <li>Sinä olet antanut kansasi nähdä kovia päiviä; olet juottanut meitä  päihdyttävällä viinillä.</li>
      <li>Mutta sinä olet antanut lipun niille, jotka sinua pelkäävät, että he  kokoontuisivat sen turviin, jousta pakoon. Sela.</li>
      <li>Että sinun rakkaasi pelastetuiksi tulisivat, auta oikealla kädelläsi  ja vastaa meille.</li>
      <li>Jumala on puhunut pyhäkössänsä! Minä riemuitsen, minä jaan Sikemin ja  mittaan Sukkotin laakson.</li>
      <li>Minun on Gilead, minun on Manasse, Efraim on minun pääni suojus,  Juuda minun valtikkani.</li>
      <li>Mooab on minun pesuastiani, Edomiin minä viskaan kenkäni; Filistea,  nosta minulle riemuhuuto.</li>
      <li>Kuka vie minut varustettuun kaupunkiin? Kuka saattaa minut Edomiin?</li>
      <li>kö sinä, Jumala, hyljännyt meitä? Et lähtenyt, Jumala, meidän  sotajoukkojemme kanssa! [60:13] Anna meille apu ahdistajaa vastaan, sillä turha on ihmisten apu. [60:14] Jumalan voimalla me teemme väkeviä tekoja; hän tallaa meidän  vihollisemme maahan.</li>
    </ol>
  </li>
  <li>
    <ol>
      <li>Veisuunjohtajalle; kielisoittimilla; Daavidin virsi.</li>
      <li>Kuule, Jumala, minun huutoni, huomaa minun rukoukseni.</li>
      <li>Maan ääristä minä sinua huudan, kun sydämeni nääntyy. Saata minut  kalliolle, joka on minulle liian korkea.</li>
      <li>Sillä sinä olet minun turvapaikkani, vahva torni vihollista vastaan.</li>
      <li>Suo minun asua sinun majassasi iankaikkisesti, turvautua sinun  siipiesi suojaan. Sela.</li>
      <li>Sillä sinä, Jumala, kuulet minun lupaukseni, sinä annat perinnön  niille, jotka sinun nimeäsi pelkäävät.</li>
      <li>Sinä lisäät kuninkaalle päiviä päiviin; hänen vuotensa jatkukoot  polvesta polveen.</li>
      <li>llitkoon hän iankaikkisesti Jumalan kasvojen edessä; säädä armo ja  totuus häntä varjelemaan. [61:9] Niin minä veisaan iankaikkisesti sinun nimesi kiitosta, täytän  lupaukseni päivästä päivään.</li>
    </ol>
  </li>
  <li>
    <ol>
      <li>Veisuunjohtajalle; Jedutunin tapaan; Daavidin virsi.</li>
      <li>Jumalaa yksin minun sieluni hiljaisuudessa odottaa, häneltä tulee  minulle apu.</li>
      <li>Hän yksin on minun kallioni, minun apuni ja turvani: en minä suuresti  horju.</li>
      <li>Kuinka kauan te yhtä miestä ahdistatte, hänet yhdessä surmataksenne,  niinkuin hän olisi kaatuva seinä, niinkuin murrettu muuri?</li>
      <li>He vain pitävät neuvoa, miten syöstä hänet korkeudestaan. He  rakastavat valhetta, he siunaavat suullansa ja kiroavat sydämessänsä.  Sela.</li>
      <li>Odota yksin Jumalaa hiljaisuudessa, minun sieluni, sillä häneltä  tulee minun toivoni.</li>
      <li>Hän yksin on minun kallioni, minun apuni ja turvani: en minä horju.</li>
      <li>Jumalassa on minun apuni ja kunniani. Minun väkevyyteni kallio, minun  turvani on Jumala.</li>
      <li>Turvatkaa häneen joka aika, te kansa; vuodattakaa hänen eteensä  sydämenne. Jumala on meidän turvamme. Sela.</li>
      <li>Vain tuulen henkäystä ovat ihmiset, vain valhetta ihmisten lapset:  kaikki he nousevat vaa`assa ylös köykäisempinä kuin tuulenhenkäys.</li>
      <li>Älkää luottako väkivaltaan, älkää turhaan panko toivoanne  ryöstettyyn tavaraan. Jos rikkautta karttuu, älkää siihen sydäntänne  kiinnittäkö.</li>
      <li>rran on Jumala sanonut, kahdesti olen sen kuullut: väkevyys on  Jumalan. [62:13] Ja sinun, Herra, on armo; sillä sinä maksat kullekin hänen tekojensa  mukaan.</li>
    </ol>
  </li>
  <li>
    <ol>
      <li>Daavidin virsi, kun hän oli Juudan erämaassa.</li>
      <li>Jumala, sinä olet minun Jumalani, sinua minä etsin varhain; sinua  minun sieluni janoaa, sinua halajaa minun ruumiini kuivassa ja  nääntyvässä, vedettömässä maassa.</li>
      <li>Niin minä katselin sinua pyhäkössä, nähdäkseni sinun voimasi ja  kunniasi.</li>
      <li>Sillä sinun armosi on parempi kuin elämä, minun huuleni ylistäkööt  sinua.</li>
      <li>Niin minä kiitän sinua elinaikani, nostan käteni sinun nimeesi.</li>
      <li>Minun sieluni ravitaan niinkuin lihavuudella ja rasvalla, ja minun  suuni ylistää sinua riemuitsevilla huulilla,</li>
      <li>kun minä vuoteessani sinua muistan ja ajattelen sinua yön  vartiohetkinä.</li>
      <li>Sillä sinä olet minun apuni, ja sinun siipiesi suojassa minä  riemuitsen.</li>
      <li>Minun sieluni riippuu sinussa kiinni, sinun oikea kätesi tukee minua.</li>
      <li>Mutta he etsivät minun henkeäni omaksi turmiokseen, he menevät maan  syvyyksiin.</li>
      <li>idät annetaan miekalle alttiiksi, he joutuvat aavikkosutten  osaksi. [63:12] Mutta kuningas on iloitseva Jumalassa; hän on jokaisen kerskaus,  joka hänen kauttansa vannoo. Sillä valhettelijain suu tukitaan.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.</li>
      <li>Kuule, Jumala, minun ääneni, kun minä valitan, varjele minun elämäni  vihollisen pelosta.</li>
      <li>Kätke minut pahain seuralta, väärintekijäin riehuvalta joukolta,</li>
      <li>jotka hiovat kielensä kuin miekan, jännittävät jousensa, nuolinaan  karvaat sanat,</li>
      <li>salaa ampuaksensa nuhteettoman. He ampuvat häntä äkisti eivätkä  kavahda.</li>
      <li>He pysyvät lujina pahoissa aikeissaan, he kehuvat, kuinka he  virittävät pauloja, he sanovat: "Kuka ne näkee?"</li>
      <li>He miettivät vääryyksiä: "Meillä on juoni valmiiksi mietittynä". Syvä  on miehen sisu ja sydän.</li>
      <li>Mutta Jumala ampuu heidät nuolella, äkisti kohtaavat heitä iskut.</li>
      <li>He joutuvat kompastukseen, heidän oma kielensä langettaa heidät;  kaikki, jotka heidät näkevät, nyökyttävät ilkkuen päätään.</li>
      <li>kaikki ihmiset peljästyvät; he julistavat Jumalan töitä ja  ottavat vaarin hänen teoistansa. [64:11] Vanhurskas iloitsee Herrassa ja turvaa häneen, ja kaikki  oikeamieliset kerskaavat.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi, laulu.</li>
      <li>Jumala, hiljaisuudessa kiitetään sinua Siionissa, ja sinulle  täytetään lupaus.</li>
      <li>Sinä kuulet rukouksen: sinun tykösi tulee kaikki liha.</li>
      <li>Minun syntivelkani ovat ylen raskaat, mutta sinä annat anteeksi  meidän rikoksemme.</li>
      <li>Autuas se, jonka sinä valitset ja otat tykösi, esikartanoissasi  asumaan! Salli meidän tulla ravituiksi sinun huoneesi hyvyydellä, sinun  temppelisi pyhyydellä.</li>
      <li>Ihmeellisillä teoilla sinä vastaat meille vanhurskaudessa, sinä,  meidän autuutemme Jumala, sinä, kaikkien maan äärten ja kaukaisen meren  turva,</li>
      <li>joka voimallasi vahvistat vuoret ja olet vyötetty väkevyydellä;</li>
      <li>sinä, joka asetat merten pauhinan ja niiden aaltojen pauhinan ja  kansojen metelin,</li>
      <li>niin että ne, jotka niiden äärillä asuvat, hämmästyvät sinun  ihmeitäsi; aamun ja ehtoon ääret sinä täytät riemulla.</li>
      <li>Sinä pidät maasta huolen, kastelet sen runsaasti, sinä teet sen ylen  rikkaaksi. Jumalan virta on vettä täynnä. Sinä valmistat heidän  viljansa, sillä niin sinä valmistat maan.</li>
      <li>Sinä kastelet sen vaot, sinä muhennat sen multapaakut, sadekuuroilla  sinä sen pehmität ja siunaat sen laihon.</li>
      <li>Sinä kaunistat vuoden hyvyydelläsi, ja sinun askeleesi tiukkuvat  lihavuutta.</li>
      <li>ämaan laitumet tiukkuvat, ja kukkulat vyöttäytyvät riemuun. [65:14] Kedot verhoutuvat lammaslaumoihin, ja vilja peittää laaksot.  Riemuitaan ja lauletaan!</li>
    </ol>
  </li>
  <li>
    <ol>
      <li>Veisuunjohtajalle; laulu, virsi. Kohottakaa Jumalalle riemuhuuto,  kaikki maa,</li>
      <li>veisatkaa hänen nimensä kunniaa, antakaa hänelle kunnia ja ylistys.</li>
      <li>Sanokaa Jumalalle: "Kuinka peljättävät ovat sinun tekosi!"  Sinun  suuren voimasi tähden sinun vihollisesi matelevat sinun edessäsi.</li>
      <li>Kaikki maa kumartakoon sinua ja veisatkoon sinun kiitostasi,  veisatkoon sinun nimesi kiitosta. Sela.</li>
      <li>Tulkaa ja katsokaa Jumalan töitä: hän on peljättävä teoissansa  ihmisten lapsia kohtaan.</li>
      <li>Meren hän muutti kuivaksi maaksi, jalkaisin käytiin virran poikki;  silloin me iloitsimme hänestä.</li>
      <li>Hän hallitsee voimallansa iankaikkisesti, hänen silmänsä  vartioitsevat kansoja; niskoittelijat älkööt nostako päätänsä.  Sela.</li>
      <li>Kiittäkää, te kansat, meidän Jumalaamme, korkealle kaiuttakaa hänen  ylistystänsä.</li>
      <li>Hän antaa meidän sielullemme elämän eikä salli meidän jalkamme  horjua.</li>
      <li>Sillä sinä, Jumala, olet koetellut meitä, olet sulattanut meitä,  niinkuin hopea sulatetaan.</li>
      <li>Sinä veit meidät verkkoon, panit kuorman meidän lanteillemme.</li>
      <li>Sinä annoit ihmisten ajaa päämme päällitse, me jouduimme tuleen ja  veteen. Mutta sinä veit meidät yltäkylläisyyteen.</li>
      <li>Minä tuon sinun huoneeseesi polttouhreja, täytän sinulle lupaukseni,</li>
      <li>joihin minun huuleni avautuivat ja jotka minun suuni hädässäni  lausui.</li>
      <li>Lihavat polttouhrit minä sinulle uhraan ynnä oinasten uhrituoksun;  minä uhraan sinulle härkiä ja kauriita. Sela.</li>
      <li>Tulkaa, kuulkaa, niin minä kerron teille, kaikki te Jumalaa  pelkääväiset, mitä hän on minun sielulleni tehnyt.</li>
      <li>Häntä minä suullani huusin, ja ylistys tuli minun kielelleni.</li>
      <li>Jos minulla olisi vääryys sydämessäni, ei Herra minua kuulisi.</li>
      <li>Mutta Jumala kuuli minua ja otti vaarin minun rukoukseni äänestä.</li>
      <li>Kiitetty olkoon Jumala, joka ei hyljännyt minun rukoustani eikä  ottanut minulta pois armoansa.</li>
    </ol>
  </li>
  <li>
    <ol>
      <li>Veisuunjohtajalle; kielisoittimilla; virsi, laulu.</li>
      <li>Jumala olkoon meille armollinen ja siunatkoon meitä, hän valistakoon  kasvonsa meille, - Sela -</li>
      <li>että maan päällä tunnettaisiin sinun tiesi, kaikissa pakanakansoissa  sinun apusi.</li>
      <li>Sinua, Jumala, kansat kiittäkööt, sinua kaikki kansat kiittäkööt.</li>
      <li>Iloitkoot ja riemuitkoot kansakunnat, sillä sinä tuomitset kansat  oikein ja johdatat kansakunnat maan päällä. Sela.</li>
      <li>Sinua, Jumala, kansat kiittäkööt, sinua kaikki kansat kiittäkööt.</li>
      <li>a on satonsa antanut. Siunatkoon meitä Jumala, meidän Jumalamme. [67:8] Siunatkoon meitä Jumala, ja peljätkööt häntä kaikki maan ääret.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi, laulu.</li>
      <li>Jumala nousee, hänen vihollisensa hajaantuvat, hänen vihamiehensä  pakenevat hänen kasvojensa edestä.</li>
      <li>Sinä hajotat heidät, niinkuin savu hajoaa; niinkuin vaha sulaa tulen  hohteessa, niin jumalattomat häviävät Jumalan kasvojen edessä.</li>
      <li>Mutta vanhurskaat iloitsevat ja riemuitsevat Jumalan kasvojen edessä,  he ihastuvat ilosta.</li>
      <li>Laulakaa Jumalalle, veisatkaa hänen nimensä kiitosta. Tehkää tie  hänelle, joka kiitää halki arojen. Hänen nimensä on Herra, riemuitkaa  hänen kasvojensa edessä.</li>
      <li>Hän on orpojen isä ja leskien puolustaja, Jumala pyhässä  asunnossansa,</li>
      <li>Jumala, joka antaa hyljätyille kodin ja johtaa vangitut onneen. Vain  niskoittelijat asuvat kuivassa maassa.</li>
      <li>Jumala, kun sinä kävit kansasi edellä, kun sinä kuljit erämaassa, -  Sela -</li>
      <li>niin maa vapisi ja taivaat tiukkuivat Jumalan kasvojen edessä, Siinai  vapisi Jumalan, Israelin Jumalan, kasvojen edessä.</li>
      <li>Runsaalla sateella sinä, Jumala, kostutit perintömaasi; ja kun se  oli näännyksissä, niin sinä virvoitit sen.</li>
      <li>Sinun laumasi asettui siihen; hyvyydessäsi, Jumala, sinä sen  kurjille valmistit.</li>
      <li>Herra antaa sanoman, suuri on voitonsanoman saattajatarten joukko:</li>
      <li>"Sotajoukkojen kuninkaat pakenevat, he pakenevat, ja perheen emäntä  jakaa saaliin.</li>
      <li>Jäättekö makailemaan karjatarhojen vaiheille? Kyyhkysen siivet ovat  hopealla silatut, sen sulat keltaisella kullalla!</li>
      <li>Kun Kaikkivaltias siellä hajotti kuninkaat, satoi lunta Salmonilla."</li>
      <li>Baasanin vuori on Jumalan vuori, Baasanin vuori on monihuippuinen  vuori.</li>
      <li>Miksi te, monihuippuiset vuoret, karsaasti katsotte vuorta, jolla  Jumala on mielistynyt asumaan? Totisesti, Herra asuu siellä  iankaikkisesti.</li>
      <li>Jumalan sotavaunuja on kymmenet tuhannet, on tuhannen kertaa  tuhannet; Herra on niiden keskellä, pyhyydessään niinkuin Siinai.</li>
      <li>Sinä astuit ylös korkeuteen, otit vankeja saaliiksesi, sait ihmisiä  lahjaksesi: niskoittelijatkin joutuvat asumaan Herran Jumalan tykönä.</li>
      <li>Kiitetty olkoon Herra joka päivä. Meitä kantaa Jumala, meidän  apumme. Sela.</li>
      <li>Meillä on Jumala, Jumala, joka auttaa, ja Herra, Herra, joka  kuolemasta vapahtaa.</li>
      <li>Mutta Jumala murskaa vihollistensa pään, niiden karvaisen päälaen,  jotka synneissänsä vaeltavat.</li>
      <li>Herra sanoo: "Baasanista minä heidät palautan, palautan meren  syvyyksistä,</li>
      <li>että sinä polkisit jalkasi vereen, että sinun koiriesi kieli saisi  osansa vihollisista".</li>
      <li>Julkinähtävät ovat sinun juhlasaattosi, Jumala, minun Jumalani,  kuninkaani juhlasaatot pyhäkössä.</li>
      <li>Laulajat käyvät edellä, kanteleensoittajat jäljessä, keskellä nuoret  naiset vaskirumpuja lyöden.</li>
      <li>Kiittäkää Jumalaa seurakunnan kokouksissa, kiittäkää Herraa te,  jotka olette Israelin lähteestä.</li>
      <li>Tuolla on Benjamin, nuorin, heitä johtaen, Juudan ruhtinaat  joukkoinensa, Sebulonin ruhtinaat, Naftalin ruhtinaat.</li>
      <li>Sinun Jumalasi on säätänyt sinulle vallan. Vahvista, Jumala, minkä  olet hyväksemme tehnyt.</li>
      <li>Sinun temppelisi tähden, joka kohoaa Jerusalemissa, kuninkaat tuovat  sinulle lahjoja.</li>
      <li>Käske ankarasti ruovikon petoa, härkien laumaa ynnä vasikoita,  kansoja, lankeamaan maahan hopeaharkkoinensa. Hän hajottaa kansat, jotka  sotia rakastavat.</li>
      <li>Mahtavat saapuvat Egyptistä, Etiopia kiiruhtaa ojentamaan käsiänsä  Jumalan puoleen.</li>
      <li>Te maan valtakunnat, laulakaa Jumalalle, veisatkaa Herran kiitosta,  - Sela -</li>
      <li>hänen, joka kiitää ikuisten taivasten taivaissa! Katso, hän antaa  äänellänsä väkevän jylinän.</li>
      <li>takaa väkevyys Jumalalle! Hänen herrautensa on Israelin yllä ja  hänen voimansa pilvien tasalla. [68:36] Peljättävä on Jumala, joka ilmestyy sinun pyhäköstäsi, Israelin  Jumala. Hän antaa kansallensa voiman ja väkevyyden.  Kiitetty olkoon  Jumala.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Liljat"; Daavidin virsi.</li>
      <li>Pelasta minut, Jumala, sillä vedet käyvät minun sieluuni asti.</li>
      <li>Minä olen vajonnut syvään, pohjattomaan liejuun, olen joutunut vetten  syvyyksiin, ja virta tulvii minun ylitseni.</li>
      <li>Minä olen väsynyt huutamisesta, minun kurkkuni kuivettuu, minun  silmäni ovat rauenneet odottaessani Jumalaani.</li>
      <li>Enemmän kuin hiuksia päässäni on niitä, jotka minua syyttömästi  vihaavat; paljon on niitä, jotka tahtovat tuhota minut, jotka syyttä  ovat vihollisiani; mitä en ole ryöstänyt, se täytyy minun maksaa.</li>
      <li>Jumala, sinä tunnet minun hulluuteni, eivätkä minun vikani ole  sinulta salassa.</li>
      <li>Älä anna minussa häpeään joutua niiden, jotka odottavat sinua, Herra,  Herra Sebaot. Älä salli minussa pettyä niiden, jotka etsivät sinua,  Israelin Jumala.</li>
      <li>Sillä sinun tähtesi minä kärsin herjausta, pilkka peittää minun  kasvoni.</li>
      <li>Veljilleni minä olen tullut vieraaksi, olen tullut oudoksi äitini  lapsille.</li>
      <li>Sillä kiivaus sinun huoneesi puolesta on minut kuluttanut, ja niiden  herjaukset, jotka sinua herjaavat, ovat sattuneet minuun.</li>
      <li>Minä, minun sieluni itki ja paastosi, mutta siitä koitui minulle  vain herjausta.</li>
      <li>Minä pukeuduin säkkipukuun, mutta tulin sananparreksi heidän  suussaan.</li>
      <li>Porteissa-istujat minusta jaarittelevat, ja väkijuomain juojat  minusta laulavat.</li>
      <li>Mutta minä rukoilen sinua, Herra, otollisella ajalla, sinua, Jumala,  sinun suuren laupeutesi turvin. Vastaa minulle pelastavan uskollisuutesi  tähden.</li>
      <li>Päästä minut loasta, etten siihen vajoa, auta, että pääsen  vihollisistani ja syvistä vesistä.</li>
      <li>Älä anna vetten vuon minua upottaa, syvyyden minua niellä ja kuilun  sulkea suutaan minun ylitseni.</li>
      <li>Vastaa minulle, Herra, sillä sinun armosi on hyvä, käänny minun  puoleeni suuressa laupeudessasi.</li>
      <li>Älä peitä kasvojasi palvelijaltasi, sillä minä olen ahdistuksessa;  joudu, vastaa minulle.</li>
      <li>Lähesty minun sieluani ja lunasta se, vapahda minut vihollisteni  tähden.</li>
      <li>Sinä tiedät minun häväistykseni, minun häpeäni ja pilkkani, sinun  edessäsi ovat julki kaikki minun ahdistajani.</li>
      <li>Häväistys on särkenyt minun sydämeni, minä olen käynyt heikoksi;  minä odotin sääliä, mutta en saanut, ja lohduttajia, mutta en löytänyt.</li>
      <li>Koiruohoa he antoivat minun syödäkseni ja juottivat minulle janooni  hapanviiniä.</li>
      <li>Tulkoon heidän pöytänsä heille paulaksi, ansaksi noille  suruttomille.</li>
      <li>Soetkoot heidän silmänsä, niin etteivät näe, ja saata heidän  lanteensa alati horjumaan.</li>
      <li>Vuodata vihastuksesi heidän päällensä, ja yllättäköön heidät sinun  vihasi hehku.</li>
      <li>Joutukoon heidän leiripaikkansa autioksi, älköön heidän majoissansa  asukasta olko.</li>
      <li>Sillä he vainoavat sitä, jota sinä olet lyönyt, he juttelevat niiden  tuskista, joita sinä olet haavoittanut.</li>
      <li>Lisää heille rikosta rikoksen päälle, ja sinun vanhurskauteesi he  älkööt pääskö.</li>
      <li>Pyyhittäköön heidät pois elämän kirjasta, älköönkä heitä  kirjoitettako vanhurskasten lukuun.</li>
      <li>Mutta minä olen kurja ja vaivattu, suojatkoon minua sinun apusi,  Jumala,</li>
      <li>niin minä veisuulla kiitän Jumalan nimeä ja ylistän häntä  kiitosvirsillä.</li>
      <li>Se on Herralle otollisempi kuin härkä, kuin mulli, sarvipää ja  sorkkajalka.</li>
      <li>Nöyrät näkevät sen ja riemuitsevat; elpyköön teidän sydämenne,  teidän, jotka etsitte Jumalaa.</li>
      <li>Sillä Herra kuulee köyhiä eikä halveksi vankejansa.</li>
      <li>Kiittäkööt häntä taivaat ja maa, meret ja kaikki, mitä niissä  liikkuu.</li>
      <li>llä Jumala on pelastava Siionin ja rakentava Juudan kaupungit,  niin että he asettuvat niihin ja omistavat ne. [69:37] Hänen palvelijainsa jälkeläiset saavat sen perinnökseen, ja ne,  jotka hänen nimeänsä rakastavat, saavat asua siinä.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi; syntiä tunnustettaessa.</li>
      <li>Jumala, riennä minua pelastamaan, riennä minun avukseni, Herra.</li>
      <li>Joutukoot häpeään ja punastukoot ne, jotka minun henkeäni väijyvät;  peräytykööt ja saakoot häpeän ne, jotka tahtovat minulle onnettomuutta.</li>
      <li>Kääntykööt takaisin häpeissänsä ne, jotka sanovat: "Kas niin, kas  niin!"</li>
      <li>oitkoot ja riemuitkoot sinussa kaikki, jotka sinua etsivät; joille  sinun apusi on rakas, ne sanokoot aina: "Ylistetty olkoon Jumala!" [70:6] Mutta minä olen kurja ja köyhä; Jumala, riennä minun tyköni.  Sinä  olet minun apuni ja vapauttajani; Herra, älä viivy.</li>
    </ol>
  </li>
  <li>
    <ol>
      <li>Sinuun, Herra, minä turvaan, älä salli minun joutua häpeään  iankaikkisesti.</li>
      <li>Pelasta minut, vapahda minut vanhurskaudessasi, kallista korvasi  minun puoleeni ja auta minua.</li>
      <li>Ole minulle kallio, jolla saan asua ja jonne aina saan mennä, sinä,  joka olet säätänyt minulle pelastuksen. Sillä sinä olet minun kallioni  ja linnani.</li>
      <li>Jumalani, vapauta minut jumalattoman kädestä, väärän ja väkivaltaisen  kourista.</li>
      <li>Sillä sinä olet minun toivoni, Herra, Herra, minun turvani hamasta  nuoruudestani.</li>
      <li>Sinä olet minun tukeni syntymästäni saakka, sinä päästit minut äitini  kohdusta; sinua minä alati ylistän.</li>
      <li>Monelle minä olen kuin kummitus, mutta sinä olet minun vahva suojani.</li>
      <li>Minun suuni on täynnä sinun kiitostasi, täynnä sinun ylistystäsi  kaiken päivää.</li>
      <li>Älä heitä minua pois minun vanhalla iälläni, älä hylkää minua, kun  voimani loppuu.</li>
      <li>Sillä minun viholliseni puhuvat minusta; ne, jotka väijyvät minun  henkeäni, neuvottelevat keskenänsä:</li>
      <li>"Jumala on hänet hyljännyt; ajakaa häntä takaa ja ottakaa kiinni,  sillä auttajaa ei ole".</li>
      <li>Jumala, älä ole minusta kaukana, Jumalani, riennä minun avukseni.</li>
      <li>Joutukoot häpeään ja hukkukoot ne, jotka vainoavat minun sieluani;  peittäköön häpeä ja pilkka ne, jotka hankkivat minulle onnettomuutta.</li>
      <li>Mutta minä odotan alati, ja yhäti minä sinua kiitän.</li>
      <li>Minun suuni on julistava sinun vanhurskauttasi, sinun  pelastustekojasi kaiken päivää, sillä niiden määrää en minä tunne.</li>
      <li>Herran, Herran väkeviä tekoja minä tuon julki, minä ylistän sinun  vanhurskauttasi, sinun ainoan.</li>
      <li>Jumala, sinä olet opettanut minua hamasta nuoruudestani, ja yhä  vielä minä sinun ihmeitäsi julistan.</li>
      <li>Älä, Jumala, minua hylkää vanhaksi ja harmaaksi tultuani, niin minä  julistan sinun käsivartesi voimaa nousevalle polvelle, sinun  väkevyyttäsi kaikille vielä tuleville.</li>
      <li>Jumala, sinun vanhurskautesi ulottuu hamaan korkeuksiin, sinun, joka  teet niin suuria. Jumala, kuka on sinun vertaisesi?</li>
      <li>Sinä, joka olet antanut meidän kokea paljon ahdistusta ja  onnettomuutta, sinä virvoitat meidät jälleen henkiin, ja maan  syvyyksistä sinä tuot meidät takaisin.</li>
      <li>Anna minun arvoni kasvaa ja lohduta minua jälleen.</li>
      <li>Niin minä myös ylistän harpulla sinua, sinun uskollisuuttasi, minun  Jumalani, soitan kanteleella kiitosta sinulle, sinä Israelin Pyhä.</li>
      <li>Minun huuleni riemuitsevat, kun minä sinulle soitan, ja myös minun  sieluni, jonka sinä olet lunastanut.</li>
      <li>Minun kieleni julistaa sinun vanhurskauttasi kaiken päivää, sillä  häpeään ja pilkkaan ovat joutuneet ne, jotka hankkivat minulle  onnettomuutta.</li>
    </ol>
  </li>
  <li>
    <ol>
      <li>Salomon virsi. Jumala, anna kuninkaan tuomita, niinkuin sinä  tuomitset, anna vanhurskautesi kuninkaan pojalle.</li>
      <li>Tuomitkoon hän sinun kansaasi vanhurskaasti ja sinun kurjiasi  oikeuden mukaan.</li>
      <li>Vuoret kantakoot rauhaa kansalle, niin myös kukkulat, vanhurskauden  voimasta.</li>
      <li>Auttakoon hän kansan kurjat oikeuteen, pelastakoon köyhäin lapset ja  musertakoon sortajan.</li>
      <li>Niin he pelkäävät sinua, niin kauan kuin aurinko paistaa ja kuu  kumottaa, polvesta polveen.</li>
      <li>Hän olkoon niinkuin sade, joka nurmikolle vuotaa, niinkuin sadekuuro,  joka kostuttaa maan.</li>
      <li>Hänen päivinänsä vanhurskas kukoistaa, ja rauha on oleva runsas  siihen saakka, kunnes kuuta ei enää ole.</li>
      <li>Hallitkoon hän merestä mereen ja Eufrat-virrasta maan ääriin saakka.</li>
      <li>Hänen edessänsä erämaan asujat polvistuvat, ja hänen vihollisensa  nuolevat tomua.</li>
      <li>Tarsiin ja saarten kuninkaat tuovat lahjoja, Saban ja Seban  kuninkaat veroa maksavat.</li>
      <li>Häntä kumartavat kaikki kuninkaat, kaikki kansakunnat palvelevat  häntä.</li>
      <li>Sillä hän pelastaa köyhän, joka apua huutaa, kurjan ja sen, jolla ei  auttajaa ole.</li>
      <li>Hän armahtaa vaivaista ja köyhää ja pelastaa köyhäin sielun.</li>
      <li>Hän lunastaa heidän sielunsa sorrosta ja väkivallasta, ja heidän  verensä on hänen silmissään kallis.</li>
      <li>Hän eläköön, ja hänelle tuotakoon Saban kultaa; hänen puolestansa  rukoiltakoon alati, ja siunattakoon häntä lakkaamatta.</li>
      <li>Maa kasvakoon runsaasti viljaa, vuorten huippuja myöten, sen hedelmä  huojukoon niinkuin Libanon; ja kansaa nouskoon kaupungeista niinkuin  kasveja maasta.</li>
      <li>Pysyköön hänen nimensä iankaikkisesti, ja versokoon hänen nimensä,  niin kauan kuin aurinko paistaa. Hänessä he itseänsä siunatkoot, ja  kaikki kansakunnat ylistäkööt häntä onnelliseksi.</li>
      <li>Kiitetty olkoon Herra Jumala, Israelin Jumala, ainoa, joka ihmeitä  tekee.</li>
      <li>Kiitetty olkoon hänen kunniansa nimi iankaikkisesti, ja kaikki maa  olkoon täynnä hänen kunniaansa. Amen, amen.</li>
      <li>Daavidin, Iisain pojan, rukoukset päättyvät.</li>
    </ol>
  </li>
  <li>
    <ol>
      <li>Aasafin virsi. Totisesti, Jumala on hyvä Israelille, niille, joilla  on puhdas sydän.</li>
      <li>Mutta minun jalkani olivat vähällä kompastua, askeleeni olivat aivan  liukahtaa.</li>
      <li>Sillä minussa nousi kateus ylvästelijöitä kohtaan, kun minä näin  jumalattomien menestyvän.</li>
      <li>Sillä he ovat vaivoista vapaat kuolemaansa asti, he ovat voimakkaat  ja lihavat.</li>
      <li>Eivät he koe muitten kuolevaisten tuskia, eikä heitä vaivata niinkuin  muita ihmisiä.</li>
      <li>Sentähden on ylpeys heillä kaulakoristeena, väkivalta on puku, joka  heidät verhoaa.</li>
      <li>Heidän silmänsä pullistuvat ulos heidän lihavuudestaan, heidän  sydämensä kuvittelut kulkevat valtoimina.</li>
      <li>He pilkkaavat ja puhuvat väkivallan puheita pahuudessansa, he puhuvat  kuin korkeuksista.</li>
      <li>Heidän suunsa tavoittelee taivasta, ja heidän kielensä kulkee pitkin  maata.</li>
      <li>Sentähden heidän kansansa liittyy heihin ja särpii vettä kyllälti.</li>
      <li>Ja he sanovat: "Kuinka Jumala sen tietäisi, onko tietoa  Korkeimmalla?"</li>
      <li>Katso, nämä ovat jumalattomat; kuitenkin he elävät ainaisessa  rauhassa ja rikastuvat yhäti.</li>
      <li>Turhaan minä olen pitänyt sydämeni puhtaana ja pessyt käteni  viattomuudessa:</li>
      <li>minua vaivataan joka aika, ja minä saan joka aamu kuritusta.</li>
      <li>Jos olisin sanonut: "Noin minäkin puhun", katso, niin minä olisin  ollut petollinen koko sinun lastesi sukua kohtaan.</li>
      <li>Minä mietin päästäkseni tästä selvyyteen; mutta se oli minulle ylen  vaikeata,</li>
      <li>kunnes minä pääsin sisälle Jumalan pyhiin salaisuuksiin ja käsitin,  mikä heidän loppunsa on oleva.</li>
      <li>Totisesti, sinä panet heidät liukkaalle, perikatoon sinä heidät  syökset.</li>
      <li>Kuinka he joutuvatkaan äkisti turmioon! He hukkuvat, heidän loppunsa  on kauhistava.</li>
      <li>Niinkuin unen käy herätessä, niin sinä, Herra, kun heräjät, heidän  valhekuvansa hylkäät.</li>
      <li>Kun minun sydämeni katkeroitui ja minun munaskuihini pisti,</li>
      <li>silloin minä olin järjetön enkä mitään älynnyt, olin sinun edessäsi  kuin nauta.</li>
      <li>Kuitenkin minä pysyn alati sinun tykönäsi, sinä pidät minua kiinni  oikeasta kädestäni.</li>
      <li>Sinä talutat minua neuvosi mukaan ja korjaat minut viimein kunniaan.</li>
      <li>Ketä muuta minulla olisi taivaassa! Ja kun sinä olet minun kanssani,  en minä mistään maan päällä huoli.</li>
      <li>Vaikka minun ruumiini ja sieluni nääntyisi, Jumala on minun sydämeni  kallio ja minun osani iankaikkisesti.</li>
      <li>Sillä katso, jotka sinusta eriävät, ne hukkuvat, sinä tuhoat kaikki,  jotka haureudessa sinusta luopuvat.</li>
      <li>Mutta minun onneni on olla Jumalaa lähellä, minä panen turvani  Herraan, Herraan, kertoakseni kaikkia sinun tekojasi.</li>
    </ol>
  </li>
  <li>
    <ol>
      <li>Aasafin mietevirsi. Miksi sinä, Jumala, hylkäsit meidät ainiaaksi,  miksi suitsuaa sinun vihasi laitumesi lampaita vastaan?</li>
      <li>Muista seurakuntaasi, jonka muinoin omaksesi otit, jonka lunastit  perintösuvuksesi. Muista Siionin vuorta, jolla sinä asut.</li>
      <li>Ohjaa askeleesi ikuisille raunioille. Vihollinen on raiskannut kaiken  pyhäkössä.</li>
      <li>Sinun vihollisesi huusivat kokoushuoneessasi, he pystyttivät omat  merkkinsä merkeiksi sinne.</li>
      <li>Näytti, kuin olisi tiheässä metsässä kirveitä heilutettu korkealle.</li>
      <li>Niin he löivät kaikki sen veistokset kirveillä ja nuijilla rikki.</li>
      <li>He pistivät sinun pyhäkkösi tuleen, he häväisivät, panivat maan  tasalle sinun nimesi asumuksen.</li>
      <li>He sanoivat sydämessään: "Me hävitämme heidät kaikki tyynni".  He  polttivat kaikki jumalanpalvelushuoneet maasta.</li>
      <li>Merkkejämme me emme näe, ei ole enää profeettaa, eikä ole joukossamme  ketään, joka tietäisi, kuinka kauan -.</li>
      <li>Kuinka kauan, Jumala, vihollinen saa herjata, vihamies pilkata sinun  nimeäsi lakkaamatta?</li>
      <li>Miksi pidätät kättäsi, oikeata kättäsi? Vedä se povestasi ja hävitä  heidät.</li>
      <li>Jumala on minun kuninkaani ammoisista ajoista, hän toimittaa  pelastuksen maan päällä.</li>
      <li>Sinä voimallasi halkaisit meren, sinä musersit lohikäärmeitten päät  vetten päällä.</li>
      <li>Sinä ruhjoit rikki Leviatanin päät, sinä annoit hänet ruuaksi  erämaan eläinten laumalle.</li>
      <li>Sinä puhkaisit kuohumaan lähteen ja puron, sinä kuivasit väkevät  virrat.</li>
      <li>Sinun on päivä, sinun on yö, sinä valmistit valon ja auringon.</li>
      <li>Sinä määräsit kaikki maan rajat, sinä asetit kesän ja talven.</li>
      <li>Niin muista tämä: vihollinen herjaa Herraa, houkkiokansa pilkkaa  sinun nimeäsi.</li>
      <li>Älä anna pedolle alttiiksi metsäkyyhkysesi sielua, älä iäksi unhota  kurjiesi elämää.</li>
      <li>Katso liittoasi. Sillä maan pimennot ovat väkivallan pesiä täynnä.</li>
      <li>Älä salli sorretun kääntyä häväistynä takaisin. Kurja ja köyhä  saakoot ylistää sinun nimeäsi.</li>
      <li>Nouse, Jumala, aja asiasi. Muista, miten houkat herjaavat sinua  kaiken aikaa.</li>
      <li>Älä unhota vihollistesi huutoa, älä vastustajaisi melua, joka kohoaa  lakkaamatta.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Älä turmele"; virsi; Aasafin  laulu.</li>
      <li>Me kiitämme sinua, Jumala, me kiitämme sinua; lähellä on sinun  nimesi, sinun ihmeitäsi kerrotaan.</li>
      <li>"Vaikka minä valitsenkin ajan, minä tuomitsen oikein.</li>
      <li>Vaikka maa kaikkine asukkaineen menehtyy pelkoon, pidän minä pystyssä  sen patsaat." Sela.</li>
      <li>"Ylvästelijöille minä sanon: älkää ylvästelkö, ja jumalattomille:  älkää sarvea nostako.</li>
      <li>Älkää nostako sarveanne korkealle, älkää puhuko niskoitellen,  julkeasti."</li>
      <li>Ei tule apua idästä, ei lännestä, ei vuorisesta erämaasta,</li>
      <li>vaan Jumala on se, joka tuomitsee: yhden hän alentaa, toisen ylentää.</li>
      <li>Sillä Herran kädessä on malja, joka vaahtoaa täynnänsä höystettyä  viiniä, ja siitä hän kaataa; kaikkien maan jumalattomien täytyy se  juoda, särpiä pohjasakkaa myöten.</li>
      <li>tta minä julistan iäti, veisaan kiitosta Jaakobin Jumalalle. [75:11] Ja kaikki jumalattomien sarvet minä katkaisen; korkealle kohoavat  vanhurskaan sarvet.</li>
    </ol>
  </li>
  <li>
    <ol>
      <li>Veisuunjohtajalle; kielisoittimilla; virsi; Aasafin laulu.</li>
      <li>Jumala on tunnettu Juudassa, hänen nimensä on suuri Israelissa;</li>
      <li>Saalemissa on hänen majansa ja hänen asumuksensa Siionissa.</li>
      <li>Siellä hän mursi jousen salamat, kilven ja miekan ja sodan.  Sela.</li>
      <li>Kirkkaudessa, valtasuuruudessa sinä tulit voittosaaliin vuorilta.</li>
      <li>Urhoollisilta ryöstettiin aseet, he uupuivat uneen; kaikkien  sankarien kädet herposivat.</li>
      <li>Sinun nuhtelustasi, Jaakobin Jumala, vaipuivat raskaaseen uneen  vaunut ja hevoset.</li>
      <li>Sinä olet peljättävä, kuka kestää sinun edessäsi, kun sinä vihastut?</li>
      <li>Taivaasta sinä annoit tuomiosi kuulua; maa peljästyi ja vaikeni,</li>
      <li>kun Jumala nousi tuomiolle vapahtaakseen kaikki maan nöyrät.  Sela.</li>
      <li>Sillä ihmisten viha tulee sinulle ylistykseksi: sinä vyöttäydyt  vihan ylenpalttisuuteen.</li>
      <li>hkää lupauksia ja täyttäkää ne Herralle, Jumalallenne.  Kaikki  hänen ympärillään asuvaiset tuokoot lahjoja Peljättävälle, [76:13] joka nöyryyttää ruhtinaitten rohkeuden ja joka on peljättävä maan  kuninkaille.</li>
    </ol>
  </li>
  <li>
    <ol>
      <li>Veisuunjohtajalle; Jedutunin tapaan; Aasafin virsi.</li>
      <li>Minä korotan ääneni Jumalan puoleen ja huudan; minä korotan ääneni  Jumalan puoleen, että hän minua kuulisi.</li>
      <li>Ahdistukseni aikana minä etsin Herraa; minun käteni on yöllä  ojennettuna eikä väsy; minun sieluni ei lohdutuksesta huoli.</li>
      <li>Minä muistan Jumalaa ja huokaan; minä tutkistelen, ja minun henkeni  nääntyy. Sela.</li>
      <li>Sinä pidät minun silmäni valveilla; minä olen niin levoton, etten voi  puhua.</li>
      <li>Minä ajattelen muinaisia päiviä, ammoin menneitä vuosia.</li>
      <li>Minä muistan yöllä kanteleeni, minä mietiskelen sydämessäni, ja minun  henkeni tutkii:</li>
      <li>Hylkääkö Herra ikiajoiksi eikä enää osoita mielisuosiota?</li>
      <li>Onko hänen armonsa mennyt ainiaaksi, onko hänen lupauksensa lopussa  polvesta polveen?</li>
      <li>Onko Jumala unhottanut olla armollinen, onko hän vihassaan lukinnut  laupeutensa? Sela.</li>
      <li>Minä sanoin: tämä on minun kärsimykseni, että Korkeimman oikea käsi  on muuttunut.</li>
      <li>Minä muistelen Herran tekoja, minä muistelen sinun entisiä  ihmetöitäsi.</li>
      <li>Minä tutkistelen kaikkia sinun töitäsi, minä mietin sinun suuria  tekojasi.</li>
      <li>Jumala, sinun tiesi on pyhä; kuka on jumala, suuri niinkuin sinä,  Jumala?</li>
      <li>Sinä olet Jumala, joka teet ihmeitä, sinä olet ilmoittanut voimasi  kansojen seassa.</li>
      <li>Käsivarrellasi sinä lunastit kansasi, Jaakobin ja Joosefin lapset.  Sela.</li>
      <li>Vedet näkivät sinut, Jumala, vedet näkivät sinut ja vapisivat, ja  syvyydet värisivät.</li>
      <li>Pilvet purkivat vettä, pilvet antoivat jylinänsä, sinun nuolesi  lensivät.</li>
      <li>Sinun pauhinasi ääni vyöryi, salamat valaisivat maan piirin, maa  vapisi ja järkkyi.</li>
      <li>ren halki kävi sinun tiesi, sinun polkusi läpi suurten vetten,  eivätkä sinun jälkesi tuntuneet. [77:21] Sinä kuljetit kansasi niinkuin lammaslauman Mooseksen ja Aaronin  kädellä.</li>
    </ol>
  </li>
  <li>
    <ol>
      <li>Aasafin mietevirsi. Kuuntele, kansani, minun opetustani, kallistakaa  korvanne minun suuni sanoille.</li>
      <li>Minä avaan suuni mietelmiin, tuon ilmi muinaisaikojen arvoituksia.</li>
      <li>Mitä olemme kuulleet, minkä olemme saaneet tietää ja mitä isämme ovat  meille kertoneet,</li>
      <li>sitä me emme heidän lapsiltansa salaa, vaan me kerromme tulevalle  polvelle Herran ylistettävistä teoista, hänen voimastansa ja  ihmeistänsä, jotka hän on tehnyt.</li>
      <li>Hän asetti todistuksen Jaakobiin, hän sääti Israeliin lain ja käski  meidän isiemme julistaa ne lapsillensa,</li>
      <li>että jälkipolvi saisi ne tietää, saisivat tietää vastedes syntyvät  lapset, ja nekin nousisivat ja kertoisivat niistä lapsillensa.</li>
      <li>Niin nämä panisivat uskalluksensa Jumalaan eivätkä unhottaisi Jumalan  tekoja, vaan ottaisivat hänen käskyistänsä vaarin.</li>
      <li>Ja niin ei heistä tulisi, niinkuin heidän isistänsä, kapinoitseva ja  niskoitteleva polvi, sukupolvi, jonka sydän ei pysynyt lujana ja jonka  henki ei pysynyt uskollisena Jumalalle.</li>
      <li>Efraimin lapset, asestetut jousimiehet, kääntyivät pakoon taistelun  päivänä.</li>
      <li>Eivät he pitäneet Jumalan liittoa, eivät tahtoneet vaeltaa hänen  lakinsa mukaan,</li>
      <li>vaan he unhottivat hänen suuret tekonsa ja hänen ihmeensä, jotka hän  heille näytti.</li>
      <li>Heidän isiensä nähden hän ihmeitä teki Egyptin maassa, Sooanin  kedolla.</li>
      <li>Hän halkaisi meren ja vei heidät sen läpi, hän seisotti vedet  roukkioksi.</li>
      <li>Hän johdatti heitä päivän aikaan pilvellä ja tulen valolla kaiket  yöt.</li>
      <li>Hän halkoi kalliot erämaassa ja juotti heitä runsaasti, kuin syvistä  vesistä.</li>
      <li>Hän juoksutti puroja kalliosta ja vuodatti virtanaan vettä.</li>
      <li>Yhä he kuitenkin tekivät syntiä häntä vastaan ja olivat  uppiniskaisia Korkeimmalle erämaassa.</li>
      <li>He kiusasivat Jumalaa sydämessänsä, vaatien ruokaa himonsa  tyydyttämiseksi.</li>
      <li>Ja he puhuivat Jumalaa vastaan sanoen: "Voikohan Jumala kattaa  pöydän erämaassa?</li>
      <li>Katso, hän kyllä kallioon iski, ja vedet vuotivat ja purot tulvivat;  mutta voiko hän antaa myös leipää tai hankkia kansallensa lihaa?"</li>
      <li>Sentähden Herra, kun hän sen kuuli, julmistui; ja tuli syttyi  Jaakobissa, ja Israelia vastaan nousi viha,</li>
      <li>koska he eivät uskoneet Jumalaan eivätkä luottaneet hänen apuunsa.</li>
      <li>Hän käski pilviä korkeudessa ja avasi taivaan ovet;</li>
      <li>hän satoi heille ruuaksi mannaa, hän antoi heille taivaan viljaa.</li>
      <li>Ihmiset söivät enkelien leipää; hän lähetti heille evästä yllin  kyllin.</li>
      <li>Hän nosti taivaalle itätuulen ja ajoi voimallaan esiin etelätuulen;</li>
      <li>hän antoi sataa heille lihaa kuin tomua, siivekkäitä lintuja kuin  meren hiekkaa;</li>
      <li>hän pudotti ne leirinsä keskeen, yltympäri asuntonsa.</li>
      <li>Niin he söivät ja tulivat kylläisiksi; mitä he olivat himoinneet,  sitä hän salli heidän saada.</li>
      <li>Eivät olleet he vielä himoansa tyydyttäneet, ja ruoka oli vielä  heidän suussaan,</li>
      <li>kun heitä vastaan jo nousi Jumalan viha: hän tappoi heidän  voimakkaimpansa ja kaatoi maahan Israelin nuoret miehet.</li>
      <li>Mutta sittenkin he yhä vielä tekivät syntiä eivätkä uskoneet hänen  ihmeitänsä.</li>
      <li>Sentähden hän lopetti heidän päivänsä niinkuin tuulahduksen, antoi  heidän vuottensa päättyä äkilliseen perikatoon.</li>
      <li>Kun hän surmasi heitä, kysyivät he häntä, kääntyivät ja etsivät  Jumalaa.</li>
      <li>He muistivat, että Jumala oli heidän kallionsa, ja että Jumala,  Korkein, oli heidän lunastajansa.</li>
      <li>Mutta he pettivät häntä suullaan ja valhettelivat hänelle  kielellänsä;</li>
      <li>sillä heidän sydämensä ei ollut vakaa häntä kohtaan, eivätkä he  olleet uskolliset hänen liitossansa.</li>
      <li>Mutta hän on laupias, antaa anteeksi rikkomukset eikä tahdo  hukuttaa.  Sentähden hän usein kääntyi vihastansa eikä antanut kaiken  kiivautensa nousta.</li>
      <li>Sillä hän muisti, että he ovat liha, tuulahdus, joka menee eikä enää  palaja.</li>
      <li>Kuinka usein he niskoittelivat häntä vastaan korvessa ja  murehduttivat hänen mielensä erämaassa!</li>
      <li>Ja yhä edelleen he kiusasivat Jumalaa ja vihoittivat Israelin Pyhän.</li>
      <li>He eivät muistaneet hänen kättänsä, eivät sitä päivää, jona hän  päästi heidät ahdistajasta,</li>
      <li>jona hän teki tunnustekonsa Egyptissä ja ihmeensä Sooanin kedolla,</li>
      <li>muutti heidän virtansa vereksi, niin etteivät he voineet  vesiojistaan juoda;</li>
      <li>lähetti heidän sekaansa paarmoja, jotka heitä söivät, ja sammakoita,  jotka tuottivat heille häviötä;</li>
      <li>antoi heidän satonsa tuhosirkoille ja heinäsirkoille heidän  vaivannäkönsä;</li>
      <li>hävitti rakeilla heidän viiniköynnöksensä ja raekivillä heidän  metsäviikunapuunsa;</li>
      <li>antoi heidän karjansa alttiiksi rakeille ja heidän laumansa  salamoille.</li>
      <li>Hän lähetti heitä vastaan vihansa hehkun, kiivastuksen, vihastuksen  ja ahdistuksen, parven pahoja enkeleitä.</li>
      <li>Hän raivasi tien vihallensa, ei säästänyt heidän sielujansa  kuolemasta, vaan antoi heidän henkensä ruton valtaan.</li>
      <li>Hän surmasi kaikki esikoiset Egyptistä, miehuuden ensimmäiset Haamin  majoista.</li>
      <li>Mutta kansansa hän pani liikkeelle kuin lampaat ja johdatti heitä  erämaassa kuin laumaa.</li>
      <li>Hän johti heitä turvallisesti, heidän ei tarvinnut peljätä; mutta  heidän vihollisensa peitti meri.</li>
      <li>Ja hän vei heidät pyhälle alueellensa, vuorelle, jonka hänen oikea  kätensä oli hankkinut.</li>
      <li>Hän karkoitti pakanat pois heidän tieltänsä, jakoi ne heille arvalla  perintöosaksi ja antoi Israelin sukukuntain asua niiden majoissa.</li>
      <li>Mutta niskoittelullaan he kiusasivat Jumalaa, Korkeinta, eivätkä  ottaneet hänen todistuksistansa vaaria,</li>
      <li>vaan luopuivat pois ja olivat uskottomia isiensä lailla, kävivät  kelvottomiksi kuin veltto jousi.</li>
      <li>He vihoittivat hänet uhrikukkuloillansa ja herättivät hänen  kiivautensa epäjumaliensa kuvilla.</li>
      <li>Jumala kuuli sen ja julmistui, ja hän hylkäsi Israelin peräti.</li>
      <li>Hän hylkäsi asumuksensa Siilossa, majan, jonka hän oli pystyttänyt  ihmisten keskelle.</li>
      <li>Hän salli väkevyytensä joutua vankeuteen ja kunniansa vihollisten  käsiin.</li>
      <li>Hän antoi kansansa alttiiksi miekalle ja julmistui perintöosaansa.</li>
      <li>Heidän nuorukaisensa kulutti tuli, ja heidän neitsyensä jäivät  häälauluja vaille.</li>
      <li>Heidän pappinsa kaatuivat miekkaan, eivätkä heidän leskensä voineet  itkuja itkeä.</li>
      <li>Silloin Herra heräsi niinkuin nukkuja, niinkuin viinin voittama  sankari.</li>
      <li>Hän löi vihollisensa pakoon, tuotti heille ikuisen häpeän.</li>
      <li>Hän hylkäsi myös Joosefin majan eikä valinnut Efraimin sukukuntaa,</li>
      <li>vaan valitsi Juudan sukukunnan, Siionin vuoren, jota hän rakastaa.</li>
      <li>Ja hän rakensi pyhäkkönsä korkeuksien tasalle, rakensi sen kuin  maan, jonka hän on perustanut ikiajoiksi.</li>
      <li>Hän valitsi Daavidin, palvelijansa, ja otti hänet lammastarhoista.</li>
      <li>Hän toi hänet imettäväisten lammasten jäljestä kaitsemaan kansaansa,  Jaakobia, ja Israelia, perintöosaansa.</li>
      <li>Ja Daavid kaitsi heitä vilpittömin sydämin ja johti heitä taitavalla  kädellä.</li>
    </ol>
  </li>
  <li>
    <ol>
      <li>Aasafin virsi. Jumala, pakanat ovat tunkeutuneet sinun perintöosaasi,  he ovat saastuttaneet sinun pyhän temppelisi, ovat tehneet Jerusalemista  kiviraunion.</li>
      <li>He antoivat sinun palvelijaisi ruumiit taivaan linnuille ruuaksi,  maan pedoille sinun hurskaittesi lihan.</li>
      <li>He vuodattivat heidän vertansa kuin vettä ympäri Jerusalemia, eikä  heitä kukaan haudannut.</li>
      <li>Me olemme joutuneet naapuriemme häväistäviksi, niiden pilkattaviksi  ja ivattaviksi, jotka ympärillämme asuvat.</li>
      <li>Kuinka kauan sinä, Herra, olet yhäti vihoissasi, kuinka kauan sinun  kiivautesi tulena palaa?</li>
      <li>Vuodata vihasi pakanain ylitse, jotka eivät sinua tunne, ja  valtakuntien ylitse, jotka eivät sinun nimeäsi avukseen huuda.</li>
      <li>Sillä he ovat syöneet Jaakobin ja tehneet hänen asuinsijansa  autioksi.</li>
      <li>Älä lue meidän syyksemme isiemme rikoksia, anna armosi pian kohdata  meitä, sillä me olemme sangen viheliäisiksi tulleet.</li>
      <li>Auta meitä sinä, pelastuksemme Jumala, nimesi kunnian tähden, pelasta  meidät ja anna meidän syntimme anteeksi nimesi tähden.</li>
      <li>Miksi pakanat saisivat sanoa: "Missä on heidän Jumalansa?"  Tulkoon  tunnetuksi pakanain seassa, meidän silmäimme nähden, sinun palvelijaisi  vuodatetun veren kosto.</li>
      <li>Tulkoon vankien huokaus sinun kasvojesi eteen; suuren käsivartesi  voimalla pidä elossa kuoleman lapset.</li>
      <li>Ja maksa naapureillemme, heidän helmaansa, seitsenkertaisesti se  herjaus, jolla he ovat herjanneet sinua, Herra.</li>
      <li>Mutta me, sinun kansasi, sinun laitumesi lampaat, kiitämme sinua  iankaikkisesti, julistamme sinun kiitostasi polvesta polveen.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin: "Liljat"; Aasafin todistus; virsi.</li>
      <li>Kuuntele, Israelin paimen. Sinä, joka johdat Joosefia niinkuin  lammaslaumaa, sinä, jonka valtaistuinta kerubit kannattavat, ilmesty  kirkkaudessasi.</li>
      <li>Efraimin, Benjaminin ja Manassen edessä herätä voimasi, tule meidän  avuksemme.</li>
      <li>Jumala, saata meidät entisellemme, valista kasvosi, niin me  autetuiksi tulemme.</li>
      <li>Herra, Jumala Sebaot, kuinka kauan sinä annat vihasi suitsuta, kun  sinun kansasi rukoilee?</li>
      <li>Sinä olet syöttänyt heille kyynelten leipää, olet juottanut heille  maljoittain kyyneleitä;</li>
      <li>olet pannut meidät riidaksi naapureillemme, meidän vihollisemme  pilkkaavat meitä.</li>
      <li>Jumala Sebaot, saata meidät entisellemme, valista kasvosi, niin me  autetuiksi tulemme.</li>
      <li>Sinä siirsit viinipuun Egyptistä, sinä karkoitit pakanat ja istutit  sen.</li>
      <li>Sinä raivasit sille sijan, ja se juurtui ja täytti maan.</li>
      <li>Se peitti vuoret varjollansa ja oksillansa Jumalan setrit.</li>
      <li>Se levitti köynnöksensä mereen asti ja vesansa Eufrat-virtaan  saakka.</li>
      <li>Miksi sinä särjit aidan sen ympäriltä, niin että kaikki tienkulkijat  sitä repivät?</li>
      <li>Metsäkarju sitä jyrsii, ja kedon eläimet sitä syövät.</li>
      <li>Jumala Sebaot, käänny takaisin, katso alas taivaasta ja näe; ota  hoitaaksesi tämä viinipuu</li>
      <li>ja suojaa se, minkä sinun oikea kätesi istutti, tämä taimi, jonka  kasvatit suureksi itseäsi varten.</li>
      <li>Se on tulen polttama, se on karsittu. He hukkuvat sinun kasvojesi  uhkauksesta.</li>
      <li>Kätesi suojelkoon sinun oikean kätesi miestä, ihmislasta, jonka  kasvatit suureksi itseäsi varten.</li>
      <li>lloin me emme sinusta luovu. Suo meidän elää, niin me huudamme  sinun nimeäsi avuksemme. [80:20] Herra, Jumala Sebaot, saata meidät entisellemme, valista kasvosi,  niin me autetuiksi tulemme.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin viininkorjuulaulu; Aasafin virsi.</li>
      <li>Nostakaa ilohuuto Jumalalle, joka on meidän väkevyytemme; nostakaa  riemuhuuto Jaakobin Jumalalle.</li>
      <li>Virittäkää kiitosvirsi, lyökää vaskirumpuja, soittakaa suloisesti  kanteleita ynnä harppuja.</li>
      <li>Puhaltakaa pasunaa uudenkuun aikana, täyden kuun aikana, meidän  juhlapäivämme kunniaksi.</li>
      <li>Sillä tämä on käsky Israelille, Jaakobin Jumalan säädös.</li>
      <li>Hän asetti sen todistukseksi Joosefille käydessään Egyptin maata  vastaan. Minä kuulen puheen, joka on minulle outo:</li>
      <li>"Minä nostin taakan hänen hartioiltansa, hänen kätensä pääsivät  kantokorin kuormasta.</li>
      <li>Hädässäsi sinä huusit, ja minä vapautin sinut; ukkospilven peitosta  minä vastasin sinulle, minä koettelin sinua Meriban veden luona." Sela.</li>
      <li>"Kuule, kansani, minä varoitan sinua; Israel, jospa sinä minua  kuulisit!</li>
      <li>Älköön sinulla olko muukalaista jumalaa, äläkä kumarra vierasta  jumalaa.</li>
      <li>Minä olen Herra, sinun Jumalasi, joka toin sinut Egyptin maasta;  avaa suusi, niin minä sen täytän.</li>
      <li>Mutta minun kansani ei kuullut minun ääntäni, eikä Israel  noudattanut minun mieltäni.</li>
      <li>Niin minä annoin heidän mennä pois sydämensä paatumuksessa, he  saivat vaeltaa omien neuvojensa mukaan.</li>
      <li>Oi, jospa minun kansani minua kuulisi ja Israel vaeltaisi minun  teilläni,</li>
      <li>niin minä pian masentaisin heidän vihollisensa ja kääntäisin käteni  heidän vihamiehiänsä vastaan.</li>
      <li>, jotka Herraa vihaavat, matelisivat hänen edessään, ja heidän  kohtalonsa kestäisi iankaikkisesti. [81:17] Mutta kansaansa hän ruokkisi parhaalla nisulla; minä ravitsisin  sinua hunajalla kalliosta."</li>
    </ol>
  </li>
  <li>
    <ol>
      <li>Aasafin virsi. Jumala seisoo jumalien kokouksessa, hän on tuomari  jumalien keskellä:</li>
      <li>"Kuinka kauan te tuomitsette väärin ja pidätte jumalattomain puolta?"  Sela.</li>
      <li>"Auttakaa oikeuteensa vaivainen ja orpo, antakaa kurjalle ja  puutteenalaiselle oikeus.</li>
      <li>Vapauttakaa vaivainen ja köyhä, pelastakaa hänet jumalattomain  käsistä.</li>
      <li>Ei ole heillä älyä, ei ymmärrystä, he vaeltavat pimeydessä: kaikki  maan perustukset horjuvat.</li>
      <li>Minä sanon: Te olette jumalia ja kaikki tyynni Korkeimman poikia;</li>
      <li>kuitenkin te kuolette, niinkuin ihmiset kuolevat, ja kaadutte  niinkuin kuka ruhtinas tahansa."</li>
      <li>Nouse, Jumala, tuomitse maa, sillä sinä perit kaikki pakanakansat.</li>
    </ol>
  </li>
  <li>
    <ol>
      <li>Laulu, Aasafin virsi.</li>
      <li>Jumala, älä ole niin ääneti, älä ole vaiti, älä ole, Jumala, niin  hiljaa.</li>
      <li>Sillä, katso, sinun vihollisesi pauhaavat, ja sinun vihaajasi  nostavat päätänsä.</li>
      <li>Heillä on kavalat hankkeet sinun kansaasi vastaan, ja he pitävät  neuvoa sinun suojattejasi vastaan.</li>
      <li>He sanovat: "Tulkaa, hävittäkäämme heidät olemasta kansa, niin ettei  Israelin nimeä enää muisteta".</li>
      <li>Sillä he neuvottelevat keskenään yksimielisesti, he tekevät liiton  sinua vastaan:</li>
      <li>Edomin teltat ja ismaelilaiset, Mooab ja hagrilaiset,</li>
      <li>Gebal, Ammon ja Amalek, Filistea ynnä Tyyron asukkaat.</li>
      <li>Myös Assur on liittynyt heihin, nämä ovat käsivartena Lootin  lapsilla. Sela.</li>
      <li>Tee heille, niinkuin teit Midianille, niinkuin Siiseralle, niinkuin  Jaabinille Kiison-joen rannalla.</li>
      <li>Heidät tuhottiin Eendorissa, he joutuivat lannaksi maahan.</li>
      <li>Anna heidän ylhäisillensä käydä, niinkuin kävi Oorebille ja  Seebille, ja kaikille heidän ruhtinaillensa niinkuin Seballe ja  Salmunnalle,</li>
      <li>koska he sanovat: "Anastakaamme itsellemme Jumalan asunnot".</li>
      <li>Jumalani, tee heidät lentäviksi lehdiksi, kuiviksi korsiksi tuulen  viedä.</li>
      <li>Niinkuin kulovalkea metsää polttaa, niinkuin liekit kärventävät  vuoria,</li>
      <li>niin aja sinä heitä rajuilmallasi ja kauhistuta heitä  tuulispäälläsi.</li>
      <li>Täytä heidän kasvonsa häpeällä, että he etsisivät sinun nimeäsi,  Herra.</li>
      <li>utukoot häpeään ja kauhistukoot ikuisesti, tulkoot häpeään ja  hukkukoot. [83:19] Ja tulkoot tuntemaan, että sinun ainoan nimi on Herra, että sinä  olet Korkein kaikessa maassa.</li>
    </ol>
  </li>
  <li>
    <ol>
      <li>Veisuunjohtajalle; veisataan kuin viininkorjuulaulu; koorahilaisten  virsi.</li>
      <li>Kuinka ihanat ovat sinun asuinsijasi, Herra Sebaot!</li>
      <li>Minun sieluni ikävöitsee ja halajaa Herran esikartanoihin, minun  sydämeni ja ruumiini pyrkii riemuiten elävää Jumalaa kohti.</li>
      <li>Löysihän lintunen majan ja pääskynen pesän, johon se poikasensa  laskee: sinun alttarisi, Herra Sebaot, minun kuninkaani ja minun  Jumalani.</li>
      <li>Autuaat ne, jotka sinun huoneessasi asuvat! He kiittävät sinua alati.  Sela.</li>
      <li>Autuaat ne ihmiset, joilla on voimansa sinussa, joilla on mielessänsä  pyhät matkat!</li>
      <li>Kun he käyvät Kyynellaakson kautta, he muuttavat sen lähteitten  maaksi, ja syyssade peittää sen siunauksilla.</li>
      <li>He käyvät voimasta voimaan, he astuvat Jumalan eteen Siionissa.</li>
      <li>Herra, Jumala Sebaot, kuule minun rukoukseni, ota se korviisi,  Jaakobin Jumala. Sela.</li>
      <li>Jumala, meidän kilpemme, käännä katseesi, katso voideltusi kasvoja.</li>
      <li>Sillä yksi päivä sinun esikartanoissasi on parempi kuin tuhat  muualla; mieluummin minä olen vartijana Jumalani huoneen kynnyksellä,  kuin asun jumalattomien majoissa.</li>
      <li>llä Herra Jumala on aurinko ja kilpi; Herra antaa armon ja  kunnian, ei hän kiellä hyvää niiltä, jotka nuhteettomasti vaeltavat. [84:13] Herra Sebaot, autuas se ihminen, joka sinuun turvaa!</li>
    </ol>
  </li>
  <li>
    <ol>
      <li>Veisuunjohtajalle; koorahilaisten virsi.</li>
      <li>Herra, ennen sinä olit suosiollinen maallesi, sinä käänsit Jaakobin  kohtalon.</li>
      <li>Sinä annoit anteeksi kansasi pahat teot ja peitit kaikki heidän  syntinsä. Sela.</li>
      <li>Sinä panit kaiken kiivastuksesi pois ja lauhduit vihasi hehkusta.</li>
      <li>Käänny taas meidän puoleemme, sinä pelastuksemme Jumala, älä ole enää  tuimistunut meihin.</li>
      <li>Oletko ainiaaksi vihastunut meihin, pidätkö vihaa suvusta sukuun?</li>
      <li>Etkö virvoita meitä eloon jälleen, että sinun kansasi iloitsisi  sinussa?</li>
      <li>Herra, suo meidän nähdä sinun armosi, anna apusi meille.</li>
      <li>Minä tahdon kuulla, mitä Jumala, Herra, puhuu: hän puhuu rauhaa  kansallensa, hurskaillensa; älkööt he kääntykö jälleen tyhmyyteen.</li>
      <li>Totisesti, hänen apunsa on lähellä niitä, jotka häntä pelkäävät, ja  niin meidän maassamme kunnia asuu.</li>
      <li>Armo ja totuus tapaavat toisensa täällä, vanhurskaus ja rauha  antavat suuta toisillensa,</li>
      <li>uskollisuus versoo maasta, ja vanhurskaus katsoo taivaasta.</li>
      <li>rra antaa meille kaikkea hyvää, ja meidän maamme antaa satonsa. [85:14] Vanhurskaus käy hänen edellänsä ja seuraa hänen askeltensa jälkiä.</li>
    </ol>
  </li>
  <li>
    <ol>
      <li>Daavidin rukous. Kallista, Herra, korvasi minun puoleeni ja vastaa  minulle, sillä minä olen kurja ja köyhä.</li>
      <li>Varjele minun sieluni, sillä minä olen hurskas; sinä, minun Jumalani,  pelasta palvelijasi, joka sinuun turvaa.</li>
      <li>Ole minulle armollinen, Herra, sillä sinua minä huudan kaiken päivää.</li>
      <li>Ilahuta palvelijasi sielu, sillä sinun puoleesi, Herra, minä ylennän  sieluni.</li>
      <li>Sillä sinä, Herra, olet hyvä ja anteeksiantavainen, suuri armossa  kaikille, jotka sinua avuksensa huutavat.</li>
      <li>Ota, Herra, korviisi minun rukoukseni, tarkkaa minun anomiseni ääntä.</li>
      <li>Hätäni päivänä minä sinua avukseni huudan, sillä sinä vastaat  minulle.</li>
      <li>Ei ole sinun vertaistasi, Herra, jumalien joukossa, eikä ole vertaa  sinun töillesi.</li>
      <li>Kaikki kansat, jotka sinä tehnyt olet, tulevat ja kumartuvat sinun  edessäsi, Herra, ja kunnioittavat sinun nimeäsi.</li>
      <li>Sillä sinä olet suuri ja teet ihmeitä, sinä ainoa olet Jumala.</li>
      <li>Neuvo minulle tiesi, Herra, että minä vaeltaisin sinun totuudessasi.  Kiinnitä minun sydämeni siihen yhteen, että minä sinun nimeäsi  pelkäisin.</li>
      <li>Kaikesta sydämestäni minä kiitän sinua, Herra, minun Jumalani, ja  kunnioitan sinun nimeäsi iankaikkisesti;</li>
      <li>sillä sinun armosi on suuri minua kohtaan, sinä olet pelastanut  minun sieluni tuonelan syvyydestä.</li>
      <li>Jumala, julkeat ovat nousseet minua vastaan, väkivaltaisten joukko  etsii minun henkeäni; eivät he pidä sinua silmäinsä edessä.</li>
      <li>Mutta sinä, Herra, olet laupias ja armahtavainen Jumala,  pitkämielinen, suuri armossa ja totuudessa.</li>
      <li>Käänny minun puoleeni, ole minulle armollinen, anna voimasi  palvelijallesi, auta palvelijattaresi poikaa.</li>
      <li>Tee merkki minulle, minun hyväkseni. Häpeäksensä minun vihaajani  nähkööt, että sinä, Herra, minua autat ja lohdutat.</li>
    </ol>
  </li>
  <li>
    <ol>
      <li>Koorahilaisten virsi, laulu. Pyhille vuorille perustamaansa  kaupunkia,</li>
      <li>Siionin portteja, Herra rakastaa enemmän kuin Jaakobin kaikkia muita  asuinsijoja.</li>
      <li>On kunniakasta, mitä sinusta sanotaan, sinä Jumalan kaupunki: - Sela.  -</li>
      <li>"Minä mainitsen tunnustajikseni Rahabin ja Baabelin; katso,  Filisteasta, Tyyrosta ja Etiopiasta minä mainitsen: Sekin on syntynyt  siellä."</li>
      <li>Mutta Siionista sanotaan: "Joka-ainoa on syntynyt siellä".  Sitä  Korkein itse vahvana pitää.</li>
      <li>Herra luettelee, kirjoittaessaan kirjaan kansat: "Tämäkin on syntynyt  siellä". Sela.</li>
      <li>Veisaten, karkeloiden sanotaan: "Kaikki minun lähteeni ovat sinussa".</li>
    </ol>
  </li>
  <li>
    <ol>
      <li>Koorahilaisten laulu, virsi; veisuunjohtajalle; veisataan kuin:  "Sairaus"; esrahilaisen Heemanin mietevirsi.</li>
      <li>Herra, minun pelastukseni Jumala, päivin ja öin minä huudan sinun  edessäsi.</li>
      <li>Salli minun rukoukseni tulla kasvojesi eteen, kallista korvasi minun  huutoni puoleen.</li>
      <li>Sillä minun sieluni on kärsimyksistä kylläinen, ja minun elämäni on  lähellä tuonelaa.</li>
      <li>Minut luetaan hautaan menevien joukkoon, minä olen kuin mies, jolta  voima on poissa.</li>
      <li>Minä olen jätetty kuolleitten joukkoon, olen kuin kaatuneet, jotka  haudassa makaavat ja joita sinä et enää muista ja jotka ovat sinun  kädestäsi erotetut.</li>
      <li>Sinä olet laskenut minut syvimpään hautaan, pimeyteen, syviin  kuiluihin.</li>
      <li>Sinun vihasi painaa minua, ja kaikki kuohusi sinä vyörytät minun  ylitseni. Sela.</li>
      <li>Sinä olet karkoittanut tuttavani minusta kauas, olet tehnyt minut  heille inhoksi; minä olen suljettu sisään enkä pääse ulos.</li>
      <li>Minun kasvoni ovat kuihtuneet kurjuudesta. Joka päivä minä huudan  sinua, Herra, ja ojennan käteni sinun puoleesi.</li>
      <li>Teetkö sinä ihmeitä kuolleille, tai nousevatko haamut sinua  kiittämään? Sela.</li>
      <li>Kerrotaanko haudassa sinun armostasi, manalassa sinun  uskollisuudestasi?</li>
      <li>Tunnetaanko sinun ihmeitäsi pimeydessä ja sinun vanhurskauttasi  unhotuksen maassa?</li>
      <li>Mutta minä huudan avukseni sinua, Herra, ja minun rukoukseni tulee  varhain sinun eteesi.</li>
      <li>Miksi, Herra, hylkäät minun sieluni, miksi peität kasvosi minulta?</li>
      <li>Minä olen kurja ja lähellä kuolemaa hamasta nuoruudestani, minä  kärsin sinun kauhujasi, olen neuvoton.</li>
      <li>Sinun vihasi vyöryy minun ylitseni, sinun hirmusi hukuttavat minut.</li>
      <li>saartavat minua kaiken päivää kuin vedet, ne kaikki yhdessä  piirittävät minua. [88:19] Ystävät ja toverit sinä olet karkoittanut minusta kauas, pimeys on  minun ainoa tuttavani.</li>
    </ol>
  </li>
  <li>
    <ol>
      <li>Esrahilaisen Eetanin mietevirsi.</li>
      <li>Minä laulan Herran armoteoista lakkaamatta, julistan suullani sinun  uskollisuuttasi polvesta polveen.</li>
      <li>Minä sanon: ikiajoiksi on armo rakennettu, sinä olet perustanut  uskollisuutesi taivaisiin. -</li>
      <li>"Minä olen tehnyt liiton valittuni kanssa, olen palvelijalleni  Daavidille vannonut:</li>
      <li>`Minä vahvistan sinun jälkeläisesi ikiajoiksi ja rakennan sinulle  valtaistuimen polvesta polveen`". Sela.</li>
      <li>Ja taivaat ylistävät sinun ihmeitäsi, Herra, ja pyhäin seurakunta  sinun uskollisuuttasi.</li>
      <li>Sillä kuka pilvissä on Herran vertainen, kuka Jumalan poikain  joukossa on niinkuin Herra?</li>
      <li>Hän on Jumala, ylen hirmuinen pyhien kokouksessa, peljättävämpi  kaikkia, jotka hänen ympärillänsä ovat.</li>
      <li>Herra, Jumala Sebaot, kuka on voimassa sinun vertaisesi, Herra? Ja  sinun uskollisuutesi ympäröitsee sinua.</li>
      <li>Sinä hallitset meren raivon; kun sen aallot kohoavat, sinä ne  asetat.</li>
      <li>Sinä ruhjoit Rahabin kuin sodassa kaatuneen; väkevällä  käsivarrellasi sinä ajoit vihollisesi hajalle.</li>
      <li>Sinun ovat taivaat, sinun on myös maa; maanpiirin täysinensä sinä  olet perustanut.</li>
      <li>Sinä loit pohjoisen ja etelän; sinun nimestäsi riemuitsevat Taabor  ja Hermon.</li>
      <li>Sinulla on käsivarsi voimaa täynnä, väkevä on sinun kätesi,  korotettu sinun oikea kätesi.</li>
      <li>Vanhurskaus ja oikeus on sinun valtaistuimesi perustus, armo ja  totuus käy sinun kasvojesi edellä.</li>
      <li>Autuas se kansa, joka tuntee juhlariemun, ne, jotka vaeltavat sinun  kasvojesi valkeudessa, Herra!</li>
      <li>He riemuitsevat sinun nimestäsi kaikkina päivinänsä, ja sinun  vanhurskautesi voimasta heidät korotetaan.</li>
      <li>Sillä sinä olet heidän väkevyytensä, heidän kaunistuksensa, ja sinä  armossasi kohotat meidän sarvemme.</li>
      <li>Sillä meidän kilpemme on Herran huomassa, meidän kuninkaamme on  Israelin Pyhän huomassa.</li>
      <li>Silloin sinä näyssä puhuit hurskaillesi ja sanoit: "Minä olen pannut  avun sankarin käteen, olen kansan keskeltä korottanut valittuni:</li>
      <li>minä olen löytänyt Daavidin, palvelijani, olen voidellut hänet  pyhällä öljylläni.</li>
      <li>Minun käteni on lujasti tukeva häntä, minun käsivarteni on häntä  vahvistava.</li>
      <li>Ei vihollinen yllätä häntä, eikä vääryyden mies häntä sorra;</li>
      <li>vaan minä hävitän hänen ahdistajansa hänen edestänsä ja lyön hänen  vihamiehensä maahan.</li>
      <li>Minun uskollisuuteni ja armoni on hänen kanssansa, ja minun  nimessäni kohoaa hänen sarvensa.</li>
      <li>Minä asetan hänen kätensä vallitsemaan merta ja virtoja hänen oikean  kätensä.</li>
      <li>Hän kutsuu minua: `Sinä olet minun isäni, sinä minun Jumalani ja  pelastukseni kallio`.</li>
      <li>Ja minä asetan hänet esikoiseksi, maan kuninkaista korkeimmaksi.</li>
      <li>Minä säilytän armoni hänelle iankaikkisesti, ja minun liittoni hänen  kanssaan on luja.</li>
      <li>Minä annan hänen jälkeläistensä säilyä iäti ja hänen valtaistuimensa  niin kauan, kuin taivaat pysyvät.</li>
      <li>Jos hänen poikansa hylkäävät minun lakini eivätkä vaella minun  oikeuksieni mukaan,</li>
      <li>jos he minun säädökseni rikkovat eivätkä noudata minun käskyjäni,</li>
      <li>niin minä rankaisen vitsalla heidän rikoksensa ja heidän pahat  tekonsa vitsauksilla;</li>
      <li>mutta armoani en minä ota häneltä pois enkä vilpistele  uskollisuudestani.</li>
      <li>En minä liittoani riko, enkä muuta sitä, mikä on minun huuliltani  lähtenyt.</li>
      <li>Minä olen kerran vannonut pyhyyteni kautta, ja totisesti, minä en  Daavidille valhettele:</li>
      <li>`Hänen jälkeläisensä pysyvät iankaikkisesti, ja hänen  valtaistuimensa on minun edessäni niinkuin aurinko,</li>
      <li>se pysyy lujana iankaikkisesti niinkuin kuu. Ja todistaja pilvissä  on uskollinen`." Sela.</li>
      <li>Ja kuitenkin sinä hylkäsit voideltusi ja pidit häntä halpana ja olet  vihastunut häneen.</li>
      <li>Sinä olet purkanut palvelijasi liiton, olet häväissyt hänen  kruununsa, olet heittänyt sen maahan.</li>
      <li>Sinä olet särkenyt kaikki hänen muurinsa, olet pannut raunioiksi  hänen linnoituksensa.</li>
      <li>Kaikki tien kulkijat ovat häntä ryöstäneet, hän on joutunut  naapuriensa häväistäväksi.</li>
      <li>Sinä olet korottanut hänen vihollistensa oikean käden, olet  tuottanut ilon kaikille hänen vihamiehillensä.</li>
      <li>Sinä olet kääntänyt takaisin hänen miekkansa terän etkä ole sodassa  pitänyt häntä pystyssä.</li>
      <li>Sinä olet tehnyt hänen loistostansa lopun ja olet syössyt maahan  hänen valtaistuimensa.</li>
      <li>Sinä olet lyhentänyt hänen nuoruutensa päivät, olet hänet häpeällä  peittänyt. Sela.</li>
      <li>Kuinka kauan sinä, Herra, itsesi yhäti kätket? Kuinka kauan sinun  vihasi tulena palaa?</li>
      <li>Muista, kuinka lyhyt minun elämäni on, kuinka katoavaisiksi sinä  olet luonut kaikki ihmislapset.</li>
      <li>Kuka on se mies, joka jää eloon eikä kuoloa näe, joka pelastaa  sielunsa tuonelan kädestä? Sela.</li>
      <li>Herra, missä ovat sinun entiset armotekosi, jotka sinä  uskollisuudessasi vannoit Daavidille?</li>
      <li>Ajattele, Herra, palvelijaisi häpäisyä ja mitä minun kaikilta noilta  monilta kansoilta täytyy povessani kestää,</li>
      <li>n, Herra, sinun vihollisesi herjaavat, herjaavat sinun voideltusi  askeleita. [89:53] Kiitetty olkoon Herra iankaikkisesti. Amen, amen.</li>
    </ol>
  </li>
  <li>
    <ol>
      <li>Mooseksen, Jumalan miehen, rukous. Herra, sinä olet meidän turvamme  polvesta polveen.</li>
      <li>Ennenkuin vuoret syntyivät ja sinä loit maan ja maanpiirin,  iankaikkisesta iankaikkiseen olet sinä, Jumala.</li>
      <li>Sinä palautat ihmiset takaisin tomuun ja sanot: "Palatkaa jälleen, te  ihmisten lapset".</li>
      <li>Sillä tuhat vuotta on sinun silmissäsi niinkuin eilinen päivä, joka  meni ohitse, ja niinkuin öinen vartiohetki.</li>
      <li>Sinä huuhdot heidät pois; he ovat kuin uni, ovat kuin ruoho, joka  aamulla kukoistaa:</li>
      <li>aamulla se kasvaa ja kukoistaa, mutta illalla se leikataan ja  kuivettuu.</li>
      <li>Sillä me hukumme sinun vihasi voimasta, ja sinun kiivastuksesi  voimasta me häviämme pois.</li>
      <li>Meidän pahat tekomme sinä asetat eteesi, salaiset syntimme kasvojesi  valkeuteen.</li>
      <li>Niin kaikki meidän päivämme kuluvat sinun vihasi alla, vuotemme  päättyvät meiltä kuin huokaus.</li>
      <li>Meidän elinpäivämme ovat seitsemänkymmentä vuotta taikka enintään  kahdeksankymmentä vuotta; ja parhaimmillaankin ne ovat vaiva ja turhuus,  sillä ne kiitävät ohitse, niinkuin me lentäisimme pois.</li>
      <li>Kuka ajattelee sinun vihasi ankaruutta, sinun kiivauttasi, niin että  hän sinua pelkäisi?</li>
      <li>Opeta meitä laskemaan päivämme oikein, että me saisimme viisaan  sydämen.</li>
      <li>Herra, palaja jälleen. Voi, kuinka kauan? Armahda palvelijoitasi.</li>
      <li>Ravitse aamulla meitä armollasi, suo meille iloa ja riemua kaikkina  päivinämme.</li>
      <li>Suo meidän iloita yhtä monta päivää, kuin olet nöyryyttänyt meitä,  yhtä monta vuotta, kuin olemme kovaa kokeneet.</li>
      <li>Saakoot palvelijasi nähdä sinun tekosi ja heidän lapsensa sinun  kunniasi.</li>
      <li>Ja tulkoon osaksemme Herran, meidän Jumalamme, laupeus. Suo menestyä  meille kättemme työn; niin, suo menestyä meidän kättemme työn.</li>
    </ol>
  </li>
  <li>
    <ol>
      <li>Joka Korkeimman suojassa istuu ja Kaikkivaltiaan varjossa yöpyy,</li>
      <li>se sanoo: "Herra on minun turvani ja linnani, hän on minun Jumalani,  johon minä turvaan".</li>
      <li>Sillä hän päästää sinut linnustajan paulasta, turmiollisesta rutosta.</li>
      <li>Sulillansa hän sinua suojaa, ja sinä saat turvan hänen siipiensä  alla; hänen uskollisuutensa on kilpi ja suojus.</li>
      <li>Et sinä pelkää yön kauhuja, et päivällä lentävää nuolta,</li>
      <li>et ruttoa, joka pimeässä kulkee, et kulkutautia, joka päiväsydännä  häviötä tekee.</li>
      <li>Vaikka tuhat kaatuisi sinun sivultasi, kymmenen tuhatta oikealta  puoleltasi, ei se sinuun satu.</li>
      <li>Sinun silmäsi saavat vain katsella ja nähdä, kuinka jumalattomille  kostetaan. -</li>
      <li>Sillä: "Sinä, Herra, olet minun turvani". - Korkeimman olet sinä  ottanut suojaksesi.</li>
      <li>Ei kohtaa sinua onnettomuus, eikä vitsaus lähesty sinun majaasi.</li>
      <li>Sillä hän antaa enkeleilleen sinusta käskyn varjella sinua kaikilla  teilläsi.</li>
      <li>He kantavat sinua käsillänsä, ettet jalkaasi kiveen loukkaisi.</li>
      <li>Sinä kuljet leijonan ja kyykäärmeen ylitse, sinä tallaat nuorta  jalopeuraa ja lohikäärmettä. -</li>
      <li>"Koska hän riippuu minussa kiinni, niin minä hänet pelastan; minä  suojelen hänet, koska hän tuntee minun nimeni.</li>
      <li>Hän huutaa minua avuksensa, ja minä vastaan hänelle, minä olen hänen  tykönänsä, kun hänellä on ahdistus, minä vapahdan hänet ja saatan hänet  kunniaan.</li>
      <li>Minä ravitsen hänet pitkällä iällä ja suon hänen nähdä antamani  pelastuksen."</li>
    </ol>
  </li>
  <li>
    <ol>
      <li>Virsi, sapatinpäivä-laulu.</li>
      <li>Hyvä on Herraa kiittää ja veisata kiitosta sinun nimellesi, sinä  Korkein,</li>
      <li>aamulla julistaa sinun armoasi ja yön tullen sinun totuuttasi</li>
      <li>kymmenkielisillä soittimilla ja harpuilla, kannelta soittaen.</li>
      <li>Sillä sinä ilahutat minua, Herra, töilläsi; minä riemuitsen sinun  kättesi teoista.</li>
      <li>Kuinka suuret ovat sinun tekosi, Herra! Sinun ajatuksesi ovat ylen  syvät.</li>
      <li>Järjetön mies ei tätä ymmärrä, eikä sitä älyä tomppeli.</li>
      <li>Kun jumalattomat rehottavat niinkuin ruoho ja väärintekijät kaikki  kukoistavat, on se heidän ikuiseksi häviöksensä.</li>
      <li>Mutta sinä, Herra, olet korkea iankaikkisesti.</li>
      <li>Sillä katso, sinun vihollisesi, Herra, katso, sinun vihollisesi  hukkuvat, kaikki väärintekijät joutuvat hajallensa.</li>
      <li>Mutta minun sarveni sinä kohotat kuin villihärän sarvet; minut  voidellaan tuoreella öljyllä.</li>
      <li>Ja iloiten minun silmäni katsovat vainoojiani, minun korvani  kuulevat noista pahoista, jotka ovat nousseet minua vastaan.</li>
      <li>Vanhurskas viheriöitsee kuin palmupuu, hän kasvaa kuin Libanonin  setri.</li>
      <li>He ovat istutetut Herran huoneeseen, he viheriöitsevät meidän  Jumalamme kartanoissa.</li>
      <li>elä vanhuudessaan he tekevät hedelmää, ovat mehevät ja vihannat [92:16] ja julistavat, että Herra on vanhurskas, hän, minun kallioni, ja  ettei hänessä vääryyttä ole.</li>
    </ol>
  </li>
  <li>
    <ol>
      <li>Herra on kuningas. Hän on pukenut itsensä korkeudella. Herra on  pukeutunut, vyöttäytynyt voimaan. Niin pysyy maanpiiri lujana, se ei  horju.</li>
      <li>Sinun valtaistuimesi on vahva aikojen alusta, hamasta  iankaikkisuudesta olet sinä.</li>
      <li>Vesivirrat nostavat, Herra, vesivirrat nostavat pauhinansa, niin,  vesivirrat nostavat kuohunsa.</li>
      <li>Mutta yli suurten, voimallisten vetten pauhinan, yli meren kuohujen  on Herra korkeudessa voimallinen.</li>
      <li>Sinun todistuksesi ovat aivan vahvat, pyhyys on sinun huoneellesi  arvollinen, Herra, hamaan aikojen loppuun.</li>
    </ol>
  </li>
  <li>
    <ol>
      <li>Sinä koston Jumala, Herra, sinä koston Jumala, ilmesty kirkkaudessa.</li>
      <li>Nouse, maan tuomari, kosta ylpeille heidän tekonsa.</li>
      <li>Kuinka kauan jumalattomat, Herra, kuinka kauan jumalattomat saavat  riemuita?</li>
      <li>Ne syytävät suustaan julkeita sanoja, ne röyhkeilevät, kaikki nuo  väärintekijät.</li>
      <li>Sinun kansaasi, Herra, he runtelevat, ja sinun perintöosaasi he  rasittavat.</li>
      <li>He tappavat leskiä ja muukalaisia ja murhaavat orpoja.</li>
      <li>Ja he sanovat: "Ei Herra sitä näe, ei Jaakobin Jumala sitä huomaa".</li>
      <li>Ymmärtäkää, te kansan järjettömät, ja te tomppelit - milloin te  tulette järkiinne?</li>
      <li>Joka on korvan istuttanut, hänkö ei kuulisi? Joka on silmän luonut,  hänkö ei näkisi?</li>
      <li>Joka kansat kasvattaa, hänkö ei rankaisisi, hän, joka ihmisille  opettaa tiedon?</li>
      <li>Herra tuntee ihmisten ajatukset; sillä he ovat kuin tuulen henkäys.</li>
      <li>Autuas se mies, jota sinä, Herra, kuritat ja jolle sinä opetat  lakisi,</li>
      <li>antaaksesi hänelle rauhan pahoilta päiviltä, kunnes jumalattomalle  on kaivettu hauta!</li>
      <li>Sillä Herra ei hylkää kansaansa eikä perintöosaansa heitä,</li>
      <li>vaan oikeus on vielä noudattava vanhurskautta, ja kaikki  oikeamieliset seuraavat sitä.</li>
      <li>Kuka nousee minun puolelleni pahoja vastaan, kuka asettuu minun  rinnalleni väärintekijöitä vastaan?</li>
      <li>Ellei Herra olisi minun apuni, pian minun sieluni asuisi  hiljaisuuden maassa.</li>
      <li>Kun minä ajattelen: "Minun jalkani horjuu", niin sinun armosi,  Herra, minua tukee.</li>
      <li>Kun minulla on sydämessäni paljon murheita, niin sinun lohdutuksesi  ilahuttaa minun sieluni.</li>
      <li>Onko yhteyttä sinun kanssasi turmion tuomioistuimella, jossa  väkivaltaa tehdään lain varjolla,</li>
      <li>ahdistetaan vanhurskaan sielua ja tuomitaan syylliseksi viaton veri?</li>
      <li>Mutta Herra on minun linnani, Jumalani on minun suojakallioni.</li>
      <li>Hän kostaa heille heidän ilkityönsä ja hukuttaa heidät heidän  pahuutensa tähden. Herra, meidän Jumalamme, hukuttaa heidät.</li>
    </ol>
  </li>
  <li>
    <ol>
      <li>Tulkaa, kohottakaamme ilohuuto Herralle, riemuhuuto pelastuksemme  kalliolle.</li>
      <li>Käykäämme kiittäen hänen kasvojensa eteen, veisatkaamme hänelle  riemuvirsiä.</li>
      <li>Sillä Herra on suuri Jumala, suuri kuningas yli kaikkien jumalien.</li>
      <li>Maan syvyydet ovat hänen kädessänsä, ja hänen ovat vuorten kukkulat.</li>
      <li>Hänen on meri, sillä hän on sen tehnyt, ja kuiva maa, jonka hänen  kätensä ovat valmistaneet.</li>
      <li>Tulkaa, kumartukaamme ja polvistukaamme, polvillemme langetkaamme  Herran, meidän Luojamme, eteen.</li>
      <li>Sillä hän on meidän Jumalamme, ja me olemme kansa, jota hän  paimentaa, lauma, jota hänen kätensä kaitsee. Jospa te tänä päivänä  kuulisitte hänen äänensä:</li>
      <li>"Älkää paaduttako sydäntänne, niinkuin Meribassa, niinkuin Massan  päivänä erämaassa,</li>
      <li>jossa teidän isänne minua kiusasivat, jossa he koettelivat minua,  vaikka olivat nähneet minun tekoni.</li>
      <li>Neljäkymmentä vuotta minä olin kyllästynyt siihen sukuun ja sanoin:  `He ovat kansa, jonka sydän on eksynyt, eivätkä he tahdo tietää minun  teistäni`.</li>
      <li>Ja niin minä vihassani vannoin: `He eivät pääse minun lepooni`."</li>
    </ol>
  </li>
  <li>
    <ol>
      <li>Veisatkaa Herralle uusi virsi, veisatkaa Herralle, kaikki maa.</li>
      <li>Veisatkaa Herralle, ylistäkää hänen nimeänsä. Julistakaa päivästä  päivään hänen pelastustekojansa,</li>
      <li>ilmoittakaa pakanain seassa hänen kunniaansa, hänen ihmeitänsä  kaikkien kansojen seassa.</li>
      <li>Sillä Herra on suuri ja sangen ylistettävä, hän on peljättävä yli  kaikkien jumalain.</li>
      <li>Sillä kaikki kansojen jumalat ovat epäjumalia, mutta Herra on tehnyt  taivaat.</li>
      <li>Herraus ja kunnia on hänen kasvojensa edessä, kiitos ja ylistys hänen  pyhäkössänsä.</li>
      <li>Antakaa Herralle, te kansojen sukukunnat, antakaa Herralle kunnia ja  väkevyys.</li>
      <li>Antakaa Herralle hänen nimensä kunnia, tuokaa lahjoja, tulkaa hänen  esikartanoihinsa.</li>
      <li>Kumartakaa Herraa pyhässä kaunistuksessa, vaviskaa hänen kasvojensa  edessä, kaikki maa.</li>
      <li>Sanokaa pakanain seassa: "Herra on kuningas". Niin pysyy maanpiiri  lujana, se ei horju. Hän tuomitsee kansat oikeuden mukaan.</li>
      <li>Iloitkoot taivaat, ja riemuitkoon maa; pauhatkoon meri ja kaikki,  mitä siinä on.</li>
      <li>Ihastukoot kedot ja kaikki, mitä kedolla on, riemuitkoot silloin  kaikki metsän puut</li>
      <li>Herran edessä, sillä hän tulee, sillä hän tulee tuomitsemaan maata:  hän tuomitsee maanpiirin vanhurskaudessa ja kansat uskollisuudessansa.</li>
    </ol>
  </li>
  <li>
    <ol>
      <li>Herra on kuningas! Riemuitkoon maa; iloitkoot saaret, niin monta kuin  niitä on.</li>
      <li>Pilvi ja pimeys on hänen ympärillänsä, vanhurskaus ja oikeus on hänen  valtaistuimensa perustus.</li>
      <li>Tuli käy hänen edellänsä ja polttaa hänen vihollisensa, yltympäri.</li>
      <li>Hänen salamansa valaisevat maanpiirin; maa näkee sen ja vapisee.</li>
      <li>Vuoret sulavat niinkuin vaha Herran edessä, kaiken maan Herran  edessä.</li>
      <li>Taivaat julistavat hänen vanhurskauttansa, ja kaikki kansat näkevät  hänen kunniansa.</li>
      <li>Kaikki kuvain kumartajat joutuvat häpeään, kaikki, jotka epäjumalista  kerskaavat. Kumartakaa häntä, kaikki jumalat.</li>
      <li>Siion kuulee sen ja iloitsee, ja Juudan tyttäret riemuitsevat sinun  tuomioistasi, Herra.</li>
      <li>Sillä sinä, Herra, olet Korkein yli kaiken maan, sinä olet ylen  korkea, ylitse kaikkien jumalain.</li>
      <li>Te, jotka Herraa rakastatte, vihatkaa pahaa. Hän varjelee hurskasten  sielut, jumalattomien kädestä hän heidät pelastaa.</li>
      <li>Vanhurskaalle koittaa valkeus ja oikeamielisille ilo.</li>
      <li>Iloitkaa Herrassa, te vanhurskaat; kiittäkää hänen pyhää nimeänsä.</li>
    </ol>
  </li>
  <li>
    <ol>
      <li>Virsi. Veisatkaa Herralle uusi virsi, sillä hän on ihmeitä tehnyt.  Hän on saanut voiton oikealla kädellänsä ja pyhällä käsivarrellansa.</li>
      <li>Herra on tehnyt tiettäväksi pelastustekonsa, hän on ilmaissut  vanhurskautensa pakanain silmien edessä.</li>
      <li>Hän on muistanut armonsa ja uskollisuutensa Israelin heimoa kohtaan;  kaikki maan ääret ovat nähneet meidän Jumalamme pelastusteot.</li>
      <li>Kohottakaa riemuhuuto Herralle, kaikki maa, iloitkaa ja riemuitkaa ja  veisatkaa kiitosta.</li>
      <li>Veisatkaa Herran kiitosta kanteleilla - kanteleilla ja ylistysvirren  sävelillä,</li>
      <li>vaskitorvilla ja pasunan äänellä. Kohottakaa riemuhuuto Herran,  kuninkaan, edessä.</li>
      <li>Pauhatkoon meri ja kaikki, mitä siinä on, maanpiiri ja ne, jotka  siinä asuvat.</li>
      <li>Paukuttakoot käsiänsä virrat, ja vuoret yhdessä riemuitkoot</li>
      <li>Herran edessä; sillä hän tulee tuomitsemaan maata. Hän tuomitsee  maanpiirin vanhurskaasti ja kansat oikeuden mukaan.</li>
    </ol>
  </li>
  <li>
    <ol>
      <li>Herra on kuningas, vaviskoot kansat - hän, jonka valtaistuinta  kerubit kannattavat - huojukoon maa.</li>
      <li>Suuri on Herra Siionissa, hän on korkea yli kaikkien kansojen.</li>
      <li>He ylistävät sinun suurta ja peljättävää nimeäsi. Hän on pyhä.</li>
      <li>Se on kuninkaan voima, että hän rakastaa oikeutta. Sinä olet  saattanut oikeuden voimaan, sinä toimitat oikeuden ja vanhurskauden  Jaakobissa.</li>
      <li>Ylistäkää Herraa, meidän Jumalaamme, kumartukaa hänen jalkainsa  astinlaudan eteen. Hän on pyhä.</li>
      <li>Mooses ja Aaron hänen pappiensa joukossa ja Samuel niiden joukossa,  jotka avuksi huusivat hänen nimeänsä, he huusivat Herraa, ja hän vastasi  heille.</li>
      <li>Hän puhui heille pilvenpatsaasta; he noudattivat hänen todistuksiansa  ja käskyjä, jotka hän oli heille antanut.</li>
      <li>Herra, meidän Jumalamme, sinä vastasit heille, olit heille  anteeksiantava Jumala, vaikka sinä heidän pahat tekonsa kostit.</li>
      <li>Ylistäkää Herraa, meidän Jumalaamme, rukoilkaa kumartuneina hänen  pyhää vuortansa kohti; sillä Herra, meidän Jumalamme, on pyhä.</li>
    </ol>
  </li>
  <li>
    <ol>
      <li>Kiitosuhri-virsi. Kohottakaa riemuhuuto Herralle, kaikki maa.</li>
      <li>Palvelkaa Herraa ilolla, tulkaa hänen kasvojensa eteen riemulla.</li>
      <li>Tietäkää, että Herra on Jumala. Hän on meidät tehnyt, ja hänen me  olemme, hänen kansansa ja hänen laitumensa lampaat.</li>
      <li>Käykää hänen portteihinsa kiittäen, hänen esikartanoihinsa ylistystä  veisaten. Ylistäkää häntä, kiittäkää hänen nimeänsä.</li>
      <li>Sillä Herra on hyvä; hänen armonsa pysyy iankaikkisesti ja hänen  uskollisuutensa polvesta polveen.</li>
    </ol>
  </li>
  <li>
    <ol>
      <li>Daavidin virsi. Minä veisaan armosta ja oikeudesta; sinun  ylistystäsi, Herra, minä laulan.</li>
      <li>Minä tahdon noudattaa nuhteetonta vaellusta; milloin tulet sinä minun  tyköni? Minä tahdon vaeltaa huoneessani vilpittömällä sydämellä.</li>
      <li>En kiinnitä silmääni siihen, mikä turmiollista on, eksyttäväistä  menoa minä vihaan: ei saa se minuun tarttua.</li>
      <li>Nurja sydän väistyköön minusta; pahasta minä en tahdo tietää.</li>
      <li>Joka salaa panettelee lähimmäistänsä, sen minä hukutan; jolla on  ylpeät silmät ja kopea sydän, sitä minä en siedä.</li>
      <li>Maan uskollisia minun silmäni etsivät, että he asuisivat minua  lähellä; joka vaeltaa nuhteettomuuden tietä, se on oleva minun  palvelijani.</li>
      <li>Vilpin tekijä älköön asuko minun huoneessani, valheen puhuja ei kestä  minun silmäini edessä.</li>
      <li>Joka aamu minä hukutan kaikki jumalattomat maasta, lopettaakseni  kaikki väärintekijät Herran kaupungista.</li>
    </ol>
  </li>
  <li>
    <ol>
      <li>Kurjan rukous, kun hän on näännyksissä ja vuodattaa valituksensa  Herran eteen.</li>
      <li>Herra, kuule minun rukoukseni, ja minun huutoni tulkoon sinun eteesi.</li>
      <li>Älä peitä minulta kasvojasi, kun minulla on ahdistus, kallista  korvasi minun puoleeni. Kun minä huudan, riennä ja vastaa minulle.</li>
      <li>Sillä minun päiväni ovat haihtuneet kuin savu, ja minun luitani  polttaa niinkuin ahjossa.</li>
      <li>Sydämeni on paahtunut ja kuivunut kuin ruoho, sillä minä unhotan  syödä leipääni.</li>
      <li>Äänekkäästä vaikerruksestani minun luuni tarttuvat minun nahkaani.</li>
      <li>Minä olen kuin pelikaani erämaassa, olen kuin huuhkaja raunioissa.</li>
      <li>Minä olen uneton, olen kuin yksinäinen lintu katolla.</li>
      <li>Kaiken päivää viholliseni minua häpäisevät; ne, jotka riehuvat minua  vastaan, kiroavat minun nimeni kautta.</li>
      <li>Sillä minä syön tuhkaa kuin leipää ja sekoitan juomani kyyneleillä</li>
      <li>sinun vihasi ja kiivastuksesi tähden, sillä sinä olet nostanut minut  ylös ja viskannut pois.</li>
      <li>Minun päiväni ovat kuin pitenevä varjo, ja minä kuivun kuin ruoho.</li>
      <li>Mutta sinä, Herra, hallitset iankaikkisesti, sinun muistosi pysyy  polvesta polveen.</li>
      <li>Nouse ja armahda Siionia, sillä aika on tehdä sille laupeus ja  määrähetki on tullut.</li>
      <li>Sillä sen kivet ovat sinun palvelijoillesi rakkaat, ja sen soraläjiä  heidän on sääli.</li>
      <li>Silloin pakanat pelkäävät Herran nimeä ja kaikki maan kuninkaat  sinun kunniaasi,</li>
      <li>kun Herra rakentaa Siionin ja ilmestyy kunniassansa,</li>
      <li>kun hän kääntyy niiden rukouksen puoleen, jotka ovat kaikkensa  menettäneet, eikä enää heidän rukoustansa hylkää.</li>
      <li>Tämä kirjoitettakoon tulevalle polvelle, ja kansa, joka vastedes  luodaan, on kiittävä Herraa,</li>
      <li>että hän katseli pyhästä korkeudestaan, että Herra katsoi taivaasta  maahan,</li>
      <li>kuullaksensa vankien huokaukset, vapauttaaksensa kuoleman lapset,</li>
      <li>jotta Siionissa julistettaisiin Herran nimeä ja hänen ylistystänsä  Jerusalemissa,</li>
      <li>kun kaikki kansat kokoontuvat yhteen, ja valtakunnat, palvelemaan  Herraa.</li>
      <li>Hän on lannistanut matkalla minun voimani, on lyhentänyt minun  päiväni.</li>
      <li>Minä sanon: Jumalani, älä tempaa minua pois kesken ikääni; sinun  vuotesi kestävät suvusta sukuun.</li>
      <li>Muinoin sinä perustit maan, ja taivaat ovat sinun käsialasi.</li>
      <li>Ne katoavat, mutta sinä pysyt, ne vanhenevat kaikki kuin vaate; sinä  muutat ne, niinkuin vaatteet muutetaan, ja ne muuttuvat.</li>
      <li>tta sinä pysyt samana, eivätkä sinun vuotesi lopu. [102:29] Sinun palvelijaisi lapset saavat asua turvassa, ja heidän  jälkeläisensä pysyvät sinun edessäsi.</li>
    </ol>
  </li>
  <li>
    <ol>
      <li>Daavidin virsi. Kiitä Herraa, minun sieluni, ja kaikki, mitä minussa  on, hänen pyhää nimeänsä.</li>
      <li>Kiitä Herraa, minun sieluni, äläkä unhota, mitä hyvää hän on sinulle  tehnyt,</li>
      <li>hän, joka antaa kaikki sinun syntisi anteeksi ja parantaa kaikki  sinun sairautesi,</li>
      <li>joka lunastaa sinun henkesi tuonelasta ja kruunaa sinut armolla ja  laupeudella,</li>
      <li>joka sinun halajamisesi tyydyttää hyvyydellään, niin että sinun  nuoruutesi uudistuu kuin kotkan.</li>
      <li>Herra tekee vanhurskauden ja hankkii oikeuden kaikille sorretuille.</li>
      <li>Hän on tehnyt Moosekselle tunnetuksi tiensä, Israelin lapsille suuret  tekonsa.</li>
      <li>Laupias ja armahtavainen on Herra, pitkämielinen ja suuri armossa.</li>
      <li>Ei hän aina riitele eikä pidä vihaa iankaikkisesti.</li>
      <li>Ei hän tee meille syntiemme mukaan eikä kosta meille pahain  tekojemme mukaan.</li>
      <li>Sillä niin korkealla kuin taivas on maasta, niin voimallinen on  hänen armonsa niitä kohtaan, jotka häntä pelkäävät.</li>
      <li>Niin kaukana kuin itä on lännestä, niin kauas hän siirtää meistä  rikkomuksemme.</li>
      <li>Niinkuin isä armahtaa lapsiansa, niin Herrakin armahtaa  pelkääväisiänsä.</li>
      <li>Sillä hän tietää, minkäkaltaista tekoa me olemme: hän muistaa meidät  tomuksi.</li>
      <li>Ihmisen elinpäivät ovat niinkuin ruoho, hän kukoistaa niinkuin  kukkanen kedolla.</li>
      <li>Kun tuuli käy hänen ylitsensä, ei häntä enää ole, eikä hänen  asuinsijansa häntä enää tunne.</li>
      <li>Mutta Herran armo pysyy iankaikkisesta iankaikkiseen niille, jotka  häntä pelkäävät, ja hänen vanhurskautensa lasten lapsille,</li>
      <li>niille, jotka pitävät hänen liittonsa ja muistavat hänen käskynsä ja  noudattavat niitä.</li>
      <li>Herra on pystyttänyt istuimensa taivaisiin, ja hänen kuninkuutensa  hallitsee kaikkia.</li>
      <li>Kiittäkää Herraa, te hänen enkelinsä, te väkevät sankarit, jotka  hänen käskynsä täytätte, kun kuulette hänen sanansa äänen.</li>
      <li>Kiittäkää Herraa, kaikki hänen sotaväkensä, te hänen palvelijansa,  jotka hänen tahtonsa teette.</li>
      <li>Kiittäkää Herraa, kaikki hänen tekonsa, hänen valtakuntansa kaikissa  paikoissa. Kiitä, minun sieluni, Herraa.</li>
    </ol>
  </li>
  <li>
    <ol>
      <li>Kiitä Herraa, minun sieluni, Herra, minun Jumalani, sinä olet ylen  suuri; valkeus ja kirkkaus on sinun pukusi.</li>
      <li>Sinä verhoudut valoon niinkuin viittaan, sinä levität taivaat  niinkuin teltan;</li>
      <li>sinä rakennat salisi vetten päälle, teet pilvet vaunuiksesi ja kuljet  tuulen siivillä.</li>
      <li>Sinä teet tuulet sanasi saattajiksi, palvelijoiksesi tulen liekit.</li>
      <li>Sinä asetit maan perustuksillensa, niin että se pysyy horjumatta  iankaikkisesti.</li>
      <li>Sinä peitit sen syvyyden vesillä kuin vaatteella: vuoria ylempänä  seisoivat vedet.</li>
      <li>Mutta ne pakenivat sinun nuhteluasi, sinun jylinääsi ne juoksivat  pakoon;</li>
      <li>vuoret kohosivat ja laaksot laskeutuivat paikkoihin, jotka sinä olit  niille valmistanut.</li>
      <li>Sinä panit rajan, jonka yli vedet eivät käy eivätkä palaja peittämään  maata.</li>
      <li>Sinä kuohutit laaksoista lähteet, jotka vuorten välillä vuotavat.</li>
      <li>Ne antavat juoman kaikille metsän eläimille, villiaasit niistä  janonsa sammuttavat.</li>
      <li>Niiden partailla asuvat taivaan linnut ja visertävät lehvien  välissä.</li>
      <li>Saleistasi sinä kastelet vuoret, sinun töittesi hedelmistä maa saa  ravintonsa.</li>
      <li>Sinä kasvatat ruohon karjalle ja kasvit ihmisen tarpeeksi.  Niin  sinä tuotat maasta leivän</li>
      <li>ja viinin, joka ilahuttaa ihmisen sydämen; niin sinä saatat kasvot  öljystä kiiltäviksi, ja leipä vahvistaa ihmisen sydäntä.</li>
      <li>Ravintonsa saavat myös Herran puut, Libanonin setrit, jotka hän on  istuttanut.</li>
      <li>Niissä lintuset pesivät, ja haikaroilla on majansa kypresseissä.</li>
      <li>Korkeat vuoret ovat kauristen hallussa, kallionkolot ovat tamaanien  suoja.</li>
      <li>Kuun sinä olet tehnyt näyttämään aikoja; aurinko tietää laskunsa.</li>
      <li>Sinä teet pimeän, niin tulee yö; silloin lähtevät liikkeelle kaikki  metsän eläimet.</li>
      <li>Nuoret jalopeurat kiljuvat saalista ja pyytävät Jumalalta  elatustansa.</li>
      <li>Aurinko nousee, ne vetäytyvät pois ja laskeutuvat luoliinsa maata.</li>
      <li>Silloin ihminen menee töihinsä ja askaroitsee iltaan asti.</li>
      <li>Kuinka moninaiset ovat sinun tekosi, Herra! Sinä olet ne kaikki  viisaasti tehnyt, maa on täynnä sinun luotujasi.</li>
      <li>Merikin, suuri ja aava - siinä vilisee lukemattomat laumat pieniä ja  suuria eläviä.</li>
      <li>Siellä kulkevat laivat, siellä Leviatan, jonka sinä olet luonut  siinä leikitsemään.</li>
      <li>Ne kaikki odottavat sinua, että antaisit heille ruuan ajallansa.</li>
      <li>Sinä annat niille, ja ne kokoavat, sinä avaat kätesi, ja ne ravitaan  hyvyydellä.</li>
      <li>Sinä peität kasvosi, ja ne peljästyvät, sinä otat pois niiden  hengen, ne kuolevat ja palajavat tomuun jälleen.</li>
      <li>Sinä lähetät henkesi, ja ne luodaan; ja sinä uudistat maan muodon.</li>
      <li>Pysyköön Herran kunnia iankaikkisesti. Saakoon Herra teoistansa  iloita,</li>
      <li>hän, joka katsahtaa maahan, ja se vapisee, joka koskettaa vuoria, ja  ne suitsuavat.</li>
      <li>Kaiken ikäni minä ylistän Herraa, minä veisaan Jumalani kiitosta,  niin kauan kuin elän.</li>
      <li>Olkoot minun tutkisteluni hänelle otolliset; minä iloitsen Herrassa.</li>
      <li>Hävitkööt syntiset maasta, älköön jumalattomia enää olko.  Kiitä  Herraa, minun sieluni. Halleluja!</li>
    </ol>
  </li>
  <li>
    <ol>
      <li>Kiittäkää Herraa, julistakaa hänen nimeänsä, tehkää hänen suuret  tekonsa tiettäviksi kansojen keskuudessa.</li>
      <li>Laulakaa hänelle, veisatkaa hänelle, puhukaa kaikista hänen  ihmeistänsä.</li>
      <li>Hänen pyhä nimensä olkoon teidän kerskauksenne; iloitkoon niiden  sydän, jotka etsivät Herraa.</li>
      <li>Kysykää Herraa ja hänen voimaansa, etsikää alati hänen kasvojansa.</li>
      <li>Muistakaa hänen ihmetöitänsä, jotka hän on tehnyt, hänen ihmeitänsä  ja hänen suunsa tuomioita,</li>
      <li>te Aabrahamin, hänen palvelijansa, siemen, Jaakobin lapset, te hänen  valittunsa.</li>
      <li>Hän, Herra, on meidän Jumalamme; hänen tuomionsa käyvät yli kaiken  maan.</li>
      <li>Hän muistaa liittonsa iankaikkisesti, säätämänsä sanan hamaan  tuhansiin polviin,</li>
      <li>liittonsa, jonka hän teki Aabrahamin kanssa, ja Iisakille vannomansa  valan.</li>
      <li>Hän vahvisti sen käskyksi Jaakobille, Israelille iankaikkiseksi  liitoksi.</li>
      <li>Hän sanoi: "Sinulle minä annan Kanaanin maan, se olkoon teidän  perintöosanne".</li>
      <li>Heitä oli vähäinen joukko, vain harvoja, ja he olivat muukalaisia  siellä.</li>
      <li>Ja he vaelsivat kansasta kansaan ja yhdestä valtakunnasta toiseen  kansaan.</li>
      <li>Hän ei sallinut kenenkään heitä vahingoittaa, ja hän rankaisi  kuninkaita heidän tähtensä:</li>
      <li>"Älkää koskeko minun voideltuihini, älkää tehkö pahaa minun  profeetoilleni".</li>
      <li>Ja kun hän kutsui nälänhädän maahan ja kokonaan mursi leivän tuen,</li>
      <li>oli hän lähettänyt heidän edellänsä miehen: Joosef oli myyty  orjaksi.</li>
      <li>Hänen jalkojansa vaivattiin kahleilla, hän joutui rautoihin,</li>
      <li>siksi kunnes hänen sanansa kävi toteen ja Herran puhe osoitti hänet  puhtaaksi.</li>
      <li>Niin kuningas lähetti ja päästätti hänet, kansojen hallitsija laski  hänet irti.</li>
      <li>Hän pani hänet talonsa herraksi ja kaiken omaisuutensa haltijaksi,</li>
      <li>sitomaan mielensä mukaan hänen ruhtinaitansa ja opettamaan viisautta  vanhimmille.</li>
      <li>Niin joutui Israel Egyptiin, Jaakob muukalaiseksi Haamin maahan.</li>
      <li>Ja Herra teki kansansa hyvin hedelmälliseksi ja väkevämmäksi heidän  vihamiehiänsä.</li>
      <li>Hän käänsi näitten sydämen vihaamaan hänen kansaansa, kavalasti  kohtelemaan hänen palvelijoitaan.</li>
      <li>Hän lähetti Mooseksen, palvelijansa, ja Aaronin, jonka hän oli  valinnut.</li>
      <li>Nämä tekivät hänen tunnustekonsa heidän keskellään, tekivät ihmeitä  Haamin maassa.</li>
      <li>Hän lähetti pimeyden ja pimensi kaiken, eivätkä he vastustaneet  hänen sanojansa.</li>
      <li>Hän muutti heidän vetensä vereksi ja kuoletti heiltä kalat.</li>
      <li>Heidän maansa vilisi sammakoita aina kuningasten kammioita myöten.</li>
      <li>Hän käski, ja paarmoja tuli ja sääskiä koko heidän alueellensa.</li>
      <li>Hän antoi heille rakeita sateen sijaan, tulen leimauksia heidän  maahansa.</li>
      <li>Ja hän hävitti heidän viini- ja viikunapuunsa ja murskasi puut  heidän alueeltansa.</li>
      <li>Hän käski, ja heinäsirkkoja tuli ja tuhosirkkoja lukematon joukko;</li>
      <li>ne söivät kaiken ruohon heidän maastansa, söivät hedelmän heidän  vainioiltansa.</li>
      <li>Ja hän surmasi kaikki heidän maansa esikoiset, kaikki heidän  miehuutensa ensimmäiset.</li>
      <li>Sitten hän vei Israelin sieltä varustettuna hopealla ja kullalla,  eikä ollut hänen sukukunnissaan kompastuvaista.</li>
      <li>Egypti iloitsi heidän lähdöstänsä, koska sen oli vallannut pelko  heidän tähtensä.</li>
      <li>Hän levitti suojaksi pilven ja tulen valaisemaan yötä.</li>
      <li>He pyysivät, ja hän pani tulemaan viiriäiset, ja hän ravitsi heitä  taivaan leivällä.</li>
      <li>Hän avasi kallion, ja vettä vuoti; se juoksi virtana kautta erämaan.</li>
      <li>Sillä hän muisti pyhän sanansa, muisti Aabrahamia, palvelijaansa.</li>
      <li>Niin hän vei kansansa pois sen iloitessa, valittunsa heidän  riemuitessaan.</li>
      <li>Ja hän antoi heille pakanain maat, ja he ottivat omaksensa kansojen  vaivannäöt,</li>
      <li>että he noudattaisivat hänen käskyjänsä ja ottaisivat hänen  laeistansa vaarin. Halleluja!</li>
    </ol>
  </li>
  <li>
    <ol>
      <li>Halleluja! Kiittäkää Herraa, sillä hän on hyvä, sillä hänen armonsa  pysyy iankaikkisesti.</li>
      <li>Kuka voi kertoa Herran voimalliset teot, julistaa kaiken hänen  ylistyksensä?</li>
      <li>Autuaat ne, jotka noudattavat oikeutta, jotka aina tekevät  vanhurskauden!</li>
      <li>Muista minua, Herra, armolla, jota kansallesi osoitat, etsi minua  avullasi,</li>
      <li>että minä näkisin sinun valittujesi onnen, iloitsisin sinun kansasi  ilolla, kerskaisin sinun perintöosasi kanssa.</li>
      <li>Me olemme tehneet syntiä isäimme kanssa, me olemme pahoin tehneet ja  olleet jumalattomat.</li>
      <li>Eivät meidän isämme Egyptissä painaneet mieleensä sinun ihmeitäsi,  eivät muistaneet sinun monia armotekojasi, vaan niskoittelivat meren  rannalla, Kaislameren rannalla.</li>
      <li>Kuitenkin hän pelasti heidät nimensä tähden, tehdäkseen voimansa  tiettäväksi.</li>
      <li>Hän nuhteli Kaislamerta, ja se kuivui. Hän kuljetti heitä syvyyksissä  niinkuin erämaassa.</li>
      <li>Hän pelasti heidät vihamiehen kädestä ja lunasti heidät vihollisen  vallasta.</li>
      <li>Vedet peittivät heidän ahdistajansa, ei yhtäkään niistä jäänyt  jäljelle.</li>
      <li>Silloin he uskoivat hänen sanansa, veisasivat hänen ylistystään.</li>
      <li>Mutta pian he unhottivat hänen tekonsa eivätkä odottaneet hänen  neuvoansa.</li>
      <li>Heissä syttyi himo erämaassa, ja he kiusasivat Jumalaa autiossa  maassa.</li>
      <li>Ja hän antoi heille, mitä he pyysivät, mutta lähetti heihin  hivuttavan taudin.</li>
      <li>Ja heissä syttyi leirissä kateus Moosesta vastaan ja Aaronia, Herran  pyhää, vastaan.</li>
      <li>Mutta maa aukeni ja nieli Daatanin ja peitti Abiramin joukkion.</li>
      <li>Ja heidän joukkiossaan syttyi tuli, liekki poltti jumalattomat.</li>
      <li>He tekivät vasikan Hoorebin juurella ja kumarsivat valettua kuvaa;</li>
      <li>he vaihtoivat Kunniansa ruohoa syövän härän kuvaan.</li>
      <li>He unhottivat Jumalan, pelastajansa, joka oli tehnyt Egyptissä  suuria tekoja,</li>
      <li>ihmeitä Haamin maassa, peljättäviä tekoja Kaislameren rannalla.</li>
      <li>Silloin hän aikoi hävittää heidät, mutta Mooses, hänen valittunsa,  seisoi suojana hänen edessään ja käänsi pois hänen vihansa tuhoa  tuottamasta.</li>
      <li>He pitivät halpana ihanan maan eivätkä uskoneet hänen sanaansa.</li>
      <li>He napisivat teltoissansa eivätkä kuulleet Herran ääntä.</li>
      <li>Silloin hän nosti kätensä heitä vastaan kaataakseen heidät  erämaassa,</li>
      <li>kaataakseen heidän jälkeläisensä pakanain seassa ja hajottaakseen  heidät pakanamaihin.</li>
      <li>He antautuivat palvelemaan Baal-Peoria ja söivät kuolleitten  jumalien uhreja.</li>
      <li>He vihoittivat hänet teoillansa, ja niin vitsaus alkoi riehua heidän  keskuudessaan.</li>
      <li>Mutta Piinehas astui esiin ja pani tuomion toimeen, ja vitsaus  taukosi.</li>
      <li>Ja se luettiin hänelle vanhurskaudeksi, polvesta polveen,  iankaikkisesti.</li>
      <li>He vihoittivat hänet Meriban vetten luona, ja Mooseksen kävi pahoin  heidän tähtensä.</li>
      <li>Sillä he niskoittelivat Jumalan Henkeä vastaan, ja hän puhui  huulillaan ajattelemattomasti.</li>
      <li>He eivät hävittäneet niitä kansoja, jotka Herra oli käskenyt heidän  hävittää,</li>
      <li>vaan pitivät yhteyttä pakanain kanssa ja oppivat heidän tekonsa.</li>
      <li>He palvelivat heidän jumalankuviansa, ja niistä tuli heille paula.</li>
      <li>Ja he uhrasivat poikiansa ja tyttäriänsä riivaajille.</li>
      <li>He vuodattivat viatonta verta, poikiensa ja tyttäriensä verta,  uhraten heidät Kanaanin epäjumalille, ja maa saastui veriveloista.</li>
      <li>Näin he saastuttivat itsensä töillään ja olivat haureelliset  teoissansa.</li>
      <li>Ja Herran viha syttyi hänen kansaansa vastaan, ja hän kyllästyi  perintöosaansa.</li>
      <li>Ja hän jätti heidät pakanain käsiin, ja heidän vihamiehensä  vallitsivat heitä.</li>
      <li>Heidän vihollisensa ahdistivat heitä, ja heidän täytyi painua niiden  käden alle.</li>
      <li>Monet kerrat hän pelasti heidät, mutta he olivat uppiniskaiset  omassa neuvossaan ja sortuivat pahain tekojensa tähden.</li>
      <li>Mutta hän katsoi heihin heidän ahdistuksessaan, kun hän kuuli heidän  valitushuutonsa.</li>
      <li>Ja hän muisti heidän hyväkseen liittonsa ja armahti heitä suuressa  laupeudessansa.</li>
      <li>Ja hän salli heidän saada armon kaikilta, jotka olivat vieneet  heidät vankeuteen.</li>
      <li>Pelasta meidät, Herra, meidän Jumalamme, ja kokoa meidät pakanain  seasta, että me kiittäisimme sinun pyhää nimeäsi ja kerskauksemme olisi,  että me sinua ylistämme.</li>
      <li>Kiitetty olkoon Herra, Israelin Jumala, iankaikkisesta  iankaikkiseen. Ja kaikki kansa sanokoon: "Amen. Halleluja!"</li>
    </ol>
  </li>
  <li>
    <ol>
      <li>Kiittäkää Herraa, sillä hän on hyvä, sillä hänen armonsa pysyy  iankaikkisesti.</li>
      <li>Niin sanokoot Herran lunastetut, jotka hän on lunastanut ahdistuksen  alta</li>
      <li>ja koonnut pakanamaista, idästä ja lännestä, pohjoisesta ja meren  puolelta.</li>
      <li>He harhailivat erämaassa, autiossa, tiettömässä maassa, löytämättä  asuttua kaupunkia.</li>
      <li>Heidän oli nälkä ja jano, heidän sielunsa nääntyi heissä.</li>
      <li>Mutta hädässänsä he huusivat Herraa, ja hän pelasti heidät heidän  ahdistuksistaan.</li>
      <li>Ja hän ohjasi heidät oikealle tielle, niin että he pääsivät asuttuun  kaupunkiin.</li>
      <li>Kiittäkööt he Herraa hänen armostansa, hänen ihmeellisistä teoistaan  ihmislapsia kohtaan.</li>
      <li>Sillä hän ravitsee nääntyvän sielun ja täyttää nälkäisen sielun  hyvyydellä.</li>
      <li>He istuivat pimeydessä ja synkeydessä, vangittuina kurjuuteen ja  rautoihin,</li>
      <li>koska olivat niskoitelleet Jumalan käskyjä vastaan ja katsoneet  halvaksi Korkeimman neuvon.</li>
      <li>Hän masensi heidän sydämensä kärsimyksellä; he sortuivat, eikä ollut  auttajaa.</li>
      <li>Mutta hädässänsä he huusivat Herraa, ja hän pelasti heidät heidän  ahdistuksistaan.</li>
      <li>Hän vei heidät ulos pimeydestä ja synkeydestä, hän katkaisi heidän  kahleensa.</li>
      <li>Kiittäkööt he Herraa hänen armostansa ja hänen ihmeellisistä  teoistaan ihmislapsia kohtaan.</li>
      <li>Sillä hän särkee vaskiset ovet ja rikkoo rautaiset salvat.</li>
      <li>He olivat hulluja, sillä heidän vaelluksensa oli syntinen, ja he  kärsivät vaivaa pahojen tekojensa tähden.</li>
      <li>Heidän sielunsa inhosi kaikkea ruokaa, ja he olivat lähellä kuoleman  portteja.</li>
      <li>Mutta hädässänsä he huusivat Herraa, ja hän pelasti heidät heidän  ahdistuksistaan.</li>
      <li>Hän lähetti sanansa ja paransi heidät ja pelasti heidät haudasta.</li>
      <li>Kiittäkööt he Herraa hänen armostansa ja hänen ihmeellisistä  teoistaan ihmislapsia kohtaan.</li>
      <li>Uhratkoot kiitosuhreja ja kertokoot riemuiten hänen töitään.</li>
      <li>He lähtivät laivoilla merelle ja kävivät kauppaa suurilla vesillä.</li>
      <li>He näkivät Herran työt ja hänen ihmeelliset tekonsa meren  syvyyksissä.</li>
      <li>Hän sanoi sanansa ja nosti myrskytuulen, joka kohotti korkealle sen  aallot.</li>
      <li>He kohosivat taivasta kohti, he vajosivat syvyyksiin; heidän  sielunsa menehtyi tuskasta.</li>
      <li>He horjuivat ja hoippuivat kuin juopunut, ja kaikki heidän taitonsa  hämmentyi.</li>
      <li>Mutta hädässänsä he huusivat Herraa, ja hän päästi heidät heidän  ahdistuksistaan.</li>
      <li>Hän tyynnytti myrskyn, ja meren aallot hiljenivät.</li>
      <li>He iloitsivat, kun tuli tyyni, ja hän vei heidät toivottuun  satamaan.</li>
      <li>Kiittäkööt he Herraa hänen armostansa ja hänen ihmeellisistä  teoistaan ihmislapsia kohtaan.</li>
      <li>Kunnioittakoot häntä kansan seurakunnassa ja vanhinten kokouksessa  häntä ylistäkööt.</li>
      <li>Hän muutti virrat erämaaksi ja vesilähteet kuivaksi maaksi,</li>
      <li>hedelmällisen maan suola-aroksi, sen asukasten pahuuden tähden.</li>
      <li>Hän muutti erämaan vesilammikoiksi ja kuivan maan vesilähteiksi.</li>
      <li>Ja hän asetti nälkäiset sinne asumaan ja he rakensivat kaupungin  asuaksensa.</li>
      <li>Ja he kylvivät peltoja ja istuttivat viinitarhoja, jotka tuottivat  satoisan hedelmän.</li>
      <li>Hän siunasi heitä, ja he lisääntyivät suuresti, ja hän antoi heille  paljon karjaa.</li>
      <li>Ja kun he vähentyivät ja vaipuivat onnettomuuden ja huolten painon  alla,</li>
      <li>niin hän, joka vuodattaa ylenkatsetta ruhtinasten päälle ja panee  heidät harhailemaan tiettömissä autiomaissa,</li>
      <li>hän kohotti köyhän kurjuudesta ja teki suvut suuriksi kuin  lammaslaumat.</li>
      <li>Oikeamieliset näkevät sen ja riemuitsevat, ja kaiken vääryyden  täytyy tukkia suunsa.</li>
      <li>Joka viisas on, se ottakoon näistä vaarin ja ajatelkoon Herran  armotekoja.</li>
    </ol>
  </li>
  <li>
    <ol>
      <li>Laulu; Daavidin virsi.</li>
      <li>Minun sydämeni on valmis, Jumala, minä tahdon veisata ja soittaa;  valmis on minun sieluni.</li>
      <li>Heräjä, harppu ja kannel. Minä tahdon herättää aamuruskon.</li>
      <li>Herra, sinua minä kiitän kansojen joukossa ja veisaan sinun  kiitostasi kansakuntien keskellä.</li>
      <li>Sillä suuri on sinun armosi ja ulottuu ylitse taivasten ja sinun  totuutesi hamaan pilviin asti.</li>
      <li>Korota itsesi yli taivasten, Jumala, ja levitköön sinun kunniasi yli  kaiken maan.</li>
      <li>Että sinun rakkaasi pelastetuiksi tulisivat, auta oikealla kädelläsi  ja vastaa minulle.</li>
      <li>Jumala on puhunut pyhäkössänsä. Minä riemuitsen, minä jaan Sikemin ja  mittaan Sukkotin laakson.</li>
      <li>Minun on Gilead, ja minun on Manasse; Efraim on minun pääni suojus,  Juuda minun valtikkani.</li>
      <li>Mooab on minun pesuastiani, Edomiin minä viskaan kenkäni, minä  riemuitsen Filistean maasta.</li>
      <li>Kuka vie minut varustettuun kaupunkiin? Kuka saattaa minut Edomiin?</li>
      <li>Etkö sinä, Jumala, hyljännyt meitä? Et lähtenyt, Jumala, meidän  sotajoukkojemme kanssa!</li>
      <li>na meille apu ahdistajaa vastaan, sillä turha on ihmisten apu. [108:14] Jumalan voimalla me teemme väkeviä tekoja; hän tallaa meidän  vihollisemme maahan.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi. Jumala, minun ylistykseni, älä ole  vaiti.</li>
      <li>Sillä he ovat avanneet minua vastaan jumalattoman ja petollisen suun,  he puhuttelevat minua valheen kielellä.</li>
      <li>Vihan sanoilla he ovat minut piirittäneet, ja syyttä he sotivat minua  vastaan.</li>
      <li>Rakkauteni palkaksi he minua vainoavat, mutta minä ainoastaan  rukoilen.</li>
      <li>He kostavat minulle hyvän pahalla ja rakkauteni vihalla.</li>
      <li>Aseta jumalaton mies häntä vastaan, ja seisokoon syyttäjä hänen  oikealla puolellansa.</li>
      <li>Oikeuden edessä hän joutukoon syyhyn, ja hänen rukouksensa tulkoon  synniksi.</li>
      <li>Hänen päivänsä olkoot harvat, ottakoon toinen hänen kaitsijatoimensa.</li>
      <li>Tulkoot hänen lapsensa orvoiksi ja hänen vaimonsa leskeksi.</li>
      <li>Kierrelkööt hänen lapsensa alati kerjäten, anelkoot kaukana kotinsa  raunioilta.</li>
      <li>Anastakoon koronkiskuri kaiken hänen omansa, ja riistäkööt vieraat  hänen vaivannäkönsä.</li>
      <li>Älköön kukaan osoittako hänelle laupeutta, älköönkä kukaan armahtako  hänen orpojansa.</li>
      <li>Hänen jälkeläisensä hävitkööt sukupuuttoon, pyyhittäköön heidän  nimensä pois toisessa polvessa.</li>
      <li>Hänen isiensä rikkomukset pysykööt Herran muistossa, älköönkä hänen  äitinsä syntiä pyyhittäkö pois.</li>
      <li>Olkoot ne Herran edessä alati, ja hävittäköön hän heidän muistonsa  maan päältä.</li>
      <li>Sillä se mies ei ajatellutkaan tehdä laupeutta, vaan vainosi kurjaa  ja köyhää ja sydämen tuskassa olevaa, tappaaksensa hänet.</li>
      <li>Hän rakasti kirousta, ja se kohtasi häntä; hän ei huolinut  siunauksesta, ja se väistyi hänestä kauas.</li>
      <li>Hän puki kirouksen yllensä niinkuin vaatteensa, ja se meni hänen  sisuksiinsa niinkuin vesi ja hänen luihinsa niinkuin öljy.</li>
      <li>Se olkoon hänellä viittana, johon hän verhoutuu, ja vyönä, johon hän  aina vyöttäytyy.</li>
      <li>Tämä olkoon Herralta minun vainoojaini palkka ja niiden, jotka  puhuvat pahaa minua vastaan.</li>
      <li>Mutta sinä, Herra, Herra, auta minua nimesi tähden, sillä sinun  armosi on hyvä, pelasta minut.</li>
      <li>Sillä minä olen kurja ja köyhä, ja sydämeni on haavoitettu minun  rinnassani.</li>
      <li>Minä katoan pois kuin pitenevä varjo, minut pudistetaan pois kuin  heinäsirkka.</li>
      <li>Polveni horjuvat paastoamisesta, ja minun ruumiini on laihtunut  lihattomaksi.</li>
      <li>Ja minä olen joutunut heidän herjattavakseen, minut nähdessään he  nyökyttävät päätänsä.</li>
      <li>Auta minua, Herra, minun Jumalani, pelasta minut armosi jälkeen;</li>
      <li>ja he saakoot tuta, että tämä on sinun kätesi, että sinä, Herra, sen  teit.</li>
      <li>Jos he kiroavat, siunaa sinä, jos he nousevat, joutukoot häpeään,  mutta palvelijasi saakoon iloita.</li>
      <li>Olkoon häväistys minun vainoojaini pukuna, ja verhotkoon heitä  heidän häpeänsä niinkuin viitta.</li>
      <li>Minä suullani kiitän suuresti Herraa, ja monien keskellä minä  ylistän häntä.</li>
      <li>Sillä hän seisoo köyhän oikealla puolella pelastaakseen hänet  niistä, jotka hänet tuomitsevat.</li>
    </ol>
  </li>
  <li>
    <ol>
      <li>Daavidin virsi. Herra sanoi minun herralleni: "Istu minun oikealle  puolelleni, kunnes minä panen sinun vihollisesi sinun jalkojesi  astinlaudaksi".</li>
      <li>Herra ojentaa sinun valtasi valtikan Siionista; hallitse vihollistesi  keskellä.</li>
      <li>Altis on sinun kansasi sinun sotaanlähtösi päivänä: pyhässä asussa  sinun nuori väkesi nousee eteesi, niinkuin kaste aamuruskon helmasta.</li>
      <li>Herra on vannonut eikä sitä kadu: "Sinä olet pappi iankaikkisesti,  Melkisedekin järjestyksen mukaan".</li>
      <li>Herra on sinun oikealla puolellasi, hän musertaa kuninkaat vihansa  päivänä.</li>
      <li>Hän tuomitsee pakanat: ruumiita viruu kaikkialla; hän murskaa päitä  laajalti maan päällä.</li>
      <li>Hän juo purosta tien varrelta; sentähden hän kohottaa päänsä.</li>
    </ol>
  </li>
  <li>
    <ol>
      <li>Halleluja! Minä kiitän Herraa kaikesta sydämestäni hurskasten  kokouksessa ja seurakunnassa.</li>
      <li>Suuret ovat Herran teot, kaikkien niiden tutkisteltavat, jotka niitä  rakastavat.</li>
      <li>Kunnialliset ja korkeat ovat hänen työnsä, ja hänen vanhurskautensa  pysyy iankaikkisesti.</li>
      <li>Hän on säätänyt ihmeellisten tekojensa muiston; armollinen ja laupias  on Herra.</li>
      <li>Hän antaa ruuan pelkääväisillensä, hän muistaa liittonsa  iankaikkisesti.</li>
      <li>Hän ilmoitti kansallensa tekojensa voiman, hän antoi heille pakanain  perintöosan.</li>
      <li>Hänen kättensä teot ovat totiset ja oikeat; luotettavat ovat kaikki  hänen asetuksensa.</li>
      <li>Ne pysyvät järkkymättä aina ja iankaikkisesti; ne ovat tehdyt  totuudessa ja oikeudessa.</li>
      <li>Hän lähetti kansallensa lunastuksen, sääti liittonsa ikuisiksi  ajoiksi; pyhä ja peljättävä on hänen nimensä.</li>
      <li>Herran pelko on viisauden alku, hyvä ymmärrys kaikille, jotka sitä  noudattavat. Hänen ylistyksensä pysyy iankaikkisesti.</li>
    </ol>
  </li>
  <li>
    <ol>
      <li>Halleluja! Autuas se mies, joka Herraa pelkää ja suuresti halajaa  hänen käskyjänsä!</li>
      <li>Hänen jälkeläisensä tulevat voimallisiksi maassa, oikeamielisten suku  tulee siunatuksi.</li>
      <li>Varallisuus ja rikkaus on hänen huoneessansa, ja hänen  vanhurskautensa pysyy iankaikkisesti.</li>
      <li>Oikeamielisille koittaa pimeydessä valkeus, armollinen, laupias ja  vanhurskas.</li>
      <li>Hyvin käy sen miehen, joka on laupias ja antaa lainaksi, joka hoitaa  asiansa oikeuden mukaan.</li>
      <li>Sillä ei hän ikinä horju; vanhurskas säilyy ikuisessa muistossa.</li>
      <li>Ei hän pelkää pahaa sanomaa, hänen sydämensä on vahva, sillä hän  turvaa Herraan.</li>
      <li>Hänen sydämensä on luja ja peloton, kunnes hän vihdoin ilolla  katselee ahdistajiaan.</li>
      <li>Hän on runsaskätinen, hän antaa köyhille, hänen vanhurskautensa pysyy  iankaikkisesti, hänen sarvensa kohoaa kunniassa.</li>
      <li>Jumalaton näkee sen ja närkästyy, hän kiristelee hampaitaan ja  pakahtuu. Jumalattomien halut raukeavat tyhjiin.</li>
    </ol>
  </li>
  <li>
    <ol>
      <li>Halleluja! Ylistäkää, te Herran palvelijat, ylistäkää Herran nimeä.</li>
      <li>Siunattu olkoon Herran nimi nyt ja iankaikkisesti.</li>
      <li>Auringon noususta sen laskuun saakka olkoon Herran nimi ylistetty.</li>
      <li>Herra on korkea yli kaikkien pakanakansain, yli taivasten kohoaa  hänen kunniansa.</li>
      <li>Kuka on niinkuin Herra, meidän Jumalamme, joka korkealla asuu</li>
      <li>ja katsoo syvälle - taivaassa ja maassa?</li>
      <li>Hän, joka tomusta nostaa alhaisen, korottaa loasta köyhän</li>
      <li>asettaaksensa hänet ruhtinasten rinnalle, hänen kansansa ruhtinasten  rinnalle,</li>
      <li>joka antaa hedelmättömän asua kodissa, iloisena lasten äitinä!  Halleluja!</li>
    </ol>
  </li>
  <li>
    <ol>
      <li>Kun Israel lähti Egyptistä, Jaakobin suku vieraskielisestä kansasta,</li>
      <li>silloin Juuda tuli hänen pyhäkökseen, Israel hänen valtakunnaksensa.</li>
      <li>Sen näki meri ja pakeni, Jordan kääntyi takaisin.</li>
      <li>Vuoret hyppivät niinkuin oinaat, kukkulat niinkuin lammasten  karitsat.</li>
      <li>Mikä sinun on, meri, kun pakenet, mikä sinun, Jordan, kun käännyt  takaisin?</li>
      <li>Te vuoret, miksi hypitte kuin oinaat, te kukkulat, kuin lammasten  karitsat?</li>
      <li>Vapise, maa, Herran kasvojen edessä, Jaakobin Jumalan kasvojen  edessä,</li>
      <li>joka muuttaa kallion vesilammikoksi, kovan kiven vesilähteeksi.</li>
    </ol>
  </li>
  <li>
    <ol>
      <li>Älä meille, Herra, älä meille, vaan omalle nimellesi anna kunnia  armosi ja totuutesi tähden.</li>
      <li>Miksi pakanat saisivat sanoa: "Missä on heidän Jumalansa?"</li>
      <li>Meidän Jumalamme on taivaissa; mitä ikinä hän tahtoo, sen hän tekee.</li>
      <li>Mutta heidän epäjumalansa ovat hopeata ja kultaa, ihmiskätten tekoa.</li>
      <li>Niillä on suu, mutta eivät ne puhu, niillä on silmät, mutta eivät  näe.</li>
      <li>Niillä on korvat, mutta eivät kuule, niillä on nenä, mutta eivät  hajua tunne.</li>
      <li>Niiden kädet eivät koske, niiden jalat eivät astu, ei tule ääntä  niiden kurkusta.</li>
      <li>Niiden kaltaisia ovat niiden tekijät ja kaikki, jotka turvaavat  niihin.</li>
      <li>Israel, turvaa Herraan - hän on heidän apunsa ja kilpensä.</li>
      <li>Te, Aaronin suku, turvatkaa Herraan - hän on heidän apunsa ja  kilpensä.</li>
      <li>Te, Herraa pelkääväiset, turvatkaa Herraan - hän on heidän apunsa ja  kilpensä.</li>
      <li>Herra muistaa meitä ja siunaa, hän siunaa Israelin sukua, hän siunaa  Aaronin sukua,</li>
      <li>hän siunaa niitä, jotka Herraa pelkäävät, niin pieniä kuin  suuriakin.</li>
      <li>Herra lisätköön teitä, sekä teitä että teidän lapsianne.</li>
      <li>Te olette Herran siunatut, hänen, joka on tehnyt taivaan ja maan.</li>
      <li>Taivas on Herran taivas, mutta maan hän on antanut ihmisten  lapsille.</li>
      <li>Eivät kuolleet ylistä Herraa, ei kukaan hiljaisuuteen astuneista.</li>
      <li>Mutta me, me kiitämme Herraa, nyt ja iankaikkisesti.  Halleluja!</li>
    </ol>
  </li>
  <li>
    <ol>
      <li>Minä rakastan Herraa, sillä hän kuulee minun ääneni ja rukoukseni;</li>
      <li>sillä hän on kallistanut korvansa minun puoleeni, ja minä huudan  häntä avuksi kaiken elinaikani.</li>
      <li>Kuoleman paulat piirittivät minut, tuonelan ahdistukset kohtasivat  minua; minä jouduin hätään ja murheeseen.</li>
      <li>Mutta minä huusin avukseni Herran nimeä: "Oi Herra, pelasta minun  sieluni!"</li>
      <li>Herra on armollinen ja vanhurskas, meidän Jumalamme on laupias.</li>
      <li>Herra varjelee yksinkertaiset; minä olin viheliäinen, mutta hän  auttoi minua.</li>
      <li>Palaja, sieluni, takaisin lepoosi, sillä Herra on tehnyt sinulle  hyvin.</li>
      <li>Sillä sinä olet pelastanut minun sieluni kuolemasta, minun silmäni  kyynelistä, jalkani kompastumasta.</li>
      <li>Minä saan vaeltaa Herran kasvojen edessä elävien maassa.</li>
      <li>Minä uskon, sentähden minä puhun, minä, joka olin kovin vaivattu.</li>
      <li>Minä sanoin hädässäni: "Kaikki ihmiset ovat valhettelijoita".</li>
      <li>Kuinka minä maksan Herralle kaikki hänen hyvät tekonsa minua  kohtaan?</li>
      <li>Minä kohotan pelastuksen maljan ja huudan avukseni Herran nimeä.</li>
      <li>Minä täytän lupaukseni Herralle kaiken hänen kansansa edessä.</li>
      <li>Kallis on Herran silmissä hänen hurskaittensa kuolema.</li>
      <li>Oi Herra, minä olen sinun palvelijasi, sinun palvelijasi minä olen,  sinun palvelijattaresi poika! Sinä päästit minun siteeni.</li>
      <li>Sinulle minä uhraan kiitosuhrin ja huudan avukseni Herran nimeä.</li>
      <li>Minä täytän lupaukseni Herralle kaiken hänen kansansa edessä</li>
      <li>Herran huoneen esikartanoissa, sinun keskelläsi, Jerusalem.  Halleluja!</li>
    </ol>
  </li>
  <li>
    <ol>
      <li>Kiittäkää Herraa, kaikki pakanat, ylistäkää häntä, kaikki kansat.</li>
      <li>Sillä hänen armonsa meitä kohtaan on voimallinen, ja Herran  uskollisuus pysyy iankaikkisesti. Halleluja!</li>
    </ol>
  </li>
  <li>
    <ol>
      <li>Kiittäkää Herraa, sillä hän on hyvä; sillä hänen armonsa pysyy  iankaikkisesti.</li>
      <li>Näin sanokoon Israel; sillä hänen armonsa pysyy iankaikkisesti.</li>
      <li>Näin sanokoon Aaronin suku; sillä hänen armonsa pysyy iankaikkisesti.</li>
      <li>Näin sanokoot ne, jotka Herraa pelkäävät; sillä hänen armonsa pysyy  iankaikkisesti.</li>
      <li>Ahdistuksessani minä huusin Herraa, Herra vastasi minulle ja asetti  minut avaraan paikkaan.</li>
      <li>Herra on minun puolellani, en minä pelkää; mitä voivat ihmiset  minulle tehdä?</li>
      <li>Herra on minun puolellani ja auttaa minua, ja minä saan ilolla  katsella vihamiehiäni.</li>
      <li>Parempi on luottaa Herraan, kuin turvata ihmisiin.</li>
      <li>Parempi on luottaa Herraan, kuin turvata ruhtinaihin.</li>
      <li>Kaikki pakanat piirittivät minua - Herran nimessä minä lyön heidät  maahan.</li>
      <li>He piirittivät minua joka taholta - Herran nimessä minä lyön heidät  maahan.</li>
      <li>Niinkuin mehiläiset he minua piirittivät - he sammuvat kuin tuli  orjantappuroissa. Herran nimessä minä lyön heidät maahan.</li>
      <li>Sinä sysäsit minua kovasti, että kaatuisin, mutta Herra auttoi  minua.</li>
      <li>Herra on minun väkevyyteni ja ylistysvirteni, ja hän tuli minulle  pelastajaksi.</li>
      <li>Riemun ja pelastuksen huuto kuuluu vanhurskaitten majoissa: Herran  oikea käsi tekee väkeviä tekoja.</li>
      <li>Herran oikea käsi korottaa, Herran oikea käsi tekee väkeviä tekoja.</li>
      <li>En minä kuole, vaan elän ja julistan Herran töitä.</li>
      <li>Herra minua kyllä kuritti, mutta kuolemalle hän ei minua antanut.</li>
      <li>Avatkaa minulle vanhurskauden portit, käydäkseni niistä sisälle  kiittämään Herraa.</li>
      <li>Tämä on Herran portti: vanhurskaat käyvät siitä sisälle.</li>
      <li>Minä kiitän sinua siitä, että vastasit minulle ja tulit minulle  pelastajaksi.</li>
      <li>Se kivi, jonka rakentajat hylkäsivät, on tullut kulmakiveksi.</li>
      <li>Herralta tämä on tullut; se on ihmeellistä meidän silmissämme.</li>
      <li>Tämä on se päivä, jonka Herra on tehnyt; riemuitkaamme ja  iloitkaamme siitä.</li>
      <li>Oi Herra, auta, oi Herra, anna menestys!</li>
      <li>Siunattu olkoon hän, joka tulee Herran nimeen; me siunaamme teitä  Herran huoneesta.</li>
      <li>Herra on Jumala, ja hän antoi valon meille loistaa. Sitokaa  juhlauhrit köysillä alttarin sarviin asti.</li>
      <li>Sinä olet minun Jumalani, ja sinua minä kiitän. Minun Jumalani,  sinua minä kunnioitan.</li>
      <li>Kiittäkää Herraa, sillä hän on hyvä; sillä hänen armonsa pysyy  iankaikkisesti.</li>
    </ol>
  </li>
  <li>
    <ol>
      <li>Autuaat ne, joiden tie on nuhteeton, jotka Herran laissa vaeltavat!</li>
      <li>Autuaat ne, jotka ottavat vaarin hänen todistuksistaan, jotka etsivät  häntä kaikesta sydämestänsä,</li>
      <li>jotka eivät vääryyttä tee, vaan vaeltavat hänen teillään!</li>
      <li>Sinä olet asetuksesi säätänyt, että niitä tarkasti noudatettaisiin.</li>
      <li>Oi, jospa minun vaellukseni olisi vakaa, niin että noudattaisin sinun  käskyjäsi!</li>
      <li>Silloin minä en joudu häpeään, kun katselen kaikkia sinun käskyjäsi.</li>
      <li>Minä kiitän sinua vilpittömällä sydämellä, kun opin sinun  vanhurskautesi oikeudet.</li>
      <li>Minä noudatan sinun käskyjäsi, älä minua peräti hylkää.</li>
      <li>Kuinka voi nuorukainen pitää tiensä puhtaana? Siten, että hän  noudattaa sinun sanaasi.</li>
      <li>Minä etsin sinua kaikesta sydämestäni, älä salli minun eksyä pois  sinun käskyistäsi.</li>
      <li>Minä kätken sinun sanasi sydämeeni, etten tekisi syntiä sinua  vastaan.</li>
      <li>Kiitetty ole sinä, Herra, opeta minulle käskysi.</li>
      <li>Huulillani minä julistan kaikki sinun suusi oikeudet.</li>
      <li>Minä iloitsen sinun todistustesi tiestä, niinkuin kaikkinaisesta  rikkaudesta.</li>
      <li>Minä tutkistelen sinun asetuksiasi ja katselen sinun polkujasi.</li>
      <li>Minä iloitsen sinun käskyistäsi enkä sinun sanaasi unhota.</li>
      <li>Tee palvelijallesi hyvin, että minä eläisin ja noudattaisin sinun  sanaasi.</li>
      <li>Avaa minun silmäni näkemään sinun lakisi ihmeitä.</li>
      <li>Minä olen muukalainen maan päällä; älä salaa minulta käskyjäsi.</li>
      <li>Minun sieluni hiukeaa ikävöidessäni alati sinun oikeuksiasi.</li>
      <li>Sinä nuhtelet julkeita, kirotuita, jotka poikkeavat pois sinun  käskyistäsi.</li>
      <li>Poista minun päältäni häväistys ja ylenkatse, sillä minä otan sinun  todistuksistasi vaarin.</li>
      <li>Ruhtinaatkin istuvat ja pitävät neuvoa minua vastaan, mutta  palvelijasi tutkistelee sinun käskyjäsi.</li>
      <li>Sinun todistuksesi ovat minun iloni, ne ovat minun neuvonantajani.</li>
      <li>Minun sieluni on vaipunut tomuun; virvoita minua sanasi jälkeen.</li>
      <li>Minä kerron vaellukseni, ja sinä vastaat minulle; opeta minulle  käskysi.</li>
      <li>Saata minut ymmärtämään asetustesi tie, niin minä tutkistelen sinun  ihmeitäsi.</li>
      <li>Minun sieluni itkee murheesta; vahvista minua sanasi jälkeen.</li>
      <li>Käännä minusta pois valheen tie, ja anna armostasi minulle lakisi.</li>
      <li>Minä olen valinnut totuuden tien, olen asettanut eteeni sinun  oikeutesi.</li>
      <li>Minä riipun kiinni sinun todistuksissasi, Herra, älä anna minun  joutua häpeään.</li>
      <li>Minä juoksen sinun käskyjesi tietä, sillä sinä avarrat minun  sydämeni.</li>
      <li>Opeta minulle, Herra, käskyjesi tie, niin minä seuraan sitä loppuun  asti.</li>
      <li>Anna minulle ymmärrys ottaakseni sinun laistasi vaarin ja  noudattaakseni sitä kaikesta sydämestäni.</li>
      <li>Anna minun vaeltaa sinun käskyjesi polkua, sillä sitä minä halajan.</li>
      <li>Anna minun sydämeni taipua sinun todistuksiisi, ei väärän voiton  puoleen.</li>
      <li>Käännä silmäni pois turhuutta katselemasta, anna minun saada  virvoitus sinun teilläsi.</li>
      <li>Anna palvelijallesi toteutua lupauksesi, joka on annettu sinua  pelkääville.</li>
      <li>Poista minusta häväistys, jota pelkään, sillä sinun oikeutesi ovat  hyvät.</li>
      <li>Katso, minä ikävöitsen sinun asetuksiasi; virvoita minua  vanhurskaudellasi.</li>
      <li>Tulkoon minulle sinun armosi, Herra, sinun apusi, sinun lupauksesi  jälkeen,</li>
      <li>että minä voisin vastata herjaajalleni; sillä sinun sanaasi minä  turvaan.</li>
      <li>Älä ota peräti pois minun suustani totuuden sanaa, sillä sinun  oikeuteesi minä panen toivoni.</li>
      <li>Minä tahdon alati noudattaa sinun lakiasi, aina ja iankaikkisesti.</li>
      <li>Silloin minä vaellan avaralla paikalla; sillä sinun asetuksiasi minä  kysyn.</li>
      <li>Minä puhun sinun todistuksistasi kuningasten edessä, enkä häpeään  joudu.</li>
      <li>Minä iloitsen sinun käskyistäsi, jotka ovat minulle rakkaat.</li>
      <li>Minä kohotan käteni sinun käskyjesi puoleen, jotka ovat minulle  rakkaat, ja tutkistelen sinun säädöksiäsi.</li>
      <li>Muista sana, jonka olet palvelijallesi puhunut, sillä sinä olet  antanut minulle toivon.</li>
      <li>Se on minun lohdutukseni kurjuudessani, että sinun lupauksesi minua  virvoittaa.</li>
      <li>Julkeat pilkkaavat minua kovin, mutta sinun laistasi minä en  poikkea.</li>
      <li>Herra, minä ajattelen sinun tuomioitasi, tuomioitasi hamasta  ikiajoista asti, ja minä saan lohdutuksen.</li>
      <li>Minut valtaa palava vihastus jumalattomien tähden, jotka hylkäävät  sinun lakisi.</li>
      <li>Sinun käskysi ovat minun ylistysvirteni minun muukalaisuuteni  majassa.</li>
      <li>Yöllä minä ajattelen sinun nimeäsi, Herra, ja minä noudatan sinun  lakiasi.</li>
      <li>Tämä on minun osakseni suotu: että otan vaarin sinun asetuksistasi.</li>
      <li>Herra on minun osani; minä olen päättänyt noudattaa sinun sanojasi.</li>
      <li>Minä etsin sinun mielisuosiotasi kaikesta sydämestäni; ole minulle  armollinen lupauksesi mukaan.</li>
      <li>Minä tutkin teitäni, ja käännän askeleeni sinun todistustesi  puoleen.</li>
      <li>Minä riennän viivyttelemättä noudattamaan sinun käskyjäsi.</li>
      <li>Jumalattomain paulat piirittävät minua, mutta minä en unhota sinun  lakiasi.</li>
      <li>Puoliyöstä minä nousen kiittämään sinua sinun vanhurskautesi  oikeuksista.</li>
      <li>Minä olen kaikkien niiden ystävä, jotka sinua pelkäävät ja  noudattavat sinun asetuksiasi.</li>
      <li>Maa on täynnä sinun laupeuttasi, Herra; opeta minulle käskysi.</li>
      <li>Sinä osoitat palvelijallesi hyvyyttä sanasi jälkeen, Herra.</li>
      <li>Opeta minulle hyvä ymmärrys ja tieto, sillä sinun käskyihisi minä  panen uskallukseni.</li>
      <li>Ennenkuin minut nöyryytettiin, minä eksyin, mutta nyt minä noudatan  sinun sanaasi.</li>
      <li>Sinä olet hyvä, ja hyvin sinä teet; opeta minulle käskysi.</li>
      <li>Julkeat tahraavat minua valheillansa, mutta minä otan sinun  asetuksistasi vaarin kaikesta sydämestäni.</li>
      <li>Heidän sydämensä on turta kuin ihra, mutta minä iloitsen sinun  laistasi.</li>
      <li>Hyvä oli minulle, että minut nöyryytettiin: niin minä opin sinun  käskysi.</li>
      <li>Sinun suusi laki on minulle kalliimpi kuin tuhannet kappaleet kultaa  ja hopeata.</li>
      <li>Sinun kätesi ovat minut tehneet ja valmistaneet; anna minulle  ymmärrys oppiakseni sinun käskysi.</li>
      <li>Sinua pelkääväiset näkevät minut ja iloitsevat, sillä minä panen  toivoni sinun sanaasi.</li>
      <li>Herra, minä tiedän, että sinun tuomiosi ovat vanhurskaat, ja  uskollisuudessasi sinä olet minut nöyryyttänyt.</li>
      <li>Sinun armosi olkoon minun lohdutukseni, niinkuin sinä olet  palvelijallesi luvannut.</li>
      <li>Tulkoon minulle sinun laupeutesi, että minä eläisin; sillä sinun  lakisi on minun iloni.</li>
      <li>Joutukoot julkeat häpeään, sillä he sortavat minua syyttä; minä  tutkistelen sinun asetuksiasi.</li>
      <li>Kääntykööt minun puolelleni ne, jotka sinua pelkäävät ja jotka sinun  todistuksesi tuntevat.</li>
      <li>Pysyköön sydämeni vakaana sinun käskyissäsi, etten minä häpeään  joutuisi.</li>
      <li>Sinun apuasi minun sieluni ikävöitsee, sinun sanaasi minä panen  toivoni.</li>
      <li>Minun silmäni ikävöitsevät sinun sanaasi; minä kysyn: "Milloin  lohdutat minua?"</li>
      <li>Sillä minä olen kuin nahkaleili savussa, mutta sinun käskyjäsi minä  en unhota.</li>
      <li>Kuinka harvat ovat palvelijasi päivät! Milloin sinä tuomitset minun  vainoojani?</li>
      <li>Julkeat kaivavat minulle kuoppia, ne, jotka eivät elä sinun lakisi  mukaan.</li>
      <li>Kaikki sinun käskysi ovat todet; syyttä he minua vainoavat; auta  minua.</li>
      <li>He ovat minut miltei tuhonneet tässä maassa, mutta minä en ole  hyljännyt sinun asetuksiasi.</li>
      <li>Virvoita minua armosi jälkeen, niin minä noudatan sinun suusi  todistuksia.</li>
      <li>Iankaikkisesti pysyy sinun sanasi, Herra, vahvana taivaissa.</li>
      <li>Sinun uskollisuutesi kestää polvesta polveen, sinä perustit maan, ja  se pysyy.</li>
      <li>Sinun järjestyksesi mukaan ne pysyvät vielä tänä päivänä, sillä ne  kaikki ovat sinun palvelijoitasi.</li>
      <li>Ellei sinun lakisi olisi ollut minun iloni, olisin menehtynyt  kurjuuteeni.</li>
      <li>En minä ikinä unhota sinun asetuksiasi, sillä niillä sinä minua  virvoitat.</li>
      <li>Sinun omasi minä olen, pelasta minut, sillä sinun asetuksiasi minä  kysyn.</li>
      <li>Jumalattomat väijyvät minua, tuhotakseen minut, mutta minä tarkkaan  sinun todistuksiasi.</li>
      <li>Kaikella täydellisellä on rajansa - sen olen nähnyt - mutta sinun  käskysi ovat ylen avarat.</li>
      <li>Kuinka sinun lakisi onkaan minulle rakas! Kaiken päivää minä sitä  tutkistelen.</li>
      <li>Sinun käskysi tekevät minut vihollisiani viisaammaksi, sillä ne ovat  minun omani iankaikkisesti.</li>
      <li>Minä olen kaikkia opettajiani taitavampi, sillä minä tutkistelen  sinun todistuksiasi.</li>
      <li>Minä olen ymmärtäväisempi kuin vanhat, sillä minä otan vaarin sinun  asetuksistasi.</li>
      <li>Minä pidätän jalkani kaikilta pahoilta teiltä, noudattaakseni sinun  sanaasi.</li>
      <li>Minä en poikkea sinun oikeuksistasi, sillä sinä neuvot minua.</li>
      <li>Kuinka makeat ovat minulle sinun lupauksesi! Ne ovat hunajaa  makeammat minun suussani.</li>
      <li>Sinun asetuksistasi minä saan ymmärrystä; sentähden minä vihaan  kaikkia valheen teitä.</li>
      <li>Sinun sanasi on minun jalkaini lamppu ja valkeus minun tielläni.</li>
      <li>Minä olen vannonut ja tahdon sen täyttää: noudattaa sinun  vanhurskautesi oikeuksia.</li>
      <li>Minä olen kovin vaivattu; Herra, virvoita minua sanasi jälkeen.</li>
      <li>Kelvatkoot sinulle, Herra, minun suuni vapaaehtoiset uhrit, ja  opeta minulle oikeutesi.</li>
      <li>Minun henkeni häälyy alati kämmenelläni, mutta sinun lakiasi minä  en unhota.</li>
      <li>Jumalattomat virittävät pauloja minun eteeni, mutta sinun  asetuksistasi minä en eksy.</li>
      <li>Sinun todistuksesi ovat minun ikuinen perintöosani, sillä ne ovat  minun sydämeni ilo.</li>
      <li>Minä olen taivuttanut sydämeni pitämään sinun käskysi, aina ja  loppuun asti.</li>
      <li>Kaksimielisiä minä vihaan, mutta sinun lakiasi minä rakastan.</li>
      <li>Sinä olet minun suojani ja kilpeni, sinun sanaasi minä panen  toivoni.</li>
      <li>Luopukaa minusta, te pahantekijät, minä tahdon ottaa Jumalani  käskyistä vaarin.</li>
      <li>Tue minua lupauksesi jälkeen, että minä eläisin, äläkä anna minun  joutua toivossani häpeään.</li>
      <li>Vahvista minua, että minä pelastuisin, niin minä katselen alati  sinun käskyjäsi.</li>
      <li>Sinä hylkäät kaikki, jotka sinun käskyistäsi eksyvät, sillä heidän  kavaluutensa on turha.</li>
      <li>Kaikki maan jumalattomat sinä heität pois niinkuin kuonan;  sentähden minä rakastan sinun todistuksiasi.</li>
      <li>Sinun peljättävyytesi edessä minun ruumiini vapisee, ja minä  pelkään sinun tuomioitasi.</li>
      <li>Minä teen oikeuden ja vanhurskauden, älä jätä minua sortajaini  käsiin.</li>
      <li>Ole palvelijasi puolusmies hänen parhaaksensa, älä salli julkeain  minua sortaa.</li>
      <li>Minun silmäni hiueten halajavat sinun apuasi ja sinun vanhurskaita  lupauksiasi.</li>
      <li>Tee palvelijallesi armosi jälkeen ja opeta minulle käskysi.</li>
      <li>Minä olen sinun palvelijasi, anna minulle ymmärrys, että minä sinun  todistuksesi tuntisin.</li>
      <li>On aika Herran tehdä tekonsa: he ovat rikkoneet sinun lakisi.</li>
      <li>Sentähden minä rakastan sinun käskyjäsi enemmän kuin kultaa,  enemmän kuin puhtainta kultaa.</li>
      <li>Sentähden minä vaellan kaikessa suoraan, kaikkien sinun asetuksiesi  mukaan; kaikkia valheen teitä minä vihaan.</li>
      <li>Ihmeelliset ovat sinun todistuksesi, sentähden minun sieluni ottaa  niistä vaarin.</li>
      <li>Kun sinun sanasi avautuvat, niin ne valaisevat ja antavat  yksinkertaiselle ymmärrystä.</li>
      <li>Minä avaan suuni ja huohotan, sillä minä halajan sinun käskyjäsi.</li>
      <li>Käänny minun puoleeni, ole minulle armollinen, niinkuin on oikein  niitä kohtaan, jotka sinun nimeäsi rakastavat.</li>
      <li>Tee minun askeleeni vakaviksi sanallasi äläkä salli minkään  vääryyden minua hallita.</li>
      <li>Päästä minut ihmisten sorrosta, niin minä noudatan sinun  asetuksiasi.</li>
      <li>Kirkasta kasvosi palvelijallesi ja opeta minulle käskysi.</li>
      <li>Minun silmistäni vuotavat kyynelvirrat, kun sinun lakiasi ei  noudateta.</li>
      <li>Sinä olet vanhurskas, Herra, ja sinun tuomiosi ovat oikeat.</li>
      <li>Sinä olet säätänyt todistuksesi vanhurskaudessa ja suuressa  uskollisuudessa.</li>
      <li>Minun kiivauteni kuluttaa minut, sillä minun vihamieheni unhottavat  sinun sanasi.</li>
      <li>Sinun sanasi on hyvin koeteltu, ja sinun palvelijasi rakastaa sitä.</li>
      <li>Minä olen vähäinen ja halveksittu, mutta minä en unhota sinun  asetuksiasi.</li>
      <li>Sinun vanhurskautesi on iankaikkinen vanhurskaus, ja sinun lakisi  on totuus.</li>
      <li>Hätä ja ahdistus ovat minut saavuttaneet, mutta sinun käskysi ovat  minun iloni.</li>
      <li>Sinun todistuksesi ovat iankaikkisesti vanhurskaat; anna minulle  ymmärrys, että minä eläisin.</li>
      <li>Kaikesta sydämestäni minä huudan; vastaa minulle, Herra.  Minä  tahdon ottaa sinun käskyistäsi vaarin.</li>
      <li>Minä huudan sinua, pelasta minut, niin minä noudatan sinun  todistuksiasi.</li>
      <li>Jo ennen aamun valkenemista minä huudan, sinun sanoihisi minä panen  toivoni.</li>
      <li>Jo ennen yön vartiohetkiä minun silmäni tutkistelevat sinun  puhettasi.</li>
      <li>Kuule minun ääneni armosi jälkeen; Herra, virvoita minua oikeutesi  mukaan.</li>
      <li>Lähellä ovat ilkeät vainoojat, jotka ovat kaukana sinun laistasi.</li>
      <li>Lähellä olet sinä, Herra, ja kaikki sinun käskysi ovat todet.</li>
      <li>Jo aikoja minä olen tiennyt sinun todistuksistasi, että sinä olet  ne perustanut iäti pysyviksi.</li>
      <li>Katso minun kurjuuttani ja pelasta minut, sillä minä en unhota  sinun lakiasi.</li>
      <li>Aja minun asiani ja lunasta minut, virvoita minua lupauksesi  jälkeen.</li>
      <li>Kaukana on pelastus jumalattomista, sillä he eivät kysy sinun  käskyjäsi.</li>
      <li>Herra, sinun armahtavaisuutesi on suuri, virvoita minua oikeutesi  mukaan.</li>
      <li>Monta on minulla vainoojaa ja vihamiestä, mutta sinun  todistuksistasi minä en poikkea.</li>
      <li>Minä näen uskottomat, ja minua iljettää, sillä he eivät noudata  sinun sanaasi.</li>
      <li>Huomaa, että minä rakastan sinun asetuksiasi. Herra, virvoita minua  armosi jälkeen.</li>
      <li>Sinun sanasi on kokonansa totuus, ja kaikki sinun vanhurskautesi  oikeudet pysyvät iankaikkisesti.</li>
      <li>Ruhtinaat vainoavat minua syyttä, mutta minun sydämeni pelkää sinun  sanojasi.</li>
      <li>Minä riemuitsen sinun puheestasi, niinkuin suuren saaliin saanut.</li>
      <li>Valhetta minä vihaan ja inhoan, mutta sinun lakiasi minä rakastan.</li>
      <li>Seitsemästi päivässä minä ylistän sinua sinun vanhurskautesi  oikeuksien tähden.</li>
      <li>Suuri rauha on niillä, jotka rakastavat sinun lakiasi, eikä heille  kompastusta tule.</li>
      <li>Minä odotan sinulta pelastusta, Herra, ja täytän sinun käskysi.</li>
      <li>Minun sieluni noudattaa sinun todistuksiasi, ja suuresti minä niitä  rakastan.</li>
      <li>Minä noudatan sinun asetuksiasi ja sinun todistuksiasi, sillä  kaikki minun tieni ovat sinun edessäsi.</li>
      <li>Herra, suo minun valitukseni tulla sinun kasvojesi eteen, anna  minulle ymmärrys sanasi jälkeen.</li>
      <li>Tulkoon minun anomiseni sinun kasvojesi eteen, pelasta minut  lupauksesi mukaan.</li>
      <li>Vuodattakoot minun huuleni ylistystä, sillä sinä opetat minulle  käskysi.</li>
      <li>Minun kieleni veisatkoon sinun lupauksistasi, sillä kaikki sinun  käskysi ovat vanhurskaat.</li>
      <li>Sinun kätesi olkoon minun apuni, sillä minä olen valinnut sinun  asetuksesi.</li>
      <li>Minä ikävöitsen pelastusta sinulta, Herra, ja sinun lakisi on minun  iloni.</li>
      <li>Saakoon minun sieluni elää ja ylistää sinua, ja sinun oikeutesi  minua auttakoot.</li>
      <li>Minä olen eksyksissä kuin kadonnut lammas; etsi palvelijaasi, sillä  minä en unhota sinun käskyjäsi.</li>
    </ol>
  </li>
  <li>
    <ol>
      <li>Matkalaulu. Ahdistuksessani minä huudan Herraa, ja hän vastaa  minulle.</li>
      <li>Herra, pelasta minun sieluni valheellisista huulista, petollisesta  kielestä.</li>
      <li>Mitä hän sinulle antaa ja mitä siihen vielä lisää, sinä petollinen  kieli?</li>
      <li>Väkivaltaisen teräviä nuolia ynnä kinsteripensaan tulisia hiiliä!</li>
      <li>Voi minua, että minun täytyy oleskella muukalaisena Mesekissä, asua  Keedarin majojen keskellä!</li>
      <li>Kauan on minun sieluni täytynyt asua niiden seurassa, jotka rauhaa  vihaavat.</li>
      <li>Minä pidän rauhan, mutta jos sanan sanon, niin he ovat sotaan  valmiit.</li>
    </ol>
  </li>
  <li>
    <ol>
      <li>Matkalaulu. Minä nostan silmäni vuoria kohti: mistä tulee minulle  apu?</li>
      <li>Apu minulle tulee Herralta, joka on tehnyt taivaan ja maan.</li>
      <li>Hän ei salli sinun jalkasi horjua, sinun varjelijasi ei torku.</li>
      <li>Katso, hän, joka Israelia varjelee, ei torku eikä nuku.</li>
      <li>Herra on sinun varjelijasi, Herra on suojaava varjosi sinun oikealla  puolellasi.</li>
      <li>Ei polta sinua aurinko päivällä, eikä kuu yöllä.</li>
      <li>Herra varjelee sinut kaikesta pahasta, hän varjelee sinun sielusi.</li>
      <li>Herra varjelee sinun lähtemisesi ja tulemisesi, nyt ja  iankaikkisesti.</li>
    </ol>
  </li>
  <li>
    <ol>
      <li>Matkalaulu; Daavidin virsi. Minä iloitsin, kun minulle sanottiin:  "Menkäämme Herran huoneeseen".</li>
      <li>Meidän jalkamme saavat seisoa sinun porteissasi, Jerusalem;</li>
      <li>sinä Jerusalem, rakennettu kaupungiksi, johon kokoonnutaan yhteen,</li>
      <li>jonne sukukunnat vaeltavat, Herran sukukunnat, niinkuin Israelille on  säädetty, kiittämään Herran nimeä.</li>
      <li>Sillä siellä ovat tuomioistuimet, Daavidin huoneen istuimet.</li>
      <li>Toivottakaa rauhaa Jerusalemille, menestykööt ne, jotka sinua  rakastavat.</li>
      <li>Rauha olkoon sinun muuriesi sisällä, olkoon onni sinun linnoissasi.</li>
      <li>Veljieni ja ystävieni tähden minä sanon: olkoon sinulla rauha.</li>
      <li>Herran, meidän Jumalamme, huoneen tähden minä tahdon etsiä sinun  parastasi.</li>
    </ol>
  </li>
  <li>
    <ol>
      <li>Matkalaulu. Minä nostan silmäni sinun puoleesi, joka taivaissa asut.</li>
      <li>Katso, niinkuin palvelijain silmät katsovat heidän isäntäinsä käsiin,  ja niinkuin palvelijattaren silmät katsovat hänen emäntänsä käsiin, niin  meidän silmämme katsovat Herran, meidän Jumalamme, puoleen, kunnes hän  armahtaa meitä.</li>
      <li>Ole meille armollinen, Herra, ole meille armollinen. Sillä kylliksi  olemme jo saaneet ylenkatsetta.</li>
      <li>Sielumme on jo kyllänsä saanut suruttomien pilkasta, ylpeitten  ylenkatseesta.</li>
    </ol>
  </li>
  <li>
    <ol>
      <li>Matkalaulu; Daavidin virsi. Ellei Herra olisi meidän kanssamme - näin  sanokoon Israel -</li>
      <li>ellei Herra olisi meidän kanssamme, kun ihmiset nousevat meitä  vastaan,</li>
      <li>niin he meidät elävältä nielisivät, kun heidän vihansa syttyy meitä  vastaan;</li>
      <li>niin vedet upottaisivat meidät, virta tulvisi meidän sielumme ylitse;</li>
      <li>niin tulvisivat kuohuvat vedet meidän sielumme ylitse.</li>
      <li>Kiitetty olkoon Herra, joka ei antanut meitä heidän hammastensa  raadeltaviksi.</li>
      <li>Meidän sielumme pääsi kuin lintu pyydystäjäin paulasta: paula  katkesi, ja me pääsimme pois.</li>
      <li>Meidän apumme on Herran nimi, hänen, joka on tehnyt taivaan ja maan.</li>
    </ol>
  </li>
  <li>
    <ol>
      <li>Matkalaulu. Jotka Herraan turvaavat, ovat kuin Siionin vuori: se ei  horju, vaan pysyy iankaikkisesti.</li>
      <li>Vuoret ympäröivät Jerusalemia, ja Herra ympäröitsee kansaansa, nyt ja  iankaikkisesti.</li>
      <li>Sillä jumalattomuuden valtikka ei saa vallita vanhurskasten arpaosaa,  että vanhurskaat eivät ojentaisi käsiänsä vääryyteen.</li>
      <li>Anna hyvää hyville, Herra, ja oikeamielisille.</li>
      <li>Mutta jotka poikkeavat mutkaisille teilleen, ne Herra hukuttakoon  yhdessä väärintekijäin kanssa. Rauha Israelille!</li>
    </ol>
  </li>
  <li>
    <ol>
      <li>Matkalaulu. Kun Herra käänsi Siionin kohtalon, niin me olimme kuin  unta näkeväiset.</li>
      <li>Silloin oli meidän suumme naurua täynnä, ja kielemme riemua täynnä;  silloin sanottiin pakanain keskuudessa: "Herra on tehnyt suuria heitä  kohtaan".</li>
      <li>Niin, Herra on tehnyt suuria meitä kohtaan; siitä me iloitsemme.</li>
      <li>Herra, käännä meidän kohtalomme, niinkuin sadepurot Etelämaassa.</li>
      <li>Jotka kyynelin kylvävät, ne riemuiten leikkaavat.</li>
      <li>He menevät itkien, kun kylvösiemenen vievät; he palajavat riemuiten,  kun lyhteensä tuovat.</li>
    </ol>
  </li>
  <li>
    <ol>
      <li>Matkalaulu; Salomon virsi. Jos Herra ei huonetta rakenna, niin sen  rakentajat turhaan vaivaa näkevät. Jos Herra ei kaupunkia varjele, niin  turhaan vartija valvoo.</li>
      <li>Turhaan te nousette varhain ja myöhään menette levolle ja syötte  leipänne murheella: yhtä hyvin hän antaa ystävilleen heidän  nukkuessansa.</li>
      <li>Katso, lapset ovat Herran lahja, ja kohdun hedelmä on anti.</li>
      <li>Niinkuin nuolet sankarin kädessä, niin ovat nuoruudessa synnytetyt  pojat.</li>
      <li>Onnellinen se mies, jonka viini on niitä täynnä! Eivät he joudu  häpeään, kun portissa puhuttelevat vihamiehiänsä.</li>
    </ol>
  </li>
  <li>
    <ol>
      <li>Matkalaulu. Autuas on jokainen, joka pelkää Herraa, joka vaeltaa  hänen teillänsä.</li>
      <li>Sinä saat nauttia kättesi ansion; onnellinen sinä, sinun käy hyvin!</li>
      <li>Niinkuin hedelmällinen viiniköynnös on sinun emäntäsi sinun huoneesi  perällä, niinkuin öljypuun vesat ovat sinun lapsesi sinun pöytäsi  ympärillä.</li>
      <li>Sillä katso, näin siunataan mies, joka Herraa pelkää.</li>
      <li>Siunatkoon Herra sinua Siionista, niin sinä saat kaikkina  elinpäivinäsi nähdä Jerusalemin onnellisena,</li>
      <li>saat nähdä lastesi lapset. Rauha Israelille!</li>
    </ol>
  </li>
  <li>
    <ol>
      <li>Matkalaulu. He ovat minua kovin ahdistaneet nuoruudestani asti - näin  sanokoon Israel -</li>
      <li>he ovat minua kovin ahdistaneet nuoruudestani asti, mutta eivät he  ole päässeet minusta voitolle.</li>
      <li>Kyntäjät ovat minun selkääni kyntäneet ja vetäneet pitkät vaot.</li>
      <li>Mutta Herra on vanhurskas, hän on katkonut jumalattomain köydet.</li>
      <li>Joutukoot häpeään ja kääntykööt takaisin kaikki Siionin vihamiehet.</li>
      <li>Olkoot he niinkuin ruoho katoilla, joka kuivuu ennen korrelle  puhkeamistaan,</li>
      <li>josta ei leikkaaja täytä kättänsä eikä lyhteen sitoja syliänsä.</li>
      <li>Älköötkä sanoko ohitsekulkijat: "Herran siunaus tulkoon teille. Me  siunaamme teitä Herran nimeen."</li>
    </ol>
  </li>
  <li>
    <ol>
      <li>Matkalaulu. Syvyydestä minä huudan sinua, Herra.</li>
      <li>Herra, kuule minun ääneni. Tarkatkoot sinun korvasi minun rukousteni  ääntä.</li>
      <li>Jos sinä, Herra, pidät mielessäsi synnit, Herra, kuka silloin kestää?</li>
      <li>Mutta sinun tykönäsi on anteeksiantamus, että sinua peljättäisiin.</li>
      <li>Minä odotan Herraa, minun sieluni odottaa, ja minä panen toivoni  hänen sanaansa.</li>
      <li>Minun sieluni odottaa Herraa hartaammin kuin vartijat aamua, kuin  vartijat aamua.</li>
      <li>Pane toivosi Herraan, Israel. Sillä Herran tykönä on armo, runsas  lunastus hänen tykönänsä.</li>
      <li>Ja hän lunastaa Israelin kaikista sen synneistä.</li>
    </ol>
  </li>
  <li>
    <ol>
      <li>Matkalaulu; Daavidin virsi. Herra, minun sydämeni ei ole ylpeä, eivät  minun silmäni ole korskeat, enkä minä tavoittele asioita, jotka ovat  minulle ylen suuret ja käsittämättömät.</li>
      <li>Totisesti, minä olen sieluni viihdyttänyt ja tyynnyttänyt: niinkuin  vieroitettu lapsi äidin helmassa, niinkuin vieroitettu lapsi, niin on  sieluni minussa.</li>
      <li>Pane toivosi Herraan, Israel, nyt ja iankaikkisesti.</li>
    </ol>
  </li>
  <li>
    <ol>
      <li>Matkalaulu. Muista, Herra, Daavidin hyväksi kaikkia hänen vaivojansa,</li>
      <li>hänen, joka vannoi valan Herralle ja teki lupauksen Jaakobin  Väkevälle:</li>
      <li>"Minä en mene majaan, joka on minun kotini, enkä nouse vuoteeseeni,  joka on minun leposijani,</li>
      <li>minä en suo silmilleni unta enkä silmäluomilleni lepoa,</li>
      <li>ennenkuin löydän sijan Herralle, asumuksen Jaakobin Väkevälle".</li>
      <li>Katso, me kuulimme sen olevan Efratassa, me löysimme sen Jaarin  kedoilta.</li>
      <li>Menkäämme hänen asumukseensa, kumartukaamme hänen jalkainsa  astinlaudan eteen.</li>
      <li>Nouse, Herra, leposijaasi, sinä ja sinun väkevyytesi arkki.</li>
      <li>Sinun pappisi olkoot puetut vanhurskaudella, ja sinun hurskaasi  riemuitkoot.</li>
      <li>Palvelijasi Daavidin tähden älä torju pois voideltusi kasvoja.</li>
      <li>Herra on vannonut Daavidille totisen valan, jota hän ei peruuta:  "Sinun ruumiisi hedelmän minä asetan sinun valtaistuimellesi.</li>
      <li>Jos sinun poikasi pitävät minun liittoni ja minun todistukseni,  jotka minä heille opetan, niin saavat heidänkin poikansa istua sinun  valtaistuimellasi iankaikkisesti."</li>
      <li>Sillä Herra on valinnut Siionin, halunnut sen asunnoksensa:</li>
      <li>"Tämä on minun leposijani iankaikkisesti; tässä minä asun, sillä  tänne on minun haluni ollut.</li>
      <li>Siionin ravinnon minä runsaasti siunaan, sen köyhät minä leivällä  ruokin.</li>
      <li>Sen papit minä puetan autuudella, ja sen hurskaat riemuiten  riemuitkoot.</li>
      <li>Siellä minä annan yletä Daavidille sarven, sytytän voidellulleni  lampun.</li>
      <li>Hänen vihollisensa minä puetan häpeällä, mutta hänen päässänsä  loistaa hänen kruununsa."</li>
    </ol>
  </li>
  <li>
    <ol>
      <li>Matkalaulu; Daavidin virsi. Katso, kuinka hyvää ja suloista on, että  veljekset sovussa asuvat!</li>
      <li>Se on niinkuin kallis öljy pään päällä, jota tiukkuu partaan -  Aaronin partaan, jota tiukkuu hänen viittansa liepeille.</li>
      <li>Se on niinkuin Hermonin kaste, joka tiukkuu Siionin vuorille. Sillä  sinne on Herra säätänyt siunauksen, elämän, ikuisiksi ajoiksi.</li>
    </ol>
  </li>
  <li>
    <ol>
      <li>Matkalaulu. Katso, kiittäkää Herraa, kaikki te Herran palvelijat,  jotka öisin seisotte Herran huoneessa.</li>
      <li>Kohottakaa kätenne pyhäkköön päin ja kiittäkää Herraa.</li>
      <li>Herra siunatkoon sinua Siionista, hän, joka on tehnyt taivaan ja  maan.</li>
    </ol>
  </li>
  <li>
    <ol>
      <li>Halleluja! Ylistäkää Herran nimeä. Ylistäkää, te Herran palvelijat,</li>
      <li>jotka seisotte Herran huoneessa, meidän Jumalamme huoneen  esikartanoissa.</li>
      <li>Ylistäkää Herraa, sillä Herra on hyvä, veisatkaa kiitosta hänen  nimellensä, sillä se on suloinen.</li>
      <li>Sillä Herra on valinnut Jaakobin omaksensa, Israelin omaisuudeksensa.</li>
      <li>Sillä minä tiedän, että Herra on suuri, ja meidän Herramme korkeampi  kaikkia jumalia.</li>
      <li>Kaiken, mitä Herra tahtoo, hän tekee, sekä taivaassa että maassa,  merissä ja kaikissa syvyyksissä;</li>
      <li>hän, joka nostaa pilvet maan ääristä, tekee salamat ja sateen ja  tuopi tuulen sen säilytyspaikoista;</li>
      <li>hän, joka surmasi Egyptin esikoiset, niin ihmisten kuin eläinten;</li>
      <li>hän, joka lähetti tunnusteot ja ihmeet sinun keskellesi, Egypti,  faraota ja kaikkia hänen palvelijoitansa vastaan;</li>
      <li>hän, joka kukisti suuret kansat ja tuotti surman väkeville  kuninkaille,</li>
      <li>Siihonille, amorilaisten kuninkaalle, ja Oogille, Baasanin  kuninkaalle, ja kaikille Kanaanin valtakunnille</li>
      <li>ja antoi heidän maansa perintöosaksi, perintöosaksi kansallensa  Israelille.</li>
      <li>Herra, sinun nimesi pysyy iankaikkisesti, Herra, sinun muistosi  polvesta polveen.</li>
      <li>Sillä Herra hankkii oikeuden kansalleen ja armahtaa palvelijoitansa.</li>
      <li>Pakanain epäjumalat ovat hopeata ja kultaa, ihmiskätten tekoa.</li>
      <li>Niillä on suu, mutta eivät ne puhu, niillä on silmät, mutta eivät  näe,</li>
      <li>niillä on korvat, mutta eivät kuule, eikä niillä ole henkeä  suussansa.</li>
      <li>Niiden kaltaisia ovat niiden tekijät ja kaikki, jotka niihin  turvaavat.</li>
      <li>Te, Israelin suku, kiittäkää Herraa, te, Aaronin suku, kiittäkää  Herraa.</li>
      <li>Te, Leevin suku, kiittäkää Herraa, te, Herraa pelkääväiset,  kiittäkää Herraa.</li>
      <li>Kohotkoon Herralle kiitos Siionista, hänelle, joka Jerusalemissa  asuu. Halleluja!</li>
    </ol>
  </li>
  <li>
    <ol>
      <li>Kiittäkää Herraa, sillä hän on hyvä, sillä hänen armonsa pysyy  iankaikkisesti.</li>
      <li>Kiittäkää jumalien Jumalaa, sillä hänen armonsa pysyy iankaikkisesti.</li>
      <li>Kiittäkää herrain Herraa, sillä hänen armonsa pysyy iankaikkisesti;</li>
      <li>häntä, joka yksin tekee suuria ihmeitä, sillä hänen armonsa pysyy  iankaikkisesti;</li>
      <li>häntä, joka on taidolla tehnyt taivaat, sillä hänen armonsa pysyy  iankaikkisesti;</li>
      <li>häntä, joka on vetten ylitse levittänyt maan, sillä hänen armonsa  pysyy iankaikkisesti;</li>
      <li>häntä, joka on tehnyt suuret valot, sillä hänen armonsa pysyy  iankaikkisesti:</li>
      <li>auringon hallitsemaan päivää, sillä hänen armonsa pysyy  iankaikkisesti,</li>
      <li>kuun ja tähdet hallitsemaan yötä, sillä hänen armonsa pysyy  iankaikkisesti;</li>
      <li>häntä, joka löi Egyptiä surmaten sen esikoiset, sillä hänen armonsa  pysyy iankaikkisesti,</li>
      <li>ja vei Israelin pois heidän keskeltänsä, sillä hänen armonsa pysyy  iankaikkisesti,</li>
      <li>väkevällä kädellä ja ojennetulla käsivarrella, sillä hänen armonsa  pysyy iankaikkisesti;</li>
      <li>häntä, joka jakoi Kaislameren kahtia, sillä hänen armonsa pysyy  iankaikkisesti,</li>
      <li>ja kuljetti Israelin sen keskitse, sillä hänen armonsa pysyy  iankaikkisesti,</li>
      <li>ja syöksi faraon sotajoukkoineen Kaislamereen, sillä hänen armonsa  pysyy iankaikkisesti;</li>
      <li>häntä, joka johdatti kansaansa erämaassa, sillä hänen armonsa pysyy  iankaikkisesti;</li>
      <li>häntä, joka voitti suuret kuninkaat, sillä hänen armonsa pysyy  iankaikkisesti,</li>
      <li>ja surmasi mahtavat kuninkaat, sillä hänen armonsa pysyy  iankaikkisesti,</li>
      <li>Siihonin, amorilaisten kuninkaan, sillä hänen armonsa pysyy  iankaikkisesti,</li>
      <li>ja Oogin, Baasanin kuninkaan, sillä hänen armonsa pysyy  iankaikkisesti,</li>
      <li>ja antoi heidän maansa perintöosaksi, sillä hänen armonsa pysyy  iankaikkisesti,</li>
      <li>perintöosaksi palvelijallensa Israelille, sillä hänen armonsa pysyy  iankaikkisesti;</li>
      <li>häntä, joka muisti meitä alennuksessamme, sillä hänen armonsa pysyy  iankaikkisesti,</li>
      <li>ja kirvoitti meidät vihollisistamme, sillä hänen armonsa pysyy  iankaikkisesti;</li>
      <li>häntä, joka antaa ravinnon kaikelle lihalle, sillä hänen armonsa  pysyy iankaikkisesti.</li>
      <li>Kiittäkää taivaan Jumalaa, sillä hänen armonsa pysyy iankaikkisesti.</li>
    </ol>
  </li>
  <li>
    <ol>
      <li>Baabelin virtain vierillä - siellä me istuimme ja itkimme, kun  Siionia muistelimme.</li>
      <li>Pajuihin, joita siellä oli, me ripustimme kanteleemme.</li>
      <li>Sillä vangitsijamme vaativat meiltä siellä lauluja ja orjuuttajamme  iloa: "Veisatkaa meille Siionin virsiä".</li>
      <li>Kuinka me voisimme veisata Herran virsiä vieraalla maalla?</li>
      <li>Jos minä unhotan sinut, Jerusalem, niin unhota sinä minun oikea  käteni.</li>
      <li>Tarttukoon kieleni suuni lakeen, ellen minä sinua muista, ellen pidä  Jerusalemia ylimpänä ilonani.</li>
      <li>Muista, Herra, Jerusalemin tuhopäivä, kosta se Edomin lapsille, jotka  sanoivat: "Hajottakaa se, hajottakaa perustuksia myöten!"</li>
      <li>Tytär Baabel, sinä häviön oma, autuas se, joka sinulle kostaa kaiken,  minkä olet meille tehnyt!</li>
      <li>Autuas se, joka ottaa sinun pienet lapsesi ja murskaa ne kallioon!</li>
    </ol>
  </li>
  <li>
    <ol>
      <li>Daavidin virsi. Minä kiitän sinua kaikesta sydämestäni, veisaan sinun  kiitostasi jumalien edessä.</li>
      <li>Minä rukoilen sinua kumartuneena sinun pyhään temppeliisi päin ja  kiitän sinun nimeäsi sinun armosi ja totuutesi tähden; sillä sinä olet  osoittanut, että sinun lupauksesi on suuri yli kaiken, mitä sinun nimesi  ilmoittaa.</li>
      <li>Sinä päivänä, jona minä huusin, sinä vastasit minulle; sinä rohkaisit  minua: minun sieluni sai voiman.</li>
      <li>Herra, kaikki maan kuninkaat ylistävät sinua, kun kuulevat sinun  suusi sanat.</li>
      <li>Ja he veisaavat Herran teistä, sillä suuri on Herran kunnia.</li>
      <li>Sillä Herra on korkea, mutta katsoo alhaiseen, ja hän tuntee ylpeän  kaukaa.</li>
      <li>Vaikka minä vaellan ahdistuksen keskellä, niin sinä virvoitat minut.  Sinä ojennat kätesi minun vihamiesteni vihaa vastaan, ja sinun oikea  kätesi auttaa minua.</li>
      <li>Herra vie minun asiani päätökseen. Herra, sinun armosi pysyy  iankaikkisesti; älä jätä kesken kättesi työtä.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi. Herra, sinä tutkit minua ja tunnet  minut.</li>
      <li>Istunpa minä tahi nousen, sinä sen tiedät; sinä ymmärrät minun  ajatukseni kaukaa.</li>
      <li>Käynpä tahi makaan, sinä sen havaitset, ja kaikki minun tieni ovat  sinulle tutut.</li>
      <li>Sillä, katso, ei ole sanaa minun kielelläni, jota sinä, Herra, et  täysin tunne.</li>
      <li>Sinä olet saartanut minut edestä ja takaa ja laskenut kätesi minun  päälleni.</li>
      <li>Senkaltainen tieto on minulle ylen ihmeellinen, ylen korkea  käsittääkseni sen.</li>
      <li>Minne minä voisin mennä, kussa ei sinun Henkesi olisi, minne paeta  sinun kasvojesi edestä?</li>
      <li>Jos minä taivaaseen nousisin, niin sinä olet siellä; jos minä  tuonelaan vuoteeni tekisin, niin katso, sinä olet siellä.</li>
      <li>Jos minä kohoaisin aamuruskon siivillä ja asettuisin asumaan meren  ääriin,</li>
      <li>sielläkin sinun kätesi minua taluttaisi, sinun oikea kätesi  tarttuisi minuun.</li>
      <li>Ja jos minä sanoisin: "Peittäköön minut pimeys, ja valkeus minun  ympärilläni tulkoon yöksi",</li>
      <li>niin ei pimeyskään olisi sinulle pimeä: yö valaisisi niinkuin päivä,  pimeys olisi niinkuin valkeus.</li>
      <li>Sillä sinä olet luonut minun munaskuuni, sinä kudoit minut kokoon  äitini kohdussa.</li>
      <li>Minä kiitän sinua siitä, että olen tehty ylen ihmeellisesti;  ihmeelliset ovat sinun tekosi, sen minun sieluni kyllä tietää.</li>
      <li>Minun luuni eivät olleet sinulta salatut, kun minut salassa  valmistettiin, kun minut taiten tehtiin maan syvyyksissä.</li>
      <li>Sinun silmäsi näkivät minut jo idussani. Minun päiväni olivat  määrätyt ja kirjoitetut kaikki sinun kirjaasi, ennenkuin ainoakaan  niistä oli tullut.</li>
      <li>Mutta kuinka kalliit ovat minulle sinun ajatuksesi, Jumala, kuinka  suuri on niitten luku!</li>
      <li>Jos minä tahtoisin ne lukea, olisi niitä enemmän kuin hiekan  jyväsiä. - Minä herään ja olen vielä sinun tykönäsi.</li>
      <li>Jumala, jospa sinä surmaisit jumalattomat! Ja te murhamiehet,  väistykää minusta pois!</li>
      <li>Sillä he puhuvat sinusta petollisesti ja lausuvat turhaan sinun  nimesi - nuo sinun vihollisesi.</li>
      <li>Herra, enkö minä vihaisi niitä, jotka sinua vihaavat, enkö inhoaisi  niitä, jotka sinua vastustavat?</li>
      <li>Kaikella vihalla minä heitä vihaan, he ovat minun omia vihollisiani.</li>
      <li>Tutki minua, Jumala, ja tunne minun sydämeni, koettele minua ja  tunne minun ajatukseni.</li>
      <li>Ja katso: jos minun tieni on vaivaan vievä, niin johdata minut  iankaikkiselle tielle.</li>
    </ol>
  </li>
  <li>
    <ol>
      <li>Veisuunjohtajalle; Daavidin virsi.</li>
      <li>Päästä minut, Herra, pahoista ihmisistä, varjele minut  väkivaltaisilta miehiltä,</li>
      <li>jotka ajattelevat sydämessään pahaa ja joka päivä yllyttävät sotaan.</li>
      <li>He hiovat kielensä niinkuin käärmeet, kyykäärmeen myrkkyä on heidän  huultensa alla. Sela.</li>
      <li>Suojaa minut, Herra, jumalattomien käsiltä, varjele minut  väkivaltaisilta miehiltä, jotka tahtovat saada minun jalkani lankeamaan.</li>
      <li>Nuo ylpeät virittävät minulle ansoja ja pauloja, levittävät verkkoja  minun tielleni, asettavat minulle pyydyksiä. Sela.</li>
      <li>Minä sanon Herralle: "Sinä olet minun Jumalani". Herra, ota korviisi  minun rukousteni ääni.</li>
      <li>Herra, Herra, sinä minun väkevä apuni, sinä suojaat minun pääni  taistelun päivänä.</li>
      <li>Herra, älä salli, mitä jumalattomat haluavat, älä anna heidän  aikeittensa onnistua; muutoin he ylvästelevät. Sela.</li>
      <li>Sattukoon minun saartajaini omaan päähän onnettomuus, jota heidän  huulensa hankkivat.</li>
      <li>Tulkoon tulisia hiiliä heidän päällensä; hän syösköön heidät tuleen,  vesivirtoihin, joista he älkööt nousko.</li>
      <li>Kielevä mies ei ole pysyvä maassa; väkivaltaista ajaa onnettomuus ja  iskee iskemistään.</li>
      <li>nä tiedän, että Herra ajaa kurjan asiaa, hankkii köyhille oikeuden. [140:14] Totisesti, vanhurskaat saavat kiittää sinun nimeäsi, ja  oikeamieliset saavat asua sinun kasvojesi edessä.</li>
    </ol>
  </li>
  <li>
    <ol>
      <li>Daavidin virsi. Herra, minä huudan sinua, riennä minun tyköni. Ota  korviisi minun ääneni, kun minä sinua huudan.</li>
      <li>Minun rukoukseni olkoon suitsutusuhri sinun kasvojesi edessä, minun  kätteni kohottaminen olkoon ehtoouhri.</li>
      <li>Herra, pane minun suulleni vartija, vartioitse minun huulteni ovea.</li>
      <li>Älä salli minun sydämeni taipua pahaan, pitämään jumalatonta menoa  väärintekijäin kanssa. Minä en tahdo maistaa heidän herkkupalojansa.</li>
      <li>Lyököön minua vanhurskas: se on rakkautta; kurittakoon hän minua: se  on öljyä minun päähäni, siitä minun pääni älköön kieltäytykö. Sillä  vielä vähän aikaa, niin minun rukoukseni täyttyy, mutta heidän käy  pahoin:</li>
      <li>heidän päämiehensä syöstään kalliolta alas, ja silloin kuullaan minun  sanani suloisiksi.</li>
      <li>Niinkuin maa kynnetään ja kuokitaan, niin ovat meidän luumme  hajotetut tuonelan kuilun suulle.</li>
      <li>Mutta sinuun, Herra, Herra, minun silmäni katsovat, sinuun minä  turvaan. Älä hylkää minun sieluani.</li>
      <li>Varjele minua niiden pauloista, jotka minua pyydystävät,  väärintekijäin ansoista.</li>
      <li>Kaatukoot kaikki jumalattomat omiin kuoppiinsa; mutta suo minun ne  välttää.</li>
    </ol>
  </li>
  <li>
    <ol>
      <li>Daavidin mietevirsi, hänen ollessaan luolassa; rukous.</li>
      <li>Minä korotan ääneni ja huudan Herraa, minä korotan ääneni ja rukoilen  Herralta armoa.</li>
      <li>Minä vuodatan hänen eteensä valitukseni, kerron hänelle ahdistukseni.</li>
      <li>Kun minun henkeni minussa nääntyy, niin sinä tunnet minun tieni.  Polulle, jota minä käyn, he ovat virittäneet paulan minun eteeni.</li>
      <li>Katso minun oikealle puolelleni ja näe: ei kukaan minua tunne. Ei ole  minulla pakopaikkaa, ei kukaan minun sielustani välitä.</li>
      <li>Minä huudan sinun puoleesi, Herra; minä sanon: Sinä olet minun  turvani, minun osani elävien maassa.</li>
      <li>rkkaa minun huutoani, sillä minä olen sangen viheliäinen, pelasta  minut vainoojistani, sillä he ovat minua väkevämmät. [142:8] Vie minun sieluni ulos vankeudesta kiittämään sinun nimeäsi.  Vanhurskaat kokoontuvat minun ympärilleni, kun sinä minulle hyvin teet.</li>
    </ol>
  </li>
  <li>
    <ol>
      <li>Daavidin virsi. Herra, kuule minun rukoukseni, ota korviisi minun  anomiseni. Vastaa minulle uskollisuudessasi ja vanhurskaudessasi.</li>
      <li>Älä käy tuomiolle palvelijasi kanssa, sillä ei yksikään elävä ole  vanhurskas sinun edessäsi.</li>
      <li>Sillä vihollinen vainoaa minun sieluani, hän on ruhjonut minun  elämäni maahan ja pannut minut pimeään niinkuin ammoin kuolleet.</li>
      <li>Minun henkeni nääntyy minussa, sydäntäni kouristaa minun rinnassani.</li>
      <li>Minä muistelen muinaisia päiviä, tutkistelen kaikkia sinun töitäsi ja  ajattelen sinun kättesi tekoja.</li>
      <li>Minä levitän käteni sinun puoleesi. Niinkuin janoinen maa, niin minun  sieluni halajaa sinua. Sela.</li>
      <li>Vastaa minulle pian, Herra, minun henkeni nääntyy. Älä peitä minulta  kasvojasi, etten tulisi niiden kaltaiseksi, jotka hautaan vaipuvat.</li>
      <li>Suo minun varhain kuulla sinun armoasi, sillä sinuun minä turvaan.  Osoita minulle tie, jota minun tulee käydä, sillä sinun tykösi minä  ylennän sieluni.</li>
      <li>Pelasta minut vihollisistani, Herra. Sinun tykösi minä pyrin suojaan.</li>
      <li>Opeta minut tekemään sitä, mikä sinulle kelpaa, sillä sinä olet  minun Jumalani. Sinun hyvä Henkesi johdattakoon minua tasaista maata.</li>
      <li>Herra, virvoita nimesi tähden, vanhurskaudessasi auta minun sieluni  ahdistuksesta.</li>
      <li>Tuhoa minun viholliseni armosi tähden ja hukuta kaikki, jotka minun  sieluani ahdistavat, sillä minä olen sinun palvelijasi.</li>
    </ol>
  </li>
  <li>
    <ol>
      <li>Daavidin virsi. Kiitetty olkoon Herra, minun kallioni, joka opettaa  minun käteni taistelemaan, minun sormeni sotimaan,</li>
      <li>hän, joka antaa minulle armon; minun linnani, varustukseni ja  pelastajani, minun kilpeni, jonka turviin minä pakenen, hän, joka laskee  kansani minun valtani alle.</li>
      <li>Herra, mikä on ihminen, että hänestä lukua pidät, mikä ihmislapsi,  että häntä ajattelet!</li>
      <li>Ihminen on kuin tuulen henkäys, hänen päivänsä niinkuin pakeneva  varjo.</li>
      <li>Herra, notkista taivaasi ja astu alas, kosketa vuoria, niin että ne  suitsuavat.</li>
      <li>Iske salamoita ja hajota heidät, lennätä nuolesi ja kauhistuta  heidät.</li>
      <li>Ojenna kätesi korkeudesta, tempaa ja pelasta minut suurista vesistä,  muukalaisten kädestä,</li>
      <li>joiden suu puhuu vilppiä ja joiden oikea käsi on valheen käsi!</li>
      <li>Jumala, minä veisaan sinulle uuden virren, soitan sinulle  kymmenkielisellä harpulla,</li>
      <li>sinulle, joka annat kuninkaille voiton ja tempaat palvelijasi  Daavidin turvaan pahalta miekalta.</li>
      <li>Tempaa ja pelasta minut muukalaisten käsistä, joiden suu puhuu  vilppiä ja joiden oikea käsi on valheen käsi.</li>
      <li>Niin meidän poikamme ovat nuoruudessaan kuin korkealle kohoavat  kasvit, tyttäremme kuin temppelin veistetyt kulmapatsaat;</li>
      <li>meidän aittamme ovat täynnä, ja antavat kaikkinaista viljaa, meidän  lampaamme lisääntyvät laitumillamme tuhansin ja kymmenin tuhansin;</li>
      <li>meidän härkiemme kuormat ovat runsaat, ei ole aukkoa muurissa, ei  ole pakolaista, ei kuulu valitushuutoa kaduillamme.</li>
      <li>Autuas se kansa, jolle näin käy, autuas se kansa, jonka Jumala Herra  on!</li>
    </ol>
  </li>
  <li>
    <ol>
      <li>Daavidin ylistysvirsi. Minä kunnioitan sinua, Jumalani, sinä  kuningas, ja kiitän sinun nimeäsi aina ja iankaikkisesti.</li>
      <li>Joka päivä minä kiitän sinua ja ylistän sinun nimeäsi aina ja  iankaikkisesti.</li>
      <li>Suuri on Herra ja sangen ylistettävä, ja hänen suuruutensa on  tutkimaton.</li>
      <li>Sukupolvi ylistää sukupolvelle sinun tekojasi, ja he julistavat sinun  voimallisia töitäsi.</li>
      <li>Sinun valtasuuruutesi kirkkautta ja kunniaa ja sinun ihmeellisiä  tekojasi minä tahdon tutkistella.</li>
      <li>Sinun peljättävien töittesi voimasta puhutaan, sinun suurista  teoistasi minä kerron.</li>
      <li>Julistettakoon sinun suuren hyvyytesi muistoa ja sinun  vanhurskaudestasi riemuittakoon.</li>
      <li>Herra on armahtavainen ja laupias, pitkämielinen ja suuri armossa.</li>
      <li>Herra on hyvä kaikille ja armahtaa kaikkia tekojansa.</li>
      <li>Kaikki sinun tekosi ylistävät sinua, Herra, ja sinun hurskaasi  kiittävät sinua.</li>
      <li>He puhuvat sinun valtakuntasi kunniasta ja kertovat sinun  voimastasi.</li>
      <li>Niin he ilmoittavat ihmislapsille hänen voimalliset työnsä ja hänen  valtakuntansa kirkkauden ja kunnian.</li>
      <li>Sinun valtakuntasi on iankaikkinen valtakunta, ja sinun herrautesi  pysyy polvesta polveen.</li>
      <li>Herra tukee kaikkia kaatuvia, ja kaikki alaspainetut hän nostaa.</li>
      <li>Kaikkien silmät vartioitsevat sinua, ja sinä annat heille heidän  ruokansa ajallaan.</li>
      <li>Sinä avaat kätesi ja ravitset suosiollasi kaikki, jotka elävät.</li>
      <li>Herra on vanhurskas kaikissa teissään ja armollinen kaikissa  teoissaan.</li>
      <li>Herra on lähellä kaikkia, jotka häntä avuksensa huutavat, kaikkia,  jotka totuudessa häntä avuksensa huutavat.</li>
      <li>Hän tekee, mitä häntä pelkääväiset halajavat, hän kuulee heidän  huutonsa ja auttaa heitä.</li>
      <li>Herra varjelee kaikkia, jotka häntä rakastavat, mutta kaikki  jumalattomat hän hukuttaa.</li>
      <li>Minun suuni lausukoon Herran ylistystä, ja kaikki liha kiittäköön  hänen pyhää nimeänsä, aina ja iankaikkisesti.</li>
    </ol>
  </li>
  <li>
    <ol>
      <li>Halleluja! Ylistä, minun sieluni, Herraa.</li>
      <li>Minä ylistän Herraa kaiken ikäni, veisaan kiitosta Jumalalleni, niin  kauan kuin elän.</li>
      <li>Älkää luottako ruhtinaihin älkääkä ihmislapseen, sillä ei hän voi  auttaa.</li>
      <li>Kun hänen henkensä lähtee hänestä, niin hän tulee maaksi jälleen;  sinä päivänä hänen hankkeensa raukeavat tyhjiin.</li>
      <li>Autuas se, jonka apuna on Jaakobin Jumala, se, joka panee toivonsa  Herraan, Jumalaansa,</li>
      <li>häneen, joka on tehnyt taivaan ja maan, meren ja kaiken, mitä niissä  on, joka pysyy uskollisena iankaikkisesti,</li>
      <li>joka hankkii oikeuden sorretuille, joka antaa leivän nälkäisille.  Herra vapauttaa vangitut,</li>
      <li>Herra avaa sokeain silmät, Herra nostaa alaspainetut, Herra rakastaa  vanhurskaita.</li>
      <li>Herra varjelee muukalaiset, holhoo orvot ja lesket, mutta  jumalattomain tien hän tekee mutkaiseksi.</li>
      <li>Herra on kuningas iankaikkisesti, sinun Jumalasi, Siion, polvesta  polveen. Halleluja!</li>
    </ol>
  </li>
  <li>
    <ol>
      <li>Halleluja! Hyvä on veisata kiitosta meidän Jumalallemme. Se on  suloista; ylistäminen on soveliasta.</li>
      <li>Herra rakentaa Jerusalemin, hän kokoaa Israelin karkoitetut.</li>
      <li>Hän parantaa ne, joilla on särjetty sydän, ja sitoo heidän haavansa.</li>
      <li>Hän on määrännyt tähtien luvun, hän kutsuu niitä kaikkia nimeltä.</li>
      <li>Meidän Herramme on suuri, suuri voimassansa, hänen ymmärryksensä on  mittaamaton.</li>
      <li>Herra pitää pystyssä nöyrät, mutta jumalattomat hän painaa maahan.</li>
      <li>Veisatkaa Herralle kiitosvirsi, soittakaa kanteleilla kiitosta meidän  Jumalallemme.</li>
      <li>Hän peittää pilvillä taivaan ja valmistaa sateen maalle; hän  kasvattaa ruohon vuorille</li>
      <li>ja antaa ruuan eläimille, kaarneen pojillekin, kun ne huutavat.</li>
      <li>Ei kelpaa hänelle hevosen voima, ei hän mielisty miehen jalkojen  nopeuteen:</li>
      <li>Herra mielistyy niihin, jotka häntä pelkäävät, jotka panevat  toivonsa hänen armoonsa.</li>
      <li>Kiitä Herraa, Jerusalem. Ylistä Jumalaasi, Siion.</li>
      <li>Sillä hän tekee lujiksi sinun porttiesi salvat; hän siunaa sinun  lapsesi sinun keskelläsi.</li>
      <li>Hän hankkii rauhan sinun rajojesi sisälle, ravitsee sinut parhaalla  nisulla.</li>
      <li>Hän lähettää sanansa maahan, nopeasti kiitää hänen käskynsä.</li>
      <li>Hän antaa sataa lunta niinkuin villaa ja sirottaa härmää niinkuin  tuhkaa.</li>
      <li>Hän viskaa rakeitansa niinkuin leivänmuruja; kuka voi kestää hänen  pakkastansa?</li>
      <li>Hän lähettää sanansa ja sulattaa rakeet; hän panee tuulensa  puhaltamaan, ja vedet virtaavat.</li>
      <li>Hän ilmoittaa sanansa Jaakobille, käskynsä ja oikeutensa Israelille.</li>
      <li>Niin hän ei ole tehnyt yhdellekään pakanakansalle, ja hänen  oikeuksiansa ne eivät tunne. Halleluja!</li>
    </ol>
  </li>
  <li>
    <ol>
      <li>Halleluja! Ylistäkää Herraa taivaista, ylistäkää häntä korkeuksissa.</li>
      <li>Ylistäkää häntä, kaikki hänen enkelinsä, ylistäkää häntä, kaikki  hänen sotajoukkonsa.</li>
      <li>Ylistäkää häntä, aurinko ja kuu, ylistäkää häntä, kaikki kirkkaat  tähdet.</li>
      <li>Ylistäkää häntä, te taivasten taivaat, te vedet taivasten päällä.</li>
      <li>Ylistäkööt ne Herran nimeä, sillä hän käski, ja ne tulivat luoduiksi.</li>
      <li>Ja hän asetti ne olemaan aina ja iankaikkisesti, hän antoi niille  lain, josta ne eivät poikkea.</li>
      <li>Ylistäkää Herraa maasta, te merieläimet ja kaikki syvyydet,</li>
      <li>tuli ja rakeet, lumi ja sumu, sinä myrskytuuli, joka panet hänen  käskynsä toimeen,</li>
      <li>te vuoret ja kaikki kukkulat, te hedelmäpuut ja kaikki setrit,</li>
      <li>te pedot ja kaikki karja, te matelijat ja siivekkäät linnut,</li>
      <li>te maan kuninkaat ja kaikki kansakunnat, te ruhtinaat ja kaikki maan  tuomarit,</li>
      <li>te nuorukaiset ynnä neitsyet, te vanhat yhdessä nuorten kanssa.</li>
      <li>Ylistäkööt he Herran nimeä, sillä hänen nimensä yksin on korkea,  hänen valtasuuruutensa ulottuu yli maan ja taivaan.</li>
      <li>Hän on korottanut sarven kansallensa, että häntä ylistäisivät kaikki  hänen hurskaansa, Israelin lapset, kansa, joka on häntä lähellä.  Halleluja!</li>
    </ol>
  </li>
  <li>
    <ol>
      <li>Halleluja! Veisatkaa Herralle uusi virsi: ylistysvirsi hänelle  hurskasten seurakunnassa.</li>
      <li>Iloitkoon Israel tekijästänsä, Siionin lapset riemuitkoot  kuninkaastaan.</li>
      <li>Ylistäkööt he karkeloiden hänen nimeänsä, soittakoot hänelle kiitosta  vaskirummuilla ja kanteleilla.</li>
      <li>Sillä Herra on mielistynyt kansaansa, hän kaunistaa nöyrät  pelastuksella.</li>
      <li>Iloitkoot hurskaat, veisaten hänen kunniaansa, riemuitkoot he  vuoteissansa.</li>
      <li>Jumalan ylistys on heidän suussansa, ja heidän kädessään  kaksiteräinen miekka,</li>
      <li>että he kostaisivat pakanoille, kurittaisivat kansakuntia,</li>
      <li>panisivat kahleisiin heidän kuninkaansa ja jalkarautoihin heidän  ylhäisensä</li>
      <li>ja täyttäisivät heissä tuomion, joka on kirjoitettu. Tämä on kaikkien  hänen hurskaittensa kunnia. Halleluja!</li>
    </ol>
  </li>
  <li>
    <ol>
      <li>Halleluja! Ylistäkää Jumalaa hänen pyhäkössään, ylistäkää häntä hänen  väkevyytensä taivaanvahvuuksissa.</li>
      <li>Ylistäkää häntä hänen voimallisista teoistansa, ylistäkää häntä,  sillä hänen herrautensa on suuri.</li>
      <li>Ylistäkää häntä pasunan pauhulla, ylistäkää häntä harpuilla ja  kanteleilla.</li>
      <li>Ylistäkää häntä vaskirummuilla ja karkelolla, ylistäkää häntä  kielisoittimilla ja huiluilla.</li>
      <li>Ylistäkää häntä helisevillä kymbaaleilla, ylistäkää häntä kumisevilla  kymbaaleilla.</li>
    </ol>
  </li>
</ol>