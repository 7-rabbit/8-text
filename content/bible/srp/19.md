<ol>
  <li>
    <ol>
      <li>Blago čoveku koji ne ide na veće bezbožničko, i na putu grešničkom ne stoji, i u društvu nevaljalih ljudi ne sedi,</li>
      <li>Nego mu je omileo zakon Gospodnji i o zakonu Njegovom misli dan i noć!</li>
      <li>On je kao drvo usadjeno kraj potoka, koje rod svoj donosi u svoje vreme, i kome list ne vene: šta god radi, u svemu napreduje.</li>
      <li>Nisu takvi bezbožnici, nego su kao prah koji rasipa vetar.</li>
      <li>Zato se neće bezbožnici održati na sudu, ni grešnici na zboru pravedničkom.</li>
      <li>Jer Gospod zna put pravednički; a put bezbožnički propašće.</li>
    </ol>
  </li>
  <li>
    <ol>
      <li>Zašto se bune narodi i plemena pomišljaju zaludne stvari?</li>
      <li>Ustaju carevi zemaljski, i knezovi se skupljaju na Gospoda i na pomazanika Njegovog.</li>
      <li>"Raskinimo sveze njihove i zbacimo sa sebe jaram njihov."</li>
      <li>Onaj, što živi na nebesima, smeje se, Gospod im se podsmeva.</li>
      <li>Pa im govori u gnevu svom i jarošću svojom zbunjuje ih:</li>
      <li>"Ja sam pomazao cara svog na Sionu, na svetoj gori svojoj."</li>
      <li>Kazaću naredbu Gospodnju; On reče meni: "Ti si sin moj, ja te sad rodih.</li>
      <li>Išti u mene, i daću ti narode u nasledstvo, i krajeve zemaljske tebi u državu.</li>
      <li>Udarićeš ih gvozdenom palicom; razbićeš ih kao lončarski sud."</li>
      <li>Sad, carevi, orazumite se; naučite se sudije zemaljske!</li>
      <li>Služite Gospodu sa strahom, i radujte se s trepetom.</li>
      <li>Poštujte sina, da se ne razgnevi, i vi ne izginete na putu svom; jer će se gnev Njegov brzo razgoreti. Blago svima koji se u Nj uzdaju!</li>
    </ol>
  </li>
  <li>
    <ol>
      <li>Gospode! Kako je mnogo neprijatelja mojih! Mnogi ustaju na me.</li>
      <li>Mnogi govore za dušu moju: Nema mu pomoći od Boga.</li>
      <li>Ali Ti si, Gospode, štit koji me zaklanja, slava moja; Ti podižeš glavu moju.</li>
      <li>Glasom svojim vičem ka Gospodu, i čuje me sa svete gore svoje.</li>
      <li>Ja ležem, spavam i ustajem, jer me Gospod čuva.</li>
      <li>Ne bojim se mnogo hiljada naroda što sa svih strana navaljuje na me.</li>
      <li>Ustani, Gospode! Pomozi mi, Bože moj! Jer Ti udaraš po obrazu sve neprijatelje moje; razbijaš zube bezbožnicima.</li>
      <li>Od Gospoda je spasenje; neka bude na narodu Tvom blagoslov Tvoj!</li>
    </ol>
  </li>
  <li>
    <ol>
      <li>Kad Te zovem čuj me, Bože, pravdo moja! U teskobi daj mi prostor; smiluj se na me i usliši molitvu moju.</li>
      <li>Sinovi čovečiji! Dokle će slava moja biti u sramoti? Dokle ćete ljubiti ništavilo i tražiti laži?</li>
      <li>Znajte da Gospod divno čuva svetog svog; Gospod čuje kad Ga zovem.</li>
      <li>Gneveći se ne grešite; razmislite u srcima svojim na posteljama svojim, i utolite.</li>
      <li>Prinesite žrtvu za pravdu, i uzdajte se u Gospoda.</li>
      <li>Mnogi govore: Ko će nam pokazati šta je dobro? Obrati k nama, Gospode, svetlo lice svoje.</li>
      <li>A meni si dao u srce radost veću nego što je oni imaju, kad im rodi pšenica i vino.</li>
      <li>Ja mirno ležem i spavam; jer Ti, Gospode, sam daješ mi, te sam bez straha.</li>
    </ol>
  </li>
  <li>
    <ol>
      <li>Čuj, Gospode, reči moje, razumi pomisli moje.</li>
      <li>Slušaj viku moju, care moj i Bože moj! Jer se Tebi molim, Gospode!</li>
      <li>Ujutru slušaš glas moj, ujutru stojim pred Tobom, i čekam.</li>
      <li>Jer si Ti Bog koji neće bezakonja; u Tebe nema mesta ko je zao.</li>
      <li>Bezbožnici neće izaći pred oči Tvoje; Ti nenavidiš sve koji čine bezakonje.</li>
      <li>Potireš lažljivce; na krvopioce i lukave mrzi Gospod.</li>
      <li>A ja po velikoj milosti Tvojoj ulazim u dom Tvoj, i klanjam se u svetoj crkvi Tvojoj sa strahom Tvojim.</li>
      <li>Gospode! Vodi me u pravdi svojoj; radi neprijatelja mojih poravni preda mnom put svoj.</li>
      <li>Jer nema u ustima njihovim istine; u njima je nevaljalstvo; grlo im je grob otvoren; na jeziku im je dvoličenje.</li>
      <li>Bože! Ne daj im napretka, neka se razbiju pomisli njihove. Za mnoga nevaljalstva njihova obori ih, jer se pobuniše na Tebe.</li>
      <li>Pa će se radovati svi koji se u Te uzdaju; doveka će se veseliti koje Ti zaklanjaš; dičiće se koji ljube ime Tvoje.</li>
      <li>Jer Ti, Gospode, blagosiljaš pravednika, kao štitom zaklanjaš ga milošću svojom.</li>
    </ol>
  </li>
  <li>
    <ol>
      <li>Gospode! Nemoj me pokarati u jarosti svojoj, niti me u gnevu svom nakaziti.</li>
      <li>Smiluj se na me, Gospode, jer sam iznemogao; isceli me, jer su kosti moje ustreptale,</li>
      <li>I duša se moja vrlo uzdrhtala. A Ti, Gospode, dokle ćeš.</li>
      <li>Obrati se, Gospode, izbavi dušu moju, pomozi mi radi milosti svoje.</li>
      <li>Jer mrtvi ne spominju Tebe; u grobu ko će Te slaviti?</li>
      <li>Iznemogoh uzdišući; svaku noć kvasim odar svoj, suzama svojim natapam postelju svoju.</li>
      <li>Usahnu od žalosti oko moje, postara se od množine neprijatelja mojih.</li>
      <li>Idite od mene svi koji činite bezakonje, jer Gospod ču plač moj.</li>
      <li>Ču Gospod molbu moju, Gospod molitvu moju primi.</li>
      <li>Nek se postide i prepadnu svi neprijatelji moji, neka se povrate i postide odmah.</li>
    </ol>
  </li>
  <li>
    <ol>
      <li>Gospode, Bože moj! U Tebe se uzdam, sačuvaj me od svih koji me gone, i izbavi me.</li>
      <li>Da mi neprijatelj ne iščupa dušu kao lav. Čupa, a nema ko da izbavi.</li>
      <li>Gospode, Bože moj! Ako sam to učinio, ako je nepravda u rukama mojim,</li>
      <li>Ako sam zlo vratio prijatelju svom, ili krivo učinio onima koji na me na pravdi napadahu;</li>
      <li>Neka goni neprijatelj dušu moju, i neka je stigne, i pogazi na zemlju život moj i slavu moju u prah obrati.</li>
      <li>Ustani, Gospode, u gnevu svom; digni se na žestinu neprijatelja mojih; probudi se meni na pomoć, i otvori sud.</li>
      <li>I ljudstvo će se sleći oko Tebe; iznad njega izadji u visinu.</li>
      <li>Gospod sudi narodima. Sudi mi, Gospode, po pravdi mojoj, i po bezazlenosti mojoj neka mi bude.</li>
      <li>Nek se prekine zloća bezbožnička, a pravednika potpomozi, jer Ti ispituješ srca i utrobe, Bože pravedni!</li>
      <li>Štit je meni u Boga, koji čuva one koji su pravog srca.</li>
      <li>Bog je pravedan sudija, i Bog je svaki dan gotov na gnev.</li>
      <li>Ako se neće bezbožnik da obrati, On oštri mač svoj, nateže luk svoj, i naperuje ga;</li>
      <li>I zapinje smrtnu strelu, čini strele svoje da pale.</li>
      <li>Gle, bezbožnik zače nepravdu, trudan beše zločinstvom, i rodi sebi prevaru.</li>
      <li>Kopa jamu i iskopa, i pade u jamu koju je načinio.</li>
      <li>Zloba njegova obrati se na njegovu glavu, i zločinstvo njegovo pade na teme njegovo.</li>
      <li>Hvalim Gospoda za pravdu Njegovu, i pevam imenu Gospoda Višnjeg.</li>
    </ol>
  </li>
  <li>
    <ol>
      <li>Gospode, Gospode naš! Kako je veličanstveno ime Tvoje po svoj zemlji! Podigao si slavu svoju više nebesa.</li>
      <li>U ustima male dece i koja sisaju činiš sebi hvalu nasuprot neprijateljima svojim, da bi učinio da zamukne neprijatelj i nemirnik.</li>
      <li>Kad pogledam nebesa Tvoja, delo prsta Tvojih, mesec i zvezde, koje si Ti postavio;</li>
      <li>Šta je čovek, te ga se opominješ, ili sin čovečji, te ga polaziš?</li>
      <li>Učinio si ga malo manjeg od andjela, slavom i čašću venčao si ga;</li>
      <li>Postavio si ga gospodarem nad delima ruku svojih, sve si metnuo pod noge njegove,</li>
      <li>Ovce i volove sve, i divlje zverinje,</li>
      <li>Ptice nebeske i ribe morske, šta god ide morskim putevima.</li>
      <li>Gospode, Gospode naš! Kako je veličanstveno ime Tvoje po svoj zemlji!</li>
    </ol>
  </li>
  <li>
    <ol>
      <li>Hvalim Te, Gospode, iz svega srca svog, kazujem sva čudesa Tvoja.</li>
      <li>Radujem se i veselim se o Tebi, pevam imenu Tvom, Višnji!</li>
      <li>Neprijatelji se moji vratiše natrag, spotakoše se i nesta ih ispred lica Tvog;</li>
      <li>Jer si svršio sud moj i odbranio me; seo si na presto, sudija pravedni.</li>
      <li>Rasrdio si se na narode i ubio bezbožnika, ime si im zatro doveka, za svagda.</li>
      <li>Neprijatelju nesta mačeva sasvim; gradove Ti si razvalio; pogibe spomen njihov.</li>
      <li>Ali Gospod uvek živi; spremio je za sud presto svoj.</li>
      <li>On će suditi vasionom svetu po pravdi, usudiće narodima pravo.</li>
      <li>Gospod je utočište ubogome, utočište u nevolji.</li>
      <li>U Tebe se uzdaju koji znaju ime Tvoje, jer ne ostavljaš onih koji Te traže, Gospode!</li>
      <li>Pojte Gospodu, koji živi na Sionu; kazujte narodu dela Njegova;</li>
      <li>Jer On osvećuje krv, pamti je; ne zaboravlja jauk nevoljnih.</li>
      <li>Smiluj se na me, Gospode; pogledaj kako stradam od neprijatelja svojih, Ti, koji me podižeš od vrata smrtnih,</li>
      <li>Da bih kazivao sve hvale Tvoje na vratima kćeri Sionove, i slavio spasenje Tvoje.</li>
      <li>Popadoše narodi u jamu, koju su iskopali; u zamku, koju su sami namestili, uhvati se noga njihova.</li>
      <li>Poznaše Gospoda; On je sudio; u dela ruku svojih zaplete se bezbožnik.</li>
      <li>Vratiće se u pakao bezbožnici, svi narodi koji zaboravljaju Boga;</li>
      <li>Jer neće svagda biti zaboravljen ubogi, i nada nevoljnicima neće nikad poginuti.</li>
      <li>Ustani, Gospode, da se ne posili čovek, i da prime narodi sud pred Tobom.</li>
      <li>Pusti, Gospode, strah na njih; neka poznaju narodi da su ljudi.</li>
    </ol>
  </li>
  <li>
    <ol>
      <li>Zašto, Gospode, stojiš daleko, kriješ se kad je nevolja?</li>
      <li>S oholosti bezbožnikove muči se ubogi; hvataju se ubogi prevarom koju izmišljaju bezbožnici.</li>
      <li>Jer se bezbožnik diči željom duše svoje, grabljivca pohvaljuje.</li>
      <li>Bezbožnik u obesti svojoj ne mari za Gospoda: "On ne vidi." Nema Boga u mislima njegovim.</li>
      <li>Svagda su putevi njegovi krivi; za sudove Tvoje ne zna; na neprijatelje svoje neće ni da gleda.</li>
      <li>U srcu svom kaže: Neću posrnuti; zlo neće doći nikad.</li>
      <li>Usta su mu puna nevaljalih reči, prevare i uvrede, pod jezikom je njegovim muka i pogibao.</li>
      <li>Sedi u zasedi iza kuće; u potaji ubija pravoga; oči njegove vrebaju ubogoga.</li>
      <li>Sedi u potaji kao lav u pećini; sedi u zasedi da uhvati ubogoga; hvata ubogoga uvukavši ga u mrežu svoju.</li>
      <li>Pritaji se, prilegne, i ubogi padaju u jake nokte njegove.</li>
      <li>Kaže u srcu svom: "Bog je zaboravio, okrenuo je lice svoje, neće videti nikad."</li>
      <li>Ustani Gospode! Digni ruku svoju, ne zaboravi nevoljnih.</li>
      <li>Zašto bezbožnik da ne mari za Boga govoreći u srcu svom da Ti nećeš videti?</li>
      <li>Ti vidiš; jer gledaš uvrede i muke i pišeš ih na ruci. Tebi predaje sebe ubogi; siroti Ti si pomoćnik.</li>
      <li>Satri mišicu bezbožnom i zlom, da se traži i ne nadje bezbožnost njegova.</li>
      <li>Gospod je car svagda, doveka, nestaće neznabožaca sa zemlje njegove.</li>
      <li>Gospode! Ti čuješ želje ništih; utvrdi srce njihovo; otvori uho svoje,</li>
      <li>Da daš sud siroti i nevoljniku, da prestanu goniti čoveka sa zemlje.</li>
    </ol>
  </li>
  <li>
    <ol>
      <li>U Gospoda se uzdam; zašto govorite duši mojoj: "Leti u goru kao ptica;</li>
      <li>Jer evo grešnici nategoše luk, zapeše strelu svoju za tetivu, da iz mraka streljaju prave srcem.</li>
      <li>Kad su raskopani temelji, šta će učiniti pravednik?"</li>
      <li>Gospod je u svetom dvoru svom, presto je Gospodnji na nebesima; oči Njegove gledaju; vedje Njegove ispituju sinove čovečije.</li>
      <li>Gospod ispituje pravednoga; a bezbožnoga i kome je milo činiti zlo nenavidi duša Njegova.</li>
      <li>Pustiće na bezbožnike dažd od živog ugljevlja, ognja i sumpora; i ognjeni vetar biće im deo iz čaše;</li>
      <li>Jer je Gospod pravedan, ljubi pravdu; lice će Njegovo videti pravednici.</li>
    </ol>
  </li>
  <li>
    <ol>
      <li>Pomagaj, Gospode; jer nesta svetih, jer je malo vernih medju sinovima čovečijim</li>
      <li>Laž govore jedan drugom, usnama lažljivim govore iz srca dvoličnog.</li>
      <li>Istrebiće Gospod sva usta lažljiva, jezik veličavi,</li>
      <li>Ljude, koji govore: Jezikom smo jaki, usta su naša u nas, ko je gospodar nad nama?</li>
      <li>Videći stradanje nevoljnih i uzdisanje ništih, sad ću ustati, veli Gospod, i izbaviti onog kome zlobe</li>
      <li>Reči su Gospodnje reči čiste, srebro u vatri očišćeno od zemlje, sedam puta pretopljeno.</li>
      <li>Ti ćeš nas, Gospode, odbraniti, i sačuvati nas od roda ovog doveka.</li>
      <li>Bezbožnici idu naokolo; kad se oni podižu, sramote se sinovi čovečiji.</li>
    </ol>
  </li>
  <li>
    <ol>
      <li>Dokle ćeš me, Gospode, sasvim zaboravljati? Dokle ćeš odvraćati lice svoje od mene?</li>
      <li>Dokle ću se domišljati u duši svojoj, mutiti se u srcu svom dan i noć? Dokle će se neprijatelj moj podizati nada mnom?</li>
      <li>Pogledaj, usliši me, Gospode, Bože moj! Prosvetli oči moje da ne zaspim na smrt.</li>
      <li>Da ne reče neprijatelj moj: Nadvladao sam ga; da se ne raduju koji me gone, ako posrnem.</li>
      <li>A ja se uzdam u milost Tvoju; radovaće se srce moje za spasenje Tvoje.</li>
      <li>Pevaću Gospodu, koji mi dobro čini</li>
    </ol>
  </li>
  <li>
    <ol>
      <li>Reče bezumnik u srcu svom: Nema Boga; nevaljali su, gadna su dela njihova; nema nikoga da dobro tvori.</li>
      <li>Gospod pogleda s neba na sinove čovečije, da vidi ima li koji razuman, traži li koji Boga.</li>
      <li>Svi su zašli, svi se pokvarili, nema nikoga dobro da tvori, nema ni jednog.</li>
      <li>Zar se neće opametiti koji čine bezakonje, jedu narod moj kao što jedu hleb, ne prizivaju Gospoda?</li>
      <li>Onde će zadrhtati od straha; jer je Gospod u rodu pravednom.</li>
      <li>Smejete se onome što ubogi radi; ali Gospod njega zaklanja.</li>
      <li>Ko će poslati sa Siona pomoć Izrailju? Kad Gospod povrati zarobljeni narod svoj, onda će se radovati Jakov i veseliće se Izrailj.</li>
    </ol>
  </li>
  <li>
    <ol>
      <li>Gospode! Ko može sedeti u senici Tvojoj? Ko može nastavati na svetoj gori Tvojoj?</li>
      <li>Ko hodi bez mane, tvori pravdu, i govori istinu iz srca svog;</li>
      <li>Ko ne opada jezikom svojim, ne čini drugom zlo, i ne ruži bližnjeg svog;</li>
      <li>Ko ne gleda onog koga je Bog odbacio, nego poštuje one koji se boje Gospoda; ko se kune bližnjemu pa ne poriče;</li>
      <li>Ko ne daje srebro svoje na dobit, i ne prima mito na pravoga. Ko ovako radi, neće posrnuti doveka.</li>
    </ol>
  </li>
  <li>
    <ol>
      <li>Čuvaj me, Bože; jer se u Te uzdam.</li>
      <li>Rekoh Gospodu: Ti si Gospod moj, nemam dobra osim Tebe.</li>
      <li>U svetima koji su na zemlji i u velikima sva je uteha moja.</li>
      <li>Neka drugi umnožavaju idole svoje, neka trče k tudjima; ja im neću liti krvave nalive, niti ću metnuti imena njihova u usta svoja.</li>
      <li>Gospod je moj deo nasledstva i čaše; Ti podižeš dostojanje moje.</li>
      <li>Uže mi je zahvatilo prekrasna mesta, i deo mi je moj mio.</li>
      <li>Blagosiljam Gospoda, koji me urazumljuje; tome me i noću uči šta je u meni.</li>
      <li>Svagda vidim pred sobom Gospoda: On mi je s desne strane da ne posrnem.</li>
      <li>Toga radi raduje se srce moje, i veseli se jezik moj, još će se i telo moje smiriti u uzdanju;</li>
      <li>Jer nećeš ostaviti dušu moju u paklu, niti ćeš dati da Svetac Tvoj vidi trulost.</li>
      <li>Pokazaćeš mi put životni: obilje je radosti pred licem Tvojim, uteha u desnici Tvojoj doveka.</li>
    </ol>
  </li>
  <li>
    <ol>
      <li>Usliši, Gospode, pravdu, čuj glas moj, primi u uši molitvu moju ne iz usta lažljivih.</li>
      <li>Od lica Tvog neka izadje sud moj, oči Tvoje neka pogledaju na pravicu.</li>
      <li>Ispitaj srce moje, obidji noću; u ognju me okušaj, i nećeš naći nepravde moje.</li>
      <li>Usta se moja ne dohvataju dela ljudskih; radi reči usta Tvojih držim se puteva oštrih.</li>
      <li>Utvrdi stope moje na stazama svojim da ne zalaze koraci moji.</li>
      <li>Tebe prizivam, jer ćeš me uslišiti Bože! Prigni k meni uho svoje, i čuj reči moje.</li>
      <li>Pokaži divnu milost svoju, koji izbavljaš one koji se u Te uzdaju od onih koji se protive desnici Tvojoj.</li>
      <li>Čuvaj me kao zenicu oka: senom krila svojih zakloni me</li>
      <li>Od bezbožnika koji me napadaju, od neprijatelja duše moje, koji su me opkolili.</li>
      <li>Srce svoje zatvoriše; ustima svojim govore oholo.</li>
      <li>Izagnavši me opet su oko mene; oči su svoje uprli da me obore na zemlju.</li>
      <li>Oni su kao lav koji hoće da rastrže, i kao lavić koji sedi u potaji.</li>
      <li>Ustani, Gospode, preteci ih, obori ih. Odbrani dušu moju mačem svojim od bezbožnika,</li>
      <li>Rukom svojom, Gospode, od ljudi ovih, od ljudi ovog sveta, kojima je deo ovaj život, kojima si trbuh napunio svog bogatstva, da će im i sinovi biti siti i ostatak ostaviti svojoj deci.</li>
      <li>A ja ću u pravdi gledati lice Tvoje; kad se probudim, biću sit od prilike Tvoje.</li>
    </ol>
  </li>
  <li>
    <ol>
      <li>Ljubiću Te, Gospode, kreposti moja,</li>
      <li>Gospode, Grade moj, Zaklone moj, koji se oboriti ne može, Izbavitelju moj, Bože moj, Kamena goro, na kojoj se ne bojim zla, Štite moj, Rože spasenja mog, Utočište moje!</li>
      <li>Prizivam Gospoda, kome se klanjati valja, i opraštam se neprijatelja svojih.</li>
      <li>Obuzeše me smrtne bolesti, i potoci nevaljalih ljudi uplašiše me.</li>
      <li>Opkoliše me bolesti paklene, stegoše me zamke smrtne</li>
      <li>U svojoj teskobi prizvah Gospoda, i k Bogu svom povikah; On ču iz dvora svog glas moj, i vika moja dodje Mu do ušiju.</li>
      <li>Zatrese se i pokoleba se zemlja, zadrmaše se i pomeriše iz temelja gore, jer se On razljuti.</li>
      <li>Podiže se dim od gneva Njegovog, iz usta Njegovih oganj, koji proždire i živo ugljevlje odskakaše od Njega.</li>
      <li>Savi nebesa i sidje. Mrak beše pod nogama Njegovim.</li>
      <li>Sede na heruvima i podiže se, i polete na krilima vetrenim.</li>
      <li>Od mraka načini sebi krov, senicu oko sebe, od mračnih voda, oblaka vazdušnih.</li>
      <li>Od sevanja pred Njim kroz oblake Njegove udari grad i živo ugljevlje.</li>
      <li>Zagrme na nebesima Gospod, i Višnji pusti glas svoj, grad i živo ugljevlje.</li>
      <li>Pusti strele svoje, i razmetnu ih; silu munja, i rasu ih.</li>
      <li>I pokazaše se izvori vodeni, i otkriše se temelji vasiljeni od pretnje Tvoje, Gospode, od dihanja duha gneva Tvog.</li>
      <li>Tada pruži s visine ruku, uhvati me, izvuče me iz vode velike.</li>
      <li>Izbavi me od neprijatelja mog silnog i od mojih nenavidnika, kad behu jači od mene.</li>
      <li>Ustaše na me u dan nevolje moje, ali mi Gospod bi potpora.</li>
      <li>Izvede me na prostrano mesto, i izbavi me, jer sam Mu mio.</li>
      <li>Dade mi Gospod po pravdi mojoj, i za čistotu ruku mojih dariva me.</li>
      <li>Jer se držah puteva Gospodnjih, i ne odmetnuh se Boga svog,</li>
      <li>Nego su svi zakoni Njegovi preda mnom, i zapovesti Njegove ne uklanjam od sebe.</li>
      <li>Bih Mu veran, i čuvah se od bezakonja svog.</li>
      <li>Dade mi Gospod po pravdi mojoj, po čistoti ruku mojih pred očima Njegovim.</li>
      <li>Sa svetima postupaš sveto, s čovekom vernim verno,</li>
      <li>S čistim čisto, a s nevaljalim nasuprot njemu.</li>
      <li>Jer Ti pomažeš ljudima nevoljnim, a oči ponosite ponižavaš.</li>
      <li>Ti raspaljuješ videlo moje; Gospod moj prosvetljuje tamu moju.</li>
      <li>S Tobom razbijam vojsku, i s Bogom svojim skačem preko zida.</li>
      <li>Put je Gospodnji veran, reč Gospodnja čista. On je štit svima koji se u Nj uzdaju.</li>
      <li>Jer ko je Bog osim Gospoda, i ko je odbrana osim Boga našeg?</li>
      <li>Ovaj Bog opasuje me snagom, i čini mi veran put.</li>
      <li>Daje mi noge kao u jelena, i na visine stavlja me.</li>
      <li>Uči ruke moje boju, i mišice moje čini da su luk od bronze.</li>
      <li>Ti mi daješ štit spasenja svog; desnica Tvoja drži me, i milost Tvoja čini me velika.</li>
      <li>Ti širiš korak moj, te se ne spotiču noge moje.</li>
      <li>Teram neprijatelje svoje i stižem ih, i ne vraćam se dok ih ne istrebim.</li>
      <li>Obaram ih, i ne mogu ustati, padaju pod noge moje.</li>
      <li>Jer me Ti opasuješ snagom za boj, i koji ustanu na me, obaraš ih preda mnom.</li>
      <li>Neprijatelja mojih pleći Ti mi obraćaš, i potirem nenavidnike svoje.</li>
      <li>Oni viču, ali nemaju pomagača, ka Gospodu, ali ih On ne sluša.</li>
      <li>Rasipam ih kao prah po vetru, kao blato po ulicama gazim ih.</li>
      <li>Ti me izbavljaš od bune narodne, postavljaš me da sam glava tudjim plemenima; narod kog ne poznavah, služi mi.</li>
      <li>Po samom čuvenju slušaju me, tudjini pokorni su mi.</li>
      <li>Tudjini blede, drhću u gradovima svojim.</li>
      <li>Živ je Gospod, i da je blagosloven branič moj! Da se uzvisi Bog spasenja mog,</li>
      <li>Bog, koji mi daje osvetu, i pokorava mi narode,</li>
      <li>Koji me izbavlja od neprijatelja, podiže me nad one koji ustaju na me i od čoveka žestokog izbavlja me!</li>
      <li>Toga radi hvalim Te, Gospode, pred narodima, i pevam imenu Tvom,</li>
      <li>Koji slavno izbavljaš cara svog, i činiš milost pomazaniku svom Davidu i nasledju njegovom doveka.</li>
    </ol>
  </li>
  <li>
    <ol>
      <li>Nebesa kazuju slavu Božju, i dela ruku Njegovih glasi svod nebeski.</li>
      <li>Dan danu dokazuje, i noć noći javlja.</li>
      <li>Nema jezika, niti ima govora, gde se ne bi čuo glas njihov.</li>
      <li>Po svoj zemlji ide kazivanje njihovo i reči njihove na kraj vasiljene. Suncu je postavio stan na njima;</li>
      <li>I ono izlazi kao ženik iz ložnice svoje, kao junak veselo teče putem.</li>
      <li>Izlazak mu je nakraj neba, i hod mu do kraja njegovog; i niko nije sakriven od toplote njegove.</li>
      <li>Zakon je Gospodnji savršen, krepi dušu; svedočanstvo je Gospodnje verno, daje mudrost neveštome.</li>
      <li>Naredbe su Gospodnje pravedne, vesele srce. Zapovest je Gospodnja svetla, prosvetljuje oči.</li>
      <li>Strah je Gospodnji čist, ostaje doveka. Sudovi su Njegovi istiniti, pravedni svikoliki.</li>
      <li>Bolji su od zlata i dragog kamenja, sladji od meda koji teče iz saća.</li>
      <li>I slugu Tvog oni su prosvetlili; ko ih drži ima veliku platu.</li>
      <li>Ko će znati sve svoje pogreške? Očisti me i od tajnih;</li>
      <li>I od voljnih sačuvaj slugu svog, da ne ovladaju mnome. Tada ću biti savršen i čist od velikog prestupa.</li>
      <li>Da su Mu reči usta mojih ugodne, i pomisao srca mog pred Tobom, Gospode, kreposti moja i Izbavitelju moj!</li>
    </ol>
  </li>
  <li>
    <ol>
      <li>Da te usliši Gospod u dan žalosni, da te zaštiti ime Boga Jakovljevog.</li>
      <li>Da ti pošalje pomoć iz svetinje, i sa Siona da te potkrepi.</li>
      <li>Da se opomene svih prinosa tvojih, i žrtva tvoja paljenica da se nadje pretila.</li>
      <li>Da ti da Gospod po srcu tvom; šta god počneš, da ti izvrši.</li>
      <li>Radovaćemo se za spasenje tvoje, i u ime Boga svog podignućemo zastavu. Da ispuni Gospod sve molbe tvoje.</li>
      <li>Sad vidim da Gospod čuva pomazanika svog; sluša ga sa svetog neba svog; jaka je desnica Njegova, koja spasava.</li>
      <li>Jedni se hvale kolima, drugi konjima, a mi imenom Gospoda Boga svog.</li>
      <li>Oni posrću i padaju, a mi stojimo i ne kolebamo se.</li>
      <li>Gospode! Pomozi caru, i usliši nas kad Te zovemo.</li>
    </ol>
  </li>
  <li>
    <ol>
      <li>Gospode! S Tvoje se sile veseli car; i kako mu je velika radost što Ti pomažeš!</li>
      <li>Šta mu je srce želelo, dao si mu, i molitve usta njegovih nisi odbio.</li>
      <li>Jer si ga dočekao blagoslovima milosnim, metnuo si mu na glavu venac od dragog kamenja.</li>
      <li>Molio Te je za život i dao si mu da mu se produže dani doveka.</li>
      <li>Velika je slava njegova Tvojom pomoću; slavu si i krasotu metnuo na nj.</li>
      <li>Dao si mu blagoslove doveka, razveselio si ga radošću lica svog.</li>
      <li>Jer se car uzda u Gospoda i u milost Višnjeg; i ne koleba se.</li>
      <li>Naći će ruka Tvoja sve neprijatelje Tvoje, naći će desnica Tvoja one koji mrze na Tebe.</li>
      <li>Učinićeš ih kao peć zažarenu, kad se razgneviš; gnev će ih Gospodnji progutati, i oganj će ih proždreti.</li>
      <li>Rod njihov istrebićeš sa zemlje, i seme njihovo izmedju sinova čovečijih;</li>
      <li>Jer podigoše na Tebe zlo, smisliše i ne mogoše izvršiti.</li>
      <li>Jer ćeš ih metnuti za belegu, iz lukova svojih pustićeš strele u lice njihovo.</li>
      <li>Podigni se Gospode, silom svojom; mi ćemo pevati i slaviti jakost Tvoju.</li>
    </ol>
  </li>
  <li>
    <ol>
      <li>Bože, Bože moj! Zašto si me ostavio udaljivši se od spasenja mog, od reči vike moje?</li>
      <li>Bože moj! Vičem danju, a Ti me ne slušaš, i noću ali nemam mira.</li>
      <li>Sveti, koji živiš u pohvalama Izrailjevim!</li>
      <li>U Tebe se uzdaše oci naši, uzdaše se, i Ti si ih izbavljao.</li>
      <li>Tebe prizivaše, i spasavaše se; u Tebe se uzdaše, i ne ostaše u sramoti.</li>
      <li>A ja sam crv, a ne čovek; podsmeh ljudima i rug narodu.</li>
      <li>Koji me vide, svi mi se rugaju, razvaljuju usta, mašu glavom,</li>
      <li>I govore oslonio se na Gospoda, neka mu pomogne, neka ga izbavi, ako ga miluje.</li>
      <li>Ta, Ti si me izvadio iz utrobe; Ti si me umirio na sisi matere moje.</li>
      <li>Za Tobom pristajem od rodjenja, od utrobe matere moje Ti si Bog moj.</li>
      <li>Ne udaljuj se od mene; jer je nevolja blizu, a nema pomoćnika.</li>
      <li>Opteče me mnoštvo telaca; jaki volovi vasanski opkoliše me;</li>
      <li>Razvališe na me usta svoja. Lav je gladan i riče.</li>
      <li>Kao voda razlih se; rasuše se sve kosti moje; srce moje posta kao vosak, rastopilo se u meni.</li>
      <li>Sasuši se kao crep krepost moja, i jezik moj prionu za grlo, i u prah smrtni mećeš me.</li>
      <li>Opkoliše me psi mnogi; četa zlikovaca ide oko mene, probodoše ruke moje i noge moje.</li>
      <li>Mogao bih izbrojati sve kosti svoje. Oni gledaju, i od mene načiniše stvar za gledanje.</li>
      <li>Dele haljine moje medju sobom, i za dolamu moju bacaju žreb.</li>
      <li>Ali Ti, Gospode, ne udaljuj se. Silo moja, pohitaj mi u pomoć.</li>
      <li>Izbavi od mača dušu moju, od psa jedinicu moju.</li>
      <li>Sačuvaj me od usta lavovih, i od rogova bivolovih, čuvši, izbavi me.</li>
      <li>Kazujem ime Tvoje braći; usred skupštine hvaliću Te.</li>
      <li>Koji se bojite Gospoda, hvalite Ga. Sve seme Jakovljevo! Poštuj Ga. Boj Ga se, sve seme Izrailjevo!</li>
      <li>Jer se ne ogluši molitve ništeg niti je odbi; ne odvrati od njega lice svoje, nego ga usliši kad Ga zazva.</li>
      <li>Tebe ću hvaliti na skupštini velikoj; zavete svoje svršiću pred onima koji se Njega boje.</li>
      <li>Neka jedu ubogi i nasite se, i neka hvale Gospoda koji Ga traže; živo da bude srce vaše doveka.</li>
      <li>Opomenuće se i obratiće se ka Gospodu svi krajevi zemaljski, i pokloniće se pred Njim sva plemena neznabožačka.</li>
      <li>Jer je Gospodnje carstvo; On vlada narodima.</li>
      <li>Ješće i pokloniće se svi pretili na zemlji; pred Njim će pasti svi koji silaze u prah, koji ne mogu sačuvati dušu svoju u životu.</li>
      <li>Seme će njihovo služiti Njemu. Kazivaće se za Gospoda rodu potonjem.</li>
      <li>Doći će, i kazivaće pravdu Njegovu ljudima njegovim, koji će se roditi; jer je On učinio ovo.</li>
    </ol>
  </li>
  <li>
    <ol>
      <li>Gospod je pastir moj, ništa mi neće nedostajati.</li>
      <li>Na zelenoj paši pase me, vodi me na tihu vodu.</li>
      <li>Dušu moju oporavlja, vodi me stazama pravednim imena radi svog.</li>
      <li>Da podjem i dolinom sena smrtnoga, neću se bojati zla; jer si Ti sa mnom; štap Tvoj i palica Tvoja teši me.</li>
      <li>Postavio si preda mnom trpezu na vidiku neprijateljima mojim; namazao si uljem glavu moju, i čaša je moja prepuna.</li>
      <li>Da! Dobrota i milost Tvoja pratiće me u sve dane života mog, i ja ću nastavati u domu Gospodnjem zadugo.</li>
    </ol>
  </li>
  <li>
    <ol>
      <li>Gospodnja je zemlja i šta je god u njoj, vasiljena i sve što živi na njoj.</li>
      <li>Jer je On na morima osnova, i posred reka utvrdi je.</li>
      <li>Ko će izaći na goru Gospodnju? I ko će stati na svetom mestu njegovom?</li>
      <li>U koga su čiste ruke i srce bezazleno, ko ne izriče ime Njegovo uzalud i ne kune se lažno.</li>
      <li>On će dobiti blagoslov od Gospoda, i milost od Boga, spasa svog.</li>
      <li>Takav je rod onih koji Ga traže, i koji su radi stajati pred licem Tvojim, Bože Jakovljev!</li>
      <li>Vrata! Uzvisite vrhove svoje, uzvisite se vrata večna! Ide car slave.</li>
      <li>Ko je taj car slave? Gospod krepak i silan, Gospod silan u boju.</li>
      <li>Vrata! Uzvisite vrhove svoje, uzvisite se vrata večna! Ide car slave.</li>
      <li>Ko je taj car slave! Gospod nad vojskama; On je car slave.</li>
    </ol>
  </li>
  <li>
    <ol>
      <li>K Tebi, Gospode, podižem dušu svoju.</li>
      <li>Bože moj! U Tebe se uzdam; ne daj da se osramotim, da mi se ne svete neprijatelji moji.</li>
      <li>I koji se god u Te uzdaju, neće se osramotiti; osramotiće se oni koji se odmeću od Tebe besputno.</li>
      <li>Pokaži mi, Gospode, puteve svoje, nauči me hoditi stazama Tvojim.</li>
      <li>Uputi me istini svojoj, i nauči me; jer si Ti Bog spasenja mog, Tebi se nadam svaki dan.</li>
      <li>Opomeni se milosrdja svog, Gospode, i milosti svoje; jer su otkako je veka.</li>
      <li>Grehova mladosti moje, i mojih prestupa ne pominji; po milosti svojoj pomeni mene, radi dobrote svoje, Gospode!</li>
      <li>Dobar je i pravedan Gospod; toga radi pokazuje grešnicima put.</li>
      <li>Upućuje krotke istini, uči krotke hoditi putem Njegovim.</li>
      <li>Svi su putevi Gospodnji milost i istina onima koji drže zavet Njegov i otkrivenje Njegovo.</li>
      <li>Radi imena svog, Gospode, oprosti greh moj, jer je velik.</li>
      <li>Koji se čovek boji Gospoda? On će mu pokazati koji put da izabere.</li>
      <li>Duša će njegova u dobru počivati, i seme će njegovo vladati zemljom.</li>
      <li>Tajna je Gospodnja u onih koji Ga se boje, i zavet svoj javlja im.</li>
      <li>Oči su mi svagda upravljene ka Gospodu, jer On izvlači iz zamke noge moje.</li>
      <li>Pogledaj me i smiluj se na me, jer sam inokosan i nevoljnik.</li>
      <li>Nek se raširi stisnuto srce moje, iz teskobe moje izvadi me.</li>
      <li>Vidi jade moje i muku moju, i oprosti mi sve grehove moje.</li>
      <li>Pogledaj neprijatelje moje kako ih je mnogo i kakvom me pakosnom nenavišću nenavide.</li>
      <li>Sačuvaj dušu moju i izbavi me; ne daj da se osramotim, jer se u Tebe uzdam.</li>
      <li>Bezazlenost i pravda neka me sačuva, jer se u Tebe uzdam.</li>
      <li>Izbavi, Bože, Izrailja od svih nevolja njegovih.</li>
    </ol>
  </li>
  <li>
    <ol>
      <li>Sudi mi, Gospode, jer u prostoti svojoj hodim i u Gospoda se uzdam; neću se pokolebati.</li>
      <li>Ispitaj me, Gospode, i iskušaj me; pretopi šta je u meni i srce moje.</li>
      <li>Jer je milost Tvoja pred očima mojim, i hodim u istini Tvojoj.</li>
      <li>Ne sedim s bezumnicima, i s lukavima se ne mešam.</li>
      <li>Nenavidim društvo bezakoničko, i s bezbožnicima ne sedim.</li>
      <li>Umivam pravdom ruke svoje, i idem oko žrtvenika Tvog, Gospode,</li>
      <li>Da razglašujem hvalu Tvoju i kazujem sva čudesa Tvoja.</li>
      <li>Gospode! Omileo mi je stan doma Tvog, i mesto naselja slave Tvoje.</li>
      <li>Nemoj dušu moju pogubiti, ni život moj s krvopiocima,</li>
      <li>Kojima je zločinstvo u rukama, i kojima je desnica puna mita.</li>
      <li>A ja hodim u prostoti svojoj, izbavi me, i smiluj se na me.</li>
      <li>Noga moja stoji na pravom putu; na skupštinama ću blagosiljati Gospoda.</li>
    </ol>
  </li>
  <li>
    <ol>
      <li>Gospod je videlo moje i spasenje moje; koga da se bojim? Gospod je krepost života mog; koga da se strašim?</li>
      <li>Ako navale na me zlikovci da pojedu telo moje, protivnici i neprijatelji moji, spotaći će se i pašće.</li>
      <li>Ako protiv mene vojska u logor stane, neće se uplašiti srce moje; ako se na me rat digne, ja se ni onda neću bojati.</li>
      <li>Za jedno samo molim Gospoda, samo to ištem, da živim u domu Gospodnjem sve dane života svog, da gledam krasotu Gospodnju i ranim u crkvu Njegovu.</li>
      <li>Jer bi me sakrio u kolibi svojoj u zlo doba; sklonio bi me pod krovom šatora svog; na kamenu goru popeo bi me.</li>
      <li>Tada bih podigao glavu svoju pred neprijateljima koji bi me opkolili; prineo bih u Njegovom šatoru žrtvu hvale; zapevao bih i hvalio Gospoda.</li>
      <li>Čuj, Gospode, glas moj, Tebe prizivam, smiluj se na me i usliši me.</li>
      <li>Srce moje govori pred Tobom što si rekao: "Tražite lice moje." Tražim lice Tvoje, Gospode!</li>
      <li>Nemoj odvratiti od mene lice svoje, nemoj u gnevu ostaviti slugu svog; budi Pomoćnik moj; nemoj me odbiti, i nemoj me ostaviti, Bože, Spasitelju moj!</li>
      <li>Jer otac moj i mati moja ostaviše me; ali Gospod neka me prihvati.</li>
      <li>Uputi me, Gospode, na put svoj i vodi me pravom stazom poradi onih koji me vrebaju.</li>
      <li>Nemoj me dati na volju neprijateljima mojim; jer ustaše na me lažni svedoci; ali zloba govori sama protiv sebe.</li>
      <li>Verujem da ću videti dobrotu Gospodnju na zemlji živih.</li>
      <li>Uzdaj se u Gospoda, budi slobodan; neka bude srce tvoje krepko, uzdaj se u Gospoda.</li>
    </ol>
  </li>
  <li>
    <ol>
      <li>K Tebi, Gospode, vičem; grade moj, nemoj mi ćutati, da ne bih, ako zaćutiš, bio kao oni koji odlaze u grob.</li>
      <li>Čuj molitveni glas moj, kad vapim k Tebi, kad dižem ruke svoje k svetoj crkvi Tvojoj.</li>
      <li>Nemoj me zahvatiti s grešnicima, i s onima koji čine nepravdu, koji s bližnjima svojim mirno govore, a u srcu im je zlo.</li>
      <li>Podaj im, Gospode, po delima njihovim, po zlom postupanju njihovom; po delima ruku njihovih podaj im, podaj im šta su zaslužili.</li>
      <li>Jer ne paze na dela Gospodnja, i na dela ruku Njegovih. Da ih razori i ne sazida.</li>
      <li>Da je blagosloven Gospod, jer usliši glas moljenja mog!</li>
      <li>Gospod je krepost moja i štit moj; u Njega se pouzda srce moje, i On mi pomože. Zato se veseli srce moje, i pesmom svojom slavim Ga.</li>
      <li>Gospod je krepost naroda svog, i obrana koja spasava pomazanika Njegovog.</li>
      <li>Spasi narod svoj, blagoslovi dostojanje svoje; spasi ih i uzdiži ih doveka.</li>
    </ol>
  </li>
  <li>
    <ol>
      <li>Dajte Gospodu, sinovi Božji, dajte Gospodu slavu i čast.</li>
      <li>Dajte Gospodu slavu imena Njegovog. Poklonite se Gospodu u svetoj krasoti.</li>
      <li>Glas je Gospodnji nad vodom, Bog slave grmi, Gospod je nad vodom velikom.</li>
      <li>Glas je Gospodnji silan, glas je Gospodnji slavan.</li>
      <li>Glas Gospodnji lomi kedre, Gospod lomi kedre livanske.</li>
      <li>Kao tele skaču od Njega; Livan i Sirion kao mlad bivo.</li>
      <li>Glas Gospodnji sipa plamen ognjeni.</li>
      <li>Glas Gospodnji potresa pustinju, potresa Gospod pustinju Kades.</li>
      <li>Glas Gospodnji oprašta košute bremena, i sa šuma skida odelo; i u crkvi Njegovoj sve govori o slavi Njegovoj.</li>
      <li>Gospod je sedeo nad potopom, i sedeće Gospod kao car uvek.</li>
      <li>Gospod će dati silu narodu svom, Gospod će blagosloviti narod svoj mirom.</li>
    </ol>
  </li>
  <li>
    <ol>
      <li>Uzvišavaću Te, Gospode, jer si me oteo, i nisi dao neprijateljima mojim da mi se svete.</li>
      <li>Gospode, Bože moj! Zavikah k Tebi, i iscelio si me.</li>
      <li>Gospode! Izveo si iz pakla dušu moju, i oživeo si me da ne sidjem u grob.</li>
      <li>Pojte Gospodu, sveci Njegovi, i slavite sveto ime Njegovo.</li>
      <li>Gnev je Njegov za trenuće oka, a do života milost Njegova, večerom dolazi plač, a jutrom radost.</li>
      <li>I ja rekoh u dobru svom: Neću posrnuti doveka.</li>
      <li>Ti htede, Gospode, te gora moja stajaše tvrdo. Ti odvrati lice svoje, i ja se smetoh.</li>
      <li>Tada Tebe, Gospode, zazivah, i Gospoda molih:</li>
      <li>"Kakva je korist od krvi moje, da sidjem u grob? Hoće li Te prah slaviti ili kazivati istinu Tvoju?</li>
      <li>Čuj, Gospode, i smiluj se na me; Gospode budi mi pomoćnik."</li>
      <li>I Ti promeni plač moj na radost, skide s mene vreću. opasa me veseljem.</li>
      <li>Zato će Ti pevati slava moja i neće umuknuti; Gospode, Bože moj! Doveka ću Te hvaliti.</li>
    </ol>
  </li>
  <li>
    <ol>
      <li>U Tebe se, Gospode, uzdam; nemoj me ostaviti pod sramotom doveka, po pravdi svojoj izbavi me.</li>
      <li>Prigni k meni uho svoje, pohitaj, pomozi mi. Budi mi kameni grad, tvrda ograda, gde bih se spasao.</li>
      <li>Jer si Ti kamena gora moja i ograda moja, imena svog radi vodi me i upravljaj mnom.</li>
      <li>Izvadi me iz mreže koju mi tajno zamestiše; jer si Ti krepost moja.</li>
      <li>U Tvoju ruku predajem duh svoj; izbavljao si me, Gospode, Bože istiniti!</li>
      <li>Nenavidim one koji poštuju propadljive idole; ja se u Gospoda uzdam.</li>
      <li>Radovaću se i veseliti se o milosti Tvojoj, kad pogledaš na moju muku, poznaš tugu duše moje,</li>
      <li>Ne daš me u ruku neprijatelju, postaviš noge moje na prostranom mestu.</li>
      <li>Smiluj se na me, Gospode; jer me je tuga, od jada iznemože oko moje, duša moja i srce moje;</li>
      <li>Iščile u žalosti život moj, i godine moje u uzdisanju; oslabi od muke krepost moja, i kosti moje sasahnuše.</li>
      <li>Od mnoštva neprijatelja svojih postadoh podsmeh i susedima svojim, i strašilo znancima svojim; koji me vide na ulici beže od mene.</li>
      <li>Zaboravljen sam kao mrtav, nema me u srcima; ja sam kao razbijen sud.</li>
      <li>Jer slušam grdnju od mnogih, od svuda strah, kad se dogovaraju na me, misle iščupati dušu moju.</li>
      <li>A ja se, Gospode, u Tebe uzdam i velim: Ti si Bog moj.</li>
      <li>U Tvojoj su ruci dani moji; otmi me iz ruku neprijatelja mojih, i od onih, koji me gone.</li>
      <li>Pokaži svetlo lice svoje sluzi svom; spasi me milošću svojom.</li>
      <li>Gospode! Nemoj me ostaviti pod sramotom; jer Tebe prizivam. Nek se posrame bezbožnici, neka zamuknu i padnu u pakao.</li>
      <li>Neka oneme usta lažljiva, koja govore na pravednika obesno, oholo i s porugom.</li>
      <li>Kako je mnogo u Tebe dobra, koje čuvaš za one koji Te se boje, i koje daješ onima koji se u Te uzdaju pred sinovima čovečijim!</li>
      <li>Sakrivaš ih pod krov lica svog od buna ljudskih; sklanjaš ih pod sen od svadljivih jezika.</li>
      <li>Da je blagosloven Gospod, što mi pokaza divnu milost kao da me uvede u tvrd grad!</li>
      <li>Ja rekoh u smetnji svojoj: Odbačen sam od očiju Tvojih; ali Ti ču molitveni glas moj kad Te prizvah.</li>
      <li>Ljubite Gospoda svi sveti Njegovi; Gospod drži veru; i uvršeno vraća onima koji postupaju oholo.</li>
      <li>Budite slobodni, i neka bude jako srce vaše, svi koji se u Gospoda uzdate.</li>
    </ol>
  </li>
  <li>
    <ol>
      <li>Blago onome, kome je oproštena krivica, kome je greh pokriven.</li>
      <li>Blago čoveku, kome Gospod ne prima grehe i u čijem duhu nema lukavstva.</li>
      <li>Kad ćutah, posahnuše kosti moje od uzdisanja mog po vas dan.</li>
      <li>Jer dan i noć tištaše me ruka Tvoja; nesta soka u meni kao na letnjoj pripeci.</li>
      <li>Greh svoj kazah Tebi, i krivice svoje ne zatajih; rekoh: Ispovedam Gospodu prestupe svoje; i Ti skide s mene krivicu greha mog.</li>
      <li>Zato neka Ti se moli svaki svetac, kad se možeš naći; i onda potop velike vode neće ga stignuti.</li>
      <li>Ti si zaklon moj, Ti me čuvaš od teskobe; okružavaš me radostima u izbavljanju.</li>
      <li>Urazumiću te, i pokazaću ti put kojim da ideš; savetovaću te, oko je moje na tebi.</li>
      <li>Nemojte biti kao konj, kao mazga bez razuma, kojima uzdom i žvalama valja obuzdati gubicu, kad ne idu k Tebi.</li>
      <li>Mnogo muke ima bezbožnik, a koji se uzda u Gospoda, oko Njega je milost.</li>
      <li>Radujte se o Gospodu, i pevajte, pravednici; veselite se svi koji ste pravog srca.</li>
    </ol>
  </li>
  <li>
    <ol>
      <li>Veselite se pravednici pred Gospodom; pravednima dolikuje slaviti.</li>
      <li>Slavite Gospoda guslama, udarajte Mu u psaltir od deset žica.</li>
      <li>Pevajte Mu pesmu novu, složno udarajte podvikujući;</li>
      <li>Jer je prava reč Gospodnja, i svako delo Njegovo istinito.</li>
      <li>On ljubi pravdu i sud, dobrote je Gospodnje puna zemlja.</li>
      <li>Rečju Gospodnjom nebesa se stvoriše, i duhom usta Njegovih sva vojska njihova.</li>
      <li>Kao u gomilu sabra vodu morsku, i propasti metnu u spreme.</li>
      <li>Nek se boji Gospoda sva zemlja, i neka strepi pred Njim sve što živi po vasiljeni;</li>
      <li>Jer On reče, i postade; On zapovedi, i pokaza se.</li>
      <li>Gospod razbija namere neznabošcima, uništava pomisli narodima.</li>
      <li>Namera je Gospodnja tvrda doveka, misli srca njegova od kolena na koleno.</li>
      <li>Blago narodu, kome je Bog Gospod, plemenu, koje je On izabrao sebi za nasledje.</li>
      <li>S neba gleda Gospod, vidi sve sinove ljudske;</li>
      <li>S prestola, na kome sedi, pogleda na sve koji žive na zemlji.</li>
      <li>On je stvorio sva srca njihova, On i zna sva dela njihova.</li>
      <li>Neće pomoći caru velika sila, neće zaštititi jakoga velika snaga;</li>
      <li>Nije u konju uzdanje da će pomoći; ako mu je i velika snaga; neće izbaviti.</li>
      <li>Gle, oko je Gospodnje na onima koji Ga se boje, i na onima koji čekaju milost Njegovu.</li>
      <li>On će dušu njihovu izbaviti od smrti, i prehraniti ih u gladne godine.</li>
      <li>Duša se naša uzda u Gospoda; On je pomoć naša i štit naš.</li>
      <li>O Njemu se veseli srce naše; jer se u sveto ime Njegovo uzdamo.</li>
      <li>Da bude milost Tvoja, Gospode, na nama, kao što se uzdamo u Tebe.</li>
    </ol>
  </li>
  <li>
    <ol>
      <li>Blagosiljam Gospoda u svako doba, hvala je Njegova svagda u ustima mojim.</li>
      <li>Gospodom se hvali duša moja; neka čuju koji stradaju, pa neka se raduju.</li>
      <li>Veličajte Gospoda sa mnom, uzvišujmo ime Njegovo zajedno.</li>
      <li>Tražih Gospoda, i ču me, i svih nevolja mojih oprosti me.</li>
      <li>Koji u Njega gledaju prosvetljuju se, i lica se njihova neće postideti.</li>
      <li>Ovaj stradalac zavika, i Gospod ga ču, i oprosti ga svih nevolja njegovih.</li>
      <li>Andjeli Gospodnji stanom stoje oko onih koji se Njega boje, i izbavljaju ih.</li>
      <li>Ispitajte i vidite kako je dobar Gospod; blago čoveku koji se uzda u Nj.</li>
      <li>Bojte se Gospoda, sveti Njegovi; jer koji se Njega boje, njima nema oskudice.</li>
      <li>Lavovi su ubogi i gladni, a koji traže Gospoda, ne nedostaje im nijednog dobra.</li>
      <li>Hodite, deco, poslušajte me; naučiću vas strahu Gospodnjem.</li>
      <li>Koji čovek želi život, ljubi dane da bi video dobro?</li>
      <li>Ustavljaj jezik svoj oda zla, i usta svoja od prevarne reči.</li>
      <li>Kloni se oda zla, i čini dobro, traži mir i idi za njim.</li>
      <li>Oči su Gospodnje obraćene na pravednike, i uši Njegove na jauk njihov.</li>
      <li>Ali je strašno lice Gospodnje za one koji čine zlo, da bi istrebio na zemlji spomen njihov.</li>
      <li>Viču pravedni, i Gospod ih čuje, i izbavlja ih od svih nevolja njihovih.</li>
      <li>Gospod je blizu onih koji su skrušenog srca, i pomaže onima koji su smernog duha.</li>
      <li>Mnogo nevolje ima pravednik, ali ga od svih izbavlja Gospod.</li>
      <li>Čuva Gospod sve kosti njegove, ni jedna se od njih neće slomiti.</li>
      <li>Bezbožnika ubiće zlo, i koji nenavide pravednika prevariće se.</li>
      <li>Gospod iskupljuje dušu sluga svojih, i koji se god u Njega uzdaju, neće se prevariti.</li>
    </ol>
  </li>
  <li>
    <ol>
      <li>Gospode! Budi suparnik suparnicima mojim; udri one koji udaraju na me.</li>
      <li>Uzmi oružje i štit, i digni se meni u pomoć.</li>
      <li>Potegni koplje, i preseci put onima koji me gone, reci duši mojoj: Ja sam spasenje tvoje.</li>
      <li>Neka se postide i posrame koji traže dušu moju; neka se odbiju natrag i postide koji mi zlo hoće.</li>
      <li>Neka budu kao prah pred vetrom, i andjeo Gospodnji neka ih progoni.</li>
      <li>Neka bude put njihov taman i klizav, i andjeo Gospodnji neka ih tera.</li>
      <li>Jer nizašta zastreše mrežom jamu za mene, nizašta iskopaše jamu duši mojoj.</li>
      <li>Neka dodje na njega pogibao nenadna, i mreža koju je namestio neka ulovi njega, neka on u nju padne na pogibao.</li>
      <li>A duša će se moja radovati o Gospodu, i veseliće se za pomoć Njegovu.</li>
      <li>Sve će kosti moje reći: Gospode! Ko je kao Ti, koji izbavljaš stradalca od onog koji mu dosadjuje, i ništega i ubogoga od onog koji ga upropašćuje?</li>
      <li>Ustaše na me lažni svedoci; šta ne znam, za ono me pitaju.</li>
      <li>Plaćaju mi zlo za dobro, i sirotovanje duši mojoj.</li>
      <li>Ja se u bolesti njihovoj oblačih u vreću, mučih postom dušu svoju, i molitva se moja vraćaše u prsima mojim.</li>
      <li>Kao prijatelj, kao brat postupah; bejah setan i s oborenom glavom kao onaj koji za materom žali.</li>
      <li>A oni se raduju kad se ja spotaknem, i kupe se, kupe se na me, zadaju rane, ne znam zašto, čupaju i ne prestaju.</li>
      <li>S nevaljalim i podrugljivim besposličarima škrguću na me zubima svojim.</li>
      <li>Gospode! Hoćeš li dugo gledati? Otmi dušu moju od napadanja njihovog, od ovih lavova jedinicu moju.</li>
      <li>Priznaću Te u saboru velikom, usred mnogog naroda hvaliću Te.</li>
      <li>Da mi se ne bi svetili koji mi zlobe nepravedno, i namigivali očima koji mrze na me nizašta.</li>
      <li>Jer oni ne govore o miru, nego na mirne na zemlji izmišljaju lažne stvari.</li>
      <li>Razvaljuju na me usta svoja, i govore: Dobro! Dobro! Vidi oko naše.</li>
      <li>Vidiš, Gospode! Nemoj ćutati; Gospode! Nemoj odstupiti od mene.</li>
      <li>Probudi se, ustani na sud moj, Bože moj i Gospode, i na parnicu moju.</li>
      <li>Sudi mi po pravdi svojoj, Gospode, Bože moj, da mi se ne svete.</li>
      <li>Ne daj da govore u srcu svom: Dobro! To smo hteli! Ne daj da govore: Proždresmo ga.</li>
      <li>Nek se postide i posrame svi koji se raduju zlu mom, nek se obuku u stid i u sram koji se razmeću nada mnom.</li>
      <li>Neka se raduju i vesele koji mi žele pravdu, i govore jednako: Velik Gospod, koji želi mira sluzi svom!</li>
      <li>I moj će jezik kazivati pravdu Tvoju, i hvalu Tebi svaki dan.</li>
    </ol>
  </li>
  <li>
    <ol>
      <li>Bezakoniku je bezbožna reč u srcu; nema straha Božijeg pred očima njegovim.</li>
      <li>Ali laže sebi u oči, mesto da prizna svoje bezakonje i omrzne na nj.</li>
      <li>Reči su usta njegovih nepravda i lukavstvo, neće da se opameti da tvori dobro.</li>
      <li>Bezakonje smišlja na postelji svojoj, stoji na putu rdjavom, zlo mu nije mrsko.</li>
      <li>Gospode! Do neba je milost Tvoja, i istina Tvoja do oblaka.</li>
      <li>Pravda je Tvoja kao gore Božije, sudovi Tvoji bezdana velika; ljude i stoku Ti čuvaš, Gospode!</li>
      <li>Kako je dragocena milost Tvoja, Bože! Sinovi ljudski u senu krila Tvojih ne boje se.</li>
      <li>Hrane se od izobila doma Tvog, i iz potoka sladosti svojih Ti ih napajaš.</li>
      <li>Jer je u Tebe izvor životu, Tvojom svetlošću vidimo svetlost.</li>
      <li>Raširi milost svoju na one koji Te znaju, i pravdu svoju na dobra srca.</li>
      <li>Ne daj da stane na mene noga ohola, i ruka bezbožnička da me zaljulja.</li>
      <li>Onamo neka padnu koji čine bezakonje, neka se stropoštaju i ne mogu ustati.</li>
    </ol>
  </li>
  <li>
    <ol>
      <li>Nemoj se žestiti gledajući nevaljale, nemoj zavideti onima koji čine bezakonje.</li>
      <li>Jer se kao trava brzo kose, i kao zeleno bilje venu.</li>
      <li>Uzdaj se u Gospoda i tvori dobro; živi na zemlji i hrani istinu.</li>
      <li>Teši se Gospodom, i učiniće ti šta ti srce želi.</li>
      <li>Predaj Gospodu put svoj, i uzdaj se u Njega, On će učiniti.</li>
      <li>I izvešće kao videlo pravdu tvoju, i pravicu tvoju kao podne.</li>
      <li>Osloni se na Gospoda, i čekaj Ga. Nemoj se žestiti gledajući koga gde napreduje na putu svom, čoveka, koji radi šta namisli.</li>
      <li>Utišaj gnev, i ostavi jarost; nemoj se dražiti da zlo činiš.</li>
      <li>Jer će se istrebiti koji čine zlo, a koji čekaju Gospoda naslediće zemlju.</li>
      <li>Još malo, pa neće biti bezbožnika; pogledaćeš na mesto njegovo, a njega nema.</li>
      <li>A smerni će naslediti zemlju, i nasladjivaće se množinom mira.</li>
      <li>Zlo misli bezbožnik pravedniku, i škrguće na nj zubima svojim.</li>
      <li>Ali mu se Gospod smeje, jer vidi da se primiče dan njegov.</li>
      <li>Mač potežu bezbožnici, zapinju luk svoj, da obore ubogoga i ništega i pokolju one koji idu pravim putem.</li>
      <li>Mač će njihov udariti u njihovo srce, i lukovi njihovi polomiće se.</li>
      <li>Bolje je malo u pravednika nego bogatstvo mnogih bezbožnika.</li>
      <li>Jer će se mišice bezbožnicima potrti, a pravednike utvrdjuje Gospod.</li>
      <li>Zna Gospod dane bezazlenima, i deo njihov traje doveka.</li>
      <li>Neće se postideti u zlo doba, u dane gladne biće siti.</li>
      <li>A bezbožnici ginu, i neprijatelji Gospodnji kao lepota šumska prolaze, kao dim prolaze.</li>
      <li>Bezbožnik uzaima i ne vraća, a pravednik poklanja i daje.</li>
      <li>Jer koje On blagoslovi, oni naslede zemlju, a koje On prokune, oni se istrebe.</li>
      <li>Gospod utvrdjuje korake svakog čoveka i mio Mu je put njegov.</li>
      <li>Kad posrne da padne, neće pasti, jer ga Gospod drži za ruku.</li>
      <li>Bejah mlad i ostareh, i ne videh pravednika ostavljenog, ni dece njegove da prose hleba.</li>
      <li>Svaki dan poklanja i daje u zajam, i na nasledju je njegovom blagoslov.</li>
      <li>Uklanjaj se oda zla, i čini dobro, i živi doveka.</li>
      <li>Jer Gospod ljubi pravedni sud, i ne ostavlja svece svoje; uvek se oni čuvaju; a pleme će se bezbožničko istrebiti.</li>
      <li>Pravednici će naslediti zemlju, i živeće na njoj doveka.</li>
      <li>Usta pravednikova govore mudrost, i jezik njegov kazuje istinu.</li>
      <li>Zakon je Boga njegovog njemu u srcu, stopala se njegova ne spotiču.</li>
      <li>Bezbožnik vreba pravednika, i traži da ga ubije;</li>
      <li>Ali ga Gospod neće pustiti u ruke njegove, niti će dati da ga okrive kad se stanu suditi.</li>
      <li>Čekaj Gospoda i drži se puta Njegovog, i On će te postaviti da vladaš zemljom; videćeš kako će se istrebiti bezbožnici.</li>
      <li>Videh bezbožnika strašnog koji se raširivaše kao granato drvo;</li>
      <li>Ali prodje, i evo nema ga; tražim ga i ne nahodim.</li>
      <li>Hrani čistotu i pazi pravdu, jer će u čoveka mirnog ostati nasledje.</li>
      <li>A bezakonika će nestati sasvim; nasledje će se bezbožničko zatrti.</li>
      <li>Od Gospoda je spasenje pravednicima; On je krepost njihova u nevolji.</li>
      <li>Gospod će im pomoći, i izbaviće ih; izbaviće ih od bezbožnika, i sačuvaće ih, jer se u Njega uzdaju.</li>
    </ol>
  </li>
  <li>
    <ol>
      <li>Gospode! Nemoj me karati u gnevu svom, niti me nakaziti u jarosti svojoj.</li>
      <li>Jer strele Tvoje ustreliše me, i ruka me Tvoja tišti.</li>
      <li>Nema zdravog mesta na telu mom od gneva Tvog; nema mira u kostima mojim od greha mog.</li>
      <li>Jer bezakonja moja izadjoše vrh glave moje, kao teško breme otežaše mi.</li>
      <li>Usmrdeše se i zagnojiše se rane moje od bezumlja mog.</li>
      <li>Zgrčio sam se i pogurio veoma, sav dan idem setan;</li>
      <li>Jer sam iznutra pun ognja, i nema zdravog mesta na telu mom.</li>
      <li>Iznemogoh i veoma oslabih, ričem od trzanja srca svog.</li>
      <li>Gospode! Pred Tobom su sve želje moje, i uzdisanje moje nije od Tebe sakriveno.</li>
      <li>Srce moje jako kuca, ostavi me snaga moja, i vid očiju mojih, ni njega mi nema.</li>
      <li>Drugovi moji i prijatelji moji videći rane moje odstupiše, daleko stoje bližnji moji.</li>
      <li>Koji traže dušu moju nameštaju zamku, i koji su mi zlu radi, govore o pogibli i po sav dan misle o prevari.</li>
      <li>A ja kao gluv ne čujem i kao nem koji ne otvara usta svoja.</li>
      <li>Ja sam kao čovek koji ne čuje ili nema u ustima svojim pravdanja.</li>
      <li>Jer Tebe, Gospode, čekam, Ti odgovaraj za mene, Gospode, Bože moj!</li>
      <li>Jer rekoh: Da mi se ne svete, i da se ne razmeću nada mnom, kad se spotakne noga moja.</li>
      <li>Jer sam gotov pasti, i tuga je moja svagda sa mnom.</li>
      <li>Priznajem krivicu svoju, i tužim radi greha svog.</li>
      <li>Neprijatelji moji žive, jaki su, i sila ih ima što me nenavide na pravdi.</li>
      <li>Koji mi vraćaju zlo za dobro, neprijatelji su mi zato što sam pristao za dobrim.</li>
      <li>Nemoj me ostaviti, Gospode, Bože moj! Nemoj se udaljiti od mene.</li>
      <li>Pohitaj u pomoć meni, Gospode, Spasitelju moj!</li>
    </ol>
  </li>
  <li>
    <ol>
      <li>Rekoh: Čuvaću se na putevima svojim da ne zgrešim jezikom svojim; zauzdavaću usta svoja, dok je bezbožnik preda mnom.</li>
      <li>Bejah nem i glas ne pustih; ćutah i o dobru. Ali se tuga moja podiže,</li>
      <li>Zapali se srce moje u meni, u mislima mojim razgore se oganj; progovorih jezikom svojim:</li>
      <li>Kaži mi, Gospode, kraj moj, i dokle će trajati dani moji? Da znam kako sam ništa.</li>
      <li>Evo s pedi dao si mi dane, i vek je moj kao ništa pred Tobom. Baš je ništa svaki čovek živ.</li>
      <li>Baš hodi čovek kao utvara; baš se uzalud kida, sabira, a ne zna kome će dopasti.</li>
      <li>Pa šta da čekam, Gospode? Nada je moja u Tebi.</li>
      <li>Iz svega bezakonja mog izbavi me, ne daj me bezumnome na podsmeh.</li>
      <li>Nem sam, neću otvoriti usta svojih; jer si me Ti udario.</li>
      <li>Olakšaj mi udarac svoj, silna ruka Tvoja ubi me.</li>
      <li>Ako ćeš karati čoveka za prestupe, rastočiće se kao od moljaca krasota njegova. Baš je ništa svaki čovek.</li>
      <li>Slušaj molitvu moju, Gospode, i čuj jauk moj. Gledajući suze moje nemoj ćutati. Jer sam gost u Tebe i došljak kao i svi stari moji.</li>
      <li>Nemoj me više gnevno gledati, pa ću odahnuti pre nego otidem i više me ne bude.</li>
    </ol>
  </li>
  <li>
    <ol>
      <li>Dugo čekah Gospoda, i saže se k meni, i ču viku moju.</li>
      <li>Izvadi me iz jame, koja buči, i iz gliba, i postavi na kamen noge moje, i utvrdi stope moje.</li>
      <li>I metnu u usta moja pesmu novu, hvalu Bogu našem. Vide mnogi, i počinju se bojati Gospoda, i uzdati se u Njega.</li>
      <li>Blago onome koji na Gospoda stavlja nadanje svoje, i ne obraća se oholima i onim koji teže na laž.</li>
      <li>Mnoga su čudesa Tvoja, koja si učinio Gospode, Bože moj, i mnoge su misli Tvoje s nama. Nema Ti ravna. Hteo bih javljati i kazivati, ali im broja nema.</li>
      <li>Žrtve i darove nećeš; Ti si mi uši otvorio; žrtvu paljenicu i koja se za greh prinosi ne tražiš.</li>
      <li>I po tome rekoh: Evo idem, kao što je u knjizi pisano za mene;</li>
      <li>Hoću činiti volju Tvoju, Bože moj, i zakon je Tvoj meni u srcu.</li>
      <li>Kazujem pravdu na saboru velikom; evo, usta svojih ne ustavljam; Gospode, Ti znaš.</li>
      <li>Pravde Tvoje ne sakrivam u srcu svom, kazujem vernost Tvoju i spasenje Tvoje; i ne tajim milosti Tvoje i istine Tvoje od sabora velikog.</li>
      <li>Gospode, nemoj zatvoriti srca svog od mene; milost Tvoja i istina Tvoja jednako neka me čuvaju.</li>
      <li>Jer me opkoliše zla nebrojena; stigoše me nepravde moje, da ne mogu gledati; ima ih više nego kose na glavi mojoj, srce me moje ostavi.</li>
      <li>Gospode, voljan budi izbaviti me, Gospode, pohitaj mi u pomoć.</li>
      <li>Nek se postide i posrame svi koji traže pogibao duši mojoj! Nek se vrate natrag i postide koji mi žele zlo.</li>
      <li>Nek se povrate u smetnji svojoj koji mi govore: Ha! Ha!</li>
      <li>Neka se teše i vesele Tobom svi koji traže Tebe Gospode, i koji ljube spasenje Tvoje, neka jednako govore: Velik Gospod!</li>
      <li>Ja sam nesrećan i ništ, neka se Gospod postara za me! Ti si pomoć moja i Izbavitelj moj, Bože moj, ne časi.</li>
    </ol>
  </li>
  <li>
    <ol>
      <li>Blago onome koji razume ništega! Gospod će ga izbaviti u zli dan.</li>
      <li>Gospod će ga sačuvati i poživeće ga; biće blažen na zemlji. Nećeš ga dati na volju neprijateljima njegovim.</li>
      <li>Gospod će ga ukrepiti bolnog na odru. Sasvim menjaš postelju njegovu u bolesti njegovoj.</li>
      <li>Ja vičem: Gospode! Smiluj se na me, isceli dušu moju, sagreših Ti.</li>
      <li>Neprijatelji moji govore zlobno za mene: "Kad će umreti, i ime njegovo poginuti?"</li>
      <li>I ako ko dodje da me vidi, laska; srce njegovo slaže u sebi nepravdu, i otišavši kazuje.</li>
      <li>Šapću o meni medju sobom neprijatelji moji, i misle mi zlo:</li>
      <li>"Zla stvar dodje na njega, legao je; neće više ustati."</li>
      <li>I čovek mira mog, u kog se uzdah, koji jedjaše hleb moj, podiže na me petu.</li>
      <li>Ali Ti, Gospode, smiluj se na me, i podigni me; a ja ću im vratiti.</li>
      <li>Po tome ću poznati da sam Ti mio, ako se ne uzraduje neprijatelj moj nada mnom.</li>
      <li>A mene celog sačuvaj, i daj mi da stojim pred licem Tvojim doveka.</li>
      <li>Blagosloven Bog Izrailjev od veka do veka. Amin, amin.</li>
    </ol>
  </li>
  <li>
    <ol>
      <li>Kao što košuta traži potoke, tako duša moja traži Tebe, Bože!</li>
      <li>Žedna je duša moja Boga, Boga Živoga, kad ću doći i pokazati se licu Božijem?</li>
      <li>Suze su mi hleb dan i noć, kad mi svaki dan govore: Gde je Bog tvoj?</li>
      <li>Duša se moja proliva kad se opominjem kako sam hodio sred mnogog ljudstva; stupao u dom Božji, a ljudstvo praznujući pevaše i podvikivaše.</li>
      <li>Što si klonula, dušo moja, i što si žalosna? Uzdaj se u Boga; jer ću Ga još slaviti, Spasitelja mog i Boga mog.</li>
      <li>Klonula je u meni duša zato što Te pominjem u zemlji jordanskoj, na Ermonu, na gori maloj.</li>
      <li>Bezdana bezdanu doziva glasom slapova Tvojih; sve vode Tvoje i vali Tvoji na mene navališe.</li>
      <li>Danju je javljao Gospod milost svoju, a noću Mu je pesma u mene, molitva Bogu života mog.</li>
      <li>Reći ću Bogu, gradu svom: Zašto si me zaboravio? Zašto idem setan od pakosti neprijateljeve?</li>
      <li>Koji mi pakoste, prebijajući kosti moje, rugaju mi se govoreći mi svaki dan: Gde ti je Bog?</li>
      <li>Što si klonula, dušo moja, i što si žalosna? Uzdaj se u Boga; jer ću Ga još slaviti, Spasitelja mog i Boga mog.</li>
    </ol>
  </li>
  <li>
    <ol>
      <li>Sudi mi, Bože, i raspravi parbu moju s narodom rdjavim! Od čoveka nepravednog i lukavog izbavi me.</li>
      <li>Jer si Ti Bog kreposti moje; zašto si me odbacio? Zašto idem setan od pakosti neprijateljeve?</li>
      <li>Pošlji videlo svoje i istinu svoju, neka me vode, i izvedu na svetu goru Tvoju i u dvorove Tvoje.</li>
      <li>Onda ću pristupiti k žrtveniku Božijem, k Bogu radosti i veselja svog, i uz gusle slaviću Te, Bože, Bože moj!</li>
      <li>Što si klonula, dušo moja, i što si žalosna? Uzdaj se u Boga; jer ću Ga još slaviti, Spasitelja mog i Boga mog.</li>
    </ol>
  </li>
  <li>
    <ol>
      <li>Bože, svojim ušima slušasmo, oci nam naši pripovedaše delo koje si učinio u njihovo vreme, u staro vreme.</li>
      <li>Rukom svojom izgnao si narode, a njih posadio; iskorenio si plemena, a njih namnožio.</li>
      <li>Jer ne zadobiše zemlje svojim mačem, niti im mišica njihova pomože, nego Tvoja desnica i Tvoja mišica, i svetlost lica Tvog, jer Ti behu omileli.</li>
      <li>Bože, care moj, Ti si onaj isti, pošlji pomoć Jakovu!</li>
      <li>S Tobom ćemo izbosti neprijatelje svoje, i s imenom Tvojim izgazićemo one koji ustaju na nas.</li>
      <li>Jer se ne uzdam u luk svoj, niti će mi mač moj pomoći.</li>
      <li>Nego ćeš nas Ti izbaviti od neprijatelja naših, i nenavidnike naše posramićeš.</li>
      <li>Bogom ćemo se hvaliti svaki dan, i ime Tvoje slavićemo doveka.</li>
      <li>Ali sad si nas povrgao i posramio, i ne ideš s vojskom našom.</li>
      <li>Obraćaš nas te bežimo ispred neprijatelja, i neprijatelji nas naši haraju.</li>
      <li>Dao si nas kao ovce da nas jedu, i po narodima rasejao si nas.</li>
      <li>U bescenje si prodao narod svoj, i nisi mu podigao cene.</li>
      <li>Dao si nas na podsmeh susedima našim, da nam se rugaju i sramote nas koji žive oko nas.</li>
      <li>Načinio si od nas priču u naroda, gledajući nas mašu glavom tudjinci.</li>
      <li>Svaki je dan sramota moja preda mnom, i stid je popao lice moje.</li>
      <li>Od reči podsmevačevih i rugačevih, i od pogleda neprijateljevih i osvetljivčevih.</li>
      <li>Sve ovo snadje nas; ali ne zaboravismo Tebe, niti prestupismo zavet Tvoj.</li>
      <li>Ne odstupi natrag srce naše, i stope naše ne zadjoše s puta Tvog.</li>
      <li>Kad si nas bio u zemlji zmajevskoj, i pokrivao nas senom smrtnim,</li>
      <li>Onda da bejasmo zaboravili ime Boga svog i podigli ruke svoje k Bogu tudjem,</li>
      <li>Ne bi li Bog iznašao to? Jer On zna tajne u srcu.</li>
      <li>A ubijaju nas za Tebe svaki dan; s nama postupaju kao s ovcama klanicama.</li>
      <li>Ustani, što spavaš, Gospode! Probudi se, nemoj odbaciti zasvagda.</li>
      <li>Zašto kriješ lice svoje? Zaboravljaš nevolju i muku našu?</li>
      <li>Duša naša pade u prah, telo je naše bačeno na zemlju.</li>
      <li>Ustani, pomoći naša, i izbavi nas radi milosti svoje.</li>
    </ol>
  </li>
  <li>
    <ol>
      <li>Teče iz srca mog reč dobra; rekoh: Delo je moje za cara; jezik je moj trska hitrog pisara.</li>
      <li>Ti si najlepši izmedju sinova ljudskih, blagodat teče iz usta tvojih, jer te je blagoslovio Bog doveka.</li>
      <li>Pripaši, junače, uz bedro svoje mač svoj, čast svoju i krasotu svoju.</li>
      <li>I tako okićen pohitaj, sedi na kola za istinu i krotku pravdu, i desnica će tvoja pokazati čudesa.</li>
      <li>Oštre su strele tvoje; narodi će pasti pod vlast tvoju; prostreliće srca neprijatelja carevih.</li>
      <li>Presto je Tvoj, Bože, večan i nepokolebljiv; skiptar je carstva Tvog skiptar pravice.</li>
      <li>Ljubiš pravdu i mrziš na bezakonje; toga radi pomaza te, Bože, Bog Tvoj uljem radosti više nego drugove Tvoje.</li>
      <li>Sve haljine tvoje mirišu smirnom, alojom i kasijom. Koji žive u dvorima od minijske slonove kosti, one te vesele.</li>
      <li>Carske kćeri dvore te; s desne ti strane stoji carica u ofirskom zlatu.</li>
      <li>Čuj, kćeri, pogledaj i obrati k meni uho svoje, zaboravi narod svoj i dom oca svog.</li>
      <li>I caru će omileti lepota tvoja; jer je On Gospod tvoj, i Njemu se pokloni.</li>
      <li>Kći Tirova doći će s darovima, najbogatiji u narodu tebe će moliti.</li>
      <li>Sva je ukrašena kći careva iznutra, haljina joj je zlatom iskićena.</li>
      <li>U vezenoj haljini vode je k caru; za njom vode k tebi devojke, druge njene.</li>
      <li>Vode ih veselo i radosno, ulaze u dvor carev.</li>
      <li>Mesto otaca tvojih biće sinovi tvoji, postavićeš ih knezovima po svoj zemlji.</li>
      <li>Učiniću da se ne zaboravlja ime tvoje od kolena na koleno; potom će te slaviti narodi va vek veka.</li>
    </ol>
  </li>
  <li>
    <ol>
      <li>Bog nam je utočište i sila, pomoćnik, koji se u nevoljama brzo nalazi.</li>
      <li>Zato se nećemo bojati, da bi se zemlja pomestila, i gore se prevalile u srce morima.</li>
      <li>Neka buči i kipi voda njihova, nek se planine tresu od vala njihovih;</li>
      <li>Potoci vesele grad Božji, sveti stan Višnjeg.</li>
      <li>Bog je usred njega, neće se pomestiti, Bog mu pomaže od zore.</li>
      <li>Uzbučaše narodi, zadrmaše se carstva; ali On pusti glas svoj i zemlja se rastapaše.</li>
      <li>Gospod nad vojskama s nama je, branič je naš Bog Jakovljev.</li>
      <li>Hodite i vidite dela Gospoda, koji učini čudesa na zemlji,</li>
      <li>Prekide ratove do kraja zemlje, luk prebi, koplje slomi, i kola sažeže ognjem.</li>
      <li>Utolite i poznajte da sam ja Bog; ja sam uzvišen po narodima, uzvišen na zemlji.</li>
      <li>Gospod nad vojskama s nama je, branič je naš Bog Jakovljev.</li>
    </ol>
  </li>
  <li>
    <ol>
      <li>Svi narodi, zapljeskajte rukama, pokliknite Bogu glasom radosnim.</li>
      <li>Jer je Višnji Gospod strašan, car veliki nad svom zemljom.</li>
      <li>Pokori nam narode i plemena pod noge naše.</li>
      <li>Izbra nam dostojanje naše, krasotu Jakova, koji Mu omile.</li>
      <li>Ide Bog uz podvikivanje, Gospod uz glas trubni.</li>
      <li>Pojte Bogu, pojte; pojte caru našem, pojte;</li>
      <li>Jer je Bog car od sve zemlje, pojte pesmu.</li>
      <li>Bog caruje nad narodima; Bog sedi na svetom prestolu svom.</li>
      <li>Knezovi narodni sastavljaju se s narodom Boga Avramovog. Jer su štitovi zemaljski Božiji. Da je uzvišen!</li>
    </ol>
  </li>
  <li>
    <ol>
      <li>Velik je Gospod i slavan veoma u gradu Boga našeg, na svetoj gori svojoj.</li>
      <li>Prekrasna je visina, uteha svoj zemlji gora Sion, na severnoj strani njenoj grad cara velikog.</li>
      <li>Bog je u dvorima njegovim zna se da je branič.</li>
      <li>Jer, gle, carevi se zemaljski sabraše, ali prodjoše svi.</li>
      <li>Videše i začudiše se, prepadoše se i pobegoše.</li>
      <li>Trepet obuze ih onde, mučiše se kao porodilja.</li>
      <li>Vetrom istočnim razbio si korablje tarsiske.</li>
      <li>Šta slušamo to i vidimo u gradu Gospoda nad vojskama, u gradu Boga našeg, Bog ga utvrdi doveka.</li>
      <li>Kazujemo, Bože, milost Tvoju usred crkve Tvoje.</li>
      <li>Kao što je ime Tvoje, Bože, tako je i hvala Tvoja na krajevima zemaljskim; pravde je puna desnica Tvoja.</li>
      <li>Nek se veseli gora Sion, nek se raduju kćeri judejske sudova radi Tvojih.</li>
      <li>Podjite oko Siona i obidjite ga, izbrojte kule njegove;</li>
      <li>Pogledajte bedeme njegove, razmotrite dvorove njegove, da pripovedate mladjim naraštajima.</li>
      <li>Jer je ovaj Bog naš Bog uvek i doveka, On će biti vodj naš doveka.</li>
    </ol>
  </li>
  <li>
    <ol>
      <li>Slušajte ovo svi narodi, pazite svi koji živite po vasiljeni,</li>
      <li>Prostaci i gospodo, bogati i siromasi.</li>
      <li>Usta će moja kazati premudrost, i srce moje reći će razum.</li>
      <li>Prignuću uho svoje k priči, uz gusle ću otvoriti zagonetku svoju.</li>
      <li>Čega da se bojim u zle dane, kad me zloba mojih neprijatelja opkoli?</li>
      <li>Koji se uzdate u silu svoju, i hvalite se velikim bogatstvom svojim!</li>
      <li>Čovek neće nikako brata osloboditi, neće dati Bogu otkup za nj.</li>
      <li>Velik je otkup za dušu, i neće biti nikad</li>
      <li>Da ko doveka živi, i ne vidi groba.</li>
      <li>Svi vide gde umiru kao i neznalica i bezumnik što ginu, i ostavljaju drugima imanje svoje.</li>
      <li>Oni misle da će kuće njihove trajati doveka, i stanovi njihovi od kolena na koleno; imenima svojim zovu zemlje;</li>
      <li>Ali čovek u časti neće dugo ostati, izjednačiće se sa stokom, koju kolju.</li>
      <li>Ovaj im se put čini probitačan, i koji za njima idu, hvale misli njihove;</li>
      <li>Ali će ih kao ovce zatvoriti u pakao, smrt će im biti pastir; i ujutru hodiće po njima pravednici, i oblik njihov zbrisaće pakao rastavivši ih s naseljem.</li>
      <li>Ali će Bog dušu moju izbaviti iz ruku paklenih; jer me On prima.</li>
      <li>Ne boj se kad se ko bogati; kad raste slava doma njegovog.</li>
      <li>Jer kad umre, neće ništa poneti, niti će poći za njim slava njegova.</li>
      <li>Jer dušu njegovu blagosiljaju za života njegovog, i slave tebe, što ugadjaš sebi.</li>
      <li>Ali će on otići u stan otaca svojih, gde sveta nikad ne vide.</li>
      <li>Čovek u časti, ako nije razuman, izjednačiće se sa stokom, koju kolju.</li>
    </ol>
  </li>
  <li>
    <ol>
      <li>Bog nad bogovima, Gospod, govori i doziva zemlju od istoka sunčanog do zapada.</li>
      <li>Sa Siona, koji je vrh krasote, javlja se Bog.</li>
      <li>Ide Bog naš, i ne ćuti; pred Njim je oganj koji proždire, oko Njega je bura velika.</li>
      <li>Doziva nebo odozgo i zemlju, da sudi narodu svom:</li>
      <li>"Skupite mi svece moje, koji su učinili sa mnom zavet na žrtvi."</li>
      <li>(I nebesa oglasiše pravdu Njegovu, jer je taj sudija Bog.)</li>
      <li>Slušaj, narode moj, šta ću ti kazati, Izrailju, šta ću ti javiti. Ja sam Bog, Bog tvoj.</li>
      <li>Neću te za žrtve tvoje karati; tvoje žrtve paljenice svagda su preda mnom.</li>
      <li>Ne treba mi uzimati teleta iz doma tvog, ni jarića iz torova tvojih.</li>
      <li>Jer je moje sve gorsko zverje, i stoka po planinama na hiljade.</li>
      <li>Znam sve ptice po gorama, i krasota poljska preda mnom je.</li>
      <li>Da ogladnim, ne bih tebi rekao, jer je moja vasiljena i sve što je u njoj.</li>
      <li>Zar ja jedem meso volujsko, ili krv jareću pijem?</li>
      <li>Prinesi Bogu hvalu na žrtvu, i izvršuj Višnjemu zavete svoje.</li>
      <li>Prizovi me u nevolji svojoj, izbaviću te, i ti me proslavi.</li>
      <li>A bezbožniku reče Bog: Zašto kazuješ uredbe moje i nosiš zavet moj u ustima svojim?</li>
      <li>A sam mrziš na nauku, i reči moje bacaš za ledja.</li>
      <li>Kad vidiš lupeža, pristaješ s njim, i s preljubočincima imaš deo.</li>
      <li>Usta si svoja pustio da govore zlo, i jezik tvoj plete prevare.</li>
      <li>Sediš i govoriš na brata svog, sina matere svoje opadaš.</li>
      <li>Ti si to činio, ja ćutah, a ti pomisli da sam ja kao ti. Obličiću te, metnuću ti pred oči grehe tvoje.</li>
      <li>Razumejte ovo koji zaboravljate Boga! Inače ću zgrabiti, pa neće niko izbaviti.</li>
      <li>Onaj mene poštuje koji prinosi hvalu na žrtvu i koji je putem na opazu. Ja ću mu pokazati spasenje Božije.</li>
    </ol>
  </li>
  <li>
    <ol>
      <li>Smiluj se na me, Bože, po milosti svojoj, i po velikoj dobroti svojoj očisti bezakonje moje.</li>
      <li>Operi me dobro od bezakonja mog, i od greha mog očisti me.</li>
      <li>Jer ja znam prestupe svoje, i greh je moj jednako preda mnom.</li>
      <li>Samome Tebi zgreših, i na Tvoje oči zlo učinih, a Ti si pravedan u rečima svojim i čist u sudu svom.</li>
      <li>Gle, u bezakonju rodih se, i u grehu zatrudne mati moja mnom.</li>
      <li>Gle, istinu ljubiš u srcu, i iznutra javljaš mi mudrost.</li>
      <li>Pokropi me isopom, i očistiću se; umij me, i biću belji od snega.</li>
      <li>Daj mi da slušam radost i veselje, da se prenu kosti koje si potro.</li>
      <li>Odvrati lice svoje od greha mojih, i sva bezakonja moja očisti.</li>
      <li>Učini mi, Bože, čisto srce, i duh prav ponovi u meni.</li>
      <li>Nemoj me odvrgnuti od lica svog, i Svetog Duha svog nemoj uzeti od mene.</li>
      <li>Vrati mi radost spasenja svog, i duh vladalački neka me potkrepi.</li>
      <li>Naučiću bezakonike putevima Tvojim, i grešnici k Tebi će se obratiti.</li>
      <li>Izbavi me od krvi, Bože, Bože, Spasitelju moj, i jezik će moj glasiti pravdu Tvoju.</li>
      <li>Gospode! Otvori usta moja, i ona će kazati hvalu Tvoju.</li>
      <li>Jer žrtvu nećeš: ja bih je prineo; za žrtve paljenice ne mariš.</li>
      <li>Žrtva je Bogu duh skrušen, srce skrušeno i poništeno ne odbacuješ, Bože.</li>
      <li>Po dobroti svojoj, Gospode, čini dobro Sionu, podigni zidove jerusalimske.</li>
      <li>Onda će Ti biti mile žrtve pravde, prinosi i žrtve paljenice; onda će metati na žrtvenik Tvoj teoce.</li>
    </ol>
  </li>
  <li>
    <ol>
      <li>Što se hvališ nevaljalstvom, silni? Milost je Božija svaki dan sa mnom.</li>
      <li>Nepravdu izmišlja jezik tvoj; on je u tebe kao britva naoštrena, lukavi!</li>
      <li>Voliš zlo nego dobro, voliš lagati nego istinu govoriti.</li>
      <li>Ljubiš svakojake reči od pogibli, i jezik lukav.</li>
      <li>Toga radi Bog će te poraziti sasvim, izbaciće te i iščupaće te iz stana, i koren tvoj iz zemlje živih.</li>
      <li>Videće pravednici i pobojaće se, i podsmevaće mu se:</li>
      <li>Gle čoveka koji ne držaše u Bogu kreposti svoje, nego se uzdaše u veličinu bogatstva svog i utvrdjivaše se zloćom svojom.</li>
      <li>A ja, kao maslina zelena u domu Gospodnjem, uzdam se u milost Božiju bez prestanka i doveka.</li>
      <li>Doveka ću hvaliti Tebe, jer dobro činiš, i uzdaću se u ime Tvoje; jer si dobar k svecima svojim.</li>
    </ol>
  </li>
  <li>
    <ol>
      <li>Reče bezumnik u srcu svom: Nema Boga; pronevaljališe se i zagrdeše u bezakonju, nema nikoga dobro da tvori.</li>
      <li>Bog s neba pogleda na sinove čovečije da vidi ima li koji razuman, i traži li koji Boga.</li>
      <li>Svi zastraniše, svi se pokvariše, nema nikoga dobro da tvori, nema ni jednog.</li>
      <li>Zar neće da se orazume koji god čine bezakonje, jedu narod moj kao što jedu hleb, i ne prizivaju Boga?</li>
      <li>Drhtaće od straha gde straha nema. Jer će Bog rasuti kosti onih koji ustaju na tebe. Ti ćeš ih posramiti, jer ih Bog odvrže.</li>
      <li>Ko će poslati sa Siona spasenje Izrailju? Kad Bog povrati zarobljeni narod svoj, radovaće se Jakov, veseliće se Izrailj.</li>
    </ol>
  </li>
  <li>
    <ol>
      <li>Bože! Imenom svojim pomozi mi, i krepošću svojom odbrani me na sudu.</li>
      <li>Bože! Usliši molitvu moju, čuj reči usta mojih.</li>
      <li>Jer tudjini ustaše na me; i silni traže dušu moju; nemaju Boga pred sobom.</li>
      <li>Gle, Bog je pomoćnik moj, Gospod daje snagu duši mojoj.</li>
      <li>Obratiće zlo na neprijatelje moje, istinom svojom istrebiće ih.</li>
      <li>Rado ću prineti žrtvu, proslaviću ime Tvoje, Gospode, jer je dobro.</li>
      <li>Jer me izbavljaš od svake nevolje, i na neprijatelje moje bez straha gleda oko moje.</li>
    </ol>
  </li>
  <li>
    <ol>
      <li>Usliši, Bože, molitvu moju, i nemoj se sakriti od moljenja mog.</li>
      <li>Pazi, i saslušaj me; cvilim u jadu svom i uzdišem</li>
      <li>Od vike neprijateljske i od dosade bezbožničke; jer dižu na me zlo, i u gnevu gone me.</li>
      <li>Srce je moje uzdrhtalo u meni, i strah smrtni popade me;</li>
      <li>Strah i trepet dodje na me, i groza poduze me.</li>
      <li>I rekoh: Ko bi mi dao krila golubinja? Ja bih odleteo i počinuo;</li>
      <li>Daleko bih pobegao, i nastanio se u pustinji.</li>
      <li>Pohitao bih da utečem od vihora i od bure.</li>
      <li>Porazi, Gospode, i razdeli jezike njihove, jer vidim nasilje i svadju u gradu;</li>
      <li>Danju i noću to hodi po zidovima njegovim; zločinstvo je i muka posred njega.</li>
      <li>Usred njega je pogibao, s ulice njegove ne odlazi prevara i lukavstvo.</li>
      <li>Jer ne ruži me neprijatelj moj, to bih podneo; ne ustaje na me javni nenavidnik, od njega bih se sakrio.</li>
      <li>Nego ti koji si mi bio to što ja sam, drug moj i znanac moj.</li>
      <li>S kojim mi beše radost deliti tajnu, i u dom Božiji hodih kroz sabor narodni.</li>
      <li>Neka ih ugrabi smrt, neka živi sidju u pakao, jer je zločinstvo u stanu njihovom i u njima.</li>
      <li>Ja Boga prizivam, i Gospod će me spasti.</li>
      <li>Večerom i jutrom i u podne tužim i uzdišem, i čuće glas moj;</li>
      <li>Učiniće, te će duša moja biti mirna od onih koji napadaju na me, jer ih mnogo imam.</li>
      <li>Da usliši, i ukroti ih Bog, koji živi od veka; jer se ne menjaju i ne boje se Boga.</li>
      <li>Dižu ruke svoje na one koji su s njima u miru, i raskidaju svoju družbu.</li>
      <li>Usta su im meka kao maslo, a na srcu im je rat. Reči su im blaže od ulja, ali su goli mačevi.</li>
      <li>Stavi na Gospoda breme svoje, i On će te potkrepiti. Neće dati doveka pravedniku da posrne.</li>
      <li>Ti ćeš ih, Bože, svaliti u jamu pogibli; krvopije i lukavi neće sastaviti polovine dana svojih. A ja se u Tebe uzdam.</li>
    </ol>
  </li>
  <li>
    <ol>
      <li>Smiluj se na me, Bože, jer čovek hoće da me proguta, neprijatelj me svaki dan pritešnjuje.</li>
      <li>Neprijatelji moji svaki dan traže da me progutaju; jer mnogi napadaju na me oholo.</li>
      <li>Kad me je strah, jer se u Tebe uzdam.</li>
      <li>Bogom se hvalim za reč Njegovu; u Boga se uzdam, ne bojim se; šta će mi učiniti telo?</li>
      <li>Svaki dan izvrću reči moje; šta god misle, sve meni o zlu.</li>
      <li>Skupljaju se, prikrivaju se, paze za petama mojim; jer traže dušu moju.</li>
      <li>Kod ovakve zloće izbavi od njih, u gnevu obori narode, Bože.</li>
      <li>U Tebe je izbrojano moje potucanje, suze se moje čuvaju u sudu kod Tebe, one su u knjizi Tvojoj.</li>
      <li>Neprijatelji moji ustupaju natrag, kad Tebe prizivam; po tom znam da je Bog sa mnom.</li>
      <li>Bogom se hvalim za reč Njegovu, Gospodom se hvalim za reč Njegovu.</li>
      <li>U Boga se uzdam, ne bojim se; šta će mi učiniti čovek?</li>
      <li>Tebi sam se, Bože, zavetovao; Tebe ću hvaliti;</li>
      <li>Jer si izbavio dušu moju od smrti, noge moje od spoticanja, da bih hodio pred licem Božjim, u svetlosti živih.</li>
    </ol>
  </li>
  <li>
    <ol>
      <li>Smiluj se na me, Bože, smiluj se na me; jer se u Tebe uzda duša moja, i pod sen krila Tvojih sklanjam se dok ne prodju nevolje.</li>
      <li>Prizivam Boga Višnjeg, Boga, koji mi dobro čini;</li>
      <li>Da pošalje s neba i sačuva me, da posrami onog koji traži da me proždre; da pošalje Bog milost svoju i istinu svoju.</li>
      <li>Duša je moja medju lavovima, ležim medju onima koji dišu plamenom. Zubi su sinova ljudskih koplja i strele, i njihov jezik mač oštar.</li>
      <li>Uzvisi se više nebesa, Bože, po svoj zemlji neka bude slava Tvoja!</li>
      <li>Metnuše zamku nogama mojim, i stegoše dušu moju, iskopaše preda mnom jamu, i sami padoše u nju.</li>
      <li>Utvrdilo se srce moje, Bože, utvrdilo se srce moje; pevaću Te i slaviću.</li>
      <li>Probudi se, slavo moja, probudi se, psaltire i gusle; ustaću rano.</li>
      <li>Hvaliću Gospoda po narodima, pevaću Ti po plemenima.</li>
      <li>Jer je velika do nebesa milost Tvoja, i istina Tvoja do oblaka.</li>
      <li>Uzvisi se više nebesa, Bože, po svoj zemlji neka bude slava Tvoja!</li>
    </ol>
  </li>
  <li>
    <ol>
      <li>Govorite li zaista istinu, silni, sudite li pravo, sinovi čovečiji?</li>
      <li>Ta, bezakonja sastavljate u srcu, mećete na merila zločinstva ruku svojih na zemlji.</li>
      <li>Od samog rodjenja zastraniše bezakonici, od utrobe materine tumaraju govoreći laž.</li>
      <li>U njima je jed kao jed zmijinji, kao gluve aspide, koja zatiskuje uho svoje,</li>
      <li>Koja ne čuje glas bajačev, vračara veštog u vračanju.</li>
      <li>Bože! Polomi im zube u ustima njihovim; razbij čeljusti lavovima, Gospode!</li>
      <li>Nek se proliju kao voda, i nestane ih. Kad puste strele, neka budu kao slomljene.</li>
      <li>Kao puž, koji se raščinja, neka iščile; kao dete, koje žena pobaci, neka ne vide sunca.</li>
      <li>Pre nego kotlovi vaši osete toplotu od potpaljenog trnja, i sirovo i nagorelo neka raznese vihor.</li>
      <li>Obradovaće se pravednik kad vidi osvetu, opraće noge svoje u krvi bezbožnikovoj.</li>
      <li>I reći će ljudi: Zaista ima ploda pravedniku! Zaista je Bog sudija na zemlji!</li>
    </ol>
  </li>
  <li>
    <ol>
      <li>Izbavi me od neprijatelja mojih, Bože moj, i od onih, što ustaju na me, zakloni me.</li>
      <li>Izbavi me od onih koji čine bezakonje, i od krvopija sačuvaj me.</li>
      <li>Evo, zlo namišljaju duši mojoj, skupljaju se na me silni, bez krivice moje i bez greha mog, Gospode.</li>
      <li>Bez krivice moje steču se i oružaju se; ustani za mene, i gledaj.</li>
      <li>Ti, Gospode, Bože nad vojskama, Bože Izrailjev, probudi se, obidji sve ove narode, nemoj požaliti odmetnika.</li>
      <li>Nek se vrate uveče, laju kao psi i idu oko grada.</li>
      <li>Evo ruže jezikom svojim, mač im je u ustima, jer, vele, ko će čuti?</li>
      <li>Ali Ti ćeš se, Gospode, smejati njima i posramiti sve ove narode.</li>
      <li>Oni su jaki, ali ja na Tebe pogledam, jer si Ti Bog, čuvar moj.</li>
      <li>Bog, koji me miluje, ide preda mnom, Bog mi daje bez straha da gledam neprijatelje svoje.</li>
      <li>Nemoj ih pobiti, da ne bi zaboravio narod moj; raspi ih silom svojom i obori ih, Gospode, braniču naš,</li>
      <li>Za greh usta njihovih; za reči jezika njihovog; nek se uhvate u oholosti svojoj za kletvu i laž koju su govorili.</li>
      <li>Raspi u gnevu, raspi, da ih nema; i neka poznaju da Bog vlada nad Jakovom i do krajeva zemaljskih.</li>
      <li>Nek se vrate uveče, laju kao psi, i idu oko grada.</li>
      <li>Neka tumaraju tražeći hrane, i ne nasitivši se neka noći provode.</li>
      <li>A ja ću pevati silu Tvoju, rano ujutru glasiti milost Tvoju; jer si mi bio odbrana i utočište u dan nevolje moje.</li>
      <li>Silo moja! Tebi ću pevati, jer si Ti Bog čuvar moj, Bog koji me miluje.</li>
    </ol>
  </li>
  <li>
    <ol>
      <li>Bože, rasrdio si se na nas, rasuo si nas, gnevio si se; povrati nas.</li>
      <li>Zatresao si zemlju, i razvalio si je; stegni raseline njene, jer se njiha.</li>
      <li>Dao si narodu svom da pozna ljutu nevolju, napojio si nas vina od kog se zanesosmo.</li>
      <li>Podigni zastavu za one koji Te se boje, da uteku od luka,</li>
      <li>Da se izbave mili Tvoji. Pomozi desnicom svojom i usliši me.</li>
      <li>Bog reče u svetinji svojoj: Veseliću se, razdeliću Sihem, i dolinu Sokot razmeriću.</li>
      <li>Moj je Galad, moj je Manasija, Jefrem je krepost glave moje, Juda skiptar moj,</li>
      <li>Moav čaša moja, iz koje se umivam, na Edoma pružiću obuću svoju. Pevaj mi, filistejska zemljo!</li>
      <li>Ko će me odvesti u tvrdi grad? Ko će me otpratiti do Edoma?</li>
      <li>Zar nećeš Ti, Bože, koji si nas odbacio, i ne ideš, Bože, s vojskom našom?</li>
      <li>Daj nam pomoć u teskobi. A obrana je čovečija uzalud.</li>
      <li>Bogom smo jaki: On gazi neprijatelje naše.</li>
    </ol>
  </li>
  <li>
    <ol>
      <li>Čuj, Bože, viku moju, slušaj molitvu moju.</li>
      <li>Od kraja zemlje vičem k Tebi, kad klonu srce moje. Izvedi me na goru, gde se ne mogu popeti.</li>
      <li>Jer si Ti utočište moje, tvrdi zaklon od neprijatelja.</li>
      <li>Da živim u stanu Tvom doveka, i počinem pod krovom krila Tvojih.</li>
      <li>Jer Ti, Bože, čuješ zavete moje i daješ mi dostojanje onih koji poštuju ime Tvoje.</li>
      <li>Dodaj dane k danima carevim, i godine njegove produži od kolena na koleno.</li>
      <li>Neka caruje doveka pred Bogom; zapovedi milosti i istini neka ga čuvaju.</li>
      <li>Tako ću pevati imenu Tvom svagda, izvršujući zavete svoje svaki dan.</li>
    </ol>
  </li>
  <li>
    <ol>
      <li>Ta, u Boga je mir duši mojoj, od Njega je spasenje moje!</li>
      <li>Ta, On je grad moj i spasenje moje, utočište moje, neću posrnuti nimalo.</li>
      <li>Dokle ćete napadati na čoveka? Svi hoćete da ga oborite kao zid navaljen, kao ogradu isprovaljivanu.</li>
      <li>Baš naumiše da ga svrgnu s visine, omile im laž, ustima blagosiljaju, a u srcu kunu.</li>
      <li>Da, u Bogu se smiri, dušo moja; jer je u Njemu nada moja.</li>
      <li>On je grad moj i spasenje moje, utočište moje, neću posrnuti.</li>
      <li>U Bogu je spasenje moje i slava moja, tvrdi grad i pristanište meni je u Bogu.</li>
      <li>Narode! Uzdaj se u Njega u svako doba; izlivajte pred Njim srce svoje; Bog je naše utočište.</li>
      <li>Ta, sinovi su prostački ništa, sinovi su gospodski laž, da se metnu na merila, bili bi lakši nego ništa.</li>
      <li>Ne uzdajte se u vlast ni u otimanje, nemojte biti ništavi; kad raste bogatstvo, ne dajte da vam srce prione za nj.</li>
      <li>Jednom reče Bog i više puta čuh, da je krepost u Boga.</li>
      <li>I u Tebe je, Gospode, milost; jer Ti plaćaš svakome po delima njegovim.</li>
    </ol>
  </li>
  <li>
    <ol>
      <li>Bože! Ti si Bog moj, k Tebi ranim, žedna je Tebe duša moja, za Tobom čezne telo moje u zemlji suvoj, žednoj i bezvodnoj.</li>
      <li>Tako bih Te ugledao u svetinji, da bih video silu Tvoju i slavu Tvoju.</li>
      <li>Jer je dobrota Tvoja bolja od života. Usta bi moja hvalila Tebe;</li>
      <li>Tako bih Te blagosiljao za života svog, u ime Tvoje podigao bih ruke svoje.</li>
      <li>Kao salom i uljem nasitila bi se duša moja, i radosnim glasom hvalila bi Te usta moja.</li>
      <li>Kad Te se sećam na postelji, sve noćne straže razmišljam o Tebi.</li>
      <li>Jer si Ti pomoć moja, i u senu krila Tvojih veselim se.</li>
      <li>Duša se moja prilepila za Tebe, desnica Tvoja drži me.</li>
      <li>Koji traže pogibao duši mojoj, oni će otići pod zemlju.</li>
      <li>Izginuće od mača, i dopašće lisicama.</li>
      <li>A car će se veseliti o Bogu, hvaliće se svaki koji se kune Njim, kad se zatisnu usta onima koji govore laž.</li>
    </ol>
  </li>
  <li>
    <ol>
      <li>Čuj, Bože, glas moj u jadu mom; od strašnog neprijatelja sačuvaj život moj.</li>
      <li>Sakrij me od gomile bezakonika, od čete zločinaca,</li>
      <li>Koji naoštriše jezik svoj kao mač, streljaju rečima, koje zadaju rane,</li>
      <li>Da bi iz potaje ubili pravoga. Iznenada udaraju na nj i ne boje se;</li>
      <li>Utvrdjuju sebe u zlim namerama, dogovaraju se kako će zamke sakriti, vele: Ko će ih videti?</li>
      <li>Izmišljaju zločinstva i govore: Svršeno je! Šta će se raditi, smišljeno je! A šta je unutra i srce u čoveka duboko je.</li>
      <li>Ali će ih Bog poraziti; udariće ih strela iznenada.</li>
      <li>Oboriće jedan drugog jezikom svojim. Ko ih god vidi, bežaće od njih.</li>
      <li>Svi će se ljudi bojati i kazivaće čudo Božije, i poznaće u tome delo Njegovo.</li>
      <li>A pravednik će se veseliti o Gospodu i uzdaće se u Njega, i hvaliće se svi koji su pravog srca.</li>
    </ol>
  </li>
  <li>
    <ol>
      <li>U Tebi je uzdanje, Bože, Tebi pripada hvala na Sionu, i Tebi se izvršuju zaveti.</li>
      <li>Ti slušaš molitvu; k Tebi dolazi svako telo.</li>
      <li>Bezakonja me pritiskaju, Ti ćeš očistiti grehe naše.</li>
      <li>Blago onome koga izabiraš i primaš, da živi u dvoru Tvom! Nasitićemo se dobrom doma Tvog, svetinjom crkve Tvoje.</li>
      <li>Divno nam odgovaraš po pravdi svojoj, Bože, Spasitelju naš, uzdanico svih krajeva zemaljskih, i naroda preko mora daleko.</li>
      <li>Koji si postavio gore svojom silom, opasao se jačinom,</li>
      <li>Koji utišavaš huku morsku, huku vala njihovih i bunu po narodima!</li>
      <li>Boje se Tvojih čudesa koji žive na krajevima zemaljskim; sve što se javlja jutrom i večerom Ti budiš da slavi Tebe.</li>
      <li>Nadgledaš zemlju i zalivaš je, obilno je obogaćavaš; potok je Božji pun vode, spremaš za njih žito, jer si tako uredio.</li>
      <li>Brazde njene napajaš, ravniš grude njene, kišnim kapljama razmekšavaš je, blagosiljaš je da radja.</li>
      <li>Ti venčavaš godinu, kojoj dobro činiš; stope su Tvoje pune masti.</li>
      <li>Tiju paše po pustinjama, i humovi se opasuju radošću.</li>
      <li>Luke se osipaju stadima, i polja se zaodevaju pšenicom; vesele se i pevaju.</li>
    </ol>
  </li>
  <li>
    <ol>
      <li>Poklikni Bogu, sva zemljo!</li>
      <li>Zapevajte slavu imenu Njegovom, dajte Mu hvalu i slavu.</li>
      <li>Recite Bogu: Kako si strašan u delima svojim! Radi velike sile Tvoje laskaju Ti neprijatelji Tvoji.</li>
      <li>Sva zemlja nek se pokloni Tebi i poje Tebi, neka poje imenu Tvom.</li>
      <li>Hodite i vidite dela Boga strašnog u delima svojim nad sinovima ljudskim.</li>
      <li>On je pretvorio more u suhotu, preko reke predjosmo nogama; onde smo se veselili o Njemu;</li>
      <li>Vlada silom svojom uvek, oči Njegove gledaju na narode. Buntovnici, da se niste podigli!</li>
      <li>Blagosiljajte, narodi, Boga našeg, i glasite hvalu Njemu.</li>
      <li>On je darovao duši našoj život, i nije dao da poklizne noga naša.</li>
      <li>Ti si nas okušao, Bože, pretopio si nas, kao srebro što se pretapa.</li>
      <li>Uveo si nas u mrežu, metnuo si breme na ledja naša.</li>
      <li>Dao si nas u jaram čoveku, udjosmo u oganj i u vodu; ali si nas izveo na odmor.</li>
      <li>Ući ću u dom Tvoj sa žrtvama što se sažižu, izvršiću Ti zavete svoje,</li>
      <li>Koje rekoše usta moja, i kaza jezik moj u teskobi mojoj.</li>
      <li>Žrtve paljenice pretile ću tu prineti s dimom od pretiline ovnujske, prineću Ti teoce s jarićima.</li>
      <li>Hodite, čujte svi koji se bojite Boga, ja ću vam kazati šta je učinio duši mojoj.</li>
      <li>K Njemu zavikah ustima svojim, i jezikom svojim proslavih Ga.</li>
      <li>Da sam video u srcu svom bezakonje, ne bi me uslišio Gospod.</li>
      <li>Ali Bog usliši, primi glas moljenja mog.</li>
      <li>Blagosloven Bog, koji ne odvrže molitve moje i ne ostavi me bez milosti svoje!</li>
    </ol>
  </li>
  <li>
    <ol>
      <li>Bože, budi nam milostiv i blagosiljaj nas, obasjavaj nas licem svojim.</li>
      <li>Da bi se znao na zemlji put Tvoj, po svima narodima spasenje Tvoje.</li>
      <li>Da Te slave narodi, Bože, da Te slave svi narodi!</li>
      <li>Da se vesele i raduju plemena; jer sudiš narodima pravo, i plemenima na zemlji upravljaš.</li>
      <li>Da Te slave narodi, Bože, da Te slave svi narodi!</li>
      <li>Zemlja dade plod svoj. Da nas blagosilja Bog, Bog naš!</li>
      <li>Da nas blagosilja Bog, i da Ga se boje svi krajevi zemaljski!</li>
    </ol>
  </li>
  <li>
    <ol>
      <li>Ustaće Bog, i rasuće se neprijatelji Njegovi, i pobeći će od lica Njegovog koji mrze na Nj.</li>
      <li>Ti ćeš ih razagnati kao dim što se razgoni; kao što se vosak topi od ognja, tako će bezbožnici izginuti od lica Božijeg.</li>
      <li>A pravednici će se veseliti, radovaće se pred Bogom, i slaviti u radosti.</li>
      <li>Pojte Bogu, popevajte imenu Njegovom; ravnite put Onome što ide preko pustinje; Gospod Mu je ime, radujte Mu se.</li>
      <li>Otac je sirotama i sudija udovicama Bog u svetom stanu svom.</li>
      <li>Bog samcima daje zadrugu, sužnje izvodi na mesta obilna, a nepokorni žive gde je suša.</li>
      <li>Bože! Kad si išao pred narodom svojim, kad si išao preko pustinje,</li>
      <li>Zemlja se tresaše, i nebo se rastapaše od lica Božijeg, i ovaj Sinaj od lica Boga, Boga Izrailjevog.</li>
      <li>Blagodatni si dažd izlivao, Bože, i kad iznemagaše dostojanje Tvoje, Ti si ga krepio.</li>
      <li>Stado Tvoje življaše onde; po dobroti svojoj, Bože, Ti si gotovio hranu jadnome.</li>
      <li>Gospod daje reč; glasnika veliko je mnoštvo.</li>
      <li>Carevi nad vojskama beže, beže, a koja sedi doma, deli plen.</li>
      <li>Smirivši se u svojim krajevima, vi ste kao golubica, kojoj su krila posrebrena, a perje joj se zlatni.</li>
      <li>Kad je Svemogući rasipao careve na ovoj zemlji, ona se blistaše kao sneg na Selmonu.</li>
      <li>Gora je vasanska gora Božija; gora je vasanska gora humovita.</li>
      <li>Zašto gledate zavidljivo, gore humovite? Evo gora, na kojoj omile Bogu živeti, i na kojoj će Gospod živeti doveka.</li>
      <li>Kola Božijih ima sila, hiljade hiljada. Medju njima je Gospod, Sinaj u svetinji.</li>
      <li>Ti si izašao na visinu, doveo si roblje, primio darove za ljude, a i za one koji se protive da ovde nastavaš, Gospode Bože!</li>
      <li>Blagosloven Gospod svaki dan! Ako nas ko pretovara, Bog nam pomaže.</li>
      <li>Ovaj je Bog naš Bog Spasitelj, u vlasti su Gospodu vrata smrtna.</li>
      <li>Gospod satire glavu neprijateljima svojim i vlasato teme onog koji ostaje u bezakonju svom.</li>
      <li>Reče Gospod: Od Vasana ću dovesti, dovešću iz dubine morske,</li>
      <li>Da ti ogrezne noga u krvi neprijateljskoj i jezik pasa tvojih da je liže.</li>
      <li>Videše kako ideš, Bože, kako sveto ide Bog moj, car moj.</li>
      <li>Napred idjahu pevači, za njima svirači sred devojaka s bubnjevima:</li>
      <li>Na saboru blagosiljajte Gospoda Boga, koji ste iz izvora Izrailjevog!</li>
      <li>Onde mladi Venijamin, starešina njihov; knezovi Judini, vladaoci njihovi; knezovi Zavulonovi, knezovi Neftalimovi.</li>
      <li>Bog tvoj darovao ti je silu. Utvrdi, Bože, ovo što si učinio za nas!</li>
      <li>U crkvi Tvojoj, u Jerusalimu, carevi će prinositi dare.</li>
      <li>Ukroti zver u ritu, kod volova s teocima naroda, da bi popadali pred Tobom sa šipkama srebra; raspi narode koji žele bojeve.</li>
      <li>Doći će vlastela iz Misira, Etiopija će pružiti ruke svoje k Bogu.</li>
      <li>Carstva zemaljska, pojte Bogu, popevajte Gospodu,</li>
      <li>Koji sedi na nebesima nebesa iskonskih. Evo grmi glasom jakim.</li>
      <li>Dajte slavu Bogu; veličanstvo je Njegovo nad Izrailjem i sila Njegova na oblacima.</li>
      <li>Divan si, Bože, u svetinji svojoj! Bog Izrailjev daje silu i krepost narodu. Blagosloven Bog!</li>
    </ol>
  </li>
  <li>
    <ol>
      <li>Pomozi mi, Bože, jer dodje voda do duše.</li>
      <li>Propadam u dubokom glibu, gde nema dna; tonem vodi u dubine, i vali me zatrpavaju.</li>
      <li>Iznemogoh vičući, promuče mi grlo, pobeleše mi oči pogledajući Boga.</li>
      <li>Onih koji mrze na me nizašta ima više nego kose na glavi mojoj; osiliše koji hoće da me pogube, lažljivi neprijatelji moji. Šta nisam otimao, valja da vratim.</li>
      <li>Bože! Ti znaš je li u meni bezumlje, i krivice moje nisu sakrivene od Tebe.</li>
      <li>Nemoj da se postide u meni koji se uzdaju u Tebe, Gospode, Gospode nad vojskama! Nemoj da se posrame u meni koji traže Tebe, Bože Izrailjev!</li>
      <li>Jer Tebe radi podnosim rug, i sramota popade lice moje.</li>
      <li>Tudjin postadoh braći svojoj, i neznan sinovima matere svoje.</li>
      <li>Jer revnost za kuću Tvoju jede me i ruženja onih koji Tebe ruže padaju na me.</li>
      <li>Plačem, postim se dušom svojom, i to mi se prima za zlo;</li>
      <li>Mesto haljine oblačim vreću, i bivam im priča.</li>
      <li>O meni se razgovaraju sedeći na vratima, pijući vino pevaju me.</li>
      <li>A ja se molim Tebi, Gospode; vreme je da se smiluješ, Bože; po velikoj milosti svojoj usliši me, jer je istinito spasenje Tvoje.</li>
      <li>Izvadi me iz gliba, da ne propadnem; da se izbavim od nenavidnika i iz duboke vode;</li>
      <li>Da me ne uzme voda na maticu, da me ne proždre pučina, i da ne sklopi jama nada mnom ždrela svog.</li>
      <li>Usliši me, Gospode, jer je blagost Tvoja milosrdna, po velikoj dobroti svojoj pogledaj me.</li>
      <li>Nemoj odvratiti lice svoje od sluge svog; jer me je tuga; pohitaj, usliši me.</li>
      <li>Približi se duši mojoj, izbavi je; nasuprot neprijateljima mojim izbavi me.</li>
      <li>Ti znaš pod kakvim sam rugom, stidom i sramotom; pred Tobom su svi neprijatelji moji.</li>
      <li>Sramota satre srce moje, iznemogoh; čekam hoće li se kome sažaliti, ali nema nikoga; hoće li me ko potešiti, ali ne nalazim.</li>
      <li>Daju mi žuč da jedem, i u žedji mojoj poje me octom.</li>
      <li>Trpeza njihova neka im bude mreža i zamka, to neka im bude plata.</li>
      <li>Neka im potamne oči njihove, da ne vide, i njihove bedre raslabi zasvagda.</li>
      <li>Izlij na njih jarost svoju, i plamen gneva Tvog neka ih obuzme!</li>
      <li>Stan njihov neka opusti, i u njihovim šatorima neka ne bude nikoga da živi.</li>
      <li>Jer koga si Ti porazio, oni gone, i umnožavaju jade onima koje si Ti ranio.</li>
      <li>Meći na njih krivicu za krivicom, da ne dodju do pravde Tvoje.</li>
      <li>Neka se izbrišu iz knjige živih, i s pravednicima nek ne budu zapisani.</li>
      <li>A ja sam ništ i bolan; pomoć Tvoja, Bože, nek me zakloni.</li>
      <li>Slaviću ime Božije u pesmi, veličaću Ga u hvali.</li>
      <li>To je Bogu milije od vola, od teleta s rogovima i s papcima.</li>
      <li>Videće ništi i radovaće se. Koji tražite Boga, oživeće srce vaše.</li>
      <li>Jer Bog čuje uboge, i sužanja svojih ne ogluša se.</li>
      <li>Neka Ga hvale nebesa i zemlja, mora i sve što se u njima miče!</li>
      <li>Jer će Bog spasti Sion, sazidaće gradove Judine; i ljudi će se onde naseliti i naslediće ga.</li>
      <li>I nasledje će se sluga Njegovih utvrditi u njemu i koji ljube ime Njegovo nastavaće na njemu.</li>
    </ol>
  </li>
  <li>
    <ol>
      <li>Bože, pohitaj da me izbaviš, Gospode, da mi pomogneš!</li>
      <li>Nek se postide i posrame koji traže dušu moju! Nek odstupe natrag, i osramote se koji mi zlo žele!</li>
      <li>Sa stidom nek se vrate natrag koji mi govore: Ha! Ha!</li>
      <li>Nek se teše i vesele Tobom koji traže Tebe, i koji ljube spasenje Tvoje, neka jednako govore: Velik je Bog!</li>
      <li>A ja sam ništ i ubog, Bože, pohitaj k meni! Ti si pomoć moja i Izbavitelj moj, Gospode, ne časi!</li>
    </ol>
  </li>
  <li>
    <ol>
      <li>U Tebe se, Gospode, uzdam, nemoj me ostaviti pod sramotom večnom.</li>
      <li>Pravdom svojom izbavi me, i oprosti me, prigni k meni uho svoje i pomozi mi.</li>
      <li>Budi mi grad gde bih svagda dolazio da živim, uredi spasenje moje; jer si Ti grad moj i krepost moja.</li>
      <li>Bože moj! Uzmi me iz ruke bezbožnikove, iz ruke bezakonikove i nasilnikove.</li>
      <li>Jer si Ti nadanje moje, Gospod je Gospod pouzdanje moje od mladosti moje.</li>
      <li>Tebe se držim od rodjenja, od utrobe matere moje Ti si branič moj; Tobom se hvalim svagda.</li>
      <li>Čudo sam mnogima, a Ti si utočište moje jako.</li>
      <li>Usta su moja puna hvale Tvoje, slave Tvoje svaki dan.</li>
      <li>Nemoj me odbaciti pod starost, kad me izdaje snaga moja, nemoj me ostaviti.</li>
      <li>Jer neprijatelji moji misle o meni, i koji vrebaju dušu moju dogovaraju se,</li>
      <li>Govoreći: Bog ga je ostavio, poterajte i uhvatite ga, jer ga nema ko izbaviti.</li>
      <li>Bože! Ne budi daleko od mene; Bože moj! Pohitaj mi u pomoć.</li>
      <li>Nek se postide i poginu protivnici duše moje; neka popadne stid i sramota na one koji mi traže zla!</li>
      <li>A ja ću se svagda uzdati, i ponavljaću hvale Tebi.</li>
      <li>Usta će moja kazivati pravdu Tvoju, svaki dan dobročinstva Tvoja, jer im ne znam broja.</li>
      <li>Ući ću u sili Gospoda Gospoda, i slaviću samo Tvoju pravdu.</li>
      <li>Bože! Ti si me učio od mladosti, i do danas kazujem čudesa Tvoja.</li>
      <li>Ni u starosti i kad osedeh nemoj me ostaviti, Bože, eda bih kazivao mišicu Tvoju nasledju, svoj omladini silu Tvoju,</li>
      <li>Pravda je Tvoja, Bože, do najviše visine; u velikim delima, koja si učinio, Bože, ko je kao Ti?</li>
      <li>Koliko si me puta bacao u velike i ljute nevolje, pak si me opet ostavio medju živima i iz bezdana me zemaljskih opet izvadio.</li>
      <li>Mnogo si me puta podizao i ponavljao utehe.</li>
      <li>I ja Te hvalim uz psaltir, Tvoju vernost, Bože moj; udaram Ti u gusle, Sveče Izrailjev!</li>
      <li>Raduju se usta moja kad pevam Tebi, i duša moja, koju si izbavio.</li>
      <li>I jezik moj svaki dan kazuje pravdu Tvoju; jer su postidjeni i posramljeni oni koji mi traže zla.</li>
    </ol>
  </li>
  <li>
    <ol>
      <li>Bože, daj caru sud svoj, i pravdu svoju sinu carevom:</li>
      <li>On će suditi narodu Tvom po pravdi, i nevoljnicima Tvojim po pravici.</li>
      <li>Rodiće narodu gore mirom, i humovi pravdom.</li>
      <li>On će suditi nevoljnima u narodu, pomoći će sinovima ništega, i nasilnika će oboriti,</li>
      <li>Bojaće se Tebe dok je sunca i meseca, od kolena do kolena.</li>
      <li>Sići će kao dažd na pokošenu livadu, kao kaplje koje porašaju zemlju.</li>
      <li>Procvetaće u dane njegove pravednik i svuda mir dokle teče meseca.</li>
      <li>Vladaće od mora do mora, i od reke do krajeva zemaljskih.</li>
      <li>Pred njim će popadati divljaci, i neprijatelji njegovi prah će lizati.</li>
      <li>Carevi tarsiski i ostrvljani doneće dare, carevi šavski i savski daće danak.</li>
      <li>Klanjaće mu se svi carevi, svi narodi biće mu pokorni.</li>
      <li>Jer će izbaviti ubogoga koji cvili i nevoljnoga koji nema pomoćnika.</li>
      <li>Biće milostiv ništem i ubogom, i duše će jadnima spasti.</li>
      <li>Od prevare i nasilja iskupiće duše njihove, i skupa će biti krv njihova pred očima njegovim.</li>
      <li>Oni će dobro živeti, i doneće mu zlato iz Šave; i svagda će se moliti za njega, i svaki će ga dan blagosiljati.</li>
      <li>Biće pšenice na zemlji izobila; po vrhovima gorskim lelujaće se klasje njeno kao livanska šuma, i po gradovima cvetaće ljudi kao trava na zemlji.</li>
      <li>Ime će njegovo biti uvek; dokle teče sunca, ime će njegovo rasti. Blagosloviće se u njemu, svi će ga narodi zvati blaženim.</li>
      <li>Blagosloven Gospod Bog, Bog Izrailjev, koji jedan čini čudesa!</li>
      <li>I blagosloveno slavno ime Njegovo uvek! Slave Njegove napuniće se sva zemlja. Aman i amin.</li>
      <li>Svršiše se molitve Davida, sina Jesejevog.</li>
    </ol>
  </li>
  <li>
    <ol>
      <li>Ta dobar je Bog Izrailju, onima koji su čista srca.</li>
      <li>A noge moje umalo ne zadjoše, umalo ne popuznuše stopala moja,</li>
      <li>Jer se rasrdih na bezumnike videći kako bezbožnici dobro žive.</li>
      <li>Jer ne znaju za nevolju do same smrti, i telo je njihovo pretilo.</li>
      <li>Na poslovima čovečijim nema ih, i ne muče se s drugim ljudima.</li>
      <li>Toga radi optočeni su oholoću kao ogrlicom, i obučeni u obest kao u stajaće ruho.</li>
      <li>Od debljine izbuljeno im je oko, srce puno klape.</li>
      <li>Podsmevaju se, pakosno govore o nasilju, oholo govore.</li>
      <li>Usta svoja dižu u nebo, i zemlju prolazi jezik njihov.</li>
      <li>I zato se onamo navraćaju neki iz naroda njegovog, i piju vodu iz punog izvora.</li>
      <li>I govore: Kako će razabrati Bog? Zar Višnji zna?</li>
      <li>Pa eto, ovi bezbožnici srećni na svetu umnožavaju bogatstvo.</li>
      <li>Zar, dakle, uzalud čistim srce svoje, i umivam bezazlenošću ruke svoje,</li>
      <li>Dopadam rana svaki dan, i muke svako jutro?</li>
      <li>Kad bih kazao: Govoriću kao i oni, izneverio bih rod sinova Tvojih.</li>
      <li>I tako stadoh razmišljati da bih ovo razumeo; ali to beše teško u očima mojim.</li>
      <li>Dok najposle ne udjoh u svetinju Božiju, i doznah kraj njihov.</li>
      <li>Ta na klizavom mestu postavio si ih, i bacaš ih u propast!</li>
      <li>Kako začas propadaju, ginu, nestaje ih od nenadne strahote!</li>
      <li>Kao san, kad se čovek probudi, tako probudivši ih, Gospode, u ništa obraćaš utvaru njihovu.</li>
      <li>Kad kipljaše srce moje i rastrzah se u sebi,</li>
      <li>Tada bejah neznalica i ne razumevah; kao živinče bijah pred Tobom.</li>
      <li>Ali sam svagda kod Tebe, Ti me držiš za desnu ruku.</li>
      <li>Po svojoj volji vodiš me, i posle ćeš me odvesti u slavu.</li>
      <li>Koga imam na nebu? I s Tobom ništa neću na zemlji.</li>
      <li>Čezne za Tobom telo moje i srce moje; Bog je grad srca mog i deo moj doveka.</li>
      <li>Jer evo koji odstupiše od Tebe, ginu; Ti istrebljavaš svakog koji čini preljubu ostavljajući Tebe.</li>
      <li>A meni je dobro biti blizu Boga. Na Gospoda polažem nadanje svoje, i kazivaću sva čudesa Tvoja.</li>
    </ol>
  </li>
  <li>
    <ol>
      <li>Zašto se, Bože, srdiš na nas dugo; dimi se gnev Tvoj na ovce paše Tvoje?</li>
      <li>Opomeni se sabora svog, koji si stekao od starine, iskupio sebi u naslednu državu, gore Siona, na kojoj si se naselio.</li>
      <li>Podigni stope svoje na stare razvaline: sve je razrušio neprijatelj u svetinji.</li>
      <li>Riču neprijatelji Tvoji na mestu sabora Tvojih, svoje običaje postavljaju mesto naših običaja.</li>
      <li>Vidiš, oni su kao onaj koji podiže sekiru na spletene grane u drveta.</li>
      <li>Sve u njemu što je rezano razbiše sekirama i bradvama.</li>
      <li>Ognjem sažegoše svetinju Tvoju; na zemlju obalivši oskvrniše stan imena Tvog.</li>
      <li>Rekoše u srcu svom: Potrimo ih sasvim. Popališe sva mesta sabora Božijih na zemlji.</li>
      <li>Običaja svojih ne vidimo, nema više proroka, i nema u nas ko bi znao dokle će to trajati.</li>
      <li>Dokle će se, Bože, rugati nasilnik? Hoće li doveka protivnik prkositi imenu Tvom?</li>
      <li>Zašto ustavljaš ruku svoju i desnicu svoju? Pruži iz nedara svojih, i istrebi ih.</li>
      <li>Bože, care moj, koji od starine tvoriš spasenje posred zemlje!</li>
      <li>Ti si silom svojom raskinuo more, i satro glave vodenim nakazama.</li>
      <li>Ti si razmrskao glavu krokodilu, dao ga onima koji žive u pustinji da ga jedu.</li>
      <li>Ti si otvorio izvore i potoke, Ti si isušio reke koje ne presišu.</li>
      <li>Tvoj je dan i Tvoja je noć, Ti si postavio zvezde i sunce.</li>
      <li>Ti si utvrdio sve krajeve zemaljske, leto i zimu Ti si uredio.</li>
      <li>Opomeni se toga, neprijatelj se ruga Gospodu, i narod bezumni ne mari za ime Tvoje.</li>
      <li>Ne daj zverima dušu grlice svoje, nemoj zaboraviti stado stradalaca svojih zasvagda.</li>
      <li>Pogledaj na zavet; jer su sve pećine zemaljske pune stanova bezakonja.</li>
      <li>Nevoljnik nek se ne vrati sramotan, ništi i ubogi neka hvale ime Tvoje.</li>
      <li>Ustani, Bože, brani stvar svoju, opomeni se kako Ti se bezumnik ruga svaki dan!</li>
      <li>Ne zaboravi obesti neprijatelja svojih, vike, koju jednako dižu protivnici Tvoji!</li>
    </ol>
  </li>
  <li>
    <ol>
      <li>Hvalimo Te, Bože, hvalimo; blizu je ime Tvoje. Za Tebe kazuju čudesa Tvoja.</li>
      <li>"Kad vidim da je vreme, sudiću pravo.</li>
      <li>Njiha se zemlja sa svima koji žive na njoj, ja utvrdjujem stupove njene."</li>
      <li>Kažem hvališama: Ne hvalite se, i bezakonicima: Ne dižite rog.</li>
      <li>Ne dižite u vis rog svoj, ne govorite tvrdoglavo.</li>
      <li>Jer uzvišavanje ne dolazi ni od istoka ni od zapada ni od pustinje;</li>
      <li>Nego je Bog sudija, jednog ponižuje a drugog uzvišuje.</li>
      <li>Jer je čaša u ruci Gospodu, vino vri, natočio je punu, i razdaje iz nje. I talog će njen progutati, ispiće svi bezbožnici na zemlji.</li>
      <li>A ja ću kazivati doveka, pevaću Bogu Jakovljevom.</li>
      <li>"Sve ću rogove bezbožnicima polomiti, a rogovi pravednikovi uzvisiće se."</li>
    </ol>
  </li>
  <li>
    <ol>
      <li>Zna se u Judeji za Boga, u Izrailja je veliko ime Njegovo.</li>
      <li>U Salimu je stan Njegov i naselje Njegovo na Sionu.</li>
      <li>Onde je polomio krilate strele luku, štit i mač i rat.</li>
      <li>Ti si svetao; divniji od gora hajdučkih.</li>
      <li>Koji su junačkog srca postaše plen, zaspaše snom svojim, i junaci ne nadjoše ruku svojih.</li>
      <li>Od pretnje Tvoje, Bože Jakovljev, dremlju kola i konj.</li>
      <li>Ti si strašan, i ko će se održati pred licem Tvojim kad se razgneviš?</li>
      <li>S neba javljaš sud; zemlja se prepada i ćuti,</li>
      <li>Kad Bog ustaje na sud, da pomogne svima koji stradaju na zemlji.</li>
      <li>I gnev ljudski obraća se u slavu Tebi, kad se jednom opašeš gnevom.</li>
      <li>Polažite i izvršujte zavete Gospodu Bogu svom; svi koji ste oko Njega, nosite dare Strašnome.</li>
      <li>On ukroćava duh knezovima, On je strašan carevima zemaljskim.</li>
    </ol>
  </li>
  <li>
    <ol>
      <li>Glas moj ide k Bogu, i ja prizivam Njega; glas moj ide k Bogu, i On će me uslišiti.</li>
      <li>U dan tuge svoje tražih Gospoda; noću je ruka moja podignuta, i ne spušta se; duša moja neće da se uteši.</li>
      <li>Pominjem Boga, i uzdišem; razmišljam, i trne duh moj.</li>
      <li>Držim oči svoje da su budne; klonuo sam, i ne mogu govoriti.</li>
      <li>Prebrajam stare dane i godine od vekova.</li>
      <li>Opominjem se pesama svojih noću; razgovaram se sa srcem svojim, i ispitujem duh svoj:</li>
      <li>"Zar će se doveka gneviti na nas Gospod, i neće više ljubiti?</li>
      <li>Zar je zasvagda prestala milost Njegova, i reč se prekinula od kolena na koleno?</li>
      <li>Zar je zaboravio milostiv biti i u gnevu zatvorio milosrdje svoje?"</li>
      <li>I rekoh: Žalosna je za mene ova promena desnice Višnjega.</li>
      <li>Pamtim dela Gospodnja; pamtim predjašnje čudo Tvoje.</li>
      <li>Mislio sam o svim delima Tvojim, razmišljao o radnji Tvojoj;</li>
      <li>Bože! Put je Tvoj svet; koji je Bog tako velik kao Bog naš?</li>
      <li>Ti si Bog, koji si činio čudesa, pokazivao silu svoju medju narodima;</li>
      <li>Mišicom si odbranio narod svoj, sinove Jakovljeve i Josifove.</li>
      <li>Videše Te vode, Bože, videše Te vode, i ustreptaše, i bezdane se zadrmaše.</li>
      <li>Iz oblaka lijaše voda, oblaci davahu glas, i strele Tvoje lećahu.</li>
      <li>Grmljahu gromovi Tvoji po nebu; munje Tvoje sevahu po vasiljenoj, zemlja se tresaše i njihaše.</li>
      <li>Po moru beše put Tvoj, i staze Tvoje po velikoj vodi, i trag Tvoj ne poznavaše se.</li>
      <li>Vodio si narod svoj kao ovce rukom Mojsijevom i Aronovom.</li>
    </ol>
  </li>
  <li>
    <ol>
      <li>Čuj, narode moj, nauk moj, prigni uho svoje k rečima usta mojih.</li>
      <li>Otvaram za priču usta svoja, kazaću stare pripovetke.</li>
      <li>Šta slušasmo i doznasmo, i što nam kazivaše oci naši,</li>
      <li>Nećemo zatajiti od dece njihove, naraštaju poznom javićemo slavu Gospodnju i silu Njegovu i čudesa koja je učinio.</li>
      <li>Svedočanstvo podiže u Jakovu, i u Izrailju postavi zakon, koji dade ocima našim da ga predadu deci svojoj;</li>
      <li>Da bi znao potonji naraštaj, deca koja će se roditi, pa i oni da bi kazivali svojoj deci.</li>
      <li>Da polažu na Boga nadanje svoje, i ne zaboravljaju dela Božijih, i zapovesti Njegove da drže;</li>
      <li>I da ne budu kao oci njihovi, rod nevaljao i uporan, rod koji ne beše čvrst srcem svojim, niti veran Bogu duhom svojim.</li>
      <li>Sinovi Jefremovi naoružani, koji streljaju iz luka, vratiše se natrag, kad beše boj.</li>
      <li>Ne sačuvaše zavet Božji, i po zakonu Njegovom ne hteše hoditi.</li>
      <li>Zaboraviše dela Njegova, i čudesa, koja im je pokazao,</li>
      <li>Kako pred očima njihovim učini čudesa u zemlji misirskoj, na polju Soanu;</li>
      <li>Razdvoji more, i provede ih, od vode načini zid;</li>
      <li>I vodi ih danju oblakom, i svu noć svetlim ognjem;</li>
      <li>Raskida stene u pustinji, i poji ih kao iz velike bezdane;</li>
      <li>Izvodi potoke iz kamena, i vodi vodu rekama.</li>
      <li>Ali oni još jednako grešiše Njemu, i gneviše Višnjeg u pustinji.</li>
      <li>I kušaše Boga u srcu svom, ištući jela po volji svojoj,</li>
      <li>I vikaše na Boga, i rekoše: "Može li Bog zgotoviti trpezu u pustinji?"</li>
      <li>Evo! On udari u kamen, i poteče voda, i reke ustadoše; može li i hleba dati? Hoće li i mesa postaviti narodu svom?</li>
      <li>Gospod ču i razljuti se, i oganj se razgore na Jakova, i gnev se podiže na Izrailja.</li>
      <li>Jer ne verovaše Bogu i ne uzdaše se u pomoć Njegovu.</li>
      <li>Tada zapovedi oblacima odozgo, i otvori vrata nebeska,</li>
      <li>I pusti, te im podažde mana za jelo, i hleb nebeski dade im.</li>
      <li>Hleb andjeoski jedjaše čovek; posla im jela do sitosti.</li>
      <li>Pusti nebom ustoku, i navede silom svojom jug;</li>
      <li>I kao prahom zasu ih mesom, i kao peskom morskim pticama krilatim;</li>
      <li>Pobaca ih sred logora njihovog, oko šatora njihovih.</li>
      <li>I najedoše se i dade im šta su želeli.</li>
      <li>Ali ih još i ne prodje želja, još beše jelo u ustima njihovim,</li>
      <li>Gnev se Božji podiže na njih i pomori najjače medju njima, i mladiće u Izrailju pobi.</li>
      <li>Preko svega toga još grešiše, i ne verovaše čudesima Njegovim.</li>
      <li>I pusti, te dani njihovi prolaziše uzalud, i godine njihove u strahu.</li>
      <li>Kad ih ubijaše, onda pritecahu k Njemu, i obraćahu se i iskahu Boga;</li>
      <li>I pominjahu da je Bog odbrana njihova, i Višnji Izbavitelj njihov.</li>
      <li>Laskahu Mu ustima svojim, i jezikom svojim lagahu Mu.</li>
      <li>A srce njihovo ne beše Njemu verno, i ne behu tvrdi u zavetu Njegovom.</li>
      <li>Ali On beše milostiv, i pokrivaše greh, i ne pomori ih, često zaustavljaše gnev svoj, i ne podizaše sve jarosti svoje.</li>
      <li>Opominjaše se da su telo, vetar, koji prolazi i ne vraća se.</li>
      <li>Koliko Ga puta rasrdiše u pustinji, i uvrediše u zemlji gde se ne živi!</li>
      <li>Sve nanovo kušaše Boga, i Sveca Izrailjevog dražiše.</li>
      <li>Ne sećaše se ruke Njegove i dana, u koji ih izbavi iz nevolje,</li>
      <li>U koji učini u Misiru znake svoje i čudesa svoja na polju Soanu;</li>
      <li>I provrže u krv reke njihove i potoke njihove, da ne mogoše piti.</li>
      <li>Posla na njih bubine da ih kolju, i žabe da ih more.</li>
      <li>Letinu njihovu dade crvu, i muku njihovu skakavcima.</li>
      <li>Vinograde njihove pobi gradom, i smokve njihove slanom.</li>
      <li>Gradu predade stoku njihovu, i stada njihova munji.</li>
      <li>Posla na njih ognjeni gnev svoj, jarost, srdnju i mržnju, četu zlih andjela.</li>
      <li>Ravni stazu gnevu svom, ne čuva duše njihove od smrti, i život njihov predade pomoru.</li>
      <li>Pobi sve prvence u Misiru, prvi porod po kolibama Hamovim.</li>
      <li>I povede narod svoj kao ovce, i vodi ih kao stado preko pustinje.</li>
      <li>Vodi ih pouzdano, i oni se ne bojaše, a neprijatelje njihove zatrpa more.</li>
      <li>I dovede ih na mesto svetinje svoje, na ovu goru, koju zadobi desnica Njegova.</li>
      <li>Odagna ispred lica njihovog narode; žrebom razdeli njihovo dostojanje, i po šatorima njihovim naseli kolena Izrailjeva.</li>
      <li>Ali oni kušaše i srdiše Boga Višnjeg i uredbe Njegove ne sačuvaše.</li>
      <li>Odustaše i odvrgoše se, kao i oci njihovi, slagaše kao rdjav luk.</li>
      <li>Uvrediše Ga visinama svojim, i idolima svojim razdražiše Ga.</li>
      <li>Bog ču i razgnevi se i rasrdi se na Izrailja veoma.</li>
      <li>Ostavi naselje svoje u Silomu, šator, u kome življaše s ljudima.</li>
      <li>I opravi u ropstvo slavu svoju i krasotu svoju u ruke neprijateljeve.</li>
      <li>I predade maču narod svoj, i na dostojanje svoje zaplamte se.</li>
      <li>Mladiće njegove jede oganj, i devojkama njegovim ne pevaše svatovskih pesama;</li>
      <li>Sveštenici njegovi padaše od mača, i udovice njegove ne plakaše.</li>
      <li>Najposle, kao iza sna probudi se Gospod, prenu se kao junak kad se napije vina.</li>
      <li>I pobi neprijatelje svoje s ledja, večnoj sramoti predade ih.</li>
      <li>I ne hte šator Josifov, i koleno Jefremovo ne izabra.</li>
      <li>Nego izabra koleno Judino, goru Sion, koja Mu omile.</li>
      <li>I sagradi svetinju svoju kao gornje svoje stanove, i kao zemlju utvrdi je doveka.</li>
      <li>I izabra Davida, slugu svog, i uze ga od torova ovčijih,</li>
      <li>I od dojilica dovede ga da pase narod Njegov, Jakova, i nasledstvo Njegovo, Izrailja.</li>
      <li>I on ih pase čistim srcem, i vodi ih mudrim rukama.</li>
    </ol>
  </li>
  <li>
    <ol>
      <li>Bože! Neznabošci dodjoše u dostojanje Tvoje; oskvrniše svetu crkvu Tvoju, Jerusalim pretvoriše u zidine.</li>
      <li>Truplje sluga Tvojih dadoše pticama nebeskim da ih jedu, tela svetaca Tvojih zverima zemaljskim.</li>
      <li>Proliše krv njihovu kao vodu oko Jerusalima, i ne beše ko da pogrebe.</li>
      <li>Postadosmo podsmeh u suseda svojih, rugaju nam se i sramote nas koji su oko nas.</li>
      <li>Dokle ćeš se, Gospode, jednako gneviti, jarost Tvoja goreti kao oganj?</li>
      <li>Izlij gnev svoj na narode koji Te ne znaju, i na carstva koja ne prizivaju Tvoje ime.</li>
      <li>Jer izjedoše Jakova, i naselje njegovo opusteše.</li>
      <li>Ne pominji predjašnja bezakonja naša, već pohitaj da nas presreteš milosrdjem svojim, jer smo veoma ološali.</li>
      <li>Pomozi nam, Bože, Spasitelju naš, radi slave imena svog, izbavi nas i očisti od greha naših radi imena svog.</li>
      <li>Zašto da govore neznabošci: Gde je Bog njihov? Neka se pokaže pred očima našim osveta nad neznabošcima za prolitu krv sluga Tvojih!</li>
      <li>Neka izadju pred lice Tvoje uzdasi sužanjski, silom mišice svoje sačuvaj namenjene smrti.</li>
      <li>Sedminom vrati u nedra susedima našim ruženje, kojim Te ružiše, Gospode!</li>
      <li>A mi, narod Tvoj i ovce paše Tvoje, doveka ćemo Tebe slaviti i od kolena na koleno kazivati hvalu Tvoju.</li>
    </ol>
  </li>
  <li>
    <ol>
      <li>Pastire Izrailjev, čuj! Koji vodiš sinove Josifove kao ovce, koji sediš na heruvimima, javi se!</li>
      <li>Pred Jefremom i Venijaminom i Manasijom probudi krepost svoju, i hodi da nam pomogneš.</li>
      <li>Bože! Povrati nas, neka zasja lice Tvoje da se spasemo!</li>
      <li>Gospode, Bože nad vojskama! Dokle ćeš se gneviti kad Te moli narod Tvoj?</li>
      <li>Hraniš ih hlebom suznim, i pojiš ih suzama trostrukom merom.</li>
      <li>Učinio si da se oko nas svadjaju susedi naši, i neprijatelji se naši smeju medju sobom.</li>
      <li>Bože nad vojskama! Povrati nas, neka zasja lice Tvoje da se spasemo!</li>
      <li>Iz Misira si preneo čokot, izagnao narode, i posadio ga.</li>
      <li>Okrčio si za nj, i on pusti žile, i zauze svu zemlju.</li>
      <li>Gore se pokriše njegovim senom, i loze su mu kao kedri Božiji.</li>
      <li>Pustio je loze svoje do mora i ogranke svoje do reke.</li>
      <li>Zašto si mu razvalio ogradu, da ga kida ko god prodje?</li>
      <li>Gorski vepar podgriza ga, i poljska zver jede ga.</li>
      <li>Bože nad vojskama! Obrati se, pogledaj s neba i vidi, i obidji vinograd ovaj,</li>
      <li>Sad ovaj, koji je posadila desnica Tvoja, i sina kog si ukrepio sebi!</li>
      <li>Popaljen je ognjem, isečen, od strašnog pogleda Tvog propade.</li>
      <li>Neka bude ruka Tvoja nad čovekom desnice Tvoje, nad sinom čovečijim kog si utvrdio sebi!</li>
      <li>I nećemo odstupiti od Tebe, oživi nas, i ime Tvoje prizivaćemo.</li>
      <li>Gospode, Bože nad vojskama! Povrati nas, neka zasja lice Tvoje, da se spasemo!</li>
    </ol>
  </li>
  <li>
    <ol>
      <li>Radujte se Bogu, koji nam daje krepost; poklikujte Bogu Jakovljevom.</li>
      <li>Podignite pesme, dajte bubanj, slatke gusle sa psaltirom.</li>
      <li>Trubite o meni u trubu, o uštapu radi praznika našeg.</li>
      <li>Jer je takav zakon u Izrailja, naredba od Boga Jakovljevog.</li>
      <li>Za svedočanstvo postavi Josifu ovo, kad idjaše na zemlju misirsku. Jezik, kog ne znah, čuh!</li>
      <li>"Uklonio sam ramena njegova od bremena, ruke njegove oprostiše se kotarica.</li>
      <li>U nevolji si me zazvao, i izbavih te, usliših te usred groma, na vodi Merivi iskušah te.</li>
      <li>Slušaj, narode moj, i zasvedočiću ti, Izrailju, o kad bi me poslušao:</li>
      <li>Da ne bude u tebe tudjeg boga, i bogu stranom nemoj se klanjati.</li>
      <li>Ja sam Gospod, Bog tvoj, koji sam te izveo iz zemlje misirske; otvori usta svoja, i ja ću ih napuniti.</li>
      <li>Ali ne posluša narod moj glas moj, Izrailj ne mari za me.</li>
      <li>I ja ih pustih na volju srca njihova, neka hode po svojim mislima.</li>
      <li>O kad bi narod moj slušao mene, i sinovi Izrailjevi hodili putevima mojim!</li>
      <li>Brzo bih pokorio neprijatelje njihove, i na protivnike njihove digao bih ruku svoju;</li>
      <li>Koji mrze na Gospoda, bili bi im pokorni, i dobri dani njihovi bili bi doveka;</li>
      <li>Najboljom bi pšenicom hranio njih, i medom bih iz kamena sitio ih."</li>
    </ol>
  </li>
  <li>
    <ol>
      <li>Bog stade na saboru Božijem, usred bogova izreče sud:</li>
      <li>"Dokle ćete suditi nepravo, i bezbožnicima gledati ko je ko?</li>
      <li>Sudite ubogome i siroti, onog koga gone i ništega pravdajte.</li>
      <li>Izbavljajte ubogoga i ništega, iz ruke bezbožničke otimajte.</li>
      <li>Ne poznaše, niti razumeše, hode po tami; zadrmaše se zemlji svi temelji.</li>
      <li>Rekoh: Bogovi ste, i sinovi Višnjeg svi.</li>
      <li>Ali ćete kao ljudi pomreti, i kao svaki knez pašćete."</li>
      <li>Ustani, Bože, sudi zemlji; jer su Tvoji po nasledstvu svi narodi.</li>
    </ol>
  </li>
  <li>
    <ol>
      <li>Bože! Nemoj zamuknuti, nemoj ćutati, niti počivaj, Bože!</li>
      <li>Jer evo neprijatelji Tvoji uzavreše, i koji Te nenavide, podigoše glavu.</li>
      <li>Po narod Tvoj zlo naumiše, i dogovaraju se na izabrane Tvoje.</li>
      <li>Rekoše: Hodite da ih istrebimo izmedju naroda da se više ne spominje ime Izrailjevo.</li>
      <li>Složno pristaše i suprot Tebi veru uhvatiše:</li>
      <li>Naselja Edomova i Ismailovci, Moav i Agareni,</li>
      <li>Geval i Amon i Amalik, Filisteji s Tircima;</li>
      <li>I Asur udruže se s njima; postadoše mišica sinovima Lotovim.</li>
      <li>Učini im onako kao Madijanu, kao Sisari, kao Javinu na potoku Kisonu.</li>
      <li>Koji su istrebljeni u Aendoru, nagnojiše sobom zemlju.</li>
      <li>Uradi s njima, s knezovima njihovim, kao s Orivom i Zivom, i sa svima glavarima njihovim kao sa Zevejem i Salmanom.</li>
      <li>Jer govore: Osvojimo naselja Božija.</li>
      <li>Bože moj! Zapovedi neka budu kao prah, kao pesak pred vetrom.</li>
      <li>Kao što oganj sažiže šumu, i kao plamen što zapaljuje gore,</li>
      <li>Tako ih pognaj burom svojom i vihorom svojim smeti ih.</li>
      <li>Pokrij lice njihovo sramotom, da bi tražili ime Tvoje, Gospode!</li>
      <li>Neka se stide i srame doveka, neka se smetu i izginu!</li>
      <li>I neka znaju da si Ti, kome je ime Gospod, jedini najviši nad svom zemljom.</li>
    </ol>
  </li>
  <li>
    <ol>
      <li>Kako su mili stanovi Tvoji, Gospode nad silama!</li>
      <li>Gine duša moja želeći u dvore Gospodnje; srce moje i telo moje otima se k Bogu Živom.</li>
      <li>I ptica nahodi kuću, i lastavica gnezdo sebi gde leže ptiće svoje, kod oltara Tvojih, Gospode nad silama, care moj i Bože moj!</li>
      <li>Blago onima koji žive u domu Tvom! Oni Te hvale bez prestanka.</li>
      <li>Blago onima kojima je sila u Tebi, i kojima su u srcu putevi Tvoji!</li>
      <li>Idući dolinom plačevnom, pretvaraju je u izvore, i dažd je odeva blagoslovima.</li>
      <li>Idu zbor za zborom, javljaju se pred Bogom na Sionu.</li>
      <li>Gospode, Bože nad silama! Usliši molitvu moju, Bože Jakovljev!</li>
      <li>Bože, braniču naš! Sagni se i vidi lice pomazanika svog!</li>
      <li>Jer je bolje jedan dan u dvorima Tvojim od hiljade. Volim biti na pragu doma Božijeg nego živeti u šatorima bezbožničkim.</li>
      <li>Jer je Gospod Bog sunce i štit, Gospod daje blagodat i slavu; onima koji hode u bezazlenosti ne uskraćuje nijednog dobra.</li>
      <li>Gospode nad silama! Blago čoveku, koji se u Te uzda!</li>
    </ol>
  </li>
  <li>
    <ol>
      <li>Smilovao si se, Gospode, na zemlju svoju, povratio si roblje Jakovljevo.</li>
      <li>Oprostio si nepravdu narodu svom, pokrio si sve grehe njegove.</li>
      <li>Zaustavio si svu jarost svoju, ublažio žestinu gneva svog.</li>
      <li>Povrati nas Bože, Spasitelju naš, prekini srdnju svoju na nas.</li>
      <li>Zar ćeš se doveka gneviti na nas, i protegnuti gnev svoj od kolena na koleno?</li>
      <li>Zar se nećeš povratiti i oživeti nas, da bi se narod Tvoj radovao o Tebi?</li>
      <li>Pokaži nam, Gospode, milost svoju, i pomoć svoju daj nam.</li>
      <li>Da poslušam šta govori Gospod Bog. On izriče mir narodu svom i svecima svojim, i onima koji se obraćaju srcem k Njemu.</li>
      <li>Da, blizu je onih koji Ga se boje pomoć Njegova, da bi naselio slavu u zemlji našoj!</li>
      <li>Milost i istina srešće se, pravda i mir poljubiće se.</li>
      <li>Istina će niknuti iz zemlje i pravda će s neba proniknuti.</li>
      <li>I Gospod će dati dobro, i zemlja naša daće plod svoj.</li>
      <li>Pravda će pred Njim ići, i postaviće na put stope svoje.</li>
    </ol>
  </li>
  <li>
    <ol>
      <li>Prigni, Gospode! Uho svoje i usliši me, jer sam nevoljan i ništ.</li>
      <li>Sačuvaj dušu moju, jer sam Tvoj poklonik. Spasi slugu svog, Bože moj, koji se u Te uzda.</li>
      <li>Smiluj se na me, Gospode, jer k Tebi vičem sav dan.</li>
      <li>Oveseli dušu sluge svog, jer k Tebi, Gospode, podižem dušu svoju.</li>
      <li>Jer si Ti, Gospode, dobar i milosrdan i veoma milostiv svima koji Te prizivaju.</li>
      <li>Čuj, Gospode, molitvu moju, i slušaj glas moljenja mog.</li>
      <li>U dan tuge svoje prizivam Te, jer ćeš me uslišiti.</li>
      <li>Nema medju bogovima takvog kakav si Ti, Gospode, i nema dela takvih kakva su Tvoja.</li>
      <li>Svi narodi, koje si stvorio, doći će i pokloniti se pred Tobom, Gospode, i slaviti ime Tvoje.</li>
      <li>Jer si Ti velik i tvoriš čudesa; Ti si jedan Bog.</li>
      <li>Pokaži mi, Gospode, put svoj, i ići ću u istini Tvojoj; učini neka se mili srcu mom bojati se imena Tvog.</li>
      <li>Slaviću Te, Gospode Bože moj, svim srcem svojim, i poštovaću ime Tvoje doveka.</li>
      <li>Jer je milost Tvoja velika nada mnom, i izvadio si dušu moju iz pakla najdubljeg.</li>
      <li>Bože, oholice ustaše na mene, i gomila nasilnika traži dušu moju, i nemaju Tebe pred sobom.</li>
      <li>Ali Ti, Gospode, Bože milostivi i blagi, strpljivi i bogati dobrotom i istinom,</li>
      <li>Pogledaj na me i smiluj mi se, daj silu svoju sluzi svom, i pomozi sinu sluškinje svoje;</li>
      <li>Učini sa mnom čudo dobrote. Neka vide koji me nenavide, i postide se, što si mi, Gospode, pomogao i utešio me.</li>
    </ol>
  </li>
  <li>
    <ol>
      <li>Šta je sam osnovao na gorama svetim,</li>
      <li>Vrata sionska ljubi Gospod više svih stanova Jakovljevih,</li>
      <li>Slavno kazuju za Tebe, grade Božji!</li>
      <li>"Medju one, koji me znaju, brojaću Misir i Vavilon. Gle i Filisteji i Tir s etiopskom onde su se rodili."</li>
      <li>O Sionu će se govoriti: Taj se i taj rodio u njemu; sam Višnji utvrdjuje ga.</li>
      <li>Gospod će u prepisu naroda zavikati: Ovaj se rodio u njemu.</li>
      <li>I koji pevaju i vesele se, svi su izvori moji u Tebi.</li>
    </ol>
  </li>
  <li>
    <ol>
      <li>Gospode Bože, Spasitelju moj, danju vičem i noću pred Tobom.</li>
      <li>Nek izadje preda Te molitva moja, prigni uho svoje k jauku mom;</li>
      <li>Jer je duša moja puna jada, i život se moj primače paklu.</li>
      <li>Izjednačih se s onima koji u grob odlaze, postadoh kao čovek bez sile,</li>
      <li>Kao medju mrtve bačen, kao ubijeni, koji leže u grobu, kojih se više ne sećaš, i koji su od ruke Tvoje daleko.</li>
      <li>Metnuo si me u jamu najdonju, u tamu, u bezdanu.</li>
      <li>Oteža mi gnev Tvoj, i svima valima svojim udaraš me.</li>
      <li>Udaljio si od mene poznanike moje, njima si me omrazio; zatvoren sam, i ne mogu izaći.</li>
      <li>Oko moje usahnu od jada, vičem Te, Gospode, sav dan, pružam k Tebi ruke svoje.</li>
      <li>Eda li ćeš na mrtvima činiti čudesa? Ili će mrtvi ustati i Tebe slaviti?</li>
      <li>Eda li će se u grobu pripovedati milost Tvoja, i istina Tvoja u truljenju?</li>
      <li>Eda li će u tami poznati čudesa Tvoja, i pravdu Tvoju gde se sve zaboravlja?</li>
      <li>Ali ja, Gospode, k Tebi vičem, i jutrom molitva moja sreta Te.</li>
      <li>Zašto, Gospode, odbacuješ dušu moju, i odvraćaš lice svoje od mene?</li>
      <li>Mučim se i izdišem od udaraca, podnosim strahote Tvoje, bez nadanja sam.</li>
      <li>Gnev Tvoj stiže me, strahote Tvoje razdiru me.</li>
      <li>Opteču me svaki dan kao voda, stežu me odsvuda.</li>
      <li>Udaljio si od mene druga i prijatelja; poznanici moji sakrili su se u mrak.</li>
    </ol>
  </li>
  <li>
    <ol>
      <li>Milosti ću Gospodnje pevati uvek, od kolena na koleno javljaću istinu Tvoju ustima svojim.</li>
      <li>Jer znam da je zavavek osnovana milost, i na nebesima da si utvrdio istinu svoju, rekavši:</li>
      <li>"Učinih zavet s izbranim svojim, zakleh se Davidu, sluzi svom:</li>
      <li>Doveka ću utvrdjivati seme tvoje i presto tvoj uredjivati od kolena do kolena."</li>
      <li>Nebo kazuje čudesa Tvoja, Gospode, i istinu Tvoju sabor svetih.</li>
      <li>Jer ko je nad oblacima ravan Gospodu? Ko će se izjednačiti s Gospodom medju sinovima Božijim?</li>
      <li>Bogu se valja klanjati na saboru svetih, strašniji je od svih koji su oko Njega.</li>
      <li>Gospode, Bože nad vojskama! Ko je silan kao Ti, Bože? I istina je Tvoja oko Tebe.</li>
      <li>Ti vladaš nad silom morskom; kad podigne vale svoje, Ti ih ukroćavaš.</li>
      <li>Ti si oborio oholi Misir kao ranjenika, krepkom mišicom svojom rasejao si neprijatelje svoje.</li>
      <li>Tvoje je nebo i Tvoja je zemlja; Ti si sazdao vasiljenu i šta je god u njoj.</li>
      <li>Sever i jug Ti si stvorio, Tavor i Ermon o Tvom se imenu raduje.</li>
      <li>Tvoja je mišica krepka, silna je ruka Tvoja, i visoka desnica Tvoja.</li>
      <li>Blagost je i pravda podnožje prestolu Tvom, milost i istina ide pred licem Tvojim.</li>
      <li>Blago narodu koji zna trubnu poklič! Gospode! U svetlosti lica Tvog oni hode;</li>
      <li>Imenom se Tvojim raduju sav dan, i pravdom Tvojom uzvišuju se.</li>
      <li>Jer si Ti krasota sile njihove, i po milosti Tvojoj uzvišuje se rog naš.</li>
      <li>Jer je od Gospoda odbrana naša, i od Svetog Izrailjevog car naš.</li>
      <li>Tada si govorio u utvari vernima svojim, i rekao: "Poslah pomoć junaku, uzvisih izbranog svog iz naroda.</li>
      <li>Nadjoh Davida, slugu svog, svetim uljem svojim pomazah ga.</li>
      <li>Ruka će moja biti jednako s njim, i mišica moja krepiće ga.</li>
      <li>Neće ga neprijatelj nadvladati, i sin bezakonja neće mu dosaditi.</li>
      <li>Potrću pred licem njegovim neprijatelje njegove, i nenavidnike njegove poraziću.</li>
      <li>Istina je moja i milost moja s njim; i u moje ime uzvisiće se rog njegov.</li>
      <li>Pružiću na more ruku njegovu, i na reke desnicu njegovu.</li>
      <li>On će me zvati: Ti si Otac moj, Bog moj i grad spasenja mog.</li>
      <li>I ja ću ga učiniti prvencem, višim od careva zemaljskih.</li>
      <li>Doveka ću mu hraniti milost svoju, i zavet je moj s njim veran.</li>
      <li>Produžiću seme njegovo doveka, i presto njegov kao dane nebeske.</li>
      <li>Ako sinovi njegovi ostave zakon moj, i ne uzidu u zapovestima mojim;</li>
      <li>Ako pogaze uredbe moje, i zapovesti moje ne sačuvaju,</li>
      <li>Onda ću ih pokarati prutom za nepokornost, i ranama za bezakonje njihovo;</li>
      <li>Ali milosti svoje neću uzeti od njega, niti ću prevrnuti istinom svojom;</li>
      <li>Neću pogaziti zavet svoj, i šta je izašlo iz usta mojih neću poreći.</li>
      <li>Jednom se zakleh svetošću svojom; zar da slažem Davidu?</li>
      <li>Seme će njegovo trajati doveka, i presto njegov kao sunce preda mnom;</li>
      <li>On će stajati uvek kao mesec i verni svedok u oblacima."</li>
      <li>A sad si odbacio i zanemario, razgnevio si se na pomazanika svog;</li>
      <li>Zanemario si zavet sa slugom svojim, bacio si na zemlju venac njegov.</li>
      <li>Razvalio si sve ograde njegove, gradove njegove obratio si u zidine.</li>
      <li>Plene ga svi koji prolaze onuda, posta podsmeh u suseda svojih.</li>
      <li>Uzvisio si desnicu neprijatelja njegovih, obradovao si sve protivnike njegove.</li>
      <li>Zavratio si oštrice mača njegovog, i nisi ga ukrepio u boju;</li>
      <li>Uzeo si mu svetlost, i presto njegov oborio si na zemlju;</li>
      <li>Skratio si dane mladosti njegove i obukao ga u sramotu.</li>
      <li>Dokle ćeš se, Gospode, jednako odvraćati, dokle će kao oganj plamteti gnev Tvoj?</li>
      <li>Opomeni se kakav je vek moj, kako si ni na šta stvorio sve sinove Adamove?</li>
      <li>Koji je čovek živeo i nije smrti video, i izbavio dušu svoju iz ruku paklenih?</li>
      <li>Gde su predjašnje milosti Tvoje, Gospode? Kleo si se Davidu istinom svojom.</li>
      <li>Opomeni se, Gospode, prekora slugu svojih, koji nosim u nedrima svojim od svih silnih naroda,</li>
      <li>Kojim kore neprijatelji Tvoji, Gospode, kojim kore trag pomazanika Tvog.</li>
      <li>Blagosloven Gospod uvek! Amin, amin.</li>
    </ol>
  </li>
  <li>
    <ol>
      <li>Gospode! Ti si nam utočište od kolenja do kolenja.</li>
      <li>Pre nego se gore rodiše i sazda se zemlja i vasiljena, i od veka doveka, Ti si Bog.</li>
      <li>Ti vraćaš čoveka u trulež, i govoriš: Vratite se sinovi ljudski!</li>
      <li>Jer je hiljada godina pred očima Tvojim kao dan jučerašnji, kad mine, i kao straža noćna.</li>
      <li>Ti ih kao povodnjem odnosiš; oni su kao san, kao trava, koja rano vene,</li>
      <li>Ujutru cveta i uvene, uveče se pokosi i sasuši.</li>
      <li>Jer nas nestaje od gneva Tvog, i od jarosti Tvoje u smetnji smo.</li>
      <li>Stavio si bezakonja naša preda se, i tajne naše na svetlost lica svog.</li>
      <li>Svi se dani naši prekraćuju od srdnje Tvoje, godine naše prolaze kao glas.</li>
      <li>Dana godina naših svega ima do sedamdeset godina, a u jačeg do osamdeset godina: i sam je cvet njihov muka i nevolja; jer teku brzo, i mi odlećemo.</li>
      <li>Ko zna silu gneva Tvog i Tvoju jarost, da bi Te se kao što treba bojao?</li>
      <li>Nauči nas tako brojati dane naše, da bismo stekli srce mudro.</li>
      <li>Povrati se, Gospode! Dokle ćeš? Smiluj se na sluge svoje.</li>
      <li>Ujutru nas nasiti dobrote svoje, i radovaćemo se i veseliti u sve dane svoje.</li>
      <li>Obraduj nas prema danima, u koje si nas mučio, i prema godinama, u koje smo gledali nevolju.</li>
      <li>Neka se pokaže na slugama Tvojim delo Tvoje, i slava Tvoja na sinovima njihovim.</li>
      <li>Neka bude dobra volja Gospoda Boga našeg s nama, i delo ruku naših dovrši nam, i delo ruku naših dovrši.</li>
    </ol>
  </li>
  <li>
    <ol>
      <li>Koji živi u zaklonu Višnjeg, u senu Svemogućeg počiva.</li>
      <li>Govori Gospodu: Ti si utočište moje i branič moj, Bog moj, u kog se uzdam.</li>
      <li>On će te izbaviti iz zamke ptičareve, i od ljutog pomora;</li>
      <li>Perjem svojim oseniće te, i pod krilima Njegovim zaklonićeš se; istina je Njegova štit i ograda.</li>
      <li>Nećeš se bojati strahote noćne, strele, koja leti danju,</li>
      <li>Pomora, koji ide po mraku, bolesti, koja u podne mori.</li>
      <li>Pašće pored tebe hiljada i deset hiljada s desne strane tebi, a tebe se neće dotaći.</li>
      <li>Samo ćeš gledati očima svojim, i videćeš platu bezbožnicima.</li>
      <li>Jer si Ti, Gospode, pouzdanje moje. Višnjeg si izabrao sebi za utočište.</li>
      <li>Neće Te zlo zadesiti, i udarac neće dosegnuti do kolibe Tvoje.</li>
      <li>Jer andjelima svojim zapoveda za Tebe da Te čuvaju po svim putevima Tvojim.</li>
      <li>Na ruke će Te uzeti da gde ne zapneš za kamen nogom svojom.</li>
      <li>Na lava i na aspidu nastupaćeš i gazićeš lavića i zmaja.</li>
      <li>"Kad me ljubi, izbaviću Ga; zakloniću Ga, kad je poznao ime moje.</li>
      <li>Zazvaće me, i uslišiću Ga; s Njim ću biti u nevolji, izbaviću Ga i proslaviću Ga.</li>
      <li>Dugog života nasitiću Ga, i pokazaću mu spasenje svoje."</li>
    </ol>
  </li>
  <li>
    <ol>
      <li>Lepo je hvaliti Gospoda, i pevati imenu Tvom, Višnji,</li>
      <li>Javljati jutrom milost Tvoju, i istinu Tvoju noću,</li>
      <li>Uz deset žica i uz psaltir, i uz jasne gusle!</li>
      <li>Jer si me razveselio, Gospode, delima svojim, s dela ruku Tvojih radujem se.</li>
      <li>Kako su velika dela Tvoja, Gospode! Veoma su duboke pomisli Tvoje.</li>
      <li>Bezumnik ne zna, i neznalica ne razume to.</li>
      <li>Kad bezbožnici niču kao trava i cvetaju svi koji čine bezakonje, to biva zato da bi se istrebili doveka.</li>
      <li>A Ti si, Gospode, visok uvek.</li>
      <li>Jer evo neprijatelji Tvoji, Gospode, jer evo neprijatelji Tvoji ginu, i rasipaju se svi koji čine bezakonje;</li>
      <li>A moj rog Ti uzvišuješ kao rog u jednoroga, ja sam pomazan novim uljem.</li>
      <li>I oko moje vidi neprijatelje moje, i o bezakonicima, koji ustaju na mene, slušaju uši moje.</li>
      <li>Pravednik se zeleni kao Finik, kao kedar na Livanu uzvišuje se.</li>
      <li>Koji su zasadjeni u domu Gospodnjem, zelene se u dvorovima Boga našeg;</li>
      <li>Rodni su i u starosti, jedri i zeleni,</li>
      <li>Javljajući da je pravedan Gospod, branič moj, i da nema u Njemu nepravde.</li>
    </ol>
  </li>
  <li>
    <ol>
      <li>Gospod caruje. Obukao se u veličanstvo, obukao se Gospod u silu, i opasao se. Zato je vasiljena tvrda, i neće se pomeriti.</li>
      <li>Presto Tvoj stoji od iskona; od veka Ti si.</li>
      <li>Podižu reke, Gospode, podižu reke glas svoj, podižu reke vale svoje:</li>
      <li>Od hujanja vode mnoge i silne, od vala morskih silniji je na visini Gospod.</li>
      <li>Svedočanstva su Tvoja veoma tvrda; domu Tvom pripada svetlost, Gospode, na dugo vreme.</li>
    </ol>
  </li>
  <li>
    <ol>
      <li>Bože od osvete, Gospode, Bože od osvete, pokaži se!</li>
      <li>Podigni se, sudijo zemaljski, podaj zaslugu oholima.</li>
      <li>Dokle će se bezbožnici, Gospode, dokle će se bezbožnici hvaliti?</li>
      <li>Ruže i oholo govore, veličaju se svi koji čine bezakonje.</li>
      <li>Gaze narod Tvoj, Gospode, i dostojanje Tvoje muče.</li>
      <li>Udovicu i došljaka ubijaju, i sirote more.</li>
      <li>I govore: Neće videti Gospod, i neće doznati Bog Jakovljev.</li>
      <li>Orazumite se, preludi ljudi! Budale! Kad ćete biti pametni?</li>
      <li>Koji je stvorio uho, zar ne čuje? I koji je oko načinio, zar ne vidi?</li>
      <li>Zar neće obličiti koji narode urazumljuje, koji uči čoveka da zna?</li>
      <li>Gospod zna misli ljudima kako su ništave.</li>
      <li>Blago čoveku koga Ti, Gospode, urazumljuješ, i zakonom svojim učiš;</li>
      <li>Da bi mu dao mir u zle dane, dok se iskopa jama bezbožniku.</li>
      <li>Jer neće odbaciti Gospod narod svoj, i dostojanje svoje neće ostaviti.</li>
      <li>Jer će se sud vratiti na pravdu, u njega će naći svi pravog srca.</li>
      <li>Ko će ustati za mene suprot zlima? Ko će stati za mene suprot onima koji čine bezakonje?</li>
      <li>Kad mi Gospod ne bi bio pomoćnik, brzo bi se duša moja preselila onamo gde se ćuti.</li>
      <li>Kad kažem: Drhće mi noga, milost Tvoja, Gospode, prihvata me.</li>
      <li>Kad se umnože brige u srcu mom, utehe Tvoje razgovaraju dušu moju.</li>
      <li>Eda li će se blizu Tebe stati presto krvnički, i onaj koji namišlja nasilje nasuprot zakonu?</li>
      <li>Spremaju se na dušu pravednikovu, i krv pravu okrivljuju.</li>
      <li>Ali je Gospod moje pristanište, i Bog je moj tvrdo utočište moje.</li>
      <li>On će im vratiti za bezakonje njihovo, za njihovu zloću istrebiće ih, istrebiće ih Gospod, Bog naš.</li>
    </ol>
  </li>
  <li>
    <ol>
      <li>Hodite, zapevajmo Gospodu, pokliknimo Bogu, gradu spasenja svog!</li>
      <li>Izadjimo pred lice Njegovo s hvalom, u pesmama pokliknimo Mu!</li>
      <li>Jer je Gospod velik Bog i velik Car nad svim bogovima.</li>
      <li>U Njegovoj su ruci dubine zemaljske, i visine gorske Njegove su.</li>
      <li>Njegovo je more i On ga je stvorio, i suhotu ruke su Njegove načinile.</li>
      <li>Hodite, poklonimo se, pripadnimo, kleknimo pred Gospodom, Tvorcem svojim.</li>
      <li>Jer je On Bog naš, i mi narod paše Njegove i ovce ruke Njegove. Sad kad biste poslušali glas Njegov:</li>
      <li>"Nemojte da vam odrveni srce vaše kao u Merivi, kao u dan kušanja u pustinji,</li>
      <li>Gde me kušaše oci vaši, ispitaše i videše delo moje.</li>
      <li>Četrdeset godina srdih se na rod onaj, i rekoh: Ovi ljudi tumaraju srcem, i ne znaju puteve moje;</li>
      <li>I zato se zakleh u gnevu svom da neće ući u mir moj."</li>
    </ol>
  </li>
  <li>
    <ol>
      <li>Pevajte Gospodu pesmu novu, pevaj Gospodu, sva zemljo!</li>
      <li>Pevajte Gospodu, blagosiljajte ime Njegovo, javljajte od dana na dan spasenje Njegovo.</li>
      <li>Kazujte po narodima slavu Njegovu, po svim plemenima čudesa Njegova.</li>
      <li>Jer je velik Gospod i valja Ga hvaliti: strašniji je od svih bogova.</li>
      <li>Jer su svi bogovi u naroda ništa; a Gospod je nebesa stvorio.</li>
      <li>Slava je i veličanstvo pred licem Njegovim, sila i krasota u svetinji Njegovoj.</li>
      <li>Dajte, Gospodu, plemena narodna, dajte Gospodu slavu i čast.</li>
      <li>Dajte Gospodu slavu prema imenu Njegovom. Nosite dare i idite u dvore Njegove.</li>
      <li>Poklonite se Gospodu u svetoj krasoti. Strepi pred Njim, sva zemljo!</li>
      <li>Recite narodima: Gospod caruje; zato je vasiljena tvrda i neće se pomestiti; On će suditi narodima pravo.</li>
      <li>Nek se vesele nebesa, i zemlja se raduje; nek pljeska more i šta je u njemu;</li>
      <li>Neka skače polje i sve što je na njemu; tada nek se raduju sva drveta šumska</li>
      <li>Pred licem Gospodnjim; jer ide, jer ide da sudi zemlji. Sudiće vasiljenoj po pravdi, i narodima po istini svojoj.</li>
    </ol>
  </li>
  <li>
    <ol>
      <li>Gospod caruje: nek se raduje zemlja! Nek se vesele ostrva mnoga.</li>
      <li>Oblak je i mrak oko Njega; blagost i pravda podnožje prestolu njegovom.</li>
      <li>Oganj pred Njim ide, i pali naokolo neprijatelje Njegove.</li>
      <li>Munje Njegove sevaju po vasiljenoj; vidi i strepi zemlja.</li>
      <li>Gore kao vosak tope se od lica Gospodnjeg, od lica Gospoda svoj zemlji.</li>
      <li>Nebesa kazuju pravdu Njegovu, i svi narodi vide slavu Njegovu.</li>
      <li>Nek se stide svi koji se klanjaju kipovima, koji se hvale idolima svojim. Poklonite Mu se svi bogovi.</li>
      <li>Čuje i raduje se Sion, i kćeri se judejske vesele radi sudova Tvojih, Gospode!</li>
      <li>Jer si Ti, Gospode, visok nad svom zemljom i nadvišuješ sve bogove.</li>
      <li>Koji ljubite Gospoda, mrzite na zlo. On čuva duše svetaca svojih; iz ruku bezbožničkih otima ih.</li>
      <li>Svetlost se prosipa na pravednika, i veselje na one koji su pravog srca.</li>
      <li>Radujte se pravedni o Gospodu, i slavite sveto ime Njegovo.</li>
    </ol>
  </li>
  <li>
    <ol>
      <li>Pojte Gospodu pesmu novu, jer učini čudesa. Pomože Mu desnica Njegova i sveta mišica Njegova.</li>
      <li>Javi Gospod spasenje svoje, pred narodima otkri pravdu svoju.</li>
      <li>Opomenu se milosti svoje i vernosti svoje k domu Izrailjevom. Videše svi krajevi zemaljski spasenje Boga našeg.</li>
      <li>Raduj se Gospodu, sva zemljo; pevajte, poklikujte i popevajte!</li>
      <li>Udarajte Gospodu u gusle, u gusle i s glasom psalamskim.</li>
      <li>U trube i rogove zatrubite pred carem Gospodom.</li>
      <li>Neka pljeska more i šta je u njemu, vasiljena i koji u njoj žive;</li>
      <li>Reke neka pljeskaju rukama; skupa gore nek se raduju</li>
      <li>Pred licem Gospodnjim; jer ide da sudi zemlji; sudiće vasiljenoj pravedno, i narodima verno.</li>
    </ol>
  </li>
  <li>
    <ol>
      <li>Gospod caruje: neka strepe narodi; sedi na heruvimima: nek se drma zemlja!</li>
      <li>Gospod je na Sionu velik, i visok nad svima narodima.</li>
      <li>Neka slave veliko i strašno ime Tvoje; da je svet!</li>
      <li>Neka slave silu cara koji ljubi pravdu. Ti si utvrdio pravdu; sud i pravdu Ti si uredio u Jakovu.</li>
      <li>Uzvišujte Gospoda Boga našeg, i klanjajte se podnožju Njegovom; da je svet!</li>
      <li>Mojsije i Aron, sveštenici Njegovi, i Samuilo jedan od onih koji prizivaju ime Njegovo, prizivahu Boga, i On ih usliši.</li>
      <li>U stupu od oblaka govoraše njima; oni čuvaše zapovesti Njegove i uredbu koju im dade.</li>
      <li>Gospode, Bože naš, Ti si ih uslišio; Ti si im bio Bog blag i plaćao za dela njihova.</li>
      <li>Uzvišujte Gospoda Boga našeg, i klanjajte se na svetoj gori Njegovoj, jer je svet Gospod Bog naš.</li>
    </ol>
  </li>
  <li>
    <ol>
      <li>Raduj se Gospodu, sva zemljo!</li>
      <li>Služite Gospodu veselo; idite pred lice Njegovo pevajući!</li>
      <li>Poznajte Gospod da je Bog. On nas je stvorio, i mi smo dostojanje Njegovo, narod Njegov i ovce paše Njegove.</li>
      <li>Ulazite na vrata Njegova sa slavom, u dvore Njegove s hvalom. Slavite Ga, i blagosiljajte ime Njegovo.</li>
      <li>Jer je dobar Gospod; milost je Njegova uvek, i istina Njegova od kolena na koleno.</li>
    </ol>
  </li>
  <li>
    <ol>
      <li>Milost i pravdu pevam; Tebe, Gospode, slavim.</li>
      <li>Razmišljam o putu pravom, kad bi god došao k meni, hodim u bezazlenosti srca svog u domu svom.</li>
      <li>Ne stavljam pred oči svoje reči nepotrebne, mrzim na dela koja su protiv zakona, ne pristajem za njima.</li>
      <li>Srce pokvareno daleko je od mene; zlih ne znam.</li>
      <li>Ko tajno opada bližnjeg svog, tog izgonim; ko je oholog oka i nadutog srca, tog ne trpim.</li>
      <li>Oči su moje obraćene na verne na zemlji, da bi sedeli sa mnom. Ko hodi putem pravim, taj služi meni.</li>
      <li>Ne živi u domu mom koji radi lukavo; koji govori laž, ne stoji pred očima mojim.</li>
      <li>Jutrom zatirem sve bezbožnike na zemlji, da bih istrebio iz grada Gospodnjeg sve koji čine bezakonje.</li>
    </ol>
  </li>
  <li>
    <ol>
      <li>Gospode! Čuj molitvu moju, i vika moja nek izadje preda Te.</li>
      <li>Nemoj odvratiti lice svoje od mene; u dan kad sam u nevolji prigni k meni uho svoje, u dan kad Te prizivam, pohitaj, usliši me.</li>
      <li>Jer prodjoše kao dim dani moji, kosti moje kao topionica ogoreše.</li>
      <li>Pokošeno je kao trava i posahlo srce moje, da zaboravih jesti hleb svoj.</li>
      <li>Od uzdisanja mog prionu kost moja za meso moje.</li>
      <li>Postadoh kao gem u pustinji; ja sam kao sova na zidinama.</li>
      <li>Ne spavam, i sedim kao ptica bez druga na krovu.</li>
      <li>Svaki dan ruže me neprijatelji moji, i koji su se pomamili na mene, mnom se uklinju.</li>
      <li>Jedem pepeo kao hleb, i piće svoje rastvaram suzama.</li>
      <li>Od gneva Tvog i srdnje Tvoje; jer podigavši me bacio si me.</li>
      <li>Dani su moji kao sen, koji prolazi, i ja kao trava osuših se.</li>
      <li>A Ti, Gospode, ostaješ doveka, i spomen Tvoj od kolena do kolena.</li>
      <li>Ti ćeš ustati, smilovaćeš se na Sion, jer je vreme smilovati se na nj, jer je došlo vreme;</li>
      <li>Jer slugama Tvojim omile i kamenje njegovo, i prah njegov žale.</li>
      <li>Tada će se neznabošci bojati imena Gospodnjeg, i svi carevi zemaljski slave Njegove;</li>
      <li>Jer će Gospod sazidati Sion, i javiti se u slavi svojoj;</li>
      <li>Pogledaće na molitvu onih koji nemaju pomoći, i neće se oglušiti molbe njihove.</li>
      <li>Napisaće se ovo potonjem rodu, i narod nanovo stvoren hvaliće Gospoda.</li>
      <li>Što je prinikao sa svete visine svoje, Gospod pogledao s neba na zemlju.</li>
      <li>Da čuje uzdisanje sužnjevo, i odreši sinove smrtne;</li>
      <li>Da bi kazivali na Sionu ime Gospodnje i hvalu Njegovu u Jerusalimu,</li>
      <li>Kad se skupe narodi i carstva da služe Gospodu.</li>
      <li>Strošio je na putu krepost moju, skratio dane moje.</li>
      <li>Rekoh: Bože moj! Nemoj me uzeti u polovini dana mojih. Tvoje su godine od kolena do kolena.</li>
      <li>Davno si postavio zemlju, i nebesa su delo ruku Tvojih.</li>
      <li>To će proći, a Ti ćeš ostati; sve će to kao haljina ovetšati, kao haljinu promenićeš ih i promeniće se.</li>
      <li>Ali Ti si taj isti i godine Tvoje neće isteći.</li>
      <li>Sinovi će sluga Tvojih živeti, i seme će se njihovo utvrditi pred licem Tvojim.</li>
    </ol>
  </li>
  <li>
    <ol>
      <li>Blagosiljaj, dušo moja, Gospoda, i sve što je u meni sveto ime Njegovo.</li>
      <li>Blagosiljaj, dušo moja, Gospoda, i ne zaboravljaj nijedno dobro što ti je učinio.</li>
      <li>On ti prašta sve grehe i isceljuje sve bolesti tvoje;</li>
      <li>Izbavlja od groba život tvoj, venčava te dobrotom i milošću;</li>
      <li>Ispunja dobrim želje tvoje, ponavlja se kao u orla mladost tvoja.</li>
      <li>Gospod tvori pravdu i sud svima kojima se krivo čini.</li>
      <li>Pokaza puteve svoje Mojsiju, sinovima Izrailjevim dela svoja.</li>
      <li>Milostiv je i dobar Gospod, spor na gnev i veoma blag.</li>
      <li>Ne gnevi se jednako, niti se doveka srdi.</li>
      <li>Ne postupa s nama po gresima našim, niti nam vraća po nepravdama našim.</li>
      <li>Nego koliko je nebo visoko od zemlje, tolika je milost Njegova k onima koji Ga se boje.</li>
      <li>Koliko je istok daleko od zapada, toliko udaljuje od nas bezakonja naša.</li>
      <li>Kako otac žali sinove, tako Gospod žali one koji Ga se boje.</li>
      <li>Jer zna gradju našu, opominje se da smo prah.</li>
      <li>Dani su čovečiji kao trava; kao cvet u polju, tako cveta.</li>
      <li>Dune vetar na nj, i nestane ga, niti će ga više poznati mesto njegovo.</li>
      <li>Ali milost Gospodnja ostaje od veka i doveka na onima koji Ga se boje, i pravda Njegova na sinovima sinova,</li>
      <li>Koji drže zavet Njegov, i pamte zapovesti Njegove, da ih izvršuju.</li>
      <li>Gospod na nebesima postavi presto svoj, i carstvo Njegovo svim vlada.</li>
      <li>Blagosiljajte Gospoda andjeli Njegovi, koji ste silni krepošću izvršujete reč Njegovu slušajući glas reči Njegove.</li>
      <li>Blagosiljajte Gospoda sve vojske Njegove, sluge Njegove, koje tvorite volju Njegovu.</li>
      <li>Blagosiljajte Gospoda sva dela Njegova, po svim mestima vlade Njegove! Blagosiljaj, dušo moja Gospoda!</li>
    </ol>
  </li>
  <li>
    <ol>
      <li>Blagosiljaj, dušo moja, Gospoda! Gospode, Bože moj, velik si veoma, obukao si se u veličanstvo i krasotu.</li>
      <li>Obukao si svetlost kao haljinu, razapeo nebo kao šator;</li>
      <li>Vodom si pokrio dvorove svoje, oblake načinio si da su Ti kola, ideš ne krilima vetrenim.</li>
      <li>Činiš vetrove da su Ti andjeli, plamen ognjeni da su Ti sluge.</li>
      <li>Utvrdio si zemlju na temeljima njenim, da se ne pomesti na vek veka.</li>
      <li>Bezdanom kao haljinom odenuo si je; na gorama stoje vode.</li>
      <li>Od pretnje Tvoje beže, od gromovnog glasa Tvog teku.</li>
      <li>Izlaze na gore i silaze u doline, na mesto koje si im utvrdio.</li>
      <li>Postavio si medju, preko koje ne prelaze, i ne vraćaju se da pokriju zemlju.</li>
      <li>Izveo si izvore po dolinama, izmedju gora teku vode.</li>
      <li>Napajaju sve zveri poljske; divlji magarci gase žedj svoju.</li>
      <li>Na njima ptice nebeske žive; kroz grane razleže se glas njihov.</li>
      <li>Napajaš gore s visina svojih, plodovima dela Tvojih siti se zemlja.</li>
      <li>Daješ te raste trava stoci, i zelen na korist čoveku, da bi izvadio hleb iz zemlje.</li>
      <li>I vino veseli srce čoveku, i lice se svetli od ulja, i hleb srce čoveku krepi.</li>
      <li>Site se drveta Božija, kedri livanski, koje si posadio.</li>
      <li>Na njima ptice viju gnezda; stanak je rodin na jelama.</li>
      <li>Gore visoke divokozama, kamen je utočište zečevima.</li>
      <li>Stvorio se mesec da pokazuje vremena, sunce poznaje zapad svoj.</li>
      <li>Stereš tamu, i biva noć, po kojoj izlazi sve zverje šumsko;</li>
      <li>Lavovi riču za plenom, i traže od Boga hrane sebi.</li>
      <li>Sunce grane, i oni se sakrivaju i ležu u lože svoje.</li>
      <li>Izlazi čovek na posao svoj, i na rad svoj do večera.</li>
      <li>Kako je mnogo dela Tvojih, Gospode! Sve si premudro stvorio; puna je zemlja blaga Tvog.</li>
      <li>Gle, more veliko i široko, tu gmižu bez broja, životinja mala i velika;</li>
      <li>Tu ladje plove, krokodil, kog si stvorio da se igra po njemu.</li>
      <li>Sve Tebe čeka, da im daješ piću na vreme.</li>
      <li>Daješ im, primaju; otvoriš ruku svoju, site se dobra.</li>
      <li>Odvratiš lice svoje, žaloste se; uzmeš im duh, ginu, i u prah svoj vraćaju se.</li>
      <li>Pošalješ duh svoj, postaju, i ponavljaš lice zemlji.</li>
      <li>Slava Gospodu uvek; nek se veseli Gospod za dela svoja!</li>
      <li>On pogleda na zemlju, i ona se trese; dotakne se gora, i dime se.</li>
      <li>Pevaću Gospodu za života svog; hvaliću Boga svog dok sam god.</li>
      <li>Neka Mu bude mila beseda moja! Veseliću se o Gospodu.</li>
      <li>Neka nestane grešnika sa zemlje, i bezbožnika neka ne bude više! Blagosiljaj, dušo moja, Gospoda! Aliluja!</li>
    </ol>
  </li>
  <li>
    <ol>
      <li>Hvalite Gospoda; glasite ime Njegovo; javljajte po narodima dela Njegova.</li>
      <li>Pevajte Mu i slavite Ga; kazujte sva čudesa Njegova.</li>
      <li>Hvalite se svetim imenom Njegovim; nek se veseli srce onih koji traže Gospoda.</li>
      <li>Tražite Gospoda i silu Njegovu, tražite lice Njegovo bez prestanka.</li>
      <li>Pamtite čudesa Njegova koja je učinio, znake Njegove i sudove usta Njegovih.</li>
      <li>Seme Avramovo sluge su Njegove, sinovi Jakovljevi izabrani Njegovi.</li>
      <li>On je Gospod Bog naš, po svoj su zemlji sudovi Njegovi.</li>
      <li>Pamti uvek zavet svoj, reč, koju je dao na hiljadu kolena.</li>
      <li>Šta je zavetovao Avramu, i za šta se kleo Isaku.</li>
      <li>To je postavio Jakovu za zakon, i Izrailju za zavet večni,</li>
      <li>Govoreći: Tebi ću dati zemlju hanansku u nasledni deo.</li>
      <li>Tada ih još beše malo na broj, beše ih malo, i behu došljaci.</li>
      <li>Idjahu od naroda do naroda, iz jednog carstva k drugom plemenu.</li>
      <li>Ne dade nikome da im naudi, i karaše za njih careve:</li>
      <li>"Ne dirajte u pomazanike moje, i prorocima mojim ne činite zla."</li>
      <li>I pusti glad na onu zemlju; i potre sav hleb što je za hranu.</li>
      <li>Posla pred njima čoveka; u roblje prodan bi Josif.</li>
      <li>Okovima stegoše noge njegove, gvoždje tištaše dušu njegovu,</li>
      <li>Dok se steče reč njegova, i reč Gospodnja proslavi ga.</li>
      <li>Posla car i odreši ga; gospodar nad narodima, i pusti ga.</li>
      <li>Postavi ga gospodarem nad domom svojim, i zapovednikom nad svim što imaše.</li>
      <li>Da vlada nad knezovima njegovim po svojoj volji, i starešine njegove urazumljuje.</li>
      <li>Tada dodje Izrailj u Misir, i Jakov se preseli u zemlju Hamovu.</li>
      <li>I namnoži Bog narod svoj i učini ga jačeg od neprijatelja njegovih.</li>
      <li>Prevrnu se srce njihovo te omrznuše na narod Njegov, i činiše lukavstvo slugama Njegovim.</li>
      <li>Posla Mojsija, slugu svog, Arona izabranika svog.</li>
      <li>Pokazaše medju njima čudotvornu silu Njegovu i znake Njegove u zemlji Hamovoj.</li>
      <li>Pusti mrak i zamrači, i ne protiviše se reči Njegovoj.</li>
      <li>Pretvori vodu njihovu u krv, i pomori ribu njihovu.</li>
      <li>Provre zemlja njihova žabama, i kleti careva njihovih.</li>
      <li>Reče, i dodjoše bubine, uši po svim krajevima njihovim.</li>
      <li>Mesto dažda posla na njih grad, živi oganj na zemlju njihovu.</li>
      <li>I pobi čokote njihove i smokve njihove, i potre drveta u krajevima njihovim.</li>
      <li>Reče, i dodjoše skakavci i gusenice nebrojene;</li>
      <li>I izjedoše svu travu po zemlji njihovoj, i pojedoše rod u polju njihovu.</li>
      <li>I pobi sve prvence u zemlji njihovoj, prvine svakog truda njihovog.</li>
      <li>Izvede Izrailjce sa srebrom i zlatom, i ne beše sustala u plemenima njihovim.</li>
      <li>Obradova se Misir izlasku njihovom, jer strah njihov beše na nj pao.</li>
      <li>Razastre im oblak za pokrivač, i oganj da svetli noću.</li>
      <li>Moliše, i posla im prepelice, i hlebom ih nebeskim hrani.</li>
      <li>Otvori kamen i proteče voda, reke protekoše po suvoj pustinji.</li>
      <li>Jer se opominjaše svete reči svoje k Avramu, sluzi svom.</li>
      <li>I izvede narod svoj u radosti, izbrane svoje u veselju.</li>
      <li>I dade im zemlju naroda i trud tudjinaca u nasledstvo.</li>
      <li>Da bi čuvali zapovesti Njegove, i zakone Njegove pazili. Aliluja.</li>
    </ol>
  </li>
  <li>
    <ol>
      <li>Hvalite Gospoda, jer je dobar, jer je doveka milost Njegova.</li>
      <li>Ko će iskazati silu Gospodnju? Ispričati svu slavu Njegovu?</li>
      <li>Blago onima koji drže istinu i tvore pravo svagda!</li>
      <li>Opomeni me se, Gospode, po svojoj milosti k narodu svom; pohodi me pomoću svojom,</li>
      <li>Da bih video u dobru izabrane Tvoje, veselio se u veselju naroda Tvog, hvalio se zajedno s nasledstvom Tvojim.</li>
      <li>Zgrešismo s ocima svojim, postasmo krivci, bezakonici.</li>
      <li>Oci naši u Misiru ne razumeše čudesa Tvojih, ne opominjaše se velikih milosti Tvojih, i vikaše kraj mora, kraj Crvenog Mora.</li>
      <li>Ali im On pomože imena svog radi, da bi pokazao silu svoju.</li>
      <li>Zapreti Crvenom Moru, i presahnu; i prevede ih preko bezdane kao preko pustinje;</li>
      <li>I sačuva ih od ruke nenavidnikove, i izbavi ih iz ruke neprijateljeve.</li>
      <li>Pokri voda neprijatelje njihove, nijedan od njih ne osta.</li>
      <li>Tada verovaše rečima Njegovim, i pevaše Mu hvalu.</li>
      <li>Ali brzo zaboraviše dela Njegova, i ne počekaše volje Njegove.</li>
      <li>Polakomiše se u pustinji, i stadoše kušati Boga u zemlji gde se ne živi.</li>
      <li>On ispuni molbu njihovu, ali posla pogibao na dušu njihovu.</li>
      <li>Pozavideše Mojsiju i Aronu, kog beše Gospod osvetio.</li>
      <li>Rasede se zemlja, i proždre Datana i zatrpa četu Avironovu.</li>
      <li>I spali oganj četu njihovu, i plamen sažeže bezbožnike.</li>
      <li>Načiniše tele kod Horiva, i klanjahu se kipu.</li>
      <li>Menjahu slavu svoju na priliku vola, koji jede travu.</li>
      <li>Zaboraviše Boga, Spasitelja svog, koji je učinio velika dela u Misiru,</li>
      <li>Divna u zemlji Hamovoj, strašna na Crvenom Moru.</li>
      <li>I htede ih istrebiti, da Mojsije izabranik Njegov ne stade kao u raselini pred Njim, i ne odvrati jarost Njegovu da ih ne istrebi.</li>
      <li>Posle ne mariše za zemlju željenu, ne verovaše reči Njegovoj.</li>
      <li>Pobuniše se u šatorima svojim, ne slušaše glas Gospodnji.</li>
      <li>I On podiže ruku svoju na njih, da ih pobije u pustinji,</li>
      <li>Da pobije pleme njihovo medju narodima, i raseje ih po zemljama.</li>
      <li>I pristaše za Velfegorom, i jedoše prineseno na žrtvu mrtvima.</li>
      <li>I rasrdiše Boga delima svojim, i udari u njih pogibao.</li>
      <li>I ustade Fines, i umilostivi, i prestade pogibao.</li>
      <li>I to mu se primi u pravdu, od kolena do kolena doveka.</li>
      <li>I razgneviše Boga na vodi Merivi, i Mojsije postrada njih radi;</li>
      <li>Jer dotužiše duhu njegovom, i pogreši ustima svojim.</li>
      <li>Ne istrebiše narode, za koje im je Gospod rekao;</li>
      <li>Nego se pomešaše s neznabošcima, i naučiše dela njihova.</li>
      <li>Stadoše služiti idolima njihovim, i oni im biše zamka.</li>
      <li>Sinove svoje i kćeri svoje prinosiše na žrtvu djavolima.</li>
      <li>Prolivaše krv pravu; krv sinova svojih i kćeri svojih, koje prinošahu na žrtvu idolima hananskim, i oskvrni se zemlja krvnim delima.</li>
      <li>Oskvrniše sebe delima svojim, i činiše preljubu postupanjem svojim.</li>
      <li>I planu gnev Gospodnji na narod Njegov, i omrznu Mu deo Njegov.</li>
      <li>I predade ih u ruke neznabožačke, i nenavidnici njihovi stadoše gospodariti nad njima.</li>
      <li>Dosadjivaše im neprijatelji njihovi, i oni biše pokoreni pod vlast njihovu.</li>
      <li>Mnogo ih je puta izbavljao, ali Ga oni srdiše namerama svojim, i biše poništeni za bezakonje svoje.</li>
      <li>Ali On pogleda na nevolju njihovu, čuvši tužnjavu njihovu,</li>
      <li>I opomenu se zaveta svog s njima, i pokaja se po velikoj milosti svojoj;</li>
      <li>I učini, te ih stadoše žaliti svi koji ih behu zarobili.</li>
      <li>Spasi nas, Gospode Bože naš, i pokupi nas iz neznabožaca, da slavimo sveto ime Tvoje, da se hvalimo Tvojom slavom!</li>
      <li>Blagosloven Gospod Bog Izrailjev od veka i doveka! I sav narod neka kaže: Amin! Aliluja!</li>
    </ol>
  </li>
  <li>
    <ol>
      <li>Hvalite Gospoda, jer je dobar; jer je doveka milost Njegova.</li>
      <li>Tako neka kažu koje je izbavio Gospod, koje je izbavio iz ruke neprijateljeve,</li>
      <li>Skupio ih iz zemalja, od istoka i zapada, od severa i mora.</li>
      <li>Lutaše po pustinji gde se ne živi, puta gradu naseljenom ne nahodiše;</li>
      <li>Behu gladni i žedni, i duša njihova iznemagaše u njima;</li>
      <li>Ali zavikaše ka Gospodu u tuzi svojoj; i izbavi ih iz nevolje njihove.</li>
      <li>I izvede ih na prav put, koji ide u grad naseljeni.</li>
      <li>Neka hvale Gospoda za milost Njegovu, i za čudesa Njegova radi sinova ljudskih!</li>
      <li>Jer siti dušu taštu, i dušu gladnu puni dobra.</li>
      <li>Sedeše u tami i u senu smrtnom, okovani u tugu i u gvoždje;</li>
      <li>Jer ne slušaše reči Božijih, i ne mariše za volju Višnjeg.</li>
      <li>On poništi srce njihovo stradanjem; spotakoše se, i ne beše koga da pomogne.</li>
      <li>Ali zavikaše ka Gospodu u tuzi svojoj, i izbavi ih iz nevolje njihove;</li>
      <li>Izvede ih iz tame i sena smrtnog, i raskide okove njihove.</li>
      <li>Neka hvale Gospoda za milost Njegovu, i za čudesa Njegova radi sinova ljudskih!</li>
      <li>Jer razbi vrata bronzana, i prevornice gvozdene slomi.</li>
      <li>Bezumnici stradaše za nevaljale puteve svoje, i za nepravde svoje.</li>
      <li>Svako se jelo gadilo duši njihovoj, i dodjoše do vrata smrtnih.</li>
      <li>Ali zavikaše ka Gospodu u tuzi svojoj, i izbavi ih iz nevolje njihove.</li>
      <li>Posla reč svoju i isceli ih, i izbavi ih iz groba njihovog.</li>
      <li>Neka hvale Gospoda za milost Njegovu, i za čudesa Njegova radi sinova ljudskih!</li>
      <li>I neka prinesu žrtvu za hvalu, i kazuju dela Njegova u pesmama!</li>
      <li>Koji plove po moru na korabljima, i rade na velikim vodama,</li>
      <li>Oni su videli dela Gospodnja, i čudesa Njegova u dubini.</li>
      <li>Kaže, i diže se silan vetar, i ustaju vali na njemu,</li>
      <li>Dižu se do nebesa i spuštaju do bezdana: duša se njihova u nevolji razliva;</li>
      <li>Posrću i ljuljaju se kao pijani; sve mudrosti njihove nestaje.</li>
      <li>Ali zavikaše ka Gospodu u tuzi svojoj, i izvede ih iz nevolje njihove.</li>
      <li>On obraća vetar u tišinu, i vali njihovi umuknu.</li>
      <li>Vesele se kad se stišaju, i vodi ih u pristanište koje žele.</li>
      <li>Neka hvale Gospoda za milost Njegovu, i za čudesa Njegova radi sinova ljudskih!</li>
      <li>Neka Ga uzvišuju na saboru narodnom, na skupštini starešinskoj slave Ga!</li>
      <li>On pretvara reke u pustinju, i izvore vodene u suhotu,</li>
      <li>Rodnu zemlju u slanu pustaru za nevaljalstvo onih koji žive na njoj.</li>
      <li>On pretvara pustinju u jezera, i suvu zemlju u izvore vodene,</li>
      <li>I naseljava onamo gladne. Oni zidaju gradove za življenje;</li>
      <li>Seju polja, sade vinograde i sabiraju letinu.</li>
      <li>Blagosilja ih i množe se jako, i stoke im ne umanjuje.</li>
      <li>Pre ih beše malo, padahu od zla i nevolje, što ih stizaše.</li>
      <li>On sipa sramotu na knezove, i ostavlja ih da lutaju po pustinji gde nema puteva.</li>
      <li>On izvlači ubogoga iz nevolje, i plemena množi kao stado.</li>
      <li>Dobri vide i raduju se, a svako nevaljalstvo zatiskuje usta svoja.</li>
      <li>Ko je mudar, neka zapamti ovo, i neka poznaju milosti Gospodnje.</li>
    </ol>
  </li>
  <li>
    <ol>
      <li>Gotovo je srce moje, Bože; pevaću i hvaliću zajedno sa slavom svojom.</li>
      <li>Preni se psaltire i gusle, ustaću rano.</li>
      <li>Slaviću Tebe, Gospode, po narodima, pojaću Tebi po plemenima.</li>
      <li>Jer je svrh nebesa milost Tvoja i do oblaka istina Tvoja.</li>
      <li>Uzvisi se više nebesa, Bože, i po svoj zemlji neka bude slava Tvoja!</li>
      <li>Da bi se izbavili mili Tvoji, pomozi desnicom svojom, i usliši me.</li>
      <li>Bog reče u svetinji svojoj: "Veseliću se, razdeliću Sihem, i dolinu Sokot razmeriću.</li>
      <li>Moj je Galad, moj je Manasija, Jefrem je krepost glave moje, Juda skiptar moj.</li>
      <li>Moav je čaša iz koje se umivam, Edomu ću pružiti obuću svoju; nad zemljom filistejskom popevaću."</li>
      <li>Ko će me odvesti u tvrdi grad? Ko će me otpratiti do Edoma?</li>
      <li>Zar nećeš Ti, Bože, koji si nas odbacio, i ne ideš, Bože, s vojskama našim?</li>
      <li>Daj nam pomoć u teskobi, odbrana je čovečija uzalud.</li>
      <li>Bogom smo jaki; On gazi neprijatelje naše.</li>
    </ol>
  </li>
  <li>
    <ol>
      <li>Bože, slavo moja, nemoj ćutati,</li>
      <li>Jer se usta bezbožnička i usta lukava na me otvoriše; govore sa mnom jezikom lažljivim.</li>
      <li>Rečima zlobnim sa svih strana gone me, i oružaju se na me nizašta.</li>
      <li>Za ljubav moju ustaju na mene, a ja se molim.</li>
      <li>Vraćaju mi zlo za dobro, i mržnju za ljubav moju.</li>
      <li>Postavi nad njim starešinu bezbožnika, i protivnik neka mu stane s desne strane.</li>
      <li>Kad se stane suditi, neka izadje kriv, i molitva njegova neka bude greh.</li>
      <li>Neka budu dani njegovi kratki, i vlast njegovu neka dobije drugi.</li>
      <li>Deca njegova nek budu sirote, i žena njegova udovica.</li>
      <li>Deca njegova nek se potucaju i prose, i neka traže hleba izvan svojih pustolina.</li>
      <li>Neka mu uzme dužnik sve što ima, i neka razgrabe tudjini muku njegovu.</li>
      <li>Nek se ne nadje niko ko bi ga ljubio, ni ko bi se smilovao na sirote njegove.</li>
      <li>Nasledje njegovo nek se zatre, u drugom kolenu neka pogine ime njihovo.</li>
      <li>Bezakonje starih njegovih nek se spomene u Gospoda, i greh matere njegove nek se ne izbriše.</li>
      <li>Neka budu svagda pred Gospodom, i On neka istrebi spomen njihov na zemlji;</li>
      <li>Zato što se nije sećao činiti milost, nego je gonio čoveka ništeg i ubogog, i tužnom u srcu tražio smrt.</li>
      <li>Ljubio je kletvu, neka ga i stigne; nije mario za blagoslov, neka i otide od njega.</li>
      <li>Nek se obuče u kletvu kao u haljinu, i ona nek udje u njega kao voda, i kao ulje u kosti njegove.</li>
      <li>Nek mu ona bude kao haljina, u koju se oblači, i kao pojas, kojim se svagda paše.</li>
      <li>Takva plata nek bude od Gospoda onima koji me nenavide, i koji govore zlo na dušu moju.</li>
      <li>A meni, Gospode, Gospode, učini šta priliči imenu Tvom. Ti si dobar, milošću svojom izbavi me.</li>
      <li>Jer sam nevoljan i ništ, i srce je moje ranjeno u meni.</li>
      <li>Nestaje me kao sena, kad se odmiče; teraju me kao skakavce.</li>
      <li>Kolena moja iznemogoše od posta, i telo moje omrša.</li>
      <li>Postadoh podsmeh njima; videći me mašu glavom svojom.</li>
      <li>Pomozi mi, Gospode, Bože moj, spasi me po milosti svojoj.</li>
      <li>Neka poznaju da je ovo Tvoja ruka, i Ti, Gospode, da si ovo učinio.</li>
      <li>Oni kunu, a Ti blagoslovi; ustaju, ali nek se postide, i sluga se Tvoj obraduje.</li>
      <li>Nek se protivnici moji obuku u sramotu, i kao haljinom nek se pokriju stidom svojim.</li>
      <li>Hvaliću Gospoda veoma ustima svojim, i usred mnogih slaviću Ga,</li>
      <li>Jer stoji s desne strane ubogome, da bi ga spasao od onih koji osudjuju dušu njegovu.</li>
    </ol>
  </li>
  <li>
    <ol>
      <li>Reče Gospod Gospodu mom: Sedi meni s desne strane, dok položim neprijatelje Tvoje za podnožje nogama Tvojim.</li>
      <li>Skiptar sile daje ti Gospod sa Siona: vladaj sred neprijatelja svojih.</li>
      <li>U dan rata Tvog narod je Tvoj gotov u svetoj krasoti. Kao rosa zori iz utrobe, takva je u Tebe mladost Tvoja.</li>
      <li>Gospod se zakleo, i neće se pokajati: ti si sveštenik doveka po redu Melhisedekovom.</li>
      <li>Gospod je tebi s desne strane. Pobiće u dan gneva svog careve;</li>
      <li>Sudiće narodima, napuniće zemlju trupova; satrće glavu na zemlji širokoj.</li>
      <li>Iz potoka će na putu piti, i zato će podignuti glavu.</li>
    </ol>
  </li>
  <li>
    <ol>
      <li>Hvalim Te, Gospode, od svega srca na veću pravedničkom i na saboru.</li>
      <li>Velika su dela Gospodnja, draga svima koji ih ljube.</li>
      <li>Delo je Njegovo slava i krasota, i pravda Njegova traje doveka.</li>
      <li>Čudesa je svoja učinio da se ne zaborave; dobar je i milostiv Gospod.</li>
      <li>Hranu daje onima koji Ga se boje, pamti uvek zavet svoj.</li>
      <li>Silu dela svojih javio je narodu svom davši im nasledstvo naroda.</li>
      <li>Dela su ruku Njegovih istina i pravda; verne su sve zapovesti Njegove;</li>
      <li>Tvrde su za va vek veka, osnovane na istini i pravdi.</li>
      <li>Izbavljenje posla narodu svom; postavi zavavek zavet svoj. Ime je Njegovo sveto, i valja Mu se klanjati.</li>
      <li>Početak je mudrosti strah Gospodnji; dobra su razuma svi koji ih tvore. Hvala Njegova traje doveka.</li>
    </ol>
  </li>
  <li>
    <ol>
      <li>Blago čoveku koji se boji Gospoda, kome su veoma omilele zapovesti Njegove.</li>
      <li>Silno će biti na zemlji seme njegovo, rod pravednički biće blagosloven.</li>
      <li>Obilje je i bogatstvo u domu njegovom, i pravda njegova traje doveka.</li>
      <li>U tami sjaje videlo pravednicima od dobrog, milostivog i pravednog.</li>
      <li>Blago onome koji je milostiv i daje u zajam! On će dati tvrdju rečima svojim na sudu.</li>
      <li>Jer neće posrnuti doveka, pravednik će se spominjati uvek.</li>
      <li>Ne boji se zlog glasa; srce je njegovo stalno, uzda se u Gospoda.</li>
      <li>Utvrdjeno je srce njegovo, neće se pobojati, i videće kako padaju neprijatelji njegovi.</li>
      <li>Prosipa, daje ubogima; pravda njegova traje doveka, rog se njegov uzvišuje u slavi.</li>
      <li>Bezbožnik vidi, i jedi se, škrguće zubima svojim, i sahne. Želja će bezbožnicima propasti.</li>
    </ol>
  </li>
  <li>
    <ol>
      <li>Hvalite, sluge Gospodnje, hvalite ime Gospodnje,</li>
      <li>Da bude ime Gospodnje blagosloveno odsad i doveka.</li>
      <li>Od istoka sunčanog do zapada da se slavi ime Gospodnje.</li>
      <li>Uzvišen je nad svima narodima Gospod; svrh nebesa je slava Njegova.</li>
      <li>Ko je kao Gospod, Bog naš, koji sedi na visini;</li>
      <li>Koji se sagiba da vidi šta je na nebesima i na zemlji;</li>
      <li>Koji iz praha podiže ubogoga, i iz kala uzvišuje ništega;</li>
      <li>I posadjuje ga s knezovima, s knezovima u narodu njegovom;</li>
      <li>Od nerotkinje naseljava kuću, učinivši je radosnom majkom sinovima. Aliluja!</li>
    </ol>
  </li>
  <li>
    <ol>
      <li>Kad izadje Izrailj iz Misira, dom Jakovljev iz naroda tudjeg,</li>
      <li>Judeja postade svetinja Božija, Izrailj oblast Njegova.</li>
      <li>More vide i pobeže; Jordan se obrati natrag.</li>
      <li>Gore skakaše kao ovnovi, brdašca kao jaganjci.</li>
      <li>Šta ti bi, more, te pobeže i tebi, Jordane, te se obrati natrag?</li>
      <li>Gore, što skačete kao ovnovi, i brdašca, kao jaganjci?</li>
      <li>Pred licem Gospodnjim drhći, zemljo, pred licem Boga Jakovljevog.</li>
      <li>Koji pretvara kamen u jezero vodeno, granit u izvor vodeni.</li>
    </ol>
  </li>
  <li>
    <ol>
      <li>Ne nama, Gospode, ne nama, nego imenu svom daj slavu, po milosti svojoj, po istini svojoj.</li>
      <li>Zašto da govore narodi: Gde li je Bog njihov?</li>
      <li>Bog je naš na nebesima, tvori sve što hoće.</li>
      <li>Idoli su njihovi srebro i zlato, delo ruku čovečijih.</li>
      <li>Usta imaju, a ne govore; oči imaju, a ne vide;</li>
      <li>Uši imaju, a ne čuju; nozdrve imaju, a ne mirišu;</li>
      <li>Ruke imaju, a ne hvataju; noge imaju, a ne hode, i ne puštaju glas iz grla svog.</li>
      <li>Takvi su i oni koji ih grade, i svi koji se uzdaju u njih.</li>
      <li>Dome Izrailjev, uzdaj se u Gospoda; On im je pomoć i štit.</li>
      <li>Dome Aronov, uzdaj se u Gospoda; On im je pomoć i štit.</li>
      <li>Koji se bojite Gospoda, uzdajte se u Gospoda; On im je pomoć i štit.</li>
      <li>Gospod nas se opominje, blagosilja nas, blagosilja dom Izrailjev, blagosilja dom Aronov;</li>
      <li>Blagosilja one koji se boje Gospoda, male i velike.</li>
      <li>Da vam Gospod umnoži blagoslove, vama i sinovima vašim!</li>
      <li>Gospod da vas blagoslovi, Tvorac neba i zemlje!</li>
      <li>Nebo je nebo Gospodnje, a zemlju je dao sinovima čovečijim.</li>
      <li>Neće Te mrtvi hvaliti, Gospode, niti oni koji sidju onamo gde se ćuti.</li>
      <li>Nego ćemo mi blagosiljati Gospoda odsad i doveka. Aliluja!</li>
    </ol>
  </li>
  <li>
    <ol>
      <li>Milo mi je što Gospod usliši molitveni glas moj;</li>
      <li>Što prignu k meni uho svoje; i zato ću Ga u sve dane svoje prizivati.</li>
      <li>Opkoliše me bolesti smrtne, i jadi pakleni zadesiše me, naidjoh na tugu i muku;</li>
      <li>Ali prizvah ime Gospodnje: Gospode! Izbavi dušu moju!</li>
      <li>Dobar je Gospod i pravedan, i Bog je naš milostiv;</li>
      <li>Čuva proste Gospod; bejah u nevolji, i pomože mi.</li>
      <li>Vrati se dušo moja, u mir svoj! Jer je Gospod dobrotvor tvoj!</li>
      <li>Ti si izbavio dušu moju od smrti, oko moje od suza, nogu moju od spoticanja.</li>
      <li>Hodiću pred licem Gospodnjim po zemlji živih.</li>
      <li>Verovah kad govorih: U ljutoj sam nevolji.</li>
      <li>Rekoh u smetnji svojoj: Svaki je čovek laža.</li>
      <li>Šta ću vratiti Gospodu za sva dobra što mi je učinio?</li>
      <li>Uzeću čašu spasenja, i prizvaću ime Gospodnje.</li>
      <li>Izvršiću obećanja svoja Gospodu pred svim narodom Njegovim.</li>
      <li>Skupa je pred Gospodom smrt svetaca Njegovih.</li>
      <li>O Gospode! Ja sam sluga Tvoj, ja sam sluga Tvoj, sin sluškinje Tvoje; raskovao si s mene okove moje.</li>
      <li>Žrtvu za hvalu prineću Tebi, i ime Gospodnje prizvaću.</li>
      <li>Izvršiću obećanja svoja Gospodu pred svim narodom Njegovim,</li>
      <li>U dvoru doma Gospodnjeg, usred tebe, Jerusalime. Aliluja!</li>
    </ol>
  </li>
  <li>
    <ol>
      <li>Hvalite Gospoda svi narodi, slavite Ga sva plemena;</li>
      <li>Jer je velika milost Njegova k nama, i istina Gospodnja traje doveka. Aliluja!</li>
    </ol>
  </li>
  <li>
    <ol>
      <li>Hvalite Gospoda, jer je dobar, jer je doveka milost Njegova.</li>
      <li>Neka reče Izrailj da je doveka milost Njegova;</li>
      <li>Neka reče dom Aronov da je doveka milost Njegova;</li>
      <li>Neka kažu svi koji se boje Gospoda da je doveka milost Njegova.</li>
      <li>Iz teskobe povikah ka Gospodu i usliši me, izvede me na prostrano mesto Gospod.</li>
      <li>Gospod je sa mnom, ne bojim se; šta će mi učiniti čovek?</li>
      <li>Gospod mi je pomoćnik: slobodno ću gledati u neprijatelje svoje.</li>
      <li>Bolje je uzdati se u Gospoda nego li se oslanjati na čoveka;</li>
      <li>Bolje je uzdati se u Gospoda negoli se oslanjati na knezove.</li>
      <li>Svi me narodi opkoliše; ali ih u ime Gospodnje razbih.</li>
      <li>Optekoše, opkoliše me; ali ih u ime Gospodnje razbih.</li>
      <li>Opkoliše me kao pčele saće, i ugasiše se kao oganj u trnju: u ime ih Gospodnje razbih.</li>
      <li>Otisnuo si me da padnem, ali me Gospod prihvati.</li>
      <li>Gospod je hvala moja i pesma; On mi posta Spasitelj.</li>
      <li>Glas radosti i spasenja čuje se u kolibama pravedničkim: "Desnica Gospodnja daje silu;</li>
      <li>Desnica Gospodnja uzvišuje, desnica Gospodnja daje silu."</li>
      <li>Neću umreti, nego ću živ biti, i kazivati dela Gospodnja.</li>
      <li>Karajući pokara me Gospod; ali me smrti ne dade.</li>
      <li>Otvorite mi vrata od pravde, ući ću na njih, slaviću Gospoda.</li>
      <li>"Evo vrata Gospodnja, na koja ulaze pravednici!"</li>
      <li>Hvalim Te, što si me uslišio, i postao mi Spasitelj.</li>
      <li>Kamen koji odbaciše zidari, posta glava od ugla.</li>
      <li>To bi od Gospoda i divno je u našim očima.</li>
      <li>Evo dan, koji stvori Gospod! Radujmo se i veselimo se u nj!</li>
      <li>O Gospode, pomozi! O Gospode, daj da bude u napredak!</li>
      <li>Blagosloven koji ide u ime Gospodnje! Blagosiljamo vas iz doma Gospodnjeg.</li>
      <li>Gospod je Bog krepak, i On nas obasja; žrtvu prazničnu, vezanu vrpcama, vodite k rogovima žrtveniku.</li>
      <li>Ti si Bog moj, Tebe hvalim, Bože moj, Tebe uzvišujem.</li>
      <li>Hvalite Gospoda, jer je dobar, jer je milost Njegova doveka.</li>
    </ol>
  </li>
  <li>
    <ol>
      <li>Blago onima kojima je put čist, koji hode u zakonu Gospodnjem.</li>
      <li>Blago onima koji čuvaju otkrivenja Njegova, svim srcem traže Ga;</li>
      <li>Koji ne čine bezakonja, hode putevima Njegovim!</li>
      <li>Ti si dao zapovesti svoje, da se čuvaju dobro.</li>
      <li>Kad bi putevi moji bili upravljeni da čuvam naredbe Tvoje!</li>
      <li>Onda se ne bih postideo, pazeći na zapovesti Tvoje;</li>
      <li>Hvalio bih Te s pravim srcem, učeći se pravednim zakonima Tvojim.</li>
      <li>Čuvaću naredbe Tvoje, nemoj me ostaviti sasvim.</li>
      <li>Kako će mladić očistiti put svoj? Vladajući se po Tvojim rečima.</li>
      <li>Svim srcem svojim tražim Tebe, ne daj mi da zadjem od zapovesti Tvojih.</li>
      <li>U srce svoje zatvorio sam reč Tvoju, da Ti ne grešim.</li>
      <li>Blagosloven si, Gospode! Nauči me naredbama svojim.</li>
      <li>Ustima svojim javljam sve sudove usta Tvojih.</li>
      <li>Na putu otkrivenja Tvojih radujem se kao za veliko bogatstvo.</li>
      <li>O zapovestima Tvojim razmišljam, i pazim na puteve Tvoje.</li>
      <li>Naredbama Tvojim tešim se, ne zaboravljam reči Tvoje.</li>
      <li>Učini milost sluzi svom, da bih živeo i čuvao reč Tvoju.</li>
      <li>Otvori oči moje, da bih video čudesa zakona Tvog;</li>
      <li>Gost sam na zemlji, nemoj sakriti od mene zapovesti svoje.</li>
      <li>Iznemože duša moja želeći bez prestanka poznati sudove Tvoje.</li>
      <li>Ti si strašan prokletim oholicama, koje zastranjuju od zapovesti Tvojih.</li>
      <li>Odvrati od mene rug i sramotu, jer čuvam otkrivenja Tvoja.</li>
      <li>Sede knezovi i dogovaraju se na mene; a sluga Tvoj razmišlja o naredbama Tvojim.</li>
      <li>Otkrivenja su Tvoja uteha moja, savetnici moji.</li>
      <li>Duša moja leži u prahu; oživi me po reči svojoj.</li>
      <li>Kazujem puteve svoje, i čuješ me; nauči me naredbama svojim.</li>
      <li>Urazumi me o putu zapovesti svojih, i razmišljaću o čudesima Tvojim.</li>
      <li>Suze proliva duša moja od tuge, okrepi me po reči svojoj.</li>
      <li>Put lažni ukloni od mene i zakon svoj daruj mi.</li>
      <li>Put istini izbrah, zakone Tvoje tražim.</li>
      <li>Prionuh za otkrivenja Tvoja, Gospode; nemoj me osramotiti.</li>
      <li>Putem zapovesti Tvojih trčim, jer si raširio srce moje.</li>
      <li>Pokaži mi, Gospode, put naredaba svojih, da ga se držim do kraja.</li>
      <li>Urazumi me, i držaću se zakona Tvog, i čuvati ga svim srcem.</li>
      <li>Postavi me na stazu zapovesti svojih, jer mi je ona omilela.</li>
      <li>Privij srce moje k otkrivenjima svojim, a ne k lakomstvu.</li>
      <li>Odvrati oči moje da ne gledaju ništavila, putem svojim oživi me.</li>
      <li>Ispuni sluzi svom reč svoju da Te se boji.</li>
      <li>Ukloni rug moj, kog se plašim; jer su sudovi Tvoji blagi.</li>
      <li>Mile su mi zapovesti Tvoje, pravdom svojom oživi me.</li>
      <li>Neka dodje na me milost Tvoja, Gospode, pomoć Tvoja po reči Tvojoj.</li>
      <li>I ja ću odgovoriti onome koji me ruži; jer se uzdam u reč Tvoju.</li>
      <li>Nemoj uzeti nikad od usta mojih reči istine, jer čekam sudove Tvoje.</li>
      <li>I čuvaću zakon Tvoj svagda, doveka i bez prestanka.</li>
      <li>Hodiću slobodno, jer tražim zapovesti Tvoje.</li>
      <li>Govoriću o otkrivenjima Tvojim pred carevima, i neću se stideti.</li>
      <li>Tešiću se zapovestima Tvojim, koje ljubim.</li>
      <li>Ruke svoje pružam k zapovestima Tvojim, koje ljubim, i razmišljam o naredbama Tvojim.</li>
      <li>Opomeni se reči svoje k sluzi svom, na koju si mi zapovedio da se oslanjam.</li>
      <li>U nevolji mojoj teši me što me reč Tvoja oživljava.</li>
      <li>Oholi mi se rugaju veoma; ali ja ne odstupam od zakona Tvog.</li>
      <li>Pamtim sudove Tvoje od iskona, Gospode, i tešim se.</li>
      <li>Gnev me obuzima na bezbožnike, koji ostavljaju zakon Tvoj.</li>
      <li>Naredbe su Tvoje pesma moja u putničkom stanu mom.</li>
      <li>Noću pominjem ime Tvoje, Gospode, i čuvam zakon Tvoj.</li>
      <li>To je moje, da čuvam zapovesti Tvoje.</li>
      <li>Deo moj Ti si, Gospode; naumio sam čuvati reči Tvoje.</li>
      <li>Molim Ti se iz svega srca, smiluj se na me po reči svojoj.</li>
      <li>Razmatram puteve svoje, i obraćam noge svoje k otkrivenjima Tvojim.</li>
      <li>Hitim, i ne zatežem se čuvati zapovesti Tvoje.</li>
      <li>Mreže bezbožničke opkoliše me, ali zakon Tvoj ne zaboravljam.</li>
      <li>U po noći ustajem da Te slavim za pravedne sudove Tvoje.</li>
      <li>U zajednici sam sa svima koji se Tebe boje i koji čuvaju zapovesti Tvoje.</li>
      <li>Dobrote je Tvoje, Gospode, puna sva zemlja; naredbama svojim nauči me.</li>
      <li>Učinio si dobro sluzi svom, Gospode, po reči svojoj.</li>
      <li>Dobroj misli i znanju nauči me, jer zapovestima Tvojim verujem.</li>
      <li>Pre stradanja svog lutah, a sad čuvam reč Tvoju.</li>
      <li>Ti si dobar, i dobro činiš; nauči me naredbama svojim.</li>
      <li>Oholi pletu na mene laž, ali se ja svim srcem držim zapovesti Tvojih.</li>
      <li>Zadriglo je srce njihovo kao salo, a ja se tešim zakonom Tvojim.</li>
      <li>Dobro mi je što stradam, da se naučim naredbama Tvojim.</li>
      <li>Miliji mi je zakon usta Tvojih nego hiljade zlata i srebra.</li>
      <li>Ruke Tvoje stvorile su me i načinile me; urazumi me, i naučiću se zapovestima Tvojim.</li>
      <li>Koji se Tebe boje, videće me, i radovaće se što se uzdam u Tvoju reč.</li>
      <li>Znam da su sudovi Tvoji, Gospode, pravedni, i po pravdi me karaš.</li>
      <li>Neka bude dobrota Tvoja uteha moja, kao što si rekao sluzi svom.</li>
      <li>Neka dodje k meni milosrdje Tvoje, i oživim; jer je zakon Tvoj uteha moja.</li>
      <li>Nek se postide oholi; jer me bez krivice oboriše. Ja razmišljam o zapovestima Tvojim.</li>
      <li>Nek se obrate k meni koji se Tebe boje, i koji znaju otkrivenja Tvoja.</li>
      <li>Srce moje neka bude savršeno u naredbama Tvojim, da se ne postidim.</li>
      <li>Čezne duša moja za spasenjem Tvojim, reč Tvoju čekam.</li>
      <li>Čeznu oči moje za rečju Tvojom; govorim: Kad ćeš me utešiti?</li>
      <li>Postadoh kao meh u dimu, ali Tvojih naredaba ne zaboravih.</li>
      <li>Koliko će biti dana sluge Tvog? Kad ćeš suditi onima koji me gone?</li>
      <li>Oholi iskopaše mi jamu nasuprot zakonu Tvom.</li>
      <li>Sve su zapovesti Tvoje istina; bez krivice me gone, pomozi mi.</li>
      <li>Umalo me ne ubiše na zemlji, ali ja ne ostavljam zapovesti Tvoje.</li>
      <li>Po milosti svojoj oživi me, i čuvaću otkrivenja usta Tvojih.</li>
      <li>Doveka je, Gospode, reč Tvoja utvrdjena na nebesima,</li>
      <li>Od kolena do kolena istina Tvoja; Ti si postavio zemlju, i stoji.</li>
      <li>Po Tvojoj naredbi sve stoji sad; jer sve služi Tebi.</li>
      <li>Da nije zakon Tvoj bio uteha moja, poginuo bih u nevolji svojoj.</li>
      <li>Zapovesti Tvoje neću zaboraviti doveka, jer me njima oživljavaš.</li>
      <li>Ja sam Tvoj, pomozi mi, jer tražim zapovesti Tvoje.</li>
      <li>Bezbožnici gledaju da me ubiju; a ja razmišljam o Tvojim otkrivenjima.</li>
      <li>Svemu savršenom videh kraj; ali je zapovest Tvoja veoma široka.</li>
      <li>Kako ljubim zakon tvoj! Sav dan mislim o njemu.</li>
      <li>Zapovest Tvoja čini me mudrijeg od neprijatelja mojih; jer je sa mnom uvek.</li>
      <li>Razumniji postah od svih učitelja svojih; jer razmišljam o Tvojim otkrivenjima.</li>
      <li>Mudriji sam od staraca; jer zapovesti Tvoje čuvam.</li>
      <li>Od svakog zlog puta zaustavljam noge svoje, da bih čuvao reč Tvoju.</li>
      <li>Od naredaba Tvojih ne odstupam; jer si me Ti naučio.</li>
      <li>Kako su slatke jeziku mom reči Tvoje, sladje od meda ustima mojim!</li>
      <li>Od zapovesti Tvojih postadoh razuman; toga radi mrzim na svaki put lažni.</li>
      <li>Reč je Tvoja žižak nozi mojoj, i videlo stazi mojoj.</li>
      <li>Zakleh se da ću čuvati naredbe pravde Tvoje, i izvršiću.</li>
      <li>Poništen sam veoma, Gospode, oživi me po reči svojoj.</li>
      <li>Neka Ti bude ugodna, Gospode, dobrovoljna žrtva usta mojih, i sudovima svojim nauči me.</li>
      <li>Duša je moja u ruci mojoj neprestano u nevolji; ali zakon Tvoj ne zaboravljam.</li>
      <li>Bezbožnici su mi metnuli zamku; ali od zapovesti Tvojih ne zastranih.</li>
      <li>Prisvojih otkrivenja Tvoja zavavek; jer su radost srcu mom.</li>
      <li>Privoleo sam srce svoje da tvori naredbe Tvoje navek, do kraja.</li>
      <li>Koji prestupaju zakon, ja na njih mrzim, a zakon Tvoj ljubim.</li>
      <li>Ti si zaklon moj i štit moj; reč Tvoju čekam.</li>
      <li>Idite od mene, bezakonici! I čuvaću zapovesti Boga svog.</li>
      <li>Ukrepi me po reči svojoj i biću živ, i nemoj me osramotiti u nadanju mom.</li>
      <li>Utvrdi me, i spašću se, i razmišljaću o naredbama Tvojim bez prestanka.</li>
      <li>Obaraš sve koji odstupaju od naredaba Tvojih; jer su pomisli njihove laž.</li>
      <li>Kao gar bacaš sve bezbožnike na zemlji; toga radi omileše mi otkrivenja Tvoja.</li>
      <li>Drhće od straha Tvog telo moje, i sudova Tvojih bojim se.</li>
      <li>Činim sud i pravdu, ne daj me onima koji me gone.</li>
      <li>Odbrani slugu svog na dobro Njegovo, da mi ne čine sile oholi.</li>
      <li>Oči moje čeznu za spasenjem Tvojim i za rečju pravde Tvoje.</li>
      <li>Učini sluzi svom po milosti svojoj, i naredbama svojim nauči me.</li>
      <li>Ja sam sluga Tvoj; urazumi me, i poznaću otkrivenja Tvoja.</li>
      <li>Vreme je da Gospod radi; oboriše zakon Tvoj.</li>
      <li>Toga radi ljubim zapovesti Tvoje većma nego zlato i drago kamenje.</li>
      <li>Toga radi zapovesti Tvoje držim da su verne, na svaki put lažni mrzim.</li>
      <li>Divna su otkrivenja Tvoja; zato ih čuva duša moja.</li>
      <li>Reči Tvoje kad se jave, prosvetljuju i urazumljuju proste.</li>
      <li>Otvaram usta svoja da odahnem, jer sam žedan zapovesti Tvojih.</li>
      <li>Pogledaj na me i smiluj se na me, kao što radiš s onima koji ljube ime Tvoje.</li>
      <li>Utvrdi stope moje u reči svojoj, i ne daj nikakvom bezakonju da ovlada mnom.</li>
      <li>Izbavi me od nasilja ljudskog, i čuvaću zapovesti Tvoje.</li>
      <li>Svetlošću lica svog obasjaj slugu svog, i nauči me naredbama svojim.</li>
      <li>Oči moje liju potoke, zato što ne čuvaju zakon Tvoj.</li>
      <li>Pravedan si, Gospode, i pravi su sudovi Tvoji.</li>
      <li>Javio si pravdu u otkrivenjima svojim, i istinu celu.</li>
      <li>Revnost moja jede me, zato što moji neprijatelji zaboraviše reči Tvoje.</li>
      <li>Reč je Tvoja veoma čista, i sluga je Tvoj veoma ljubi.</li>
      <li>Ja sam malen i poništen, ali zapovesti Tvoje ne zaboravljam.</li>
      <li>Pravda je Tvoja pravda večna, i zakon Tvoj istina.</li>
      <li>Tuga i nevolja nadje me, zapovesti su Tvoje uteha moja.</li>
      <li>Večna je pravda u otkrivenjima Tvojim; urazumi me, i biću živ.</li>
      <li>Vičem iz svega srca: Usliši me, Gospode; sačuvaću naredbe Tvoje.</li>
      <li>Prizivam Te, pomozi mi; držaću se otkrivenja Tvojih.</li>
      <li>Pretečem svanuće, i vičem; reč Tvoju čekam.</li>
      <li>Preteču oči moje jutarnju stražu, da bih razmišljao o reči Tvojoj.</li>
      <li>Čuj glas moj po milosti svojoj, Gospode; po sudu svom oživi me.</li>
      <li>Prikučuju se koji ljube bezakonje; udaljili su se od zakona Tvog.</li>
      <li>Ti si blizu, Gospode, i sve su zapovesti Tvoje istina.</li>
      <li>Odavna znam za otkrivenja Tvoja, da si ih postavio zavavek.</li>
      <li>Pogledaj nevolju moju, i izbavi me, jer ne zaboravljam zakon Tvoj.</li>
      <li>Primi se stvari moje, i odbrani me; po reči svojoj oživi me.</li>
      <li>Daleko je od bezbožnika spasenje, jer se ne drže naredaba Tvojih.</li>
      <li>Milosrdje je Tvoje, Gospode, veliko; po pravom sudu svom oživi me.</li>
      <li>Mnogo je protivnika mojih i neprijatelja mojih; ali ja ne odstupam od otkrivenja Tvojih.</li>
      <li>Vidim odmetnike, i mrsko mi je; jer ne čuvaju reči Tvoje.</li>
      <li>Gledaj, kako ljubim zapovesti Tvoje, Gospode, po milosti svojoj oživi me.</li>
      <li>Osnova je reči Tvoje istina, i večan je svaki sud pravde Tvoje.</li>
      <li>Knezovi me gone nizašta, ali se srce moje boji reči Tvoje.</li>
      <li>Radujem se reči Tvojoj kao onaj koji zadobije velik plen.</li>
      <li>Mrzim na laž i gadim se na nju, ljubim zakon Tvoj.</li>
      <li>Sedam puta na dan hvalim Te za sudove pravde Tvoje.</li>
      <li>Velik mir imaju oni koji ljube zakon Tvoj, i u njih nema spoticanja.</li>
      <li>Čekam spasenje Tvoje, Gospode, i zapovesti Tvoje izvršujem.</li>
      <li>Duša moja čuva otkrivenja Tvoja, i ja ih ljubim veoma.</li>
      <li>Čuvam zapovesti Tvoje i otkrivenja; jer su svi putevi moji pred Tobom.</li>
      <li>Neka izadje tužnjava moja preda Te, Gospode! Po reči svojoj urazumi me.</li>
      <li>Neka dodje moljenje moje preda Te! Po reči svojoj izbavi me.</li>
      <li>Usta će moja pevati hvalu, kad me naučiš naredbama svojim.</li>
      <li>Jezik će moj kazivati reč Tvoju, jer su sve zapovesti Tvoje pravedne.</li>
      <li>Neka mi bude ruka Tvoja u pomoći; jer mi omileše zapovesti Tvoje;</li>
      <li>Žedan sam spasenja Tvog, Gospode, i zakon je Tvoj uteha moja.</li>
      <li>Neka živi duša moja i Tebe hvali, i sudovi Tvoji neka mi pomognu.</li>
      <li>Zadjoh kao ovca izgubljena: traži slugu svog; jer zapovesti Tvoje ne zaboravih.</li>
    </ol>
  </li>
  <li>
    <ol>
      <li>Ka Gospodu zavikah u nevolji svojoj, i usliši me.</li>
      <li>Gospode! Izbavi dušu moju od usta lažljivih i od jezika lukavog.</li>
      <li>Šta će Ti dati i šta će Ti prineti jezik lukavi?</li>
      <li>On je kao oštre strele u jakoga, kao ugljevlje smrekovo.</li>
      <li>Teško meni kad sam tudjin kod Meseha, živim kod šatora kidarskih.</li>
      <li>Dugo je živela duša moja s onima koji mrze na mir.</li>
      <li>Ja sam miran; ali kad stanem govoriti u njih je rat.</li>
    </ol>
  </li>
  <li>
    <ol>
      <li>Podižem oči svoje ka gorama; odakle mi dolazi pomoć?</li>
      <li>Pomoć je meni od Gospoda, koji je stvorio nebo i zemlju.</li>
      <li>Neće dati da popuzne noga tvoja; ne dremlje čuvar tvoj.</li>
      <li>Gle, ne dremlje i ne spava čuvar Izrailjev.</li>
      <li>Gospod je čuvar tvoj, Gospod je sen tvoj, On ti je s desne strane.</li>
      <li>Danju te neće sunce ubiti ni mesec noću.</li>
      <li>Gospod će te sačuvati od svakog zla, sačuvaće dušu tvoju Gospod.</li>
      <li>Gospod će čuvati ulazak tvoj i izlazak tvoj, odsad i doveka.</li>
    </ol>
  </li>
  <li>
    <ol>
      <li>Obradovah se kad mi rekoše: Hajdemo u dom Gospodnji!</li>
      <li>Evo, stoje noge naše na vratima tvojim, Jerusalime!</li>
      <li>Jerusalim je izidan, kao grad sliven u jednu zgradu.</li>
      <li>Onamo idu plemena, plemena Gospodnja, po naredbi Izrailjevoj da slave ime Gospodnje.</li>
      <li>Onde stoje prestoli sudski, prestoli doma Davidovog.</li>
      <li>Ištite mira Jerusalimu; neka bude dobro onima koji ljube Tebe!</li>
      <li>Neka bude mir oko zidova tvojih, i čestitost u dvorima tvojim!</li>
      <li>Radi braće svoje, i prijatelja svojih govorim: Mir ti!</li>
      <li>Radi doma Gospoda Boga našeg želim ti dobro.</li>
    </ol>
  </li>
  <li>
    <ol>
      <li>K Tebi podižem oči svoje, koji živiš na nebesima!</li>
      <li>Kao što su oči slugama uprte u ruku gospodara njihovih, kao oči sluškinjine u ruku gospodje njene, tako su oči naše u Gospoda Boga našeg, dok se smiluje na nas.</li>
      <li>Smiluj se na nas, Gospode, smiluj se na nas, jer smo se dovoljno nasitili sramote;</li>
      <li>Dovoljno se nasitila duša naša ruga od ponositih, i sramote od oholih.</li>
    </ol>
  </li>
  <li>
    <ol>
      <li>Da nije bio Gospod s nama, neka reče Izrailj,</li>
      <li>Da nije bio Gospod s nama, kad ljudi ustaše na nas,</li>
      <li>Žive bi nas proždrli, kad se raspali gnev njihov na nas;</li>
      <li>Potopila bi nas voda, reka bi pokrila dušu našu;</li>
      <li>Pokrila bi dušu našu silna voda.</li>
      <li>Blagosloven Gospod, koji nas ne dade zubima njihovim da nas rastržu!</li>
      <li>Duša se naša izbavi kao ptica iz zamke lovačke; zamka se raskide, i mi se izbavismo.</li>
      <li>Pomoć je naša u imenu Gospodnjem, koji je stvorio nebo i zemlju.</li>
    </ol>
  </li>
  <li>
    <ol>
      <li>Ko se uzda u Gospoda, on je kao gora Sion, ne pomeša se, ostaje doveka.</li>
      <li>Oko Jerusalima su gore, i Gospod je oko naroda svog odsad i doveka.</li>
      <li>Jer neće ostati skiptar bezbožnički nad delom pravedničkim, da ne bi pravednici pružili ruke svoje na bezakonje.</li>
      <li>Učini, Gospode, dobro dobrima i onima koji su prava srca.</li>
      <li>A koji svrću na krive pute, oteraće Gospod s onima koji čine bezakonje. Mir Izrailju!</li>
    </ol>
  </li>
  <li>
    <ol>
      <li>Kad vraćaše Gospod roblje sionsko, bejasmo kao u snu.</li>
      <li>Tada usta naša behu puna radosti, i jezik naš pevanja. Tada govorahu po narodima: Veliko delo čini Gospod na njima.</li>
      <li>Veliko delo čini Gospod na nama; razveselismo se.</li>
      <li>Vraćaj, Gospode, roblje naše, kao potoke na sasušenu zemlju.</li>
      <li>Koji su sa suzama sejali, neka žanju s pevanjem.</li>
      <li>Ide i plače koji nosi seme da seje; poći će s pesmom noseći snopove svoje.</li>
    </ol>
  </li>
  <li>
    <ol>
      <li>Ako Gospod neće graditi dom, uzalud se muče koji ga grade; ako neće Gospod čuvati grad, uzalud ne spava stražar.</li>
      <li>Uzalud ranite, kasno ležete, jedete hleb umorni; milom svom On daje san.</li>
      <li>Evo nasledstva od Gospoda: deca, porod je dar od Njega.</li>
      <li>Šta su strele u ruci jakome, to su sinovi mladi.</li>
      <li>Blago čoveku koji je njima napunio tul svoj! Neće se osramotiti kad se stanu razgovarati s neprijateljima na vratima.</li>
    </ol>
  </li>
  <li>
    <ol>
      <li>Blago svakome, koji se boji Gospoda, koji hodi putevima Njegovim!</li>
      <li>Jer će jesti od trudova ruku svojih. Blago tebi, i dobro ti je.</li>
      <li>Žena je tvoja kao rodna loza usred doma tvog; sinovi tvoji kao grane maslinove oko stola tvog.</li>
      <li>Gle, tako će biti blagosloven čovek koji se boji Gospoda.</li>
      <li>Blagosloviće te Gospod sa Siona, i gledaćeš dobro jerusalimsko u sve dane života svog;</li>
      <li>Videćeš sinove u sinova svojih. Mir Izrailju!</li>
    </ol>
  </li>
  <li>
    <ol>
      <li>Mnogo mi dosadjivaše od mladosti moje neka reče Izrailj,</li>
      <li>Mnogo mi dosadjivaše od mladosti moje, ali me ne svladaše.</li>
      <li>Na ledjima mojim oraše orači, i vodiše duge brazde svoje.</li>
      <li>Gospod je pravedan; iseče konopce bezbožničke.</li>
      <li>Postideće se, odbiće se svi koji nenavide Sion.</li>
      <li>Biće kao trava na krovovima, koja se sasušuje pre nego se počupa,</li>
      <li>Od koje neće žetelac napuniti ruke svoje, niti naručja svoja vezilac;</li>
      <li>I koji prolaze neće reći: "Blagoslov Gospodnji na vama! Blagosiljamo vas imenom Gospodnjim."</li>
    </ol>
  </li>
  <li>
    <ol>
      <li>Iz dubine vičem k Tebi, Gospode!</li>
      <li>Gospode! Čuj glas moj. Neka paze uši Tvoje na glas moljenja mog.</li>
      <li>Ako ćeš na bezakonje gledati, Gospode, Gospode, ko će ostati?</li>
      <li>Ali je u Tebe praštanje, da bi Te se bojali.</li>
      <li>Čekam Gospoda; čeka duša moja; uzdam se u reč Njegovu.</li>
      <li>Duša moja čeka Gospoda većma nego straže jutarnje, koje straže jutrom.</li>
      <li>Neka čeka Izrailj Gospoda; jer je u Gospoda milost, i velik je u Njega otkup.</li>
      <li>I On će otkupiti Izrailja od svih bezakonja Njegovih.</li>
    </ol>
  </li>
  <li>
    <ol>
      <li>Gospode! Ne nadima se srce moje, niti se uznose oči moje; niti idem na veliko, ni na ono što je više od mene.</li>
      <li>Smeran sam i krotak dušom svojom, kao dete kraj matere; kao dete duša je moja u meni.</li>
      <li>Nek se uzda Izrailj u Gospoda odsad i doveka.</li>
    </ol>
  </li>
  <li>
    <ol>
      <li>Opomeni se, Gospode, Davida i sve smernosti njegove,</li>
      <li>Kako se kunuo Gospodu, i zavetovao Bogu Jakovljevom:</li>
      <li>"Neću ući u šator doma svog, niti ću leći na postelju odra svog;</li>
      <li>Neću dati sna očima svojim, ni vedjama svojim drema;</li>
      <li>Dok ne nadjem mesta Gospodu, stana Bogu Jakovljevom."</li>
      <li>Evo, čusmo da je u Jefremovoj zemlji, nadjosmo Ga na poljima kirijat-jarimskim.</li>
      <li>Udjimo u stan Njegov, poklonimo se podnožju nogu Njegovih.</li>
      <li>Stani, Gospode, na počivalištu svom, Ti i kovčeg sile Tvoje.</li>
      <li>Sveštenici Tvoji nek se obuku u pravdu, i sveci Tvoji nek se raduju.</li>
      <li>Radi Davida, sluge svog, nemoj odvratiti lica od pomazanika svog.</li>
      <li>Zakle se Gospod Davidu u istini, od koje neće odstupiti; od poroda tvog posadiću na prestolu tvom.</li>
      <li>Ako sinovi tvoji uščuvaju zavet moj i otkrivenja moja kojima ću ih naučiti, onda će i sinovi njihovi doveka sedeti na prestolu svom.</li>
      <li>Jer je izabrao Gospod Sion, i omile Mu živeti na njemu.</li>
      <li>Ovo je počivalište moje uvek, ovde ću se naseliti; jer mi je omilelo.</li>
      <li>Hranu ću njegovu blagosloviti, nište njegove nasitiću hleba.</li>
      <li>Sveštenike ću njegove obući u spasenje, i sveti će se njegovi radovati.</li>
      <li>Tu ću učiniti da uzraste rog Davidu, postaviću videlo pomazaniku svom.</li>
      <li>Neprijatelje ću njegove obući u sramotu; a na njemu će cvetati venac njegov.</li>
    </ol>
  </li>
  <li>
    <ol>
      <li>Kako je lepo i krasno kad sva braća žive zajedno!</li>
      <li>Kao dobro ulje na glavi, koje se stače na bradu, bradu Aronovu, koje se stače na skut od haljine njegove;</li>
      <li>Kao rosa na Ermonu, koja silazi na gore sionske; jer je onde utvrdio Gospod blagoslov i život doveka.</li>
    </ol>
  </li>
  <li>
    <ol>
      <li>Sad blagosiljajte Gospoda, sve sluge Gospodnje, koje stojite u domu Gospodnjem noću.</li>
      <li>Podignite ruke svoje k svetinji, i blagosiljajte Gospoda.</li>
      <li>Blagosloviće te sa Siona Gospod, koji je stvorio nebo i zemlju.</li>
    </ol>
  </li>
  <li>
    <ol>
      <li>Hvalite ime Gospodnje, hvalite, sluge Gospodnje,</li>
      <li>Koji stojite u domu Gospodnjem; u dvorima doma Boga našeg.</li>
      <li>Hvalite Gospoda, jer je dobar Gospod; pojte imenu Njegovom, jer je slatko.</li>
      <li>Jer Jakova izabra sebi Gospod, Izrailja za dostojanje svoje.</li>
      <li>Jer poznah da je velik Gospod, i Gospod naš svrh svih bogova.</li>
      <li>Šta god hoće, sve Gospod čini, na nebesima i na zemlji, u morima i u svim bezdanima.</li>
      <li>Izvodi oblake od kraja zemlje, munje čini usred dažda, izvodi vetar iz staja njegovih.</li>
      <li>On pobi prvence u Misiru od čoveka do živinčeta.</li>
      <li>Pokaza znake i čudesa usred tebe, Misire, na Faraonu i na svim slugama njegovim.</li>
      <li>Pobi narode velike, i izgubi careve jake:</li>
      <li>Siona, cara amorejskog i Oga, cara vasanskog, i sva carstva hananska;</li>
      <li>I dade zemlju njihovu u dostojanje, u dostojanje Izrailju, narodu svom.</li>
      <li>Gospode! Ime je Tvoje večno; Gospode! Spomen je Tvoj od kolena do kolena.</li>
      <li>Jer će suditi Gospod narodu svom, i na sluge svoje smilovaće se.</li>
      <li>Idoli su neznabožački srebro i zlato, delo ruku čovečijih;</li>
      <li>Usta imaju, a ne govore; oči imaju, a ne vide;</li>
      <li>Uši imaju, a ne čuju; niti ima dihanja u ustima njihovim.</li>
      <li>Kakvi su oni onakvi su i oni koji ih grade, i svi koji se uzdaju u njih.</li>
      <li>Dome Izrailjev, blagosiljaj Gospoda; dome Aronov, blagosiljaj Gospoda;</li>
      <li>Dome Levijev, blagosiljaj Gospoda; koji se bojite Gospoda, blagosiljajte Gospoda.</li>
      <li>Blagosloven Gospod na Sionu, koji živi u Jerusalimu! Aliluja!</li>
    </ol>
  </li>
  <li>
    <ol>
      <li>Slavite Gospoda, jer je dobar; jer je doveka milost Njegova;</li>
      <li>Slavite Boga nad bogovima; jer je doveka milost Njegova.</li>
      <li>Slavite Gospodara nad gospodarima; jer je doveka milost Njegova;</li>
      <li>Onog, koji jedan tvori čudesa velika; jer je doveka milost Njegova;</li>
      <li>Koji je stvorio nebesa premudro; jer je doveka milost Njegova;</li>
      <li>Utvrdio zemlju na vodi; jer je doveka milost Njegova;</li>
      <li>Stvorio velika videla; jer je doveka milost Njegova;</li>
      <li>Sunce, da upravlja danom; jer je doveka milost Njegova;</li>
      <li>Mesec i zvezde, da upravljaju noću; jer je doveka milost Njegova;</li>
      <li>Koji pobi Misir u prvencima njegovim; jer je doveka milost Njegova;</li>
      <li>Izvede iz njega Izrailja; jer je doveka milost Njegova;</li>
      <li>Rukom krepkom i mišicom podignutom; jer je doveka milost Njegova;</li>
      <li>Koji razdvoji Crveno More; jer je doveka milost Njegova;</li>
      <li>I provede Izrailja kroz sred njega; jer je doveka milost Njegova;</li>
      <li>A Faraona i vojsku njegovu vrže u more crveno; jer je doveka milost Njegova;</li>
      <li>Prevede narod svoj preko pustinje; jer je doveka milost Njegova;</li>
      <li>Pobi careve velike; jer je doveka milost Njegova;</li>
      <li>I izgubi careve znatne; jer je doveka milost Njegova;</li>
      <li>Siona, cara amorejskog; jer je doveka milost Njegova;</li>
      <li>I Oga, cara vasanskog; jer je doveka milost Njegova;</li>
      <li>I dade zemlju njihovu u dostojanje; jer je doveka milost Njegova;</li>
      <li>U dostojanje Izrailju, sluzi svom; jer je doveka milost Njegova;</li>
      <li>Koji nas se opomenu u poniženju našem; jer je doveka milost Njegova;</li>
      <li>I izbavi nas od neprijatelja naših; jer je doveka milost Njegova;</li>
      <li>Koji daje hranu svakom telu; jer je doveka milost Njegova;</li>
      <li>Slavite Boga nebeskog; jer je doveka milost Njegova.</li>
    </ol>
  </li>
  <li>
    <ol>
      <li>Na vodama vavilonskim sedjasmo i plakasmo opominjući se Siona.</li>
      <li>O vrbama sred njega vešasmo harfe svoje.</li>
      <li>Onde iskahu koji nas zarobiše da pevamo, i koji nas oboriše da se veselimo: "Pevajte nam pesmu sionsku."</li>
      <li>Kako ćemo pevati pesmu Gospodnju u zemlji tudjoj?</li>
      <li>Ako zaboravim tebe, Jerusalime, neka me zaboravi desnica moja.</li>
      <li>Neka prione jezik moj za usta moja, ako tebe ne uspamtim, ako ne uzdržim Jerusalima svrh veselja svog.</li>
      <li>Napomeni, Gospode, sinovima Edomovim dan jerusalimski, kad govoriše: Raskopajte, raskopajte ga do temelja.</li>
      <li>Kćeri vavilonska, krvnico, blago onome ko ti plati za delo koje si nama učinila!</li>
      <li>Blago onome koji uzme i razbije decu tvoju o kamen.</li>
    </ol>
  </li>
  <li>
    <ol>
      <li>Slavim Te, Gospode, od svega srca svog, pred bogovima pevam Tebi.</li>
      <li>Poklanjam se pred svetom crkvom Tvojom, i slavim ime Tvoje, za dobrotu Tvoju i za istinu Tvoju; jer si po svakom imenu svom podigao reč svoju.</li>
      <li>U dan, u koji zazvah, Ti si me uslišio, dunuo slobodu u dušu moju.</li>
      <li>Slaviće Te, Gospode, svi carevi zemaljski, kad čuju reči usta Tvojih;</li>
      <li>I pevaće puteve Gospodnje, jer je velika slava Gospodnja.</li>
      <li>Jer je visok Gospod, i vidi niskog, i visokog izdaleka poznaje.</li>
      <li>Ako podjem u tuzi, Ti ćeš me oživeti; na zloću neprijatelja mojih pružićeš ruku svoju i zakloniće me desnica Tvoja.</li>
      <li>Gospod će svršiti za mene. Gospode! Milost je Tvoja doveka; dela ruku svojih ne ostavljaj.</li>
    </ol>
  </li>
  <li>
    <ol>
      <li>Gospode! Ti me kušaš i znaš.</li>
      <li>Ti znaš kad sedam i kad ustanem; Ti znaš pomisli moje izdaleka;</li>
      <li>Kad hodim i kad se odmaram, Ti si oko mene, i sve puteve moje vidiš.</li>
      <li>Još nema reči na jeziku mom, a Ti, Gospode, gle, već sve znaš.</li>
      <li>Sastrag i spred Ti si me zaklonio, i stavio na me ruku svoju.</li>
      <li>Čudno je za me znanje Tvoje, visoko, ne mogu da ga dokučim.</li>
      <li>Kuda bih otišao od duha Tvog, i od lica Tvog kuda bih pobegao?</li>
      <li>Da izadjem na nebo, Ti si onde. Da sidjem u pakao, onde si.</li>
      <li>Da se dignem na krilima od zore, i preselim se na kraj mora:</li>
      <li>I onde će me ruka Tvoja voditi, i držati me desnica Tvoja.</li>
      <li>Da kažem: Da ako me mrak sakrije; ali je i noć kao videlo oko mene.</li>
      <li>Ni mrak neće zamračiti od Tebe, i noć je svetla kao dan: mrak je kao videlo.</li>
      <li>Jer si Ti stvorio šta je u meni, sastavio si me u utrobi matere moje.</li>
      <li>Hvalim Te, što sam divno sazdan. Divna su dela Tvoja, i duša moja to zna dobro.</li>
      <li>Nijedna se kost moja nije sakrila od Tebe, ako i jesam sazdan tajno, otkan u dubini zemaljskoj.</li>
      <li>Zametak moj videše oči Tvoje, u knjizi je Tvojoj sve to zapisano, i dani zabeleženi, kad ih još nije bilo nijednog.</li>
      <li>Kako su mi nedokučive pomisli Tvoje, Bože! Kako im je velik broj!</li>
      <li>Da ih brojim, više ih je nego peska. Kad se probudim, još sam s Tobom.</li>
      <li>Da hoćeš, Bože, ubiti bezbožnika! Krvopije, idite od mene.</li>
      <li>Oni govore ružno na Tebe; uzimaju ime Tvoje uzalud neprijatelji Tvoji.</li>
      <li>Zar da ne mrzim na one, koji na Te mrze, Gospode, i da se ne gadim na one koji ustaju na Tebe?</li>
      <li>Punom mrzošću mrzim na njih; neprijatelji su mi.</li>
      <li>Okušaj me, Bože, i poznaj srce moje, ispitaj me, i poznaj pomisli moje.</li>
      <li>I vidi jesam li na zlom putu, i vodi me na put večni.</li>
    </ol>
  </li>
  <li>
    <ol>
      <li>Izbavi me, Gospode, od čoveka zlog, sačuvaj me od nasilnika,</li>
      <li>Koji pomišljaju zlo u srcu i svaki dan podižu rat;</li>
      <li>Oštre jezik svoj kao zmija, jed je aspidin u ustima njihovim.</li>
      <li>Sačuvaj me, Bože, od ruku bezbožničkih, od nasilnika sahrani me, koji misle da potkinu noge moje.</li>
      <li>Oholi mi namestiše zamke i prugla, metnuše mi mrežu na put, predju razapeše mi.</li>
      <li>Rekoh Gospodu: Ti si Bog moj, usliši, Gospode, glas moljenja mog.</li>
      <li>Gospode, Gospode, krepki Spasitelju moj, zakloni glavu moju u dan ratni!</li>
      <li>Ne daj, Gospode, bezbožniku šta želi, ne daj mu da dokuči šta je naumio, da se ne uznose.</li>
      <li>Otrov onih što su oko mene, pogibao usta njihovih neka se obrati na njih.</li>
      <li>Neka padne na njih živo ugljevlje; neka ih On baci u oganj, u propasti, da ne ustanu.</li>
      <li>Čovek jezičan neće se utvrditi na zemlji, nepravednog će zloća uvaliti u pogibao.</li>
      <li>Znam da će Gospod pokazati pravdu nevoljnome i pravicu ubogima.</li>
      <li>Da! Pravedni će slaviti ime Tvoje, pravi će ostati pred licem Tvojim.</li>
    </ol>
  </li>
  <li>
    <ol>
      <li>Gospode, vičem k Tebi, pohitaj k meni, čuj glas moljenja mog, kad vičem k Tebi.</li>
      <li>Nek izadje molitva moja kao kad pred lice Tvoje, dizanje ruku mojih kao prinos, večernji.</li>
      <li>Postavi, Gospode, stražu kod jezika mog, čuvaj vrata usta mojih.</li>
      <li>Ne daj srcu mom da zastrani na zle pomisli, da čini dela bezbožna s ljudima koji postupaju nepravedno; i da ne okusim sladosti njihove.</li>
      <li>Neka me bije pravednik, to je milost; neka me kara, to je ulje za glavu moju; glava moja neće odbaciti, ako će i više; nego je molitva moja protiv zloće njihove.</li>
      <li>Rasuše se po kamenim vrletima sudije njihove, i čuše reči moje kako su blage.</li>
      <li>Kao kad ko seče i teše, tako se razleteše kosti naše do čeljusti paklenih.</li>
      <li>Ali su k Tebi, Gospode, Gospode, upravljene oči moje, u Tebe se uzdam, nemoj odbaciti dušu moju.</li>
      <li>Sačuvaj me od zamke, koju mi metnuše, od lukavstva onih, koji čine bezakonje.</li>
      <li>Pašće u mreže svoje bezbožnici, a ja ću jedan proći.</li>
    </ol>
  </li>
  <li>
    <ol>
      <li>Glasom svojim ka Gospodu vičem, glasom svojim Gospodu se molim.</li>
      <li>Izlivam pred Njim moljenje svoje, tugu svoju pred Njim kazujem,</li>
      <li>Kad iznemogne u meni duh moj. Ti znaš stazu moju. Na putu, kojim hodim, sakriše mi zamku.</li>
      <li>Pogledam nadesno, i vidim da me niko ne zna; nestade mi utočišta, niko ne mari za dušu moju.</li>
      <li>Vičem k Tebi, Gospode; velim: Ti si utočište moje, deo moj na zemlji živih.</li>
      <li>Čuj tužnjavu moju; jer se mučim veoma. Izbavi me od onih koji me gone, jer su jači od mene.</li>
      <li>Izvedi iz tamnice dušu moju, da slavim ime Tvoje. Oko mene će se skupiti pravednici, kad mi učiniš dobro.</li>
    </ol>
  </li>
  <li>
    <ol>
      <li>Gospode, usliši molitvu moju, primi moljenje moje po istini svojoj, usliši me po pravdi svojoj.</li>
      <li>I ne idi na sud sa slugom svojim, jer se neće opravdati pred Tobom niko živ.</li>
      <li>Neprijatelj goni dušu moju, gazi u prah život moj, posadjuje me u mrak, kao davno pomrle.</li>
      <li>Trne u meni duh moj, nestaje u meni srca mog.</li>
      <li>Pominjem dane stare, prebrajam sve poslove Tvoje, razmišljam o delima ruku Tvojih.</li>
      <li>Pružam k Tebi ruke svoje; duša je moja kao suva zemlja pred Tobom.</li>
      <li>Pohitaj, usliši me; Gospode, nestaje duha mog, nemoj odvratiti lice svoje od mene; jer ću biti kao oni koji odlaze u grob.</li>
      <li>Rano mi javi milost svoju, jer se u Tebe uzdam. Pokaži mi put, kojim da idem, jer k Tebi podižem dušu svoju.</li>
      <li>Izbavi me od neprijatelja mojih, Gospode, k Tebi pritečem.</li>
      <li>Nauči me Tvoriti volju Tvoju, jer si Ti Bog moj; duh Tvoj blagi neka me vodi po stazi pravoj.</li>
      <li>Imena radi svog, Gospode, oživi me, po pravdi svojoj izvedi iz muke dušu moju.</li>
      <li>I po milosti svojoj istrebi neprijatelje moje, i pogubi sve koji muče dušu moju, jer sam Tvoj sluga.</li>
    </ol>
  </li>
  <li>
    <ol>
      <li>Blagosloven Gospod, grad moj, koji uči ruke moje boju, prste moje ratu,</li>
      <li>Dobrotvor moj i ograda moja, utočište moje i Izbavitelj moj, Štit moj, Onaj u koga se uzdam, koji mi pokorava narod moj.</li>
      <li>Gospode! Šta je čovek, te znaš za nj, i sin smrtnoga, te ga paziš?</li>
      <li>Čovek je kao ništa; dani su njegovi kao sen, koji prolazi.</li>
      <li>Gospode! Savij nebesa svoja, i sidji; dotakni se gora, i zadimiće se.</li>
      <li>Sevni munjom, i razagnaj ih; pusti strele svoje, i raspi ih.</li>
      <li>Pruži ruku svoju s visine, izbavi me i izvadi me iz vode velike, iz ruku tudjinaca,</li>
      <li>Kojih usta govore ništavne stvari, i kojih je desnica desnica lažna.</li>
      <li>Bože! Pesmu novu pevaću Ti, u psaltir od deset žica udaraću Tebi,</li>
      <li>Koji daješ spasenje carevima, i Davida slugu svog izbavljaš od ljutog mača.</li>
      <li>Izbavi me i otmi me iz ruke tudjinaca, kojih usta govore ništavne stvari, i kojih je desnica desnica lažna.</li>
      <li>Sinovi naši neka budu kao bilje, koje veselo odraste u mladosti; kćeri naše kao stupovi prekrasno izradjeni u dvoru;</li>
      <li>Žitnice naše pune, obilne svakim žitom; ovce naše nek se množe na hiljade i na sto hiljada po stanovima našim.</li>
      <li>Volovi naši neka budu tovni; neka ne budu napadanja, ni bežanja, ni tužnjave po ulicama našim.</li>
      <li>Blago narodu, u kog je sve ovako! Blago narodu, u kog je Gospod Bog!</li>
    </ol>
  </li>
  <li>
    <ol>
      <li>Uzvišavaću Te, Bože moj, care moj, blagosiljaću ime Tvoje od veka do veka.</li>
      <li>Svaki ću Te dan blagosiljati, i hvaliću ime Tvoje doveka i bez prestanka.</li>
      <li>Velik je Gospod, i valja Ga slaviti, i veličanstvo Njegovo ne može se dosegnuti.</li>
      <li>Od kolena do kolena hvaliće dela Tvoja, i silu Tvoju kazivati.</li>
      <li>O visokoj slavi Tvog veličanstva, i o divnim delima Tvojim razmišljam.</li>
      <li>Pripovedaće silu čudesa Tvojih, i ja ću veličanstvo Tvoje kazivati.</li>
      <li>Hvaliće veliku dobrotu Tvoju i pravdu Tvoju pevaće.</li>
      <li>Podatljiv je i milosrdan Gospod, dugo trpi i velike je milosti.</li>
      <li>Dobar je Gospod prema svima, i žalostiv na sva dela svoja.</li>
      <li>Neka Te slave, Gospode, sva dela Tvoja, i sveci Tvoji neka Te blagosiljaju.</li>
      <li>Neka kazuju slavu carstva Tvog, i silu Tvoju pripovedaju.</li>
      <li>Da bi javili sinovima ljudskim silu Tvoju, i visoku slavu carstva Tvog.</li>
      <li>Carstvo je Tvoje carstvo svih vekova, i vlada Tvoja na sva kolena.</li>
      <li>Gospod prihvata sve koji padaju, i ispravlja sve pognute.</li>
      <li>Oči su svih k Tebi upravljene, i Ti im daješ hranu na vreme;</li>
      <li>Otvaraš ruku svoju, i sitiš svašta živo po želji.</li>
      <li>Pravedan je Gospod u svim putevima svojim, i svet u svim delima svojim.</li>
      <li>Gospod je blizu svih koji Ga prizivaju, svih, koji Ga prizivaju u istini.</li>
      <li>Želju ispunja onima koji Ga se boje, tužnjavu njihovu čuje, i pomaže im.</li>
      <li>Čuva Gospod sve koji Ga ljube, a bezbožnike sve će istrebiti.</li>
      <li>Hvalu Gospodu neka govore usta moja, i neka blagosilja svako telo sveto ime Njegovo uvek i bez prestanka.</li>
    </ol>
  </li>
  <li>
    <ol>
      <li>Hvali, dušo moja, Gospoda.</li>
      <li>Hvaliću Gospoda za života svog, pevaću Bogu svom dok me je god.</li>
      <li>Ne uzdajte se u knezove, u sina čovečijeg, u kog nema pomoći.</li>
      <li>Izidje iz njega duh, i vrati se u zemlju svoju: taj dan propadnu sve pomisli njegove.</li>
      <li>Blago onome, kome je pomoćnik Bog Jakovljev, kome je nadanje u Gospodu, Bogu njegovom,</li>
      <li>Koji je stvorio nebo i zemlju, more i sve što je u njima; koji drži veru uvek,</li>
      <li>Čini sud onima kojima se čini krivo; daje hranu gladnima. Gospod dreši svezane,</li>
      <li>Gospod otvara oči slepcima, podiže oborene, Gospod ljubi pravednike.</li>
      <li>Gospod čuva došljake, pomaže siroti i udovici; a put bezbožnički prevraća.</li>
      <li>Gospod je car doveka, Bog tvoj, Sione, od kolena do kolena. Aliluja.</li>
    </ol>
  </li>
  <li>
    <ol>
      <li>Hvalite Gospoda, jer je slatko pevati Boga našeg, jer Blagome prilikuje hvala.</li>
      <li>Gospod zida Jerusalim, sabira rasejane sinove Izrailjeve;</li>
      <li>Isceljuje one koji su skrušenog srca, i leči tuge njihove;</li>
      <li>Izbraja mnoštvo zvezda, i sve ih zove imenom.</li>
      <li>Velik je Gospod naš i velika je krepost Njegova, i razumu Njegovom nema mere.</li>
      <li>Prihvata smerne Gospod, a bezbožne ponižava do zemlje.</li>
      <li>Redom pevajte Gospodu hvalu, udarajte Bogu našem u gusle.</li>
      <li>On zastire nebo oblacima, sprema zemlji dažd, čini te raste na gorama trava;</li>
      <li>Daje stoci piću njenu, i vranićima, koji viču k Njemu.</li>
      <li>Ne mari za silu konjsku, niti su Mu mili kraci čovečiji.</li>
      <li>Mili su Gospodu oni koji Ga se boje, koji se uzdaju u milost Njegovu.</li>
      <li>Slavi, Jerusalime, Gospoda; hvali Boga svog, Sione!</li>
      <li>Jer On utvrdjuje prevornice vrata tvojih, blagosilja sinove tvoje u tebi.</li>
      <li>Ogradjuje medje tvoje mirom, nasićava te jedre pšenice.</li>
      <li>Šalje govor svoj na zemlju, brzo teče reč Njegova.</li>
      <li>Daje sneg kao vunu, sipa inje kao pepeo.</li>
      <li>Baca grad svoj kao zalogaje, pred mrazom Njegovim ko će ostati?</li>
      <li>Pošalje reč svoju, i sve se raskravi; dune duhom svojim, i poteku vode.</li>
      <li>On je javio reč svoju Jakovu, naredbe i sudove svoje Izrailju.</li>
      <li>Ovo nije učinio ni jednom drugom narodu, i sudova Njegovih oni ne znaju. Aliluja!</li>
    </ol>
  </li>
  <li>
    <ol>
      <li>Hvalite Gospoda na nebesima, hvalite Ga na visini.</li>
      <li>Hvalite Ga, svi andjeli Njegovi, hvalite Ga, sve vojske Njegove!</li>
      <li>Hvalite Ga, sunce i meseče, hvalite Ga, sve zvezde sjajne!</li>
      <li>Hvalite Ga, nebesa nad nebesima i vodo nad nebesima!</li>
      <li>Neka hvale ime Gospodnje, jer On zapovedi i stvoriše se.</li>
      <li>Postavi ih zasvagda i zavavek, dade naredbu, koja neće proći.</li>
      <li>Hvalite Gospoda na zemlji, velike ribe i sve bezdane;</li>
      <li>Oganj i grad, sneg i magla, vetar silni, koji izvršuje reč Njegovu.</li>
      <li>Gore i svi humovi, rodna drveta i svi kedri,</li>
      <li>Zveri i sva stoka, bubine i ptice krilate,</li>
      <li>Carevi zemaljski i svi narodi, knezovi i sve sudije zemaljske,</li>
      <li>Momci i devojke, starci i deca</li>
      <li>Neka hvale ime Gospodnje; jer je samo Njegovo ime uzvišeno, slava Njegova na zemlji i na nebu.</li>
      <li>On je uzvisio rog naroda svog, slavu svih svetaca svojih, sinova Izrailjevih, naroda koji je blizu Njega.</li>
    </ol>
  </li>
  <li>
    <ol>
      <li>Pojte Gospodu pesmu novu; hvala da Mu je na saboru svetih.</li>
      <li>Neka se veseli Izrailj o Stvoritelju svom, sinovi sionski nek se raduju o caru svom.</li>
      <li>Neka hvale ime Njegovo poklikujući, u bubanj i gusle neka Mu udaraju.</li>
      <li>Jer je mio Gospodu narod Njegov, ukrašava smerne spasavajući ih.</li>
      <li>Nek se vesele sveci u slavi, i nek se raduju na posteljama svojim.</li>
      <li>Slava je Božija u ustima njihovim, i mač s obe strane oštar u ruci njihovoj,</li>
      <li>Da se osvete narodima, i pokaraju plemena;</li>
      <li>Da svežu careve njihove u lance, i vlastelu njihovu u okove gvozdene,</li>
      <li>I izvrše na njima napisani sud. Ova je čast svima svecima Njegovim. Aliluja!</li>
    </ol>
  </li>
  <li>
    <ol>
      <li>Hvalite Boga u svetinji Njegovoj, hvalite Ga na tvrdji slave Njegove.</li>
      <li>Hvalite Ga prema sili Njegovoj, hvalite Ga prema visokom veličanstvu Njegovom.</li>
      <li>Hvalite Ga uz glas trubni, hvalite Ga uz psaltir i gusle.</li>
      <li>Hvalite Ga s bubnjem i veseljem, hvalite Ga uz žice i organ.</li>
      <li>Hvalite Ga uz jasne kimvale, hvalite Ga uz kimvale gromovne.</li>
      <li>Sve što diše neka hvali Gospoda! Aliluja!</li>
    </ol>
  </li>
</ol>