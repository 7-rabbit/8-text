<ol>
  <li>
    <ol>
      <li>Priče Solomuna sina Davidovog, cara Izrailjevog,</li>
      <li>Da se poznaje mudrost i nastava, da se razumeju reči razumne,</li>
      <li>Da se prima nastava u razumu, u pravdi, u sudu i u svemu što je pravo,</li>
      <li>Da se daje ludima razboritost, mladićima znanje i pomnjivost.</li>
      <li>Mudar će slušati i više će znati, i razuman će steći mudrost,</li>
      <li>Da razume priče i značenje, reči mudrih ljudi i zagonetke njihove.</li>
      <li>Početak je mudrosti strah Gospodnji; ludi preziru mudrost i nastavu.</li>
      <li>Slušaj, sine, nastavu oca svog, i ne ostavljaj nauke matere svoje.</li>
      <li>Jer će biti venac od milina oko glave tvoje, i grivna na grlu tvom.</li>
      <li>Sine moj, ako bi te mamili grešnici, ne pristaj;</li>
      <li>Ako bi rekli: Hodi s nama da vrebamo krv, da zasedamo pravome nizašta;</li>
      <li>Proždrećemo ih kao grob žive, i svekolike kao one koji silaze u jamu;</li>
      <li>Svakojakog blaga dobićemo, napunićemo kuće svoje plena;</li>
      <li>Bacaćeš žreb svoj s nama; jedan će nam tobolac biti svima;</li>
      <li>Sine moj, ne idi na put s njima, čuvaj nogu svoju od staze njihove.</li>
      <li>Jer nogama svojim trče na zlo i hite da prolivaju krv.</li>
      <li>Jer se uzalud razapinje mreža na oči svakoj ptici;</li>
      <li>A oni vrebaju svoju krv i zasedaju svojoj duši.</li>
      <li>Takvi su putevi svih lakomih na dobitak, koji uzima dušu svojim gospodarima.</li>
      <li>Premudrost viče na polju, na ulicama pušta glas svoj;</li>
      <li>U najvećoj vrevi viče, na vratima, u gradu govori svoje besede;</li>
      <li>Ludi, dokle ćete ljubiti ludost? I podsmevačima dokle će biti mio podsmeh? I bezumni, dokle će mrzeti na znanje?</li>
      <li>Obratite se na karanje moje; evo, izasuću vam duh svoj, kazaću vam reči svoje.</li>
      <li>Što zvah, ali ne hteste, pružah ruku svoju, ali niko ne mari,</li>
      <li>Nego odbaciste svaki savet moj, i karanje moje ne hteste primiti;</li>
      <li>Zato ću se i ja smejati vašoj nevolji, rugaću se kad dodje čega se bojite;</li>
      <li>Kad kao pustoš dodje čega se bojite, i pogibao vaša kao oluja kad dodje, kad navali na vas nevolja i muka.</li>
      <li>Tada će me zvati, ali se neću odazvati; rano će tražiti, ali me neće naći.</li>
      <li>Jer mrziše na znanje, i strah Gospodnji ne izabraše;</li>
      <li>Ne pristaše na moj savet, i preziraše sva karanja moja.</li>
      <li>Zato će jesti plod od puteva svojih, i nasitiće se saveta svojih.</li>
      <li>Jer će lude ubiti mir njihov, i bezumne će pogubiti sreća njihova.</li>
      <li>Ali ko me sluša boraviće bezbrižno, i biće na miru ne bojeći se zla.</li>
    </ol>
  </li>
  <li>
    <ol>
      <li>Sine moj, ako primiš reči moje, i zapovesti moje sahraniš kod sebe,</li>
      <li>Da pazi uho tvoje na mudrost, i prigneš srce svoje k razumu,</li>
      <li>Ako prizoveš mudrost, i k razumu podigneš glas svoj,</li>
      <li>Ako ga ustražiš kao srebro, i kao sakriveno blago ako dobro ustražiš;</li>
      <li>Tada ćeš razumeti strah Gospodnji, i poznanje Božije naći ćeš.</li>
      <li>Jer Gospod daje mudrost, iz Njegovih usta dolazi znanje i razum.</li>
      <li>Čuva pravima šta doista jeste, štit je onima koji hode u bezazlenosti,</li>
      <li>Da bi se držali staza pravih, a On čuva put svetaca svojih.</li>
      <li>Tada ćeš razumeti pravdu i sud i šta je pravo, i svaki dobri put.</li>
      <li>Kad dodje mudrost u srce tvoje, i znanje omili duši tvojoj,</li>
      <li>Pomnjivost će paziti na te, razum će te čuvati,</li>
      <li>Izbavljajući te od zla puta, od ljudi koji govore opake stvari,</li>
      <li>Koji ostavljaju prave pute da idu putevima mračnim,</li>
      <li>Koji se raduju zlo čineći, i igraju u zlim opačinama;</li>
      <li>Kojih su putevi krivi, i sami su opaki na stazama svojim;</li>
      <li>Izbavljajući te od žene tudje, od tudjinke, koja laska svojim rečima,</li>
      <li>Koja ostavlja vodju mladosti svoje, i zaboravlja zavet Boga svog.</li>
      <li>Jer k smrti vodi dom njen, i k mrtvima staze njene.</li>
      <li>Ko god udje k njoj ne vraća se, niti izlazi na put životni.</li>
      <li>Zato hodi putem dobrih, i drži se staza pravedničkih.</li>
      <li>Jer će pravednici nastavati na zemlji, i bezazleni će ostati na njoj.</li>
      <li>A bezbožni će se istrebiti sa zemlje, i bezakonici će se iščupati iz nje.</li>
    </ol>
  </li>
  <li>
    <ol>
      <li>Sine moj, ne zaboravljaj nauke moje, i zapovesti moje neka hrane srce tvoje.</li>
      <li>Jer će ti doneti dug život, dobre godine i mir.</li>
      <li>Milost i istina neka te ne ostavlja; priveži ih sebi na grlo, upiši ih na ploči srca svog.</li>
      <li>Te ćeš naći milost i dobru misao pred Bogom i pred ljudima.</li>
      <li>Uzdaj se u Gospoda svim srcem svojim, a na svoj razum ne oslanjaj se.</li>
      <li>Na svim putevima svojim imaj Ga na umu, i On će upravljati staze tvoje.</li>
      <li>Ne misli sam o sebi da si mudar; boj se Gospoda i uklanjaj se oda zla.</li>
      <li>To će biti zdravlje pupku tvom i zalivanje kostima tvojim.</li>
      <li>Poštuj Gospoda imanjem svojim i prvinama od svega dohotka svog;</li>
      <li>I biće pune žitnice tvoje obilja, i presipaće se vino iz kaca tvojih.</li>
      <li>Sine moj, ne odbacuj nastave Gospodnje, i nemoj da ti dosadi karanje Njegovo.</li>
      <li>Jer koga ljubi Gospod onog kara, i kao otac sina koji mu je mio.</li>
      <li>Blago čoveku koji nadje mudrost, i čoveku koji dobije razum.</li>
      <li>Jer je bolje njom trgovati nego trgovati srebrom, i dobitak na njoj bolji je od zlata.</li>
      <li>Skuplja je od dragog kamenja, i šta je god najmilijih stvari tvojih ne mogu se izjednačiti s njom.</li>
      <li>Dug život u desnici joj je, a u levici bogatstvo i slava.</li>
      <li>Putevi su njeni mili putevi i sve staze njene mirne.</li>
      <li>Drvo je životno onima koji se hvataju za nju, i ko je god drži srećan je.</li>
      <li>Gospod je mudrošću osnovao zemlju, utvrdio nebesa razumom.</li>
      <li>Njegovom mudrošću razvališe se bezdane i oblaci kaplju rosom.</li>
      <li>Sine moj, da ti to ne odlazi iz očiju; čuvaj pravu mudrost i razboritost;</li>
      <li>I biće život duši tvojoj i nakit grlu tvom.</li>
      <li>Tada ćeš ići bez brige putem svojim, i noga tvoja neće se spotaći.</li>
      <li>Kad ležeš, nećeš se plašiti, i kad počivaš, sladak će ti biti san.</li>
      <li>Nećeš se plašiti od nagle strahote ni od pogibli bezbožničke kad dodje.</li>
      <li>Jer će ti Gospod biti uzdanica i čuvaće ti nogu da se ne uhvati.</li>
      <li>Ne odreci dobra onima kojima treba, kad možeš učiniti.</li>
      <li>Ne govori bližnjemu svom: Idi, i dodji drugi put, i sutra ću ti dati, kad imaš.</li>
      <li>Ne kuj zlo bližnjemu svom koji živi s tobom bez brige.</li>
      <li>Ne svadjaj se ni s kim bez uzroka, ako ti nije učinio zlo.</li>
      <li>Nemoj zavideti nasilniku, ni izabrati koji put njegov.</li>
      <li>Jer je mrzak Gospodu zlikovac, a u pravednih je tajna njegova.</li>
      <li>Prokletstvo je Gospodnje u kući bezbožnikovoj, a stan pravednički blagosilja.</li>
      <li>Jer podsmevačima On se podsmeva, a krotkima daje milost.</li>
      <li>Mudri će naslediti slavu, a bezumnike će odneti sramota.</li>
    </ol>
  </li>
  <li>
    <ol>
      <li>Slušajte, deco, nastavu očevu, i pazite da biste poznali mudrost.</li>
      <li>Jer vam dobru nauku dajem, ne ostavljajte zakon moj.</li>
      <li>Kad bejah sin u oca svog mlad, i jedinac u matere svoje,</li>
      <li>On me učaše i govoraše mi: Neka primi srce tvoje reči moje, drži zapovesti moje i bićeš živ.</li>
      <li>Pribavi mudrost, pribavi razum; ne zaboravljaj i ne odstupaj od reči usta mojih.</li>
      <li>Nemoj je ostaviti, i čuvaće te, ljubi je, i hraniće te.</li>
      <li>Mudrost je glavno; pribavi mudrost, i za sve imanje svoje pribavi razum.</li>
      <li>Podiži je i ona će te uzvisiti, proslaviće te kad je zagrliš.</li>
      <li>Metnuće ti na glavu venac od milina, krasnu krunu daće ti.</li>
      <li>Slušaj, sine moj, i primi reči moje, i umnožiće ti se godine životu.</li>
      <li>Učim te putu mudrosti, vodim te stazama pravim.</li>
      <li>Kad ushodiš, neće se stezati koraci tvoji, i ako potrčiš nećeš se spotaknuti.</li>
      <li>Drži se nastave i ne puštaj, čuvaj je, jer ti je život.</li>
      <li>Ne idi na stazu bezbožničku i putem nevaljalih ljudi ne stupaj.</li>
      <li>Ostavi ga, ne hodi po njemu, ukloni se od njega i mini ga.</li>
      <li>Jer ne spavaju ako ne učine zla, i ne dolazi im san ako koga ne obore.</li>
      <li>Jer jedu hleb bezbožnosti i piju vino nasilja.</li>
      <li>A put je pravednički kao svetlo videlo, koje sve većma svetli dok ne bude pravi dan.</li>
      <li>A put je bezbožnički kao mrak, ne znaju na šta će se spotaknuti.</li>
      <li>Sine moj, slušaj reči moje, prigni uho svoje besedi mojoj.</li>
      <li>Da ti ne odlaze iz očiju; čuvaj ih usred srca svog.</li>
      <li>Jer su život onima koji ih nalaze i zdravlje svemu telu njihovom.</li>
      <li>Svrh svega što se čuva čuvaj srce svoje, jer iz njega izlazi život.</li>
      <li>Ukloni od usta svojih opačinu i od usana svojih nevaljalstvo udalji.</li>
      <li>Oči tvoje neka gledaju upravo i vedje tvoje neka se upravljaju pravo pred tobom.</li>
      <li>Meri stazu nogama svojim, i svi putevi tvoji neka su poravnjeni.</li>
      <li>Ne svrći ni nadesno ni nalevo, odvraćaj nogu svoju oda zla.</li>
    </ol>
  </li>
  <li>
    <ol>
      <li>Sine moj, slušaj mudrost moju, k razumu mom prigni uho svoje,</li>
      <li>Da se držiš razboritosti, i usne tvoje da hrane znanje.</li>
      <li>Jer s usana tudje žene kaplje med, i grlo joj je mekše od ulja;</li>
      <li>Ali joj je posledak gorak kao pelen, oštar kao mač s obe strane oštar.</li>
      <li>Noge joj silaze k smrti, do pakla dopiru koraci njeni.</li>
      <li>Da ne bi merio put životni, savijaju se staze njene da ne znaš.</li>
      <li>Zato, deco, poslušajte mene, i ne odstupajte od reči usta mojih.</li>
      <li>Neka je daleko od nje put tvoj, i ne približuj se k vratima kuće njene,</li>
      <li>Da ne bi dao drugima slave svoje i godina svojih nemilostivome,</li>
      <li>Da se ne bi tudjinci nasitili tvog blaga i trud tvoj da ne bi bio u tudjoj kući,</li>
      <li>I da ne ridaš na posletku, kad se stroši meso tvoje i telo tvoje,</li>
      <li>I kažeš: Kako mrzih na nastavu, i kako srce moje prezira karanje!</li>
      <li>I ne poslušah glas učitelja svojih, i ne prignuh uha svog k onima koji me učahu!</li>
      <li>Umalo ne zapadoh u svako zlo usred zbora i skupštine.</li>
      <li>Pij vodu iz svog studenca i što teče iz tvog izvora.</li>
      <li>Neka se razlivaju tvoji izvori na polje, i potoci po ulicama.</li>
      <li>Imaj ih sam za se, a ne tudjin s tobom.</li>
      <li>Blagosloven da je izvor tvoj, i veseli se ženom mladosti svoje;</li>
      <li>Neka ti je kao košuta mila i kao srna ljupka; dojke njene neka te opijaju u svako doba, u ljubavi njenoj posrći jednako.</li>
      <li>A zašto bi, sine, posrtao za tudjinkom i golio nedra tudjoj,</li>
      <li>Kad su pred očima Gospodu putevi svačiji, i meri sve staze njegove?</li>
      <li>Bezbožnika će uhvatiti njegova bezakonja, i u uža greha svojih zaplešće se;</li>
      <li>Umreće bez nastave, i od mnoštva ludosti svoje lutaće.</li>
    </ol>
  </li>
  <li>
    <ol>
      <li>Sine moj, kad se podjemčiš za prijatelja svog, i daš ruku svoju tudjincu,</li>
      <li>Vezao si se rečima usta svojih, uhvatio si se rečima usta svojih.</li>
      <li>Zato učini tako, sine moj, i oprosti se, jer si dopao u ruke bližnjemu svom; idi, pripadni, i navali na bližnjeg svog.</li>
      <li>Ne daj sna očima svojim, ni vedjama svojim drema.</li>
      <li>Otmi se kao srna iz ruke lovcu, i kao ptica iz ruke ptičaru.</li>
      <li>Idi k mravu, lenjivče, gledaj puteve njegove, i omudraj.</li>
      <li>Nema vodju ni upravitelja ni gospodara;</li>
      <li>I opet pripravlja leti sebi hranu, zbira uz žetvu piću svoju.</li>
      <li>Dokle ćeš, lenjivče, ležati? Kad ćeš ustati od sna svog?</li>
      <li>Dok malo prospavaš, dok malo prodremlješ, dok malo sklopiš ruke da prilegneš,</li>
      <li>U tom će doći siromaštvo tvoje kao putnik i oskudica tvoja kao oružan čovek.</li>
      <li>Čovek nevaljao i nitkov hodi sa zlim ustima;</li>
      <li>Namiguje očima, govori nogama, pokazuje prstima;</li>
      <li>Svaka mu je opačina u srcu, kuje zlo svagda, zameće svadju.</li>
      <li>Zato će ujedanput doći pogibao njegova, časom će se satrti i neće biti leka.</li>
      <li>Na ovo šestoro mrzi Gospod, i sedmo je gad duši njegovoj:</li>
      <li>Oči ponosite, jezik lažljiv i ruke koje prolivaju krv pravu,</li>
      <li>Srce koje kuje zle misli, noge koje brzo trče na zlo,</li>
      <li>Lažan svedok koji govori laž, i ko zameće svadju medju braćom.</li>
      <li>Čuvaj, sine moj, zapovest oca svog, i ne ostavljaj nauke matere svoje.</li>
      <li>Priveži ih sebi na srce zasvagda, i sveži ih sebi oko grla.</li>
      <li>Kuda god podješ, vodiće te; kad zaspiš, čuvaće te; kad se probudiš, razgovaraće te;</li>
      <li>Jer je zapovest žižak, i nauka je videlo, i put je životni karanje koje poučava;</li>
      <li>Da te čuvaju od zle žene, od jezika kojim laska žena tudja.</li>
      <li>Ne zaželi u srcu svom lepotu njenu, i nemoj da te uhvati vedjama svojim.</li>
      <li>Jer sa žene kurve spada čovek na komad hleba, i žena pusta lovi dragocenu dušu.</li>
      <li>Hoće li ko uzeti ognja u nedra, a haljine da mu se ne upale?</li>
      <li>Hoće li ko hoditi po živom ugljevlju, a nogu da ne ožeže?</li>
      <li>Tako biva onome koji ide k ženi bližnjeg svog; neće biti bez krivice ko je se god dotakne.</li>
      <li>Ne sramote lupeža koji ukrade da nasiti dušu svoju, budući gladan;</li>
      <li>Nego kad ga uhvate plati samosedmo, da sve imanje doma svog.</li>
      <li>Ali ko učini preljubu sa ženom, bezuman je, dušu svoju gubi ko tako čini;</li>
      <li>Muke i ruga dopada, i sramota se njegova ne može izbrisati.</li>
      <li>Jer je ljubavna sumnja žestoka u muža i ne štedi na dan osvete;</li>
      <li>Ne mari ni za kakav otkup, i ne prima ako ćeš i mnogo darova davati.</li>
    </ol>
  </li>
  <li>
    <ol>
      <li>Sine, čuvaj reči moje, i zapovesti moje sahrani kod sebe.</li>
      <li>Čuvaj zapovesti moje i bićeš živ, i nauku moju kao zenicu očiju svojih.</li>
      <li>Priveži ih sebi na prste, napiši ih na ploči srca svog.</li>
      <li>Reci mudrosti: Sestra si mi; i prijateljicom zovi razboritost,</li>
      <li>Da bi te čuvala od žene tudje, od tudjinke, koja laska rečima.</li>
      <li>Jer s prozora doma svog kroz rešetku gledah,</li>
      <li>I videh medju ludima, opazih medju decom bezumnog mladića,</li>
      <li>Koji idjaše ulicom pokraj ugla njenog, i koračaše putem ka kući njenoj,</li>
      <li>U sumrak, uveče, kad se unoća i smrče;</li>
      <li>A gle, srete ga žena u odelu kurvinskom i lukavog srca,</li>
      <li>Plaha i pusta, kojoj noge ne mogu stajati kod kuće,</li>
      <li>Sad na polju, sad na ulici, kod svakog ugla vrebaše.</li>
      <li>I uhvati ga, i poljubi ga, i bezobrazno reče mu:</li>
      <li>Imam žrtve zahvalne, danas izvrših zavete svoje;</li>
      <li>Zato ti izidjoh na susret da te tražim, i nadjoh te.</li>
      <li>Nastrla sam odar svoj pokrivačem vezenim i prostirkama misirskim.</li>
      <li>Okadila sam postelju svoju smirnom, alojom i cimetom.</li>
      <li>Hajde da se opijamo ljubavlju do zore, da se veselimo milovanjem.</li>
      <li>Jer mi muž nije kod kuće, otišao je na put daleki,</li>
      <li>Uzeo je sa sobom tobolac novčani, vratiće se kući u odredjeni dan.</li>
      <li>Navrati ga mnogim rečima, glatkim usnama odvuče ga.</li>
      <li>Otide za njom odmah kao što vo ide na klanje i kao bezumnik u puto da bude karan,</li>
      <li>Dokle mu strela ne probije jetru, kao što ptica leti u zamku ne znajući da joj je o život.</li>
      <li>Zato dakle, deco, poslušajte me, i pazite na reči usta mojih.</li>
      <li>Nemoj da zastranjuje srce tvoje ne puteve njene, nemoj lutati po stazama njenim.</li>
      <li>Jer je mnoge ranila i oborila, i mnogo je onih koje je sve pobila.</li>
      <li>Kuća je njena put pakleni koji vodi u kleti smrtne.</li>
    </ol>
  </li>
  <li>
    <ol>
      <li>Ne viče li mudrost? I razum ne pušta li glas svoj?</li>
      <li>Navrh visina, na putu, na rasputicama stoji,</li>
      <li>Kod vrata, na ulasku u grad, gde se otvaraju vrata, viče:</li>
      <li>Vas vičem, o ljudi, i glas svoj obraćam k sinovima ljudskim.</li>
      <li>Naučite se ludi mudrosti, i bezumni orazumite se.</li>
      <li>Slušajte, jer ću govoriti velike stvari, i usne moje otvarajući se kazivaće šta je pravo.</li>
      <li>Jer usta moja govore istinu, i mrska je usnama mojim bezbožnost.</li>
      <li>Prave su sve reči usta mojih, ništa nema u njima krivo ni izopačeno.</li>
      <li>Sve su obične razumnom i prave su onima koji nalaze znanje.</li>
      <li>Primite nastavu moju, a ne srebro, i znanje radije nego najbolje zlato.</li>
      <li>Jer je bolja mudrost od dragog kamenja, i šta je god najmilijih stvari ne mogu se izjednačiti s njom.</li>
      <li>Ja mudrost boravim s razboritošću, i razumno znanje nalazim.</li>
      <li>Strah je Gospodnji mržnja na zlo; ja mrzim na ponositost i na oholost i na zli put i na usta opaka.</li>
      <li>Moj je savet i šta god jeste; ja sam razum i moja je sila.</li>
      <li>Mnom carevi caruju, i vladaoci postavljaju pravdu.</li>
      <li>Mnom vladaju knezovi i poglavari i sve sudije zemaljske.</li>
      <li>Ja ljubim one koji mene ljube, i koji me dobro traže nalaze me.</li>
      <li>U mene je bogatstvo i slava, postojano dobro i pravda.</li>
      <li>Plod je moj bolji od zlata i od najboljeg zlata, i dobitak je moj bolji i od najboljeg srebra.</li>
      <li>Putem pravednim hodim, posred staza pravice,</li>
      <li>Da onima koji me ljube dam ono što jeste, i riznice njihove da napunim.</li>
      <li>Gospod me je imao u početku puta svog, pre dela svojih, pre svakog vremena.</li>
      <li>Pre vekova postavljena sam, pre početka, pre postanja zemlje.</li>
      <li>Kad još ne beše bezdana, rodila sam se, kad još ne beše izvora obilatih vodom.</li>
      <li>Pre nego se gore osnovaše, pre humova ja sam se rodila;</li>
      <li>Još ne beše načinio zemlje ni polja ni početka prahu vasiljenskom;</li>
      <li>Kad je uredjivao nebesa, onde bejah; kad je razmeravao krug nad bezdanom.</li>
      <li>Kad je utvrdjivao oblake gore i krepio izvore bezdanu;</li>
      <li>Kad je postavljao moru medju i vodama da ne prestupaju zapovesti Njegove, kad je postavljao temelje zemlji;</li>
      <li>Tada bejah kod Njega hranjenica, bejah Mu milina svaki dan, i veseljah se pred Njim svagda;</li>
      <li>Veseljah se na vasiljeni Njegovoj, i milina mi je sa sinovima ljudskim.</li>
      <li>Tako, dakle, sinovi, poslušajte me, jer blago onima koji se drže puteva mojih.</li>
      <li>Slušajte nastavu, i budite mudri, i nemojte je odbaciti.</li>
      <li>Blago čoveku koji me sluša stražeći na vratima mojim svaki dan i čuvajući pragove vrata mojih.</li>
      <li>Jer ko mene nalazi, nalazi život i dobija ljubav od Gospoda.</li>
      <li>A ko o mene greši, čini krivo duši svojoj; svi koji mrze na me, ljube smrt.</li>
    </ol>
  </li>
  <li>
    <ol>
      <li>Premudrost sazida sebi kuću, i otesa sedam stupova;</li>
      <li>Pokla stoku svoju, rastvori vino svoje, i postavi sto svoj.</li>
      <li>Posla devojke svoje, te zove svrh visina gradskih:</li>
      <li>Ko je lud, neka se uvrati ovamo. I bezumnima veli:</li>
      <li>Hodite, jedite hleba mog, i pijte vino koje sam rastvorila.</li>
      <li>Ostavite ludost i bićete živi, i idite putem razuma.</li>
      <li>Ko uči podsmevača, prima sramotu; i ko kori bezbožnika, prima rug.</li>
      <li>Ne karaj podsmevača da ne omrzne na te; karaj mudra, i ljubiće te.</li>
      <li>Kaži mudrome, i biće još mudriji; pouči pravednog, i znaće više.</li>
      <li>Početak je mudrosti strah Gospodnji, i znanje je svetih stvari razum.</li>
      <li>Jer će se mnom umnožiti dani tvoji i dodaće ti se godine životu.</li>
      <li>Ako budeš mudar, sebi ćeš biti mudar; ako li budeš podsmevač, sam ćeš tegliti.</li>
      <li>Žena bezumna plaha je, luda i ništa ne zna;</li>
      <li>I sedi na vratima od kuće svoje na stolici, na visinama gradskim,</li>
      <li>Te viče one koji prolaze, koji idu pravo svojim putem:</li>
      <li>Ko je lud? Neka se uvrati ovamo. I bezumnom govori:</li>
      <li>Voda je kradena slatka, i hleb je sakriven ugodan.</li>
      <li>A on ne zna da su onde mrtvaci i u dubokom grobu da su zvanice njene.</li>
    </ol>
  </li>
  <li>
    <ol>
      <li>Mudar je sin radost ocu svom, a lud je sin žalost materi svojoj.</li>
      <li>Ne pomaže nepravedno blago, nego pravda izbavlja od smrti.</li>
      <li>Ne da Gospod da gladuje duša pravednikova, a imanje bezbožničko razmeće.</li>
      <li>Nemarna ruka osiromašava, a vredna ruka obogaćava.</li>
      <li>Ko zbira u leto, sin je razuman; ko spava o žetvi, sin je sramotan.</li>
      <li>Blagoslovi su nad glavom pravedniku, a usta bezbožnička pokriva nasilje.</li>
      <li>Spomen pravednikov ostaje blagosloven, a ime bezbožničko trune.</li>
      <li>Ko je mudra srca, prima zapovesti; a ko je ludih usana, pašće.</li>
      <li>Ko hodi bezazleno, hodi pouzdano; a ko je opak na putevima svojim, poznaće se.</li>
      <li>Ko namiguje okom, daje muku; i ko je ludih usana, pašće.</li>
      <li>Usta su pravednikova izvor životu, a usta bezbožnička pokriva nasilje.</li>
      <li>Mrzost zameće svadje, a ljubav prikriva sve prestupe.</li>
      <li>Na usnama razumnog nalazi se mudrost, a za ledja je bezumnog batina.</li>
      <li>Mudri sklanjaju znanje, a usta ludoga blizu su pogibli.</li>
      <li>Bogatstvo je bogatima tvrd grad, siromaštvo je siromasima pogibao.</li>
      <li>Rad je pravednikov na život, dobitak bezbožnikov na greh.</li>
      <li>Ko prima nastavu, na putu je k životu; a ko odbacuje kar, luta.</li>
      <li>Ko pokriva mržnju, lažljivih je usana; i ko iznosi sramotu bezuman je.</li>
      <li>U mnogim rečima ne biva bez greha; ali ko zadržava usne svoje, razuman je.</li>
      <li>Jezik je pravednikov srebro odabrano; srce bezbožničko ne vredi ništa.</li>
      <li>Usne pravednikove pasu mnoge, a bezumni umiru s bezumlja.</li>
      <li>Blagoslov Gospodnji obogaćava a bez muke.</li>
      <li>Bezumniku je šala činiti zlo, a razuman čovek drži se mudrosti.</li>
      <li>Čega se boji bezbožnik, ono će ga snaći; a šta pravednici žele Bog će im dati.</li>
      <li>Kao što prolazi oluja, tako bezbožnika nestaje; a pravednik je na večitom temelju.</li>
      <li>Kakav je ocat zubima i dim očima, takav je lenjivac onima koji ga šalju.</li>
      <li>Strah Gospodnji dodaje dane, a bezbožnicima se godine prekraćuju.</li>
      <li>Čekanje pravednih radost je, a nadanje bezbožnih propada.</li>
      <li>Put je Gospodnji krepost bezazlenom, a strah onima koji čine bezakonje.</li>
      <li>Pravednik se neće nikada pokolebati, a bezbožnici neće nastavati na zemlji.</li>
      <li>Usta pravednikova iznose mudrost, a jezik opaki istrebiće se.</li>
      <li>Usne pravednikove znaju šta je milo, a bezbožnička su usta opačina.</li>
    </ol>
  </li>
  <li>
    <ol>
      <li>Lažna su merila mrska Gospodu, a prava mera ugodna Mu je.</li>
      <li>Kad dodje oholost, dodje i sramota; a u smernih je mudrost</li>
      <li>Pravedne vodi bezazlenost njihova, a bezakonike satire zloća njihova.</li>
      <li>Neće pomoći bogatstvo u dan gneva, a pravda izbavlja od smrti.</li>
      <li>Pravda bezazlenoga upravlja put njegov, a bezbožnik pada od svoje bezbožnosti.</li>
      <li>Pravedne izbavlja pravda njihova, a bezakonici hvataju se u svojoj zloći.</li>
      <li>Kad umire bezbožnik, propada nadanje, i najjače uzdanje propada.</li>
      <li>Pravednik se izbavlja iz nevolje, a bezbožnik dolazi na njegovo mesto.</li>
      <li>Licemer kvari ustima bližnjeg svog; ali se pravednici izbavljaju znanjem.</li>
      <li>Dobru pravednih raduje se grad; a kad propadaju bezbožnici, biva pevanje.</li>
      <li>Blagoslovima pravednih ljudi podiže se grad, a s usta bezbožničkih raskopava se.</li>
      <li>Bezumnik se ruga bližnjemu svom, a razuman čovek ćuti.</li>
      <li>Opadač tumarajući izdaje tajnu; a ko je verna srca, taji stvar.</li>
      <li>Gde nema saveta, propada narod, a pomoć je u mnoštvu savetnika.</li>
      <li>Zlo prolazi ko se jamči za tudjina; a ko mrzi na jamstvo, bez brige je.</li>
      <li>Žena mila dobija čast, a silni dobijaju bogatstvo.</li>
      <li>Milostiv čovek čini dobro duši svojoj, a nemilostiv udi svom telu.</li>
      <li>Bezbožni radi posao prevaran; a ko seje pravdu, pouzdana mu je plata.</li>
      <li>Ko se drži pravde, na život mu je; a ko ide za zlom, na smrt mu je.</li>
      <li>Mrski su Gospodu koji su opakog srca; a mili su Mu koji su bezazleni na svom putu.</li>
      <li>Zao čovek neće ostati bez kara ako i druge uzme u pomoć; a seme pravednih izbaviće se.</li>
      <li>Žena lepa a bez razuma zlatna je brnjica u gubici svinji.</li>
      <li>Želja je pravednih samo dobro, a očekivanje bezbožnih gnev.</li>
      <li>Jedan prosipa, i sve više ima; a drugi tvrduje suviše, i sve je siromašniji.</li>
      <li>Podašna ruka biva bogatija, i ko napaja, sam će biti napojen.</li>
      <li>Ko ne da žita, proklinje ga narod, a ko prodaje, blagoslov mu je nad glavom.</li>
      <li>Ko traži dobro, dobija ljubav; a ko traži zlo, zadesiće ga.</li>
      <li>Ko se uzda u bogatstvo svoje, propašće; a pravednici će se kao grana zeleneti.</li>
      <li>Ko zatire kuću svoju, naslediće vetar; i bezumnik će služiti mudrom.</li>
      <li>Plod je pravednikov drvo životno, i mudri obučava duše.</li>
      <li>Gle, pravedniku se na zemlji plaća, a kamoli bezbožniku i grešniku?</li>
    </ol>
  </li>
  <li>
    <ol>
      <li>Ko ljubi nastavu, ljubi znanje; a ko mrzi na ukor, ostaje lud.</li>
      <li>Dobar čovek dobija ljubav od Gospoda, a čoveka zlikovca osudjuje.</li>
      <li>Neće se čovek utvrditi bezbožnošću, a koren pravednih neće se pomaći.</li>
      <li>Vredna je žena venac mužu svom; a koja ga sramoti, ona mu je kao trulež u kostima.</li>
      <li>Misli su pravednih prave, a saveti bezbožnih prevara.</li>
      <li>Reči bezbožnih vrebaju krv, a pravedne izbavljaju usta njihova.</li>
      <li>Obaraju se bezbožni da ih nema, a dom pravednih ostaje.</li>
      <li>Prema razumu svom hvali se čovek; a ko je opaka srca, prezreće se.</li>
      <li>Ko se snebiva, a ima slugu, bolji je od onog koji se veliča a hleba nema.</li>
      <li>Pravednik se brine za život svog živinčeta, a u bezbožnika je srce nemilostivo.</li>
      <li>Ko radi svoju zemlju, biće sit hleba; a ko ide za besposlicama, bezuman je.</li>
      <li>Bezbožnik želi obranu oda zla, ali koren pravednih daje je.</li>
      <li>Zlome je zamka u grehu usana njegovih, a pravednik izlazi iz teskobe.</li>
      <li>Od ploda usta svojih siti se čovek dobra, i platu za dela svoja prima čovek.</li>
      <li>Bezumniku se čini prav put njegov; ali ko sluša savet, mudar je.</li>
      <li>Gnev bezumnikov odmah se pozna, ali pametni pokriva sramotu.</li>
      <li>Ko govori istinu, javlja šta je pravo, a lažni svedok prevaru.</li>
      <li>Ima ko govori kao da mač probada, a jezik je mudrih lek.</li>
      <li>Istinita usta stoje tvrdo doveka, a jezik lažljivi za čas.</li>
      <li>Koji zlo misle, prevara im je u srcu, a radost je onima koji savetuju na mir.</li>
      <li>Nikakva nesreća neće zadesiti pravednika, a bezbožnici će se napuniti zla.</li>
      <li>Mrske su Gospodu lažljive usne; a koji rade verno, mili su Mu.</li>
      <li>Pametan čovek pokriva znanje, a srce bezumnih razglašuje bezumlje.</li>
      <li>Ruka radljiva gospodariće, a lena će davati danak.</li>
      <li>Briga u srcu čovečijem obara; a dobra reč razveseljava.</li>
      <li>Pravedniku je bolje nego bližnjemu njegovom; a bezbožnike zavodi put njihov.</li>
      <li>Lenjivac neće peći lov svoj, a u vrednog je čoveka dobro dragoceno.</li>
      <li>Na putu pravde život je, i kuda ide staza njena nema smrti.</li>
    </ol>
  </li>
  <li>
    <ol>
      <li>Mudar sin sluša nastavu oca svog; a podsmevač ne sluša ukore.</li>
      <li>Od ploda usta svojih svaki će jesti dobro, a duša nevaljalih ljudi nasilje.</li>
      <li>Ko čuva usta svoja, čuva svoju dušu; ko razvaljuje usne, propada.</li>
      <li>Željna je duša lenjivčeva, ali nema ništa; a duša vrednih ljudi obogatiće se.</li>
      <li>Na lažnu reč mrzi pravednik; a bezbožnik se mrazi i sramoti.</li>
      <li>Pravda čuva onog koji hodi bezazleno; a bezbožnost obara grešnika.</li>
      <li>Ima ko se gradi bogat a nema ništa, i ko se gradi siromah a ima veliko blago.</li>
      <li>Otkup je za život čoveku bogatstvo njegovo, a siromah ne sluša pretnje.</li>
      <li>Videlo pravedničko svetli se, a žižak bezbožnički ugasiće se.</li>
      <li>Od oholosti biva samo svadja, a koji primaju savet, u njih je mudrost.</li>
      <li>Blago koje se taštinom teče umanjuje se, a ko sabira rukom, umnožava.</li>
      <li>Dugo nadanje mori srce, i želja je ispunjena drvo životno.</li>
      <li>Ko prezire reč sam sebi udi; a ko se boji zapovesti, platiće mu se.</li>
      <li>Nauka je mudroga izvor životni da se sačuva prugala smrtnih.</li>
      <li>Dobar razum daje ljubav, a put je bezakonički hrapav.</li>
      <li>Svaki pametan čovek radi s razumom, a bezuman raznosi bezumlje.</li>
      <li>Glasnik bezbožan pada u zlo, a veran je poslanik lek.</li>
      <li>Siromaštvo i sramota doći će na onog koji odbacuje nastavu; a ko čuva karanje, proslaviće se.</li>
      <li>Ispunjena je želja slast duši, a bezumnima je mrsko odstupiti oda zla.</li>
      <li>Ko hodi s mudrima postaje mudar, a ko se drži s bezumnicima postaje gori.</li>
      <li>Grešnike goni zlo, a pravednicima se vraća dobro.</li>
      <li>Dobar čovek ostavlja nasledstvo sinovima sinova svojih, a grešnikovo imanje čuva se pravedniku.</li>
      <li>Izobila hrane ima na njivi siromaškoj, a ima ko propada sa zle uprave.</li>
      <li>Ko žali prut, mrzi na sina svog; a ko ga ljubi, kara ga za vremena.</li>
      <li>Pravednik jede, i sita mu je duša; a trbuh bezbožnicima nema dosta.</li>
    </ol>
  </li>
  <li>
    <ol>
      <li>Mudra žena zida kuću svoju, a luda svojim rukama raskopava.</li>
      <li>Ko hodi pravo, boji se Gospoda; a ko je opak na svojim putevima, prezire Ga.</li>
      <li>U ustima je bezbožnikovim prut oholosti, a mudre čuvaju usta njihova.</li>
      <li>Gde nema volova, čiste su jasle; a obilata je letina od sile volovske.</li>
      <li>Istinit svedok ne laže, a lažan svedok govori laž.</li>
      <li>Podsmevač traži mudrost, i ne nahodi je; a razumnom je znanje lako naći.</li>
      <li>Idi od čoveka bezumnog, jer nećeš čuti pametne reči.</li>
      <li>Mudrost je pametnog da pazi na put svoj, a bezumlje je bezumnih prevara.</li>
      <li>Bezumnima je šala greh, a medju pravednima je dobra volja.</li>
      <li>Srce svačije zna jad duše svoje; i u veselje njegovo ne meša se drugi.</li>
      <li>Dom bezbožnički raskopaće se, a koliba pravednih cvetaće.</li>
      <li>Neki se put čini čoveku prav, a kraj mu je put k smrti.</li>
      <li>I od smeha boli srce, i veselju kraj biva žalost.</li>
      <li>Puteva svojih nasitiće se ko je izopačenog srca, ali ga se kloni čovek dobar.</li>
      <li>Lud veruje svašta, a pametan pazi na svoje korake.</li>
      <li>Mudar se boji i uklanja se od zla, a bezuman navire i slobodan je.</li>
      <li>Nagao čovek čini bezumlje, a pakostan je čovek mrzak.</li>
      <li>Ludi nasledjuje bezumlje, a razboriti venčava se znanjem.</li>
      <li>Klanjaju se zli pred dobrima i bezbožni na vratima pravednog.</li>
      <li>Ubogi je mrzak i prijatelju svom, a bogati imaju mnogo prijatelja.</li>
      <li>Ko prezire bližnjeg svog greši; a ko je milostiv ubogima, blago njemu.</li>
      <li>Koji smišljaju zlo, ne lutaju li? A milost i vera biće onima koji smišljaju dobro.</li>
      <li>U svakom trudu ima dobitka, a govor usnama samo je siromaštvo.</li>
      <li>Mudrima je venac bogatstvo njihovo, a bezumlje bezumnih ostaje bezumlje.</li>
      <li>Istinit svedok izbavlja duše, a lažan govori prevaru.</li>
      <li>U strahu je Gospodnjem jako pouzdanje, i sinovima je utočište.</li>
      <li>Strah je Gospodnji izvor životu da se čovek sačuva od prugala smrtnih.</li>
      <li>U mnoštvu je naroda slava caru; a kad nestaje naroda, propast je vladaocu.</li>
      <li>Ko je spor na gnev, velika je razuma; a ko je nagao pokazuje ludost.</li>
      <li>Život je telu srce zdravo, a zavist je trulež u kostima.</li>
      <li>Ko čini krivo ubogome, sramoti Stvoritelja njegovog; a poštuje Ga ko je milostiv siromahu.</li>
      <li>Za zlo svoje povrgnuće se bezbožnik, a pravednik nada se i na samrti.</li>
      <li>Mudrost počiva u srcu razumnog čoveka, a šta je u bezumnima poznaje se.</li>
      <li>Pravda podiže narod, a greh je sramota narodima.</li>
      <li>Mio je caru razuman sluga, ali na sramotnog gnevi se.</li>
    </ol>
  </li>
  <li>
    <ol>
      <li>Odgovor blag utišava gnev, a reč preka podiže srdnju.</li>
      <li>Jezik mudrih ljudi ukrašava znanje, a usta bezumnih prosipaju bezumlje.</li>
      <li>Oči su Gospodnje na svakom mestu gledajući zle i dobre.</li>
      <li>Zdrav je jezik drvo životno, a opačina s njega kršenje od vetra.</li>
      <li>Lud se ruga nastavom oca svog; a ko prima ukor biva pametan.</li>
      <li>U kući pravednikovoj ima mnogo blaga; a u dohotku je bezbožnikovom rasap.</li>
      <li>Usne mudrih ljudi seju znanje, a srce bezumničko ne čini tako.</li>
      <li>Žrtva je bezbožnička gad Gospodu, a molitva pravednih ugodna Mu je.</li>
      <li>Gad je Gospodu put bezbožnikov; a ko ide za pravdom, njega ljubi.</li>
      <li>Karanje je zlo onome ko ostavlja put; koji mrzi na ukor, umreće.</li>
      <li>Pakao je i pogibao pred Gospodom, a kamoli srca sinova čovečijih.</li>
      <li>Podsmevač ne ljubi onog ko ga kori, niti ide k mudrima.</li>
      <li>Veselo srce veseli lice, a žalost u srcu obara duh.</li>
      <li>Srce razumno traži znanje, a usta bezumnih ljudi nasladjuju se bezumljem.</li>
      <li>Svi su dani nevoljnikovi zli; a ko je veselog srca, na gozbi je jednako.</li>
      <li>Bolje je malo sa strahom Gospodnjim nego veliko blago s nemirom.</li>
      <li>Bolje je jelo od zelja gde je ljubav nego od vola ugojena gde je mržnja.</li>
      <li>Čovek gnevljiv zameće raspru; a ko je spor na gnev, utišava svadju.</li>
      <li>Put je lenjoga kao ograda od trnja, a staza je pravednih nasuta.</li>
      <li>Mudar je sin radost ocu, a čovek bezuman prezire mater svoju.</li>
      <li>Bezumlje je radost bezumniku, a razuman čovek hodi pravo.</li>
      <li>Namere se rasipaju kad nema saveta, a tvrdo stoje gde je mnogo savetnika.</li>
      <li>Raduje se čovek odgovorom usta svojih, i reč u vreme kako je dobra!</li>
      <li>Put k životu ide gore razumnome da se sačuva od pakla odozdo.</li>
      <li>Gospod raskopava kuću ponositima, a medju udovici utvrdjuje.</li>
      <li>Mrske su Gospodu misli zle, a besede čistih mile su.</li>
      <li>Lakomac zatire svoju kuću, a ko mrzi na poklone živ će biti.</li>
      <li>Srce pravednikovo premišlja šta će govoriti, a usta bezbožnička rigaju zlo.</li>
      <li>Daleko je Gospod od bezbožnih, a molitvu pravednih čuje.</li>
      <li>Vid očni veseli srce, dobar glas goji kosti.</li>
      <li>Uho koje sluša karanje životno nastavaće medju mudrima.</li>
      <li>Ko odbacuje nastavu, ne mari za dušu svoju; a ko sluša karanje, biva razuman.</li>
      <li>Strah je Gospodnji nastava k mudrosti, i pre slave ide smernost.</li>
    </ol>
  </li>
  <li>
    <ol>
      <li>Čovek sprema srce, ali je od Gospoda šta će jezik govoriti.</li>
      <li>Čoveku se svi putevi njegovi čine čisti, ali Gospod ispituje duhove.</li>
      <li>Ostavi na Gospoda dela svoja, i biće tvrde namere tvoje.</li>
      <li>Gospod je stvorio sve sam za se, i bezbožnika za zli dan.</li>
      <li>Mrzak je Gospodu ko je god ponositog srca, i neće ostati bez kara ako će i druge uzeti u pomoć.</li>
      <li>Milošću i istinom očišća se bezakonje, i strahom Gospodnjim uklanja se čovek oda zla.</li>
      <li>Kad su čiji putevi mili Gospodu, miri s njim i neprijatelje njegove.</li>
      <li>Bolje je malo s pravdom nego mnogo dohodaka s nepravdom.</li>
      <li>Srce čovečije izmišlja sebi put, ali Gospod upravlja korake njegove.</li>
      <li>Proroštvo je na usnama carevim, u sudu neće pogrešiti usta njegova.</li>
      <li>Merila i potezi pravi od Gospoda su, i sve kamenje u tobocu njegovo je delo.</li>
      <li>Gadno je carevima činiti nepravdu, jer se pravdom utvrdjuje presto.</li>
      <li>Mile su carevima usne pravedne, i oni ljube onog koji govori pravo.</li>
      <li>Gnev je carev glasnik, ali mudar čovek ublažiće ga.</li>
      <li>U veselu je licu carevom život, i ljubav je njegova kao oblak s poznim daždem.</li>
      <li>Koliko je bolje teći mudrost nego zlato! I teći razum koliko je lepše nego srebro!</li>
      <li>Put je pravednih uklanjanje oda zla; čuva dušu svoju ko pazi na put svoj.</li>
      <li>Oholost dolazi pred pogibao, i ponosit duh pred propast.</li>
      <li>Bolje je biti poniznog duha s krotkima nego deliti plen s oholima.</li>
      <li>Ko pazi na reč, nalazi dobro, i ko se uzda u Gospoda, blago njemu.</li>
      <li>Ko je mudrog srca, zove se razuman, a slast na usnama umnožava nauku.</li>
      <li>Izvor je životu razum onima koji ga imaju, a nauka bezumnih bezumlje je.</li>
      <li>Srce mudroga razumno upravlja ustima njegovim, i dodaje nauku usnama njegovim.</li>
      <li>Ljubazne su reči saće meda, slast duši i zdravlje kostima.</li>
      <li>Neki se put čini čoveku prav, a kraj mu je put k smrti.</li>
      <li>Ko se trudi sebi se trudi, jer ga nagone usta njegova.</li>
      <li>Čovek nevaljao kopa zlo, i na usnama mu je kao oganj koji pali.</li>
      <li>Opak čovek zameće svadju, i opadač rastavlja glavne prijatelje.</li>
      <li>Nasilnik mami druga svog i zavodi ga na put koji nije dobar;</li>
      <li>Namiguje očima, kad misli naopako; kad miče usnama, čini zlo.</li>
      <li>Seda je kosa slavna kruna, nalazi se na putu pravednom.</li>
      <li>Bolji je spor na gnev nego junak, i gospodar od svog srca bolji je nego onaj koji uzme grad.</li>
      <li>Ždreb se baca u krilo, ali je od Gospoda sve što izlazi.</li>
    </ol>
  </li>
  <li>
    <ol>
      <li>Bolji je zalogaj suvog hleba s mirom nego kuća puna poklane stoke sa svadjom.</li>
      <li>Razuman sluga biće gospodar nad sinom sramotnim i s braćom će deliti nasledstvo.</li>
      <li>Topionica je za srebro i peć za zlato, a srca iskušava Gospod.</li>
      <li>Zao čovek pazi na usne zle, a lažljivac sluša jezik pakostan.</li>
      <li>Ko se ruga siromahu, sramoti Stvoritelja njegovog; ko se raduje nesreći, neće ostati bez kara.</li>
      <li>Venac su starcima unuci, a slava sinovima oci njihovi.</li>
      <li>Ne priliči bezumnom visoka beseda, a kamoli knezu lažljiva beseda.</li>
      <li>Poklon je dragi kamen onome koji ga prima, kuda se god okrene napreduje.</li>
      <li>Ko pokriva prestup, traži ljubav; a ko ponavlja stvar, rastavlja glavne prijatelje.</li>
      <li>Ukor tišti razumnog većma nego ludog sto udaraca.</li>
      <li>Zao čovek traži samo odmet, ali će se ljut glasnik poslati na nj.</li>
      <li>Bolje je da čoveka srete medvedica kojoj su oteti medvedići, nego bezumnik u svom bezumlju.</li>
      <li>Ko vraća zlo za dobro, neće se zlo odmaći od kuće njegove.</li>
      <li>Ko počne svadju, otvori ustavu vodi; zato pre nego se zametne, prodji se raspre.</li>
      <li>Ko opravda krivoga i ko osudi pravoga, obojica su gad Gospodu.</li>
      <li>Na šta je blago bezumnom u ruci kad nema razuma da pribavi mudrost?</li>
      <li>U svako doba ljubi prijatelj, i brat postaje u nevolji.</li>
      <li>Čovek bezuman daje ruku i jamči se za prijatelja svog.</li>
      <li>Ko miluje svadju, miluje greh; ko podiže uvis vrata svoja, traži pogibao.</li>
      <li>Ko je opakog srca, neće naći dobra; i ko dvoliči jezikom, pašće u zlo.</li>
      <li>Ko rodi bezumna, na žalost mu je, niti će se radovati otac ludoga.</li>
      <li>Srce veselo pomaže kao lek, a duh žalostan suši kosti.</li>
      <li>Bezbožnik prima poklon iz nedara da prevrati puteve pravdi.</li>
      <li>Razumnom je na licu mudrost, a oči bezumniku vrljaju nakraj zemlje.</li>
      <li>Žalost je ocu svom sin bezuman, i jad roditeljci svojoj.</li>
      <li>Nije dobro globiti pravednika, ni da knezovi biju koga što je radio pravo.</li>
      <li>Usteže reči svoje čovek koji zna, i tiha je duha čovek razuman.</li>
      <li>I bezuman kad ćuti, misli se da je mudar, i razuman, kad stiskuje usne svoje.</li>
    </ol>
  </li>
  <li>
    <ol>
      <li>Čovek samovoljan traži šta je njemu milo i meša se u svašta.</li>
      <li>Bezumniku nije mio razum nego da se javlja srce njegovo.</li>
      <li>Kad dodje bezbožnik, dodje i rug, i prekor sa sramotom.</li>
      <li>Reči su iz usta čovečijih duboka voda, izvor je mudrosti potok koji se razliva.</li>
      <li>Nije dobro gledati bezbožniku ko je, da se učini krivo pravom na sudu.</li>
      <li>Usne bezumnikove pristaju u svadju, i usta njegova dozivaju boj.</li>
      <li>Bezumniku su usta njegova pogibao, i usne njegove pruglo duši njegovoj.</li>
      <li>Reči su opadačeve kao izbijenih, ali silaze unutra u trbuh.</li>
      <li>I ko je nemaran u poslu svom brat je raspikući.</li>
      <li>Tvrda je kula ime Gospodnje. K Njemu će pobeći pravednik, i biće u visokom zaklonu.</li>
      <li>Bogatstvo je bogatom jak grad i kao visok zid u njegovoj misli.</li>
      <li>Pred propast podiže se srce čoveka, a pre slave ide smernost.</li>
      <li>Ko odgovara pre nego čuje, tome je ludost i sramota.</li>
      <li>Duh čovečiji snosi bol svoj; a duh oboren ko će podignuti?</li>
      <li>Srce razumnog čoveka dobavlja znanje, i uho mudrih traži znanje.</li>
      <li>Dar čoveku širi mesto i vodi ga pred vlastelje.</li>
      <li>Pravedan se čini ko je prvi u svojoj raspri, ali kad dodje bližnji njegov, ispituje se.</li>
      <li>Raspre prekida žreb, i izmedju silnih rasudjuje.</li>
      <li>Uvredjen je brat kao tvrd grad, i svadja je kao prevornica na dvoru.</li>
      <li>Svakom se trbuh siti plodom usta njegovih, dohotkom od usna svojih siti se.</li>
      <li>Smrt je i život u vlasti jeziku, i ko ga miluje, ješće plod njegov.</li>
      <li>Ko je našao ženu, našao je dobro i dobio ljubav od Gospoda.</li>
      <li>Siromah govori moleći, a bogat odgovara oštro.</li>
      <li>Ko ima prijatelja, valja da postupa prijateljski, jer ima prijatelja vernijih od brata.</li>
    </ol>
  </li>
  <li>
    <ol>
      <li>Siromah koji hodi u bezazlenosti svojoj bolji je nego opaki usnama svojim, koji je bezuman.</li>
      <li>Kad je duša bez znanja, nije dobro; i ko je brzih nogu, spotiče se.</li>
      <li>Ludost čovečija prevraća put njegov, a srce se njegovo gnevi na Gospoda.</li>
      <li>Bogatstvo pribavlja mnogo prijatelja, a siromaha ostavlja prijatelj njegov.</li>
      <li>Lažan svedok neće ostati bez kara, i ko govori laž, neće pobeći.</li>
      <li>Mnogi ugadjaju knezu, i svak je prijatelj čoveku podatljivom.</li>
      <li>Na siromaha mrze sva braća njegova, još više se prijatelji njegovi udaljuju od njega; viče za njima, ali ih nema.</li>
      <li>Ko pribavlja razum, ljubi dušu svoju; i ko pazi na mudrost, naći će dobro.</li>
      <li>Svedok lažan neće ostati bez kara, i ko govori laž, poginuće.</li>
      <li>Ne dolikuju bezumnom miline, ni sluzi da vlada knezovima.</li>
      <li>Razum zadržava čoveka od gneva, i čast mu je mimoići krivicu.</li>
      <li>Careva je srdnja kao rika mladog lava, i ljubav je njegova kao rosa travi.</li>
      <li>Bezuman je sin muka ocu svom, i svadljivost ženina neprestano prokisivanje.</li>
      <li>Kuća i imanje nasledjuje se od otaca; a od Gospoda je razumna žena.</li>
      <li>Lenost navodi tvrd san, i nemarljiva duša gladovaće.</li>
      <li>Ko drži zapovesti, čuva dušu svoju; a ko ne mari za puteve svoje, poginuće.</li>
      <li>Gospodu pozaima ko poklanja siromahu, i platiće mu za dobro njegovo.</li>
      <li>Karaj sina svog dokle ima nadanja i na pogibao njegovu da ne prašta duša tvoja.</li>
      <li>Velik gnev pokazuj kad praštaš kar, i kad oprostiš, posle većma pokaraj.</li>
      <li>Slušaj savet i primaj nastavu, da posle budeš mudar.</li>
      <li>Mnogo ima misli u srcu čovečijem, ali šta Gospod naumi ono će ostati.</li>
      <li>Želja čoveku treba da je da čini milost, a bolji je siromah nego laža.</li>
      <li>Strah je Gospodnji na život; u koga je on, boravi sit, niti ga pohodi zlo.</li>
      <li>Lenjivac krije ruku svoju u nedra, ni k ustima svojim ne prinosi je.</li>
      <li>Udri podsmevača da ludi omudra, i razumnog nakaraj da razume nauku.</li>
      <li>Sin sramotan i prekoran upropašćuje oca i odgoni mater.</li>
      <li>Nemoj, sine, slušati nauke koja odvodi od reči razumnih.</li>
      <li>Nevaljao svedok podsmeva se pravdi, i usta bezbožnika proždiru na nepravdu.</li>
      <li>Gotovi su podsmevačima sudovi i bezumnicima boj na ledja.</li>
    </ol>
  </li>
  <li>
    <ol>
      <li>Vino je podsmevač i silovito piće nemirnik, i ko god za njim luta neće biti mudar.</li>
      <li>Strah je carev kao rika mladog lava; ko ga draži, greši svojoj duši.</li>
      <li>Slava je čoveku da se okani svadje; a ko je god bezuman, upleće se.</li>
      <li>Radi zime lenivac ne ore; prosi o žetvi, i ništa ne dobija.</li>
      <li>Savet je u srcu čovečijem duboka voda, ali čovek razuman crpe ga.</li>
      <li>Najviše ljudi hvali se svojom dobrotom; ali ko će naći čoveka istinitog?</li>
      <li>Pravednik jednako hodi u bezazlenosti svojoj; blago sinovima njegovim posle njega!</li>
      <li>Car sedeći na prestolu sudskom rasipa očima svojim svako zlo.</li>
      <li>Ko može reći: Očistio sam srce svoje, čist sam od greha svog?</li>
      <li>Dvojak poteg i dvojaka mera, oboje je mrsko Gospodu.</li>
      <li>Po delima svojim poznaje se i dete hoće li biti čisto i hoće li biti pravo delo njegovo.</li>
      <li>Uho koje čuje, i oko koje vidi, oboje je Gospod načinio.</li>
      <li>Ne ljubi sna, da ne osiromašiš; otvaraj oči svoje, i bićeš sit hleba.</li>
      <li>Ne valja, ne valja, govori ko kupuje, a kad otide onda se hvali.</li>
      <li>Ima zlata i mnogo bisera, ali su mudre usne najdragoceniji nakit.</li>
      <li>Uzmi haljinu onome koji se podjemči za tudjina, uzmi zalog od njega za tudjinku.</li>
      <li>Sladak je čoveku hleb od prevare, ali mu se posle napune usta peska.</li>
      <li>Misli se utvrdjuju savetom; zato razumno ratuj.</li>
      <li>Ko otkriva tajnu, postupa neverno; zato se ne mešaj s onim koji razvaljuje usta.</li>
      <li>Ko psuje oca svog ili mater svoju, njegov će se žižak ugasiti u crnom mraku.</li>
      <li>Nasledstvo koje se iz početka brzo dobija, ne biva na posletku blagosloveno.</li>
      <li>Ne govori: Vratiću zlo. Čekaj Gospoda, i sačuvaće te.</li>
      <li>Mrzak je Gospodu dvojak poteg, merila lažna nisu dobra.</li>
      <li>Od Gospoda su koraci čovečji, a čovek kako će razumeti put njegov?</li>
      <li>Zamka je čoveku da proždre svetinju, i posle zaveta opet da traži.</li>
      <li>Mudar car rasipa bezbožnike i pušta na njih kolo.</li>
      <li>Videlo je Gospodnje duša čovečija, istražuje sve što je u srcu.</li>
      <li>Milost i istina čuvaju cara, i milošću podupire svoj presto.</li>
      <li>Slava je mladićima sila njihova, a starcima čast seda kosa.</li>
      <li>Modrice od boja i udarci koji prodiru do srca jesu lek zlome.</li>
    </ol>
  </li>
  <li>
    <ol>
      <li>Srce je carevo u ruci Gospodu kao potoci vodeni; kuda god hoće, savija ga.</li>
      <li>Svaki se put čoveku čini prav, ali Gospod ispituje srca.</li>
      <li>Da se čini pravda i sud, milije je Gospodu nego žrtva.</li>
      <li>Ponosite oči i naduto srce i oranje bezbožničko greh je.</li>
      <li>Misli vrednog čoveka donose obilje, a svakog nagla siromaštvo.</li>
      <li>Blago sabrano jezikom lažljivim taština je koja prolazi medju one koji traže smrt.</li>
      <li>Grabež bezbožnih odneće ih, jer ne hteše činiti što je pravo.</li>
      <li>Čiji je put kriv, on je tudj; a ko je čist, njegovo je delo pravo.</li>
      <li>Bolje je sedeti u uglu od krova nego sa ženom svadljivom u kući zajedničkoj.</li>
      <li>Duša bezbožnikova želi zlo, ni prijatelj njegov ne nalazi milosti u njega.</li>
      <li>Kad podsmevač biva karan, ludi mudra; i kad se mudri poučava, prima znanje.</li>
      <li>Uči se pravednik od kuće bezbožnikove, kad se bezbožnici obaraju u zlo.</li>
      <li>Ko zatiskuje uho svoje od vike ubogog, vikaće i sam, ali neće biti uslišen.</li>
      <li>Dar u tajnosti utišava gnev i poklon u nedrima žestoku srdnju.</li>
      <li>Radost je pravedniku činiti što je pravo, a strah onima koji čine bezakonje.</li>
      <li>Čovek koji zadje s puta mudrosti počinuće u zboru mrtvih.</li>
      <li>Ko ljubi veselje, biće siromah; ko ljubi vino i ulje, neće se obogatiti.</li>
      <li>Otkup za pravednike biće bezbožnik i za dobre bezakonik.</li>
      <li>Bolje je živeti u zemlji pustoj nego sa ženom svadljivom i gnevljivom.</li>
      <li>Dragoceno je blago i ulje u stanu mudroga, a čovek bezuman proždire ga.</li>
      <li>Ko ide za pravdom i milošću, naći će život, pravdu i slavu.</li>
      <li>U grad jakih ulazi mudri, i obara silu u koju se uzdaju.</li>
      <li>Ko čuva usta svoja i jezik svoj, čuva dušu svoju od nevolja.</li>
      <li>Ponositom i obesnom ime je podsmevač, koji sve radi besno i oholo.</li>
      <li>Lenjivca ubija želja, jer ruke njegove neće da rade;</li>
      <li>Svaki dan želi; a pravednik daje i ne štedi.</li>
      <li>Žrtva je bezbožnička gad, a kamoli kad je prinose u grehu?</li>
      <li>Lažni svedok poginuće, a čovek koji sluša govoriće svagda.</li>
      <li>Bezbožnik je bezobrazan, a pravednik udešava svoje pute.</li>
      <li>Nema mudrosti ni razuma ni saveta nasuprot Bogu.</li>
      <li>Konj se oprema za dan boja, ali je u Gospoda spasenje.</li>
    </ol>
  </li>
  <li>
    <ol>
      <li>Bolje je ime nego veliko bogatstvo, i milost je bolja nego srebro i zlato.</li>
      <li>Bogat i siromah sretaju se; obojicu je Gospod stvorio.</li>
      <li>Pametan čovek vidi zlo i skloni se, a ludi idu dalje i plaćaju.</li>
      <li>Smernosti i strahu Gospodnjem plata je bogatstvo i slava i život.</li>
      <li>Trnje i zamke su na putu opakoga; ko čuva dušu svoju, biće daleko od toga.</li>
      <li>Uči dete prema putu kojim će ići, pa neće odstupiti od njega ni kad ostari.</li>
      <li>Bogat gospodari nad siromasima, i ko uzima u zajam biva sluga onome koji daje.</li>
      <li>Ko seje bezakonje žeće muku, i prut gneva njegovog nestaće.</li>
      <li>Blago oko biće blagosloveno, jer daje hleba svog ubogom.</li>
      <li>Oteraj podsmevača, i otići će raspra i prestaće svadja i sramota.</li>
      <li>Ko ljubi čisto srce, i čije su usne ljubazne, njemu je car prijatelj.</li>
      <li>Oči Gospodnje čuvaju znanje, a poslove bezakonikove obara.</li>
      <li>Lenivac govori: Lav je napolju; nasred ulice poginuo bih.</li>
      <li>Usta su tudjih žena jama duboka; na koga se gnevi Gospod onamo će pasti.</li>
      <li>Bezumlje je privezano detetu na srce; prut kojim se kara ukloniće ga od njega.</li>
      <li>Ko čini krivo siromahu da umnoži svoje, i ko daje bogatome, zacelo će osiromašiti.</li>
      <li>Prigni uho svoje i slušaj reči mudrih ljudi, i srce svoje privij k nauci mojoj.</li>
      <li>Jer će ti biti milina ako ih složiš u srce svoje, ako sve budu poredjane na usnama tvojim.</li>
      <li>Da bi ti uzdanje bilo u Gospoda, kazujem ti ovo danas, a ti tako čini.</li>
      <li>Nisam li ti napisao znamenite stvari za savete i znanje,</li>
      <li>Da bih ti pokazao tvrdju istinitih reči da bi mogao istinitim rečima odgovarati onima koji pošalju k tebi?</li>
      <li>Ne otimaj siromahu zato što je siromah, i ne zatiri nevoljnoga na vratima.</li>
      <li>Jer će Gospod braniti njihovu stvar, i oteće dušu onima koji njima otimaju.</li>
      <li>Ne druži se s čovekom gnevljivim i ne idi sa žestokim,</li>
      <li>Da se ne bi navikao na puteve njegove i metnuo zamke na dušu svoju.</li>
      <li>Ne budi od onih koji ruku daju, koji se jamče za dugove.</li>
      <li>Ako nemaš čim platiti, zašto da se odnese postelja ispod tebe?</li>
      <li>Ne pomiči stare medje, koju su postavili oci tvoji.</li>
      <li>Jesi li video čoveka ustaoca na poslu? Takvi će pred carevima stajati, a neće stajati pred prostacima.</li>
    </ol>
  </li>
  <li>
    <ol>
      <li>Kad sedneš da jedeš s gospodinom, pazi dobro šta je pred tobom.</li>
      <li>Inače bi saterao sebi nož u grlo, ako bi bio lakom.</li>
      <li>Ne želi preslačke njegove, jer su lažna hrana.</li>
      <li>Ne muči se da se obogatiš, i prodji se svoje mudrosti.</li>
      <li>Hoćeš li baciti oči svoje na ono čega brzo nestaje? Jer načini sebi krila i kao orao odleti u nebo.</li>
      <li>Ne jedi hleba u zavidljivca, i ne želi preslačaka njegovih.</li>
      <li>Jer kako on tebe ceni u duši svojoj tako ti jelo njegovo. Govoriće ti: Jedi i pij; ali srce njegovo nije s tobom.</li>
      <li>Zalogaj što pojedeš izbljuvaćeš, i izgubićeš ljubazne reči svoje.</li>
      <li>Pred bezumnim ne govori, jer neće mariti za mudrost besede tvoje.</li>
      <li>Ne pomiči stare medje, i ne stupaj na njivu siročadi.</li>
      <li>Jer je jak osvetnik njihov; braniće stvar njihovu od tebe.</li>
      <li>Obrati k nauci srce svoje i uši svoje k rečima mudrim.</li>
      <li>Ne uskraćuj kar detetu; kad ga biješ prutom, neće umreti.</li>
      <li>Ti ga bij prutom, i dušu ćeš mu izbaviti iz pakla.</li>
      <li>Sine moj, ako bude mudro srce tvoje, veseliće se srce moje u meni;</li>
      <li>I igraće bubrezi moji kad usne tvoje stanu govoriti što je pravo.</li>
      <li>Srce tvoje neka ne zavidi grešnicima, nego budi u strahu Gospodnjem uvek.</li>
      <li>Jer ima plata, i nadanje tvoje neće se zatrti.</li>
      <li>Slušaj, sine moj, i budi mudar i upravi putem srce svoje.</li>
      <li>Ne budi medju pijanicama ni medju izjelicama.</li>
      <li>Jer pijanica i izjelica osiromašiće, i spavač hodiće u ritama.</li>
      <li>Slušaj oca svog koji te je rodio, i ne preziri matere svoje kad ostari.</li>
      <li>Kupuj istinu i ne prodaji je; kupuj mudrost, znanje i razum.</li>
      <li>Veoma se raduje otac pravednikov, i roditelj mudroga veseli se s njega.</li>
      <li>Neka se, dakle, veseli otac tvoj i mati tvoja, i neka se raduje roditeljka tvoja.</li>
      <li>Sine moj, daj mi srce svoje, i oči tvoje neka paze na moje pute.</li>
      <li>Jer je kurva duboka jama, a tesan studenac tudja žena.</li>
      <li>Ona i zaseda kao lupež i umnožava zločince medju ljudima.</li>
      <li>Kome: Jaoh? Kome: Kuku? Kome svadja? Kome vika? Kome rane nizašta? Kome crven u očima?</li>
      <li>Koji sede kod vina, koji idu te traže rastvoreno vino.</li>
      <li>Ne gledaj na vino kad se rumeni, kad u čaši pokazuje lice svoje i upravo iskače.</li>
      <li>Na posledak će kao zmija ujesti i kao aspida upeći.</li>
      <li>Oči će tvoje gledati na tudje žene, i srce će tvoje govoriti opačine.</li>
      <li>I bićeš kao onaj koji leži usred mora i kao onaj koji spava povrh jedra.</li>
      <li>Reći ćeš: Izbiše me, ali me ne zabole; tukoše me, ali ne osetih; kad se probudim, ići ću opet da tražim to.</li>
    </ol>
  </li>
  <li>
    <ol>
      <li>Ne zavidi zlim ljudima niti želi da si s njima.</li>
      <li>Jer o pogibli misli srce njihovo i usne njihove govore o muci.</li>
      <li>Mudrošću se zida kuća i razumom utvrdjuje se.</li>
      <li>I znanjem se pune kleti svakog blaga i dragocena i mila.</li>
      <li>Mudar je čovek jak, i razuman je čovek silan snagom.</li>
      <li>Jer mudrim savetom ratovaćeš, i izbavljenje je u mnoštvu savetnika.</li>
      <li>Visoke su bezumnome mudrosti; neće otvoriti usta svojih na vratima.</li>
      <li>Ko misli zlo činiti zvaće se zlikovac.</li>
      <li>Misao bezumnikova greh je, i podsmevač je gad ljudski.</li>
      <li>Ako kloneš u nevolji, skratiće ti se sila.</li>
      <li>Izbavljaj pohvatane na smrt; i koje hoće da pogube, nemoj se ustegnuti od njih.</li>
      <li>Ako li kažeš: Gle, nismo znali za to; neće li razumeti Onaj koji ispituje srca, i koji čuva dušu tvoju neće li doznati i platiti svakome po delima njegovim?</li>
      <li>Sine moj, jedi med, jer je dobar, i saće, jer je slatko grlu tvom.</li>
      <li>Tako će biti poznanje mudrosti duši tvojoj, kad je nadješ; i biće plata, i nadanje tvoje neće se zatrti.</li>
      <li>Bezbožniče, ne vrebaj oko stana pravednikovog, i ne kvari mu počivanje.</li>
      <li>Jer ako i sedam puta padne pravednik, opet ustane, a bezbožnici propadaju u zlu.</li>
      <li>Kad padne neprijatelj tvoj, nemoj se radovati, i kad propadne, neka ne igra srce tvoje.</li>
      <li>Jer bi video Gospod i ne bi Mu bilo milo, i obratio bi gnev svoj od njega na tebe.</li>
      <li>Nemoj se žestiti radi nevaljalaca, nemoj zavideti bezbožnicima.</li>
      <li>Jer nema plate nevaljalcu, žižak će se bezbožnicima ugasiti.</li>
      <li>Boj se Gospoda, sine moj, i cara, i ne mešaj se s nemirnicima.</li>
      <li>Jer će se ujedanput podignuti pogibao njihova, a ko zna propast koja ide od obojice?</li>
      <li>I ovo je za mudrace: Gledati ko je ko na sudu nije dobro.</li>
      <li>Ko govori bezbožniku: Pravedan si, njega će proklinjati ljudi i mrziće na nj narodi.</li>
      <li>A koji ga karaju, oni će biti mili, i doći će na njih blagoslov dobrih.</li>
      <li>Ko govori reči istinite, u usta ljubi.</li>
      <li>Uredi svoj posao na polju, i svrši svoje na njivi, potom i kuću svoju zidaj.</li>
      <li>Ne budi svedok na bližnjeg svog bez razloga, i ne varaj usnama svojim.</li>
      <li>Ne govori: Kako je on meni učinio tako ću ja njemu učiniti; platiću ovom čoveku po delu njegovom.</li>
      <li>Idjah mimo njive čoveka lenjog i mimo vinograda čoveka bezumnog;</li>
      <li>I gle, beše sve zaraslo u trnje i sve pokrio čkalj, i ograda im kamena razvaljena.</li>
      <li>I videvši uzeh na um, i gledah i poučih se.</li>
      <li>Dok malo prospavaš, dok malo prodremlješ, dok malo sklopiš ruke da počineš,</li>
      <li>U tom će doći siromaštvo tvoje kao putnik, i oskudica tvoja kao oružan čovek.</li>
    </ol>
  </li>
  <li>
    <ol>
      <li>I ovo su priče Solomunove koje sabraše ljudi Jezekije cara Judinog.</li>
      <li>Slava je Božija skrivati stvar, a slava je carska istraživati stvar.</li>
      <li>Visina nebu i dubina zemlji i srce carevima ne može se dosegnuti.</li>
      <li>Uzmi od srebra trosku, i izaći će livcu zaklad.</li>
      <li>Uzmi bezbožnika ispred cara, i utvrdiće se pravdom presto njegov.</li>
      <li>Ne veličaj se pred carem i ne staj na mesto gde stoje vlastelji.</li>
      <li>Jer je bolje da ti se kaže: Hodi gore, nego da te ponize pred knezom da vidiš svojim očima.</li>
      <li>Ne idi odmah da se preš, gledaj šta bi činio naposletku ako bi te osramotio bližnji tvoj.</li>
      <li>Raspravi stvar svoju s bližnjim svojim, ali tudje tajne ne otkrivaj,</li>
      <li>Da te ne bi psovao ko čuje, i sramota tvoja da ne bi ostala na tebi.</li>
      <li>Zlatne jabuke u srebrnim sudima jesu zgodne reči.</li>
      <li>Zlatna je grivna i nakit od najboljeg zlata mudri karač onome koji sluša.</li>
      <li>Veran je poslanik kao studen snežna o žetvi onima koji ga pošalju, i rashladjuje dušu svojim gospodarima.</li>
      <li>Ko se hvali darom lažnim, on je kao oblaci i vetar bez dažda.</li>
      <li>Strpljenjem se ublažava knez, i mek jezik lomi kosti.</li>
      <li>Kad nadješ med, jedi koliko ti je dosta, da ne bi najedavši ga se izbljuvao ga.</li>
      <li>Retko neka ti noga stupa u kuću bližnjeg tvog, da ne bi nasitivši se tebe omrzao na te.</li>
      <li>Ko god govori lažno svedočanstvo na bližnjeg svog, on je kao malj i mač i oštra strela.</li>
      <li>Uzdanje je u nevernika u nevolji zub slomljen i noga uganuta.</li>
      <li>Ko peva pesme žalosnom srcu, on je kao onaj koji svlači haljinu na zimi, i kao ocat na salitru.</li>
      <li>Ako je gladan nenavidnik tvoj, nahrani ga hleba, i ako je žedan napoj ga vode.</li>
      <li>Jer ćeš živo ugljevlje zgrnuti na glavu njegovu, i Gospod će ti platiti.</li>
      <li>Severni vetar nosi dažd, a potajni jezik lice srdito.</li>
      <li>Bolje je sedeti u uglu od krova nego sa ženom svadljivom u kući zajedničkoj.</li>
      <li>Dobar je glas iz daleke zemlje kao studena voda žednoj duši.</li>
      <li>Pravednik koji pada pred bezbožnikom jeste kao izvor nogama zamućen i kao studenac pokvaren.</li>
      <li>Jesti mnogo meda nije dobro, i istraživati slavu nije slavno.</li>
      <li>Ko nema vlasti nad duhom svojim, on je grad razvaljen bez zidova.</li>
    </ol>
  </li>
  <li>
    <ol>
      <li>Kao sneg u leto i dažd o žetvi, tako ne dolikuje bezumnome čast.</li>
      <li>Kao vrabac kad prhne i lasta kad odleti, tako kletva nezaslužena neće doći.</li>
      <li>Bič konju, uzda magarcu, a batina bezumnicima na ledja.</li>
      <li>Ne odgovaraj bezumniku po bezumlju njegovom, da ne budeš i ti kao on.</li>
      <li>Odgovori bezumniku prema bezumlju njegovom, da ne misli da je mudar.</li>
      <li>Ko šalje bezumnika da mu šta svrši, on odseca sebi noge i pije nepravdu.</li>
      <li>Kako hromi hramlje nogama svojim, takva je beseda u ustima bezumnih.</li>
      <li>Kao da baca dragi kamen u gomilu kamenja, tako radi ko čini čast bezumnome.</li>
      <li>Kao trn kad dodje u ruku pijanome, takva je beseda u ustima bezumnih.</li>
      <li>Mnogo muke zadaje svima ko plaća bezumniku i ko plaća prestupnicima.</li>
      <li>Kao što se pas povraća na svoju bljuvotinu, tako bezumnik ponavlja svoje bezumlje.</li>
      <li>Jesi li video čoveka koji misli da je mudar? Više ima nadanja od bezumnoga nego od njega.</li>
      <li>Lenjivac govori: Ljuti je lav na putu, lav je na ulicama.</li>
      <li>Kao što se vrata obrću na čepovima svojim, tako lenivac na postelji svojoj.</li>
      <li>Lenivac krije ruku svoju u nedra, teško mu je prineti je k ustima.</li>
      <li>Lenivac misli da je mudriji od sedmorice koji odgovaraju razumno.</li>
      <li>Psa za uši hvata ko se prolazeći žesti za tudju raspru.</li>
      <li>Kakav je bezumnik koji baca iskre i strele smrtne,</li>
      <li>Takav je svaki koji prevari bližnjeg svog pa onda veli: Šalio sam se.</li>
      <li>Kad nestane drva, ugasi se oganj; tako kad nema opadača, prestaje raspra.</li>
      <li>Ugalj je za žeravicu, drva za oganj, a čovek svadljivac da raspaljuje svadju.</li>
      <li>Reči su opadačeve kao reči izbijenih, ali silaze unutra u trbuh.</li>
      <li>Kao srebrna pena kojom se obloži crep, takve su usne neprijateljske i zlo srce.</li>
      <li>Nenavidnik se pretvara ustima svojim, a u srcu slaže prevaru.</li>
      <li>Kad govori umiljatim glasom, ne veruj mu, jer mu je u srcu sedam gadova.</li>
      <li>Mržnja se pokriva lukavstvom, ali se zloća njena otkriva na zboru.</li>
      <li>Ko jamu kopa, u nju će pasti; i ko kamen valja, na njega će se prevaliti.</li>
      <li>Jezik lažan mrzi na one koje satire, i usta koja laskaju grade pogibao.</li>
    </ol>
  </li>
  <li>
    <ol>
      <li>Ne hvali se sutrašnjim danom, jer ne znaš šta će dan doneti.</li>
      <li>Neka te hvali drugi, a ne tvoja usta, tudjin, a ne tvoje usne.</li>
      <li>Težak je kamen, i pesak je težak; ali je gnev bezumnikov teži od oboga.</li>
      <li>Jarost je nemilostiva, i gnev je plah; ali ko će odoleti zavisti?</li>
      <li>Bolji je javni ukor nego tajna ljubav.</li>
      <li>Udarci od prijatelja istiniti su, a celivi nenavidnikovi lažni.</li>
      <li>Duša sita gazi saće, a gladnoj duši slatko je sve što je gorko.</li>
      <li>Kakva je ptica koja odleti iz svog gnezda, takav je čovek koji otide iz svog mesta.</li>
      <li>Ulje i kad veseli srce, tako je prijatelj sladak savetom srdačnim.</li>
      <li>Ne ostavljaj prijatelja svog ni prijatelja oca svog, i u kuću brata svog ne ulazi u nesreći svojoj: bolji je sused blizu nego brat daleko.</li>
      <li>Sine moj, budi mudar i obraduj srce moje, da imam šta odgovoriti onome ko me ruži.</li>
      <li>Pametan čovek vidi zlo i skloni se, a ludi idu dalje i plaćaju.</li>
      <li>Uzmi haljinu onome koji se podjemči za tudjina, i uzmi zalog od njega za tudjinku.</li>
      <li>Ko blagosilja prijatelja svog na glas rano ustajući, primiće mu se za kletvu.</li>
      <li>Neprestano kapanje kad je velik dažd, i žena svadljiva, jedno su;</li>
      <li>Ko je ustavlja, ustavlja vetar, i ona se odaje kao mirisavo ulje u desnici.</li>
      <li>Gvoždje se gvoždjem oštri, tako čovek oštri lice prijatelja svog.</li>
      <li>Ko čuva smokvu, ješće rod njen; tako ko čuva gospodara svog, biće poštovan.</li>
      <li>Kako je u vodi lice prema licu, tako je srce čovečije prema čoveku.</li>
      <li>Grob i propast nikada se ne mogu zasititi, tako oči čovečije nikada nisu site.</li>
      <li>Srebro u topionici i zlato u peći a čovek u ustima onog koji ga hvali poznaje se.</li>
      <li>Da bezumnoga tucaš u stupi s tučkom s prekrupom, ne bi otišlo od njega bezumlje njegovo.</li>
      <li>Dobro gledaj stoku svoju i staraj se za stada svoja.</li>
      <li>Jer bogatstvo ne traje doveka niti kruna od kolena do kolena.</li>
      <li>Kad trava naraste i pokaže se zelen, kupi se trava po planinama.</li>
      <li>Jaganjci su ti za odelo, i jarići cena za njivu.</li>
      <li>I dosta ima mleka kozjeg tebi za jelo, i za jelo tvom domu i za hranu tvojim devojkama.</li>
    </ol>
  </li>
  <li>
    <ol>
      <li>Beže bezbožnici kad ih niko ne goni, a pravednici su kao lavići bez straha.</li>
      <li>Kad se u zemlji zla čine, nastaju joj mnogi knezovi; ali kad se nadje čovek razuman i vešt, ostaje dugo.</li>
      <li>Čovek siromah koji čini krivo ubogima jeste kao silan dažd iza kog nestaje hleba.</li>
      <li>Koji ostavljaju zakon, hvale bezbožnike; a koji drže zakon, protive im se.</li>
      <li>Zli ljudi ne razumeju šta je pravo; a koji traže Gospoda, razumeju sve.</li>
      <li>Bolji je siromah koji hodi u bezazlenosti svojoj nego ko ide krivim putevima ako je i bogat.</li>
      <li>Ko čuva zakon, sin je razuman; a ko se druži s izjelicama, sramoti oca svog.</li>
      <li>Ko umnožava dobro svoje ujmom i pridavkom, sabira onome koji će razdavati siromasima.</li>
      <li>Ko odvraća uho svoje da ne čuje zakon, i molitva je njegova mrska.</li>
      <li>Ko zavodi prave na zao put, pašće u jamu svoju, a bezazleni naslediće dobro.</li>
      <li>Bogat čovek misli da je mudar, ali razuman siromah ispituje ga.</li>
      <li>Kad se raduju pravedni, velika je slava; a kad se podižu bezbožnici, traži se čovek.</li>
      <li>Ko krije prestupe svoje, neće biti srećan; a ko priznaje i ostavlja, dobiće milost.</li>
      <li>Blago čoveku koji se svagda boji; a ko je tvrdoglav, upada u zlo.</li>
      <li>Bezbožnik koji vlada narodom siromašnim, lav je koji riče i medved gladan.</li>
      <li>Knez bez razuma čini mnogo nepravde, a koji mrzi na lakomstvo, živeće dugo.</li>
      <li>Čovek koji čini nasilje krvi ljudskoj, bežaće do groba, a niko ga neće zadržati.</li>
      <li>Ko hodi u bezazlenosti, spašće se; a ko je opak na putevima, pašće u jedan mah.</li>
      <li>Ko radi svoju zemlju, biće sit hleba; a ko ide za besposlicama, nasitiće se sirotinje.</li>
      <li>Čovek veran obiluje blagoslovima; a ko nagli da se obogati, neće biti bez krivice.</li>
      <li>Nije dobro gledati ko je ko, jer za zalogaj hleba čovek će učiniti zlo.</li>
      <li>Nagli da se obogati čovek zavidljiv, a ne zna da će mu doći siromaštvo.</li>
      <li>Ko ukorava čoveka naći će posle veću milost nego koji laska jezikom.</li>
      <li>Ko krade oca svog i mater svoju, i govori: Nije greh, on je drug krvniku.</li>
      <li>Oholi zameće svadju; a ko se uzda u Gospoda, izobilovaće.</li>
      <li>Ko se uzda u svoje srce, bezuman je; a ko hodi mudro, izbaviće se.</li>
      <li>Ko daje siromahu, neće mu nedostajati; a ko odvraća oči svoje, biće mu mnogo kletava.</li>
      <li>Kad se podižu bezbožnici, sakriva se čovek; a kad ginu, umnožavaju se pravedni.</li>
    </ol>
  </li>
  <li>
    <ol>
      <li>Čovek koji po karanju ostaje tvrdoglav, ujedanput će propasti, da neće biti leka.</li>
      <li>Kad se umnožavaju pravednici, veseli se narod; a kad vlada bezbožnik, uzdiše narod.</li>
      <li>Ko ljubi mudrost, veseli oca svog; a ko se druži s kurvama, rasipa svoje dobro.</li>
      <li>Car pravdom podiže zemlju; a ko uzima mito, satire je.</li>
      <li>Ko laska prijatelju svom, razapinje mrežu nogama njegovim.</li>
      <li>U grehu je zlog čoveka zamka, a pravednik peva i veseli se.</li>
      <li>Pravednik razume parbu nevoljnih, a bezbožnik ne mari da zna.</li>
      <li>Podsmevači raspaljuju grad, a mudri utišavaju gnev.</li>
      <li>Mudar čovek kad se pre s ludim, ili se srdio ili smejao, nema mira.</li>
      <li>Krvopije mrze na bezazlenoga, a pravi se brinu za dušu njegovu.</li>
      <li>Sav gnev svoj izliva bezumnik, a mudri ustavlja ga natrag.</li>
      <li>Koji knez sluša lažne reči, sve su mu sluge bezbožne.</li>
      <li>Siromah i koji daje na dobit sretaju se; obojici Gospod prosvetljuje oči.</li>
      <li>Koji car pravo sudi siromasima, njegov će presto stajati doveka.</li>
      <li>Prut i kar daju mudrost, a dete pusto sramoti mater svoju.</li>
      <li>Kad se umnožavaju bezbožnici, umnožavaju se gresi, a pravednici će videti propast njihovu.</li>
      <li>Karaj sina svog, i smiriće te, i učiniće milinu duši tvojoj.</li>
      <li>Kad nema utvare, rasipa se narod; a ko drži zakon, blago njemu!</li>
      <li>Rečima se ne popravlja sluga, jer ako i razume, opet ne sluša.</li>
      <li>Jesi li video čoveka naglog u besedi svojoj? Više ima nadanja od bezumnog nego od njega.</li>
      <li>Ako ko mazi slugu od malena, on će najposle biti sin.</li>
      <li>Gnevljiv čovek zameće svadju, i ko je naprasit, mnogo greši.</li>
      <li>Oholost ponižuje čoveka, a ko je smeran duhom, dobija slavu.</li>
      <li>Ko deli s lupežem, mrzi na svoju dušu, čuje prokletstvo i ne prokazuje.</li>
      <li>Strašljiv čovek meće sebi zamku; a ko se u Gospoda uzda, biće u visokom zaklonu.</li>
      <li>Mnogi traže lice vladaočevo, ali je od Gospoda sud svakome.</li>
      <li>Pravednima je mrzak nepravednik, a bezbožniku je mrzak ko pravo hodi.</li>
    </ol>
  </li>
  <li>
    <ol>
      <li>Reči Agura sina Jakejevog; sabrane reči tog čoveka Itilu, Itilu i Ukalu.</li>
      <li>Ja sam ludji od svakog, i razuma čovečijeg nema u mene.</li>
      <li>Niti sam učio mudrost niti znam svete stvari.</li>
      <li>Ko je izašao na nebo i opet sišao? Ko je skupio vetar u pregršti svoje? Ko je svezao vode u plašt svoj? Ko je utvrdio sve krajeve zemlji? Kako Mu je ime? I kako je ime Sinu Njegovom? Znaš li?</li>
      <li>Sve su reči Božije čiste; On je štit onima koji se uzdaju u Nj.</li>
      <li>Ništa ne dodaj k rečima Njegovim, da te ne ukori i ne nadješ se laža.</li>
      <li>Za dvoje molim Te; nemoj me se oglušiti dok sam živ:</li>
      <li>Taštinu i reč lažnu udalji od mene; siromaštva ni bogatstva ne daj mi, hrani me hlebom po obroku mom,</li>
      <li>Da ne bih najedavši se odrekao se Tebe i rekao: Ko je Gospod? Ili osiromašivši da ne bih krao i uzalud uzimao ime Boga svog.</li>
      <li>Ne opadaj sluge gospodaru njegovom, da te ne bi kleo i ti bio kriv.</li>
      <li>Ima rod koji psuje oca svog i ne blagosilja matere svoje.</li>
      <li>Ima rod koji misli da je čist, a od svog kala nije opran.</li>
      <li>Ima rod koji drži visoko oči svoje, i vedje mu se dižu uvis.</li>
      <li>Ima rod kome su zubi mačevi i kutnjaci noževi, da proždire siromahe sa zemlje i uboge izmedju ljudi.</li>
      <li>Pijavica ima dve kćeri, koje govore: Daj, daj. Ima troje nesito, i četvrto nikad ne kaže: Dosta:</li>
      <li>Grob, materica jalova, zemlja koja ne biva sita vode, i oganj, koji ne govori: Dosta.</li>
      <li>Oko koje se ruga ocu i neće da sluša matere, kljuvaće ga gavrani s potoka i jesti orlići.</li>
      <li>Troje mi je čudesno, i četvrtog ne razumem:</li>
      <li>Put orlov u nebo, put zmijin po steni, put ladjin posred mora, i put čovečiji k devojci.</li>
      <li>Takav je put kurvin: jede, i ubriše usta, pa veli: Nisam učinila zla.</li>
      <li>Od troga se potresa zemlja, i četvrtog ne može podneti:</li>
      <li>Od sluge, kad postane car, od bezumnika, kad se najede hleba.</li>
      <li>Od puštenice, kad se uda, od sluškinje kad nasledi gospodju svoju.</li>
      <li>Četvoro ima maleno na zemlji, ali mudrije od mudraca:</li>
      <li>Mravi, koji su slab narod, ali opet pripravljaju u leto sebi hranu;</li>
      <li>Pitomi zečevi, koji su nejak narod, ali opet u kamenu grade sebi kuću;</li>
      <li>Skakavci, koji nemaju cara, ali opet idu svi jatom;</li>
      <li>Pauk, koji rukama radi i u carskim je dvorima.</li>
      <li>Troje lepo korača, i četvrto lepo hodi:</li>
      <li>Lav, najjači izmedju zverova, koji ne uzmiče ni pred kim,</li>
      <li>Konj opasan po bedrima ili jarac, i car na koga niko ne ustaje.</li>
      <li>Ako si ludovao ponesavši se ili si zlo mislio, metni ruku na usta.</li>
      <li>Kad se razbija mleko, izlazi maslo; i ko jako nos utire, izgoni krv; tako ko draži na gnev, zameće svadju.</li>
    </ol>
  </li>
  <li>
    <ol>
      <li>Reči cara Lemuila; sabrane reči, kojima ga je učila mati njegova.</li>
      <li>Šta, sine moj, šta, sine utrobe moje, i šta, sine zaveta mojih?</li>
      <li>Ne daj krepost svoju ženama, ni puteve svoje onima što satiru careve.</li>
      <li>Nije za careve, Lemuilo, nije za careve da piju vino, ni za knezove da piju silovito piće,</li>
      <li>Da ne bi pijući zaboravio uredbe, i izmenio pravicu kome nevoljniku.</li>
      <li>Podajte silovito piće onome koji hoće da propadne, i vino onima koji su tužnog srca;</li>
      <li>Neka se napije i zaboravi svoje siromaštvo, i da se više ne seća svoje muke.</li>
      <li>Otvaraj usta svoja za nemoga, za stvar svih namenjenih smrti.</li>
      <li>Otvaraj usta svoja, sudi pravo, daj pravicu nevoljnome i ubogome.</li>
      <li>Ko će naći vrsnu ženu? Jer vredi više nego biser.</li>
      <li>Oslanja se na nju srce muža njenog, i dobitka neće nedostajati.</li>
      <li>Čini mu dobro, a ne zlo, svega veka svog.</li>
      <li>Traži vune i lana, i radi po volji rukama svojim.</li>
      <li>Ona je kao ladja trgovačka, iz daleka donosi hranu svoju.</li>
      <li>Ustaje dok je još noć, daje hranu čeljadi svojoj i posao devojkama svojim.</li>
      <li>Misli o njivi, i uzme je, od rada ruku svojih sadi vinograd.</li>
      <li>Opasuje snagom bedra svoja i krepi mišice svoje.</li>
      <li>Vidi kako joj je dobra radnja, ne gasi joj se noću žižak.</li>
      <li>Rukama svojim maša se preslice, i prstima svojim drži vreteno.</li>
      <li>Ruku svoju otvara siromahu, i pruža ruke ubogome.</li>
      <li>Ne boji se snega za svoju čeljad, jer sva čeljad njena ima po dvoje haljine.</li>
      <li>Pokrivače sama sebi gradi, tako platno i skerlet odelo joj je</li>
      <li>Zna se muž njen na vratima kad sedi sa starešinama zemaljskim.</li>
      <li>Košulje gradi i prodaje, i pojase daje trgovcu.</li>
      <li>Odelo joj je krepost i lepota, i osmeva se na vreme koje ide.</li>
      <li>Usta svoja otvara mudro i na jeziku joj je nauka blaga.</li>
      <li>Pazi na vladanje čeljadi svoje, i hleba u lenjosti ne jede.</li>
      <li>Sinovi njeni podižu se i blagosiljaju je; muž njen takodje hvali je;</li>
      <li>Mnoge su žene bile vrsne, ali ti ih nadvišuješ sve.</li>
      <li>Ljupkost je prevarna i lepota tašta; žena koja se boji Gospoda, ona zaslužuje pohvalu.</li>
      <li>Podajte joj od ploda ruku njenih, i neka je hvale na vratima dela njena.</li>
    </ol>
  </li>
</ol>