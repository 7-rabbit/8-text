<ol>
  <li>
    <ol>
      <li>U početku beše Reč, i Reč beše u Boga, i Bog beše Reč.</li>
      <li>Ona beše u početku u Boga.</li>
      <li>Sve je kroz Nju postalo, i bez Nje ništa nije postalo što je postalo.</li>
      <li>U Njoj beše život, i život beše videlo ljudima.</li>
      <li>I Videlo se svetli u tami, i tama Ga ne obuze.</li>
      <li>Posla Bog čoveka po imenu Jovana.</li>
      <li>Ovaj dodje za svedočanstvo da svedoči za Videlo da svi veruju kroza nj.</li>
      <li>On ne beše Videlo, nego da svedoči za Videlo.</li>
      <li>Beše Videlo istinito koje obasjava svakog čoveka koji dolazi na svet.</li>
      <li>Na svetu beše, i svet kroza Nj posta, i svet Ga ne pozna.</li>
      <li>K svojima dodje, i svoji Ga ne primiše.</li>
      <li>A koji Ga primiše dade im vlast da budu sinovi Božiji, koji veruju u ime Njegovo,</li>
      <li>Koji se ne rodiše od krvi, ni od volje telesne, ni od volje muževlje, nego od Boga.</li>
      <li>I reč postade telo i useli se u nas puno blagodati i istine; i videsmo slavu Njegovu, slavu, kao Jedinorodnoga od Oca.</li>
      <li>Jovan svedoči za Njega i viče govoreći: Ovaj beše za koga rekoh: Koji za mnom ide preda mnom postade, jer pre mene beše.</li>
      <li>I od punine Njegove mi svi uzesmo blagodat za blagodaću.</li>
      <li>Jer se zakon dade preko Mojsija, a blagodat i istina postade od Isusa Hrista.</li>
      <li>Boga niko nije video nikad: Jedinorodni Sin koji je u naručju Očevom, On Ga javi.</li>
      <li>I ovo je svedočanstvo Jovanovo kad poslaše Jevreji iz Jerusalima sveštenike i Levite da ga zapitaju: Ko si ti?</li>
      <li>I on prizna, i ne zataji, i prizna: Ja nisam Hristos.</li>
      <li>I zapitaše ga: Ko si dakle? Jesi li Ilija? I reče: Nisam. Jesi li prorok? I odgovori: Nisam.</li>
      <li>A oni mu rekoše: Ko si? Da možemo kazati onima što su nas poslali: Šta kažeš za sebe?</li>
      <li>Reče: Ja sam glas onog što viče u pustinji: Poravnite put Gospodnji; kao što kaza Isaija prorok.</li>
      <li>I behu poslanici od fariseja,</li>
      <li>I zapitaše ga govoreći mu: Zašto, dakle, krštavaš kad ti nisi Hristos ni Ilija ni prorok?</li>
      <li>Odgovori im Jovan govoreći: Ja krštavam vodom a medju vama stoji koga vi ne znate.</li>
      <li>On je Onaj što će doći za mnom, koji beše preda mnom; kome ja nisam dostojan odrešiti remen na obući Njegovoj.</li>
      <li>Ovo bi u Vitaniji preko Jordana gde Jovan krštavaše.</li>
      <li>A sutradan vide Jovan Isusa gde ide k njemu, i reče: Gle, jagnje Božije koje uze na se grehe sveta.</li>
      <li>Ovo je Onaj za koga ja rekoh: Za mnom ide čovek koji preda mnom postade, jer pre mene beše.</li>
      <li>I ja Ga ne znadoh: nego da se javi Izrailju zato ja dodjoh da krstim vodom.</li>
      <li>I svedoči Jovan govoreći: Videh Duha gde silazi s neba kao golub i stade na Njemu.</li>
      <li>I ja Ga ne znadoh; nego Onaj koji me posla da krstim vodom On mi reče: Na koga vidiš da silazi Duh i stoji na Njemu to je Onaj koji će krstiti Duhom Svetim.</li>
      <li>I ja videh i zasvedočih da je ovaj Sin Božji.</li>
      <li>A sutradan, opet, stajaše Jovan i dvojica od učenika njegovih,</li>
      <li>I videvši Isusa gde ide, reče: Gle, jagnje Božije.</li>
      <li>I čuše ga oba učenika kad govoraše, i otidoše za Isusom.</li>
      <li>A Isus obazrevši se i videvši ih gde idu za Njim, reče im: Šta ćete? A oni Mu rekoše: Ravi! (koje znači: učitelju) gde stojiš?</li>
      <li>I reče im: Dodjite i vidite. I otidoše, i videše gde stajaše; i ostaše u Njega onaj dan. A beše oko devetog sahata.</li>
      <li>A jedan od dvojice koji čuše od Jovana i idjahu za Njim beše Andrija, brat Simona Petra;</li>
      <li>On nadje najpre brata svog Simona, i reče mu: Mi nadjosmo Mesiju, koje znači Hristos.</li>
      <li>I dovede ga k Isusu. A Isus pogledavši na nj reče: Ti si Simon, sin Jonin; ti ćeš se zvati Kifa, koje znači Petar.</li>
      <li>A sutradan namisli izići u Galileju, i nadje Filipa, i reče mu: Hajde za mnom.</li>
      <li>A Filip beše iz Vitsaide, iz grada Andrijinog i Petrovog.</li>
      <li>Filip nadje Natanaila, i reče mu: Za koga Mojsije u zakonu pisa i proroci, nadjosmo Ga, Isusa sina Josifova iz Nazareta.</li>
      <li>I reče mu Natanailo: Iz Nazareta može li biti šta dobro? Reče mu Filip: Dodji i vidi.</li>
      <li>A Isus videvši Natanaila gde ide k Njemu reče za njega: Evo pravog Izrailjca u kome nema lukavstva.</li>
      <li>Reče Mu Natanailo: Kako me poznaješ? Odgovori Isus i reče mu: Pre nego te pozva Filip videh te kad beše pod smokvom.</li>
      <li>Odgovori Natanailo i reče Mu: Ravi! Ti si Sin Božiji, Ti si Car Izrailjev.</li>
      <li>Odgovori Isus i reče mu: Što ti kazah da te videh pod smokvom zato veruješ; videćeš više od ovog.</li>
      <li>I reče mu: Zaista, zaista vam kažem: Odsele ćete videti nebo otvoreno i andjele Božije gde se penju i silaze k Sinu čovečijem.</li>
    </ol>
  </li>
  <li>
    <ol>
      <li>I treći dan bi svadba u Kani galilejskoj, i onde beše mati Isusova.</li>
      <li>A pozvan beše i Isus i učenici Njegovi na svadbu.</li>
      <li>I kad nesta vina, reče mati Isusova Njemu: Nemaju vina.</li>
      <li>Isus joj reče: Šta je meni do tebe ženo? Još nije došao moj čas.</li>
      <li>Reče mati Njegova slugama: Šta god vam reče učinite.</li>
      <li>A onde beše šest vodenih sudova od kamena, postavljenih po običaju jevrejskog čišćenja, koji uzimahu po dva ili po tri vedra.</li>
      <li>Reče im Isus: Napunite sudove vode. I napuniše ih do vrha.</li>
      <li>I reče im: Zahvatite sad i nosite kumu. I odnesoše.</li>
      <li>A kad okusi kum od vina koje je postalo od vode, i ne znaše otkuda je (a sluge znahu koje su zahvatile vodu), zovnu kum ženika,</li>
      <li>I reče mu: Svaki čovek najpre dobro vino iznosi, a kad se opiju onda rdjavije; a ti si čuvao dobro vino dosle.</li>
      <li>Ovo učini Isus početak čudesima u Kani galilejskoj, i pokaza slavu svoju; i učenici Njegovi verovaše Ga.</li>
      <li>Potom sidje u Kapernaum, On i mati Njegova, i braća Njegova, i učenici Njegovi, i onde stajaše ne mnogo dana.</li>
      <li>I blizu beše pasha jevrejska, i izidje Isus u Jerusalim.</li>
      <li>I nadje u crkvi gde sede oni što prodavahu volove i ovce i golubove, i koji novce menjahu.</li>
      <li>I načinivši bič od uzica, izgna sve iz crkve, i ovce i volove; i menjačima prosu novce i stolove ispremeta;</li>
      <li>I reče onima što prodavahu golubove: Nosite to odavde, i ne činite od doma Oca mog dom trgovački.</li>
      <li>A učenici se Njegovi opomenuše da u pismu stoji: Revnost za kuću Tvoju izjede me.</li>
      <li>A Jevreji odgovarajući rekoše Mu: Kakav nam znak pokazuješ, da to možeš činiti?</li>
      <li>Isus odgovori i reče im: Razvalite ovu crkvu, i za tri dana ću je podignuti.</li>
      <li>A Jevreji rekoše: Četrdeset i šest godina gradjena je ova crkva, a ti za tri dana da je podigneš?</li>
      <li>A On govoraše za crkvu tela svog.</li>
      <li>A kad usta iz mrtvih, opomenuše se učenici Njegovi da ovo govoraše, i verovaše pismu i reči koju reče Isus.</li>
      <li>A kad beše u Jerusalimu na praznik pashe, mnogi verovaše u ime Njegovo, videći čudesa Njegova koja činjaše.</li>
      <li>Ali Isus ne poveravaše im sebe; jer ih sve znaše,</li>
      <li>I ne trebaše Mu da ko svedoči za čoveka; jer sam znaše šta beše u čoveku.</li>
    </ol>
  </li>
  <li>
    <ol>
      <li>Beše pak čovek medju farisejima, po imenu Nikodim, knez jevrejski.</li>
      <li>Ovaj dodje k Isusu noću i reče Mu: Ravi! Znamo da si ti učitelj od Boga došao; jer niko ne može čudesa ovih činiti koja ti činiš ako nije Bog s njim.</li>
      <li>Odgovori Isus i reče mu: Zaista, zaista ti kažem: ako se ko nanovo ne rodi, ne može videti carstvo Božije.</li>
      <li>Reče Nikodim Njemu: Kako se može čovek roditi kad je star? Eda li može po drugi put ući u utrobu matere svoje i roditi se?</li>
      <li>Odgovori Isus: Zaista, zaista ti kažem: ako se ko ne rodi vodom i Duhom, ne može ući u carstvo Božije.</li>
      <li>Šta je rodjeno od tela, telo je; a šta je rodjeno od Duha, duh je.</li>
      <li>Ne čudi se što ti rekoh; valja vam se nanovo roditi.</li>
      <li>Duh diše gde hoće, i glas njegov čuješ, a ne znaš otkuda dolazi i kuda ide; tako je svaki čovek koji je rodjen od Duha.</li>
      <li>Odgovori Nikodim i reče Mu: Kako može to biti?</li>
      <li>Isus odgovori i reče mu: Ti si učitelj Izrailjev, i to li ne znaš?</li>
      <li>Zaista, zaista ti kažem da mi govorimo šta znamo, i svedočimo šta videsmo, i svedočanstvo naše ne primate.</li>
      <li>Kad vam kazah zemaljsko pa ne verujete, kako ćete verovati ako vam kažem nebesko?</li>
      <li>I niko se ne pope na nebo osim koji sidje s neba, Sin čovečiji koji je na nebu.</li>
      <li>I kao što Mojsije podiže zmiju u pustinji, tako treba Sin čovečiji da se podigne.</li>
      <li>Da nijedan koji Ga veruje ne pogine, nego da ima život večni:</li>
      <li>Jer Bogu tako omile svet da je i Sina svog Jedinorodnog dao, da nijedan koji Ga veruje ne pogine, nego da ima život večni.</li>
      <li>Jer Bog ne posla Sina svog na svet da sudi svetu, nego da se svet spase kroza Nj.</li>
      <li>Koji Njega veruje ne sudi mu se, a koji ne veruje već je osudjen, jer ne verova u ime Jedinorodnog Sina Božijeg.</li>
      <li>A sud je ovaj što videlo dodje na svet, i ljudima omile većma tama negoli videlo; jer njihova dela behu zla.</li>
      <li>Jer svaki koji zlo čini mrzi na na videlo i ne ide k videlu da ne pokaraju dela njegova, jer su zla.</li>
      <li>A ko istinu čini ide k videlu, da se vide dela njegova, jer su u Bogu učinjena.</li>
      <li>A potom dodje Isus i učenici Njegovi u judejsku zemlju, i onde življaše s njima i krštavaše.</li>
      <li>A Jovan krštavaše u Enonu blizu Salima, jer onde beše mnogo vode; i dolažahu te ih krštavaše.</li>
      <li>Jer još ne beše Jovan bačen u tamnicu.</li>
      <li>Tada postade raspra medju učenicima Jovanovim i Jevrejima oko čišćenja.</li>
      <li>I dodjoše k Jovanu i rekoše mu: Ravi! Onaj što beše s tobom preko Jordana, za koga si ti svedočio, evo on krštava, i svi idu k njemu.</li>
      <li>Jovan odgovori i reče: Ne može čovek ništa primiti ako mu ne bude dano s neba.</li>
      <li>Vi sami meni svedočite da rekoh: Ja nisam Hristos, nego sam poslan pred Njim.</li>
      <li>Ko ima nevestu ženik je, a prijatelj ženikov stoji i sluša ga, i radošću raduje se glasu ženikovom. Ova dakle radost moja ispuni se.</li>
      <li>Onaj treba da raste, a ja da se umanjujem.</li>
      <li>Koji odozgo dolazi nad svima je; koji je sa zemlje od zemlje je, i govori od zemlje; koji dolazi s neba nad svima je.</li>
      <li>I šta vide i ču ono svedoči; i svedočanstvo Njegovo niko ne prima.</li>
      <li>Koji primi Njegovo svedočanstvo, potvrdi da je Bog istinit.</li>
      <li>Jer koga Bog posla, onaj reči Božije govori: jer Bog Duha ne daje na meru.</li>
      <li>Jer Otac ljubi Sina, i sve dade u ruke Njegove.</li>
      <li>Ko veruje Sina, ima život večni; a ko ne veruje Sina, neće videti život, nego gnev Božji ostaje na njemu.</li>
    </ol>
  </li>
  <li>
    <ol>
      <li>Kad razume, dakle, Gospod da su čuli fariseji da Isus više učenika dobija i krštava nego Jovan</li>
      <li>(Isus pak sam ne krštavaše nego učenici Njegovi),</li>
      <li>Ostavi Judeju, i otide opet u Galileju.</li>
      <li>A valjalo Mu je proći kroz Samariju.</li>
      <li>Tako dodje u grad samarijski koji se zove Sihar, blizu sela koje dade Jakov Josifu, sinu svom.</li>
      <li>A onde beše izvor Jakovljev; i Isus umoran od puta sedjaše na izvoru; a beše oko šestog sahata.</li>
      <li>Dodje žena Samarjanka da zahvati vode; reče joj Isus; daj mi da pijem.</li>
      <li>(Jer učenici Njegovi behu otišli u grad da kupe jela.)</li>
      <li>Reče Mu žena Samarjanka; kako ti, Jevrejin budući, možeš iskati od mene, žene Samarjanke, da piješ? Jer se Jevreji ne mešaju sa Samarjanima.</li>
      <li>Odgovori Isus i reče joj: Da ti znaš dar Božji, i ko je taj koji ti govori: Daj mi da pijem, ti bi iskala u Njega i dao bi ti vodu živu.</li>
      <li>Reče Mu žena: Gospode! Ni zahvatiti nemaš čim, a studenac je dubok; odakle ćeš dakle uzeti vodu živu?</li>
      <li>Eda li si ti veći od našeg oca Jakova, koji nam dade ovaj studenac, i on iz njega pijaše i sinovi njegovi i stoka njegova?</li>
      <li>Odgovori isus i reče joj: Svaki koji pije od ove vode opet će ožedneti;</li>
      <li>A koji pije od vode koju ću mu ja dati neće ožedneti doveka; nego voda što ću mu ja dati biće u njemu izvor vode koja teče u život večni.</li>
      <li>Reče Mu žena: Gospode! Daj mi te vode da ne žednim niti da dolazim ovamo na vodu.</li>
      <li>Reče joj Isus: Idi zovni muža svog, i dodji ovamo.</li>
      <li>Odgovori žena i reče Mu: Nemam muža. Reče joj Isus: Dobro si kazala: Nemam muža;</li>
      <li>Jer si pet muževa imala, i sad koga imaš nije ti muž; to si pravo kazala.</li>
      <li>Reče Mu žena: Gospode! Vidim da si ti prorok.</li>
      <li>Oci naši moliše se Bogu na ovoj gori, a vi kažete da je u Jerusalimu mesto gde se treba moliti.</li>
      <li>Reče joj Isus: Ženo! Veruj mi da ide vreme kad se nećete moliti Ocu ni na ovoj gori ni u Jerusalimu.</li>
      <li>Vi ne znate čemu se molite; a mi znamo čemu se molimo: jer je spasenje od Jevreja.</li>
      <li>Ali ide vreme, i već je nastalo, kad će se pravi bogomoljci moliti Ocu duhom i istinom, jer Otac hoće takve bogomoljce.</li>
      <li>Bog je Duh; i koji Mu se mole, duhom i istinom treba da se mole.</li>
      <li>Reče Mu žena: Znam da će doći Mesija koji se zove Hristos, kad On dodje kazaće nam sve.</li>
      <li>Reče joj Isus: Ja sam koji s tobom govorim.</li>
      <li>I tada dodjoše učenici Njegovi, i čudjahu se gde govoraše sa ženom; ali nijedan ne reče: Šta hoćeš? Ili šta govoriš s njom?</li>
      <li>A žena ostavi sudove svoje i otide u grad i reče ljudima:</li>
      <li>Hodite da vidite čoveka koji mi kaza sve što sam učinila: da nije to Hristos?</li>
      <li>Izidjoše, dakle, iz grada i podjoše k Njemu.</li>
      <li>A učenici Njegovi moljahu Ga, medjutim, govoreći: Ravi! Jedi.</li>
      <li>A On im reče: Ja imam jelo da jedem za koje vi ne znate.</li>
      <li>Tada učenici govorahu medju sobom: Već ako Mu ko donese da jede?</li>
      <li>A On im reče: Jelo je moje da izvršim volju Onog koji me je poslao, i da svršim Njegov posao.</li>
      <li>Ne kažete li vi da su još četiri meseca pa će žetva prispeti? Eto, velim vam: podignite oči svoje i vidite njive kako su već žute za žetvu.</li>
      <li>I koji žnje prima platu, i sabira rod za život večni, da se raduju zajedno i koji seje i koji žnje;</li>
      <li>Jer je u tom istinita beseda da je drugi koji seje a drugi koji žnje.</li>
      <li>Ja vas poslah da žnjete gde se vi ne trudiste; drugi se trudiše, a vi u posao njihov udjoste.</li>
      <li>I iz grada onog mnogi od Samarjana verovaše Ga za besedu žene koja svedočaše: Kaza mi sve što sam učinila.</li>
      <li>Kad dodjoše, dakle, Samarjani k Njemu, moljahu Ga da bi ostao kod njih; i onde osta dva dana.</li>
      <li>I mnogo ih više verova za Njegovu besedu.</li>
      <li>A ženi govorahu: Sad ne verujemo više za tvoju besedu, jer sami čusmo i poznasmo da je Ovaj zaista spas svetu, Hristos.</li>
      <li>A posle dva dana izidje odande, i otide u Galileju:</li>
      <li>Jer sam Isus svedočaše da prorok na svojoj postojbini nema časti.</li>
      <li>A kad dodje u Galileju, primiše Ga Galilejci koji behu videli sve što učini u Jerusalimu na praznik; jer i oni idoše na praznik.</li>
      <li>Dodje pak Isus opet u Kanu galilejsku, gde pretvori vodu u vino. I beše neki carev čovek čiji sin bolovaše u Kapernaumu.</li>
      <li>Ovaj čuvši da Isus dodje iz Judeje u Galileju, dodje k Njemu i moljaše Ga da sidje i da mu isceli sina; jer beše na samrti.</li>
      <li>I reče mu Isus: Ako ne vidite znaka i čudesa, ne verujete.</li>
      <li>Reče Mu carev čovek: Gospode! Sidji dok nije umrlo dete moje.</li>
      <li>Reče mu Isus: Idi, sin je tvoj zdrav. I verova čovek reči koju mu reče Isus, i podje.</li>
      <li>I odmah kad on silažaše, gle, sretoše ga sluge njegove i javiše mu govoreći: Sin je tvoj zdrav.</li>
      <li>Tada pitaše za sahat u koji mu lakše bi; i kazaše mu: Juče u sedmom sahatu pusti ga groznica.</li>
      <li>Tada razume otac da beše onaj sahat u koji mu reče Isus: Sin je tvoj zdrav. I verova on i sva kuća njegova.</li>
      <li>Ovo opet drugo čudo učini Isus kad dodje iz Judeje u Galileju.</li>
    </ol>
  </li>
  <li>
    <ol>
      <li>A potom beše praznik jevrejski, i izidje Isus u Jerusalim.</li>
      <li>U Jerusalimu, pak, kod Ovčijih vrata ima banja, koja se zove jevrejski Vitezda, i oko nje pet pokrivenih tremova,</li>
      <li>U kojima ležaše mnoštvo bolesnika, slepih, hromih, suvih, koji čekahu da se zaljuja voda;</li>
      <li>Jer andjeo Gospodnji silažaše u odredjeno vreme u banju i mućaše vodu; i koji najpre ulažaše pošto se zamuti voda, ozdravljaše, makar kakva bolest da je na njemu.</li>
      <li>A onde beše jedan čovek koji trideset i osam godina beše bolestan.</li>
      <li>Kad vide Isus ovog gde leži, i razume da je već odavno bolestan, reče mu: Hoćeš li da budeš zdrav?</li>
      <li>Odgovori Mu bolesni: Da, Gospode; ali nemam čoveka da me spusti u banju kad se zamuti voda; a dok ja dodjem drugi sidje pre mene.</li>
      <li>Reče mu Isus: Ustani, uzmi odar svoj i hodi.</li>
      <li>I odmah ozdravi čovek, i uzevši odar svoj hodjaše. A taj dan beše subota.</li>
      <li>Tada govorahu Jevreji onome što ozdravi: Danas je subota i ne valja ti odra nositi.</li>
      <li>A on im odgovori: Koji me isceli on mi reče: Uzmi odar svoj i hodi.</li>
      <li>A oni ga zapitaše: Ko je taj čovek koji ti reče: Uzmi odar svoj i hodi?</li>
      <li>A isceljeni ne znaše ko je; jer se Isus ukloni, jer ljudstva mnogo beše na mestu.</li>
      <li>A potom ga nadje Isus u crkvi i reče mu: Eto si zdrav, više ne greši, da ti ne bude gore.</li>
      <li>A čovek otide i kaza Jevrejima da je ono Isus koji ga isceli.</li>
      <li>I zato gonjahu Jevreji Isusa, i gledahu da Ga ubiju, jer činjaše to u subotu.</li>
      <li>A Isus im odgovaraše: Otac moj dosle čini, i ja činim.</li>
      <li>I zato još više gledahu Jevreji da Ga ubiju što ne samo kvaraše subotu nego i Ocem svojim nazivaše Boga i gradjaše se jednak Bogu.</li>
      <li>A Isus odgovarajući reče im: Zaista, zaista vam kažem: Sin ne može ništa činiti sam od sebe nego šta vidi da Otac čini; jer šta On čini ono i Sin čini onako;</li>
      <li>Jer Otac Sina ljubi, i sve Mu pokazuje što sam čini; i pokazaće Mu veća dela od ovih da se vi čudite.</li>
      <li>Jer kao što Otac podiže mrtve i oživljuje, tako i Sin koje hoće oživljuje.</li>
      <li>Jer Otac ne sudi nikome, nego sav sud dade Sinu,</li>
      <li>Da svi poštuju Sina kao što Oca poštuju. Ko ne poštuje Sina ne poštuje Oca koji Ga je poslao.</li>
      <li>Zaista, zaista vam kažem: Ko moju reč sluša i veruje Onome koji je mene poslao, ima život večni, i ne dolazi na sud, nego je prešao iz smrti u život.</li>
      <li>Zaista, zaista vam kažem: Ide čas i već je nastao, kad će mrtvi čuti glas Sina Božijeg, i čuvši oživeti.</li>
      <li>Jer kao što Otac ima život u sebi, tako dade i Sinu da ima život u sebi;</li>
      <li>I dade Mu vlast da i sud čini, jer je Sin čovečiji.</li>
      <li>Ne divite se ovome, jer ide čas u koji će svi koji su u grobovima čuti glas Sina Božijeg,</li>
      <li>I izići će koji su činili dobro u vaskrsenje života, a koji su činili zlo u vaskrsenje suda.</li>
      <li>Ja ne mogu ništa činiti sam od sebe; kako čujem onako sudim, i sud je moj pravedan; jer ne tražim volje svoje nego volju Oca koji me je poslao.</li>
      <li>Ako ja svedočim za sebe, svedočanstvo moje nije istinito.</li>
      <li>Ima drugi koji svedoči za mene; i znam da je istinito svedočanstvo što svedoči za mene.</li>
      <li>Vi poslaste k Jovanu, i posvedoči vam za istinu;</li>
      <li>A ja ne primam svedočanstva od čoveka, nego ovo govorim da se vi spasete.</li>
      <li>On beše videlo koje goraše i svetljaše, a vi se hteste malo vremena radovati njegovom svetljenju.</li>
      <li>Ali ja imam svedočanstvo veće od Jovanova; jer poslovi koje mi dade Otac da ih svršim, ovi poslovi koje ja radim svedoče za mene da me Otac posla.</li>
      <li>I Otac koji me posla sam svedoči za mene. Ni glas Njegov kad čuste ni lice Njegovo videste.</li>
      <li>I reč Njegovu nemate u sebi da stoji; jer vi ne verujete Onome koga On posla.</li>
      <li>Pregledajte pisma, jer vi mislite da imate u njima život večni; i ona svedoče za mene.</li>
      <li>I nećete da dodjete k meni da imate život.</li>
      <li>Ja ne primam slave od ljudi.</li>
      <li>Nego vas poznajem da ljubavi Božije nemate u sebi.</li>
      <li>Ja dodjoh u ime Oca svog i ne primate me; ako drugi dodje u ime svoje, njega ćete primiti.</li>
      <li>Kako vi možete verovati kad primate slavu jedan od drugog, a slave koja je od jedinog Boga ne tražite?</li>
      <li>Ne mislite da ću vas tužiti Ocu; ima koji vas tuži, Mojsije, u koga se vi uzdate.</li>
      <li>Jer da ste verovali Mojsiju tako biste verovali i meni; jer on pisa za mene.</li>
      <li>A kad njegovim pismima ne verujete kako ćete verovati mojim rečima?</li>
    </ol>
  </li>
  <li>
    <ol>
      <li>Potom otide Isus preko mora galilejskog kod Tiverijade.</li>
      <li>I za Njim idjaše mnoštvo naroda, jer vidjahu čudesa Njegova koja činjaše na bolesnicima.</li>
      <li>A Isus izidje na goru, i onde sedjaše sa učenicima svojim.</li>
      <li>A beše blizu pasha, praznik jevrejski.</li>
      <li>Podignuvši, dakle, Isus oči, i videvši da mnoštvo naroda ide k Njemu, reče Filipu: Gde ćemo kupiti hleba da ovi jedu?</li>
      <li>A ovo govoraše kušajući ga, jer sam znaše šta će činiti.</li>
      <li>Odgovori Mu Filip: Dvesta groša hleba nije dosta da svakom od njih po malo dopadne.</li>
      <li>Reče Mu jedan od učenika Njegovih, Andrija, brat Simona Petra:</li>
      <li>Ovde ima jedno momče koje ima pet hlebova ječmenih i dve ribe; ali šta je to na toliki svet!</li>
      <li>A Isus reče: Posadite ljude. A beše trave mnogo na onome mestu. Posadi se dakle ljudi na broj oko pet hiljada.</li>
      <li>A Isus uzevši one hlebove, i davši hvalu, dade učenicima, a učenici onima koji behu posadjeni; tako i od riba koliko hteše.</li>
      <li>I kad se nasitiše, reče učenicima svojim: Skupite komade što pretekoše da ništa ne propadne.</li>
      <li>I skupiše, i napuniše dvanaest kotarica komada od pet hlebova ječmenih što preteče iza onih što su jeli.</li>
      <li>A ljudi videvši čudo koje učini Isus govorahu: Ovo je zaista onaj prorok koji treba da dodje na svet.</li>
      <li>A kad razume Isus da hoće da dodju da Ga uhvate i da Ga učine carem, otide opet u goru sam.</li>
      <li>A kad bi uveče sidjoše učenici Njegovi na more,</li>
      <li>I udjoše u ladju, i podjoše preko mora u Kapernaum. I već se beše smrklo, a Isus ne beše došao k njima.</li>
      <li>A more se podizaše od velikog vetra.</li>
      <li>Vozivši, pak, oko dvadeset i pet ili trideset potrkališta ugledaše Isusa gde ide po moru i beše došao blizu do ladje, i uplašiše se.</li>
      <li>A On im reče: Ja sam; ne bojte se.</li>
      <li>Onda Ga s radošću uzeše u ladju; i odmah ladja bi na zemlji u koju idjahu.</li>
      <li>Sutradan, pak, narod koji stajaše preko mora kad vide da ladje druge ne beše onde osim one jedne što u nju udjoše učenici Njegovi, i da ne udje Isus s učenicima svojim u ladju nego sami učenici Njegovi otidoše,</li>
      <li>A druge ladje iz Tiverijade dodjoše blizu onog mesta gde jedoše hleb kad Gospod dade hvalu,</li>
      <li>Kad vide narod da Isusa ne beše onde ni učenika Njegovih, udjoše i oni u ladje, i dodjoše u Kapernaum da traže Isusa.</li>
      <li>I našavši Ga preko mora rekoše Mu: Ravi! Kad si došao ovamo?</li>
      <li>Isus im odgovori i reče: Zaista, zaista vam kažem: ne tražite me što čudesa videste, nego što jedoste hleba i nasitiste se.</li>
      <li>Starajte se ne za jelo koje prolazi, nego za jelo koje ostaje za večni život, koje će vam dati Sin čovečiji, jer ovog potvrdi Otac Bog.</li>
      <li>A oni Mu rekoše: Šta ćemo činiti da radimo dela Božija?</li>
      <li>Odgovori Isus i reče im: Ovo je delo Božije da verujete onog koga On posla.</li>
      <li>A oni Mu rekoše: Kakav dakle ti pokazuješ znak da vidimo i da verujemo? Šta radiš ti?</li>
      <li>Očevi naši jedoše manu u pustinji, kao što je napisano: Hleb s neba dade im da jedu.</li>
      <li>Tada im reče Isus: Zaista, zaista vam kažem: Mojsije ne dade vama hleb s neba, nego vam Otac moj daje hleb istiniti s neba;</li>
      <li>Jer je hleb Božiji onaj koji silazi s neba i daje život svetu.</li>
      <li>Tada Mu rekoše: Gospode! Daj nam svagda taj hleb.</li>
      <li>A Isus im reče: Ja sam hleb života: Koji meni dolazi neće ogladneti, i koji mene veruje neće nikad ožedneti.</li>
      <li>Nego vam kazah da me i videste i ne verujete.</li>
      <li>Sve što meni daje Otac k meni će doći; i koji dolazi k meni neću ga isterati napolje.</li>
      <li>Jer sidjoh s neba ne da činim volju svoju, nego volju Oca koji me posla.</li>
      <li>A ovo je volja Oca koji me posla da od onog što mi dade ništa ne izgubim, nego da ga vaskrsnem u poslednji dan.</li>
      <li>A ovo je volja Onog koji me posla da svaki koji vidi Sina i veruje Ga ima život večni; i ja ću ga vaskrsnuti u poslednji dan.</li>
      <li>Tada vikahu Jevreji na Njega što reče: Ja sam hleb koji sidje s neba.</li>
      <li>I govorahu: Nije li ovo Isus, sin Josifov, kome mi znamo oca i mater? Kako dakle on govori: Ja sidjoh s neba?</li>
      <li>Onda Isus odgovori i reče im: Ne vičite medju sobom.</li>
      <li>Niko ne može doći k meni ako ga ne dovuče Otac koji me posla; i ja ću ga vaskrsnuti u poslednji dan.</li>
      <li>U prorocima stoji napisano: i biće svi naučeni od Boga. Svaki koji čuje od Oca i nauči, doći će k meni.</li>
      <li>Ne da je ko video Oca osim Onog koji je od Boga: On vide Oca.</li>
      <li>Zaista, zaista vam kažem: koji veruje mene ima život večni.</li>
      <li>Ja sam Hleb života.</li>
      <li>Očevi vaši jedoše manu u pustinji, i pomreše.</li>
      <li>Ovo je hleb koji silazi s neba: da koji od Njega jede ne umre.</li>
      <li>Ja sam hleb živi koji sidje s neba; koji jede od ovog hleba živeće vavek; i hleb koji ću ja dati telo je moje, koje ću dati za život sveta.</li>
      <li>A Jevreji se prepirahu medju sobom govoreći: Kako može ovaj dati nama telo svoje da jedemo?</li>
      <li>A Isus im reče: Zaista, zaista vam kažem: ako ne jedete telo Sina čovečijeg i ne pijete krv Njegovu, nećete imati život u sebi.</li>
      <li>Koji jede moje telo i pije moju krv ima život večni, i ja ću ga vaskrsnuti u poslednji dan:</li>
      <li>Jer je telo moje pravo jelo i krv moja pravo piće.</li>
      <li>Koji jede moje telo i pije moju krv stoji u meni i ja u njemu.</li>
      <li>Kao što me posla živi Otac, i ja živim Oca radi; i koji jede mene i on će živeti mene radi.</li>
      <li>Ovo je hleb koji sidje s neba: ne kao što vaši očevi jedoše manu, i pomreše; koji jede hleb ovaj živeće vavek.</li>
      <li>Ovo reče u zbornici kad učaše u Kapernaumu.</li>
      <li>Tada mnogi od učenika Njegovih koji slušahu rekoše: Ovo je tvrda beseda! Ko je može slušati?</li>
      <li>A Isus znajući u sebi da učenici Njegovi viču na to, reče im: Zar vas ovo sablažnjava?</li>
      <li>A kad vidite Sina čovečijeg da odlazi gore gde je pre bio?</li>
      <li>Duh je ono što oživljava; telo ne pomaže ništa. Reči koje vam ja rekoh duh su i život su.</li>
      <li>Ali imaju neki medju vama koji ne veruju. Jer znaše Isus od početka koji su što ne veruju, i ko će Ga izdati.</li>
      <li>I reče: Zato vam rekoh da niko ne može doći k meni ako mu ne bude dano od Oca mog.</li>
      <li>Od tada mnogi od učenika Njegovih otidoše natrag, i više ne idjahu s Njim.</li>
      <li>A Isus reče dvanaestorici: Da nećete i vi otići?</li>
      <li>Tada Mu odgovori Simon Petar: Gospode! Kome ćemo ići? Ti imaš reči večnog života.</li>
      <li>I mi verovasmo i poznasmo da si Ti Hristos, Sin Boga Živoga.</li>
      <li>Isus im odgovori: Ne izabrah li ja vas dvanaestoricu, i jedan je od vas djavo?</li>
      <li>A govoraše za Judu Simonova Iskariota, jer Ga on htede izdati, i beše jedan od dvanaestorice.</li>
    </ol>
  </li>
  <li>
    <ol>
      <li>I potom hodjaše Isus po Galileji; jer po Judeji ne htede da hodi, jer gledahu Jevreji da Ga ubiju.</li>
      <li>Beše pak blizu praznik jevrejski, gradjenje senica.</li>
      <li>Tada Mu rekoše braća Njegova: Izidji odavde i idi u Judeju, da i učenici Tvoji vide dela koja činiš;</li>
      <li>Jer niko ne čini šta tajno, a sam traži da je poznat. Ako to činiš javi sebe svetu.</li>
      <li>Jer ni braća Njegova ne verovahu Ga.</li>
      <li>Tada im reče Isus: Vreme moje još nije došlo, a vreme je vaše svagda gotovo.</li>
      <li>Ne može svet mrzeti na vas: a na mene mrzi, jer ja svedočim za nj da su dela njegova zla.</li>
      <li>Vi izidjite na praznik ovaj: ja još neću izići na praznik ovaj, jer se moje vreme još nije navršilo.</li>
      <li>Rekavši im ovo osta u Galileji.</li>
      <li>A kad izidjoše braća Njegova na praznik, tada i sam izidje, ne javno nego kao tajno.</li>
      <li>A Jevreji Ga tražahu na praznik i govorahu: Gde je on?</li>
      <li>I behu za Nj mnoge raspre u narodu: jedni govorahu da je dobar, a drugi: Nije, nego vara narod.</li>
      <li>Ali niko ne govoraše javno za Nj od straha jevrejskog.</li>
      <li>Ali odmah u polovini praznika izidje Isus u crkvu i učaše.</li>
      <li>I divljahu se Jevreji govoreći: Kako ovaj zna knjige, a nije se učio?</li>
      <li>Tada im odgovori Isus i reče: Moja nauka nije moja, nego Onog koji me je poslao.</li>
      <li>Ko hoće Njegovu volju tvoriti, razumeće je li ova nauka od Boga ili ja sam od sebe govorim.</li>
      <li>Koji govori sam od sebe, slavu svoju traži; a ko traži slavu onog koji ga je poslao, on je istinit i u njemu nema nepravde.</li>
      <li>Ne dade li Mojsije vama zakon i niko od vas ne živi po zakonu? Zašto tražite da me ubijete?</li>
      <li>Odgovori narod i reče: Je li djavo u tebi? Ko traži da te ubije?</li>
      <li>Odgovori Isus i reče im: Jedno delo učinih i svi se divite tome.</li>
      <li>Mojsije vam dade da se obrezujete (ne kao da je od Mojsija nego od otaca); i u subotu obrezujete čoveka.</li>
      <li>Ako se čovek u subotu obrezuje da se ne pokvari zakon Mojsijev, srdite li se na mene što svega čoveka iscelih u subotu?</li>
      <li>Ne gledajte ko je ko kad sudite, nego pravedan sud sudite.</li>
      <li>Tada govorahu neki od Jerusalimljana: Nije li to onaj kog traže da ubiju?</li>
      <li>I gle, kako govori slobodno i ništa mu ne vele: Da ne doznaše naši knezovi da je on zaista Hristos?</li>
      <li>Ali ovog znamo otkuda je; a Hristos kad dodje, niko neće znati otkuda je.</li>
      <li>Tada Isus povika u crkvi učeći i reče: i mene poznajete i znate otkuda sam; i sam od sebe ne dodjoh, nego ima Istiniti koji me posla, kog vi ne znate.</li>
      <li>Ja Ga znam, jer sam od Njega i On me posla.</li>
      <li>Tada gledahu da Ga uhvate; i niko ne metnu na Nj ruke, jer još ne beše došao čas Njegov.</li>
      <li>A od naroda mnogi Ga verovaše, i govorahu: Kad dodje Hristos eda li će više čudesa činiti nego Ovaj što čini?</li>
      <li>Čuše fariseji od naroda takav govor za Njega, i poslaše fariseji i glavari sveštenički sluge da Ga uhvate.</li>
      <li>Tada reče Isus: Još sam malo vremena s vama, pa idem k Onome koji me posla.</li>
      <li>Tražićete me i nećete me naći; i gde sam ja vi ne možete doći.</li>
      <li>A Jevreji rekoše medju sobom: Kuda će ovaj ići da ga mi ne nadjemo? Neće li ići medju rastrkane Grke, i Grke učiti?</li>
      <li>Šta znači ova reč što reče: Tražićete me i nećete me naći; i gde sam ja vi ne možete doći?</li>
      <li>A u poslednji veliki dan praznika stajaše Isus i vikaše govoreći: Ko je žedan neka dodje k meni i pije.</li>
      <li>Koji me veruje, kao što pismo reče, iz njegova tela poteći će reke žive vode.</li>
      <li>A ovo reče za Duha kog posle primiše oni koji veruju u ime Njegovo: jer Duh Sveti još ne beše na njima, jer Isus još ne beše proslavljen.</li>
      <li>A mnogi od naroda čuvši ove reči govorahu: Ovo je zaista prorok.</li>
      <li>Drugi govorahu: Ovo je Hristos. A jedni govorahu: Zar će Hristos iz Galileje doći?</li>
      <li>Ne kaza li pismo da će Hristos doći od semena Davidovog, i iz sela Vitlejema odakle beše David?</li>
      <li>Tako raspra postade u narodu Njega radi.</li>
      <li>A neki od njih hteše da Ga uhvate; ali niko ne metnu ruku na Nj.</li>
      <li>Dodjoše pak sluge ka glavarima svešteničkim i farisejima; i oni im rekoše: Zašto ga ne dovedoste?</li>
      <li>A sluge odgovoriše: Nikad čovek nije tako govorio kao ovaj čovek.</li>
      <li>Tada im odgovoriše fariseji: Zar se i vi prevariste?</li>
      <li>Verova li ga ko od knezova ili od fariseja?</li>
      <li>Nego narod ovaj, koji ne zna zakon, proklet je.</li>
      <li>Reče im Nikodim što dolazi k Njemu noću, koji beše jedan od njih:</li>
      <li>Eda li zakon naš sudi čoveku dokle ga najpre ne sasluša i dozna šta čini?</li>
      <li>Odgovoriše mu i rekoše: Nisi li i ti iz Galileje? Razgledaj i vidi da prorok iz Galileje ne dolazi.</li>
      <li>I otidoše svaki svojoj kući.</li>
    </ol>
  </li>
  <li>
    <ol>
      <li>A Isus otide na goru maslinsku.</li>
      <li>A ujutru opet dodje u crkvu, i sav narod idjaše k Njemu; i sedavši učaše ih.</li>
      <li>A književnici i fariseji dovedoše k Njemu ženu uhvaćenu u preljubi, i postavivši je na sredu</li>
      <li>Rekoše Mu: Učitelju! Ova je žena uhvaćena sad u preljubi;</li>
      <li>A Mojsije nam u zakonu zapovedi da takve kamenjem ubijamo; a ti šta veliš?</li>
      <li>Ovo, pak, rekoše kušajući Ga da bi Ga imali za šta okriviti. A Isus saže se dole i pisaše prstom po zemlji (ne gledajući na njih).</li>
      <li>A kad Ga jednako pitahu, ispravi se i reče im: Koji je medju vama bez greha neka najpre baci kamen na nju.</li>
      <li>Pa se opet saže dole i pisaše po zemlji.</li>
      <li>A kad oni to čuše, i pokarani budući od svoje savesti izlažahu jedan za drugim počevši od starešina do poslednjih; i osta Isus sam i žena stojeći na sredi.</li>
      <li>A kad se Isus ispravi, i ne videvši ni jednog do samu ženu, reče joj: Ženo! Gde su oni što te tužahu? Nijedan te ne osudi?</li>
      <li>A ona reče: Nijedan, Gospode! A Isus joj reče: Ni ja te ne osudjujem, idi, i odsele više ne greši.</li>
      <li>Isus im, pak, opet reče: Ja sam videlo svetu: ko ide za mnom neće hoditi po tami, nego će imati videlo života.</li>
      <li>Tada Mu rekoše fariseji: Ti sam za sebe svedočiš: svedočanstvo tvoje nije istinito.</li>
      <li>Isus odgovori i reče im: Ako ja svedočim sam za sebe istinito je svedočanstvo moje: jer znam otkuda dodjoh i kuda idem; a vi ne znate otkuda dolazim i kuda idem.</li>
      <li>Vi sudite po telu, ja ne sudim nikome.</li>
      <li>I ako sudim ja, sud je moj prav: jer nisam sam, nego ja i Otac koji me posla.</li>
      <li>A i u zakonu vašem stoji napisano da je svedočanstvo dvojice ljudi istinito.</li>
      <li>Ja sam koji svedočim sam za sebe, i svedoči za mene Otac koji me posla.</li>
      <li>Tada Mu govorahu: Gde je otac tvoj? Isus odgovori: Ni mene znate ni Oca mog; kad biste znali mene, znali biste i Oca mog.</li>
      <li>Ove reči reče Isus kod hazne Božije kad učaše u crkvi; i niko Ga ne uhvati, jer još ne beše došao čas Njegov.</li>
      <li>A Isus im opet reče: Ja idem, i tražićete me; i pomrećete u svom grehu; kud ja idem vi ne možete doći.</li>
      <li>Tada rekoše Jevreji: Da se neće sam ubiti, što govori: Kud ja idem vi ne možete doći?</li>
      <li>I reče im: Vi ste od nižih, ja sam od viših; vi ste od ovog sveta, ja nisam od ovog sveta.</li>
      <li>Tako vam kazah da ćete pomreti u gresima svojim; jer ako ne uzverujete da sam ja, pomrećete u gresima svojim.</li>
      <li>Tada Mu govorahu: Ko si ti? I reče im Isus: Početak, kako vam i kažem.</li>
      <li>Mnogo imam za vas govoriti i suditi; ali Onaj koji me posla istinit je, i ja ono govorim svetu što čuh od Njega.</li>
      <li>Ne razumeše, dakle, da im govoraše za Oca.</li>
      <li>A Isus im reče: Kad podignete Sina čovečijeg, onda ćete doznati da sam ja, i da ništa sam od sebe ne činim; nego kako me nauči Otac moj onako govorim.</li>
      <li>I Onaj koji me posla sa mnom je. Ne ostavi Otac mene samog; jer ja svagda činim šta je Njemu ugodno.</li>
      <li>Kad ovo govoraše, mnogi Ga verovaše.</li>
      <li>Tada Isus govoraše onim Jevrejima koji Mu verovaše: Ako vi ostanete na mojoj besedi, zaista ćete biti učenici moji,</li>
      <li>I poznaćete istinu, i istina će vas izbaviti.</li>
      <li>Odgovoriše i rekoše Mu: Mi smo seme Avraamovo, i nikome nismo robovali nikad; kako ti govoriš da ćemo se izbaviti?</li>
      <li>Isus im odgovori: Zaista, zaista vam kažem da je svaki koji čini greh rob grehu.</li>
      <li>A rob ne ostaje u kući vavek, sin ostaje vavek.</li>
      <li>Ako vas, dakle, Sin izbavi, zaista ćete biti izbavljeni.</li>
      <li>Znam da ste seme Avraamovo; ali gledate da me ubijete, jer moja beseda ne može u vas da stane.</li>
      <li>Ja govorim šta videh od Oca svog; i vi tako činite šta videste od oca svog.</li>
      <li>Odgovoriše i rekoše Mu: Otac je naš Avraam. Isus im reče: Kad biste vi bili deca Avraamova, činili biste dela Avraamova.</li>
      <li>A sad gledate mene da ubijete, čoveka koji vam istinu kazah koju čuh od Boga: Tako Avraam nije činio.</li>
      <li>Vi činite dela oca svog. Tada Mu rekoše: Mi nismo rodjeni od kurvarstva: jednog Oca imamo, Boga.</li>
      <li>A Isus im reče: Kad bi Bog bio vaš Otac, ljubili biste mene; jer ja od Boga izidjoh i dodjoh; jer ne dodjoh sam od sebe, nego me On posla.</li>
      <li>Zašto ne razumete govor moj? Jer ne možete reči moje da slušate.</li>
      <li>Vaš je otac djavo; i slasti oca svog hoćete da činite: on je krvnik ljudski od početka, i ne stoji na istini; jer nema istine u njemu; kad govori laž, svoje govori: jer je laža i otac laži.</li>
      <li>A meni ne verujete, jer ja istinu govorim.</li>
      <li>Koji me od vas kori za greh? Ako li istinu govorim, zašto mi vi ne verujete?</li>
      <li>Ko je od Boga reči Božije sluša; zato vi ne slušate, jer niste od Boga.</li>
      <li>Tada odgovoriše Jevreji i rekoše Mu: Ne govorimo li mi pravo da si ti Samarjanin, i da je djavo u tebi.</li>
      <li>Isus odgovori: U meni djavola nema, nego poštujem Oca svog; a vi mene sramotite.</li>
      <li>A ja ne tražim slave svoje; ima koji traži i sudi.</li>
      <li>Zaista, zaista vam kažem: ko održi reč moju neće videti smrt doveka.</li>
      <li>Tada Mu rekoše Jevreji: Sad videsmo da je djavo u tebi: Avraam umre i proroci, a ti govoriš: Ko održi reč moju neće okusiti smrt doveka.</li>
      <li>Eda li si ti veći od oca našeg Avraama, koji umre? I proroci pomreše: ko se ti sam gradiš?</li>
      <li>Isus odgovori: Ako se ja sam slavim, slava je moja ništa: Otac je moj koji me slavi, za kog vi govorite da je vaš Bog.</li>
      <li>I ne poznajete Ga, a ja Ga znam; i ako kažem da Ga ne znam biću laža kao vi. Nego Ga znam, i reč Njegovu držim.</li>
      <li>Avraam, otac vaš, bio je rad da vidi dan moj; i vide, i obradova se.</li>
      <li>Tada Mu rekoše Jevreji: Još ti nema pedeset godina, i Avraama li si video?</li>
      <li>A Isus im reče: Zaista, zaista vam kažem: Ja sam pre nego se Avraam rodio.</li>
      <li>Tada uzeše kamenje da bace na Nj; a Isus se sakri, i izadje iz crkve prošavši izmedju njih i otide tako.</li>
    </ol>
  </li>
  <li>
    <ol>
      <li>I prolazeći vide čoveka slepog od rodjenja.</li>
      <li>I zapitaše Ga učenici Njegovi govoreći: Ravi! Ko sagreši, ili ovaj ili roditelji njegovi, te se rodi slep?</li>
      <li>Isus odgovori: Ni on sagreši ni roditelji njegovi, nego da se jave dela Božija na njemu.</li>
      <li>Meni valja raditi dela Onog koji me posla dok je dan: doći će noć kad niko ne može raditi.</li>
      <li>Dok sam na svetu videlo sam svetu.</li>
      <li>Rekavši ovo pljunu na zemlju i načini kao od pljuvačke, i pomaza kalom oči slepome,</li>
      <li>I reče: Idi umij se u banji siloamskoj (koje znači poslan). Otide, dakle, i umi se, i dodje gledajući.</li>
      <li>A susedi i koji ga behu videli pre da beše slep govorahu: Nije li ovo onaj što sedjaše i prošaše?</li>
      <li>Jedni govorahu: On je; a drugi: Nalik je na nj. A on govoraše: Ja sam.</li>
      <li>Tada mu govorahu: Kako ti se otvoriše oči?</li>
      <li>On odgovori i reče: Čovek koji se zove Isus načini kao, i pomaza oči moje, i reče mi: Idi u banju siloamsku i umij se. A kad otidoh i umih se, progledah.</li>
      <li>Tada mu rekoše: Gde je on? Reče: Ne znam.</li>
      <li>Tada ga povedoše k farisejima, onog što beše nekad slep.</li>
      <li>A beše subota kad načini Isus kao i otvori mu oči.</li>
      <li>Tada ga opet pitahu i fariseji kako progleda. A on im reče: Kao metnu mi na oči, i umih se i vidim.</li>
      <li>Tada govorahu neki od fariseja: Nije ovaj čovek od Boga jer ne svetkuje subote. Drugi govorahu: Kako može čovek grešan takva čudesa činiti? I posta raspra medju njima.</li>
      <li>Rekoše, dakle, opet slepcu: Šta kažeš ti za njega što ti otvori oči tvoje? A on reče: Prorok je.</li>
      <li>Tada Jevreji ne verovaše za njega da beše slep i progleda, dok ne dozvaše roditelje onog što je progledao,</li>
      <li>I zapitaše ih govoreći: Je li ovo vaš sin za koga vi govorite da se rodi slep? Kako, dakle, sad vidi?</li>
      <li>A roditelji njegovi odgovoriše im i rekoše: Znamo da je ovo sin naš i da se rodi slep,</li>
      <li>A kako sad vidi ne znamo: ili ko mu otvori oči mi ne znamo; on je veliki, pitajte njega, neka sam kaže za sebe.</li>
      <li>Ovo rekoše roditelji njegovi, jer se bojahu Jevreja; jer se Jevreji behu dogovorili da bude isključen iz zbornice ko Ga prizna za Hrista.</li>
      <li>Zato rekoše roditelji njegovi: On je veliki, pitajte njega.</li>
      <li>Tada, po drugi put dozvaše čoveka koji je bio slep i rekoše mu: Daj Bogu slavu; mi znamo da je čovek ovaj grešan.</li>
      <li>A on odgovori i reče: Je li grešan ne znam; samo znam da ja bejah slep, a sad vidim.</li>
      <li>Tada mu opet rekoše: Šta ti učini, kako otvori oči tvoje?</li>
      <li>Odgovori im: Ja vam već kazah, i ne slušaste; šta ćete opet slušati? Već ako i vi hoćete učenici njegovi da budete?</li>
      <li>A oni ga ukoriše, i rekoše mu: Ti si učenik njegov, a mi smo učenici Mojsijevi.</li>
      <li>Mi znamo da s Mojsijem govori Bog; a ovog ne znamo otkuda je</li>
      <li>A čovek odgovori i reče im: To i jeste za čudo što vi ne znate otkud je, a On otvori oči moje.</li>
      <li>A znamo da Bog ne sluša grešnika; nego ako ko poštuje Boga i volju Njegovu tvori, onog sluša.</li>
      <li>Otkako je sveta nije čuveno da ko otvori oči rodjenom slepcu.</li>
      <li>Kad On ne bi bio od Boga ne bi mogao ništa činiti.</li>
      <li>Odgovoriše i rekoše mu: Ti si se rodio sav u gresima, pa zar ti nas da učiš? I isteraše ga napolje.</li>
      <li>Isus ču da ga isteraše napolje; i našavši ga reče mu; veruješ li ti Sina Božijeg?</li>
      <li>On odgovori i reče: Ko je, Gospode, da Ga verujem?</li>
      <li>A Isus mu reče: i video si ga, i koji govori s tobom Ga je.</li>
      <li>A on reče: Verujem Gospode! I pokloni Mu se.</li>
      <li>I reče Isus: Ja dodjoh na sud na ovaj svet, da vide koji ne vide, i koji vide da postanu slepi.</li>
      <li>I čuše ovo neki od fariseja koji behu s Njim, i rekoše Mu: Eda li smo mi slepi?</li>
      <li>Reče im Isus: Kada biste bili slepi ne biste imali greha, a sad govorite da vidite, tako vaš greh ostaje.</li>
    </ol>
  </li>
  <li>
    <ol>
      <li>Zaista, zaista vam kažem: ko ne ulazi na vrata u tor ovčiji nego prelazi na drugom mestu on je lupež i hajduk;</li>
      <li>A koji ulazi na vrata jeste pastir ovcama.</li>
      <li>Njemu vratar otvara, i ovce glas njegov slušaju, i svoje ovce zove po imenu, i izgoni ih;</li>
      <li>I kad svoje ovce istera, ide pred njima, i ovce idu za njim, jer poznaju glas njegov.</li>
      <li>A za tudjinom neće da idu, nego beže od njega, jer ne poznaju glas tudji.</li>
      <li>Ovu priču kaza im Isus, ali oni ne razumeše šta to beše što im kaza.</li>
      <li>Tada im reče Isus opet: Zaista, zaista vam kažem: ja sam vrata k ovcama.</li>
      <li>Svi koliko ih god dodje pre mene lupeži su i hajduci; ali ih ovce ne poslušaše.</li>
      <li>Ja sam vrata; ko udje kroza me spašće se, i ući će i izići će, i pašu će naći.</li>
      <li>Lupež ne dolazi nizašta drugo nego da ukrade i ubije i pogubi; ja dodjoh da imaju život i izobilje.</li>
      <li>Ja sam pastir dobri; pastir dobri dušu svoju polaže za ovce.</li>
      <li>A najamnik, koji nije pastir, kome nisu ovce svoje, vidi vuka gde ide, i ostavlja ovce, i beži: i vuk zgrabi ovce i raspudi ih;</li>
      <li>A najamnik beži, jer je najamnik i ne mari za ovce.</li>
      <li>Ja sam pastir dobri i znam svoje, i moje mene znaju.</li>
      <li>Kao što mene zna Otac i ja znam Oca; i dušu svoju polažem za ovce.</li>
      <li>I druge ovce imam koje nisu iz ovog tora, i one mi valja dovesti; i čuće glas moj, i biće jedno stado i jedan pastir.</li>
      <li>Zato me Otac ljubi, jer ja dušu svoju polažem da je opet uzmem.</li>
      <li>Niko je ne otima od mene, nego je ja sam od sebe polažem. Vlast imam položiti je i vlast imam uzeti je opet. Ovu sam zapovest primio od Oca svog.</li>
      <li>Tada opet posta raspra medju Jevrejima za ove reči.</li>
      <li>Mnogi od njih govorahu: U njemu je djavo, i poludeo je; šta ga slušate?</li>
      <li>Drugi govorahu: Ove reči nisu ludoga; zar može djavo slepima oči otvarati?</li>
      <li>A beše tada praznik obnovljenja u Jerusalimu, i beše zima.</li>
      <li>I hodaše Isus u crkvi po tremu Solomunovom.</li>
      <li>A Jevreji Ga opkoliše, i govorahu Mu: Dokle ćeš mučiti duše naše? Ako si ti Hristos, kaži nam slobodno.</li>
      <li>Isus im odgovori: Ja vam kazah, pa ne verujete. Dela koja tvorim ja u ime Oca svog ona svedoče za me.</li>
      <li>Ali vi ne verujete; jer niste od mojih ovaca, kao što vam kazah.</li>
      <li>Ovce moje slušaju glas moj, i ja poznajem njih, i za mnom idu.</li>
      <li>I ja ću im dati život večni, i nikad neće izginuti, i niko ih neće oteti iz ruke moje.</li>
      <li>Otac moj koji mi ih dade veći je od svih; i niko ih ne može oteti iz ruke Oca mog.</li>
      <li>Ja i Otac jedno smo.</li>
      <li>A Jevreji opet uzeše kamenje da Ga ubiju.</li>
      <li>Isus im odgovori: Mnoga vam dobra dela javih od Oca svog; za koje od onih dela bacate kamenje na me?</li>
      <li>Odgovoriše Mu Jevreji govoreći: Za dobro delo ne bacamo kamenje na te, nego za hulu na Boga, što ti, čovek budući, gradiš se Bog.</li>
      <li>Isus im odgovori: Ne stoji li napisano u zakonu vašem: Ja rekoh: bogovi ste?</li>
      <li>Ako one nazva bogovima kojima reč Božija bi, i pismo se ne može pokvariti;</li>
      <li>Kako vi govorite Onome kog Otac posveti i posla na svet: Hulu na Boga govoriš, što rekoh: Ja sam Sin Božji?</li>
      <li>Ako ne tvorim dela Oca svog ne verujte mi.</li>
      <li>Ako li tvorim, ako meni i ne verujete, delima mojim verujte, da poznate i verujete da je Otac u meni i ja u Njemu.</li>
      <li>Tada opet gledahu da Ga uhvate; ali im se izmače iz ruku.</li>
      <li>I otide opet preko Jordana na ono mesto gde Jovan pre krštavaše; i osta onde.</li>
      <li>I mnogi dodjoše k Njemu i govorahu: Jovan ne učini ni jednog čuda, ali sve što kaza Jovan za Ovog istina beše.</li>
      <li>I mnogi verovaše Ga onde.</li>
    </ol>
  </li>
  <li>
    <ol>
      <li>Beše pak jedan bolesnik, Lazar iz Vitanije iz sela Marije i Marte, sestre njene.</li>
      <li>(A Marija, koje brat Lazar bolovaše, beše ona što pomaza Gospoda mirom i otre noge Njegove svojom kosom.)</li>
      <li>Onda poslaše sestre k Njemu govoreći: Gospode! Gle, onaj koji Ti je mio bolestan je.</li>
      <li>A kad ču Isus, reče: Ova bolest nije na smrt, nego na slavu Božiju, da se proslavi Sin Božji s nje.</li>
      <li>A Isus ljubljaše Martu i sestru njenu i Lazara.</li>
      <li>A kad ču da je bolestan, tada osta dva dana na onom mestu gde beše.</li>
      <li>A potom reče učenicima: Hajdemo opet u Judeju.</li>
      <li>Učenici Mu rekoše: Ravi! Sad Judejci htedoše da Te ubiju kamenjem, pa opet hoćeš da ideš onamo?</li>
      <li>Isus odgovori: Nije li dvanaest sahata u danu? Ko danju ide ne spotiče se, jer vidi videlo ovog sveta;</li>
      <li>A ko ide noću spotiče se, jer nema videla u njemu.</li>
      <li>Ovo kaza, i potom im reče: Lazar, naš prijatelj, zaspa; nego idem da ga probudim.</li>
      <li>Onda Mu rekoše učenici Njegovi: Gospode! Ako je zaspao, ustaće.</li>
      <li>A Isus im reče za smrt njegovu, a oni mišljahu da govori za spavanje sna.</li>
      <li>Tada im Isus kaza upravo: Lazar umre.</li>
      <li>I milo mi je vas radi što nisam bio onamo da verujete; nego hajdemo k njemu.</li>
      <li>Onda Toma, koji se zvaše Blizanac, reče učenicima: Hajdemo i mi da pomremo s njim.</li>
      <li>A kad dodje Isus nadje ga, a on već četiri dana u grobu.</li>
      <li>(A Vitanija beše blizu Jerusalima oko petnaest potrkališta.)</li>
      <li>I mnogi od Judejaca behu došli k Marti i Mariji da ih teše za bratom njihovim.</li>
      <li>Kad Marta dakle ču da Isus ide, izadje preda Nj, a Marija sedjaše doma.</li>
      <li>Onda reče Marta Isusu: Gospode! Da si Ti bio ovde ne bi moj brat umro.</li>
      <li>A i sad znam da šta zaišteš u Boga daće ti Bog.</li>
      <li>Isus joj reče: Brat će tvoj ustati.</li>
      <li>Marta Mu reče: Znam da će ustati o vaskrsenju, u poslednji dan.</li>
      <li>A Isus joj reče: Ja sam vaskrsenje i život; koji veruje mene ako i umre živeće.</li>
      <li>I nijedan koji živi i veruje mene neće umreti vavek. Veruješ li ovo?</li>
      <li>Reče Mu: Da, Gospode! Ja verovah da si Ti Hristos, Sin Božji koji je trebalo da dodje na svet.</li>
      <li>I ovo rekavši otide te zovnu tajno Mariju, sestru svoju govoreći: Učitelj je došao, i zove te.</li>
      <li>A ona kad ču, usta brzo i otide k Njemu.</li>
      <li>Jer Isus još ne beše došao u selo, nego beše na onom mestu gde Ga srete Marta.</li>
      <li>A Judejci onda koji behu s njom u kući i tešahu je, kad videše Mariju da brzo usta i izidje, podjoše za njom govoreći da ide na grob da plače onamo.</li>
      <li>A Marija kako dodje gde beše Isus, i vide Ga, pade na noge Njegove govoreći Mu: Gospode! Da si Ti bio ovde, ne bi umro moj brat.</li>
      <li>Onda Isus kad je vide gde plače, i gde plaču Judejci koji dodjoše s njom, zgrozi se u duhu, i sam postade žalostan.</li>
      <li>I reče: Gde ste ga metnuli? Rekoše Mu: Gospode! Hajde da vidiš.</li>
      <li>Udariše suze Isusu.</li>
      <li>Onda Judejci govorahu: Gledaj kako ga ljubljaše,</li>
      <li>A neki od njih rekoše: Ne mogaše li ovaj koji otvori oči slepcu učiniti da i ovaj ne umre?</li>
      <li>A Isus opet se zgrozi u sebi, i dodje na grob; a beše pećina, i kamen ležaše na njoj.</li>
      <li>Isus reče: Uzmite kamen. Reče Mu Marta, sestra onog što je umro: Gospode! Već smrdi; jer su četiri dana kako je umro.</li>
      <li>Isus joj reče: Ne rekoh li ti da ako veruješ videćeš slavu Božju?</li>
      <li>Uzeše, dakle, kamen gde ležaše mrtvac; a Isus podiže oči gore, i reče: Oče! Hvala Ti što si me uslišio.</li>
      <li>A ja znadoh da me svagda slušaš; nego rekoh naroda radi koji ovde stoji, da veruju da si me Ti poslao.</li>
      <li>I ovo rekavši zovnu glasno: Lazare! Izidji napolje.</li>
      <li>I izidje mrtvac obavit platnom po rukama i po nogama, i lice njegovo ubrusom povezano. Isus im reče: Razrešite ga i pustite nek ide.</li>
      <li>Onda mnogi od Judejaca koji behu došli k Mariji i videše šta učini Isus, verovaše Ga.</li>
      <li>A neki od njih otidoše k farisejima i kazaše im šta učini Isus.</li>
      <li>Onda glavari sveštenički i fariseji sabraše skupštinu, i govorahu: Šta ćemo činiti? Čovek ovaj čini mnoga čudesa.</li>
      <li>Ako ga ostavimo tako, svi će ga verovati; pa će doći Rimljani i uzeti nam zemlju i narod.</li>
      <li>A jedan od njih, po imenu Kajafa, koji one godine beše poglavar sveštenički, reče im: Vi ne znate ništa;</li>
      <li>I ne mislite da je nama bolje da jedan čovek umre za narod, negoli da narod sav propadne.</li>
      <li>A ovo ne reče sam od sebe, nego, budući poglavar sveštenički one godine, proreče da Isusu valja umreti za narod;</li>
      <li>I ne samo za narod, nego da i rasejanu decu Božiju skupi ujedno.</li>
      <li>Od toga, dakle, dana dogovoriše se da Ga ubiju.</li>
      <li>A Isus više ne hodjaše javno po Judejcima, nego odande otide u kraj blizu pustinje u grad po imenu Jefrem, i onde hodjaše s učenicima svojim.</li>
      <li>A beše blizu pasha jevrejska, i mnogi iz onog kraja dodjoše u Jerusalim pre pashe da se očiste.</li>
      <li>Tada tražahu Isusa, i stojeći u crkvi govorahu medju sobom: Šta mislite vi zašto ne dolazi na praznik?</li>
      <li>A glavari sveštenički i fariseji izdaše zapovest ako Ga ko opazi gde je, da javi da Ga uhvate.</li>
    </ol>
  </li>
  <li>
    <ol>
      <li>A Isus pre pashe na šest dana dodje u Vitaniju gde beše Lazar što umre, koga podiže iz mrtvih.</li>
      <li>Onde Mu, pak, zgotoviše večeru, i Marta služaše, a i Lazar sedjaše s njim za trpezom;</li>
      <li>A Marija uzevši litru pravog nardovog mnogocenog mira pomaza noge Isusove, i otre kosom svojom noge Njegove; a kuća se napuni mirisa od mira.</li>
      <li>Onda reče jedan od učenika Njegovih, Juda Simonov Iskariotski, koji Ga posle izdade:</li>
      <li>Zašto se ovo miro ne prodade za trista groša i ne dade siromasima?</li>
      <li>A ovo ne reče što se staraše za siromahe, nego što beše lupež, i imaše kovčežić, i nošaše što se metaše u nj.</li>
      <li>A Isus reče: Ne dirajte u nju; ona je to dohranila za dan mog pogreba;</li>
      <li>Jer siromahe svagda imate sa sobom, a mene nemate svagda.</li>
      <li>Razume, pak, mnogi narod iz Judeje da je onde i dodjoše ne samo Isusa radi nego i da vide Lazara kog podiže iz mrtvih.</li>
      <li>A glavari sveštenički dogovoriše se da i Lazara ubiju;</li>
      <li>Jer mnogi njega radi idjahu iz Judeje i verovahu Isusa.</li>
      <li>A sutradan, mnogi od naroda koji beše došao na praznik, čuvši da Isus ide u Jerusalim</li>
      <li>Uzeše grane od finika i izidjoše Mu na susret, i vikahu govoreći: Osana! Blagosloven koji ide u ime Gospodnje, car Izrailjev.</li>
      <li>A Isus našavši magare usede na nj, kao što je pisano:</li>
      <li>Ne boj se kćeri Sionova, evo car tvoj ide sedeći na magaretu.</li>
      <li>Ali ovo učenici Njegovi ne razumeše pre: nego kad se proslavi Isus onda se opomenuše da ovo beše za Njega pisano, i ovo Mu učiniše.</li>
      <li>A narod svedočaše koji beše pre s Njim kad Lazara izazva iz groba i podiže ga iz mrtvih.</li>
      <li>Zato Ga i srete narod, jer čuše da On učini ovo čudo.</li>
      <li>A fariseji govorahu medju sobom: Vidite da ništa ne pomaže? Gle, svet ide za njim.</li>
      <li>A behu neki Grci koji behu došli na praznik da se mole Bogu.</li>
      <li>Oni dakle pristupiše k Filipu, koji beše iz Vitsaide galilejske, i moljahu ga govoreći: Gospodine! Mi bismo hteli da vidimo Isusa.</li>
      <li>Dodje Filip i kaza Andriji, a Andrija i Filip opet kazaše Isusu.</li>
      <li>A Isus odgovori im govoreći: Dodje čas da se proslavi Sin čovečiji.</li>
      <li>Zaista, zaista vam kažem: Ako zrno pšenično padnuvši na zemlju ne umre, ono jedno ostane; ako li umre mnogo roda rodi;</li>
      <li>Koji ljubi dušu svoju izgubiće je, a ko mrzi na dušu svoju na ovom svetu, sačuvaće je za život večni.</li>
      <li>Ko meni služi, za mnom nek ide, i gde sam ja onde i sluga moj nek bude; i ko meni služi onog će poštovati Otac moj.</li>
      <li>Sad je duša moja žalosna; i šta da kažem? Oče! Sačuvaj me od ovog časa; ali za to dodjoh na čas ovaj.</li>
      <li>Oče! Proslavi ime svoje! Tada glas dodje s neba: I proslavio sam i opet ću proslaviti.</li>
      <li>A kad ču narod koji stajaše, govorahu: Grom zagrmi; a drugi govorahu: Andjeo mu govori.</li>
      <li>Isus odgovori i reče: Ovaj glas ne bi mene radi nego naroda radi.</li>
      <li>Sad je sud ovom svetu; sad će biti isteran knez ovog sveta napolje.</li>
      <li>I kad ja budem podignut od zemlje, sve ću privući k sebi.</li>
      <li>A ovo govoraše da pokaže kakvom će smrti umreti.</li>
      <li>Narod Mu odgovori: Mi čusmo iz zakona da će Hristos ostati vavek; kako ti govoriš da se sinu čovečijem valja podignuti? Ko je taj sin čovečiji?</li>
      <li>A Isus im reče: Još je malo vremena videlo s vama; hodite dok videlo imate da vas tama ne obuzme; jer ko hodi po tami ne zna kuda ide.</li>
      <li>Dok videlo imate verujte videlo, da budete sinovi videla. Rekavši ovo Isus otide i sakri se od njih.</li>
      <li>Ako je i činio tolika čudesa pred njima, opet Ga ne verovahu;</li>
      <li>Da se zbude reč Isaije proroka koji reče: Gospode! Ko verova govorenju našem? I ruka Gospodnja kome se otkri?</li>
      <li>Zato ne mogahu verovati, jer opet reče Isaija:</li>
      <li>Zaslepio je oči njihove i okamenio srca njihova, da ne vide očima ni srcem razumeju, i ne obrate se da ih iscelim.</li>
      <li>Ovo reče Isaija kad vide slavu Njegovu i govori za Njega.</li>
      <li>Ali opet i od knezova mnogi Ga verovaše; nego radi fariseja ne priznavahu, da ne bi bili izgnani iz zbornice;</li>
      <li>Jer im većma omile slava ljudska nego slava Božija.</li>
      <li>A Isus povika i reče: Ko mene veruje ne veruje mene, nego Onog koji me posla;</li>
      <li>I ko vidi mene, vidi Onog koji me posla.</li>
      <li>Ja dodjoh videlo na svet, da nijedan koji me veruje ne ostane u tami.</li>
      <li>I ko čuje moje reči i ne veruje, ja mu neću suditi; jer ja ne dodjoh da sudim svetu, nego da spasem svet.</li>
      <li>Koji se odreče mene, i ne prima reči moje, ima sebi sudiju: reč koju ja govorih ona će mu suditi u poslednji dan;</li>
      <li>Jer ja od sebe ne govorih, nego Otac koji me posla On mi dade zapovest šta ću kazati i šta ću govoriti.</li>
      <li>I znam da je zapovest Njegova život večni. Šta ja dakle govorim onako govorim kao što mi reče Otac.</li>
    </ol>
  </li>
  <li>
    <ol>
      <li>A pred praznik pashe znajući Isus da Mu dodje čas da predje iz ovog sveta k Ocu, kako je ljubio svoje koji behu na svetu, do kraja ih ljubi.</li>
      <li>I po večeri, kad već djavo beše metnuo u srce Judi Simonovu Iskariotskom da Ga izda,</li>
      <li>Znajući Isus da Mu sve Otac dade u ruke, i da od Boga izidje, i k Bogu ide,</li>
      <li>Ustade od večere, i skide svoje haljine, i uze ubrus te se zapreže;</li>
      <li>Potom usu vodu u umivaonicu, i poče prati noge učenicima i otirati ubrusom kojim beše zapregnut.</li>
      <li>Onda dodje k Simonu Petru, i on Mu reče: Gospode! Zar Ti moje noge da opereš?</li>
      <li>Isus odgovori i reče mu: Šta ja činim ti sad ne znaš, ali ćeš posle doznati.</li>
      <li>Reče Mu Petar: Nikad Ti nećeš oprati moje noge. Isus mu odgovori: Ako te ne operem nemaš deo sa mnom.</li>
      <li>Reče Mu Simon Petar: Gospode! Ne samo noge moje, nego i ruke i glavu.</li>
      <li>Isus mu reče: Opranom ne treba do samo noge oprati, jer je sav čist; i vi ste čisti, ali ne svi.</li>
      <li>Jer znaše izdajnika svog, zato reče: Niste svi čisti.</li>
      <li>A kad im opra noge, uze haljine svoje, i sedavši opet za trpezu reče im: Znate li šta ja učinih vama?</li>
      <li>Vi zovete mene učiteljem i Gospodom; i pravo velite: jer jesam.</li>
      <li>Kad dakle ja oprah vama noge, Gospod i učitelj, i vi ste dužni jedan drugom prati noge.</li>
      <li>Jer ja vam dadoh ugled da i vi tako činite kao što ja vama učinih.</li>
      <li>Zaista, zaista vam kažem: Nije sluga veći od gospodara svog, niti je poslanik veći od onog koji ga je poslao.</li>
      <li>Kad ovo znate, blago vama ako ga izvršujete.</li>
      <li>Ne govorim za sve vas, jer ja znam koje izabrah; nego da se zbude pismo: Koji sa mnom hleb jede podiže petu svoju na me.</li>
      <li>Sad vam kažem pre nego se zbude, da kad se zbude, verujete da sam ja.</li>
      <li>Zaista, zaista vam kažem: Koji prima onog koga pošaljem mene prima; a ko prima mene prima Onog koji me posla.</li>
      <li>Rekavši ovo Isus posta žalostan u duhu, i posvedoči i reče: Zaista, zaista vam kažem: Jedan izmedju vas izdaće me.</li>
      <li>Onda se učenici zgledahu medju sobom, i čudjahu se za koga govori.</li>
      <li>A jedan od učenika Njegovih, kog Isus ljubljaše, sedjaše za trpezom na krilu Isusovom.</li>
      <li>Onda namaže na njega Simon Petar da zapita ko bi to bio za koga govori.</li>
      <li>A on leže na prsi Isusove i reče Mu: Gospode! Ko je to?</li>
      <li>Isus odgovori: Onaj je kome ja umočivši zalogaj dam. I umočivši zalogaj dade Judi Simonovom Iskariotskom.</li>
      <li>I po zalogaju tada udje u njega sotona. Onda mu reče Isus: Šta činiš čini brže.</li>
      <li>A ovo ne razume niko od onih što sedjahu za trpezom zašto mu reče.</li>
      <li>A neki mišljahu, budući da u Jude beše kesa, da mu Isus reče: Kupi šta treba za praznik; ili da da šta siromašnima.</li>
      <li>A on uzevši zalogaj odmah izidje; a beše noć.</li>
      <li>Kad on izidje, onda Isus reče: Sad se proslavi Sin čovečiji i Bog se proslavi u Njemu.</li>
      <li>Ako se Bog proslavi u Njemu, i Bog će Njega proslaviti u sebi, i odmah će Ga proslaviti.</li>
      <li>Dečice! Još sam malo s vama; tražićete me, i kao što rekoh Judejcima: Kuda ja idem vi ne možete doći, i vama govorim sad.</li>
      <li>Novu vam zapovest dajem da ljubite jedan drugog, kao što ja vas ljubih, da se i vi ljubite medju sobom.</li>
      <li>Po tome će svi poznati da ste moji učenici, ako budete imali ljubav medju sobom.</li>
      <li>Reče Mu Simon Petar: Gospode! Kuda ideš? Isus mu odgovori: Kuda ja idem ne možeš sad ići za mnom, ali ćeš posle poći za mnom.</li>
      <li>Petar Mu reče: Gospode! Zašto sad ne mogu ići za Tobom? Dušu ću svoju položiti za Te.</li>
      <li>Odgovori mu Isus: Dušu li ćeš svoju položiti za me? Zaista, zaista ti kažem: neće petao zapevati dok me se triput ne odrekneš.</li>
    </ol>
  </li>
  <li>
    <ol>
      <li>Da se ne plaši srce vaše, verujte Boga, i mene verujte.</li>
      <li>Mnogi su stanovi u kući Oca mog. A da nije tako, kazao bih vam; idem da vam pripravim mesto.</li>
      <li>I kad otidem i pripravim vam mesto, opet ću doći, i uzeću vas k sebi da i vi budete gde sam ja.</li>
      <li>I kuda ja idem znate, i put znate.</li>
      <li>Reče Mu Toma: Gospode! Ne znamo kuda ideš; i kako možemo put znati?</li>
      <li>Isus mu reče: Ja sam put i istina i život; niko neće doći k Ocu do kroza me.</li>
      <li>Kad biste mene znali onda biste znali i Oca mog; i odsele poznajete Ga, i videste Ga.</li>
      <li>Reče Mu Filip: Gospode! Pokaži nam Oca i biće nam dosta.</li>
      <li>Isus mu reče: Toliko sam vreme s vama i nisi me poznao, Filipe? Koji vide mene, vide Oca; pa kako ti govoriš: Pokaži nam Oca?</li>
      <li>Zar ne veruješ da sam ja u Ocu i Otac u meni? Reči koje vam ja govorim ne govorim od sebe; nego Otac koji stoji u meni On tvori dela.</li>
      <li>Verujte meni da sam ja u Ocu i Otac u meni; ako li meni ne verujete, verujte mi po tim delima.</li>
      <li>Zaista, zaista vam kažem: koji veruje mene, dela koja ja tvorim i on će tvoriti, i veća će od ovih tvoriti; jer ja idem k Ocu svom;</li>
      <li>I šta god zaištete u Oca u ime moje, ono ću vam učiniti, da se proslavi Otac u Sinu.</li>
      <li>I ako šta zaištete u ime moje, ja ću učiniti.</li>
      <li>Ako imate ljubav k meni, zapovesti moje držite.</li>
      <li>I ja ću umoliti Oca, i daće vam drugog utešitelja da bude s vama vavek:</li>
      <li>Duha istine, kog svet ne može primiti, jer Ga ne vidi niti Ga poznaje; a vi Ga poznajete, jer u vama stoji, i u vama će biti.</li>
      <li>Neću vas ostaviti sirotne; doći ću k vama.</li>
      <li>Još malo i svet mene više neće videti; a vi ćete me videti; jer ja živim, i vi ćete živeti.</li>
      <li>U onaj ćete vi dan doznati da sam ja u Ocu svom, i vi u meni, i ja u vama.</li>
      <li>Ko ima zapovesti moje i drži ih, on je onaj što ima ljubav k meni; a koji ima ljubav k meni imaće k njemu ljubav Otac moj; i ja ću imati ljubav k njemu, i javiću mu se sam.</li>
      <li>I reče Mu Juda, ne Iskariotski: Gospode! Šta je to da ćeš se nama javiti a ne svetu?</li>
      <li>Isus odgovori i reče mu: Ko ima ljubav k meni, držaće reč moju; i Otac moj imaće ljubav k njemu; i k njemu ćemo doći, i u njega ćemo se staniti.</li>
      <li>Koji nema ljubavi k meni ne drži moje reči; a reč što čujete nije moja nego Oca koji me posla.</li>
      <li>Ovo vam kazah dok sam s vama.</li>
      <li>A utešitelj, Duh Sveti, kog će Otac poslati u ime moje, On će vas naučiti svemu i napomenuće vam sve što vam rekoh.</li>
      <li>Mir vam ostavljam, mir svoj dajem vam; ne dajem vam ga kao što svet daje, da se ne plaši srce vaše i da se ne boji.</li>
      <li>Čuste da vam ja kazah: idem i doći ću k vama. Kad biste imali ljubav k meni, onda biste se obradovali što rekoh: idem k Ocu; jer je Otac moj veći od mene.</li>
      <li>I sad vam kazah, pre dok se nije zbilo, da verujete kad se zbude.</li>
      <li>Već neću mnogo govoriti s vama; jer ide knez ovog sveta, i u meni nema ništa.</li>
      <li>Nego da vidi svet da imam ljubav k Ocu, i kao što mi zapovedi Otac onako tvorim. Ustanite, hajdemo odavde.</li>
    </ol>
  </li>
  <li>
    <ol>
      <li>Ja sam pravi čokot, i Otac je moj vinogradar;</li>
      <li>Svaku lozu na meni koja ne radja roda odseći će je; i svaku koja radja rod očistiće je da više roda rodi.</li>
      <li>Vi ste već očišćeni rečju koju vam govorih.</li>
      <li>Budite u meni i ja ću u vama. Kao što loza ne može roda roditi sama od sebe, ako ne bude na čokotu, tako i vi ako na meni ne budete.</li>
      <li>Ja sam čokot a vi loze; i koji bude u meni i ja u njemu on će roditi mnogi rod; jer bez mene ne možete činiti ništa.</li>
      <li>Ko u meni ne ostane izbaciće se napolje kao loza, i osušiće se, i skupiće je, i u oganj baciti, i spaliti.</li>
      <li>Ako ostanete u meni i reči moje u vama ostanu, šta god hoćete ištite, i biće vam.</li>
      <li>Tim će se Otac moj proslaviti, da rod mnogi rodite; i bićete moji učenici.</li>
      <li>Kao što Otac ima ljubav k meni, i ja imam ljubav k vama; budite u ljubavi mojoj.</li>
      <li>Ako zapovesti moje uzdržite ostaćete u ljubavi mojoj, kao što ja održah zapovesti Oca svog i ostajem u ljubavi Njegovoj.</li>
      <li>Ovo vam kazah, da radost moja u vama ostane i radost vaša se ispuni.</li>
      <li>Ovo je zapovest moja da imate ljubav medju sobom, kao što ja imadoh ljubav k vama.</li>
      <li>Od ove ljubavi niko veće nema, da ko dušu svoju položi za prijatelje svoje.</li>
      <li>Vi ste prijatelji moji ako tvorite šta vam ja zapovedam.</li>
      <li>Više vas ne nazivam slugama; jer sluga ne zna šta radi gospodar njegov; nego vas nazvah prijateljima; jer vam sve kazah što čuh od Oca svog.</li>
      <li>Vi mene ne izabraste, nego ja vas izabrah, i postavih vas da vi idete i rod rodite; i da vaš rod ostane, da šta god zaištete u Oca u ime moje da vam da.</li>
      <li>Ovo vam zapovedam da imate ljubav medju sobom.</li>
      <li>Ako svet na vas uzmrzi, znajte da na mene omrznu pre vas.</li>
      <li>Kad biste bili od sveta, onda bi svet svoje ljubio; a kako niste od sveta, nego vas ja od sveta izbrah, zato mrzi na vas svet.</li>
      <li>Opominjite se reči koju vam ja rekoh: nije sluga veći od gospodara svog. Ako mene izgnaše, i vas će izgnati; ako moju reč održaše, i vašu će održati.</li>
      <li>Ali sve će vam ovo činiti za ime moje, jer ne poznaju Onog koji me posla.</li>
      <li>Da nisam bio došao i govorio im ne bi greha imali; a sad izgovora neće imati za greh svoj.</li>
      <li>Koji mrzi na mene i na Oca mog mrzi.</li>
      <li>Da nisam bio i dela tvorio medju njima kojih niko drugi ne tvori, ne bi greha imali; a sad i videše, i omrznuše na mene i na Oca mog.</li>
      <li>Ali da se zbude reč napisana u zakonu njihovom: Omrznuše na me nizašta.</li>
      <li>A kad dodje utešitelj, koga ću vam poslati od Oca, Duh istine, koji od Oca izlazi, On će svedočiti za mene.</li>
      <li>A i vi ćete svedočiti, jer ste od početka sa mnom.</li>
    </ol>
  </li>
  <li>
    <ol>
      <li>Ovo vam kazah da se ne sablaznite.</li>
      <li>Izgoniće vas iz zbornica; a doći će vreme kad će svaki koji vas ubije misliti da Bogu službu čini.</li>
      <li>I ovo će činiti, jer ne poznaše Oca ni mene.</li>
      <li>Nego vam ovo kazah kad dodje vreme da se opomenete ovog da vam ja kazah; a isprva ne kazah vam ovo, jer bejah s vama.</li>
      <li>A sad idem k Onome koji me posla, i niko me od vas ne pita: Kuda ideš?</li>
      <li>Nego što vam ovo kazah žalosti napuni se srce vaše.</li>
      <li>Nego vam ja istinu govorim: bolje je za vas da ja idem; jer ako ja ne idem, utešitelj neće doći k vama; ako li idem, poslaću Ga k vama.</li>
      <li>I kad On dodje pokaraće svet za greh, i za pravdu, i za sud;</li>
      <li>Za greh, dakle, što ne veruju mene;</li>
      <li>A za pravdu što idem k Ocu svom; i više me nećete videti;</li>
      <li>A za sud što je knez ovog sveta osudjen.</li>
      <li>Još vam mnogo imam kazati; ali sad ne možete nositi.</li>
      <li>A kad dodje On, Duh istine, uputiće vas na svaku istinu; jer neće od sebe govoriti, nego će govoriti šta čuje, i javiće vam šta će biti unapred.</li>
      <li>On će me proslaviti, jer će od mog uzeti, i javiće vam:</li>
      <li>Sve što ima Otac moje je; zato rekoh da će od mog uzeti, i javiti vam.</li>
      <li>Još malo, i nećete me videti, i opet malo, pa ćete me videti: jer idem k Ocu.</li>
      <li>A neki od učenika Njegovih rekoše medju sobom: Šta je to što nam kaže: Još malo, i nećete me videti; i opet malo pa ćete me videti; i: Ja idem k ocu?</li>
      <li>Govorahu, dakle: Šta je to što govori: Malo? Ne znamo šta govori.</li>
      <li>A Isus razume da hteše da Ga zapitaju, pa im reče: Zato li se zapitkujete medju sobom što rekoh: Još malo i nećete me videti, i opet malo pa ćete me videti?</li>
      <li>Zaista, zaista vam kažem da ćete vi zaplakati i zaridati, a svet će se radovati; i vi ćete žalosni biti, ali će se vaša žalost okrenuti na radost.</li>
      <li>Žena kad radja trpi muku; jer dodje čas njen: ali kad rodi dete, više se ne opominje žalosti od radosti, jer se rodi čovek na svet.</li>
      <li>Tako i vi, dakle, imate sad žalost; ali ću vas opet videti, i radovaće se srce vaše, i vašu radost neće niko uzeti od vas;</li>
      <li>I u onaj dan nećete me pitati nizašta. Zaista, zaista vam kažem da šta god uzištete u Oca u ime moje, daće vam.</li>
      <li>Dosle ne iskaste ništa u ime moje; ištite i primićete, da radost vaša bude ispunjena.</li>
      <li>Ovo vam govorih u pričama; ali će doći vreme kad vam više neću govoriti u pričama, nego ću vam upravo javiti za Oca.</li>
      <li>U onaj ćete dan u ime moje zaiskati, i ne velim vam da ću ja umoliti Oca za vas;</li>
      <li>Jer sam Otac ima ljubav k vama kao što vi imaste ljubav k meni, i verovaste da ja od Boga izidjoh.</li>
      <li>Izidjoh od Oca, i dodjoh na svet; i opet ostavljam svet, i idem k Ocu.</li>
      <li>Rekoše Mu učenici Njegovi: Eto sad upravo govoriš, a priče nikakve ne govoriš.</li>
      <li>Sad znamo da sve znaš, i ne treba Ti da Te ko pita. Po tome verujemo da si od Boga izišao.</li>
      <li>Isus im odgovori: Zar sad verujete?</li>
      <li>Evo ide čas, i već je nastao, da se razbegnete svaki na svoju stranu i mene samog ostavite; ali nisam sam, jer je Otac sa mnom.</li>
      <li>Ovo vam kazah, da u meni mir imate. U svetu ćete imati nevolju; ali ne bojte se, jer ja nadvladah svet.</li>
    </ol>
  </li>
  <li>
    <ol>
      <li>Ovo govori Isus, pa podiže oči svoje na nebo i reče: Oče! Dodje čas, proslavi Sina svog, da i Sin Tvoj proslavi Tebe;</li>
      <li>Kao što si Mu dao vlast nad svakim telom da svemu što si Mu dao da život večni.</li>
      <li>A ovo je život večni da poznaju Tebe jedinog istinitog Boga, i koga si poslao Isusa Hrista.</li>
      <li>Ja Tebe proslavih na zemlji; posao svrših koji si mi dao da radim.</li>
      <li>I sad proslavi Ti mene, Oče, u Tebe samog slavom koju imadoh u Tebe pre nego svet postade.</li>
      <li>Ja javih ime Tvoje ljudima koje si mi dao od sveta; Tvoji behu pa si ih meni dao, i Tvoju reč održaše.</li>
      <li>Sad razumeše da je sve što si mi dao od Tebe.</li>
      <li>Jer reči koje si dao meni dadoh im; i oni primiše, i poznadoše istinito da od Tebe izidjoh, i verovaše da si me Ti poslao.</li>
      <li>Ja se za njih molim: ne molim se za (sav) svet, nego za one koje si mi dao, jer su Tvoji.</li>
      <li>I moje sve je Tvoje, i Tvoje moje; i ja se proslavih u njima.</li>
      <li>I više nisam na svetu, a oni su na svetu, a ja idem k Tebi. Oče Sveti! Sačuvaj ih u ime svoje, one koje si mi dao, da budu jedno kao i mi.</li>
      <li>Dok bejah s njima na svetu, ja ih čuvah u ime Tvoje; one koje si mi dao sačuvah, i niko od njih ne pogibe osim Sina pogibli, da se zbude pismo.</li>
      <li>A sad k Tebi idem, i ovo govorim na svetu, da imaju radost moju ispunjenu u sebi.</li>
      <li>Ja im dadoh reč Tvoju; i svet omrznu na njih, jer nisu od sveta, kao i ja što nisam od sveta.</li>
      <li>Ne molim Te da ih uzmeš sa sveta, nego da ih sačuvaš oda zla.</li>
      <li>Od sveta nisu, kao ni ja što nisam od sveta.</li>
      <li>Osveti ih istinom svojom: reč je Tvoja istina.</li>
      <li>Kao što si Ti mene poslao u svet, i ja njih poslah u svet.</li>
      <li>Ja posvećujem sebe za njih, da i oni budu osvećeni istinom.</li>
      <li>Ne molim se, pak, samo za njih, nego i za one koji me uzveruju njihove reči radi;</li>
      <li>Da svi jedno budu, kao Ti, Oče, što si u meni i ja u Tebi; da i oni u nama jedno budu, da i svet veruje da si me Ti poslao.</li>
      <li>I slavu koju si mi dao ja dadoh njima, da budu jedno kao mi što smo jedno.</li>
      <li>Ja u njima i Ti u meni: da budu sasvim ujedno, i da pozna svet da si me Ti poslao i da si imao ljubav k njima kao i k meni što si ljubav imao.</li>
      <li>Oče! Hoću da i oni koje si mi dao budu sa mnom gde sam ja; da vide slavu moju koju si mi dao; jer si imao ljubav k meni pre postanja sveta.</li>
      <li>Oče pravedni! Svet Tebe ne pozna, a ja Te poznah, i ovi poznaše da si me Ti poslao.</li>
      <li>I pokazah im ime Tvoje, i pokazaću: da ljubav kojom si mene ljubio u njima bude, i ja u njima.</li>
    </ol>
  </li>
  <li>
    <ol>
      <li>I rekavši ovo Isus izidje s učenicima svojim preko potoka Kedrona gde beše vrt, u koji udje On i učenici Njegovi.</li>
      <li>A Juda, izdajnik Njegov, znaše ono mesto; jer se Isus često skupljaše onde s učenicima svojim.</li>
      <li>Onda Juda uze četu i od glavara svešteničkih i fariseja momke, i dodje onamo s fenjerima i sa svećama i s oružjem.</li>
      <li>A Isus znajući sve što će biti od Njega izidje i reče im: Koga tražite?</li>
      <li>Odgovoriše Mu: Isusa Nazarećanina. Isus im reče: Ja sam. A s njima stajaše i Juda koji Ga izdavaše.</li>
      <li>A kad im reče: Ja sam; izmakoše se natrag i popadaše na zemlju.</li>
      <li>Onda ih opet zapita Isus: Koga tražite? A oni rekoše: Isusa Nazarećanina.</li>
      <li>Isus im odgovori: Kazah vam da sam ja. Ako dakle mene tražite, ostavite ove nek idu.</li>
      <li>Da se izvrši reč što reče: Ne izgubih ni jednog od onih koje si mi dao.</li>
      <li>A Simon Petar imaše nož, pa ga izvadi i udari slugu poglavara svešteničkog, i odseče mu desno uho. A sluzi beše ime Malho.</li>
      <li>Onda reče Isus Petru: Zadeni nož u nožnice. Čašu koju mi dade Otac zar da je ne pijem?</li>
      <li>A četa i vojvoda i momci jevrejski uhvatiše Isusa i svezaše Ga,</li>
      <li>I odvedoše Ga najpre Ani, jer beše tast Kajafi, koji beše poglavar sveštenički one godine.</li>
      <li>A Kajafa beše onaj što dade savet Judejcima da je bolje da umre jedan čovek nego narod da propadne.</li>
      <li>Za Isusom, pak, idjaše Simon Petar i drugi učenik; a učenik onaj beše poznat kod poglavara svešteničkog, i udje s Isusom u dvor poglavara svešteničkog;</li>
      <li>A Petar stajaše napolju kod vrata. Onda izidje onaj učenik što beše poznat kod poglavara svešteničkog i reče vratarici te uvede Petra.</li>
      <li>Onda reče sluškinja vratarica Petru: Da nisi i ti učenik ovog čoveka? On reče: Nisam.</li>
      <li>A sluge i momci behu naložili oganj i stajahu te se grejahu, jer beše zima; a i Petar stajaše s njima i grejaše se.</li>
      <li>Poglavar, pak, sveštenički zapita Isusa za učenike Njegove i za Njegovu nauku.</li>
      <li>Isus mu odgovori: Ja govorih javno svetu, ja svagda učih u zbornici i u crkvi, gde se svagda skupljaju Judejci, i ništa tajno ne govorih.</li>
      <li>Što pitaš mene? Pitaj one koji su slušali šta sam im govorio: evo ovi znaju šta sam ja govorio.</li>
      <li>A kad On ovo reče, jedan od momaka koji stajahu onde udari Isusa po obrazu, i reče: Zar tako odgovaraš poglavaru svešteničkom?</li>
      <li>Isus mu odgovori: Ako zlo rekoh, dokaži da je zlo; ako li dobro, zašto me biješ?</li>
      <li>I Ana posla Ga svezanog Kajafi, poglavaru svešteničkom.</li>
      <li>A Simon Petar stajaše i grejaše se. Onda mu rekoše: Da nisi i ti od učenika njegovih? A on se odreče i reče: Nisam.</li>
      <li>Reče jedan od slugu poglavara svešteničkog koji beše rodjak onome što mu Petar odseče uho: Ne videh li ja tebe u vrtu s njim?</li>
      <li>Onda se Petar opet odreče; i odmah petao zapeva.</li>
      <li>A Isusa povedoše od Kajafe u sudnicu. Ali beše jutro, i oni ne udjoše u sudnicu da se ne bi opoganili, nego da bi mogli jesti pashu.</li>
      <li>Onda Pilat izadje k njima napolje i reče: Kakvu krivicu iznosite na ovog čoveka?</li>
      <li>Odgovoriše mu i rekoše: Kad on ne bi bio zločinac ne bismo ga predali tebi.</li>
      <li>A Pilat im reče: Uzmite ga vi i po zakonu svom sudite mu. A Jevreji mu rekoše: Mi ne smemo nikoga pogubiti.</li>
      <li>Da se zbude reč Isusova koju reče kazujući kakvom će smrti umreti.</li>
      <li>Onda udje Pilat opet u sudnicu, i dozva Isusa, i reče Mu: Ti si car judejski?</li>
      <li>Isus mu odgovori: Govoriš li ti to sam od sebe, ili ti drugi kazaše za mene?</li>
      <li>Pilat odgovori: Zar sam ja Jevrejin? Rod tvoj i glavari sveštenički predaše te meni; šta si učinio?</li>
      <li>Isus odgovori: Carstvo moje nije od ovog sveta; kad bi bilo od ovog sveta carstvo moje, onda bi sluge moje branile da ne bih bio predan Jevrejima; ali carstvo moje nije odavde.</li>
      <li>Onda Mu reče Pilat: Dakle si ti car? Isus odgovori: Ti govoriš da sam ja car. Ja sam za to rodjen, i zato dodjoh na svet da svedočim istinu. I svaki koji je od istine sluša glas moj.</li>
      <li>Reče Mu Pilat: Šta je istina? I ovo rekavši izidje opet k Jevrejima, i reče im: Ja nikakve krivice ne nalazim na njemu.</li>
      <li>A u vas je običaj da vam jednog pustim na pashu, hoćete li, dakle, da vam pustim cara judejskog?</li>
      <li>Onda svi povikaše opet govoreći: Ne ovog, nego Varavu. A Varava beše hajduk.</li>
    </ol>
  </li>
  <li>
    <ol>
      <li>Tada, dakle, Pilat uze Isusa i šiba Ga.</li>
      <li>I vojnici spletavši venac od trnja metnuše Mu na glavu, i obukoše Mu skerletnu haljinu,</li>
      <li>I govorahu: Zdravo, care judejski! I bijahu Ga po obrazima.</li>
      <li>Onda Pilat izidje opet napolje, i reče im: Evo ga izvodim k vama napolje, da vidite da na njemu ne nalazim nikakvu krivicu.</li>
      <li>A Isus izadje napolje pod vence od trnja i u skerletnoj haljini. I reče im Pilat; evo čoveka!</li>
      <li>A kad Ga videše glavari sveštenički i momci, povikaše govoreći: Raspni ga, raspni. Pilat im reče: Uzmite ga vi i raspnite, jer ja ne nalazim na njemu krivice.</li>
      <li>Odgovoriše mu Jevreji: Mi imamo zakon i po zakonu našem valja da umre, jer načini sebe sinom Božijim.</li>
      <li>Kad, dakle, Pilat ču ovu reč, poboja se većma.</li>
      <li>I opet udje u sudnicu, i reče Isusu: Odakle si ti? A Isus mu ne dade odgovora.</li>
      <li>A Pilat Mu reče: Zar meni ne govoriš? Ne znaš li da imam vlast raspeti te, i vlast imam pustiti te?</li>
      <li>Isus odgovori: Ne bi imao vlasti nikakve nada mnom kad ti ne bi bilo dano odozgo; zato onaj ima veći greh koji me predade tebi.</li>
      <li>Od tada gledaše Pilat da Ga pusti. Ali Jevreji vikahu govoreći: Ako ovog pustiš nisi prijatelj ćesaru. Svaki koji sebe carem gradi protivi se ćesaru.</li>
      <li>Pilat, dakle, čuvši ovu reč izvede Isusa napolje, i sede na sudijsku stolicu na mestu koje se zove Kaldrma a jevrejski Gavata.</li>
      <li>A beše petak uoči pashe oko šestog sahata; i Pilat reče Jevrejima: Evo, car vaš.</li>
      <li>A oni vikahu: Uzmi, uzmi, raspni ga. Pilat im reče: Zar cara vašeg da razapnem? Odgovoriše glavari sveštenički: Mi nemamo cara osim ćesara.</li>
      <li>Tada im Ga dakle predade da se razapne. A oni uzeše Isusa i odvedoše.</li>
      <li>I noseći krst svoj izidje na mesto koje se zove Kosturnica a jevrejski Golgota.</li>
      <li>Onde Ga razapeše, i s Njim drugu dvojicu s jedne i s druge strane, a Isusa u sredi.</li>
      <li>Pilat, pak, napisa i natpis i metnu na krst; i beše napisano: Isus Nazarećanin, car judejski.</li>
      <li>I onaj natpis čitaše mnogi od Jevreja; jer mesto beše blizu grada gde razapeše Isusa; i beše napisano jevrejski, grčki, latinski.</li>
      <li>A jevrejski glavari sveštenički govorahu Pilatu: Ne piši: Car judejski, nego da sam reče: Ja sam car judejski.</li>
      <li>Pilat odgovori: Šta pisah pisah.</li>
      <li>A vojnici kad razapeše Isusa uzeše Njegove haljine i načiniše četiri dela, svakom vojniku po deo, i dolamu; a dolama ne beše šivena nego izatkana sva s vrha do dna.</li>
      <li>Onda rekoše medju sobom: Da je ne deremo, nego da bacamo kocke za nju kome će dopasti. Da se zbude pismo koje govori: Razdeliše haljine moje medju sobom, a za dolamu moju baciše kocke. Vojnici, dakle, tako učiniše.</li>
      <li>A stajahu kod krsta Isusovog mati Njegova, i sestra matere Njegove Marija Kleopova, i Marija Magdalina.</li>
      <li>A Isus videvši mater i učenika koga ljubljaše gde stoji reče materi svojoj: Ženo! Eto ti sina!</li>
      <li>Potom reče učeniku: Eto ti matere! I od onog časa uze je učenik k sebi.</li>
      <li>Potom, znajući Isus da se već sve svrši, da se zbude pismo reče: Žedan sam.</li>
      <li>Onde stajaše sud pun octa; i oni napuniše sundjer octa, i nataknuvši na trsku, prinesoše k ustima Njegovim.</li>
      <li>A kad primi Isus ocat reče: Svrši se. I priklonivši glavu predade duh.</li>
      <li>A budući da beše petak, pa da ne bi tela ostala na krstu u subotu (jer beše veliki dan ona subota), Jevreji moliše Pilata da im prebiju noge, pa da ih skinu.</li>
      <li>Onda dodjoše vojnici, i prvom dakle prebiše noge, i drugom raspetome s Njim.</li>
      <li>A došavši na Isusa, kad Ga videše da je već umro, ne prebiše Mu noge;</li>
      <li>Nego jedan od vojnika probode Mu rebra kopljem; i odmah izidje krv i voda.</li>
      <li>I onaj što vide posvedoči, i svedočanstvo je Njegovo istinito; i on zna da istinu govori da vi verujete.</li>
      <li>Jer se ovo dogodi da se zbude pismo: Kost Njegova da se ne prelomi.</li>
      <li>I opet drugo pismo govori: Pogledaće Onog koga probodoše.</li>
      <li>A potom Josif iz Arimateje, koji beše učenik Isusov ali kradom od straha jevrejskog, moli Pilata da uzme telo Isusovo, i dopusti Pilat. Onda dodje i uze telo Isusovo.</li>
      <li>A dodje i Nikodim, koji pre dolazi Isusu noću, i donese pomešane smirne i aloja oko sto litara.</li>
      <li>I uzeše telo Isusovo, i obaviše Ga platnom s mirisima, kao što je običaj u Jevreja da ukopavaju.</li>
      <li>A beše blizu onog mesta gde beše razapet, vrt, i u vrtu grob nov, u koji niko nikad ne beše metnut.</li>
      <li>Onde, dakle, petka radi jevrejskog, jer beše blizu grob, metnuše Isusa.</li>
    </ol>
  </li>
  <li>
    <ol>
      <li>A u prvi dan nedelje dodje Marija Magdalina na grob rano, još dok se ne beše rasvanulo, i vide da je kamen odvaljen od groba.</li>
      <li>Onda otrča, i dodje k Simonu Petru i k drugom učeniku koga ljubljaše Isus, i reče im: Uzeše Gospoda iz groba; i ne znamo gde Ga metnuše.</li>
      <li>A Petar izidje i drugi učenik, i podjoše ka grobu.</li>
      <li>Trčahu, pak, oba zajedno, i drugi učenik trčaše brže od Petra, i dodje pre ka grobu.</li>
      <li>I nadvirivši se vide haljine gde leže; ali ne udje.</li>
      <li>Dodje, pak, Simon Petar za njim, i udje u grob, i vide haljine same gde leže,</li>
      <li>I ubrus koji beše na glavi Njegovoj ne s haljinama da leži nego osobito savit na jednom mestu.</li>
      <li>Tada, dakle, udje i drugi učenik koji najpre dodje ka grobu, i vide i verova.</li>
      <li>Jer još ne znaše pisma da Njemu valja ustati iz mrtvih.</li>
      <li>Onda otidoše opet učenici kućama.</li>
      <li>A Marija stajaše napolju kod groba i plakaše. I kad plakaše nadviri se nad grob,</li>
      <li>I vide dva andjela u belim haljinama gde sede jedan čelo glave a jedan čelo nogu gde beše ležalo telo Isusovo.</li>
      <li>I rekoše joj oni: Ženo! Što plačeš? Reče im: Uzeše Gospoda mog, i ne znam gde Ga metnuše.</li>
      <li>I ovo rekavši obazre se natrag, i vide Isusa gde stoji, i ne znaše da je Isus.</li>
      <li>Isus joj reče: Ženo! Što plačeš? Koga tražiš? A ona misleći da je vrtlar reče Mu: Gospodine! Ako si Ga ti uzeo kaži mi gde si Ga metnuo, i ja ću Ga uzeti.</li>
      <li>Isus joj reče: Marija! A ona obazrevši se reče Mu: Ravuni! Koje znači učitelju.</li>
      <li>Reče joj Isus: Ne dohvataj se do mene, jer se još ne vratih k Ocu svom; nego idi k braći mojoj, i kaži im: Vraćam se k Ocu svom i Ocu vašem, i Bogu svom i Bogu vašem.</li>
      <li>A Marija Magdalina otide, i javi učenicima da vide Gospoda i kaza joj ovo.</li>
      <li>A kad bi uveče, onaj prvi dan nedelje, i vrata behu zatvorena gde se behu učenici skupili od straha jevrejskog, dodje Isus i stade na sredu i reče im: Mir vam.</li>
      <li>I ovo rekavši pokaza im ruke i rebra svoja. Onda se učenici obradovaše videvši Gospoda.</li>
      <li>A Isus im reče opet: Mir vam; kao što Otac posla mene, i ja šaljem vas.</li>
      <li>I ovo rekavši dunu, i reče im: Primite Duh Sveti.</li>
      <li>Kojima oprostite grehe, oprostiće im se; i kojima zadržite, zadržaće se.</li>
      <li>A Toma, koji se zove Blizanac, jedan od dvanaestorice, ne beše onde sa njima kad dodje Isus.</li>
      <li>A drugi mu učenici govorahu: Videsmo Gospoda. A on im reče: Dok ne vidim na rukama Njegovim rana od klina, i ne metnem prsta svog u rane od klina, i ne metnem ruke svoje u rebra Njegova, neću verovati.</li>
      <li>I posle osam dana opet behu učenici Njegovi unutra, i Toma s njima. Dodje Isus kad behu vrata zatvorena, i stade medju njima i reče: Mir vam.</li>
      <li>Potom reče Tomi: Pruži prst svoj amo i vidi ruke moje; i pruži ruku svoju i metni u rebra moja, i ne budi neveran nego veran.</li>
      <li>I odgovori Toma i reče Mu: Gospod moj i Bog moj.</li>
      <li>Isus mu reče: Pošto me vide verovao si; blago onima koji ne videše i verovaše.</li>
      <li>A i mnoga druga čudesa učini Isus pred učenicima svojim koja nisu pisana u knjizi ovoj.</li>
      <li>A ova se napisaše, da verujete da Isus jeste Hristos, Sin Božji, i da verujući imate život u ime Njegovo.</li>
    </ol>
  </li>
  <li>
    <ol>
      <li>Posle toga opet se javi Isus učenicima svojim na moru tiverijadskom. A javi se ovako:</li>
      <li>Behu zajedno Simon Petar i Toma, koji se zvaše blizanac, i Natanailo iz Kane galilejske, i sinovi Zevedejevi, i druga dvojica od učenika Njegovih.</li>
      <li>Reče im Simon Petar: Idem da lovim ribu. Rekoše mu: Idemo i mi s tobom. Onda izidjoše i odmah sedoše u ladju, i onu noć ne uhvatiše ništa.</li>
      <li>A kad bi jutro, stade Isus na bregu; ali učenici ne poznaše da je Isus.</li>
      <li>A Isus im reče: Deco! Eda li šta imate za jelo? Odgovoriše Mu: Nemamo.</li>
      <li>A On im reče: Bacite mrežu s desne strane ladje, i naći ćete. Onda baciše, i već ne mogahu izvući je od mnoštva ribe.</li>
      <li>Onda učenik onaj koga ljubljaše Isus reče Petru: To je Gospod. A Simon Petar kad ču da je Gospod, zapreže se košuljom, jer beše go, i skoči u more.</li>
      <li>A drugi učenici dodjoše na ladji, jer ne beše daleko od zemlje nego oko dvesta lakata, vukući mrežu sa ribom.</li>
      <li>Kad, dakle, izidjoše na zemlju, videše oganj naložen, i na njemu metnutu ribu i hleb.</li>
      <li>Isus im reče: Prinesite od ribe što sad uhvatiste.</li>
      <li>A Simon Petar udje i izvuče mrežu na zemlju punu velikih riba sto i pedeset i tri; i od tolikog mnoštva ne prodre se mreža.</li>
      <li>Isus im reče: Hodite obedujte. A nijedan od učenika nije smeo da Ga pita: Ko si ti? Videći da je Gospod.</li>
      <li>A dodje i Isus, i uze hleb, i dade im, tako i ribu.</li>
      <li>Ovo se već treći put javi Isus učenicima svojim pošto ustade iz mrtvih.</li>
      <li>A kad obedovaše, reče Isus Simonu Petru: Simone Jonin! Ljubiš li me većma nego ovi? Reče Mu: Da, Gospode! Ti znaš da Te ljubim. Reče mu Isus: Pasi jaganjce moje.</li>
      <li>Reče mu opet drugom: Simone Jonin! Ljubiš li me? Reče Mu: Da, Gospode! Ti znaš da Te ljubim. Reče mu Isus: Pasi ovce moje.</li>
      <li>Reče mu trećom: Simone Jonin! Ljubiš li me? A Petar posta žalostan što mu reče trećom: Ljubiš li me? I reče Mu: Gospode! Ti sve znaš, Ti znaš da Te ljubim. Reče mu Isus: Pasi ovce moje.</li>
      <li>Zaista, zaista ti kažem: Kad si bio mlad, opasivao si se sam i hodio si kud si hteo; a kad ostariš, širićeš ruke svoje i drugi će te opasati i odvesti kuda nećeš.</li>
      <li>A ovo reče pokazujući kakvom će smrti proslaviti Boga. I rekavši ovo reče mu: Hajde za mnom.</li>
      <li>A Petar obazrevši se vide gde za njim ide onaj učenik kog Isus ljubljaše, koji i na večeri leže na prsi Njegove i reče: Gospode! Ko je taj koji će Te izdati?</li>
      <li>Videvši Petar ovog reče Isusu: Gospode! A šta će ovaj?</li>
      <li>Isus mu reče: Ako hoću da on ostane dokle ja ne dodjem, šta je tebi do toga? Ti hajde za mnom.</li>
      <li>Onda izidje ova reč medju braćom da onaj učenik neće umreti: ali Isus ne reče njemu da neće umreti, nego: Ako hoću da ostane dok ja ne dodjem, šta je tebi do toga?</li>
      <li>Ovo je onaj učenik koji svedoči ovo, koji i napisa ovo: i znamo da je svedočanstvo njegovo istinito.</li>
      <li>A ima i drugo mnogo što učini Isus, koje kad bi se redom popisalo, ni u sami svet, mislim, ne bi mogle stati napisane knjige. Amin.</li>
    </ol>
  </li>
</ol>