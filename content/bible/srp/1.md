<ol>
  <li>
    <ol>
      <li>U početku stvori Bog nebo i zemlju.</li>
      <li>A zemlja beše bez obličja i pusta, i beše tama nad bezdanom; i duh Božji dizaše se nad vodom.</li>
      <li>I reče Bog: Neka bude svetlost. I bi svetlost.</li>
      <li>I vide Bog svetlost da je dobra; i rastavi Bog svetlost od tame.</li>
      <li>I svetlost nazva Bog dan, a tamu nazva noć. I bi veče i bi jutro, dan prvi.</li>
      <li>Potom reče Bog: Neka bude svod posred vode, da rastavlja vodu od vode.</li>
      <li>I stvori Bog svod, i rastavi vodu pod svodom od vode nad svodom; i bi tako.</li>
      <li>A svod nazva Bog nebo. I bi veče i bi jutro, dan drugi.</li>
      <li>Potom reče Bog: Neka se sabere voda što je pod nebom na jedno mesto, i neka se pokaže suvo. I bi tako.</li>
      <li>I suvo nazva Bog zemlja, a zborišta vodena nazva mora; i vide Bog da je dobro.</li>
      <li>Opet reče Bog: Neka pusti zemlja iz sebe travu, bilje, što nosi seme, i drvo rodno, koje radja rod po svojim vrstama, u kome će biti seme njegovo na zemlji. I bi tako.</li>
      <li>I pusti zemlja iz sebe travu, bilje, što nosi seme po svojim vrstama, i drvo, koje radja rod, u kome je seme njegovo po njegovim vrstama. I vide Bog da je dobro.</li>
      <li>I bi veče i bi jutro, dan treći.</li>
      <li>Potom reče Bog: Neka budu videla na svodu nebeskom, da dele dan i noć, da budu znaci vremenima i danima i godinama;</li>
      <li>I neka svetle na svodu nebeskom, da obasjavaju zemlju. I bi tako.</li>
      <li>I stvori Bog dva videla velika: videlo veće da upravlja danom, i videlo manje da upravlja noću, i zvezde.</li>
      <li>I postavi ih Bog na svodu nebeskom da obasjavaju zemlju.</li>
      <li>I da upravljaju danom i noću, i da dele svetlost od tame. I vide Bog da je dobro.</li>
      <li>I bi veče i bi jutro, dan četvrti.</li>
      <li>Potom reče Bog: Neka vrve po vodi žive duše, i ptice neka lete iznad zemlje pod svod nebeski.</li>
      <li>I stvori Bog kitove velike i sve žive duše što se miču, što provrveše po vodi po vrstama svojim, i sve ptice krilate po vrstama njihovim. I vide Bog da je dobro;</li>
      <li>I blagoslovi ih Bog govoreći: Radjajte se i množite se, i napunite vodu po morima, i ptice neka se množe na zemlji.</li>
      <li>I bi veče i bi jutro, dan peti.</li>
      <li>Potom reče Bog: Neka zemlja pusti iz sebe duše žive po vrstama njihovim, stoku i sitne životinje i zveri zemaljske po vrstama njihovim. I bi tako.</li>
      <li>I stvori Bog zveri zemaljske po vrstama njihovim, i stoku po vrstama njenim, i sve sitne životinje na zemlji po vrstama njihovim. I vide Bog da je dobro.</li>
      <li>Potom reče Bog: Da načinimo čoveka po svom obličju, kao što smo mi, koji će biti gospodar od riba morskih i od ptica nebeskih i od stoke i od cele zemlje i od svih životinja što se miču po zemlji.</li>
      <li>I stvori Bog čoveka po obličju svom, po obličju Božjem stvori ga; muško i žensko stvori ih.</li>
      <li>I blagoslovi ih Bog, i reče im Bog: Radjajte se i množite se, i napunite zemlju, i vladajte njom, i budite gospodari od riba morskih i od ptica nebeskih i od svih zveri što se miče po zemlji.</li>
      <li>I još reče Bog: Evo, dao sam vam sve bilje što nosi seme po svoj zemlji, i sva drveta rodna koja nose seme; to će vam biti za hranu.</li>
      <li>A svim zverima zemaljskim i svim pticama nebeskim i svemu što se miče na zemlji i u čemu ima duša živa, dao sam svu travu da jedu. I bi tako.</li>
      <li>Tada pogleda Bog sve što je stvorio, i gle, dobro beše veoma. I bi veče i bi jutro, dan šesti.</li>
    </ol>
  </li>
  <li>
    <ol>
      <li>Tako se dovrši nebo i zemlja i sva vojska njihova.</li>
      <li>I svrši Bog do sedmog dana dela svoja, koja učini; i počinu u sedmi dan od svih dela svojih, koja učini;</li>
      <li>I blagoslovi Bog sedmi dan, i posveti ga, jer u taj dan počinu od svih dela svojih, koja učini;</li>
      <li>To je postanje neba i zemlje, kad postaše, kad Gospod Bog stvori zemlju i nebo,</li>
      <li>I svaku biljku poljsku, dokle je još ne beše na zemlji, i svaku travku poljsku, dokle još ne nicaše; jer Gospod Bog još ne pusti dažda na zemlju, niti beše čoveka da radi zemlju,</li>
      <li>Ali se podizaše para sa zemlje da natapa svu zemlju.</li>
      <li>A stvori Gospod Bog čoveka od praha zemaljskog, i dunu mu u nos duh životni; i posta čovek duša živa.</li>
      <li>I nasadi Gospod Bog vrt u Edemu na istoku; i onde namesti čoveka, kog stvori.</li>
      <li>I učini Gospod Bog, te nikoše iz zemlje svakakva drveća lepa za gledanje i dobra za jelo, i drvo od života usred vrta i drvo od znanja dobra i zla.</li>
      <li>A voda tečaše iz Edema natapajući vrt, i odande se deliše u četiri reke.</li>
      <li>Jednoj je ime Fison, ona teče oko cele zemlje evilske, a onde ima zlata,</li>
      <li>I zlato je one zemlje vrlo dobro; onde ima i bdela i dragog kamena oniha.</li>
      <li>A drugoj je reci ime Geon, ona teče oko cele zemlje huske.</li>
      <li>A trećoj je reci ime Hidekel, ona teče k asirskoj. A četvrta je reka Efrat.</li>
      <li>I uzevši Gospod Bog čoveka namesti ga u vrtu edemskom, da ga radi i da ga čuva.</li>
      <li>I zapreti Gospod Bog čoveku govoreći: Jedi slobodno sa svakog drveta u vrtu;</li>
      <li>Ali s drveta od znanja dobra i zla, s njega ne jedi; jer u koji dan okusiš s njega, umrećeš.</li>
      <li>I reče Gospod Bog: Nije dobro da je čovek sam; da mu načinim druga prema njemu.</li>
      <li>Jer Gospod Bog stvori od zemlje sve zveri poljske i sve ptice nebeske, i dovede k Adamu da vidi kako će koju nazvati, pa kako Adam nazove koju životinju onako da joj bude ime;</li>
      <li>I Adam nadede ime svakom živinčetu i svakoj ptici nebeskoj i svakoj zveri poljskoj; ali se ne nadje Adamu drug prema njemu.</li>
      <li>I Gospod Bog pusti tvrd san na Adama, te zaspa; pa mu uze jedno rebro, i mesto popuni mesom;</li>
      <li>I Gospod Bog stvori ženu od rebra, koje uze Adamu, i dovede je k Adamu.</li>
      <li>A Adam reče: Sada eto kost od mojih kosti, i telo od mog tela. Neka joj bude ime čovečica, jer je uzeta od čoveka.</li>
      <li>Zato će ostaviti čovek oca svog i mater svoju, i prilepiće se k ženi svojoj, i biće dvoje jedno telo.</li>
      <li>A behu oboje goli. Adam i žena mu, i ne beše ih sramota.</li>
    </ol>
  </li>
  <li>
    <ol>
      <li>Ali zmija beše lukava mimo sve zveri poljske, koje stvori Gospod Bog; pa reče ženi: Je li istina da je Bog kazao da ne jedete sa svakog drveta u vrtu?</li>
      <li>A žena reče zmiji: Mi jedemo rod sa svakog drveta u vrtu;</li>
      <li>Samo rod s onog drveta usred vrta, kazao je Bog, ne jedite i ne dirajte u nj, da ne umrete.</li>
      <li>A zmija reče ženi: Nećete vi umreti;</li>
      <li>Nego zna Bog da će vam se u onaj dan kad okusite s njega otvoriti oči, pa ćete postati kao bogovi i znati šta je dobro šta li zlo.</li>
      <li>I žena videći da je rod na drvetu dobar za jelo i da ga je milina gledati i da je drvo vrlo drago radi znanja, uzabra rod s njega i okusi, pa dade i mužu svom, te i on okusi.</li>
      <li>Tada im se otvoriše oči, i videše da su goli; pa spletoše lišća smokovog i načiniše sebi pregače.</li>
      <li>I začuše glas Gospoda Boga, koji idjaše po vrtu kad zahladi; i sakri se Adam i žena mu ispred Gospoda Boga medju drveta u vrtu.</li>
      <li>A Gospod Bog viknu Adama i reče mu: Gde si?</li>
      <li>A on reče: Čuh glas Tvoj u vrtu, pa se poplaših, jer sam go, te se sakrih.</li>
      <li>A Bog reče: Ko ti kaza da si go? Da nisi jeo s onog drveta što sam ti zabranio da ne jedeš s njega?</li>
      <li>A Adam reče: Žena koju si udružio sa mnom, ona mi dade s drveta, te jedoh.</li>
      <li>A Gospod Bog reče ženi: Zašto si to učinila? A žena odgovori: Zmija me prevari, te jedoh.</li>
      <li>Tada reče Gospod Bog zmiji: Kad si to učinila, da si prokleta mimo svako živinče i mimo sve zveri poljske; na trbuhu da se vučeš i prah da jedeš do svog veka.</li>
      <li>I još mećem neprijateljstvo izmedju tebe i žene i izmedju semena tvog i semena njenog; ono će ti na glavu stajati a ti ćeš ga u petu ujedati.</li>
      <li>A ženi reče: Tebi ću mnoge muke zadati kad zatrudniš, s mukama ćeš decu radjati, i volja će tvoja stajati pod vlašću muža tvog, i on će ti biti gospodar.</li>
      <li>Pa onda reče Adamu: Što si poslušao ženu i okusio s drveta s kog sam ti zabranio rekavši da ne jedeš s njega, zemlja da je prokleta s tebe, s mukom ćeš se od nje hraniti do svog veka;</li>
      <li>Trnje i korov će ti radjati, a ti ćeš jesti zelje poljsko;</li>
      <li>Sa znojem lica svog ješćeš hleb, dokle se ne vratiš u zemlju od koje si uzet; jer si prah, i u prah ćeš se vratiti.</li>
      <li>I Adam nadede ženi svojoj ime Jeva, zato što je ona mati svima živima.</li>
      <li>I načini Gospod Bog Adamu i ženi njegovoj haljine od kože, i obuče ih u njih.</li>
      <li>I reče Gospod Bog: Eto, čovek posta kao jedan od nas znajući šta je dobro šta li zlo; ali sada da ne pruži ruku svoju i uzbere i s drveta od života, i okusi, te do veka živi.</li>
      <li>I Gospod Bog izagna ga iz vrta edemskog da radi zemlju, od koje bi uzet;</li>
      <li>I izagnav čoveka postavi pred vrtom edemskim heruvima s plamenim mačem, koji se vijaše i tamo i amo, da čuva put ka drvetu od života.</li>
    </ol>
  </li>
  <li>
    <ol>
      <li>Iza toga Adam pozna Jevu ženu svoju, a ona zatrudne i rodi Kajina, i reče: Dobih čoveka od Gospoda.</li>
      <li>I rodi opet brata njegovog Avelja. I Avelj posta pastir a Kajin ratar.</li>
      <li>A posle nekog vremena dogodi se, te Kajin prinese Gospodu prinos od roda zemaljskog;</li>
      <li>A i Avelj prinese od prvina stada svog i od njihove pretiline. I Gospod pogleda na Avelja i na njegov prinos,</li>
      <li>A na Kajina i na njegov prinos ne pogleda. Zato se Kajin rasrdi veoma, i lice mu se promeni.</li>
      <li>Tada reče Gospod Kajinu: Što se srdiš? Što li ti se lice promeni?</li>
      <li>Nećeš li biti mio, kad dobro činiš? A kad ne činiš dobro, greh je na vratima. A volja je njegova pod tvojom vlašću, i ti si mu stariji.</li>
      <li>Posle govoraše Kajin s Aveljem bratom svojim. Ali kad behu u polju, skoči Kajin na Avelja brata svog, i ubi ga.</li>
      <li>Tada reče Gospod Kajinu: Gde ti je brat Avelj? A on odgovori: Ne znam; zar sam ja čuvar brata svog?</li>
      <li>A Bog reče: Šta učini! Glas krvi brata tvog viče sa zemlje k meni.</li>
      <li>I sada, da si proklet na zemlji, koja je otvorila usta svoja da primi krv brata tvog iz ruke tvoje.</li>
      <li>Kad zemlju uzradiš, neće ti više davati blaga svog. Bićeš potukač i begunac na zemlji.</li>
      <li>A Kajin reče Gospodu: Krivica je moja velika da mi se ne može oprostiti.</li>
      <li>Evo me teraš danas iz ove zemlje da se krijem ispred Tebe, i da se skitam i potucam po zemlji, pa će me ubiti ko me udesi.</li>
      <li>A Gospod mu reče: Zato ko ubije Kajina, sedam će se puta to pokajati. I načini Gospod znak na Kajinu da ga ne ubije ko ga udesi.</li>
      <li>I otide Kajin ispred Gospoda, i naseli se u zemlji naidskoj na istoku prema Edemu.</li>
      <li>I pozna Kajin ženu svoju, a ona zatrudne i rodi Enoha. I sazida grad i prozva ga po imenu sina svog Enoh.</li>
      <li>A Enohu rodi se Gaidad; a Gaidad rodi Maleleila: a Maleleilo rodi Matusala; a Matusal rodi Lameha.</li>
      <li>I uze Lameh dve žene: jednoj beše ime Ada a drugoj Sela.</li>
      <li>I Ada rodi Jovila; od njega se narodiše koji žive pod šatorima i stoku pasu.</li>
      <li>A bratu njegovom beše ime Juval; od njega se narodiše gudači i svirači.</li>
      <li>A i Sela rodi Tovela, koji beše vešt kovati svašta od bronze i od gvoždja; a sestra Tovelu beše Noema.</li>
      <li>I reče Lameh svojim ženama, Adi i Seli: Čujte glas moj, žene Lamehove, poslušajte reči moje: ubiću čoveka za ranu svoju i mladića za masnicu svoju.</li>
      <li>Kad će se Kajin osvetiti sedam puta, Lameh će sedamdeset i sedam puta.</li>
      <li>A Adam opet pozna ženu svoju, i ona rodi sina, i nade mu ime Sit, jer mi, reče, Bog dade drugog sina za Avelja, kog ubi Kajin.</li>
      <li>I Situ se rodi sin, kome nadede ime Enos. Tada se poče prizivati ime Gospodnje.</li>
    </ol>
  </li>
  <li>
    <ol>
      <li>Ovo je pleme Adamovo. Kad Bog stvori čoveka po obličju svom stvori ga.</li>
      <li>Muško i žensko stvori ih, i blagoslovi ih, i nazva ih čovek, kad biše stvoreni.</li>
      <li>I požive Adam sto trideset godina, i rodi sina po obličju svom, kao što je on, i nadede mu ime Sit.</li>
      <li>A rodiv Sita požive Adam osam stotina godina, radjajući sinove i kćeri;</li>
      <li>Tako požive Adam svega devet stotina trideset godina; i umre.</li>
      <li>A Sit požive sto pet godina, i rodi Enosa;</li>
      <li>A rodiv Enosa požive Sit osam stotina sedam godina, radjajući sinove i kćeri;</li>
      <li>Tako požive Sit svega devet stotina dvanaest godina; i umre.</li>
      <li>A Enos požive devedeset godina, i rodi Kajinana;</li>
      <li>A rodiv Kajinana požive Enos osam stotina petnaest godina, radjajući sinove i kćeri;</li>
      <li>Tako požive Enos svega devet stotina pet godina; i umre.</li>
      <li>A Kajinan požive sedamdeset godina, i rodi Maleleila;</li>
      <li>A rodiv Maleleila požive Kajinan osam stotina i četrdeset godina, radjajući sinove i kćeri;</li>
      <li>Tako požive Kajinan svega devet stotina deset godina; i umre.</li>
      <li>A Maleleilo požive šezdeset pet godina, i rodi Jareda;</li>
      <li>A rodiv Jareda požive Maleleilo osam stotina trideset godina, radjajući sinove i kćeri;</li>
      <li>Tako požive Maleleilo svega osam stotina devedeset pet godina; i umre.</li>
      <li>A Jared požive sto i šezdeset i dve godine, i rodi Enoha;</li>
      <li>A rodiv Enoha požive Jared osam stotina godina, radjajući sinove i kćeri;</li>
      <li>Tako požive Jared svega devet stotina šezdeset dve godine, i umre.</li>
      <li>A Enoh požive šezdeset pet godina, i rodi Matusala;</li>
      <li>A rodiv Matusala požive Enoh jednako po volji Božjoj trista godina, radjajući sinove i kćeri;</li>
      <li>Tako požive Enoh svega trista šezdeset pet godina;</li>
      <li>I živeći Enoh jednako po volji Božjoj, nestade ga jer ga uze Bog.</li>
      <li>A Matusal požive sto osamdeset sedam godina, i rodi Lameha;</li>
      <li>A rodiv Lameha požive Matusal sedam stotina osamdeset dve godine, radjajući sinove i kćeri;</li>
      <li>Tako požive Matusal svega devet stotina i šezdeset i devet godina; i umre.</li>
      <li>A Lameh požive sto osamdeset i dve godine, i rodi sina,</li>
      <li>I nadede mu ime Noje govoreći: Ovaj će nas odmoriti od poslova naših i od truda ruku naših na zemlji, koju prokle Gospod.</li>
      <li>A rodiv Noja požive Lameh pet stotina devedeset pet godina, radjajući sinove i kćeri;</li>
      <li>Tako požive Lameh svega sedam stotina sedamdeset sedam godina; i umre.</li>
      <li>A Noju kad bi pet stotina godina, rodi Noje Sima, Hama i Jafeta.</li>
    </ol>
  </li>
  <li>
    <ol>
      <li>A kad se ljudi počeše množiti na zemlji, i kćeri im se narodiše.</li>
      <li>Videći sinovi Božji kćeri čovečije kako su lepe uzimaše ih za žene koje hteše.</li>
      <li>A Gospod reče: Neće se duh moj do veka preti s ljudima, jer su telo; neka im još sto dvadeset godina.</li>
      <li>A beše tada divova na zemlji; a i posle, kad se sinovi Božji sastajahu sa kćerima čovečijim, pa im one radjahu sinove; to behu silni ljudi, od starine na glasu.</li>
      <li>I Gospod videći da je nevaljalstvo ljudsko veliko na zemlji, i da su sve misli srca njihovog svagda samo zle,</li>
      <li>Pokaja se Gospod što je stvorio čoveka na zemlji, i bi mu žao u srcu.</li>
      <li>I reče Gospod: Hoću da istrebim sa zemlje ljude, koje sam stvorio, od čoveka do stoke i do sitne životinje i do ptica nebeskih; jer se kajem što sam ih stvorio.</li>
      <li>Ali Noje nadje milost pred Gospodom.</li>
      <li>Ovo su dogadjaji Nojevi: Noje beše čovek pravedan i bezazlen svog veka; po volji Božjoj svagda življaše Noje.</li>
      <li>I rodi Noje tri sina: Sima, Hama i Jafeta.</li>
      <li>A zemlja se pokvari pred Bogom, i napuni se zemlja bezakonja.</li>
      <li>I pogleda Bog na zemlju, a ona beše pokvarena; jer svako telo pokvari put svoj na zemlji.</li>
      <li>I reče Bog Noju: Kraj svakom telu dodje preda me, jer napuniše zemlju bezakonja; i evo hoću da ih zatrem sa zemljom.</li>
      <li>Načini sebi kovčeg od drveta gofera, i načini pregratke u kovčegu; i zatopi ga smolom iznutra i spolja.</li>
      <li>I načini ga ovako; u dužinu neka bude trista lakata, u širinu pedeset lakata, i u visinu trideset lakata;</li>
      <li>Pusti dosta svetlosti u kovčeg; i krov mu svedi ozgo od lakta; i udari vrata kovčegu sa strane; i načini ga na tri boja: donji, drugi i treći.</li>
      <li>Jer evo pustiću potop na zemlju da istrebim svako telo u kome ima živa duša pod nebom; šta je god na zemlji sve će izginuti.</li>
      <li>Ali ću s tobom učiniti zavet svoj: i ući ćeš u kovčeg ti i sinovi tvoji i žena tvoja i žene sinova tvojih s tobom.</li>
      <li>I od svega živog, od svakog tela, uzećeš u kovčeg po dvoje, da sačuvaš u životu sa sobom, a muško i žensko neka bude.</li>
      <li>Od ptica po vrstama njihovim, od stoke po vrstama njenim, i od svega što se miče na zemlji po vrstama njegovim, od svega po dvoje neka udje s tobom, da ih sačuvaš u životu.</li>
      <li>I uzmi sa sobom svega što se jede, i čuvaj kod sebe, da bude hrane tebi i njima.</li>
      <li>I Noje učini, kako mu zapovedi Bog, sve onako učini.</li>
    </ol>
  </li>
  <li>
    <ol>
      <li>I reče Gospod Noju: Udji u kovčeg ti i sav dom tvoj; jer te nadjoh pravedna pred sobom ovog veka.</li>
      <li>Uzmi sa sobom od svih životinja čistih po sedmoro, sve mužjaka i ženku njegovu; a od životinja nečistih po dvoje, mužjaka i ženku njegovu,</li>
      <li>Takodje i od ptica nebeskih po sedam, mužjaka i ženku njegovu, da im se sačuva seme na zemlji.</li>
      <li>Jer ću do sedam dana pustiti dažd na zemlju za četrdeset dana i četrdeset noći, i istrebiću sa zemlje svako telo živo, koje sam stvorio.</li>
      <li>I Noje učini sve što mu zapovedi Gospod.</li>
      <li>A beše Noju šest stotina godina kad dodje potop na zemlju.</li>
      <li>I udje Noje u kovčeg i sinovi njegovi i žena njegova i žene sinova njegovih s njim radi potopa.</li>
      <li>Od životinja čistih i od životinja nečistih i od ptica i od svega što se miče po zemlji,</li>
      <li>Udje k Noju u kovčeg po dvoje, muško i žensko, kao što beše Bog zapovedio Noju.</li>
      <li>A u sedmi dan dodje potop na zemlju.</li>
      <li>Kad je bilo Noju šest stotina godina, te godine drugog meseca, sedamnaesti dan toga meseca, taj dan razvališe se svi izvori velikog bezdana, i otvoriše se ustave nebeske;</li>
      <li>I udari dažd na zemlju za četrdeset dana i četrdeset noći.</li>
      <li>Taj dan udje u kovčeg Noje i Sim i Ham i Jafet, sinovi Nojevi, i žena Nojeva i tri žene sinova njegovih s njima;</li>
      <li>Oni, i svakojake zveri po vrstama svojim, i svakojaka stoka po vrstama svojim, i šta se god miče po zemlji po vrstama svojim, i ptice sve po vrstama svojim, i šta god leti i ima krila,</li>
      <li>Dodje k Noju u kovčeg po dvoje od svakog tela, u kome ima živa duša,</li>
      <li>Muško i žensko od svakog tela udjoše, kao što beše Bog zapovedio Noju; pa Gospod zatvori za njim.</li>
      <li>I bi potop na zemlji za četrdeset dana; i voda dodje i uze kovčeg, i podiže ga od zemlje.</li>
      <li>I navali voda, i usta jako po zemlji, i kovčeg stade ploviti vodom.</li>
      <li>I navaljivaše voda sve većma po zemlji, i pokri sva najviša brda što su pod celim nebom.</li>
      <li>Petnaest lakata dodje voda iznad brda, pošto ih pokri.</li>
      <li>Tada izgibe svako telo što se micaše na zemlji, ptice i stoka, i zveri i sve što gamiže po zemlji, i svi ljudi.</li>
      <li>Sve što imaše dušu živu u nosu, sve što beše na suvom, pomre.</li>
      <li>I istrebi se svako telo živo na zemlji, i ljudi i stoka i šta god gamiže i ptice nebeske, sve, velim, istrebi se sa zemlje; samo Noje osta i šta s njim beše u kovčegu.</li>
      <li>I stajaše voda povrh zemlje sto pedeset dana.</li>
    </ol>
  </li>
  <li>
    <ol>
      <li>A Bog se opomenu Noja i svih zveri i sve stoke što behu s njim u kovčegu; i posla Bog vetar na zemlju da uzbije vodu.</li>
      <li>I zatvoriše se izvori bezdanu i ustave nebeske, i dažd s neba prestade.</li>
      <li>I stade voda opadati na zemlji, i jednako opadaše posle sto pedeset dana;</li>
      <li>Te se ustavi kovčeg sedmog meseca dana sedamnaestog na planini Araratu.</li>
      <li>I voda opadaše sve većma do desetog meseca; i prvog dana desetog meseca pokazaše se vrhovi od brda.</li>
      <li>A posle četrdeset dana otvori Noje prozor na kovčegu, koji beše načinio;</li>
      <li>I ispusti gavrana, koji jednako odletaše i doletaše dokle ne presahnu voda na zemlji.</li>
      <li>Pa pusti i golubicu da bi video je li opala voda sa zemlje.</li>
      <li>A golubica ne našavši gde bi stala nogom svojom vrati se k njemu u kovčeg, jer još beše voda po svoj zemlji; i Noje pruživši ruku uhvati je i uze k sebi u kovčeg.</li>
      <li>I počeka još sedam dana, po opet ispusti golubicu iz kovčega.</li>
      <li>I pred veče vrati se k njemu golubica, i gle, u kljunu joj list maslinov, koji beše otkinula; tako pozna Noje da je opala voda sa zemlje.</li>
      <li>Ali počeka još sedam dana, pa opet ispusti golubicu, a ona mu se više ne vrati.</li>
      <li>Šest stotina prve godine veka Nojevog prvi dan prvog meseca usahnu voda na zemlji; i Noje otkri krov na kovčegu, i ugleda zemlju suvu.</li>
      <li>A drugog meseca dvadeset sedmog dana beše sva zemlja suva.</li>
      <li>Tada reče Bog Noju govoreći:</li>
      <li>Izadji iz kovčega ti i žena tvoja i sinovi tvoji i žene sinova tvojih s tobom;</li>
      <li>Sve zveri što su sa tobom od svakog tela, ptice i stoku i šta god gamiže po zemlji, izvedi sa sobom, neka se razidju po zemlji, i neka se plode i množe na zemlji.</li>
      <li>I izidje Noje i sinovi njegovi i žena njegova i žene sinova njegovih s njim.</li>
      <li>Sve zveri, sve sitne životinje, sve ptice i sve što se miče po zemlji po svojim vrstama izidjoše iz kovčega.</li>
      <li>I načini Noje žrtvenik Gospodu, i uze od svake čiste stoke i od svih ptica čistih, i prinese na žrtveniku žrtve paljenice.</li>
      <li>I Gospod omirisa miris ugodni, i reče u srcu svom: Neću više kleti zemlje s ljudi, što je misao srca čovečijeg zla od malena; niti ću više ubijati sve što živi, kao što učinih.</li>
      <li>Od sada dokle bude zemlje, neće nestajati setve ni žetve, studeni ni vrućine, leta ni zime, dana ni noći.</li>
    </ol>
  </li>
  <li>
    <ol>
      <li>I Bog blagoslovi Noja i sinove njegove, i reče im; radjajte se i množite se i napunite zemlju;</li>
      <li>I sve zveri zemaljske i sve ptice nebeske i sve što ide po zemlji i sve ribe morske neka vas se boje i straše; sve je predano u vaše ruke.</li>
      <li>Šta se god miče i živi, neka vam bude za jelo, sve vam to dadoh kao zelenu travu.</li>
      <li>Ali ne jedite mesa s dušom njegovom, a to mu je krv.</li>
      <li>Jer ću i vašu krv, duše vaše, iskati; od svake ću je zveri iskati; iz ruke samog čoveka, iz ruke svakog brata njegovog iskaću dušu čovečiju.</li>
      <li>Ko prolije krv čovečiju, njegovu će krv proliti čovek; jer je Bog po svom obličju stvorio čoveka.</li>
      <li>Radjajte se dakle i množite se; narodite se veoma na zemlji i namnožite se na njoj.</li>
      <li>I reče Bog Noju i sinovima njegovim s njim, govoreći:</li>
      <li>A ja evo postavljam zavet svoj s vama i s vašim semenom nakon vas,</li>
      <li>I sa svim životinjama, što su s vama od ptica, od stoke i od svih zveri zemaljskih što su s vama, sa svačim što je izašlo iz kovčega, i sa svim zverima zemaljskim.</li>
      <li>Postavljam zavet svoj s vama, te odsele neće nijedno telo poginuti od potopa, niti će više biti potopa da zatre zemlju.</li>
      <li>I reče Bog: Evo znak zaveta koji postavljam izmedju sebe i vas i svake žive tvari, koja je s vama do veka:</li>
      <li>Metnuo sam dugu svoju u oblake, da bude znak zaveta izmedju mene i zemlje.</li>
      <li>Pa kad oblake navučem na zemlju, videće se duga u oblacima,</li>
      <li>I opomenuću se zaveta svog koji je izmedju mene i vas i svake duše žive u svakom telu, i neće više biti od vode potopa da zatre svako telo.</li>
      <li>Duga će biti u oblacima, pa ću je pogledati, i opomenuću se večnog zaveta izmedju Boga i svake duše žive u svakom telu koje je na zemlji.</li>
      <li>I reče Bog Noju: To je znak zaveta koji sam učinio izmedju sebe i svakog tela na zemlji.</li>
      <li>A behu sinovi Nojevi koji izadjoše iz kovčega: Sim i Ham i Jafet; a Ham je otac Hanancima.</li>
      <li>To su tri sina Nojeva, i od njih se naseli sva zemlja.</li>
      <li>A Noje poče raditi zemlju, i posadi vinograd.</li>
      <li>I napiv se vina opi se, i otkri se nasred šatora svog.</li>
      <li>A Ham, otac Hanancima, vide golotinju oca svog, i kaza obojici braće svoje na polju.</li>
      <li>A Sim i Jafet uzeše haljinu, i ogrnuše je obojica na ramena svoja, i idući natraške pokriše njom golotinju oca svog, licem natrag okrenuvši se da ne vide golotinje oca svog.</li>
      <li>A kad se Noje probudi od vina, dozna šta mu je učinio mladji sin,</li>
      <li>I reče: Proklet da je Hanan, i da bude sluga slugama braće svoje!</li>
      <li>I još reče: Blagosloven da je Gospod Bog Simov, i Hanan da mu bude sluga!</li>
      <li>Bog da raširi Jafeta da živi u šatorima Simovim, a Hanan da im bude sluga!</li>
      <li>I požive Noje posle potopa trista pedeset godina.</li>
      <li>A svega požive Noje devet stotina pedeset godina; i umre.</li>
    </ol>
  </li>
  <li>
    <ol>
      <li>A ovo su plemena sinova Nojevih, Sima, Hama i Jafeta, kojima se rodiše sinovi posle potopa.</li>
      <li>Sinovi Jafetovi: Gomer i Magog i Madaj i Javan i Tovel i Meseh i Tiras.</li>
      <li>A sinovi Gomerovi: Ashenas i Rifat i Togarma.</li>
      <li>A sinovi Javanovi: Elisa i Tarsis, Kitim i Dodanim.</li>
      <li>Od njih se razdeliše ostrva narodna na zemljama svojim, svako po jeziku svom i po porodicama svojim, u narodima svojim.</li>
      <li>A sinovi Hamovi: Hus i Mesrain, Fud i Hanan.</li>
      <li>A sinovi Husovi: Sava i Avila i Savata i Regma i Savataka. A sinovi Regmini: Sava i Dedan.</li>
      <li>Hus rodi i Nevroda; a on prvi bi silan na zemlji;</li>
      <li>Beše dobar lovac pred Gospodom; zato se kaže: Dobar lovac pred Gospodom kao Nevrod.</li>
      <li>A početak carstvu njegovom beše Vavilon i Oreh i Arhad i Halani u zemlji Senaru.</li>
      <li>Iz te zemlje izadje Asur, i sazida Nineviju i Rovot grad i Halah,</li>
      <li>I Dasem izmedju Ninevije i Halaha; to je grad velik.</li>
      <li>A Mesrain rodi Ludeje i Enemeje i Laveje i Neftaleje,</li>
      <li>I Patroseje i Hasmeje, odakle izadjoše Filisteji i Gaftoreji.</li>
      <li>A Hanan rodi Sidona, prvenca svog, i Heta,</li>
      <li>I Jevuseja i Amoreja i Gergeseja,</li>
      <li>I Eveja i Arukeja i Aseneja,</li>
      <li>I Arvadeja i Samareja i Amateja. A posle se rasejaše plemena hananejska.</li>
      <li>I behu medje hananejske od Sidona idući na Gerar pa do Gaze, i idući na Sodom i Gomor i Adamu i Sevojim pa do Dasa.</li>
      <li>To su sinovi Hamovi po porodicama svojim i po jezicima svojim, u zemljama svojim i u narodima svojim.</li>
      <li>I Simu rodiše se sinovi, najstarijem bratu Jafetovom, ocu svih sinova Everovih.</li>
      <li>Sinovi Simovi behu: Elam i Asur i Arfaksad i Lud i Aram.</li>
      <li>A sinovi Aramovi: Uz i Ul i Gater i Mas.</li>
      <li>A Arfaksad rodi Salu, a Sala rodi Evera.</li>
      <li>A Everu se rodiše dva sina: jednom beše ime Falek, jer se u njegovo vreme razdeli zemlja, a bratu njegovom ime Jektan.</li>
      <li>A Jektan rodi Elmodada i Saleta i Sarmota i Jaraha,</li>
      <li>I Odora i Evila i Deklu,</li>
      <li>I Evala i Avimaila i Savu,</li>
      <li>I Ufira i Evilu i Jovava; ti svi behu sinovi Jektanovi.</li>
      <li>I življahu od Mase, kako se ide na Safir do gora istočnih.</li>
      <li>To su sinovi Simovi po porodicama svojim i po jezicima svojim, u zemljama svojim i u narodima svojim.</li>
      <li>To su porodice sinova Nojevih po plemenima svojim, u narodima svojim; i od njih se razdeliše narodi po zemlji posle potopa.</li>
    </ol>
  </li>
  <li>
    <ol>
      <li>A beše na celoj zemlji jedan jezik i jednake reči.</li>
      <li>A kad otidoše od istoka, nadjoše ravnicu u zemlji senarskoj, i naseliše se onde.</li>
      <li>Pa rekoše medju sobom: Hajde da pravimo ploče i da ih u vatri pečemo. I behu im opeke mesto kamena i smola zemljana mesto kreča.</li>
      <li>Posle rekoše: Hajde da sazidamo grad i kulu, kojoj će vrh biti do neba, da stečemo sebi ime, da se ne bismo rasejali po zemlji.</li>
      <li>A Gospod sidje da vidi grad i kulu, što zidahu sinovi čovečiji.</li>
      <li>I reče Gospod: Gle, narod jedan, i jedan jezik u svih, i to počeše raditi, i neće im smetati ništa da ne urade šta su naumili.</li>
      <li>Hajde da sidjemo, i da im pometemo jezik, da ne razumeju jedan drugog šta govore.</li>
      <li>Tako ih Gospod rasu odande po svoj zemlji, te ne sazidaše grada.</li>
      <li>Zato se prozva Vavilon, jer onde pomete Gospod jezik cele zemlje, i odande ih rasu Gospod po svoj zemlji.</li>
      <li>Ovo je pleme Simovo: beše Simu sto godina, kad rodi Arfaksada, druge godine posle potopa.</li>
      <li>A rodiv Arfaksada požive Sim pet stotina godina, radjajući sinove i kćeri.</li>
      <li>A Arfaksad požive trideset i pet godina, i rodi Salu;</li>
      <li>A rodiv Salu požive Arfaksad četiri stotine i tri godine, radjajući sinove i kćeri.</li>
      <li>A Sala požive trideset godina, i rodi Evera;</li>
      <li>A rodiv Evera požive Sala četiri stotine i tri godine, radjajući sinove i kćeri.</li>
      <li>A Ever požive trideset i četiri godine, i rodi Faleka;</li>
      <li>A rodiv Faleka požive Ever četiri stotine i trideset godina, radjajući sinove i kćeri.</li>
      <li>A Falek požive trideset godina, i rodi Ragava;</li>
      <li>A rodiv Ragava požive Falek dvesta i devet godina, radjajući sinove i kćeri.</li>
      <li>A Ragav požive trideset i dve godine, i rodi Seruha;</li>
      <li>A rodiv Seruha požive Ragav dvesta i sedam godina, radjajući sinove i kćeri.</li>
      <li>A Seruh požive trideset godina, i rodi Nahora;</li>
      <li>A rodiv Nahora požive Seruh dvesta godina, radjajući sinove i kćeri.</li>
      <li>A Nahor požive dvadeset i devet godina, i rodi Taru;</li>
      <li>A rodiv Taru požive Nahor sto i devetnaest godina, radjajući sinove i kćeri.</li>
      <li>A Tara požive sedamdeset godina, i rodi Avrama, Nahora i Arana.</li>
      <li>A ovo je pleme Tarino: Tara rodi Avrama, Nahora i Arana; a Aran rodi Lota.</li>
      <li>I umre Aran pre Tare oca svog na postojbini svojoj, u Uru haldejskom.</li>
      <li>I oženi se Avram i Nahor, i ženi Avramovoj beše ime Sara a ženi Nahorovoj ime Melha, kći Arama oca Melhe i Jeshe.</li>
      <li>A Sara beše nerotkinja, i ne imaše poroda.</li>
      <li>I uze Tara sina svog Avrama i Lota sina Aronovog, unuka svog, i Saru snahu svoju, ženu Avrama sina svog; i podjoše zajedno iz Ura haldejskog da idu u zemlju hanansku, i dodjoše do Harana, i onde se nastaniše.</li>
      <li>I požive Tara svega dvesta i pet godina; i umre Tara u Haranu.</li>
    </ol>
  </li>
  <li>
    <ol>
      <li>I reče Gospod Avramu: Idi iz zemlje svoje i od roda svog i iz doma oca svog u zemlju koju ću ti ja pokazati.</li>
      <li>I učiniću od tebe velik narod, i blagosloviću te, i ime tvoje proslaviću, i ti ćeš biti blagoslov.</li>
      <li>Blagosloviću one koji tebe uzblagosiljaju, i prokleću one koji tebe usproklinju; i u tebi će biti blagoslovena sva plemena na zemlji.</li>
      <li>Tada podje Avram, kao što mu kaza Gospod, i s njim podje Lot. A beše Avramu sedamdeset i pet godina kad podje iz Harana.</li>
      <li>I uze Avram Saru ženu svoju i Lota sina brata svog sa svim blagom koje behu stekli i s dušama koje behu dobili u Haranu; i podjoše u zemlju hanansku, i dodjoše u nju.</li>
      <li>I podje Avram tu zemlju do mesta Sihema i do ravnice moreške; a behu tada Hananeji u toj zemlji.</li>
      <li>I javi se Gospod Avramu i reče: Tvom semenu daću zemlju ovu. I Avram načini onde žrtvenik Gospodu, koji mu se javio.</li>
      <li>Posle otide odande na brdo, koje je prema istoku od Vetilja, i onde razape šator svoj, te mu Vetilj beše sa zapada a Gaj s istoka; i onde načini Gospodu žrtvenik, i prizva ime Gospodnje.</li>
      <li>Odande otide Avram dalje idući na jug.</li>
      <li>Ali nasta glad u onoj zemlji, te Avram sidje u Misir da se onde skloni; jer glad beše velika u onoj zemlji.</li>
      <li>A kad se približi da već udje u Misir, reče Sari ženi svojoj: Gle, znam da si žena lepa u licu.</li>
      <li>Zato kad te vide Misirci reći će: Ovo mu je žena. Pa će me ubiti, a tebe će ostaviti u životu.</li>
      <li>Nego hajde kaži da si mi sestra, te će meni biti dobro tebe radi i ostaću u životu uz tebe.</li>
      <li>I kad dodje Avram u Misir, videše Misirci ženu da je vrlo lepa.</li>
      <li>I videše je knezovi Faraonovi, i hvališe je pred Faraonom. I uzeše je u dvor Faraonov.</li>
      <li>I on činjaše dobro Avramu nje radi, te imaše ovaca i goveda i magaraca i sluga i sluškinja i magarica i kamila.</li>
      <li>Ali Gospod pusti velika zla na Faraona i na dom njegov radi Sare žene Avramove.</li>
      <li>Tada dozva Faraon Avrama i reče mu: Šta mi to učini? Zašto mi nisi kazao da ti je žena?</li>
      <li>Zašto si kazao: Sestra mi je? Te je uzeh za ženu. Sad eto ti žene, uzmi je, pa idi.</li>
      <li>I Faraon zapovedi ljudima za nj, te ga ispratiše i ženu njegovu i šta god imaše.</li>
    </ol>
  </li>
  <li>
    <ol>
      <li>Tako otide Avram iz Misira gore na jug, on i žena mu i sve što imaše, takodje i Lot s njim.</li>
      <li>A beše Avram vrlo bogat stokom, srebrom i zlatom.</li>
      <li>I idjaše svojim putevima od juga sve do Vetilja, do mesta gde mu prvo beše šator, izmedju Vetilja i Gaja,</li>
      <li>Do mesta, gde pre beše načinio žrtvenik; i onde prizva Avram ime Gospodnje.</li>
      <li>A i Lot koji idjaše s Avramom imaše ovaca i goveda i šatora.</li>
      <li>I zemlja ne mogaše ih nositi zajedno, jer blago njihovo beše veliko da ne mogoše živeti zajedno,</li>
      <li>I beše svadja medju pastirima Avramove stoke i pastirima Lotove stoke. A u to vreme živehu Hananeji i Ferezeji u onoj zemlji.</li>
      <li>Pa Avram reče Lotu: Nemoj da se svadjamo ja i ti, ni moji pastiri i tvoji pastiri; jer smo braća.</li>
      <li>Nije li ti otvorena cela zemlja? Odeli se od mene. Ako ćeš ti na levo, ja ću na desno; ako li ćeš ti na desno ja ću na levo.</li>
      <li>Tada Lot podiže oči svoje i sagleda svu ravnicu jordansku, kako celu natapaše reka, beše kao vrt Gospodnji, kao zemlja misirska, sve do Zagora, pre nego Gospod zatre Sodom i Gomor.</li>
      <li>I Lot izabra sebi svu ravnicu jordansku, i otide Lot na istok; i razdeliše se jedan od drugog:</li>
      <li>Avram življaše u zemlji hananskoj, a Lot življaše po gradovima u onoj ravnici premeštajući svoje šatore do Sodoma.</li>
      <li>A ljudi u Sodomu behu nevaljali, i grešahu Gospodu veoma.</li>
      <li>A Gospod reče Avramu, pošto se Lot odeli od njega: Podigni sada oči svoje, pa pogledaj s mesta gde si na sever i na jug i na istok i na zapad.</li>
      <li>Jer svu zemlju što vidiš tebi ću dati i semenu tvom do veka.</li>
      <li>I učiniću da semena tvog bude kao praha na zemlji; ako ko uzmože izbrojati prah na zemlji, moći će izbrojati i seme tvoje.</li>
      <li>Ustani, i prolazi tu zemlju u dužinu i u širinu; jer ću je tebi dati.</li>
      <li>I Avram diže šatore, i dodje i naseli se u ravnici mamrijskoj, koja je kod Hevrona, i onde načini žrtvenik Gospodu.</li>
    </ol>
  </li>
  <li>
    <ol>
      <li>A kad beše Amarfal car senarski, Arion car elasarski, Hodologomor car elamski i Targal car gojimski,</li>
      <li>Zavojevaše na Valu cara sodomskog, i na Varsu cara gomorskog, i na Senara cara adamskog, i na Simovora cara sevojimskog i na cara od Valake, koja je sada Sigor.</li>
      <li>Svi se ovi skupiše u dolini sidimskoj koja je sada slano more.</li>
      <li>Dvanaest godina behu služili Hodologomoru, pa trinaeste godine odmetnuše se.</li>
      <li>A četrnaeste godine dodje Hodologomor i carevi koji behu s njim, i pobiše Rafaje u Astarotu karnajimskom i Zuzeje u Amu i Omeje u polju kirijatajskom,</li>
      <li>I Horeje u planini njihovoj Siru do ravnice faranske pokraj pustinje.</li>
      <li>Od tuda vrativši se dodjoše u En-Mispat, koji je sada Kadis, i isekoše sve koji živehu u zemlji amaličkoj, i Amoreje koji živehu u Asason-Tamaru.</li>
      <li>Tada izidje car sodomski i car gomorski i car adamski i car sevojimski i car od Valake, koje je sada Sigor, izadjoše na njih u dolinu sidimsku,</li>
      <li>Na Hodologomora cara elamskog, i na Targala cara gojimskog, i na Amarfala cara senarskog, i na Arioha cara elasarskog, četiri cara na pet.</li>
      <li>A u dolini sidimskoj beše mnogo rupa iz kojih se vadila smola; i pobeže car sodomski i car gomorski, i onde padoše, a šta osta pobeže u planinu.</li>
      <li>I uzeše sve blago u Sodomu i Gomoru i svu hranu njihovu, i otidoše.</li>
      <li>Uzeše i Lota, sinovca Avramovog, i blago njegovo, i otidoše, jer živeše u Sodomu.</li>
      <li>A dodje jedan koji beše utekao, te javi Avramu Jevrejinu, koji živeše u ravni Mamrija Amorejina, brata Esholu i brata Avnanu, koji behu u veri s Avramom.</li>
      <li>A kad Avram ču da mu se zarobio sinovac, naoruža sluge svoje, trista osamnaest, koji se rodiše u njegovoj kući, i podje u poteru do Dana.</li>
      <li>Onde razdelivši svoje udari na njih noću sa slugama svojim, i razbi ih, i otera ih do Hovala, koji je na levo od Damaska,</li>
      <li>I povrati sve blago; povrati i Lota sinovca svog s blagom njegovim, i žene i ljude.</li>
      <li>A car sodomski izidje mu na susret kad se vrati razbivši Hodologomora i careve što behu s njim, u dolinu Savinu, koje je sada dolina careva.</li>
      <li>A Melhisedek car salimski iznese hleb i vino; a on beše sveštenik Boga Višnjeg.</li>
      <li>I blagoslovi ga govoreći: Blagosloven da je Avram Bogu Višnjem, čije je nebo i zemlja!</li>
      <li>I blagosloven da je Bog Višnji, koji predade neprijatelje tvoje u ruke tvoje! I dade mu Avram desetak od svega.</li>
      <li>A car sodomski reče Avramu: Daj meni ljude, a blago uzmi sebi.</li>
      <li>A Avram reče caru sodomskom: Dižem ruku svoju ka Gospodu Bogu Višnjem, čije je nebo i zemlja, zaklinjući se:</li>
      <li>Ni konca ni remena od obuće neću uzeti od svega što je tvoje, da ne kažeš: Ja sam obogatio Avrama;</li>
      <li>Osim što su pojeli momci, i osim dela ljudima koji su išli sa mnom, Esholu, Avnanu i Mamriju, oni neka uzmu svoj deo.</li>
    </ol>
  </li>
  <li>
    <ol>
      <li>Posle ovih stvari dodje Avramu reč Gospodnja u utvari govoreći: Ne boj se, Avrame, ja sam ti štit, i plata je tvoja vrlo velika.</li>
      <li>A Avram reče Gospode, Gospode, šta ćeš mi dati kad živim bez dece, a pa kome će ostati moja kuća to je Elijezer ovaj Damaštanin?</li>
      <li>Još reče Avram: Eto meni nisi dao poroda, pa će sluga rodjen u kući mojoj biti moj naslednik.</li>
      <li>A gle, Gospod mu progovori: Neće taj biti naslednik tvoj, nego koji će izaći od tebe taj će ti biti naslednik.</li>
      <li>Pa ga izvede napolje i reče mu: Pogledaj na nebo i prebroj zvezde, ako ih možeš prebrojati. I reče mu: Tako će ti biti seme tvoje.</li>
      <li>I poverova Avram Bogu, a On mu primi to u pravdu.</li>
      <li>I reče mu: Ja sam Gospod, koji te izvedoh iz Ura haldejskog da ti dam zemlju ovu da bude tvoja.</li>
      <li>A on reče: Gospode, Gospode, po čemu ću poznati da će biti moja?</li>
      <li>I reče mu: Prinesi mi junicu od tri godine i kozu od tri godine i ovna od tri godine i grlicu i golupče.</li>
      <li>I on uze sve to, i raseče na pole, i metnu sve pole jednu prema drugoj; ali ne raseče ptice.</li>
      <li>A ptice sletahu na te mrtve životinje; a Avram ih odgoniše.</li>
      <li>A kad sunce beše na zalasku, uhvati Avrama tvrd san, i gle, strah i mrak velik obuze ga.</li>
      <li>I Gospod reče Avramu: Znaj zacelo da će seme tvoje biti došljaci u zemlji tudjoj, pa će joj služiti, i ona će ih mučiti četiri stotine godina.</li>
      <li>Ali ću suditi i narodu kome će služiti; a posle će oni izaći s velikim blagom.</li>
      <li>A ti ćeš otići k ocima svojim u miru, i bićeš pogreben u dobroj starosti.</li>
      <li>A oni će se u četvrtom kolenu vratiti ovamo; jer gresima amorejskim još nije kraj.</li>
      <li>A kad se sunce smiri i kad se smrče, gle, peć se dimljaše, i plamen ognjeni prolažaše izmedju onih delova.</li>
      <li>Taj dan učini Gospod zavet s Avramom govoreći: Semenu tvom dadoh zemlju ovu od vode misirske do velike vode, vode Efrata,</li>
      <li>Kenejsku, kenezejsku i kedmonejsku,</li>
      <li>I hetejsku i ferezejsku i rafajsku,</li>
      <li>I amorejsku i hananejsku i gergesejsku i jevusejsku.</li>
    </ol>
  </li>
  <li>
    <ol>
      <li>Ali Sara žena Avramova ne radjaše mu dece. A imaše robinju Misirku, po imenu Agara.</li>
      <li>Pa reče Sara Avramu: Gospod me je zatvorio da ne rodim; nego idi k robinji mojoj, ne bih li dobila dece od nje. I Avram prista na reč Sarinu.</li>
      <li>I Sara žena Avramova uze Agaru Misirku robinju svoju, i dade je za ženu Avramu mužu svom posle deset godina otkako se nastani Avram u zemlji hananskoj.</li>
      <li>I on otide k Agari, i ona zatrudne; a kad vide da je trudna, ponese se od gospodje svoje.</li>
      <li>A Sara reče Avramu: Uvreda moja pade na tebe; ja ti metnuh na krilo robinju svoju, a ona videvši da je trudna ponese se od mene. Gospod će suditi meni i tebi.</li>
      <li>A Avram reče Sari: Eto, robinja je tvoja u tvojim rukama, učini s njom šta ti je volja. I Sara je stade zlostavljati, te ona pobeže od nje.</li>
      <li>Ali andjeo Gospodnji nadje je kod studenca u pustinji, kod studenca na putu u Sur.</li>
      <li>I reče joj: Agaro, robinjo Sarina, otkud ideš, kuda li ideš? A ona reče: Bežim od Sare gospodje svoje.</li>
      <li>A andjeo joj Gospodnji reče: Vrati se gospodji svojoj, i pokori joj se.</li>
      <li>Opet joj reče andjeo Gospodnji: Umnožiću veoma seme tvoje, da se neće moći prebrojati od množine.</li>
      <li>Još joj reče andjeo Gospodnji: Eto si trudna, i rodićeš sina, i nadeni mu ime Ismailo; jer je Gospod video muku tvoju.</li>
      <li>A biće čovek ubica; ruka će se njegova dizati na svakog a svačija na njega, i nastavaće na pogledu svoj braći svojoj.</li>
      <li>Tada Agara prizva ime Gospoda koji govori s njom: Ti si Bog, koji vidi. Jer govoraše: Zar još gledam iza Onog koji me vide?</li>
      <li>Toga radi zove se studenac onaj studenac Živoga koji me vidi; a on je izmedju Kadisa i Varada.</li>
      <li>I rodi Agara Avramu sina; i nadede Avram sinu svom, kog mu rodi Agara, ime Ismailo.</li>
      <li>A beše Avramu osamdeset i šest godina kad mu Agara rodi Ismaila.</li>
    </ol>
  </li>
  <li>
    <ol>
      <li>A kad Avramu bi devedeset i devet godina, javi mu se Gospod i reče mu: Ja sam Bog Svemogući, po mojoj volji živi, i budi pošten.</li>
      <li>I učiniću zavet izmedju sebe i tebe, i vrlo ću te umnožiti.</li>
      <li>A Avram pade ničice. I Gospod mu još govori i reče:</li>
      <li>Od mene evo zavet moj s tobom da ćeš biti otac mnogim narodima.</li>
      <li>Zato se više nećeš zvati Avram nego će ti ime biti Avraam, jer sam te učinio ocem mnogih naroda;</li>
      <li>Daću ti porodicu vrlo veliku, i načiniću od tebe narode mnoge, i carevi će izaći od tebe.</li>
      <li>A postavljam zavet svoj izmedju sebe i tebe i semena tvog nakon tebe od kolena do kolena, da je zavet večan, da sam Bog tebi i semenu tvom nakon tebe;</li>
      <li>I daću tebi i semenu tvom nakon tebe zemlju u kojoj si došljak, svu zemlju hanansku u državu večnu, i biću im Bog.</li>
      <li>I reče Bog Avramu: Ti pak drži zavet moj, ti i seme tvoje nakon tebe od kolena do kolena.</li>
      <li>A ovo je zavet moj izmedju mene i vas i semena tvog nakon tebe koji ćete držati: da se obrezuju izmedju vas sve muškinje.</li>
      <li>A obrezivaćete okrajak tela svog, da bude znak zaveta izmedju mene i vas.</li>
      <li>Svako muško dete kad mu bude osam dana da se obrezuje od kolena do kolena, rodilo se u kući ili bilo kupljeno za novce od kojih god stranaca, koje ne bude od semena tvog.</li>
      <li>Da se obrezuje koje se rodi u kući tvojoj i koje se kupi za novce tvoje; tako će biti zavet moj na telu vašem zavet večan.</li>
      <li>A neobrezano muško, kome se ne obreže okrajak tela njegovog, da se istrebi iz naroda svog, jer pokvari zavet moj.</li>
      <li>I još reče Bog Avramu: A Saru ženu svoju ne zovi je više Sara nego neka joj bude ime Saara.</li>
      <li>I ja ću je blagosloviti, i daću ti sina od nje; blagosloviću je, i biće mati mnogim narodima, i carevi narodima izaći će od nje.</li>
      <li>Tada pade Avram ničice i nasmeja se govoreći u srcu svom: Eda će se čoveku od sto godina roditi sin? I Sari? Eda će žena od devedeset godina roditi?</li>
      <li>I Avram reče Bogu: Neka živ bude Ismailo pred Tobom!</li>
      <li>I reče Bog: Zaista Sara žena tvoja rodiće ti sina, i nadećeš mu ime Isak; i postaviću zavet svoj s njim da bude zavet večan semenu njegovom nakon njega.</li>
      <li>A i za Ismaila uslišio sam te; evo blagoslovio sam ga, i daću mu porodicu veliku, i umnožiću ga veoma; i rodiće dvanaest knezova, i načiniću od njega velik narod.</li>
      <li>A zavet svoj učiniću s Isakom kad ti ga rodi Sara, do godine u ovo doba.</li>
      <li>I Bog izgovorivši otide od Avrama gore.</li>
      <li>I Avram uze Ismaila sina svog i sve koji se rodiše u domu njegovom i koje god beše kupio za svoje novce, sve muškinje od domaćih svojih; i obreza okrajak tela njihovog u isti dan, kao što mu kaza Bog.</li>
      <li>A beše Avramu devedeset i devet godina kad obreza okrajak tela svog.</li>
      <li>A Ismailu sinu njegovom beše trinaest godina kad mu se obreza okrajak tela njegovog.</li>
      <li>U jedan dan obreza se Avram i sin mu Ismailo,</li>
      <li>I svi domašnji njegovi, rodjeni u kući i kupljeni za novce od stranaca, biše obrezani s njim.</li>
    </ol>
  </li>
  <li>
    <ol>
      <li>Posle mu se javi Gospod u ravnici mamrijskoj kad sedjaše na vratima pred šatorom svojim u podne.</li>
      <li>Podigavši oči svoje pogleda, i gle, tri čoveka stajaše prema njemu. I ugledavši ih potrča im u susret ispred vrata šatora svog, i pokloni se do zemlje;</li>
      <li>I reče: Gospode, ako sam našao milost pred Tobom, nemoj proći sluge svog.</li>
      <li>Da vam donesem malo vode i operite noge, te se naslonite malo pod ovim drvetom.</li>
      <li>I izneću malo hleba, te potkrepite srce svoje, pa onda podjite, kad idete pored sluge svog. I rekoše: Učini šta si kazao.</li>
      <li>I Avram otrča u šator k Sari, i reče: Brže zamesi tri kopanje belog brašna i ispeci pogače.</li>
      <li>Pa otrča ka govedima i uhvati tele mlado i dobro, i dade ga momku da ga brže zgotovi.</li>
      <li>Pa onda iznese masla i mleka i tele koje beše zgotovio, i postavi im, a sam stajaše pred njima pod drvetom dokle jedjahu.</li>
      <li>I oni mu rekoše: Gde je Sara žena tvoja? A on reče: Eno je pod šatorom.</li>
      <li>A jedan izmedju njih reče: Dogodine u ovo doba opet ću doći k tebi, a Sara će žena tvoja imati sina. A Sara slušaše na vratima od šatora iza njega.</li>
      <li>A Avram i Sara behu stari i vremeniti, i u Sare beše prestalo šta biva u žena.</li>
      <li>Zato se nasmeja Sara u sebi govoreći: Pošto sam ostarela, sad li će mi doći radost? A i gospodar mi je star.</li>
      <li>Tada reče Gospod Avramu: Što se smeje Sara govoreći: Istina li je da ću roditi kad sam ostarela?</li>
      <li>Ima li šta teško Gospodu? Dogodine u ovo doba opet ću doći k tebi, a Sara će imati sina.</li>
      <li>A Sara udari u bah govoreći: Nisam se smejala. Jer se uplaši. Ali On reče: Nije istina, nego si se smejala.</li>
      <li>Potom ustaše ljudi odande, i podjoše put Sodoma; a Avram podje s njima da ih isprati.</li>
      <li>A Gospod reče: Kako bih tajio od Avrama šta ću učiniti,</li>
      <li>Kad će od Avrama postati velik i silan narod, i u njemu će se blagosloviti svi narodi na zemlji?</li>
      <li>Jer znam da će zapovediti sinovima svojim i domu svom nakon sebe da se drže puteva Gospodnjih i da čine što je pravo i dobro, da bi Gospod navršio na Avramu šta mu je obećao.</li>
      <li>I reče Gospod: Vika je u Sodomu i Gomoru velika, i greh je njihov grdan.</li>
      <li>Zato ću sići da vidim eda li sve čine kao što vika dodje preda me; ako li nije tako, da znam.</li>
      <li>I ljudi okrenuvši se podjoše put Sodoma; ali Avram još stajaše pred Gospodom,</li>
      <li>I pristupiv Avram reče: Hoćeš li pogubiti i pravednog s nepravednim?</li>
      <li>Može biti da ima pedeset pravednika u gradu; hoćeš li i njih pogubiti, i nećeš oprostiti mestu za onih pedeset pravednika što su u njemu?</li>
      <li>Nemoj to činiti, ni gubiti pravednika s nepravednikom, da bude pravedniku kao i nepravedniku; nemoj; eda li sudija cele zemlje neće suditi pravo?</li>
      <li>I reče Gospod: Ako nadjem u Sodomu pedeset pravednika u gradu, oprostiću celom mestu njih radi.</li>
      <li>A Avram odgovori i reče: Gle, sada bih progovorio Gospodu, ako i jesam prah i pepeo.</li>
      <li>Može biti pravednika pedeset manje pet, hoćeš li za onih pet potrti sav grad? Odgovori: Neću, ako nadjem četrdeset i pet.</li>
      <li>I stade dalje govoriti, i reče: Može biti da će se naći četrdeset. Reče: Neću radi onih četrdeset.</li>
      <li>Potom reče: Nemoj se gneviti, Gospode, što ću reći; može biti da će se naći trideset. I reče: Neću, ako nadjem trideset.</li>
      <li>Opet reče: Gle sada bih progovorio Gospodu; može biti da će se naći dvadeset. Reče: Neću ih pogubiti za onih dvadeset.</li>
      <li>Najposle reče: Nemoj se gneviti, Gospode, što ću još jednom progovoriti; može biti da će se naći deset. Reče: Neću ih pogubiti radi onih deset.</li>
      <li>I Gospod otide svršivši razgovor sa Avramom; a Avram se vrati na svoje mesto.</li>
    </ol>
  </li>
  <li>
    <ol>
      <li>A uveče dodjoše dva andjela u Sodom; a Lot sedjaše na vratima sodomskim; i kad ih ugleda, ustade te ih srete, i pokloni se licem do zemlje,</li>
      <li>I reče: Hodite, gospodo, u kuću sluge svog, i prenoćite i operite noge svoje; pa sutra rano kad ustanete podjite svojim putem. A oni rekoše: Ne, nego ćemo prenoćiti na ulici.</li>
      <li>Ali on navali na njih, te se uvratiše k njemu i udjoše u kuću njegovu, i on ih ugosti, i ispeče hlebova presnih, i jedoše.</li>
      <li>I još ne behu legli, a gradjani Sodomljani slegoše se oko kuće, staro i mlado, sav narod sa svih krajeva,</li>
      <li>I vikahu Lota i govorahu mu: Gde su ljudi što dodjoše sinoć k tebi? Izvedi ih k nama da ih poznamo.</li>
      <li>A Lot izidje k njima pred vrata zatvorivši vrata za sobom,</li>
      <li>I reče im: Nemojte, braćo, činiti zla.</li>
      <li>Evo imam dve kćeri, koje još ne poznaše čoveka; njih ću vam izvesti, pa činite s njima šta vam je volja; samo ne dirajte u ove ljude, jer su zato ušli pod moj krov.</li>
      <li>A oni rekoše: Hodi amo. Pa onda rekoše: Ovaj je sam došao amo da živi kao došljak, pa još hoće da nam sudi; sad ćemo tebi učiniti gore nego njima. Pa navališe jako na čoveka, na Lota, i stadoše istavljati vrata.</li>
      <li>A ona dva čoveka digoše ruke, i uvukoše Lota sebi u kuću, i zatvoriše vrata.</li>
      <li>A ljude što behu pred vratima kućnim ujedanput oslepiše od najmanjeg do najvećeg, te ne mogahu naći vrata.</li>
      <li>Tada ona dva čoveka rekoše Lotu: Ako imaš ovde još koga svog, ili zeta ili sina ili kćer, ili koga god svog u ovom gradu, gledaj nek idu odavde;</li>
      <li>Jer hoćemo da zatremo mesto ovo, jer je vika njihova velika pred Gospodom, pa nas posla Gospod da ga zatremo.</li>
      <li>I izidje Lot, i kaza zetovima svojim, za koje htede dati kćeri svoje, i reče im: Ustajte, idite iz mesta ovog, jer će sada zatrti Gospod grad ovaj. Ali se zetovima njegovim učini da se šali.</li>
      <li>A kad zora zabele, navališe andjeli na Lota govoreći: ustani, uzmi ženu svoju, i dve kćeri svoje koje su tu, da ne pogineš u bezakonju grada tog.</li>
      <li>A on se stade ščinjati, te ljudi uzeše za ruku njega i ženu njegovu i dve kćeri njegove, jer ga beše žao Gospodu i izvedoše ga i pustiše ga iza grada.</li>
      <li>I kad ih izvedoše napolje, reče jedan: Izbavi dušu svoju i ne obziri se natrag i u celoj ovoj ravni da nisi stao; beži na ono brdo da ne pogineš.</li>
      <li>A Lot im reče: Nemoj, Gospode!</li>
      <li>Gle, sluga tvoj nadje milost pred Tobom, i milost je Tvoja prevelika koju mi učini sačuvavši mi život; ali ne mogu uteći na brdo da me ne stigne zlo i ne poginem.</li>
      <li>Eno grad blizu; onamo se može uteći, a mali je; da bežimo onamo; ta mali je, te ću ostati živ.</li>
      <li>A on mu reče: Eto poslušaću te i zato, i neću zatrti grada, za koji reče.</li>
      <li>Brže beži onamo; jer ne mogu činiti ništa dok ne stigneš onamo. Zato se prozva onaj grad Sigor.</li>
      <li>I kad sunce ogranu po zemlji, Lot dodje u Sigor.</li>
      <li>Tada pusti Gospod na Sodom i na Gomor od Gospoda s neba dažd od sumpora i ognja,</li>
      <li>I zatre one gradove i svu onu ravan, i sve ljude u gradovima i rod zemaljski.</li>
      <li>Ali žena Lotova beše se obazrela idući za njim, i posta slan kamen.</li>
      <li>A sutradan rano ustavši Avram, otide na mesto gde je stajao pred Gospodom;</li>
      <li>I pogleda na Sodom i Gomor i svu okolinu po onoj ravni, i ugleda, a to se dizaše dim od zemlje kao dim iz peći.</li>
      <li>Ali kad Bog zatiraše gradove u onoj ravni, opomenu se Bog Avrama, i izvede Lota iz propasti kad zatre gradove gde živeše Lot.</li>
      <li>A Lot otide iz Sigora i stani se na onom brdu s dve kćeri svoje, jer se bojaše ostati u Sigoru; i živeše u pećini s dve kćeri svoje.</li>
      <li>A starija reče mladjoj: Naš je otac star, a nema nikoga na zemlji da dodje k nama, kao što je običaj po svoj zemlji.</li>
      <li>Hajde da damo ocu vina neka se opije, pa da legnemo s njim, eda bismo sačuvale seme ocu svom.</li>
      <li>I dadoše ocu vina onu noć; i došavši starija leže s ocem svojim, i on ne oseti ni kad ona leže ni kad ustade.</li>
      <li>A sutradan reče starija mladjoj: Gle, noćas spavah s ocem svojim. Da mu damo vina i doveče, pa idi ti i lezi s njim, eda bismo sačuvale seme ocu svom.</li>
      <li>Pa i to veče dadoše ocu vina, i ustavši mladja leže s njim, i on ne oseti ni kad ona leže ni kad ustade.</li>
      <li>I obe kćeri Lotove zatrudneše od oca svog.</li>
      <li>I starija rodi sina, i nadede mu ime Moav; od njega su Moavci do današnjeg dana.</li>
      <li>Pa i mladja rodi sina, i nadede mu ime Ven-Amije; od njega su Amonci do današnjeg dana.</li>
    </ol>
  </li>
  <li>
    <ol>
      <li>A Avram otide odande na jug, i stani se izmedju Kadisa i Sura; i živeše kao došljak u Geraru.</li>
      <li>I govoraše za ženu svoju Saru: Sestra mi je. A car gerarski Avimeleh posla te uze Saru.</li>
      <li>Ali dodje Bog Avimelehu noću u snu, i reče mu: Gle, poginućeš sa žene koju si uzeo, jer ima muža.</li>
      <li>A Avimeleh ne beše se nje dotakao, i zato reče: Gospode, eda li ćeš i pravedan narod pogubiti?</li>
      <li>Nije li mi sam kazao: Sestra mi je? A i ona sama kaza: Brat mi je. Učinio sam u čistoti srca svog i u pravdi ruku svojih.</li>
      <li>Tada mu reče Bog u snu: Znam da si učinio u čistoti srca svog, zato te sačuvah da mi ne sagrešiš, i ne dadoh da je se dotakneš.</li>
      <li>A sada vrati čoveku ženu njegovu, jer je prorok, i moliće se za te, te ćeš ostati živ. Ako li ne vratiš, znaj da ćeš umreti ti i svi tvoji.</li>
      <li>I ujutru rano usta Avimeleh, i sazva sve sluge svoje, i kaza im sve ovo da čuju. I uplašiše se ljudi veoma.</li>
      <li>Tada Avimeleh dozva Avrama i reče mu: Šta si nam učinio? Šta li sam ti zgrešio, te navuče na me i na carstvo moje toliko zlo? Učinio si mi šta ne valja činiti.</li>
      <li>I još reče Avimeleh Avramu: Šta ti je bilo, te si to učinio?</li>
      <li>A Avram odgovori: Govorih: jamačno nema straha Božjeg u ovom mestu, pa će me ubiti radi žene moje.</li>
      <li>A upravo i jeste mi sestra, kći oca mog; ali nije kći moje matere, pa podje za me.</li>
      <li>A kad me Bog izvede iz doma oca mog, ja joj rekoh: Učini dobro, i kaži za me gde god dodjemo: Brat mi je.</li>
      <li>Tada Avimeleh uze ovaca i goveda i sluga i sluškinja, te dade Avramu, i vrati mu Saru ženu njegovu.</li>
      <li>I reče Avimeleh Avramu: Evo, zemlja ti je moja otvorena, živi slobodno gde ti je volja.</li>
      <li>A Sari reče: Evo dao sam tvom bratu hiljadu srebrnika; gle, on ti je očima pokrivalo pred svima koji budu s tobom; i to sve da ti je za nauku.</li>
      <li>I Avram se pomoli Bogu, i isceli Bog Avimeleha i ženu njegovu i sluškinje njegove, te radjahu.</li>
      <li>Jer Gospod beše sasvim zatvorio svaku matericu u domu Avimelehovom radi Sare žene Avramove.</li>
    </ol>
  </li>
  <li>
    <ol>
      <li>I Gospod pohodi Saru, kao što beše rekao i učini Gospod Sari kao što beše kazao.</li>
      <li>Jer zatrudne i rodi Sara Avramu sina u starosti njegovoj u isto vreme kad kaza Gospod.</li>
      <li>I Avram nadede ime sinu koji mu se rodi, kog mu rodi Sara, Isak.</li>
      <li>I obreza Avram sina svog Isaka kad bi od osam dana, kao što mu zapovedi Bog.</li>
      <li>A Avramu beše sto godina kad mu se rodi sin Isak.</li>
      <li>A Sara reče: Bog mi učini smeh; ko god čuje, smejaće mi se.</li>
      <li>I reče: Ko bi rekao Avramu da će Sara dojiti decu? Ipak mu rodih sina u starosti njegovoj.</li>
      <li>A kad dete doraste da se odbije od sise, učini Avram veliku gozbu onaj dan kad odbiše Isaka od sise.</li>
      <li>I Sara vide sina Agare Misirke, koja ga rodi Avramu, gde se podsmeva;</li>
      <li>Pa reče Avramu: Oteraj ovu robinju sa sinom njenim, jer sin ove robinje neće biti naslednik s mojim sinom, s Isakom.</li>
      <li>A to Avramu bi vrlo krivo radi sina njegovog.</li>
      <li>Ali Bog reče Avramu: Nemoj da ti je krivo radi deteta i radi robinje tvoje. Šta ti je god kazala Sara, poslušaj; jer će ti se u Isaku seme prozvati.</li>
      <li>Ali ću i od sina robinjinog učiniti narod, jer je tvoje seme.</li>
      <li>I Avram ustav ujutru rano, uze hleba i mešinu vode, i dade Agari metnuvši joj na ledja, i dete, i otpusti je. A ona otišavši lutaše po pustinji virsavskoj.</li>
      <li>A kad nesta vode u mešini, ona baci dete pod jedno drvo,</li>
      <li>Pa otide koliko se može strelom dobaciti, i sede prema njemu; jer govoraše: Da ne gledam kako će umreti dete. I sedeći prema njemu stade glasno plakati.</li>
      <li>A Bog ču glas detinji, i andjeo Božji viknu s neba Agaru, i reče joj: Šta ti je Agaro? Ne boj se, jer Bog ču glas detinji odande gde je.</li>
      <li>Ustani, digni dete i uzmi ga u naručje; jer ću od njega učiniti velik narod.</li>
      <li>I Bog joj otvori oči, te ugleda studenac; i otišavši napuni mešinu vode, i napoji dete.</li>
      <li>I Bog beše s detetom, te odraste, i živeše u pustinji i posta strelac.</li>
      <li>A živeše u pustinji Faranu. I mati ga oženi iz zemlje misirske.</li>
      <li>U to vreme reče Avimeleh i Fihol vojvoda njegov Avramu govoreći: Bog je s tobom u svemu što radiš.</li>
      <li>Zakuni mi se sada Bogom da nećeš prevariti mene ni sina mog ni unuka mog nego da ćeš dobro onako kako sam ja tebi činio i ti činiti meni i zemlji u kojoj si došljak.</li>
      <li>A Avram reče: Hoću se zakleti.</li>
      <li>Ali Avram prekori Avimeleha za studenac, koji uzeše na silu sluge Avimelehove.</li>
      <li>A Avimeleh reče: Ne znam ko je to učinio; niti mi ti kaza, niti čuh do danas.</li>
      <li>Tada Avram uze ovaca i goveda, i dade Avimelehu, i uhvati veru medju sobom.</li>
      <li>A Avram odluči sedam jaganjaca iz stada.</li>
      <li>A Avimeleh reče Avramu: Šta će ono sedam jaganjaca što si odlučio?</li>
      <li>A on odgovori: Da primiš iz moje ruke ono sedam jaganjaca, da mi bude svedočanstvo da sam ja iskopao ovaj studenac.</li>
      <li>Otuda se prozva ono mesto Virsaveja, jer se onde zakleše obojica.</li>
      <li>Tako uhvatiše veru na Virsaveji. Tada se diže Avimeleh i Fihol vojvoda njegov, i vratiše se u zemlju filistejsku.</li>
      <li>A Avram posadi lug na Virsaveji, i onde prizva ime Gospoda Boga Večnog.</li>
      <li>I Avram živeše kao došljak u zemlji filistejskoj mnogo vremena.</li>
    </ol>
  </li>
  <li>
    <ol>
      <li>Posle toga htede Bog okušati Avrama, pa mu reče: Avrame! A on odgovori: Evo me.</li>
      <li>I reče mu Bog: Uzmi sada sina svog, jedinca svog milog, Isaka, pa idi u zemlju Moriju, i spali ga na žrtvu tamo na brdu gde ću ti kazati.</li>
      <li>I sutradan rano ustavši Avram osamari magarca svog, i uze sa sobom dva momka i Isaka sina svog; i nacepavši drva za žrtvu podiže se i podje na mesto koje mu kaza Bog.</li>
      <li>Treći dan podigavši oči svoje Avram ugleda mesto iz daleka.</li>
      <li>I reče Avram momcima svojim: Ostanite vi ovde s magarcem, a ja i dete idemo onamo, pa kad se pomolimo Bogu, vratićemo se k vama.</li>
      <li>I uzevši Avram drva za žrtvu naprti Isaku sinu svom, a sam uze u svoje ruke ognja i nož; pa otidoše obojica zajedno.</li>
      <li>Tada reče Isak Avramu ocu svom: Oče! A on reče: Šta je, sine! I reče Isak: Eto ognja i drva, a gde je jagnje za žrtvu?</li>
      <li>A Avram odgovori: Bog će se, sinko, postarati za jagnje sebi na žrtvu. I idjahu obojica zajedno.</li>
      <li>A kad dodjoše na mesto koje mu Bog kaza, Avram načini onde žrtvenik, i metnu drva na nj, i svezavši Isaka sina svog metnu ga na žrtvenik vrh drva;</li>
      <li>I izmahnu Avram rukom svojom i uze nož da zakolje sina svog.</li>
      <li>Ali andjeo Gospodnji viknu ga s neba, i reče: Avrame! Avrame! A on reče: Evo me.</li>
      <li>A andjeo reče: Ne diži ruku svoju na dete, i ne čini mu ništa; jer sada poznah da se bojiš Boga, kad nisi požalio sina svog, jedinca svog, mene radi.</li>
      <li>I Avram podigavši oči svoje pogleda; i gle, ovan iza njega zapleo se u česti rogovima; i otišavši Avram uze ovna i spali ga na žrtvu mesto sina svog.</li>
      <li>I nazva Avram ono mesto Gospod će se postarati. Zato se i danas kaže: Na brdu, gde će se Gospod postarati.</li>
      <li>I andjeo Gospodnji opet viknu s neba Avrama.</li>
      <li>I reče: Sobom se zakleh, veli Gospod: kad si tako učinio, i nisi požalio sina svog, jedinca svog,</li>
      <li>Zaista ću te blagosloviti i seme tvoje veoma umnožiti, da ga bude kao zvezda na nebu i kao peska na bregu morskom; i naslediće seme tvoje vrata neprijatelja svojih;</li>
      <li>I blagosloviće se u semenu tvom svi narodi na zemlji, kad si poslušao glas moj.</li>
      <li>Tada se Avram vrati k momcima svojim, te se digoše, i otidoše zajedno u Virsaveju, jer Avram živeše u Virsaveji.</li>
      <li>Posle toga javiše Avramu govoreći: Gle, i Melha rodi sinove bratu tvom Nahoru:</li>
      <li>Uza prvenca i Vuza brata mu, i Kamuila, oca Aramovog,</li>
      <li>I Hazada i Azava i Faldesa i Jeldafa i Vatuila.</li>
      <li>A Vatuilo rodi Reveku. Osam ih rodi Melha Nahoru bratu Avramovom.</li>
      <li>I inoča njegova, po imenu Revma, rodi i ona Taveka i Gama i Tohosa i Moha.</li>
    </ol>
  </li>
  <li>
    <ol>
      <li>A požive Sara sto i dvadeset i sedam godina; to su godine veka Sarinog;</li>
      <li>I umre Sara u Kirijat-Arvi, a to je Hevron, u zemlji hananskoj. I dodje Avram da ožali Saru i oplače.</li>
      <li>A kad usta Avram od mrtvaca svog, reče sinovima Hetovim govoreći:</li>
      <li>Stranac sam i došljak kod vas; dajte mi da imam grob kod vas da pogrebem mrtvaca svog ispred očiju svojih.</li>
      <li>A sinovi Hetovi odgovoriše Avramu govoreći mu:</li>
      <li>Čuj nas, gospodaru; ti si knez od Boga medju nama; u najboljem grobu našem pogrebi mrtvaca svog; niko izmedju nas neće ti zatvoriti grob svoj da ne pogrebeš mrtvaca svog.</li>
      <li>Tada usta Avram i pokloni se narodu zemlje one, sinovima Hetovim;</li>
      <li>I reče im govoreći: Ako hoćete da pogrebem mrtvaca svog ispred očiju svojih, poslušajte me, i govorite za mene Efronu sinu Sarovom,</li>
      <li>Neka mi da pećinu u Makpeli, koja je nakraj njive njegove; za novce neka mi je da medju vama koliko vredi, da imam grob.</li>
      <li>A Efron sedjaše usred sinova Hetovih. Pa reče Efron Hetejin Avramu pred sinovima Hetovim, koji slušahu, pred svim koji ulažahu na vrata grada njegovog, govoreći:</li>
      <li>Ne, gospodaru; čuj me: poklanjam ti njivu, i pećinu kod nje poklanjam ti: pred sinovima naroda svog poklanjam ti je, pogrebi mrtvaca svog.</li>
      <li>A Avram se pokloni narodu zemlje one,</li>
      <li>I reče Efronu pred narodom zemlje one govoreći: Ako si voljan čuj me; da ti dam šta vredi njiva, uzmi od mene, pa ću onda pogrepsti mrtvaca svog onde.</li>
      <li>A Efron odgovori Avramu govoreći mu:</li>
      <li>Gospodaru, čuj me; zemlja vredi četiri stotine sikala srebra izmedju mene i tebe; šta je to? Samo ti pogrebi mrtvaca svog.</li>
      <li>A Avram čuvši Efrona izmeri mu srebro, koje reče pred sinovima Hetovim, četiri stotine sikala srebra, kako su išli medju trgovcima.</li>
      <li>I njiva Efronova u Makpeli prema Mamriji, njiva s pećinom koja je na njoj, i sva drveta na njivi i po medji njenoj unaokolo,</li>
      <li>Posta Avramova pred sinovima Hetovim, pred svima koji ulaze na vrata grada onog.</li>
      <li>Potom pogrebe Avram Saru ženu svoju u pećini na njivi Makpeli prema Mamriji, a to je Hevron, u zemlji hananskoj.</li>
      <li>I potvrdiše sinovi Hetovi njivu i pećinu na njoj Avramu da ima grob.</li>
    </ol>
  </li>
  <li>
    <ol>
      <li>A Avram beše star i vremenit, i Gospod beše blagoslovio Avrama u svemu;</li>
      <li>I reče Avram sluzi svom najstarijem u kući svojoj, koji beše nad svim dobrom njegovim: Metni ruku svoju pod stegno moje,</li>
      <li>Da te zakunem Gospodom Bogom nebeskim i Bogom zemaljskim da nećeš dovesti žene sinu mom izmedju kćeri ovih Hananeja, medju kojima živim;</li>
      <li>Nego da ćeš otići u zemlju moju i u rod moj i dovesti ženu sinu mom Isaku.</li>
      <li>A sluga mu reče: i ako devojka ne htedbude poći sa mnom u ovu zemlju; hoću li odvesti sina tvog u zemlju iz koje si se iselio?</li>
      <li>A Avram mu reče: Pazi da ne odvedeš sina mog onamo.</li>
      <li>Gospod Bog nebeski, koji me je uzeo iz doma oca mog i iz zemlje roda mog, i koji mi je rekao i zakleo mi se govoreći: Semenu ću tvom dati zemlju ovu, On će poslati andjela svog pred tobom da dovedeš ženu sinu mom odande.</li>
      <li>Ako li devojka ne htedbude poći s tobom, onda da ti je prosta zakletva moja; samo sina mog nemoj odvesti onamo.</li>
      <li>I metnu sluga ruku svoju pod stegno Avramu gospodaru svom, i zakle mu se za ovo.</li>
      <li>Tada sluga uze deset kamila izmedju kamila gospodara svog da ide, jer sve blago gospodara njegovog beše pod njegovom rukom; i otišavši dodje u Mesopotamiju do grada Nahorovog.</li>
      <li>I pusti kamile da poležu iza grada kod studenca pred veče kad izlaze gradjanke da zahvataju vode;</li>
      <li>I reče: Gospode Bože gospodara mog Avrama, daj mi sreću danas i učini milost gospodaru mom Avramu.</li>
      <li>Evo, ja ću stajati kod ovog studenca, a gradjanke će doći da zahvataju vode.</li>
      <li>Kojoj devojci kažem: Nagni krčag svoj da se napijem, a ona reče: Na pij, i kamile ću ti napojiti; daj to da bude ona koju si namenio sluzi svom Isaku; i po tome da poznam da si učinio milost gospodaru mom.</li>
      <li>I on još ne izgovori, a to Reveka, kći Vatuila sina Melhe žene Nahora brata Avramovog, dodje s krčagom na ramenu.</li>
      <li>I beše vrlo lepa, još devojka, još je čovek ne beše poznao. Ona sidje na izvor, i natoči krčag, i podje;</li>
      <li>A sluga iskoči pred nju, i reče; daj mi da se napijem malo vode iz krčaga tvog.</li>
      <li>A ona reče: Na pij, gospodaru. I brže spusti krčag na ruku svoju, i napoji ga.</li>
      <li>I kad ga napoji, reče: i kamilama ću tvojim naliti neka se napiju.</li>
      <li>I brže izruči krčag svoj u pojilo, pa opet otrča na studenac da nalije, i nali svim kamilama njegovim.</li>
      <li>A čovek joj se divljaše, i ćutaše, neće li poznati je li Gospod dao sreću putu njegovom ili nije.</li>
      <li>A kad se kamile napiše, izvadi čovek zlatnu grivnu od po sikala i metnu joj oko čela, i dve narukvice metnu joj na ruke od deset sikala zlata.</li>
      <li>I reče: Čija si kći? Kaži mi. Ima li u kući oca tvog mesta za nas da prenoćimo?</li>
      <li>A ona mu reče: Ja sam kći Vatuila sina Melšinog, koga rodi Nahoru.</li>
      <li>Još reče: Ima u nas mnogo slame i piće i mesta za noćište.</li>
      <li>Tada čovek savivši se pokloni se Gospodu,</li>
      <li>I reče: Blagosloven da je Gospod Bog gospodara mog Avrama, što ne ostavi milost svoju i veru svoju prema gospodaru mom, i putem dovede me Gospod u dom rodbine gospodara mog.</li>
      <li>A devojka otrča i sve ovo kaza u domu matere svoje.</li>
      <li>A Reveka imaše brata, kome ime beše Lavan; i istrča Lavan k čoveku na studenac,</li>
      <li>Kako vide grivnu i narukvice na rukama sestre svoje i ču gde Reveka sestra mu reče: Tako mi kaza čovek; dodje k čoveku; a on stajaše kod kamila na studencu.</li>
      <li>I reče: Hodi, koji si blagosloven od Gospoda; što bi stajao napolju? Spremio sam kuću, ima mesta i za kamile.</li>
      <li>I dovede čoveka u kuću, i rastovari kamile; i dodaše slame i piće kamilama, i donesoše vode za noge njemu i ljudima što behu s njim;</li>
      <li>I postaviše mu da jede; ali on reče: Neću jesti dokle ne kažem stvar svoju. A Lavan mu reče: Govori.</li>
      <li>Tada reče: Ja sam sluga Avramov.</li>
      <li>A Gospod je blagoslovio gospodara mog veoma, te je postao velik, i dao mu je ovaca i goveda, i srebra i zlata, i sluga i sluškinja, i kamila i magaraca.</li>
      <li>I još Sara žena gospodara mog rodi sina gospodaru mom u starosti njegovoj, i on mu dade sve što ima.</li>
      <li>A mene zakle gospodar moj govoreći: Nemoj dovesti sinu mom žene izmedju kćeri ovih Hananeja, medju kojima živim;</li>
      <li>Nego idi u dom oca mog i u rod moj, da dovedeš ženu sinu mom.</li>
      <li>A ja rekoh gospodaru svom:</li>
      <li>Može biti da devojka neće hteti poći sa mnom.</li>
      <li>A on mi reče: Gospod, po čijoj volji svagda živeh, poslaće andjela svog s tobom, i daće sreću tvom putu da dovedeš ženu sinu mom od roda mog, iz doma oca mog.</li>
      <li>Onda će ti biti prosta zakletva moja, kad otideš u rod moj; ako ti je i ne dadu, opet će ti biti prosta zakletva moja.</li>
      <li>I kad dodjoh danas na studenac, rekoh: Gospode Bože gospodara mog Avrama, ako si dao sreću putu mom, kojim idem,</li>
      <li>Evo, ja ću stajati kod studenca: koja devojka dodje da zahvati vode, i ja joj kažem: Daj mi da se napijem malo vode iz krčaga tvog,</li>
      <li>A ona mi odgovori: i ti pij i kamilama ću tvojim naliti; to neka bude žena koju je namenio Gospod sinu gospodara mog.</li>
      <li>Ja još ne izgovorih u srcu svom, a dodje Reveka s krčagom na ramenu, i sišavši na izvor zahvati; i ja joj rekoh: Daj mi da se napijem.</li>
      <li>A ona brže spustivši sa sebe krčag reče: Na pij, i kamile ću ti napojiti. I kad se napih, napoji i kamile moje.</li>
      <li>I zapitah je govoreći: Čija si kći? A ona odgovori: Ja sam kći Vatuila sina Nahorovog, kog mu rodi Melha. Tada joj metnuh grivnu oko čela i narukvice na ruke;</li>
      <li>I padoh i poklonih se Gospodu, i zahvalih Gospodu Bogu gospodara mog Avrama, što me dovede pravim putem da nadjem kćer brata gospodara svog za sina njegovog.</li>
      <li>Ako ćete dakle učiniti ljubav i veru gospodaru mom, kažite mi; ako li nećete, kažite mi, da idem na desno ili na levo.</li>
      <li>A Lavan i Vatuilo odgovarajući rekoše: Od Gospoda je ovo došlo; mi ti ne možemo kazati ni zlo ni dobro. Eto, Reveka je u tvojoj vlasti, uzmi je pa idi, i neka bude žena sinu tvog gospodara, kao što kaza Gospod.</li>
      <li>A kad ču sluga Avramov reči njihove, pokloni se Gospodu do zemlje;</li>
      <li>I izvadi zaklade srebrne i zlatne i haljine, i dade Reveci; takodje i bratu njenom i materi njenoj dade darove.</li>
      <li>Potom jedoše i piše on i ljudi koji behu s njim, i prenoćiše. A kad ujutru ustaše, reče sluga: Pustite me gospodaru mom.</li>
      <li>A brat i mati njena rekoše: Neka ostane devojka kod nas koji dan, barem deset dana, pa onda neka ide.</li>
      <li>A on im reče: Nemojte me zadržavati, kad je Gospod dao sreću mom putu; pustite me da idem gospodaru svom.</li>
      <li>Tada rekoše: Da zovemo devojku, i upitamo šta ona veli.</li>
      <li>I dozvaše Reveku i rekoše joj: Hoćeš ići s ovim čovekom? A ona odgovori: Hoću.</li>
      <li>I pustiše Reveku sestru svoju i dojkinju njenu sa slugom Avramovim i ljudima njegovim.</li>
      <li>I blagosloviše Reveku i rekoše joj: Sestro naša, da se namnožiš na hiljade hiljada, i seme tvoje da nasledi vrata svojih neprijatelja!</li>
      <li>I podiže se Reveka s devojkama svojim, i posedaše na kamile, i podjoše s čovekom; i sluga uzevši Reveku otide.</li>
      <li>A Isak idjaše vraćajući se od studenca Živoga koji me vide jer življaše u južnom kraju;</li>
      <li>A beše izašao Isak u polje pred veče da se pomoli Bogu; i podigavši oči svoje ugleda kamile gde idu.</li>
      <li>I Reveka podigavši oči svoje ugleda Isaka, te skoči s kamile,</li>
      <li>I reče sluzi: Ko je onaj čovek što ide preko polja pred nas? A sluga reče: Ono je gospodar moj. I ona uze pokrivalo i pokri lice.</li>
      <li>I pripovedi sluga Isaku sve što je svršio.</li>
      <li>I odvede je Isak u šator Sare matere svoje; i uze Reveku, i ona mu posta žena, i omile mu. I Isak se uteši za materom svojom.</li>
    </ol>
  </li>
  <li>
    <ol>
      <li>A Avram uze drugu ženu, po imenu Heturu.</li>
      <li>I ona mu rodi Zomrana i Joksana i Madana i Madijana i Jesvoka i Soijena.</li>
      <li>A Joksan rodi Savana i Dedana. A Dedanovi sinovi biše Asurim i Latusim i Laomim.</li>
      <li>A sinovi Madijanovi: Efar i Afir i Enoh i Avida i Eldaga. Svi behu deca Heturina.</li>
      <li>A Avram dade sve što imaše Isaku;</li>
      <li>A sinovima svojih inoča dade Avram dare, i opravi ih od Isaka sina svog još za života svog na istok, u istočni kraj.</li>
      <li>I veka Avramovog što požive beše sto i sedamdeset i pet godina.</li>
      <li>I onemoćav umre Avram u dobroj starosti, sit života, i bi pribran k rodu svom.</li>
      <li>I pogreboše ga Isak i Ismailo u pećini makpelskoj na njivi Efrona sina Sara Hetejina, koja je prema Mamriji;</li>
      <li>Na njivi koju kupi Avram od sinova Hetovih, onde je pogreben Avram sa Sarom ženom svojom.</li>
      <li>I po smrti Avramovoj blagoslovi Bog Isaka sina njegovog; a Isak živeše kod studenca Živoga koji me vidi.</li>
      <li>A ovo je pleme Ismaila sina Avramovog, kog rodi Avramu Agara Misirka robinja Sarina,</li>
      <li>I ovo su imena sinova Ismailovih, kako se zvahu u plemenima svojim; prvenac Ismailov Navajot, pa Kidar i Navdeilo i Masam,</li>
      <li>I Masma i Duma i Masa,</li>
      <li>I Hadar i Teman i Jetur i Nafis i Kedma.</li>
      <li>To su sinovi Ismailovi, i to su im imena po selima i gradovima njihovim, dvanaest knezova nad svojim narodima.</li>
      <li>A godine su veka Ismailovog sto i trideset i sedam godina. Posle onemoćav umre, i bi pribran k rodu svom.</li>
      <li>I živehu od Evilata do Sura prema Misiru, kako se ide u Asiriju; i dopade mu prema svoj braći svojoj da živi.</li>
      <li>A ovo je pleme Isaka sina Avramovog: Avram rodi Isaka;</li>
      <li>A Isaku beše četrdeset godina kad se oženi Revekom, kćerju Vatuila Sirina iz Mesopotamije, sestrom Lavana Sirina.</li>
      <li>I Isak se moljaše Gospodu za ženu svoju, jer beše nerotkinja; i umoli Gospoda, te zatrudne Reveka žena njegova.</li>
      <li>Ali udarahu jedno o drugo deca u utrobi njenoj, te reče: Ako je tako, na šta sam? I otide da pita Gospoda.</li>
      <li>A Gospod joj reče: Dva su plemena u utrobi tvojoj, i dva će naroda, izaći iz tebe; i jedan će narod biti jači od drugog naroda, i veći će služiti manjem.</li>
      <li>I kad dodje vreme da rodi, a to blizanci u utrobi njenoj.</li>
      <li>I prvi izadje crven, sav kao runo rutav, i nadeše mu ime Isav.</li>
      <li>A posle izadje brat mu, držeći rukom za petu Isava; i nadeše mu ime Jakov. A beše Isaku šezdeset godina, kad ih rodi Reveka.</li>
      <li>I deca odrastoše, i Isav posta lovac i ratar, a Jakov beše čovek krotak i bavljaše se u šatorima.</li>
      <li>I Isak milovaše Isava, jer rado jedjaše lov njegov; a Reveka milovaše Jakova.</li>
      <li>Jednom Jakov skuva jelo, a Isav dodje iz polja umoran.</li>
      <li>I reče Isav Jakovu: Daj mi da jedem to jelo crveno, jer sam umoran. Otuda se prozva Edom.</li>
      <li>A Jakov mu reče: Prodaj mi danas prvenaštvo svoje.</li>
      <li>A Isav odgovori: Evo, hoću da umrem, pa šta će mi prvenaštvo?</li>
      <li>A Jakov reče: Zakuni mi se danas. I on mu se zakle; tako prodade svoje prvenaštvo Jakovu.</li>
      <li>I Jakov dade Isavu hleba i skuvanog leća, i on se najede i napi, pa usta i otide. Tako Isav nije mario za prvenaštvo svoje.</li>
    </ol>
  </li>
  <li>
    <ol>
      <li>Ali nasta glad u zemlji svrh prve gladi koja beše za vremena Avramovog; i Isak otide k Avimelehu caru filistejskom u Gerar.</li>
      <li>I javi mu se Gospod i reče: Nemoj ići u Misir, nego sedi u zemlji koju ću ti kazati.</li>
      <li>Sedi u toj zemlji, i ja ću biti s tobom, i blagosloviću te; jer ću tebi i semenu tvom dati sve ove zemlje, i potvrdiću zakletvu, kojom sam se zakleo Avramu ocu tvom.</li>
      <li>I umnožiću seme tvoje da ga bude kao zvezda na nebu, i daću semenu tvom sve ove zemlje; i u semenu tvom blagosloviće se svi narodi na zemlji,</li>
      <li>Zato što je Avram slušao glas moj i čuvao naredbu moju, zapovesti moje i pravila moja i zakone moje.</li>
      <li>I osta Isak u Geraru.</li>
      <li>A ljudi u mestu onom pitahu za ženu njegovu, a on govoraše: Sestra mi je. Jer se bojaše kazati: Žena mi je; da me, veli, ne ubiju ovi ljudi radi Reveke, jer je lepa.</li>
      <li>I kad provede mnogo vremena onde, dogodi se, te pogleda Avimeleh car filistejski s prozora, i vide Isaka gde se šali s Revekom ženom svojom.</li>
      <li>I dozva Avimeleh Isaka i reče: Ta to ti je žena; kako si kazao: Sestra mi je? A Isak mu odgovori: Rekoh: da ne poginem s nje.</li>
      <li>A Avimeleh reče: Šta si nam učinio? Lako je mogao ko od naroda ovog leći s tvojom ženom, te bi nas ti uvalio u greh.</li>
      <li>I zapovedi Avimeleh svemu narodu svom govoreći: Ko se dotakne ovog čoveka ili žene njegove, poginuće.</li>
      <li>I Isak stade sejati u onoj zemlji, i dobi one godine po sto, tako ga blagoslovi Gospod.</li>
      <li>I obogati se čovek, i napredovaše sve većma, te posta silan.</li>
      <li>I imaše ovaca i goveda i mnogo sluga; a Filisteji mu zavidjahu,</li>
      <li>Pa sve studence koje behu iskopale sluge oca njegovog za vremena Avrama oca njegovog zaroniše Filisteji, i zasuše ih zemljom.</li>
      <li>I Avimeleh reče Isaku: Idi od nas, jer si postao silniji od nas.</li>
      <li>I Isak otide, odande, i razape šatore u dolini gerarskoj, i nastani se onde.</li>
      <li>I stade Isak otkopavati studence, koji behu iskopani za vremena Avrama oca njegovog, i koje zaroniše Filisteji po smrti Avramovoj; i prozva ih imenima koja im beše nadeo otac njegov.</li>
      <li>I kopajući sluge Isakove u onom dolu nadjoše studenac žive vode.</li>
      <li>Ali se svadjaše pastiri gerarski s pastirima Isakovim govoreći: Naša je voda. I nadede ime onom studencu Esek, jer se svadiše s njim.</li>
      <li>Posle iskopaše drugi studenac, pa se i oko njega svadjaše, zato ga nazva Sitna.</li>
      <li>Tada se podiže odande, i iskopa drugi studenac, i oko njega ne bi svadje; zato ga nazva Rehovot, govoreći: Sad nam dade Gospod prostora da rastemo u ovoj zemlji.</li>
      <li>I otide odande gore u Virsaveju.</li>
      <li>I istu noć javi mu se Gospod, i reče: Ja sam Bog Avrama oca tvog. Ne boj se, jer sam ja s tobom, i blagosloviću te i umnožiću seme tvoje Avrama radi sluge svog.</li>
      <li>I načini onde žrtvenik, i prizva ime Gospodnje; i onde razape šator svoj; i sluge Isakove iskopaše onde studenac.</li>
      <li>I dodje k njemu Avimeleh iz Gerara s Ohozatom prijateljem svojim i s Fiholom vojvodom svojim.</li>
      <li>A Isak im reče: Što ste došli k meni, kad mrzite na me i oteraste me od sebe?</li>
      <li>A oni rekoše: Videsmo zaista da je Gospod s tobom, pa rekosmo: Neka bude zakletva izmedju nas, izmedju nas i tebe; hajde da uhvatimo veru s tobom;</li>
      <li>Da nam ne činiš zla, kao što se mi tebe ne dotakosmo i kao što mi tebi samo dobro činismo, i pustismo te da ideš na miru, i eto si blagosloven od Gospoda.</li>
      <li>Tada ih on ugosti; te jedoše i piše.</li>
      <li>A sutradan ustavši rano, zakleše se jedan drugom, i otpusti ih Isak i otidoše od njega s mirom.</li>
      <li>Isti dan došavši sluge Isakove kazaše mu za studenac koji iskopaše, i rekoše mu: Nadjosmo vodu.</li>
      <li>I nazva ga Saveja; otuda se zove grad onaj Virsaveja do današnjeg dana.</li>
      <li>A kad bi Isavu četrdeset godina, uze za ženu Juditu, kćer Veoha Hetejina, i Vasematu kćer Elona Hetejina.</li>
      <li>I one zadavahu mnogo jada Isaku i Reveci.</li>
    </ol>
  </li>
  <li>
    <ol>
      <li>Kad Isak ostare i oči mu potamneše, te ne videše, dozva Isava starijeg sina svog, i reče mu: Sine! A on odgovori: Evo me.</li>
      <li>Tada reče: Evo ostareo sam, ne znam kad ću umreti;</li>
      <li>Uzmi oružje svoje, tul i luk, i izadji u planinu, te mi ulovi lov;</li>
      <li>I zgotovi mi jelo po mojoj volji, i donesi mi da jedem, pa da te blagoslovi duša moja dok nisam umro.</li>
      <li>A Reveka ču šta Isak reče sinu svom Isavu. I Isav otide u planinu da ulovi lov i donese.</li>
      <li>A Reveka reče Jakovu, sinu svom govoreći: Gle, čuh oca tvog gde govori s Isavom, bratom tvojim i reče:</li>
      <li>Donesi mi lov, i zgotovi jelo da jedem, pa da te blagoslovim pred Gospodom dok nisam umro.</li>
      <li>Nego sada, sine, poslušaj me šta ću ti kazati.</li>
      <li>Idi sada k stadu i donesi dva dobra jareta, da zgotovim ocu tvom jelo od njih, kako rado jede.</li>
      <li>Pa ćeš uneti ocu da jede i da te blagoslovi dok nije umro.</li>
      <li>A Jakov reče Reveci materi svojoj: Ali je Isav brat moj rutav, a ja sam gladak;</li>
      <li>Može me opipati otac, pa će se osetiti da sam ga hteo prevariti, te ću navući na se prokletstvo mesto blagoslova.</li>
      <li>A mati mu reče: Neka prokletstvo tvoje, sine padne na mene; samo me poslušaj, i idi i donesi mi.</li>
      <li>Tada otišavši uze i donese materi svojoj; a mati njegova zgotovi jelo kako jedjaše rado otac njegov.</li>
      <li>Pa onda uze Reveka najlepše haljine starijeg sina svog, koje behu u nje kod kuće, i obuče Jakova mladjeg sina svog.</li>
      <li>I jarećim kožicama obloži mu ruke i vrat gde beše gladak.</li>
      <li>I dade Jakovu sinu svom u ruke jelo i hleb što zgotovi.</li>
      <li>A on udje k ocu svom i reče: Oče. A on odgovori: Evo me; koji si ti, sine?</li>
      <li>I Jakov reče ocu svom: Ja, Isav tvoj prvenac; učinio sam kako si mi rekao; digni se, posadi se da jedeš lov moj, pa da me blagoslovi duša tvoja.</li>
      <li>A Isak reče sinu svom: Kad brže nadje, sine? A on reče: Gospod Bog tvoj dade, te izadje preda me.</li>
      <li>Tada reče Isak Jakovu: Hodi bliže, sine da te opipam jesi li sin moj Isav ili ne.</li>
      <li>I pristupi Jakov k Isaku ocu svom, a on ga opipa, pa reče: Glas je Jakovljev, ali ruke su Isavove.</li>
      <li>I ne pozna ga, jer mu ruke behu kao u Isava brata njegovog rutave: Zato ga blagoslovi;</li>
      <li>I reče mu: Jesi li ti sin moj Isav? A on odgovori: Ja sam.</li>
      <li>Tada reče: A ti daj, sine, da jedem lov tvoj, pa da te blagoslovi duša moja. I dade mu, te jede; pa mu donese i vino te pi.</li>
      <li>Potom Isak, otac njegov reče mu: Hodi sine, celivaj me.</li>
      <li>I on pristupi i celiva ga; a Isak oseti miris od haljina njegovih, i blagoslovi ga govoreći: Gle, miris sina mog kao miris od polja koje blagoslovi Gospod.</li>
      <li>Bog ti dao rose nebeske, i dobre zemlje i pšenice i vina izobila!</li>
      <li>Narodi ti služili i plemena ti se klanjala! Bio gospodar braći svojoj i klanjali ti se sinovi matere tvoje! Proklet bio koji tebe usproklinje, a blagosloven koji tebe uzblagosilja!</li>
      <li>A kad Isak blagoslovi Jakova, i Jakov otide ispred Isaka oca svog, u taj čas dodje Isav brat njegov iz lova.</li>
      <li>Pa zgotovi i on jelo i unese ocu svom, i reče mu: Ustani, oče, da jedeš šta ti je sin ulovio, pa da me blagoslovi duša tvoja.</li>
      <li>A Isak otac njegov reče mu: Ko si ti? A on reče: Ja, sin tvoj, prvenac tvoj Isav.</li>
      <li>Tada se prepade Isak, i reče: Ko? Da gde je onaj koji ulovi i donese mi lova, i od svega jedoh pre nego ti dodje, i blagoslovih ga? On će i ostati blagosloven.</li>
      <li>A kad ču Isav reči oca svog, vrisnu glasno i ožalosti se veoma, i reče ocu svom: Blagoslovi i mene, oče.</li>
      <li>A on mu reče: Dodje brat tvoj s prevarom, i odnese tvoj blagoslov.</li>
      <li>A Isav reče: Pravo je što mu je ime Jakov, jer me već drugom prevari. Prvenaštvo mi uze, pa eto sada mi uze i blagoslov. Potom reče: Nisi li i meni ostavio blagoslov?</li>
      <li>A Isak odgovori, i reče Isavu: Eto sam ga postavio tebi za gospodara; i svu braću njegovu dadoh mu da mu budu sluge; pšenicom i vinom ukrepih ga; pa šta bih sada tebi učinio, sine?</li>
      <li>I Isav reče ocu svom: Eda li je samo jedan blagoslov u tebe, oče? Blagoslovi i mene, oče. I stade glasno plakati Isav.</li>
      <li>A Isak otac njegov odgovarajući reče mu: Evo, stan će ti biti na rodnoj zemlji i rosi nebeskoj ozgo.</li>
      <li>Ali ćeš živeti od mača svog, i bratu ćeš svom služiti; ali će doći vreme, te ćeš pošto se naplačeš skršiti jaram njegov s vrata svog.</li>
      <li>I Isav omrze ljuto na Jakova radi blagoslova, kojim ga blagoslovi otac, i govoraše u srcu svom: Blizu su žalosni dani oca mog, tada ću ubiti Jakova brata svog.</li>
      <li>I kazaše Reveci reči Isava sina njenog starijeg, a ona poslavši dozva Jakova mladjeg sina svog, i reče mu: Gle, Isav brat tvoj teši se time što hoće da te ubije.</li>
      <li>Nego, sine, poslušaj šta ću ti kazati; ustani i beži k Lavanu bratu mom u Haran.</li>
      <li>I ostani kod njega neko vreme dokle prodje srdnja brata tvog,</li>
      <li>Dokle se gnev brata tvog odvrati od tebe, te zaboravi šta si mu učinio; a onda ću ja poslati da te dovedu odande. Zašto bih ostala bez obojice vas u jedan dan?</li>
      <li>A Isaku reče Reveka: Omrzao mi je život radi ovih Hetejaka. Ako se Jakov oženi Hetejkom, kakvom izmedju kćeri ove zemlje, na šta mi život?</li>
    </ol>
  </li>
  <li>
    <ol>
      <li>Tada Isak dozva Jakova, i blagoslovi ga, i zapovedi mu i reče: Nemoj da se oženiš kojom izmedju kćeri hananejskih.</li>
      <li>Ustani, idi u Padan-Aram u dom Vatuila oca matere svoje, i odande se oženi izmedju kćeri Lavana ujaka svog.</li>
      <li>A Bog Svemogući da te blagoslovi, i da ti da veliku porodicu i umnoži te, da od tebe postane mnoštvo naroda,</li>
      <li>I da ti da blagoslov Avramov, tebi i semenu tvom s tobom, da naslediš zemlju u kojoj si došljak, koju Bog dade Avramu.</li>
      <li>Tako opravi Isak Jakova, i on podje u Padan-Aram k Lavanu sinu Vatuila Sirina, bratu Reveke matere Jakovljeve i Isavove.</li>
      <li>A Isav vide gde Isak blagoslovi Jakova i opravi ga u Padan-Aram da se odande oženi, i gde blagosiljajući ga zapovedi mu i reče: Nemoj da se oženiš kojom izmedju kćeri hananejskih,</li>
      <li>I gde Jakov posluša oca svog i mater svoju, i otide u Padan-Aram;</li>
      <li>I vide Isav da kćeri hananejske nisu po volji Isaku ocu njegovom.</li>
      <li>Pa otide Isav k Ismailu, i uze za ženu preko žena svojih Maeletu, kćer Ismaila sina Avramovog, sestru Naveotovu.</li>
      <li>A Jakov otide od Virsaveje idući u Haran.</li>
      <li>I dodje na jedno mesto, i onde zanoći, jer sunce beše zašlo; i uze kamen na onom mestu, i metnu ga sebi pod glavu, i zaspa na onom mestu.</li>
      <li>I usni, a to lestve stajahu na zemlji a vrhom ticahu u nebo, i gle, andjeli Božji po njima se penjahu i silažahu;</li>
      <li>I gle, na vrhu stajaše Gospod, i reče: Ja sam Gospod Bog Avrama oca tvog i Bog Isakov; tu zemlju na kojoj spavaš tebi ću dati i semenu tvom;</li>
      <li>I semena će tvog biti kao praha na zemlji, te ćeš se raširiti na zapad i na istok i na sever i na jug, i svi narodi na zemlji blagosloviće se u tebi i u semenu tvom.</li>
      <li>I evo, ja sam s tobom, i čuvaću te kuda god podješ, i dovešću te natrag u ovu zemlju, jer te neću ostaviti dokle god ne učinim šta ti rekoh.</li>
      <li>A kad se Jakov probudi od sna, reče: Zacelo je Gospod na ovom mestu; a ja ne znah.</li>
      <li>I uplaši se, i reče: Kako je strašno mesto ovo! Ovde je doista kuća Božja, i ovo su vrata nebeska.</li>
      <li>I usta Jakov ujutru rano, i uze kamen što beše metnuo sebi pod glavu, i utvrdi ga za spomen i preli ga uljem.</li>
      <li>I prozva ono mesto Vetilj, a pre beše ime onom gradu Luz.</li>
      <li>I učini Jakov zavet, govoreći: Ako Bog bude sa mnom i sačuva me na putu kojim idem i da mi hleba da jedem i odela da se oblačim,</li>
      <li>I ako se vratim na miru u dom oca svog, Gospod će mi biti Bog;</li>
      <li>A kamen ovaj koji utvrdih za spomen biće dom Božji; i šta mi god daš, od svega ću deseto dati Tebi.</li>
    </ol>
  </li>
  <li>
    <ol>
      <li>Tada se podiže Jakov i otide u zemlju istočnu.</li>
      <li>I obzirući se ugleda studenac u polju; i gle, tri stada ovaca ležahu kod njega, jer se na onom studencu pojahu stada, a veliki kamen beše studencu na vratima.</li>
      <li>Onde se skupljahu sva stada, te pastiri odvaljivahu kamen s vrata studencu i pojahu stada, i posle opet privaljivahu kamen na vrata studencu na njegovo mesto.</li>
      <li>I Jakov im reče: Braćo, odakle ste? Rekoše: Iz Harana smo.</li>
      <li>A on im reče: Poznajete li Lavana sina Nahorovog? Oni rekoše: Poznajemo.</li>
      <li>On im reče: Je li zdrav? Rekoše: Jeste, i evo Rahilje kćeri njegove, gde ide sa stadom.</li>
      <li>I on reče: Eto još je rano, niti je vreme vraćati stoku; napojte stoku pa idite i pasite je.</li>
      <li>A oni rekoše: Ne možemo, dokle se ne skupe sva stada, da odvalimo kamen s vrata studencu, onda ćemo napojiti stoku.</li>
      <li>Dok on još govoraše s njima, dodje Rahilja sa stadom oca svog, jer ona pasaše ovce.</li>
      <li>A kad Jakov vide Rahilju kćer Lavana ujaka svog, i stado Lavana ujaka svog, pristupi Jakov i odvali kamen studencu s vrata, i napoji stado Lavana ujaka svog.</li>
      <li>I poljubi Jakov Rahilju, i povikavši zaplaka se.</li>
      <li>I kaza se Jakov Rahilji da je rod ocu njenom i da je sin Revečin; a ona otrča te javi ocu svom.</li>
      <li>A kad Lavan ču za Jakova sina sestre svoje, istrča mu na susret, i zagrli ga i poljubi, i uvede u svoju kuću. I on pripovedi Lavanu sve ovo.</li>
      <li>A Lavan mu reče: Ta ti si kost moja i telo moje. I osta kod njega ceo mesec dana.</li>
      <li>Tada reče Lavan Jakovu: Zar badava da mi služiš, što si mi rod? Kaži mi šta će ti biti plata?</li>
      <li>A Lavan imaše dve kćeri: starijoj beše ime Lija, a mladjoj Rahilja.</li>
      <li>I u Lije behu kvarne oči, a Rahilja beše lepog stasa i lepog lica.</li>
      <li>I Jakovu omile Rahilja, te reče: Služiću ti sedam godina za Rahilju, mladju kćer tvoju.</li>
      <li>A Lavan mu reče: Bolje tebi da je dam nego drugom; ostani kod mene.</li>
      <li>I odsluži Jakov za Rahilju sedam godina, i učiniše mu se kao nekoliko dana, jer je ljubljaše.</li>
      <li>I reče Jakov Lavanu: Daj mi ženu, jer mi se navrši vreme, da legnem s njom.</li>
      <li>I sazva Lavan sve ljude iz onog mesta i učini gozbu.</li>
      <li>A uveče uze Liju kćer svoju i uvede je k Jakovu, i on leže s njom.</li>
      <li>I Lavan dade Zelfu robinju svoju Liji kćeri svojoj da joj bude robinja.</li>
      <li>A kad bi ujutru, gle, ono beše Lija; te reče Jakov Lavanu: Šta si mi to učinio? Ne služim li za Rahilju kod tebe? Zašto si me prevario?</li>
      <li>A Lavan mu reče: Ne biva u našem mestu da se uda mladja pre starije.</li>
      <li>Navrši nedelju dana s tom, pa ćemo ti dati i drugu za službu što ćeš služiti kod mene još sedam godina drugih.</li>
      <li>Jakov učini tako, i navrši s njom nedelju dana, pa mu dade Lavan Rahilju kćer svoju za ženu.</li>
      <li>I dade Lavan Rahilji kćeri svojoj robinju svoju Valu da joj bude robinja.</li>
      <li>I tako leže Jakov s Rahiljom; i voljaše Rahilju nego Liju, i stade služiti kod Lavana još sedam drugih godina.</li>
      <li>A Gospod videći da Jakov ne mari za Liju, otvori njoj matericu, a Rahilja osta nerotkinja.</li>
      <li>I Lija zatrudne, i rodi sina, i nadede mu ime Ruvim, govoreći: Gospod pogleda na jade moje, sada će me ljubiti muž moj.</li>
      <li>I opet zatrudne, i rodi sina i reče: Gospod ču da sam prezrena, pa mi dade i ovog. I nadede mu ime Simeun.</li>
      <li>I opet zatrudne, i rodi sina, i reče: Da ako se sada već priljubi k meni muž moj, kad mu rodih tri sina. Zato mu nadeše ime Levije.</li>
      <li>I zatrudne opet, i rodi sina, i reče: Sada ću hvaliti Gospoda. Zato mu nadede ime Juda; i presta radjati.</li>
    </ol>
  </li>
  <li>
    <ol>
      <li>A Rahilja videvši gde ne radja dece Jakovu, pozavide sestri svojoj; i reče Jakovu: Daj mi dece, ili ću umreti.</li>
      <li>A Jakov se rasrdi na Rahilju, i reče: Zar sam ja a ne Bog koji ti ne da poroda?</li>
      <li>A ona reče: Eto robinje moje Vale, lezi s njom, neka rodi na mojim kolenima, pa ću i ja imati dece od nje.</li>
      <li>I dade mu Valu robinju svoju za ženu, i Jakov leže s njom.</li>
      <li>I zatrudne Vala, i rodi Jakovu sina.</li>
      <li>A Rahilja reče: Gospod mi je sudio i čuo glas moj, te mi dade sina. Zato mu nadede ime Dan.</li>
      <li>I Vala robinja Rahiljina zatrudne opet, i rodi drugog sina Jakovu;</li>
      <li>A Rahilja reče: Borah se žestoko sa sestrom svojom, ali odoleh. I nadede mu ime Neftalim.</li>
      <li>A Lija videvši gde presta radjati uze Zelfu robinju svoju i dade je Jakovu za ženu.</li>
      <li>I rodi Zelfa robinja Lijina Jakovu sina;</li>
      <li>I Lija reče: Dodje četa. I nadede mu ime Gad.</li>
      <li>Opet rodi Zelfa robinja Lijina drugog sina Jakovu;</li>
      <li>I reče Lija: Blago meni, jer će me blaženom zvati žene. Zato mu nadede ime Asir.</li>
      <li>A Ruvim izidje u vreme žetve pšenične i nadje mandragoru u polju, i donese je Liji materi svojoj. A Rahilja reče Liji: Daj mi mandragoru sina svog.</li>
      <li>A ona joj reče: Malo li ti je što si mi uzela muža? Hoćeš da mi uzmeš i mandragoru sina mog? A Rahilja joj reče: Neka noćas spava s tobom za mandragoru sina tvog.</li>
      <li>I uveče kad se Jakov vraćaše iz polja, izidje mu Lija na susret i reče: Spavaćeš kod mene, jer te kupih za mandragoru sina svog. I spava kod nje onu noć.</li>
      <li>A Bog usliši Liju, te ona zatrudne, i rodi Jakovu petog sina.</li>
      <li>I reče Lija: Gospod mi dade platu moju što dadoh robinju svoju mužu svom. I nadede mu ime Isahar.</li>
      <li>I zatrudne Lija opet, i rodi Jakovu šestog sina;</li>
      <li>I reče Lija: Dariva me Gospod darom dobrim; da ako se sada već priljubi k meni muž moj, jer mu rodih šest sinova. Zato mu nadede ime Zavulon.</li>
      <li>Najposle rodi kćer, i nadede joj ima Dina.</li>
      <li>Ali se Gospod opomenu Rahilje; i uslišivši je otvori joj matericu.</li>
      <li>I zatrudne, i rodi sina, i reče: Uze Bog sramotu moju.</li>
      <li>I nadede mu ime Josif, govoreći: Neka mi doda Gospod još jednog sina.</li>
      <li>A kad Rahilja rodi Josifa, reče Jakov Lavanu: Pusti me da idem u svoje mesto i u svoju zemlju.</li>
      <li>Daj mi žene moje, za koje sam ti služio, i decu moju, da idem, jer znaš kako sam ti služio.</li>
      <li>A Lavan mu reče: Nemoj, ako sam našao milost pred tobom; vidim da me je blagoslovio Gospod tebe radi.</li>
      <li>I još reče: Išti koliko hoćeš plate, i ja ću ti dati.</li>
      <li>A Jakov mu odgovori: Ti znaš kako sam ti služio i kakva ti je stoka postala kod mene.</li>
      <li>Jer je malo bilo što si imao dokle ja ne dodjoh; ali se umnoži veoma, jer te Gospod blagoslovi kad ja dodjoh. Pa kad ću i ja tako sebi kuću kućiti?</li>
      <li>I reče mu Lavan: Šta hoćeš da ti dam? A Jakov odgovori: Ne treba ništa da mi daš; nego ću ti opet pasti stoku i čuvati, ako ćeš mi učiti ovo:</li>
      <li>Da zadjem danas po svoj stoci tvojoj, i odlučim sve što je šareno i s belegom, i sve što je crno izmedju ovaca, i šta je s belegom i šareno izmedju koza, pa šta posle bude tako, ono da mi je plata.</li>
      <li>Tako će mi se posle posvedočiti pravda moja pred tobom kad dodješ da vidiš zaslugu moju: Šta god ne bude šareno ni s belegom ni crno izmedju ovaca i koza u mene, biće kradeno.</li>
      <li>A Lavan reče: Eto, neka bude kako si kazao.</li>
      <li>I odluči Lavan isti dan jarce s belegom i šarene i sve koze s belegom i šarene, i sve na čem beše šta belo, i sve crno izmedju ovaca, i predade sinovima svojim.</li>
      <li>I ostavi daljine tri dana hoda izmedju sebe i Jakova. I Jakov pasaše ostalu stoku Lavanovu.</li>
      <li>I uze Jakov zelenih prutova topolovih i leskovih i kestenovih, i naguli ih do beline koja beše na prutovima.</li>
      <li>I metaše naguljene prutove pred stoku u žlebove i korita kad dolažaše stoka da pije, da bi se upaljivala kad dodje da pije.</li>
      <li>I upaljivaše se stoka gledajući u prutove, i šta se mladjaše beše s belegom, prutasto i šareno.</li>
      <li>I Jakov odlučivaše mlad, i obraćaše stado Lavanovo da gleda u šarene i u sve crne; a svoje stado odvajaše i ne obraćaše ga prema stadu Lavanovom.</li>
      <li>I kad se god upaljivaše stoka rana, metaše Jakov prutove u korita pred oči stoci da bi se upaljivala gledajući u prutove;</li>
      <li>A kad se upaljivaše pozna stoka, ne metaše; tako pozne bivahu Lavanove a rane Jakovljeve.</li>
      <li>I tako se taj čovek obogati vrlo, te imaše mnogo stoke i sluga i sluškinja i kamila i magaraca.</li>
    </ol>
  </li>
  <li>
    <ol>
      <li>A Jakov ču gde sinovi Lavanovi govore: Jakov uze sve što beše našeg oca, i od onog što beše našeg oca steče sve ovo blago.</li>
      <li>I vide Jakov gde lice Lavanovo nije prema njemu kao pre.</li>
      <li>I Gospod reče Jakovu: Vrati se u zemlju otaca svojih i u rod svoj, i ja ću biti s tobom.</li>
      <li>I poslavši Jakov dozva Rahilju i Liju u polje k stadu svom.</li>
      <li>I reče im: Vidim gde lice oca vašeg nije prema meni kao pre; ali je Bog oca mog bio sa mnom.</li>
      <li>I vi znate da sam služio ocu vašem kako sam god mogao;</li>
      <li>A otac me je vaš varao i menjao mi platu deset puta; ali mu Bog ne dade da me ošteti;</li>
      <li>Kad on reče: Šta bude šareno neka ti je plata, onda se mladilo sve šareno; a kad reče: S belegom šta bude neka ti je plata, onda se mladilo sve s belegom.</li>
      <li>Tako Bog uze stoku ocu vašem i dade je meni;</li>
      <li>Jer kad se upaljivaše stoka, podigoh oči svoje i videh u snu, a to ovnovi i jarci što skaču na ovce i koze behu šareni, s belegama prutastim i kolastim.</li>
      <li>A andjeo Gospodnji reče mi u snu: Jakove! A ja odgovorih: Evo me.</li>
      <li>A on reče: Podigni sad oči svoje i gledaj, ovnovi i jarci što skaču na ovce i koze, šareni su, s belegama prutastim i kolastim; jer videh sve što ti čini Lavan.</li>
      <li>Ja sam Bog od Vetilja, gde si prelio kamen i učinio mi zavet; ustani sada i idi iz ove zemlje, i vrati se na postojbinu svoju.</li>
      <li>Tada odgovori Rahilja i Lija, i rekoše mu: Eda li još imamo kakav deo i nasledstvo u domu oca svog?</li>
      <li>Nije li nas držao kao tudjinke kad nas je prodao? Pa je još i naše novce jednako jeo.</li>
      <li>Jer sve ovo blago što uze Gospod ocu našem, naše je i naše dece. Zato čini sve što ti je Gospod kazao.</li>
      <li>I podiže se Jakov, i metnu decu svoju i žene svoje na kamile;</li>
      <li>I odvede svu stoku svoju i sve blago što beše stekao, stoku koju beše stekao u Padan-Aramu, i podje k Isaku ocu svom u zemlju hanansku.</li>
      <li>A Lavan beše otišao da striže ovce svoje; i Rahilja ukrade idole ocu svom.</li>
      <li>I Jakov otide kradom od Lavana Sirina ne javivši mu da hoće da ide.</li>
      <li>I pobeže sa svim blagom svojim, i podiže se te predje preko vode, i uputi se ka gori Galadu.</li>
      <li>A treći dan javiše Lavanu da je pobegao Jakov.</li>
      <li>I uze sa sobom braću svoju, i podje za njim u poteru, i za sedam dana stiže ga na gori Galadu.</li>
      <li>Ali Bog dodje Lavanu Sirinu noću u snu, i reče mu: Čuvaj se da ne govoriš s Jakovom ni lepo ni ružno.</li>
      <li>I stiže Lavan Jakova; a Jakov beše razapeo šator svoj na gori, pa i Lavan takodje razape svoj s braćom svojom na gori Galadu.</li>
      <li>I Lavan reče Jakovu: Šta učini te kradom pobeže od mene i odvede kćeri moje kao na mač otete?</li>
      <li>Zašto tajno pobeže i kradom otide od mene? Niti mi reče da te ispratim s veseljem i s pesmama, s bubnjevima i guslama?</li>
      <li>Niti mi dade da izljubim sinove svoje i kćeri svoje? Ludo si radio.</li>
      <li>Mogao bih vam dosaditi; ali Bog oca vašeg noćas mi reče govoreći: Čuvaj se da ne govoriš s Jakovom ni lepo ni ružno.</li>
      <li>Idi dakle kad si se tako uželeo kuće oca svog; ali zašto ukrade bogove moje?</li>
      <li>A Jakov odgovori i reče: Bojah se i mišljah hoćeš silom oteti kćeri svoje od mene.</li>
      <li>A bogove svoje u koga nadješ, onaj neka ne živi više; pred našom braćom traži šta je tvoje u mene, pa uzmi. Jer Jakov nije znao da ih je ukrala Rahilja.</li>
      <li>I udje Lavan u šator Jakovljev i u šator Lijin i u šator dveju robinja, i ne nadje ih; i izašav iz šatora Lijina udje u šator Rahiljin.</li>
      <li>A Rahilja uze idole i sakri ih pod samar kamile svoje i sede ozgo; i Lavan pipaše po celom šatoru, i ne nadje.</li>
      <li>A ona reče ocu svom: Nemoj se srditi, gospodaru, što ti ne mogu ustati, jer mi je šta u žena biva. Traživši dakle ne nadje idole svoje.</li>
      <li>I Jakov se rasrdi, i stade koriti Lavana, i govoreći reče mu: Šta sam učinio, šta sam skrivio, te si me tako žestoko terao?</li>
      <li>Pipao si sav prtljag moj, pa šta si našao iz svoje kuće? Daj ovamo pred moju i svoju braću, neka rasude izmedju nas dvojice.</li>
      <li>Evo dvadeset godina bih kod tebe: ovce tvoje i koze tvoje ne jaloviše se, a ovnova iz stada tvog ne jedoh.</li>
      <li>Šta bi zverje zaklalo nisam ti donosio, sam sam podmirivao; od mene si iskao što bi mi bilo ukradeno danju ili noću.</li>
      <li>Danju me ubijaše vrućina a noću mraz; i san mi ne padaše na oči.</li>
      <li>Tako mi je bio dvadeset godina u tvojoj kući; služio sam ti četrnaest godina za dva kćeri tvoje i šest godina za stoku tvoju, i platu si mi menjao deset puta.</li>
      <li>Da nije Bog oca mog, Bog Avramov, i strah Isakov bio sa mnom, bi me zacelo otpustio prazna. Ali je Bog video nevolju moju i trud ruku mojih, pa te ukori noćas.</li>
      <li>A Lavan odgovori Jakovu i reče: Ove su kćeri moje kćeri, i ovi su sinovi moji sinovi, i ova stoka moja stoka, i šta god vidiš sve je moje; pa šta bih učinio danas kćerima svojim ili sinovima njihovim koje rodiše?</li>
      <li>Nego hajde da uhvatimo veru, ja i ti, da bude svedočanstvo izmedju mene i tebe.</li>
      <li>I Jakov uze kamen i utvrdi ga za spomen.</li>
      <li>I reče Jakov braći svojoj; nakupite kamenja. I nakupiše kamenja i složiše na gomilu, i jedoše na gomili.</li>
      <li>I Lavan ga nazva Jegar-Sahadut, a Jakov ga nazva Galed.</li>
      <li>I reče Lavan: Ova gomila neka bude svedok izmedju mene i tebe danas. Zato se prozva Galed.</li>
      <li>A prozva se i Mispa, jer reče Lavan: Neka Gospod gleda izmedju mene i tebe, kad ne uzmožemo videti jedan drugog.</li>
      <li>Ako ucveliš kćeri moje i ako uzmeš žene preko mojih kćeri, neće čovek biti izmedju nas nego gle Bog svedok izmedju mene i tebe.</li>
      <li>I još reče Lavan Jakovu: Gledaj ovu gomilu i gledaj ovaj spomenik, koji podigoh izmedju sebe i tebe.</li>
      <li>Svedok je ova gomila i svedok je ovaj spomenik, da ni ja neću preći preko ove gomile k tebi ni ti k meni da nećeš preći preko ove gomile i spomenika ovog na zlo.</li>
      <li>Bog Avramov i bogovi Nahorovi, bogovi oca njihovog, neka sude medju nama. A Jakov se zakle strahom oca svog Isaka.</li>
      <li>I Jakov prinese žrtvu na gori, i sazva braću svoju na večeru; i jedoše pa noćiše na gori.</li>
      <li>A ujutru rano usta Lavan, i izljubi svoju unučad i kćeri svoje, i blagoslovi ih, pa otide, i vrati se u svoje mesto.</li>
    </ol>
  </li>
  <li>
    <ol>
      <li>A Jakov otide svojim putem; i sretoše ga andjeli Božiji;</li>
      <li>A kad ih ugleda Jakov, reče: Ovo je logor Božji. I prozva ono mesto Mahanaim.</li>
      <li>I Jakov posla pred sobom glasnike k Isavu bratu svom u zemlju Sir, krajinu edomsku.</li>
      <li>I zapovedi im govoreći: Ovako kažite gospodaru mom Isavu: Sluga tvoj Jakov ovako kaže: Bio sam došljak kod Lavana i bavio se do sad.</li>
      <li>A imam volova i magaraca, ovaca i sluga, i sluškinja, i poslah da javim tebi gospodaru svom, eda bih našao milost pred tobom.</li>
      <li>I vratiše se glasnici k Jakovu i rekoše mu: Idosmo do brata tvog Isava, i eto on ti ide na susret s četiri stotine momaka.</li>
      <li>A Jakov se uplaši jako i zabrinu se; pa razdeli svoje ljude i ovce i goveda i kamile u dve čete.</li>
      <li>I reče: Ako Isav udari na jednu četu i razbije je, da ako druga uteče.</li>
      <li>I reče Jakov: Bože oca mog Avrama i Bože oca mog Isaka, Gospode, koji si mi kazao: Vrati se u zemlju svoju i u rod svoj, i ja ću ti biti dobrotvor!</li>
      <li>Nisam vredan tolike milosti i tolike vere što si učinio sluzi svom; jer samo sa štapom svojim predjoh preko Jordana, a sada sam gospodar od dve čete.</li>
      <li>Izbavi me iz ruke brata mog, iz ruke Isavove, jer se bojim da ne dodje i ubije mene i mater s decom.</li>
      <li>A Ti si kazao: Zaista ja ću ti biti dobrotvor, i učiniću seme tvoje da bude kao peska morskog, koji se ne može izbrojati od množine.</li>
      <li>I zanoći onde onu noć, i uze šta mu dodje do ruke, da pošalje na dar Isavu bratu svom,</li>
      <li>Dvesta koza s dvadeset jaraca, dvesta ovaca s dvadeset ovnova,</li>
      <li>Trideset kamila dojilica s kamiladima, četrdeset krava s desetoro teladi, dvadeset magarica s desetoro magaradi.</li>
      <li>I predade ih slugama svojim, svako stado napose, i reče slugama: Idite napred preda mnom, ostavljajući dosta mesta izmedju jednog stada i drugog.</li>
      <li>I zapovedi prvom govoreći: Kad sretneš Isava, brata mog, pa te zapita: Čiji si? I kuda ideš? I čije je to što goniš pred sobom?</li>
      <li>A ti reci: Sluge tvog Jakova, a ovo šalje na dar gospodaru svom Isavu, a eto i sam ide za nama.</li>
      <li>Tako zapovedi i drugom i trećem i svima koji idjahu za stadom, i reče: Tako kažite Isavu kad naidjete na nj.</li>
      <li>I još kažite: Eto, Jakov sluga tvoj ide za nama. Jer govoraše: Ublažiću ga darom koji ide preda mnom, pa ću mu onda videti lice, da ako me lepo primi.</li>
      <li>Tako otide dar napred, a on prenoći onu noć kod čete svoje.</li>
      <li>I po noći usta, i uze obe žene i dve robinje i jedanaestoro dece svoje; i prebrodi brod Javok.</li>
      <li>A pošto njih uze i prevede preko potoka, preturi i ostalo što imaše.</li>
      <li>A kad osta Jakov sam, tada se jedan čovek rvaše s njim do zore.</li>
      <li>I kad vide da ga ne može svladati, udari ga po zglavku u stegnu, te se Jakovu iščaši stegno iz zglavka, kad se čovek rvaše s njim.</li>
      <li>Pa onda reče: Pusti me, zora je. A Jakov mu reče: Neću te pustiti dokle me ne blagosloviš.</li>
      <li>A čovek mu reče: Kako ti je ime. A on odgovori: Jakov.</li>
      <li>Tada mu reče: Odsele se nećeš zvati Jakov, nego Izrailj; jer si se junački borio i s Bogom i s ljudima, i odoleo si.</li>
      <li>A Jakov zapita i reče: Kaži mi kako je tebi ime. A On reče: Što pitaš kako mi je ime? I blagoslovi ga onde.</li>
      <li>I Jakov nadede ime onom mestu Fanuil; jer, veli, Boga videh licem k licu, i duša se moja izbavi.</li>
      <li>I sunce mu se rodi kad prodje Fanuil, i hramaše na stegno svoje.</li>
      <li>Zato sinovi Izrailjevi ne jedu krajeve od mišića na zglavku u stegnu do današnjeg dana, što se Jakovu povrediše krajevi od mišića na zglavku u stegnu.</li>
    </ol>
  </li>
  <li>
    <ol>
      <li>A Jakov podigavši oči svoje pogleda, a to Isav ide, i četiri stotine ljudi s njim. I razdeli decu uz Liju i uz Rahilju i uz dve robinje.</li>
      <li>I namesti napred robinje i njihovu decu, pa Liju i njenu decu za njima, a najposle Rahilju i Josifa.</li>
      <li>A sam prodje napred, i pokloni se do zemlje sedam puta dokle dodje do brata svog.</li>
      <li>A Isav pritrča preda nj i zagrli ga i pade mu oko vrata i celiva ga, i obojica se zaplakaše,</li>
      <li>I Isav podigavši oči ugleda žene i decu, pa reče: Ko su ti ono? A Jakov reče: Deca, koju Bog milostivo darova sluzi tvom.</li>
      <li>I pristupiše robinje s decom svojom, i pokloniše se.</li>
      <li>Potom pristupi i Lija i deca njena, i pokloniše se; a najposle pristupi Josif i Rahilja, i pokloniše se.</li>
      <li>A Isav reče: Šta će ti čitava vojska ona koju sretoh? A on reče: Da nadjem milost pred gospodarem svojim.</li>
      <li>A Isav reče: Ima, brate, u mene dosta; neka tebi šta je tvoje.</li>
      <li>A Jakov reče: Ne; ako sam sada našao milost pred tobom, primi dar iz moje ruke, jer videh lice tvoje kao da videh lice Božje, tako si me lepo dočekao.</li>
      <li>Primi dar moj, koji ti je doveden; jer me je obilato obdario Bog, i imam svega. I navali na nj, te primi.</li>
      <li>Posle reče Isav: Hajde da idemo, ići ću i ja s tobom.</li>
      <li>A Jakov mu reče: Zna gospodar moj da su ova deca nejaka, i imam ovaca i krava dojilica, pa ako ih usteram jedan dan, poginuće mi sve stado.</li>
      <li>Nego gospodar moj neka ide pred slugom svojim, a ja ću polako ići, koliko mogu deca i stoka, dokle dodjem ka gospodaru svom u Sir.</li>
      <li>A Isav reče: A ono da ti ostavim nekoliko ljudi što su sa mnom. A on reče: Na šta? Daj da nadjem milost pred gospodarem svojim.</li>
      <li>I tako Isav vrati se isti dan svojim putem u Sir.</li>
      <li>A Jakov otide u Sokot, i onde načini sebi kuću a stoci svojoj načini staje; zato nazva ono mesto Sokot.</li>
      <li>Posle dodje Jakov zdravo u grad Sihem u zemlji hananskoj, vrativši se iz Padan-Arama, i namesti se prema gradu.</li>
      <li>I kupi komad zemlje, gde razape šator svoj, od sinova Emora oca Sihemovog za sto novaca.</li>
      <li>I načini onde žrtvenik, i nazva ga: Silni Bog Izrailjev.</li>
    </ol>
  </li>
  <li>
    <ol>
      <li>A Dina kći Lijina, koju rodi Jakovu, izadje da gleda devojke u onom kraju.</li>
      <li>A ugleda je Sihem, sin Emora Efejina, kneza od one zemlje, i uze je i leže s njom i osramoti je.</li>
      <li>I prionu srce njegovo za Dinu kćer Jakovljevu, i devojka mu omile, i on joj se umiljavaše.</li>
      <li>I reče Sihem Emoru ocu svom govoreći: Oženi me ovom devojkom.</li>
      <li>A Jakov ču da je osramotio Dinu kćer njegovu; a sinovi njegovi behu u polju sa stokom njegovom, i Jakov oćute dokle oni ne dodju.</li>
      <li>A Emor otac Sihemov izidje k Jakovu da se razgovori s njim.</li>
      <li>A kad dodjoše sinovi Jakovljevi iz polja i čuše šta je bilo, žao bi ljudima vrlo i razgneviše se veoma, što učini sramotu Izrailju obležav kćer Jakovljevu, kako ne bi valjalo činiti.</li>
      <li>Tada im reče Emor govoreći: Sin moj Sihem srcem prionu za vašu kćer; podajte mu je za ženu.</li>
      <li>I oprijateljite se s nama; kćeri svoje udajite za nas i kćerima našim ženite se.</li>
      <li>Pa živite s nama, i zemlja će vam biti otvorena; nastanite se i trgujte i držite baštine u njoj.</li>
      <li>I reče Sihem ocu devojčinom i braći joj: Da nadjem milost pred vama, i daću šta mi god kažete.</li>
      <li>Ištite mi koliko god hoćete uzdarja i dara, ja ću dati šta god kažete; samo mi dajte devojku za ženu.</li>
      <li>A sinovi Jakovljevi odgovoriše Sihemu i Emoru ocu njegovom prevarno, jer osramoti Dinu sestru njihovu.</li>
      <li>I rekoše im: Ne možemo to učiniti ni dati sestre svoje za čoveka neobrezanog, jer je to sramota nama.</li>
      <li>Nego ćemo vam učiniti po volji, ako ćete se izjednačiti s nama i obrezati sve muškinje izmedju sebe.</li>
      <li>Onda ćemo udavati svoje kćeri za vas i ženićemo se vašim kćerima, i postaćemo jedan narod.</li>
      <li>Ako li ne pristanete da se obrežete, mi ćemo uzeti svoju devojku i otići ćemo.</li>
      <li>I po volji biše reči njihove Emoru i Sihemu sinu Emorovom.</li>
      <li>I momak ne oklevaše učiniti to; jer mu kći Jakovljeva omile veoma; i on beše najviše poštovan izmedju svih u kući oca svog.</li>
      <li>I otide Emor i sin mu Sihem na vrata grada svog, i rekoše gradjanima govoreći:</li>
      <li>Ovi ljudi hoće mirno da žive s nama, da se nastane u ovoj zemlji i da trguju po njoj; a evo zemlja je široka i za njih; pa ćemo se kćerima njihovim ženiti i svoje ćemo kćeri udavati za njih.</li>
      <li>Ali će tako pristati da žive s nama i da postanemo jedan narod, ako se sve muškinje medju nama obrežu, kao što su oni obrezani.</li>
      <li>Njihova stoka i njihovo blago i sva goveda njihova neće li biti naša? Složimo se samo s njima, pa će ostati kod nas.</li>
      <li>I koji izlažahu na vrata grada njegovog, svi poslušaše Emora i Sihema sina njegovog; i obreza se sve muškinje, svi koji izlažahu na vrata grada njegovog.</li>
      <li>A treći dan kad oni behu u bolovima, uzeše dva sina Jakovljeva Simeun i Levije, braća Dinina, svaki svoj mač i udjoše slobodno u grad i pobiše sve muškinje.</li>
      <li>Ubiše i Emora i sina mu Sihema oštrim mačem, i uzevši Dinu iz kuće Sihemove otidoše.</li>
      <li>Tada dodjoše sinovi Jakovljevi na pobijene, i opleniše grad, jer u njemu bi osramoćena sestra njihova.</li>
      <li>I uzeše ovce njihove i goveda njihova i magarce njihove, šta god beše u gradu i šta bod beše u polju.</li>
      <li>I sve blago njihovo, i svu decu i žene njihove pohvataše i odvedoše, i šta god beše u kojoj kući.</li>
      <li>A Jakov reče Simeunu i Leviju; smetoste me, i omraziste me narodu ove zemlje, Hananejima i Ferezejima; u mene ima malo ljudi, pa ako se skupe na me, hoće me ubiti te ću se istrebiti ja i dom moj.</li>
      <li>A oni rekoše: Zar sa sestrom našom da rade kao s kurvom?</li>
    </ol>
  </li>
  <li>
    <ol>
      <li>A Bog reče Jakovu: Ustani, idi gore u Vetilj i onde stani; i načini onde žrtvenik Bogu, koji ti se javio kad si bežao od Isava brata svog.</li>
      <li>I Jakov reče porodici svojoj i svima koji behu s njim: Bacite tudje bogove što su u vas, i očistite se i preobucite se;</li>
      <li>Pa da se dignemo i idemo gore u Vetilj, da načinim onde žrtvenik Bogu, koji me čuo u dan nevolje moje i bio sa mnom na putu kojim sam išao.</li>
      <li>I dadoše Jakovu sve bogove tudje koji behu u njihovim rukama, i oboce, koje imahu u ušima; i Jakov ih zakopa pod hrastom kod Sihema.</li>
      <li>Potom otidoše. A strah Božji dodje na gradove koji behu oko njih, te se ne digoše u poteru za sinovima Izrailjevim.</li>
      <li>I Jakov i sva čeljad što beše s njim dodjoše u Luz u zemlji hananskoj, a to je Vetilj.</li>
      <li>I onde načini žrtvenik, i nazva ono mesto: Bog vetiljski, jer mu se onde javi Bog, kad je bežao od brata svog.</li>
      <li>Tada umre Devora dojkinja Revečina, i pogreboše je ispod Vetilja pod hrastom, koji nazva Jakov Alon-Vakut.</li>
      <li>I javi se Bog Jakovu opet, pošto izidje iz Padan-Arama, i blagoslovi ga,</li>
      <li>I reče mu Bog: Ime ti je Jakov; ali se odsele nećeš zvati Jakov, nego će ti ime biti Izrailj. I nadede mu ime Izrailj.</li>
      <li>I još mu reče Bog: Ja sam Bog Svemogući; rasti i množi se; narod i mnogi će narodi postati od tebe, i carevi će izaći iz bedara tvojih.</li>
      <li>I daću ti zemlju koju sam dao Avramu i Isaku, i nakon tebe semenu tvom daću zemlju ovu.</li>
      <li>Potom otide od njega Bog s mesta gde mu govori.</li>
      <li>A Jakov metnu spomenik na istom mestu gde mu Bog govori, spomenik od kamena, i pokropi ga kropljenjem, i preli ga uljem.</li>
      <li>I Jakov prozva mesto gde mu govori Bog Vetilj.</li>
      <li>I otidoše od Vetilja. A kad im osta još malo puta do Efrate, porodi se Rahilja, i beše joj težak porodjaj.</li>
      <li>I kad se veoma mučaše, reče joj babica: Ne boj se, imaćeš još jednog sina.</li>
      <li>A kad se rastavljaše s dušom te umiraše, nazva ga Venonija; ali mu otac nadede ime Venijamin.</li>
      <li>I umre Rahilja, i pogreboše je na putu koji ide u Efratu, a to je Vitlejem.</li>
      <li>I metnu Jakov spomenik na grob njen. To je spomenik na grobu Rahiljinom do današnjeg dana.</li>
      <li>Odatle otišavši Izrailj razape šator svoj iza kule migdol-ederske.</li>
      <li>I kad Izrailj živeše u onoj zemlji, otide Ruvim i leže s Valom inočom oca svog. I to doču Izrailj. A imaše Jakov dvanaest sinova.</li>
      <li>Sinovi Lijini behu: Ruvim prvenac Jakovljev, i Simeun i Levije i Juda i Isahar i Zavulon;</li>
      <li>A sinovi Rahiljini: Josif i Venijamin;</li>
      <li>A sinovi Vale robinje Rahiljine: Dan i Neftalim;</li>
      <li>A sinovi Zelfe robinje Lijine: Gad i Asir. To su sinovi Jakovljevi, koji mu se rodiše u Padan-Aramu.</li>
      <li>I Jakov dodje k Isaku ocu svom u Mamriju u Kirijat-Arvu, koje je Hevron, gde Avram i Isak behu došljaci.</li>
      <li>A Isaku beše sto i osamdeset godina;</li>
      <li>I onemoćav umre Isak, i bi pribran k rodu svom star i sit života; i pogreboše ga Isav i Jakov sinovi njegovi.</li>
    </ol>
  </li>
  <li>
    <ol>
      <li>A ovo je pleme Isavovo, a on je Edom.</li>
      <li>Isav se oženi izmedju kćeri hananejskih Adom kćerju Eloma Hetejina, i Olivemom kćerju Ane sina Sevegona Evejina,</li>
      <li>I Vasematom kćerju Ismailovom, sestrom Naveotovom.</li>
      <li>I rodi Ada Isavu Elifasa, a Vasemata rodi Raguila.</li>
      <li>A Olivema rodi Jeusa i Jegloma i Koreja. To su sinovi Isavovi, koji mu se rodiše u zemlji hananskoj.</li>
      <li>I Isav uze žene svoje i sinove svoje i kćeri svoje i sve domašnje svoje, i stada svoja i svu stoku svoju i sve blago svoje što beše stekao u zemlji hananskoj; pa otide u drugu zemlju daleko od Jakova brata svog.</li>
      <li>Jer im blago beše vrlo veliko, te ne mogahu živeti zajedno; niti ih zemlja gde behu došljaci mogaše nositi od množine stoke njihove.</li>
      <li>I Isav živeše na planini Siru Isav je Edom.</li>
      <li>A ovo je pleme Isava oca Edomcima na planini Siru.</li>
      <li>Ovo su imena sinova Isavovih: Elifas sin Ade žene Isavove, i Ratuilo sin Vasemate žene Isavove.</li>
      <li>A Elifasovi sinovi behu: Teman, Omar, Sofar, Gotom i Kenez.</li>
      <li>A Tamna beše inoča Elifasu sinu Isavovom, i rodi Elifasu Amalika. To su sinovi Ade žene Isavove.</li>
      <li>A ovo su sinovi Raguilovi: Nahot, Zare, Some i Moze. To behu sinovi Vasemate, žene Isavove.</li>
      <li>A ovo su sinovi Oliveme kćeri Ane sina Sevegonovog, žene Isavove. Ona rodi Isavu Jeusa i Jegloma i Koreja.</li>
      <li>Ovo su starešine sinova Isavovih: sinovi Elifasa prvenca Isavovog: starešina Teman, starešina Omar, starešina Sofar, starešina Kenez,</li>
      <li>Starešina Korej, starešina Gotim, starešina Amalik. To su starešine od Elifasa u zemlji edomskoj. To su sinovi Adini.</li>
      <li>A sinovi Raguila sina Isavovog: starešina Nahot, starešina Zare, starešina Some, starešina Moze. To su starešine od Raguila u zemlji edomskoj. To su sinovi Vasemate žene Isavove.</li>
      <li>A sinovi Oliveme žene Isavove: starešina Jeus, starešina Jeglom, starešina Korej: to su starešine od Oliveme kćeri Anine, žene Isavove.</li>
      <li>To su sinovi Isavovi, i to su starešine njihove; a on je Edom.</li>
      <li>A ovo su sinovi Sira Horejina, koji živehu u onoj zemlji: Lotan i Soval i Sevegon i Ana,</li>
      <li>I Dison i Asar i Rison. To su starešine Horejima, sinovi Sirovi u zemlji edomskoj.</li>
      <li>A sinovi Lotanovi behu Horije i Emam, a sestra Lotanova beše Tamna.</li>
      <li>A ovo su sinovi Sovalovi: Golam i Manahat i Gevil i Sofar i Omar.</li>
      <li>A ovo su sinovi Sevegonovi: Aije i Ana. A taj je Ana koji pronadje tople izvore u pustinji pasući magarice Sevegona oca svog.</li>
      <li>A ovo su deca Anina: Dison i Olivema kći Anina.</li>
      <li>A ovo su sinovi Disonovi: Amada i Asvan i Itran i Haran.</li>
      <li>A ovo su sinovi Asarovi: Valam i Zavan i Akan.</li>
      <li>A ovo su sinovi Risonovi: Uz i Aran.</li>
      <li>I ovo su starešine Horejima: starešina Lotan, starešina Soval, starešina Sevegon, starešina Ana,</li>
      <li>Starešina Dison, starešina Asar, starešina Rison. To su starešine Horejima, kako im starešovahu u zemlji Siru.</li>
      <li>A ovo su carevi koji carovaše u zemlji edomskoj pre nego se zacari car nad sinovima Izrailjevim.</li>
      <li>Carova u edomskoj Valak sin Veorov, a gradu mu beše ime Denava.</li>
      <li>A kad umre Valak, zacari se na njegovo mesto Jovav sin Zarin od Vosore.</li>
      <li>A kad umre Jovav, zacari se na njegovo mesto Asom od zemlje temanovske.</li>
      <li>A kad umre Asom, zacari se na njegovo mesto Adad sin Varadov, koji iseče Madijane u polju moavskom, a gradu mu beše ime Geten.</li>
      <li>A kad umre Adad, zacari se na njegovo mesto Samada, iz Masekasa.</li>
      <li>A kad umre Samada, zacari se na njegovo mesto Saul iz Rovota na reci.</li>
      <li>A kad umre Saul, zacari se na njegovo mesto Valenon sin Ahovorov.</li>
      <li>A kad umre Valenon sin Ahovorov, zacari se na njegovo mesto Adar, a grad mu se zvaše Fogor, a ženi mu beše ime Meteveila, koja beše kći Matraide kćeri Mezevove.</li>
      <li>I ovo su plemena starešinama od Isava po porodicama njihovim, po mestima njihovim, po imenima njihovim: starešina Tamna, starešina Gola, starešina Jeter,</li>
      <li>Starešina Olivema, starešina Ila, starešina Finon,</li>
      <li>Starešina Kenez, starešina Teman, starešina Mazar,</li>
      <li>Starešina Magedilo, starešina Zafoj: to su starešine edomske kako nastavahu u svojoj zemlji. Ovaj Isav bi otac Edomcima.</li>
    </ol>
  </li>
  <li>
    <ol>
      <li>A Jakov živeše u zemlji gde mu je otac bio došljak, u zemlji hananskoj.</li>
      <li>Ovo su dogadjaji Jakovljevi. Josif kad beše momak od sedamnaest godina, pasaše stoku s braćom svojom, koju rodiše Vala i Zelfa žene oca njegovog; i donošaše Josif zle glasove o njima ocu svom.</li>
      <li>A Izrailj ljubljaše Josifa najvećma izmeću svih sinova svojih, jer mu se rodio pod starost; i načini mu šarenu haljinu.</li>
      <li>A braća videći gde ga otac ljubi najvećma izmedju sve braće njegove, stadoše mrzeti na nj tako da mu ne mogahu lepu reč progovoriti.</li>
      <li>Uz to usni Josif san i pripovedi braći svojoj, te oni još većma omrznu na nj.</li>
      <li>Jer im reče: Da čujete san što sam snio:</li>
      <li>Vezasmo snoplje u polju, pa moj snop usta i ispravi se, a vaši snopovi idjahu unaokolo i klanjahu se snopu mom.</li>
      <li>Tada mu braća rekoše: Da nećeš još biti car nad nama i zapovedati nam? Stoga još većma stadoše mrzeti na nj radi snova njegovih i radi reči njegovih.</li>
      <li>Posle opet usni drugi san, i pripovedi braći svojoj govoreći: Usnih opet san, a to se sunce i mesec i jedanaest zvezda klanjahu meni.</li>
      <li>A pripovedi i ocu svom i braći svojoj; ali ga otac prekori i reče mu: Kakav je to san što si snio? Eda li ćemo doći ja i mati tvoja i braća tvoja da se klanjamo tebi do zemlje?</li>
      <li>I zavidjahu mu braća; ali otac njegov čuvaše ove reči.</li>
      <li>A kad braća njegova otidoše da pasu stoku oca svog kod Sihema,</li>
      <li>Reče Izrailj Josifu: Ne pasu li braća tvoja stoku kod Sihema? Hajde da te pošaljem k njima. A on reče: Evo me.</li>
      <li>A on mu reče: Idi, vidi kako su braća tvoja i kako je stoka, pa dodji da mi javiš. I opravi ga iz doline hevronske, i on otide put Sihema.</li>
      <li>I čovek jedan nadje ga a on luta po polju; te ga zapita govoreći: Šta tražiš?</li>
      <li>A on reče: Tražim braću svoju; kaži mi, molim te, gde su sa stokom?</li>
      <li>A čovek reče: Otišli su odavde, jer čuh gde rekoše: Hajdemo u Dotaim. I otide Josif za braćom svojom, i nadje ih u Dotaimu.</li>
      <li>A oni ga ugledaše iz daleka; i dok još ne dodje blizu njih, stadoše se dogovarati da ga ubiju,</li>
      <li>I rekoše medju sobom: Gle, evo onog što sne sanja.</li>
      <li>Hajde sada da ga ubijemo i da ga bacimo u koju od ovih jama, pa ćemo kazati: Ljuta ga je zverka izjela. Onda ćemo videti šta će biti od njegovih snova.</li>
      <li>Ali Ruvim kad ču to, izbavi ga iz ruku njihovih rekavši: Nemojte da ga ubijemo.</li>
      <li>I još im reče Ruvim: Nemojte krv prolivati; bacite ga u ovu jamu u pustinji, a ne dižite ruke na nj. A on ga htede izbaviti iz ruku njihovih i odvesti k ocu.</li>
      <li>I kad Josif dodje k braći svojoj, svukoše s njega haljinu njegovu, haljinu šarenu, koju imaše na sebi.</li>
      <li>I uhvativši ga baciše ga u jamu; a jama beše prazna, ne beše vode u njoj.</li>
      <li>Posle sedoše da jedu. I podigavši oči ugledaše, a to gomila Ismailjaca idjaše od Galada s kamilama natovarenim mirisavog korenja i tamjana i smirne, te nošahu u Misir.</li>
      <li>I reče Juda braći svojoj: Kakva će biti korist što ćemo ubiti brata svog i zatajiti krv njegovu?</li>
      <li>Hajde da ga prodamo ovim Ismailjcima pa da ne dižemo ruke svoje na nj, jer nam je brat, naše je telo. I poslušaše ga braća njegova.</li>
      <li>Pa kad trgovci madijanski behu pored njih, oni izvukoše i izvadiše Josifa iz jame, i prodadoše Josifa Ismailjcima za dvadeset srebrnika; i oni odvedoše Josifa u Misir.</li>
      <li>A kad se Ruvim vrati k jami, a to nema Josifa u jami; tada razdre haljine svoje,</li>
      <li>Pa se vrati k braći svojoj, i reče: Nema deteta; a ja kuda ću?</li>
      <li>Tada uzeše haljinu Josifovu, i zaklavši jare zamočiše haljinu u krv,</li>
      <li>Pa onda poslaše šarenu haljinu ocu njegovom poručivši: Nadjosmo ovu haljinu, vidi je li haljina sina tvog ili nije.</li>
      <li>A on je pozna i reče: Sina je mog haljina; ljuta ga je zverka izjela; Josif je doista raskinut.</li>
      <li>I razdre Jakov haljine svoje, i veza kostret oko sebe, i tužaše za sinom svojim dugo vremena.</li>
      <li>I svi sinovi njegovi i sve kćeri njegove ustadoše oko njega tešeći ga, ali se on ne dade utešiti, nego govoraše: S tugom ću u grob leći za sinom svojim. Pa i njegov otac plakaše za njim.</li>
      <li>A Madijani prodadoše ga u Misir Petefriju, dvoraninu Faraonovom, zapovedniku stražarskom.</li>
    </ol>
  </li>
  <li>
    <ol>
      <li>A u to vreme dogodi se, te Juda otide od braće svoje i uvrati se kod nekog Odolamejca, kome ime beše Iras.</li>
      <li>I onde vide Juda kćer nekog Hananejca, kome ime beše Sava, i uze je i leže s njom;</li>
      <li>I ona zatrudne i rodi sina, kome nadede ime Ir.</li>
      <li>I opet zatrudnevši rodi sina, kome nadede ime Avnan.</li>
      <li>I opet rodi sina, i nadede mu ime Silom; a Juda beše u Hasvi kad ona toga rodi.</li>
      <li>I Juda oženi prvenca svog Ira devojkom po imenu Tamara.</li>
      <li>Ali Ir prvenac Judin beše nevaljao pred Gospodom, i ubi ga Gospod.</li>
      <li>A Juda reče Avnanu: Udji k ženi brata svog i oženi se njom na ime bratovo, da podigneš seme bratu svom.</li>
      <li>A Avnan, znajući da neće biti njegov porod, kad leže sa ženom brata svog prosipaše na zemlju, da ne rodi dece bratu svom.</li>
      <li>Ali Gospodu ne bi milo što činjaše, te ubi i njega.</li>
      <li>I Juda reče Tamari snasi svojoj: Ostani udovicom u kući oca svog dokle odraste Silom sin moj. Jer govoraše: Da ne umre i on kao braća mu. I otide Tamara, i živeše u kući oca svog.</li>
      <li>A kad prodje mnogo vremena, umre kći Savina, žena Judina. I kad se Juda uteši, podje u Tamnu k ljudima što mu strižahu ovce, sam s Irasom prijateljem svojim Odolamejcem.</li>
      <li>I javiše Tamari govoreći: Eto svekar tvoj ide u Tamnu da striže ovce svoje.</li>
      <li>A ona skide sa sebe udovičko ruho svoje, i uze pokrivalo i pokri lice, i sede na raskršće na putu koji ide u Tamnu. Jer vide da je Silom odrastao, a nju još ne udaše za nj.</li>
      <li>A Juda kada vide, pomisli da je kurva, jer beše pokrila lice svoje.</li>
      <li>Pa svrnu s puta k njoj i reče joj: Pusti da legnem s tobom. Jer nije poznao da mu je snaha. A ona reče: Šta ćeš mi dati da legneš sa mnom?</li>
      <li>A on reče: Poslaću ti jare iz stada. A ona reče: Ali da mi daš zalog dokle ga ne pošalješ.</li>
      <li>A on reče: Kakav zalog da ti dam? A ona reče: Eto, prsten i rubac, i štap što ti je u ruci. I on joj dade, te leže s njom, i ona zatrudne od njega.</li>
      <li>Posle ustavši Tamara otide i skide pokrivalo sa sebe i obuče udovičko ruho.</li>
      <li>A Juda posla jare po prijatelju svom Odolamejcu da mu donese natrag od žene zalog. Ali je on ne nadje.</li>
      <li>Pa pitaše ljude po onom mestu gde je ona bila govoreći: Gde je ona kurva što je bila na raskršću na ovom putu? A oni rekoše: Nije ovde bilo kurve.</li>
      <li>I vrati se k Judi i reče: Ne nadjoh je, nego još rekoše meštani: Nije ovde bilo kurve.</li>
      <li>A Juda reče: Neka joj, da se ne sramotimo; ja sam slao jare, ali je ti ne nadje.</li>
      <li>A kad prodje do tri meseca dana, javiše Judi govoreći: Tamara snaha tvoja učini preljubu, i evo zatrudne od preljube. A Juda reče: Izvedite je da se spali.</li>
      <li>A kad je povedoše, posla k svekru svom i poruči: S čovekom čije je ovo zatrudnela sam. I reče: Traži čiji je ovaj prsten i rubac i štap.</li>
      <li>A Juda pozna i reče: Pravija je od mene, jer je ne dadoh sinu svom Silomu. I više ne leže s njom.</li>
      <li>A kad dodje vreme da rodi, a to blizanci u utrobi njenoj.</li>
      <li>I kad se poradjaše, jedno dete pomoli ruku, a babica uze i veza mu crven konac oko ruke govoreći: Ovaj je prvi.</li>
      <li>Ali on uvuče ruku, i gle izadje brat njegov, a ona reče: Kako prodre? Prodiranje neka ti bude. I nadeše mu ime Fares.</li>
      <li>A posle izadje brat mu, kome oko ruke beše crveni konac, i nadeše mu ime Zara.</li>
    </ol>
  </li>
  <li>
    <ol>
      <li>A Josifa odvedoše u Misir; i Petefrije dvoranin Faraonov, zapovednik stražarski, čovek Misirac, kupi ga od Ismailjaca, koji ga odvedoše onamo.</li>
      <li>I Gospod beše s Josifom, te bi srećan, i živeše u kući gospodara svog Misirca.</li>
      <li>I gospodar njegov vide da je Gospod s njim i da sve što radi Gospod vodi u napredak u ruci njegovoj.</li>
      <li>I Josif steče milost u njega, i dvoraše ga; a najposle postavi ga nad celim domom svojim, i šta god imaše njemu dade u ruke.</li>
      <li>A kad ga postavi nad domom svojim i nad svim što imaše, od tada Gospod blagoslovi dom toga Misirca radi Josifa; i blagoslov Gospodnji beše na svemu što imaše u kući i u polju.</li>
      <li>I ostavi u Josifovim rukama sve što imaše, i ne razbiraše nizašta osim jela koje jedjaše. A Josif beše lepog stasa i lepog lica.</li>
      <li>I dogodi se posle, te se žena gospodara njegovog zagleda u Josifa, i reče: Lezi sa mnom.</li>
      <li>A on ne hte, nego reče ženi gospodara svog: Eto gospodar moj ne razbira nizašta šta je u kući, nego šta god ima dade meni u ruke.</li>
      <li>Ni sam nije veći od mene u ovoj kući, i ništa ne krije od mene osim tebe, jer si mu žena; pa kako bih učinio tako grdno zlo i Bogu zgrešio?</li>
      <li>I ona govoraše takve reči Josifu svaki dan, ali je ne posluša da legne s njom ni da se bavi kod nje.</li>
      <li>A jedan dan kad dodje Josif u kuću da radi svoj posao, a ne beše nikoga od domašnjih u kući,</li>
      <li>Ona ga uhvati za haljinu govoreći: Lezi sa mnom. Ali on ostavivši joj u rukama haljinu svoju pobeže i otide.</li>
      <li>A kad ona vide gde joj ostavi u rukama haljinu svoju i pobeže,</li>
      <li>Viknu čeljad svoju, i reče im govoreći: Gledajte, doveo nam je čoveka Jevrejina da nas sramoti; dodje k meni da legne sa mnom, a ja povikah glasno;</li>
      <li>A on kad ču gde vičem, ostavi haljinu svoju kod mene i pobeže i otide.</li>
      <li>I ona ostavi haljinu njegovu kod sebe dok mu gospodar dodje kući.</li>
      <li>A tada mu reče ovako govoreći: Sluga Jevrejin, koga si nam doveo, dodje k meni da me osramoti;</li>
      <li>A ja povikah glasno, te on ostavi haljinu svoju kod mene i pobeže.</li>
      <li>A kad gospodar njegov ču reči žene svoje gde mu reče: To mi je učinio sluga tvoj, razgnevi se vrlo.</li>
      <li>I gospodar Josifov uhvati ga, i baci ga u tamnicu, gde ležahu sužnji carski: i bi onde u tamnici.</li>
      <li>Ali Gospod beše s Josifom i raširi milost svoju nad njim i učini te omile tamničaru.</li>
      <li>I poveri tamničar Josifu sve sužnje u tamnici, i šta je god trebalo onde činiti on uredjivaše.</li>
      <li>I tamničar ne nadgledaše ništa što beše u Josifovoj ruci, jer Gospod beše s njim; i šta god činjaše, Gospod vodjaše u napredak.</li>
    </ol>
  </li>
  <li>
    <ol>
      <li>Posle toga dogodi se, te peharnik cara misirskog i hlebar skriviše gospodaru svom, caru misirskom.</li>
      <li>I Faraon se razgnevi na ta dva dvoranina, na starešinu nad peharnicima i na starešinu nad hlebarima;</li>
      <li>I baci ih u tamnicu u kući zapovednika stražarskog, gde Josif beše sužanj.</li>
      <li>A zapovednik stražarski odredi im Josifa da ih služi; i behu dugo u tamnici.</li>
      <li>I usniše san obojica u jednu noć, svaki po značenju svog sna za sebe, i peharnik i hlebar cara misirskog, koji behu sužnji u tamnici.</li>
      <li>I sutradan kad dodje Josif k njima, pogleda ih, a oni behu vrlo neveseli.</li>
      <li>Pa zapita dvorane Faraonove, koji behu sužnji s njim u kući gospodara njegovog, i reče: Što ste danas lica neveselog?</li>
      <li>A oni mu rekoše: San usnismo obojica, a nema ko da nam kaže šta znače. A Josif im reče: Šta znače, nije li u Boga? Ali pripovedite mi.</li>
      <li>I starešina nad peharnicima pripovedi san svoj Josifu govoreći: Snih, a preda mnom čokot;</li>
      <li>I na čokotu behu tri loze, i napupi i procvate, i groždje na njemu uzre;</li>
      <li>A u ruci mi beše čaša Faraonova, te pobrah zrelo groždje i iscedih ga u čašu Faraonovu, i dodadoh čašu Faraonu.</li>
      <li>A Josif mu reče: Ovo znači: tri su loze tri dana.</li>
      <li>Još tri dana, i Faraon brojeći svoje dvorane uzeće i tebe, i opet te postaviti u predjašnju službu, i opet ćeš mu dodavati čašu kao i pre dok si mu bio peharnik.</li>
      <li>Ali nemoj zaboraviti mene kad budeš u dobru, učini milost i pomeni za me Faraonu, i izvedi me iz ove kuće.</li>
      <li>Jer su me ukrali iz zemlje jevrejske, a ovde nisam ništa učinio da me bace u ovu jamu.</li>
      <li>A kad vide starešina nad hlebarima kako lepo kaza san, reče Josifu: i ja snih, a meni na glavi tri kotarice bele;</li>
      <li>I u najgornjoj kotarici beše svakojakih kolača za Faraona, i ptice jedjahu iz kotarice na mojoj glavi.</li>
      <li>A Josif odgovori i reče: Ovo znači: tri kotarice tri su dana.</li>
      <li>Još tri dana, i Faraon brojeći dvorane svoje izbaciće te i obesiće te na vešala, i ptice će jesti s tebe meso.</li>
      <li>I kad dodje treći dan, to beše dan u koji se rodio Faraon, i učini Faraon gozbu svim slugama svojim, i naidje medju slugama svojim na starešinu nad peharnicima i na starešinu nad hlebarima;</li>
      <li>I povrati starešinu nad peharnicima u službu da dodaje čašu Faraonu;</li>
      <li>A starešinu nad hlebarima obesi, kao što kaza Josif.</li>
      <li>I starešina nad peharnicima ne opomenu se Josifa, nego ga zaboravi.</li>
    </ol>
  </li>
  <li>
    <ol>
      <li>A posle dve godine dana usni Faraon, a on stoji na jednoj reci.</li>
      <li>I gle, iz reke izadje sedam krava lepih i debelih, i stadoše pasti po obali.</li>
      <li>I gle, iza njih izadje iz reke sedam drugih krava, ružnih i mršavih, i stadoše pored onih krava na obali.</li>
      <li>I ove krave ružne i mršave pojedoše onih sedam krava lepih i debelih. U tom se probudi Faraon.</li>
      <li>Pa opet zaspav usni drugom, a to sedam klasova izraste iz jednog stabla jedrih i lepih;</li>
      <li>A iza njih isklija sedam klasova malih i šturih;</li>
      <li>Pa ovi klasovi mali pojedoše onih sedam velikih i jedrih. U tom se probudi Faraon i vide da je san.</li>
      <li>I kad bi ujutru, on se zabrinu u duhu, i poslavši sazva sve gatare misirske i sve mudrace, i pripovedi im šta je snio; ali niko ne može kazati Faraonu šta znači.</li>
      <li>Tada progovori starešina nad peharnicima Faraonu i reče: Danas se opomenuh greha svog.</li>
      <li>Kad se Faraon rasrdi na sluge svoje i baci u tamnicu u kući zapovednika stražarskog mene i starešinu nad hlebarima,</li>
      <li>Usnismo jednu noć ja i on, svaki za sebe po značenju sna svog usnismo.</li>
      <li>A onde beše s nama momče Jevrejče, sluga zapovednika stražarskog, i mi mu pripovedismo sne, a on nam kaza šta čiji san znači.</li>
      <li>I zbi se kako nam kaza: mene povrati Faraon u službu, a onog obesi.</li>
      <li>Tada Faraon posla po Josifa, i brže ga izvedoše iz tamnice, a on se obrija i preobuče se, te izadje pred Faraona.</li>
      <li>A Faraon reče Josifu: Usnih san, pa mi niko ne ume da kaže šta znači; a za tebe čujem da umeš kazivati sne.</li>
      <li>A Josif odgovori Faraonu i reče: To nije u mojoj vlasti, Bog će javiti dobro Faraonu.</li>
      <li>I reče Faraon Josifu: Usnih, a ja stojim kraj reke na obali.</li>
      <li>I gle, iz reke izadje sedam krava debelih i lepih, te stadoše pasti po obali.</li>
      <li>I gle, iza njih izadje sedam drugih krava rdjavih, i vrlo ružnih i mršavih, kakvih nisam video u celoj zemlji misirskoj.</li>
      <li>I ove krave mršave i ružne pojedoše onih sedam debelih,</li>
      <li>I kad im biše u trbuhu, ne poznavaše se da su im u trbuhu, nego opet behu onako ružne kao pre. U tom se probudih.</li>
      <li>Pa opet usnih, a to sedam klasova izraste iz jednog stabla jedrih i lepih;</li>
      <li>A iza njih isklija sedam malih, tankih i šturih.</li>
      <li>I ovi tanki klasovi proždreše onih sedam lepih. I ovo pripovedih gatarima, ali mi ni jedan ne zna kazati šta znači.</li>
      <li>A Josif reče Faraonu: Oba su sna Faraonova jednaka; Bog javlja Faraonu šta je naumio.</li>
      <li>Sedam lepih krava jesu sedam godina, i sedam lepih klasova jesu sedam godina; oba su sna jednaka.</li>
      <li>A sedam krava mršavih i ružnih, što izadjoše iza onih, jesu sedam godina; i sedam klasova sitnih i šturih biće sedam godina gladnih.</li>
      <li>To je što rekoh Faraonu: Bog kaže Faraonu šta je naumio.</li>
      <li>Evo doći će sedam godina vrlo rodnih svoj zemlji misirskoj.</li>
      <li>A iza njih nastaće sedam gladnih godina, gde će se zaboraviti sve obilje u zemlji misirskoj, jer će glad satrti zemlju,</li>
      <li>Te se neće znati to obilje u zemlji od gladi potonje, jer će biti vrlo velika.</li>
      <li>A što je dva puta uzastopce Faraon snio, to je zato što je zacelo Bog tako naumio, i na skoro će to učiniti Bog.</li>
      <li>Nego sada neka potraži Faraon čoveka mudrog i razumnog, pa neka ga postavi nad zemljom misirskom.</li>
      <li>I neka gleda Faraon da postavi starešine po zemlji, i pokupi petinu po zemlji misirskoj za sedam rodnih godina;</li>
      <li>Neka skupljaju od svakog žita za rodnih godina koje idu, i neka snesu pod ruku Faraonovu svakog žita u sve gradove, i neka čuvaju,</li>
      <li>Da se nadje hrane zemlji za sedam godina gladnih, kad nastanu, da ne propadne zemlja od gladi.</li>
      <li>I ovo se učini dobro Faraonu i svim slugama njegovim.</li>
      <li>I reče Faraon slugama svojim: Možemo li naći čoveka kakav je ovaj, u kome bi duh bio Božji?</li>
      <li>Pa reče Faraon Josifu: Kad je tebi javio Bog sve ovo, nema nikoga tako mudrog i razumnog kao što si ti.</li>
      <li>Ti ćeš biti nad domom mojim, i sav će ti narod moj usta ljubiti; samo ću ovim prestolom biti veći od tebe.</li>
      <li>I još reče Faraon Josifu: Evo, postavljam te nad svom zemljom misirskom.</li>
      <li>I skide Faraon prsten s ruke svoje i metnu ga Josifu na ruku, i obuče ga u haljine od tankog platna, i obesi mu zlatnu verižicu o vratu,</li>
      <li>I posadi ga na kola koja behu druga za njegovim, i zapovedi da pred njim viču: Klanjajte se! I da ga je postavio nad svom zemljom misirskom.</li>
      <li>I još reče Faraon Josifu: Ja sam Faraon, ali bez tebe neće niko maći ruke svoje ni noge svoje u svoj zemlji misirskoj.</li>
      <li>I dade Faraon Josifu ime Psontomfanih, i oženi ga Asenetom kćerju Potifere sveštenika onskog. I podje Josif po zemlji misirskoj.</li>
      <li>A beše Josifu trideset godina kad izadje pred Faraona cara misirskog. I otišavši od Faraona obidje svu zemlju misirsku.</li>
      <li>I za sedam rodnih godina rodi zemlja svašta izobila.</li>
      <li>I stade Josif kupiti za tih sedam godina svakog žita što beše po zemlji misirskoj, i snositi žito u gradove; u svaki grad snošaše žito s njiva koje behu oko njega.</li>
      <li>Tako nakupi Josif žita vrlo mnogo koliko je peska morskog, tako da ga presta meriti, jer mu ne beše broja.</li>
      <li>I dokle još ne nasta gladna godina, rodiše se Josifu dva sina, koje mu rodi Aseneta kći Potifere sveštenika onskog.</li>
      <li>I prvencu nadede Josif ime Manasija, govoreći: Jer mi Bog dade da zaboravim svu muku svoju i sav dom oca svog.</li>
      <li>A drugom nadede ime Jefrem, govoreći: Jer mi Bog dade da rastem u zemlji nevolje svoje.</li>
      <li>Ali prodje sedam godina rodnih u zemlji misirskoj;</li>
      <li>I nasta sedam godina gladnih, kao što je Josif napred kazao. I beše glad po svim zemljama, a po svoj zemlji misirskoj beše hleba.</li>
      <li>Ali najposle nasta glad i po svoj zemlji misirskoj, i narod povika k Faraonu za hleb; a Faraon reče svima Misircima: Idite k Josifu, pa šta vam on kaže ono činite.</li>
      <li>I kad glad beše po svoj zemlji, otvori Josif sve žitnice, i prodavaše Misircima. I glad posta vrlo velika u zemlji misirskoj.</li>
      <li>I iz svih zemalja dolažahu u Misir k Josifu da kupuju; jer posta glad u svakoj zemlji.</li>
    </ol>
  </li>
  <li>
    <ol>
      <li>A Jakov videći da ima žita u Misiru, reče sinovima svojim: Šta gledate jedan na drugog?</li>
      <li>I reče: Eto čujem da u Misiru ima žita; idite onamo te nam kupite otuda, da ostanemo živi i ne pomremo.</li>
      <li>I desetorica braće Josifove otidoše da kupe žita u Misiru.</li>
      <li>A Venijamina brata Josifovog ne pusti otac s braćom govoreći: Da ga ne bi zadesilo kako zlo.</li>
      <li>I dodjoše sinovi Izrailjevi da kupe žita s ostalima koji dolažahu; jer beše glad u zemlji hananskoj.</li>
      <li>A Josif upravljaše zemljom, i prodavaše žito svemu narodu po zemlji. I braća Josifova došavši pokloniše mu se licem do zemlje.</li>
      <li>A Josif ugledavši braću pozna ih; ali se učini da ih ne poznaje, i oštro im progovori i reče: Odakle ste došli? A oni rekoše: Iz zemlje hananske, da kupimo hrane.</li>
      <li>Josif dakle pozna braću svoju; ali oni njega ne poznaše.</li>
      <li>I opomenu se Josif snova koje je snio za njih; i reče im: Vi ste uhode; došli ste da vidite gde je zemlja slaba.</li>
      <li>A oni mu rekoše: Nismo, gospodaru; nego sluge tvoje dodjoše da kupe hrane.</li>
      <li>Svi smo sinovi jednog čoveka, pošteni ljudi, nikada nisu sluge tvoje bile uhode.</li>
      <li>A on im reče: Nije istina, nego ste došli da vidite gde je zemlja slaba.</li>
      <li>A oni rekoše: Nas je bilo dvanaest braće, sluga tvojih, sinova jednog čoveka u zemlji hananskoj; i eno, najmladji je danas kod oca našeg, a jednog nema više.</li>
      <li>A Josif im reče: Kažem ja da ste vi uhode.</li>
      <li>Nego hoću da se uverim ovako: tako živ bio Faraon, nećete izaći odavde dokle ne dodje ovamo najmladji brat vaš.</li>
      <li>Pošljite jednog izmedju sebe neka dovede brata vašeg, a vi ćete ostati ovde u tamnici, pa ću videti je li istina šta govorite; inače ste uhode, tako živ bio Faraon.</li>
      <li>I zatvori ih u tamnicu na tri dana.</li>
      <li>A treći dan reče im Josif: Ako ste radi životu, ovo učinite, jer se ja Boga bojim:</li>
      <li>Ako ste pošteni ljudi, jedan brat izmedju vas neka ostane u tamnici, a vi idite i odnesite žita koliko treba porodicama vašim.</li>
      <li>Pa onda dovedite k meni najmladjeg brata svog da se posvedoče reči vaše i da ne izginete. I oni učiniše tako.</li>
      <li>I rekoše jedan drugom: Doista se ogrešismo o brata svog, jer videsmo muku duše njegove kad nam se moljaše, pa ga se oglušismo; zato dodje na nas ova muka.</li>
      <li>A Ruvim odgovori im govoreći: Nisam li vam govorio: Nemojte se grešiti o dete? Ali me ne poslušaste; i zato se evo traži od nas krv njegova.</li>
      <li>A oni ne znahu da ih Josif razume, jer se s njim razgovarahu preko tumača.</li>
      <li>A Josif okrete se od njih, i zaplaka se. Potom se opet okrete k njima, i progovori s njima, i uzevši izmedju njih Simeuna veza ga pred njima.</li>
      <li>I zapovedi Josif da im naspu vreće žita, pa i novce šta je koji dao da metnu svakome u vreću, i da im dadu brašnjenice na put. I tako bi učinjeno.</li>
      <li>I natovarivši žito svoje na magarce svoje otidoše.</li>
      <li>A jedan od njih otvoriv svoju vreću da nahrani magarca svog u jednoj gostionici, vide novce svoje ozgo u vreći.</li>
      <li>I reče braći svojoj: Ja dobih natrag novce svoje, evo ih u mojoj vreći. I zadrhta srce u njima i uplašiše se govoreći jedan drugom: Šta nam to učini Bog?</li>
      <li>I došavši k Jakovu ocu svom u zemlju hanansku, pripovediše mu sve što im se dogodi, govoreći:</li>
      <li>Oštro govoraše s nama čovek, koji zapoveda u onoj zemlji, i dočeka nas kao uhode.</li>
      <li>A kad mu rekosmo: Mi smo pošteni ljudi, nikad nismo bili uhode;</li>
      <li>Bilo nas je dvanaest braće, sinova oca našeg; jednog već nema, a najmladji je danas kod oca našeg u zemlji hananskoj;</li>
      <li>Reče nam čovek, koji zapoveda u onoj zemlji: Ovako ću doznati jeste li pošteni ljudi: brata jednog izmedju sebe ostavite kod mene, a šta vam treba za porodice vaše gladi radi, uzmite i idite.</li>
      <li>Posle dovedite k meni brata svog najmladjeg, da se uverim da niste uhode nego pošteni ljudi; brata ću vam vratiti, i moći ćete trgovati po ovoj zemlji.</li>
      <li>A kad izručivahu vreće svoje, gle, svakome u vreći behu u zavežljaju novci njegovi; i videvši zavežljaje novaca svojih uplašiše se i oni i otac im.</li>
      <li>I reče im Jakov otac njihov: Potrste mi decu; Josifa nema, Simeuna nema, pa hoćete i Venijamina da uzmete; sve se skupilo na me.</li>
      <li>A Ruvim progovori i reče ocu svom: Dva sina moja ubij, ako ti ga ne dovedem natrag; daj ga u moje ruke, i ja ću ti ga opet dovesti.</li>
      <li>A on reče: Neće ići sin moj s vama, jer je brat njegov umro i on osta sam, pa ako bi ga zadesilo kako zlo na putu na koji ćete ići, svalili bi ste me stara s tugom u grob.</li>
    </ol>
  </li>
  <li>
    <ol>
      <li>Ali glad beše vrlo velika u onoj zemlji.</li>
      <li>Pa kad pojedoše žito koje behu doneli iz Misira, reče im otac: Idite opet, i kupite nam malo hrane.</li>
      <li>A Juda mu progovori i reče: Tvrdo nam se zarekao onaj čovek govoreći: Nećete videti lice moje, ako ne bude s vama brat vaš.</li>
      <li>Ako ćeš pustiti s nama brata našeg, ići ćemo i kupićemo ti hrane.</li>
      <li>Ako li nećeš pustiti, nećemo ići, jer nam je rekao onaj čovek: Nećete videti lice moje, ako ne bude s vama brat vaš.</li>
      <li>A Izrailj reče: Što mi to zlo učiniste i kazaste čoveku da imate još jednog brata?</li>
      <li>A oni rekoše: Čovek je potanko raspitivao za nas i za rod naš govoreći: Je li vam jošte živ otac? Imate li još braće? A mi mu odgovorismo kako nas pitaše. Jesmo li mogli kako znati da će kazati: Dovedite brata svog?</li>
      <li>I reče Juda Izrailju ocu svom: Pusti dete sa mnom, pa ćemo se podignuti i otići, da ostanemo živi i ne pomremo i mi i ti i naša deca.</li>
      <li>Ja ti se jamčim za nj, iz moje ga ruke išti; ako ti ga ne dovedem natrag i preda te ne stavim, da sam ti kriv do veka.</li>
      <li>Da nismo toliko oklevali, do sada bismo se dva puta vratili.</li>
      <li>Onda reče Izrailj otac njihov: Kad je tako, učinite ovo: uzmite šta najlepše ima u ovoj zemlji u svoje vreće, i ponesite čoveku onom dar: malo tamjana i malo meda, mirisavog korenja i smirne, urme i badema.</li>
      <li>A novaca ponesite dvojinom, i uzmite novce što behu ozgo u vrećama vašim i odnesite natrag, može biti da je pogreška.</li>
      <li>I uzmite brata svog, pa ustanite i idite opet k onom čoveku.</li>
      <li>A Bog Svemogući da vam da da nadjete milost u onog čoveka, da vam pusti brata vašeg drugog i Venijamina; ako li ostanem bez dece, nek ostanem bez dece.</li>
      <li>Tada uzevši dare i novaca dvojinom, uzevši i Venijamina, podigoše se i otidoše u Misir, i izadjoše pred Josifa.</li>
      <li>A Josif kad vide s njima Venijamina, reče čoveku koji upravljaše kućom njegovom: Odvedi ove ljude u kuću, pa nakolji mesa i zgotovi, jer će u podne sa mnom jesti ovi ljudi.</li>
      <li>I učini čovek kako Josif reče, i uvede ljude u kuću Josifovu.</li>
      <li>A oni se bojahu kad ih čovek vodjaše u kuću Josifovu, i rekoše: Za novce koji pre behu metnuti u vreće naše vodi nas, dokle smisli kako će nas okriviti, da nas zarobi i uzme naše magarce.</li>
      <li>Pa pristupivši k čoveku koji upravljaše kućom Josifovom, progovoriše mu na vratima kućnim,</li>
      <li>I rekoše: Čuj, gospodaru; došli smo bili i pre, i kupismo hrane;</li>
      <li>Pa kad dodjosmo u jednu gostionicu i otvorismo vreće, a to novci svakog nas behu ozgo u vreći njegovoj, novci naši na meru; i evo smo ih doneli natrag;</li>
      <li>A druge smo novce doneli da kupimo hrane; ne znamo ko nam metnu novce naše u vreće.</li>
      <li>A on im reče: Budite mirni, ne bojte se; Bog vaš i Bog oca vašeg metnuo je blago u vreće vaše; novci su vaši bili u mene. I izvede im Simeuna.</li>
      <li>I uvede ih čovek u kuću Josifovu, i donese im vode te opraše noge, i magarcima njihovim položi.</li>
      <li>I pripraviše dar čekajući dokle dodje Josif u podne, jer čuše da će oni onde jesti.</li>
      <li>I kad Josif dodje kući, iznesoše mu dar koji imahu kod sebe, i pokloniše mu se do zemlje.</li>
      <li>A on ih zapita kako su, i reče: Kako je otac vaš stari, za koga mi govoriste? Je li jošte živ?</li>
      <li>A oni rekoše: Dobro je sluga tvoj, otac naš; još je živ. I pokloniše mu se.</li>
      <li>A on pogledavši vide Venijamina brata svog, sina matere svoje, i reče: Je li vam to najmladji brat vaš za kog mi govoriste? I reče: Bog da ti bude milostiv, sinko!</li>
      <li>A Josifu goraše srce od ljubavi prema bratu svom, te brže potraži gde će plakati, i ušavši u jednu sobu plaka onde.</li>
      <li>Posle umiv se izadje, i ustežući se reče: Dajte jelo.</li>
      <li>I donesoše njemu najposle i Misircima koji obedovahu u njega, jer ne mogahu Misirci jesti s Jevrejima, jer je to nečisto Misircima.</li>
      <li>A sedjahu pred njim stariji po stareštvu svom a mladji po mladosti svojoj. I zgledahu se od čuda.</li>
      <li>I uzimajući jela ispred sebe slaše njima, i Venijaminu dopade pet puta više nego drugima. I piše i napiše se s njim.</li>
    </ol>
  </li>
  <li>
    <ol>
      <li>I zapovedi Josif čoveku što upravljaše kućom njegovom govoreći: Naspi ovim ljudima u vreće žita koliko mogu poneti, i svakome u vreću metni ozgo novce njegove.</li>
      <li>I čašu moju, čašu srebrnu, metni najmladjem u vreću odozgo i novce za njegovo žito. I učini kako mu Josif reče.</li>
      <li>A ujutru kad svanu, otpustiše ljude s magarcima njihovim.</li>
      <li>A kad izadjoše iz mesta i još ne behu daleko, reče Josif čoveku što upravljaše kućom njegovom: Ustani, idi brže za onim ljudima, i kad ih stigneš reci im: Zašto vraćate zlo za dobro?</li>
      <li>Nije li to čaša iz koje pije moj gospodar? I neće li po njoj zacelo poznati kakvi ste? Zlo ste radili što ste to učinili.</li>
      <li>I on ih stiže, i reče im tako.</li>
      <li>A oni mu rekoše: Zašto govoriš, gospodaru, takve reči? Sačuvaj Bože da sluge tvoje učine takvo šta!</li>
      <li>Eno smo ti doneli natrag iz zemlje hananske novce koje nadjosmo ozgo u vrećama svojim, pa kako bismo ukrali iz kuće gospodara tvog srebro ili zlato?</li>
      <li>U kog se izmedju sluga tvojih nadje, onaj neka pogine, i svrh toga mi ćemo biti robovi gospodaru mom.</li>
      <li>A on reče: Neka bude kako rekoste; ali u koga se nadje, onaj da mi bude rob, a vi ostali nećete biti krivi.</li>
      <li>I brže poskidaše svi na zemlju vreće svoje, i razrešiše svaki svoju vreću.</li>
      <li>A on stade tražiti počevši od najstarijeg, i kad dodje na najmladjeg, nadje se čaša u vreći Venijaminovoj.</li>
      <li>Tada razdreše haljine svoje, i natovarivši svaki svoj tovar na svog magarca vratiše se u grad.</li>
      <li>I dodje Juda s braćom svojom Josifu u kuću, dok on još beše kod kuće, i padoše pred njim na zemlju.</li>
      <li>A Josif im reče: Šta ste to učinili? Zar niste znali da čovek kao što sam ja može zacelo doznati?</li>
      <li>Tada reče Juda: Šta da ti kažemo, gospodaru? Šta da govorimo? Kako li da se pravdamo? Bog je otkrio zločinstvo tvojih sluga. Evo, mi smo svi robovi tvoji, gospodaru, i mi i ovaj u koga se našla čaša.</li>
      <li>A Josif reče: Bože sačuvaj! Neću ja to; u koga se našla čaša on neka mi bude rob, a vi idite s mirom ocu svom.</li>
      <li>Ali Juda pristupiv k njemu reče: Čuj me, gospodaru; dopusti da progovori sluga tvoj gospodaru svom, i neka se gnev tvoj ne raspali na slugu tvog, jer si ti kao sam Faraon.</li>
      <li>Gospodar moj zapita sluge svoje govoreći: Imate li oca ili brata?</li>
      <li>A mi rekosmo gospodaru svom: Imamo starog oca i brata najmladjeg, koji mu se rodi u starosti; a njegov je brat umro, i on osta sam od matere svoje, i otac ga pazi.</li>
      <li>A ti reče slugama svojim: Dovedite mi ga da vidim svojim očima.</li>
      <li>I rekosmo gospodaru svom: Neće moći dete ostaviti oca svog; da ostavi oca svog, odmah će otac umreti.</li>
      <li>A ti reče slugama svojim: Ako ne dodje brat vaš najmladji, nećete videti lice moje.</li>
      <li>A kad se vratismo k sluzi tvom a ocu mom, kazasmo mu reči gospodara mog.</li>
      <li>Posle reče nam otac: Idite opet, kupite nam hrane.</li>
      <li>A mi rekosmo: Ne možemo ići, osim ako bude brat naš najmladji s nama, onda ćemo ići, jer ne možemo videti lica onog čoveka, ako ne bude s nama brat naš najmladji.</li>
      <li>A sluga tvoj, otac moj, reče nam: Znate da mi je žena rodila dva sina.</li>
      <li>I jedan od njih otide od mene, i rekoh: Zacelo ga je raskinula zverka; i do sada ga ne videh.</li>
      <li>Ako i ovog odvedete od mene i zadesi ga kako zlo, svalićete me starog u grob s tugom.</li>
      <li>Pa sada da otidem k sluzi tvom, ocu svom, a ovo dete da ne bude s nama, kako je duša onog vezana za dušu ovog,</li>
      <li>Umreće kad vidi da nema deteta, te će sluge tvoje svaliti starog slugu tvog, a oca svog, s tugom u grob.</li>
      <li>A tvoj se sluga podjemčio za dete ocu svom rekavši: Ako ti ga ne dovedem natrag, da sam kriv ocu svom do veka.</li>
      <li>Zato neka sluga tvoj ostane mesto deteta, da bude rob gospodaru mom, a dete neka ide s braćom svojom.</li>
      <li>Jer kako bih se vratio k ocu svom bez deteta, da gledam jade koji bi mi oca zadesili?</li>
    </ol>
  </li>
  <li>
    <ol>
      <li>Tada Josif ne mogući se uzdržati pred ostalima koji stajahu oko njega, povika: Izadjite svi napolje. Tako ne osta niko kod njega kad se Josif pokaza braći svojoj.</li>
      <li>Pa briznu plakati tako da čuše Misirci, ču i dom Faraonov.</li>
      <li>I reče Josif braći svojoj: Ja sam Josif; je li mi otac još u životu? Ali mu braća ne mogahu odgovoriti, jer se prepadoše od njega.</li>
      <li>A Josif reče braći svojoj: Pristupite bliže k meni. I pristupiše; a on reče ja sam Josif brat vaš, kog prodadoste u Misir.</li>
      <li>A sada nemojte žaliti niti se kajati što me prodadoste ovamo, jer Bog mene posla pred vama radi života vašeg.</li>
      <li>Jer je već dve godine dana glad u zemlji, a biće još pet godina, gde neće biti ni oranja ni žetve.</li>
      <li>A Bog me posla pred vama, da vas sačuva na zemlji i da vam izbavi život izbavljenjem prevelikim.</li>
      <li>I tako niste me vi opravili ovamo nego sam Bog, koji me postavi ocem Faraonu i gospodarem od svega doma njegovog i starešinom nad svom zemljom misirskom.</li>
      <li>Vratite se brže k ocu mom i kažite mu: Ovako veli sin tvoj Josif: Bog me je postavio gospodarem svemu Misiru, hodi k meni, nemoj oklevati.</li>
      <li>Sedećeš u zemlji gesemskoj i bićeš blizu mene, ti i sinovi tvoji i sinovi sinova tvojih, i ovce tvoje i goveda tvoja i šta je god tvoje.</li>
      <li>I ja ću te hraniti onde, jer će još pet godina biti glad, da ne pogineš od gladi ti i dom tvoj i šta je god tvoje.</li>
      <li>A eto vidite očima svojim, i brat moj Venijamin svojim očima, da vam ja iz usta govorim.</li>
      <li>Kažite ocu mom svu slavu moju u Misiru i šta ste god videli; pohitajte i dovedite ovamo oca mog.</li>
      <li>Tada pade oko vrata Venijaminu bratu svom i plaka. I Venijamin plaka o vratu njegovom.</li>
      <li>I izljubi svu braću svoju i isplaka se nad njima. Potom se braća njegova razgovarahu s njim.</li>
      <li>I ču se glas u kući Faraonovoj, i rekoše: Dodjoše braća Josifu. I milo bi Faraonu i slugama njegovim;</li>
      <li>I reče Faraon Josifu: Kaži braći svojoj: Ovako učinite: natovarite magarce svoje, pa idite i vratite se u zemlju hanansku,</li>
      <li>Pa uzmite oca svog i čeljad svoju, i dodjite k meni, i daću vam najbolje što ima u zemlji misirskoj, i ješćete najbolje obilje ove zemlje.</li>
      <li>A ti im zapovedi: Ovako učinite: uzmite sa sobom iz zemlje misirske kola za decu svoju i za žene svoje, i povedite oca svog i dodjite ovamo;</li>
      <li>A na pokućstvo svoje ne gledajte, jer šta ima najbolje u svoj zemlji misirskoj vaše je.</li>
      <li>I sinovi Izrailjevi učiniše tako; i Josif im dade kola po zapovesti Faraonovoj; dade im i brašnjenice na put.</li>
      <li>I svakome dade po dve haljine, a Venijaminu dade trista srebrnika i petore haljine.</li>
      <li>A ocu svom posla još deset magaraca natovarenih najlepših stvari što ima u Misiru, i deset magarica natovarenih žita i hleba i jestiva ocu na put.</li>
      <li>Tako opravi braću svoju, i podjoše; i reče im: Nemojte se koriti putem.</li>
      <li>Tako se vratiše iz Misira, i dodjoše u zemlju hanansku k Jakovu ocu svom.</li>
      <li>I javiše mu i rekoše: Još je živ Josif, i zapoveda nad svom zemljom misirskom. A u njemu srce prenemože, jer im ne verovaše.</li>
      <li>Ali kad mu kazaše sve reči Josifove, koje im je Josif rekao, i vide kola, koja posla Josif po oca, tada ožive duh Jakova oca njihovog;</li>
      <li>I reče Izrailj: Dosta mi je kad je još živ sin moj Josif; idem da ga vidim dokle nisam umro.</li>
    </ol>
  </li>
  <li>
    <ol>
      <li>Tada podje Izrailj sa svim šta imaše, i došav u Virsaveju prinese žrtvu Bogu oca svog Isaka.</li>
      <li>I Bog reče Izrailju noću u utvari: Jakove! Jakove! A on odgovori: Evo me.</li>
      <li>I Bog mu reče: Ja sam Bog, Bog oca tvog; ne boj se otići u Misir; jer ću onde načiniti od tebe narod velik.</li>
      <li>Ja ću ići s tobom u Misir, i ja ću te odvesti onamo, i Josif će metnuti ruku svoju na oči tvoje.</li>
      <li>I podje Jakov od Virsaveje; i sinovi Izrailjevi posadiše Jakova, oca svog i decu svoju i žene svoje na kola koja posla Faraon po nj.</li>
      <li>I uzeše stoku svoju i blago svoje što behu stekli u zemlji hananskoj; i dodjoše u Misir Jakov i sva porodica njegova.</li>
      <li>Sinove svoje i sinove sinova svojih, kćeri svoje i kćeri sinova svojih, i svu porodicu svoju dovede sa sobom u Misir.</li>
      <li>A ovo su imena dece Izrailjeve što dodjoše u Misir: Jakov i sinovi njegovi. Prvenac Jakovljev Ruvim;</li>
      <li>I sinovi Ruvimovi: Enoh, Faluj, Esron i Harmija.</li>
      <li>A sinovi Simeunovi: Jemuilo, Jamin, Aod, Jahin, Soar i Saul, sin jedne Hananejke.</li>
      <li>Sinovi Levijevi: Girson, Kat i Merarije.</li>
      <li>Sinovi Judini: Ir, Avnan, Silom, Fares i Zara; a umrli behu Ir i Avnan u zemlji hananskoj, ali behu sinovi Faresovi Esrom i Jemuilo.</li>
      <li>Sinovi Isaharovi: Tola, Fuva, Jov, i Simron.</li>
      <li>Sinovi Zavulonovi: Sered, Alon, i Ahojilo.</li>
      <li>To su sinovi Lijini, koje rodi Jakovu u Padan-Aramu, i jošte Dina kći njegova. Svega duša, sinova njegovih i kćeri njegovih beše trideset i tri.</li>
      <li>Sinovi Gadovi: Sifon, Agije, Sunije, Esvon, Irije, Arodije i Arilije.</li>
      <li>Sinovi Asirovi: Jemna, Jesva, Jesvija i Verija, i sestra njihova Sara. A sinovi Verijini Hovor i Melhilo.</li>
      <li>To su sinovi Zelfe, koju dade Lavan Liji kćeri svojoj, i ona ih rodi Jakovu, šesnaest duša.</li>
      <li>A sinovi Rahilje žene Jakovljeve: Josif i Venijamin.</li>
      <li>A Josifu se rodiše u Misiru od Asenete, kćeri Potifere sveštenika onskog: Manasija i Jefrem.</li>
      <li>A sinovi Venijaminovi: Vela, Veher, Asvil, Gira, Naman, Ihije, Ros, Mupim, Upim i Arad.</li>
      <li>To su sinovi Rahiljini što se rodiše Jakovu, svega četrnaest duša.</li>
      <li>I sin Danov: Asom.</li>
      <li>A sinovi Neftalimovi: Asilo, Gunije, Jeser i Silim.</li>
      <li>To su sinovi Vale, koju dade Lavan Rahilji kćeri svojoj i ona ih rodi Jakovu; svega sedam duša.</li>
      <li>A svega duša što dodjoše s Jakovom u Misir, a izadjoše od bedara njegovih, osim žena sinova Jakovljevih, svega duša beše šezdeset i šest.</li>
      <li>I dva sina Josifova koji mu se rodiše u Misiru; svega dakle duša doma Jakovljevog, što dodjoše u Misir, beše sedamdeset.</li>
      <li>A Judu posla Jakov napred k Josifu, da mu javi da izadje preda nj u Gesem. I dodjoše u zemlju gesemsku.</li>
      <li>A Josif upreže u kola svoja, i izadje na susret Izrailju ocu svom u Gesem; i kad ga vide Jakov, pade mu oko vrata, i plaka dugo o vratu njegovom.</li>
      <li>I reče Izrailj Josifu: Sada ne marim umreti kad sam te video da si jošte živ.</li>
      <li>A Josif reče braći svojoj i domu oca svog: Idem da javim Faraonu; ali ću mu kazati: Braća moja i dom oca mog iz zemlje hananske dodjoše k meni;</li>
      <li>A ti su ljudi pastiri i svagda su se bavili oko stoke, i dovedoše ovce svoje i goveda svoja i šta god imaju.</li>
      <li>A kad vas Faraon dozove, reći će vam: Kakvu radnju radite?</li>
      <li>A vi kažite: Pastiri su bile sluge tvoje od mladosti, i mi i stari naši; da biste ostali u zemlji gesemskoj; jer su Misircima svi pastiri nečisti.</li>
    </ol>
  </li>
  <li>
    <ol>
      <li>I otišavši Josif javi Faraonu i reče: Otac moj i braća moja s ovcama svojim i s govedima svojim i sa svim što imaju dodjoše iz zemlje hananske, i evo ih u zemlji gesemskoj.</li>
      <li>I uzevši nekolicinu braće svoje, pet ljudi, izvede ih pred Faraona.</li>
      <li>A Faraon reče braći njegovoj: Kakvu radnju radite? A oni rekoše Faraonu: Pastiri su sluge tvoje, i mi i naši stari.</li>
      <li>Još rekoše Faraonu: Dodjosmo da živimo kao došljaci u ovoj zemlji, jer nema paše za stoku tvojih sluga, jer je velika glad u zemlji hananskoj; a sada dopusti da žive u zemlji gesemskoj sluge tvoje.</li>
      <li>A Faraon reče Josifu: Otac tvoj i braća tvoja dodjoše k tebi;</li>
      <li>U tvojoj je vlasti zemlja misirska; na najboljem mestu u ovoj zemlji naseli oca svog i braću svoju, neka žive u zemlji gesemskoj; i ako koje znaš izmedju njih da su vredni ljudi, postavi ih nad mojom stokom.</li>
      <li>Posle dovede Josif i Jakova oca svog i izvede ga pred Faraona, i blagoslovi Jakov Faraona.</li>
      <li>A Faraon reče Jakovu: Koliko ti ima godina?</li>
      <li>Odgovori Jakov Faraonu: Meni ima sto i trideset godina, kako sam došljak. Malo je dana života mog i zli su bili, niti stižu vek otaca mojih, koliko su oni živeli.</li>
      <li>I blagosloviv Jakov Faraona otide od Faraona.</li>
      <li>A Josif naseli oca svog i braću svoju, i dade im dobro u zemlji misirskoj na najboljem mestu te zemlje, u zemlji rameskoj, kao što zapovedi Faraon.</li>
      <li>I hranjaše Josif hlebom oca svog i braću svoju i sav dom oca svog do najmanjeg.</li>
      <li>Ali nesta hleba u svoj zemlji, jer glad beše vrlo velika, i uzmuči se zemlja misirska i zemlja hananska od gladi.</li>
      <li>I pokupi Josif sve novce što se nalažahu po zemlji misirskoj i po zemlji hananskoj za žito, koje kupovahu, i slagaše novce u kuću Faraonovu.</li>
      <li>A kad nesta novca u zemlji misirskoj i u zemlji hananskoj, stadoše svi Misirci dolaziti k Josifu govoreći: Daj nam hleba; zašto da mremo kod tebe, što novaca nema?</li>
      <li>A Josif im govoraše: Dajte stoku svoju, pa ću vam dati hleba za stoku, kad je nestalo novca.</li>
      <li>I dovodjahu stoku svoju k Josifu, i Josif im davaše hleba za konje i za ovce i za goveda i za magarce. Tako ih prehrani onu godinu hlebom za svu stoku njihovu.</li>
      <li>A kad prodje ona godina, stadoše opet dolaziti k njemu druge godine govoreći: Ne možemo tajiti od gospodara svog, ali je novaca nestalo, i stoka koju imasmo u našeg je gospodara; i nije ostalo ništa da donesemo gospodaru svom osim telesa naših i njiva naših.</li>
      <li>Zašto da mremo na tvoje oči? Evo i nas i naših njiva; kupi nas i njive naše za hleb, da s njivama svojim budemo robovi Faraonu, i daj žita da ostanemo živi i ne pomremo i da zemlja ne opusti.</li>
      <li>Tako pokupova Josif Faraonu sve njive u Misiru, jer Misirci prodavahu svaki svoju njivu, kad glad uze jako maha medju njima. I zemlja posta Faraonova.</li>
      <li>A narod preseli u gradove od jednog kraja Misira do drugog.</li>
      <li>Samo ne kupi svešteničke njive; jer Faraon odredi deo sveštenicima, i hranjahu se od svog dela, koji im dade Faraon, te ne prodaše svojih njiva.</li>
      <li>A Josif reče narodu: Evo kupih danas vas i njive vaše Faraonu; evo vam seme, pa zasejte njive.</li>
      <li>A šta bude roda, daćete peto Faraonu, a četiri dela neka budu vama za seme po njivama i za hranu vama i onima koji su po kućama vašim i za hranu deci vašoj.</li>
      <li>A oni rekoše: Ti si nam život sačuvao; neka nadjemo milost pred gospodarem svojim da budemo robovi Faraonu.</li>
      <li>I postavi Josif zakon do današnjeg dana za njive misirske da se daje peto Faraonu; samo njive svešteničke ne postaše Faraonove.</li>
      <li>A deca Izrailjeva življahu u zemlji misirskoj u kraju gesemskom, i držahu ga, i narodiše se i namnožiše se veoma.</li>
      <li>I Jakov požive u zemlji misirskoj sedamnaest godina; a svega bi Jakovu sto i četrdeset i sedam godina.</li>
      <li>A kad se približi vreme Izrailju da umre, dozva sina svog Josifa, i reče mu: Ako sam našao milost pred tobom, metni ruku svoju pod stegno moje, i učini mi milost i veru, nemoj me pogrepsti u Misiru;</li>
      <li>Nego neka ležim kod otaca svojih; i ti me odnesi iz Misira i pogrebi me u grobu njihovom. A on reče: Učiniću kako si kazao.</li>
      <li>I reče mu Jakov: Zakuni mi se. I on mu se zakle. I pokloni se Izrailj preko uzglavlja od odra svog.</li>
    </ol>
  </li>
  <li>
    <ol>
      <li>Posle javiše Josifu: Eno, otac ti je bolestan. A on povede sa sobom dva sina svoja, Manasiju i Jefrema.</li>
      <li>I javiše Jakovu i rekoše: Evo sin tvoj Josif ide k tebi. A Izrailj se okrepi, te sede na postelji svojoj.</li>
      <li>I reče Jakov Josifu: Bog Svemogući javi se meni u Luzu u zemlji hananskoj, i blagoslovi me;</li>
      <li>I reče mi: Učiniću te da narasteš i namnožiš se; i učiniću od tebe mnoštvo naroda, i daću zemlju ovu semenu tvom nakon tebe da je njihova do veka.</li>
      <li>Sada dakle dva sina tvoja, što ti se rodiše u zemlji misirskoj pre nego dodjoh k tebi u Misir, moji su, Jefrem i Manasija kao Ruvim i Simeun neka budu moji.</li>
      <li>A deca koju rodiš posle njih, neka budu tvoja i neka se po imenu braće svoje zovu u nasledstvu svom.</li>
      <li>Jer kad se vratih iz Padana, umre mi Rahilja u zemlji hananskoj na putu, kad beše još malo do Efrate; i pogreboh je na putu u Efratu, a to je Vitlejem.</li>
      <li>A vide Izrailj sinove Josifove, reče: Ko su ovi?</li>
      <li>A Josif reče ocu svom: Moji sinovi, koje mi Bog dade ovde. A on reče: Dovedi ih k meni, da ih blagoslovim.</li>
      <li>A oči behu Izrailju otežale od starosti, te ne mogaše dobro videti. A kad mu ih privede, celiva ih i zagrli.</li>
      <li>I reče Izrailj Josifu: Nisam mislio da ću videti lice tvoje; a gle, Bog mi dade da vidim i porod tvoj.</li>
      <li>A Josif odmače ih od kolena njegovih i pokloni se licem do zemlje.</li>
      <li>Pa ih uze Josif obojicu, Jefrema sebi s desne strane a Izrailju s leve, Manasiju pak sebi s leve strane a Izrailju s desne; i tako ih primače k njemu.</li>
      <li>A Izrailj pruživši desnu ruku svoju metnu je na glavu Jefremu mladjem, a levu na glavu Manasiji, tako namestivši ruke navlaš, ako i jeste Manasija bio prvenac.</li>
      <li>I blagoslovi Josifa govoreći: Bog, kome su svagda ugadjali oci moji Avram i Isak, Bog, koji me je hranio od kako sam postao do današnjeg dana,</li>
      <li>Andjeo, koji me je izbavljao od svakog zla, da blagoslovi decu ovu, i da se po mom imenu i po imenu otaca mojih Avrama i Isaka prozovu, i da se kao ribe namnože na zemlji!</li>
      <li>A Josif kad vide gde otac metnu desnu ruku svoju na glavu Jefremu, ne bi mu milo, pa uhvati za ruku oca svog da je premesti s glave Jefremove na glavu Manasijinu.</li>
      <li>I reče Josif ocu svom: Ne tako, oče; ovo je prvenac, metni desnicu njemu na glavu.</li>
      <li>Ali otac njegov ne hte, nego reče: Znam, sine, znam; i od njega će postati narod, i on će biti velik; ali će mladji brat njegov biti veći od njega, i seme će njegovo biti veliko mnoštvo naroda.</li>
      <li>I blagoslovi ih u onaj dan i reče: Tobom će Izrailj blagosiljati govoreći: Bog da te učini kao Jefrema i kao Manasiju. Tako postavi Jefrema pred Manasiju.</li>
      <li>Posle reče Izrailj Josifu: Evo ja ću skoro umreti; ali će Bog biti s vama i odvešće vas opet u zemlju otaca vaših.</li>
      <li>I ja ti dajem jedan deo više nego braći tvojoj, koji uzeh iz ruku amorejskih mačem svojim i lukom svojim.</li>
    </ol>
  </li>
  <li>
    <ol>
      <li>Posle sazva Jakov sinove svoje i reče: Skupite se da vam javim šta će vam biti do posletka.</li>
      <li>Skupite se i poslušajte, sinovi Jakovljevi, poslušajte Izrailja oca svog.</li>
      <li>Ruvime, ti si prvenac moj, krepost moja i početak sile moje; prvi gospodstvom i prvi snagom.</li>
      <li>Navro si kao voda; nećeš biti prvi; jer si stao na postelju oca svog i oskvrnio je legav na nju.</li>
      <li>Simeun i Levije, braća, mačevi su im oružje nepravdi.</li>
      <li>U tajne njihove da ne ulazi duša moja, sa zborom njihovim da se ne sastavlja slava moja; jer u gnevu svom pobiše ljude, i za svoje veselje pokidaše volove.</li>
      <li>Proklet da je gnev njihov, što beše nagao, i ljutina njihova, što beše žestoka; razdeliću ih po Jakovu, i rasuću ih po Izrailju.</li>
      <li>Juda, tebe će hvaliti braća tvoja, a ruka će ti biti za vratom neprijateljima tvojim, i klanjaće ti se sinovi oca tvog.</li>
      <li>Laviću Juda! S plena si se vratio, sine moj; spusti se i leže kao lav i kao ljuti lav; ko će ga probuditi?</li>
      <li>Palica vladalačka neće se odvojiti od Jude niti od nogu njegovih onaj koji postavlja zakon, dokle ne dodje Onaj kome pripada, i Njemu će se pokoravati narodi.</li>
      <li>Veže za čokot magare svoje, i za plemenitu lozu mlade od magarice svoje; u vinu pere haljinu svoju i ogrtač svoj u soku od groždja.</li>
      <li>Oči mu se crvene od vina i zubi bele od mleka.</li>
      <li>Zavulon će živeti pokraj mora i gde pristaju ladje, a medja će mu biti do Sidona.</li>
      <li>Isahar je magarac jak u kostima, koji leži u toru,</li>
      <li>I vide da je počivanje dobro i da je zemlja mila, sagnuće ramena svoja da nosi, i plaćaće danak.</li>
      <li>Dan će suditi svom narodu, kao jedno izmedju plemena Izrailjevih.</li>
      <li>Dan će biti zmija na putu i guja na stazi, koja ujeda konja za kičicu, te pada konj na uznako.</li>
      <li>Gospode, Tebe čekam da me izbaviš.</li>
      <li>A Gad, njega će vojska savladati; ali će najposle on nadvladati.</li>
      <li>U Asira će biti obilata hrana, i on će davati slasti carske.</li>
      <li>Neftalim je košuta puštena, i govoriće lepe reči.</li>
      <li>Josif je rodna grana, rodna grana kraj izvora, kojoj se ogranci raširiše svrh zida.</li>
      <li>Ako ga i ucveliše ljuto i streljaše na nj, i biše mu neprijatelji strelci,</li>
      <li>Opet osta jak luk njegov i ojačaše mišice ruku njegovih od ruku jakog Boga Jakovljevog, odakle posta pastir, kamen Izrailju,</li>
      <li>Od silnog Boga oca tvog, koji će ti pomagati, i od Svemogućeg, koji će te blagosloviti blagoslovima ozgo s neba, blagoslovima ozdo iz bezdana, blagoslovima od dojaka i od materice.</li>
      <li>Blagoslovi oca tvog nadvisiše blagoslove mojih starih svrh brda večnih, neka budu nad glavom Josifovom i nad temenom odvojenog izmedju braće.</li>
      <li>Venijamin je vuk grabljivi, jutrom jede lov, a večerom deli plen.</li>
      <li>Ovo su dvanaest plemena Izrailjevih, i ovo im otac izgovori kad ih blagoslovi, svako blagoslovom njegovim blagoslovi ih.</li>
      <li>Potom im zapovedi i reče im: Kad se priberem k rodu svom, pogrebite me kod otaca mojih u pećini koja je na njivi Efrona Hetejina,</li>
      <li>U pećini koja je na njivi makpelskoj prema Mamriji u zemlji hananskoj, koju kupi Avram s njivom u Efrona Hetejina da ima svoj grob.</li>
      <li>Onde pogrebe Avrama i Saru ženu njegovu, onde pogreboše Isaka i Reveku ženu njegovu, i onde pogreboh Liju.</li>
      <li>A kupljena je njiva i pećina na njoj u sinova Hetovih.</li>
      <li>A kad izgovori Jakov zapovesti sinovima svojim, diže noge svoje na postelju, i umre, i pribran bi k rodu svom.</li>
    </ol>
  </li>
  <li>
    <ol>
      <li>Tada Josif pade na lice ocu svom, i plaka nad njim celujući ga.</li>
      <li>I zapovedi Josif slugama svojim lekarima da mirisima pomažu oca njegovog; i lekari pomazaše mirisima Izrailja.</li>
      <li>I navrši mu se četrdeset dana, jer toliko dana treba onim koje pomažu mirisima; i plakaše za njim Misirci sedamdeset dana.</li>
      <li>A kad prodjoše žalosni dani, reče Josif domašnjima Faraonovim govoreći: Ako sam našao milost pred vama, govorite Faraonu i recite:</li>
      <li>Otac me je moj zakleo govoreći: Evo, ja ću skoro umreti; u grobu mom, koji iskopah u zemlji hananskoj, onde me pogrebi. Pa sada da idem da pogrebem oca svog, a posle ću opet doći.</li>
      <li>A Faraon mu reče: Idi, pogrebi oca svog kako te je zakleo.</li>
      <li>I otide Josif da pogrebe oca svog; i s njim podjoše sve sluge Faraonove, starešine od doma njegovog i sve starešine od zemlje misirske.</li>
      <li>I sav dom Josifov i braća njegova i dom oca njegovog; samo decu svoju i ovce svoje i goveda svoja ostaviše u zemlji gesemskoj.</li>
      <li>A podje s njim kola i konjanika toliko da beše vojska vrlo velika.</li>
      <li>A kad dodjoše na gumno Atadovo, koje je s one strane Jordana, plakaše onde mnogo i vrlo tužno; i Josif učini žalost za ocem svojim za sedam dana.</li>
      <li>A ljudi iz one zemlje, Hananejci, kad videše plač na gumnu Atadovom, rekoše: U velikoj su žalosti Misirci. Zato prozvaše ono mesto s one strane Jordana Žalost misirska.</li>
      <li>I učiniše mu sinovi njegovi kako im beše zapovedio.</li>
      <li>Odnesoše ga sinovi njegovi u zemlju hanansku, i pogreboše ga u pećini na njivi makpelskoj, koju kupi Avram da ima svoj grob u Efrona Hetejina prema Mamriji.</li>
      <li>I pogrebavši oca svog vrati se Josif u Misir i braća njegova i svi koji behu izašli s njim da pogrebu oca njegovog.</li>
      <li>A braća Josifova videći gde im otac umre, rekoše: Može biti da se Josif srdi na nas, pa će nam se osvetiti za sve zlo što mu učinismo.</li>
      <li>Zato poručiše Josifu: Otac tvoj zapovedi na samrti i reče:</li>
      <li>Ovako kažite Josifu: Molim te, oprosti braći svojoj bezakonje i greh, što ti pakostiše; sada oprosti bezakonje slugama Boga oca tvog. A Josif zaplaka se kad mu to rekoše.</li>
      <li>Posle dodjoše i braća njegova i padoše pred njim i rekoše: Evo smo sluge tvoje.</li>
      <li>A Josif im reče: Ne bojte se, zar sam ja mesto Boga?</li>
      <li>Vi ste mislili zlo po me, ali je Bog mislio dobro, da učini šta se danas zbiva, da se sačuva u životu mnogi narod.</li>
      <li>Ne bojte se dakle; ja ću hraniti vas i vašu decu. Tako ih uteši i oslobodi.</li>
      <li>Tako življaše Josif u Misiru s domom oca svog, i požive sto i deset godina.</li>
      <li>I vide Josif sinove Jefremove do trećeg kolena; i sinovi Mahira sina Manasijinog rodiše se i odrastoše na kolenima Josifovim.</li>
      <li>I reče Josif braći svojoj: Ja ću skoro umreti; ali će vas zacelo Bog pohoditi, i izvešće vas iz ove zemlje u zemlju za koju se zakleo Avramu, Isaku i Jakovu.</li>
      <li>I zakle Josif sinove Izrailjeve i reče: Zaista će vas pohoditi Bog; a vi onda odnesite kosti moje odavde.</li>
      <li>Potom umre Josif, a beše mu sto i deset godina; i pomazavši ga mirisima metnuše ga u kovčeg u Misiru.</li>
    </ol>
  </li>
</ol>