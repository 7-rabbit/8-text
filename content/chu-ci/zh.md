</p>
<h1>楚辭</h1>
</p>
<h2>離騷經</h2>
<p>
帝高陽之苗裔兮，朕皇考曰伯庸。<br/>
攝提貞於孟陬兮，惟庚寅吾以降。<br/>
皇覽揆余初度兮，肇錫余以嘉名。<br/>
名余曰正則兮，字余曰靈均。<br/>
紛吾既有此內美兮，又重之以脩能。<br/>
扈江離與闢芷兮，紉秋蘭以為佩。<br/>
汩余若將不及兮，恐年歲之不吾與。<br/>
朝搴阰之木蘭兮，夕攬洲之宿莽。<br/>
日月忽其不淹兮，春與秋其代序。<br/>
惟草木之零落兮，恐美人之遲暮。<br/>
不撫壯而棄穢兮，何不改此度？<br/>
乘騏驥以馳騁兮，來吾道夫先路。<br/>
<p>
昔三后之純粹兮，固衆芳之所在。<br/>
雜申椒與菌桂兮，豈維紉夫蕙茝？<br/>
彼堯舜之耿介兮，既遵道而得路。<br/>
何桀紂之猖披兮，夫唯捷徑以窘步。<br/>
惟夫黨人之偷樂兮，路幽昧以險隘。<br/>
豈余身之憚殃兮，恐皇輿之敗績。<br/>
忽奔走以先後兮，及前王之踵武。<br/>
荃不察余之中情兮，反信讒而齌怒。<br/>
余固知謇謇之為患兮，忍而不能舍也。<br/>
指九天以為正兮，夫唯靈脩之故也。<br/>
曰黃昏以為期兮，羌中道而改路。<br/>
初既與余成言兮，後悔遁而有他。<br/>
余既不難夫離別兮，傷靈脩之數化。<br/>
<p>
余既滋蘭之九畹兮，又樹蕙之百畝。<br/>
畦留夷與揭車兮，雜杜衡與芳芷。<br/>
冀枝葉之峻茂兮，願竢時乎吾將刈。<br/>
雖萎絕其亦何傷兮，哀衆芳之蕪穢。<br/>
衆皆競進以貪婪兮，憑不猒乎求索。<br/>
羌內恕己以量人兮，各興心而嫉妒。<br/>
忽馳騖以追逐兮，非余心之所急。<br/>
老冉冉其將至兮，恐脩名之不立。<br/>
朝飲木蘭之墜露兮，夕餐秋菊之落英。<br/>
苟余情其信姱以練要兮，長顑頷亦何傷？<br/>
擥木根以結茝兮，貫薜荔之落蕊。<br/>
矯菌桂以紉蕙兮，索胡繩之纚纚。<br/>
謇吾法夫前脩兮，非世俗之所服。<br/>
雖不周於今之人兮，願依彭咸之遺則。<br/>
<p>
長太息以掩涕兮，哀民生之多艱。<br/>
余雖好脩姱以鞿羈兮，謇朝誶而夕替。<br/>
既替余以蕙纕兮，又申之㠯攬茝。<br/>
亦余心之所善兮，雖九死其猶未悔。<br/>
怨靈脩之浩蕩兮，終不察夫民心。<br/>
衆女嫉余之蛾眉兮，謠諑謂余以善淫。<br/>
固時俗之工巧兮，偭規矩而改錯。<br/>
背繩墨以追曲兮，競周容以為度。<br/>
忳鬱邑余侘傺兮，吾獨窮困乎此時也。<br/>
寧溘死以流亡兮，余不忍為此態也。<br/>
鷙鳥之不羣兮，自前世而固然。<br/>
何方圜之能周兮，夫孰異道而相安。<br/>
屈心而抑志兮，忍尤而攘詬。<br/>
伏清白以死直兮，固前聖之所厚。<br/>
<p>
悔相道之不察兮，延佇乎吾將反。<br/>
回朕車以復路兮，及行迷之未遠。<br/>
步余馬於蘭臯兮，馳椒丘且焉止息。<br/>
進不入以離尤兮，退將復脩吾初服。<br/>
製芰荷以為衣兮，集芙蓉以為裳。<br/>
不吾知其亦已兮，苟余情其信芳。<br/>
高余冠之岌岌兮，長余佩之陸離。<br/>
芳與澤其雜糅兮，唯昭質其猶未虧。<br/>
忽反顧以遊目兮，將往觀乎四荒。<br/>
佩繽紛其繁飾兮，芳菲菲其彌章。<br/>
民生各有所樂兮，余獨好脩以為常。<br/>
雖體解吾猶未變兮，豈余心之可懲。<br/>
女嬃之嬋媛兮，申申其詈予。<br/>
曰鯀婞直以亡身兮，終然殀乎羽之野。<br/>
汝何博謇而好脩兮，紛獨有此姱節。<br/>
薋菉葹以盈室兮，判獨離而不服。<br/>
衆不可戶說兮，孰云察余之中情。<br/>
世並舉而好朋兮，夫何煢獨而不予聽。<br/>
<p>
依前聖以節中兮，喟憑心而歷玆。<br/>
濟沅湘以南征兮，就重華而敶詞：<br/>
啟《九辯》與《九歌》兮，夏康娛以自縱。<br/>
不顧難以圖後兮，五子用失乎家巷。<br/>
羿淫遊以佚畋兮，又好射夫封狐。<br/>
固亂流其鮮終兮，浞又貪夫厥家。<br/>
澆身被服強圉兮，縱欲而不忍。<br/>
日康娛而自忘兮，厥首用夫顛隕。<br/>
夏桀之常違兮，乃遂焉而逢殃。<br/>
后辛之菹醢兮，殷宗用而不長。<br/>
湯禹儼而祗敬兮，周論道而莫差。<br/>
舉賢而授能兮，循繩墨而不頗。<br/>
皇天無私阿兮，覽民德焉錯輔。<br/>
夫維聖哲以茂行兮，苟得用此下土。<br/>
瞻前而顧後兮，相觀民之計極。<br/>
夫孰非義而可用兮，孰非善而可服。<br/>
阽余身而危死兮，覽余初其猶未悔。<br/>
不量鑿而正枘兮，固前脩以菹醢。<br/>
曾歔欷余鬱邑兮，哀朕時之不當。<br/>
攬茹蕙以掩涕兮，霑余襟之浪浪。<br/>
<p>
跪敷衽以陳辭兮，耿吾既得此中正；<br/>
駟玉虯以乘鷖兮，溘埃風余上徵。<br/>
朝發軔於蒼梧兮，夕余至乎縣圃；<br/>
欲少留此靈瑣兮，日忽忽其將暮。<br/>
吾令羲和弭節兮，望崦嵫而勿迫。<br/>
路曼曼其脩遠兮，吾將上下而求索。<br/>
飲余馬於咸池兮，總余轡乎扶桑。<br/>
折若木以拂日兮，聊逍遙以相羊。<br/>
前望舒使先驅兮，後飛廉使奔屬。<br/>
鸞皇為余先戒兮，雷師告余以未具。<br/>
吾令鳳鳥飛騰兮，繼之以日夜。<br/>
飄風屯其相離兮，帥雲霓而來御。<br/>
紛緫緫其離合兮，斑陸離其上下。<br/>
吾令帝閽開關兮，倚閶闔而望予。<br/>
時曖曖其將罷兮，結幽蘭而延佇。<br/>
世溷濁而不分兮，好蔽美而嫉妒。<br/>
<p>
朝吾將濟於白水兮，登閬風而緤馬。<br/>
忽反顧以流涕兮，哀高丘之無女。<br/>
溘吾遊此春宮兮，折瓊枝以繼佩。<br/>
及榮華之未落兮，相下女之可詒。<br/>
吾令豐隆椉雲兮，求宓妃之所在。<br/>
解佩纕以結言兮，吾令蹇脩以為理。<br/>
紛緫緫其離合兮，忽緯繣其難遷。<br/>
夕歸次於窮石兮，朝濯髮乎洧盤。<br/>
保厥美以驕傲兮，日康娛以淫遊。<br/>
雖信美而無禮兮，來違棄而改求。<br/>
覽相觀於四極兮，周流乎天余乃下。<br/>
望瑤臺之偃蹇兮，見有娀之佚女。<br/>
吾令鴆為媒兮，鴆告余以不好。<br/>
雄鳩之鳴逝兮，余猶惡其佻巧。<br/>
心猶豫而狐疑兮，欲自適而不可。<br/>
鳳皇既受詒兮，恐高辛之先我。<br/>
欲遠集而無所止兮，聊浮遊以逍遙。<br/>
及少康之未家兮，留有虞之二姚。<br/>
理弱而媒拙兮，恐導言之不固。<br/>
世溷濁而嫉賢兮，好蔽美而稱惡。<br/>
閨中既以邃遠兮，哲王又不寤。<br/>
懷朕情而不發兮，余焉能忍與此終古。<br/>
<p>
索藑茅以筳篿兮，命靈氛為余占之。<br/>
曰兩美其必合兮，孰信脩而慕之？<br/>
思九州之博大兮，豈唯是其有女？<br/>
曰勉遠逝而無狐疑兮，孰求美而釋女？<br/>
何所獨無芳草兮，爾何懷乎故宇？<br/>
世幽昧以昡曜兮，孰云察余之善惡。<br/>
民好惡其不同兮，惟此黨人其獨異。<br/>
戶服艾以盈要兮，謂幽蘭其不可佩。<br/>
覽察草木其猶未得兮，豈珵美之能當？<br/>
蘇糞壤㠯充幃兮，謂申椒其不芳。<br/>
<p>
欲從靈氛之吉占兮，心猶豫而狐疑。<br/>
巫咸將夕降兮，懷椒糈而要之。<br/>
百神翳其備降兮，九疑繽其並迎。<br/>
皇剡剡其揚靈兮，告余以吉故。<br/>
日勉陞降以上下兮，求榘矱之所同。<br/>
湯禹嚴而求合兮，摯咎繇而能調。<br/>
苟中情其好脩兮，又何必用夫行媒。<br/>
說操築於傳巖兮，武丁用而不疑。<br/>
呂望之鼓刀兮，遭周文而得舉。<br/>
甯戚之謳歌兮，齊桓聞以該輔。<br/>
及年歲之未宴兮，時亦猶其未央。<br/>
恐鵜鴃之先鳴兮，使夫百草為之不芳。<br/>
何瓊佩之偃蹇兮，衆薆然而蔽之。<br/>
惟此黨人之不諒兮，恐嫉妒而折之。<br/>
時繽紛其變易兮，又何可以淹留。<br/>
蘭芷變而不芳兮，荃蕙化而為茅。<br/>
何昔日之芳草兮，今直為此蕭艾也。<br/>
豈其有他故兮，莫好脩之害也。<br/>
余以蘭為何恃兮，羌無實而容長。<br/>
委厥美以從俗兮，苟得列乎衆芳。<br/>
椒專佞以慢慆兮，樧又欲充夫佩幃。<br/>
既乾進而務入兮，又何芳之能祗。<br/>
固時俗之流從兮，又孰能無變化。<br/>
覽椒蘭其若玆兮，又況揭車與江離。<br/>
惟玆佩之可貴兮，委厥美而歷玆。<br/>
芳菲菲而難虧兮，芬至今猶未沫。<br/>
和調度以自娛兮，聊浮游而求女。<br/>
及余飾之方壯兮，周流觀乎上下。<br/>
<p>
靈氛既告余以吉占兮，歷吉日乎吾將行。<br/>
折瓊枝以為羞兮，精瓊爢以為粻。<br/>
為余駕飛龍兮，雜瑤象以為車。<br/>
何離心之可同兮，吾將遠逝以自疏。<br/>
邅吾道夫崑崙兮，路脩遠以周流。<br/>
揚雲霓之晻藹兮，鳴玉鸞之啾啾。<br/>
朝發軔於天津兮，夕余至乎西極。<br/>
鳳皇翼其承旂兮，高翱翔之翼翼。<br/>
忽吾行此流沙兮，遵赤水而容與。<br/>
麾蛟龍使梁津兮，詔西皇使涉予。<br/>
路脩遠以多艱兮，騰衆車使徑待。<br/>
路不周以左轉兮，指西海以為期。<br/>
屯余車其千乘兮，齊玉軑而並馳。<br/>
駕八龍之婉婉兮，載雲旗之委蛇。<br/>
抑志而弭節兮，神高馳之邈邈。<br/>
奏《九歌》而舞《韶》兮，聊假日以媮樂。<br/>
陟陞皇之赫戲兮，忽臨睨夫舊鄉。<br/>
僕夫悲余馬懷兮，蜷局顧而不行。<br/>
<p>
亂曰：已矣哉，<br/>
國無人莫我知兮，又何懷乎故都？<br/>
既莫足與為美政兮，吾將從彭咸之所居。<br/>
</p>
<h2>九歌</h2>
</p>
<h3>東皇太一</h3>
<p>
吉日兮辰良，穆將愉兮上皇。<br/>
撫長劍兮玉珥，璆鏘鳴兮琳琅。<br/>
瑤席兮玉瑱，盍將把兮瓊芳。<br/>
蕙餚蒸兮蘭藉，奠桂酒兮椒漿。<br/>
揚枹兮拊鼓，疏緩節兮安歌，陳竽瑟兮浩倡。<br/>
靈偃蹇兮姣服，芳菲菲兮滿堂。<br/>
五音紛兮繁會，君欣欣兮樂康。<br/>
</p>
<h3>雲中君</h3>
<p>
浴蘭湯兮沐芳，華採衣兮若英。<br/>
靈連蜷兮既留，爛昭昭兮未央。<br/>
蹇將憺兮壽宮，與日月兮齊光。<br/>
龍駕兮帝服，聊翱遊兮周章。<br/>
靈皇皇兮既降，猋遠舉兮雲中。<br/>
覽冀州兮有餘，橫四海兮焉窮。<br/>
思夫君兮太息，極勞心兮𢥞𢥞。<br/>
</p>
<h3>湘君</h3>
<p>
君不行兮夷猶，蹇誰留兮中洲？<br/>
美要眇兮宜修，沛吾乘兮桂舟。<br/>
令沅湘兮無波，使江水兮安流！<br/>
望夫君兮未來，吹參差兮誰思！<br/>
駕飛龍兮北徵，邅吾道兮洞庭。<br/>
薜荔柏兮蕙綢，蓀橈兮蘭旌。<br/>
望涔陽兮極浦，橫大江兮揚靈。<br/>
揚靈兮未極，女嬋媛兮為余太息。<br/>
橫流涕兮潺湲，隱思君兮陫側。<br/>
桂櫂兮蘭枻，斲冰兮積雪。<br/>
採薜荔兮水中，搴芙蓉兮木末。<br/>
心不同兮媒勞，恩不甚兮輕絕。<br/>
石瀨兮淺淺，飛龍兮翩翩。<br/>
交不忠兮怨長，期不信兮告余以不閒。<br/>
鼂騁騖兮江臯，夕弭節兮北渚。<br/>
鳥次兮屋上，水周兮堂下。<br/>
捐余玦兮江中，遺余佩兮醴浦。<br/>
採芳洲兮杜若，將以遺兮下女。<br/>
旹不可兮再得，聊逍遙兮容與。<br/>
</p>
<h3>湘夫人</h3>
<p>
帝子降兮北渚，目眇眇兮愁予。<br/>
嫋嫋兮秋風，洞庭波兮木葉下。<br/>
白薠兮騁望，與佳期兮夕張。<br/>
鳥萃兮蘋中，罾何為兮木上。<br/>
沅有茝兮醴有蘭，思公子兮未敢言。<br/>
荒忽兮遠望，觀流水兮潺湲。<br/>
麋何食兮庭中？蛟何為兮水裔？<br/>
朝馳余馬兮江臯，夕濟兮西澨。<br/>
聞佳人兮召予，將騰駕兮偕逝。<br/>
築室兮水中，葺之兮荷蓋。<br/>
蓀壁兮紫壇，播芳椒兮成堂。<br/>
桂棟兮蘭橑，辛夷楣兮葯房。<br/>
罔薜荔兮為帷，擗蕙櫋兮既張。<br/>
白玉兮為鎮，疏石蘭兮為芳。<br/>
芷葺兮荷屋，繚之兮杜衡。<br/>
合百草兮實庭，建芳馨兮廡門。<br/>
九嶷繽兮並迎，靈之來兮如雲。<br/>
捐余袂兮江中，遺余褋兮醴浦。<br/>
搴汀洲兮杜若，將㠯遺兮遠者。<br/>
時不可兮驟得，聊逍遙兮容與。<br/>
</p>
<h3>大司命</h3>
<p>
廣開兮天門，紛吾乘兮玄雲。<br/>
令飄風兮先驅，使涷雨兮灑塵。<br/>
君迴翔兮以下，踰空桑兮從女。<br/>
紛總總兮九州，何壽夭兮在予！<br/>
高飛兮安翔，乘清氣兮御陰陽。<br/>
吾與君兮齋速，導帝之兮九坑。<br/>
靈衣兮被被，玉佩兮陸離。<br/>
壹陰兮壹陽，衆莫知兮余所為。<br/>
折疏麻兮瑤華，將以遺兮離居。<br/>
老冉冉兮既極，不寖近兮愈疏。<br/>
乘龍兮轔轔，高駝兮沖天。<br/>
結桂枝兮延竚，羌愈思兮愁人。<br/>
愁人兮柰何，願若今兮無虧。<br/>
固人命兮有當，孰離合兮可為？<br/>
</p>
<h3>少司命</h3>
<p>
秋蘭兮麋蕪，羅生兮堂下。<br/>
綠葉兮素華，芳菲菲兮襲予。<br/>
夫人自有兮美子，蓀何以兮愁苦！<br/>
秋蘭兮青青，綠葉兮紫莖。<br/>
滿堂兮美人，忽獨與余兮目成。<br/>
入不言兮出不辭，乘回風兮載雲旗。<br/>
悲莫悲兮生別離，樂莫樂兮新相知。<br/>
荷衣兮蕙帶，儵而來兮忽而逝。<br/>
夕宿兮帝郊，君誰須兮雲之際？<br/>
與女遊兮九河，衝風至兮水揚波。<br/>
與女沐兮咸池，晞女髮兮陽之阿。<br/>
望美人兮未來，臨風怳兮浩歌。<br/>
孔蓋兮翠旍，登九天兮撫彗星。<br/>
竦長劍兮擁幼艾，蓀獨宜兮為民正。<br/>
</p>
<h3>東君</h3>
<p>
暾將出兮東方，照吾檻兮扶桑。<br/>
撫余馬兮安驅，夜晈晈兮既明。<br/>
駕龍輈兮乘雷，載雲旗兮委蛇。<br/>
長太息兮將上，心低佪兮顧懷。<br/>
羌聲色兮娛人，觀者憺兮忘歸。<br/>
緪瑟兮交鼓，簫鍾兮瑤簴，<br/>
鳴箎兮吹竽，思靈保兮賢姱。<br/>
翾飛兮翠曾，展詩兮會舞。<br/>
應律兮合節，靈之來兮蔽日。<br/>
青雲衣兮白霓裳，舉長矢兮射天狼。<br/>
操余弧兮反淪降，援北斗兮酌桂漿。<br/>
撰余轡兮高駝翔，杳冥冥兮以東行。<br/>
</p>
<h3>河伯</h3>
<p>
與女遊兮九河，衝風起兮橫波。<br/>
乘水車兮荷蓋，駕兩龍兮驂螭。<br/>
登崑崙兮四望，心飛揚兮浩蕩。<br/>
日將暮兮悵忘歸，惟極浦兮寤懷。<br/>
魚鱗屋兮龍堂，紫貝闕兮朱宮。<br/>
靈何為兮水中，乘白黿兮逐文魚。<br/>
與女遊兮河之渚，流澌紛兮將來下。<br/>
子交手兮東行，送美人兮南浦。<br/>
波滔滔兮來迎，魚鱗鱗兮媵予。<br/>
</p>
<h3>山鬼</h3>
<p>
若有人兮山之阿，被薜荔兮帶女羅。<br/>
既含睇兮又宜笑，子慕予兮善窈窕。<br/>
乘赤豹兮從文狸，辛夷車兮結桂旗。<br/>
被石蘭兮帶杜衡，折芳馨兮遺所思。<br/>
余處幽篁兮終不見天，路險難兮獨後來。<br/>
表獨立兮山之上，雲容容兮而在下。<br/>
杳冥冥兮羌晝晦，東風飄兮神靈雨。<br/>
留靈脩兮憺忘歸，歲既晏兮孰華予。<br/>
採三秀兮於山間，石磊磊兮葛蔓蔓。<br/>
怨公子兮悵忘歸，君思我兮不得閒。<br/>
山中人兮芳杜若，飲石泉兮蔭松柏。<br/>
君思我兮然疑作。<br/>
靁填填兮雨冥冥，猿啾啾兮又夜鳴。<br/>
風颯颯兮木蕭蕭，思公子兮徒離憂。<br/>
</p>
<h3>國殤</h3>
<p>
操吳戈兮被犀甲，車錯轂兮短兵接。<br/>
旌蔽日兮敵若雲，矢交墜兮士爭先。<br/>
凌余陣兮躐余行，左驂殪兮右刃傷。<br/>
霾兩輪兮縶四馬，援玉枹兮擊鳴鼓。<br/>
天時墜兮威靈怒，嚴殺盡兮棄原壄。<br/>
出不入兮往不反，平原忽兮路超遠。<br/>
帶長劍兮挾秦弓，首身離兮心不懲。<br/>
誠既勇兮又以武，終剛強兮不可凌。<br/>
身既死兮神以靈，子魂魄兮為鬼雄。<br/>
</p>
<h3>禮魂</h3>
<p>
成禮兮會皷，傳芭兮代舞，姱女倡兮容與。<br/>
春蘭兮秋菊，長無絕兮終古。<br/>
</p>
<h2>東皇太一</h2>
<p>
吉日兮辰良，穆將愉兮上皇。<br/>
撫長劍兮玉珥，璆鏘鳴兮琳琅。<br/>
瑤席兮玉瑱，盍將把兮瓊芳。<br/>
蕙餚蒸兮蘭藉，奠桂酒兮椒漿。<br/>
揚枹兮拊鼓，疏緩節兮安歌，陳竽瑟兮浩倡。<br/>
靈偃蹇兮姣服，芳菲菲兮滿堂。<br/>
五音紛兮繁會，君欣欣兮樂康。<br/>
</p>
<h2>雲中君</h2>
<p>
浴蘭湯兮沐芳，華採衣兮若英。<br/>
靈連蜷兮既留，爛昭昭兮未央。<br/>
蹇將憺兮壽宮，與日月兮齊光。<br/>
龍駕兮帝服，聊翱遊兮周章。<br/>
靈皇皇兮既降，猋遠舉兮雲中。<br/>
覽冀州兮有餘，橫四海兮焉窮。<br/>
思夫君兮太息，極勞心兮𢥞𢥞。<br/>
</p>
<h2>湘君</h2>
<p>
君不行兮夷猶，蹇誰留兮中洲？<br/>
美要眇兮宜修，沛吾乘兮桂舟。<br/>
令沅湘兮無波，使江水兮安流！<br/>
望夫君兮未來，吹參差兮誰思！<br/>
駕飛龍兮北徵，邅吾道兮洞庭。<br/>
薜荔柏兮蕙綢，蓀橈兮蘭旌。<br/>
望涔陽兮極浦，橫大江兮揚靈。<br/>
揚靈兮未極，女嬋媛兮為余太息。<br/>
橫流涕兮潺湲，隱思君兮陫側。<br/>
桂櫂兮蘭枻，斲冰兮積雪。<br/>
採薜荔兮水中，搴芙蓉兮木末。<br/>
心不同兮媒勞，恩不甚兮輕絕。<br/>
石瀨兮淺淺，飛龍兮翩翩。<br/>
交不忠兮怨長，期不信兮告余以不閒。<br/>
鼂騁騖兮江臯，夕弭節兮北渚。<br/>
鳥次兮屋上，水周兮堂下。<br/>
捐余玦兮江中，遺余佩兮醴浦。<br/>
採芳洲兮杜若，將以遺兮下女。<br/>
旹不可兮再得，聊逍遙兮容與。<br/>
</p>
<h2>湘夫人</h2>
<p>
帝子降兮北渚，目眇眇兮愁予。<br/>
嫋嫋兮秋風，洞庭波兮木葉下。<br/>
白薠兮騁望，與佳期兮夕張。<br/>
鳥萃兮蘋中，罾何為兮木上。<br/>
沅有茝兮醴有蘭，思公子兮未敢言。<br/>
荒忽兮遠望，觀流水兮潺湲。<br/>
麋何食兮庭中？蛟何為兮水裔？<br/>
朝馳余馬兮江臯，夕濟兮西澨。<br/>
聞佳人兮召予，將騰駕兮偕逝。<br/>
築室兮水中，葺之兮荷蓋。<br/>
蓀壁兮紫壇，播芳椒兮成堂。<br/>
桂棟兮蘭橑，辛夷楣兮葯房。<br/>
罔薜荔兮為帷，擗蕙櫋兮既張。<br/>
白玉兮為鎮，疏石蘭兮為芳。<br/>
芷葺兮荷屋，繚之兮杜衡。<br/>
合百草兮實庭，建芳馨兮廡門。<br/>
九嶷繽兮並迎，靈之來兮如雲。<br/>
捐余袂兮江中，遺余褋兮醴浦。<br/>
搴汀洲兮杜若，將㠯遺兮遠者。<br/>
時不可兮驟得，聊逍遙兮容與。<br/>
</p>
<h2>大司命</h2>
<p>
廣開兮天門，紛吾乘兮玄雲。<br/>
令飄風兮先驅，使涷雨兮灑塵。<br/>
君迴翔兮以下，踰空桑兮從女。<br/>
紛總總兮九州，何壽夭兮在予！<br/>
高飛兮安翔，乘清氣兮御陰陽。<br/>
吾與君兮齋速，導帝之兮九坑。<br/>
靈衣兮被被，玉佩兮陸離。<br/>
壹陰兮壹陽，衆莫知兮余所為。<br/>
折疏麻兮瑤華，將以遺兮離居。<br/>
老冉冉兮既極，不寖近兮愈疏。<br/>
乘龍兮轔轔，高駝兮沖天。<br/>
結桂枝兮延竚，羌愈思兮愁人。<br/>
愁人兮柰何，願若今兮無虧。<br/>
固人命兮有當，孰離合兮可為？<br/>
</p>
<h2>少司命</h2>
<p>
秋蘭兮麋蕪，羅生兮堂下。<br/>
綠葉兮素華，芳菲菲兮襲予。<br/>
夫人自有兮美子，蓀何以兮愁苦！<br/>
秋蘭兮青青，綠葉兮紫莖。<br/>
滿堂兮美人，忽獨與余兮目成。<br/>
入不言兮出不辭，乘回風兮載雲旗。<br/>
悲莫悲兮生別離，樂莫樂兮新相知。<br/>
荷衣兮蕙帶，儵而來兮忽而逝。<br/>
夕宿兮帝郊，君誰須兮雲之際？<br/>
與女遊兮九河，衝風至兮水揚波。<br/>
與女沐兮咸池，晞女髮兮陽之阿。<br/>
望美人兮未來，臨風怳兮浩歌。<br/>
孔蓋兮翠旍，登九天兮撫彗星。<br/>
竦長劍兮擁幼艾，蓀獨宜兮為民正。<br/>
</p>
<h2>東君</h2>
<p>
暾將出兮東方，照吾檻兮扶桑。<br/>
撫余馬兮安驅，夜晈晈兮既明。<br/>
駕龍輈兮乘雷，載雲旗兮委蛇。<br/>
長太息兮將上，心低佪兮顧懷。<br/>
羌聲色兮娛人，觀者憺兮忘歸。<br/>
緪瑟兮交鼓，簫鍾兮瑤簴，<br/>
鳴箎兮吹竽，思靈保兮賢姱。<br/>
翾飛兮翠曾，展詩兮會舞。<br/>
應律兮合節，靈之來兮蔽日。<br/>
青雲衣兮白霓裳，舉長矢兮射天狼。<br/>
操余弧兮反淪降，援北斗兮酌桂漿。<br/>
撰余轡兮高駝翔，杳冥冥兮以東行。<br/>
</p>
<h2>河伯</h2>
<p>
與女遊兮九河，衝風起兮橫波。<br/>
乘水車兮荷蓋，駕兩龍兮驂螭。<br/>
登崑崙兮四望，心飛揚兮浩蕩。<br/>
日將暮兮悵忘歸，惟極浦兮寤懷。<br/>
魚鱗屋兮龍堂，紫貝闕兮朱宮。<br/>
靈何為兮水中，乘白黿兮逐文魚。<br/>
與女遊兮河之渚，流澌紛兮將來下。<br/>
子交手兮東行，送美人兮南浦。<br/>
波滔滔兮來迎，魚鱗鱗兮媵予。<br/>
</p>
<h2>山鬼</h2>
<p>
若有人兮山之阿，被薜荔兮帶女羅。<br/>
既含睇兮又宜笑，子慕予兮善窈窕。<br/>
乘赤豹兮從文狸，辛夷車兮結桂旗。<br/>
被石蘭兮帶杜衡，折芳馨兮遺所思。<br/>
余處幽篁兮終不見天，路險難兮獨後來。<br/>
表獨立兮山之上，雲容容兮而在下。<br/>
杳冥冥兮羌晝晦，東風飄兮神靈雨。<br/>
留靈脩兮憺忘歸，歲既晏兮孰華予。<br/>
採三秀兮於山間，石磊磊兮葛蔓蔓。<br/>
怨公子兮悵忘歸，君思我兮不得閒。<br/>
山中人兮芳杜若，飲石泉兮蔭松柏。<br/>
君思我兮然疑作。<br/>
靁填填兮雨冥冥，猿啾啾兮又夜鳴。<br/>
風颯颯兮木蕭蕭，思公子兮徒離憂。<br/>
</p>
<h2>國殤</h2>
<p>
操吳戈兮被犀甲，車錯轂兮短兵接。<br/>
旌蔽日兮敵若雲，矢交墜兮士爭先。<br/>
凌余陣兮躐余行，左驂殪兮右刃傷。<br/>
霾兩輪兮縶四馬，援玉枹兮擊鳴鼓。<br/>
天時墜兮威靈怒，嚴殺盡兮棄原壄。<br/>
出不入兮往不反，平原忽兮路超遠。<br/>
帶長劍兮挾秦弓，首身離兮心不懲。<br/>
誠既勇兮又以武，終剛強兮不可凌。<br/>
身既死兮神以靈，子魂魄兮為鬼雄。<br/>
</p>
<h2>禮魂</h2>
<p>
成禮兮會皷，傳芭兮代舞，姱女倡兮容與。<br/>
春蘭兮秋菊，長無絕兮終古。<br/>
</p>
<h2>天問</h2>
<p>
曰：遂古之初，誰傳道之？<br/>
上下未形，何由考之？<br/>
冥昭瞢暗，誰能極之？<br/>
馮翼惟象，何以識之？<br/>
明明暗暗，惟時何為？<br/>
陰陽三合，何本何化？<br/>
<p>
圜則九重，孰營度之？<br/>
惟茲何功，孰初作之？<br/>
斡維焉系，天極焉加？<br/>
八柱何當，東南何虧？<br/>
九天之際，安放安屬？<br/>
隅隈多有，誰知其數？<br/>
<p>
天何所沓，十二焉分？<br/>
日月安屬，列星安陳？<br/>
出於湯谷，次於蒙汜？<br/>
自明及晦，所行幾里？<br/>
夜光所德，死則又育？<br/>
厥利維何，而顧菟在腹？<br/>
女岐無合，夫焉取九子？<br/>
伯強何處，惠氣安在？<br/>
何闔而晦，何開而明？<br/>
角宿未旦，曜靈安藏？<br/>
<p>
不任汩鴻師何以尚之<br/>
僉曰何憂何不課而行之<br/>
鴟龜曳銜鯀何聽焉<br/>
順欲成功帝何刑焉<br/>
永遏在羽山夫何三年不施<br/>
伯禹愎鯀夫何以變化<br/>
纂就前緒遂成考功<br/>
何續初繼業而厥謀不同<br/>
洪泉極深何以窴之<br/>
地方九則何以墳之<br/>
河海應龍何畫何歷<br/>
鯀何所營禹何所成<br/>
康回馮怒墬何故以東南傾<br/>
<p>
九州安錯川谷何洿<br/>
東流不溢孰知其故<br/>
東西南北其修孰多<br/>
南北順橢其衍幾何<br/>
昆侖縣圃其尻安在<br/>
增城九重其高幾里<br/>
四方之門其誰從焉<br/>
西北闢啟何氣通焉<br/>
日安不到燭龍何照<br/>
羲和之未揚若華何光<br/>
何所冬暖何所夏寒<br/>
<p>
焉有石林何獸能言<br/>
焉有虯龍負熊以游<br/>
雄虺九首倏忽焉在<br/>
何所不死長人何守<br/>
靡蓱九衢枲華安居<br/>
一蛇吞象厥大何如<br/>
黑水玄趾三危安在<br/>
延年不死壽何所止<br/>
鯪魚何所鬿堆焉處<br/>
羿焉彃日烏焉解羽<br/>
<p>
禹之力獻功降省下土四方<br/>
焉得彼塗山女而通之於台桑<br/>
閔妃匹合厥身是繼<br/>
胡維嗜不同味而快鼌飽<br/>
<p>
啟代益作後卒然離蠥<br/>
何啟惟憂而能拘是達<br/>
皆歸䠶鞠而無害厥躬<br/>
何後益作革而禹播降<br/>
啟棘賓商九辨九歌<br/>
何勤子屠母而死分竟地<br/>
<p>
帝降夷羿革孽夏民<br/>
胡射夫河伯而妻彼雒嬪<br/>
馮珧利決封豨是射<br/>
何獻蒸肉之膏而後帝不若<br/>
浞娶純狐眩妻爰謀<br/>
何羿之射革而交吞揆之<br/>
阻窮西征岩何越焉<br/>
化為黃熊巫何活焉<br/>
<p>
咸播秬黍莆雚是營<br/>
何由並投而鯀疾修盈<br/>
<p>
白蜺嬰茀胡為此堂<br/>
安得夫良藥不能固藏<br/>
天式從橫陽離爰死<br/>
大鳥何鳴夫焉喪厥體<br/>
蓱號起雨何以興之<br/>
撰體協肋鹿何膺之<br/>
鰲戴山抃何以安之<br/>
釋舟陵行何以遷之<br/>
<p>
惟澆在戶何求於嫂<br/>
何少康逐犬而顛隕厥首<br/>
女歧縫裳而館同爰止<br/>
何殿易厥首而親以逢殆<br/>
湯謀易旋何以厚之<br/>
覆舟斟尋何道取之<br/>
<p>
桀伐蒙山何所得焉<br/>
妺嬉何肆湯何殛焉<br/>
舜閔在家父何以鱞<br/>
堯不姚告二女何親<br/>
厥萌在初何所憶焉<br/>
璜台十成誰所極焉<br/>
登立為帝孰道尚之<br/>
女媧有體孰制匠之<br/>
舜服厥弟終然為害<br/>
何肆犬體而厥身不危敗<br/>
吳獲迄古南嶽是止<br/>
孰期去斯得兩男子<br/>
<p>
緣鵠飾玉後帝是饗<br/>
何乘謀夏桀終以滅喪<br/>
帝乃降觀下逢伊摯<br/>
何條方致罰而黎服大說<br/>
<p>
簡狄在台嚳何宜<br/>
玄鳥致貽女何喜<br/>
<p>
該秉季德厥父是臧<br/>
胡終弊於有扈牧夫牛羊<br/>
乾協時舞何以懷之<br/>
平肋曼膚何以肥之<br/>
有扈牧豎云何而逢<br/>
擊床先出其命何從<br/>
<p>
恆秉季德焉得夫樸牛<br/>
何往營班祿不但還來<br/>
<p>
昏微遵跡有狄不寧<br/>
何繁鳥萃棘負子肆情<br/>
眩弟並淫危害厥兄<br/>
何變化以作詐後嗣而逢長<br/>
<p>
成湯東巡有莘爰極<br/>
何乞彼小臣而吉妃是得<br/>
水濱之木得彼小子<br/>
夫何惡之媵有莘之婦<br/>
湯出重泉夫何辠尤<br/>
不勝心伐帝夫誰使挑之<br/>
<p>
會朝爭盟何踐吾期<br/>
蒼鳥群飛孰使萃之<br/>
列擊紂躬叔旦不嘉<br/>
何親揆發定周之命以咨嗟<br/>
授殷天下其位安施<br/>
反成乃亡其罪伊何<br/>
爭遣伐器何以行之<br/>
並驅擊翼何以將之<br/>
<p>
昭後成游南土爰底<br/>
厥利惟何逢彼白雉<br/>
<p>
慕王巧梅夫何為周流<br/>
環理天下夫何索求<br/>
<p>
妖夫曳衒何號於市<br/>
周幽誰誅焉得夫褒姒<br/>
<p>
天命反側何罰何佑<br/>
齊桓九會卒然身殺<br/>
<p>
彼王紂之躬孰使亂惑<br/>
何惡輔弼讒諂是服<br/>
比干何逆而抑沈之<br/>
雷開何順而賜封之<br/>
何聖人之一德卒其異方<br/>
梅伯受醢箕子佯狂<br/>
<p>
稷維元子帝何竺之<br/>
投之於冰上鳥何燠之<br/>
何馮弓挾矢殊能將之<br/>
既驚帝切激何逢長之<br/>
<p>
伯昌好衰秉鞭作牧<br/>
何令徹彼岐社命有殷國<br/>
遷藏就岐何能依<br/>
殷有惑婦何所譏<br/>
受賜茲醢西伯上告<br/>
何親就上帝罰殷之命以不救<br/>
師望在肆昌何識<br/>
鼓刀揚聲後何喜<br/>
武發殺殷何所悒<br/>
載屍集成何所急<br/>
伯林雉經惟其何故<br/>
何感天抑地夫誰畏懼<br/>
皇天集命惟何戒之<br/>
受禮天下又使至代之<br/>
<p>
初湯臣摯後茲承輔<br/>
何卒官湯尊食宗緒<br/>
<p>
勛闔夢生少離散亡<br/>
何壯武厲能流厥嚴<br/>
<p>
彭鏗斟雉帝何饗<br/>
受壽永多夫何長<br/>
<p>
中央共牧後何怒<br/>
蜂蛾微命力何固<br/>
驚女采薇鹿何祐<br/>
北至四水萃何喜<br/>
兄有噬犬弟何欲<br/>
易之以百兩卒無祿<br/>
<p>
薄暮雷電歸何憂<br/>
厥嚴不奉帝何求<br/>
伏匿穴處爰何雲<br/>
荊勛作師夫何長<br/>
悟過改更我又何言<br/>
吳光爭國久余是勝<br/>
何環穿自閭社丘陵爰出子文<br/>
吾告堵敖以不長<br/>
何試上自予忠名彌彰<br/>
</p>
<h2>九章</h2>
</p>
<h3>惜誦</h3>
<p>
惜誦以致愍兮，發憤以抒情。<br/>
所作忠而言之兮，指蒼天以為正。<br/>
令五帝以㭊中兮，戒六神與嚮服。<br/>
俾山川以備御兮，命咎繇使聽直。<br/>
竭忠誠以事君兮，反離群而贅肬。<br/>
忘儇媚以背眾兮，待明君其知之。<br/>
言與行其可跡兮，情與貌其不變。<br/>
故相臣莫若君兮，所以證之不遠。<br/>
吾誼先君而後身兮，羌眾人之所仇。<br/>
專惟君而無他兮，又眾兆之所讎。<br/>
壹心而不豫兮，羌不可保也。<br/>
疾親君而無他兮，有招禍之道也。<br/>
思君其莫我忠兮，忽忘身之賤貧。<br/>
事君而不貳兮，迷不知寵之門。<br/>
忠何罪以遇罰兮，亦非余心之所志。<br/>
行不群以巔越兮，又眾兆之所咍。<br/>
紛逢尤以離謗兮，謇不可釋。<br/>
情沈抑而不達兮，又蔽而莫之白。<br/>
心鬱邑余侘傺兮，又莫察余之中情。<br/>
固煩言不可結詒兮，願陳志而無路。<br/>
退靜默而莫余知兮，進號呼又莫吾聞。<br/>
申侘傺之煩惑兮，中悶瞀之忳忳。<br/>
昔余夢登天兮，魂中道而無杭。<br/>
吾使厲神占之兮，曰：「有志極而無旁。」<br/>
「終危獨以離異兮，曰：「君可思而不可恃。<br/>
故眾口其鑠金兮，初若是而逢殆。<br/>
懲於羹者而吹虀兮，何不變此志也？<br/>
欲釋階而登天兮，猶有曩之態也。<br/>
眾駭遽以離心兮，又何以為此伴也？<br/>
同極而異路兮，又何以為此援也？<br/>
晉申生之孝子兮，父信讒而不好。<br/>
行婞直而不豫兮，鯀功用而不就。」<br/>
吾聞作忠以造怨兮，忽謂之過言。<br/>
九折臂而成醫兮，吾至今而知其信然。<br/>
矰弋機而在上兮，罻羅張而在下。<br/>
設張闢以娛君兮，願側身而無所。<br/>
欲儃佪以乾傺兮，恐重患而離尤。<br/>
欲高飛而遠集兮，君罔謂汝何之？<br/>
欲橫奔而失路兮，堅志而不忍。<br/>
背膺牉以交痛兮，心鬱結而紆軫。<br/>
檮木蘭以矯蕙兮，鑿申椒以為糧。<br/>
播江離與滋菊兮，願春日以為糗芳。<br/>
恐情質之不信兮，故重著以自明。<br/>
矯玆媚以私處兮，願曾思而遠身。<br/>
</p>
<h3>涉江</h3>
<p>
余幼好此奇服兮，年既老而不衰。<br/>
帶長鋏之陸離兮，冠切雲之崔嵬。<br/>
被明月兮珮寶璐。<br/>
世溷濁而莫余知兮，吾方高馳而不顧。<br/>
駕青虯兮驂白螭，吾與重華遊兮瑤之圃。<br/>
登崑崙兮食玉英，與天地兮同壽，與日月兮同光。<br/>
哀南夷之莫吾知兮，旦余濟乎江湘。<br/>
乘鄂渚而反顧兮，欸秋冬之緒風。<br/>
步余馬兮山皋，邸余車兮方林。<br/>
乘舲船余上沅兮，齊吳榜以擊汰。<br/>
船容與而不進兮，淹回水而疑滯。<br/>
朝發枉陼兮，夕宿辰陽。<br/>
苟余心其端直兮，雖僻遠之何傷。<br/>
入漵浦余儃佪兮，迷不知吾所如。<br/>
深林杳以冥冥兮，猿狖之所居。<br/>
山峻高以蔽日兮，下幽晦以多雨。<br/>
霰雪紛其無垠兮，雲霏霏而承宇。<br/>
哀吾生之無樂兮，幽獨處乎山中。<br/>
吾不能變心而從俗兮，固將愁苦而終窮。<br/>
接輿髡首兮，桑扈臝行。<br/>
忠不必用兮，賢不必以。<br/>
伍子逢殃兮，比干菹醢。<br/>
與前世而皆然兮，吾又何怨乎今之人！<br/>
余將董道而不豫兮，固將重昏而終身！<br/>
<p>
亂曰：<br/>
鸞鳥鳳皇，日以遠兮。<br/>
燕雀烏鵲，巢堂壇兮。<br/>
露申辛夷，死林薄兮。<br/>
腥臊並御，芳不得薄兮。<br/>
陰陽易位，時不當兮。<br/>
懷信侘傺，忽乎吾將行兮！<br/>
</p>
<h3>哀郢</h3>
<p>
皇天之不純命兮，何百姓之震愆？<br/>
民離散而相失兮，方仲春而東遷。<br/>
去故鄉而就遠兮，遵江夏以流亡。<br/>
出國門而軫懷兮，甲之朝吾以行。<br/>
發郢都而去閭兮，荒忽其焉極？<br/>
楫齊揚以容與兮，哀見君而不再得。<br/>
望長楸而太息兮，涕淫淫其若霰。<br/>
過夏首而西浮兮，顧龍門而不見。<br/>
心嬋媛而傷懷兮，眇不知其所蹠。<br/>
順風波以從流兮，焉洋洋而為客。<br/>
淩陽侯之氾濫兮，忽翱翔之焉薄。<br/>
心絓結而不解兮，思蹇產而不釋。<br/>
將運舟而下浮兮，上洞庭而下江。<br/>
去終古之所居兮，今逍遙而來東。<br/>
羌靈魂之欲歸兮，何須臾而忘反。<br/>
背夏浦而西思兮，哀故都之日遠。<br/>
登大墳以遠望兮，聊以舒吾憂心。<br/>
哀州土之平樂兮，悲江介之遺風。<br/>
當陵陽之焉至兮，淼南渡之焉如？<br/>
曾不知夏之為丘兮，孰兩東門之可蕪？<br/>
心不怡之長久兮，憂與愁其相接。<br/>
惟郢路之遼遠兮，江與夏之不可涉。<br/>
忽若去不信兮，至今九年而不復。<br/>
慘鬱鬱而不通兮，蹇侘傺而含慼。<br/>
外承歡之汋約兮，諶荏弱而難持。<br/>
忠湛湛而願進兮，妒被離而鄣之。<br/>
堯舜之抗行兮，瞭杳杳而薄天。<br/>
眾讒人之嫉妒兮，被以不慈之偽名。<br/>
憎慍惀之脩美兮，好夫人之康慨。<br/>
眾踥蹀而日進兮，美超遠而逾邁。<br/>
<p>
亂曰：<br/>
曼余目以流觀兮，冀壹反之何時。<br/>
鳥飛反故鄉兮，狐死必首丘。<br/>
信非吾罪而棄逐兮，何日夜而忘之！<br/>
</p>
<h3>抽思</h3>
<p>
心鬱鬱之憂思兮，獨永歎乎增傷。<br/>
思蹇產之不釋兮，曼遭夜之方長。<br/>
悲秋風之動容兮，何回極之浮浮。<br/>
數惟蓀之多怒兮，傷余心之懮懮。<br/>
願搖起而橫奔兮，覽民尤以自鎮。<br/>
結微情以陳詞兮，矯以遺夫美人。<br/>
昔君與我誠言兮，曰黃昏以為期。<br/>
羌中道而回畔兮，反既有此他志。<br/>
憍吾以其美好兮，覽余以其脩姱。<br/>
與余言而不信兮，蓋為余而造怒。<br/>
願承閒而自察兮，心震悼而不敢；<br/>
悲夷猶而冀進兮，心怛傷之憺憺。<br/>
玆歷情以陳辭兮，蓀詳聾而不聞。<br/>
固切人之不媚兮，眾果以我為患。<br/>
初吾所陳之耿著兮，豈至今其庸亡？<br/>
何毒藥之謇謇兮？願蓀美之可完。<br/>
望三五以為像兮，指彭咸以為儀。<br/>
夫何極而不至兮，故遠聞而難虧。<br/>
善不由外來兮，名不可以虛作。<br/>
孰無施而有報兮，孰不實而有穫？<br/>
<p>
少歌曰：<br/>
與美人抽怨兮，並日夜而無正。<br/>
憍吾以其美好兮，敖朕辭而不聽。<br/>
<p>
倡曰：<br/>
有鳥自南兮，來集漢北。<br/>
好姱佳麗兮，牉獨處此異域。<br/>
既惸獨而不群兮，又無良媒在其側。<br/>
道卓遠而日忘兮，願自申而不得。<br/>
望北山而流涕兮，臨流水而太息。<br/>
望孟夏之短夜兮，何晦明之若歲！<br/>
惟郢路之遼遠兮，魂一夕而九逝。<br/>
曾不知路之曲直兮，南指月與列星。<br/>
願徑逝而未得兮，魂識路之營營。<br/>
何靈魂之信直兮，人之心不與吾心同！<br/>
理弱而媒不通兮，尚不知余之從容。<br/>
<p>
亂曰：<br/>
長瀨湍流，泝江潭兮。<br/>
狂顧南行，聊以娛心兮。<br/>
軫石崴嵬，蹇吾願兮。<br/>
超回志度，行隱進兮。<br/>
低佪夷猶，宿北姑兮。<br/>
煩冤瞀容，實沛徂兮。<br/>
愁歎苦神，靈遙思兮。<br/>
路遠處幽，又無行媒兮。<br/>
道思作頌，聊以自救兮。<br/>
憂心不遂，斯言誰告兮。<br/>
</p>
<h3>懷沙</h3>
<p>
滔滔孟夏兮，草木莽莽。<br/>
傷懷永哀兮，汨徂南土。<br/>
眴兮杳杳，孔靜幽默。<br/>
鬱結紆軫兮，離愍而長鞠。<br/>
撫情效志兮，冤屈而自抑。<br/>
刓方以為圜兮，常度未替。<br/>
易初本迪兮，君子所鄙。<br/>
章畫志墨兮，前圖未改。<br/>
內厚質正兮，大人所盛。<br/>
巧倕不斲兮，孰察其撥正。<br/>
玄文處幽兮，矇瞍謂之不章；<br/>
離婁微睇兮，瞽以為無明。<br/>
變白以為黑兮，倒上以為下。<br/>
鳳皇在笯兮，雞鶩翔舞。<br/>
同糅玉石兮，一概而相量。<br/>
夫惟黨人鄙固兮，羌不知余之所臧。<br/>
任重載盛兮，陷滯而不濟。<br/>
懷瑾握瑜兮，窮不知所示。<br/>
邑犬之群吠兮，吠所怪也。<br/>
非俊疑傑兮，固庸態也。<br/>
文質疏內兮，眾不知余之異採。<br/>
材樸委積兮，莫知余之所有。<br/>
重仁襲義兮，謹厚以為豐。<br/>
重華不可牾兮，孰知余之從容！<br/>
古固有不並兮，豈知其何故？<br/>
湯禹久遠兮，邈而不可慕。<br/>
懲違改忿兮，抑心而自彊。<br/>
離湣而不遷兮，願志之有像。<br/>
進路北次兮，日昧昧其將暮。<br/>
舒憂娛哀兮，限之以大故。<br/>
<p>
亂曰：<br/>
浩浩沅﹑湘，分流汨兮。<br/>
脩路幽蔽，道遠忽兮。<br/>
曾吟恆悲，永歎慨兮。<br/>
世既莫吾知，人心不可謂兮。<br/>
懷質抱情，獨無正兮。<br/>
伯樂既沒，驥焉程兮？<br/>
萬民之生，各有所錯兮。<br/>
定心廣志，余何畏懼兮？<br/>
曾傷爰哀，永歎喟兮。<br/>
世溷濁莫吾知，人心不可謂兮。<br/>
知死不可讓，願勿愛兮。<br/>
明告君子，吾將以為類兮。<br/>
</p>
<h3>思美人</h3>
<p>
思美人兮，攬涕而佇眙。<br/>
媒絕路阻兮，言不可結而詒。<br/>
蹇蹇之煩冤兮，陷滯而不發。<br/>
申旦以舒中情兮，志沈菀而莫達。<br/>
願寄言於浮雲兮，遇豐隆而不將。<br/>
因歸鳥而致辭兮，羌迅高而難當。<br/>
高辛之靈盛兮，遭玄鳥而致詒。<br/>
欲變節以從俗兮，媿易初而屈志。<br/>
獨歷年而離愍兮，羌馮心猶未化。<br/>
寧隱閔而壽考兮，何變易之可為！<br/>
知前轍之不遂兮，未改此度。<br/>
車既覆而馬顛兮，蹇獨懷此異路。<br/>
勒騏驥而更駕兮，造父為我操之。<br/>
遷逡次而勿驅兮，聊假日以須時。<br/>
指嶓冢之西隈兮，與纁黃以為期。<br/>
開春發歲兮，白日出之悠悠。<br/>
吾將蕩志而愉樂兮，遵江夏以娛憂。<br/>
攬大薄之芳茞兮，搴長洲之宿莽。<br/>
惜吾不及古人兮，吾誰與玩此芳草？<br/>
解萹薄與雜菜兮，備以為交佩。<br/>
佩繽紛以繚轉兮，遂萎絕而離異。<br/>
吾且儃佪以娛憂兮，觀南人之變態。<br/>
竊快在中心兮，揚厥憑而不俟。<br/>
芳與澤其雜糅兮，羌芳華自中出。<br/>
紛鬱郁其遠承兮，滿內而外揚。<br/>
情與質信可保兮，羌居蔽而聞章。<br/>
令薜荔以為理兮，憚舉趾而緣木。<br/>
因芙蓉而為媒兮，憚蹇裳而濡足。<br/>
登高吾不說兮，入下吾不能。<br/>
固朕形之不服兮，然容與而狐疑。<br/>
廣遂前畫兮，未改此度也。<br/>
命則處幽，吾將罷兮，願及白日之未暮。<br/>
獨煢煢而南行兮，思彭咸之故也。<br/>
</p>
<h3>昔往日</h3>
<p>
惜往日之曾信兮，受命詔以昭詩。<br/>
奉先功以照下兮，明法度之嫌疑。<br/>
國富強而法立兮，屬貞臣而日娭。<br/>
秘密事之載心兮，雖過失猶弗治。<br/>
心純庬而不泄兮，遭讒人而嫉之。<br/>
君含怒而待臣兮，不清澈其然否。<br/>
蔽晦君之聰明兮，虛惑誤又以欺。<br/>
弗參驗以考實兮，遠遷臣而弗思。<br/>
信讒諛之溷濁兮，盛氣志而過之。<br/>
何貞臣之無罪兮，被離謗而見尤。<br/>
慚光景之誠信兮，身幽隱而備之。<br/>
臨沅湘之玄淵兮，遂自忍而沈流。<br/>
卒沒身而絕名兮，惜壅君之不昭。<br/>
君無度而弗察兮，使芳草為藪幽。<br/>
焉舒情而抽信兮，恬死亡而不聊。<br/>
獨鄣壅而蔽隱兮，使貞臣為無由。<br/>
聞百裡之為虜兮，伊尹烹於庖廚。<br/>
呂望屠於朝歌兮，甯戚歌而飯牛。<br/>
不逢湯武與桓繆兮，世孰雲而知之。<br/>
吳信讒而弗味兮，子胥死而後憂。<br/>
介子忠而立枯兮，文君寤而追求。<br/>
封介山而為之禁兮，報大德之優游。<br/>
思久故之親身兮，因縞素而哭之。<br/>
或忠信而死節兮，或訑謾而不疑。<br/>
弗省察而按實兮，聽讒人之虛辭。<br/>
芳與澤其雜糅兮，孰申旦而別之？<br/>
何芳草之早殀兮，微霜降而下戒。<br/>
諒聰不明而蔽壅兮，使讒諛而日得。<br/>
自前世之嫉賢兮，謂蕙若其不可佩。<br/>
妒佳冶之芬芳兮，嫫母姣而自好。<br/>
雖有西施之美容兮，讒妒入以自代。<br/>
願陳情以白行兮，得罪過之不意。<br/>
情冤見之日明兮，如列宿之錯置。<br/>
乘騏驥而馳騁兮，無轡銜而自載；<br/>
乘氾泭以下流兮，無舟楫而自備。<br/>
背法度而心治兮，闢與此其無異。<br/>
寧溘死而流亡兮，恐禍殃之有再。<br/>
不畢辭而赴淵兮，惜壅君之不識。<br/>
</p>
<h3>橘頌</h3>
<p>
后皇嘉樹，橘徠服兮。<br/>
受命不遷，生南國兮。<br/>
深固難徙，更壹志兮。<br/>
綠葉素榮，紛其可喜兮。<br/>
曾枝剡棘，圓果摶兮。<br/>
青黃雜糅，文章爛兮。<br/>
精色內白，類可任兮。<br/>
紛縕宜脩，姱而不醜兮。<br/>
嗟爾幼志，有以異兮。<br/>
獨立不遷，豈不可喜兮？<br/>
深固難徙，廓其無求兮。<br/>
蘇世獨立，橫而不流兮。<br/>
閉心自慎，不終失過兮。<br/>
秉德無私，參天地兮。<br/>
願歲並謝，與長友兮。<br/>
淑離不淫，梗其有理兮。<br/>
年歲雖少，可師長兮。<br/>
行比伯夷，置以為像兮。<br/>
</p>
<h3>悲回風</h3>
<p>
悲回風之搖蕙兮，心冤結而內傷。<br/>
物有微而隕性兮，聲有隱而先倡。<br/>
夫何彭咸之造思兮，暨志介而不忘！<br/>
萬變其情豈可蓋兮，孰虛偽之可長！<br/>
鳥獸鳴以號群兮，草苴比而不芳。<br/>
魚葺鱗以自別兮，蛟龍隱其文章。<br/>
故荼薺不同畝兮，蘭茞幽而獨芳。<br/>
惟佳人之永都兮，更統世而自貺。<br/>
眇遠志之所及兮，憐浮雲之相羊。<br/>
介眇志之所惑兮，竊賦詩之所明。<br/>
惟佳人之獨懷兮，折若椒以自處。<br/>
曾歔欷之嗟嗟兮，獨隱伏而思慮。<br/>
涕泣交而凄凄兮，思不眠以至曙。<br/>
終長夜之曼曼兮，掩此哀而不去。<br/>
寤從容以周流兮，聊逍遙以自恃。<br/>
傷太息之愍憐兮，氣於邑而不可止。<br/>
糾思心以為纕兮，編愁苦以為膺。<br/>
折若木以蔽光兮，隨飄風之所仍。<br/>
存髣彿而不見兮，心踴躍其若湯。<br/>
撫珮衽以案志兮，超惘惘而遂行。<br/>
歲曶曶其若頹兮，時亦冉冉而將至。<br/>
薠蘅槁而節離兮，芳以歇而不比。<br/>
憐思心之不可懲兮，證此言之不可聊。<br/>
寧溘死而流亡兮，不忍為此之常愁。<br/>
孤子吟而抆淚兮，放子出而不還。<br/>
孰能思而不隱兮，照彭咸之所聞。<br/>
登石巒以遠望兮，路眇眇之默默。<br/>
入景響之無應兮，聞省想而不可得。<br/>
愁鬱鬱之無快兮，居戚戚而不可解。<br/>
心鞿羈而不形兮，氣繚轉而自締。<br/>
穆眇眇之無垠兮，莽芒芒之無儀。<br/>
聲有隱而相感兮，物有純而不可為。<br/>
藐蔓蔓之不可量兮，縹綿綿之不可紆。<br/>
愁悄悄之常悲兮，翩冥冥之不可娛。<br/>
淩大波而流風兮，託彭咸之所居。<br/>
上高巖之峭岸兮，處雌蜺之標顛。<br/>
據青冥而攄虹兮，遂儵忽而捫天。<br/>
吸湛露之浮源兮，漱凝霜之雰雰。<br/>
依風穴以自息兮，忽傾寤以嬋媛。<br/>
馮崑崙以瞰霧兮，隱岷山以清江。<br/>
憚涌湍之磕磕兮，聽波聲之洶洶。<br/>
紛容容之無經兮，罔芒芒之無紀。<br/>
軋洋洋之無從兮，馳委移之焉止。<br/>
漂翻翻其上下兮，翼遙遙其左右。<br/>
氾潏潏其前後兮，伴張弛之信期。<br/>
觀炎氣之相仍兮，窺煙液之所積。<br/>
悲霜雪之俱下兮，聽潮水之相擊。<br/>
借光景以往來兮，施黃棘之枉策。<br/>
求介子之所存兮，見伯夷之放跡。<br/>
心調度而弗去兮，刻著志之無適。<br/>
曰：吾怨往昔之所冀兮，悼來者之悐悐。<br/>
浮江淮而入海兮，從子胥而自適。<br/>
望大河之洲渚兮，悲申徒之抗跡。<br/>
驟諫君而不聽兮，重任石之何益。<br/>
心絓結而不解兮，思蹇產而不釋。<br/>
</p>
<h2>惜誦</h2>
<p>
惜誦以致愍兮，發憤以抒情。<br/>
所作忠而言之兮，指蒼天以為正。<br/>
令五帝以㭊中兮，戒六神與嚮服。<br/>
俾山川以備御兮，命咎繇使聽直。<br/>
竭忠誠以事君兮，反離群而贅肬。<br/>
忘儇媚以背眾兮，待明君其知之。<br/>
言與行其可跡兮，情與貌其不變。<br/>
故相臣莫若君兮，所以證之不遠。<br/>
吾誼先君而後身兮，羌眾人之所仇。<br/>
專惟君而無他兮，又眾兆之所讎。<br/>
壹心而不豫兮，羌不可保也。<br/>
疾親君而無他兮，有招禍之道也。<br/>
思君其莫我忠兮，忽忘身之賤貧。<br/>
事君而不貳兮，迷不知寵之門。<br/>
忠何罪以遇罰兮，亦非余心之所志。<br/>
行不群以巔越兮，又眾兆之所咍。<br/>
紛逢尤以離謗兮，謇不可釋。<br/>
情沈抑而不達兮，又蔽而莫之白。<br/>
心鬱邑余侘傺兮，又莫察余之中情。<br/>
固煩言不可結詒兮，願陳志而無路。<br/>
退靜默而莫余知兮，進號呼又莫吾聞。<br/>
申侘傺之煩惑兮，中悶瞀之忳忳。<br/>
昔余夢登天兮，魂中道而無杭。<br/>
吾使厲神占之兮，曰：「有志極而無旁。」<br/>
「終危獨以離異兮，曰：「君可思而不可恃。<br/>
故眾口其鑠金兮，初若是而逢殆。<br/>
懲於羹者而吹虀兮，何不變此志也？<br/>
欲釋階而登天兮，猶有曩之態也。<br/>
眾駭遽以離心兮，又何以為此伴也？<br/>
同極而異路兮，又何以為此援也？<br/>
晉申生之孝子兮，父信讒而不好。<br/>
行婞直而不豫兮，鯀功用而不就。」<br/>
吾聞作忠以造怨兮，忽謂之過言。<br/>
九折臂而成醫兮，吾至今而知其信然。<br/>
矰弋機而在上兮，罻羅張而在下。<br/>
設張闢以娛君兮，願側身而無所。<br/>
欲儃佪以乾傺兮，恐重患而離尤。<br/>
欲高飛而遠集兮，君罔謂汝何之？<br/>
欲橫奔而失路兮，堅志而不忍。<br/>
背膺牉以交痛兮，心鬱結而紆軫。<br/>
檮木蘭以矯蕙兮，鑿申椒以為糧。<br/>
播江離與滋菊兮，願春日以為糗芳。<br/>
恐情質之不信兮，故重著以自明。<br/>
矯玆媚以私處兮，願曾思而遠身。<br/>
</p>
<h2>涉江</h2>
<p>
余幼好此奇服兮，年既老而不衰。<br/>
帶長鋏之陸離兮，冠切雲之崔嵬。<br/>
被明月兮珮寶璐。<br/>
世溷濁而莫余知兮，吾方高馳而不顧。<br/>
駕青虯兮驂白螭，吾與重華遊兮瑤之圃。<br/>
登崑崙兮食玉英，與天地兮同壽，與日月兮同光。<br/>
哀南夷之莫吾知兮，旦余濟乎江湘。<br/>
乘鄂渚而反顧兮，欸秋冬之緒風。<br/>
步余馬兮山皋，邸余車兮方林。<br/>
乘舲船余上沅兮，齊吳榜以擊汰。<br/>
船容與而不進兮，淹回水而疑滯。<br/>
朝發枉陼兮，夕宿辰陽。<br/>
苟余心其端直兮，雖僻遠之何傷。<br/>
入漵浦余儃佪兮，迷不知吾所如。<br/>
深林杳以冥冥兮，猿狖之所居。<br/>
山峻高以蔽日兮，下幽晦以多雨。<br/>
霰雪紛其無垠兮，雲霏霏而承宇。<br/>
哀吾生之無樂兮，幽獨處乎山中。<br/>
吾不能變心而從俗兮，固將愁苦而終窮。<br/>
接輿髡首兮，桑扈臝行。<br/>
忠不必用兮，賢不必以。<br/>
伍子逢殃兮，比干菹醢。<br/>
與前世而皆然兮，吾又何怨乎今之人！<br/>
余將董道而不豫兮，固將重昏而終身！<br/>
<p>
亂曰：<br/>
鸞鳥鳳皇，日以遠兮。<br/>
燕雀烏鵲，巢堂壇兮。<br/>
露申辛夷，死林薄兮。<br/>
腥臊並御，芳不得薄兮。<br/>
陰陽易位，時不當兮。<br/>
懷信侘傺，忽乎吾將行兮！<br/>
</p>
<h2>哀郢</h2>
<p>
皇天之不純命兮，何百姓之震愆？<br/>
民離散而相失兮，方仲春而東遷。<br/>
去故鄉而就遠兮，遵江夏以流亡。<br/>
出國門而軫懷兮，甲之朝吾以行。<br/>
發郢都而去閭兮，荒忽其焉極？<br/>
楫齊揚以容與兮，哀見君而不再得。<br/>
望長楸而太息兮，涕淫淫其若霰。<br/>
過夏首而西浮兮，顧龍門而不見。<br/>
心嬋媛而傷懷兮，眇不知其所蹠。<br/>
順風波以從流兮，焉洋洋而為客。<br/>
淩陽侯之氾濫兮，忽翱翔之焉薄。<br/>
心絓結而不解兮，思蹇產而不釋。<br/>
將運舟而下浮兮，上洞庭而下江。<br/>
去終古之所居兮，今逍遙而來東。<br/>
羌靈魂之欲歸兮，何須臾而忘反。<br/>
背夏浦而西思兮，哀故都之日遠。<br/>
登大墳以遠望兮，聊以舒吾憂心。<br/>
哀州土之平樂兮，悲江介之遺風。<br/>
當陵陽之焉至兮，淼南渡之焉如？<br/>
曾不知夏之為丘兮，孰兩東門之可蕪？<br/>
心不怡之長久兮，憂與愁其相接。<br/>
惟郢路之遼遠兮，江與夏之不可涉。<br/>
忽若去不信兮，至今九年而不復。<br/>
慘鬱鬱而不通兮，蹇侘傺而含慼。<br/>
外承歡之汋約兮，諶荏弱而難持。<br/>
忠湛湛而願進兮，妒被離而鄣之。<br/>
堯舜之抗行兮，瞭杳杳而薄天。<br/>
眾讒人之嫉妒兮，被以不慈之偽名。<br/>
憎慍惀之脩美兮，好夫人之康慨。<br/>
眾踥蹀而日進兮，美超遠而逾邁。<br/>
<p>
亂曰：<br/>
曼余目以流觀兮，冀壹反之何時。<br/>
鳥飛反故鄉兮，狐死必首丘。<br/>
信非吾罪而棄逐兮，何日夜而忘之！<br/>
</p>
<h2>抽思</h2>
<p>
心鬱鬱之憂思兮，獨永歎乎增傷。<br/>
思蹇產之不釋兮，曼遭夜之方長。<br/>
悲秋風之動容兮，何回極之浮浮。<br/>
數惟蓀之多怒兮，傷余心之懮懮。<br/>
願搖起而橫奔兮，覽民尤以自鎮。<br/>
結微情以陳詞兮，矯以遺夫美人。<br/>
昔君與我誠言兮，曰黃昏以為期。<br/>
羌中道而回畔兮，反既有此他志。<br/>
憍吾以其美好兮，覽余以其脩姱。<br/>
與余言而不信兮，蓋為余而造怒。<br/>
願承閒而自察兮，心震悼而不敢；<br/>
悲夷猶而冀進兮，心怛傷之憺憺。<br/>
玆歷情以陳辭兮，蓀詳聾而不聞。<br/>
固切人之不媚兮，眾果以我為患。<br/>
初吾所陳之耿著兮，豈至今其庸亡？<br/>
何毒藥之謇謇兮？願蓀美之可完。<br/>
望三五以為像兮，指彭咸以為儀。<br/>
夫何極而不至兮，故遠聞而難虧。<br/>
善不由外來兮，名不可以虛作。<br/>
孰無施而有報兮，孰不實而有穫？<br/>
<p>
少歌曰：<br/>
與美人抽怨兮，並日夜而無正。<br/>
憍吾以其美好兮，敖朕辭而不聽。<br/>
<p>
倡曰：<br/>
有鳥自南兮，來集漢北。<br/>
好姱佳麗兮，牉獨處此異域。<br/>
既惸獨而不群兮，又無良媒在其側。<br/>
道卓遠而日忘兮，願自申而不得。<br/>
望北山而流涕兮，臨流水而太息。<br/>
望孟夏之短夜兮，何晦明之若歲！<br/>
惟郢路之遼遠兮，魂一夕而九逝。<br/>
曾不知路之曲直兮，南指月與列星。<br/>
願徑逝而未得兮，魂識路之營營。<br/>
何靈魂之信直兮，人之心不與吾心同！<br/>
理弱而媒不通兮，尚不知余之從容。<br/>
<p>
亂曰：<br/>
長瀨湍流，泝江潭兮。<br/>
狂顧南行，聊以娛心兮。<br/>
軫石崴嵬，蹇吾願兮。<br/>
超回志度，行隱進兮。<br/>
低佪夷猶，宿北姑兮。<br/>
煩冤瞀容，實沛徂兮。<br/>
愁歎苦神，靈遙思兮。<br/>
路遠處幽，又無行媒兮。<br/>
道思作頌，聊以自救兮。<br/>
憂心不遂，斯言誰告兮。<br/>
</p>
<h2>懷沙</h2>
<p>
滔滔孟夏兮，草木莽莽。<br/>
傷懷永哀兮，汨徂南土。<br/>
眴兮杳杳，孔靜幽默。<br/>
鬱結紆軫兮，離愍而長鞠。<br/>
撫情效志兮，冤屈而自抑。<br/>
刓方以為圜兮，常度未替。<br/>
易初本迪兮，君子所鄙。<br/>
章畫志墨兮，前圖未改。<br/>
內厚質正兮，大人所盛。<br/>
巧倕不斲兮，孰察其撥正。<br/>
玄文處幽兮，矇瞍謂之不章；<br/>
離婁微睇兮，瞽以為無明。<br/>
變白以為黑兮，倒上以為下。<br/>
鳳皇在笯兮，雞鶩翔舞。<br/>
同糅玉石兮，一概而相量。<br/>
夫惟黨人鄙固兮，羌不知余之所臧。<br/>
任重載盛兮，陷滯而不濟。<br/>
懷瑾握瑜兮，窮不知所示。<br/>
邑犬之群吠兮，吠所怪也。<br/>
非俊疑傑兮，固庸態也。<br/>
文質疏內兮，眾不知余之異採。<br/>
材樸委積兮，莫知余之所有。<br/>
重仁襲義兮，謹厚以為豐。<br/>
重華不可牾兮，孰知余之從容！<br/>
古固有不並兮，豈知其何故？<br/>
湯禹久遠兮，邈而不可慕。<br/>
懲違改忿兮，抑心而自彊。<br/>
離湣而不遷兮，願志之有像。<br/>
進路北次兮，日昧昧其將暮。<br/>
舒憂娛哀兮，限之以大故。<br/>
<p>
亂曰：<br/>
浩浩沅﹑湘，分流汨兮。<br/>
脩路幽蔽，道遠忽兮。<br/>
曾吟恆悲，永歎慨兮。<br/>
世既莫吾知，人心不可謂兮。<br/>
懷質抱情，獨無正兮。<br/>
伯樂既沒，驥焉程兮？<br/>
萬民之生，各有所錯兮。<br/>
定心廣志，余何畏懼兮？<br/>
曾傷爰哀，永歎喟兮。<br/>
世溷濁莫吾知，人心不可謂兮。<br/>
知死不可讓，願勿愛兮。<br/>
明告君子，吾將以為類兮。<br/>
</p>
<h2>思美人</h2>
<p>
思美人兮，攬涕而佇眙。<br/>
媒絕路阻兮，言不可結而詒。<br/>
蹇蹇之煩冤兮，陷滯而不發。<br/>
申旦以舒中情兮，志沈菀而莫達。<br/>
願寄言於浮雲兮，遇豐隆而不將。<br/>
因歸鳥而致辭兮，羌迅高而難當。<br/>
高辛之靈盛兮，遭玄鳥而致詒。<br/>
欲變節以從俗兮，媿易初而屈志。<br/>
獨歷年而離愍兮，羌馮心猶未化。<br/>
寧隱閔而壽考兮，何變易之可為！<br/>
知前轍之不遂兮，未改此度。<br/>
車既覆而馬顛兮，蹇獨懷此異路。<br/>
勒騏驥而更駕兮，造父為我操之。<br/>
遷逡次而勿驅兮，聊假日以須時。<br/>
指嶓冢之西隈兮，與纁黃以為期。<br/>
開春發歲兮，白日出之悠悠。<br/>
吾將蕩志而愉樂兮，遵江夏以娛憂。<br/>
攬大薄之芳茞兮，搴長洲之宿莽。<br/>
惜吾不及古人兮，吾誰與玩此芳草？<br/>
解萹薄與雜菜兮，備以為交佩。<br/>
佩繽紛以繚轉兮，遂萎絕而離異。<br/>
吾且儃佪以娛憂兮，觀南人之變態。<br/>
竊快在中心兮，揚厥憑而不俟。<br/>
芳與澤其雜糅兮，羌芳華自中出。<br/>
紛鬱郁其遠承兮，滿內而外揚。<br/>
情與質信可保兮，羌居蔽而聞章。<br/>
令薜荔以為理兮，憚舉趾而緣木。<br/>
因芙蓉而為媒兮，憚蹇裳而濡足。<br/>
登高吾不說兮，入下吾不能。<br/>
固朕形之不服兮，然容與而狐疑。<br/>
廣遂前畫兮，未改此度也。<br/>
命則處幽，吾將罷兮，願及白日之未暮。<br/>
獨煢煢而南行兮，思彭咸之故也。<br/>
</p>
<h2>昔往日</h2>
<p>
惜往日之曾信兮，受命詔以昭詩。<br/>
奉先功以照下兮，明法度之嫌疑。<br/>
國富強而法立兮，屬貞臣而日娭。<br/>
秘密事之載心兮，雖過失猶弗治。<br/>
心純庬而不泄兮，遭讒人而嫉之。<br/>
君含怒而待臣兮，不清澈其然否。<br/>
蔽晦君之聰明兮，虛惑誤又以欺。<br/>
弗參驗以考實兮，遠遷臣而弗思。<br/>
信讒諛之溷濁兮，盛氣志而過之。<br/>
何貞臣之無罪兮，被離謗而見尤。<br/>
慚光景之誠信兮，身幽隱而備之。<br/>
臨沅湘之玄淵兮，遂自忍而沈流。<br/>
卒沒身而絕名兮，惜壅君之不昭。<br/>
君無度而弗察兮，使芳草為藪幽。<br/>
焉舒情而抽信兮，恬死亡而不聊。<br/>
獨鄣壅而蔽隱兮，使貞臣為無由。<br/>
聞百裡之為虜兮，伊尹烹於庖廚。<br/>
呂望屠於朝歌兮，甯戚歌而飯牛。<br/>
不逢湯武與桓繆兮，世孰雲而知之。<br/>
吳信讒而弗味兮，子胥死而後憂。<br/>
介子忠而立枯兮，文君寤而追求。<br/>
封介山而為之禁兮，報大德之優游。<br/>
思久故之親身兮，因縞素而哭之。<br/>
或忠信而死節兮，或訑謾而不疑。<br/>
弗省察而按實兮，聽讒人之虛辭。<br/>
芳與澤其雜糅兮，孰申旦而別之？<br/>
何芳草之早殀兮，微霜降而下戒。<br/>
諒聰不明而蔽壅兮，使讒諛而日得。<br/>
自前世之嫉賢兮，謂蕙若其不可佩。<br/>
妒佳冶之芬芳兮，嫫母姣而自好。<br/>
雖有西施之美容兮，讒妒入以自代。<br/>
願陳情以白行兮，得罪過之不意。<br/>
情冤見之日明兮，如列宿之錯置。<br/>
乘騏驥而馳騁兮，無轡銜而自載；<br/>
乘氾泭以下流兮，無舟楫而自備。<br/>
背法度而心治兮，闢與此其無異。<br/>
寧溘死而流亡兮，恐禍殃之有再。<br/>
不畢辭而赴淵兮，惜壅君之不識。<br/>
</p>
<h2>橘頌</h2>
<p>
后皇嘉樹，橘徠服兮。<br/>
受命不遷，生南國兮。<br/>
深固難徙，更壹志兮。<br/>
綠葉素榮，紛其可喜兮。<br/>
曾枝剡棘，圓果摶兮。<br/>
青黃雜糅，文章爛兮。<br/>
精色內白，類可任兮。<br/>
紛縕宜脩，姱而不醜兮。<br/>
嗟爾幼志，有以異兮。<br/>
獨立不遷，豈不可喜兮？<br/>
深固難徙，廓其無求兮。<br/>
蘇世獨立，橫而不流兮。<br/>
閉心自慎，不終失過兮。<br/>
秉德無私，參天地兮。<br/>
願歲並謝，與長友兮。<br/>
淑離不淫，梗其有理兮。<br/>
年歲雖少，可師長兮。<br/>
行比伯夷，置以為像兮。<br/>
</p>
<h2>悲回風</h2>
<p>
悲回風之搖蕙兮，心冤結而內傷。<br/>
物有微而隕性兮，聲有隱而先倡。<br/>
夫何彭咸之造思兮，暨志介而不忘！<br/>
萬變其情豈可蓋兮，孰虛偽之可長！<br/>
鳥獸鳴以號群兮，草苴比而不芳。<br/>
魚葺鱗以自別兮，蛟龍隱其文章。<br/>
故荼薺不同畝兮，蘭茞幽而獨芳。<br/>
惟佳人之永都兮，更統世而自貺。<br/>
眇遠志之所及兮，憐浮雲之相羊。<br/>
介眇志之所惑兮，竊賦詩之所明。<br/>
惟佳人之獨懷兮，折若椒以自處。<br/>
曾歔欷之嗟嗟兮，獨隱伏而思慮。<br/>
涕泣交而凄凄兮，思不眠以至曙。<br/>
終長夜之曼曼兮，掩此哀而不去。<br/>
寤從容以周流兮，聊逍遙以自恃。<br/>
傷太息之愍憐兮，氣於邑而不可止。<br/>
糾思心以為纕兮，編愁苦以為膺。<br/>
折若木以蔽光兮，隨飄風之所仍。<br/>
存髣彿而不見兮，心踴躍其若湯。<br/>
撫珮衽以案志兮，超惘惘而遂行。<br/>
歲曶曶其若頹兮，時亦冉冉而將至。<br/>
薠蘅槁而節離兮，芳以歇而不比。<br/>
憐思心之不可懲兮，證此言之不可聊。<br/>
寧溘死而流亡兮，不忍為此之常愁。<br/>
孤子吟而抆淚兮，放子出而不還。<br/>
孰能思而不隱兮，照彭咸之所聞。<br/>
登石巒以遠望兮，路眇眇之默默。<br/>
入景響之無應兮，聞省想而不可得。<br/>
愁鬱鬱之無快兮，居戚戚而不可解。<br/>
心鞿羈而不形兮，氣繚轉而自締。<br/>
穆眇眇之無垠兮，莽芒芒之無儀。<br/>
聲有隱而相感兮，物有純而不可為。<br/>
藐蔓蔓之不可量兮，縹綿綿之不可紆。<br/>
愁悄悄之常悲兮，翩冥冥之不可娛。<br/>
淩大波而流風兮，託彭咸之所居。<br/>
上高巖之峭岸兮，處雌蜺之標顛。<br/>
據青冥而攄虹兮，遂儵忽而捫天。<br/>
吸湛露之浮源兮，漱凝霜之雰雰。<br/>
依風穴以自息兮，忽傾寤以嬋媛。<br/>
馮崑崙以瞰霧兮，隱岷山以清江。<br/>
憚涌湍之磕磕兮，聽波聲之洶洶。<br/>
紛容容之無經兮，罔芒芒之無紀。<br/>
軋洋洋之無從兮，馳委移之焉止。<br/>
漂翻翻其上下兮，翼遙遙其左右。<br/>
氾潏潏其前後兮，伴張弛之信期。<br/>
觀炎氣之相仍兮，窺煙液之所積。<br/>
悲霜雪之俱下兮，聽潮水之相擊。<br/>
借光景以往來兮，施黃棘之枉策。<br/>
求介子之所存兮，見伯夷之放跡。<br/>
心調度而弗去兮，刻著志之無適。<br/>
曰：吾怨往昔之所冀兮，悼來者之悐悐。<br/>
浮江淮而入海兮，從子胥而自適。<br/>
望大河之洲渚兮，悲申徒之抗跡。<br/>
驟諫君而不聽兮，重任石之何益。<br/>
心絓結而不解兮，思蹇產而不釋。<br/>
</p>
<h2>遠遊</h2>
<p>
悲時俗之近阨兮，願輕舉而遠遊。<br/>
質菲薄而無因兮，焉托乘而上浮？<br/>
遭沈濁而污穢兮，獨鬱結其誰語！<br/>
夜耿耿而不寐兮，魂營營而至曙。<br/>
惟天地之無窮兮，哀人生之長勤，<br/>
往者余弗及兮，來者吾不聞，<br/>
步徙倚而遙思兮，怊惝怳而乖懷。<br/>
意荒忽而流蕩兮，心愁淒而增悲。<br/>
神倏忽而不反兮，形枯槁而獨留。<br/>
內惟省以端操兮，還應正氣之所由。<br/>
漠虛靜以恬愉兮，澹無為而自得。<br/>
聞赤鬆之清塵兮，願承風乎遺則。<br/>
貴真人之休德兮，美往世之登仙，<br/>
與化去而不風兮，名聲著而日延。<br/>
奇傅說之托辰星兮，羨韓眾之得一。<br/>
形穆穆以浸遠兮，離人群而遁逸。<br/>
因氣變而遂曾舉兮，忽神奔而鬼怪。<br/>
時彷彿以遙見兮，精皎皎以往來。<br/>
超氛埃而淑郵兮，終不反其故都。<br/>
免眾患而不懼兮，世莫知其所如。<br/>
恐天時之代序兮，耀靈曄而西征。<br/>
微霜降而下淪兮，悼芳草之先零。<br/>
聊仿佯而逍遙兮，永歷年而無成。<br/>
誰可與玩斯遺芳兮？長向風而舒情。<br/>
高陽邈以遠兮，余將焉所程？<br/>
<p>
重曰：<br/>
春秋忽其不淹兮，奚久留此故居。<br/>
軒轅不可攀援兮，吾將從王喬而娛戲。<br/>
餐六氣而飲沆瀣兮，漱正陽而含朝霞。<br/>
保神明之清澄兮，精氣入而粗穢除。<br/>
順凱風以從游兮，至南巢而一息。<br/>
見王子而宿之兮，審一氣之和德。<br/>
曰：「道可受兮，不可傳；<br/>
其小無內兮，其大夫垠；<br/>
毋滑而魂兮，彼將自然；<br/>
一氣孔神兮，於中夜存；<br/>
虛以待之存，無以為先；<br/>
庶類以成兮，此德之門。」<br/>
聞至貴而遂徂兮，忽乎吾將行。<br/>
仍羽人於丹丘，留不死之舊鄉。<br/>
朝濯發於湯谷兮，夕晞余身兮九陽。<br/>
吸飛泉之微液兮，懷琬琰之華英。<br/>
玉色頩以脕顏兮，精醇粹而始壯。<br/>
質銷鑠以汋約兮，神要眇以淫放。<br/>
嘉南州之炎德兮，麗桂樹之冬榮；<br/>
山蕭條而無獸兮，野寂漠其無人。<br/>
載營魄而登霞兮，掩浮雲而上徵。<br/>
命天閽其開關兮，排閶闔而望予。<br/>
如豐隆使先導兮，問太微之所居。<br/>
集重陽入帝宮兮，造旬始而觀清都。<br/>
朝發軔於太儀兮，夕始臨乎於微閭。<br/>
屯余車之萬乘兮，紛容與而並馳。<br/>
駕八龍之婉婉兮，載雲旗之逶蛇。<br/>
建雄虹之採旄兮，五色雜而炫耀。<br/>
服偃蹇以低昂兮，驂連蜷以驕驁。<br/>
騎膠葛以雜亂兮，斑漫衍而方行。<br/>
撰余轡而正策兮，吾將過乎句芒。<br/>
歷太皓以右轉兮，前飛廉以啟路。<br/>
陽杲杲其未光兮，凌天地以徑度。<br/>
風伯為作先驅兮，氛埃闢而清涼。<br/>
鳳凰翼其承旗兮，遇蓐收乎西皇。<br/>
攬慧星以為旍兮，舉鬥柄以為麾。<br/>
叛陸離其上下兮，游驚霧之流波。<br/>
時暖曃其曭莽兮，召玄武而奔屬。<br/>
後文昌使掌行兮，選署眾神以並轂。<br/>
路漫漫其修遠兮，徐弭節而高厲。<br/>
左雨師使徑侍兮，右雷公以為衛。<br/>
欲度世以忘歸兮，意姿睢以擔撟。<br/>
內欣欣而自美兮，聊愉娛以淫樂。<br/>
涉青雲以氾濫游兮，忽臨睨夫舊鄉。<br/>
僕夫懷余心悲兮，邊馬顧而不行。<br/>
思舊故以想像兮，長太息而掩涕。<br/>
泛容與而遐舉兮，聊抑志而自弭。<br/>
指炎神而直馳兮，吾將往乎南疑。<br/>
覽方外之荒忽兮，沛𣶈瀁而自浮。<br/>
祝融戒而蹕御兮，騰告鸞鳥迎宓妃。<br/>
張《咸池》奏《承雲》兮，二女御《九韶》歌。<br/>
使湘靈鼓瑟兮，令海若舞馮夷。<br/>
玄螭蟲象並出進兮，形蟉虯而逶蛇。<br/>
雌蜺便娟以增撓兮，鸞鳥軒翥而翔飛。<br/>
音樂博衍無終極兮，焉及逝以徘徊。<br/>
舒並節以馳騖兮，逴絕垠乎寒門。<br/>
軼迅風天清源兮，從顓瑣乎增冰。<br/>
歷玄冥以邪徑兮，乘間維以反顧。<br/>
召黔贏而見之兮，為余先乎平路。<br/>
經營四方兮，周流六漠。<br/>
上至列缺兮，降望大壑。<br/>
下崢嶸而無地兮，上寥廓而無天。<br/>
視倏忽而無見兮，聽惝恍而無聞。<br/>
超無為以至清兮，與泰初而為鄰。<br/>
</p>
<h2>卜居</h2>
<p>
屈原既放，三年不得復見。竭知盡忠，而蔽鄣於讒。心煩慮亂，不知所從。往見太卜鄭詹尹，曰：「余有所疑，願因先生決之。」詹尹乃端策拂龜，曰：「君將何以教之？」<br/>
<p>
屈原曰：「吾寧悃悃款款，朴以忠乎？將送往勞來，斯無窮乎？寧誅鋤草茅，以力耕乎？將游大人，以成名乎？寧正言不諱，以危身乎？將從俗富貴，以媮生乎？寧超然高舉，以保真乎？將哫訾栗斯，喔咿儒兒，以事婦人乎？寧廉潔正直，以自清乎？將突梯滑稽，如脂如韋，以潔楹乎？寧昂昂若千里之駒乎？將氾氾若水中之鳧乎，與波上下，偷以全吾軀乎？寧與騏驥亢軛乎？將隨駑馬之跡乎？寧與黃鵠比翼乎？將與雞鶩爭食乎？此孰吉孰凶？何去何從？世溷濁而不清，蟬翼為重，千鈞為輕；黃鐘毀棄，瓦釜雷鳴；讒人高張，賢士無名。吁嗟默默兮，誰知吾之廉貞！」<br/>
<p>
詹尹乃釋策而謝，曰：「夫尺有所短，寸有所長，物有所不足，智有所不明，數有所不逮，神有所不通。用君之心，行君之意，龜策誠不能知事。」<br/>
</p>
<h2>漁父</h2>
<p>
屈原既放，遊於江潭，行吟澤畔，顏色憔悴，形容枯槁。漁父見而問之曰：<br/>
「子非三閭大夫與？何故至於斯！」<br/>
屈原曰：「舉世皆濁我獨清，眾人皆醉我獨醒，是以見放！」<br/>
漁父曰：「聖人不凝滯於物，而能與世推移。<br/>
世人皆濁，何不淈其泥而揚其波？<br/>
眾人皆醉，何不餔其糟而歠其釃？<br/>
何故深思高舉，自令放為？」<br/>
屈原曰：「吾聞之，新沐者必彈冠，新浴者必振衣；<br/>
安能以身之察察，受物之汶汶者乎！<br/>
寧赴湘流，葬於江魚之腹中。<br/>
安能以皓皓之白，而蒙世俗之塵埃乎！」<br/>
漁父莞爾而笑，鼓枻而去，乃歌曰：<br/>
「滄浪之水清兮，可以濯吾纓。<br/>
滄浪之水濁兮，可以濯吾足。」<br/>
遂去不復與言。<br/>
</p>
<h2>九辯</h2>
<p>
悲哉！秋之為氣也。<br/>
蕭瑟兮，草木搖落而變衰。<br/>
憭慄兮，若在遠行。<br/>
登山臨水兮，送將歸。<br/>
泬寥兮，天高而氣清；<br/>
寂寥兮，收潦而水清。<br/>
憯悽增欷兮，薄寒之中人；<br/>
愴怳懭悢兮，去故而就新；<br/>
坎廩兮，貧士失職而志不平；<br/>
廓落兮，羈旅而無友生；<br/>
惆悵兮，而私自憐。<br/>
燕翩翩其辭歸兮，蟬寂漠而無聲。<br/>
鴈廱廱而南遊兮，鶤雞啁哳而悲鳴。<br/>
獨申旦而不寐兮，哀蟋蟀之宵徵。<br/>
時亹亹而過中兮，蹇淹留而無成。<br/>
<p>
悲憂窮戚兮獨處廓，有美一人兮心不繹；<br/>
去鄉離家兮徠遠客，超逍遙兮今焉薄！<br/>
專思君兮不可化，君不知兮可柰何！<br/>
蓄怨兮積思，心煩憺兮忘食事。<br/>
願一見兮道余意，君之心兮與余異。<br/>
車既駕兮朅而歸，不得見兮心傷悲。<br/>
倚結軨兮長太息，涕潺湲兮下霑軾。<br/>
慷慨絕兮不得，中瞀亂兮迷惑。<br/>
私自憐兮何極？心怦怦兮諒直。<br/>
皇天平分四時兮，竊獨悲此廩秋。<br/>
白露既下百草兮，奄離披此梧楸。<br/>
去白日之昭昭兮，襲長夜之悠悠。<br/>
離芳藹之方壯兮，余萎約而悲愁。<br/>
秋既先戒以白露兮，冬又申之以嚴霜。<br/>
收恢台之孟夏兮，然欿傺而沈藏。<br/>
葉菸邑而無色兮，枝煩挐而交橫。<br/>
顏淫溢而將罷兮，柯彷彿而萎黃。<br/>
萷櫹槮之可哀兮，形銷鑠而瘀傷。<br/>
惟其紛糅而將落兮，恨其失時而無當。<br/>
攬騑轡而下節兮，聊逍遙以相佯。<br/>
歲忽忽而遒盡兮，恐余壽之弗將。<br/>
悼余生之不時兮，逢此世之俇攘。<br/>
澹容與而獨倚兮，蟋蟀鳴此西堂。<br/>
心怵惕而震盪兮，何所憂之多方。<br/>
卬明月而太息兮，步列星而極明。<br/>
<p>
竊悲夫蕙華之曾敷兮，紛旖旎乎都房。<br/>
何曾華之無實兮，從風雨而飛颺！<br/>
以為君獨服此蕙兮，羌無以異於眾芳。<br/>
閔奇思之不通兮，將去君而高翔。<br/>
心閔憐之慘悽兮，願一見而有明。<br/>
重無怨而生離兮，中結軫而增傷。<br/>
豈不鬱陶而思君兮？君之門以九重！<br/>
猛犬狺狺而迎吠兮，關梁閉而不通。<br/>
皇天淫溢而秋霖兮，後土何時而得漧？<br/>
塊獨守此無澤兮，仰浮雲而永歎！<br/>
<p>
何時俗之工巧兮？背繩墨而改錯！<br/>
卻騏驥而不乘兮，策駑駘而取路。<br/>
當世豈無騏驥兮，誠莫之能善御。<br/>
見執轡者非其人兮，故駒跳而遠去。<br/>
鳧鴈皆唼夫梁藻兮，鳳愈飄翔而高舉。<br/>
圜鑿而方枘兮，吾固知其鉏鋙而難入。<br/>
眾鳥皆有所登棲兮，鳳獨遑遑而無所集。<br/>
願銜枚而無言兮，嘗被君之渥洽。<br/>
太公九十乃顯榮兮，誠未遇其匹合。<br/>
謂騏驥兮安歸？謂鳳皇兮安棲？<br/>
變古易俗兮世衰，今之相者兮舉肥。<br/>
騏驥伏匿而不見兮，鳳皇高飛而不下。<br/>
鳥獸猶知褱德兮，何雲賢士之不處？<br/>
驥不驟進而求服兮，鳳亦不貪餧而妄食。<br/>
君棄遠而不察兮，雖願忠其焉得？<br/>
欲寂漠而絕端兮，竊不敢忘初之厚德。<br/>
獨悲愁其傷人兮，馮鬱鬱其何極？<br/>
<p>
霜露慘悽而交下兮，心尚幸其弗濟。<br/>
霰雪雰糅其增加兮，乃知遭命之將至。<br/>
願徼幸而有待兮，泊莽莽與野草同死。<br/>
願自往而徑游兮，路壅絕而不通。<br/>
欲循道而平驅兮，又未知其所從。<br/>
然中路而迷惑兮，自厭按而學誦。<br/>
性愚陋以褊淺兮，信未達乎從容。<br/>
<p>
竊美申包胥之氣晟兮，恐時世之不固。<br/>
何時俗之工巧兮？滅規矩而改鑿！<br/>
獨耿介而不隨兮，願慕先聖之遺教。<br/>
處濁世而顯榮兮，非余心之所樂。<br/>
與其無義而有名兮，寧窮處而守高。<br/>
食不媮而為飽兮，衣不苟而為溫。<br/>
竊慕詩人之遺風兮，願託志乎素餐。<br/>
蹇充倔而無端兮，泊莽莽而無垠。<br/>
無衣裘以御冬兮，恐溘死不得見乎陽春。<br/>
<p>
靚杪秋之遙夜兮，心繚悷而有哀。<br/>
春秋逴逴而日高兮，然惆悵而自悲。<br/>
四時遞來而卒歲兮，陰陽不可與儷偕。<br/>
白日晼晚其將入兮，明月銷鑠而減毀。<br/>
歲忽忽而遒盡兮，老冉冉而愈弛。<br/>
心搖悅而日幸兮，然怊悵而無冀。<br/>
中憯惻之悽愴兮，長太息而增欷。<br/>
年洋洋以日往兮，老嵺廓而無處。<br/>
事亹亹而覬進兮，蹇淹留而躊躇。<br/>
<p>
何氾濫之浮雲兮？猋廱蔽此明月。<br/>
忠昭昭而願見兮，然霠曀而莫達。<br/>
願皓日之顯行兮，雲矇矇而蔽之。<br/>
竊不自料而願忠兮，或黕點而汙之。<br/>
堯舜之抗行兮，瞭冥冥而薄天。<br/>
<p>
何險巇之嫉妒兮？被以不慈之偽名。<br/>
彼日月之照明兮，尚黯黮而有瑕。<br/>
何況一國之事兮，亦多端而膠加。<br/>
被荷裯之晏晏兮，然潢洋而不可帶。<br/>
既驕美而伐武兮，負左右之耿介。<br/>
憎慍惀之修美兮，好夫人之慷慨。<br/>
眾踥蹀而日進兮，美超遠而逾邁。<br/>
農夫輟耕而容與兮，恐田野之蕪穢。<br/>
事綿綿而多私兮，竊悼後之危敗。<br/>
世雷同而炫曜兮，何毀譽之昧昧！<br/>
今修飾而窺鏡兮，後尚可以竄藏。<br/>
願寄言夫流星兮，羌儵忽而難當。<br/>
卒廱蔽此浮雲，下暗漠而無光。<br/>
<p>
堯舜皆有所舉任兮，故高枕而自適。<br/>
諒無怨於天下兮，心焉取此怵惕？<br/>
乘騏驥之瀏瀏兮，馭安用夫強策？<br/>
諒城郭之不足恃兮，雖重介之何益？<br/>
邅翼翼而無終兮，忳惛惛而愁約。<br/>
生天地之若過兮，功不成而無嶜。<br/>
願沈滯而不見兮，尚欲布名乎天下。<br/>
然潢洋而不遇兮，直怐愚而自苦。<br/>
莽洋洋而無極兮，忽翱翔之焉薄？<br/>
國有驥而不知乘兮，焉皇皇而更索？<br/>
甯戚謳於車下兮，桓公聞而知之。<br/>
無伯樂之相善兮，今誰使乎譽之？<br/>
罔流涕以聊慮兮，惟著意而得之。<br/>
紛純純之願忠兮，妒被離而鄣之。<br/>
<p>
亂曰：<br/>
願賜不肖之軀而別離兮，放遊志乎雲中。<br/>
乘精氣之摶摶兮，騖諸神之湛湛。<br/>
驂白霓之習習兮，歷群靈之豐豐。<br/>
左朱雀之苃苃兮，右蒼龍之躣躣。<br/>
屬雷師之闐闐兮，通飛廉之衙衙。<br/>
前輕輬之鏘鏘兮，後輜乘之從從。<br/>
載雲旗之委蛇兮，扈屯騎之容容。<br/>
計專專之不可化兮，願遂推而為臧。<br/>
賴皇天之厚德兮，還及君之無恙。<br/>
</p>
<h2>招䰟</h2>
<p>
朕幼清以廉潔兮，身服義而未沫。<br/>
主此盛德兮，牽於俗而蕪穢。<br/>
上無所考此盛德兮，長離殃而愁苦。<br/>
帝告巫陽曰：「有人在下，我欲輔之。<br/>
魂魄離散，汝筮予之。」<br/>
巫陽對曰：「掌夢！上帝：<br/>
其難從；若必筮予之，<br/>
恐後之謝，不能復用。」<br/>
巫陽焉乃下招曰：<br/>
<p>
「魂兮歸來！去君之恆乾，<br/>
何為四方些？捨君之樂處，<br/>
而離彼不祥些。<br/>
<p>
魂兮歸來！東方不可以托些。<br/>
長人千仞，惟魂是索些。<br/>
十日代出，流金鑠石些。<br/>
彼皆習之，魂往必釋些。<br/>
歸來兮！不可以托些。<br/>
<p>
魂兮歸來！南方不可以止些。<br/>
雕題黑齒，得人肉以祀，以其骨為醢些。<br/>
蝮蛇蓁蓁，封狐千里些。<br/>
雄虺九首，往來倏忽，吞人以益其心些。<br/>
歸來兮！不可久淫些。<br/>
<p>
魂兮歸來！西方之害，流沙千里些。<br/>
旋入雷淵，爢散而不可止些。<br/>
幸而得脫，其外曠宇些。<br/>
赤蟻若象，玄蜂若壺些。<br/>
五穀不生，叢菅是食些。<br/>
其土爛人，求水無所得些。<br/>
彷徉無所倚，廣大無所極些。<br/>
歸來兮！恐自遺賊些。<br/>
<p>
魂兮歸來！北方不可以止些。<br/>
增冰峨峨，飛雪千里些。<br/>
歸來兮！不可以久些。<br/>
<p>
魂兮歸來！君無上天些。<br/>
虎豹九關，啄害下人些。<br/>
一夫九首，拔木九千些。<br/>
豺狼從目，往來侁侁些。<br/>
懸人以嬉，投之深淵些。<br/>
致命於帝，然後得瞑些。<br/>
歸來！往恐危身些。<br/>
<p>
魂兮歸來！君無下此幽都些。<br/>
土伯九約，其角觺觺些。<br/>
敦脢血拇，逐人伂駓駓些。<br/>
參目虎首，其身若牛些。<br/>
此皆甘人。<br/>
歸來！恐自遺災些。<br/>
<p>
魂兮歸來！入修門些。<br/>
工祝招君，背行先些。<br/>
秦篝齊縷，鄭綿絡些。<br/>
招具該備，永嘯呼些。<br/>
<p>
魂兮歸來！反故居些。<br/>
天地四方，多賊姦些。<br/>
像設君室，靜閒安些。<br/>
高堂邃宇，檻層軒些。<br/>
層台累榭，臨高山些。<br/>
網戶朱綴，刻方連些。<br/>
冬有宎廈，夏室寒些。<br/>
川谷徑復，流潺湲些。<br/>
光風轉蕙，汜崇蘭些。<br/>
經堂入奧，朱塵筵些。<br/>
砥室翠翹，掛曲瓊些。<br/>
翡翠珠被，爛齊光些。<br/>
蒻阿拂壁，羅幬張些。<br/>
纂組綺縞，結琦璜些。<br/>
室中之觀，多珍怪些。<br/>
蘭膏明燭，華容備些。<br/>
二八侍宿，射遞代些。<br/>
九侯淑女，多迅眾些。<br/>
盛鬋不同制，實滿宮些。<br/>
容態好比，順彌代些。<br/>
弱顏固植，謇其有意些。<br/>
姱容修態，緪洞房些。<br/>
蛾眉曼睩，目騰光些。<br/>
靡顏膩理，遺視矊些。<br/>
離榭修幕，侍君之閒些。<br/>
悲帷翠帳，飾高堂些。<br/>
紅壁沙版，玄玉梁些。<br/>
仰觀刻桷，畫龍蛇些。<br/>
坐堂伏檻，臨曲池些。<br/>
芙蓉始發，雜芰荷些。<br/>
紫莖屏風，文緣波些。<br/>
文異豹飾，侍陂阤些。<br/>
軒輬既低，步騎羅些。<br/>
蘭薄戶樹，瓊木籬些。<br/>
魂兮歸來！何遠為些。<br/>
<p>
室家遂宋，食多方些。<br/>
稻粢穱麥，挐黃梁些。<br/>
大苦鹹酸，辛甘行些。<br/>
肥牛之腱，臑若芳些。<br/>
和酸若苦，陳吳羹些。<br/>
靦鱉炮羔，有柘漿些。<br/>
鵠酸臇鳧，煎鴻鶬些。<br/>
露雞臛蠵，厲而不爽些。<br/>
粔籹蜜餌，有粻餭些。<br/>
瑤漿蜜勺，實羽觴些。<br/>
挫糟凍飲，酎清涼些。<br/>
華酌既陳，有瓊漿些。<br/>
歸來反故室，敬而無防些。<br/>
餚羞未通，女樂羅些。<br/>
陳鍾按鼓，造新歌些。<br/>
涉江採菱，發揚荷些。<br/>
美人既醉，朱顏酡些。<br/>
嬉光眇視，目曾波些。<br/>
被文服纖，麗而不奇些。<br/>
長髮曼鬋，艷陸離些。<br/>
二八齊容，起鄭舞些。<br/>
衽若交竿，撫案下些。<br/>
竽瑟狂會，搷鳴鼓些。<br/>
宮庭震驚，發激楚些。<br/>
吳歈蔡謳，奏大呂些。<br/>
士女雜坐，亂而不分些。<br/>
放陳組纓，班其相紛些。<br/>
鄭衛妖玩，來雜陳些。<br/>
激楚之結，獨秀先些。<br/>
菎蔽象棋，有六簙些。<br/>
分曹並進，遒相迫些。<br/>
成梟而牟，呼五白些。<br/>
晉制犀比，費白日些。<br/>
鏗鍾搖虡，揳梓瑟些。<br/>
娛酒不廢，沈日夜些。<br/>
蘭膏明燭，華燈錯些。<br/>
結撰至思，蘭芳假些。<br/>
人有所極，同心賦些。<br/>
酎飲盡歡，樂先故些。<br/>
魂兮歸來！反故居些。<br/>
<p>
亂曰：<br/>
獻歲發春兮，汩吾南征。<br/>
菉蘋齊葉兮，白芷生。<br/>
路貫廬江兮，左長薄。<br/>
倚沼畦瀛兮，遙望博。<br/>
青驪結駟兮，齊千乘。<br/>
懸火延起兮，玄顏烝。<br/>
步及驟處兮，誘騁先。<br/>
抑騖若通兮，引車右還。<br/>
與王趨夢兮，課後先。<br/>
君王親發兮，憚青兕。<br/>
朱明承夜兮，時不可以淹。<br/>
皋蘭被徑兮，斯路漸。<br/>
湛湛江水兮，上有楓。<br/>
目極千里兮，傷春心。<br/>
魂兮歸來！哀江南！<br/>
</p>
<h2>大招</h2>
<p>
青春受謝，白日昭只。<br/>
春氣奮發，萬物遽只。<br/>
冥凌浹行，魂無逃只。<br/>
魂魄歸來！無遠遙只。<br/>
<p>
魂乎歸來！無東無西，無南無北只。<br/>
東有大海，溺水浟浟只。<br/>
螭龍並流，上下悠悠只。<br/>
霧雨淫淫，白皓膠只。<br/>
魂乎無東！湯谷寂寥只。<br/>
<p>
魂乎無南！南有炎火千里，蝮蛇蜒只。<br/>
山林險隘，虎豹蜿只。<br/>
鰅鱅短狐，王虺騫只。<br/>
魂乎無南！蜮傷躬只。<br/>
<p>
魂乎無西！西方流沙，漭洋洋只。<br/>
豕首縱目，被發鬤只。<br/>
長爪踞牙，誒笑狂只。<br/>
魂乎無西！多害傷只。<br/>
<p>
魂乎無北！北有寒山，趠龍赩只。<br/>
代水不可涉，深不可測只。<br/>
天白顥顥，寒凝凝只。<br/>
魂乎無往！盈北極只。<br/>
<p>
魂魄歸來！閒以靜只。<br/>
自恣荊楚，安以定只。<br/>
逞志究欲，心意安只。<br/>
窮身永樂，年壽延只。<br/>
<p>
魂乎歸來！樂不可言只。<br/>
五穀六仞，設菰梁只。<br/>
鼎臑盈望，和致芳只。<br/>
內鶬鴿鵠，味豺羹只。<br/>
<p>
魂乎歸來！恣所嘗只。<br/>
鮮蠵甘雞，和楚酷只。<br/>
醢豚苦狗，膾苴蒪只。<br/>
吳酸蒿蔞，不沾薄只。<br/>
<p>
魂兮歸來！恣所擇只。<br/>
炙鴰烝鳧，煔鶉陳只。<br/>
煎鰿臛雀，遽爽存只。<br/>
<p>
魂乎歸來！麗以先只。<br/>
四酎並孰，不澀嗌只。<br/>
清馨凍飲，不歠役只。<br/>
吳醴白櫱，和楚瀝只。<br/>
<p>
魂乎歸來！不遽惕只。<br/>
代秦鄭衛，鳴竽張只。<br/>
伏戲駕辯，楚勞商只。<br/>
謳和揚阿，趙蕭倡只。<br/>
<p>
魂乎歸來！定空桑只。<br/>
二八接舞，投詩賦只。<br/>
叩鍾調磬，娛人亂只。<br/>
四上競氣，極聲變只。<br/>
<p>
魂乎歸來！聽歌譔只。<br/>
朱唇皓齒，嫭以姱只。<br/>
比德好閒，習以都只。<br/>
豐肉微骨，調以娛只。<br/>
<p>
魂乎歸來！安以舒只。<br/>
嫮目宜笑，娥眉曼只。<br/>
容則秀雅，稚朱顏只。<br/>
<p>
魂乎歸來！靜以安只。<br/>
姱修滂浩，麗以佳只。<br/>
曾頰倚耳，曲眉規只。<br/>
滂心綽態，姣麗施只。<br/>
小腰秀頸，若鮮卑只。<br/>
<p>
魂乎歸來！思怨移只。<br/>
易中利心，以動作只。<br/>
粉白黛黑，施芳澤只。<br/>
長袂拂面，善留客只。<br/>
<p>
魂乎歸來！以娛昔只。<br/>
青色直眉，美目媔只。<br/>
靨輔奇牙，宜笑嘕只。<br/>
豐肉微骨，體便娟只。<br/>
<p>
魂乎歸來！恣所便只。<br/>
夏屋廣大，沙堂秀只。<br/>
南房小壇，觀絕霤只。<br/>
曲屋步壛，宜擾畜只。<br/>
騰駕步游，獵春囿只。<br/>
瓊轂錯衡，英華假只。<br/>
茞蘭桂樹，鬱彌路只。<br/>
<p>
魂乎歸來！恣志慮只。<br/>
孔雀盈園，畜鸞皇只！<br/>
鵾鴻群晨，雜鶖鶬只。<br/>
鴻鵠代游，曼鷫鸘只。<br/>
<p>
魂乎歸來！鳳凰翔只。<br/>
曼澤怡面，血氣盛只。<br/>
永宜厥身，保壽命只。<br/>
室家盈廷，爵祿盛只。<br/>
<p>
魂乎歸來！居室定只。<br/>
接徑千里，出若雲只。<br/>
三圭重侯，聽類神祇。<br/>
察篤夭隱，孤寡存只。<br/>
<p>
魂兮歸來！正始昆只。<br/>
田邑千畛，人阜昌只。<br/>
美冒眾流，德澤章只。<br/>
先威後文，善美明只。<br/>
<p>
魂乎歸來！賞罰當只。<br/>
名聲若日，照四海只。<br/>
德譽配天，萬民理只。<br/>
北至幽陵，南交阯只。<br/>
西薄羊腸，東窮海只。<br/>
<p>
魂乎歸來！尚賢士只。<br/>
發政獻行，禁苛暴只。<br/>
舉傑壓陛，誅譏罷只。<br/>
直贏在位，近禹麾只。<br/>
豪傑執政，流澤施只。<br/>
<p>
魂乎歸來！國家為只。<br/>
雄雄赫赫，天德明只。<br/>
三公穆穆，登降堂只。<br/>
諸侯畢極，立九卿只。<br/>
昭質既設，大侯張只。<br/>
執弓挾矢，揖辭讓只。<br/>
魂乎來歸！尚三王只。<br/>
</p>
<h2>惜誓</h2>
<p>
惜余年老而日衰兮，歲忽忽而不反。<br/>
登蒼天而高舉兮，歷眾山而日遠。<br/>
觀江河之紆曲兮，離四海之霑濡。<br/>
攀北極而一息兮，吸沆瀣以充虛。<br/>
飛朱鳥使先驅兮，駕太一之象輿。<br/>
蒼龍蚴虯於左驂兮，白虎騁而為右騑。<br/>
建日月以為蓋兮，載玉女於後車。<br/>
馳騖於杳冥之中兮，休息虖崑崙之墟。<br/>
樂窮極而不厭兮，願從容虖神明。<br/>
涉丹水而駝騁兮，右大夏之遺風。<br/>
<p>
黃鵠之一舉兮，知山川之紆曲。<br/>
再舉兮，睹天地之圜方。<br/>
臨中國之眾人兮，託回飆乎尚羊。<br/>
乃至少原之野兮，赤鬆、王喬皆在旁。<br/>
二子擁瑟而調均兮，余因稱乎清商。<br/>
澹然而自樂兮，吸眾氣而翱翔。<br/>
念我長生而久僊兮，不如反余之故鄉。<br/>
<p>
黃鵠後時而寄處兮，鴟梟群而制之。<br/>
神龍失水而陸居兮，為螻蟻之所裁。<br/>
夫黃鵠神龍猶如此兮，況賢者之逢亂世哉。<br/>
壽冉冉而日衰兮，固儃回而不息。<br/>
俗流從而不止兮，眾枉聚而矯直。<br/>
或偷合而苟進兮，或隱居而深藏。<br/>
苦稱量之不審兮，同權概而就衡。<br/>
或推迻而苟容兮，或直言之諤諤。<br/>
傷誠是之不察兮，並紉茅絲以為索。<br/>
方世俗之幽昏兮，眩白黑之美惡。<br/>
放山淵之龜玉兮，相與貴夫礫石。<br/>
梅伯數諫而至醢兮，來革順志而用國。<br/>
悲仁人之盡節兮，反為小人之所賊。<br/>
比干忠諫而剖心兮，箕子被髮而佯狂。<br/>
水背流而源竭兮，木去根而不長。<br/>
非重軀以慮難兮，惜傷身之無功。<br/>
<p>
已矣哉！<br/>
獨不見夫鸞鳳之高翔兮，乃集大皇之野。<br/>
循四極而回周兮，見盛德而後下。<br/>
彼聖人之神德兮，遠濁世而自藏。<br/>
使麒麟可得羈而係兮，又何以異虖犬羊？<br/>
</p>
<h2>招隱士</h2>
<p>
桂樹叢生兮山之幽，偃蹇連蜷兮枝相繚。<br/>
山氣巃嵷兮石嵯峨，谿谷嶄巖兮水曾波。<br/>
猿狖群嘯兮虎豹原，攀援桂枝兮聊淹留。<br/>
王孫游兮不歸，春草生兮萋萋。<br/>
歲暮兮不自聊，蟪蛄鳴兮啾啾。<br/>
坱兮軋，山曲岪，心淹留兮恫慌忽。<br/>
罔兮沕，憭兮慄，虎豹穴。<br/>
叢薄深林兮，人上慄。<br/>
嶔岑碕礒兮碅磳磈硊，樹輪相糾兮林木茷骫。<br/>
青莎雜樹兮薠草靃靡，白鹿麔麚兮或騰或倚。<br/>
狀兒崟崟兮峨峨，淒淒兮漇漇。<br/>
獼猴兮熊羆，慕類兮以悲。<br/>
攀援桂枝兮聊淹留。<br/>
虎豹鬥兮熊羆咆，禽獸駭兮亡其曹。<br/>
王孫兮歸來，山中兮不可以久留。<br/>
</p>
<h2>七諫</h2>
</p>
<h3>初放</h3>
<p>
平生於國兮，長於原野。<br/>
言語訥譅兮，又無彊輔。<br/>
淺智褊能兮，聞見又寡。<br/>
數言便事兮，見怨門下。<br/>
王不察其長利兮，卒見棄乎原野。<br/>
伏念思過兮，無可改者。<br/>
群眾成朋兮，上浸以惑。<br/>
巧佞在前兮，賢者滅息。<br/>
堯、舜聖已沒兮，孰為忠直？<br/>
高山崔巍兮，水流湯湯。<br/>
死日將至兮，與麋鹿如坑。<br/>
塊兮鞠，當道宿，舉世皆然兮，余將誰告？<br/>
斥逐鴻鵠兮，近習鴟梟，斬伐橘柚兮，列樹苦桃。<br/>
便娟之修竹兮，寄生乎江潭。<br/>
上葳蕤而防露兮，下泠泠而來風。<br/>
孰知其不合兮？<br/>
若竹柏之異心。<br/>
往者不可及兮，來者不可待。<br/>
悠悠蒼天兮，莫我振理。<br/>
竊怨君之不寤兮，吾獨死而後已。<br/>
</p>
<h3>沈江</h3>
<p>
惟往古之得失兮，覽私微之所傷。<br/>
堯、舜聖而慈仁兮，後世稱而弗忘。<br/>
齊桓失於專任兮，夷吾忠而名彰。<br/>
晉獻惑於孋姬兮，申生孝而被殃。<br/>
偃王行其仁義兮，荊文寤而徐亡。<br/>
紂暴虐以失位兮，周得佐乎呂望。<br/>
修往古以行恩兮，封比干之丘壟。<br/>
賢俊慕而自附兮，日浸淫而合同。<br/>
明法令而修理兮，蘭芷幽而有芳。<br/>
苦眾人之妒予兮，箕子寤而佯狂。<br/>
不顧地以貪名兮，心怫鬱而內傷。<br/>
聯蕙芷以為佩兮，過鮑肆而失香。<br/>
正臣端其操行兮，反離謗而見攘。<br/>
世俗更而變化兮，伯夷餓於首陽。<br/>
獨廉潔而不容兮，叔齊久而逾明。<br/>
浮雲陳而蔽晦兮，使日月乎無光。<br/>
忠臣貞而欲諫兮，讒諛毀而在旁。<br/>
秋草榮其將實兮，微霜下而夜降。<br/>
商風肅而害生兮，百草育而不長。<br/>
眾並諧以妒賢兮，孤聖特而易傷。<br/>
懷計謀而不見用兮，巖穴處而隱藏。<br/>
成功隳而不卒兮，子胥死而不葬。<br/>
世從俗而變化兮，隨風靡而成行。<br/>
信直退而毀敗兮，虛偽進而得當。<br/>
追悔過之無及兮，豈盡忠而有功。<br/>
廢制度而不用兮，務行私而去公。<br/>
終不變而死節兮，惜年齒之未央。<br/>
將方舟而下流兮，冀幸君之發矇。<br/>
痛忠言之逆耳兮，恨申子之沈江。<br/>
願悉心之所聞兮，遭值君之不聰。<br/>
不開寤而難道兮，不別橫之與縱。<br/>
聽姦臣之浮說兮，絕國家之久長。<br/>
滅規矩而不用兮，背繩墨之正方。<br/>
離憂患而乃寤兮，若縱火於秋蓬。<br/>
業失之而不救兮，尚何論乎禍凶。<br/>
彼離畔而朋黨兮，獨行之士其何望？<br/>
日漸染而不自知兮，秋毫微哉而變容。<br/>
眾輕積而折軸兮，原咎雜而累重。<br/>
赴湘、沅之流澌兮，恐逐波而復東。<br/>
懷沙礫而自沈兮，不忍見君之蔽壅。<br/>
</p>
<h3>怨世</h3>
<p>
世沈淖而難論兮，俗岒峨而嵾嵯。<br/>
清泠泠而殲滅兮，溷湛湛而日多。<br/>
梟鴞既以成群兮，玄鶴弭翼而屏移。<br/>
蓬艾親入御於床笫兮，馬蘭踸踔而日加。<br/>
棄捐葯芷與杜衡兮，余柰世之不知芳何？<br/>
何周道之平易兮，然蕪穢而險戲。<br/>
高陽無故而委塵兮，唐虞點灼而毀議。<br/>
誰使正其真是兮，雖有八師而不可為。<br/>
皇天保其高兮，後土持其久。<br/>
服清白以逍遙兮，偏與乎玄英異色。<br/>
西施媞媞而不得見兮，嫫母勃屑而日侍。<br/>
桂蠹不知所淹留兮，蓼蟲不知徙乎葵菜。<br/>
處湣湣之濁世兮，今安所達乎吾志。<br/>
意有所載而遠逝兮，固非眾人之所識。<br/>
驥躊躇於弊輂兮，遇孫陽而得代。<br/>
呂望窮困而不聊生兮，遭周文而舒志。<br/>
甯戚飯牛而商歌兮，桓公聞而弗置。<br/>
路室女之方桑兮，孔子過之以自侍。<br/>
吾獨乖剌而無當兮，心悼怵而耄思。<br/>
思比干之恲恲兮，哀子胥之慎事。<br/>
悲楚人之和氏兮，獻寶玉以為石。<br/>
遇厲武之不察兮，羌兩足以畢斮。<br/>
小人之居勢兮，視忠正之何若？<br/>
改前聖之法度兮，喜囁嚅而妄作。<br/>
親讒諛而疏賢聖兮，訟謂閭娵為醜惡。<br/>
愉近習而蔽遠兮，孰知察其黑白？<br/>
卒不得效其心容兮，安眇眇而無所歸薄。<br/>
專精爽以自明兮，晦冥冥而壅蔽。<br/>
年既已過太半兮，然埳軻而留滯。<br/>
欲高飛而遠集兮，恐離罔而滅敗。<br/>
獨冤抑而無極兮，傷精神而壽夭。<br/>
皇天既不純命兮，余生終無所依。<br/>
願自沈於江流兮，絕橫流而徑逝。<br/>
寧為江海之泥塗兮，安能久見此濁世？<br/>
</p>
<h3>怨思</h3>
<p>
士窮而隱處兮，廉方正而不容。<br/>
子胥諫而靡軀兮，比干忠而剖心。<br/>
子推自割而飤君兮，德日忘而怨深。<br/>
行明白而曰黑兮，荊棘聚而成林。<br/>
江離棄於窮巷兮，蒺藜蔓乎東廂。<br/>
賢者蔽而不見兮，讒諛進而相朋。<br/>
梟鴞並進而俱鳴兮，鳳皇飛而高翔。<br/>
願壹往而徑逝兮，道壅絕而不通。<br/>
</p>
<h3>自悲</h3>
<p>
居愁懃其誰告兮，獨永思而憂悲。<br/>
內自省而不俟兮，操愈堅而不衰。<br/>
隱三年而無決兮，歲忽忽其若頹。<br/>
憐余身不足以卒意兮，冀一見而復歸。<br/>
哀人事之不幸兮，屬天命而委之咸池。<br/>
身被疾而不閒兮，心沸熱其若湯。<br/>
冰炭不可以相並兮，吾固知乎命之不長。<br/>
哀獨苦死之無樂兮，惜余年之未央。<br/>
悲不反余之所居兮，恨離予之故鄉。<br/>
鳥獸驚而失群兮，猶高飛而哀鳴。<br/>
狐死必首丘兮，夫人孰能不反其真情？<br/>
故人疏而日忘兮，新人近而俞好。<br/>
莫能行於杳冥兮，孰能施於無報？<br/>
苦眾人之皆然兮，乘回風而遠游。<br/>
淩恆山其若陋兮，聊愉娛以忘憂。<br/>
悲虛言之無實兮，苦眾口之鑠金。<br/>
遇故鄉而一顧兮，泣歔欷而霑衿。<br/>
厭白玉以為面兮，懷琬琰以為心。<br/>
邪氣入而感內兮，施玉色而外淫。<br/>
何青雲之流瀾兮，微霜降之矇矇。<br/>
徐風至而徘徊兮，疾風過之湯湯。<br/>
聞南藩樂而欲往兮，至會稽而且止。<br/>
見韓眾而宿之兮，問天道之所在？<br/>
借浮雲以送予兮，載雌霓而為旌。<br/>
駕青龍以馳騖兮，班衍衍之冥冥。<br/>
忽容容其安之兮，超慌忽其焉如？<br/>
苦眾人之難信兮，願離群而遠舉。<br/>
登巒山而遠望兮，好桂樹之冬榮。<br/>
觀天火之炎煬兮，聽大壑之波聲。<br/>
引八維以自道兮，含沆瀣以長生。<br/>
居不樂以時思兮，食草木之秋實。<br/>
飲菌若之朝露兮，構桂木而為室。<br/>
雜橘柚以為囿兮，列新夷與椒楨。<br/>
鵾鶴孤而夜號兮，哀居者之誠貞。<br/>
</p>
<h3>哀命</h3>
<p>
哀時命之不合兮，傷楚國之多憂。<br/>
內懷情之潔白兮，遭亂世而離尤。<br/>
惡耿介之直行兮，世溷濁而不知。<br/>
何君臣之相失兮，上沅湘而分離。<br/>
測汨羅之湘水兮，知時固而不反。<br/>
傷離散之交亂兮，遂側身而既遠。<br/>
處玄舍之幽門兮，穴巖石而窟伏。<br/>
從水蛟而為徙兮，與神龍乎休息。<br/>
何山石之嶄巖兮，靈魂屈而偃蹇。<br/>
含素水而蒙深兮，日眇眇而既遠。<br/>
哀形體之離解兮，神罔兩而無舍。<br/>
惟椒蘭之不反兮，魂迷惑而不知路。<br/>
願無過之設行兮，雖滅沒之自樂。<br/>
痛楚國之流亡兮，哀靈修之過到。<br/>
固時俗之溷濁兮，志瞀迷而不知路。<br/>
念私門之正匠兮，遙涉江而遠去。<br/>
念女嬃之嬋媛兮，涕泣流乎於悒。<br/>
我決死而不生兮，雖重追吾何及。<br/>
戲疾瀨之素水兮，望高山之蹇產。<br/>
哀高丘之赤岸兮，遂沒身而不反。<br/>
</p>
<h3>謬諫</h3>
<p>
怨靈修之浩蕩兮，夫何執操之不固？<br/>
悲太山之為隍兮，孰江河之可涸？<br/>
願承閒而效志兮，恐犯忌而乾諱。<br/>
卒撫情以寂寞兮，然怊悵而自悲。<br/>
玉與石其同匱兮，貫魚眼與珠璣。<br/>
駑駿雜而不分兮，服罷牛而驂驥。<br/>
年滔滔而自遠兮，壽冉冉而愈衰。<br/>
心悇憛而煩冤兮，蹇超搖而無冀。<br/>
固時俗之工巧兮，滅規矩而改錯。<br/>
卻騏驥而不乘兮，策駑駘而取路。<br/>
當世豈無騏驥兮，誠無王良之善馭。<br/>
見執轡者非其人兮，故駒跳而遠去。<br/>
不量鑿而正枘兮，恐矩矱之不同。<br/>
不論世而高舉兮，恐操行之不調。<br/>
弧弓弛而不張兮，孰雲知其所至？<br/>
無傾危之患難兮，焉知賢士之所死？<br/>
俗推佞而進富兮，節行張而不著。<br/>
賢良蔽而不群兮，朋曹比而黨譽。<br/>
邪說飾而多曲兮，正法弧而不公。<br/>
直士隱而避匿兮，讒諛登乎明堂。<br/>
棄彭咸之娛樂兮，滅巧倕之繩墨。<br/>
菎蕗雜於黀蒸兮，機蓬矢以射革。<br/>
駕蹇驢而無策兮，又何路之能極？<br/>
以直鍼而為釣兮，又何魚之能得？<br/>
伯牙之絕弦兮，無鍾子期而聽之。<br/>
和抱璞而泣血兮，安得良工而剖之？<br/>
同音者相和兮，同類者相似。<br/>
飛鳥號其群兮，鹿鳴求其友。<br/>
故叩宮而宮應兮，彈角而角動。<br/>
虎嘯而谷風至兮，龍舉而景雲往。<br/>
音聲之相和兮，言物類之相感也。<br/>
夫方圜之異形兮，勢不可以相錯。<br/>
列子隱身而窮處兮，世莫可以寄託。<br/>
眾鳥皆有行列兮，鳳獨翔翔而無所薄。<br/>
經濁世而不得志兮，願側身巖穴而自託。<br/>
欲闔口而無言兮，嘗被君之厚德。<br/>
獨便悁而懷毒兮，愁鬱鬱之焉極？<br/>
念三年之積思兮，願壹見而陳辭。<br/>
不及君而騁說兮，世孰可為明之？<br/>
身寢疾而日愁兮，情沈抑而不揚。<br/>
眾人莫可與論道兮，悲精神之不通。<br/>
<p>
亂曰：<br/>
鸞皇孔鳳日以遠兮，畜鳧駕鵝。<br/>
雞鶩滿堂壇兮，鼁黽游乎華池。<br/>
要褭奔亡兮，騰駕橐駝。<br/>
鉛刀進御兮，遙棄太阿。<br/>
拔搴玄芝兮，列樹芋荷。<br/>
橘柚萎枯兮，苦李旖旎。<br/>
甂甌登於明堂兮，周鼎潛乎深淵。<br/>
自古而固然兮，吾又何怨乎今之人。<br/>
</p>
<h2>初放</h2>
<p>
平生於國兮，長於原野。<br/>
言語訥譅兮，又無彊輔。<br/>
淺智褊能兮，聞見又寡。<br/>
數言便事兮，見怨門下。<br/>
王不察其長利兮，卒見棄乎原野。<br/>
伏念思過兮，無可改者。<br/>
群眾成朋兮，上浸以惑。<br/>
巧佞在前兮，賢者滅息。<br/>
堯、舜聖已沒兮，孰為忠直？<br/>
高山崔巍兮，水流湯湯。<br/>
死日將至兮，與麋鹿如坑。<br/>
塊兮鞠，當道宿，舉世皆然兮，余將誰告？<br/>
斥逐鴻鵠兮，近習鴟梟，斬伐橘柚兮，列樹苦桃。<br/>
便娟之修竹兮，寄生乎江潭。<br/>
上葳蕤而防露兮，下泠泠而來風。<br/>
孰知其不合兮？<br/>
若竹柏之異心。<br/>
往者不可及兮，來者不可待。<br/>
悠悠蒼天兮，莫我振理。<br/>
竊怨君之不寤兮，吾獨死而後已。<br/>
</p>
<h2>沈江</h2>
<p>
惟往古之得失兮，覽私微之所傷。<br/>
堯、舜聖而慈仁兮，後世稱而弗忘。<br/>
齊桓失於專任兮，夷吾忠而名彰。<br/>
晉獻惑於孋姬兮，申生孝而被殃。<br/>
偃王行其仁義兮，荊文寤而徐亡。<br/>
紂暴虐以失位兮，周得佐乎呂望。<br/>
修往古以行恩兮，封比干之丘壟。<br/>
賢俊慕而自附兮，日浸淫而合同。<br/>
明法令而修理兮，蘭芷幽而有芳。<br/>
苦眾人之妒予兮，箕子寤而佯狂。<br/>
不顧地以貪名兮，心怫鬱而內傷。<br/>
聯蕙芷以為佩兮，過鮑肆而失香。<br/>
正臣端其操行兮，反離謗而見攘。<br/>
世俗更而變化兮，伯夷餓於首陽。<br/>
獨廉潔而不容兮，叔齊久而逾明。<br/>
浮雲陳而蔽晦兮，使日月乎無光。<br/>
忠臣貞而欲諫兮，讒諛毀而在旁。<br/>
秋草榮其將實兮，微霜下而夜降。<br/>
商風肅而害生兮，百草育而不長。<br/>
眾並諧以妒賢兮，孤聖特而易傷。<br/>
懷計謀而不見用兮，巖穴處而隱藏。<br/>
成功隳而不卒兮，子胥死而不葬。<br/>
世從俗而變化兮，隨風靡而成行。<br/>
信直退而毀敗兮，虛偽進而得當。<br/>
追悔過之無及兮，豈盡忠而有功。<br/>
廢制度而不用兮，務行私而去公。<br/>
終不變而死節兮，惜年齒之未央。<br/>
將方舟而下流兮，冀幸君之發矇。<br/>
痛忠言之逆耳兮，恨申子之沈江。<br/>
願悉心之所聞兮，遭值君之不聰。<br/>
不開寤而難道兮，不別橫之與縱。<br/>
聽姦臣之浮說兮，絕國家之久長。<br/>
滅規矩而不用兮，背繩墨之正方。<br/>
離憂患而乃寤兮，若縱火於秋蓬。<br/>
業失之而不救兮，尚何論乎禍凶。<br/>
彼離畔而朋黨兮，獨行之士其何望？<br/>
日漸染而不自知兮，秋毫微哉而變容。<br/>
眾輕積而折軸兮，原咎雜而累重。<br/>
赴湘、沅之流澌兮，恐逐波而復東。<br/>
懷沙礫而自沈兮，不忍見君之蔽壅。<br/>
</p>
<h2>怨世</h2>
<p>
世沈淖而難論兮，俗岒峨而嵾嵯。<br/>
清泠泠而殲滅兮，溷湛湛而日多。<br/>
梟鴞既以成群兮，玄鶴弭翼而屏移。<br/>
蓬艾親入御於床笫兮，馬蘭踸踔而日加。<br/>
棄捐葯芷與杜衡兮，余柰世之不知芳何？<br/>
何周道之平易兮，然蕪穢而險戲。<br/>
高陽無故而委塵兮，唐虞點灼而毀議。<br/>
誰使正其真是兮，雖有八師而不可為。<br/>
皇天保其高兮，後土持其久。<br/>
服清白以逍遙兮，偏與乎玄英異色。<br/>
西施媞媞而不得見兮，嫫母勃屑而日侍。<br/>
桂蠹不知所淹留兮，蓼蟲不知徙乎葵菜。<br/>
處湣湣之濁世兮，今安所達乎吾志。<br/>
意有所載而遠逝兮，固非眾人之所識。<br/>
驥躊躇於弊輂兮，遇孫陽而得代。<br/>
呂望窮困而不聊生兮，遭周文而舒志。<br/>
甯戚飯牛而商歌兮，桓公聞而弗置。<br/>
路室女之方桑兮，孔子過之以自侍。<br/>
吾獨乖剌而無當兮，心悼怵而耄思。<br/>
思比干之恲恲兮，哀子胥之慎事。<br/>
悲楚人之和氏兮，獻寶玉以為石。<br/>
遇厲武之不察兮，羌兩足以畢斮。<br/>
小人之居勢兮，視忠正之何若？<br/>
改前聖之法度兮，喜囁嚅而妄作。<br/>
親讒諛而疏賢聖兮，訟謂閭娵為醜惡。<br/>
愉近習而蔽遠兮，孰知察其黑白？<br/>
卒不得效其心容兮，安眇眇而無所歸薄。<br/>
專精爽以自明兮，晦冥冥而壅蔽。<br/>
年既已過太半兮，然埳軻而留滯。<br/>
欲高飛而遠集兮，恐離罔而滅敗。<br/>
獨冤抑而無極兮，傷精神而壽夭。<br/>
皇天既不純命兮，余生終無所依。<br/>
願自沈於江流兮，絕橫流而徑逝。<br/>
寧為江海之泥塗兮，安能久見此濁世？<br/>
</p>
<h2>怨思</h2>
<p>
士窮而隱處兮，廉方正而不容。<br/>
子胥諫而靡軀兮，比干忠而剖心。<br/>
子推自割而飤君兮，德日忘而怨深。<br/>
行明白而曰黑兮，荊棘聚而成林。<br/>
江離棄於窮巷兮，蒺藜蔓乎東廂。<br/>
賢者蔽而不見兮，讒諛進而相朋。<br/>
梟鴞並進而俱鳴兮，鳳皇飛而高翔。<br/>
願壹往而徑逝兮，道壅絕而不通。<br/>
</p>
<h2>自悲</h2>
<p>
居愁懃其誰告兮，獨永思而憂悲。<br/>
內自省而不俟兮，操愈堅而不衰。<br/>
隱三年而無決兮，歲忽忽其若頹。<br/>
憐余身不足以卒意兮，冀一見而復歸。<br/>
哀人事之不幸兮，屬天命而委之咸池。<br/>
身被疾而不閒兮，心沸熱其若湯。<br/>
冰炭不可以相並兮，吾固知乎命之不長。<br/>
哀獨苦死之無樂兮，惜余年之未央。<br/>
悲不反余之所居兮，恨離予之故鄉。<br/>
鳥獸驚而失群兮，猶高飛而哀鳴。<br/>
狐死必首丘兮，夫人孰能不反其真情？<br/>
故人疏而日忘兮，新人近而俞好。<br/>
莫能行於杳冥兮，孰能施於無報？<br/>
苦眾人之皆然兮，乘回風而遠游。<br/>
淩恆山其若陋兮，聊愉娛以忘憂。<br/>
悲虛言之無實兮，苦眾口之鑠金。<br/>
遇故鄉而一顧兮，泣歔欷而霑衿。<br/>
厭白玉以為面兮，懷琬琰以為心。<br/>
邪氣入而感內兮，施玉色而外淫。<br/>
何青雲之流瀾兮，微霜降之矇矇。<br/>
徐風至而徘徊兮，疾風過之湯湯。<br/>
聞南藩樂而欲往兮，至會稽而且止。<br/>
見韓眾而宿之兮，問天道之所在？<br/>
借浮雲以送予兮，載雌霓而為旌。<br/>
駕青龍以馳騖兮，班衍衍之冥冥。<br/>
忽容容其安之兮，超慌忽其焉如？<br/>
苦眾人之難信兮，願離群而遠舉。<br/>
登巒山而遠望兮，好桂樹之冬榮。<br/>
觀天火之炎煬兮，聽大壑之波聲。<br/>
引八維以自道兮，含沆瀣以長生。<br/>
居不樂以時思兮，食草木之秋實。<br/>
飲菌若之朝露兮，構桂木而為室。<br/>
雜橘柚以為囿兮，列新夷與椒楨。<br/>
鵾鶴孤而夜號兮，哀居者之誠貞。<br/>
</p>
<h2>哀命</h2>
<p>
哀時命之不合兮，傷楚國之多憂。<br/>
內懷情之潔白兮，遭亂世而離尤。<br/>
惡耿介之直行兮，世溷濁而不知。<br/>
何君臣之相失兮，上沅湘而分離。<br/>
測汨羅之湘水兮，知時固而不反。<br/>
傷離散之交亂兮，遂側身而既遠。<br/>
處玄舍之幽門兮，穴巖石而窟伏。<br/>
從水蛟而為徙兮，與神龍乎休息。<br/>
何山石之嶄巖兮，靈魂屈而偃蹇。<br/>
含素水而蒙深兮，日眇眇而既遠。<br/>
哀形體之離解兮，神罔兩而無舍。<br/>
惟椒蘭之不反兮，魂迷惑而不知路。<br/>
願無過之設行兮，雖滅沒之自樂。<br/>
痛楚國之流亡兮，哀靈修之過到。<br/>
固時俗之溷濁兮，志瞀迷而不知路。<br/>
念私門之正匠兮，遙涉江而遠去。<br/>
念女嬃之嬋媛兮，涕泣流乎於悒。<br/>
我決死而不生兮，雖重追吾何及。<br/>
戲疾瀨之素水兮，望高山之蹇產。<br/>
哀高丘之赤岸兮，遂沒身而不反。<br/>
</p>
<h2>謬諫</h2>
<p>
怨靈修之浩蕩兮，夫何執操之不固？<br/>
悲太山之為隍兮，孰江河之可涸？<br/>
願承閒而效志兮，恐犯忌而乾諱。<br/>
卒撫情以寂寞兮，然怊悵而自悲。<br/>
玉與石其同匱兮，貫魚眼與珠璣。<br/>
駑駿雜而不分兮，服罷牛而驂驥。<br/>
年滔滔而自遠兮，壽冉冉而愈衰。<br/>
心悇憛而煩冤兮，蹇超搖而無冀。<br/>
固時俗之工巧兮，滅規矩而改錯。<br/>
卻騏驥而不乘兮，策駑駘而取路。<br/>
當世豈無騏驥兮，誠無王良之善馭。<br/>
見執轡者非其人兮，故駒跳而遠去。<br/>
不量鑿而正枘兮，恐矩矱之不同。<br/>
不論世而高舉兮，恐操行之不調。<br/>
弧弓弛而不張兮，孰雲知其所至？<br/>
無傾危之患難兮，焉知賢士之所死？<br/>
俗推佞而進富兮，節行張而不著。<br/>
賢良蔽而不群兮，朋曹比而黨譽。<br/>
邪說飾而多曲兮，正法弧而不公。<br/>
直士隱而避匿兮，讒諛登乎明堂。<br/>
棄彭咸之娛樂兮，滅巧倕之繩墨。<br/>
菎蕗雜於黀蒸兮，機蓬矢以射革。<br/>
駕蹇驢而無策兮，又何路之能極？<br/>
以直鍼而為釣兮，又何魚之能得？<br/>
伯牙之絕弦兮，無鍾子期而聽之。<br/>
和抱璞而泣血兮，安得良工而剖之？<br/>
同音者相和兮，同類者相似。<br/>
飛鳥號其群兮，鹿鳴求其友。<br/>
故叩宮而宮應兮，彈角而角動。<br/>
虎嘯而谷風至兮，龍舉而景雲往。<br/>
音聲之相和兮，言物類之相感也。<br/>
夫方圜之異形兮，勢不可以相錯。<br/>
列子隱身而窮處兮，世莫可以寄託。<br/>
眾鳥皆有行列兮，鳳獨翔翔而無所薄。<br/>
經濁世而不得志兮，願側身巖穴而自託。<br/>
欲闔口而無言兮，嘗被君之厚德。<br/>
獨便悁而懷毒兮，愁鬱鬱之焉極？<br/>
念三年之積思兮，願壹見而陳辭。<br/>
不及君而騁說兮，世孰可為明之？<br/>
身寢疾而日愁兮，情沈抑而不揚。<br/>
眾人莫可與論道兮，悲精神之不通。<br/>
<p>
亂曰：<br/>
鸞皇孔鳳日以遠兮，畜鳧駕鵝。<br/>
雞鶩滿堂壇兮，鼁黽游乎華池。<br/>
要褭奔亡兮，騰駕橐駝。<br/>
鉛刀進御兮，遙棄太阿。<br/>
拔搴玄芝兮，列樹芋荷。<br/>
橘柚萎枯兮，苦李旖旎。<br/>
甂甌登於明堂兮，周鼎潛乎深淵。<br/>
自古而固然兮，吾又何怨乎今之人。<br/>
</p>
<h2>哀時命</h2>
<p>
哀時命之不及古人兮，夫何予生之不遘時！<br/>
往者不可扳援兮，徠者不可與期。<br/>
志憾恨而不逞兮，杼中情而屬詩。<br/>
夜炯炯而不寐兮，懷隱憂而歷茲。<br/>
心鬱鬱而無告兮，眾孰可與深謀！<br/>
欿愁悴而委惰兮，老冉冉而逮之。<br/>
居處愁以隱約兮，志沈抑而不揚。<br/>
道壅塞而不通兮，江河廣而無梁。<br/>
願至崑崙之懸圃兮，採鍾山之玉英。<br/>
攬瑤木之橝枝兮，望閬風之板桐。<br/>
弱水汨其為難兮，路中斷而不通。<br/>
勢不能凌波以徑度兮，又無羽翼而高翔。<br/>
然隱憫而不達兮，獨徙倚而彷徉。<br/>
悵惝罔以永思兮，心紆軫宗而增傷。<br/>
倚躊躇以淹留兮，日饑饉而絕糧。<br/>
廓抱景而獨倚兮，超永思乎故鄉。<br/>
廓落寂而無友兮，誰可與玩此遺芳？<br/>
白日晼晼其將入兮，哀余壽之弗將。<br/>
車既弊而馬罷兮，蹇邅徊而不能行。<br/>
身既不容於濁世兮，不知進退之宜當。<br/>
<p>
冠崔嵬而切雲兮，劍淋離而從橫。<br/>
衣攝葉以儲與兮，左袪掛於榑桑；<br/>
右衽拂於不周兮，六合不足以肆行。<br/>
上同鑿枘於伏戲兮，下合矩矱於虞唐。<br/>
願尊節而式高兮，志猶卑夫禹、湯。<br/>
雖知困其不改操兮，終不以邪枉害方。<br/>
世並舉而好朋兮，壹鬥斛而相量。<br/>
眾比周以肩迫兮，賢者遠而隱藏。<br/>
為鳳皇作鶉籠兮，雖翕翅其不容。<br/>
靈皇其不寤知兮，焉陳詞而效忠。<br/>
俗嫉妒而蔽賢兮，孰知余之從容？<br/>
願舒志而抽馮兮，庸詎知其吉凶？<br/>
璋珪雜於甑窐兮，隴廉與孟娵同宮。<br/>
舉世以為恆俗兮，固將愁苦而終窮。<br/>
幽獨轉而不寐兮，惟煩懣而盈匈。<br/>
魂眇眇而馳騁兮，心煩冤之忡忡。<br/>
志欿憾而不憺兮，路幽昧而甚難。<br/>
<p>
塊獨守此曲隅兮，然欿切而永歎。<br/>
愁修夜而宛轉兮，氣涫沸沛其若波。<br/>
握剞劂而不用兮，操規矩而無所施。<br/>
騁騏驥於中庭兮，焉能極夫遠道？<br/>
置猿狖於櫺檻兮，夫何以責其捷巧？<br/>
駟跛虌而上山兮，吾固知其不能陞。<br/>
釋管晏而任臧獲兮，何權衡之能稱？<br/>
菎簬雜於黀蒸兮，機蓬矢以射革。<br/>
負檐荷以丈尺兮，欲伸要而不可得。<br/>
外迫脅於機臂兮，上牽聯於矰隿。<br/>
肩傾側而不容兮，固愜腹而不得息。<br/>
務光自投於深淵兮，不獲世之塵垢。<br/>
孰魁摧之可久兮，願退身而窮處。<br/>
鑿山楹而為室兮，下被衣於水渚。<br/>
霧露濛濛其晨降兮，雲依斐而承宇。<br/>
虹霓紛其朝霞兮，夕淫淫而淋雨。<br/>
怊茫茫而無歸兮，悵遠望此曠野。<br/>
下垂釣於谿谷兮，上要求於僊者。<br/>
與赤鬆而結友兮，比王僑而為耦。<br/>
使梟楊先導兮，白虎為之前後。<br/>
浮雲霧而入冥兮，騎白鹿而容與。<br/>
<p>
魂聇聇以寄獨兮，汨徂往而不歸。<br/>
處卓卓而日遠兮，志浩蕩而傷懷。<br/>
鸞鳳翔於蒼雲兮，故矰繳而不能加。<br/>
蛟龍潛於旋淵兮，身不掛於罔羅。<br/>
知貪餌而近死兮，不如下游乎清波。<br/>
寧幽隱以遠禍兮，孰侵辱之可為。<br/>
子胥死而成義兮，屈原沈於汨羅。<br/>
雖體解其不變兮，豈忠信之可化。<br/>
志怦怦而內直兮，履繩墨而不頗。<br/>
執權衡而無私兮，稱輕重而不差。<br/>
摡塵垢之枉攘兮，除穢累而反真。<br/>
形體白而質素兮，中皎潔而淑清。<br/>
時厭飫而不用兮，且隱伏而遠身。<br/>
聊竄端而匿跡兮，嗼寂默而無聲。<br/>
獨便悁而煩毒兮，焉發憤而筊抒。<br/>
時曖曖其將罷兮，遂悶歎而無名。<br/>
伯夷死於首陽兮，卒夭隱而不榮。<br/>
太公不遇文王兮，身至死而不得逞。<br/>
懷瑤象而佩瓊兮，願陳列而無正。<br/>
生天墜之若過兮，忽爛漫而無成。<br/>
邪氣襲余之形體兮，疾憯怛而萌生。<br/>
願壹見陽春之白日兮，恐不終乎永年。<br/>
</p>
<h2>九懷</h2>
</p>
<h3>匡機</h3>
<p>
極運兮不中，來將屈兮困窮？<br/>
余深愍兮慘怛，願一列兮無從。<br/>
乘日月兮上徵，顧游心兮鄗酆。<br/>
彌覽兮九隅，彷徨兮蘭宮。<br/>
芷閭兮葯房，奮搖兮眾芳。<br/>
菌閣兮蕙樓，觀道兮從橫。<br/>
寶金兮委積，美玉兮盈堂。<br/>
桂水兮潺湲，揚流兮洋洋。<br/>
蓍蔡兮踴躍，孔鶴兮迴翔。<br/>
撫檻兮遠望，念君兮不忘。<br/>
怫鬱兮莫陳，永懷兮內傷。<br/>
</p>
<h3>通路</h3>
<p>
天門兮墜戶，孰由兮賢者？<br/>
無正兮溷廁，懷德兮何睹？<br/>
假寐兮愍斯，誰可與兮寤語？<br/>
痛鳳兮遠逝，畜鴳兮近處。<br/>
鯨鱘兮幽潛，從蝦兮游陼。<br/>
乘虯兮登陽，載象兮上行。<br/>
朝發兮蔥嶺，夕至兮明光。<br/>
北飲兮飛泉，南採兮芝英。<br/>
宣游兮列宿，順極兮彷徉。<br/>
紅採兮騂衣，翠縹兮為裳。<br/>
舒佩兮綝纚，竦余劍兮乾將。<br/>
騰蛇兮後從，飛駏兮步旁。<br/>
微觀兮玄圃，覽察兮瑤光。<br/>
啟匱兮探筴，悲命兮相當。<br/>
紉蕙兮永辭，將離兮所思。<br/>
浮雲兮容與，道余兮何之？<br/>
遠望兮仟眠，聞雷兮闐闐。<br/>
陰憂兮感余，惆悵兮自憐。<br/>
</p>
<h3>危俊</h3>
<p>
林不容兮鳴蜩，余何留兮中州？<br/>
陶嘉月兮總駕，搴玉英兮自脩。<br/>
結榮茞兮逶逝，將去烝兮遠游。<br/>
徑岱土兮魏闕，歷九曲兮牽牛。<br/>
聊假日兮相佯，遺光燿兮周流。<br/>
望太一兮淹息，紆余轡兮自休。<br/>
晞白日兮皎皎，彌遠路兮悠悠。<br/>
顧列孛兮縹縹，觀幽雲兮陳浮。<br/>
鉅寶遷兮砏礉，雉咸雊兮相求。<br/>
泱莽莽兮究志，懼吾心兮懤懤。<br/>
步余馬兮飛柱，覽可與兮匹儔。<br/>
卒莫有兮纖介，永余思兮怞怞。<br/>
</p>
<h3>昭世</h3>
<p>
世溷兮冥昏，違君兮歸真。<br/>
乘龍兮偃蹇，高迴翔兮上臻。<br/>
襲英衣兮緹䌌，披華裳兮芳芬。<br/>
登羊角兮扶輿，浮雲漠兮自娛。<br/>
握神精兮雍容，與神人兮相胥。<br/>
流星墜兮成雨，進瞵盼兮上丘墟。<br/>
覽舊邦兮滃鬱，余安能兮久居。<br/>
志懷逝兮心懰慄，紆余轡兮躊躇。<br/>
聞素女兮微歌，聽王後兮吹竽。<br/>
魂悽愴兮感哀，腸回回兮盤紆。<br/>
撫余佩兮繽紛，高太息兮自憐。<br/>
使祝融兮先行，令昭明兮開門。<br/>
馳六蛟兮上徵，竦余駕兮入冥。<br/>
歷九州兮索合，誰可與兮終生。<br/>
忽反顧兮西囿，睹軫丘兮崎傾。<br/>
橫垂涕兮泫流，悲余後兮失靈。<br/>
</p>
<h3>尊嘉</h3>
<p>
季春兮陽陽，列草兮成行。<br/>
余悲兮蘭生，委積兮從橫。<br/>
江離兮遺捐，辛夷兮擠臧。<br/>
伊思兮往古，亦多兮遭殃。<br/>
伍胥兮浮江，屈子兮沈湘。<br/>
運余兮念茲，心內兮懷傷。<br/>
望淮兮沛沛，濱流兮則逝。<br/>
榜舫兮下流，東注兮磕磕。<br/>
蛟龍兮導引，文魚兮上瀨。<br/>
抽蒲兮陳坐，援芙蕖兮為蓋。<br/>
水躍兮余旌，繼以兮微蔡。<br/>
雲旗兮電騖，鯈忽兮容裔。<br/>
河伯兮開門，迎余兮歡欣。<br/>
顧念兮舊都，懷恨兮艱難。<br/>
竊哀兮浮萍，汎淫兮無根。<br/>
</p>
<h3>蓄英</h3>
<p>
秋風兮蕭蕭，舒芳兮振條。<br/>
微霜兮眇眇，病殀兮鳴蜩。<br/>
玄鳥兮辭歸，飛翔兮靈丘。<br/>
望谿谷兮滃鬱，熊羆兮呴嗥。<br/>
唐虞兮不存，何故兮久留？<br/>
臨淵兮汪洋，顧林兮忽荒。<br/>
修余兮袿衣，騎霓兮南上。<br/>
乘雲兮回回，亹亹兮自強。<br/>
將息兮蘭皋，失志兮悠悠。<br/>
蒶蘊兮黴鯬，思君兮無聊。<br/>
身去兮意存，愴恨兮懷愁。<br/>
</p>
<h3>思忠</h3>
<p>
登九靈兮游神，靜女歌兮微晨。<br/>
悲皇丘兮積葛，眾體錯兮交紛。<br/>
貞枝抑兮枯槁，枉車登兮慶雲。<br/>
感余志兮慘慄，心愴愴兮自憐。<br/>
駕玄螭兮北徵，曏吾路兮蔥嶺。<br/>
連五宿兮建旄，揚氛氣兮為旌。<br/>
歷廣漠兮馳騖，覽中國兮冥冥。<br/>
玄武步兮水母，與吾期兮南榮。<br/>
登華蓋兮乘陽，聊逍遙兮播光。<br/>
抽庫婁兮酌醴，援瓟瓜兮接糧。<br/>
畢休息兮遠逝，發玉軔兮西行。<br/>
惟時俗兮疾正，弗可久兮此方。<br/>
寤闢摽兮永思，心怫鬱兮內傷。<br/>
</p>
<h3>陶壅</h3>
<p>
覽杳杳兮世惟，余惆悵兮何歸。<br/>
傷時俗兮溷亂，將奮翼兮高飛。<br/>
駕八龍兮連蜷，建虹旌兮威夷。<br/>
觀中宇兮浩浩，紛翼翼兮上躋。<br/>
浮溺水兮舒光，淹低佪兮京沶。<br/>
屯余車兮索友，睹皇公兮問師。<br/>
道莫貴兮歸真，羨余術兮可夷。<br/>
吾乃逝兮南娭，道幽路兮九疑。<br/>
越炎火兮萬里，過萬首兮嶷嶷。<br/>
濟江海兮蟬蛻，絕北梁兮永辭。<br/>
浮雲鬱兮晝昏，霾土忽兮塺塺。<br/>
息陽城兮廣夏，衰色罔兮中怠。<br/>
意曉陽兮燎寤，乃自軫兮在茲。<br/>
思堯、舜兮襲興，幸咎繇兮獲謀。<br/>
悲九州兮靡君，撫軾歎兮作詩。<br/>
</p>
<h3>株昭</h3>
<p>
悲哉於嗟兮，心內切磋。<br/>
款冬而生兮，凋彼葉柯。<br/>
瓦礫進寶兮，捐棄隨和。<br/>
鉛刀厲御兮，頓棄太阿。<br/>
驥垂兩耳兮，中阪蹉跎。<br/>
蹇驢服駕兮，無用日多。<br/>
修潔處幽兮，貴寵沙劘。<br/>
鳳皇不翔兮，鶉鴳飛揚。<br/>
乘虹驂蜺兮，載雲變化。<br/>
鷦䳟景開路兮，後屬青蛇。<br/>
步驟桂林兮，超驤捲阿。<br/>
丘陵翔舞兮，谿谷悲歌。<br/>
神章靈篇兮，赴曲相和。<br/>
余私娛茲兮，孰哉復加加。<br/>
還顧世俗兮，壞敗罔羅。<br/>
捲佩將逝兮，涕流滂沱。<br/>
<p>
亂曰：<br/>
皇門開兮照下土，<br/>
株穢除兮蘭芷睹。<br/>
四佞放兮後得禹，<br/>
聖舜攝兮昭堯緒，<br/>
孰能若兮願為輔？<br/>
</p>
<h2>匡機</h2>
<p>
極運兮不中，來將屈兮困窮？<br/>
余深愍兮慘怛，願一列兮無從。<br/>
乘日月兮上徵，顧游心兮鄗酆。<br/>
彌覽兮九隅，彷徨兮蘭宮。<br/>
芷閭兮葯房，奮搖兮眾芳。<br/>
菌閣兮蕙樓，觀道兮從橫。<br/>
寶金兮委積，美玉兮盈堂。<br/>
桂水兮潺湲，揚流兮洋洋。<br/>
蓍蔡兮踴躍，孔鶴兮迴翔。<br/>
撫檻兮遠望，念君兮不忘。<br/>
怫鬱兮莫陳，永懷兮內傷。<br/>
</p>
<h2>通路</h2>
<p>
天門兮墜戶，孰由兮賢者？<br/>
無正兮溷廁，懷德兮何睹？<br/>
假寐兮愍斯，誰可與兮寤語？<br/>
痛鳳兮遠逝，畜鴳兮近處。<br/>
鯨鱘兮幽潛，從蝦兮游陼。<br/>
乘虯兮登陽，載象兮上行。<br/>
朝發兮蔥嶺，夕至兮明光。<br/>
北飲兮飛泉，南採兮芝英。<br/>
宣游兮列宿，順極兮彷徉。<br/>
紅採兮騂衣，翠縹兮為裳。<br/>
舒佩兮綝纚，竦余劍兮乾將。<br/>
騰蛇兮後從，飛駏兮步旁。<br/>
微觀兮玄圃，覽察兮瑤光。<br/>
啟匱兮探筴，悲命兮相當。<br/>
紉蕙兮永辭，將離兮所思。<br/>
浮雲兮容與，道余兮何之？<br/>
遠望兮仟眠，聞雷兮闐闐。<br/>
陰憂兮感余，惆悵兮自憐。<br/>
</p>
<h2>危俊</h2>
<p>
林不容兮鳴蜩，余何留兮中州？<br/>
陶嘉月兮總駕，搴玉英兮自脩。<br/>
結榮茞兮逶逝，將去烝兮遠游。<br/>
徑岱土兮魏闕，歷九曲兮牽牛。<br/>
聊假日兮相佯，遺光燿兮周流。<br/>
望太一兮淹息，紆余轡兮自休。<br/>
晞白日兮皎皎，彌遠路兮悠悠。<br/>
顧列孛兮縹縹，觀幽雲兮陳浮。<br/>
鉅寶遷兮砏礉，雉咸雊兮相求。<br/>
泱莽莽兮究志，懼吾心兮懤懤。<br/>
步余馬兮飛柱，覽可與兮匹儔。<br/>
卒莫有兮纖介，永余思兮怞怞。<br/>
</p>
<h2>昭世</h2>
<p>
世溷兮冥昏，違君兮歸真。<br/>
乘龍兮偃蹇，高迴翔兮上臻。<br/>
襲英衣兮緹䌌，披華裳兮芳芬。<br/>
登羊角兮扶輿，浮雲漠兮自娛。<br/>
握神精兮雍容，與神人兮相胥。<br/>
流星墜兮成雨，進瞵盼兮上丘墟。<br/>
覽舊邦兮滃鬱，余安能兮久居。<br/>
志懷逝兮心懰慄，紆余轡兮躊躇。<br/>
聞素女兮微歌，聽王後兮吹竽。<br/>
魂悽愴兮感哀，腸回回兮盤紆。<br/>
撫余佩兮繽紛，高太息兮自憐。<br/>
使祝融兮先行，令昭明兮開門。<br/>
馳六蛟兮上徵，竦余駕兮入冥。<br/>
歷九州兮索合，誰可與兮終生。<br/>
忽反顧兮西囿，睹軫丘兮崎傾。<br/>
橫垂涕兮泫流，悲余後兮失靈。<br/>
</p>
<h2>尊嘉</h2>
<p>
季春兮陽陽，列草兮成行。<br/>
余悲兮蘭生，委積兮從橫。<br/>
江離兮遺捐，辛夷兮擠臧。<br/>
伊思兮往古，亦多兮遭殃。<br/>
伍胥兮浮江，屈子兮沈湘。<br/>
運余兮念茲，心內兮懷傷。<br/>
望淮兮沛沛，濱流兮則逝。<br/>
榜舫兮下流，東注兮磕磕。<br/>
蛟龍兮導引，文魚兮上瀨。<br/>
抽蒲兮陳坐，援芙蕖兮為蓋。<br/>
水躍兮余旌，繼以兮微蔡。<br/>
雲旗兮電騖，鯈忽兮容裔。<br/>
河伯兮開門，迎余兮歡欣。<br/>
顧念兮舊都，懷恨兮艱難。<br/>
竊哀兮浮萍，汎淫兮無根。<br/>
</p>
<h2>蓄英</h2>
<p>
秋風兮蕭蕭，舒芳兮振條。<br/>
微霜兮眇眇，病殀兮鳴蜩。<br/>
玄鳥兮辭歸，飛翔兮靈丘。<br/>
望谿谷兮滃鬱，熊羆兮呴嗥。<br/>
唐虞兮不存，何故兮久留？<br/>
臨淵兮汪洋，顧林兮忽荒。<br/>
修余兮袿衣，騎霓兮南上。<br/>
乘雲兮回回，亹亹兮自強。<br/>
將息兮蘭皋，失志兮悠悠。<br/>
蒶蘊兮黴鯬，思君兮無聊。<br/>
身去兮意存，愴恨兮懷愁。<br/>
</p>
<h2>思忠</h2>
<p>
登九靈兮游神，靜女歌兮微晨。<br/>
悲皇丘兮積葛，眾體錯兮交紛。<br/>
貞枝抑兮枯槁，枉車登兮慶雲。<br/>
感余志兮慘慄，心愴愴兮自憐。<br/>
駕玄螭兮北徵，曏吾路兮蔥嶺。<br/>
連五宿兮建旄，揚氛氣兮為旌。<br/>
歷廣漠兮馳騖，覽中國兮冥冥。<br/>
玄武步兮水母，與吾期兮南榮。<br/>
登華蓋兮乘陽，聊逍遙兮播光。<br/>
抽庫婁兮酌醴，援瓟瓜兮接糧。<br/>
畢休息兮遠逝，發玉軔兮西行。<br/>
惟時俗兮疾正，弗可久兮此方。<br/>
寤闢摽兮永思，心怫鬱兮內傷。<br/>
</p>
<h2>陶壅</h2>
<p>
覽杳杳兮世惟，余惆悵兮何歸。<br/>
傷時俗兮溷亂，將奮翼兮高飛。<br/>
駕八龍兮連蜷，建虹旌兮威夷。<br/>
觀中宇兮浩浩，紛翼翼兮上躋。<br/>
浮溺水兮舒光，淹低佪兮京沶。<br/>
屯余車兮索友，睹皇公兮問師。<br/>
道莫貴兮歸真，羨余術兮可夷。<br/>
吾乃逝兮南娭，道幽路兮九疑。<br/>
越炎火兮萬里，過萬首兮嶷嶷。<br/>
濟江海兮蟬蛻，絕北梁兮永辭。<br/>
浮雲鬱兮晝昏，霾土忽兮塺塺。<br/>
息陽城兮廣夏，衰色罔兮中怠。<br/>
意曉陽兮燎寤，乃自軫兮在茲。<br/>
思堯、舜兮襲興，幸咎繇兮獲謀。<br/>
悲九州兮靡君，撫軾歎兮作詩。<br/>
</p>
<h2>株昭</h2>
<p>
悲哉於嗟兮，心內切磋。<br/>
款冬而生兮，凋彼葉柯。<br/>
瓦礫進寶兮，捐棄隨和。<br/>
鉛刀厲御兮，頓棄太阿。<br/>
驥垂兩耳兮，中阪蹉跎。<br/>
蹇驢服駕兮，無用日多。<br/>
修潔處幽兮，貴寵沙劘。<br/>
鳳皇不翔兮，鶉鴳飛揚。<br/>
乘虹驂蜺兮，載雲變化。<br/>
鷦䳟景開路兮，後屬青蛇。<br/>
步驟桂林兮，超驤捲阿。<br/>
丘陵翔舞兮，谿谷悲歌。<br/>
神章靈篇兮，赴曲相和。<br/>
余私娛茲兮，孰哉復加加。<br/>
還顧世俗兮，壞敗罔羅。<br/>
捲佩將逝兮，涕流滂沱。<br/>
<p>
亂曰：<br/>
皇門開兮照下土，<br/>
株穢除兮蘭芷睹。<br/>
四佞放兮後得禹，<br/>
聖舜攝兮昭堯緒，<br/>
孰能若兮願為輔？<br/>
</p>
<h2>九歎</h2>
</p>
<h3>逢紛</h3>
<p>
伊伯庸之末胄兮，諒皇直之屈原。<br/>
雲余肇祖於高陽兮，惟楚懷之嬋連。<br/>
原生受命於貞節兮，鴻永路有嘉名。<br/>
齊名字於天地兮，並光明於列星。<br/>
吸精粹而吐氛濁兮，橫邪世而不取容。<br/>
行叩誠而不阿兮，遂見排而逢讒。<br/>
後聽虛而黜實兮，不吾理而順情。<br/>
腸憤悁而含怒兮，志遷蹇而左傾。<br/>
心戃慌其不我與兮，躬速速其不吾親。<br/>
辭靈修而隕志兮，吟澤畔之江濱。<br/>
椒桂羅以顛覆兮，有竭信而歸誠。<br/>
讒夫藹藹而漫著兮，曷其不舒予情？<br/>
<p>
始結言於廟堂兮，信中塗而叛之。<br/>
懷蘭蕙與衡芷兮，行中野而散之。<br/>
聲哀哀而懷高丘兮，心愁愁而思舊邦。<br/>
願承閒而自恃兮，徑淫曀而道壅。<br/>
顏黴黧以沮敗兮，精越裂而衰耄。<br/>
裳襜襜而含風兮，衣納納而掩露。<br/>
赴江湘之湍流兮，順波湊而下降。<br/>
徐徘徊於山阿兮，飄風來之洶洶。<br/>
馳余車兮玄石，步余馬兮洞庭。<br/>
平明發兮蒼梧，夕投宿兮石城。<br/>
芙蓉蓋而蔆華車兮，紫貝闕而玉堂。<br/>
薜荔飾而陸離薦兮，魚鱗衣而白傭蜺。<br/>
登逢龍而下隕兮，違故鄉之漫漫。<br/>
思南郢之舊俗兮，腸一夕而九運。<br/>
揚流波之潢潢兮，體溶溶而東回。<br/>
心怊悵以永思兮，意晻晻而日頹。<br/>
白露紛以塗塗兮，秋風瀏以蕭蕭。<br/>
身永流而不還兮，魂長逝而常愁。<br/>
<p>
歎曰：譬彼流水紛揚磕兮，<br/>
波逢洶涌濆壅滂兮。<br/>
揄揚滌盪飄流隕往觸崟石兮，<br/>
龍卬脟圈繚戾宛轉阻相薄兮，<br/>
遭紛逢凶蹇離尤兮，<br/>
垂文揚採遺將來兮。<br/>
</p>
<h3>離世</h3>
<p>
靈懷其不吾知兮，靈懷其不吾聞。<br/>
就靈懷之皇祖兮，愬靈懷之鬼神。<br/>
靈懷曾不吾與兮，即聽夫人之諛辭。<br/>
余辭上參於天墜兮，旁引之於四時。<br/>
指日月使延照兮，撫招搖以質正。<br/>
立師曠俾端辭兮，命咎繇使並聽。<br/>
兆出名曰正則兮，卦發字曰靈均。<br/>
余幼既有此鴻節兮，長愈固而彌純。<br/>
不從俗而詖行兮，直躬指而信志。<br/>
不枉繩以追曲兮，屈情素以從事。<br/>
端余行其如玉兮，述皇輿之踵跡。<br/>
群阿容以晦光兮，皇輿覆以幽闢。<br/>
輿中塗以回畔兮，駟馬驚而橫奔。<br/>
執組者不能制兮，必折軛而摧轅。<br/>
斷鑣銜以馳騖兮，暮去次而敢止。<br/>
路蕩蕩其無人兮，遂不禦乎千里。<br/>
<p>
身衡陷而下沈兮，不可獲而復登。<br/>
不顧身之卑賤兮，惜皇輿之不興。<br/>
出國門而端指兮，冀壹寤而錫還。<br/>
哀僕夫之坎毒兮，屢離憂而逢患。<br/>
九年之中不吾反兮，思彭咸之水游。<br/>
惜師延之浮渚兮，赴汨羅之長流。<br/>
遵江曲之逶移兮，觸石碕而衡游。<br/>
波澧澧而揚澆兮，順長瀨之濁流。<br/>
淩黃沱而下低兮，思還流而復反。<br/>
玄輿馳而並集兮，身容與而日遠。<br/>
櫂舟杭以橫濿兮，濟湘流而南極。<br/>
立江界而長吟兮，愁哀哀而累息。<br/>
情慌忽以忘歸兮，神浮游以高厲。<br/>
心蛩蛩而懷顧兮，魂眷眷而獨逝。<br/>
<p>
歎曰：余思舊邦心依違兮，<br/>
日暮黃昏羌幽悲兮，<br/>
去郢東遷余誰慕兮，<br/>
讒夫黨旅其以茲故兮，<br/>
河水淫淫情所願兮，<br/>
顧瞻郢路終不返兮。<br/>
</p>
<h3>怨思</h3>
<p>
惟鬱鬱之憂毒兮，志坎壈而不違。<br/>
身憔悴而考旦兮，日黃昏而長悲。<br/>
閔空宇之孤子兮，哀枯楊之冤鶵。<br/>
孤雌吟於高墉兮，鳴鳩棲於桑榆。<br/>
玄蝯失於潛林兮，獨偏棄而遠放。<br/>
征夫勞於周行兮，處婦憤而長望。<br/>
申誠信而罔違兮，情素潔於紐帛。<br/>
光明齊於日月兮，文采燿於玉石。<br/>
傷壓次而不發兮，思沈抑而不揚。<br/>
芳懿懿而終敗兮，名靡散而不彰。<br/>
<p>
背玉門以奔騖兮，蹇離尤而乾詬。<br/>
若龍逢之沈首兮，王子比干之逢醢。<br/>
念社稷之幾危兮，反為讎而見怨。<br/>
思國家之離沮兮，躬獲愆而結難。<br/>
若青蠅之偽質兮，晉驪姬之反情。<br/>
恐登階之逢殆兮，故退伏於末庭。<br/>
孽臣之號咷兮，本朝蕪而不治。<br/>
犯顏色而觸諫兮，反蒙辜而被疑。<br/>
菀蘼蕪與菌若兮，漸槁芋本於洿瀆。<br/>
淹芳芷於腐井兮，棄雞駭於筐簏。<br/>
執棠谿以刜蓬兮，秉乾將以割肉。<br/>
筐澤瀉以豹鞹兮，破荊和以繼築。<br/>
時溷濁猶未清兮，世殽亂猶未察。<br/>
欲容與以俟時兮，懼年歲之既晏。<br/>
顧屈節以從流兮，心鞏鞏而不夷。<br/>
寧浮沅而馳騁兮，下江湘以邅迴。<br/>
<p>
歎曰：<br/>
山中檻檻余傷懷兮，<br/>
征夫皇皇其孰依兮，<br/>
經營原野杳冥冥兮，<br/>
乘騏騁驥舒吾情兮，<br/>
歸骸舊邦莫誰語兮，<br/>
長辭遠逝乘湘去兮。<br/>
</p>
<h3>遠逝</h3>
<p>
志隱隱而鬱怫兮，愁獨哀而冤結。<br/>
腸紛紜以繚轉兮，涕漸漸其若屑。<br/>
情慨慨而長懷兮，信上皇而質正。<br/>
合五嶽與八靈兮，訊九鬿與六神。<br/>
指列宿以白情兮，訴五帝以置辭。<br/>
北斗為我折中兮，太一為余聽之。<br/>
雲服陰陽之正道兮，御後土之中和。<br/>
佩蒼龍之蚴虯兮，帶隱虹之逶蛇。<br/>
曳彗星之皓旰兮，撫朱爵與鵔鸃。<br/>
游清靈之颯戾兮，服雲衣之披披。<br/>
杖玉策與朱旗兮，垂明月之玄珠。<br/>
舉霓旌之墆翳兮，建黃纁之總旄。<br/>
躬純粹而罔愆兮，承皇考之妙儀。<br/>
<p>
惜往事之不合兮，橫汨羅而下厲。<br/>
乘隆波而南渡兮，逐江湘之順流。<br/>
赴陽侯之潢洋兮，下石瀨而登洲。<br/>
陸魁堆以蔽視兮，雲冥冥而闇前。<br/>
山峻高以無垠兮，遂曾閎而迫身。<br/>
雪雰雰而薄木兮，雲霏霏而隕集。<br/>
阜隘狹而幽險兮，石嵾嵯以翳日。<br/>
悲故鄉而發忿兮，去余邦之彌久。<br/>
背龍門而入河兮，登大墳而望夏首。<br/>
橫舟航而濟湘兮，耳聊啾而戃慌。<br/>
波淫淫而周流兮，鴻溶溢而滔蕩。<br/>
路曼曼其無端兮，周容容而無識。<br/>
引日月以指極兮，少須臾而釋思。<br/>
水波遠以冥冥兮，眇不睹其東西。<br/>
順風波以南北兮，霧宵晦以紛紛。<br/>
日杳杳以西頹兮，路長遠而窘迫。<br/>
欲酌醴以娛憂兮，蹇騷騷而不釋。<br/>
<p>
歎曰：<br/>
飄風蓬龍埃坲坲兮，<br/>
屮木搖落時槁悴兮，<br/>
遭傾遇禍不可救兮，<br/>
長吟永欷涕究究兮，<br/>
舒情敶詩冀以自免兮，<br/>
頹流下隕身日遠兮。<br/>
</p>
<h3>惜賢</h3>
<p>
覽屈氏之離騷兮，心哀哀而怫鬱。<br/>
聲嗷嗷以寂寥兮，顧僕夫之憔悴。<br/>
撥諂諛而匡邪兮，切淟涊之流俗。<br/>
盪渨涹之姦咎兮，夷蠢蠢之溷濁。<br/>
懷芬香而挾蕙兮，佩江蘺之菲菲。<br/>
握申椒與杜若兮，冠浮雲之峨峨。<br/>
登長陵而四望兮，覽芷圃之蠡蠡。<br/>
游蘭皋與蕙林兮，睨玉石之嵾嵯。<br/>
揚精華以眩燿兮，芳鬱渥而純美。<br/>
結桂樹之旖旎兮，紉荃蕙與辛夷。<br/>
芳若茲而不御兮，捐林薄而菀死。<br/>
<p>
驅子僑之奔走兮，申徒狄之赴淵。<br/>
若由夷之純美兮，介子推之隱山。<br/>
晉申生之離殃兮，荊和氏之泣血。<br/>
吳申胥之抉眼兮，王子比干之橫廢。<br/>
欲卑身而下體兮，心隱惻而不置。<br/>
方圜殊而不合兮，鉤繩用而異態。<br/>
欲俟時於須臾兮，日陰曀其將暮。<br/>
時遲遲其日進兮，年忽忽而日度。<br/>
妄周容而入世兮，內距閉而不開。<br/>
俟時風之清激兮，愈氛霧其如塺。<br/>
進雄鳩之耿耿兮，讒介介而蔽之。<br/>
默順風以偃仰兮，尚由由而進之。<br/>
心懭悢以冤結兮，情舛錯以曼憂。<br/>
搴薜荔於山野兮，採撚支於中洲。<br/>
望高丘而歎涕兮，悲吸吸而長懷。<br/>
孰契契而委棟兮，日晻晻而下頹。<br/>
<p>
歎曰：<br/>
江湘油油長流汩兮，<br/>
挑揄揚汰盪迅疾兮，<br/>
憂心展轉愁怫鬱兮，<br/>
冤結未舒長隱忿兮，<br/>
丁時逢殃可奈何兮，<br/>
勞心悁悁涕滂沱兮。<br/>
</p>
<h3>憂苦</h3>
<p>
悲余心之悁悁兮，哀故邦之逢殃。<br/>
辭九年而不復兮，獨煢煢而南行。<br/>
思余俗之流風兮，心紛錯而不受。<br/>
遵野莽以呼風兮，步從容於山廋。<br/>
巡陸夷之曲衍兮，幽空虛以寂寞。<br/>
倚石巖以流涕兮，憂憔悴而無樂。<br/>
登巑岏以長企兮，望南郢而闚之。<br/>
山修遠其遼遼兮，塗漫漫其無時。<br/>
聽玄鶴之晨鳴兮，於高岡之峨峨。<br/>
獨憤積而哀娛兮，翔江洲而安歌。<br/>
三鳥飛以自南兮，覽其志而欲北。<br/>
願寄言於三鳥兮，去飄疾而不可得。<br/>
<p>
欲遷志而改操兮，心紛結其未離。<br/>
外彷徨而游覽兮，內惻隱而含哀。<br/>
聊須臾以時忘兮，心漸漸其煩錯。<br/>
願假簧以舒憂兮，志紆鬱其難釋。<br/>
歎《離騷》以揚意兮，猶未殫於《九章》。<br/>
長噓吸以於悒兮，涕橫集而成行。<br/>
傷明珠之赴泥兮，魚眼璣之堅藏。<br/>
同駑鸁與乘駔兮，雜斑駮與闒茸。<br/>
葛藟虆於桂樹兮，鴟鴞集於木蘭。<br/>
偓促談於廊廟兮，律魁放乎山間。<br/>
惡虞氏之簫韶兮，好遺風之激楚。<br/>
潛周鼎於江淮兮，爨土鬵於中宇。<br/>
且人心之持舊兮，而不可保長。<br/>
邅彼南道兮，征夫宵行。<br/>
思念郢路兮，還顧睠睠。<br/>
涕流交集兮，泣下漣漣。<br/>
<p>
登山長望中心悲兮，<br/>
菀彼青青泣如頹兮，<br/>
留思北顧涕漸漸兮，<br/>
折銳摧矜凝氾濫兮，<br/>
念我煢煢魂誰求兮，<br/>
僕夫慌悴散若流兮。<br/>
</p>
<h3>愍命</h3>
<p>
昔皇考之嘉志兮，喜登能而亮賢。<br/>
情純潔而罔薉兮，姿盛質而無愆。<br/>
放佞人與諂諛兮，斥讒夫與便嬖。<br/>
親忠正之悃誠兮，招貞良與明智。<br/>
心溶溶其不可量兮，情澹澹其若淵。<br/>
回邪辟而不能入兮，誠願藏而不可遷。<br/>
逐下袟於後堂兮，迎虙妃於伊雒。<br/>
刜讒賊於中廇兮，選呂管於榛薄。<br/>
叢林之下無怨士兮，江河之畔無隱夫。<br/>
三苗之徒以放逐兮，伊皋之倫以充廬。<br/>
<p>
今反表以為裏兮，顛裳以為衣。<br/>
戚宋萬於兩楹兮，廢周邵於遐夷。<br/>
卻騏驥以轉運兮，騰驢鸁以馳逐。<br/>
蔡女黜而出帷兮，戎婦入而綵繡服。<br/>
慶忌囚於阱室兮，陳不占戰而赴圍。<br/>
破伯牙之號鍾兮，挾人箏而彈緯。<br/>
藏瑉石於金匱兮，捐赤瑾於中庭。<br/>
韓信蒙於介胄兮，行夫將而攻城。<br/>
莞芎棄於澤洲兮，瓟瓥蠹於筐簏。<br/>
麒麟奔於九皋兮，熊羆群而逸囿。<br/>
折芳枝與瓊華兮，樹枳棘與薪柴。<br/>
掘荃蕙與射干兮，耘藜藿與蘘荷。<br/>
惜今世其何殊兮，遠近思而不同。<br/>
或沈淪其無所達兮，或清激其無所通。<br/>
哀余生之不當兮，獨蒙毒而逢尤。<br/>
雖謇謇以申志兮，君乖差而屏之。<br/>
誠惜芳之菲菲兮，反以茲為腐也。<br/>
懷椒聊之蔎蔎兮，乃逢紛以罹詬也。<br/>
<p>
歎曰：<br/>
嘉皇既歿終不返兮，<br/>
山中幽險郢路遠兮，<br/>
讒人諓諓孰可愬兮，<br/>
征夫罔極誰可語兮？<br/>
行吟累欷聲喟喟兮，<br/>
懷憂含戚何侘傺兮。<br/>
</p>
<h3>思古</h3>
<p>
冥冥深林兮，樹木鬱鬱。<br/>
山參差以嶄巖兮，阜杳杳以蔽日。<br/>
悲余心之悁悁兮，目眇眇而遺泣。<br/>
風騷屑以搖木兮，雲吸吸以湫戾。<br/>
悲余生之無歡兮，愁倥傯於山陸。<br/>
旦徘徊於長阪兮，夕仿偟而獨宿。<br/>
髮披披以鬤鬤兮，躬劬勞而瘏悴。<br/>
魂俇俇而南行兮，泣霑襟而濡袂。<br/>
心嬋媛而無告兮，口噤閉而不言。<br/>
違郢都之舊閭兮，回湘、沅而遠遷。<br/>
念余邦之橫陷兮，宗鬼神之無次。<br/>
閔先嗣之中絕兮，心惶惑而自悲。<br/>
聊浮游於山峽兮，步周流於江畔。<br/>
臨深水而長嘯兮，且倘佯而氾觀。<br/>
<p>
興《離騷》之微文兮，冀靈修之壹悟。<br/>
還余車於南郢兮，復往軌於初古。<br/>
道修遠其難遷兮，傷余心之不能已。<br/>
背三五之典刑兮，絕洪範之闢紀。<br/>
播規矩以背度兮，錯權衡而任意。<br/>
操繩墨而放棄兮，傾容幸而侍側。<br/>
甘棠枯於豐草兮，藜棘樹於中庭。<br/>
西施斥於北宮兮，仳倠倚於彌楹。<br/>
烏獲戚而驂乘兮，燕公操於馬圉。<br/>
蒯聵登於清府兮，咎繇棄而在野外。<br/>
蓋見茲以永歎兮，欲登階而狐疑。<br/>
乘白水而高騖兮，因徙弛而長辭。<br/>
<p>
歎曰：<br/>
倘佯壚阪沼水深兮，<br/>
容與漢渚涕淫淫兮，<br/>
鍾牙已死誰為聲兮？<br/>
纖阿不御焉舒情兮，<br/>
曾哀悽欷心離離兮，<br/>
還顧高丘泣如灑兮。<br/>
</p>
<h3>遠遊</h3>
<p>
悲余性之不可改兮，屢懲艾而不迻。<br/>
服覺皓以殊俗兮，貌揭揭以巍巍。<br/>
譬若王僑之乘雲兮，載赤霄而淩太清。<br/>
欲與天地參壽兮，與日月而比榮。<br/>
登崑崙而北首兮，悉靈圉而來謁。<br/>
選鬼神於太陰兮，登閶闔於玄闕。<br/>
回朕車俾西引兮，褰虹旗於玉門。<br/>
馳六龍於三危兮，朝西靈於九濱。<br/>
結余軫於西山兮，橫飛谷以南征。<br/>
絕都廣以直指兮，歷祝融於朱冥。<br/>
枉玉衡於炎火兮，委兩館於咸唐。<br/>
貫澒濛以東朅兮，維六龍於扶桑。<br/>
<p>
周流覽於四海兮，志升降以高馳。<br/>
徵九神於回極兮，建虹採以招指。<br/>
駕鸞鳳以上遊兮，從玄鶴與鷦明。<br/>
孔鳥飛而送迎兮，騰群鶴於瑤光。<br/>
排帝宮與羅囿兮，升縣圃以眩滅。<br/>
結瓊枝以雜佩兮，立長庚以繼日。<br/>
淩驚雷以軼駭電兮，綴鬼谷於北辰。<br/>
鞭風伯使先驅兮，囚靈玄於虞淵。<br/>
泝高風以低佪兮，覽周流於朔方。<br/>
就顓頊而敶辭兮，考玄冥於空桑。<br/>
旋車逝於崇山兮，奏虞舜於蒼梧。<br/>
濟楊舟於會稽兮，就申胥於五湖。<br/>
見南郢之流風兮，殞余躬於沅湘。<br/>
望舊邦之黯黮兮，時溷濁其猶未央。<br/>
懷蘭茞之芬芳兮，妒被離而折之。<br/>
張絳帷以襜襜兮，風邑邑而蔽之。<br/>
日暾暾其西舍兮，陽焱焱而復顧。<br/>
聊假日以須臾兮，何騷騷而自故。<br/>
<p>
歎曰：<br/>
譬彼蛟龍乘雲浮兮，<br/>
汎淫澒溶紛若霧兮，<br/>
潺湲轇轕雷動電發馺高舉兮，<br/>
升虛淩冥沛濁浮清入帝宮兮，<br/>
搖翹奮羽馳風騁雨游無窮兮。<br/>
</p>
<h2>逢紛</h2>
<p>
伊伯庸之末胄兮，諒皇直之屈原。<br/>
雲余肇祖於高陽兮，惟楚懷之嬋連。<br/>
原生受命於貞節兮，鴻永路有嘉名。<br/>
齊名字於天地兮，並光明於列星。<br/>
吸精粹而吐氛濁兮，橫邪世而不取容。<br/>
行叩誠而不阿兮，遂見排而逢讒。<br/>
後聽虛而黜實兮，不吾理而順情。<br/>
腸憤悁而含怒兮，志遷蹇而左傾。<br/>
心戃慌其不我與兮，躬速速其不吾親。<br/>
辭靈修而隕志兮，吟澤畔之江濱。<br/>
椒桂羅以顛覆兮，有竭信而歸誠。<br/>
讒夫藹藹而漫著兮，曷其不舒予情？<br/>
<p>
始結言於廟堂兮，信中塗而叛之。<br/>
懷蘭蕙與衡芷兮，行中野而散之。<br/>
聲哀哀而懷高丘兮，心愁愁而思舊邦。<br/>
願承閒而自恃兮，徑淫曀而道壅。<br/>
顏黴黧以沮敗兮，精越裂而衰耄。<br/>
裳襜襜而含風兮，衣納納而掩露。<br/>
赴江湘之湍流兮，順波湊而下降。<br/>
徐徘徊於山阿兮，飄風來之洶洶。<br/>
馳余車兮玄石，步余馬兮洞庭。<br/>
平明發兮蒼梧，夕投宿兮石城。<br/>
芙蓉蓋而蔆華車兮，紫貝闕而玉堂。<br/>
薜荔飾而陸離薦兮，魚鱗衣而白傭蜺。<br/>
登逢龍而下隕兮，違故鄉之漫漫。<br/>
思南郢之舊俗兮，腸一夕而九運。<br/>
揚流波之潢潢兮，體溶溶而東回。<br/>
心怊悵以永思兮，意晻晻而日頹。<br/>
白露紛以塗塗兮，秋風瀏以蕭蕭。<br/>
身永流而不還兮，魂長逝而常愁。<br/>
<p>
歎曰：譬彼流水紛揚磕兮，<br/>
波逢洶涌濆壅滂兮。<br/>
揄揚滌盪飄流隕往觸崟石兮，<br/>
龍卬脟圈繚戾宛轉阻相薄兮，<br/>
遭紛逢凶蹇離尤兮，<br/>
垂文揚採遺將來兮。<br/>
</p>
<h2>離世</h2>
<p>
靈懷其不吾知兮，靈懷其不吾聞。<br/>
就靈懷之皇祖兮，愬靈懷之鬼神。<br/>
靈懷曾不吾與兮，即聽夫人之諛辭。<br/>
余辭上參於天墜兮，旁引之於四時。<br/>
指日月使延照兮，撫招搖以質正。<br/>
立師曠俾端辭兮，命咎繇使並聽。<br/>
兆出名曰正則兮，卦發字曰靈均。<br/>
余幼既有此鴻節兮，長愈固而彌純。<br/>
不從俗而詖行兮，直躬指而信志。<br/>
不枉繩以追曲兮，屈情素以從事。<br/>
端余行其如玉兮，述皇輿之踵跡。<br/>
群阿容以晦光兮，皇輿覆以幽闢。<br/>
輿中塗以回畔兮，駟馬驚而橫奔。<br/>
執組者不能制兮，必折軛而摧轅。<br/>
斷鑣銜以馳騖兮，暮去次而敢止。<br/>
路蕩蕩其無人兮，遂不禦乎千里。<br/>
<p>
身衡陷而下沈兮，不可獲而復登。<br/>
不顧身之卑賤兮，惜皇輿之不興。<br/>
出國門而端指兮，冀壹寤而錫還。<br/>
哀僕夫之坎毒兮，屢離憂而逢患。<br/>
九年之中不吾反兮，思彭咸之水游。<br/>
惜師延之浮渚兮，赴汨羅之長流。<br/>
遵江曲之逶移兮，觸石碕而衡游。<br/>
波澧澧而揚澆兮，順長瀨之濁流。<br/>
淩黃沱而下低兮，思還流而復反。<br/>
玄輿馳而並集兮，身容與而日遠。<br/>
櫂舟杭以橫濿兮，濟湘流而南極。<br/>
立江界而長吟兮，愁哀哀而累息。<br/>
情慌忽以忘歸兮，神浮游以高厲。<br/>
心蛩蛩而懷顧兮，魂眷眷而獨逝。<br/>
<p>
歎曰：余思舊邦心依違兮，<br/>
日暮黃昏羌幽悲兮，<br/>
去郢東遷余誰慕兮，<br/>
讒夫黨旅其以茲故兮，<br/>
河水淫淫情所願兮，<br/>
顧瞻郢路終不返兮。<br/>
</p>
<h2>怨思</h2>
<p>
惟鬱鬱之憂毒兮，志坎壈而不違。<br/>
身憔悴而考旦兮，日黃昏而長悲。<br/>
閔空宇之孤子兮，哀枯楊之冤鶵。<br/>
孤雌吟於高墉兮，鳴鳩棲於桑榆。<br/>
玄蝯失於潛林兮，獨偏棄而遠放。<br/>
征夫勞於周行兮，處婦憤而長望。<br/>
申誠信而罔違兮，情素潔於紐帛。<br/>
光明齊於日月兮，文采燿於玉石。<br/>
傷壓次而不發兮，思沈抑而不揚。<br/>
芳懿懿而終敗兮，名靡散而不彰。<br/>
<p>
背玉門以奔騖兮，蹇離尤而乾詬。<br/>
若龍逢之沈首兮，王子比干之逢醢。<br/>
念社稷之幾危兮，反為讎而見怨。<br/>
思國家之離沮兮，躬獲愆而結難。<br/>
若青蠅之偽質兮，晉驪姬之反情。<br/>
恐登階之逢殆兮，故退伏於末庭。<br/>
孽臣之號咷兮，本朝蕪而不治。<br/>
犯顏色而觸諫兮，反蒙辜而被疑。<br/>
菀蘼蕪與菌若兮，漸槁芋本於洿瀆。<br/>
淹芳芷於腐井兮，棄雞駭於筐簏。<br/>
執棠谿以刜蓬兮，秉乾將以割肉。<br/>
筐澤瀉以豹鞹兮，破荊和以繼築。<br/>
時溷濁猶未清兮，世殽亂猶未察。<br/>
欲容與以俟時兮，懼年歲之既晏。<br/>
顧屈節以從流兮，心鞏鞏而不夷。<br/>
寧浮沅而馳騁兮，下江湘以邅迴。<br/>
<p>
歎曰：<br/>
山中檻檻余傷懷兮，<br/>
征夫皇皇其孰依兮，<br/>
經營原野杳冥冥兮，<br/>
乘騏騁驥舒吾情兮，<br/>
歸骸舊邦莫誰語兮，<br/>
長辭遠逝乘湘去兮。<br/>
</p>
<h2>遠逝</h2>
<p>
志隱隱而鬱怫兮，愁獨哀而冤結。<br/>
腸紛紜以繚轉兮，涕漸漸其若屑。<br/>
情慨慨而長懷兮，信上皇而質正。<br/>
合五嶽與八靈兮，訊九鬿與六神。<br/>
指列宿以白情兮，訴五帝以置辭。<br/>
北斗為我折中兮，太一為余聽之。<br/>
雲服陰陽之正道兮，御後土之中和。<br/>
佩蒼龍之蚴虯兮，帶隱虹之逶蛇。<br/>
曳彗星之皓旰兮，撫朱爵與鵔鸃。<br/>
游清靈之颯戾兮，服雲衣之披披。<br/>
杖玉策與朱旗兮，垂明月之玄珠。<br/>
舉霓旌之墆翳兮，建黃纁之總旄。<br/>
躬純粹而罔愆兮，承皇考之妙儀。<br/>
<p>
惜往事之不合兮，橫汨羅而下厲。<br/>
乘隆波而南渡兮，逐江湘之順流。<br/>
赴陽侯之潢洋兮，下石瀨而登洲。<br/>
陸魁堆以蔽視兮，雲冥冥而闇前。<br/>
山峻高以無垠兮，遂曾閎而迫身。<br/>
雪雰雰而薄木兮，雲霏霏而隕集。<br/>
阜隘狹而幽險兮，石嵾嵯以翳日。<br/>
悲故鄉而發忿兮，去余邦之彌久。<br/>
背龍門而入河兮，登大墳而望夏首。<br/>
橫舟航而濟湘兮，耳聊啾而戃慌。<br/>
波淫淫而周流兮，鴻溶溢而滔蕩。<br/>
路曼曼其無端兮，周容容而無識。<br/>
引日月以指極兮，少須臾而釋思。<br/>
水波遠以冥冥兮，眇不睹其東西。<br/>
順風波以南北兮，霧宵晦以紛紛。<br/>
日杳杳以西頹兮，路長遠而窘迫。<br/>
欲酌醴以娛憂兮，蹇騷騷而不釋。<br/>
<p>
歎曰：<br/>
飄風蓬龍埃坲坲兮，<br/>
屮木搖落時槁悴兮，<br/>
遭傾遇禍不可救兮，<br/>
長吟永欷涕究究兮，<br/>
舒情敶詩冀以自免兮，<br/>
頹流下隕身日遠兮。<br/>
</p>
<h2>惜賢</h2>
<p>
覽屈氏之離騷兮，心哀哀而怫鬱。<br/>
聲嗷嗷以寂寥兮，顧僕夫之憔悴。<br/>
撥諂諛而匡邪兮，切淟涊之流俗。<br/>
盪渨涹之姦咎兮，夷蠢蠢之溷濁。<br/>
懷芬香而挾蕙兮，佩江蘺之菲菲。<br/>
握申椒與杜若兮，冠浮雲之峨峨。<br/>
登長陵而四望兮，覽芷圃之蠡蠡。<br/>
游蘭皋與蕙林兮，睨玉石之嵾嵯。<br/>
揚精華以眩燿兮，芳鬱渥而純美。<br/>
結桂樹之旖旎兮，紉荃蕙與辛夷。<br/>
芳若茲而不御兮，捐林薄而菀死。<br/>
<p>
驅子僑之奔走兮，申徒狄之赴淵。<br/>
若由夷之純美兮，介子推之隱山。<br/>
晉申生之離殃兮，荊和氏之泣血。<br/>
吳申胥之抉眼兮，王子比干之橫廢。<br/>
欲卑身而下體兮，心隱惻而不置。<br/>
方圜殊而不合兮，鉤繩用而異態。<br/>
欲俟時於須臾兮，日陰曀其將暮。<br/>
時遲遲其日進兮，年忽忽而日度。<br/>
妄周容而入世兮，內距閉而不開。<br/>
俟時風之清激兮，愈氛霧其如塺。<br/>
進雄鳩之耿耿兮，讒介介而蔽之。<br/>
默順風以偃仰兮，尚由由而進之。<br/>
心懭悢以冤結兮，情舛錯以曼憂。<br/>
搴薜荔於山野兮，採撚支於中洲。<br/>
望高丘而歎涕兮，悲吸吸而長懷。<br/>
孰契契而委棟兮，日晻晻而下頹。<br/>
<p>
歎曰：<br/>
江湘油油長流汩兮，<br/>
挑揄揚汰盪迅疾兮，<br/>
憂心展轉愁怫鬱兮，<br/>
冤結未舒長隱忿兮，<br/>
丁時逢殃可奈何兮，<br/>
勞心悁悁涕滂沱兮。<br/>
</p>
<h2>憂苦</h2>
<p>
悲余心之悁悁兮，哀故邦之逢殃。<br/>
辭九年而不復兮，獨煢煢而南行。<br/>
思余俗之流風兮，心紛錯而不受。<br/>
遵野莽以呼風兮，步從容於山廋。<br/>
巡陸夷之曲衍兮，幽空虛以寂寞。<br/>
倚石巖以流涕兮，憂憔悴而無樂。<br/>
登巑岏以長企兮，望南郢而闚之。<br/>
山修遠其遼遼兮，塗漫漫其無時。<br/>
聽玄鶴之晨鳴兮，於高岡之峨峨。<br/>
獨憤積而哀娛兮，翔江洲而安歌。<br/>
三鳥飛以自南兮，覽其志而欲北。<br/>
願寄言於三鳥兮，去飄疾而不可得。<br/>
<p>
欲遷志而改操兮，心紛結其未離。<br/>
外彷徨而游覽兮，內惻隱而含哀。<br/>
聊須臾以時忘兮，心漸漸其煩錯。<br/>
願假簧以舒憂兮，志紆鬱其難釋。<br/>
歎《離騷》以揚意兮，猶未殫於《九章》。<br/>
長噓吸以於悒兮，涕橫集而成行。<br/>
傷明珠之赴泥兮，魚眼璣之堅藏。<br/>
同駑鸁與乘駔兮，雜斑駮與闒茸。<br/>
葛藟虆於桂樹兮，鴟鴞集於木蘭。<br/>
偓促談於廊廟兮，律魁放乎山間。<br/>
惡虞氏之簫韶兮，好遺風之激楚。<br/>
潛周鼎於江淮兮，爨土鬵於中宇。<br/>
且人心之持舊兮，而不可保長。<br/>
邅彼南道兮，征夫宵行。<br/>
思念郢路兮，還顧睠睠。<br/>
涕流交集兮，泣下漣漣。<br/>
<p>
登山長望中心悲兮，<br/>
菀彼青青泣如頹兮，<br/>
留思北顧涕漸漸兮，<br/>
折銳摧矜凝氾濫兮，<br/>
念我煢煢魂誰求兮，<br/>
僕夫慌悴散若流兮。<br/>
</p>
<h2>愍命</h2>
<p>
昔皇考之嘉志兮，喜登能而亮賢。<br/>
情純潔而罔薉兮，姿盛質而無愆。<br/>
放佞人與諂諛兮，斥讒夫與便嬖。<br/>
親忠正之悃誠兮，招貞良與明智。<br/>
心溶溶其不可量兮，情澹澹其若淵。<br/>
回邪辟而不能入兮，誠願藏而不可遷。<br/>
逐下袟於後堂兮，迎虙妃於伊雒。<br/>
刜讒賊於中廇兮，選呂管於榛薄。<br/>
叢林之下無怨士兮，江河之畔無隱夫。<br/>
三苗之徒以放逐兮，伊皋之倫以充廬。<br/>
<p>
今反表以為裏兮，顛裳以為衣。<br/>
戚宋萬於兩楹兮，廢周邵於遐夷。<br/>
卻騏驥以轉運兮，騰驢鸁以馳逐。<br/>
蔡女黜而出帷兮，戎婦入而綵繡服。<br/>
慶忌囚於阱室兮，陳不占戰而赴圍。<br/>
破伯牙之號鍾兮，挾人箏而彈緯。<br/>
藏瑉石於金匱兮，捐赤瑾於中庭。<br/>
韓信蒙於介胄兮，行夫將而攻城。<br/>
莞芎棄於澤洲兮，瓟瓥蠹於筐簏。<br/>
麒麟奔於九皋兮，熊羆群而逸囿。<br/>
折芳枝與瓊華兮，樹枳棘與薪柴。<br/>
掘荃蕙與射干兮，耘藜藿與蘘荷。<br/>
惜今世其何殊兮，遠近思而不同。<br/>
或沈淪其無所達兮，或清激其無所通。<br/>
哀余生之不當兮，獨蒙毒而逢尤。<br/>
雖謇謇以申志兮，君乖差而屏之。<br/>
誠惜芳之菲菲兮，反以茲為腐也。<br/>
懷椒聊之蔎蔎兮，乃逢紛以罹詬也。<br/>
<p>
歎曰：<br/>
嘉皇既歿終不返兮，<br/>
山中幽險郢路遠兮，<br/>
讒人諓諓孰可愬兮，<br/>
征夫罔極誰可語兮？<br/>
行吟累欷聲喟喟兮，<br/>
懷憂含戚何侘傺兮。<br/>
</p>
<h2>思古</h2>
<p>
冥冥深林兮，樹木鬱鬱。<br/>
山參差以嶄巖兮，阜杳杳以蔽日。<br/>
悲余心之悁悁兮，目眇眇而遺泣。<br/>
風騷屑以搖木兮，雲吸吸以湫戾。<br/>
悲余生之無歡兮，愁倥傯於山陸。<br/>
旦徘徊於長阪兮，夕仿偟而獨宿。<br/>
髮披披以鬤鬤兮，躬劬勞而瘏悴。<br/>
魂俇俇而南行兮，泣霑襟而濡袂。<br/>
心嬋媛而無告兮，口噤閉而不言。<br/>
違郢都之舊閭兮，回湘、沅而遠遷。<br/>
念余邦之橫陷兮，宗鬼神之無次。<br/>
閔先嗣之中絕兮，心惶惑而自悲。<br/>
聊浮游於山峽兮，步周流於江畔。<br/>
臨深水而長嘯兮，且倘佯而氾觀。<br/>
<p>
興《離騷》之微文兮，冀靈修之壹悟。<br/>
還余車於南郢兮，復往軌於初古。<br/>
道修遠其難遷兮，傷余心之不能已。<br/>
背三五之典刑兮，絕洪範之闢紀。<br/>
播規矩以背度兮，錯權衡而任意。<br/>
操繩墨而放棄兮，傾容幸而侍側。<br/>
甘棠枯於豐草兮，藜棘樹於中庭。<br/>
西施斥於北宮兮，仳倠倚於彌楹。<br/>
烏獲戚而驂乘兮，燕公操於馬圉。<br/>
蒯聵登於清府兮，咎繇棄而在野外。<br/>
蓋見茲以永歎兮，欲登階而狐疑。<br/>
乘白水而高騖兮，因徙弛而長辭。<br/>
<p>
歎曰：<br/>
倘佯壚阪沼水深兮，<br/>
容與漢渚涕淫淫兮，<br/>
鍾牙已死誰為聲兮？<br/>
纖阿不御焉舒情兮，<br/>
曾哀悽欷心離離兮，<br/>
還顧高丘泣如灑兮。<br/>
</p>
<h2>遠遊</h2>
<p>
悲余性之不可改兮，屢懲艾而不迻。<br/>
服覺皓以殊俗兮，貌揭揭以巍巍。<br/>
譬若王僑之乘雲兮，載赤霄而淩太清。<br/>
欲與天地參壽兮，與日月而比榮。<br/>
登崑崙而北首兮，悉靈圉而來謁。<br/>
選鬼神於太陰兮，登閶闔於玄闕。<br/>
回朕車俾西引兮，褰虹旗於玉門。<br/>
馳六龍於三危兮，朝西靈於九濱。<br/>
結余軫於西山兮，橫飛谷以南征。<br/>
絕都廣以直指兮，歷祝融於朱冥。<br/>
枉玉衡於炎火兮，委兩館於咸唐。<br/>
貫澒濛以東朅兮，維六龍於扶桑。<br/>
<p>
周流覽於四海兮，志升降以高馳。<br/>
徵九神於回極兮，建虹採以招指。<br/>
駕鸞鳳以上遊兮，從玄鶴與鷦明。<br/>
孔鳥飛而送迎兮，騰群鶴於瑤光。<br/>
排帝宮與羅囿兮，升縣圃以眩滅。<br/>
結瓊枝以雜佩兮，立長庚以繼日。<br/>
淩驚雷以軼駭電兮，綴鬼谷於北辰。<br/>
鞭風伯使先驅兮，囚靈玄於虞淵。<br/>
泝高風以低佪兮，覽周流於朔方。<br/>
就顓頊而敶辭兮，考玄冥於空桑。<br/>
旋車逝於崇山兮，奏虞舜於蒼梧。<br/>
濟楊舟於會稽兮，就申胥於五湖。<br/>
見南郢之流風兮，殞余躬於沅湘。<br/>
望舊邦之黯黮兮，時溷濁其猶未央。<br/>
懷蘭茞之芬芳兮，妒被離而折之。<br/>
張絳帷以襜襜兮，風邑邑而蔽之。<br/>
日暾暾其西舍兮，陽焱焱而復顧。<br/>
聊假日以須臾兮，何騷騷而自故。<br/>
<p>
歎曰：<br/>
譬彼蛟龍乘雲浮兮，<br/>
汎淫澒溶紛若霧兮，<br/>
潺湲轇轕雷動電發馺高舉兮，<br/>
升虛淩冥沛濁浮清入帝宮兮，<br/>
搖翹奮羽馳風騁雨游無窮兮。<br/>
</p>
<h2>九思</h2>
</p>
<h3>逢尤</h3>
<p>
悲兮愁，哀兮憂，<br/>
天生我兮當闇時，被諑譖兮虛獲尤。<br/>
心煩憒兮意無聊，嚴載駕兮出戲游。<br/>
周八極兮歷九州，求軒轅兮索重華。<br/>
世既卓兮遠眇眇，握佩玖兮中路躇。<br/>
羨咎繇兮建典謨，懿風後兮受瑞圖。<br/>
愍余命兮遭六極，委玉質兮於泥塗。<br/>
遽傽遑兮驅林澤，步屏營兮行丘阿。<br/>
車軏折兮馬虺頹，惷悵立兮涕滂沱。<br/>
思丁文兮聖明哲，哀平差兮迷謬愚。<br/>
呂傅舉兮殷周興，忌嚭專兮郢吳虛。<br/>
仰長歎兮氣噎結，悒殟絕兮咶復蘇。<br/>
虎兕爭兮於廷中，豺狼鬥兮我之隅。<br/>
雲霧會兮日冥晦，飄風起兮揚塵埃。<br/>
走鬯罔兮乍東西，欲竄伏兮其焉如？<br/>
念靈閨兮隩重深，願竭節兮隔無由。<br/>
望舊邦兮路逶隨，憂心悄兮志勤劬。<br/>
魂煢煢兮不遑寐，目眽眽兮寤終朝。<br/>
</p>
<h3>怨上</h3>
<p>
令尹兮謷謷，群司兮譨譨。<br/>
哀哉兮淈淈，上下兮同流。<br/>
菽藟兮蔓衍，芳虈兮挫枯。<br/>
朱紫兮雜亂，曾莫兮別諸。<br/>
倚此兮巖穴，永思兮窈悠。<br/>
嗟懷兮眩惑，用志兮不昭。<br/>
將喪兮玉鬥，遺失兮鈕樞。<br/>
我心兮煎熬，惟是兮用憂。<br/>
進惡兮九旬，退顧兮彭務。<br/>
擬斯兮二蹤，未知兮所投。<br/>
謠吟兮中野，上察兮璇璣。<br/>
大火兮西睨，攝提兮運低。<br/>
雷霆兮硠磕，雹霰兮霏霏。<br/>
奔電兮光晃，涼風兮愴悽。<br/>
鳥獸兮驚駭，相從兮宿棲。<br/>
鴛鴦兮噰噰，狐狸兮徾徾。<br/>
哀吾兮介特，獨處兮罔依。<br/>
螻蛄兮鳴東，蟊蠽兮號西。<br/>
蛓緣兮我裳，蠋入兮我懷。<br/>
蟲豸兮夾余，惆悵兮自悲。<br/>
佇立兮忉怛，心結縎兮折摧。<br/>
</p>
<h3>疾世</h3>
<p>
周徘徊兮漢渚，求水神兮靈女。<br/>
嗟此國兮無良，媒女詘兮謰謱。<br/>
鴳雀列兮譁讙，鴝鵒鳴兮聒余。<br/>
抱昭華兮寶璋，欲衒鬻兮莫取。<br/>
言旋邁兮北徂，叫我友兮配耦。<br/>
日陰曀兮未光，闃睄窕兮靡睹。<br/>
紛載驅兮高馳，將諮詢兮皇羲。<br/>
遵河皋兮周流，路變易兮時乖。<br/>
濿滄海兮東游，沐盥浴兮天池。<br/>
訪太昊兮道要，雲靡貴兮仁義。<br/>
志欣樂兮反徵，就周文兮邠歧。<br/>
秉玉英兮結誓，日欲暮兮心悲。<br/>
惟天祿兮不再，背我信兮自違。<br/>
踰隴堆兮渡漠，過桂車兮合黎。<br/>
赴崑山兮馽騄，從卬遨兮棲遲。<br/>
吮玉液兮止渴，齧芝華兮療饑。<br/>
居嵺廓兮鮮疇，遠梁昌兮幾迷。<br/>
望江漢兮濩渃，心緊絭兮傷懷。<br/>
時昢昢兮且旦，塵莫莫兮未晞。<br/>
憂不暇兮寢食，吒增歎兮如雷。<br/>
</p>
<h3>憫上</h3>
<p>
哀世兮睩睩，諓諓兮嗌喔。<br/>
眾多兮阿媚，骫靡兮成俗。<br/>
貪枉兮黨比，貞良兮煢獨。<br/>
鵠竄兮枳棘，鵜集兮帷幄。<br/>
蘮蕠兮青蔥，槁本兮萎落。<br/>
睹斯兮偽惑，心為兮隔錯。<br/>
逡巡兮圃藪，率彼兮畛陌。<br/>
川谷兮淵淵，山峊兮峉峉。<br/>
叢林兮崟崟，株榛兮嶽嶽。<br/>
霜雪兮漼溰，冰凍兮洛澤。<br/>
東西兮南北，罔所兮歸薄。<br/>
庇廕兮枯樹，匍匐兮巖石。<br/>
踡跼兮寒局數，獨處兮志不申。<br/>
年齒盡兮命迫促，魁壘擠摧兮常困辱。<br/>
含憂強老兮愁無樂。<br/>
鬚髮薴悴兮顠鬢白，思靈澤兮一膏沐。<br/>
懷蘭英兮把瓊若，待天明兮立躑躅。<br/>
雲矇矇兮電鯈爍，孤雌驚兮鳴呴呴。<br/>
思怫鬱兮肝切剝，忿悁悒兮孰訴告。<br/>
</p>
<h3>遭厄</h3>
<p>
悼屈子兮遭厄，沈王躬兮湘汨。<br/>
何楚國兮難化，迄乎今兮不易。<br/>
士莫志兮羔裘，競佞諛兮讒鬩鬩。<br/>
指正義兮為曲，訿玉璧兮為石。<br/>
殦鵰游兮華屋，鵔鸃棲兮柴蔟。<br/>
起奮迅兮奔走，違群小兮謑詬。<br/>
載青雲兮上昇，適昭明兮所處。<br/>
躡天衢兮長驅，踵九陽兮戲蕩。<br/>
越雲漢兮南濟，秣余馬兮河鼓。<br/>
雲霓紛兮晻翳，參辰回兮顛倒。<br/>
逢流星兮問路，顧我指兮從左。<br/>
俓娵觜兮直馳，御者迷兮失軌。<br/>
遂踢達兮邪造，與日月兮殊道。<br/>
志閼絕兮安如，哀所求兮不耦。<br/>
攀天階兮下視，見鄢郢兮舊宇。<br/>
意逍遙兮欲歸，眾穢盛兮沓沓。<br/>
思哽饐兮詰詘，涕流瀾兮如雨。<br/>
</p>
<h3>悼亂</h3>
<p>
嗟嗟兮悲夫，殽亂兮紛拏。<br/>
茅絲兮同綜，冠屨兮共絇。<br/>
督萬兮侍宴，周邵兮負芻。<br/>
白龍兮見射，靈龜兮執拘。<br/>
仲尼兮困厄，鄒衍兮幽囚。<br/>
伊余兮念茲，奔遁兮隱居。<br/>
將升兮高山，上有兮猴猿。<br/>
欲入兮深谷，下有兮虺蛇。<br/>
左見兮鳴鵙，右睹兮呼梟。<br/>
惶悸兮失氣，踴躍兮距跳。<br/>
便旋兮中原，仰天兮增歎。<br/>
菅蒯兮野莽，雚葦兮仟眠。<br/>
鹿蹊兮躖躖，貒貉兮蟫蟫。<br/>
鸇鷂兮軒軒，鶉鵪兮甄甄。<br/>
哀我兮寡獨，靡有兮齊倫。<br/>
意欲兮沈吟，迫日兮黃昏。<br/>
玄鶴兮高飛，曾逝兮青冥。<br/>
鶬鶊兮喈喈，山鵲兮嚶嚶。<br/>
鴻鸕兮振翅，歸鴈兮於徵。<br/>
吾志兮覺悟，懷我兮聖京。<br/>
垂屣兮將起，跓俟兮須明。<br/>
</p>
<h3>傷時</h3>
<p>
惟昊天兮昭靈，陽氣發兮清明。<br/>
風習習兮和煖，百草萌兮華榮。<br/>
堇荼茂兮扶疏，蘅芷彫兮瑩嫇。<br/>
愍貞良兮遇害，將夭折兮碎糜。<br/>
時混混兮澆饡，哀當世兮莫知。<br/>
覽往昔兮俊彥，亦詘辱兮係纍。<br/>
管束縛兮桎梏，百貿易兮傳賣。<br/>
遭桓繆兮識舉，才德用兮列施。<br/>
且從容兮自慰，玩琴書兮游戲。<br/>
迫中國兮迮狹，吾欲之兮九夷。<br/>
超五嶺兮嵯峨，觀浮石兮崔嵬。<br/>
陟丹山兮炎野，屯余車兮黃支。<br/>
就祝融兮稽疑，嘉己行兮無為。<br/>
乃回朅兮北逝，遇神孈兮宴娭。<br/>
欲靜居兮自娛，心愁慼兮不能。<br/>
放余轡兮策駟，忽飆騰兮浮雲。<br/>
蹠飛杭兮越海，從安期兮蓬萊。<br/>
緣天梯兮北上，登太一兮玉臺。<br/>
使素女兮鼓簧，乘戈和兮謳謠。<br/>
聲噭誂兮清和，音晏衍兮要婬。<br/>
咸欣欣兮酣樂，余眷眷兮獨悲。<br/>
顧章華兮太息，志戀戀兮依依。<br/>
</p>
<h3>哀歲</h3>
<p>
旻天兮清涼，玄氣兮高朗。<br/>
北風兮潦洌，草木兮蒼唐。<br/>
蛜蚨兮噍噍，蝍蛆兮穰穰。<br/>
歲忽忽兮惟暮，余感時兮悽愴。<br/>
傷俗兮泥濁，矇蔽兮不章。<br/>
寶彼兮沙礫，捐此兮夜光。<br/>
椒瑛兮湟汙，枲耳兮充房。<br/>
攝衣兮緩帶，操我兮墨陽。<br/>
昇車兮命僕，將馳兮四荒。<br/>
下堂兮見蠆，出門兮觸螽。<br/>
巷有兮蚰蜓，邑多兮螳螂。<br/>
睹斯兮嫉賊，心為兮切傷。<br/>
俛念兮子胥，仰憐兮比干。<br/>
投劍兮脫冕，龍屈兮蜿蟤。<br/>
潛藏兮山澤，匍匐兮叢攢。<br/>
窺見兮溪澗，流水兮沄沄。<br/>
黿鼉兮欣欣，鱣枲兮延延。<br/>
群行兮上下，駢羅兮列陳。<br/>
自恨兮無友，特處兮甇甇。<br/>
冬夜兮陶陶，雨雪兮冥冥。<br/>
神光兮熲熲，鬼火兮熒熒。<br/>
修德兮困控，愁不聊兮遑生。<br/>
憂紆兮鬱鬱，惡所兮寫情。<br/>
</p>
<h3>守志</h3>
<p>
陟玉巒兮逍遙，覽高岡兮嶢嶢。<br/>
桂樹列兮紛敷，吐紫華兮布條。<br/>
實孔鸞兮所居，今其集兮惟鴞。<br/>
烏鵲驚兮啞啞，余顧兮怊怊。<br/>
彼日月兮闇昧，障覆天兮祲氛。<br/>
伊我後兮不聰，焉陳誠兮效忠。<br/>
攄羽翮兮超俗，游陶遨兮養神。<br/>
乘六蛟兮蜿蟬，遂馳騁兮陞雲。<br/>
揚彗光兮為旗，秉電策兮為鞭。<br/>
朝晨發兮鄢郢，食時至兮增泉。<br/>
繞曲阿兮北次，造我車兮南端。<br/>
謁玄黃兮納贄，崇忠貞兮彌堅。<br/>
歷九宮兮遍觀，睹祕藏兮寶珍。<br/>
就傳說兮騎龍，與織女兮合婚。<br/>
舉天罼兮掩邪，彀天弧兮射姦。<br/>
隨真人兮翱翔，食元氣兮長存。<br/>
望太微兮穆穆，睨三階兮炳分。<br/>
相輔政兮成化，建烈業兮垂勳。<br/>
目瞥瞥兮西沒，道遐迴兮阻歎。<br/>
志稸積兮未通，悵敞罔兮自憐。<br/>
<p>
亂曰：<br/>
天庭明兮雲霓藏，三光朗兮鏡萬方。<br/>
斥蜥蜴兮進龜龍，策謀從兮翼機衡。<br/>
配稷契兮恢唐功，嗟英俊兮未為雙。<br/>
</p>
<h2>逢尤</h2>
<p>
悲兮愁，哀兮憂，<br/>
天生我兮當闇時，被諑譖兮虛獲尤。<br/>
心煩憒兮意無聊，嚴載駕兮出戲游。<br/>
周八極兮歷九州，求軒轅兮索重華。<br/>
世既卓兮遠眇眇，握佩玖兮中路躇。<br/>
羨咎繇兮建典謨，懿風後兮受瑞圖。<br/>
愍余命兮遭六極，委玉質兮於泥塗。<br/>
遽傽遑兮驅林澤，步屏營兮行丘阿。<br/>
車軏折兮馬虺頹，惷悵立兮涕滂沱。<br/>
思丁文兮聖明哲，哀平差兮迷謬愚。<br/>
呂傅舉兮殷周興，忌嚭專兮郢吳虛。<br/>
仰長歎兮氣噎結，悒殟絕兮咶復蘇。<br/>
虎兕爭兮於廷中，豺狼鬥兮我之隅。<br/>
雲霧會兮日冥晦，飄風起兮揚塵埃。<br/>
走鬯罔兮乍東西，欲竄伏兮其焉如？<br/>
念靈閨兮隩重深，願竭節兮隔無由。<br/>
望舊邦兮路逶隨，憂心悄兮志勤劬。<br/>
魂煢煢兮不遑寐，目眽眽兮寤終朝。<br/>
</p>
<h2>怨上</h2>
<p>
令尹兮謷謷，群司兮譨譨。<br/>
哀哉兮淈淈，上下兮同流。<br/>
菽藟兮蔓衍，芳虈兮挫枯。<br/>
朱紫兮雜亂，曾莫兮別諸。<br/>
倚此兮巖穴，永思兮窈悠。<br/>
嗟懷兮眩惑，用志兮不昭。<br/>
將喪兮玉鬥，遺失兮鈕樞。<br/>
我心兮煎熬，惟是兮用憂。<br/>
進惡兮九旬，退顧兮彭務。<br/>
擬斯兮二蹤，未知兮所投。<br/>
謠吟兮中野，上察兮璇璣。<br/>
大火兮西睨，攝提兮運低。<br/>
雷霆兮硠磕，雹霰兮霏霏。<br/>
奔電兮光晃，涼風兮愴悽。<br/>
鳥獸兮驚駭，相從兮宿棲。<br/>
鴛鴦兮噰噰，狐狸兮徾徾。<br/>
哀吾兮介特，獨處兮罔依。<br/>
螻蛄兮鳴東，蟊蠽兮號西。<br/>
蛓緣兮我裳，蠋入兮我懷。<br/>
蟲豸兮夾余，惆悵兮自悲。<br/>
佇立兮忉怛，心結縎兮折摧。<br/>
</p>
<h2>疾世</h2>
<p>
周徘徊兮漢渚，求水神兮靈女。<br/>
嗟此國兮無良，媒女詘兮謰謱。<br/>
鴳雀列兮譁讙，鴝鵒鳴兮聒余。<br/>
抱昭華兮寶璋，欲衒鬻兮莫取。<br/>
言旋邁兮北徂，叫我友兮配耦。<br/>
日陰曀兮未光，闃睄窕兮靡睹。<br/>
紛載驅兮高馳，將諮詢兮皇羲。<br/>
遵河皋兮周流，路變易兮時乖。<br/>
濿滄海兮東游，沐盥浴兮天池。<br/>
訪太昊兮道要，雲靡貴兮仁義。<br/>
志欣樂兮反徵，就周文兮邠歧。<br/>
秉玉英兮結誓，日欲暮兮心悲。<br/>
惟天祿兮不再，背我信兮自違。<br/>
踰隴堆兮渡漠，過桂車兮合黎。<br/>
赴崑山兮馽騄，從卬遨兮棲遲。<br/>
吮玉液兮止渴，齧芝華兮療饑。<br/>
居嵺廓兮鮮疇，遠梁昌兮幾迷。<br/>
望江漢兮濩渃，心緊絭兮傷懷。<br/>
時昢昢兮且旦，塵莫莫兮未晞。<br/>
憂不暇兮寢食，吒增歎兮如雷。<br/>
</p>
<h2>憫上</h2>
<p>
哀世兮睩睩，諓諓兮嗌喔。<br/>
眾多兮阿媚，骫靡兮成俗。<br/>
貪枉兮黨比，貞良兮煢獨。<br/>
鵠竄兮枳棘，鵜集兮帷幄。<br/>
蘮蕠兮青蔥，槁本兮萎落。<br/>
睹斯兮偽惑，心為兮隔錯。<br/>
逡巡兮圃藪，率彼兮畛陌。<br/>
川谷兮淵淵，山峊兮峉峉。<br/>
叢林兮崟崟，株榛兮嶽嶽。<br/>
霜雪兮漼溰，冰凍兮洛澤。<br/>
東西兮南北，罔所兮歸薄。<br/>
庇廕兮枯樹，匍匐兮巖石。<br/>
踡跼兮寒局數，獨處兮志不申。<br/>
年齒盡兮命迫促，魁壘擠摧兮常困辱。<br/>
含憂強老兮愁無樂。<br/>
鬚髮薴悴兮顠鬢白，思靈澤兮一膏沐。<br/>
懷蘭英兮把瓊若，待天明兮立躑躅。<br/>
雲矇矇兮電鯈爍，孤雌驚兮鳴呴呴。<br/>
思怫鬱兮肝切剝，忿悁悒兮孰訴告。<br/>
</p>
<h2>遭厄</h2>
<p>
悼屈子兮遭厄，沈王躬兮湘汨。<br/>
何楚國兮難化，迄乎今兮不易。<br/>
士莫志兮羔裘，競佞諛兮讒鬩鬩。<br/>
指正義兮為曲，訿玉璧兮為石。<br/>
殦鵰游兮華屋，鵔鸃棲兮柴蔟。<br/>
起奮迅兮奔走，違群小兮謑詬。<br/>
載青雲兮上昇，適昭明兮所處。<br/>
躡天衢兮長驅，踵九陽兮戲蕩。<br/>
越雲漢兮南濟，秣余馬兮河鼓。<br/>
雲霓紛兮晻翳，參辰回兮顛倒。<br/>
逢流星兮問路，顧我指兮從左。<br/>
俓娵觜兮直馳，御者迷兮失軌。<br/>
遂踢達兮邪造，與日月兮殊道。<br/>
志閼絕兮安如，哀所求兮不耦。<br/>
攀天階兮下視，見鄢郢兮舊宇。<br/>
意逍遙兮欲歸，眾穢盛兮沓沓。<br/>
思哽饐兮詰詘，涕流瀾兮如雨。<br/>
</p>
<h2>悼亂</h2>
<p>
嗟嗟兮悲夫，殽亂兮紛拏。<br/>
茅絲兮同綜，冠屨兮共絇。<br/>
督萬兮侍宴，周邵兮負芻。<br/>
白龍兮見射，靈龜兮執拘。<br/>
仲尼兮困厄，鄒衍兮幽囚。<br/>
伊余兮念茲，奔遁兮隱居。<br/>
將升兮高山，上有兮猴猿。<br/>
欲入兮深谷，下有兮虺蛇。<br/>
左見兮鳴鵙，右睹兮呼梟。<br/>
惶悸兮失氣，踴躍兮距跳。<br/>
便旋兮中原，仰天兮增歎。<br/>
菅蒯兮野莽，雚葦兮仟眠。<br/>
鹿蹊兮躖躖，貒貉兮蟫蟫。<br/>
鸇鷂兮軒軒，鶉鵪兮甄甄。<br/>
哀我兮寡獨，靡有兮齊倫。<br/>
意欲兮沈吟，迫日兮黃昏。<br/>
玄鶴兮高飛，曾逝兮青冥。<br/>
鶬鶊兮喈喈，山鵲兮嚶嚶。<br/>
鴻鸕兮振翅，歸鴈兮於徵。<br/>
吾志兮覺悟，懷我兮聖京。<br/>
垂屣兮將起，跓俟兮須明。<br/>
</p>
<h2>傷時</h2>
<p>
惟昊天兮昭靈，陽氣發兮清明。<br/>
風習習兮和煖，百草萌兮華榮。<br/>
堇荼茂兮扶疏，蘅芷彫兮瑩嫇。<br/>
愍貞良兮遇害，將夭折兮碎糜。<br/>
時混混兮澆饡，哀當世兮莫知。<br/>
覽往昔兮俊彥，亦詘辱兮係纍。<br/>
管束縛兮桎梏，百貿易兮傳賣。<br/>
遭桓繆兮識舉，才德用兮列施。<br/>
且從容兮自慰，玩琴書兮游戲。<br/>
迫中國兮迮狹，吾欲之兮九夷。<br/>
超五嶺兮嵯峨，觀浮石兮崔嵬。<br/>
陟丹山兮炎野，屯余車兮黃支。<br/>
就祝融兮稽疑，嘉己行兮無為。<br/>
乃回朅兮北逝，遇神孈兮宴娭。<br/>
欲靜居兮自娛，心愁慼兮不能。<br/>
放余轡兮策駟，忽飆騰兮浮雲。<br/>
蹠飛杭兮越海，從安期兮蓬萊。<br/>
緣天梯兮北上，登太一兮玉臺。<br/>
使素女兮鼓簧，乘戈和兮謳謠。<br/>
聲噭誂兮清和，音晏衍兮要婬。<br/>
咸欣欣兮酣樂，余眷眷兮獨悲。<br/>
顧章華兮太息，志戀戀兮依依。<br/>
</p>
<h2>哀歲</h2>
<p>
旻天兮清涼，玄氣兮高朗。<br/>
北風兮潦洌，草木兮蒼唐。<br/>
蛜蚨兮噍噍，蝍蛆兮穰穰。<br/>
歲忽忽兮惟暮，余感時兮悽愴。<br/>
傷俗兮泥濁，矇蔽兮不章。<br/>
寶彼兮沙礫，捐此兮夜光。<br/>
椒瑛兮湟汙，枲耳兮充房。<br/>
攝衣兮緩帶，操我兮墨陽。<br/>
昇車兮命僕，將馳兮四荒。<br/>
下堂兮見蠆，出門兮觸螽。<br/>
巷有兮蚰蜓，邑多兮螳螂。<br/>
睹斯兮嫉賊，心為兮切傷。<br/>
俛念兮子胥，仰憐兮比干。<br/>
投劍兮脫冕，龍屈兮蜿蟤。<br/>
潛藏兮山澤，匍匐兮叢攢。<br/>
窺見兮溪澗，流水兮沄沄。<br/>
黿鼉兮欣欣，鱣枲兮延延。<br/>
群行兮上下，駢羅兮列陳。<br/>
自恨兮無友，特處兮甇甇。<br/>
冬夜兮陶陶，雨雪兮冥冥。<br/>
神光兮熲熲，鬼火兮熒熒。<br/>
修德兮困控，愁不聊兮遑生。<br/>
憂紆兮鬱鬱，惡所兮寫情。<br/>
</p>
<h2>守志</h2>
<p>
陟玉巒兮逍遙，覽高岡兮嶢嶢。<br/>
桂樹列兮紛敷，吐紫華兮布條。<br/>
實孔鸞兮所居，今其集兮惟鴞。<br/>
烏鵲驚兮啞啞，余顧兮怊怊。<br/>
彼日月兮闇昧，障覆天兮祲氛。<br/>
伊我後兮不聰，焉陳誠兮效忠。<br/>
攄羽翮兮超俗，游陶遨兮養神。<br/>
乘六蛟兮蜿蟬，遂馳騁兮陞雲。<br/>
揚彗光兮為旗，秉電策兮為鞭。<br/>
朝晨發兮鄢郢，食時至兮增泉。<br/>
繞曲阿兮北次，造我車兮南端。<br/>
謁玄黃兮納贄，崇忠貞兮彌堅。<br/>
歷九宮兮遍觀，睹祕藏兮寶珍。<br/>
就傳說兮騎龍，與織女兮合婚。<br/>
舉天罼兮掩邪，彀天弧兮射姦。<br/>
隨真人兮翱翔，食元氣兮長存。<br/>
望太微兮穆穆，睨三階兮炳分。<br/>
相輔政兮成化，建烈業兮垂勳。<br/>
目瞥瞥兮西沒，道遐迴兮阻歎。<br/>
志稸積兮未通，悵敞罔兮自憐。<br/>
<p>
亂曰：<br/>
天庭明兮雲霓藏，三光朗兮鏡萬方。<br/>
斥蜥蜴兮進龜龍，策謀從兮翼機衡。<br/>
配稷契兮恢唐功，嗟英俊兮未為雙。<br/>
