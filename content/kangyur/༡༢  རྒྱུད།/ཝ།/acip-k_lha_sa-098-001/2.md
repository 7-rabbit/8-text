  
།པདྨ་རིགས་ཀྱི་གདུང་རྒྱུད་འཛིན། །མཛད་པ་སྤྲུལ་པའི་སངས་རྒྱས་རྣམས། །འཕྲིན་ལས་རིགས་ཀྱི་གདུང་རྒྱུད་འཛིན། །ཅི་ཕྱིར་རིགས་ཞེས་  
བྱ་ཞེན༑ ༑དང་པོ་དེ་ལས་བྱུང་བ་དང། །བར་དུ་དེ་ཡི་བྱ་བ་བྱེད། །ཐ་མར་དེ་ཡི་རྒྱུ་འཛིན་ཕྱིར། །དེ་ཕྱིར་རིགས་ཞེས་གྲགས་པ་ཡིན། །དཔེར་ན་མེ་དང་ཆུ་དག་དང། །ནམ་མཁའ་  
དང་ནི་ས་དག་ལ། །གནས་པའི་སེམས་ཅན་མཐའ་དག་ཀུན། །གནས་རྒྱུད་ཉིད་ཀྱི་མིང་འཛིན་ཏེ། །མེ་ལ་གནས་པའི་སེམས་ཅན་ལ། །མེ་ཡི་ཡི་དྭགས་མ་ཞེས་ཟེར། །ཆུ་ལ་  
གནས་པའི་སེམས་ཅན་ལ། །ཆུ་སྲིན་ཏྭ་ར་ན་ཞེས་ཟེར། །ཅིའི་ཕྱིར་ལྔ་ཞེས་བྱ་ཞེ་ན། །རྒྱལ་བ་སངས་རྒྱས་ཐམས་ཅད་ལ། །སྐུ་དང་གསུང་ཐུགས་ཡོན་ཏན་དང། །མཛད་པ་འཕྲིན་  
ལས་ཉིད་དང་ལྔ། །རིག་པ་ལྔ་དང་ལྔ་ཉིད་དུ། །ཐམས་ཅད་ཀུན་ཏུ་གསལ་བར་སྣང། །དེས་ན་ལྔ་ཞེས་ངེས་པར་བཤད། །ཅིའི་ཕྱིར་ཞེ་ན་སངས་རྒྱས་ཀུན། །ལྔ་པོ་དེ་ལས་མ་  
གཏོགས་པ། །གཞན་ལས་བྱུང་ཞིང་གཞན་ན་མེད། །སངས་རྒྱས་མཚན་གྱི་ཁྱད་པར་ཡང། །མཚན་མེད་པ་ལས་མཚན་བཏགས་པ། །ཐམས་ཅད་ལྔ་པོ་ཉིད་ལས་བཏགས་  
མཚན་གྱི་བྱེ་བྲག་ཐམས་ཅད་ཀུན། །ཐ་སྙད་ཙམ་དུ་གདགས་པར་ཟད། །རིགས་མེད་པ་ལས་རིགས་སྨོས་པ། །འདུལ་བའི་དབང་དུ་ལྔར་སྣང་ཡང། །དྲན་པའི་དོན་དེ་དངོས་གཞི་  
  
  
༄༅། །མེད༑ ༑ཅི་ཡང་མེད་ལས་ཅི་སྣང་བ། །མཁའ་ལ་འཇའ་ཚོན་བྱུང་བ་འདྲ། །ཆོས་ཀུན་ནམ་མཁའ་འདྲ་བ་ཞེས། །གསང་བ་མཆོག་  
གི་བདག་པོར་བཤད། །མཉམ་དང་མི་མཉམ་མཉམ་པ་ཡིན། །སངས་རྒྱས་མེད་ཅིང་སེམས་ཅན་མེད། །འཁོར་བ་མེད་ཅིང་ཆོས་ཉིད་མེད་།དམིགས་པ་མེད་  
དེ་མི་དམིགས་མེད། །དེ་ལྟར་ཤེས་པ་མཁས་པ་ཡིན། །རིག་དང་མ་རིག་ཚུལ་གཅིག་སྟེ། །དེ་ལྟར་ཤེས་པ་རྒྱལ་བ་ཡིན། །སེམས་ཅན་རང་བཞིན་སངས་  
རྒྱས་ཉིད། །སངས་རྒྱས་རང་བཞིན་སེམས་ཅན་དེ། །སེམས་ཅན་སངས་རྒྱས་གཅིག་པ་ཡིན། །དེ་ལྟར་ཤེས་པའི་རྒྱལ་བའི་སྲས། །བྱང་ཆུབ་ཕྱིར་ནི་གང་མ་  
བརྙེས༑ ༑མ་བརྙེས་གང་ཡང་དེ་མ་བརྙེས། །བརྙེས་པ་མེད་པའི་དོན་མཐོང་ན། །དེ་ནི་བརྙེས་པའི་མཆོག་ཡིན་ནོ། །གཞན་ཡང་འདུས་པའི་རྣལ་འབྱོར་རྣམས། །  
ལམ་གྱི་ངོ་བོ་ཚོལ་འདོད་ན། །ལམ་གྱི་རྟགས་ཉིད་དཔེས་མཚོན་ཏེ་།ལམ་གྱི་དོན་ལ་གོམས་པར་བྱ། །མི་གནས་མིག་ལྡན་སྒྲོན་མ་ཡིས་།ལམ་གྱི་རྒྱུ་ལ་མཁས་  
པར་བྱ༑ ༑བག་ཆགས་རྟོགས་པའི་མཚན་མ་རྣམས། །སྣ་ཚོགས་དངོས་པོར་སྣང་མོད་ཀྱང། །ནམ་མཁའ་དག་ལ་སྨིག་རྒྱུ་འདྲ། །དེ་ཡང་གཏན་ཚིགས་ངེས་པ་  
  
  
༑དཔེ་ཡིས་མཚོན་ཏེ་རྟོགས་བྱ་ན། །མཁའ་ལ་སྤྲིན་ཕུང་འཇའ་ཚོན་དང། །ཆར་ལ་སོགས་པའི་རྒྱུན་སྣང་ཡང། །ནམ་མཁའི་ཆོ་འཕྲུལ་གཅིག་ཏུ་ཟད། །རྟག་ཏུ་དེ་ལྟར་  
སྣང་བ་མིན། །དཔེར་ན་སྒྱུ་མའི་རང་བཞིན་ཡང། །སླུ་ཞིང་འདྲིད་པ་ཅིར་སྣང་ཡང། །སྒྱུ་མའི་འཕྲུལ་པ་སྣང་བར་ཟད་།རྟག་ཏུ་དེ་ལྟར་སྣང་བ་བཞིན། །དཔེར་ན་རྡོ་ཡི་  
དངོས་པོ་ཡང། །སྲ་ཞིང་མཁྲེགས་པའི་དངོས་པོ་ཡང། །བཏགས་སམ་ཕྱེ་མར་བྱས་ནས་ཀྱང། །རླུང་གི་མཐུ་ཡིས་གཏོར་བྱས་ན། །དེ་ལ་རང་བཞིན་ག་ལ་ཡོད། །དཔེར་  
ན་མེ་ཡི་རང་བཞིན་དག་ཚང་ཚིང་སྦར་སྦུར་ཀུན་བསྲེག་ཅིང་།འབར་འཕྲོ་སྣང་གསལ་མཆེད་བྱེད་ན། །ཆུ་ཡི་མཐུ་ཡིས་བརླག་འགྱུར་ན། །དེ་ལ་རང་བཞིན་ག་ལ་ཡོད། །  
དཔེར་ན་རྫས་ཀྱི་དངོས་པོ་ཡང། །མེ་ཡི་མཐུ་ཡིས་བསྲེག་འགྱུར་ན་།དེ་ལ་རང་བཞིན་ག་ལ་ཡོད། །ཤེས་པས་ཟིན་པའི་སེམས་ཅན་རྣམས་།གཟུགས་དང་དྲན་པ་སྣ་ཚོགས་  
ཀྱི༑ ༑དབང་པོ་ལ་སོགས་མཛེས་གྱུར་ཀྱང། །ཕུང་པོ་མི་རྟག་ཤི་འཕོས་ན། །དངོས་པོ་བརྟན་པར་མི་འགྱུར་ཏེ། །གཟུགས་རྣམས་སོ་སོར་ཞིག་ནས་ནི། །རུས་པ་དག་ཀྱང་མི་སྣང་  
སྟེ༑ ༑ཞིག་དང་རུལ་ལ་སོགས་པ་ཡིས། །ཐ་མར་ཅི་ཡང་མི་སྣང་འགྱུར། །རི་བོ་ཆེན་པོ་ལ་སོགས་པ། །དངོས་པོ་བརྟན་གཡོའི་འཇིག་རྟེན་རྣམས། །བསྲེག་པའི་བསྐལ་པ་  
  
  
༄༅། །ལ་སོགས་པ། །བསྐལ་པ་གསུམ་གྱིས་བརླགས་བྱས་ན། །དེ་ལ་རང་བཞིན་ག་ལ་ཡོད། །དེས་ན་དངོས་པོའི་ཆོས་རྣམས་ཀུན། །དངོས་  
པོར་བརྟགས་པ་མ་ཡིན་པས། །ཆོས་རྣམས་རང་བཞིན་མེད་པར་ཤེས་།འདི་ནི་རྣལ་འབྱོར་ལམ་གྱི་མཆོག་འདུས་པའི་ཚོགས་རྣམས་གོམས་པར་གྱིས། །ཞེས་སེམས་  
དཔའི་རྡོ་རྗེ་སྨྲ་བའི་སེངྒེས་རྣལ་འབྱོར་མཆོག་གི་ལམ་གསུངས་པའོ། །རྒྱུད་ཀྱི་རྒྱལ་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྣལ་འབྱོར་རྗེས་སུ་འཇུག་  
པའི་ལེའུ་སྟེ་གཉིས་པའོ།། །།དེ་ནས་སྨྲ་བའི་སེངྒེ་སེམས་དཔའི་རྡོ་རྗེ་དེ་ཆོ་འཕྲུལ་ཆེན་པོ་སྣ་ཚོགས་སྟོན་པ་ཞེས་བྱ་བའི་ཏིང་ངེ་འཛིན་ལ་སྙོམས་  
པར་ཞུགས་སོ། །ཏིང་ངེ་འཛིན་དེའི་བྱིན་གྱིས་རླབས་ལས་ཞིང་ཁམས་ཐམས་ཅད་གཡོས་པར་གྱུར་ཏེ། དོན་ཡོངས་སུ་རྫོགས་པའི་སྔ་ལྟས་བྱུང་བར་གྱུར་ཏོ། །འཁོར་  
དེར་འདུས་པར་གྱུར་པ་རྣམས་ལ་ལ་ནི། ཉི་ཟླའི་སྟེང་ན་གནས་ཤིང་ཆོས་ཉིད་ཀྱི་ནམ་མཁའ་ལ་ལྡིང་བར་གྱུར་ཏོ། །ལ་ལ་ནི། རི་རབ་རྒྱང་མར་འཕེན། ལ་ལ་ནི་  
སྟོང་གསུམ་ཆེན་པོའི་ཁམས་འཕེན་པར་གྱུར་ཏོ། །ལ་ལ་ནི། ཆོས་ཉིད་བདེན་པའི་དོན་མཐོང་བར་གྱུར་ཏོ། །ལ་ལ་ནི། སེངྒེའི་ཁྲི་ལ་འདུག་པར་གྱུར་ཏོ། །དེ་ནས་  
  
  
ཏེ་འདུས་པ་ཆེན་པོའི་རྣལ་འབྱོར་གྱིས་ཤིན་ཏུ་ངོ་མཚར་ཆེ་བར་གྱུར་ནས་སེམས་དཔའི་རྡོ་རྗེ་དེ་ལ་རྣལ་འབྱོར་གྱིས་ཕྱག་  
ལུས་ཀུན་ཏུ་ས་ལ་བརྡབས་ནས་འདི་སྐད་ཅེས་གསོལ་ཏོ། །སེམས་དཔའ་ཆེན་པོ། ཆོ་འཕྲུལ་རྒྱ་ཆེར་གདའ་བ་འདི་དོན་ཇི་ལྟ་བུ་ལགས། རྟགས་ཅི་ལྟ་བུ་ལགས། བདག་  
ཅག་རྣམས་ལ་རྒྱ་ཆེར་བཤད་དུ་གསོལ་ཞེས་ཞུས་པ་ལས། སྨྲ་བའི་སེངྒེ་ཆེན་པོས་བཀའ་སྩལ་པ། འདུས་པའི་རྣལ་འབྱོར་རྣམས། འདི་དག་ནི། དོན་ཡོངས་སུ་  
རྫོགས་པའི་ལྟས་ཆེན་པོ་ཡིན་ཏེ། སྔ་ལྟས་ཀྱི་མཚན་མ་འདི་དང་སྦྱར་ན། འདུས་པ་ཆེན་པོ་རྣམས་ས་ནས་སར་ཤིན་ཏུ་འཕར་ཞིང་ཡང་དག་ངེས་པའི་དོན་མཐོང་བའི་  
སྔ་ལྟས་ཡིན་ནོ། །ཞེས་གསུངས་པ་ལས། རྣལ་འབྱོར་གྱི་ཚོགས་ཀྱིས་གསོལ་པ། སེམས་དཔའ་ཆེན་པོ། ས་ནོན་པའི་སྔ་ལྟས་ནི། ཇི་ལྟ་བུ་ལགས། དོན་མཐོང་  
བའི་སྔ་ལྟས་ནི། །ཇི་ལྟ་བུ་ལགས། བདག་ཅག་རྣམས་ལ་བཤད་དུ་གསོལ་ཞེས་ཞུས་པ་ལས། སེམས་དཔའ་རྡོ་རྗེས་བཀའ་སྩལ་པ། འདུས་པ་ཆེན་པོའི་  
ཚོགས༑ ལེགས་སོ། །ཁྱོད་ཀྱིས་ཞུས་པའི་དོན་རྒྱ་ཆེར་བཤད་པར་བྱའོ། །རྣ་བ་ལྷོགས་ལ་གུས་པར་ཉོན་ཅིག་སྒྲུབ་པ་དོན་གྱི་རྣལ་འབྱོར་པ། །རྣལ་འབྱོར་དོན་  
  
  
༄༅། །ལ་སྦྱོར་བའི་ཚེ། །སྤྱད་པའི་ལས་ཀྱི་ཁྱད་པར་གྱིས་།ཁམས་དང་ས་ནི་གར་འགྲོ་བ། །མདོ་དོན་ཚུལ་ལྔས་ལུང་བསྟན་ནོ་།ངེས་  
བའི་སྔ་ལྟས་བྱུང་བ་ཡི། །འབྲས་བུ་དོན་གྱི་ཁྱད་པར་ཡང་།ཆོ་འཕྲུལ་སྣ་ཚོགས་སྟོན་པར་ནུས། །དེ་ནས་ཡང་དག་བདེན་པ་འཐོབ། །ངེས་པའི་སྔ་ལྟས་རྣམ་པ་  
ལྔ༑ ༑རྒྱུ་ཡི་དུས་ན་འབྱུང་བ་ནི། །ཚིག་གི་བརྗོད་པ་འདི་ལྟ་སྟེ། །བློ་རྩལ་ལས་ཀྱི་ཁྱད་པར་ཡང། །སྣང་བ་ལུས་ཀྱི་སྔ་ལྟས་དང། །ངོ་མཚར་རྫས་རྙེད་ཚུལ་རྟགས་  
དང། །མཚན་མ་པྲ་ཡི་རྨི་ལྟས་དང། །འདུན་པ་མང་པོའི་སྔ་ལྟས་ཀྱིས། །འབྲས་བུ་གང་དང་གང་འགྲུབ་པ། །མཚན་མ་གསལ་བར་རྒྱུད་ལས་འབྱུང། །དཔེར་ན་  
མེ་ཡི་སྔ་ལྟས་ནི། །དུ་བའི་མཚན་མ་རྒྱས་པར་འབྱུང། །དུ་བ་གར་བྱུང་གནས་དེ་ན། །མེ་ཉིད་ཡོད་པར་ངེས་པ་ཡིན། །དེ་བཞིན་ཆུ་ཡི་སྔ་ལྟས་ཀྱང། །རླངས་  
དང་སྔབས་དང་སྲོག་ཆགས་འབྱུང། །དེ་ན་ཆུ་ཉིད་ཡོད་པར་ངེས་།རླུང་གི་ལྟས་ཀྱང་འདི་ལྟ་སྟེ། །སྤྲིན་རྣམས་རྒྱུག་ཅིང་དུམ་བུར་འཆད། །དེས་ན་རླུང་ཆེན་འབྱུང་  
བར་ངེས། །རྩི་མ་ཚལ་ལོ་མ་གང་བྱུང་བ། །དེ་ན་གསེར་ཁུང་ཡོད་པ་ལྟར། །སྔ་ལྟས་མཚན་མ་འདི་དག་གིས། །འབྲས་བུ་མཐོན་དམན་གར་འགྱུར་པ། །རྒྱུ་ལ་  
  
  
།མཚན་མ་ཅི་བྱུང་དེ་ལ་སྦྱར། །བར་ཆད་མེད་པའི་བརྩོན་འགྲུས་ཀྱི། །སྲོག་ལ་བབ་ཀྱང་མི་ལྟ་བར་།རྣལ་འབྱོར་ཡུལ་ལ་འཇུག་པ་དང། །ཏིང་  
འཛིན་རིག་པའི་རྩལ་སྤྲུགས་པ། །གཉེན་པོ་ཀུན་བསྟེན་ས་སྦྱངས་ནས། །རྣལ་འབྱོར་ས་ལ་བརྩོན་པར་བྱ། །འདིས་ནི་གདོན་མི་ཟ་བ་དང། །ལ་ལ་ཐེ་ཚོམ་མི་སྐྱེ་ཞིང། །མ་  
ངེས་ལ་ཞུགས་ཐེ་ཚོམ་མེད། །དཔེར་ན་འཇིག་རྟེན་བྱིས་པ་དག་ཡུན་རིང་མ་ལ་སྐྱོ་བ་ལྟར། །སྔ་ལྟས་བྱུང་བའི་སྒྲ་ཐོས་ན་།ཤིན་ཏུ་བྲོད་པས་མདུན་བསུ་ལྟར། །ལྟས་  
ཆེན་བྱུང་བའི་བྲོད་ཚུལ་གྱི། །ཤིན་ཏུ་བརྩོན་པས་བདེ་ཐོབ་འགྱུར། །དེ་བས་སྔ་ལྟས་མཚན་མ་རྣམས། །ཤེས་ནས་བརྩོན་པར་འབད་པའི་རིགས། །བློ་རྩལ་ལས་ཀྱི་  
ཁྱད་པར་གྱིས། །ཏིང་འཛིན་དྲོད་ཀྱི་སྔ་ལྟས་འབྱུང། །ཡང་དག་བདེན་པའི་དོན་བསྟན་ན། །མི་སྐྲག་མི་དང་དགའ་བ་སྐྱེ། །ཡང་དག་དོན་ལ་ངེས་བལྟས་ན། །འཁོར་བའི་  
ཆོས་ལ་སྐྱོ་བ་སྐྱེ། །ཡང་དག་དོན་ལ་འདྲིས་པ་དང། །རྣམ་གྲངས་ཆོས་ལ་དད་མི་འགྱུར། །ཡང་དག་དོན་ཉིད་མཐོང་བ་དང་།ཚིག་ལ་དགའ་བ་མི་སྐྱེ་ཞིང། །དོན་ཉིད་  
ཉེ་བར་འཛིན་པར་བྱེད། །དོན་མཐོང་བ་དང་ཡེ་ཤེས་སྐྱེ། །ཡེ་ཤེས་སྐྱེས་པར་གྱུར་པ་དང། །དངོས་པོར་སྣང་བ་ཐམས་ཅད་ཀུན་།སྒྱུ་མ་བཞིན་དུ་ཤེས་པར་འགྱུར། །  
  
  
༄༅། །སྒྱུ་མ་ཙམ་དུ་ཤེས་པ་ལ། །བརྟེན་ནས་ཆོས་ཉིད་དོན་བལྟས་ན། །སྣང་བ་མེད་པའི་དོན་ཉིད་ནི། །སྣང་བ་མེད་པར་མཐོང་བར་འགྱུར། །  
སྣང་མེད་སྲིད་པ་མཐོང་བའི་ཚེ། །ཆོ་འཕྲུལ་རྒྱུ་བ་ཐམས་ཅད་འབྱུང། །དེ་ཉིད་བདེན་པའི་སྔ་ལྟས་སོ། །དེ་ནས་ཉི་མའི་འོད་ཟེར་གྱིས། །རྡུལ་ཕྲན་འདྲ་བའི་མཚན་  
མ་འབྱུང། །དེ་ནི་གཡོ་བའི་སྔ་ལྟས་སོ། །དེ་ནས་སྨིག་རྒྱུ་ལྟ་བུར་འབྱུང། །དང་པོའི་དྲོད་ཅེས་བྱ་བར་བཤད། །དེ་ནས་མཚོ་ཡི་རླབས་ལྟར་འབྱུང། །བར་གྱི་དྲོད་  
ཅེས་བྱ་བར་བཤད། །དེ་ནས་རླུང་ཆེན་ལྟ་བུར་ཡང། །ཐོགས་པ་མེད་པར་འབྱུང་བར་འགྱུར། །ཐ་མའི་དྲོད་ཅེས་བྱ་བར་བཤད། །དེ་ནས་ཡིག་འབྲུའི་དྲོད་  
སྤྲོས་པས། །ཆར་ཆེན་འབབ་པ་ལྟ་བུར་འབྱུང། །དེ་ནི་ཐོབ་པའི་དྲོད་ཅེས་བྱ། །དེ་ནས་མཁའ་ལ་སྤྲིན་ལྡིང་བཞིན། །ཏིང་འཛིན་རྩ་འཕང་མཐོ་བར་འགྱུར། །དེ་ནི་  
ཤིན་ཏུ་བརྟན་པའི་དྲོད། །དེ་ནས་ཏ་ལ་གཅིག་ཙམ་དུ། །བདག་གི་ལུས་ནི་དབང་མེད་པར། །མཁའ་ལ་འཕར་ཞིང་འཕགས་པར་རྩོལ། །འདི་ནི་ཤིན་ཏུ་གསལ་  
བའི་དྲོད། །དེ་ནས་ས་ཆེན་གཡོ་བ་ལྟར། །ཤིན་ཏུ་ཡམ་ཡོམ་མར་མེར་འབྱུང། །འདི་ནི་དང་པོའི་རྟགས་ཞེས་བྱ། །དེ་ནས་ཏིང་འཛིན་རྩལ་སྦྱངས་ན། །ཇི་ལྟར་  
  
  
།མེ་ཡི་སྐྱེ་མཆེད་དེར་བསྒོམས་ན། །མེ་ཡི་རང་བཞིན་ཉིད་དུ་འགྱུར། །ཆུ་ཡི་སྐྱེ་མཆེད་དེར་བསྒོམས་ན་།ཆུ་ཡི་སྐྱེ་མཆེད་ཉིད་དུ་འགྱུར། །  
རླུང་གི་སྐྱེ་མཆེད་དེར་བསྒོམས་ན། །རླུང་གི་སྐྱེ་མཆེད་ཉིད་དུ་འགྱུར། །ཡིག་འབྲུའི་སྐྱེ་མཆེད་དེར་བསྒོམས་ན། །ཡིག་འབྲུ་གང་ལྟར་གསལ་བར་འགྱུར། །དེ་ལྟར་རྫས་  
ཀྱི་སྐྱེ་མཆེད་དུ། །གང་ལྟར་བསྒོམས་པ་དེ་ལྟར་འགྱུར། །དེ་ནི་རྟགས་ཆེན་ཐོབ་པ་ཡིན། །བློ་ཡི་ཏིང་འཛིན་རྩལ་རྫོགས་ན། །ངག་གི་བདེན་པའི་རྩལ་འབྱུང་སྟེ། །སྲེག་  
པའི་མེ་ཆེན་མཐོང་བ་ན། །ཞི་བར་གྱུར་ཅིག་བྱས་པ་ཡིས། །དེ་ཉིད་དུ་ནི་ཞི་བར་འགྱུར། །ཆུ་རླུང་གནོད་པའི་རྒྱུན་བྱུང་ན་།ཆད་པར་གྱུར་ཅིག་བརྗོད་པ་ཡིས། །དེ་ཉིད་དུ་  
ནི་འཆད་པར་འགྱུར། །རླུང་ཆེན་གནོད་པའི་རྒྱུན་བྱུང་ན། །ཞི་བར་གྱུར་ཅིག་བརྗོད་པ་ཡིས། །དེ་ཉིད་དུ་ནི་ཆད་པར་འགྱུར། །ནད་པའི་ཚོགས་ནི་མཐོང་བ་ན། །གང་ནན་  
བའི་དམིགས་དེར་ནི། །སེལ་གོལ་གཏོགས་པ་ཙམ་གྱིས་ཀྱང། །ནད་རྣམས་ཞི་བར་གྱུར་ཅེས་བརྗོད། །ནད་ཀྱི་ཚོགས་རྣམས་ཞི་བར་འགྱུར། །དེ་བཞིན་ངག་གིས་  
བརྗོད་བྱས་པ། །ཐམས་ཅད་མ་ལུས་གྲུབ་པར་འགྱུར། །ངག་གི་བདེན་པའི་རྩལ་རྫོགས་ན། །ལུས་ཀྱི་དྲོད་ལ་རྩལ་འབྱུང་སྟེ། །གཉིད་ཀྱི་རྟོག་པ་ཆོམས་པ་དང། །ལུས་  
  
  
༄༅། །ཀྱི་བཟོད་པ་ཐོབ་པ་ནི། །འདི་ནི་དང་པོའི་དྲོད་ཡིན་ནོ་།ཁམ་གྱི་ཟས་དང་བྲལ་བ་དང། །མདངས་དང་དབང་པོ་གསལ་གྱུར་པ། །འདི་  
ནི་གཉིས་པའི་དྲོད་ཅེས་བྱ། །ཤིང་བལ་ལྟ་བུར་ཡང་བ་དང་།ཁམས་བདེ་མི་བདེ་མི་འབྱུང་ཞིང། །ནད་ཀྱི་ཚོགས་དང་བྲལ་གྱུར་པ། །འདི་ནི་དྲོད་ཆེན་བསྟན་པ་  
ཡིན༑ ༑ཁམ་ཀྱི་ཟས་ལ་མ་བསྟེན་ཡང། །དབང་པོ་གཟི་མདངས་ཤིན་ཏུ་གསལ། །འདི་ནི་ཏིང་འཛིན་རོ་ཚོར་རྟགས། །གཞན་ཡང་ལུས་ཀྱི་སྔ་ལྟས་ནི། །མཉམ་  
པའི་སྐྱིལ་ཀྲུང་བཅས་ནས་ནི། །ཁྲུ་གང་ཙམ་དུ་འཕར་བ་དང་།ཏ་ལ་གང་ཙམ་བར་དུ་འགྲོ། །འདི་ཡང་ལྟས་ཆེན་རྟགས་ཡིན་ནོ་།གཞན་ཡང་སྣང་བའི་ནམ་  
མཁའ་ལ། །གོམ་པས་བགྲོད་དེ་འགྲོ་བ་དང། །ཆུ་ལ་མི་འབྱིང་ས་ལ་འཛུལ། །མེ་ཡིས་མི་འཚིག་རླུང་བཅིངས་པ། །འདི་ཡང་སྔ་ལྟས་ཆེན་པོ་ཡིན། །ལུས་ཀྱི་བདེན་  
པའི་རྩལ་རྫོགས་ན། །མཐུ་ཡི་རྩལ་ཡང་འབྱུང་བ་སྟེ། །མཐུ་ཡི་བྱིན་རླབས་བསམ་མི་ཁྱབ། །གལ་ཏེ་དགོས་སམ་འདོད་པ་ན། །ས་འམ་རྡོ་འམ་བྱེ་མ་དག་གསེར་  
དང་དངུལ་ལ་སོགས་པར་བསྒྱུར། །སྐམས་དག་ལ་ཆུ་འབྱིན་ཅིང། །སོལ་བ་དག་ལ་ལྗོན་ཤིང་འབྱུང། །དེ་ལ་སོགས་པའི་དགོས་པ་རྣམས། །ཇི་ལྟར་འདོད་པ་དེ་  
  
  
།སྤྱོད་པའི་མཐུ་དང་རྩལ་རྫོགས་ན། །འབྱོར་བའི་ཡོན་ཏན་རྫོགས་འགྱུར་ཏེ། །ཡིད་དུ་འོང་བའི་ནོར་འབྱུང་ཞིང་།འདོད་པས་བསམ་པ་ཐམས་ཅད་འགྲུབ། །  
རྫས་ཀྱི་མཆོག་ཏུ་གྱུར་པ་ཡི། །ངོ་མཚར་ཅན་དུ་རྙེད་པར་འགྱུར་།དེ་དག་རུང་བའི་སྔ་ལྟས་སོ། །འགྲོ་གང་འདུ་བའི་སྔ་ལྟས་ཀྱང། །ཀུན་གྱིས་བཀུར་ཞིང་དགའ་བ་དང།།  
ཀུན་གྱི་ཡིད་དུ་འོང་བར་འགྱུར། །ཐམས་ཅད་འདུལ་ཞིང་ཐམས་ཅད་ལ། །དབང་སྒྱུར་བྱེད་པའི་མཆོག་ཏུ་འགྱུར། །དེ་དག་སྔ་ལྟས་ཆེན་པོ་ཡིན། །མཚན་མ་པྲ་ཡི་  
རྨི་ལྟས་ཀྱང། །ཤིང་ཏུ་རྒྱ་ཆེར་འབྱུང་བ་སྟེ། །རྣལ་འབྱོར་ཅན་གྱིས་ཤེས་པར་གྱིས། །བག་ཆགས་བྱང་བའི་སྔ་ལྟས་ཀྱང་།རྟག་པར་གཅེར་བུར་འབྱུང་བ་དང། །ཁྲུས་  
ཆེན་རྟག་ཏུ་བྱེད་པ་དང། །དྲི་མའི་ཚོགས་རྣམས་དག་པ་དང་།ཆུ་བོ་དག་ལ་རྒལ་བ་དང། །མཚོ་ཆུ་དག་ལ་བརྐྱལ་བ་དང་།ཆར་གྱི་རྒྱུན་གྱིས་འཁྲུ་བ་དང། །གཞན་  
གྱིས་བུམ་པ་གང་བའི་ཆུས། །བདག་གིས་ལུས་ལ་ལྡུགས་པ་དང། །མེ་དཔུང་ཆེན་པོས་བསྲེག་པ་དང། །ཤིན་ཏུ་མཐོན་པོའི་རྩེ་དག་ལས་།རླུང་གིས་ཤིན་ཏུ་གཡེང་  
ཞིང་འཐོར། །འདི་དག་བག་ཆགས་བྱང་བའི་ལྟས། །འཇིགས་དང་བྲལ་བའི་སྔ་ལྟས་ནི། །གཡུལ་འགྱེད་པ་ལས་སླར་ལོག་དང། །ནད་ལས་ཐར་ཏེ་སོས་པ་དང།།  
  
  
༄༅། །བཙོན་ར་དག་ལས་ཐར་པ་དང། །གཤེད་མའི་ལག་ནས་ཤོར་བ་དང། །གཅན་གཟན་ནང་ནས་བྲོས་པ་དང། །དུག་ནད་དག་ལས་སོས་  
པ་དང། །བཅིངས་པ་དག་ལས་གྲོལ་བ་དང། །ཐག་པ་བཅད་པར་གྱུར་པ་རྣམས། །མཚན་མ་བཟང་པོའི་སྔ་ལྟས་ཡིན། །ས་རྣམས་ཐོབ་པའི་སྔ་ལྟས་ནི། །ཁྲི་རྐང་  
དག་ལ་འཛེག་པ་དང། །ཕལ་པའི་སྐས་ལ་འཛེག་པ་དང། །ལྗོན་ཤིང་དག་ལ་འཛེག་པ་དང། །གྱེན་དུ་ཤིན་ཏུ་འགྲོ་བ་དང། །རི་བོའི་རྩེ་ལ་འཛེག་པ་དང། །རིན་  
ཆེན་སྐས་ལ་འཛེག་པ་དང། །མཆོད་རྟེན་དག་ལ་འཛེག་པ་དང་།ནམ་མཁའི་སྐས་ལ་འཛེག་པ་རྣམས། །འདི་དག་དོན་གྱི་སྔ་ལྟས་ཡིན། །ས་རྣམས་ནོན་  
པའི་སྔ་ལྟས་ཀྱང། །ཁྲི་མཐོན་སྟེང་ན་འདུག་པ་དང། །གླང་པོ་ཆེ་ལ་ཞོན་པ་དང། །སེངྒེ་དག་ལ་ཞོན་པ་དང། །ཁྱུང་ཆེན་ལྡིང་ལ་ཞོན་པ་དང། །མཆོད་རྟེན་ཁ་ལ་  
ཕྱིན་པ་དང། །རི་བོའི་རྩེ་ལ་འདུག་པ་དང། །ནམ་མཁའི་དབྱིངས་ན་འདུག་པ་དང། །ལུས་ལ་སྤྲིན་ཕུང་འབྱུང་བ་དང། །ཟླ་བའི་སྟེང་ན་འདུག་པ་དང། །ཉི་མའི་  
སྟེང་ན་འདུག་པ་རྣམས། །རྣལ་འབྱོར་ས་ལ་གནས་པའི་རྟགས། །སངས་རྒྱས་སྲས་ཀྱི་སྔ་ལྟས་ནི། །རྒྱལ་པོའི་བཀའ་ལ་བཏགས་པ་དང་།བཀའ་ཡི་དབང་  
  
  
།གཞན་ལ་དབང་སྒྱུར་བྱེད་པ་དང། །འཇིག་རྟེན་སྐོས་ལ་འབེབས་པ་དང། །གཞན་གྱི་སྡེ་པ་དབང་སྡུད་དང་།གཡུལ་ཆེན་དག་ལས་རྒྱལ་བ་དང།།  
བདག་ཉིད་རྒྱལ་པོར་གྱུར་པ་དང། །མགོ་ལ་མེ་ཏོག་སྐྱེས་པ་རྣམས་།རྒྱལ་པོའི་སྲས་སུ་གྱུར་པའི་ལྟས། །ཆོས་ལ་དབང་ཐོབ་སྔ་ལྟས་ནི། །གླེགས་བམ་ཟབ་མོ་རྙེད་པ་དང།།  
དེ་བཞིན་འདྲི་བ་མང་པོ་དང། །དེ་དག་ལ་ནི་དཔྱོད་པ་དང་།གཞན་ལ་འཆད་ཅིང་སྟོན་པ་དང། །དོན་ཉིད་གཏན་ལ་འབེབས་པ་དང། །མེ་ལོང་དག་ལ་ལྟ་བ་དང། །  
ཤེལ་གྱི་བུམ་པ་གང་བ་ལ། །བལྟ་ཞིང་བརྟགས་ཏེ་འཐུང་བ་དང་།རིན་ཆེ་ནོར་བུ་ཐུ་བ་དང། །འཁོར་ལོ་ལག་ཏུ་བབས་པ་དང། །ཉི་ཟླ་ལག་པས་ཟིན་པ་དང། །རི་རབ་  
ཀླད་ལ་བསྐོར་བ་རྣམས། །ཆོས་ལ་དབང་ཐོབ་སྔ་ལྟས་སོ། །བདེན་པ་མཐོང་བའི་སྔ་ལྟས་ཀྱང། །སྔོན་མ་མཐོང་གི་ཡུལ་མཐོང་དང། །སྟོང་གསུམ་རྒྱ་ཆེར་མཐོང་བ་  
དང། །གླིང་རྣམས་གཞན་དུ་ཕྱིན་པ་དང། །རི་རབ་ཁ་ལ་ཕྱིན་པ་དང། །ནམ་མཁའ་རྒྱ་ཆེར་མཐོང་བ་དང། །རྒྱ་མཚོའི་གཏིང་དུ་ཕྱིན་པ་དང། །ལག་ན་སྒྲོན་མེ་ཐོགས་  
བ་དང། །ཉི་མའི་སྙིང་པོ་ལྟ་བ་དང། །སྣང་སྲིད་དཔྱོད་པ་བྱེད་པ་རྣམས། །ཆོས་ལ་དབང་ཐོབ་ལྟས་ཆེན་ཡིན། །ལུང་བསྟན་ཐོབ་པའི་སྔ་ལྟས་ནི། །རོལ་མོའི་སྒྲ་རྣམས་  
  
  
༄༅། །ཐོས་པ་དང། །འབྲུག་གི་སྒྲ་ནི་གྲགས་པ་དང་།སེངྒེའི་ང་རོ་གྲགས་པ་དང། །ཆོས་ཀྱི་སྒྲ་ཡི་གཏམ་ཐོས་དང། །གཟུགས་བརྙན་ཞལ་  
ནི་འཛུམ་པ་དང། །སངས་རྒྱས་གསུང་ཐོས་སྐུ་མི་མཐོང། །ལྷ་མོ་གླུ་དབྱངས་སྒྲོག་པ་དང། །གཞལ་ཡས་དག་ལ་སྒྲ་འབྱུང་དང་།གྲོགས་པོ་གྲོགས་པོ་ཞེས་བརྗོད་  
ཅིང། །ཆོས་ཀྱི་བགྲོ་བ་བྱེད་པ་རྣམས། །ལུང་བསྟན་འབྱུང་བའི་སྔ་ལྟས་སོ། །དེ་ལ་སོགས་པའི་མཚན་མ་རྣམས། །ལྟས་ཆེན་ཀུན་ཏུ་སྣང་བ་དང། །གང་ཟག་ལས་  
ཀྱི་དང་པོ་རྣམས། །རིག་འཛིན་སོ་སོའི་ས་པ་ནི། །འགྱུར་བའི་སྔ་ལྟས་བཤད་པ་ཡིན། །རྣལ་འབྱོར་ལས་ཀྱི་དང་པོ་ལ། །ལྟས་ཆེན་འདི་དག་གང་བྱུང་ཡང། །འཁོར་  
བའི་འདུ་འཛི་ཀུན་བསལ་ནས། །དོན་ལ་རྟོག་ཅིང་ས་རྣམས་སྦྱོང་།དེས་ནི་དོན་ལ་རེག་པར་འགྱུར། །དོན་ལ་རེག་པའི་བྱིན་རླབས་ཀྱིས་།རིག་འཛིན་རྡོ་རྗེར་  
ལྷུན་གྱིས་གྲུབ། །རིག་འཛིན་ས་ལ་གནས་པ་དང། །ས་ལ་རྩལ་ཆེན་སྦྱོང་བའི་ཚེ། །རྩལ་གྱི་ཆོ་འཕྲུལ་སྣ་ཚོགས་འབྱུང། །ཉི་ཟླ་ཞོན་ནས་འགྲོ་བ་དང། །རི་རབ་  
རྐེད་ནས་གསོར་བ་དང། །འཇིག་རྟེན་རྒྱང་མར་འཕངས་པ་དང་།སྲེག་པའི་བསྐལ་པ་གཞིལ་བ་ལ། །སོགས་པའི་ཆོ་འཕྲུལ་ཐམས་ཅད་ཀུན། །ཁྱད་པར་རྩལ་གྱིས་  
  
  
།དེ་ལ་སོགས་པའི་རྫུ་འཕྲུལ་རྣམས། །རྫུ་འཕྲུལ་གྱི་ན་ཆོ་འཕྲུལ་ཡིན། །རྗེས་སུ་བསྟན་པའི་ཆོ་འཕྲུལ་ནི་།འདུལ་བའི་འགྲོ་བ་ཐམས་ཅད་ལ། །སོ་སོའི་  
སྐད་དང་ཆོས་མཐུན་པར། །འདུལ་བའི་སྒོ་ནི་སྣ་ཚོགས་སུ། །སོ་སོའི་སྐད་དུ་སྟོན་པར་ནུས། །དེ་དག་རྗེས་སུ་བསྟན་པ་ཡིན། །ཆོས་ཀྱི་སྒོ་རྣམས་སྣང་བ་ཡི། །ངེས་  
པའི་ཆོ་འཕྲུལ་བསྟན་པ་ནི། །ཏིང་འཛིན་རྩལ་གྱི་ཁྱད་པར་གྱིས། །འཇིག་རྟེན་ཁམས་རྣམས་གཡོས་ནས་ཀྱང། །ཐམས་ཅད་ངོ་མཚར་སྐྱེ་འགྱུར་ཏེ། །སེམས་ཀྱི་  
བསམ་པ་རངས་བྱས་ནས། །སོ་སོ་དགའ་བའི་རོ་མྱོང་འགྱུར། །ཆོས་རྣམས་སྣང་བའི་ཆོ་འཕྲུལ་ཡིན། །ཀུན་ནས་ཀུན་ཏུ་བརྗོད་པ་ནི་།གསང་བའི་ཡི་གེའི་ཕྲེང་བ་ལས།།  
རྫུ་འཕྲུལ་ཆོས་ཀྱི་སྒྲ་སྒྲོག་པས། །མཐོང་ཡོད་སྣང་གྲགས་ཆོས་རྣམས་ཀུན། །ཀུན་ཀྱང་སྔགས་ཀྱི་སྒྲར་གྲགས་པས། །སྔགས་སུ་མ་གྱུར་གང་ཡང་མེད། །དེས་ན་  
རྩལ་གྱི་ཁྱད་པར་ལ། །སོགས་པའི་ཡོན་ཏན་ཐམས་ཅད་འབྱུང་།ཞེས་སྨྲ་བའི་སེངྒེ་ཆེན་པོ་སེམས་དཔའི་རྡོ་རྗེས་གསུངས་སོ་།རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་  
ཀུན་འདུས་རིག་པའི་མདོ་ལས། ཆོ་འཕྲུལ་བསྟན་པའི་ལེའུ་སྟེ་གསུམ་པའོ།། །།དེ་ནས་སྨྲ་བའི་སེངྒེ་སེམས་དཔའི་རྡོ་རྗེ་མི་འདའ་བའི་དམ་ཚིག་  
  
  
༄༅། །གསང་བ་མཆོག་གི་ཏིང་ངེ་འཛིན་ལ་སྙོམས་པར་ཞུགས་སོ་།དེ་ནས་ཏིང་ངེ་འཛིན་དེ་ལས་བཞེངས་པར་གྱུར་པ་དང། འདུས་པའི་རྣལ་  
འབྱོར་ཆེན་པོ་རྣམས་ཀྱིས་འདི་སྐད་ཅེས་གསོལ་ཏོ། །སྨྲ་བའི་སེངྒེ་སེམས་དཔའ་ཆེན་པོ། ཁྱོད་ཉིད་ནི། དམ་ཚིག་ཆེན་པོའི་བདག་ཉིད་དུ་བདག་ཅག་རྣམས་  
ཀྱིས་མཐོང་ངོ། །དེ་སྐད་ཅེས་གསོལ་པ་དང། སེམས་དཔའ་ཆེན་པོ་དེས་བཀའ་སྩལ་པ། འདུས་པའི་རྣལ་འབྱོར་རྣམས། ཆོས་ཐམས་ཅད་ཀྱི་སྲོག་ནི། དམ་  
ཚིག་ཡིན་པར་ཤེས་པར་གྱིས་ཤིག་དེ་ནས་འདུས་པ་ཆེན་པོའི་ཚོགས་ཀྱིས་སེམས་དཔའ་ཆེན་པོ་ལ་འདི་སྐད་ཅེས་གསོལ་ཏོ། །སེམས་དཔའ་ཆེན་པོ། དམ་  
ཚིག་མཆོག་གི་གསང་བ་རྣམས་བདག་ཅག་རྣམས་ཐོས་པར་འཚལ། ཐོས་ནས་ཀྱང་རྟོགས་པར་འཚལ། རྟོགས་ནས་ཀྱང་དེ་ལ་གནས་པར་འཚལ་ན། སེམས་  
དཔའ་ཆེན་པོས་རྒྱ་ཆེར་བཤད་དུ་གསོལ། དེ་སྐད་ཅེས་གསོལ་པ་དང་སེམས་དཔའ་ཆེན་པོས་བཀའ་སྩལ་པ། འདུས་པ་ཆེན་པོའི་ཚོགས། དམ་ཚིག་  
རྣམས་འདི་ལྟ་སྟེ། ཤིན་ཏུ་གསལ་བའི་དམ་ཚིག་ནི། །སྣོད་མ་ཡིན་པར་གྱུར་པ་ལས། །ཕྱི་ནང་གསང་བ་གསུམ་དག་ཏུ། །སྤ་བའི་ཐབས་སུ་སྤྱད་ནས་ཀྱང། །གསང་  
  
  
།བསྟན་པའི་གནས་མིན་སྣོད་ངན་དག་རྣམ་པ་བཞིས་བསྡུས་བྱེ་བྲག་རྣམས། །མ་འོངས་རྣལ་འབྱོར་བཅུད་ཅན་གྱིས། །ཤེས་ནས་  
སྤང་བར་བྱ་ཕྱིར་བཤད། །འཇིག་རྟེན་པ་དང་ཐེག་དམན་དང། །མུ་སྟེགས་ལོག་ལྟའི་ལྟ་ལ་དགའ། །དད་མེད་བློ་ཞན་གཡེང་རྨུགས་ཤིང། །བསླབ་ཉན་མི་བརྩོན་བྱོལ་  
སོང་མཚུངས། །དད་ལོག་དམ་ཉམས་དོན་ལས་གོལ། །བྱང་ཆུབ་ཐག་པ་གཏིང་ནས་ཆད། །སེམས་ཀྱི་མྱུ་གུའི་རྩ་ཚིག་པ། །ངན་འགྲོའི་འདམ་དུ་ཁ་སྦུབ་ཡིན། །སྣོད་  
མེད་ཁ་སྦུབ་དེ་དག་ལ། །གསང་བ་སྨྲ་བར་བྱ་བ་མིན། །སྨྲས་ན་དེ་ཉིད་ཁ་སྦུབ་འགྱུར། །གསང་བའི་ཚིག་རྣམས་ཁར་སྨྲ་ཡང་།གབ་པ་གསང་བའི་དོན་མི་ཤེས། །སྐྱོན་  
ཅན་སྤ་ལོ་སྒྲོག་རྣམས་ལ། །གསང་བའི་དོན་རྣམས་ལྷག་པར་སྨྲ་།བསྙེན་སྒྲུབ་གསང་བའི་ཚིགས་རྣམས་ལ། །སྒྲ་ལ་ཉན་ཀྱང་དོན་མི་གཉེར། །སྙིང་པོའི་དོན་  
གསང་མི་ཐུབ་པ། །བཅུད་མེད་འཁོར་བར་ཟག་པ་ཡིན། །གསང་དོན་མི་ཐུབ་སྣོད་ངན་ལ། །གསང་བ་སྨྲ་བར་གང་བྱེད་པ། །དེ་དང་སྣོད་མེད་སྣོད་ངན་གཉིས། །འཁོར་  
བའི་ཁམས་སུ་ཟག་པར་མཉམ། །ལྟ་དང་དམ་ཚིག་སྒྲུབ་པ་ཡི། །དམ་པའི་མཛོད་གསུམ་སྨྲ་ཤེས་ཀྱང། །གོམས་པའི་མཐུ་མེད་གནས་མ་གྱུར། །ངན་རྒྱུ་ཕྲག་དོག་  
  
  
༄༅། །སེར་སྣས་གདུངས། །བྱ་མེད་ཆོས་ལ་བློ་གཏོད་ཅིང། །སྤྱོད་རྩིང་དམར་ལ་གདེང་མེད་པར། །རྣལ་འབྱོར་སྤྱོད་ལ་ལྟ་དམན་ཞེས་།ཟེར་བ་  
ཕམ་འགྱུར་འཁོར་བར་འཕོ། །སྣོད་ངན་འཁོར་བར་འབོ་བ་ལ། །གསང་བའི་དོན་རྣམས་སྨྲ་བྱེད་པ། །གསང་བ་ཉམས་པའི་དབང་གིས་ནི་།ཉམས་པ་དེ་དང་དེ་  
འདྲར་འགྱུར། །ཟླ་ངན་ཉམས་སོད་ཅན་ལན་འདྲེན། །ཁ་གསག་ལྕེ་གཉིས་སྒྱུར་བྱེད་ཅིང། །སེམས་ལ་ཉོན་མོངས་ལྔ་བཅངས་ཏེ། །རྐུ་དང་སྒྱུ་སྤྱོད་རྫུན་ལ་དགའ། །ཚེ་  
གཅིག་གྲགས་པ་ཆེད་ཕྱིར་དུ། །གང་ཟག་ཕྱིར་འབྲང་ཚིག་འགའ་ལ་།མཉན་ཏེ་བརྗོད་འདོད་ཚུལ་འཆོས་པ། །ལོག་སྨྲ་དུག་ཅན་ཐ་རམ་ལྟུང། །དུག་ཅན་ལྟུང་  
བའི་སྣོད་དེ་ལ། །གསང་བའི་དམིགས་རྣམས་སྨྲ་བ་ནི། །རྣལ་འབྱོར་ཉམས་པ་ཆེན་པོ་སྟེ། །འཁོར་བའི་ཐ་མར་དེ་ལྟུང་འགྱུར། །འདི་ལྟར་ཕམ་འགྱུར་སྣོད་ངན་  
ལ༑ ༑གསང་བ་གསང་ཆེན་ལ་སོགས་པའི། །དོན་དང་རང་བཞིན་གང་ཡིན་པ། །བསྟན་ཀྱང་ཕམ་ལྟུང་གེགས་སུ་འགྱུར། །དེ་བས་བསྟན་པར་བྱ་བ་མིན། །གལ་ཏེ་  
བསྟན་པར་གྱུར་ན་ནི། །སྟོན་སྨྲ་ཉན་བྱེད་དེ་དག་རྣམས། །མཐོང་ཡུན་ཕུང་བྱེད་གཉིས་སྐྲག་འགྱུར། །རྣལ་འབྱོར་མཁས་གསལ་དོན་ལྡན་ལ། །རྣལ་འབྱོར་  
  
  
།དྲེགས་པའི་དབང་གིས་ཕྲག་དོག་གི་།སེམས་ཀྱི་རྣམ་གྲངས་ཅི་སྐྱེད་པ། །དེ་སྙེད་བསྐལ་པའི་གྲངས་མཉམ་པར། །འབྲས་བུ་མི་བཟད་མྱོང་བར་  
འགྱུར། །གལ་ཏེ་ལས་ཀྱི་འཕྲོ་ལེན་ན། །དེ་སྙེད་བསྐལ་པར་བཟོད་འཇུག་དགོས། །མཁས་གསལ་དོན་ལྡན་གྱིས་ཀྱང་ནི། །གོང་མ་བཞིན་དུ་ངན་བསམས་ན། །དེ་ཡང་  
གནས་ངན་ལེན་པ་སྟེ། །མཁས་པ་དེ་ལ་སྐྱོ་མི་ནུས། །རྣལ་འབྱོར་དོན་ལྡན་ཚུལ་མཐུན་ལ། །ངན་པའི་ཚིག་གིས་སེམས་དཀྲུགས་ཤིང་།སྒྲོ་སྐུར་རྐུ་དང་བརླང་བཏབ་ན། །  
དམྱལ་བ་རྡོ་རྗེར་དེ་ལྟུང་འགྱུར། །ཞར་ལས་བྱུང་བའི་རྣམ་སྨིན་ཡང། །ཇི་ལྟར་རྒྱུ་མཐུན་དེ་འདྲར་འགྱུར། །སྐལ་པ་དམན་པའི་རྣལ་འབྱོར་པ། །རྩ་ཉམས་སྐྱོ་ཅན་རང་  
བཞིན་ནི། །ངན་སེམས་ཁྲོ་གཏུམ་ལྡན་པ་དང། །མི་ཟད་ཕྲ་མེན་ལས་སྤྱོད་བྱེད། །གང་དག་མི་ཤེས་ངང་ཚུལ་ཅན། །བྱིས་པའི་རང་བཞིན་བློ་ཞན་པས། །ཤིན་ཏུ་དམན་  
པའི་ལྟ་སེམས་ཀྱིས། །ཚུལ་བཅོས་མཁན་ལ་བཀུར་བར་བྱེད། །གང་དག་དམ་ཚིག་ཡོན་ཏན་ལྡན། །བྱམས་ལ་གནས་ཤིང་རྟག་ཏུ་བཟོད། །ཚུལ་ཤེས་དོན་གྱི་  
གཞུང་རྣམས་སྲོང། །དེ་དག་ལ་ནི་འདུན་པ་མེད། །དམ་ཚིག་སྤྲེའུ་ལྟར་སྤྱོད་བཞིན་དུ། །བྱང་ཆུབ་སྙིང་པོ་ཐོབ་པ་ཡི། །སངས་རྒྱས་རྣམས་ཀྱང་མི་འབྱུང་ངོ། །  
  
  
༄༅། །འབྱུང་བར་ཡང་དག་ངས་མ་མཐོང། །རྒྱལ་པོ་འབྲས་གྱུར་རྣལ་འབྱོར་པ། །ལམ་སྟོན་སྐྱོན་སེལ་མཁས་པ་ལ། །ཁ་ཅིག་དྲེགས་དང་  
ཕྲག་དོག་གིས། །ཁྲོ་སྤོང་ཐབས་ཀྱིས་སྨོད་པར་བྱེད། །དེ་ནི་འཁོར་བའི་གཏིང་རྡོ་སྟེ། །ནམ་ཡང་ཐར་པའི་ཁར་མི་འབྱུང། །མི་ཤེས་པ་ཡི་རྣལ་འབྱོར་པ། །ཡང་དག་  
དོན་དང་ལྡན་པའི་མི། །རྗེས་སུ་འགྲོ་བར་མི་བྱེད་ཅིང། །ལོངས་སྤྱོད་འདུ་འཛི་གང་ལྡན་པའི། །རྗེས་སུ་འགྲོ་ཞིང་དེ་ལ་འདུད་།དེ་ནི་ལོག་པའི་ལམ་པ་ཡིན། །རྣལ་འབྱོར་  
ལྟང་དང་བྱང་ཆུབ་ཁེ། །འབན་ཐག་ཆད་པར་བློ་མི་འབྱུང་།ཟང་ཟིང་ནོར་དང་གཡོ་སྤྲུལ་ཁེ། །ཆུང་ཡང་ཅི་འགྲུབ་སྲོག་དང་བསྔོ། །རྣལ་འབྱོར་མཁས་པའི་རང་བཞིན་  
ཅན༑ ༑བུམ་སྣོད་ནང་གི་གསལ་བ་ལྟར། །ཤེས་རབ་མཛོད་ཀྱི་གཏེར་ལྡན་ཡང། །སྲོག་ཆགས་རྐུན་མོའི་སྔེར་མོ་ལྟར། །ཁོང་ནས་གབ་སྦས་དོན་སྟོན་ལ། །བླུན་པོ་  
རྣམས་ཀྱིས་ཅིར་མི་[?]མཐོང། །དཔེར་ན་འདི་འདྲར་ཚུལ་གཅིག་སྟེ། །ལུས་ལ་གཏེར་འཆང་མི་དང་ནི། །བླུན་པོར་གྱུར་པའི་མི་དག་གནས་།འགྲོགས་ཀྱང་གཉིས་  
མཚུངས་ཁྱད་མེད་འདྲ། །ཏིང་འཛིན་བསྔགས་པ་རྗོད་བྱེད་ཅིང་།ཏིང་འཛིན་དོན་དུ་གཉེར་བ་མེད། །ཡང་དག་བསྔགས་པ་རྗོད་བྱེད་ཅིང། །ཡང་དག་དོན་དུ་གཉེར་བ་  
  
  
༑དམ་ཚིག་བསྔགས་པ་རྗོད་བྱེད་ཅིང། །དམ་ཚིག་དོན་དུ་གཉེར་བ་མེད། །ཇི་ལྟར་འགྲོ་གང་ལ་ལ་དག་ནོར་བུ་རིན་ཆེན་འདི་འདྲ་སྟེ། །འདོད་པའི་ཡོན་ཏན་ཀུན་འབྱུང་  
ཞེས༑ ༑རིན་ཆེན་དག་གི་ཡོན་ཏན་བརྗོད། །དེ་ལ་འགྲོ་གང་གཞན་དག་གིས། །དེ་ལྟར་འདོད་པ་འབྱུང་གྱུར་ན། །དེ་ལྟར་ཅུང་ཟད་ཡོད་དམ་ཞེས། །དྲིས་ཀྱང་མེད་པས་སླར་སྨྲས་  
པ༑ ༑གང་ཞིག་དགོས་པ་སྐོང་བ་ཡི། །ཡོན་ཏན་ཅུང་ཟད་སྨོས་པར་ཟད། །དེ་ཉིད་བདག་ལ་མེད་ཅེས་སྨྲ། །དེ་བཞིན་རྣལ་འབྱོར་མི་བརྩོན་པས། །བསླབ་པར་བྱ་བའི་ཆོས་བྲལ་  
ལ༑ ༑ཆོས་ཉིད་བསྔགས་པ་རྗོད་བྱེད་ཀྱང། །དེ་དག་ལ་ནི་ཆོས་ཉིད་མེད། །དེ་ལས་སྤྱོད་པའི་ལོག་སྤྱོད་རྣམས། །དམ་ཚིག་ཅན་གྱིས་སྤང་བར་བྱ། །རྣལ་འབྱོར་ཆོས་འཛིན་  
གང་དག་གིས། །རྣལ་འབྱོར་ཉམས་འགྱུར་ལོག་སྲེད་ཅན། །གསང་བ་འཇིགས་པའི་དགྲར་མཐོང་ནས། །དེ་དག་སྡིག་པ་མཐོང་བ་ལྟར་།སྐྲོད་ཅིང་ཆད་པས་གཅོད་བྱེད་  
པ༑ ༑སྐྱེས་བུ་དེ་ནི་རྒྱལ་བའི་སྲས། །དཔེར་ན་བློན་པོ་གང་དག་གིས། །ཉེས་བྱས་ཁྲིམས་དང་འགལ་གྱུར་ན། །འགལ་བར་མི་གཏོང་ཁྲིམས་དང་སྦྱོར། །བཀའ་ཡི་ཡོ་སྲོང་  
བློན་པོ་དེ། །རྒྱལ་པོའི་ཐུགས་འཛིན་དམ་པ་ཞེས། །ཀུན་ཏུ་རྒྱ་ཆེར་གྲགས་པར་འགྱུར། །ལྡུམ་རར་དུག་གི་སྡོང་སྐྱེས་ན། །བདག་པོས་དུག་ཏུ་ཤེས་མ་ཐག་རྩད་ནས་ཕྱུང་  
  
  
༄༅། །སྟེ་མེད་པར་བྱེད། །ཅི་ཕྱིར་ལྡུམ་ཟས་དེ་དག་ལས། །དུག་འཕེལ་གྱུར་ན་འཆི་ཕྱིར་རོ། །དེ་བཞིན་ཉམས་འགྱུར་དུག་ཅན་དེ་།བརྟུལ་  
ཞུགས་ཅན་གྱི་རྣལ་འབྱོར་དེས། །གནས་སམ་ལོ་ཡིས་སྤྱུགས་ཏེ་སྤང་།གང་དག་མི་སྤོང་མགོན་བྱེད་པ། །དེ་དག་གསང་བའི་དམ་སྲི་ཡིན་།དོན་ལ་རྣལ་འབྱོར་གང་ཞིག་གིས། །  
ཐ་ཚིག་ཟབ་མོར་བཅས་རྣམས་ལས། །སྲུང་བའི་བསམ་པ་མི་གཡོ་བཞིན། །རྩ་བ་ཡན་ལག་བཅས་རྣམས་ལ། །གལ་ཏེ་མ་ཚོར་ཞིག་གྱུར་ནས། །རྣམ་སྨིན་  
ཡོད་ཀྱང་རྩ་མི་ཉམས། །ཇི་ལྟར་གླང་པོ་ཨེ་ནེ་ཡ། །ཤི་ནས་རོ་རུ་གྱུར་མོད་ཀྱང། །གིའུ་ཝཾ་རྩིས་ནི་དོན་བྱེད་ལྟར། །རྣལ་འབྱོར་ཉམས་དེ་རོར་གྱུར་ཡང། །གཞན་  
གྱིས་བཀུར་བའི་གནས་ཡིན་ཞིང། །དེ་ཡི་དོན་བྱེད་ནུས་པ་ཡིན། །དེ་ལྟར་མོད་ཀྱང་འདི་ཀུན་རྣམས། །རྨི་ལམ་དུ་ཡང་མཐོང་མི་བྱ། །ཅི་ཕྱིར་འོ་མ་ཉུང་ངུ་ཞིག་རུལ་  
བས་འོ་མ་ཀུན་རུལ་བཞིན། །རྣལ་འབྱོར་ཉམས་གྱུར་གཅིག་གིས་ནི་།རྣལ་འབྱོར་ཅན་ཀུན་མ་རུངས་འགྱུར། །འཁོར་བའི་གཡུལ་རྒྱལ་བྱེད་པ་ཡི། །ལོག་པའི་  
རྣལ་འབྱོར་ཐམས་ཅད་ཀུན། །དོན་ལ་མཁས་པའི་རྣལ་འབྱོར་པས་།ཐམས་ཅད་བསྒྲིམས་ཏེ་སྤང་བར་བྱ། །གལ་ཏེ་མ་སྤངས་ལོག་སྤྱད་ན། །འཁོར་བའི་  
  
  
།བདེན་པའི་བྱིན་རླབས་མཐུ་ཆུང་འགྱུར། །ཀུན་ཀྱང་དགེ་སྦྱོང་དོན་ཆུང་ཞེས། །ཡང་དག་དོན་ལས་ཡིད་བྱུང་ཞིང། །ལོག་པའི་ཆོས་  
ལ་སྤྲོ་བར་བྱེད། །ཀུན་ཀྱང་ལོག་པའི་ལས་སྤྱད་པས། །ཡིད་དུ་མི་འོང་སྣ་ཚོགས་འབྱུང། །དེས་ནི་སྒྲོ་སྐུར་གཉིས་སུ་འགྱུར། །བཀའ་ཡི་ཆད་པ་གང་ཡིན་པ། །  
ཡེ་ཤེས་ཅན་ལྟ་རང་བཞིན་གྱིས། །ནམ་ཡང་གནོད་པ་ཡོང་མི་མཛད་།དེ་ཡི་འཁོར་ན་གནས་པ་ཡི། །གང་དག་མ་རུངས་མཐུ་ཆེན་རྣམས་།རྣལ་འབྱོར་ལོག་  
པར་སྤྱོད་རྣམས་ཀྱི། །སྐྱོན་མཐོང་ཙམ་ན་ཆད་པས་གཅོད། །ཐམས་ཅད་ངན་འགྲོར་སྤྱིའུ་ཚུགས་ལྟུང། །སྒྲུབ་པའི་སྣོད་མཆོག་གཅིག་ཡོད་དེ། །འདི་དང་མི་  
མཐུན་ཀུན་རྫོགས་པའི། །རྒྱུད་མཉེན་དོན་ལྡན་ངང་ཚུལ་བཟང་།ཅི་ལ་ཆགས་མེད་གཏོང་ལྡན་སེམས། །ཤེས་རབ་རྣམ་གྲོལ་ལྡེ་མིག་གིས། །གཏི་མུག་ཐ་རམ་བློ་  
ཕྱེ་ནས༑ ༑ཆོས་ཀྱི་སྙིང་པོའི་མིག་ལྡན་པས། །རྟག་ཆད་ཕྲད་མཐོང་དབུ་མའི་ཡུལ། །མ་ནོར་ལམ་དུ་འཇུག་ཤེས་པས། །སྡོང་པོ་སྟོང་ཆེན་རབ་དུལ་བའོ། །ཐ་ཚིག་  
ལུང་ལས་བྱུང་བ་བཞིན། །གཞུང་སྲོང་ཐུབ་པར་བྱེད་པ་དེ་།རྒྱལ་བའི་སྲས་པོ་ཡིན་པས་ན། །དེ་ལ་གསང་སྒོ་དབྱེ་བར་བྱ་།ཇི་ལྟར་དམ་ཚིག་ཐུབ་པ་ལྟར། །དེ་  
  
  
༄༅། །བཞིན་ཡིད་བཞིན་ནོར་བུ་སྟེ། །ཡིད་འོང་འདོད་དང་བདེ་པ་འབྱུང། །རིག་འཛིན་རྒྱལ་བ་ཀུན་ཡུམ་མོ། །དེ་བཞིན་དམ་ཚིག་ཐུབ་པ་  
ལྟར༑ ༑གནས་པར་བྱེད་པའི་རྟེན་ཡང་ཡིན། །དམ་ཚིག་ཀུན་གྱི་སྲོག་ཡིད་ཉེ། །དམ་ཚིག་ཀུན་གྱི་ནོར་མཆོག་གོ་དམ་ཚིག་འདི་ནི་འཇིགས་པའི་  
སྐྱབས། །དམ་ཚིག་བགྲོད་པ་ལམ་གྱི་མཆོག་དམ་ཚིག་ཆུ་བོ་སྒྲོལ་བའི་གྲུ། །དམ་ཚིག་དངོས་གྲུབ་དམ་པ་ཡིན། །དམ་ཚིག་གྲོགས་ཀྱི་མཆོག་ཡིན་ཏེ། །  
དམ་ཚིག་ལོང་བའི་མིག་བུ་ཡིན། །ཇི་ལྟར་དམ་ཚིག་ཐུབ་པ་ལྟར་།གཞན་གྱི་སྡེ་པ་འཇོམས་པ་ཡིན། །འཁོར་བའི་གཡུལ་ལས་རྒྱལ་བར་བྱེད། །དེས་  
ན་དམ་ཚིག་རྒྱུན་བཞིན་བསྲུང། །མདོར་ན་བདག་གི་སྒོ་གསུམ་པོ་།དག་པ་གསུམ་གྱི་མཐའ་བཟུང་ནས། །ལྷ་དང་གྲོགས་དང་སློབ་དཔོན་དང། །བདག་ཉིད་  
དག་པ་མ་ཁྲེལ་བའི། །ཚུལ་གསུམ་མི་གནོད་དམ་བཅས་གསུམ། །ཡོངས་སུ་མ་ཉམས་མདོ་བཞི་པོ། །མཐར་ཕྱིན་རྒྱ་རྟགས་རྣམ་བཞིར་བཅས་།མདོ་  
དོན་དྲན་པ་ལ་བགྲང་བསྔོ། །བརྟུལ་ཞུགས་སྤྱོད་པའི་དམ་ཚིག་ནི་།དམ་ཚིག་ཀུན་གྱི་ཐོག་མར་འགྲོ། །ཝ་དང་ཅང་ཤེས་གྱི་ལིང་དང། །བླང་དོར་མི་འབྲལ་  
  
  
ཤིན་ཏུ་གླང་ཆེན་སྨྱོས་འདྲའི་སེམས། །དཔའ་རྟུལ་སྟག་མཆོག་རྔམ་ཞིང་གཏུམ། །མཁའ་ལྡིང་ཁྱུང་ཆེན་ལྷག་མི་ལྟ། །གཏུམ་ཐུང་དོན་ཆེན་སྡོང་  
གཅིག་པ། །ཡིད་ཐུབ་མི་ལྡོག་རྒྱ་མཚོའི་གསེར། །གཏི་མུག་ལྐུག་པའི་བློ་ཚོལ་ལྡན། །རི་བོ་མི་འགྱུར་བརྟན་པ་ཆེ། །མཁའ་ལྟར་ཡངས་དོག་ཀུན་དང་བྲལ། །གནམ་  
ལྕགས་ལྕེ་ཡི་དྲག་ཤུལ་ཅན། །ཕྱག་ན་རྡོ་རྗེའི་བརྟུལ་ཞུགས་བདག་།ཟོན་བག་ཁུ་འཕྲིག་ཁ་རོག་སེམས། །ངེས་པའི་ང་རྒྱལ་གླང་ཚུལ་ལྡན། །ཟླ་བྲལ་སེངྒེ་རི་དྭགས་  
རྒྱལ༑ ༑ར་འཇམ་བྱ་ལྟར་ཆགས་འགྲོགས་བློ། །གཡོ་ལྡན་ལྕག་ཆེན་སྒྱུ་མའི་རྒྱ། །གཙང་སྨེ་མེད་པར་ཀུན་སྤྱོད་ཅིང། །ཐོགས་མེད་གསོད་སྤྱོད་ཅེ་སྤྱང་ཁ། །ཆེ་བའི་ང་  
རྒྱལ་སྟག་མཆོག་བློ། །ཀུན་འཛེམ་བློ་ལྡན་ནམ་མཁའ་ལྡིང། །ས་ཐུབ་བག་ལེན་རྒྱལ་འཁོར་སྐྱོང། །རྣལ་འབྱོར་བརྟུལ་ཞུགས་ཆེན་པོ་ནི། །བཅུ་གཉིས་དང་ནི་  
གསུམ་བློར་ལྡན། །གོམས་ནས་ཉམས་སུ་ལེན་བྱེད་པ། །རྣལ་འབྱོར་གསང་བའི་བཀའ་བ་ཡིན། །དལ་བའི་རྒྱུད་ལྡན་ཐ་ཚིག་ཅན། །སྐུ་དང་གསུང་ཐུགས་  
རྡོ་རྗེ་ཡི༑ ༑སྲུང་དང་བརྗོད་དང་གསང་བ་དང། །ཡན་ལག་སྤྱད་པའི་དམ་ཚིག་དང། །ཡིད་འོང་དང་དུ་བླང་བ་དང། །བརྟུལ་ཞུགས་ཟབ་མོར་སྤྱོད་པ་དང། །རྣལ་འབྱོར་  
  
  
༄༅། །རྣལ་འབྱོར་ཐམས་ཅད་ཀྱི། །མི་འདོར་མི་སྤོང་སྦྱར་བ་ཡི་།རིག་ལྡན་ཤེས་པར་བྱ་བ་དང། །ཐོབ་ཅིང་གྲུབ་པར་བྱ་བ་ཡིན་།རེ་རེ་ལ་  
ཡང་ལྔ་ལྔ་སྟེ། །རྩ་བ་དང་ནི་ཡན་ལག་ལས། །བཅུ་གཉིས་དང་ནི་བརྒྱད་ལྡན་པ། །སྤྱད་པར་བྱ་བའི་ནོར་མཆོག་ཡིན། །རྣལ་འབྱོར་བྱང་ཆུབ་སེམས་རྒྱུད་  
ལ༑ ༑ངེས་པར་བརྟགས་ཏེ་སྤྱོད་པའི་བུ། །ཟབ་མོར་རྫོགས་མཆོག་བདེ་བ་ཡི། །བློ་ལ་ངེས་པའི་ལུང་འདི་བསྟན། །འདི་ནི་སྔར་འགྲོ་ཐ་ཚིག་སྟེ། །ཟབ་མོ་སྒྲུབ་  
པའི་སྔོན་ལོགས་སུ། །རྡོ་རྗེ་ཐ་ཚིག་དྲག་པོ་འོ། །གཅན་འཕྲང་ལམ་རྣམས་བསྲུང་བའི་ཕྱིར། །སྤྱི་དང་ཁྱད་པར་དམ་ཚིག་རྣམས་།ངེས་པའི་དོན་གྱིས་བསྲུངས་  
བྱས་ནས། །དེ་ནི་དབྱིག་གི་སྣོད་ཆེན་ཡིན། །དེ་ལྟར་སྤྱི་ཡི་སྡོམ་པ་ལ། །གནས་ནས་དུས་ཀྱི་སྐབས་འདི་རུ། །བསྲུང་བྱ་ཐུབ་པར་བྱ་བ་ནི། མི་ཤིགས་པ་ནི་སེངྒེ་  
སྟེ༑ ༑གཅན་གཟན་རྒྱལ་པོ་ཡིན་པས་སོ། །ཟ་མ་ཏོག་ནི་འདོད་པའི་གཏེར། །དུག་སྤྱོ་བ་ནི་དེར་མི་རིགས། །རིན་ཆེན་མྱུ་གུའི་ལྕུག་ཕྲན་དག་དེ་ནི་འབྲེག་པའི་  
རིགས་མ་ཡིན། །གངས་ཀྱི་ཞུན་ཆུ་ཁོལ་མ་དག་མཁས་པས་བཏུང་བར་བྱ་བ་མིན། །པདྨའི་ཟེའུ་འབྲུ་ཁ་མ་བྱེ། །ཟླ་ཟེར་མ་ཡིན་ཁ་མི་དབྱེ། །མ་བརྟགས་བུ་ག་རྡོལ་ཅན་གྱི་སྣོད། །ཁ་  
  
  
དོན་དང་མི་ལྡན་བཅོས་མའི་རྟགས། །བསྲེལ་ཞིང་སྤྱད་པར་བྱ་བ་མིན། །ཤེལ་དཀར་རིན་ཆེན་སྒོ་ང་དག་འདམ་རྫབ་ཁུང་དུ་བསྲུབ་མི་  
བྱ༑ ༑སེངྒེ་དཀར་མོའི་འོ་མ་དག་དུག་ཅན་སྣོད་དུ་བླུག་པ་མིན་།ཡིད་བཞིན་ནོར་བུ་རིན་པོ་ཆེ། །བསྲེག་པར་བྱ་བ་ཡོང་མ་ཡིན་།ཁྱུང་ཆེན་གཤོག་པ་མཁར་བརྐྱང་  
བ༑ ༑དེ་དག་གཅག་པར་བྱ་བ་མིན། །གནམ་ལྕགས་མེ་ཡི་དུར་མོ་དག་།བརྡབ་པར་བྱ་བ་མ་ཡིན་ནོ། །སྟག་གཟིག་འདྲོལ་བས་ལས་བྱས་པའི་།ལས་ཀྱི་ལྷག་མ་  
བསྡུ་མི་བྱ། །རྡོ་རྗེ་བྲག་ཆེན་གཏམས་པའི་གཞི། །དེ་དག་གཞིག་པར་བྱ་བ་མིན། །རྡོ་རྗེ་ར་བའི་གོ་ཚགས་ནི། །བསྡམ་བྱ་བྲལ་བར་བྱ་བ་མིན། །བུད་ཤིང་སྲེག་པའི་  
སྒྲོན་མ་དག་གཡེང་བའི་རླུང་གིས་བསྐྱོད་མི་བྱ། །རྡོ་རྗེ་ཚིག་གི་ཆུ་རྒྱུན་དག་འོལ་དཀར་གཅད་པར་བྱ་བ་མིན། །རྒྱལ་པོ་བཀའ་རྟགས་ཕྱག་རྒྱ་དག་ནམ་ཞར་དབྱི་  
བར་མི་བྱ་འོ། །རྡོ་རྗེ་ཕ་ལམ་གཏམས་པའི་མཁར། །རྨང་ནས་བཟློག་པར་མི་བྱ་འོ། །གཙུག་གི་ནོར་བུ་འབར་བ་དག་རྒྱལ་མཚན་རྩེ་ལས་དཔོག་མི་བྱ། །རྣལ་འབྱོར་  
ལས་ཀྱི་ཁྱད་པར་ཅན། །སྐལ་ཅན་རྣམས་ཀྱི་དམ་ཚིག་སྟེ། །སྐལ་པར་ལྡན་པའི་ནོར་མཆོག་ཡིན། །རྒྱུན་དུ་སྤྱད་པའི་ནོར་མཆོག་ནི་།རྡོ་རྗེ་ལས་ནི་ཐུན་ཚགས་དག་  
  
  
༄༅། །རྡོ་རྗེ་གོ་ཕུར་ཏྲོམ་ཆེན་གྱིས། །སྲོག་ལ་བར་ཆད་བྱེད་པའི་དགྲ། །ཉོན་མོངས་འཐིབས་པ་དེ་གཞོམ་བྱ། །སྙོམ་ལས་ལེ་ལོའི་དཔུང་  
བསྐྱེད་པ། །ཐུག་ཐུབ་ར་ཆོད་ང་རྒྱལ་གཞི། །དྲེགས་བྱེད་དབང་པོ་མྱོས་པའི་བཅུད། །དཔའ་བྱེད་རྐྱེན་ཡང་བསྡམ་པར་བྱ། །རྡོ་རྗེ་གསང་ཚིག་མ་གཏོགས་པ། །འདྲེས་  
པ་གང་ཟག་བྱིས་པའི་ཚིག་ཟུར་ཡང་བརྗོད་པར་མི་བྱ་ཞིང་།ཐམས་ཅད་རྡོ་རྗེ་གསང་བས་བྱའོ། །ཇི་ལྟར་གསོད་པའི་མི་རྣམས་དག་གཤེད་མའི་མིས་ནི་གསོད་  
པའི་ཚེ། །ཐར་པའི་ཐབས་ལ་བརྩོན་པ་བཞིན། །ལེ་ལོའི་དགྲ་བཅོམ་བརྩོན་པར་འབད། །རྣལ་འབྱོར་སྒྲིབ་པའི་གེགས་བསལ་བ། །དཀའ་ཐུབ་སྡོམ་པའི་  
མདུད་པ་ཅན། །འདོད་དང་ལོངས་སྤྱོད་མི་མཐུན་དང། །སྤྱི་མཐུན་ནང་དུ་མི་གཅིག་པ། །ཕྱི་ནང་ཅན་དང་གནོད་བྱེད་དང། འདོད་མྱོས་བྱིང་རྨུགས་བརྐམ་པ་  
དང། །དད་མེད་རྩ་ཉམས་འཕྱར་གཡེང་ཅན། །མཁས་པས་བསྒྲིམས་ཏེ་སྤང་བར་བྱའོ། །དེ་ནི་རྣལ་འབྱོར་གེགས་ཡིན་ཏེ། །དངོས་གྲུབ་ཆུ་བོ་གཅོད་པར་བྱེད།།  
རྣལ་འབྱོར་ངེས་པར་སྤྱོད་པ་ལ། །བར་དུ་གནོད་པའི་བདུད་ལྔ་འབྱུང། །རྣམ་རྟོག་འཕྲིག་པའི་བདུད་ཉིད་དང། །དེ་བཞིན་བཏང་སྙོམས་ལེ་ལོའི་བདུད། །ལོངས་  
  
  
།ཚིག་རྩུབ་མཚོན་ཆ་རྣོན་པོའི་བདུད། །ཁྲོ་གཏུམ་ངན་ཐུང་འཁྲུག་པའི་བདུད། །རྣལ་འབྱོར་སྤྱོད་པའི་བདུད་ལྔ་པོ། །ཡང་དག་དོན་ལ་  
སྒྲིབ་པ་སྟེ། །གཉེན་པོ་བྱང་ཆུབ་སེམས་མཆོག་གིས། །ཞི་བ་ཆེན་པོའི་ངང་དུ་བཟློག་རྣལ་འབྱོར་སྤྱོད་པའི་དགྲ་བཞི་པོ། །ཐབས་ལ་མཁས་པས་གདུལ་བར་བྱ། །རྡོ་རྗེ་  
བརྣག་པ་གསང་འཕེལ་བས། །ངག་གི་དབང་པོ་ཉམས་གྱུར་ཏེ། །ཁ་ན་མ་ཐོས་ཕོག་པར་འགྱུར། །དེ་དག་བཅས་དཀར་འགྱུར་བའི་དགྲ་།ལྟ་དམན་སྤྱོད་རྩིང་འཆོལ་  
པ་ཡིས། །བཀའ་ཡི་གཞུང་པོར་ལོག་པར་སྤྱད། །ནོར་བས་བར་ཆད་འབྱུང་བའི་དགྲ། །དམ་གཙོར་སྤྱོད་པའི་ལས་རྣམས་ཡིན། །འདའ་དཀའ་རྡོ་རྗེ་མཆོག་གསུམ་  
པོ༑ ༑བཏང་སྙོམས་ཕྱལ་བར་ཤོར་བ་ནི། །རྩ་བ་རུལ་བའི་ལྗོན་ཤིང་བཞིན། །བཀའ་ཆད་ཆེན་པོ་འབབ་པའི་གནས། །བརྩམས་པ་ལས་ལ་སྦྱོར་བའི་ཚེ། །འབད་པའི་རྩ་  
ཤུགས་ཆུང་བ་ཡིས། །དོན་རྣམས་གྲུབ་པ་མ་ཡིན་ཏེ། །འབྲས་བུར་མི་འགྱུར་འཕྲོག་པའི་དགྲ། །རྣལ་འབྱོར་ཆེན་པོར་སྤྱོད་པ་ལ། །འདོད་པའི་ནོར་མཆོག་འཕྲོག་པའི་  
དགྲ༑ ༑ཐབས་ལ་མཁས་པའི་སྐྱེས་བུ་ཡིས། །སྐྱོན་གྱི་དགྲ་བཞི་སྤང་བར་བྱ། །སྲིད་གསུམ་བསྒྲལ་བའི་ཞིང་འདི་དག་སངས་རྒྱས་ཞིང་དུ་རྟོགས་པ་ནི། །ས་རྣམ་  
  
  
༄༅། །གཅིག་ཅར་སྦྱངས་པ་སྟེ། །ཞིང་རྣམས་དག་པའི་མཆོག་ཡིན་ནོ། །ཁམས་གསུམ་མཆོད་པའི་རྒྱུ་འདི་དག་ཡོ་བྱད་ཆེན་པོའི་མཆོག་  
ཡིན་ཏེ༑ ༑རྒྱལ་བ་ཐམས་ཅད་མཉེས་པའི་རྒྱུ། །རྨད་དུ་བྱུང་བའི་མཆོད་པ་འོ། །འཁོར་བ་དུར་ཁྲོད་གནས་འདི་དག་བདེ་བ་ཆེན་པོའི་གནས་ཡིན་ཏེ། །མ་ནོར་མ་  
བཅོས་ཆོས་ཀྱི་དབྱིངས། །བཙལ་མེད་ལྷུན་གྱིས་གྲུབ་པ་ལ། །དུག་ལྔ་རྒྱུ་བའི་རྩ་བ་དག་ཡེ་ཤེས་ལྔ་ཡི་རྩ་བ་སྟེ། །ཀུན་ཤེས་ཀུན་རིག་གསལ་བ་འོ། །རང་རིག་  
ཡེ་ཤེས་རང་ལས་བྱུང། །རྣལ་འབྱོར་ཆོས་མིག་ལྡན་པ་ཡིས། །ངེས་པའི་དོན་དུ་འདི་ལྟར་བལྟའོ། །འདི་ནི་རྒྱུན་གྱི་དམ་ཚིག་སྟེ་།བརྗོད་དུ་མེད་པ་སྲུང་བ་འོ། །  
སྲུང་བ་ཐུབ་པར་བྱ་བ་ལ། །དམ་ཚིག་རྩལ་གྱི་ཁྱད་པར་ནི་།གང་དག་རིག་པ་འཛིན་པ་ཡི། །བློ་ལ་ངེས་པའི་ལུང་དུ་བསྟན་།འདོད་པས་ཆགས་དང་འཇོམས་  
པ་དང། །གཏི་མུག་ང་རྒྱལ་ཕྲག་དོག་རྣམས། །རྣལ་འབྱོར་ཆེན་པོའི་དམ་ཚིག་སྟེ། །དོན་དང་ལྡན་པའི་སྐྱེས་པུས་སྤྱད། །སྦྱོར་དང་སྒྲོལ་བར་བྱེད་པ་དང། །མ་བྱིན་  
ལེན་དང་ངག་སྤྲུལ་བྱེད། །རྣལ་འབྱོར་དམ་ཚིག་སྤྱོད་པའི་མཆོག་།སྤྱད་པར་བྱ་བའི་ལས་ཡིན་ནོ། །རྒྱལ་བ་སེམས་ཅན་ཐམས་ཅད་དང། །དངོས་པོར་བརྟགས་  
  
  
།དོན་གྱི་ངང་དུ་གཅིག་པ་སྟེ། །དེ་ཉིད་སྐུ་གསུང་ཐུགས་ཀྱི་བདག་མཚན་མའི་ཆོས་རྣམས་ཐམས་ཅད་ནི་།མཉམ་པ་ཆེན་པོའི་ངང་དུ་གསལ། །  
ཐེག་པ་འོག་མའི་ཁྱད་པར་རྣམས། །ཀུན་ཀྱང་རང་རིག་བློ་ལ་གསལ། །ཡོན་ཏན་ཅི་འབྱུང་མི་བརྗོད་ཅིང། །འོག་མ་རྣམས་ལ་མི་སྨོད་ཅིང། །ཐམས་ཅད་མཉམ་  
པའི་དམ་ཚིག་སྟེ། །འདི་ལྟར་ཤེས་ན་ཚོགས་མཆོག་རྫོགས། །གཟུགས་རྣམས་རྣམ་པར་སྣང་བ་མཛད། །ཚིག་རྣམས་བརྗོད་པ་སྣང་མཐའ་ཡས། །རྣམ་རྟོག་  
ཀུན་ཏུ་སེམས་རྡོ་རྗེ། །རིག་དང་ཚོར་བ་རིན་ཆེན་འབྱུང། །ཡིད་གཡོ་བྱེད་པ་དོན་ཀུན་རྫོགས། །སྟན་འགན་རང་བཞིན་སྦྱོར་བའི་གནས་།ཞིང་བཅུ་དག་དང་  
ལྡན་པ་ན། །བདེ་བ་ཆེན་པོའི་ལོངས་སྤྱོད་དེ། །ཐོགས་མེད་འཕྲིན་ལས་རྣམ་བཞིར་རྫོགས། །ཕྱི་ཡི་ཡུལ་དང་ནང་གི་སེམས། །ཐམས་ཅད་མཉམ་པ་ཉིད་དུ་གནས། །དེ་  
ལ་སྒྲིབ་དང་མི་སྒྲིབ་ཅེས། །མཉམ་པའི་རྒྱལ་པོས་ཡོང་མ་གསུངས་།ཐམས་ཅད་མཉམ་ཉིད་དབྱིངས་གྱུར་པས། །ཕུང་པོ་ལྔ་དོན་ཡེ་ཤེས་ལྔ། །སྐུ་གསུང་ཐུགས་ཀྱི་  
དབང་ཕྱུག་ནི། །ཕྱག་རྒྱ་ཆེན་པོའི་རིག་འཛིན་ཡིན། །ཡུལ་དང་ཡེ་ཤེས་རང་བཞིན་ལས། །གཞན་གྱི་རང་བཞིན་མེད་པས་ན། །མཚན་མའི་རྣམ་པ་ཅིར་སྣང་ཡང། །  
  
  
༄༅། །དེ་ལ་ཆད་པའི་གནས་མེད་དོ། །དམ་ཚིག་དམ་པ་གང་ཞེ་ན། །རྟོགས་པ་དམ་པ་དམ་ཚིག་སྟེ། །རྟོགས་པར་བྱེད་པ་གང་ཡིན་པ། །དེ་ནི་  
དམ་ཚིག་ཆེན་པོ་འོ། །ཐམས་ཅད་མཉམ་པའི་ངང་ལ་གནས། །ཏིང་ངེ་འཛིན་གྱི་ཆོ་འཕྲུལ་ལས། །དངོས་སུ་སྤྱད་པ་ཐམས་ཅད་བྱ་།དེ་ནི་དམ་ཚིག་ཆེན་པོ་ཡིན།།  
སྣོད་དུ་གྱུར་པ་ཡུམ་གྱི་དབྱིངས། །བཅུད་རྣམས་རྒྱལ་བ་ཡབ་ཀྱི་མཁའ། །འབྱུང་འཇུག་རིག་པས་ལོངས་སྤྱོད་དེ། །འདི་ནི་རྡོ་རྗེའི་ཐ་ཚིག་ཡིན། །སྲིད་པའི་སེམས་  
ཅན་ཐམས་ཅད་དང། །ཐར་པ་ཆོས་ཀྱི་རྣམ་གྲངས་ཀུན། །སོ་སོར་ཐམས་ཅད་སྣང་བ་སྟེ། །ཀུན་ཀྱང་མཉམ་པའི་ངང་དུ་གསལ་།སྤྱོད་པའི་ལས་དང་རྟོག་པ་དང། །  
མཚན་མར་གྱུར་པ་ཐམས་ཅད་ཀྱང། །སེམས་ཀྱི་ཕྱི་ནང་སྤྱོད་ཡུལ་དེ། །བརྟགས་ན་ལོངས་སྤྱོད་ཚོགས་སུ་འགྱུར། །མ་སྐྱེས་སྟོང་པ་སྐུ་ཡི་རྒྱ། །རང་བཞིན་སྨོན་མེད་  
གསུང་གི་དོན། །མཚན་མེད་ཡིད་ལས་འདས་པའི་ཐུགས། །རྣམ་གསུམ་བདེ་ཆེན་སངས་རྒྱས་སོ། །མཉམ་པའི་ལྟ་བས་དབང་བསྒྱུར་ན། །འཁོར་བ་ཐམས་ཅད་  
དབྱིངས་ལ་སྣང། །ལས་ཀུན་རྫོགས་པའི་མཆོག་ཡིན་ཏེ། །གཞན་དུ་འཕྲིན་ལས་ལུས་པ་མེད། །སྡུག་བསྔལ་བྱང་ཆུབ་ཆེན་པོ་སྟེ་།འཁོར་བ་ཡེ་ནས་མྱ་  
  
  
།སྒྲིབ་པ་རྣམ་དག་ཆོས་ཀྱི་དབྱིངས། །ཉོན་མོངས་ཀུན་ཀྱང་བྱང་ཆུབ་དོན། །སྣང་བ་མེད་པའི་དོན་མཐོང་དང། །ས་དང་ས་ཡི་རིམ་པར་ནི། །འདི་དང་འདི་  
ཞེས་གཟུང་དུ་མེད། །འདི་ནི་སྣང་མེད་ཐོབ་པའི་གནས། །སྐུ་དང་གསུང་ཐུགས་མི་གཡོ་བའི། །ཇི་བཞིན་ཉིད་ཀྱི་ངང་ལ་གནས། །ཇི་ལྟར་བསྒྱུར་ཡང་ཆོས་ཉིད་  
པས༑ ༑ཆད་པའི་གནས་ཞེས་བརྗོད་དང་བྲལ། །མེད་དང་ཕྱལ་བ་གཅིག་པ་དང། །ལྷུན་གྱིས་རྫོགས་པའི་དམ་ཚིག་ཆེ། །འདི་ཞེས་རིས་སུ་ཆད་མེད་པ། །འདི་ནི་  
སྲུང་བའི་དམ་ཚིག་གོ་སྤྱད་དང་སྤྱོད་པར་བྱ་མེད་པས། །སྲིད་དང་མུ་སྟེགས་འཇིག་རྟེན་པའི། །སྤྱོད་པར་སྣང་བ་ཐམས་ཅད་ཀུན་།ལྷུན་གྱིས་གྲུབ་པའི་མཛད་  
སྤྱོད་དོ༑ ༑མ་སྤངས་ལྷུན་གྲུབ་དབྱེར་མེད་པས། །དབྱིངས་ལས་གཞན་ན་བལྟ་ཡུལ་མེད། །འདི་ནི་ལྟ་བའི་དམ་ཚིག་གོ་ས་ཆུ་མེ་རླུང་སྣོད་བཅུད་བཅས། །ཀུན་ཀྱང་རང་  
བཞིན་ཆོས་ཉིད་དོ། །ཆོས་ཉིད་དོན་ལ་གཞན་མེད་པ། །རང་བྱུང་ཡེ་ཤེས་གསལ་བ་འོ། །ཡིད་བཞིན་ནོར་བུ་རིན་པོ་ཆེ། །མ་བཙལ་རང་ལ་ཡོད་པ་ཡིན། །འདོད་  
པ་འབྱུང་བའི་ལོངས་སྤྱོད་དེ། །བདེ་ཆེན་ལོངས་སྤྱོད་ཚོགས་ཡིན་ནོ། །ངན་སོང་མཐོ་རིས་ཐམས་ཅད་དང། །འཕགས་ལམ་འཁོར་བའི་ཆོས་རྣམས་ཀུན། །  
  
  
༄༅། །རང་བཞིན་སོ་སོར་མི་དམིགས་ཏེ། །སངས་རྒྱས་ཀྱི་ནི་རང་བཞིན་ཡིན། །སྤྱོད་དང་གཟུགས་རིགས་ཐམས་ཅད་ཀུན། །ཕྱག་རྒྱ་ཆེན་  
པོའི་རང་བཞིན་ཏེ། །སྐུ་གསུང་ཐུགས་ཚིག་རྒྱ་ཆེར་སྟོན། །དོན་རིག་ཐུགས་ཀྱི་རང་བཞིན་ནོ། །མ་སྐྱེས་པ་དང་མ་བྱུང་བ། །མི་གནས་པ་ལ་ཆགས་པ་མེད། །དོན་  
གྱི་ཁྱད་པར་རྟོགས་ཆུད་ན། །ཀུན་ཏུ་བཟང་པོའི་མཆོག་གི་སའོ་།མཚན་དང་དཔེ་བྱད་ཀུན་རྫོགས་ཏེ། །ཐམས་ཅད་སྐུ་གསུང་ཐུགས་ཀྱི་དོན། །བདག་ཉིད་ཆེན་  
པོར་ཐམས་ཅད་རྫོགས། །ལྷུན་རྫོགས་བདེ་བ་ཆེན་པོ་ཡི། །ཁྱབ་པ་ཆེན་པོར་ཀུན་བདལ་བས། །སྒྲིབ་པ་ཀུན་བྱང་ཚོགས་ཀུན་རྫོགས་།རྣམ་གྲོལ་བཅིངས་པ་  
ཀུན་དང་བྲལ། །ལྷུན་གྲུབ་བདེ་བའི་གནས་ཆེན་ཡིན། །ཞེས་སྨྲ་བའི་སེངྒེ་ཆེན་པོས་གསུངས་སོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་  
ལས༑ དམ་ཚིག་གསང་བ་མཆོག་གི་ལེའུ་ཞེས་བྱ་སྟེ་བཞི་པའོ།།།།དེ་ནས་ཡང་སེམས་དཔའི་རྡོ་རྗེ་དེ་ཆོས་ཐམས་ཅད་བརྡས་མཚོན་པ་ཞེས་བྱ་  
བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་པ་དང། འདུས་པ་ཆེན་པོའི་འཁོར་རྣམས་ཀྱིས་གསོལ་པ། སེམས་དཔའ་  
  
  
ཆོས་ཐམས་ཅད་ནི། བདག་ཅག་རྣམས་ཀྱིས་བརྡ་རིག་པ་ཙམ་གྱི་ངོ་བོར་མཐོང་ངོ། །དེ་ནས་སེམས་དཔའ་ཆེན་པོས་བཀའ་སྩལ་པ། འདུས་པ་ཆེན་པོའི་  
ཚོགས། ཆོས་ཐམས་ཅད་ནི། བརྡ་དང། ཐ་སྙད་དང། བཏགས་པ་ཙམ་དུ་ཤེས་པར་གྱིས་ཤིག་བཏགས་པའི་ཆོས་ཐམས་ཅད་ནི། ཕྱི་ནང་གང་དུ་ཡང་མི་གནས་  
ཏེ༑ ༑ཆོས་ཐམས་ཅད་ལ་མིང་གི་གཞི་མེད་ཅིང་བཏགས་པའི་ཐ་སྙད་དང་བྲལ་བ་ཡིན་ནོ། །བརྡ་ཞེས་བྱ་བ་ནི། སྦས་པ་བཏགས་པའི་ཐ་སྙད་ཡིན་ནོ། སྦས་པའི་  
ཆོས་རྣམས་གསང་བའི་ཕྱིར། །ཐམས་ཅད་སྦ་ཞིང་བརྒྱུད་པར་བྱ་།འདི་ལྟར་བརྡ་ཡི་སྦྱོར་བ་ལ། །རྣལ་འབྱོར་ཅན་གྱིས་ཤེས་པར་གྱིས། །དེ་ནས་འདུས་པའི་རྣལ་འབྱོར་  
རྣམས་ཀྱིས་གསོལ་པ། སེམས་དཔའ་ཆེན་པོས་བརྡའི་ཆོས་རྣམས་རྒྱ་ཆེར་བཤད་དུ་གསོལ། བདག་ཅག་གིས་ཀྱང་ཆོས་ཐམས་ཅད། །བརྡ་ཡི་དོན་གྱི་བརྒྱུད་  
པར་བགྱི། །བརྡ་ཞེས་བགྱི་བ་ཇི་ལྟ་བུ། །སྦས་པའི་ཆོས་ནི་གང་དང་གང། །མི་བསྟན་གསང་བ་གང་གང་ལགས། །དེ་སྐད་གསོལ་པ་དང། སྨྲ་བའི་སེངྒེས་བཀའ་  
སྩལ་པ༑ ༑ཉོན་ཅིག་འདུས་པ་ཆེན་པོའི་ཚོགས། །བརྡ་ཞེས་བྱ་བ་སྦས་པའི་ཚིག་སྦས་ཏེ་གསང་བའི་ཆོས་རྣམས་ནི། །རྣལ་འབྱོར་ཆེན་པོའི་སྤྱོད་པ་ཡིན། །མི་བསྟན་  
  
  
༄༅། །གཞན་ལ་གསང་བ་ནི། །མུ་སྟེགས་ལ་སོགས་སྡེ་པ་རྣམས་།རྣལ་འབྱོར་སྤྱོད་པ་འཕྱ་བ་ལས། །ཤིན་ཏུ་བླན་ཞིང་སྦ་བའི་ཕྱིར། །སྦས་  
པའི་བརྡ་ཡིས་བསྟན་པར་བྱ། །བརྡ་ཡི་ཡོན་ཏན་ཆེན་པོ་ནི། །གྲངས་ཀྱང་བསམ་གྱིས་མི་ཁྱབ་ན། །མདོར་བསྡུས་རྣམ་པ་བཞི་ཡོད་དེ་།གཞན་གྱི་སྤྱོད་ཡུལ་མ་ཡིན་  
དང། །རྣལ་འབྱོར་རིག་པའི་སྤྱོད་ཡུལ་དང། །སྦས་བས་གྲུབ་ཐག་ཉེ་བ་དང། །གསང་བའི་དམ་ཚིག་མི་ཉམས་ཤིང། །བརྡ་ལ་དགའ་བའི་མ་སྲིད་རྣམས། །ཉེ་ཞིང་  
གདུང་པའི་ཐབས་སུ་འགྱུར། །དེ་བས་སྦས་པའི་བརྡ་རྣམས་ནི། །ཚིག་གིས་མཚོན་ཏེ་བརྗོད་པར་བྱ། །ཨ་ལ་ལ་ཧོཿ་ཨ་ཏི་པུ་ཧོཿ་པྲ་ཏི་པུ་ཧོཿ་མཧཱ་གོ་རུ་སང་ཀྲ་  
མ༑ གུ་ཡ་དེ་བི་ས་མ་ཡ། མ་ཧཱ་ཙནྡྲ། མ་ཧཱ་པུར་ཤ་གུ་ཡ་བྷ་ག་མཧཱ་བཛྲ། ས་མ་ཡ་ཧོཿ། ས་མ་ཡ་སྟྭཾ། ར་ཧོ་ཡ་ཧཾ་ར་ག་ཡ་མེ། ས་མ་ཡ་ཛལྷན། ཨོཾ་ཨཱཾཧཱུཾ། ས་  
མ་ཡ༑ ས་མ་ཡ། ཨེ་ཧྱེ་ཧི། ཨེ་ཧྱེ་ཧི། ཧ་ཧེ་ཧ། ཧ་ཧེ་ཧ། མ་ཏཾ་ཁ། མ་ཏཾ་ཁ། ཀ་རུ་ཀྵ། ཀ་རུ་ཀྵ། ཀྵཾ་པ་རི། ཀྵཾ་པ་རི། ར་ཧོ་ཧཾ། ར་ཧོ་ཧཾ། ས་མ་ཡ་ཧི། ཨ་ལ་  
སྟོཾ༑ ཨ་ལ་སྟོཾ། ཁ་ཁ་ལེ། ཁ་ཁ་ལེ། ཤ་ད་པ། ཤ་ད་པ་ཁ་རཾ་ཁཱ་རི། ཁ་རཾ་ཁཱ་རི། ཁ་ལེ་བྷྱོ། ཁེ་ལེ་ཧ་བྷྱོ་ཁ་ཀ་ཁ། ཁ་ཀ་ཁ། ཁ་ཧྱི་ཧ་ཧེ། རཀྵ་ཁཱ་ཧི། རཀྵ་ཁཱ་ཧི་  
  
  
གུ་ཧྱ། གུ་ཧྱ། ས་མ། ས་མ། མ་ལེ་མུ་ལེ། ཏ་ལེ་དུ་ལེ། མ་ཙ་མེ་ཙ། གུ་ཧྱ་སིད་ཏི། པ་ར་མ། པ་ར་མ། ཤི་རི་ཧོ། ཤི་རི་ཧོ། མ་མ་ཁ་ཀ་ཏྲཾ། ཨེ་  
ཨེ་ཨེ་ཨེ༑ ཧྲིཾ་ཧྲིཾ། བྷྱོ་བྷྱོ། །ཁ་ཁ་ལེ་ལེ། ཀརྨ་མ་ཏི་བྷྱོ་རཀྵ་ཀྲ་མ་བྷྱོ། །རཀྵ་ཀྲ་མ་བྷྱོ། །ཀརྨྨ་ལེ། ཀརྨྨ་ལེ་ཀྵུ་ཏི་ཤ་ནེ། ཀྵུ་ཏི་ཤ་ནེ། རཀྵ་ཀརྨ། རཀྵ་ཀརྨ། ཀྲོ་དྷ་  
ཀྵཾ༑ ཁཱ་ཧི་བྷྱོ། ཁཱ་ཧི་བྷྱོ། ཙ་ལེ་ཡཾ། ཙ་ལེ་ཡཾ། པྲ་ཙ་ལེ། པྲ་ཙ་ལེ། གུར་པ་ཡཾ། གུར་པ་ཡཾ། བི་གུར་ཏི། བི་གུར་ཏི་མ་མོཉ་ཧཾ། མ་མོཉ་ཧཾ། དག་བརྡ་དམ་ཚིག་  
གི་ཕྱག་རྒྱའོ། །བྱ་གྷྲི་ཙརྨ། བྱཱ་གྷྲི་ཙརྨ། བ་ཡཾ་ཀྵཾ་ག་རི། བ་ཡཾ་ཀྵཾ་ག་རི། བ་བྱ་ཛྙོ་བ་བ་ཏི། ན་ར་ཧ་ས། ན་ར་ཧ་ས། བནྡྷ་ཀ་པཱ་ལ། བནྡྷ་ཀ་པཱ་ལ། ཙརྨ་ན་ག་ཏྲུཾ་ཙརྨ་ན་ག་ཏྲུཾ།།  
རཱ་ག་ར་གྟ་ཙ། རཱ་ག་ར་ཀྟ་ཙ། རུ་དཧི་ར་མ་ཏ། རུ་དཧི་ར་མ་ཏ། ཀ་རུ་ག་ཙ། ཀ་རུ་ག་ཙ། བ་བྱ་བ་ཏི། བ་བྱ་བ་ཏི་གཾ་གྲོ་ཎ། གཾ་གྲོ་ཎ། ཐར་པ་ཏ། ཐར་པ་ཏ། དཔའ་  
བྱེད་ཁ༑ དཔའ་བྱེད་ཁ། ཟླ་བ་རྒྱས་དང་རྫོགས་པ་དང། །ཟླ་བ་དཀར་དང་ཟླ་ཕྲོམ་མཆོག་ཚེ་འཛིན་ཀུན་གྱི་གཙོ་མོ་དང་།འཇམ་པོ་ཐར་པ་ཆེན་པོ་དང། །གལ་  
ཞེས་བྱ་བའི་རོ་མཆོག་དང། །གཟི་བརྗིད་ཆེན་པོའི་དྲི་ཞིམ་དང་།བྲན་མོ་དང་ནི་གཡོག་འཆང་མ། །འཇམ་དཔལ་རྣོན་པོའི་ཀ་ཏར་དང། །མཱ་ཐ་ཡ། མཱ་ཐ་ཡ་  
  
  
༄༅། །པར་པ་ཏི། པར་པ་ཏི། རྭ་ཐ་མ། རྭ་ཐ་མ། ཁ་ཏམ་ཉ། ཁ་ཏམ་ཉ། རྭ་ཏི་ཧཱུཾ། རྭ་ཏི་ཧཱུཾ། ཤི་ཉམ་ཐ། ཤི་ཉམ་ཐ། ཀ་རམ་  
ཐ༑ ཀ་རམ་ཐ། ཤག་ཏི་ཁ། ཤག་ཏི་ཁ། ཡོ་ག་ཙརྦཱ་ན། སྒྲ་བརྡ་དམ་ཚིག་ཕྱག་གི་རྒྱའོ། །ལག་གི་ཕྱག་རྒྱ་ཆེན་པོ་ནི་།གར་ཐབས་གཡས་གཡོན་བསྐོར་  
ནས་ཀྱང། །སེ་གོལ་བརྡབས་པ་འདྲེན་པའི་བརྡ། །བསྐོར་ནས་ཐལ་སྦྱར་ཕྱག་རྒྱའི་བརྡ། །ཤིན་ཏུ་བསྐོར་ནས་སྤྱི་བོར་དགྲོལ། །འདི་ནི་མཆོད་པ་བཞེས་  
པའི་བརྡ། །བསྐོར་ནས་སྙིང་གར་བཅངས་པ་ནི། །ཏིང་འཛིན་རྡོ་རྗེ་བསྟན་པའི་བརྡ། །གར་བསྐོར་ཤིན་ཏུ་གཉིས་བསྟབ་པ། །མཆོད་པ་སྟོབ་པར་བྱེད་པའི་བརྡ། །  
གར་བསྐོར་དབང་མོའི་སྤྱི་བོར་གཞག་སྦྱོར་བའི་དོན་ལ་འཇུག་པའི་བརྡ། །ཐབས་ཀྱིས་སྤྱི་བོར་གཞག་པ་དང། །ཤེས་རབ་དབང་མོས་སྙིང་གར་རོ། །ཐབས་ཀྱིས་  
གསང་བ་གཡས་བཅུག་ན། །ཤེས་རབ་ཐོས་བྱེད་གསང་བ་ཡིན། །ཐབས་ཀྱིས་ན་ས་གཡས་བཏེག་ན། །ཤེས་རབ་ན་ས་གཡོན་བཏེག་པའོ། །ཐབས་ཀྱིས་རྡོ་  
རྗེ་ཕྱག་རྒྱ་བསྟན། །ཤེས་རབ་པདྨོའི་ཕྱག་རྒྱ་བསྟན། །ཐབས་ཀྱིས་སྨིན་མ་གཡས་བསྐྱོད་ན། །ཤེས་རབ་སྨིན་མ་གཡོན་བཏེག་བྱ་།ཐབས་ཀྱིས་ཕྱག་གཡོན་  
  
  
།ཤེས་རབ་གཡས་ཀྱིས་འཁྱུད་ཚུལ་བསྟན་།ཕྱག་རྒྱ་གར་བསྐོར་ཐལ་བརྡབས་ཤིང། །དབང་མོ་ལྕེ་ལ་རེག་པ་ནི། །ཚོགས་མཆོད་དུས་ལ་བབ་པའི་  
བརྡ༑ ༑ལག་གཉིས་བསྐོར་ནས་དབང་མོ་འཐོར། །དེ་ནས་དབང་མོ་ལྕེ་ལ་རེག་ཛ་གད་འབྲིམ་པའི་བརྡ་ཐབས་སོ། །མ་ཧཱ་གིང་ཆེན་ཀརྨ་དང། །རྡོ་རྗེ་དྲོད་ཀྱི་རྟགས་འཛིན་  
ལ༑ ༑སོགས་པའི་བརྡ་ཡི་དམ་ཚིག་རྣམས། །རྣལ་འབྱོར་ཅན་གྱིས་སྤྱད་ན་འགྲུབ། །ལུས་བརྡ་དམ་ཚིག་ཕྱག་རྒྱ་འོ། །ཞེས་སྨྲ་བའི་སེངྒེས་གསུངས་སོ། །རྒྱུད་ཀྱི་རྒྱལ་  
པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། རྣལ་འབྱོར་བརྡའི་ལེའུ་སྟེ་ལྔ་པའོ།། །།དེ་ནས་ཡང་སྨྲ་བའི་སེངྒེ་སེམས་དཔའི་རྡོ་རྗེ་དེ་རྣལ་འབྱོར་  
རོལ་པའི་ཚོགས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་འཛིན་དེ་ལས་བཞེངས་པར་གྱུར་པ་དང། འདུས་པ་ཆེན་པོའི་ཚོགས་ཀྱིས་གསོལ་  
པ༑ སྨྲ་བའི་སེངྒེ་ཆེན་པོ། །ཆོས་ཐམས་ཅད་ནི། རྡོ་རྗེ་ཚོགས་ཀྱི་དཀྱིལ་འཁོར་དུ་བདག་ཅག་རྣམས་ཀྱིས་མཐོང་ངོ། །ཞེས་གསོལ་པ་དང། སྨྲ་བའི་སེངྒེས་བཀའ་  
སྩལ་པ། འདུས་པ་ཆེན་པོའི་ཚོགས། ཆོས་ཐམས་ཅད་ཀྱི་རང་བཞིན་ནི། རྡོ་རྗེ་ཚོགས་ཡིན་པར་ཤེས་པར་གྱིས་ཤིག་ཅེས་བཀའ་སྩལ་པ་དང། འདུས་པའི་  
  
  
༄༅། །ཚོགས་ཀྱིས་གསོལ་པ། སེམས་དཔའ་ཆེན་པོ། ཆོས་ཐམས་ཅད་ཀྱི་རང་བཞིན་ནི། རྡོ་རྗེ་ལྟ་བུའི་དཀྱིལ་འཁོར་གྱི་དོན་བདག་ཅག་རྣམས་ལ་  
རྒྱ་ཆེར་བཤད་དུ་གསོལ། སེམས་དཔའ་ཆེན་པོས་བཀའ་སྩལ་པ། ཉོན་ཅིག་འདུས་པ་ཆེན་པོའི་ཚོགས། །རྡོ་རྗེ་ཚོགས་ཀྱི་དཀྱིལ་འཁོར་འདི་།རྒྱལ་བ་རྣམས་ཀྱི་  
ཐུགས་དམ་སྟེ། །རྣལ་འབྱོར་ཀུན་གྱིས་སྤྱོད་པའི་ལམ། །ས་མཆོག་བགྲོད་པའི་ལམ་འདི་དག་འདུས་པའི་ཚོགས་ལ་བཤད་པར་བྱ། །བརྩམ་པ་ལས་ཀྱི་དང་པོ་  
པ༑ ༑རྡོ་རྗེ་ཚོགས་ལ་འཇུག་པ་ན། །ཁྱད་པར་རིམ་པ་ཇི་བཞིན་དུ་།ལས་མཆོག་འདི་ཡི་རང་བཞིན་གྱིས། །ཇི་བཞིན་རིམ་པར་སྦྱངས་ནས་ཀྱང། །ས་རབ་མཆོག་ཏུ་  
བགྲོད་པ་ལ། །ཐབས་མཆོག་ལྔ་ཡིས་བགྲོད་བྱ་སྟེ། །རྡོ་རྗེ་ཚོགས་དང་བསྙེན་པ་དང། །ཉེ་བ་དང་ནི་སྒྲུབ་པ་དང། །སྒྲུབ་པ་ཆེན་པོར་སྦྱར་བར་བྱ། །ཇི་ལྟར་གྲངས་  
དང་དུས་ཆེན་དང། །མཚན་མ་བྱུང་བར་བཅས་རྣམས་ལས། །གབ་པའི་སྦ་ཐབས་དེ་སྦྱར་ནས། །སུས་མི་རིག་པའི་ཐབས་ཆེན་བྱ། །དེ་དག་གསང་བའི་བདག་པོ་  
ཡིན༑ ༑གནས་འདིར་འཇུག་པའི་བྱིས་པ་དག་འཇིག་རྟེན་རྡུལ་ལས་གྲངས་ནས་ཀྱང། །འགྱུར་དབང་མ་ངེས་སར་བཞག་སྟེ། །ཅི་ཕྱིར་དང་བོ་ཡིན་པས་ན། །བྱིས་པ་  
  
  
།བཟང་ངན་བདེ་སྡུག་མི་ཤེས་ཤིང་།བསྟན་དང་གསང་བའི་དམིགས་མི་ཕྱེད། །རྣལ་འབྱོར་སྤྱོད་པའི་བཀའ་སྒོ་འདིར། །གསང་སྒོ་མི་དབྱེ་སྐྲག་པར་  
འགྱུར༑ ༑རང་བཞིན་ངང་ཚུལ་མ་རྟོགས་པའི། །སོ་སོའི་སྐྱེ་བོ་བྱིས་པ་ལས། །སྣོད་མེད་སྣོད་བྱས་བདུད་ཉིད་ཀྱིས། །རྣལ་འབྱོར་འཚོ་བའི་སྲོག་གཅོད་ཅིང། །མ་ངེས་ལྡོག་  
འཇུག་བཅས་པ་ཡིས། །གསང་ནི་བཅས་དཀར་འགྱུར་ཕྱིར་རོ། །དེས་ན་འདི་ཡི་སྤྱོད་པ་ཡང། །ཇི་ལྟར་འཚམ་པར་བདེ་ཐབས་སྦྱར། །དེ་ནས་སྨྲ་བའི་སེངྒེ་དེ་ཐབས་ཀྱི་  
རྡོ་རྗེ་ཚོགས་ཀྱི་ཏིང་ངེ་འཛིན་ལ་སྙོམས་པར་ཞུགས་ཏེ་རྣལ་འབྱོར་མ་ཆེན་མོ་རྣམས་མི་སྣང་བར་གྱུར་ཏོ། །དེ་ནས་འདུས་པའི་ཚོགས་ཀྱིས་གསོལ་པ་དང། སྨྲ་བའི་སེངྒེ་  
ཆེན་པོ༑ ཆོས་ཐམས་ཅད་ཀྱི་རང་བཞིན་ནི། ཐབས་ཀྱི་ཕྱག་རྒྱའི་རང་བཞིན་དུ་བདག་ཅག་རྣམས་ཀྱིས་མཐོང་ངོ། །སེམས་དཔས་བཀའ་སྩལ་པ། འདུས་པ་ཆེན་པོའི་  
ཚོགས༑ འདི་དག་ནི། བརྒྱུད་དེ་སྦས་པའི་ཚོགས་ཡིན་པར་ཤེས་པར་བྱའོ། །རྡོ་རྗེ་རྣལ་འབྱོར་ཚོགས་ལྡན་ལྷ། །ཐབས་ཆེན་ཕྱག་རྒྱ་སྦས་ཚོགས་ལྔ། །རྡོ་རྗེ་འཛིན་སོགས་  
བཅུ་དྲུག་དང། །བཅས་པའི་དཀྱིལ་འཁོར་རྡོ་རྗེ་ཅན། །བྲི་བྱ་ཡང་ན་བསམ་པ་འམ། །བརྗོད་དམ་བསྔོས་སམ་མཚན་མ་ལ། །འཇིག་རྟེན་དབང་པོའི་ཆོས་ལུགས་ཀྱིས། །  
  
  
༄༅། །མོས་པ་ལ་བསྐྱེད་དྲན་བྱ་སྟེ། །རང་བཞིན་ཡུལ་ནས་ཕབ་ནས་ནི། །ཕྱག་བྱ་ལ་སོགས་མཆོད་པ་ཡིས། །རྡོ་རྗེ་སྨན་དང་རྩིར་སྦྱར་  
བའི༑ ༑ཡོ་བྱད་ཆེན་པོ་ལ་སོགས་པས། །རྡོ་རྗེ་ཐབས་ཀྱིས་ཚོགས་ལ་དབུལ། །རྡོ་རྗེ་རྣལ་འབྱོར་གླུ་བླངས་ཏེ། །མཉེས་བྱས་ལས་གྲུབ་གྲངས་རྫོགས་ནས། །མཆོད་  
དང་དམ་སྐོང་འདོད་པ་བྱ། །སྣོད་དུ་རུང་བའི་སློབ་མ་དག་དཔའ་མཁྱེན་ལ་སོགས་བྱ་བ་ཡིས། །འཇུག་ཚུལ་དབང་དང་དངོས་གྲུབ་སྩོལ། །རྡོ་རྗེ་ཐ་ཚིག་རྣམ་ལྔ་  
ཡིས༑ ༑བསླབ་པའི་གཉེར་རྣམས་ཅི་རིགས་པར། །རྩལ་གྱི་རིམ་པར་བྱིན་ནས་ནི། །རྡོ་རྗེ་གལ་ཆེན་མནའ་འདོར་རོ། །དེ་ནས་སྒྲུབ་པ་ཆེ་ཆུད་རྣམས། །ཇི་ལྟར་  
འདོད་པས་ནན་ཏན་གྱིས། །རྡོ་རྗེ་རྣལ་འབྱོར་བཀར་བྱའོ། །མི་ནུས་ལ་སོགས་མི་གནང་བའི། །དམ་ཚིག་དག་གིས་ནན་ཆགས་བྱ། །རྨོངས་པ་གསང་ཕྱིར་སེམས་  
བསྐྱེད་དེ། །ངོ་མཚར་ཚིག་གི་འདུ་ཤེས་བསྒྱུར། །ཤེས་ནས་མིག་ལ་ཤེས་བྱའི་ཡུལ། །ཐམས་ཅད་རིམ་གྱིས་བསྟན་པར་བྱ། །དྲོད་ཅན་འཁྱིལ་བའི་བློ་ལྡན་  
ལ༑ ༑རྣལ་འབྱོར་ན་སྤར་མཛོད་སྒོ་དབྱེ། །རྩིང་པོ་འགྲོས་ཀྱིས་དམུ་རྒོད་ལ། །གཅན་འཕྲང་འཁོར་བའི་གཡེང་རྣམས་བསྟན། །རྡོ་རྗེ་ལུང་གི་ཚད་ཅན་ལ། །ཇི་ལྟར་  
  
  
།བཙལ་མེད་མི་ནུས་ཡུལ་ཅན་ལ། །ཕན་པ་འབའ་ཞིག་བསྔགས་པ་ཡིན། །གནས་འདིར་ཡོད་དང་མེད་པ་དང་།འོད་མི་བསུབ་ཅིང་ལྗིད་  
མི་དབབ། །རྡོ་རྗེ་བློ་ཡི་ཡུལ་ཅན་ལ། །རྩལ་ཆེན་སྦྱོངས་ཞེས་གདམས་པར་བྱ། །རྡོ་རྗེ་འདུས་པའི་དབང་གྲལ་དུ། །རྡོ་རྗེ་དོན་གྱི་ལྟང་ཆེན་བཤེར། །རྩལ་དང་རིམ་  
པ་ཁྱད་པར་དབྱེ། །སོ་སོ་རིགས་ཀྱི་ཕྱག་རྒྱ་དག་སྤྱི་འམ་ཡང་ན་རེ་རེ་འོ། །དེ་ནས་སྨྲ་བའི་སེངྒེ་དེ་ཤེས་རབ་གཟུངས་ཀྱི་ཚོགས་ཞེས་བྱ་བའི་ཏིང་ངེ་འཛིན་ལ་སྙོམས་  
པར་ཞུགས་སོ། །ཏིང་ངེ་འཛིན་དེ་ལས་བཞེངས་པ་དང། འདུས་པའི་ཚོགས་རྣམས་ཀྱིས་འདི་སྐད་ཅེས་གསོལ་ཏོ། །ཆོས་ཐམས་ཅད་ཀྱི་རང་བཞིན་ནི། ཤེས་རབ་  
ཚོགས་ཀྱི་དཀྱིལ་འཁོར་དུ་གདའ་བར་བདག་ཅག་རྣམས་ཀྱིས་མཐོང་ངོ་།དེ་སྐད་ཅེས་གསོལ་བ་དང། སེམས་དཔའ་ཆེན་པོས་བཀའ་སྩལ་པ། འདུས་པ་ཆེན་  
པོའི་ཚོགས། ཆོས་ཐམས་ཅད་ནི། ཤེས་རབ་ཚོགས་ཀྱི་དཀྱིལ་འཁོར་དུ་སངས་རྒྱས་པར་ཤེས་པར་གྱིས་ཤིག་དེ་ཅིའི་ཕྱིར་ཞེ་ན། ཆོས་ཐམས་ཅད་ཤེས་རབ་  
གྱི་རང་བཞིན་ལས་བྱུང་ཞིང། ཤེས་རབ་ཀྱི་རང་བཞིན་དུ་གསལ་ལོ། །དེ་ནས་འདུས་པའི་ཚོགས་ཀྱིས་གསོལ་པ། སེམས་དཔའ་ཆེན་པོ། ཤེས་རབ་གཟུངས་ཀྱི་  
  
  
༄༅། །རང་བཞིན་བདག་ཅག་རྣམས་ལ་རྒྱ་ཆེར་བཤད་དུ་གསོལ། དེ་སྐད་ཅེས་གསོལ་པ་དང། སེམས་དཔའ་ཆེན་པོས་བཀའ་སྩལ་  
པ༑ འདུས་པའི་རྣལ་འབྱོར་ཆེན་པོའི་ཚོགས། །ཤེས་རབ་གཟུངས་ཀྱི་རང་བཞིན་ནི། །རྒྱ་ཆེར་བཤད་ཀྱི་ཤེས་པར་གྱིས། །ཇི་ལྟར་ཐབས་ཀྱིས་ཚོགས་སྦྱར་ལྟར། །  
གང་དག་རྣལ་འབྱོར་མར་ལྡན་རྣམས། །རྡོ་རྗེ་འཛིན་མ་ལ་སོགས་པ་།ལྷ་མོའི་ཚོགས་སུ་སྦྱར་ནས་ཀྱང། །གནས་འདིར་འཇུག་དགའ་ལ་སོགས་པ། །ཐབས་ཀྱི་  
ཕྱག་རྒྱ་མཚན་མར་སྦས། །རྡོ་རྗེ་མཉམ་པའི་གཟུངས་རྣམས་ལ་།མཉམ་པའི་མཆོད་པས་མཉེས་པར་བྱ། །བྲོ་གར་གླུ་ཚིག་ལ་སོགས་པས། །རིག་འཛིན་རྣལ་འབྱོར་  
མ་རྣམས་བསྒྲུབ། །ཅེས་བཀའ་སྩལ་ཏོ། །དེ་ནས་ཡང་སེམས་དཔའི་རྡོ་རྗེ་དེ་ཆོས་ཐམས་ཅད་ཐབས་དང་ཤེས་རབ་ཕན་ཚུན་དྲ་བར་འབྲེལ་བའི་ཏིང་ངེ་འཛིན་ལ་  
སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་པ་དང། འཁོར་རྣམས་ཀྱིས་གསོལ་པ། བཅོམ་ལྡན་འདས། ཆོས་ཐམས་ཅད་ཀྱི་རང་བཞིན་  
ནི༑ ཐབས་དང་ཤེས་རབ་ཏུ་འབྲེལ་བའི་རང་བཞིན་ཅན་དུ་བདག་ཅག་རྣམས་ཀྱིས་མཐོང་ངོ། །ཞེས་གསོལ་ཏོ། །དེ་སྐད་ཅེས་གསོལ་པ་དང་བཅོམ་ལྡན་  
  
  
འདུས་པ་ཆེན་པོའི་རྣལ་འབྱོར་པ་ཆོས་ཐམས་ཅད་ནི། ཐབས་དང་ཤེས་རབ་ཏུ་འབྲེལ་བ་སྟེ། གཉིས་སུ་མེད་པར་ཤེས་པར་  
གྱིས་ཤིག་དེ་ནས་འདུས་པའི་རྣལ་འབྱོར་པ་རྣམས་ཀྱིས་གསོལ་པ་སེམས་དཔའ་ཆེན་པོ། ཆོས་ཐམས་ཅད་དྲ་བར་འབྲེལ་བའི་དོན་བཤད་དུ་གསོལ་  
སེམས་དཔའ་ཆེན་པོ་བཀའ་སྩལ་པ། འབྲེལ་བའི་དོན་ནི་འདི་ལྟ་སྟེ་།ཆོས་རྣམས་ཀུན་གྱི་མཚན་ཉིད་ནི། །ཕན་ཚུན་འབྲེལ་བའི་ཚུལ་དུ་སྣང། །ཆོས་  
ཀུན་ནམ་མཁའི་མཚན་ཉིད་ལས། །སྤྲུལ་པ་བྱེ་བ་ཅིར་ཡང་སྣང་།གཉིས་མེད་དྲ་བའི་ཚུལ་དུ་འབྲེལ། །རྣལ་འབྱོར་གསང་བའི་མཆོག་ཡིན་ཏེ། །རྩལ་དང་ལྡན་  
པའི་གསང་སྒོ་བ། །འདི་ལ་གསང་སྒོ་དབྱེ་བར་བྱ། །གསང་འདི་ཆུད་པའི་བུ་རྣམས་ལ། །རྡོ་རྗེ་གསང་བའི་བཀའ་འདི་བསྒྲག་གསང་བའི་དཀྱིལ་འཁོར་དམ་པ་  
འདི༑ ༑རྡོ་རྗེ་རྒྱལ་པོ་རྒྱལ་མོར་བཅས། །ལྔ་ཉིད་ཟུང་དུ་འཁྲིལ་བ་ནི། །གཡས་ནས་གཡོན་དུ་འཁྲིལ་འཁྱུད་སྦྱར། །གཡས་ཉིད་བྱང་ཆུབ་རྡོ་རྗེ་དང། །རང་རང་  
མཚན་མ་འབར་བ་འོ། །གཡོན་གྱི་སྒྲ་སྙན་དྲིལ་བུ་དང། །རྟགས་ཀྱིས་མཛེས་པར་གསལ་བ་ལ། །འབྱོ་ཞིང་འདུད་པའི་མདངས་ལྡན་པས་།ཆགས་ཤིང་  
  
  
༄༅། །གཡོ་བའི་ཚུལ་གྱིས་ནི། །སེང་ཆེན་ཁྱུ་མཆོག་ལ་སོགས་པ། །རྫོགས་པའི་ཚུལ་གྱིས་བསྒྱིངས་བཅས་ཏེ། ཁ་དོག་ལྔ་ཡི་འོད་འབར་  
བས༑ ༑བཅུ་དྲུག་ཆས་ནི་སྒེག་པ་རྣམས། །རིམ་གྱིས་བསྐྱེད་དང་གཅིག་ཅར་བསྐྱེད། །དབང་པོའི་རིམ་པར་སྦྱར་བར་བྱ། །གསང་ཉིད་ཚོགས་ཀྱི་འཁོར་རྣམས་ཀྱང། །  
གནས་ནས་གྱུར་པའི་རང་བཞིན་གྱིས། །ཕྱག་རྒྱ་རྒྱལ་པོ་རྒྱལ་མོར་བཅས། །བརྒྱད་གཉིས་ཟུང་སྒྲིལ་འཁྲིལ་འཁྱུད་སྦྱོར། །ས་དང་ནམ་མཁའི་སྤྱན་རྡོ་རྗེ། །བྱམས་དང་རྡོ་རྗེ་  
ཀུན་བཟང་དཔལ། །ནང་དང་ཕྱི་ཡི་ཡོ་བྱད་ནི། །གཞི་གཉིས་དག་གིས་མཉེས་སྦྱོར་བ། །བསམ་བྱ་ལ་སོགས་དེ་བཞིན་ནོ། །རྡོ་རྗེ་སྒོ་དང་བཅས་པ་ནི། །རྡོ་རྗེ་འཁྲིལ་འཁྱུད་  
གསང་བའི་ཚོགས། །རྣལ་འབྱོར་ལོངས་སྤྱོད་ཆེ་སྦྱར་བས། །མཉེས་ནས་སྐོང་ཕྱིར་རིམ་བཞིན་དབུལ། །གསང་བའི་འཇུག་ཚུལ་ལ་སོགས་ཀྱིས། །གསང་བའི་དོན་  
རྣམས་སྒྲུབ་པར་བྱེད། །ཅེས་བཀའ་སྩལ་ཏོ། །དེ་ནས་བཅོམ་ལྡན་འདས་སེམས་དཔའ་རྡོ་རྗེ་ཀུན་ཏུ་འབྲེལ་བའི་དབྱིངས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་  
སོ༑ ༑དེ་ནས་བཅོམ་ལྡན་འདས་ལ་འདུས་པའི་འཁོར་གྱིས་འདི་སྐད་ཅེས་གསོལ་ཏོ། །ཆོས་ཐམས་ཅད་ཀྱི་རང་བཞིན་ནི། རྡོ་རྗེ་དྲ་བའི་དབྱིངས་སུ་བདག་ཅག་རྣམས་  
  
  
།བཅོམ་ལྡན་འདས་ཀྱིས་བཀའ་སྩལ་པ། འདུས་པ་ཆེན་པོའི་ཚོགས། དྲ་བའི་དབྱིངས་སུ་ཤེས་པར་གྱིས་ཤིག་ཆོས་ཐམས་ཅད་ནི། ཐུགས་ཀྱི་རིག་པ་  
ལས་བྱུང་ལ། ཐུགས་ཀྱི་རང་བཞིན་ནི། རྡོ་རྗེ་ཁོ་ན་ཡིན་པའི་ཕྱིར་རོ། །འདུས་པའི་ཚོགས་ཀྱིས་གསོལ་པ། བཅོམ་ལྡན་འདས། རྡོ་རྗེ་དྲ་བ་ཆེན་པོའི་ཚོགས་བདག་  
ཅག་རྣམས་ལ་རྒྱ་ཆེར་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། འདུས་པ་ཆེན་པོའི་རྣལ་འབྱོར་པ། །རྡོ་རྗེ་ཆེན་པོ་རིག་པའི་དོན། །དྲ་བ་འབྲེལ་བའི་  
དབྱིངས་ཉིད་ནི། །ངེས་པར་བཤད་ཀྱི་རྩེ་གཅིག་ཉོན། །ཐུགས་ཀྱི་གསང་ཆེན་རིག་པ་འདི། །ངེས་པའི་རྡོ་རྗེ་ཡིན་པས་ན། །རྡོ་རྗེ་དབང་ཡུལ་འབྲེལ་པའི་དོན། །ཐམས་ཅད་  
འབྱུང་བས་དབྱིངས་ཞེས་བྱའོ། །རྡོ་རྗེ་འཛིན་མ་འཛིན་སོགས་བཅས་།འཁྲིལ་མཉམ་པ་ཡང་དེ་བཞིན་ཏེ། །གཟུགས་བརྙན་ཏིང་འཛིན་རང་བཞིན་གནས། །རིམ་པའི་  
ཚུལ་བཞིན་སྦྱར་བྱས་ནས། །ཇི་ལྟར་འདོད་པ་དེ་ལྟར་རོ། །ཞེས་བཀའ་སྩལ་ཏོ། །དེ་ནས་ཡང་བཅོམ་ལྡན་འདས་སེམས་དཔའི་རྡོ་རྗེ་དེ་ཐམས་ཅད་དུས་བཞི་མཉམ་པ་ཞེས་  
བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་པར་གྱུར་བ་དང། འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །བཅོམ་  
  
  
༄༅། །ལྡན་འདས། བདག་ཅག་རྣམས་ཀྱིས་ཆོས་ཐམས་ཅད་ནི། དུས་བཞི་མཉམ་པ་ཉིད་དུ་གཅིག་པར་མཐོང་ངོ་ཞེས་གསོལ་བ་དང་  
བཅོམ་ལྡན་འདས་ཀྱིས་བཀའ་སྩལ་པ། འདུས་པ་ཆེན་པོའི་ཚོགས། ཆོས་ཐམས་ཅད་ནི། དུས་བཞི་མཉམ་པ་ཉིད་རྫོགས་པ་ཡིན་ཏེ། ཆོས་ཐམས་  
ཅད་ནི༑ དུས་བཞིའི་ངང་དུ་རྫོགས་པར་ཤེས་པར་གྱིས་ཤིག་དེ་ཅིའི་ཕྱིར་ཞེ་ན། མཉམ་པ་ཉིད་ཀྱི་ངང་ལ་དུས་སྔ་ཕྱིར་སྣང་བ་མེད་དོ། །དེ་ནས་འདུས་པའི་ཚོགས་  
རྣམས་ཀྱིས་གསོལ་པ། བཅོམ་ལྡན་འདས། མཉམ་པ་ཆེན་པོ་དུས་ཉིད་ཅག་རྣམས་ལ་རྒྱ་ཆེར་བཤད་དུ་གསོལ། དེ་སྐད་ཅེས་གསོལ་པ་དང། བཅོམ་  
ལྡན་འདས་ཀྱིས་བཀའ་སྩལ་པ༑ འདུས་པ་ཆེན་པོ་ཡི་ནི་ཚོགས། །མཉམ་པ་ཉིད་ཀྱི་དུས་རིག་ན། །དུས་ཞེས་བྱ་བའི་མིང་ཡང་མེད། །དུས་བཞི་མཉམ་པར་  
རབ་ཤེས་ན། །ཆོས་ཉིད་མཉམ་པའི་རང་བཞིན་ནོ། །རྡོ་རྗེ་དུས་ཀྱི་ལྷ་མོའི་ཚོགས། །འདས་དང་ད་ལྟར་བྱུང་བ་དང། །མི་འབྱུང་བ་ཡི་ཆ་རྣམས་ལ། །དབང་སྒྱུར་  
མཉམ་པའི་རྒྱལ་མོ་རྣམས། །འཇིག་དང་སྐྱེ་དང་སྨིན་པ་དང་།འགག་པར་གྱུར་པ་དེ་དག་ཏུ། །རྡོ་རྗེ་རྣམ་ཐར་ཚད་མེད་དང་།སེམས་དང་དེ་བཞིན་མཉམ་པ་ཡི། །  
  
  
།དེ་བཞིན་རིམ་པར་རྡོ་རྗེ་ཡི། །གླུ་གར་ལ་སོགས་ཡོ་བྱད་ཀྱིས། །མཆོད་དང་འཇུག་ཚུལ་གོང་མ་བཞིན། །ཆ་རྣམས་དུས་ལས་  
མི་འདའ་བར། །ལྷ་ཡི་ཉི་མ་རྣམས་ལ་འོ། །བདེ་བ་ཆེན་པོ་ལ་སོགས་པ། །ཚོམ་བུའམ་ཡང་ན་ཕྱག་རྒྱ་རྣམས། །སྤྱིར་རམ་རེ་རེར་སྦྱར་བར་བྱ། །འདས་ལ་རྣམ་ཐར་  
ཚོགས་བསྐུལ་ཏེ། །ད་ལྟར་བྱུང་དང་མི་འབྱུང་ལ། །ཚད་མེད་སེམས་དང་མཉམ་པར་བསྐྲུན། །མཉམ་པའི་རྒྱལ་པོར་དེ་འགྱུར་ཏེ། །བདེ་གཤེགས་དུས་ཀྱི་རྒྱལ་  
པོར་འགྱུར། །ཞེས་བཀའ་སྩལ་ཏོ། །དེ་ནས་ཡང་བཅོམ་ལྡན་འདས་སེམས་དཔའི་རྡོ་རྗེ་དེ་ཉི་ཟླའི་ཚོགས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །  
དེ་ནས་ཡང་ཏིང་ངེ་འཛིན་དེ་ལས་བཞེངས་པར་གྱུར་པ་དང། འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས་ཆོས་ཐམས་  
ཅད་ནི༑ ཉི་ཟླའི་ཚོགས་སུ་མཐོང་ངོ། །དེ་སྐད་ཅེས་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། འདུས་པ་ཆེན་པོའི་ཚོགས། ཆོས་ཐམས་  
ཅད་ཀྱི་རང་བཞིན་ནི། བྱང་ཆུབ་སེམས་དང། སྙིང་རྗེ་ཆེན་པོའི་རང་བཞིན་ཡིན་པར་ཤེས་པར་གྱིས་ཤིག་ཆོས་ཐམས་ཅད་ནི། བྱང་ཆུབ་སེམས་ལས་  
  
  
༄༅། །བྱུང་ཞིང་སྙིང་རྗེའི་རང་བཞིན་ཅན་ཡིན་ནོ། །དེ་ནས་འདུས་པའི་ཚོགས་ཀྱིས་གསོལ་པ། བཅོམ་ལྡན་འདས། སྙིང་རྗེ་དང་  
བྱང་ཆུབ་སེམས་ཀྱི་དོན་བདག་ཅག་ལ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ཆོས་རྣམས་ཀུན་གྱི་ཡོ་བྱད་ནི། །སྙིང་རྗེ་བྱང་  
ཆུབ་སེམས་ཡིན་ཏེ། །ཡོ་བྱད་དེ་དང་མ་ལྡན་ན། །དོན་རྣམས་འགྲུབ་པར་མི་འགྱུར་རོ། །རྣལ་འབྱོར་བྱང་ཆུབ་སེམས་རྫོགས་པར། །བྱང་ཆུབ་རྫོགས་པའི་  
ཟླ་རྒྱས་ཚུལ། །སྙིང་རྗེ་ཡེ་ཤེས་ཤར་བ་ནི། །མཁའ་ལ་ཉི་གསལ་ཤར་བའི་ཚུལ། །དོན་གཉིས་རྫོགས་པའི་རྣལ་འབྱོར་པ། །རྣལ་འབྱོར་ངེས་པའི་ས་པ་  
ཡིན༑ ༑ངེས་པའི་ས་ལ་བགྲོད་པ་ནི། །རྡོ་རྗེ་དུས་ཀྱི་རྒྱུན་ཚོགས་ཀྱིས། །ཚོགས་ཆེན་རྣམ་གཉིས་བསྐྲུན་པར་བྱ། །སྐར་ཚོགས་དབུས་ན་ཟླ་ཉ་བ། །བཅུ་དྲུག་ཞག་  
གིས་རྫོགས་པ་བཞིན། །བཅུ་གསུམ་རྩལ་ཆེན་རྫོགས་པའི་ས། །བཅུ་དྲུག་ཚོགས་ཀྱིས་རྫོགས་པས་ནི། །མཛེས་པའི་ཉི་མ་བཅུ་དྲུག་གིས་།ཟླ་དཀྱིལ་  
འོད་ཀྱི་ཕྱག་རྒྱ་ལ། །མཛེས་པར་སྤྲས་པའི་བདེ་བ་དེ། །བཅུ་དྲུག་ཚོགས་ཀྱིས་བསོད་ནམས་བསྐྲུན། །ཕྱེད་རྫོགས་ཚོགས་འཕེལ་དེ་ཕན་ཆད། །མི་དམིགས་  
  
  
།ཇེ་ཞི་ཇེ་ཞི་མི་དམིགས་པར། །མཚན་མ་ཞེས་བྱ་བསྲབས་པ་སྟེ། །བསོད་ནམས་ཚོགས་ཀྱང་མི་དམིགས་པ་།མཉམ་པས་སྟོང་པར་  
གྱུར་པ་ན། །ཐམས་ཅད་ཆོས་སྐུར་རྫོགས་པ་སྟེ། །སྡུག་བསྔལ་བྱང་ཆུབ་གཉིས་མེད་དེ། །འདི་ལ་རྨད་བྱུང་སེམས་བསྐྱེད་དེ། །ཟླ་བ་བདུན་གྱིས་མཚན་མ་དང། །  
གསང་བ་གཉིས་ཀྱིས་མཆོད་པ་བྱ། །ཕྲ་མོའི་དྲོད་དུ་བྱུང་བ་དང། །སྨྱུར་ཏེ་རང་ལས་བྱུང་རྣམས་ལ། །རྩ་བ་གཅད་ཕྱིར་ཡོངས་རྫོགས་པས། །ཐེ་ཚོམ་མེད་པར་  
དང་བླངས་ནས། །དུས་དེ་ཉིད་དུ་ཉི་མ་འཆར། །དུས་འདི་རྒྱུན་གྱི་བར་ཆད་ན། །བསྙེན་པ་དག་གིས་བཟློག་པར་དཀའ། །བར་ཆད་བྱུང་ན་གསོ་ཞིང་བསྐང། །མཁའ་  
ལ་ཟླ་གསལ་གྲྭ་རྒྱས་ན། །ས་ལ་རྣལ་འབྱོར་གྲྭར་རྒྱས་པས་།བསོད་ནམས་སྤེལ་བ་ཆེན་པོ་དང། །བསྔོ་བ་ཆེན་པོའི་ལས་རྣམས་བྱ། །དེ་ནི་འབྲས་བུ་ཆེན་པོ་ཡང། །  
ཉི་ཟླ་ཞོན་ནས་འགྲོ་བ་ཡི། །རིག་འཛིན་ས་ལ་སླེབ་ཕན་ཆད་།དཔལ་ཆེན་བཅུ་དྲུག་ས་ལ་འགྲུབ། །ཅེས་བཀའ་སྩལ་ཏོ། །དེ་ནས་ཡང་སེམས་དཔའི་རྡོ་རྗེ་དེ་རྒྱུན་དུ་གནས་  
པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས་བཞེངས་པ་དང། །འདུས་པའི་ཚོགས་ཀྱིས་གསོལ་པ། བཅོམ་ལྡན་འདས། ཆོས་ཐམས་ཅད་ནི། ཡི་གེ་རྒྱུན་  
  
  
༄༅། །གྱི་དཀྱིལ་འཁོར་དུ་གནས་པར་མཐོང་ངོ། །བཅོམ་ལྡན་འདས་ཀྱིས་བཀའ་སྩལ་པ། ཆོས་ཐམས་ཅད་ནི། རྒྱལ་བའི་དཀྱིལ་  
འཁོར་གྱི་རང་བཞིན་ཡིན་ལ། རྒྱལ་བ་ཐམས་ཅད་ནི། ཡི་གེའི་དཀྱིལ་འཁོར་གྱི་རང་བཞིན་དུ་ཤེས་པར་གྱིས་ཤིག་གསོལ་པ། ཡི་གེའི་ཕྱག་རྒྱའི་དོན་གང་  
ལགས་པ་བདག་ཅག་རྣམས་ལ་རྒྱ་ཆེར་བཤད་དུ་གསོལ་ཞེས་ཞུས་པ་ལ། བཅོམ་ལྡན་འདས་ཀྱིས་བཀའ་སྩལ་པ། ཆོས་ཀུན་རྒྱལ་བའི་རང་བཞིན་ཏེ། །  
རྒྱལ་བ་སྐུ་གསུང་ཐུགས་སུ་གསལ། །སྐུ་གསུང་ཐུགས་དང་ཕྱག་རྒྱ་དག་ཡི་གེའི་ཕྲེང་བ་ཉིད་ལ་རྫོགས། །ཡི་གེའི་ཕྱག་རྒྱའི་དཀྱིལ་འཁོར་རྣམས། །རྒྱུན་དུ་  
བསྒྲུབ་པར་བྱ་བ་ཡིན། །དེས་ནི་རྒྱུན་གྱི་ཏིང་འཛིན་འཐོབ། །རྒྱུན་གྱི་རྒྱུན་དུ་མི་གཅད་པ། །རྡོ་རྗེ་ནམ་དང་ཉི་ཚོད་ལ། །ཡི་གེའི་ཚོགས་བསྐྱེད་ཚོགས་སྦྱར་ལ། །ཕུད་  
ལྷག་བཅས་སྦྱར་དེ་བཞིན་ནོ། །འདི་ནི་དོན་ལ་ཉེ་བའི་ལམ། །བསོད་ནམས་བསྐྲུན་པར་དེ་མྱུར་རོ། །ཀུན་རྫོགས་ཚོགས་ཀྱི་རྒྱུ་དེས་ནི་།ཡང་དག་ཚོགས་ཆེན་ཅི་  
འདྲ་བ༑ ༑མཆོག་གི་བདེ་བ་དམ་པ་དང། །དེ་ཉིད་ཆེན་པོར་དེ་ཉིད་འགྱུར། །འཇུག་སྒོ་སྤྱོད་དང་ལྟ་བ་མཐུན། །ཐམས་ཅད་གཅིག་པར་གྱུར་པ་ཡི། །རྒྱུ་དང་རྐྱེན་ལྡན་  
  
  
།མཛའ་འཕྲོད་སྨན་དང་དགྱེས་སྦྱོར་ལྡན་།ལྷ་དང་རིག་འཛིན་རྣལ་འབྱོར་རིལ། །མ་ལུས་ཚོགས་པས་ཆོས་འདི་སྤྱོད། །སྐད་ཅིག་ཡུད་དམ་ཐང་  
གཅིག་གམ། །ཡུད་ཙམ་ཉིན་ཞག་ཟླ་རེ་འམ། །ལྷ་ཡི་ཉི་མ་བཀྲ་ཤིས་ཀྱི། །ཚོགས་ལ་བབས་པའི་དུས་འདི་དག་བྱིན་གྱིས་བརླབས་པའི་དུས་ཆེན་ཡིན། །ཇི་ལྟར་  
འབྱོར་པའི་ཡོ་བྱད་རྣམས། །ཕྱི་དང་ནང་གི་ཁྱད་པར་གྱིས་།གཙང་མའི་ཁ་ཟས་འབྱུང་པོ་ལ། །རྣམ་རྟོག་རྟོག་བྲལ་རྒྱལ་བ་ལ། །ཇི་ལྟར་འབྱོར་བཞིན་ནན་ཏན་བྱ། །  
བདག་དང་གཞན་དང་གཉི་ག་དང། །ཆོས་ཀྱི་དོན་དུ་མི་འགྱུར་བའི། །སྐྱོན་བཞི་པོ་དག་སྤངས་ནས་ནི། །དེ་ལས་བཟློག་པའི་ཚུལ་ལྡན་པས། །རྣལ་འབྱོར་སྙིང་དང་མིག་  
ལྟ་བུར༑ ༑གདུང་བའི་འདུ་ཤེས་ཉེར་བཞག་སྟེ། །ཇི་བཞིན་འདོད་པ་ཉེ་བར་སྦྱར། །ལྷ་རྣམས་ཉེ་བར་བྱ་བ་དང། །བགེགས་རྣམས་ཞི་བར་བྱ་བ་དང། །དོན་གྲུབ་ཤི་བ་  
གསོ་བའི་ཕྱིར། །ལས་འདིར་སྤྱད་པར་ཤིན་ཏུ་གཅེས། །ཚོགས་འདི་བློ་ཆུང་གསར་ཞུགས་པའི། །མདུན་དུ་བརྗོད་པར་བྱ་མི་རིགས། །རྫས་དང་ཡོ་བྱད་ཐམས་ཅད་  
ཀྱང། །ཅིས་འདུལ་དེ་ལྟར་སྟོབས་ཀྱིས་སྦྱར། །དེས་ན་ལས་འདི་ཁྱད་པར་ཡང། །ཚོགས་ལ་ཚོགས་བསྐྱེད་སྒྲིབ་སྦྱངས་ཏེ། །བསྙེན་པ་དག་ལ་གོམས་བྱས་ནས། །  
  
  
༄༅། །བསྒྲུབས་པས་འབྲས་བུ་མཐར་ཕྱིན་པའོ། །ཞེས་བཀའ་སྩལ་ཏོ། །རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་  
ལས༑ རྣལ་འབྱོར་བདེ་བའི་ཚོགས་ཀྱི་ལེའུ་སྟེ་དྲུག་པའོ།། །།དེ་ནས་ཡང་སྨྲ་བའི་སེངྒེ་སེམས་དཔའི་རྡོ་རྗེ་དེས་འདས་པ་བརྗོད་པ་ཞེས་བྱ་བའི་  
ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཏིང་ངེ་འཛིན་དེ་ལས་བཞེངས་པར་གྱུར་པ་དང། འདུས་པ་ཆེན་པོའི་ཚོགས་རྣམས་ཀྱིས་འདི་སྐད་ཅེས་གསོལ་  
ཏོ༑ ༑བཅོམ་ལྡན་འདས། སྔགས་ཟབ་མོ་སྤྱོད་པའི་སྐྱོན་དང། ཡོན་ཏན་ཅི་ལགས་པ་བདག་ཅག་གི་རིག་པ་ལ་སྣང་བར་གྱུར་ཏོ། །དེ་ནས་ཡང་བཅོམ་ལྡན་  
འདས་ཀྱིས་བཀའ་སྩལ་པ། འདུས་པ་ཆེན་པོའི་ཚོགས། གསང་སྔགས་ཆེན་པོའི་དོན་འདི་རབ་ཏུ་སྤྱད་པར་དཀའ་བར་ཤེས་པར་གྱིས་ཤིག་།དེ་ཅིའི་ཕྱིར་ཞེ་  
ན༑ གསང་སྔགས་ཀྱི་ཚོགས་ནི། ཤིན་ཏུ་མེ་དང་འདྲ་སྟེ། མེ་ནི་རྒྱུན་དུ་བཅངས་ཤིང་སྤྱད་ལེགས་ན། ཇི་ལྟར་འདོད་པ་བཞིན་དུ་རྒྱུན་དུ་སྤྱད་དུ་ཡོད་དོ། །མེ་  
ཉིད་ཇི་ལྟ་བ་བཞིན་དུ་སྤྱད་ན། མེའི་ཕུང་པོར་འགྱུར་ཏེ། སྤྱོད་པར་བྱེད་པ་ཉིད་ཀྱང་བསྲེགས། །ཁྱིམ་ནས་ཁྱིམ་ཡང་བསྲེགས་རྫས་ཀྱི་དངོས་པོ་ཐམས་ཅད་ཀྱང་  
  
  
།དེ་བཞིན་དུ་གསང་སྔགས་འདི་ནི། ཆུ་དང་འདྲ་སྟེ། ཆུ་ཐབས་ཀྱིས་ཟིན་ཅིང་སྤྱད་ལེགས་ན། ཇི་ལྟར་འདོད་པ་བཞིན་དུ་དགའ་བདེར་སྤྱད་དུ་ཡོད་  
དེ༑ ཆུ་ལ་དགའ་བ་དེར་ཐར་ཆུ་ཆེན་པོ་ལ་འབོགས་པར་ནུས་སོ་།ཆུའི་རང་བཞིན་དང་ཐབས་ལ་མ་གོམས་པས་ནི། སྤྱོད་པར་བྱེད་པ་དེ་གཡེང་ཞིང་འཆི་བར་བྱེད་  
དོ༑ ༑གཞན་ཡང་གསང་སྔགས་ཆེན་པོ་འདི་ནི། གཅན་གཟན་གདུག་པ་ཅན་དང་འདྲ་སྟེ། གཅན་གཟན་གྱིས་སེམས་ཅན་གཞན་གྱི་སྲོག་གཅོད་པར་བྱེད་པ་  
ཡང་ཐབས་ལ་མཁས་པས་ཇི་ལྟར་དགའ་བ་བཞིན་དུ་དབང་དུ་འདུའོ་།ཐབས་ཀྱིས་མ་ཟིན་ན། སྲོག་གཅོད་པར་བྱེད་དོ། །གཞན་ཡང་གསང་སྔགས་ཆེན་  
པོ་འདི་ནི། སྤྲུལ་གྱི་མགོ་ལ་འདུག་པའི་ནོར་བུ་རིན་པོ་ཆེ་དང་འདྲ་སྟེ། སྦྲུལ་གྱི་མགོ་ལ་འདུག་པའི་ནོར་བུ་ཐབས་ཀྱིས་ཡོངས་སུ་ཟིན་ན་ནི། དབང་དུ་འདུ་  
ཞིང་སྤྱད་དུ་ཡོད་ལ། ཐབས་ཀྱིས་མ་ཟིན་ན་ནི། འཚོ་བའི་སྲོག་དང་འབྲལ་བར་བྱེད་དོ། །དེ་བས་ན། གསང་བ་ཆེན་པོ་འདི་ནི་སྤྱད་པར་དཀའ་བས་སྔོན་གྱི་  
དུས་ཀྱི་ཚེན་ཡང་སྤྱད་ཉེས་པོའི་ལོག་པའི་ལམ་པ་ཅན་མང་པོར་བྱུང་ངོ། །དོན་དང་ལམ་ལ་མཁས་པའི་སྐྱེས་བུས་ཐབས་ཀྱིས་ཟིན་ཅིང་སྤྱད་ལེགས་ན། མ་ནོར་  
  
  
༄༅། །བའི་ལམ་དུ་ཞུགས་པ་ཡང་མང་པོར་བྱུང་བས་འདུས་པ་ཆེན་པོའི་ཚོགས་སྤྱད་པའི་ཐབས་ལ་ཡོངས་སུ་མཁས་པར་གྱིས་ཤིག་།དེ་  
སྐད་ཅེས་བཀའ་སྩལ་པ་དང། འདུས་པ་ཆེན་པོའི་ཚོགས་ཀྱིས་འདི་སྐད་ཅེས་གསོལ་ཏོ། །བཅོམ་ལྡན་འདས། གསང་སྔགས་ལོག་པའི་ལམ་ལས་བྱུང་  
བ་ནི༑ གང་གང་ལགས། སྤྱད་ལེགས་པའི་ཐབས་ལས་བྱུང་བ་ནི་གང་གང་ལགས། བདག་ཅག་ལ་རྒྱ་ཆེར་བཤད་དུ་གསོལ། དེ་སྐད་ཅེས་གསོལ་  
པ་དང། བཅོམ་ལྡན་འདས་ཀྱིས་འདུས་པ་ཆེན་པོའི་ཚོགས་ལ་བཀའ་སྩལ་པ། འདུས་པ་ཆེན་པོའི་ཚོགས། ཉེས་ལེགས་ཀྱི་རིམ་པ་བཤད་པར་བྱ་  
ཡི༑ ཉོན་ཅིག་ཅེས་བཀའ་སྩལ་པ་དང། ང་ནི་དྲན་པ་ཐོག་མའི་ཚེ། །གསང་བ་སྤྱོད་པའི་དོན་འདི་དག་ངེས་དོན་ཕལ་ཆེར་ནུབ་པར་གྱུར། །ཚུལ་འདྲ་ཙམ་  
ཞིག་གནས་པ་ལ། །ཀུན་ཀྱང་ཕལ་ཆེར་སྤྱོད་མོད་ཀྱང། །དོན་དང་ཕྲད་པ་ངས་མ་མཐོང། །ཀུན་ཀྱང་ལོག་པའི་ལམ་སྤྱད་དོ། །ལོག་པ་ཅན་ཉིད་གང་ཞེ་ན། །  
འདི་ལ་མི་གནས་འདི་ཉམས་དང། །འདི་ལས་ལོག་དང་ལོག་ཚུལ་སྤྱོད་།འདི་ཚུལ་མ་ཡིན་འདིར་མ་ངེས། །གཡོ་སྒྱུས་བདེན་བཅོས་འགལ་པའི་ལམ། །  
  
  
བསྐལ་པ་ཀུན་བཀོད་བྱ་བའི་ཚེ་།སངས་རྒྱས་མངོན་བྱུང་རྒྱལ་པོ་དེ། །མྱ་ངན་འདས་པར་གྱུར་འོག་ཏུ། །བྱུང་བའི་རྣལ་འབྱོར་བཟང་རྒྱན་  
ཏེ༑ ༑མ་ཤེས་བྱིས་པའི་འཁོར་རྣམས་ལ། །ཚུལ་འཆོས་ལོག་པའི་ཚོགས་བསྐྱངས་པས། །ཚོམ་བུ་ལྔ་བརྒྱར་བཅས་པ་ཞིག་དོན་ལས་གོལ་ཞིང་འཁོར་  
བར་ལོག་དེ་འདྲའི་ཚུལ་དུ་མ་སྤྱོད་ཅིག་རྨད་བྱུང་གསང་བའི་བསྟན་པ་འདི། །རྣལ་འབྱོར་དབང་ཕྱུག་ཚད་མ་རྣམས། །ཕལ་ཆེར་མི་གནས་སྐབས་དག་  
ཏུ༑ ༑མི་ཤེས་ངན་རྟོག་ཅན་རྣམས་ཀྱིས། །དཀྲུགས་འགྱུར་བཀའ་བསླད་གཞུང་བོར་ཏེ། །ནོར་བས་བདག་ཉིད་སུན་འབྱིན་ཅིང། །བདག་ཡིན་གཞན་འདི་མ་  
ཡིན་ཞེས། །བདག་བསྟོད་གཞན་ལ་སྨོད་པ་ལོག་དེ་ཡང་ཇི་ལྟ་བུ་ཞེ་ན། །བསྐལ་པ་དེ་ཉིད་དུས་དག་ལ། །རྣལ་འབྱོར་དཔའ་སྦྱིན་བྱ་བ་ཞིག་དོན་ལ་བློ་ཤེད་  
མ་བྱེ་ཞིང། །ལམ་གྱི་ཐབས་ལ་མི་མཁས་པས། །ངེས་དོན་བཀའ་ཡི་གཞུང་བོར་ནས། །ཆོས་མ་ཡིན་པའི་ཆོས་སྤྱོད་ཅིང། །གཞན་དག་ངེས་དོན་སྤྱོད་པ་ལ། །  
ཁྱོད་ཀྱི་དེ་ནི་དོན་མ་ཡིན། །དོན་མཆོག་བདུད་རྩི་གང་ཡིན་པ། །དེ་ནི་ང་ཡི་ཆོས་འདི་ཡིན། །ཞེས་ནི་བདག་བསྟོད་གཞན་ལ་སྨོད། །འདི་ཡང་སྲིད་པ་ལོག་པའི་  
  
  
༄༅། །ལམ༑ ༑དེ་འདྲའི་ཚུལ་དུ་མ་སྤྱོད་ཅིག་སྔར་བྱུང་རྒྱུད་ཀྱི་རྗེས་གནས་པས། །གདེང་མེད་བཞིན་དུ་དཔོན་བསྟབས་ན། །ཚིག་གཉེར་  
དྲེགས་པའི་དབང་དེས་ནི། །མི་ཤེས་བཞིན་དུ་རས་གཅོད་པའི། །ཚུལ་འཆོས་སེམས་ཀྱི་གྱ་གྱུ་ཅན། །སྨོན་ཐབས་བླུན་པའི་སྡིག་ཅན་ཡིན་།དེ་ཡང་ཇི་ལྟ་བུ་  
ཞེ་ན༑ ༑དགེ་སློང་དྲི་མེད་སྤྱོད་པ་ཞེས། །བྱ་བའི་རྣལ་འབྱོར་ཚུལ་འདྲ་ཞིང། །དོན་ལ་མཁས་པའི་རྗེས་སུ་བྱུང། །ཚོམ་བུ་འབུམ་གྱི་འཁོར་རྣམས་ཀྱིས། །རྒྱུད་  
ཀྱི་རྗེས་སུ་བྱུང་བ་ཡིས། །དོན་མེད་དགེ་སློང་དེ་ཉིད་ལ། །ཚིག་གི་གཉེར་ཆེན་ལྗིད་ཕབ་པས། །གདུང་འཚོབ་ཅེས་ནི་དཔོན་བསྟབས་ཏེ་།ཆེ་བ་ཆེན་པོའི་དྲེགས་  
པ་སྐྱེས། །མི་ཤེས་བཞིན་དུ་ཚུལ་བཅོས་ཏེ། །འདྲ་ཚུལ་ལོག་པའི་ཆོས་སྤྱད་པས། །ཚོམ་བུ་འབུམ་དང་བཅས་པ་ཞིག་དྲེགས་པ་ཆེན་པོའི་རུ་ཏྲར་ལྟུང། །  
དེ་འདྲའི་ཚུལ་དུ་མ་སྤྱོད་ཅིག་མཛའ་འདྲིན་བསླད་སྟེར་ཞིང་རྣམས་དང། །རྙེད་དང་བཀུར་སྟིས་འཚོ་བའི་འཁོར། །གཞན་གྱི་དབང་དུ་གྱུར་དོགས་ནས། །སྒོ་རིས་  
རྐྱང་ཚན་སོ་སོར་གཅོད། །འཁོར་འདི་བདག་གིས་སྨིན་བྱ་བའི། །གདུལ་བར་བྱ་བའི་ཞིང་ཡིན་གྱི། །གང་དག་འདི་དང་མ་འབྲེལ་ཞེས་།ཉོན་མོངས་ཚིག་གིས་  
  
  
།དེ་ཡང་ཇི་ལྟ་བུ་ཞེ་ན། །རྣལ་འབྱོར་ན་ཞི་གནས་པ་ཞེས། །བྱ་བའི་ཚོམ་བུ་ལྔ་བརྒྱ་ཞིག་ཤིན་ཏུ་གསང་སྔགས་སྤྱད་དོ་ཞེས། །དགོན་པའི་གནས་སུ་  
འདུག་ནས་ནི། །ཡུལ་ཁམས་ཆེན་པོ་དེ་དག་གིས། །གནས་པར་གྱུར་པའི་མི་རྣམས་ཀུན། །གདུལ་བར་བྱ་བའི་ཞིང་དུ་སྤྱོད། །གཞན་གྱི་སྡེ་པར་གྱུར་པ་ཡི། །དགེ་  
སློང་དོན་དང་ལྡན་པ་ཞིག་ཡུལ་དེར་ཆེད་དུ་འོངས་ནས་ནི། །རྣལ་འབྱོར་ངེས་པའི་ལམ་མཆོག་ཅིག་རྒྱ་ཆེར་བསྟན་པར་བསམས་པ་ལས་།དགེ་སློང་དགོན་  
པར་གནས་པ་དེས། །ཉོན་མོངས་ཚིག་གིས་བསྒོ་བ་བྱས། །འཁོར་འདི་བདག་གི་ཞིང་ཡིན་གྱི། །ཁྱོད་ནི་འདི་ལ་མ་གཏོགས་ཞེས། །བསྒོ་དང་ཚད་དང་རིས་བཅས་  
པས༑ ༑ཉོན་མོངས་འཁོར་བའི་ལམ་དུ་ལྷུང། །དེ་འདྲའི་ཚུལ་དུ་མ་སྤྱོད་ཅིག་རྣལ་འབྱོར་ཆེན་པོར་བསྔོས་གྱུར་ལ། །སྣ་འགས་ཅི་རྒྱལ་གསོག་འཇོག་བྱེད། །  
གཅིག་ཡིད་གཅིག་གིས་འབྱིན་བྱེད་པ། །ནམ་ཞར་ལོངས་སྤྱོད་ཐོབ་པ་མིན། །དེ་ཡང་ཇི་ལྟ་བུ་ཞེ་ན། །རྣལ་འབྱོར་བདེ་ལྡན་ཤེས་པ་ཞེས། །བྱ་བའི་ཚོམ་བུར་  
བཅས་པ་ཞིག་གསང་བའི་རྒྱ་ཆེར་སྤྱོད་པ་ལས། །འཁོར་ན་གནས་པའི་རྣལ་འབྱོར་མ། །བུད་མེད་བཟང་ལྡན་བྱ་བ་ཞིག་ཚོགས་སྦྱོར་གིང་དུ་བསྐོས་པ་ལས།།  
  
  
༄༅། །འབྱོར་པའི་ཡོ་བྱད་དེ་དག་ལ། །སེར་སྣའི་སེམས་ཀྱིས་གསོག་འཇོག་བྱས། །ལས་ཀྱི་རྣམ་སྨིན་དེ་ཡིས་ནི། །ཡི་དྭགས་ཁྱི་ཡི་ལུས་  
སུ་སྐྱེས༑ ༑དེ་འདྲའི་ཚུལ་དུ་མ་སྤྱོད་ཅིག་གཞན་ཡང་རྣལ་འབྱོར་ཆེན་པོའི་ཚོགས། །ལོག་པར་སྤྱོད་པའི་རྣལ་འབྱོར་ནི། །ལོག་ལྟ་སྤྱི་རྟོལ་གཏུམ་ཁྲོ་ཆེ། །སྡིག་  
སྤྱོད་དོན་དང་མི་ལྡན་ཡང། །བདག་ནི་ཡང་དག་ཡིན་ནོ་ཞེས། །བབ་ཅོལ་བཀའ་རྐུ་སླུ་བྱེད་བསླད། །དེ་ཡང་ཇི་ལྟ་བུ་ཞེ་ན། །ཆོས་སྐྱོང་པ་ཡི་རྣལ་འབྱོར་པས། །  
བྲམ་དེ་ཞེས་བྱ་བ་ཞིག་དོན་དང་ལམ་ལ་མི་མཁས་པར། །བདག་ནི་མཁན་པོ་ཡིན་ནོ་ཞེས། །ཀུན་ལ་རྒྱ་ཆེར་སྒྲ་བསྒགས་ནས། །རྒྱལ་བའི་བཀའ་བརྐུས་འགྲོ་  
བ་རྣམས། །བསླུས་པར་གྱུར་པའི་རྣམ་སྨིན་གྱིས། །ལོག་པ་ཅན་གྱི་འཇིག་རྟེན་པ། །མུ་སྟེགས་སྤྱོད་པའི་ཁམས་སུ་ལྷུང། །དེ་འདྲའི་ཚུལ་དུ་མ་སྤྱོད་ཅིག་ཐ་  
ཚིག་ཉམས་ཤིང་དོན་ལ་རྨུགས། །དྲེགས་པས་དོན་ལ་ཁས་འཆེས་ཕྱིར། །རྡོ་རྗེ་རྒྱལ་དབང་ཐོབ་འདོད་པ། །ཁྲེལ་མེད་སྤྱི་རྟོལ་མུན་སྦྲུལ་འཆལ། །དེ་ཡང་  
ཇི་ལྟ་བུ་ཞེ་ན། །རྣལ་འབྱོར་སྔགས་ཀྱི་ཚུལ་སྤྱོད་པ། །པེ་ན་ཡ་ཞེས་བྱ་བ་ཞིག་ཚོམ་བུ་བརྒྱ་དང་བཅས་པ་བྱུང། །རྩ་བ་ཉམས་ཤིང་དོན་ལ་རྨུགས། །དྲེགས་པ་  
  
  
།དོན་ལ་མཁས་པའི་ཚུལ་བཅོས་ཕྱིར། །རྡོ་རྗེ་རྒྱལ་པོའི་དབང་མནོས་པས། །རི་བོས་སྲོག་ཆགས་མནན་པ་བཞིན། །ང་རྒྱལ་དྲེགས་པའི་རི་བོ་  
ཡི༑ ༑འཁོར་བའི་ལས་སྤྱོད་ལས་ངན་པའི། །སྲོག་ཆགས་ཕག་གི་རིགས་སུ་ལྷུང། །དེ་འདྲའི་ཚུལ་དུ་མ་སྤྱོད་ཅིག་མཉམ་པའི་དོན་ཉིད་མ་རྟོགས་པར། །ཚིག་ཏུ་  
མཉམ་ཞེས་རྗོད་བྱེད་ཅིང། །ཆགས་སྡང་གཉིས་ལ་མངོན་འཕེལ་བ་།རྣལ་འབྱོར་ལས་ཀྱིས་འཁོར་བའི་ལམ། །དེ་ཡང་ཇི་ལྟ་བུ་ཞེ་ན་།དགེ་སློང་བདེ་སྦྱིན་བྱ་བ་  
ཞིག་ཚོམ་བུ་སྟོང་དང་བཅས་པ་དེ། །རྣལ་འབྱོར་གསང་བའི་ལས་ལ་སྤྱོད། །ལ་ལ་ཆགས་ལ་མངོན་བར་འཆེལ། །ལ་ལས་སྡང་ཆེན་གསོད་པར་སྤྱོད། །ཆགས་  
སྡང་ལས་ཀྱི་རྣམ་སྨིན་གྱིས། །རཀྵ་སྲིན་པོའི་ཁམས་སུ་ལྷུང་།དེ་འདྲའི་ཚུལ་དུ་མ་སྤྱོད་ཅིག་གང་དག་རྣལ་འབྱོར་བློ་ཆུང་རྣམས། །རྡོ་རྗེ་གྲལ་ཚོགས་དོན་གླེང་ན། །དེ་ལ་  
འཇིགས་ཤིང་སྐྲག་འགྱུར་ཏེ། །དཔའ་ཞུ་མི་དགའ་འབྱོལ་བྱེད་བླུན་།དེ་ཡང་ཇི་ལྟ་བུ་ཞེ་ན། །དགེ་སློང་ལྷ་སྦྱིན་བྱ་བ་ཞིག་རྣལ་འབྱོར་དང་པོའི་སར་སློབ་ཚེ། །རྣལ་  
འབྱོར་དོན་ལྡན་མང་པོ་རྣམས། །ཕལ་ཆེར་ཚོགས་པར་གྱུར་པ་ལ་།ངེས་དོན་གསང་བའི་དོན་གླེང་ན། །ལྷ་སྦྱིན་འཁོར་བཅས་དེ་ལས་བྱོལ། །དོན་གླེང་བ་ལ་མི་དགའ་  
  
  
༄༅། །ཞིང། །ངན་པའི་སེམས་ཀྱིས་ཕྲག་དོག་སྐྱེས། །རང་གི་གནས་སུ་སོང་ནས་ནི། །མཁས་པ་དེ་ལ་མི་སྙན་བརྗོད། །ལས་ཀྱི་རྣམ་སྨིན་དེ་ཡིས་  
ནི༑ ༑བསྐལ་པ་དཔག་ཏུ་མེད་པ་རུ། །ཡང་དག་དོན་ལས་གོལ་བར་འགྱུར་།འཁོར་བ་དོན་མེད་གནས་སུ་འཁྱམས། །དེ་འདྲའི་ཚུལ་དུ་མ་སྤྱོད་ཅིག་རྣལ་འབྱོར་  
ཉིད་ཀྱིས་རྣལ་འབྱོར་ལ། །ཤིན་ཏུ་གདུག་པའི་དུག་མདས་གཏོར། །ཐ་ཚིག་བཙན་པོ་རྫོང་ལྟ་བུ། །འཇོམས་བྱེད་རྣལ་འབྱོར་རང་བགེགས་སོ། །དེ་ཡང་ཇི་ལྟ་བུ་  
ཞེ་ན༑ ༑རྣལ་འབྱོར་རྣམ་དག་བློ་གྲོས་ཞེས། །བྱ་བའི་དོན་ལྡན་མཁས་པ་ཞིག་མི་འཇིགས་བློ་གྲོས་ཞེས་བྱ་བའི། །ཐབས་དང་དོན་ལ་མི་མཁས་པ། །སྡེ་  
པ་མང་པོ་སྐྱོང་བའི་སར། །རྣམ་དག་བློ་གྲོས་འཁོར་བཅས་འོངས་།མཁས་པ་དོན་ལྡན་བཟོད་ཐོབ་ལ། །ངན་སེམས་ཕྱར་ཀའི་སྒྲོ་སྐུར་བཏབ། །ལས་ཀྱི་རྣམ་  
སྨིན་དེ་ཡིས་ནི། །མི་འཇིགས་བློ་གྲོས་མནར་མེད་ལྟུང། །དེ་འདྲའི་ཚུལ་དུ་མ་སྤྱོད་ཅིག་ལྟ་བ་དམིགས་བུ་དང་བྲལ་བས། །ཡང་དག་དབུ་མའི་ལམ་མི་  
གསལ༑ ༑སྤྱི་ཡུལ་ཙམ་ལ་ལྟོས་སྤྱོད་པ། །དེ་ནི་རྣལ་འབྱོར་ལོང་བའི་ཚོགས། །དེ་ཡང་ཇི་ལྟ་བུ་ཞེ་ན། །རྒྱལ་པོ་རབ་གསལ་འཛིན་པ་ཞེས། །བྱ་བའི་རྣལ་འབྱོར་  
  
  
།ཤེས་རབ་ལྟ་བའི་མིག་མེད་པར། །རྣལ་འབྱོར་མིང་ཙམ་ཚུལ་བཟུང་ནས། །སྒྲ་ཐོས་ཙམ་གྱིས་གཞུང་སྤྱད་པས་།མིག་མེད་འཁོར་བའི་ཁམས་སུ་  
ལྷུང། །དེ་འདྲའི་ཚུལ་དུ་མ་སྤྱོད་ཅིག་དེ་ལ་སོགས་པའི་རྣལ་འབྱོར་པས། །ལོག་པའི་ཚོགས་སུ་སྤྱད་པས་ནི། །འཁོར་བ་ལོག་པའི་ཚོགས་སུ་འགྱུར། །དེས་ན་འདུས་པའི་རྣལ་འབྱོར་རྣམས། །ཤིན་ཏུ་  
གསང་བའི་ཆོས་འདི་རྣམས། །གོལ་ས་ཆེ་བར་རྒྱས་པར་བཤད་།ཐབས་ལ་མཁས་པའི་སྤྱོད་པ་ཡིས། །དོན་དང་ལྡན་པར་བྱ་བ་གཅེས། །ཐབས་ལ་མཁས་པར་  
སྤྱད་པ་ཡིས། །ལེགས་པའི་ལམ་གྱི་རྣལ་འབྱོར་པ། །སྔོན་འདས་དུས་ན་བྱུང་བ་ཡི། །རྩལ་ཅན་རྣམས་ཀྱི་དོན་བཤད་པ། །སྐྱེས་བུ་མཆོག་གི་སྤྱོད་པ་འདི། །ཡོན་  
ཏན་སྒྲ་བསྒྲགས་སུས་ཐོས་པ། །མིང་ཙམ་གྱིས་ཀྱང་དེ་ཐོབ་ཅིང་།དྲན་པས་ངན་འགྲོ་ལས་སྐྱོབ་ཡིན། །དེ་ཡང་ཇི་ལྟ་བུ་ཞེ་ན་།ཤིན་ཏུ་གསང་བའི་སྤྱོད་པ་འདི། །ལྷ་  
གནས་གསུམ་དུ་གྲགས་པ་ལས། །ལྷ་ཡི་བུ་ནི་འོད་ལྡན་ཏེ། །མི་རྟག་འཆི་བའི་དུས་བབ་ནས། །འཆི་གའི་སྔ་སྟས་བྱུང་བའི་ཚེ། །མི་དགའ་བར་ནི་འདུ་ཤེས་གྱུར། །  
ཕྱི་མའི་འདུ་ཤེས་བསྐྱེད་པ་ལས། །མི་གཙང་ཟས་སུ་ཟ་བ་ཡི་།བླུན་པའི་སྲོག་ཆགས་ལུས་ལེན་པར། །རང་གི་མངོན་པར་ཤེས་པས་མཐོང། །ཤིན་ཏུ་འཇིགས་པའི་  
  
  
༄༅། །འདུ་ཤེས་ཀྱིས། །སྐྱབས་ཀྱི་ཡུལ་རྣམས་ཡིད་ལ་བྱས། །གཞན་གྱི་དྲན་པ་མི་གསལ་བར། །གསང་བ་ཆེན་པོའི་ཚོགས་ཆེན་གྱིས། །  
མཚན་ནི་རྣ་བའི་དབང་པོས་ཐོས། །ཐོས་པ་ཡིད་ལ་དྲན་བྱས་པས་།ངན་འགྲོའི་ལམ་ལས་སླར་ལོག་སྟེ། །ཚོགས་ཆེན་སྤྱོད་པའི་སྐལ་ལྡན་པས། །གསང་བ་  
འཛིན་པའི་གནས་སུ་སྐྱེས། །དེ་བཞིན་ཐོས་པ་དག་པར་སྤྱོད། །རྒྱལ་བ་མཉེས་པའི་ཚོགས་འདི་ལ། །གང་ཞིག་དགའ་ཞིང་འདུན་སྐྱེད་པ་།གཞན་གྱི་བར་ཆད་མི་  
འབྱུང་བར། །ཇི་ལྟར་མོས་པ་དེ་མྱུར་འཐོབ། །དེ་ཡང་ཇི་ལྟ་བུ་ཞེ་ན། །བྲམ་ཟེའི་བུ་ནི་བྱམས་ལྡན་ཏེ། །གསང་བ་ཆེན་པོའི་ཚོགས་འདི་དག་སྤྱོད་པར་མོས་ནས་  
ཀུན་ཏུ་བཙལ། །བཙལ་བས་རྙེད་པར་མ་གྱུར་ཏེ། །ས་ཕྱོགས་ཤིག་ཏུ་འདུག་ནས་ནི། །ཤིན་ཏུ་དུས་ནས་སྨྲས་པ་ནི། །ཨེ་མ་ཧོ་བདག་གི་ལས་རེ་ཕམ། །སྐྱེས་  
ནས་རྒས་པར་གྱུར་བར་དུ། །ཚོགས་ཆེན་ཟབ་མོའི་དོན་བཙལ་ན། །དོན་དང་མ་ཕྲད་ལས་རེ་ངན། །ད་འོང་ཇི་ལྟར་བཙལ་ན་རྙེད་།བཙལ་བྱས་རྙེད་པར་ཡོང་  
མི་འགྱུར། །ཐུགས་རྗེས་བདག་ལ་སྐྱབས་སུ་མཆི། །གདུང་བ་སྒྲ་ཆེར་ཕྱུང་བ་ལས། །ནམ་མཁའི་ཁམས་ལས་སྒྲ་ཕྱུང་སྟེ། །སྐལ་དང་ལྡན་པའི་བྲམ་ཟེ་  
  
  
༑དེ་ལྟར་ཡིད་དམ་ལ་བརྟེན་པ། །ཁྱོད་ནི་དོན་གྱི་སྐལ་པ་ཅན། །དུས་གསུམ་རྒྱལ་བ་ཐམས་ཅད་ཀྱིས། །ཁྱོད་ལ་བྱིན་གྱིས་རློབ་པར་མཛད། །དེ་བས་ལྟ་བ་མ་  
གཡེལ་བར། །སྒྲིབ་པ་སྦྱང་བའི་ཐབས་དག་ལ། །མཁས་ཤིང་བརྩོན་པར་བྱ་དགོས་ཏེ། །རང་གི་རྩ་རྣམས་བཀྲོས་ནས་ནི། །ཁྲག་ཆེན་དག་གིས་མཆོད་པ་དེ། །  
འདོད་ཆགས་དག་པ་ཙནྡན་ཆུས། །དམིགས་ནས་རྒྱལ་བ་ཀུན་མཆོད་ནས། །དེ་མ་ཐག་ཏུ་དོན་ཐོབ་གྱུར། །དེ་སྐད་ལུང་བསྟན་ཐོབ་ནས་ནི། །དགའ་བའི་བསམ་  
པ་ཆེར་གཡོས་ཏེ། །ལུང་བསྟན་པ་ལྟར་དེ་སྤྱད་པས། །རིག་འཛིན་རྒྱལ་བའི་སྲས་སུ་གྱུར། །དེ་བཞིན་མོས་པ་དག་པར་སྤྱོད། །མཐོང་ལ་སྐལ་ལྡན་འདིར་ཞུགས་  
པ༑ ༑ཐམས་ཅད་དུ་ཡང་དེ་བཞིན་ཏེ། །ཏོག་ནི་རྩེ་མོར་གྱུར་པ་བཞིན། །ཡོངས་ཀྱི་ནུབ་པ་མ་ཡིན་ནོ། །དེ་ཡང་ཇི་ལྟ་བུ་ཞེ་ན་།ལྷ་ཡི་བུ་ཞེས་བྱ་བ་ནི། །དགེ་བའི་རྒྱལ་  
པོ་བྱ་བ་དེ། །ཚོམ་བུ་འབུམ་དང་བཅས་པ་ཞིག་གསང་བ་རྒྱ་ཆེར་སྤྱད་པ་ལས། །ལྷའི་བུ་རིན་ཆེན་འོད་ལྡན་དེ། །ཤིན་ཏུ་དད་པ་ཆེར་གཡོས་ཏེ། །ལྷ་རྫས་ཡོ་  
བྱད་མང་པོ་དང། །བཅས་ནས་གསང་བའི་གནས་དེར་ཕྱིན། །དགའ་ཞིང་འདུན་པའི་ཚུལ་གྱིས་ནི། །གུས་པར་གྱུར་ཏེ་དེར་གནས་པས། །ཆོ་འཕྲུལ་ཆེན་པོ་བཞི་ཐོབ་  
  
  
༄༅། །སྟེ༑ ༑ལྷ་གནས་ཀུན་ཏུ་བགྲོད་པ་དང། །འབྱུང་ཆེན་ལུས་ལ་སྤྲུལ་པ་དང། །རི་བོ་འདེགས་དང་འཕང་བ་དང། །མི་འཆི་ཚེ་ལ་གནས་  
པ་ཐོབ༑ ༑རྒྱལ་མཚན་རྩེ་མོའི་ཏོག་བཞིན་དུ། །མཐོང་བ་དག་པའི་ཆོས་དེ་ཉིད། །བསྐལ་པར་ནུབ་པར་མ་གྱུར་ཏོ། །དེ་བཞིན་འཇུག་པ་དག་པར་གྱིས། །མཐོང་  
བས་ཆོས་འདི་ཡོངས་དག་པས། །ཡེ་ཤེས་སྒྲོན་མའི་མིག་རྙེད་ནས་།བླ་མེད་སྙིང་པོ་ཅན་རྣམས་ཀྱིས། །ལམ་རྙེད་ལམ་དུ་ཞུགས་པ་བཞིན། །དེ་ཡང་ཇི་  
ལྟ་བུ་ཞེ་ན། །བྲམ་ཟེ་ཀུན་རི་བྱ་བ་ཞིག་ཆོས་ཀྱི་མིག་ལྡན་དོན་མཐོང་ནས། །གསང་ཆེན་གཞུང་བཞིན་སྤྱོད་པ་ལ། །བྲམ་ཟེ་ཀེ་ནི་བྱ་བ་ཞིག་དད་པས་དོན་གྱི་  
རྗེས་སུ་འབྲངས། །གསང་ཆེན་འདུས་པའི་ཚོགས་མཐོང་བ། །ཆོས་ཀྱི་མིག་དང་ལྡན་གྱུར་ཏེ། །དོན་གྱི་སྙིང་པོ་མཐོང་བར་གྱུར། །ལྷུན་གྲུབ་རྩལ་ཆེན་རྫོགས་  
པ་ནི༑ ༑རིག་འཛིན་ཆེན་པོའི་ས་ཉིད་ཐོབ། །དེ་བཞིན་མཐོང་བས་དག་པར་གྱིས། །གཞན་དག་འདིར་ནི་མངོན་སྤྱོད་ལ། །དགའ་བའི་ཡིད་ཀྱིས་ཕྱོགས་  
བྱེད་པ༑ ༑དེ་ནི་དངོས་དང་འདྲ་བ་དེ། །འབྲས་བུ་ལ་ཡང་མཐོ་དམན་མེད། །དེ་ཡང་ཇི་ལྟ་བུ་ཞེ་ན། །རྒྱལ་པོ་དབང་ཕྱུག་འོད་ལྡན་ཞེས། །བྱ་བའི་རྣལ་འབྱོར་ཅན་  
  
  
༑ཚོམ་བུ་བཅུ་དང་བཅས་པའི་འཁོར། །རིག་འཛིན་སྤྱོད་པའི་དོན་ལ་ཞུགས། །སྔགས་སྤྱོད་འབྲས་བུ་ཆེར་ཐོབ་སྟེ། །ངོ་མཚར་ཆོ་འཕྲུལ་མང་པོ་དག་ཐོབ་  
པ་ཀུན་ཏུ་གྲགས་པར་གྱུར། །དེ་ལ་གཞན་གྱི་སྡེ་པ་ཡི། །བྲམ་ཟེ་དགེ་སློབ་བྱ་བ་ཞིག། ཤིན་ཏུ་དག་པའི་སེམས་བསྐྱེད་ནས། །འཇུག་ཅིང་བསླབ་བར་ཞུགས་པ་ལས།།  
རྒྱལ་པོས་མ་གནང་གསང་སྒོ་བསྔམས། །བྲམ་ཟེ་དད་པ་མ་ལོག་པར་།འབྱོར་བའི་ཡོ་བྱད་ཅི་ཡོད་རྣམས། །རྒྱལ་བོའི་འཁོར་དུ་ཕུལ་ནས་ཀྱང། །རྒྱལ་པོ་གནས་  
པའི་ཡུལ་ཕྱོགས་སུ། །ཡིད་ཀྱིས་ཕྱོགས་ཏེ་སྨོན་ལམ་བཏབ། །རྩེ་གཅིག་པར་ནི་སྨོན་ལམ་བཏབ། །རྗེས་སུ་ཡི་རང་དམ་པ་ནི། །ཡིད་ལ་བྱས་བའི་བསོད་ནམས་  
ཀྱིས༑ ༑སྒྲུབ་པར་བྱེད་པའི་རྒྱལ་པོ་དང། །སྒྲུབ་དང་མི་ལྡན་བྲམ་ཟེ་གཉིས། །འབྲས་བུ་མཐོན་དམན་མེད་པར་ཐོབ། །འདི་ནི་ཚེགས་མེད་དོན་པོ་ཆེ། །ཐབས་ལ་  
མཁས་པའི་རིག་འཛིན་ཡིན། །དེ་བཞིན་སྤྱོད་པ་གཞན་དག་ལ། །དགའ་བས་རྗེས་སུ་ཡི་རང་གིས། །དགེ་བ་སྤྱད་དང་མ་སྤྱད་གཉིས་།འབྲས་བུ་མཉམ་པར་ཐོབ་  
པར་གྱུར། །བསམ་ཡས་བསམ་གྱིས་མི་ཁྱབ་པ། །རྒྱལ་རྣམས་འདིར་བསླབས་འདིར་མཁྱེན་པས། །སྲིད་གསུམ་འགྲོ་བའི་བཤེས་གཉེན་དུ། །ཀུན་གྱི་བདག་པོར་  
  
  
༄༅། །གྱུར་པ་ཡིན། །དེ་ཡང་ཇི་ལྟ་བུ་ཞེ་ན། །སྔོན་གྱི་བྲམ་ཟེ་གསལ་བྱིན་གྱིས། །གསང་ཆེན་འདི་ཡི་དོན་བསླབས་ནས། །རང་གི་སེམས་  
ལ་གོམས་བྱས་ནས། །སེམས་ཉིད་བདེན་པའི་དོན་མཐོང་སྟེ། །ཆོས་རྣམས་ཀུན་ལ་མཁས་པར་གྱུར། །ཀུན་གྱི་རྩ་བ་སེམས་ཡིན་པས། །སེམས་ལས་ཆོས་  
བྱུང་འབུམ་ཕྲག་ཡས། །ཆོས་ཀྱི་རྒྱལ་པོར་དེ་གྱུར་ནས། །སངས་རྒྱས་སྨྲ་བའི་སེངྒེ་ཞེས། །ཞིང་ཁམས་ཀུན་ཏུ་གྲགས་པར་འགྱུར། །དེ་བཞིན་བསླབ་པ་དག་  
པར་གྱིས། །ཚོགས་ཆེན་གཅིག་གི་བསོད་ནམས་ནི། །སྐྱེས་ལ་ཉན་ཐོས་བསམ་ཡས་ལ། །སྦྱིན་པའི་ཚོགས་ཆེན་སྤེལ་བས་ནི། །འབུམ་གྱི་ཆར་ཡང་མི་ཕོད་  
དོ༑ ༑ཅི་ཕྱིར་ཞེ་ན་གཅིག་མཉེས་པས། །རྒྱལ་བ་ཐམས་ཅད་མཉེས་པ་ཡིན། །ནམ་མཁའ་ཁྱབ་པའི་རྒྱལ་བ་དང། །ཉག་གཅིག་སྣང་བའི་རྒྱལ་བ་གཉིས། །  
སོ་སོ་མ་ཡིན་ཐ་མི་དང། །སྐུ་དང་གསུང་ཐུགས་གཅིག་ལས་མེད་།འདུལ་བའི་ངོ་གང་ཁྱད་པར་ལས། །བསམ་གྱིས་མི་ཁྱབ་བསྟན་པར་ཟད། །དེས་ན་ཁྱད་  
པར་དེ་ལྟར་སྣང། །དེ་ཡང་ཇི་ལྟ་བུ་ཞེ་ན། །ལས་རྣམས་དག་པའི་བྲམ་ཟེ་ནི། །དགེ་ལྡན་གསལ་ལྡན་བྱ་བ་གཉིས། །དགའ་བའི་དད་པས་སོ་སོར་སྐྱེས། །གཅིག་ལ་  
  
  
།གཅིག་གིས་ཉན་ཐོས་བསམ་ཡས་ལ་།མཆོད་སྦྱིན་བྱ་བ་རྒྱ་ཆེར་བྱས། །གཅིག་གིས་ཚོགས་མཆོད་རྒྱ་ཆེར་བྱས། །ཚོགས་ལ་སྤྱོད་པའི་  
གསལ་ལྡན་ནི། །འདི་ཚེ་གཅིག་ལ་མངོན་སངས་རྒྱས། །སྦྱིན་པ་སྤེལ་བའི་དགེ་ལྡན་ནི། །བསྐལ་པ་གྲངས་མེད་གསུམ་གྱིས་གྲུབ། །དེ་བས་གནས་འདིར་སྤྱོད་པ་  
དག་རྣལ་འབྱོར་གསལ་ལྡན་ཚུལ་བཞིན་སྤྱོད། །འདི་དག་རྟག་ཏུ་སུ་འཆང་བ། །རྡོ་རྗེ་སེམས་དཔའ་ལ་སོགས་པའི། །ཆེ་ཡོན་རྟག་ཏུ་ཅི་འདྲ་བར། །དོན་གྱི་  
གཟུགས་དང་བཅས་པར་འཐོབ། །དེ་ཡང་ཇི་ལྟ་བུ་ཞེ་ན། །ཁྱིམ་བདག་མེས་བྱིན་བྱ་བ་དེ། །ཚོམ་བུ་བརྒྱ་དང་བཅས་པ་ཞིག་རྒྱུན་གྱིས་རྟག་པར་འདི་སྤྱད་པས། །  
སངས་རྒྱས་རྡོ་རྗེ་སེམས་དཔའ་ནི། །འཁོར་དང་བཅས་པ་ཅི་འདྲ་བར། །སྐྱེ་བ་དེ་ཡིས་ངེས་པར་ཐོབ། །སྐུ་དང་གསུང་ཐུགས་རྡོ་རྗེ་ཡི། །དོན་དུ་ངེས་པར་སྒྲུབ་པའི་ཚོགས།།  
རྟོགས་ནས་སྨྲ་བར་གང་བྱེད་པ། །གོམས་དང་བརྗོད་དང་སྨོས་པ་ཡིས། །ཆོས་ཀྱི་རྒྱལ་པོར་དེ་འགྱུར་ཞེས། །ཡོན་ཏན་སྤྱི་གཙུག་ཉིད་དུ་འགྱུར། །དེ་ཡང་ཇི་ལྟ་བུ་  
ཞེ་ན༑ ༑དྲང་སྲོང་རྣལ་འབྱོར་ཀལ་ཡ་ནས། །དྲང་སྲོང་རྣམ་པ་མང་པོ་ལ། །ཚོགས་འདི་ཡོན་ཏན་རྒྱ་ཆེར་བསྒྲགས། །དོན་རྣམས་ངེས་པར་བཤད་པ་ལས། །དྲང་སྲོང་  
  
  
༄༅། །མང་པོས་རིག་འཛིན་ཐོབ། །སྟོན་པར་བྱེད་པའི་ཀལ་ཡན་།གསང་བདག་ཆོས་ཀྱི་རྒྱལ་པོར་འགྱུར་འོན་ཀྱང་གསང་བའི་དོན་འདི་དག་  
སྣོད་དང་ལྡན་པའི་འགྲོ་བ་ལ། །བསྟན་ཏམ་བཤད་དམ་བརྗོད་པར་གྱིས། །དེས་ནི་ཡོན་ཏན་ཆེན་པོ་དང། །ང་ཡི་སྤོབས་པ་འཐོབ་པར་འགྱུར། །དེས་ན་འདུས་པ་ཆེན་  
པོའི་ཚོགས། །རྒྱལ་བ་ཀུན་གྱི་ཐུགས་དམ་ནི། །རྣལ་འབྱོར་གསང་བའི་ཚོགས་འདི་ཡིན། །རྣལ་འབྱོར་གང་ཞིག་བློ་ལྡན་པས། །སྐད་ཅིག་ཙམ་མམ་ཐང་  
གཅིག་ལ། །རྒྱལ་བའི་ཚོགས་འདི་རབ་བསྐྲུན་ན། །རྒྱལ་བ་སངས་རྒྱས་ཐམས་ཅད་དང། །རིག་འཛིན་རྣལ་འབྱོར་མཐའ་དག་དང། །ཐ་ཚིག་ཟབ་མོ་བསྐངས་  
ནས་ཀྱང། །ཆོས་ཀྱི་མིག་ནི་ཐོབ་པར་འགྱུར། །དེས་ནི་ཚོགས་སྤྱད་ཡོན་ཏན་དང། །ལོག་པར་སྤྱད་པའི་སྐྱོན་རྣམས་ནི། །སྔོན་བྱུང་གླེང་གཞི་བཤད་པ་ཡིན། །  
ཞེས་སེམས་དཔའི་རྡོ་རྗེས་གསུངས་སོ། །རྒྱུད་ཀྱི་རྒྱལ་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། འདས་པ་སྔོན་བྱུང་གི་ལེའུ་ཞེས་བྱ་སྟེ་བདུན་  
པའོ༑༑ །།དེ་ནས་བཅོམ་ལྡན་འདས་སེམས་དཔའི་རྡོ་རྗེ་དེ་བཅོམ་ལྡན་འདས་གསང་བ་མཆོག་གི་བདག་པོ་དེའི་ཞལ་དུ་ཤིན་ཏུ་རེ་ཞིང་  
  
  
གྱིས་བསྐུལ་བའི་ས་ལ་སྟ་གོན་དུ་གནས་ཤིང་ཅང་མི་སྨྲ་བར་གྱུར་ཏོ། །དེ་ནས་འཁོར་ཕལ་མོ་ཆེས་རྣམ་  
པར་བསྐུལ་བར་རིག་ནས་རྣལ་འབྱོར་གྱི་ཕྱག་ལུས་ཀུན་ས་ལ་བརྡབས་ནས་ཨ་ལ་ལ་ཧོ་ཞེས་བྱ་བའི་སྒྲ་བྱུང་ནས་མགྲིན་གཅིག་ཏུ་གསོལ་བ་བཏབ་པ། ཨེ་མ་རྡོ་རྗེ་སེམས་  
ཆེན་པོ༑ ༑རང་རིག་མཁྱེན་པའི་ཡེ་ཤེས་འབར། །མགོན་པོ་ཡོན་ཏན་བསམ་ལས་འདས། །རྒྱལ་ཐོབ་ཁྱོད་ལ་ཕྱག་འཚལ་ལོ། །ཨེ་མ་རང་སྣང་དབྱེར་མེད་སྐུ། །རྣམ་  
དག་བསོད་ནམས་མཚན་གྱིས་བརྒྱན། །དཔེ་བྱད་འབྲུ་བཀོད་བལྟ་མི་ངོམས། །སྐུ་ལྔའི་མཆོག་ལ་ཕྱག་འཚལ་ལོ། །ཨེ་མ་རྣམ་དག་ནམ་མཁའི་དབྱིངས། །གཅིག་  
གསུང་སྣ་ཚོགས་སྒྲར་རིག་མཁྱེན། །བསམ་འདས་བརྗོད་མེད་རྡོ་རྗེའི་གསུང། །གསུང་ལྔའི་མཆོག་ལ་ཕྱག་འཚལ་ལོ། །ཨེ་མ་གསང་བ་ནམ་མཁའི་ཐུགས། །  
མཉམ་ཉིད་མི་གཡོ་སོ་སོར་གསལ། །ཀུན་རིག་སྙིང་པོ་ཡེ་ཤེས་མཆོག་།ཐུགས་ལྔའི་མཆོག་ལ་ཕྱག་འཚལ་ལོ། །ཨེ་མ་མི་མཛད་མཛད་པ་ཆེ། །མ་ཆགས་  
ཆགས་བྲལ་འདོད་ཆགས་མཛོད། །ཐམས་ཅད་སྒྲོལ་བའི་ལས་ཆེན་པོ་།འཕྲིན་ལས་མཆོག་ལ་ཕྱག་འཚལ་ལོ། །རྒྱལ་ཚབ་ཁྱོད་ལ་གསོལ་བ་ནི། །བྱམས་  
  
  
༄༅། །མགོན་ཐུགས་རྗེའི་བྱིན་རླབས་ཀྱིས། །སྤྲུལ་པའི་གོ་ཚགས་རུ་བསྙམས་ཏེ། །འཁོར་བའི་སྐྱས་ལིངས་ཆེན་པོ་ལ། །སྡུག་བསྔལ་ཤིན་  
ཏུ་གསད་པའི་ཕྱིར། །ཐམས་ཅད་དུར་ཁྲོད་ཆེན་པོ་རུ། །བྱིན་གྱིས་བརླབས་པའི་ལས་ཆེན་མཛོད། །ཨེ་ཧོ་ཞེས་གསོལ་བ་བཏབ་པ་ལས། སེམས་དཔའ་རྡོ་རྗེ་  
ཆེན་པོ་དེས་རྣལ་འབྱོར་པའི་ཕྱག་བྱས་ཏེ་བཅོམ་ལྡན་འདས་གསང་བ་མྖྒོ་གི་བདག་པོ་ལ་ཞུས་པ། ཨ་ལ་ལ་ཧོ་བདེ་བ་ཆེན་པོའི་མཆོག་།གསང་བ་ཀུན་  
གྱི་རྒྱལ་པོ། །ཡང་གསང་བླ་ན་མེད་པའི་བདག་ཉིད། འདུས་པ་ཆེན་པོའི་ཚོགས་རྨད་དུ་བྱུང་བའི་ཚོགས་ཤིན་ཏུ་རྟུལ་ཕོད་པ་གསོལ་པ་འཚལ་བ་འདི་ཤིན་  
ཏུ་ངོ་མཚར་ལགས་སོ། །འདི་དག་འདུལ་བའི་དབང་དུ་དགོངས་ཏེ། ཇི་ལྟར་འཚལ་བའི་བསམ་པ་རངས་པར་མཛད་དུ་གསོལ་ཞེས་གསོལ་བ་བཏབ་པ་ལས་  
བཅོམ་ལྡན་འདས་གསང་བ་མཆོག་གི་བདག་པོ་དེས་ཀུན་ཏུ་འདུལ་བའི་དུས་མཁྱེན་ནས་བཀའ་གསང་རྨད་དུ་བྱུང་བའི་འཁོར་གྱིས་བསྐོར་བ། དུར་ཁྲོད་རྒྱན་གྱི་  
རོལ་པ་ལས་རྨད་དུ་བྱུང་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་ནས་འཁོར་བྱིན་གྱིས་བརླབ་པའི་ཚིག་འདི་གསུངས་སོ། །ཧཱུཾ་ཧེ་ཧེ་ཕཊ་  
  
  
ཨ་ལི་ཨུ་ལི་ཏ་པ་ལི་ཏྲཾ་སྟྭཾ། ཁ་ལི་ཧོ། །ན་ཤ་སྟམྦྷ་ཡ་ཧཱུཾ། བྲུཾ་ཕུ་ཙ་ཁཱ་ཧི་ཕཊ་ཕཊ་ཧ་ལ་ཧཱུཾ། ཞེས་གསུངས་སོ་།འཇིག་རྟེན་  
དྲུག་གི་ཕྱོགས་བཅུ་མཐའ་ཡས་པ་ཐམས་ཅད་དུར་ཁྲོད་ཀྱི་དཀྱིལ་འཁོར་དུ་གྱུར་ནས་གཡོས། རབ་ཏུ་གཡོས། ཤིན་ཏུ་རྣམ་པར་འཐོར་རོ་།དེ་ནས་བཅོམ་ལྡན་འདས་  
གསང་བ་མཆོག་གི་བདག་པོ་དེས་སེམས་དཔའ་རྡོ་རྗེའི་སྙིང་པོ་ལ་འཁོར་གཞན་གྱིས་ཡིད་ཚོད་དུ་མི་འགྱུར་བའི་སྐུའི་ཆོས་བསྟན་པ་ནི། སྐུ་ཀུན་ཏུ་དུར་ཁྲོད་ཀྱི་བདག་པོ་  
ཆེན་པོར་བསྒྱུར་ནས་དུར་ཁྲོད་ཀྱི་གནས་བརྒྱད་དང། ཧེ་རུ་ཀའི་གནས་བཅུ་དང། དཔལ་གྱི་ཆས་བརྒྱད་དང། དུར་ཁྲོད་ཀྱི་རྒྱན་ཆེན་པོ་དགུ་དང། དོན་གྱི་རྟགས་  
ཆེན་པོ་བཅོ་བརྒྱད་དང། དུར་ཁྲོད་ཀྱི་ལོངས་སྤྱོད་སྣ་ཚོགས་པ་བསྟན་པས་ཞལ་འཛུམ་པའི་མདངས་ཀྱིས་གཟིགས་པ་ལས་སེམས་དཔའ་རྡོ་རྗེ་དེས་མཁྱེན་ཏེ། བཀའ་  
གསང་དབང་ཆེན་འདིས་དོན་དུ་ནི། བཤད། ཚིག་ཏུ་བསྒྲགས་པར་རིག་ནས་འདུས་པའི་ཚོགས་ལ་ཤིན་ཏུ་ལྡེམ་དགོངས་ཀྱི་ཚིག་ཏུ་སྨྲས་པ་བཀའ་གསང་རྨད་  
བྱུང་ཆེན་པོ་འདི། །སྦས་པས་ཟབ་ཅིང་རྟོགས་དཀའ་བ། །མཚོན་པས་དོན་འབྱིན་མི་ཤེས་པས། །ཉོན་མོངས་རང་དགའ་སྤྱོད་མཉམ་པའི་།ཤིན་ཏུ་བྱིས་པའི་བློ་  
  
  
༄༅། །ཞན་པའི། །ངེས་པའི་ཤེས་རབ་མིག་ལྡོངས་ཏེ། །དོན་གྱི་རྩལ་ཤུགས་ཆུང་བ་ཡིས། །དགའ་བདེའི་ལོངས་སྤྱོད་བསྐྲུན་སྙམ་ནས།།  
མཚན་མ་རང་དགར་སྤྱད་བསྒྲུབས་ཀྱང། །རང་བཞིན་འགྲུབ་པར་མི་འགྱུར་ཏེ། །རྒྱུད་ཕུང་འབྲས་བུ་ཚིག་གྱུར་ནས། །མྱུ་གུ་བརླབ་སྟེ་ག་ལ་འབྱུང། །གཏན་ཚིགས་  
དེ་བས་འདི་དོན་དག་རྩལ་ཞན་དག་ལ་བསྟན་མིན་ཞེས། །གསང་བདག་རྒྱལ་པོ་ཀུན་གསུངས་ན། །ཅི་ཁྱོད་རྣམས་ཀྱིས་མི་ཤེས་སམ། །ཞེས་རྣམ་པར་སྨྲས་  
པ་ལས༑ འདུས་པའི་ཚོགས་ཀྱིས་སླར་གསོལ་པ། ཨེ་མ་ཧོ་སེམས་དཔའ་ཆེན་པོ། །དེ་ལྟ་བུའི་རྒྱུ་ཚིག་ཆེན་པོ་དག་འཁོར་གྱི་དཀྱིལ་འཁོར་གྱི་ནང་དམ་པ་  
འདིར་གསུང་ངམ། འོན་ཏེ་མི་སྤྱོད་དམ། ཅང་མ་ལགས་གྲང། ཅི་བླང་དོར་མཛད་དམ། ཨེ་མ་སྣོད་དུ་མ་གྱུར་པ་ནི། གང་མཆིས་ཐམས་ཅད་བྱང་ཆུབ་  
ཀྱི་སྙིང་པོ་ཅན་ལགས་ན། ཐོང། ཀུན་ཏུ་རབ་ཏུ་ཐོང། རྣམ་པར་རབ་ཏུ་གསུངས། འགག་པ་མི་མངའ་མི་འགོག་གསུངས། །ཅི་ཕྱིར་མི་གསུང་ཐོགས་མེད་  
སྲས༑ ༑རྒྱལ་བའི་སྲས་པོ་དུས་འདི་ལགས། །གསང་བའི་སྙིང་པོ་སྣང་འདི་ལགས། །བཀའ་གསང་དཀྱིལ་འཁོར་གནས་འདི་ལགས། །གསང་བའི་དུར་ཁྲོད་  
  
  
།སྙིང་རྗེ་ཞེར་སེམས་ཁྱོད་ལ་འདུད། །གསང་བ་ཡང་གསང་ཁྱོད་ལ་འདུད། །གསང་བ་ཡེ་གསང་ཁྱོད་ལ་འདུད་།དཀྱིལ་འཁོར་རྒྱལ་པོ་ཁྱོད་ལ་  
འདུད༑ ༑འཁོར་ལོ་སྙིང་པོ་ཁྱོད་ལ་འདུད། །གསང་ཆེན་སྙིང་པོ་ཚུལ་ཅི་ལགས། །བཀའ་གསང་དཀྱིལ་འཁོར་ཐབས་ཅི་ལགས། །འབྲས་བུ་བདེ་བའི་དོན་ཅི་ལགས།།  
མ་འོངས་པ་ཡི་རྣལ་འབྱོར་དག་བསྒྲུབས་ན་དང་ལེན་འཚལ་བ་ཡི་།རིག་པར་འགྱུར་བའི་ཐབས་ཅི་ལགས། །འབྱུང་ཆེན་རྒྱལ་པོས་བཤད་དུ་གསོལ། །ཞེས་  
གསོལ་བ་བཏབ་པ་ལས། སེམས་དཔའ་རྡོ་རྗེ་དམ་པ་དེ་ཤིན་ཏུ་བཞད་པ་ཆེན་པོས་རྣམ་པར་བཞད། ཨ་ཨ་ཧེ་ཧེའི་གང་རྒྱངས་བསྒྲགས་པས་འཁོར་ཐམས་  
ཅད་ཀྱང་གད་རྒྱངས་ཀྱི་སྒྲ་ཆེན་པོ་སྒྲོག་པར་མཛད་དེ་དགྱེས་པའི་འོད་ཟེར་ལས་ཤེས་རབ་ཀྱི་དཔལ་དེ་དགྱེས་པའི་རོལ་མོ་སྣ་ཚོགས་ལིང་ལོང་ཕྱད་པར་བྱུང་ངོ། །  
དེ་ནས་སེམས་དཔའི་རྡོ་རྗེ་དམ་པ་དེས་ལུས་ཀུན་བསྲང་སྟེ་དུར་ཁྲོད་ཀྱི་ཆས་སྣ་ཚོགས་གསར་ཞིང་རྟགས་བཅོ་བརྒྱད་འབར་བར་བྱས་ནས་བརྗིད་པའི་གསུང་  
གིས་གསང་སྔགས་རྒྱ་མཚོ་དང། རྣམ་གྲངས་སྣ་ཚོགས་དོན་གྱི་སྒྲུབ་པ་རྟགས་ཀྱི་རོལ་པ་གསང་བའི་དཀྱིལ་འཁོར་ཆེན་པོ་འདི་དག་བཤད་དོ། །གཅིག་ཏུ་  
  
  
༄༅། །ཡང་དག་ངེས་གྲུབ་པའི། །དོན་ལ་རྟོན་བྱེད་རྣལ་འབྱོར་རྣམས། །ཐོགས་མེད་ཉིད་དུ་འགྲུབ་འདོད་པ། །ཇི་ལྟར་བཙོ་བླག་མཁན་  
དག་གིས། །རས་དཀར་སྦྱངས་པས་ཚོན་འཇེན་ལྟར། །རྣལ་འབྱོར་ལས་རྣམས་དང་པོར་ནི། །སྐོང་དང་སྦྱོང་བའི་ལས་རྣམས་གཅེས། །ཟབ་མོར་འཇུག་  
པའི་སྔོན་ལོགས་ནས། །སེམས་ཉིད་གཏིང་ནས་ཚར་གཅད་ཕྱིར། །ཐེག་པ་དམན་པའི་སྐྱེ་བོ་དང། །ལྷན་ཅིག་ཅི་ལའང་མི་བརྣལ་ལོ། །དེ་ལས་གྱུར་པའི་  
ཡོ་བྱད་དག་རུས་སྦལ་མགོ་ལ་འོངས་པ་དག། ཤིན་ཏུ་འཁྲུགས་པའི་སེམས་ཆེན་གྱིས། །རྒྱ་མཚོས་བཤུགས་ཏེ་སྤང་བར་བྱ། །གལ་ཏེ་གང་ཟག་དབང་  
གིས་ནི༑ ༑ཉམས་པའི་ཆད་པ་བྱུང་བ་ན། །མགོན་ཚུན་ཆོས་ཉིད་ཆུ་ཕབ་ནས། །སྐོང་ཟློག་ཆོ་ག་རྒྱ་ཆེར་བྱ། །སྒྲུབ་རྩོམ་སྔོན་ནམ་ཡང་སྔོན་ནམ། །ཞག་གྲངས་  
དག་གི་སྔོན་ལོགས་ནས། །སྡིག་སྦྱངས་བྱང་ཆུབ་སེམས་བསྐྱེད་དེ་།དགེ་བའི་དོན་ལ་འདུན་པར་བྱ། །སློང་མོ་དང་སློང་ལ་དགའ་བ་།སློང་ལ་འཚེ་བའི་ཚེ་  
སྤྱོད་རྣམས། །སྡེ་དང་མཚན་དང་གྲྭར་བྱས་ཏེ། །སྙིང་རྗེ་ཁུད་པའི་ཞིང་དུ་བྱ། །སྨར་དང་འབྲུ་དང་རྫིད་མས་དང། །བཅུད་ཀྱི་མཆོག་ཏུ་གྱུར་པ་དག་བཏགས་  
  
  
།ཀླུང་ངམ་ཆུ་ཀླུང་མཚོ་ཆེན་དུ། །དོར་ཏེ་ཆགས་མེད་སྦྱིན་པར་བྱ། །དགེ་བའི་ཡོན་བདག་དང་བླངས་ཏེ། །ནད་གསོ་ཤེས་སློབ་སྤྱོད་སྒོམ་  
གྲྭ། །བཙུགས་ཏེ་བསྟི་གནས་མཆོག་བྱ་ཞིང། །དུས་ཀྱི་འཁོར་ལོའི་མཆོད་ཆེན་བྱ། །གསུང་སྒྲ་རྒྱ་མཚོ་སྒྲོག་པ་ཡིས། །གླེགས་བམ་ཟབ་མོ་ཀུན་བསྟེན་ཏེ། །བརྗོད་  
དང་བསྙེན་བཀུར་བསྟི་གནས་ཀྱིས། །རྒྱ་ཆེར་ཡངས་པའི་ལས་རྣམས་བྱ། །ཡེ་ཤེས་ཚོགས་རྣམས་རྫོགས་བྱའི་ཕྱིར། །ཤེས་རབ་ཚོགས་ཀྱི་སྦྱིན་མཆོག་དག་  
བསྟན་ཏམ་གླེགས་བམ་ལ་སོགས་པའི། །བློ་མཆོག་ལྡན་པ་རྣམས་ལ་སྦྱིན། །བསྒོམས་དང་གོམས་པར་བྱ་བ་ཡིན། །ཀུན་གཞི་དག་པར་བྱ་བའི་ཕྱིར། །ཏིང་  
འཛིན་བྱེ་བ་མང་པོ་ལ། །བློ་མཆོག་ཡིད་ཀྱིས་རྩལ་དེ་སྦྱང་།ཆོས་ཀྱི་འཁོར་ལོ་རབ་བསྐོར་ཏོ། །རྒྱུད་སྦྱངས་ལྷག་པའི་ཤེས་རབ་བལྟ། །ཤོ་གམ་སྲང་དང་ཤོ་གམ་  
ལམ༑ ༑མི་བདེའི་གནོད་པ་ཀུན་བསལ་ཏེ། །ཚད་མེད་སྙིང་རྗེའི་འཁོར་ལོ་བསྐོར། །སྦྱིན་པའི་འཁོར་ལོ་རྒྱུན་མི་གཅད། །ཆུ་འམ་སའམ་ནམ་མཁའ་འམ། །མེ་  
འམ་དེ་བཞིན་རླུང་རྣམས་ལ། །སྐུ་གདུང་སྤེལ་མཆོད་རིང་བསྲེལ་རྣམས། །བརྩམ་པའི་ལས་ཆེན་འཁོར་ལོར་བྱ། །མཚམས་མེད་ཟློག་པར་བྱེད་པ་ཡི། །ལུས་  
  
  
༄༅། །སེམས་རྒྱུད་ལ་རྡུལ་བརླགས་ཏེ། །འཕགས་པའི་སྦྱིན་ཚོགས་ཕོ་བྲང་དུ། །རྡུལ་སྙེད་ལུས་ཀྱིས་མཆོད་སེམས་བཤགས། །རྒྱལ་  
མཉེས་ལས་ནི་གྱིས་ཤིག་པ། །ཐབས་ཆེན་སྤྱོད་པའི་ལས་ཆེན་ལས་།རྣམ་བཞི་མེ་ཡི་ལས་མཆོག་བྱ། །དེས་ནི་མཚམས་མེད་བཟློག་པ་ཡིན་།ཐུགས་  
རྗེས་འབྱུང་བའི་འཁོར་ལོ་དག་གང་ལྟར་གོམས་ལྟར་འབད་རྩོལ་བྱ། །བསྟན་པ་སྐྱོང་བའི་ཚོགས་རྣམས་ལ། །སྦྱིན་མཆོད་སྤེལ་བའི་ལས་རྣམས་བྱ། །  
དེ་ལ་སོགས་པའི་དགེ་བའི་ཚོགས། །དོན་དུ་མི་འགྱུར་ཀུན་སྤངས་ལ་།ནན་ཏན་ཚོགས་ཀྱི་དཔུང་ཆེན་བསྐྱེད། །འདི་ལྟར་ལས་ཆེན་ལྟང་གསོག་པ། །  
གཞན་དུ་བསྐྱེད་པ་མ་ཡིན་ཏེ། །རྩེ་གཅིག་དོན་ལྡན་རྣལ་འབྱོར་པ་།རྒྱུད་ལྡན་སྣོད་ལྡན་བྱ་ཕྱིར་དང། །གལ་ཏེ་རྩལ་ཞན་མ་གྲུབ་ན། །དགེ་བསགས་ལྟང་  
ཆེན་ཀུན་བསྡོམས་ཏེ། །ལས་ཀྱི་བསགས་པ་དོན་བགྲངས་ཤིང། །གདུང་བའི་ཤུགས་ཕྱུང་རྩལ་སྤྲུགས་ནས། །ཉི་ཤར་ཆུ་ཀླུང་ཟླ་བརྙན་ལྟར། །རང་  
བཞིན་ཤུགས་ཀྱིས་འགྲུབ་པར་གཅེས། །དེ་ཕྱིར་ཕྲ་མོ་ཡན་ཆད་ཀྱང། །བདག་གི་དོན་དུ་འགྱུར་བར་བྱ། །དེ་ལྟར་སྤྱད་པ་སྤྱོད་པ་ཡི། །ཕྲ་མོའི་རྣལ་འབྱོར་  
  
  
།ཆུང་ངུ་ཆུང་སོགས་མཐར་ཟད་ནས། །སྐོང་བའི་རྣལ་འབྱོར་འཁོར་ལོ་ཡིས། །ཞིག་དང་རལ་དང་ཆག་འདྲེས་དག་།བསྐང་གསོ་གཞུག་པའི་  
ལས་འདི་བྱ། །ལས་ཆེན་སྐོང་བའི་ཁྱད་པར་གྱིས། །གནས་སུ་བརྟག་པར་ངེས་མེད་དེ། །མི་སྡུག་སྐྱོན་ཅན་བཀྲ་མི་ཤིས། །སྤངས་ཏེ་མེད་པར་གྱུར་བ་ཡི། །  
ཤིན་ཏུ་གསར་པའི་གནས་ཆེན་དག་བསྐང་བའི་གནས་སུ་དེ་འགྱུར་རོ་།དེ་ལྟར་ཡིད་འོང་གནས་བཙལ་ནས། །དྲོད་ལྡན་བླ་མ་སྤྱན་དྲངས་ཏེ། །སྲི་ཞུ་རྒྱལ་  
ཆོས་སྤྱི་བོར་བཀུར། །དེ་ཡང་དམིགས་ཀྱིས་ཞུ་བ་དག་མཎྜལ་འཁར་གསིལ་ཙམ་དག་ལ། །མེ་ལོང་སྙིང་པོ་ལྟར་བྱས་ཏེ། །གཙང་མའི་རྒྱུ་ལས་རྫས་  
བྱས་པ༑ ༑ཡིད་འོང་རྣམ་ལྔའི་མཆོད་པ་ལ། །རྐྱེན་གྱི་རྣལ་འབྱོར་སྣ་ཚོགས་ཀྱིས། །བརྒྱན་ཏེ་ཀླུབས་པའི་སྤྲིན་ཕུང་རྣམས། །མཉེས་ནས་བསྐང་ཕྱིར་རྒྱལ་ལ་  
དབུལ༑ ༑ཕྱི་འཁོར་སྐྱོང་བའི་མགོན་པོ་ལ། །འདོད་ཡོན་ལྔ་ལ་སོགས་པ་ཡི། །ཡིད་བཞིན་ལོངས་སྤྱོད་རྐྱེན་དང་བཅས། །ཡོན་ཏན་ཆ་ལས་སྣོད་བཅོལ་མཆོད།།  
མཉེས་ནས་སྐོང་བའི་སྟོངས་སུ་འགྱུར། །ཁམས་གསུམ་སྙིང་རྗེའི་གནས་རྣམས་ལ། །ཡོ་བྱད་སྦྱིན་ཚོགས་ཆེན་པོ་ལས། །འདོད་པའི་བསམ་པ་རངས་བྱས་ནས། །མགུ་  
  
  
༄༅། །བས་སྐོང་པའི་སྟོངས་སུ་འགྱུར། །བགེགས་སུ་གྱུར་པའི་བགེགས་རིས་ཀྱང། །མཉམ་པའི་དོན་གྱིས་སེམས་མི་འབྱུང། །དམིགས་  
ཀྱིས་ཁ་ཟས་སྣ་ཚོགས་ལས། །བགེགས་རྣམས་མགུ་ན་ཐམས་ཅད་ཀྱང་།མཉམ་པའི་དོན་གྱིས་སྐོང་པའི་རྒྱུར། །ཅུང་ཟད་ཙམ་དུ་སྣང་བ་ཡིན། །དེ་ལྟར་སྐོང་  
བའི་ལས་རྣམས་ཀྱིས། །བསྐང་བར་བྱ་བའི་དམིགས་རྣམས་ནི། །རྣམ་པ་ལྡར་ནི་སྣང་བ་སྟེ། །ཀུན་ཏུ་ཉམས་པ་ཆེན་པོ་དང། །རྩ་བ་ཉམས་དང་ཡན་ལག་ཉམས།།  
དེ་བཞིན་ཟླས་ཉམས་ཞར་ཉམས་ལྔ། །སྐོང་བའི་ཐབས་ཀྱང་ལྔ་ཡོད་དེ། །སྤྱད་པའི་ལས་ཀྱིས་བསྐང་བ་དང། །རྫས་དང་ནོར་དང་ཏིང་འཛིན་དང། །མན་ངག་  
གསང་བའི་ཐབས་ཆེན་ནོ། །དེ་དག་ལ་ཡང་ལྔ་ལྔ་སྟེ། །སྤྱོད་པའི་ཚུལ་གྱིས་བསྐང་བ་ལ། །རྣམ་པ་ལ་རུ་བཤད་པར་བྱ། །དང་པོ་འབུམ་ལྔ་ཁྲི་གསུམ་སྟེ། །རྩ་  
ཉམས་ཁྲི་ལྔ་སྟོང་གསུམ་མོ། །ཡན་ལག་ཉམས་པར་གྱུར་པ་ལ་།སྟོང་ལྔ་བརྒྱ་གསུམ་ཐོན་པར་བྱ། །ཟླས་ཉམས་ལྔ་བརྒྱ་བཅུ་གསུམ་མོ། །ཞར་གྱིས་ཉམས་  
པར་གྱུར་པ་ལ། །བཅུ་ལྔ་གཅིག་གསུམ་དག་གིས་སྐོང། །རྫས་ཀྱིས་སྐོང་པའི་ཐབས་མཆོག་ནི། །གལ་ཏེ་སྲུང་བ་འགའ་ཞིག་ལས། །བྱང་ཆུབ་ཐ་ཚིག་རལ་གྱུར་  
  
  
༑གཏི་མུག་རིགས་ཀྱི་ཐ་ཚིག་བསྐང། །དམངས་རིགས་སྔ་མ་སྤྱན་དྲངས་ལ། །ཉེས་འགལ་མི་བཅབ་སྟོང་དུ་བཤགས། །གསེར་ལ་སོགས་པའི་རྫས་ཆེན་གྱིས། །ཐ་  
ཚིག་གང་བརླགས་ནོར་དེས་བླུ། །བྱང་ཆུབ་སེམས་བསྐྱེད་རྒྱུད་སྤྱངས་མཉན། །རྡོ་རྗེ་ཐ་ཚིག་རལ་གྱུར་ན། །ཞེ་སྡང་རིགས་ཀྱི་ཐ་ཚིག་བསྐང། །རྗེའུ་རིགས་བླ་མ་སྤྱན་  
དྲངས་ཏེ། །ཉེས་བྱས་མི་བཅབ་འབུམ་དུ་བཤགས། །ཤེལ་ལ་སོགས་པའི་རྫས་ཆེན་གྱིས། །ཐ་ཚིག་གང་བརླགས་ནོར་དེས་བླུ། །བསམ་གཏན་ཏིང་འཛིན་བསྒོམ་  
བརྩོན་བྱ། །རིན་ཆེན་ཐ་ཚིག་ཉམས་གྱུར་ན། །ང་རྒྱལ་རིགས་ཀྱི་ཐ་ཚིག་བསྐང། །རྒྱལ་རིགས་བླ་མ་སྤྱན་དྲངས་ཏེ། །ཉེས་བྱས་མི་བཅབ་བརྒྱད་ཁྲིར་བཤགས། །  
བཻ་ཌཱུརྱ་སོགས་རྫས་ཆེན་གྱིས། །ཐ་ཚིག་གང་བརླགས་ནོར་དེས་བླུ། །སྐུ་གདུང་རིང་བསྲེལ་རྣམ་པར་སྤེལ། །པདྨའི་ཐ་ཚིག་རལ་གྱུར་ན། །འདོད་ཆགས་  
རིགས་ཀྱི་ཐ་ཚིག་བསྐང། །གདོལ་རིགས་བླ་མ་སྤྱན་དྲངས་ལ་།ཉེས་བྱས་མི་བཅབ་བརྒྱར་བཤགས་བྱ། །བྱི་རུ་ལ་སོགས་རྫས་ཆེན་གྱིས། །ཐ་ཚིག་གང་  
བརླགས་ནོར་དེས་བླུ། །བཤད་བྱ་ཟབ་མོའི་གླེགས་བམ་བརྗོད། །ལས་ཀྱི་ཐ་ཚིག་རལ་གྱུར་ན། །ཕྲག་དོག་རིགས་ཀྱི་ཐ་ཚིག་བསྐང། །བྲམ་ཟེ་རིགས་བཤེས་  
  
  
༄༅། །སྤྱན་དྲངས་ལ། །ཉེས་བྱས་མི་བཅབ་བཅུ་ལྔར་བཤགས་།ཨིནྡྲ་ལ་སོགས་རྫས་རྣམས་ཀྱིས། །ཐ་ཚིག་གང་བརླགས་ནོར་  
དེས་བླུ༑ ༑མཆོད་སྦྱིན་བསོད་ནམས་ལས་ཆེན་བྱ། །དེས་ནི་བསྐང་བའི་ལས་ཆེན་འགྲུབ། །དོན་གྱིས་སྐོང་བའི་ཐབས་མཆོག་ཀྱང། །རྣམ་ལྔའི་ཚུལ་དུ་  
བཤད་པར་བྱ། །ཆོས་ཀུན་ནམ་མཁར་བསྒོམས་ནས་ཀྱང། །བག་ཆགས་བཟང་ངན་ཐམས་ཅད་ཀུན། །ཅི་ཡང་མེད་པར་བློ་ལ་གཞག་དེ་ལ་གོམས་  
བྱས་ཉེས་པ་མེད། །ཀུན་ལ་མཁས་པའི་བླ་མ་ལ། །རྒྱ་ཆེ་ཡངས་པའི་ཆོས་ཉན་ཏེ། །བསམ་པའི་ལས་རྣམས་རྒྱ་ཆེར་བྱ། །ཡིད་ཀྱིས་དམིགས་པའི་ལས་  
དག་ན༑ ༑རྩ་བ་ཉམས་པ་སྐོང་བར་འགྱུར། །གལ་ཏེ་ཡན་ལག་ཉམས་གྱུར་ན། །ཆོས་ཉིད་ནམ་མཁའི་དོན་སྟོན་པའི། །གླེགས་བམ་ཟབ་མོ་ཀུན་བརྟགས་  
ཏེ༑ ༑དོན་རྣམས་རྒྱ་ཆེར་བརྟག་པར་བྱ། །དེས་ནི་ཡན་ལག་ཉམས་པ་མེད། །ཟླས་ནི་ཐ་ཚིག་ཉམས་གྱུར་ན། །བླ་མེད་སྐྱེས་བུ་མཁས་པ་ལ། །གཞུང་  
ཆེན་ཚུགས་པའི་བསྟན་པ་ཞིག་སྟོན་པའི་ཡོན་བདག་གཉེར་བླངས་ཏེ། །བློ་ཡི་རྩལ་ཅན་ཀུན་བསྡུས་ཏེ། །དམ་ཆོས་བདུད་རྩི་བསྟན་པ་བསྒྲགས། །  
  
  
།བསྟན་པའི་གླེགས་བམ་རྒྱ་ཆེན་རྣམས། །བྲིས་ནས་ཆོས་ཀྱི་སྦྱིན་པར་ཕྱ། །དེས་ནི་ཞར་ཉམས་བསྐངས་པར་འགྱུར། །ཏིང་འཛིན་  
རྩལ་གྱི་ཐབས་མཆོག་ནི། །བག་ཆགས་ཅན་གྱི་སྤྱི་གཙུག་ཏུ། །རྩ་དམར་འོད་ནི་མེ་ལོང་ཙམ། །ཤིན་ཏུ་འབར་ཞིང་འཚེར་གསལ་བས་།ཆགས་དང་བཅས་པའི་  
ཕུང་པོ་བསྲེགས། །རྣམ་གྲོལ་སེམས་ཀྱི་རང་བཞིན་དང། །འོད་ཀྱི་རང་བཞིན་གཅིག་པ་ལས། །དཀར་དང་དམར་དང་མཐིང་ག་ཡི། །འོད་ཀྱི་ཐིག་ལེ་གསུམ་  
དུ་འགྱུར། །དཀར་པོར་སྤྲོས་པས་ཁྱབ་པར་ཆེ། །དམར་པོར་སྤྲོས་པས་ཆགས་པ་ཆེ། །མཐིང་ག་ཐུགས་ཀྱི་ས་བོན་ཏེ། །རྣམ་གསུམ་གཅིག་ཏུ་འདུས་པ་ལས། །  
དག་ཡིད་གསུམ་གྱི་བག་ཆགས་བསྲེགས། །སྐུ་གསུང་ཐུགས་ཀྱི་དམ་ཚིག་སྐོང། །དཀར་པོ་རླུང་ཟླའི་དཀྱིལ་འཁོར་ལ། །དམར་པོ་འབུད་པའི་རླུང་བྱུང་བས། །  
མཚན་མའི་བག་ཆགས་རྣམ་པར་གཏོར། །དམར་པོ་ཆུ་ཟླའི་དཀྱིལ་འཁོར་ལས། །མཐིང་ག་ཡེ་ཤེས་ཆུ་བྱུང་བས། །དངོས་པོའི་ལྗན་ལྗིན་ཐམས་ཅད་བཀྲུས། །  
དེ་ལྟར་གསལ་བར་གྱུར་པ་དང། །རྣལ་འབྱོར་ཅན་གྱིས་ཚིག་འདི་བརྗོད། །རྫས་སྲེག་པ་ལ་མེ་དགོས་ཀྱང། །བག་ཆགས་ཚིག་ལ་མེ་མི་དགོས། །རིག་པའི་ཡེ་ཤེས་མེ་བྱུང་བས། །མཚན་མ་ཡིན་  
  
  
༄༅། །བུད་ཤིང་སྲེག་འཇིག་རྟེན་གཏོར་ལ་རླུང་དགོས་ཀྱང་།མཚན་མ་གཏོར་ལ་རླུང་མི་དགོས། །རིག་པའི་ཡེ་ཤེས་རླུང་བྱུང་བས། །  
མཚན་མའི་རྡུལ་ཚོགས་རྣམ་པར་འཕྱག་ལུས་བཀྲུ་བ་ལ་ཆུ་དགོས་ཀྱང། །སེམས་བཀྲུ་བ་ལ་ཆུ་མི་དགོས། །མཉམ་ཉིད་ཆུ་བོ་ཁྲུས་ཀྱི་རྫིང། །ཡེ་ཤེས་ཆུ་བོའི་  
རྒྱུན་བྱུང་བས། །བག་ཆགས་ལྗན་ལྗིན་ཐམས་ཅད་བཀྲུས། །ཨོཾ་ཀྲོ་དཧི་ཤྭ་རི་སརྦ་པཱ་བཾ་ཤོདྷ་ཡ། ཨོཾ་ཨཱཧཱུཾ། རཾ་ཡཾ་ཁཾ་དེ་སྐད་ཚིག་ཏུ་བརྗོད་པ་ཡིས། །ཉམས་  
པའི་ཆད་པ་མི་འབྱུང་ངོ། །གཅིག་ཏུ་བསྐང་བའི་ལས་ཆེན་ཡང་།རིགས་ཀྱི་རྫས་དང་ཡོ་བྱད་རྣམས། །གནས་སུ་བསགས་ནས་བྱིན་བརླབས་ཏེ། །ཕྱི་ནང་  
མཚམས་བཅད་བརྟན་བྱས་ནས། །སོ་སོ་རིགས་ཀྱི་དམ་ཚིག་ལ། །འགལ་བར་གྱུར་པ་གང་དང་གང། །མཆོད་དང་བཤགས་དང་གནོད་བཀུར་ཏེ་།ཡན་  
ལག་བརྒྱད་ཀྱི་ཚུལ་བཟུང་ནས། །བསམ་གཏན་གནས་སྦྱངས་རྫས་བསབ་པ། །གཏི་མུག་རིགས་ཀྱི་དམ་ཚིག་ལ། །ཤེས་ནས་རྟོགས་པར་བྱ་རྒྱུ་ལས། །མ་རིག་  
ལོག་པའི་མཐུ་ཡིས་ནི། །ཐ་ཚིག་དྲག་པོ་ཡལ་གྱུར་ན། །ཕོ་བྲང་ནམ་མཁའི་ལིངྒ་ལ། །ཟླ་བའི་དཀྱིལ་འཁོར་དབུས་གནས་པར། །ཨ་ཡི་རང་བཞིན་འོད་གསལ་  
  
  
།གསལ་འཕྲོ་འཁྲུགས་པར་གྱུར་པ་ན། །ཕཊ་ཀྱིས་དྲག་ཏུ་བརྡབས་པ་ཡིས། །འོད་འདྲིས་བསྐལ་པའི་མཁའ་གསལ་བས། །གཏི་མུག་རི་བོའི་མུན་བསལ་ཏེ། །བྱང་ཆུབ་  
མྱུ་གུ་འབར་བར་འགྱུར། །དེ་ལྟར་གསལ་བར་གྱུར་པ་དང། །རྣལ་འབྱོར་ཅན་གྱིས་ཚིག་འདི་བརྗོད། །ཨེ་མའོ་བདེ་གཤེགས་ཐ་ཚིག་ལས་།བྱང་ཆུབ་སེམས་བདེ་  
གསལ་འབར་བ། །དོན་དུ་མི་གཏོང་གཞི་བསྐྱེད་དེ། །སངས་རྒྱས་གདུང་ཆེན་རྒྱུད་མཉམ་ལས། །ཇི་ལྟར་ཟླ་བར་རི་ལྟར། །རྒྱུ་ལས་བྱུང་བའི་རང་བཞིན་ལས། །བྱང་  
ཆུབ་མྱུ་གུ་ནུབ་མ་ཁད། །གཟུགས་ཀྱི་ཕུང་པོའི་ཞིང་ཁམས་སུ་།བདེ་མཆོག་མཁའ་མཉམ་དབྱིངས་ཆེན་གསལ། །གཉེན་པོས་འཇོམས་པའི་ཐབས་ཆེན་ལས། །  
བསྐང་ངོ་བསྐལ་པའི་ཐུགས་དམ་བསྐང། །གསང་བ་དོན་གྱི་རྫས་མཆོག་འདིས། །བྱང་ཆུབ་བསྐལ་པའི་ཐུགས་དམ་རྣམས། །སྐོང་གྱུར་བསམ་པའི་དོན་དུ་སྦྱང། །སརྦ་  
ཏ་ཐཱ་ག་ཏ་པུ་ཏ་ས་མ་ཡ་ཧོ། །དེ་སྐད་ཚིག་ཏུ་བརྗོད་ནས་ཀྱང། །སྤྱི་བོ་བརྡའི་ཚུལ་ཕྱག་རྒྱ་སྦྱར། །ཞེ་སྡང་རིགས་ཀྱི་ཐ་ཚིག་ལས། །ཕོ་བྲང་རྣམ་ཤེས་ལིངྒ་ལ། །རྡོ་རྗེ་  
བུམ་པའི་དབུས་གནས་པར། །ཧཱུཾ་གི་རང་བཞིན་འོད་གསལ་འབར། །གསལ་འཕྲོ་འཁྲུགས་པར་གྱུར་པ་ན། །ཕཊ་ཀྱིས་དྲག་ཏུ་བརྡ་བས་པ་ཡིས་།འོད་འདྲིལ་རྡོ་རྗེ་  
  
  
༄༅། །ཕ་ལམ་གྱིས། །ཞེ་སྡང་རི་བོ་བརླགས་ནས་ཀྱང། །ཤེས་རབ་མེ་ལོང་འོད་གསལ་འབར། །དེ་ལྟར་གསལ་བར་གྱུར་པ་ན། །རྣལ་འབྱོར་  
ཅན་གྱིས་ཚིག་འདི་བརྗོད། །ཨེ་མའོ་རྡོ་རྗེ་ཐ་ཚིག་རྣམས། །སེམས་ཆེན་ཡེ་ཤེས་གསལ་འབར་བ། །ཐུགས་མཆོག་གདུང་ཆེན་རྒྱུད་མཉམ་ལས། །ཇི་ལྟར་རལ་  
གྲི་སོ་རྒལ་ལྟར། །དེ་ལས་གྱུར་པའི་རང་བཞིན་ལས། །ཤེས་རབ་[?]མེ་ལོང་ནུབ་མ་ཁད། །རྣམ་ཤེས་ཕུང་པོའི་ཞིང་ཁམས་སུ། །གསལ་འབར་ཡེ་ཤེས་ཐིག་ལེ་  
འཕྲོ༑ ༑གཉེན་པོས་འཇོམས་པའི་ཐབས་ཆེན་གྱིས། །བསྐང་ངེ་བསྐལ་པའི་ཐུགས་དམ་བསྐང། །གསང་བ་དོན་གྱི་རྫས་མཆོག་འདེས། །ཐུགས་མཆོག་  
བསྐལ་པའི་ཐུགས་དམ་བསྐང། །སྐོང་གྱུར་བསམ་པའི་དོན་དུ་སྦྱང་།ཨོཾ་སརྦ་ཏ་ཐཱ་ག་ཏ་ས་མ་ཡ་ཧོ། །དེ་སྐད་ཚིག་ཏུ་བརྗོད་ནས་ཀྱང། །སྙིང་གི་བརྡ་ཡི་ཚུལ་  
ཕྱག་སྦྱར། །ང་རྒྱལ་རིགས་ཀྱི་དམ་ཚིག་ལས། །སྙོམས་ནས་དང་དུ་བླང་རྒྱུ་ལས། །ལོག་པའི་ང་རྒྱལ་དེ་མ་ཆོམ། །ཐ་ཚིག་དྲག་པོ་ཡལ་གྱུར་ན། །ཕོ་བྲང་སྐྱེ་  
རྒྱུའི་ལིངྒའི་དཀྱིལ། །རིན་ཆེན་འབར་བའི་དབུས་གནས་པར། །སྭ་ཡི་རང་བཞིན་འོད་གསལ་འབར། །གསལ་འཕྲོ་འཁྲུགས་པར་གྱུར་པ་ན་།ཕཊ་ཀྱིས་དྲག་  
  
  
།འོད་འདྲིལ་རིན་ཆེན་འཁོར་ལོ་ཡིས། །ང་རྒྱལ་དེའུ་ཆེན་བརླགས་གྱུར་ནས། །བསོད་ནམས་ལྗོན་ཤིང་མེ་ཏོག་འབར། །དེ་ལྟར་གསལ་བར་གྱུར་  
པ་ན༑ ༑རྣལ་འབྱོར་ཅན་གྱིས་ཚིག་འདི་བརྗོད། །ཨེ་མ་རིན་ཆེན་ཐ་ཚིག་ལས། །བསོད་ནམས་ཡོན་ཏན་འོད་འབར་བ། །དོན་དུ་མི་གཏོང་གཞིར་བསྐྱེད་དེ། །རྒྱུ་མཆོག་  
གདུང་ཆེན་རྒྱུད་མཉམ་ལས། །ཇི་ལྟར་མཁའ་ལ་འཁྲིགས་འཐིབས་ལྟར། །རྒྱུ་ལས་གྱུར་པའི་རང་བཞིན་གྱིས། །མེ་ཏོག་འོད་མཛེས་ཡལ་མ་ཁད། །ཚོར་བའི་  
ཕུང་པོའི་ཞིང་ཁམས་སུ། །ཆེ་བའི་ཡེ་ཤེས་མཉམ་འབར་བས་།གཉེན་པོས་འཇོམས་པའི་ཐབས་ཆེན་ལས། །བསྐང་ངོ་བསྐལ་པའི་ཐུགས་དམ་བསྐང། །  
གསང་བ་དོན་གྱི་རྫས་མཆོག་འདིས། །སྐུ་མཆོག་བསྐལ་པའི་ཐུགས་དམ་བསྐང། །སྐོང་གྱུར་བསམ་པའི་དོན་དུ་སྦྱང། །ཨོཾ་སརྦ་ཏ་ཐཱ་ག་ཏ་རཏྣ་ས་མ་ཡ་ཧོ། །དེ་  
སྐད་ཚིག་ཏུ་བརྗོད་ནས་ཀྱང། །ཕྲལ་བ་བརྡ་ཡི་ཚུལ་ཕྱག་སྦྱར་།འདོད་ཆགས་རིགས་ཀྱི་དམ་ཚིག་ལས། །རྟོགས་ནས་སྤྱད་པར་བྱ་རྒྱུ་ལས། །འདོད་ལོག་རྒྱ་མཚོ་  
མ་ངོམས་ཏེ། །ཐ་ཚིག་དྲག་པོ་ཡལ་གྱུར་ནས། །ཕོ་བྲང་པདྨའི་ལིངྒའི་དཀྱིལ། །པདྨོ་འབར་བའི་དབུས་གནས་པར། །ཨོཾ་གྱི་རང་བཞིན་འོད་གསལ་འབར། །གསལ་  
  
  
༄༅། །འཕྲོ་འཁྲུགས་པར་གྱུར་པ་ན། །ཕཊ་ཀྱིས་དྲག་ཏུ་བརྡབས་པ་ལས། །འོད་འདྲིལ་པདྨོའི་མཚོན་ཆ་ལས། །འདོད་ཆགས་རྒྱ་མཚོ་  
བསྐམས་གྱུར་ནས། །པདྨ་ཆོས་ཀྱི་ཡེ་ཤེས་འབར། །དེ་ལྟར་གསལ་བར་གྱུར་པ་ན། །རྣལ་འབྱོར་ཅན་གྱིས་ཚིག་འདི་བརྗོད། །ཨེ་མའོ་པདྨོའི་ཐ་ཚིག་ལས། །པདྨོའི་  
ཡེ་ཤེས་འོད་འབར་བས། །དོན་དུ་མི་གཏོང་གཞི་བསྐྱེད་དོ། །གསུང་མཆོག་གདུང་ཆེན་རྒྱུད་མཉམ་ནས། །ཇི་ལྟར་པད་སྟོང་ཚེར་མ་ལྟར། །རྒྱུ་ལས་གྱུར་པའི་རང་  
བཞིན་གྱིས། །པདྨོའི་ཡེ་ཤེས་ནུབ་མ་ཁད། །འདུ་ཤེས་ཕུང་པོའི་ཞིང་ཁམས་སུ། །རྟོགས་པའི་ཆོས་ཉིད་འོད་འཕྲོས་པས། །གཉེན་པོས་འཇོམས་པའི་ཐབས་  
ཆེན་ལས། །བསྐང་ངོ་བསྐལ་པའི་ཐུགས་དམ་བསྐང། །གསང་བ་དོན་གྱི་རྫས་མཆོག་འདིས། །གསུང་མཆོག་བསྐལ་པའི་ཐུགས་དམ་རྣམས་།སྐོད་གྱུར་  
བསམ་པའི་དོན་དུ་སྦྱང། །ཨོཾ་སརྦ་ཏ་ཐཱ་ག་ཏ་དྷརྨ་ས་མ་ཡ་ཧོ། །དེ་སྐད་ཚིག་ཏུ་བརྗོད་ནས་ཀྱང། །ལྕེ་ཡི་བརྡ་ཡི་ཚུལ་ཕྱག་སྦྱར། །ཕྲག་དོག་རིགས་ཀྱི་དམ་ཚིག་  
ལས༑ ༑རྟོགས་ནས་སྤྱད་པར་བྱ་རྒྱུ་ལས། །ཕྲག་དོག་ལོག་བཟུང་དབང་གིས་ན། །ཐ་ཚིག་དྲག་པོ་ཡལ་གྱུར་པ། །ཕོ་བྲང་གསང་བའི་ལིངྒའི་དཀྱིལ། །རྡོ་རྗེ་རལ་  
  
  
།ཧ་ཡི་རང་བཞིན་འོད་གསལ་འབར། །གསལ་འཕྲོ་འཁྲུགས་པར་གྱུར་པ་ན། །ཕཊ་ཀྱིས་དྲག་ཏུ་བརྡབས་པ་ལས་།འོད་འདྲིལ་རྡོ་རྗེའི་རལ་གྲི་  
ཡིས༑ ༑ཕྲག་དོག་མཚོན་ཆ་གསིབས་གྱུར་ནས། །རྡོ་རྗེ་རལ་གྲི་ཡེ་ཤེས་འབར། །དེ་ལྟར་གསལ་བར་གྱུར་པ་ན། །རྣལ་འབྱོར་ཅན་གྱིས་ཚིག་འདི་བརྗོད། །ཨེ་མའོ་འཕྲིན་  
ལས་ཐ་ཚིག་ལས། །རྡོ་རྗེ་རལ་གྲི་འོང་འབར་བས། །དོན་དུ་མི་གཏོང་གཞི་བསྐྱེད་དེ། །འཕྲིན་ལས་གདུང་ཆེན་རྒྱུད་མཉམ་ལས། །ཇི་ལྟར་ཉི་གསལ་སྤྲིན་བསྒྲིབས་  
ལྟར༑ ༑རྒྱུ་ལས་གྱུར་པའི་རང་བཞིན་གྱིས། །རྡོ་རྗེ་འོད་ཆེན་ནུབ་མ་ཁད། །འདུ་བྱེད་ཕུང་པོའི་ཞིང་ཁམས་སུ། །ཡེ་ཤེས་མཚོན་ཆའི་འོད་འཕྲོས་པས། །གཉེན་པོས་  
འཇོམས་པའི་ཐབས་ཆེན་ལས། །བསྐང་ངོ་བསྐལ་པའི་ཐུགས་དམ་བསྐང། །གསང་བ་དོན་གྱི་རྫས་མཆོག་འདིས། །འཕྲིན་ལས་བསྐལ་པའི་ཐུགས་དམ་  
རྣམས༑ ༑སྐོང་གྱུར་བསམ་པའི་དོན་དུ་སྦྱང། །ཨོཾ་སརྦ་ཏ་ཐ་ག་ཏ་ཀརྨ་ས་མ་ཡ་ཧོ། །དེ་སྐད་ཚིག་ཏུ་བརྗོད་ནས་ཀྱང། །ལུས་ཀྱི་བརྡ་ཡི་ཚུལ་ཕྱག་སྦྱར། །དེས་  
ཀྱང་སྐོང་བའི་ལས་ཆེན་འགྲུབ། །མན་ངག་ཐབས་ཀྱི་དོན་མཆོག་ནི། །རྩ་བ་ཡན་ལག་དེ་རྣམས་ལས། །གང་དག་ཉམས་པར་གྱུར་པ་ལ། །མན་ངག་ཐབས་མཆོག་  
  
  
༄༅། །ལྔ་ཡིས་བསྐང། །ཉམས་པ་ཆེན་པོར་ལྷུང་གྱུར་ན། །བླ་མར་གྱུར་པའི་སྐྱེས་བུ་དག་རྒྱལ་པོ་དགུ་ཡི་སྤྱན་ལམ་དུ། །སྒྲུབ་པ་ཆེན་པོ་དགུ་  
བརྩམ་ཞིང། །མཆོག་ཆེན་དགུ་ཡི་བརྟུལ་ཞུགས་སྤྱད། །རང་གི་གཟུངས་མ་གང་ཡིན་པ། །བླ་མ་དགུ་ལ་གཟུངས་མར་དབུལ། །དེ་བཞིན་རྩ་བ་ཡན་ལག་དང། །  
ཟླ་དང་ཞར་ལས་ཉམས་པ་ལ། །སྒྲུབ་པ་དོན་གྱི་ཁྱད་པར་རྣམས་།བདུན་ནམ་ལྔ་འམ་གསུམ་མམ་གཅིག་རིམ་པ་བཞིན་དུ་སྦྱར་བྱས་ན་།དེས་ནི་སྐོང་བའི་  
མཆོག་ཏུ་འགྱུར། །བསྐང་བའི་ཡུལ་ཡང་རྣམ་ལྔ་སྟེ། །བདེར་གཤེགས་རྒྱལ་བ་མཐའ་དག་ཀྱང། །མདོ་རུ་བསྡུན་རྣམ་ལྔ་སྟེ། །གཏི་མུག་ཞེ་སྡང་ང་རྒྱལ་  
དང༑ ༑འདོད་ཆགས་ཕྲག་དོག་འདི་ལྔ་དག་རྩ་བར་གྱུར་པའི་དོན་གྱིས་ན། །གཞི་ཡང་ཐམས་ཅད་འདིས་བསྒྱུར་བས། །ཉམས་དང་མ་ཉམས་ཐ་ཚིག་དང། །  
ལོངས་སྤྱོད་སྤོང་ལེན་ཐམས་ཅད་རྣམས། །འདི་རྒྱུ་ཡིན་པར་རིག་བྱ་སྟེ། །རྒྱུ་ཉིད་རྒྱུར་བཏགས་དབང་གིས་ན། །བསྒྱུར་བས་དུག་འགྱུར་སྨན་ཆེན་ལྟར། །དེ་ཉིད་  
ཐ་ཚིག་བཙན་པོར་སྒྱུར། །འདུལ་བའི་དབང་གི་ཁྱད་པར་གྱིས། །དེ་བཞིན་རྡོ་རྗེ་རིན་ཆེན་དང། །པདྨོར་ལས་ལྔའི་རིགས་སུ་འདུས། །དེ་དག་ཐུགས་དམ་  
  
  
།རྣམ་ལྔར་འདུས་པར་བསྟན་པ་ལ། །རྟོགས་ནས་སྲུང་སྒྲུབ་དམ་བཅས་པ། །སོ་སོར་འགལ་ཞིང་ཆག་ཉམས་ན་།སོ་སོ་ཉིད་དུ་བསབ་པར་བྱ། །སྐུ་ཡི་  
ཆག་ཉམས་གནས་སུ་གཞུག་གསུང་གི་འགལ་འཁྲུལ་སོ་རུ་བསབ། །ཐུགས་ཀྱི་འགལ་འཁྲུལ་གསོར་མེད་དེ། །རྡོ་རྗེ་སྙིང་པོའི་ཐ་ཚིག་ལ་།བསྐངས་པས་སྐོང་  
པར་གྱུར་པ་ཡི། །རྟགས་ཆེན་དག་ཀྱང་འདི་ལྟ་སྟེ། །རྒྱལ་བ་སངས་རྒྱས་རིག་འཛིན་གྱི། །གདུང་ཆེན་དག་ལས་བྱུང་བ་ཡི། །ཤ་རི་རམ་ཞེས་བྱ་བ་དེ། །ཐམས་ཅད་  
ལྟས་སུ་སྟོན་པར་བྱེད། །ཤེལ་གྱི་ཟ་མ་ཏོག་ནང་དུ། །དག་པར་བཅུག་སྟེ་བཙས་པ་ལས། །ཉམས་པའི་ཆད་པ་བྱུང་བའི་ཚེ། །ཁ་དོག་ནག་ཅིང་འབྲོས་པར་འགྱུར། །  
ཉམས་པ་སྐོང་དམ་སོར་ཆུད་ཅིང། །གལ་ཏེ་དམ་ཚིག་མ་ཉམས་ན་།ཁ་དོག་དཀར་ཞིང་འཚེར་བར་འགྱུར། །ལེགས་པའི་ཡོན་ཏན་འབྱུང་བའི་ཚེ། །གྲངས་མེད་  
རྒྱ་ཆེར་འཕེལ་བར་འགྱུར། །གལ་ཏེ་ནག་གམ་མི་གསལ་ན། །སྨྱུར་ཏེ་བསྒྲིམས་ནས་བསྐོར་བཟློག་བྱ། །འོན་ཏང་ཉམས་པ་མི་ཕོག་ཅིང། །དེ་དག་སོ་རུ་གསོ་བ་  
ན༑ ༑རྟགས་ཆེན་འདི་ནི་བསྟེན་བྱ་སྟེ། །འདི་དག་ཤིན་ཏུ་བརྟགས་ནས་ནི། །དཀར་ལ་འཚེར་བར་གྱུར་པ་ན། །རྩ་བ་ཡན་ལག་ཉམས་པ་རྣམས། །སྐོང་སྟེ་སོར་ཆུད་རྟགས་  
  
  
༄༅། །ཡིན་ནོ༑ ༑དེས་ན་རྣལ་འབྱོར་ལས་ཀྱི་གཙོར། །སྦྱོང་དང་སྐོང་བའི་ལས་རྣམས་བྱ། །བཅོམ་ལྡན་འདས་སེམས་དཔའི་རྡོ་རྗེས་དེ་སྐད་ཅེས་  
གསུངས་པ་དང། འཁོར་དེར་འདུས་པར་གྱུར་པའི་བདུད་ཀྱི་སྡེ་པ་ལས་ལྷའི་རིགས་སུ་གྱུར་པ་སངས་རྒྱས་ཀྱི་འཁོར་འཕགས་པའི་རིགས་འཛིན་པ། །ཉོན་  
མོངས་པ་ལྔའི་བདག་པོ་ལྷ་ཆེན་པོ་ལྔ་ལ་སོགས་པ་བཀའི་སྣོད་དུ་རུང་བར་བྱིན་གྱིས་བརླབས་ཏེ་འཁོད་པ་ལས། འདོད་ཆགས་ཐམས་ཅད་ཀྱི་གཙོ་བོ་རྡོ་རྗེ་  
བྲམ་ཟེ་ཐོད་པ་ཅན་ཞེས་བྱ་བ་ལ་སོགས་པས་འདི་སྐད་ཅེས་གསོལ་ཏོ་།བཅོམ་ལྡན་འདས་ཀྱི་བཀའ་ལྟར་མ་བགྱིས་ན། མ་དད་མ་གུས་འགལ་འཁྲུལ་དུ་གྱུར་  
བའི་ཆད་པའི་སྐྱེ་གནས་དང། རྣམ་པར་སྨིན་པ་ཇི་ལྟར་འགྱུར་བདག་ཅག་རྣམས་ལ་རྒྱ་ཆེར་བཤད་དུ་གསོལ་ཞེས་ཞུས་པ་ལས། བཅོམ་ལྡན་འདས་སེམས་  
དཔའི་རྡོ་རྗེའི་བཀའ་སྩལ་པ། འདོད་ཆགས་ཀྱི་བདག་པོ་ལ་སོགས་པ་རྣམས། དམ་ཚིག་ཉམས་པའི་ཆད་པའི་སྐྱེ་གནས་འདྲི་བ་ལེགས་ཀྱི་ཡིད་ཚིམ་  
བར་བྱེད་པ་བཤད་ཀྱི། ཉོན་ཅིག་རྩ་བ་ཡན་ལག་འདི་དག་ལས་།གལ་ཏེ་ཞིག་གམ་ཉམས་གྱུར་ན། །རྣལ་འབྱོར་ལས་ཀྱི་དང་པོ་ལས་།ལུང་གི་གསང་  
  
  
།དོན་དང་ལྡན་པའི་བླ་མ་ཡིས། །རྡོ་རྗེ་ཐ་ཚིག་བྱིན་བརླབས་ནས། །ལྕེ་ལ་དམ་ཚིག་ཆུ་བཞག་པ་།དམྱལ་བ་རྡོ་རྗེར་དམོད་བཙུགས་ནས། །ཡི་གེ་ཧཱུཾ་  
དུ་བྱས་པ་དེས། །སྙིང་གི་དཀྱིལ་དུ་ཐིམ་ནས་ཀྱང། །ལྕགས་ཀྱི་སྡིག་པ་མགོ་དགུ་པའི། །ཁྲོ་བོ་རཀྵ་ཞེས་བྱ་བའི། །ཁྲག་འཐུང་ཆེན་པོར་གྱུར་ནས་ནི། །སྙིང་ཁྲག་གཞིབས་  
ཏེ་འཐུངས་ནས་ནི། །སྡུག་བསྔལ་ཆེན་པོར་བསད་ནས་ཀྱང། །དམྱལ་བ་རྡོ་རྗེར་དེ་ལྟུང་འགྱུར། །གལ་ཏེ་ཐ་ཚིག་མ་ཉམས་ན། །ལྕེ་ལ་བཞག་པ་ཨརྒ་སྟེ། །སྙིང་གི་  
དཀྱིལ་དུ་ཐིམ་ནས་ཀྱང། །ཡེ་ཤེས་སེམས་དཔའ་ཚོན་གང་བར། །གྱུར་ཏེ་སྒྲིབ་པ་ཀུན་སྦྱངས་ནས། །སངས་རྒྱས་སྲས་སུ་སྐྱེད་པར་བྱེད་།འདོད་ཆགས་དམ་ཚིག་  
ཉམས་གྱུར་ན། །མངལ་གྱི་གྲོང་ཁྱེར་ཆེན་པོར་འགྲོ། །ཞེ་སྡང་དམ་ཚིག་ཉམས་གྱུར་ན། །རཀྵ་སྲིན་པོའི་རིགས་སུ་འགྲོ། །གཏི་མུག་དམ་ཚིག་ཉམས་གྱུར་ན། །མི་  
གཙང་ཟས་སུ་ཟ་བ་ཡི། །རྨོངས་པའི་ཕག་ཆེན་ལུས་སུ་ལྟུང། །ང་རྒྱལ་དམ་ཚིག་ཉམས་གྱུར་ན། །རུས་སྤལ་ནག་པོའི་ལུས་སུ་ལྟུང་།ཕྲག་དོག་དམ་ཚིག་ཉམས་  
གྱུར་ན༑ ༑ཆུ་སྲིན་མགོ་དགུའི་ལུས་སུ་ལྟུང། །དམ་ཚིག་ཆེན་པོའི་ཀུན་ཉམས་ན། །རུ་ཏྲ་ནག་པོའི་ལུས་སུ་ལྟུང། །ལས་ཀྱི་རྐྱེན་དང་མ་ཕྲད་ན། །ཐར་པའི་སྐབས་ནི་མི་  
  
  
༄༅། །སྲིད་དོ། །སེམས་དཔའི་རྡོ་རྗེས་དེ་སྐད་ཅེས་གསུངས་སོ་།ཉོན་མོངས་པ་ལྔའི་བདག་པོ་རིག་འཛིན་རྣམས་ཀྱིས་ཤིན་ཏུ་ཆོ་ངེས་ཆེན་པོ་  
འབྱིན་ཅིང་དུས་དེར་ཨེ་མའོ་བཅོམ་ལྡན་འདས། བཅོམ་ལྡན་འདས་ཀྱིས་གསུངས་པ་ལྟར་ན། བདག་ལ་ལྟུང་རྒྱུ་མཆིས་ཏེ། དང་པོ་བཅོམ་ལྡན་འདས་ཀྱི་  
བཀའ་ལ་བཏགས་པའི་ཚེ་བཀའ་ལ་མ་དད་མ་གུས་པས་བཀའ་ལ་སྐུར་ཅིང་དཔྱས་ལོང་བཏགས་པ་དང། སྟོན་པ་དང་གྲོགས་ལ་སྨད་ཅིང་དཔྱས་ལོང་  
བཏགས་པ་ལ་སོགས་པ་ལྟུང་བའི་རྒྱུ་མང་པོ་བགྱིས་པས། ད་ནི་བདག་ཀྱང་ཆད་པའི་སྐྱེ་གནས་སུ་མཆི་བར་ངེས་ན། བཅོམ་ལྡན་འདས་ཀྱིས་ཐུགས་རྗེ་ཆེན་པོས་  
བཟུང་སྟེ་བཀའི་འཁོར་དུ་བཀོད་པས། ད་ནི། ཐར་པ་ཐོབ་ལགས་གྲང། འོན་ཀྱང་འགྱོད་པ་དྲག་པོའི་དབང་གིས་ཡིད་ཀྱི་སྒྲིབ་པ་ནི། བྱང་ཆུབ་སེམས་  
ཀྱིས་བཤགས། ངག་གི་སྒྲིབ་པ་ནི། ཚིག་ཏུ་འདོན་ཅིང་སྨོས་ཏེ་བཤགས། ལུས་ཀྱི་སྒྲིབ་པ་ནི། ལུས་གདན་ཁྲི་ལ་ཕུལ་ཏེ་བཤགས་ན་བཅོམ་ལྡན་  
འདས་ཀྱིས་ཐུགས་རྗེས་གཟུང་འཚལ་ན། གཉེན་པོ་ནི། གང་ལགས་ཐབས་ནི། ཇི་ལྟར་བཤགས། ཡུལ་ནི། གང་ལ་བཤགས། རྒྱུ་ནི། གང་  
  
  
[?]བཅོམ་ལྡན་འདས་ཀྱིས་བཤད་དུ་གསོལ། བདེ་བར་གཤེགས་པ་ཐུགས་རྗེས་བསྐྱབ་ཏུ་གསོལ། བཅོམ་ལྡན་འདས་ཀྱིས་བཀའ་སྩལ་པ། རིག་འཛིན་  
ཆེན་པོ་མི་ཐོད་ཅན་རྣམས་ཉོན་ཅིག་ལྟུང་བར་གྱུར་པའི་གནས་རྣམས་ལ་འགྱོད་པར་གྱུར་ནས་ཞུས་པ་ལེགས་སོ། །ལྟུང་བའི་གཉེན་པོ་ནི། གང་ཞེ་ན། ཉེས་བྱས་  
རྣམས་བཤགས་པར་འདོད་ན། གང་འགྱོད་པ་དྲག་པོ་སྐྱེས་ནས་བ་སྤུ་ནི། གཟིངས། མཆིམ་འབྱིན་པ་ཡིན་ནོ། །ཐབས་ནི། རྣམ་པ་བཞི་ཡོད་དེ། གང་ཞེ་ན་  
ཤེས་རབ་ཆེན་པོའི་རྒྱུད་ཀྱིས་བག་ཆགས་ཐམས་ཅད་རང་བཞིན་མེད་པར་ཤེས་པ་དང། ཏིང་འཛིན་ཆེན་པོའི་མེས་བག་ཆགས་ཐམས་ཅད་བསྲེགས་ཏེ་མེད་  
པར་བྱ་བ་དང། བྱང་ཆུབ་སེམས་ཀྱི་འོད་ཟེར་གྱིས་བག་ཆགས་ཀྱི་མུན་ནག་ཐམས་ཅད་བསལ་ཏེ་དེ་དག་དག་པར་བྱ་བ་དང། སྤྱོད་པ་རླབས་པོ་ཆེའི་ཆུས་  
བཀྲུ་བའོ། །དེ་ལ་བཤགས་པར་བྱ་བའི་ཡུལ་ནི། འདི་ལྟ་སྟེ། སངས་རྒྱས་དང། རིག་འཛིན་དང། ལྷ་དང། བླ་མ་དང། གླེགས་བམ་དང། གྲོགས་པོ་  
དང། རྟེན་དུ་གྱུར་བ་རྣམས་སོ། །བཤགས་པར་བྱ་བའི་རྒྱུ་ནི། འདི་ལྟ་སྟེ། སྒྲིབ་པ་ཆེ་ཆུང་བཤགས་པའོ། །ཉོན་མོངས་པ་རགས་པ་མངོན་དུ་རྒྱུ་བ་བཤགས་པ་  
  
  
༄༅། །དང། བག་ལ་ཉལ་དང་ཤེས་བྱའི་སྒྲིབ་པ་བཤགས་པའོ་།དེའི་ཕྱིར་ལྟུང་བར་གྱུར་པའི་ལས་རྣམས་འགྱོད་པ་དྲག་པོས་བརྟེན་ལ་ཐབས་ལ་  
མཁས་པས་སྤྱད་དེ། སྒྲིབ་པ་ཆེ་ཆུང་ཆ་ཤས་ཀྱིས་ཕྱེ་ལ་གུས་པར་བཤགས་པ་གྱིས་ཤིག་དེ་སྐད་ཅེས་བཀའ་སྩལ་པ་དང། རིག་འཛིན་ཆེན་པོ་མིའི་  
ཐོད་པ་ཅན་རྣམས་མགུ་ཞིང་རངས་ཏེ་རྣལ་འབྱོར་སྦྱོར་བའི་ཕྱག་བྱས་ནས་འགྱོད་ཅིང་གདུང་བའི་གླུ་འདི་བླངས་སོ། །ཨོཾ༑ ཡེ་ཤེས་སྐུ་མཆོག་རང་བཞིན་དཀྱིལ་འཁོར་  
ནི༑ ༑ཟླ་རྒྱས་བཞིན་དུ་སྤྲོས་པ་མི་མངའ་ཡང། །ཐུགས་རྗེས་ཉི་གསལ་འོད་བཞིན་སྙོམས་མཛད་ལྷ། །བདེར་གཤེགས་བཞུགས་ཤིང་བདག་ལ་དགོངས་སུ་གསོལ། །  
བརྗོད་མེད་ཤེས་རབ་མི་གཡོ་ཆོས་མཆོག་དབྱིངས། །བདེ་ཆེན་ལོངས་སྤྱོད་རྫོགས་སྐུ་རིགས་ལྔའི་གཙོ། །ཐུགས་རྗེ་ཐབས་མཁས་རྒྱ་ཆེ་རོལ་པ་ཡི། །ཆོ་འཕྲུལ་སྤྲུལ་  
པའི་ཚོགས་ལ་ཕྱག་འཚལ་ལོ། །དངོས་སུ་འབྱོར་དང་ཡིད་ཀྱིས་སྤྲུལ་པ་ཡི། །ཀུན་ཏུ་བཟང་པོའི་བླ་མེད་མཆོད་སྤྲིན་གྱིས། །མཁའ་དབྱིངས་རྣམ་དག་རྒྱ་ཆེར་  
ཡོངས་བཀང་ནས། །ཕྱི་ནང་གསང་བའི་མཆོད་པ་རྒྱ་ཆེན་མཆོད་།ཀུན་ཏུ་བཟང་མོའི་ཡུམ་གྱི་བྷ་ག་ལ། །འདུ་འབྲལ་མེད་པའི་ངང་དུ་རོ་གཅིག་པའི། །གཉིས་  
  
  
སེམས་ཀྱི་རང་བཞིན་ཆོས་དབྱིངས་ནམ་མཁའ་ཆེ། །ཆོས་ཉིད་རྣམ་དག་རྒྱ་ཆེ་འོད་གསལ་བས། །རྣལ་འབྱོར་ཉིད་  
དབྱིངས་སྨྲ་བསམ་ལས་འདས་པས། །མཉམ་ཉིད་བྱང་ཆུབ་སེམས་ལ་རྟག་ཏུ་འདུད། །ཀུན་བཟང་རྫོགས་ཆེན་ཡེ་ནས་བདལ་བ་ལ། །ཕྱི་ནང་གསང་བའི་དཀྱིལ་  
འཁོར་བཀོད་པ་ནི། །སྣང་སྲིད་རྣམ་དག་ཀུན་བཟང་ཡུམ་གྱི་དབྱིངས་།འབྱུང་དང་འབྱུང་འགྱུར་ཡབ་ཡུམ་ལྷུན་རྫོགས་རྣམས། །གསང་ཆེན་རབ་རྫོགས་  
གཟུངས་ཆེན་བདག་ཉིད་མ། །གཉིས་མེད་ཐིག་ལེ་ཆེན་པོར་འོད་གསལ་བས། །ཅིར་ཡང་སྣང་བས་བདེ་ཆེན་གཡུང་དྲུང་ལྷ། །འདུ་འབྲལ་མེད་པ་གསང་བའི་  
དཀྱིལ་འཁོར་ནི། །བདག་ཉིད་ཆེན་པོ་བཅོམ་ལྡན་ཡབ་ཡུམ་དང། །བྱང་ཆུབ་ལྕམ་དྲལ་ཁྲོ་བོ་ཁྲོ་མོའི་ཚོགས། །རྡོ་རྗེ་ལྷ་མོའི་ཚོགས་རྗེ་ཚོགས་ཀྱི་བདག་མ་  
ལྟར་བྱམས་ཤིང་སྲིང་ལྟར་གདུང་ལ་སོགས། །ཉེས་ལེགས་སྟང་འཛིན་དམ་ཚིག་རྗེས་གཅོད་མ། །དབང་གྱུར་རྡོ་རྗེ་དམ་ཅན་དགོངས་སུ་གསོལ། །ཐུགས་རྗེས་  
གདུང་འཚོབ་རྡོ་རྗེ་ཐོད་པ་ཅན། །བདག་ཅག་དྲེགས་པའི་བདག་པོ་འདིར་ཚོགས་ཀུན། །འགྲོ་བའི་དོན་ཕྱིར་བྱང་ཆུབ་སེམས་བསྐྱེད་དེ་།བླ་མེད་གོ་འཕང་ཐོབ་  
  
  
༄༅། །པར་བྱ་བའི་ཕྱིར། །བསྟན་པ་རྒྱ་མཚོ་སོ་སོའི་འདུལ་ཁྲིམས་དང། །སྐུ་གསུང་ཐུགས་དང་མཉམ་སྦྱོར་སྡོམ་པའི་མཆོག་།འདའ་  
དཀའ་རྡོ་རྗེ་དམ་ཚིག་གཏན་གྱི་གཉེར། །སྤྱི་དང་ལྷག་པའི་ཁྱད་པར་དམ་ཚིག་རྣམས། །སྔ་ཕྱི་མ་ནོས་ཤིང་གཉེར་དུ་རྨའོ་འཚལ་།དོན་ལས་གོལ་ཞིང་  
ལྡོག་སེམས་མ་མཆིས་ཀྱང། །གདོད་བྱ་ལོང་ཡོད་སྙམ་པའི་ལེ་ལོ་དང། །ཀློང་དུ་མ་གྱུར་རྩལ་ཤུགས་ཆུང་བ་ཡིས། །ཤེས་བཞིན་མི་ལྡན་དམ་ཚིག་  
འགལ་གྱུར་ཏེ། །དང་པོའི་ཐ་ཚིག་བཀའ་ལ་བཏགས་པའི་ཚེ། །བཀའ་ལས་མ་གུས་འགལ་བགྱིས་དཔྱས་ལོང་གཏོགས། །བར་དུ་བསླབ་པའི་གཉེར་  
ཆེན་ཕོག་པའི་ཚེ། །བསླབ་ལ་མི་བརྩོན་དོན་ལ་གཡེལ་བ་དང་།ཐ་མ་འདི་ཚེ་འབྲས་བུ་སྒྲུབ་པ་ན། །བཀའ་དང་གཞུང་བཞིན་མ་ལྕོགས་དོན་ལས་འགལ། །  
ཚོར་དང་མཚོར་སྒྲིབ་པ་ཆེ་ཆུང་རྣམས། །ཤིན་ཏུ་མི་ཤེས་མ་རིག་དབང་གིས་ན། །སྟོན་པའི་བཀའ་དང་དམ་ལས་འགལ་བགྱིས་པ། །དཔའ་བོ་ཐུགས་རྗེས་  
བདག་ལ་བཟོད་པར་གསོལ། །འཁོར་བ་ཐོག་མ་མེད་པའི་དུས་མཐའ་ནས་།ལས་ཀྱི་དབང་གིས་བདག་ཅག་རིང་དུ་འཁྱམས། །ཉོན་མོངས་ལོག་པར་ལྟ་བའི་  
  
  
།སྡུག་བསྔལ་ནད་ཀྱིས་ཤིན་ཏུ་གདུངས་པ་ལ་།བདེ་གཤེགས་ཐུགས་རྗེ་སྨན་པའི་རྒྱལ་པོ་ཡིས། །དམ་ཚིག་བདུད་རྩི་ཐར་པའི་སྨན་སྩལ་བས། །  
ཉོན་མོངས་འཁྲུལ་པའི་ནད་རྣམས་ཞི་མཛད་ཅིང། །བླ་མེད་བྱང་ཆུབ་སྙིང་པོར་འཚོ་མཛད་པ། །བྱམས་མགོན་ཐུགས་རྗེས་བདག་ལ་སྐྱབས་སུ་མཆི། །ཞེས་  
དུས་ནས་ཨ་ལ་ལ་ཧོ་ཞེས་བརྗོད་དེ་གཉེན་པོ་དྲག་པོར་བསྟེན་ནས་ལུས་གདན་ཁྲིར་ཕུལ་ཏེ་བྱང་ཆུབ་སེམས་ཀྱིས་རྣམ་པར་འདུད་པའི་དོན་ལ་རྣམ་པར་སྦྱངས་  
པས་ལུས་གཅེར་བུ་ཟང་མར་ཕྱུང། གནོང་བ་དྲག་པོའི་འགྱོད་པ་བྱས་བས་བདེ་བར་གཤེགས་པ་རྣམས་མཉེས་པར་གྱུར་ཏོ། །དེས་སྒྲིབ་པ་བྱང་ཞིང་བསོད་  
ནམས་ཀྱི་ཚོགས་རྫོགས་པར་རྟགས་ལུས་གོས་དང་ཕྲལ་ནས་ལྡན་པའི་ཐོད་པ་ཡང་ཟླ་བ་ཚེས་བརྒྱད་པར་གྱུར་ཏེ། ས་ཐོབ་པའི་རྟགས་སུ་དེ་བཞིན་གཤེགས་  
པའི་ཞབས་རྟེན་དུ་གནས་པར་གྱུར་ཏོ། །དེ་ནས་སེམས་དཔའི་རྡོ་རྗེ་དགྱེས་ཏེ་བཀའ་སྩལ་པ། མིའི་ཐོད་པ་ཅན་རྣམས། འགྱོད་པའི་ལས་ཀྱིས་བཤགས་པ་  
ལེགས་ཏེ། ཉོན་མོངས་པའི་སྒྲིབ་པ་རྣམ་པར་དག་པར་གྱུར་ཏོ། །ད་ནི། ཤེས་བྱའི་སྒྲིབ་པ་དག་ཅིང་ཡེ་ཤེས་ཀྱི་ཚོགས་རྫོགས་པར་བགྱ་བའི་ཕྱིར་ཉན་པའི་དབང་  
  
  
༄༅། །པོས་སངས་རྒྱས་ཀྱིས་གསུངས་ལ་གསང་སྔགས་ཀྱི་སྒྲ་རྣམས་ཉོན་ཅིག་དེས་ནི། ས་ནས་སར་འཕར་ཞིང་འབྲས་བུ་ཡོངས་སུ་རྫོགས་པར་  
འགྱུར་རོ། །དེ་སྐད་ཅེས་གསུངས་པས་འཁོར་བསམ་པ་ངེས་པར་གྱུར་ཏོ་།རྒྱུད་ཀྱི་རྒྱལ་པོ་ཆེན་པོ་རྡོ་རྗེ་བཀོད་པ་ཀུན་འདུས་རིག་པའི་མདོ་ལས། སྐོང་བ་ལས་ཀྱི་སྒྲུབ་ལུགས་  
ཀྱི་ལེའུ་སྟེ་བརྒྱད་པའོ།། །།དེ་ནས་བཅོམ་ལྡན་འདས་གསང་བ་མཆོག་ཉིད་ཏིང་ངེ་འཛིན་རྒྱས་ཤིང་རྣམ་པར་འཕྲུལ་བ་ཞེས་བྱ་བའི་ཏིང་ངེ་འཛིན་ལ་སྙོམས་  
པར་ཞུགས་སོ། །སེམས་དཔའ་རྡོ་རྗེའི་སྙིང་པོ་ཡང་ཏིང་ངེ་འཛིན་རྣམ་པར་འཕྲུལ་པ་ཞེས་བྱ་བ་ལ་སྙོམས་པར་ཞུགས་སོ། །འདུས་པའི་འཁོར་རྣམས་ཀྱང་སྣ་ཚོགས་འཕྲུལ་པ་  
ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་འདུས་པ་ཕལ་མོ་ཆེའི་འཁོར་གྱིས་ཆོས་ཐམས་ཅད་ཅི་ཡང་མེད་པར་མཐོང་ངོ། །ཆོས་ཐམས་ཅད་ཅི་ཡང་མེད་  
པར་གསལ་བར་གྱུར་པ་དང། ཆོས་ཉིད་སྟོང་པའི་ནམ་མཁའ་ལས་བྲག་ཅའི་ཚུལ་དུ་སྒྲ་འདི་བྱུང་ངོ། །མི་གནས་མི་རྟོག་བསམ་དང་བྲལ། །མ་ཆགས་ཆགས་  
བྲལ་ཡུལ་ལས་འདས། །ཅི་ཡང་མི་འབྱུང་ཅིར་མ་ཡིན། །རང་བྱུང་རང་ཞི་བརྗོད་དང་བྲལ། །ཞེས་སྒྲ་བྱུང་བས་སྟོན་པ་ནི། དོན་གྱི་ཆེ་བ་ཕྱུང། འཁོར་རྣམས་