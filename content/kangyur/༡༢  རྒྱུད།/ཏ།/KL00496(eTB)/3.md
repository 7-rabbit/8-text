  
བགྱིད་ན་བདག་རྟག་ཏུ་དེའི་སླད་བཞིན་དུ་འབྲང་བར་བགྱིའོ། །ཡི་དྭགས་ཀྱི་ཚོགས་ཐམས་ཅད་ལྷན་ཅིག་བཀའ་བཞིན་བགྱིད་  
དོ༑ ༑འཇིག་རྟེན་གསུམ་ཡང་དབང་དུ་འགྱུར་རོ། །ཅི་སྟེ་བསྒྲུབ་པར་འཚལ་ན། དེར་དུར་ཁྲོད་དུ་ལུས་ཐལ་བས་བྱུགས་ལ་མི་མྒོའམ། ཐོད་པའི་ཕྲེང་བའི་རྒྱན་ཐོགས་ཤིང་ལག་ན་  
མདུང་རྩེ་གསུམ་པ་ཐོགས་ཏེ་ཁྲིའི་ཟུར་ཤིང་ཁྱེར་ལ། སྟག་ཝགས་ཀྱི་ཤམ་ཐབས་འཚལ་ཞིང་སློང་མོའི་ཟས་བབ་བབ་ཏུ་འཚལ་ལ་སྙིང་པོ་འདི་ལན་བཞི་འབུམ་བཟླས་བརྗོད་  
བགྱིའོ། །དེ་ནས་དུ་བ་འཐུལ་བའི་དུར་ཁྲོད་དུ་བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བགྱིས་ཏེ་མདུང་རྩེ་གསུམ་པ་དང་ཁྲིའི་ཟུར་ཤིང་བཞག་ལ་ཅི་འབྱོར་པའི་མཆོད་  
པ་བགྱིས་ནས་ཤ་ཆེན་གྱི་བདུག་པ་བསྲེག་ཅིང་མཚན་ཐོག་ཐག་བརྗོད་པ་བགྱིས་ན་དག་པོ་ཉིད་ཡི་དྭགས་མང་པོས་བསྐོར་ནས་འཇིགས་འཇིགས་ལྟ་ཆེན་པོའི་གཟུགས་  
ཅན་དུ་མཆི་བར་འགྱུར་ཏེ། དེ་ལ་མི་འཇིགས་པར་བགྱི་ཞིང་མཆོད་ཡོན་སྩལ་ལོ། །དེ་ནས་འགྲུབ་པར་འགྱུར་རོ། །དགོས་པ་ཐམས་ཅད་ཀྱང་བགྱིད་དོ། །དེའི་སླད་བཞིན་དུ་བཀའ་  
བཞིན་སྡོད་པ་ལྷུར་ལེན་ཏོ། །དེ་ནས་འབྱུང་པོའི་བདག་པོ་དབང་ལྡན་གྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་བཙལ་ནས་འདི་སྐད་ཅེས་སྨྲས་སོ། །བཅོམ་ལྡན་  
  
  
༄༅། །འདས། བདག་ཀྱང་དཀྱིལ་འཁོར་ཆེན་པོ་འདིར་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་བོནྣེ་ཏེ་དཏྟ་བཧུ་ཏ་ཨ་དཧི་པ་ཏི་སཱཧཱ་  
བཅོམ་ལྡན་འདས། བདག་གི་སྙིང་པོ་འདི་ནི་ཕུན་སུམ་ཚོགས་པ་ཐམས་ཅད་སྩལ་པ་སྟེ། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིས་  
ན༑ བདག་རྟག་ཏུ་དེའི་སླད་བཞིན་དུ་འབྲང་བར་བགྱི། བསྲུང་བར་བགྱི། དཔལ་བསྐྱེད་པར་བགྱིའོ། །ཅི་སྟེ་བསྒྲུབ་པར་འཚལ་ན་དེས་སྐྱེད་མོས་ཚལ་དབེན་པའི་གནས་སུ་  
ཟས་ནུབ་མོ་འཚལ་ཞིང་སྙིང་པོ་འདི་ལན་འབུམ་བཟླས་བརྗོད་བགྱིའོ་།ཐ་མར་ཅི་འབྱོར་བས་མཆོད་པར་བགྱི་སྟེ་ཙནྡན་གྱི་བདུག་པ་བསྲེག་ཅིང། གཏོར་མ་རྒྱ་ཆེན་པོ་ཡང་  
ཕུལ། མར་གྱི་མར་མེ་བརྒྱད་ཀྱང་ཕུལ་ལ། ཉི་མ་ནུབ་པ་ནས་བརྩམས་ཏེ་ནམ་ཕྱེད་ཀྱི་བར་དུ་བརྗོད་པར་བགྱིའོ། །དེ་ནས་འགྲུབ་པར་འགྱུར་རོ། །དགོས་པ་ཐམས་ཅད་  
ཀྱང་བསྒྲུབ་པར་འགྱུར་རོ། །སྨན་བཅུད་ཀྱིས་ལེན་ཀྱང་སྩོལ་ཏོ་།དེ་ནས་ལྷ་མོ་དཀའ་ཐུབ་ཟློག་གིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་བཙལ་ནས་འདི་སྐད་  
ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མསརྦ་ཏ་ཐཱ་ག་ཏ་བྷྱ་སརྦ་མུ་ཁེ་བྷྱ་སརྦ་ཐཱ་ཨུ་  
  
  
བཅོམ་ལྡན་འདས། བདག་གི་སྙིང་པོ་འདི་ནི་སྐལ་བ་བཟང་པོ་ཐམས་ཅད་བགྱིད་པ་སྟེ། མེ་ཏོག་གམ། སྤོས་སམ་ལིག་མུ་མིག་གམ། གི་ཝང་ལ་སྔགས་ལན་གཅིག་  
བཏབ་ཏེ་བཟླས་བརྗོད་བགྱིའོ། །རྟག་ཏུ་བཟླས་བརྗོད་བགྱིས་ན་སྐལ་བ་བཟང་པོར་འགྱུར་རོ། །ཅི་སྟེ་བསྒྲུབ་པར་འཚལ་ན་དེས་དབང་ལྡན་གྱི་སྙིང་པོ་ལས་ཆོ་ག་རྒྱས་པ་ཉིས་འགྱུར་  
དུ་སྦྱར་ཏེ་བསྒྲུབ་པར་བགྱིའོ། །དེ་ནས་གཟའ་ཆེན་པོ་སྨིན་དྲུག་གི་བུས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ་།བཅོམ་ལྡན་འདས། བདག་ཀྱང་དཀྱིལ་  
འཁོར་ཆེན་པོ་འདིར་ཡིད་རབ་ཏུ་དགའ་ཞིང་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཧེ་ཀུ་མཱ་ར་ཛྭ་ལི་ཏ་མཱུརྟི་ཙ་རུ་ཙི་ཏྲ་མ་བ་ར་སཱ་ཧཱ། བདག་  
གི་སྙིང་པོ་འདི་ནི་ཐམས་ཅད་ཀུན་ཏུ་སྐྲག་པར་བགྱིད་པ་སྟེ། གང་ལ་ལ་ཞིག་རྟག་ཏུ་དྲན་པར་བགྱིད་ན་དེ་ལ་འཇིགས་པ་ཐམས་ཅད་མི་འབྱུང་ངོ། །གླགས་འཚོལ་བའི་གདོན་ཐམས་  
ཅད་ཀྱིས་གླགས་མི་ཐོང་ངོ། །རྨ་བྱའི་མཇུག་མ་ལ་སྔགས་ཀྱིས་བཏབ་སྟེ། གདོན་གྱིས་བཏབ་པ་ལ་བྱ་བ་བགྱི་ཞིང་དེའི་བདུག་པའང་བསྲེགས་ན་སོས་པར་འགྱུར་རོ། །ཅི་སྟེ་  
བསྒྲུབ་པར་འཚལ་ན་དེས་ཐོག་མར་བྱིས་པ་ཁྱེའུ་བརྒྱད་བཀུར་སྟི་ཆེར་བགྱིས་ཏེ་འཚལ་མ་སྩལ་ལ་དེ་དག་ཟས་གང་ལ་སྲེད་པ་སྩལ་ཏོ། །དེ་ནས་མ་མོའི་ཁྱིམ་དུ་ལག་ན་མདུང་  
  
  
༄༅། །ཐུང་ཐོགས་ལ་གཞོན་ནུའི་གཟུགས་ཅན་གྱིས་སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་མ་མོའི་དཀྱིལ་འཁོར་དེ་ཉིད་དུ་མཆོད་པ་ཅི་འབྱོར་  
པས་མཆོད་པ་བགྱིས་ཏེ། འབབ་ཆུའི་འགྲམ་གཉིས་ཀྱི་འཇིམ་པ་ལས་གཟུགས་བརྙན་བགྱིས་ལ། སྙིང་གར་མདུང་ཐུང་བཙུགས་ཏེ། ཇི་སྲིད་ཤིའོ་ཞེའམ། རྒྱ་བ་ཆག་  
གོ་ཞེས་སྒྲ་གྲག་གི་བར་དུ་བཟླས་བརྗོད་བགྱིས་ན་གྲུབ་པར་འགྱུར་རོ། །དེ་སླན་ཆད་ཅི་འཚལ་བ་དེ་བགྱིད་དོ། །དེ་ནས་ལྷའི་བུ་སྤིན་དཀར་སྤྲིན་གྱིས་ལྷའི་བུ་ཐམས་ཅད་དང་ལྷན་  
ཅིག་ཏུ་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས་བདག་ཅག་ཀྱང་དཀྱིལ་འཁོར་ཆེན་  
པོ་འདིར་རང་གི་སྙིང་པོ་འདི་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་གུ་ལུ་གུ་ལུ། གརྫ་གརྫ། མྷཱ་སྤུད་བྷ་བ། བ་ར་བིནྡུ་ཏུཏྨ་ལ། ད་ར་ད་ར། པུ་  
ར་པུ་ར། ཀ་ས་ཀ་ས་སཱཧཱ། བདག་ཅག་གི་སྙིང་པོ་འདི་ནི་འགྲོ་བ་ཐམས་ཅད་ལ་སྨན་པར་བགྱིད་པ་སྟེ། འདིས་ནི་བདག་ཅག་རྒྱ་ཆེ་ཞིང་སྟུག་པའི་སྤྲིན་གྱི་དྲ་བས་ནམ་མཁའི་  
དཀྱིལ་ཁེབས་པར་བྱིན་གྱིས་བརླབས་ནས་ལོ་ཏོག་ཐམས་ཅད་བསྒྲུབ་པར་བགྱིད་དོ། །ས་ཆེན་པོ་འདི་ཡང་ཆར་པའི་རྒྱུན་ཆེན་པོས་ཚིམ་པར་བགྱིད་དོ། །བཅོམ་ལྡན་  
  
  
བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའི་གང་ལ་ལ་ཞིག་རྟག་ཏུ་དྲན་པར་བགྱིད་ན་དེ་ལ་ཆུས་ཕོངས་པའི་འཇིགས་པ་མི་འབྱུང་  
ངོ། །ལུས་ལ་ནད་ཐམས་ཅད་མི་འབྱུང་ངོ། །དེའི་བསམ་པ་ཐམས་ཅད་ཀྱང་ཡོངས་སུ་རྫོགས་པར་མཆིའོ། །ཅི་སྟེ་བསྒྲུབ་པར་འཚལ་ན་དེས་བྱམས་པ་དང་ལྡན་པས་ཟླ་བ་དྲུག་  
ཏུ་ཟླ་བ་ཤར་བ་ནས་བརྩམས་ཏེ། ཟླ་བ་ཤར་བའི་བར་དུ་བཟླས་བརྗོད་བགྱིའོ། །ཟླ་བ་དྲུག་ཚང་ནས་ཅི་འབྱོར་བའི་མཆོད་པ་བགྱིས་ཏེ། རྒྱ་མཚོ་ཆེན་པོ་བཞི་ལས་ཆུ་བླངས་ལ་བུམ་  
པ་ཞབས་ནག་པོ་མེད་པ་བཀང་སྟེ། སྤོས་དང། མེ་ཏོག་དང། བདུག་པས་མཆོད་ལ། ནམ་ཆུ་ལས་དབུ་བ་འབྱུང་ཞིང་གྱེན་དུ་འཐོར་བ་དང། སྒྲ་འབུག་འབུག་པོའམ། འབྲུག་  
གི་སྒྲ་གྲག་གི་བར་དུ་བཟླས་བརྗོད་བགྱིས་ན། ལྷའི་བུ་ཆར་སྤྲིན་གང་ཡང་རུང་བ་ཞིག་མཆིས་ནས་ཆུ་བར་སྣང་ལ་འཐོར་རོ། །དེ་ནས་གྲུབ་པར་འགྱུར་ཏེ་འདོད་པ་བཞིན་དགོས་  
པ་ཐམས་ཅད་བགྱིད་དོ། །དེ་ནས་གློག་སྤྲིན་འཇོམས་པ་དང། གློག་གཟི་བརྗིད་དང། གློག་འོད་སྣང་དང། གློག་ཕྲེང་བཟང་ཞེས་བྱ་བ་རྣམས་ཀྱིས་བྱང་ཆུབ་སེམས་དཔའ་ལག་  
ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས། གནོད་པ་ཐམས་ཅད་ཞི་བར་བགྱི་བའི་སླད་དུ་བདག་ཅག་ཀྱང་དཀྱིལ་  
  
  
༄༅། །འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་དྷཱ་ར་ཡ་དྷཱ་ར་ཡ། སྤུ་ར་སརྦ་མཧཱ་པྲི་ཏི་ཀ་ར་སཱཧཱ་  
བཅོམ་ལྡན་འདས། གང་ལ་ལ་ཞིག་སྙིང་པོ་འདི་དྲན་པར་བགྱིད་ན་དེ་ལ་བདག་ཅག་གིས་བསྲུང་པར་བགྱིའོ། །ཡོངས་སུ་བསྐྱབ་པ་དང་སྦ་བར་བགྱིའོ། །ཅི་སྟེ་བསྒྲུབ་  
པར་འཚལ་ན་དེས་ཕྱོགས་བཞིར་སྒྲོན་མ་བུས་ཤིང་ཕྱོགས་བཞིར་བདུག་པས་བདུགས་ལ་ཅི་འབྱོར་པའི་མཆོད་པ་བགྱིས་ཏེ། ཕྱོགས་བཞིར་ཁ་དོག་ཇི་ལྟ་བཞིན་དུ་བུམ་  
པ་བཞི་བཞག་པ་ལ་མཚན་ཐོག་ཐག་བཟླས་བརྗོད་བགྱིའོ། །དེ་ནས་ཕྱོགས་བཞིར་གློག་བྱུང་བ་ལ་འཇིགས་པར་མི་བགྱིད་པར་ཐམས་ཅད་ལ་མཆོད་ཡོན་སྩལ་ན་འགྲུབ་  
པར་འགྱུར་ཏེ། རང་གི་གནས་སུ་ཁྲིད་ནས་བསྲུང་བར་བགྱིད། ཡིད་ཀྱིས་བསམ་པ་རྣམས་སྒྲུབ་པར་བགྱིད་དོ། །གང་འདོད་པའི་དམ་པ་དེ་སྩོལ་ཏོ། །དེ་ནས་རིའི་རྒྱལ་པོ་  
རི་རབ་ལ་སོགས་པ་རིའི་རྒྱལ་པོ་ཆེན་པོ་རྣམས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་  
ལྡན་འདས། བདག་ཅག་ཀྱང་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱི་དོན་གྱི་སླད་དུ་དཀྱིལ་འཁོར་ཆེན་པོ་  
  
  
།ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཙ་ལ་ཙ་ལ། མ་ཧཱི་དྷ་ར་རཏྣ་དྷ་ར་སཱཧཱ། བཅོམ་ལྡན་འདས། བདག་ཅག་གི་སྙིང་པོ་འདི་  
གང་ཞིག་རྟག་ཏུ་དྲན་པར་བགྱིད་ན་དེ་དགོན་པར་མཆིས་པའི་ཚེ་བདག་ཅག་གིས་བསྲུང་བ་དང། བསྐྱབ་པ་དང། སྦ་བར་བགྱིའོ། །བདེ་བའི་ཡོ་བྱད་ཐམས་ཅད་ཀྱང་  
བགྱིའོ། །ཅི་སྟེ་སྒྲུབ་པ་འཚལ་ན་དེས་རིའི་རྩེ་མོར་འཛེགས་ལ་སྙིང་པོ་འདི་ལན་འབུམ་བཟླས་བརྗོད་བགྱིའོ། །དེ་ནས་ཅི་འབྱོར་པའི་མཆོད་པ་བགྱིས་ཏེ། འོ་མ་དང། ཞོ་དང། སྦྲང་  
རྩི་དང། མར་དང་བསྲེས་པའི་སྲེག་བླུགས་ལན་ཁྲི་སྦྱིན་སྲེག་བགྱིའོ། །དེ་ནས་བདག་ཅག་རིའི་རྒྱལ་པོ་གང་ཡང་རུང་བ་ཞིག་མཆིས་ཏེ་འདི་སྐད་ཅེས་སྨྲའོ། །བུ། ཚུར་ཤོག་  
ངེད་ཀྱི་གནས་སུ་འདིར། ཅི་འདོད་པ་དེ་སྦྱིན་ནོ་ཞེས་སྨྲའོ། །དེས་ཀྱང་ནམ་བདག་དགོས་ཏེ་དྲན་པའི་ཚེ་ཚུར་ཤོག་ཅིག་ཅེས་སྨྲས་ན་དེ་བཞིན་དུ་གྱུར་ཅིག་ཐམས་ཅད་བགྱི་ཡི་  
ཁྱོད་སུ་ལ་ཡང་མ་སློང་ཞིག་ཅེས་སྨྲའོ། །དེ་ནས་གཤིན་རྗེ་དང། མཚན་མོ་ནག་མོ་དང། བེ་ཅོན་ནག་པོ་ཅན་དང། སྐྱེས་བུ་ནག་པོ་དང། རྣ་ནག་པོ་དང། དཔལ་བྱེད་མ་  
རྣམས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་འཚལ་ནས་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་  
  
  
༄༅། །པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་བ་བྷཱ་ས་ཏྭ་ཡ་སཱཧཱ། བཅོམ་ལྡན་འདས་བདག་ཅག་གི་སྙིང་པོ་འདི་གང་ལ་ལ་[?]  
ཞིག་རྟག་ཏུ་དྲན་པར་བགྱིད་ན་བདག་གིས་དེ་གསད་དགུག་གི་སླད་དུ་རང་གི་གཡོག་འཁོར་མི་བགྱི་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་ཟླ་བ་མར་ངོའི་ཞག་བཅུ་  
བྮིའམ། ཞག་བརྒྱད་ལ་བསྙུང་བ་བགྱིས་ཏེ། འབྲས་སཱ་ལུ་བཏགས་པ་ལས། གཤིན་རྗེ་སོར་བརྒྱད་དམ། སོར་དྲུག་ནས་འཁོར་དང་བཅས་པ་བགྱིས་ལ། མ་ཧེ་དང་  
བེ་ཅོན་ཡང་ངོས་གཉིས་སུ་བཞག་སྟེ། དེ་ནས་ཅི་འབྱོར་བའི་མཆོད་བ་བགྱིས་ནས་མཚན་ཐོག་ཐག་གསང་སྔགས་བརྗོད་ན། ནམ་ཕྱེད་དམ། ཉི་མ་ཤར་ན། མ་ཧེ་སྒྲ་འབྱིན་  
པའམ། བེ་ཅོན་འགུལ་ཏེ། མཆོད་ཡོན་ལ་སོགས་པ་སྩལ་ལ་བྲི་བར་བགྱིའོ། །དེ་ནས་འགྲུབ་པར་འགྱུར་རོ། །འདོད་པའི་ལས་རྣམས་བགྱིད་དོ། །དེ་ནས་མཚན་མོ་ནག་  
མོས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་བི་ཀ་རཱ་ལ་རཱ་ཏྲི་མཱ་ཏེ་སའྷཱ། གང་ལ་ལ་རྟག་ཏུ་དྲན་པར་བགྱིད་ན་དེ་བདག་གིས་བསྲུང་  
བར་བགྱིའོ། །ཅི་སྟེ་བསྒྲུབ་པར་འཚལ་ན་སྔ་མ་བཞིན་ནོ། །བེ་ཅེན་ནག་པོས་ཀྱང་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཏ་མོད་བྷ་  
  
  
བཅོམ་ལྡན་འདས། གང་ལ་ལ་ཞིག་རྟག་ཏུ་དྲན་པར་བགྱིད་ན་བདག་དེའི་དྲུང་དུ་མི་མཆི་བར་བགྱིའོ། །ཕན་གདགས་པའང་བསྒྲུབ་པར་བགྱིའོ། །ཅི་སྟེ་སྒྲུབ་  
པར་འཚལ་ན་དེས་སྔ་མ་བཞིན་དུ་བསྒྲུབ་པར་བགྱི་སྟེ། བདག་གིས་དེའི་བསམ་པ་ཐམས་ཅད་ཡོངས་སུ་རྫོགས་པར་བགྱིའོ། །དེ་ནས་སྐྱེས་བུ་ནག་པོས་རང་གི་སྙིང་པོ་སྨྲས་སོ།།  
ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཨུཏྟ་མ་པུ་རུ་ཥ་སཱཧཱ། བཅོམ་ལྡན་འདས། བདག་གི་སྙིང་པོ་འདི་གང་ལ་ལ་ཞིག་རྟག་ཏུ་དྲན་པར་བགྱིད་ན། བཅོམ་ལྡན་  
འདས། བདག་དེའི་དྲུང་དུ་མི་མཆི་བར་ཕན་གདགས་པར་བགྱིའོ། །ཅི་སྟེ་བསྒྲུབ་པར་འཚལ་ན་སྔ་མ་བཞིན་དུ་བསྒྲུབ་པར་བགྱིའོ་།ཁྱད་པར་ཅུང་ཟད་ནི། འདི་ལྟ་སྟེ། སྐྲའི་ཞགས་  
པ་ནི་གཉིས་གཞག་པར་བགྱིའོ། །བསམ་པ་ཐམས་ཅད་ཡོངས་སུ་རྫོགས་པར་འགྱུར་རོ། །དེ་ནས་འཆི་བདག་གིས་རང་གི་སྙིང་པོ་སྨྲས་པ་ན་མ༑ སརྦ་ཏ་ཐཱ་ག་ཏེ་བྷྱ་སརྦ་མུ་  
ཁེ་བྷྱ་སརྦ་ཐཱ་ཨ་པྲ་ཏི་ཏ་ཏཱ་ཀ་ཏེ་ཀརྨ་པ་ཤ་ཨ་བུ་ཀེ་དེ་བེ་བ་ར་དེ་སཱཧཱ། བཅོམ་ལྡན་འདས། བདག་གི་སྙིང་པོ་འདི་གང་ལ་ལ་ཞིག་རྟག་ཏུ་དྲན་པར་བགྱིད་ན་བདག་དེའི་ངང་  
དུ་མི་མཆི་སྟེ་སྔོན་གྱི་ལས་ནི་མ་གཏོགས་སོ། །ཅི་སྟེ་བསྒྲུབ་པར་འཚལ་ན་དེས་སྔ་མ་བཞིན་དུ་བསྒྲུབ་པར་བགྱི་སྟེ། དྲིལ་བུ་གཞག་གོ་དེ་ནས་དཔལ་བྱེད་ཀྱིས་རང་གི་སྙིང་པོ་  
  
  
༄༅། །སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་བཱ་ཀྲྀ་ཏི་མཧཱ་ཏྲཻ་ཏྱེ་བྷ་ག་བ་ཏི། མུ་ཏི་མུ་ཁི་སཱཧཱ། གང་ལ་ལ་ཞིག་རྟག་ཏུ་དྲན་པར་བགྱིད་ན་  
བདག་དེའི་དྲུང་དུ་མི་མཆི་སྟེ། འཕགས་པ་ལ་སྐུར་བ་འདེབས་པ་དང། དམ་པའི་ཆོས་སྤོང་བ་དང། བླ་མ་ལ་སྨོད་པ་ནི་མ་གཏོགས་སོ། །ཅི་སྟེ་བསྒྲུབ་པར་འཚལ་ན་དེས་  
སྔ་མ་བཞིན་དུ་བསྒྲུབ་པར་བགྱིའོ། །འབྲས་ཀྱི་འོ་ཐུག་ལན་ཚྭ་ཅན་གཞག་པར་བགྱི་སྟེ། ཕུན་སུམ་ཚོགས་པ་ཐམས་ཅད་སྩོལ་ཏོ། །དེ་ནས་རྣ་ནག་མོས་རང་གི་སྙིང་པོ་  
སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཀཱ་ལ་ཙཀྲ་ཎི་སཱཧཱ། གང་ལ་ལ་ཞིག་རྟག་ཏུ་དྲན་པར་བགྱིད་ན་བདག་དེའི་དྲུང་དུ་མི་མཆི་སྟེ། ཕ་དང། མ་མི་  
དགའ་བ་བགྱིས་པ་ནི་མ་གཏོགས་སོ། །ཅི་སྟེ་བསྒྲུབ་པར་འཚལ་ན་དེས་སྔ་མ་བཞིན་དུ་བསྒྲུབ་པར་བགྱིའོ། །བྱེ་བྲག་ཏུ་ནི་ཕུབ་མའི་མེ་དང་བཅས་པའི་མེ་སྣོད་གཞག་  
པར་བགྱིའོ། །སུ་ཞིག་དེ་ལྟར་བགྱིད་ན་བདག་རྟག་ཏུ་དེའི་སླད་བཞིན་འབྲང་བར་བགྱིའོ། །དེ་ནས་མ་མོ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་  
དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས། མ་མོ་དྲག་མོ་བདག་ཅག་ཀྱང་འཇིག་རྟེན་ལ་ཕན་གདགས་པའི་སླད་དུ་གྲོང་དང་  
  
  
།དཀྱིལ་འཁོར་ཆེན་པོ་འདིར་བདག་ཅག་སོ་སོའི་སྙིང་པོ་འབུལ་བར་བགྱིའོ། །དེ་ནས་ཚངས་པའི་ཆུང་མས་རང་གི་སྙིང་པོ་སྨྲས་པ། ན་མཿ་  
སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཨོཾ་བྲཧྨ་བ་ཏི་ནི་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བདག་རྟག་ཏུ་དེའི་སླད་བཞིན་དུ་  
འབྲང་པར་བགྱིའོ། །མ་མོ་ཐམས་ཅད་ཀྱང་ཡི་རངས་ནས་རྟག་ཏུ་བསྲུང་བར་བགྱིད་དོ། །ཅི་སྟེ་བསྒྲུབ་པར་འཚལ་བ་དེས། ཨོཾ་ཞེས་བགྱི་བ་སྙིང་གར་བསམས་ལ་ལན་འབུམ་བཟླས་  
བརྗོད་བགྱིའོ། །དེ་ནས་མ་མོའི་དཀྱིལ་འཁོར་བགྱིས་ལ་ཅི་འབྱོར་པས་མཆོད་དེ། མཚན་ཐོག་ཐག་ཏུ་སྔགས་བགྲང་ནོར་བུ་དང། རིལ་བ་སྦྱི་བླུགས་ལག་ན་ཐོགས་ལ། ཨོཾ་ཞེས་  
བགྱི་བའི་སྒྲ་གྲག་གི་བར་དུ་བཟླས་བརྗོད་བགྱིའོ། །དེ་ནས་བསྒྲུབ་པ་འགྲུབ་པར་འགྱུར་ཏེ་གང་འཚལ་བའི་ལས་དེ་བགྱིད་དོ། །གང་འཚལ་བ་དེ་སྩོལ་ཏོ། །དེ་ནས་དྲག་པོའི་ཆུང་  
མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཧྲཱི་ཕཊ་སཱཧཱ། བཅོམ་ལྡན་འདས་གང་ལ་ལ་ཞིག་བདག་གི་སྙིང་པོ་འདི་རྒྱུན་ཏུ་དྲན་པར་  
བགྱིད་ན། བདག་རྟག་ཏུ་དེའི་སླད་བཞིན་དུ་འབྲང་ཞིང་བསྒོ་བ་བཞིན་བགྱིའོ། །གང་བསམས་བདེ་སྩོལ་ཏོ། །ཅི་སྟེ་བསྒྲུབ་པར་འཚལ་ན། སློང་མོའི་ཟས་བཟའ་ཞིང་དུར་ཁྲོད་  
  
  
༄༅། །ན་མཚན་གཅིག་མཆིས་པར་ལྷ་ཆེན་པོའི་གློ་གཡས་པར་ལན་ཉིས་འབུམ་བཟླས་བརྗོད་བགྱིའོ། །ཐ་མར་ཅི་འབྱོར་པས་མཆོད་དེ། ད་ཏུ་ཀེ་ར་ཀའི་  
མེ་ཏོག་ཞོ་དང། སྦྲང་རྩི་དང། མར་ལ་སྨྱུགས་པ་བཞི་ཁྲི་དུར་གྱི་མེར་སྦྱིན་སྲེག་བགྱིའོ། །ནམ་ཕྱེད་ན་ཁྱུ་མཆོག་གི་སྒྲའམ་ཨོཾ་ཞེས་བགྱི་བའི་སྒྲ་གྲག་པར་འགྱུར་ཏེ་  
དེ་ནས་མ་མོ་ཐམས་ཅད་གྲུབ་པར་གྱུར་ཏོ། །དེ་ནས་ཁྱབ་འཇུག་གི་ཆུང་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ནཱ་ར་ཡ་ནི་ཛ་གརྠི་  
ཧ་རི། བ་ལ་བ་དི་ཛ་ཡེ་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བསྲུང་པ་དང། སྦ་བ་དང། བསྐྱབ་པའི་སླད་དུ་བདག་རྟག་ཏུ་དེའི་སླད་བཞིན་  
འབྲང་བར་བགྱིའོ། །ཅི་སྟེ་སྙིང་པོ་འདི་བསྒྲུབ་པར་འཚལ་ན་དེས་བསོད་ནམས་འབབ་པར་ལན་ལྔ་ཁྲི་བཟླས་བརྗོད་བགྱིའོ། །ཐ་མར་སྟོན་ཟླ་ཐ་ཆུང་ཚེས་བཅུ་གཉིས་ལ་ཅི་  
འབྱོར་པས་མཆོད་དེ། མན་དཱ་ར་བའི་མེ་ཏོག་མར་ལ་སྨྱུགས་པ་ལ་ལན་ཁྲི་སྦྱིན་སྲེག་བགྱིས་ན་འགྲུབ་པར་འགྱུར་ཏེ། གང་འཚལ་བ་དེ་སྩོལ་ཏོ། །མ་མོ་ཐམས་ཅད་ཀྱི་དམ་ཚིག་  
འཚལ་བར་འགྱུར་རོ། །དེ་ནས་གཞོན་ནུའི་ཆུང་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཀུ་མཱ་རི། མ་ཡཱུ་ར། ཙི་ཏྲ་ཀེ་ཏ་ག་དྲེ་ཤཀྟི་  
  
  
བིད་ཙི་སཱཧཱ། ཕུ་སཱཧཱ། བཅོམ་ལྡན་འདས་གང་ལ་ལ་ཞིག་སྙིང་པོ་འདི་དྲན་པར་བགྱིད་ན་བདག་དེའི་སླང་བཞིན་འབྲང་ཞིང་དགོས་པ་ཐམས་ཅད་བགྱིའོ། །ཅི་སྟེ་སྙིང་པོ་འདི་  
བསྒྲུབ་པར་འཚལ་ན་དེས་ཁ་ལྷོ་ཕྱོགས་སུ་བལྟས་ལ་ལག་པ་གཡོན་པར་མདུང་ཐུང་ཐོགས་ཤང་ལན་བཞི་འབུམ་བཟླས་བརྗོད་བགྱིའོ། །དེ་ནས་དེ་བཞིན་དུ་ཅི་འབྱོར་བས་མཆོད་  
ལ་འབྲུའི་ལ་དུ་རྒྱ་ཤུག་ཙམ་གྱིས་མཚན་ཐོག་ཐག་སྦྱིན་སྲེག་བགྱིའོ། །ནམ་ཕྱེད་དམ། ནང་པར་གཞོན་ནུ་མཆིས་ནས་མདུན་དུ་འགྲེང་སྟེ། དེ་ལ་མཆོད་ཡོན་སྩོལ་ཏོ། །དེ་  
ཕྱིན་ཆད་གྲུབ་པར་འགྱུར་ཏེ། གང་འཚལ་བ་དེ་བགྱིད་དོ། །དེ་ནས་ཙ་མུཎྜིས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་རུ་དཧི་ར་བེ་ཏཱ་ལི། ཨཱ་  
ཀརྵ་ཎི། མཧཱ་ཀྲྀཏྟེ་ཙྪིནྡ་ཙྪིནྡ། བྷིནྡ་བྷིནྡ་ཙ་མུཎྚི་བིད་ཙེ་སཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན། བདག་རྟག་ཏུ་དེའི་སླད་བཞིན་  
འབྲང་ཞིང་ཡིད་ལ་བསམས་པའི་དགོས་པ་ཐམས་ཅད་བགྱིའོ། །ཅི་སྟེ་སྙིང་པོ་འདི་བསྒྲུབ་པར་འཚལ་ན་དེས་གོས་སྔོན་པོ་བགོས་ཏེ། ལག་ན་མི་ཐོད་ཐོགས་ཏེ་ཟླ་བ་གཅིག་  
ཟས་སུ་ཤ་བཟའ་ཞིང་དུར་ཁྲོད་དམ། མ་མོའི་དཀྱིལ་འཁོར་དུ་བཟླས་བརྗོད་བགྱིའོ། །ཐ་མར་དེ་ཉིད་དུ་ཅི་འབྱོར་པར་མཆོད་དེ། ཤ་ཆེན་པོའི་སྲེག་བླུགས་ཡུངས་ཀར་གྱི་  
  
  
༄༅། །མར་ལ་སྨྱུགས་པ་ལན་ཁྲི་སྦྱིན་སྲེག་བགྱིའོ། །དེ་ནས་ཧ་ཧ་ཞེས་བྱ་བའི་སྒྲ་འབྱིན་ཏེ་ལྕེ་མྱུག་མྱུག་བགྱིད་ལ། ལག་ན་མི་ཐོད་ཐུགས་ཤིང་མཆི་བར་  
འགྱུར་ཏེ། མི་ཐོད་ཁྲག་གིས་བཀང་བའི་མཆོད་ཡོན་སྩོལ་ཏོ། །དེ་ནས་ལེགས་སོ་ཞེས་མཆི་སྟེ། སྒྲུབ་པ་པོ་ལ་བསྐོར་བ་བགྱིས་ཏེ། དེ་ནས་མི་སྣང་བར་འགྱུར་རོ། །དེ་སླན་  
ཆད་རྟག་ཏུ་སླད་བཞིན་འབྲང་ཞིང་ཅི་འདོད་པ་དེ་བགྱིད་དོ། །དེ་ནས་ཕག་གི་ཆུང་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་བཛྲ་གོ་ཎི་  
ནི་བའིད་བརྗོད་ཏིར། བའི་ར་ལི་ཧཱུཾ་ཀ་རི་སཱ་ཧཱ། བཅོམ་ལྡན་འདས་གང་ལ་ལ་ཞིག་གི་སྙིང་པོ་འདི་དྲན་པར་བགྱིད་ན་བདག་རྟག་ཏུ་དེའི་སླད་བཞིན་འབྲང་ཞིང་དགོས་པ་ཐམས་  
ཅད་བགྱིའོ། །བཅོམ་ལྡན་འདས། སྙིང་པོ་འདི་བསྒྲུབ་པར་འཚལ་ན་དེས་ལན་འབུམ་བཟླས་བརྗོད་བགྱིའོ། །ཐ་མར་སྐེ་ཚེའི་འབྲུ་དང་ཆང་བསྲེས་པའི་སྲེག་བླུགས་ལན་འབུམ་མ་  
མོའི་དཀྱིལ་འཁོར་དུ་སྦྱིན་སྲེག་བགྱིའོ། །དེ་ནས་ནམ་ཕྱེད་ན་ཕག་གི་ཆུང་མ་ཉིད་བྱི་ལ་མོའི་གཟུགས་ཀྱིས་མཆི་བར་འགྱུར་རོ། །ཡང་ན་ལྷའི་སྤོས་ཀྱི་ངད་འབྱུང་ངོ། །དེ་ནས་  
གྲུབ་པར་རིག་པར་བགྱི་སྟེ། དེ་ཕྱིན་ཆད་ཅི་འདོད་པ་བཞིན་དུ་ལས་ཐམས་ཅད་བགྱིད་དོ།། །།འཕགས་པ་ལག་ན་རྡོ་རྗེ་དབང་བསྐུར་བ་བམ་པོ་དྲུག་པ་  
  
  
ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱསརྦ་ཐཱ་ཙི་ད་རི་ཎི་ཀུ་ར་བིནྡེ་དཱནྡ་པཱ་ཎི་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་  
པོ་འདི་དྲན་པར་བགྱིད་ན་དེ་ལ་རྒྱལ་པོའི་ཆད་པའི་འཇིགས་པ་ཐམས་ཅད་མི་འབྱུང་ངོ། །ཉིན་གཅིག་བཞིན་དུ་ནོར་ཐམས་ཅད་རྣམ་པར་འཕེལ་ལོ། །བདག་གི་ཕྱག་བརྙན་བཞི་  
རྟག་ཏུ་གཡོག་འཁོར་དུ་གནས་པར་འགྱུར་རོ། །ཡིད་ལ་བསམས་པའི་དགོས་པ་ཐམས་ཅད་སྒྲུབ་པར་འགྱུར་རོ། །ཅི་སྟེ་བསྒྲུབ་པར་འཚལ་ན་དེས་སློང་མོའི་ཟས་བཟའ་ཞིང་ལག་ན་  
བེ་ཅོན་ཐོགས་ལ་ཤིང་དྲུང་གཅིག་ན་མཆིས་པར་སྙིང་བོ་འདི་ལན་སུམ་ཁྲི་བཟླས་བརྗོད་བགྱིའོ། །ཐ་མར་དེ་ཉིད་དུ་ཅི་འབྱོར་པས་མཆོད་པ་ལ་འབྲས་ཡོས་ཀྱི་སྲེག་བླུགས་ཞོ་དང་  
སྦྲང་རྩི་དང། མར་དང་བསྲེས་པ་ལན་འབུམ་སྦྱིན་སྲེག་བགྱིས་ན་འགྲུབ་པར་འགྱུར་ཏེ། དེ་སླན་ཆད་གང་འཚལ་བ་དེ་བགྱིད་དེ། །དེ་ནས་འཇིགས་འཇིགས་ལྟ་ཆེན་པོའི་ཆུང་  
མས། བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་བཙལ་ནས་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་དབུལ་ལོ།།  
ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་དྷྱ་སརྦ་ཐཱ་ཧེ་ཀུ་ན་ཁི། མཧཱ་ན་ཁི་ཤ་ཀུ་ནི། ཨུ་ལཱུ་ཀ་མུ་ཁི། ཡ་མ་དའུ་ཏཱི་བིཏ་ཙེ་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་  
  
  
༄༅། །རྟག་ཏུ་དྲན་པར་བགྱིད་ན། དེའི་བསམ་པ་ཐམས་ཅད་ཡོངས་སུ་རྫོགས་པར་འགྱུར་རོ། །ཅི་སྟེ་བསྒྲུབ་པར་འཚལ་ན་སློང་མོའི་ཟས་བཟའ་ཞིང་ལམ་གྱི་བཞི་  
མྡོའམ། ཤིང་དྲུང་གཅིག་པར་མཆིས་ལ་སྙིང་པོ་འདི་ལན་འབུམ་བཟླས་བརྗོད་བགྱིའོ། །དེ་ནས་ཅི་འབྱོར་པས་མཆོད་དེ། བུ་བཙས་པའི་ཐལ་བའི་སྲེག་བླུགས་ལན་འབུམ་  
སྦྱིན་སྲེག་བགྱིའོ། །དེ་ནས་འཇིགས་འཇིགས་ལྟ་ཆེན་པོའི་ཆུང་མས་སྲུལ་པོའི་གཟུགས་འཛིན་ཅིང་མཆི་བར་འགྱུར་ཏེ། དེ་ལ་འུག་པའི་འདབ་མའི་བདུག་པ་སྩལ་ཏོ། །དེ་ནས་  
གྲུབ་པར་འགྱུར་ཏེ་གང་འཚལ་བ་དེ་བགྱིད་དོ། །དེ་ནས་ཆུ་ཀླུང་ཆེན་པོ་གང་གཱ་ལ་སོགས་པ་ཆུ་ཀླུང་ཆེན་པོ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་  
བཙལ་ཏེ། འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་  
བྷྱ་སརྦ་ཐ་མ་ན་སི་མ་ནོ་ནུ་གེ་ག་ལི་བི་མ་ལེ་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན། དེ་ལ་ཆུའི་འཇིགས་པ་ཐམས་ཅད་  
མི་འབྱུང་ངོ། །ཅི་སྟེ་བསྒྲུབ་པར་འཚལ་ན་ལྐོག་མ་ནུབ་ཙམ་གྱི་ཏར་ཞུགས་ལ་སྙིང་པོ་འདི་ལན་འབུམ་བཟླས་བརྗོད་བགྱིའོ། །དེ་ནས་ཅི་འབྱོར་པས་མཆོད་དེ། འབྲས་  
  
  
སྦྲང་རྩིས་སྦྲུས་པ་ལས་སོར་དྲུག་ཚད་ཙམ་གྱི་གཟུགས་བགྱིས་ལ་སྟོང་རྩ་བརྒྱད་སྦྱིན་སྲེག་བགྱིས་ན་འགྲུབ་པར་འགྱུར་ཏེ། དེ་སླན་ཆད་ཆུ་ཀླུང་  
རྣམས་སུ་ཞུགས་ཀྱང་འཇིགས་པ་མི་འབྱུང་ངོ། །དེ་དག་ཉིད་དང་ཇི་སྲིད་འདོད་ཀྱི་བར་དུ་གནས་ཤིང་བུ་བཞིན་རྗེས་སུ་སྤྱོད་ལ་གང་འཚལ་བདེ་སྩོལ་ཏོ། །དེ་ནས་སྣ་ཚོགས་  
ཕྲེང་བ་ཅན་ལ་སོགས་པ་དྲི་ཟའི་རྒྱལ་པོ་ཐམས་ཅད་ཀྱིས་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་  
ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་བྷ་ག་བ་ཏི་གནྡྷ་རྦ་རཱ་ཛ་པྲི་ཡེ་སཱཧཱ། གང་ལ་ལ་ཞིག་བདག་  
ཅག་གི་སྙིང་པོ་འདི་དྲན་པར་བགྱིད་ན་བདག་ཅག་རྟག་ཏུ་དེའི་སླད་བཞིན་དུ་འབྲང་བར་བགྱིའོ། །དགོས་པ་ཐམས་ཅད་ལ་རབ་ཏུ་དགའ་བའི་ཡིད་ཀྱིས་གནང་བ་སྩལ་བར་  
བགྱིའོ། །བསྐོར་ནས་གནས་པར་བགྱིད་དོ། །འཆི་བའི་དུས་ཀྱི་ཚེ་ན་ཡང་སིལ་སྙན་དང། ཕེག་རྔོབ་པ་བགྱིད་ཅིང་སྟེང་དུ་བླ་རེ་བཟུང་ལ། སངས་རྒྱས་དང། ཆོས་དང། དགེ་  
འདུན་རྗེས་སུ་དྲན་པ་སྩལ་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་ཐོག་མ་དགོན་པ་ཆེན་པོར་ཞུགས་ལ་ཟས་སུ་འབྲས་བུ་བཟའ་ཞིང་སྙིང་པོ་འདི་ལན་ཉིས་འབུམ་  
  
  
༄༅། །བཟླས་བརྗོད་བགྱིའོ། །དེ་ནས་ཅི་འབྱོར་པས་མཆོད་དེ། དུ་རུ་སྐའི་བདུག་པ་བསྲེག་ཅིང་མཚན་ཐོག་ཐག་བཟླས་བརྗོད་བགྱིས་ན་དྲི་ཟའི་རྒྱལ་པོ་གང་  
ཡང་རུང་བ་ཞིག་མཆིས་ནས་མགོ་ལ་མེ་ཏོག་གི་ཕྲེང་བ་སྩོལ་གྱི་བར་དུ་བཟླས་བརྗོད་བགྱིའོ། །དེ་ནས་དྲི་ཟའི་ནང་དུ་ཀུན་གྱིས་བཀུར་བས་འགྱུར་ཏེ། དྲི་ཟའི་གནས་ཐམས་ཅད་  
དུ་ཞུགས་ཀྱང་ནམ་ཡང་ཡོངས་སུ་ཉམས་པར་མི་འགྱུར་རོ། །མདོར་ན་གང་འཚལ་བ་དེ་སྩོལ་ཏོ། །དེ་ནས་རིག་སྔགས་འཆང་གི་རྒྱལ་པོ་ཏོག་ལ་སོགས་པ་རིག་སྔགས་  
འཆང་གི་རྒྱལ་པོ་རྣམས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་གལ་བདེ་ལོགས་སུ་ཐལ་མོ་སྦྱར་བ་བཏུད་ནས་འདི་སྐད་ཅེས་སྨྲས་སོ་།བཅོམ་ལྡན་འདས། བདག་  
ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ༑ སརྦ་ཐཱ་ག་ག་ན་སཾ་བྷ་བེ་ག་ག་ན་གཽ་རི། ཨུ་ཏཱ་ཏྟི་ཀེ་ཧི་རི་ཁི་རི་  
ས་ནས་ར་བ་ཧཾ་ག་མི་སཱཧཱ། བཅོམ་ལྡན་འདས། འདི་ནི་རིག་སྔགས་འཆང་བ་ཐམས་ཅད་ཀྱི་སྙིང་པོ་ལགས་ཏེ། འདིས་བདག་ཅག་རིག་སྔགས་འཆང་གི་རྒྱལ་པོ་ཞེས་  
བགྱིའོ། །དེ་བཞིན་གཤེགས་པ་ཐམས་ཅད་ལ་མཆོད་པ་དང། རིམ་གྲོ་བགྱིད་པ་ཞེས་བགྱིའོ། །མདོར་ན་འདོད་པ་ཙམ་གྱིས་དགོས་པ་ཐམས་ཅད་བགྱིད་དོ། །བཅོམ་  
  
  
བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པ་གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བདག་ཅག་དེ་ལ་དངོས་གྲུབ་དང། མཐུ་དང། སྟོབས་  
བརྟན་པ་ཉེ་བར་བསྒྲུབ་པར་བགྱིའོ། །ཅི་སྟེ་སྙིང་པོ་འདི་བསྒྲུབ་པར་བགྱིད་ན་ངེས་རེའི་རྩེ་མོར་མཆིས་ལ་ཆོ་ག་སྔ་མ་བཞིན་དུ་ལན་ས་ཡ་བཟླས་བརྗོད་བགྱིའོ། །དེ་ནས་ཅི་འབྱོར་པས་  
མཆོད་ལ་བ་ལང་གི་ལྕི་བས་དཀྱིལ་འཁོར་བསྐུས་ཏེ། མར་གྱི་སྲེག་བླུགས་ལན་འབུམ་སྦྱིན་སྲེག་བགྱིས་ན་འགྲུབ་པར་འགྱུར་རོ། །ཐོགས་པ་མེད་པར་འདོད་དགུར་འགྲོ་བར་  
འགྱུར་རོ། །དེ་ནས་སོ་ཅན་ལ་སོགས་པ་སྲིན་མོ་ཆེན་མོ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བས་བཏུད་དེ་འདི་སྐད་ཅེས་སྨྲས་  
སོ༑ ༑བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཀེར་ཀ་རི་ཀོ་ཏ་རེ་པི་ཏེ་ཀེ་  
སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བྱེད་ན། དེ་དགོན་པ་ཆེན་པོ་ན་མཆིས་ཀྱང་རུང། དུར་ཁྲོད་ན་མཆིས་ཀྱང་རུང། །ཆུའི་ནང་ན་མཆིས་  
ཀྱང་རུང། མའི་ནང་ན་མཆིས་ཀྱང་རུང། རྒྱ་མཚོའི་ནང་ན་མཆིས་ཀྱང་རུང། སྲིན་མོའི་ནང་ན་མཆིས་ཀྱང་རུང་སྟེ། བསྲུང་བར་བགྱིའོ། །ཞི་བ་དང། བདེ་ལེགས་སུ་འགྱུར་བར་  
  
  
༄༅། །བགྱིའོ། །ཆད་པ་ལ་སོགས་པ་ཡོངས་སུ་སྤང་བར་བགྱིའོ་།ཅི་སྟེ་བསྒྲུབ་པར་འཚལ་ན་དེས་ཁང་སྟོང་ངམ། དུར་ཁྲོད་ཆེན་པོར་གཅིག་པུ་བོང་བུ་ལ་ཞོན་ཞིང་  
བསླངས་པ་མ་ལགས་པའི་ཁ་ཟས་འཚལ་ལ། ལག་ན་གྲི་ཐོགས་ཤིང་ཅེ་སྤྱང་གི་ལྤགས་པའམ། བྱི་ལའི་ལྤགས་པའི་ཤམ་ཐབས་བགོས་ལ་སྙིང་པོ་ལན་འབུམ་བཟླས་བརྗོད་  
བགྱིའོ། །ཐ་མ་ཉ་ཤ་ལ་སོགས་པ་ཅི་འབྱོར་བས་མཆོད་ལ་བ་ལང་གི་ལྕི་བའི་བདུག་པ་བསྲེག་ཅིང་མཚན་ཐོག་ཐག་བཟླས་བརྗོད་བགྱི་སྟེ། ཕྱོགས་ཕྱོགས་སུ་བྱ་བཧེ་རུ་ཎ་ཊི་  
ཀ་ཕྱོགས་བཞིར་སྒྲ་འབྱིན་པའམ། བོང་བུ་ཁ་ནས་མེ་ལྕེ་འབར་བ་འབྱུང་གི་བར་དུ་བཟླས་བརྗོད་བགྱི་ཞིང་འཇིགས་པ་མི་བགྱི་བར་ལེགས་པར་འོངས་སོ་ཞེས་བརྗོད་ལ་མཆོད་  
ཡོན་སྩལ་ཏོ། །ལེགས་སོ་ཞེས་བརྗོད་ནས་མི་སྣང་བར་འགྱུར་རོ། །དེ་ནས་གྲུབ་པར་འགྱུར་ཏེ་གང་འཚལ་བ་དེ་བགྱིད་དོ། །བོང་བུ་ལ་ཞོན་ཞིང་གང་དགའ་བར་འགྲོ་བར་  
འགྱུར་རོ། །དེ་ནས་འབྱུང་པོའི་རྒྱལ་པོ་བརྩེགས་པ་ལ་སོགས་པ་འབྱུང་པོའི་རྒྱལ་པོ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ག་ལ་བ་དེ་ལོགས་སུ་ཐལ་མོ་སྦྱར་བས་བཏུང་  
དེ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཀྱང་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱི་དོན་དང་  
  
  
པོ་དབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁ་བྷྱ་སརྦ་ཐཱ་ཧི་སི་ཏི་[?]སི། མི་སི་མི་སི། གི་ལི་གི་ལི། དྷཱུ་ཏེ་ཤྭ་རི་སཱཧཱ་  
བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བདག་ཅག་དེས་བསྒོ་བ་བཞིན་དུ་བགྱིའོ། །བྱེ་བྲག་ཏུ་ནི་ཟས་ཀྱི་ཕུང་སྩལ་ལ་དོན་ཐམས་ཅད་བསྒྲུབ་པར་  
བགྱིའོ། །ཅི་སྟེ་བསྒྲུབ་པར་འཚལ་ན་དེས་ཤིང་བ་ཏིའི་དྲུང་དུ་འབྱུང་པོ་ཐམས་ཅད་པའི་གཏོར་མ་བགྱིའོ། །ཙནྡན་གྱི་བདུག་པ་བསྲེག་ཅིང་ཁ་ཟས་མི་བཟའ་བར་འབྱུང་པོའི་རྒྱལ་པོ་  
ཐམས་ཅད་ལྷགས་ནས་གསེར་དང། ནོར་བུ་དང། མུ་ཏིག་ལ་སོགས་པ་སྩོལ་གྱི་བར་དུ་བཟླས་བརྗོད་བགྱིའོ། །ཡང་ན་རང་གི་ཁྱིམ་དུ་ཁྲིད་ནས་དངོས་པོ་ཐམས་ཅད་ཀྱིས་མགྲོན་  
བགྱིད་དོ། །གང་འཚལ་བ་དེ་སྩོལ་ཏོ། །ལས་རྣམ་པ་སྣ་ཚོགས་གཞན་དག་ཀྱང་བགྱིད་དོ། །དེ་ནས་བ་ལང་སྐྱོང་ལ་སོགས་པ་ཤ་ཟ་ཐམས་ཅད་ཀྱིས་བྱང་ཆུབ་སེམས་དཔའ་ལག་  
ན་རྡོ་རྗེ་ལ་ཕྱག་བཙལ་ནས་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་  
མུ་ཁེ་བྷྱ་སརྦ་ཐཱ་མི་ཙི། ཁི་སི་ཁི་སི་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན་བདག་ཅག་དེའི་སླད་བཞིན་འབྲང་བར་བགྱིའོ། །  
  
  
༄༅། །དགོས་པ་ཐམས་ཅད་ལ་གནང་བ་སྩལ་པར་བགྱིའོ། །ཅི་སྟེ་བསྒྲུབ་པར་འཚལ་ན་དེས་ཁང་སྟེང་[?]དུ་སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་ཅི་  
འབྱོར་པས་མཆོད་དེ། གཟེགས་མའི་སྲེག་བླུགས་སམ། རྒྱ་སྐྱེགས་ཀྱི་སྲེག་བླུགས་ལན་ཁྲི་སྦྱིན་སྲེག་བགྱིས་ན་ཤ་ཟ་གང་ཡང་རུང་བ་ཞིག་མཆིས་ནས་དམ་པས་མགྲོན་  
བགྱིད་དོ། །གང་འཚལ་བ་དེ་བསླང་བར་བགྱི་སྟེ་འགྲུབ་པར་འགྱུར་རོ། །གང་འཚལ་བ་དེ་བགྱིད་དོ། །དེ་ནས་གནོན་པོ་འགུལ་པོ་ལ་སོགས་པ་གནོན་པོ་ཐམས་ཅད་ཀྱིས་བྱང་  
ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་  
བྷྱ་སརྦ་མུ་ཁེ་བྷྱ་སརྦ་ཐཱ་གུ་རུ་གུ་རུ་སཱཧཱ། བཅོམ་ལྡན་འདས་གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིས་ན། དེ་ལ་འབྱུང་པོའི་འཇིགས་པ་ཐམས་ཅད་མི་འབྱུང་ངོ། །དེ་ནས་  
རྣམ་པར་འབྱམ་པ་ལ་སོགས་པ་གྲིབ་གནོན་རྣམས་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས་བདག་ཅག་ཀྱང་དཀྱིལ་  
འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་གི་ནི་ཛ་མིཉྫི་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་  
  
  
ཐམས་ཅད་མི་འབྱུང་ངོ། །དེ་ནས་ཉ་མིད་ལ་སོགས་པ་མདངས་འཕྲོག་པ་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་  
རྗེ་ལ་ཕྱག་བཙལ་ནས་འདི་སྐད་ཅེས་སྨྲས་སོ། །བཅོམ་ལྡན་འདས་བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་  
བྷྱ་སརྦ་ཐཱ་གི་ལི་གི་ལི་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་དྲན་པར་བགྱིད་ན་བདག་ཅག་དེའི་མདངས་འཕྲོག་པར་མི་བགྱིའོ། །དེ་ནས་བཞིན་ངན་ལ་སོགས་  
པ་ཡི་དྭགས་ཀྱི་ཚོགས་ཐམས་ཅད་ཀྱིས་བྱང་ཆུབ་སེམས་དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་  
རང་གི་སྙིང་པོ་འབུལ་ལོ། །ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་བཧི་མི་རི་བཧི་མི་རི། དུར་ལ་བཧེ་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་དྲན་པར་  
བགྱིད་ན་བདག་ཅག་དེའི་དགོས་པ་ཐམས་ཅད་བསྒོ་བ་བཞིན་བགྱིད་དོ་།དེ་ནས་ལེགས་རྒྱལ་ལ་སོགས་པ་བདུད་ཀྱི་རིས་ཀྱི་ལྷའི་བུ་ཐམས་ཅད་ཀྱིས་བྱང་ཆུབ་སེམས་  
དཔའ་ལག་ན་རྡོ་རྗེ་ལ་འདི་སྐད་ཅེས་སྨྲས་སོ། །བཅོམ་ལྡན་འདས་བདག་ཅག་ཀྱང་དཀྱིལ་འཁོར་ཆེན་པོ་འདིར་བདུད་ཀྱི་སྟོབས་ཐམས་ཅད་བ་ཞེས་བགྱི་བའི་སྙིང་པོ་འབུལ་  
  
  
༄༅། །ལོ༑ ༑ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཏཾ་གི་ར་སཱཧཱ། བཅོམ་ལྡན་འདས། གང་ལ་ལ་ཞིག་སྙིང་པོ་འདི་རྟག་ཏུ་དྲན་པར་བགྱིད་ན། བདག་  
ཅག་དེའི་གན་དུ་མི་མཆི་བར་བསྲུང་བ་བགྱིའོ། །ཅི་སྟེ་བསྒྲུབ་པར་འཚལ་ན་དེས་ཐོག་མ་ཁོ་ནར་གཙང་མར་བགྱིས་ཤིང་གོས་གཙང་མ་བགོས་ལ་སྐྱེད་མོས་ཚལ་ལམ། ལྷ་  
ཆེན་པོའི་གནས་སུ་གླུ་ལེན་གར་བགྱིད་ཅིང་རོལ་མོའི་སྒྲ་དབྱངས་འབྱིན་པ་དག་གིས་ཡིད་དགའ་བར་སྙིང་པོ་འདི་ལན་བཞི་འབུམ་བཟླས་བརྗོད་བགྱིའོ། །དེ་ནས་དེ་ཉིད་དུ་  
ཡོ་བྱད་ཐམས་ཅད་ཀྱིས་རྒྱ་ཆེར་མཆོད་ལ་སྤོས་ཐམས་ཅད་ལས་འདོད་པའི་ལྷའི་གཟུགས་བགྱིས་ཏེ། མར་གྱི་མར་མེ་བརྒྱད་བུས་ལ་གླུ་དྲུག་ལྡན་ནམ། འདབ་བརྒྱ་མའི་  
དབྱངས་ཀྱིས་མཚན་ཐོག་ཐག་ཏུ་བཟླས་བརྗོད་བགྱིས་ན་ནམ་ཕྱེད་ན་དགའ་མའམ། སྡུག་མ་དང་ལྷན་ཅིག་ཏུ་མཆིས་ཤིང། དེའི་ཚེ་རིག་སྔགས་འཆང་ཉིད་དམ། མི་སྣང་  
བར་འགྱུར་བའམ། རྗེས་སུ་རྒྱུ་བ་ཉིད་ཀྱང་རུང་སྟེ་དམ་པ་སྩོལ་ཏོ། །ཅི་སྟེ་མ་གྲུབ་ན་གྲོང་དམ་པ་བརྒྱད་སྩོལ་ཏོ། །སྐལ་བ་བཟང་པོ་མཆོག་དང་ལྡན་ཞིང་འདོད་པའི་ལྷ་གཉིས་  
པ་དང་འདྲ་བར་ས་ལ་རྒྱུ་བར་འགྱུར་རོ། །དེ་ནས་རྒྱལ་མ་ལ་སོགས་པ་སྲིང་མོ་ཆེན་མོ་བཞི་ཕྱོགས་བཞི་ནས་འོངས་ཏེ་འདུག་ནས་དེ་དག་གིས་བྱང་ཆུབ་སེམས་དཔའ་ལག་ན་  
  
  
།བཅོམ་ལྡན་འདས། བདག་ཅག་ཀྱང་དཀྱིལ་འཁོར་ཆེན་པོ་འདིར་རང་གི་སྙིང་པོ་འབུལ་ལོ། །དེ་ནས་རྒྱལ་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་  
ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཙ་ཡེ་ཙ་ཡོད་བྷ་བེ་སཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན། བདག་རྟག་ཏུ་དེའི་སླད་བཞིན་དུ་འབྲང་བར་  
བགྱིའོ། །བསྲུང་བར་བགྱིའོ། །དཔལ་བསྐྱེད་པར་བགྱིའོ། །བུ་མང་པོར་བགྱིའོ། །སྐལ་པ་བཟང་པོ་སྩལ་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་རྒྱ་མཚོར་འབབ་པའི་ཆུའི་  
ཀླུང་དུ་ཞུགས་ཀྱང་རུང། རིའི་རྩེ་མོར་མཆིས་ཀྱང་རུང། སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་གཅིག་པུས་ས་ཕྱོགས་གཙང་མ་དབེན་པར་བ་ལང་གི་ལྕི་བ་ས་  
[?]ལ་མ་ལྷུང་བས་དཀྱིལ་འཁོར་བྱུགས་ལ། བ་སེར་མོའི་མར་གྱི་མར་མེ་བུས་ཏེ། ནམ་གྱི་གུང་ལ་ཡུངས་ཀར་གྱིས་སྦྱིན་སྲེག་བགྱིས་ན་དེ་ནས་འགྲུབ་པར་འགྱུར་རོ། །སྐྱེ་བོ་ཐམས་  
ཅད་ཀྱི་སྙིང་དུ་སྡུག་པ་དང། འདོད་དགུར་འགྲོ་བ་དང། འདོད་པའི་གཟུགས་འཛིན་པ་དང། དཔལ་དང་ལྡན་པར་འགྱུར་རོ། །དེ་ནས་རྣམ་པར་རྒྱལ་མས་རང་གི་སྙིང་པོ་སྨྲས་པ་  
ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཛ་ཡོཏྟ་རེ་ཛ་ཡ་བི་ཛ་ཡ་ནི་ནནྡ་ནི་སཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན་བདག་  
  
  
༄༅། །རྟག་ཏུ་དེའི་སླད་བཞིན་དུ་འབྲང་བར་བགྱིའོ། །ཚེ་རིང་བ་དང། ནད་མེད་པ་ཕུན་སུམ་ཚོགས་པར་སྩལ་བར་བགྱིའོ། །བསྲུང་བར་བགྱིའོ། །ཅི་སྟེ་བསྒྲུབ་  
པར་འཚལ་ན་དེས་ཡང་སྔ་མ་བཞིན་ལན་ཉིས་འབུམ་བཟླས་བརྗོད་བགྱིའོ། །ཐ་མར་སྔ་མ་བཞིན་དུ་བསྒྲུབ་པར་བགྱིའོ། །མ་གྲུབ་ན་ཡང་སྐྱེ་བོ་ཐམས་ཅད་ཀྱི་སྙིང་དུ་སྡུག་  
པར་འགྱུར་རོ། །ནོར་ཆེན་པོ་དང་ལྡན་པ་དང། ལན་ཐེབས་པར་འགྱུར་རོ། །དེ་ནས་མི་ཕམ་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་  
ཨནྟ་ཨ་ཛི་ཏེ་སཱཧཱ། བཅོམ་ལྡན་འདས། གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན་བདག་དེའི་བསམ་པ་ཐམས་ཅད་ཡོངས་སུ་རྫོགས་པར་བགྱི་བའི་  
སླད་དུ་རྟག་ཏུ་སླད་བཞིན་དུ་འབྲང་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་སྔ་མ་བཞིན་དུ་སྙིང་པོ་འདི་ལན་འབུམ་བཟླས་བརྗོད་བགྱིའོ། །ཐ་མར་ཅི་འབྱོར་  
པས་མཆོད་དེ། །ཚན་ཐོག་ཐག་ཏུ་གུ་གུལ་གྱི་བདུག་པ་བསྲེག་ཅིང་ཏིལ་ནག་པོས་ནམ་གྱི་གུང་ལ་སྦྱིན་སྲེག་བགྱིས་ན་དེ་ནས་འགྲུབ་པར་འགྱུར་ཏེ་གང་འཚལ་  
བ་དེ་བགྱིད་དོ། །དེ་ནས་གཞན་གྱི་མི་ཐུབ་མས་རང་གི་སྙིང་པོ་སྨྲས་པ། ན་མཿ་སརྦ་ཏ་ཐཱ་ག་ཏེ་བྷྱ་སརྦ་མུ་ཁེ་བྷྱ་སརྦ་ཐཱ་ཨནྣརྫ་བེ་ཨ་ཀུ་ཏི་ལེ་ཨ་པ་རཱ་ཛི་ཏི་སཱཧཱ་  
  
  
གང་ལ་ལ་ཞིག་བདག་གི་སྙིང་པོ་འདི་དྲན་པར་བགྱིད་ན་བདག་དེ་བསྲུང་བའི་སླད་དུ་རྟག་ཏུ་སླད་བཞིན་དུ་འབྲང་བར་བགྱིའོ། །སྙིང་པོ་འདི་བཟླས་བརྗོད་  
བགྱིས་ན་སྐྱེ་བོ་ཐམས་ཅད་ཀྱི་སྙིང་དུ་སྡུག་པ་དང། གཟུང་བའི་ཚིག་དང། སྐལ་བ་བཟང་པོར་འགྱུར་རོ། །ཅི་སྟེ་བསྒྲུབ་པར་འཚལ་ན་དེས་སྔ་མ་བཞིན་དུ་སྙིང་པོ་འདི་ལན་བཞི་  
འབུམ་བཟླས་བརྗོད་བགྱིའོ། །ཐ་མར་ཅི་འབྱོར་པས་མཆོད་དེ། ཀླུ་ཤིང་གི་མེ་ཏོག་མར་དང་བསྲེས་པས་ལན་འབུམ་སྦྱིན་སྲེག་བགྱིས་ན་དེ་དག་འགྲུབ་པར་འགྱུར་ཏེ། ཚིག་  
ཙམ་གྱིས་ལས་བགྱིད་དེ་གཞན་དུ་མི་འགྱུར་རོ། །དེ་ནས་ཏམ་བུ་རས་བྱང་ཆུབ་སེམས་དཔའ་ལག་ན་རྡོ་རྗེ་ལ་ཕྱག་འཙལ་ཏེ་འདི་སྐད་ཅེས་སྨྲས་སོ། །བཅོམ་ལྡན་འདས་  
བདག་ཀྱང་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱི་དོན་གྱི་སླད་དུ་དཀྱིལ་འཁོར་ཆེན་པོ་འདིར་རང་གི་སྙིང་པོ་  
འབུལ་ལོ། །ན་མསརྦ་ཏ་ཐཱ་ག་ཏེ་བྷྱསརྦ་མུ་ཁེ་བྷྱསརྦ་ཐཱ། ཨོཾ་ཧེ་ཛཾ་བཧེ། ཨོཾ་ཧེ་མོ་ཧེ་སཱཧཱ། བཅོམ་ལྡན་འདས། བདག་གི་སྙིང་པོ་འདི་ནི་གདོང་བཞི་པ་ཕྱོགས་བཞི་ནས་  
བྱུང་བ། སྐྱེ་དགུ་གནས་པ། འབྱོར་པ། འབྱིན་པ། སྡུད་པར་བགྱིད་པ་སྟེ། །འབྲུ་དང་བསངས་དང་བཀྲ་ཤིས་དང། །དཔལ་དང་རྣམ་པར་འབྱོར་པ་འཕེལ། །ངོ་མཚར་མང་པོ་རྣམས་  
  
  
༄༅། །དང་ལྡན། །འདི་ནི་བཅུད་ཀྱིས་ལེན་གྱི་མཆོག། བཅོམ་ལྡན་འདས། གང་ལ་ལ་ཞིག་སྙིང་པོ་འདི་དུས་ཐམས་ཅད་དུ་ཡིད་ལ་བགྱིད་ན། བདག་འཁོར་དང་བཅས་ཏེ་  
དེའི་སླད་བཞིན་འབྲང་བར་བགྱིའོ། །ཅི་སྟེ་བསྒྲུབ་པར་འཚལ་ན་དེས་འགྲེང་ཡང་རུང། འདུག་ཀྱང་རུང། ཉལ་ཡང་རུང། ལམ་དུ་འགྲོ་ཡང་རུང། བདག་ལ་རྣམ་པར་དགོད་པ་བགྱིས་པ་  
བཞིན་དུ་སྐྱེས་བུ་བཅིང་བར་བགྱིའོ། །གདོད་བཞི་པ་རྣམ་པར་བཀོད་ལ་ཕྱག་རྒྱ་བཅིང་བར་བགྱིའོ། །དེ་ནས་ཚེས་གཅིག་ནས་བརྩམས་ཏེ་ཟླ་བ་ཉའི་བར་དུ་བགྱིའོ། །ཅི་འབྱོར་པས་  
མཆོད་དེ་འབྲས་སཱ་ལུ་བཏགས་པ་ལས་པདྨ་འདབ་མ་བརྒྱད་པ་ཟེ་བ་དང་བཅས་པར་བགྱིས་ལ། སྙིང་པོ་ཨོཾ་ཞེས་བགྱི་བ་དང། ཛ་ཞེས་བགྱི་བ་ཤར་ཕྱོགས་སུ་དགོད་དོ། །བྷ་ཞེས་བགྱི་  
བ་ནུབ་ཕྱོགས་སུ་གཞག་གོ། མ་ཞེས་བགྱིས་[?]བྱང་ཕྱོགས་སུ་གཞག་གོ། །ཧ་ཞེས་བགྱི་བ་ལྷོ་ཕྱོགས་སུ་གཞག་ལ། དངོས་གྲུབ་འཚལ་བས་རྩྭ་ཀུ་ཤ་སྦམས་པའི་སྟེང་དུ་མཆིས་  
ཏེ༑ ནུབ་གཅིག་ལན་ཚྭའི་སྲེག་བླུགས་ལན་ཁྲི་སྦྱིན་སྲེག་བགྱིས་ན་ནང་པར་དངོས་གྲུབ་ཅི་འཚལ་བའི་འབྲས་བུ་སྩོལ་ཏོ། །བཟླས་བརྗོད་བགྱིས་ན་ཡི་གེ་གོ་རིམས་བཞིན་དུ་རིག་  
པར་བགྱིའོ། །དེ་ནས་ལག་ན་རྡོ་རྗེས་དེའི་ཚེ་ཐམས་ཅད་དང་ལྡན་པའི་འཁོར་དེ་ལ་བལྟས་ནས་ལེགས་སོ་ཞེས་བྱ་བ་བྱིན་ཏེ། གྲོགས་པོ་དག། འདི་ལྟར་ཁྱེད་ཀྱིས་དཀྱིལ་འཁོར་  
  
  
དང། རྗེས་སུ་ཡི་རང་བ་ནི། གྲོགས་པོ་དག་ལེགས་སོ། །ལེགས་སོ་།སྙིང་པོ་འདི་དག་ནི་སྙིང་པོ་མཆོག་གིས་དྲངས་པ་སྟེ། དེ་  
བས་ན་འདི་དག་ནི་སྙིང་པོ་མཆོག་གིས་ཟིན་པས་དངོས་གྲུབ་སྦྱིན་པར་འགྱུར་རོ། །གང་ལ་ལ་ཞིག་བསྟན་པ་འདི་ལས་འདས་ན་སྙིང་པོ་མཆོག་གིས་རྡོ་རྗེ་འབར་བ་ཀུན་ཏུ་མཆེད་ཅིང་  
འབར་བས་དེའི་མགོ་འགེམས་པར་འགྱུར་གྱི། གཞན་དུ་མ་ཡིན་ནོ། །དེ་ནས་ཐམས་ཅད་དང་ལྡན་པའི་འཁོར་དེས་མགྲིན་གཅིག་ཏུ་སྨྲས་པ་བྱང་ཆུབ་སེམས་དཔའ་ཆེན་པོས་  
བཀའ་སྩལ་པ་དེ་བཞིན་དུ་གྱུར་ཅིག། དེ་ནས་འཇམ་དཔལ་གཞོན་ནུར་གྱུར་པས་དེའི་ཚེ་རྡོ་རྗེ་ཡེ་ཤེས་ཆེན་པོའི་འོད་ཟེར་འཕྲོ་བ་ལས་འབྱུང་བ་ཞེས་བྱ་བའི་ཏིང་ངེ་འཛིན་ལ་སྙོམས་པར་  
ཞུགས་ནས་ལག་པས་ལག་ན་རྡོ་རྗེ་ལས་རྡོ་རྗེ་བླངས་ཏེ། ཡེ་ཤེས་ལས་བྱུང་བའི་ཨུཏྤལ་དྲི་མ་མེད་པར་བྱས་ནས་ཡེ་ཤེས་ཆེན་པོ་ལས་བྱུང་བའི་ཨུཏྤལ་དེ་ལ་རྡོ་རྗེ་གཞག་གོ་རྡོ་རྗེ་ཆེན་  
པོ་དེ་བཞག་མ་ཐག་ཏུ་དེ་ནས་འཇིག་རྟེན་གྱི་ཁམས་རབ་འབྱམས་ཐམས་ཅད་དང། སངས་རྒྱས་ཀྱི་འཁོར་གྱི་དཀྱིལ་འཁོར་ཐམས་ཅད་དུ། ཀྱེ་མ། འཇམ་དཔལ་གཞོན་ནུར་གྱུར་པ་  
འདི་ན་དམ་པ་སྦྱིན་པའི་རྡོ་རྗེའོ་ཞེས་སྒྲ་གཅིག་ནས་གཅིག་ཏུ་འུར་ཞེས་གྲགས་སོ། །དེའི་ཚེ་འཇམ་དཔལ་གཞོན་ནུར་གྱུར་པའི་སྙིང་ག་ནས་མཆོག་ཏུ་གསང་བའི་སྙིང་པོ་བྱུང་ངོ། །  
  
  
༄༅། །ན་མསརྦ་ཏ་ཐཱ་ག་ཏེ་བྷྱསརྦ་མུ་ཁེ་བྷྱསརྦ་ཐཱ་མཉྫུ་བཛྲ་ཛ་ཡ་ར་ཏི་ཏ་བི་ལས་ཧཱུཾ་ཀྲྀ་ད་ན་ཀུ་མཱ་ར་སཱཧཱ། རྡོ་རྗེའི་སྙིང་བོའི་ཧཱུཾ་ཞེས་བྱ་བ་མཆོག་དང་ལྡན་པ་བྱུང་  
མ་ཐག་ཏུ་དེ་ནས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་སངས་རྒྱས་བཅོམ་ལྡན་འདས་རྣམས་དེ་ན་བཞུགས་བཞིན་དུ་ཕྱག་གཡས་པ་བརྐྱང་སྟེ། འཇམ་དཔལ་  
གཞོན་ནུར་གྱུར་བའི་མགོ་ལ་བྱུགས་ནས་བཀའ་སྩལ་པ། །རྡོ་རྗེ་ཆེན་པོ་ལེགས་སོ་ལེགས། །སྟོབས་ཆེན་རྡོ་རྗེ་དམ་པ་སྦྱིན། །ལག་ན་རྡོ་རྗེ་དབང་བསྐུར་བར། །དངོས་གྲུབ་བསྒྲུབ་  
པ་རྒྱ་ཆེར་ནི། །བསྟན་པ་འདི་ལ་བཤད་པར་བགྱིས། །དེ་སྐད་གསུངས་ནས་རྫུ་འཕྲུལ་ཆེ། །སངས་རྒྱས་དེ་དག་དེར་བཞུགས་བཞིན་།འཇམ་དཔལ་གཞོན་ནུའི་སྤྱི་བོ་ནས། །ཕྱག་  
རྣམས་དེ་དག་སླར་བཀུག་གོ་དེ་ནས་དེ་བཞིན་གཤེགས་པ་དེ་དག་གིས་གནང་བས་འཇམ་དཔལ་གཞོན་ནུར་གྱུར་པས་དེའི་ཚེ་དངོས་གྲུབ་བསྒྲུབ་པའི་རིམ་པར་ཕྱེ་བ་སྨྲས་པ།།  
ཐོག་མ་ཉིད་དུ་རིང་བསྲེལ་དང་བཅས་པའི་མཆོད་རྟེན་ནམ། སྐུ་གཟུགས་སམ། དམ་པའི་ཆོས་ཀྱི་གླེགས་བམ་གྱི་མདུན་དུ་སྙིང་པོ་གང་ཡང་རུང་བ་རྒྱ་ཆེར་བརྗོད་དེ། སློབ་  
དཔོན་མགུ་བར་བྱས་ལ་གསོལ་བ་གདབ་སྟེ། སློབ་དཔོན། ཐམས་ཅད་མཁྱེན་པའི་ཡེ་ཤེས་ཐོབ་པར་བྱ་བའི་ཕྱིར་བདག་ལ་གསང་སྔགས་སྩལ་དུ་གསོལ་ཞེས་བརྗོད་པར་  
  
  
༑སློབ་དབོན་ལ་དེ་སྐད་ཅེས་གསོལ་བ་བཏབ་ནས། ཐལ་མོ་སྦྱར་ཏེ་པུས་མོའི་ལྷ་ང་ས་ལ་བཙུགས་ལ་ལག་པ་སྟོང་པ་མ་ཡིན་པས་སྔགས་གང་འདོད་པ་མནོད་པར་བྱ་སྟེ། བྱང་ཆུབ་  
ཀྱི་སྙིང་པོ་ལ་གནས་ཀྱི་བར་དུའོ་ཞེས་ཚིག་ཏུ་བརྗོད་པར་བྱའོ་།གཞན་དུ་སྔགས་བདག་གིས་བླངས་ན་ནི་གྲུབ་པར་མི་འགྱུར་རོ། །དེ་ནས་སངས་རྒྱས་ཀྱིས་གསུངས་པའི་སྙིང་པོ་འདི་དག་  
གི་སྤྱིའི་དངོས་གྲུབ་བསྒྲུབ་པ་ན་འདི་ཡིན་ཏེ། རིའམ། ནགས་ཚལ་ལམ། ཁང་སྟོང་ངམ། ཕུག་གམ། དུར་ཁྲོད་ངམ། ཆུ་ཀླུང་ངམ་དབེན་པ་གང་ཡང་རུང་བ་དེར་གནས་ལ་སློང་  
མོའི་ཟས་ཟ་ཡང་རུང། བསླངས་པ་མ་ཡིན་པའི་ཟས་ཟ་ཡང་རུང་།གཙང་མར་བྱས་ཤིང་གོས་གཙང་མ་བགོས་ལ། དུས་གསུམ་དུ་ཁྲུས་བྱས་ཤིང་གོས་ལན་གསུམ་བརྗེས་ཏེ། སྙིང་  
པོ་གང་ཡང་རུང་བ་ཞིག་ལན་སུམ་འབུམ་བཟླས་བརྗོད་བྱའོ། །དེ་ནས་ལྡོང་རོས་སམ། ལིག་བུ་མིག་གམ། གི་ཝང་ངམ་བའི་རྣམ་ལྔས་བཀྲུས་ཀྱང་རུང། བ་ལང་གི་ལྕི་བའི་  
ཕུང་པོའི་སྟེང་དུ་གཞག་ཀྱང་རུང་ཏེ། ཟླ་བ་ཡར་གྱི་ངོ་ཚེས་ནས་བཟུང་སྟེ་ཉའི་བར་དུ་གཞག་གོ། བདག་གིས་ལྷ་དང། བདག་གི་གཟུགས་ཐ་མི་དད་པར་བྱས་ལ་མཚན་མ་བྱུང་  
གི་བར་དུ་བཟླས་བརྗོད་བྱའོ། །དེ་ལ་མཚན་མ་ནི་འདི་དག་ཡིན་ཏེ་སྔོན་མ་བྱུང་བའི་ཆོས་ཐོས་པར་འགྱུར་བ་དང། སྣང་བ་མཐོང་བར་འགྱུར་བ་དང། ཡིད་དུ་འོང་བའི་སྒྲ་ཐོས་པར་  
  
  
༄༅། །འགྱུར་བ་དང། དེ་བཞིན་གཤེགས་པའི་ཕུན་སུམ་ཚོགས་པ་མྱོང་བ་སྙམ་དུ་ཤེས་བ་དང། བདག་ཉིད་ལ་ཡིད་ཆེས་པར་འགྱུར་བ་ལ་སོགས་པའི་མཚན་མ་  
འབྱུང་བར་འགྱུར་རོ། །དེ་ནས་ཟླ་བ་ཉ་ལ་ཅི་འབྱོར་པས་མཆོད་དེ་རྫས་དེ་ལག་པའི་སྙིམ་པར་བཙུག་ལ་མཚན་ཐོག་ཐག་བཟླས་བརྗོད་བྱས་ན། ནམ་ཕྱེད་དམ། ཉི་མ་འཆར་ཀར་  
རྫས་དེ་འབར་བའམ། དུ་བ་འཐུལ་བའམ། དྲོ་བར་འགྱུར་རོ། །འབར་ན་ནི་ལུས་ལ་བསྐུས་ན་རིག་སྔགས་འཆང་དུ་འགྱུར་ཏེ། ཉི་མ་ཤར་བ་ལྟ་བུའི་མདོག་ཅན་དང། བསྐལ་བར་  
གནས་པ་དང། ཐོགས་པ་མེད་པར་འགྲོ་བ་དང། འཇིག་རྟེན་གྱི་ཁམས་གཞན་ཐམས་ཅད་དུ་རྒྱུ་བ་དང། འདོད་ན་མཆི་བར་འགྱུར་རོ། །དུ་བ་འཐུལ་ན་སུམ་རིས་བྱས་ན་མི་  
སྣང་བར་འགྱུར་རོ། །དྲོ་བར་འགྱུར་ན་འགྲོ་བ་ཐམས་ཅད་ལ་དབང་བྱེད་པར་འགྱུར་རོ། །མ་གྲུབ་ན་ལས་སུ་རུང་བ་དང། བློན་བོ་ཆེན་པོའི་སྲིད་ཐོབ་པར་འགྱུར་རོ། །ཟླ་བ་གཅིག་  
སངས་རྒྱས་རྗེས་སུ་དྲན་པར་བྱེད་ཅིང་སྙིང་པོ་གང་ཡང་རུང་བ་ཞིག་བཅོམ་ལྡན་འདས་ཀྱི་སྤྱན་སྔར་ཅི་འབྱོར་པས་མཆོད་པ་བྱས་ལ། སངས་རྒྱས་ཀྱི་གཟུགས་ལ་བལྟ་ཞིང་  
མཚན་ཐོག་ཐག་བཟླས་བརྗོད་བྱས་ན་དེའི་གཟུགས་དེ་གྲུབ་པར་འགྱུར་རོ། །དེ་བཞིན་དུ་བྱང་ཆུབ་སེམས་དཔའ་གང་ཡང་རུང་བའི་མདུན་དུ་བསྒྲུབས་ན་ཡང་དེ་བཞིན་དུ་  
  
  
།སྔར་སྤྱད་པ་མ་བྱས་ཀྱང་གདོན་མི་ཟ་བར་འགྲུབ་པར་འགྱུར་རོ། །དེ་ལ་དབུས་ཀྱི་ཡུལ་དུ་ནི་འཁོར་ལོ་[?]བ་བཅོམ་ལྡན་འདས་དྲག་པོ་ཆེན་པོ་འགྲུབ་  
བོ༑ ༑ལྷོ་ཕྱོགས་ཀྱི་རྒྱུད་དུ་ནི་ལག་ན་རྡོ་རྗེ་དྲག་པོ་འགྲུབ་བོ་།འགྲོ་ལྡིང་བའི་ཡུལ་དུ་ནི་རིག་སྔགས་ཀྱི་རྒྱལ་པོ་འགྲོ་ལྡིང་འགྲུབ་བོ། །བྱང་ཕྱོགས་ཀྱི་རྒྱུད་དུ་ནི་བྱང་ཆུབ་སེམས་དཔའ་  
ལག་ན་པདྨོ་འགྲུབ་བོ། །ཤར་ཕྱོགས་ཀྱི་ཡུལ་དུ་ནི་དམ་པ་སྦྱིན་པའི་རྡོ་རྗེ་འགྲུབ་བོ། །སྐྱེད་མོས་ཚལ་ཆེན་པོར་ནི་གནོད་སྦྱིན་གྱི་ཚོགས་དང། གནོད་སྦྱིན་མོ་རྣམས་འགྲུབ་བོ། །ཁང་  
སྟོང་དུ་ནི་ཤ་ཟ་དང། ཤ་ཟ་མོ་རྣམས་འགྲུབ་བོ། །དུར་ཁྲོད་དུ་ནི་མ་མོ་རྣམས་དང། མཁའ་འགྲོ་མ་དང། སྲིན་པོ་དང། སྲིན་མོ་ལ་སོགས་པ་འགྲུབ་བོ། །རི་རྣམས་སུ་ནི་རིག་སྔགས་  
འཆང་རྣམས་དང། མིའམ་ཅི་རྣམས་འགྲུབ་བོ། །དགོན་པ་ཆེན་པོ་རྣམས་སུ་ནི་དྲི་ཟ་རྣམས་འགྲུབ་བོ། །འབབ་ཆུ་རྣམས་སུ་ནི་ཀླུ་རྣམས་འགྲུབ་བོ། །ཁང་པ་ཆེན་པོ་དང། ཤིང་བ་  
ཏའི་དྲུང་དག་ཏུ་ནི་འབྱུང་པོ་རྣམས་འགྲུབ་བོ། །བྱང་ཕྱོགས་ཀྱི་རྒྱུད་དུ་ནི་གནོད་སྦྱིན་ཆེན་པོ་དང། ན་ད་ཀུ་བེ་ར་འགྲུབ་བོ་།རྒྱ་མཚོ་ཆེན་པོར་ནི་སྲིང་མོ་བཞི་དག་འགྲུབ་བོ། །  
རིགས་ཀྱི་བུ་དག་གཞན་ཡང། གྲོང་ཁྱེར་ཆེན་པོ་རྣམས་སུ་ནི་རིག་སྔགས་ཀྱི་རྒྱལ་མོ་སྒྲོལ་མ་དང། ཁྲོ་གཉེར་ཅན་འགྲུབ་བོ། །ཆུ་འདུས་སུ་ནི་ཚངས་པ་འགྲུབ་བོ། །དུར་ཁྲོད་  
  
  
༄༅། །དུ་ཝ་དང་བཅས་པར་ནི་དྲག་པོ་འགྲུབ་བོ། །སྐྱེས་བུ་ཆེན་པོའི་གནས་སུ་ནི་ཁྱབ་འཇུག་འགྲུབ་བོ། །བྱང་ཕྱོགས་ཀྱི་རྒྱུད་དུ་ནི་ཉི་མ་འགྲུབ་བོ། །  
གངས་རི་ལ་ནི་ཟླ་བ་འགྲུབ་བོ། །ལྷོ་ཕྱོགས་ཀྱི་རྒྱུད་དུ་ནི་སྨིན་དྲུག་གི་བུ་འགྲུབ་བོ། །རི་སུལ་དག་ཏུ་ནི་ལྷ་མ་ཡིན་རྣམས་འགྲུབ་བོ་།རིགས་ཀྱི་བུ་དག། རྒྱ་མཚོ་  
ཆེན་པོ་རྣམས་སུ་ནི་ལྟོ་འཕྱེ་ཆེན་པོ་རྣམས་འགྲུབ་བོ། །ཡུལ་མ་ག་དྷཱར་ནི་དྲང་སྲོང་ཆེན་པོ་རྣམས་འགྲུབ་བོ། །མྱ་ངམ་དག་ཏུ་ནི་ཡི་དྭགས་རྣམས་འགྲུབ་བོ། །  
རིགས་ཀྱི་བུ་དག་གཞན་ཡང། རི་རྣམས་སུ་ནི་རིན་པོ་ཆེ་དག་འགྲུབ་བོ། །འབབ་ཆུ་རྣམས་སུ་ནི་འབབ་ཆུ་ཆེན་པོ་དག་འགྲུབ་བོ། །ཡུལ་ཀ་  
ལིང་ཀར་ནི་འབྱུང་པོའི་རྒྱལ་པོ་དབང་ལྡན་འགྲུབ་བོ། །གཏོར་ཁུང་རྣམས་སུ་ནི་གནོན་པོ་དག་འགྲུབ་བོ། །ཁྱིམ་གྱི་བར་རྣམས་སུ་ནི་གྲིབ་གནོན་རྣམས་  
འགྲུབ་བོ། །རྟེན་དང། གནས་རྣམས་སུ་ནི་བརྗེད་བྱེད་ཀྱི་གདོན་རྣམས་འགྲུབ་བོ། །རིགས་ཀྱི་བུ་དག། གཞན་ཡང། ཡུལ་ལང་ཀ་དང། རི་མ་  
ལ་ཡའི་སྟེང་དུ་ནི་གཤིན་རྗེ་འཁོར་དང་བཅས་པ་འགྲུབ་བོ། །གཞན་ཡང། སྲིན་པོ་ཆེན་པོ་རྣམས་ནི་ཡུལ་ལང་ཀ་དང། རི་མ་ལ་ཡར་འགྲུབ་  
  
  
།གཞན་ཡང། ནམ་མཁའ་ལྡིང་གི་དབང་པོ་ཐམས་ཅད་ནི་རྒྱ་མཚོ་ཆེན་པོར་འགྲུབ་བོ། །གངས་ཁྲོད་དུ་ནི་དབྱར་སྤྲིན་གྱི་ལྷའི་བུ་རྣམས་འགྲུབ་བོ། །གཞན་ཡང། རི་  
རྩེ་བརྒྱད་པའི་རྩེ་མོར་ནི་ཀླུ་བདུད་འགྲུབ་བོ། །རིགས་ཀྱི་བུ་དག་།དེ་ལྟར་ན་སེམས་ཅན་གྱི་བསམ་པ་ཐ་དད་པས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་  
པའི་སངས་རྒྱས་རྣམས་ཀྱིས་ཡུལ་གྱི་དབང་ཉེ་བར་བཟུང་སྟེ། དུས་ཀྱི་དབང་གིས་གསང་སྔགས་འགྲུབ་པ་གདགས་པར་མཛད་ཅིང་རྣམ་པར་གཞག་པར་མཛད་དོ། །དེ་  
ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཞི་བའི་བློ་གྲོས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ་དུས་ཞེས་བྱ་བ་འདི་ནི་  
ཆོས་གང་གི་ཚིག་བླ་དྭགས་ཡིན། དེ་སྐད་ཅེས་སྨྲས་པ་དང། འཇམ་དཔལ་གྱིས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །རིགས་ཀྱི་བུ། དུས་  
ཞེས་བྱ་བ་འདི་ནི་ཆོས་གང་གི་ཚིག་བླ་དྭགས་སོ། །དེ་ཅིའི་ཕྱིར་ཞེ་ན། ཇི་སྲིད་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཞུགས་ཤིང་འཚོ་  
ལ་གཞེས་པ་དེ་སྲིད་དུ་གསང་སྔགས་འགྲུབ་པར་ཁོང་དུ་ཆུད་པར་བྱའོ། །ཞི་བའི་བློ་གྲོས། འདི་ལྟ་སྟེ། དཔེར་ན། རྒྱ་མཚོ་ཆེན་པོ་ན་འགྲོ་བ་ཐམས་ཅད་ཀྱི་བཀོད་པའི་སྙིང་པོ་  
  
  
༄༅། །ཞེས་བྱ་བའི་ནོར་བུ་རིན་པོ་ཆེ་ཆེན་པོ་ཡོད་དེ། ནོར་བུ་རིན་པོ་ཆེ་རྒྱ་མཚོ་ཆེན་པོ་ན་གནས་པ་དེ་སྲིད་དུ་ཆུ་སྐམ་པར་མི་འགྱུར་ཏེ་ནོར་བུ་རིན་པོ་ཆེན་པོ་མང་པོ་དག་  
འབྱུང་བར་འགྱུར་རོ། །རྒྱ་མཚོ་ཆེན་པོ་དེ་ཡང་སྐམ་ལ་གནས་པ་དང། ཆུ་ལ་གནས་པའི་མི་དང། མི་མ་ཡིན་པ་རྣམས་ཀྱི་འཚོ་བར་འགྱུར་ཏེ། ཁ་ཅིག་ཏུ་ནི་བཏུང་བས། ཁ་ཅིག་  
ཏུ་ནི་གནས་ཀྱིས། ཁ་ཅིག་ཏུ་ནི་རིན་པོ་ཆེ་རྣམ་པར་འགེང་པ་ནས་རྣམ་པ་ཐམས་ཅད་ཀྱི་བར་གྱིས་འཚོ་བར་འགྱུར་ཞིང་ནམ་ཡང་ཉེ་བར་མི་འཚོ་བར་མི་འགྱུར་རོ། །ནོར་བུ་རིན་པོ་ཆེ་  
ཆེན་པོའི་རྒྱལ་པོ་དེ་མེད་པར་གྱུར་ན་ཆུ་མེད་པ་དང། དངོས་པོ་ཐམས་ཅད་མེད་པའི་ཕྱིར་རྒྱ་མཚོ་ཆེན་པོ་ཡང་སྲོག་ཆགས་ཐམས་ཅད་ཀྱི་འཚོ་བར་མི་འགྱུར་རོ། །ཞི་བའི་བློ་  
གྲོས། དེ་བཞིན་དུ་ཇི་སྲིད་དེ་བཞིན་གཤེགས་པ་བཞུགས་པ་དེ་སྲིད་དུ་གསང་སྔགས་འགྲུབ་པར་འགྱུར་ཏེ། དེ་བཞིན་གཤེགས་པ་དེ་སེམས་ཅན་གྱི་བསམ་པ་ཐ་དད་པའི་  
དབང་ཉེ་བར་བཟུང་ནས་དངོས་གྲུབ་སྦྱིན་པར་མཛད་དོ། །དེ་བཞིན་གཤེགས་པ་དེ་ཡོངས་སུ་མྱ་ངན་ལས་འདས་ནས་དངོས་གྲུབ་དེ་ཡང་ཉེ་བར་འཚོ་བར་མི་འགྱུར་རོ། །ཞི་བའི་  
བློ་གྲོས་ལྟོས། ཇི་ཙམ་དུ་ཤིང་ཡོད་པ་དེ་ཙམ་དུ་འབར་ཏེ། ཤིང་མེད་ན་མེ་མི་འབར་རོ། །ཞི་བའི་བློ་གྲོས། དེ་བཞིན་གཤེགས་པ་བཞུགས་པ་དེ་སྲིད་དུ་གསང་སྔགས་འགྲུབ་  
  
  
ཞི་བའི་བློ་གྲོས། འདི་ནི་དུས་ཡིན་ནོ། །ཞི་བའི་བློ་གྲོས། གཞན་ཡང། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་  
རྟག་ཏུ་རྒྱུན་མི་འཆད་པར་སངས་རྒྱས་འབྱུང་བར་བརྩོན་པར་བྱའོ། །ཞི་བའི་བློ་གྲོས། དེ་ལ་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའི་གསང་  
སྔགས་སྤྱད་པ་ལ་མཁས་པར་བྱའོ། །རིགས་ཀྱི་བུ། དེ་ལ་གསང་སྔགས་སྤྱད་པ་གང་ཞེ་ན། འདི་ལྟ་སྟེ། ཡིད་ཡོངས་སུ་མི་སྐྱོ་བ་དང། སྤྲོ་བ་དང། ཡི་དམ་ལ་བརྟན་པར་གསང་སྔགས་ཀྱི་  
གཞི་རེ་རེ་ནས་སྤྱད་པར་བྱའོ། །ཇི་ཙམ་དུ་འགྲོ་ཡང་རུང། འདུག་ཀྱང་རུང། ཉལ་ཡང་རུང་སྟེ། དེ་སེམས་རྩེ་གཅིག་ཁོ་ནས་འཇུག་སྟེ། གཉིས་སུ་ནི་མ་ཡིན་ནོ། །གཅིག་པུ་གཉིས་སུ་  
མེད་པར་དཔེན་པར་ཉམས་དགའ་བ་འདུ་འཛི་མེད་པ་རང་གི་ཡུལ་ན་གནས་ཤིང་སྔར་བསྙེན་པ་བྱའོ། །དེ་ནས་ཟླ་བ་ཚེས་ནས་བརྩམས་ཏེ་ཉའི་བར་དུ་བྱའོ། །དེ་ནས་རལ་གྲི་འམ། འཁོར་  
ལོའམ། ལིག་བུ་མིག་གམ། གི་ཝཾ་ལ་སོགས་པ་གང་རུང་བ་ཞིག་བླངས་ལ། བའི་ལྕི་བ་ས་ལ་མ་ལྷུང་བ་གཅིན་དང་བསྲེས་པས་དཀྱིལ་འཁོར་བྱུགས་ལ་བསྒྲུབ་པའི་དཀྱིལ་འཁོར་  
བྲི་བར་བྱའོ། །འཁོར་ལོ་བསྒྲུབ་ན། འཁོར་ལོ་རྡོ་རྗེའི་དཀྱིལ་འཁོར་བྲི་བར་བྱའོ། །ཅི་སྟེ་རལ་གྲི་བསྒྲུབ་ན་དེས་རྡོ་རྗེའི་དཀྱིལ་འཁོར་བྲི་བར་བྱའོ། །ཅི་སྟེ་ལིག་བུ་མིག་དང། གི་ཝང་ལ་  
  
  
༄༅། །སོགས་པ་བསྒྲུབ་ན་མདུང་རྩེ་གསུམ་པའི་རྡོ་རྗེའི་དཀྱིལ་འཁོར་བྲི་བར་བྱའོ། །ཅི་འབྱོར་པས་མཆོད་ལ་ཉི་མ་ནུབ་ཀར་དམར་ཐག་ཆད་ནས་ཉི་མ་ཤར་གྱི་  
བར་དུའོ། །དེ་བཞིན་གཤེགས་པ་ཐམས་ཅད་ལ་ཕྱག་བྱ་སྟེ། བྱང་ཆུབ་ཀྱི་སེམས་མངོན་དུ་བྱས་ལ་བསྲུང་བ་བྱས་པ་དང། བྱམས་པའི་སེམས་ཀྱིས་རྫས་དེ་བླངས་ཏེ། མཚན་  
ཐོག་ཐག་བཟླས་བརྗོད་བྱས་ན་ནམ་ཕྱེད་དམ། ཉི་མ་འཆར་ཁར་རྫས་དེ་ངེས་པར་འབར་བར་འགྱུར་རོ། །འབར་ན་ཡན་ལག་བཀྲ་ལ་སོགས་པ་རིག་སྔགས་འཆང་བ་ཐམས་  
ཅད་འོང་ཞིང་དེ་དག་གིས་བསོད་ནམས་ཇི་ལྟ་བ་བཞིན་དུ་དབང་བསྐུར་ནས་རིག་སྔགས་འཆང་གི་རྒྱལ་པོར་འགྱུར་ཏེ། འདོད་ན་མ་ཆིའོ། །དེ་བཞིན་གཤེགས་པ་ཐམས་  
ཅད་ལ་མཆོད་པ་བྱེད་པ་དང། འཇིག་རྟེན་གྱི་ཁམས་གཞན་དུ་མར་རྒྱུ་བ་དང། སེམས་ཅན་ཐམས་ཅད་ཡོངས་སུ་སྨིན་པར་བྱ་བ་ལ་བརྩོན་པའི་ཡིད་དུ་འགྱུར་རོ། །གི་  
ཝང་ལ་སོགས་པ་ཡང་དེ་བཞིན་དུ་བསྒྲུབ་པར་བྱའོ། །འབར་ན་ནམ་མཁའ་ལ་འགྲོ་བ་དང། གླིང་བཞི་པའི་འཇིག་རྟེན་གྱི་ཁམས་སུ་སྤྱད་པ་སྤྱོད་པ་དང། བསྐལ་པར་གནས་  
ཤིང་རྒྱུ་བ་དང། འདོད་དགུར་ཐགས་ཐེགས་མེད་པར་འགྲོ་བར་འགྱུར་ཏེ། ཤི་འཕོས་ནས་ཀྱང་རྣམ་པར་དག་པའི་སངས་རྒྱས་ཀྱི་ཞིང་དུ་སྐྱེ་བར་འགྱུར་རོ། །དུ་བ་འཐུལ་ན་  
  
  
འདོད་པའི་གཟུགས་ཅན་དང། འདོད་པ་བཞིན་དུ་འཛམ་བུའི་གླིང་དུ་རྒྱུ་བ་དང། ལོངས་སྤྱོད་ཀྱི་དྲུག་ཆ་འཕྲོག་པར་འགྱུར་ཏེ། ཤི་འཕོས་ནས་ཀྱང་དགའ་ལྡན་  
གྱི་ལྷའི་ནང་དུ་སྐྱེ་བར་འགྱུར་རོ། །དྲོ་བར་གྱུར་ན་འགྲོ་བ་ཐམས་ཅད་ལ་དབང་བྱེད་པ་དང། ཐོས་པ་འཛིན་པ་དང། སྒྱུ་རྩལ་ཐམས་ཅད་ཤེས་པར་འགྱུར་ཏེ། ཤི་འཕོས་ནས་ཀྱང་  
འཛམ་བུའི་གླིང་འདི་ཉིད་དུ་གནོད་སྦྱིན་གྱི་ཕོ་བྲང་ལྕང་ལོ་ཅན་དུ་སྐྱེ་བར་འགྱུར་ཏེ། གནོད་སྦྱིན་གཞོན་ནུའི་ལུས་འཐོབ་བོ། །ཅི་སྟེ་མ་གྲུབ་ན་ཡང་ངེས་པར་ཡུལ་ཐོབ་པར་འགྱུར་  
རོ༑ ༑དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །རིགས་ཀྱི་བུ། བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་  
འཇིག་རྟེན་པ་དང། འཇིག་རྟེན་ལས་འདས་པའི་གསང་སྔགས་ཐམས་ཅད་ཀྱི་གོང་ནས་གོང་དུ་གྱུར་པ། སྟོབས་དང། ཕ་རོལ་གནོན་པ་དཔག་ཏུ་མེད་པ་གསང་སྔགས་ཀྱི་མགོན་  
པོའི་སྒྲུབ་པ་ཉོན་ཅིག། ཞི་བའི་བློ་གྲོས། ཐོག་མ་ཉིད་དུ་སྔར་སྤྱད་པ་བྱས་པ། དཀྱིལ་འཁོར་མཐོང་བ། དམ་ཚིག་ཐོབ་པ། གནང་བ། རྡོ་རྗེ་འཁོར་ལོས་བསྒྱུར་བ་ཆེན་པོའི་  
དཀྱིལ་འཁོར་དུ་དབང་བསྐུར་བ་དེས་བཅོམ་ལྡན་འདས་ཀྱི་དཀྱིལ་འཁོར་བྲིས་ལ་རིན་པོ་ཆེ་དང། སྤོས་དང། སྨན་ཐམས་ཅད་ཀྱིས་བཀང་བའི་བྱ་མ་བུམ་བཅུ་དྲུག་འཁོར་  
  
  
༄༅། །ལོས་བསྒྱུར་བ་ཆེན་པོའི་སྔགས་བརྒྱ་རྩ་བརྒྱད་བཟླས་བརྗོད་བྱས་པ་དག་གིས་སྤྱི་བོར་དབང་བསྐུར་བར་བྱའོ། །དུས་ཐམས་ཅད་དུ་ལྷའི་གཟུགས་  
མཐོང་བར་བྱའོ། །དེ་ནས་རིའི་རྩེ་མོར་སོང་ལ་སློང་མོའི་ཟས་བཟའ་ཞིང་དུས་གསུམ་དུ་ཁྲུས་བྱ། དུས་གསུམ་དུ་གོས་བརྗེས་ལ་ཤིང་ལྟར་མི་སྨྲ་བར་བྱ་ཞིང་གཙང་སྤྲ་དང་  
གཙང་སྤྲ་སྤྱོད་པ་ཕུན་སུམ་ཚོགས་པར་བྱས་ལ་བཅོམ་ལྡན་འདས་འཁོར་ལོས་བསྒྱུར་བའི་རྒྱལ་པོ་ཆེན་པོ་ས་ཡ་ཕྲག་གསུམ་བཟླས་བརྗོད་བྱའོ། །དེ་ནས་རྡོ་རྗེ་དྲག་པོའི་  
སྙིང་པོ་ལན་བཞི་འབུམ་བཟླས་བརྗོད་བྱའོ། །དེ་ནས་གསེར་མགར་གསོ་སྦྱོང་གཟུང་བས་གསེར་གྱི་འཁོར་ལོ་རྩིབས་བརྒྱད་པའམ། དྲུག་པ་ནོར་བུ་མེ་ཤེལ་གྱི་ལྟེ་བ་  
ཅན་འོད་ཟེར་འབར་བས་བསྐོར་བ་བྱེད་དུ་བཞུག་གོ། དེ་ནས་སྤོས་ཆུས་བཀྲུས་ཏེ་མཆོག་སྦྱིན་པའི་རྡོ་རྗེའི་སྔགས་ཀྱིས་གཟི་བརྗིད་བསྐྱེད་པར་བྱའོ། །དེ་ནས་རྡོ་རྗེ་དྲག་  
པོའི་སྙིང་པོས་བསྐུལ་བར་བྱས་ཏེ། བསྐུལ་ནས་འཁོར་ལོ་སྒྱུར་བའི་སྔགས་ཀྱི་དཀྱིལ་འཁོར་གྱི་དབུས་ན་ཙནྡན་གྱི་སྒྲོམ་བུ་ཡོད་པའི་ནང་དུ་བཅུག་ལ་བཞག་གོ། དེ་  
ནས་བདེ་བར་གཤེགས་པའི་སྐུ་མཐོ་གང་ཚད་ཀྱི་མཆོད་རྟེན་ཁྲི་བྱའོ། །དེ་ནས་ཟླ་བ་ཚེས་ནས་བརྩམས་ཏེ་ཨ་ག་རུའི་བདུག་པ་བསྲེག་ཅིང་ཟླ་བ་ཉའི་བར་དུ་བྱའོ།།  
  
  
ཟས་ཟ་བས་ཅི་འབྱོར་པས་མཆོད་པ་བྱས་ལ་བའི་ལྕི་བ་ས་ལ་མ་ལྷུང་བས་དཀྱིལ་འཁོར་བསྐུས་ཏེ། རྡོ་རྗེའི་  
དཀྱིལ་འཁོར་གྱི་དབུས་སུ་འཁོར་ལོས་བསྒྱུར་བའི་དཀྱིལ་འཁོར་བྲི་བར་བྱའོ། །དེ་ན་འདུག་པའི་འཁོར་ལོ་ལག་པས་བླངས་ལ་འཁོར་ལོ་ལས་འོད་ཟེར་རྣམས་མ་བྱུང་གི་བར་  
དུ་མཚན་ཐོག་ཐག་བཟླས་བརྗོད་བྱའོ། །དེ་དག་གིས་སྒྲུབ་པ་པོ་སྣང་བར་བྱས་ནས་ལུས་འགྱུར་རོ། །ནམ་ཕྱེད་དམ། ཉི་མ་འཆར་ཀར་ས་གཡོ་བར་འགྱུར་རོ། །ལྷའི་རོལ་མོའི་སྒྲ་  
འབྱུང་ངོ། །ལྷའི་སྤོས་ཆུ་དང་འདྲེས་པའི་མེ་ཏོག་གི་ཆར་བར་སྣང་ལས་འབབ་པར་འགྱུར་རོ། །འཇིག་རྟེན་པ་དང། འཇིག་རྟེན་ལས་འདས་པའི་རིག་སྔགས་འཆང་ཐམས་  
ཅད་འདུས་ཏེ། དེ་དག་གིས་དབང་བསྐུར་ནས་ལྷའི་རིན་པོ་ཆེའི་གཞལ་མེད་ཁང་ཆེན་པོ་འབྱུང་བར་འགྱུར་རོ། །གང་དག་མཐོང་བ་དང་གང་དག་གིས་མཐོང་བ་དེ་  
དག་དང་ལྷན་ཅིག་ཏུ་གྱེན་དུ་འཕགས་སོ། །ཉི་མ་སྟོང་བས་ལྷག་པའི་གཟི་བརྗིད་དང་ལྡན་ཞིང་ཡིད་མགྱོགས་པའི་ཤུགས་འཆང་བ་དེ་བཞིན་གཤེགས་པ་ཐམས་ཅད་  
ལ་མཆོད་པ་བྱེད་པ། འཁོར་ལོས་བསྒྱུར་བ་ཆེན་པོའི་སྐལ་བ་དང་ལྡན་པ་དང། ལྷ་དང། ཀླུ་དང། གནོད་སྦྱིན་དང། དྲི་ཟ་དང་ལྷ་མ་ཡིན་དང། ནམ་མཁའ་ལྡིང་དང་  
  
  
༄༅། །མིའམ་ཅི་དང། ལྟོ་འཕྱེ་ཆེན་པོ་དང། ཉན་ཐོས་དང་རང་སངས་རྒྱས་ཐམས་ཅད་ཀྱི་གོང་ནས་གོང་དུ་འགྱུར་བའི་རིག་སྔགས་འཆང་དང། ལྷའི་བུ་མོ་བྱ་  
བ་ཁྲག་ཁྲིག་བརྒྱ་སྟོང་དུ་མའི་གཡོག་འཁོར་ཅན། ལྷའི་སིལ་སྙན་དང། ཕེབ་རྡོབ་པ་སྙན་ཅིང་ཡིད་དུ་འོང་བའི་སྒྲ་འབྱིན་པ་དག་གིས་མངོན་པར་བསྟོད་པར་གྱུར་ནས། འདི་  
ལྟ་སྟེ། དེ་བཞིན་གཤེགས་པ་ལ་མཆོད་པ་ཆེན་པོ་བྱ་བ་བླ་ན་མེད་པ་ཐོབ་པར་བྱ་བའི་ཕྱིར་འཁོར་ལོ་དེ་ལ་ཞོན་ཏེ་འགྲོ་ཞིང་སངས་རྒྱས་ཐམས་ཅད་ཀྱི་འཁོར་གྱི་དཀྱིལ་  
འཁོར་རྣམས་སུ་མཆོད་པའི་དོན་དུ་སྐད་ཅིག་རེ་རེ་ལ་ཡང་མེ་ཏོག་ཐམས་ཅད་དང། སྤོས་ཐམས་ཅད་དང། ཕྲེང་བ་ཐམས་ཅད་དང་བདུག་པ་ཐམས་ཅད་དང། རས་ཐམས་  
ཅད་དང། གོས་ཐམས་ཅད་དང། ཕྱེ་མ་ཐམས་ཅད་དང། རྟ་དང་གླང་པོ་ཆེ་དང། ཤིང་རྟ་དང། གཞལ་མེད་ཁང་ཐམས་ཅད་དང། རོལ་མོའི་སྒྲ་ཡིད་དུ་འོང་བ་ཐམས་ཅད་  
དང། བཟའ་བ་དང། བཅའ་བ་དང། ཟས་དང། སྐོམ་ཐམས་ཅད་དང་ལྷའི་བུ་མོ་ཐམས་ཅད་དང། ལྷའི་དཔག་བསམ་གྱི་ཤིང་ལྗོན་པ་རྣམས་དང། ལྷའི་སྨན་གྱི་ཤིང་ལྗོན་པ་  
རྣམས་དང། གསེར་དང། ནོར་བུ་དང། མུ་ཏིག་གི་ཕྲེང་བ་ཐམས་ཅད་དང། དུས་ཐམས་ཅད་དུ་ལྷའི་ཁང་པ་བརྩེགས་པ་རྣམས་འབུལ་ལོ་།ཡི་དྭགས་རྣམས་ཀྱི་ནང་དུ་ནི་བཟའ་བ་དང། གོས་དང་  
  
  
།འདོད་ན་མཆིའོ། །རྒྱལ་བའི་སྲས་མོས་པས་སྤྱོད་པ་གཞལ་དུ་མེད་པའི་ས་ཐོབ་པ་ཡིན་ནོ། །གྲགས་པ་ཆེན་པོ་དང་ལྡན་ནོ། །དེ་བཞིན་གཤེགས་པ་  
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང། བྱང་ཆུབ་སེམས་དཔའ་སེམས་དཔའ་ཆེན་པོ་སྟོབས་བསྐྱེད་པ་ཐོབ་པ་རྣམས་མ་གཏོགས་པར་གཟི་བརྗིད་དམ། སྟོབས་སམ་  
ཡེ་ཤེས་སམ། བཀོད་པའམ། རྫུ་འཕྲུལ་ལམ། འཕྲུལ་པའམ། གཟུགས་སམ། དཔལ་ལམ། སྤོབས་པ་དེ་དང་མཉམ་པའམ། ལྷག་པ་གང་ཡང་མེད་དོ། །ཞི་བའི་བློ་གྲོས་  
ཀྱིས་སྨྲས་པ། འཇམ་དཔལ། འཁོར་ལོས་སྒྱུར་བ་ཆེན་པོ་འདི་ཅི་ལྟར་བཀོད་པ་དང། རྫུ་འཕྲུལ་མངོན་པར་གྲུབ་པ་དང། བསམ་གཏན་དང་བསམ་པ་ཟད་མི་ཤེས་པས་རེ་བ་  
ཐམས་ཅད་ཡོངས་སུ་རྫོགས་པར་མཛད། བཅོམ་ལྡན་འདས། གསང་སྔགས་ཀྱི་འཁོར་ལོས་སྒྱུར་བ་ཆེན་པོ་འདི་ཇི་ཙམ་དུ་མི་མཉམ་པ་དང་མཉམ་པ་ནི་ངོ་མཚར་ཏོ། །འཇམ་  
དཔལ༑ གང་དག་རྫུ་འཕྲུལ་ཆེན་པོ་རྟག་ཏུ་རྗེས་སུ་དྲན་པ་དེ་དག་ཀྱང་ཡོན་ཏན་གྱི་ཚོགས་དཔག་ཏུ་མེད་པ་དང་ལྡན་པར་འགྱུར་རོ་།དེ་སྐད་ཅེས་སྨྲས་པ་དང། འཇམ་དཔལ་གཞོན་  
ནུར་གྱུར་པས་བྱང་ཆུབ་སེམས་དཔའ་སེམས་དཔའ་ཆེན་པོ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། དེ་དེ་བཞིན་ནོ། །དེ་དེ་བཞིན་ཏེ། ཇི་སྐད་སྨྲས་པ་དེ་བཞིན་  
  
  
༄༅། །ནོ༑ ༑བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་ནི་ཡོན་ཏན་གྱི་ཆོས་དཔག་ཏུ་མེད་པ་དང་ལྡན་ནོ། །ཞི་བའི་བློ་གྲོས། འདི་ལྟ་སྟེ། དཔེར་ན། ས་ཆེན་པོ་  
འདི་ནི་སེམས་ཅན་ཐམས་ཅད་ཉེ་བར་འཚོ་ཡང་ས་ཆེན་པོ་འདི་ན་མི་རྟོག་རྣམ་པར་མི་རྟོག་གོ། དེ་བཞིན་དུ་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་ཡང་མི་རྟོག་རྣམ་པར་མི་  
རྟོག་གོ། དེ་ཅིའི་ཕྱིར་ཞེ་ན། ས་ཆེན་པོ་ནི་རྣམ་པར་མི་རྟོག་པའི་ཕྱིར་རོ། །ཞི་བའི་བློ་གྲོས། འདི་ལྟ་སྟེ། དཔེར་ན། ས་ཆེན་པོ་འདི་ནི་ལོ་ཏོག་ཐམས་ཅད་སྐྱེད་དོ། །སེམས་ཅན་ཐམས་ཅད་ཀྱི་རེ་བ་  
ཐམས་ཅད་ཡོངས་སུ་རྫོགས་པར་བྱེད་དོ། །ཞི་བའི་བློ་གྲོས། དེ་བཞིན་དུ་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་ཡང་ཐོས་པ་དང། བསམས་པ་དང། བསམ་གཏན་དང་  
བཟླས་བརྗོད་བྱེད་པ་དང། བསྒྲུངས་པས་ཀྱང་རྣམ་པ་ཐམས་ཅད་དུ་བྱང་ཆུབ་སེམས་དཔའ་སྤྱད་པ་གསང་སྔགས་ཀྱི་སྒོ་སྤྱོད་པ་རྣམས་ཀྱི་བསམ་པ་ཐམས་ཅད་ཡོངས་སུ་རྫོགས་  
པར་མཛད་དོ། །ཞི་བའི་བློ་གྲོས། འདི་ལྟ་སྟེ། དེ་བཞིན་གཤེགས་པ་བསམ་གྱིས་མི་ཁྱབ་པ་ཉིད་དོ། །ཀླུ་བསམ་གྱིས་མི་ཁྱབ་པ་ཉིད་དོ། །བསམ་གཏན་བསམ་གྱིས་མི་ཁྱབ་པ་  
ཉིད་དོ། །བདུད་བསམ་གྱིས་མི་ཁྱབ་པ་ཉིད་དོ། །ལས་བསམ་གྱིས་མི་ཁྱབ་པ་ཉིད་དོ་ཞེས་གང་དག་ཡང་དག་པར་སྨྲ་བས་སྨྲས་པ་དེ་དག་ནི་འཁོར་ལོས་བསྒྱུར་བ་ཆེན་པོ་འདི་ཉིད་ལ་  
  
  
།དེ་ཅིའི་ཕྱིར་ཞེ་ན། བསམ་གྱིས་མི་ཁྱབ་པ་ཉིད་དེ་དག་ཐམས་ཅད་ནི་འདི་ལས་འབྱུང་བའི་ཕྱིར་རོ། །ཞི་བའི་བློ་གྲོས། འཇིག་རྟེན་པའམ། འཇིག་རྟེན་  
ལས་འདས་པའི་བསམ་གཏན་ཁ་ཅིག་བསམ་གཏན་བསྒྲུབ་པའམ། །བདུད་དམ། འདོད་པའི་ཁམས་ཀྱི་དབང་ཕྱུག་གམ། ཀླུའམ། སངས་རྒྱས་བཅོམ་ལྡན་འདས་བསམ་གྱིས་མི་ཁྱབ་པའི་  
ཆོས་དང་ལྡན་པར་གྱུར་པ་རྣམས་ཀྱང་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་འདི་ཉིད་ཀྱིས་བྱིན་གྱིས་བརླབས་པ་ཡིན་ནོ། །རྫུ་འཕྲུལ་རྣམ་པར་སྤྲུལ་པ་སྣ་ཚོགས་ཀྱང་སྟོན་ཏོ། །ཞི་  
བའི་བློ་གྲོས། ཁྱོད་ཀྱིས་རྣམ་གྲངས་འདིས་ཀྱང་འདི་ལྟར་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་འདི་ཇི་ལྟར་གསང་སྔགས་ཐམས་ཅད་ཀྱི་བདག་པོ་དང། གཙོ་བོ་དང། མངའ་  
མཛད་པ་དང། འདི་ལས་གཞན་པའི་གོ་འཕང་མཆོག་གཞན་ལ་མེད་པར་རིག་པར་བྱའོ། །འཁོར་ལོ་ལ་ཇི་ལྟ་བ་བཞིན་དུ་རལ་གྲི་དང་མདུང་རྩེ་གསུམ་པ་དང། མདུང་རྩེ་གསུམ་པ་  
གདེངས་པ་དང། མདུང་ཐུང་དང། ལྕགས་ཀྱུ་དང། དགྲ་སྟ་དང་མཚོན་རྩེ་གཅིག་པ་དང། ཐོང་གཤོལ་དང། ཞགས་པ་དང། ཀ་ན་ཡ་དང། ལྕགས་མདའ་དང། ལྕགས་ཐག་དང། གཞུ་དང། བེ་ཅོན་  
དང༑ མདུང་དང། གཏུན་ཤིང་རྐེད་ཉག་དང། དབྱུག་ཏོ་རྣམ་བ་སྣ་ཚོགས་བསྒྲུབ་པར་བྱའོ། །ལིག་བུ་མིག་དང། གི་ཝཾ་དང། ལྡོང་རོས་ལ་སོགས་པ་རྣམ་པ་སྣ་ཚོགས་ཀྱང་བསྒྲུབ་  
  
  
༄༅། །པར་བྱ་སྟེ། དེ་དག་གི་དངོས་གྲུབ་ཐམས་ཅད་ཀྱང་དེ་བཞིན་དུ་རྣམ་པ་གསུམ་མོ། །ཅི་སྟེ་རིལ་བུ་བསྒྲུབ་པར་འདོད་ན། བཅོམ་ལྡན་འདས་འཁོར་ལོས་བསྒྱུར་  
བའི་རྒྱལ་པོའི་སྔགས་ལན་སུམ་འབུམ་བཟླས་བརྗོད་བྱའོ། །དེ་ནས་ལྡོང་རོས་དང། ལིག་བུ་མིག་དང། ཨུད་མ་གུཔྟའི་རྩ་བ་དང་ཨནྡྷ་པུཥྤི་ཀའི་རྩ་བ་རྣམས་ཆ་བསྙམས་ཏེ་གཅིག་  
ཏུ་བསྲེས་ལ་རིལ་བུ་རྒྱ་ཤུག་གི་ཚིག་གུའི་ཚད་དུ་བྱས་ཏེ། ལྕགས་སྣ་གསུམ་གྱིས་བསྐོར་ལ། འཁོར་ལོ་ལག་ན་ཐོགས་སམ། རལ་གྲི་ལག་ན་ཐོགས་ཤིང་རིང་བསྲེལ་དང་  
བཅས་པའི་མཆོད་རྟེན་ནམ། སྐུ་གཟུགས་ཀྱི་མདུན་དུ་ཟས་མི་བཟའ་བར་དེ་ཁར་བཅུག་ལ་ནུབ་ཁ་དམར་ཐག་ཆད་ནས་བཟུང་སྟེ། འཁོར་ལོ་དང། རལ་གྲི་ལས་སྔོན་པོའམ་  
སེར་པོར་སྣང་བའི་འོད་ཟེར་བྱུང་བའི་བར་དུ་བཟླས་བརྗོད་བྱས་ན་སྒྲུབ་པ་པོ་སྣང་བར་བྱེད་ཅིང་གྲུབ་པར་འགྱུར་ཏེ། ཉི་མ་ཤར་བའི་མདོག་ཅན་དང། རླུང་ལྟར་འགྲོ་བ་དང། བསྐལ་  
པར་གནས་པ་དང། མི་སྣང་བར་འགྱུར་བ་དང། འདོད་པའི་གཟུགས་ཅན་དུ་གྱུར་པ་དེ་ཤི་འཕོས་ནས་ཀྱང་རྒྱལ་པོ་དབང་བསྒྱུར་གྱི་གནས་སུ་སྐྱེ་བར་འགྱུར་རོ། །རི་མོའི་སྐུ་གཟུགས་  
དང། སྐུ་གཟུགས་མེད་པར་གྱི་ན་བསྒྲུབས་ཀྱང་དངོས་གྲུབ་སྦྱིན་པར་མཛད་དོ། །ཅི་སྟེ་རི་མོའི་སྐུ་གཟུགས་བསྒྲུབ་པར་འདོད་ན་བྲམ་ཟེའམ། རྒྱལ་རིགས་ཀྱི་བུ་མོ་གཟུགས་  
  
  
ཡན་ལག་ཐམས་ཅད་ཡོངས་སུ་རྫོགས་པ། གསོ་སྦྱོང་བཟུང་བ་ཞིག་ལ་རིན་ལ་མ་བརྩེགས་པར་ཉོས་པའི་ཤིང་བལ་འཁལ་དུ་བཅུག་ལ། ཚེས་གྲངས་དང། བྱེད་པ་དང། ཡུད་  
ཙམ་བཟང་པོ་ལ་ཡན་ལག་ཐམས་ཅད་ཡོངས་སུ་རྫོགས་པའི་ཐ་ག་པ་འཐག་ཏུ་བཅུག་སྟེ་བ་གླང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བསྐུས་ལ། སྤོས་དང། མེ་ཏོག་དང། བདུག་པ་  
ལ་སོགས་པས་མཆོད་དོ། །སྐྲ་མེད་པ་དང། མཉམ་པ་དང། འཇམ་པར་བྱའོ། །ཐག་པའི་ཐགས་ཆ་རྣམས་ཀྱང་བའི་རྣམ་ལྔ་དང། སྤོས་ཆུས་བཀྲུའོ། །ཞི་བའི་བློ་གྲོས། ཐམས་ཅད་ཀྱང་  
རྡོ་རྗེ་དྲག་པོའི་སྙིང་པོས་ལུས་བསྲུང་བར་བྱའོ། །རི་མོ་མཁན་གསོ་སྦྱོང་གཟུང་བ་དང། མཁས་པ་དང། དད་པ་དང། སྙིང་རྗེ་དང་ལྡན་པ། སེར་སྣ་མེད་པ་དང། ཡན་ལག་ཐམས་ཅད་  
ཡོངས་སུ་རྫོགས་པ་ཞིག་ས་ཕྱོགས་དབེན་ཞིང་དུག་མེད་པ། གཙང་བ་མེ་ཏོག་བཀྲམ་པར་ཨ་ག་རུའི་བདུག་པ་བསྲེག་ཅིང་ཚོན་རྩི་སར་པ་སྦྱིན་དང་མ་འདྲེས་པའི་ཚོན་གྱིས་  
འདྲིར་གཞུག་གོ། ཞི་བའི་བློ་གྲོས། ཡང་ན་སྒྲུབ་པ་པོ་བདག་ཉིད་ཀྱིས་བྲི་བར་བྱའོ། །གདུགས་དང། རྒྱལ་མཚན་དང། བ་དན་བསྒྲེང་ཞིང་སིལ་སྙན་དང། དགའ་བར་འགྱུར་  
བའི་སྒྲ་མང་པོ་དང། ཤིས་པ་རྒྱ་ཆེན་པོ་དང། བཀྲ་ཤིས་པ་བརྗོད་པ་རྣམས་ཀྱིས་མཆོད་པར་བྱའོ། །ཞི་བའི་བློ་གྲོས། སྒྲུབ་པ་པོ་བྱམས་པའི་སེམས་དང་ལྡན་པ། ཐོད་ཟེའུ་ཀ་  
  
  
༄༅། །བཅིངས་པ། སྔགས་བགྲང་ནོར་བུ་འཕྱང་བ་དང་བཅས་པར་རི་མོ་མཁན་གྱི་རྒྱབ་ན་འདུག་ཅིང་བཅོམ་ལྡན་འདས་འཁོར་ལོས་བསྒྱུར་བ་ཆེན་པོའི་  
གཟུགས་དང། ཁ་དོག་བསམ་པར་བྱའོ། །ཕྱག་རྒྱ་དང། ཡི་གེ་རྣམས་ཀྱང་བསམ་ཞིང་བཅོམ་ལྡན་འདས་འཁོར་ལོས་བསྒྱུར་བ་ཆེན་པོ་བྲི་བར་བྱ་སྟེ། པདྨ་དཀར་པོ་ལ་བཞུགས་  
པ༑ གསེར་གྱི་ཁ་དོག་གི་མདོག་ཅན། མེ་ལྕེ་འབར་བ་ལང་ལོང་དུ་གྱུར་པ། ཐོར་ཚུགས་ཅན་དར་རམ། རས་ཀྱི་ཤམ་ཐབས་མནབས་པ། ན་བཟའ་བླ་གོས་དར་ལ་མནབས་པ་  
ཏིང་ངེ་འཛིན་དུ་སྙོམས་པར་ཞུགས་པ། ཞལ་ཡིད་ཙམ་འཛུམ་པ་མཚན་ཐམས་ཅད་དང་ལྡན་པར་བྲིའོ། །དེའི་གཡས་རོལ་ཏུ་དམ་པ་སྦྱིན་པའི་རྡོ་རྗེ་གུར་གུམ་གྱི་ཁ་དོག་ཅན་  
ཕུད་བུ་ལྔ་པ། རྡོ་རྗེ་དང་བཅས་པའི་ཨུཏྤལ་སྔོན་པོ་ལག་པ་གཡོན་པ་ན་ཐོགས་པ། རྒྱན་ཐམས་ཅད་ཀྱིས་རྣམ་པར་བརྒྱན་པ་དར་རམ་རས་ཀྱིས་སྨད་གཡོགས་བགོས་  
པ༑ བླ་གོས་དར་ལ་གྱོན་པ། མེ་ལྕེ་འབར་བ་དང་བཅས་པ། པདྨ་དཀར་པོ་ལ་འདུག་པ། བཞིན་འཛུམ་པ་བྲིའོ། །བཅོམ་ལྡན་འདས་འཁོར་ལོས་བསྒྱུར་བ་ཆེན་པོའི་  
གཡོན་རོལ་ཏུ་ཧ་ཅང་ཡང་མི་རིང་བར་དེའི་ཞལ་དུ་བལྟ་བ་ལ་བརྩོན་པ་བྱང་ཆུབ་སེམས་དཔའ་ལག་ན་རྡོ་རྗེ་རྒྱན་ཐམས་ཅད་ཀྱིས་རྣམ་པར་བརྒྱན་པ། ཅོད་པན་ཐོགས་  
  
  
གོས་ཚིག་གུ་གྱོན་པ། པུས་མོ་བཙུགས་པ། རྡོ་རྗེ་དང་བཅས་པའི་ཐལ་མོ་སྦྱར་བ། བཀའ་ནོད་པ་བྲིའོ་།དེའི་མདུན་དུ་སྔ་མ་བཞིན་དུ་ལན་ས་ཡ་བཟླས་བརྗེད་  
བྱའོ། །ཐ་མར་ཅི་འབྱོར་པས་མཆོད་དེ། ལག་ན་རལ་གྲིའམ། ལག་ན་འཁོར་ལོ་ཐོགས་ཤིང་མཚན་ཐོག་ཐག་ཨ་ག་རུའི་ཡམ་སྲེག་ཤིང་ཞོ་དང། སྦྲང་རྩི་དང། མར་ལ་སྨྱུགས་པས་  
སྦྱིན་སྲེག་བྱས་ན་ནམ་ཕྱེད་དམ། ཉི་མ་འཆར་ཀར་ངེས་པར་རི་མོའི་གཟུགས་ལས་འོད་ཟེར་དག་འབྱུང་སྟེ། དེ་དག་གིས་སྣང་བར་བྱས་ན་གྲུབ་པར་འགྱུར་ཏེ། སྔ་མ་བཞིན་གར་དགའ་  
བ་དེར་འགྲོའོ། །རི་མོའི་གཟུགས་དེ་མཐོང་བ་ཙམ་གྱིས་ཀྱང་སྡིག་པ་ཐམས་ཅད་ལས་རྣམ་པར་གྲོལ་བར་འགྱུར་རོ། །རི་མོ་མཐོང་བའི་མཐུ་ཡིས་ནི། །མཚམས་མེད་ལྔ་ལ་སོགས་པའི་  
ལས། །སྡིག་པ་སྔོན་ཆད་གང་བྱས་པ། །དེ་དག་ཐམས་ཅད་བྱང་བར་འགྱུར། །འཁོར་ལོས་བསྒྱུར་བ་གཟི་པོ་ཆེ། །མགོན་པོ་དྲན་པས་འདོད་པ་བཞིན། །འཇིག་རྟེན་ཀུན་གྱི་དོན་བསྒྲུབ་  
པའི། །འཕྲིན་ལས་མཛད་པ་སྨོས་ཅི་དགོས། །སྔགས་པས་རི་མོའི་གཟུགས་མདུན་དུ། །པདྨའི་སྦྱིན་སྲེག་འབུམ་བྱས་ན། །འདོད་བཞིན་དངོས་གྲུབ་མཆོག་སྦྱིན་པ། །དཔལ་ནི་  
མངོན་སུམ་མཐོང་བར་འགྱུར། །སྔགས་པས་གང་ཡང་རུང་བར་ནི་།ཟད་མི་ཤེས་པའི་གཏེར་མཐོང་ཞིང། །ནམ་མཁའ་ལ་ཡང་འགྲོ་བར་འགྱུར། །བསམ་པ་བཞིན་དུ་འདོད་པ་  
  
  
༄༅། །རྙེད། །གི་ཝང་དང་ནི་ལྡོང་རོས་དང། །ལིག་བུ་མིག་ཀྱང་དེ་བཞིན་ཏེ། །ཁ་ཟས་མི་བཟའ་གཅེང་བྱས་ལ། །མཁས་པས་ལན་འབུམ་བཟླས་བརྗོད་བྱ། །སྔར་  
བསྙེན་བྱ་བ་མེད་པར་ཡང། །སྔགས་པས་འགྲུབ་འགྱུར་ཐེ་ཚོམ་མེད་།འཇིག་རྟེན་གསུམ་ན་མི་སྣང་ཞིང། །སྐྱེ་བོ་ཀུན་གྱིས་ཐུབ་མི་འགྱུར། །རི་དང་ནགས་ཚལ་བཅས་པ་ཡི། །ས་  
རྣམས་ཀུན་ཏུ་རྣམ་པར་རྒྱུ། །བསྐལ་པར་གནས་ཤིང་གཟི་བརྗིད་ཆེ་།རྒ་དང་འཆི་བ་རྣམ་པར་སྤངས། །ཞི་བའི་བློ་གྲོས། གཞན་ཡང། དྲག་པོ་ཆེན་པོ་ལག་ན་རྡོ་རྗེའི་སྒྲུབ་པ་ནི་འདི་  
ཡིན་ཏེ། རང་གི་ཡུལ་ན་གནས་ཤིང་གཙང་མར་བྱས་ལ་བྱང་ཆུབ་ཀྱི་སེམས་དང་ལྡན་པའི་ཡིད་དུ་བྱས་ཏེ་རིའི་རྩེ་མོར་སོང་ལ་སློང་མོའི་ཟས་བཟའ་ཞིང་གོས་ལན་གསུམ་  
བརྗེས་ལ་དུས་གསུམ་དུ་ཁྲུས་བྱ་ཞིང་བྱང་ཆུབ་སེམས་དཔའི་སྔོམ་པས་བསྡམས་ཏེ། གུས་ཤིང་དེ་དང་མཐུན་པའི་ཆ་བྱད་དུ་བྱས་ལ་མི་སྨྲ་བར་ས་ཡ་ཆིག་འབུམ་བཟླས་བརྗོད་  
བྱའོ། །དེའི་འོག་ཏུ་རལ་གྲིའམ། འཁོར་ལོའམ། བེ་ཅོན་ནམ། ཞགས་པའམ། དགྲ་སྟའམ། གཏུན་ཤིང་རྐེད་ཉག་གམ། ཐོ་བའམ། མདུང་ཐུང་བླངས་ལ་བའི་རྣམ་ལྔས་  
བཀྲུས་ཤིང་སྤོས་ཆུས་ཀྱང་བཀྲུས་ལ་ཤུབས་དང་བཅས་པར་ལག་ན་ཐོགས་ཏེ། འགྲེང་ཡང་རུང། འདུག་ཀྱང་རུང། འགྲོ་ཡང་རུང། ཟླ་བ་གཅིག་བཟླས་བརྗོད་བྱའོ། །ཉལ་ན་  
  
  
།དེ་ནས་ཟླ་བ་ཕྱི་མ་ལ་ཚེས་ནས་བརྩམས་ཏེ། ཉའི་བར་དུ་བདོག་པ་ཐམས་ཅད་ཡོངས་སུ་བཏང་བར་བྱའོ། །དེ་ནས་ཟླ་བ་ཉ་ལ་ཅི་འབྱོར་བས་  
མཆོད་དེ། བ་ལང་གི་ལྕི་བས་ལ་མ་ལྷུང་བས་དཀྱིལ་འཁོར་བསྐུས་ལ་རིའི་རྩེ་མོ་དེ་ཉིད་དུ་རིང་བསྲེལ་དང་བཅས་པའི་མཆོད་རྟེན་གྱི་དྲུང་དུ་བདེ་བར་གཤེགས་པའི་མཐོ་གང་གི་ཚད་ཀྱི་སྐུ་  
གཟུགས་བཞག་ལ་མཆོད་པ་བྱས་ཏེ། ཕྱོགས་གཅིག་ཏུ་བསྒྲུབ་པའི་དཀྱིལ་འཁོར་བྲིའོ། །དེ་ལ་ཤར་ཕྱོགས་སུ་ནི་རིག་སྔགས་འཆང་གི་རྒྱལ་པོ་ཡན་ལག་བཀྲས་བྱིན་གཞག་གོ་ལྷོ་  
ཕྱོགས་སུ་ནི་རིག་སྔགས་འཆང་གི་རྒྱལ་པོ་སྣ་ཚོགས་སྡེ་གཞག་གོ་།ནུབ་ཕྱོགས་སུ་ནི་རིག་སྔགས་འཆང་གི་རྒྱལ་པོ་ཏོག་ལྡན་གཞག་གོ། བྱང་ཕྱོགས་སུ་ནི་རིག་སྔགས་འཆང་གི་རྒྱལ་  
པོ་ཀཱི་ལ་ཀི་ལ་གཞག་གོ། གྲྭ་བཞིར་ནི་ཚོན་སྣ་བཞི་པའི་རྡོ་རྗེ་རྩེ་གསུམ་པ་མེ་ལྕེ་འབར་བ་དང་བཅས་པ་གཞག་གོ། དབུས་སུ་ནི་པདྨ་འདབ་མ་བརྒྱད་པ་ཟེ་བ་དང་བཅས་པ་བྲིས་ལ་སྙིང་  
པོའི་སྟེང་དུ་གང་བསྒྲུབ་པ་དེ་བྲིའོ། །དེའི་སྟེང་དུ་རྫས་བསྒྲུབ་པར་བྱ་བ་གང་ཡིན་པ་དེ་ཤིང་ཨ་ཤཏྠའི་ལོ་མའི་སྟེང་དུ་གཞག་གོ། པདྨ་ནས་ཁྲུ་གང་ཙམ་གྱིས་ས་གཞི་བོར་ལ། རྡོ་རྗེ་རྒྱ་གྲམ་  
བྲིས་ཏེ་དེར་འདུག་ལ་བསྲུང་བ་བྱ་སྟེ། འབར་བའི་བར་དུ་བཟླས་བརྗོད་བྱའོ། །འབར་ནས་གཡོ་བར་འགྱུར་རོ། །ཡང་ན་རྔ་བོ་ཆེའི་སྒྲ་སྒྲོགས་པར་འགྱུར་རོ། །ཡང་ན་མེ་ཏོག་གི་ཆར་འབབ་  
  
  
༄༅། །བོ༑ ༑ཞི་བའི་བློ་གྲོས། ཡང་ན་སྣང་བ་ཆེན་པོས་སྒྲུབ་པ་པོ་སྣང་བར་འགྱུར་རོ། །ཡང་ན་མེ་ཏོག་གི་ཕྲེང་བ་འགུལ་བར་འགྱུར་ཏེ། མཆོད་ཡོན་བྱིན་ལ་བླངས་ན་  
འགྲུབ་པར་འགྱུར་རོ། །ཉི་མ་ཤར་བ་ལྟ་བུའི་མདོག་ཅན་དང། ཡིད་ལྟར་མགྱོགས་པ་དང། ཁམས་གཞན་དུ་མར་རྒྱུ་བ་དང། མཆོད་པ་བྱེད་པ་དང། དེ་བཞིན་གཤེགས་པ་ཐམས་  
ཅད་ལ་མཆོད་ཅིང་རིམ་གྲོ་བྱ་བ་ལ་མཁས་པ་དང། དབང་ཕྱུག་ཐམས་ཅད་ཀྱི་གནས་ཐོབ་པ་དང། འདོད་ན་མཆི་བར་འགྱུར་རོ། །རྟག་ཏུ་རྗེས་སུ་དྲན་པར་བྱེད་ན་མི་མ་ཡིན་པའི་  
འཇིགས་པ་མི་འབྱུང་ངོ། །བདག་འཆི་བ་ཤེས་པར་རོ། །ལག་ན་རྡོ་རྗེ་བདག་ཉིད་སྟོན་པར་བྱེད་དོ། །ཤི་འཕོས་ནས་ཀྱང་ལྕང་ལོ་ཅན་དུ་ལག་ན་རྡོ་རྗེའི་ཁྱིམ་དུ་གཞོན་ནུའི་ལུས་  
ཐོབ་པར་འགྱུར་རོ། །ཉིན་གཅིག་བཞིན་དུ་སྙིང་པོ་འདི་ལན་བརྒྱ་རྩ་བརྒྱད་བཟླས་བརྗོད་བྱས་པའི་ཆུ་འཐུངས་ན་ནད་ཐམས་ཅད་མེད་པར་འགྱུར་རོ། །གི་ཝང་ལ་ལན་གཅིག་སྔགས་  
ཏེ་མིག་ལ་བསྐུས་ན་གང་མཐོང་བ་དེ་དབང་དུ་འགྱུར་རོ། །སོ་ཤིང་ལ་སྔགས་ལན་གཅིག་བཏབ་ཏེ་འཆོས་ན་འདོད་པའི་ཟས་རྙེད་དོ་།ཆུའི་ནང་དུ་མེ་ཏོག་ཁ་དོག་ཅི་འདྲ་བ་བོར་  
བ་དེ་འདྲ་བའི་གོས་རྙེད་པར་འགྱུར་རོ། །ཁ་ལ་སྔགས་ཀྱིས་བཏབ་ན་གང་དང། སྨྲ་བ་དེ་དབང་དུ་འགྱུར་རོ། །ལྕགས་ཀྱུའི་ཕྱག་རྒྱ་བཅིངས་ལ་ཧཱུཾ་ཞེས་བྱ་བས་དུག་སེལ་ཏོ། །  
  
  
འགྱུར་རོ། །གདོན་གྱིས་ཟིན་པ་ལ་རྡོ་རྗེའི་ཕྱག་རྒྱ་བཅིངས་ལ་ཧཱུཾ་ཞེས་བྱངས་བསྡིགས་ཤིང་རམ་ཞེས་བྱ་བ་འབར་བར་བྱས་  
པ་ཙམ་གྱིས་འབྲོས་ཏེ་ཐེ་ཚོམ་མེད་དོ། གདོན་གྱིས་ཟིན་པ་ལག་མཐིལ་དུ་ཧ་ཞེས་བྱ་བ་བསམས་ལ་བྱབས་ན་སོས་པར་འགྱུར་རོ། །མེ་ཏོག་གམ། སྤོས་སམ། བདུག་པ་ལ་སྔགས་ཀྱིས་  
བཏབ་སྟེ། སུ་ལ་བྱིན་པ་དེ་དབང་དུ་འགྱུར་རོ། །གདོན་དྲག་པོ་ཐམས་ཅད་ཀྱང་ཆོ་ག་འདི་ཉིད་ཀྱིས་འབྲོས་པར་འགྱུར་རོ། །སྔགས་པ་དུལ་བའི་སེམས་དང་ལྡན་པ། སློང་མོའི་ཟས་བཟའ་  
ཞིང་སྲུང་བ་བྱས་ལ། ཀླུའི་རྒྱ་མཚོར་ལན་སུམ་འབུམ་བཟླས་བརྗོད་བྱས་ན་ཀླུ་འབྱུང་སྟེ། གང་བསླངས་པ་དེ་སྦྱིན་པར་བྱེད་དོ་།སྐུད་པ་སྔོན་པོ་ལ་སྔགས་ཀྱིས་བཏབ་སྟེ། རིམས་ཀྱིས་བཏབ་  
པའི་མགུལ་པར་བཅིངས་ན་དེའི་མོད་ལ་རིམས་ལས་ཐར་བར་འགྱུར་རོ་།མིག་ན་བ་ལ་ཤིང་ཀ་ར་བའི་རའི་ལྕུག་མ་བླངས་ཏེ་ལན་ཅིག་སྔགས་ཀྱིས་བཏབ་སྟེ། ཟངས་ཀྱི་སྣོད་ལ་བྲུད་དེ་  
མིག་ལ་བསྐུས་ན་དེའི་མོད་ལ་སོས་པར་འགྱུར་རོ། །ཀླད་ནད་ཐམས་ཅད་ལ་ནི་གུ་གུལ་ལ་སྔགས་ཀྱིས་བཏབ་སྟེ་ལུས་ཐམས་ཅད་གཡོགས་ལ་མགོར་གཏུགས་ན་ཀླད་ནད་མེད་  
པར་འགྱུར་རོ། །ཟས་མ་ཞུ་བར་གྱུར་ན་ཆུ་ལ་སྔགས་ཀྱིས་བཏབ་པའི་ཁྱོར་ཆུ་ལན་བདུན་འཐུངས་ན་སོས་པར་འགྱུར་རོ། །ལྟོ་ན་བ་ལ་ནི་སྐུད་བ་དམར་པོ་ལྡུམ་བུ་རཏྣ་སུ་རྩིའི་རྩ་བ་དང་  
  
  
༄༅། །བཅས་པ་ལ་སྔགས་ཀྱིས་བཏབ་སྟེ་རྐེད་པར་བཅིངས་ན་ལྟོ་བའི་ནད་སོས་བར་འགྱུར་རོ། །ཞི་བའི་བློ་གྲོས། ནད་ཐམས་ཅད་ཞི་བར་བྱེད་པ་གདོན་ཐམས་ཅད་  
སེལ་བའི་བདུག་པའི་རྒྱལ་པོ་འདི་བརྗོད་པར་བྱའོ། །ཞི་བའི་བློ་གྲོས་ཀྱིས་སྨྲས་པ། འཇམ་དཔལ། ཅི་ལས་འདི་དག་གྲུབ་པ་ཡིན་པར་བསྟན་ཏམ། འོན་ཏེ་མ་གྲུབ་པ་ཡང་ཡིན་  
ནམ༑ འཇམ་དཔལ་གྱིས་སྨྲས་པ། ཞི་བའི་བློ་གྲོས། རིག་པའི་རྒྱལ་པོ་འདི་ནི་རྟག་ཏུ་གྲུབ་པ་ཡིན་ཏེ། ཞི་བའི་བློ་གྲོས། བྱང་ཆུབ་ཀྱི་སེམས་དང་བྲལ་བ་མ་གཏོགས་པར་སྔར་  
སྤྱད་པ་བྱ་མི་དགོས། སྔར་བསྙེན་པར་བྱ་མི་དགོས་པར་ཚེ་འདི་ལ་བདེ་བར་གནས་པར་བྱ་བའི་ཕྱིར། བྱང་ཆུབ་སེམས་དཔའ་རང་གི་ལྷའི་རྣལ་འབྱོར་ལ་བརྩོན་པ། བྱང་ཆུབ་  
སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པ་ལ་བྱེ་བྲག་ཏུ་བརྗོད་པའི་བསྒྲུབ་པ་རྣམས་བསྟན་ཏོ། །ཤིང་ཨརྐ་དཀར་པོའི་རྩ་བ་དང། ཀི་རི་ཀར་ནི་དཀར་པོའི་རྩ་བ་  
དང། ཀ་ར་བའི་ར་དཀར་པོའི་རྩ་བ་དང། ཨུ་ཤི་ར་དང། བ་ལ་ཀ་དང། ཙནྡན་དང། ན་ལེ་ཤམ་དང། ནི་རྒུན་ཏི་དང། གུ་གུལ་དང། མར་དུ་བསྲེས་པའི་བདུག་པས་ནི་  
གདོན་ཐམས་ཅད་ཕུང་བར་བྱེད་པའོ། །ནད་ཐམས་ཅད་རབ་ཏུ་ཞི་བར་བྱེད་པའོ། །དཔལ་དང་ལྡན་པ་དང། ཚེ་དང། སྐལ་བ་བཟང་པོ་བྱེད་པའོ། །ཞི་བའི་བློ་གྲོས། སྔོན་བྱུང་  
  
  
རྣམ་པར་གཟིགས་ཀྱི་གསུང་རབ་ལས་བྲམ་ཟེ་བློ་གྲོས་ལྡན་ཞེས་བྱ་བ་རིག་བྱེད་རྣམས་ལ་རིག་བྱེད་ཀྱི་དོན་ལ་མཁས་  
པ༑ བཟོ་དང། སྒྱུ་རྩལ་ཐམས་ཅད་མངོན་པར་ཤེས་པ། གསང་སྔགས་ཀྱི་དོན་ལ་མཁས་པ་ཞིག་བྱུང་སྟ། དེ་རི་ཞིག་གི་རྩེ་མོ་ལ་བརྩོན་འགྲུས་བརྩམས་ནས་རིག་པའི་རྒྱལ་པོ་རྡོ་  
རྗེ་དྲག་པོ་ཆེན་པོ་འདི་བསྒྲུབས་བསྒྲུབས་པ་ལས། བགེགས་དང། ལོག་འདྲེན་མ་རུངས་པ་དག་གིས་གཙེས་པ་དང། དེ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་  
པ་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་ཕྱོགས་གཅིག་ཏུ་འདུག་གོ་  
ཕྱོགས་གཅིག་ཏུ་འདུག་ནས་བྲམ་ཟེ་བློ་གྲོས་ལྡན་གྱིས། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་དེའི་ཚུལ་སྨོས་ཏེ་གསོལ་བ། བཅོམ་ལྡན་འདས། བདག་  
འདི་ན་རི་ཆེ་གེ་མོ་ཞེས་བགྱི་བའི་རྩེ་མོ་ལ་བརྩོན་འགྲུས་བརྩམས་ནས། རིག་པའི་རྒྱལ་པོ་རྡོ་རྗེ་དྲག་པོ་ཆེན་པོ་དེ་ལན་གཉིས་སུ་བསྒྲུབས་ན། ཡང་བཅོམ་ལྡན་འདས། བདག་གིས་  
དེའི་དངོས་གྲུབ་མ་རྙེད་མ་ཐོབ་མི་དམིགས་ན། རྫས་ཅུང་ཟད་ཅིག་བསྒྲུབས་ན་དེ་ཐམས་ཅད་ཀྱང་བགེགས་རྣམས་ཀྱིས་ཕྲོགས་ན། དེ་ལ་བདག་གིས་ཇི་ལྟར་བསྒྲུབ་པར་བགྱི། དེ་སྐད་  
  
  
༄༅། །ཅེས་གསོལ་པ་དང། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱིས་བྲམ་ཟེ་བློ་གྲོས་ལྡན་ལ་གདུག་པ་འདི་དག་བཀའ་  
སྩལ་ཅིང་གསང་སྔགས་ཀྱི་ཚིག་འདི་དག་ཀྱང་གསུངས་སོ། །སྱད་ཡ་ཐེ་དན། རུ་རུ་ལེ་ལེ། བུད་དྷ་མ་ཏང་གི། པུཀྐ་སི། ཤ་བ་རི་ཀ་གྲྀཧྞ་ཁཱ་ད་ཡ་སཱཧཱ། ཞི་བའི་བློ་གྲོས། དེའི་ཚེ་  
དེའི་དུས་ན་རིག་པའི་རྒྱལ་པོ་འདི་བསྒྲུབ་པའི་བྲམ་ཟེ་བློ་གྲོས་ལྡན་ཞེས་བྱ་བ་བྱུང་བ་དེ་གཞན་ཞིག་ཡིན་པ་སྙམ་དུ་ཁྱོད་དོགས་སམ། ཡིད་གཉིས་ཟ་ན་ཁྱོད་ཀྱིས་དེ་ལྟར་མི་བལྟའོ་  
དེ་ཅིའི་ཕྱིར་ཞེ་ན། ཞི་བའི་བློ་གྲོས། རྡོ་རྗེ་འཆང་སྤྲོས་པ་མེད་པར་གནས་པ་ཞེས་བྱ་བ་འཁོར་གྱི་དཀྱིལ་འཁོར་གྱི་ཁྱམས་འདི་ཉིད་དུ་འདུས་པ་ཡིན་ཏེ། སྤྲོས་པ་རབ་འབྱམས་རྒྱ་  
ཆེན་པོ་མཐའ་ཡས་པ་ལ་མཁས་པ་དེས་གསང་སྔགས་འདི་དང་བདུག་པ་ཡང་དེ་རྙེད་དེ་བསྒྲུབས་སོ། །ཅི་སྟེ་རི་མོའི་གཟུགས་བསྒྲུབ་པར་འདོད་ན། སྔ་མ་བཞིན་དུ་རི་མོ་མཁན་  
གསོ་སྦྱོང་བཟུང་བས་ཚོན་རྩི་སྤྱིན་དང་མ་འདྲེས་པ་དག་གིས་རས་ལ་ལག་ན་རྡོ་རྗེ་ཨུཏྤ་ལའི་འདབ་མའི་མདོག་ལྟ་བུའམ། པྲི་ཡང་ཀུའི་ཁ་དོག་ལྟ་བུའི་མདོག་སྔོ་བསངས་  
སམ༑ མརྒད་ཀྱི་ཁ་དོག་ལྟ་བུའི་སྔོ་བསངས་སུ་བྲི་བར་བྱ་སྟེ་ཟུར་ཏེ་ཕྱེད་སྣང་བ། རྒྱན་ཐམས་ཅད་གྱི་བརྒྱན་པ། བཞིན་ཅུང་ཟད་ཁྲོས་པ་དང་བཅས་པ། གོས་ཚིག་གུ་གྱོན་  
  
  
རིན་པོ་ཆེའི་བྲག་ལ་རིན་པོ་ཆེའི་ཕུག་ན་ཚུལ་བཞིན་དུ་ཤིས་ཤིང་སྐྱིལ་མོ་ཀྲུང་ཕྱེད་བཅས་ཏེ་འདུག་པ། བསྒྱིངས་པ་དང་བཅས་པ། བསྙེམས་པ་དང་བཅས་པ། མེ་ལྕེ་འབར་བའི་ཕྲེང་  
བ་ཅན། ལག་པ་གཡས་པ་ན་རྡོ་རྗེ་འབར་བ་དང་བཅས་པ་གསོར་བ་བྲི་བར་བྱའོ། །དེའི་མགོ་བོའི་གཡས་རོལ་གྱི་སྟེང་དུ་ཧ་ཅང་ཡང་མི་རིང་བར་དེ་བཞིན་གཤེགས་པ་དྲི་ཞིམ་སྣང་དཔལ་  
པདྨོ་དཀར་པོ་ལ་སྐྱིལ་མོ་ཀྲུང་དུ་བཞུགས་པ། མཚན་ཐམས་ཅད་དང་ལྡན་པ། རིག་པའི་རྒྱལ་པོ་དབུགས་འབྱིན་པ་མཛད་པ་བྲིའོ་།གཡོན་རོལ་དུ་དེ་བཞིན་གཤེགས་པ་རྡོ་རྗེ་སྲ་བས་  
རབ་ཏུ་འཇོམས་པར་དབུགས་འབྱིན་པ་སྔ་མ་བཞིན་ནོ། །ལག་ན་རྡོ་རྗེའི་འོག་གཡས་རོལ་དུ། ཕྱག་བརྙན་སོག་མའི་དུ་བའི་མདོག་ལྟ་བུའི་གོས་དྲི་མ་ཅན་གྱོན་པ། སྐྲ་ཁམ་པ་གྱེན་དུ་  
འགྲེང་བ། མིག་དམར་བ། དཔྲལ་བར་ཁྲོ་གཉེར་གྱི་རིམ་པ་དང་བཅས་པ། ལག་ན་ཞགས་པ་དང། རལ་གྲི་ཐོགས་པ་བཀའ་ནོད་པ་ལྷུར་ལེན་པ། པུས་མོ་གཉིས་བཙུགས་པ་བྲིའོ། །  
གཡོན་རོལ་ཏུ་ཕྱག་བརྙན་མ་པུས་མོ་བཙུགས་པ། མདོག་སྔོ་བསངས་རལ་གྲི་སོ་གཅིག་པ་ཡུ་བ་ཅན་དང། ཞགས་པ་ལག་ན་ཐོགས་བ་སྔ་མ་བཞིན་དུ་བྲི་བར་བྱའོ། །དབེན་པ་དུག་  
མེད་པར་དེའི་མདུན་དུ་ཟས་དཀར་གསུམ་བཟའ་ཞིང། གོས་དུས་གསུམ་དུ་བརྗེས་ལ་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་དེ། ཨ་ག་རུའི་ཡམ་སྲེག་  
  
  
༄༅། །ཤིང་ཞོ་དང། སྦྲང་རྩི་ལ་སྨྱུགས་པས་མཚན་ཐོག་ཐག་སྦྱིན་སྲེག་བྱས་ན། ནམ་བྱེད་དམ། ཉི་མ་འཆར་ཀར་རི་མོའི་གཟུགས་ལས་འོད་ཟེར་དག་འབྱུང་ངོ། །  
ཡང་ན་རི་མོའི་གཟུགས་འགུལ་ལོ། །ཡང་ན་མེ་ཏོག་གི་ཕྲེང་བ་འགུལ་ལོ། །སྔ་མ་བཞིན་དུ་གྲུབ་པར་འགྱུར་ཏེ། ལས་ཐམས་ཅད་བྱེད་དོ་།རྟག་ཏུ་རི་མོའི་གཟུགས་ཀྱི་མདུན་དུ་ལན་བརྒྱ་  
རྩ་བརྒྱད་བཟླས་བརྗོད་བྱས་ན་སྐལ་བ་བཟང་པོ་མཆོག་དང་ལྡན་ཞིང་ནད་ཐམས་ཅད་ལས་ཐར་བར་བྱ་བ་དང། འཇིགས་པ་ཐམས་ཅད་རྣམ་པར་སྤངས་པར་འགྱུར་རོ། །ཞི་བའི་  
བློ་གྲོས། གཞན་ཡང། འཇིགས་པའི་མེའི་སྙིང་པོ་ཆེན་པོ་སྟོབས་དང། ཕ་རོལ་གནོན་པ། དཔག་ཏུ་མེད་པ། ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་  
ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། ལྷ་དང། ལྷ་མ་ཡིན་པས་མཆོད་པ། དེ་བཞིན་གཤེགས་པ་ཐམས་ཅད་ཀྱི་བྱིན་གྱིས་བརླབས་པའི་བསྒྲུབ་པ་ནི་འདི་ཡིན་ཏེ་  
ཚེས་གྲངས་དང། སྐར་མ་འདམ་མི་དགོས། སྨྱུང་བ་ཡང་བྱ་མི་དགོས་པར་རིའི་རྩེ་མོར་སོང་ལ་ལན་སུམ་འབུམ་བཟླས་བརྗོད་བྱའོ་།ཐ་མར་ཅི་འབྱོར་པས་མཆོད་དེ། སྐེ་ཚེའི་  
འབྲུའི་སྲེག་བླུགས་དུག་དང། ཁྲག་དང། ལན་ཚྭ་དང་བསྲེས་པ་ལན་སུམ་འབུམ་སྦྱིན་སྲེག་བྱས་ན་མཚན་མོ་ཧཱུཾ་ཞེས་བྱ་བའི་སྒྲ་ཆེན་པོ་གྲག་ཅིང་སྔ་མ་བཞིན་དུ་འགྲུབ་པར་  
  
  
གྲུབ་ནས་ཀྱང་འཇིག་རྟེན་གྱི་ཁམས་དུ་མར་རྒྱུ་བ་དང། ཡིད་ལྟར་མགྱོགས་པ་དང། གཟི་བརྗིད་མཚུངས་པ་མེད་པར་འགྱུར་ཏེ། སངས་རྒྱས་དང། བྱང་ཆུབ་སེམས་དཔའ་རྣམས་མ་  
གཏོགས་པར་དེ་བས་ལྷག་པར་སུ་ལ་ཡང་མེད་དོ། །རྟག་ཏུ་བཟླས་བརྗོད་བྱས་ན་འབྱུང་པོ་ཐམས་ཅད་ཀྱིས་མི་ཐུབ་པར་འགྱུར་རོ། །ལྷ་མ་ཡིན་གྱི་ཁུང་གི་སྒོར་སོང་ནས་ཁྲོས་ཏེ། ལན་ཁྲི་  
བཟླས་བརྗོད་བྱ་ཞིང་སྦྱིན་སྲེག་ཀྱང་སྔ་མ་བཞིན་བྱས་ན་ལྷ་མ་ཡིན་གྱི་གནས་ཐམས་ཅད་གཏན་པ་མེད་པར་འགྱུར་ཏེ། ཅི་འདོད་པ་བཞིན་ཡོངས་སུ་སྤྱོད་ཅིང་འདོད་པ་བཞིན་དུ་རང་  
འབྱུང་བར་འགྱུར་རོ། །ལས་ཐམས་ཅད་བྱེད་དོ། །ཅི་སྟེ་གཏེར་ཆེན་པོ་འབྱུང་བར་འདོད་ན་ཟས་མི་བཟའ་བར་སྙིང་པོ་འདི་ལན་ཁྲི་བཟླས་བརྗོད་བྱས་ལ་ཐ་མར་ཤིང་ཀ་ར་བའི་རའི་ལྕུག་མས་ལན་  
གསུམ་བསྣུན་ན་རང་འབྱུང་ངོ། །རྟག་ཏུ་རྗེས་སུ་དྲན་པར་བྱེད་ན་སྐྱེ་བོ་ཐམས་ཅད་དགའ་བར་འགྱུར་རོ། །ཁྲོས་པའི་མདུན་དུ་ཕྱག་རྒྱ་བཅིངས་ལ་ལན་ཉི་ཤུ་རྩ་གཅིག་བརྗོད་ན་དང་  
བར་འགྱུར་རོ། །བྱིས་པ་གདོན་གྱིས་ཟིན་པ་ཐམས་ཅད་ཀྱིས་མཐོང་བ་ཙམ་གྱིས་ཐར་བར་འགྱུར་རོ། །གདོན་ཆེན་པོ་ཐམས་ཅད་ལ་ནི་གཟུགས་བྱས་ལ་རྐང་པ་གཡོན་པས་མནན་ཏེ་  
ལན་བརྒྱ་རྩ་བརྒྱད་བཟླས་བརྗོད་བྱས་ན། གདོན་དེ་ཚིག་ཅིང་སྒྲ་འབྱིན་ཅིང་འབྲོས་པར་འགྱུར་རོ། །དྲིས་པ་མྱུར་དུ་སྨྲ་བར་འགྱུར་རོ། །ཅི་སྟེ་ཕ་རོལ་ལ་གནོད་པར་བྱེད་པར་འདོད་ན་བ་  
  
  
༄༅། །རུ་རའི་ཤིང་བུ་སོར་དྲུག་པ་དག་གཅིག་ལ་མིང་ནས་བརྗོད་ཅིང་སྔགས་ལན་བརྒྱ་རྩ་བརྒྱད་སྔགས་ལ་ནམ་ཕྱེད་ན། ཁང་སྟེང་ངམ། སྒོའི་སྟེང་དུ་བཙུགས་ནས་  
ཁྱིམ་དུ་གནོད་པ་ཆེན་པོ་འབྱུང་ངོ། །ཡམས་ཀྱི་ནད་ཆེན་པོ་ཡང་འབྱུང་ངོ། །ཡིད་ཀྱིས་ནི་ཞི་བར་བྱེད་དོ། །ཅི་སྟེ་རི་མོའི་སྐུ་གཟུགས་བསྒྲུབ་ན། རས་ལ་བཅོམ་ལྡན་འདས་ལག་ན་རྡོ་  
རྗེ་འོད་ཀྱི་ཁ་དོག་དབྱར་གྱི་སྤྲིན་འདྲ་བ། རྒྱན་མེད་པ། མིག་དམར་བ། ཁྲོས་པ། མ་མཆུ་སོས་མནན་པ། དཔྲལ་བར་ཁྲོ་གཉེར་གྱི་རིམ་པ་འཆས་པ། རྐང་པ་གཡོན་པས་ས་མནན་  
ཏེ་འདུག་པ། རྐང་པ་གཡས་པའི་རྡོག་པས་བསྣུན་པ་ལྟར་འདུག་པ་ལག་པ་གཡོན་པའི་མཛུབ་མོས་བསྡིགས་མོ་བྱེད་པ། ལག་པ་གཡས་པས་ཁྲོ་བོའི་རྡོ་རྗེ་མི་བཟད་པ་འཕེན་  
པ་ལྟར་འདུག་པ་བྲི་བར་བྱ་སྟེ། བསྲུང་བ་བྱས་པ། རྡོ་རྗེ་གཙུག་ཏོར་གྱི་གཟུགས་སུ་བསྒྱུར་བ། རྟག་ཏུ་མཉམ་པར་གཞག་པ། སྙིང་རྗེ་དང་ལྡན་པ། བྱང་ཆུབ་ཀྱི་སེམས་དང་ལྡན་  
པའི་ཡིད་དུ་གྱུར་པས་ས་ཕྱོགས་དབེན་པར། དུག་མེད་པར་མཆོད་པ་རྒྱ་ཆེར་བྱས་ལ་རི་མོ་མཁན་གསོ་སྦྱོང་གཟུང་བ་འདྲིར་གཞུག་གོ་།རྡོ་རྗེའི་དཀྱིལ་འཁོར་ཆེན་པོར་དབང་  
བསྐུར་བ། དམ་ཚིག་ཐོབ་པ། སྤྲོ་བ་དང་བཅས་པ་འདྲིར་གཞུག་གོ་གཞན་ནི་གང་གིས་ཀྱང་མ་ཡིན་ནོ། །ཞི་བའི་བློ་གྲོས། དམ་ཚིག་མི་ཤེས་པ། དཀྱིལ་འཁོར་མ་མཐོང་  
  
  
གང་ལ་ལ་ཞིག་གིས་རི་མོའི་གཟུགས་མཐོང་ན། དེའི་མོད་ལ་དེ་ནད་རྣམ་པ་གཉིས་ཀྱིས་བཏབ་པར་འགྱུར་ཏེ། གཉིས་གང་ཞེ་ན། འདི་ལྟ་སྟེ། རིམས་དྲག་པོ་དང། གཅོད་ཆེན་པོར་  
འགྱུར་རོ། །ཞི་བའི་བློ་གྲོས་ཀྱིས་སྨྲས་པ། འཇམ་དཔལ། ཀྱེ་མ་གང་གི་ཡོན་ཏན་གྱི་ཁྱད་པར་འདི་ལྟ་བུ་བསྟན་པའི་སྙིང་པོ་མཆོག་དོན་ཆེན་པོ་དང་ལྡན་པ། མཐུ་ཆེན་པོ་དང་ལྡན་པ་  
འདི་ངོ་མཚར་ཏོ། །འཇམ་དཔལ། སྙིང་པོ་མཆོག་འདི་ནི་གང་ཞིག་།འདིའི་མིང་ཅི་ཞིག་བྱ། འཇམ་དཔལ་གྱིས་སྨྲས་པ། ཞི་བའི་བློ་གྲོས། དེ་བཞིན་གཤེགས་པ་ཐམས་ཅད་ཀྱི་སྙིང་  
པོ༑ སྲ་བའི་ཡོན་ཏན་རྣམས་དང། མཐུ་ལ་ནི་མཐའ་མེད་དོ། །ཞི་བའི་བློ་གྲོས། ལག་ན་རྡོ་རྗེ་འདི་ནི་དེ་བཞིན་གཤེགས་པ་ཐམས་ཅད་ཀྱི་འཇིགས་པའི་མེ་ལས་བྱུང་བའི་རྡོ་རྗེ་  
ཞེས་བྱ་སྟེ། མ་དུལ་བ་ཐམས་ཅད་འདུལ་བ། དེ་བཞིན་གཤེགས་པ་ཐམས་ཅད་དང། བྱང་ཆུབ་སེམས་དཔའ་ཐམས་ཅད་ཀྱི་སྨོན་ལམ་ཡོངས་སུ་རྫོགས་པར་བྱེད་པ། བསྟན་པ་  
མཆོག་ཏུ་ཀུན་ཏུ་བསྲུང་བར་སྨོན་ལམ་བཏབ་པ། སེམས་ཅན་ཐམས་ཅད་ཀྱི་བསམ་པ་ཇི་ལྟ་བ་བཞིན་དུ་ཡོངས་སུ་རྫོགས་པར་བྱེད་པ། འཇིག་རྟེན་གྱི་ཁམས་མཐའ་ཡས་  
རྒྱ་མཚོ་རབ་འབྱམས་རྣམས་སུ་དེ་བཞིན་གཤེགས་པ་ཐམས་ཅད་ཀྱི་སྨོན་ལམ་སྒྲོགས་པའི་སྒོ་ལ་འཇུག་པ། ཐམས་ཅད་དུ་སྔོན་དུ་རྒྱུག་པའོ། །དེའི་མདུན་དུ་ཅི་འབྱོར་པས་  
  
  
༄༅། །མཆོད་པ་བྱས་ཏེ་གུ་གུལ་གྱི་རིལ་བུ་རྒྱ་ཤུག་གི་ཚིག་གུ་ཙམ་འབུམ་སྦྱིན་སྲེག་བྱས་ན་འགྲུབ་པར་འགྱུར་ཏེ། གང་འདོད་པ་དེ་བྱེད་དོ། །རིའི་རྩེ་མོའམ་  
རྒྱ་མཚོའི་ངོག་སུ་སོང་སྟེ་རི་མོའི་གཟུགས་བྲིས་ལ་སློང་མོའི་ཟས་སམ། བསླངས་པ་མ་ཡིན་པའི་ཟས་བཟའ་ཞིང་མིད་བ་ནུབ་པ་ཙམ་དུ་ཆུར་ཞུགས་ལ་ལན་གསུམ་འབུམ་བཟླས་  
བརྗོད་བྱའོ། །ཐ་མར་ཅི་འབྱོར་པས་མཆོད་ལ། རལ་གྲིའམ། འཁོར་ལོ་ལག་ན་ཐོགས་ཤིང་དུག་དང། ཁྲག་དང། ཡུངས་ཀར་བསྲེས་པས་ལན་སུམ་ཁྲི་སྦྱིན་སྲེག་བྱས་ན་འགྲུབ་  
པར་འགྱུར་རོ། །རྒྱ་མཚོ་ལས་སྒྲ་འབྱུང་ཞིང་བསྐམས་པར་འགྱུར་རོ། །རིའང་འགུལ་བའམ། འགྲུབ་པར་འགྱུར་རོ། །ལས་ཐམས་ཅད་ནུས་པར་འགྱུར་རོ། །རྫི་ཆར་རམ། ལྕེ་འབབ་  
པ་ལ་ཡང་ལན་ཅིག་བསྡིགས་པ་ཙམ་གྱིས་མེད་པར་འགྱུར་རོ། །འཆི་བ་ཐམས་ཅད་དང། ནད་འགོ་བ་ཐམས་ཅད་དང། གནོད་པ་འབྱུང་བ་ཐམས་ཅད་ལ་ལམ་གྱི་བཞི་མདོ་  
འམ༑ ཤིང་དྲུང་གཅིག་ཡོད་པའམ། འབབ་ཆུའི་ངོགས་སམ། མཚན་མ་གཅིག་ཡོད་པའམ། གྲོང་ཁྱེར་གྱི་སུམ་མདོར་རི་མོའི་གཟུགས་བྲིས་ལ་རྒྱ་ཆེར་མཆོད་ལ་སྤོས་  
དང། མེ་ཏོག་གིས་མཆོད་པའི་བུམ་པ་ཡུངས་ཀར་གྱིས་བཀང་ལ། འཁོར་ལོས་བསྒྱུར་བའི་སྔགས་བཟླས་བརྗོད་བྱ་སྟེ། སྙིང་པོ་སྙིང་གར་གཞག་ལ་རི་མོའི་གཟུགས་དེ་ལ་ཤིས་  
  
  
བྱས་ཏེ་དབང་བསྐུར་བར་བྱའོ། །ཡུངས་ཀར་དེ་དག་གིས་ནི་གནོད་པ་ཐམས་ཅད་དང། ནད་འགོ་བ་ཐམས་ཅད་དང། འཆི་བ་ཐམས་  
ཅད་སེལ་ཏོ། །སེམས་ཅན་དཔག་ཚད་ཙམ་ན་འཁོད་པ་ཐམས་ཅད་ཀྱིས་རི་མོའི་གཟུགས་དེ་མཐོང་ན་ཡང་དེའི་མོད་ལ་ཞི་བར་འགྱུར་རོ།།།།འཕགས་པ་ལག་ན་རྡོ་རྗེ་དབང་  
བསྐུར་བ། བམ་པོ་བདུན་པ། དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ་།ཞི་བའི་བློ་གྲོས། རིག་པའི་རྒྱལ་པོ་འདི་དག་  
གི་སྤྱིའི་བསྒྲུབ་པའི་རིམ་པར་ཕྱེ་བ་ཉོན་ཅིག་ཞི་བའི་བློ་གྲོས། དེ་ལ་སྒྲུབ་པ་པོ་རིག་པའི་རྒྱལ་པོ་གང་ཡང་རུང་བ་སྒྲུབ་པར་འདོད་པས་རིག་སྔགས་གདོན་པར་བྱ་སྟེ། ཚེས་གྲངས་  
དང། བྱེད་པ་དང། ཡུད་ཙམ་བཟང་པོ་ལ་སྨྱུང་བ་བྱས་ལ། མར་གྱི་མར་མེ་བུས་ཏེ་ཅི་འབྱོར་པས་མཆོད་པ་བྱས་ལ་རིང་བསྲེལ་དང་བཅས་པའི་མཆོད་རྟེན་ནམ། སྐུ་གཟུགས་ཀྱི་མདུན་  
དུ་རིག་པའི་རྒྱལ་པོ་འཇིགས་མེད་མཚན་ཐོག་ཐག་བཟླས་བརྗོད་བྱའོ་།ནང་པར་ཁྲུས་བྱས་ལ་དྲི་ཞིམ་པོས་བསྐུས་ཏེ། གོས་གཙང་མ་བགོས་ལ་ཟས་དཀར་གསུམ་ཟོས་ཏེ་དབང་པོ་  
གསལ་བ་དང། ཉམས་ཐ་མལ་བར་གནས་པ་དང། བྱང་ཆུབ་ཀྱི་སེམས་དང་ལྡན་པའི་ཡིད་དང། སྙིང་རྗེ་དང་ལྡན་པའི་སློབ་དཔོན་བླ་ན་མེད་པའི་སྦྱིན་གནས་ལ་ཐལ་མོ་སྦྱར་ཏེ་པུས་  
  
  
༄༅། །མོ་བཙུགས་ལ་གསོལ་བ་བཏབ་སྟེ། སློབ་དཔོན། བླ་ན་མེད་པའི་ཡེ་ཤེས་ཐོབ་པར་བགྱི་བའི་སླད་དུ་རིག་པའི་རྒྱལ་པོ་བདག་ལ་སྩལ་དུ་གསོལ། བྱང་ཆུབ་ཀྱི་  
སྙིང་པོ་ལ་གནས་ཀྱི་བར་དུ་བགྱིའོ་ཞེས་བརྗོད་པར་བྱའོ། །སློབ་དཔོན་གྱིས་ཀྱང་ཐམས་ཅད་དུ་སྙིང་རྗེ་དང་ལྡན་པས་སེར་སྣ་མེད་པར་བྱས་ལ་སློབ་མ་དེ་ལ་སྦྱིན་པར་བྱའོ། །དེ་ལྟར་རིག་  
སྔགས་དང། དམ་ཚིག་མནོས་ནས་ཇི་སྐད་བསྟན་པ་ལྟ་བུའི་ས་ཕྱོགས་རྣམས་སུ་དེ་དང་མཐུན་པའི་ཆ་བྱད་དུ་བསྒྱུར་ལ་རིའི་རྩེ་མོའམ། འབབ་ཆུའི་ངོགས་སམ། ནགས་ཁྲོད་དམ་  
ཆུ་མིག་གི་དངོ་འམ། ཡིད་དུ་འོང་བ་དབེན་པ་དེར་ཟས་དཀར་གསུམ་ཟ་བའམ། འོ་མ་བཏུང་ཞིང་ལན་ས་ཡ་བཟླས་བརྗོད་བྱས་ན་སྔར་སྤྱད་པ་བྱས་པར་འགྱུར་རོ། །དེ་ནས་རལ་གྲི་  
འམ༑ རྡོ་རྗེའམ། མདུང་ཐུང་ངམ། བེ་ཅོན་ནམ། མདུང་རྩེ་གསུམ་པའམ། ལྕགས་སྣ་གསུམ་གྱི་འཁོར་ལོ་བླངས་ལ་བའི་རྣམ་ལྔས་བཀྲུས་ཏེ་བ་ལང་གི་ལྕི་བའི་ཕུང་པོའི་སྟེང་  
དུ་གཞག་ལ་རྡོ་རྗེ་དྲག་པོ་ཆེན་པོའི་སྙིང་པོས་བསྲུང་བར་བྱའོ། །དེ་ནས་ཟླ་བ་ཚེས་ནས་བཟུང་སྟེ་ཉའི་བར་དུ་བཟླས་བརྗོད་བྱའོ། །དེ་ནས་གང་ཡང་རུང་བ་ཞིག་བླངས་ལ་སྤོས་ཆུས་  
བཀྲུས་ཏེ། བ་ལང་གི་ལྕི་བས་ལ་མ་ལྷུང་བས་དཀྱིལ་འཁོར་བསྐུས་ལ་སྔ་མ་བཞིན་དུ་དཀྱིལ་འཁོར་བྲིས་ཏེ། ཅི་འབྱོར་པས་མཆོད་ལ་ཤིང་ཨ་ཤཏྠའི་ལོ་མའི་སྟེང་དུ་གཞག་ལ་  
  
  
ནམ་ཕྱེད་དམ། ཉི་མ་འཆར་ཀར་ངེས་པར་འབར་ཞིང་རིག་སྔགས་འཆང་ཐམས་ཅད་འདུས་ཏེ། དེ་དག་གིས་བསོད་ནམས་ཇི་ལྟ་བ་བཞིན་དུ་དབང་  
བསྐུར་ནས་རིག་སྔགས་འཆང་དུ་འགྱུར་ཏེ། འདོད་པའི་གཟུགས་འཆང་བ་དང། འཇིག་རྟེན་གྱི་ཁམས་དུ་མར་རྒྱུ་བ་དང། དེ་བཞིན་གཤེགས་པ་ཐམས་ཅད་ལ་མཆོད་པ་བྱེད་པར་འགྱུར་  
རོ༑ ༑ཅི་སྟེ་མ་གྲུབ་ལ་བརྟུལ་ཞུགས་མ་ཉམས་ན་དེ་བཞིན་དུ་ལན་གསུམ་དུ་བསྒྲུབ་པ་བྱས་ན། མཚམས་མེད་པའི་ལས་བྱས་པས་ཀྱང་ངེས་པར་འགྲུབ་བོ། །རྟག་ཏུ་བཟླས་བརྗོད་བྱས་ན་  
ཚེ་རིང་བར་འགྱུར་རོ། །སྨན་ལ་བཟླས་བརྗོད་བྱས་ཏེ་འཐུངས་ན་ནད་མེད་པར་འགྱུར་རོ། །མར་ལ་སྔགས་ཀྱིས་བཏབ་ཏེ། ཟན་ཟ་ཀར་འཐུངས་ན་ལོ་ཁྱུད་འཁོར་དུ་ལུས་བརྟན་པར་འགྱུར་  
རོ༑ ༑བཅོམ་ལྡན་འདས་ཀྱི་སྐུ་གཟུགས་ཀྱི་མདུན་དུ་མིག་བཙུམས་ཏེ། ལན་སྟོང་རྩ་བརྒྱད་བཟླས་བརྗོད་བྱས་ན་དེ་བཞིན་གཤེགས་པའི་སྐུའི་གཟུགས་ཀྱིས་དགེ་བ་དང། མི་དགེ་བ་  
བརྗོད་དོ། །དེ་བཞིན་དུ་རྣ་བ་བཀབ་སྟེ་བཟླས་བརྗོད་བྱས་ན་ཡང་ཐམས་ཅད་ཐོས་པར་འགྱུར་རོ། །ཉལ་ཀར་མལ་དུ་ཞུགས་ལ་མིག་ལ་ལན་བརྒྱ་རྩ་བརྒྱད་སྔགས་ཏེ་ཉལ་ན་སྣང་བར་  
འགྱུར་ཞིང་ཐམས་ཅད་མཐོང་སྟེ། ཉིན་མོ་ཇི་ལྟ་བ་ལྟར་མཚན་མོ་ཡང་དེ་བཞིན་ནོ། །སོ་ཤིང་ལ་ལན་གཅིག་སྔགས་ཏེ་འཆོས་ན་མ་བསླངས་བར་ཟས་རྙེད་དོ། །ལིག་བུ་མིག་  
  
  
༄༅། །གམ། གི་ཝང་ལ་ལན་གཅིག་སྔགས་ཏེ་མིག་ལ་བསྐུས་ན་སྐྱེ་བོ་ཐམས་ཅད་དགའ་བར་འགྱུར་རོ། །སྤོས་ལ་བཟླས་བརྗོད་བྱས་ཏེ་བསྐུས་ན། གང་  
དག་གིས་དྲི་ཚོར་བ་དེ་དག་དབང་དུ་འགྱུར་རོ། །དགྲ་མཐོང་ན་ཕྱག་རྒྱས་བཅིངས་ལ་ལན་ཅིག་བརྗོད་ན་དགྲ་དང་བྲལ་བར་འགྱུར་རོ། །སྤོས་དང། མེ་ཏོག་ལ་སོགས་པ་ལ་སྔགས་  
ཀྱིས་ལན་ཅིག་བཏབ་ཏེ། གང་ལ་བྱིན་པ་དེ་དབང་དུ་བྱེད་པར་འགྱུར་རོ། །ཅི་སྟེ་གཡུལ་ངོར་འཇུག་པར་འདོད་ན་སྐྱེས་བུ་བཅིང་བ་བྱས་ལ་ཞུགས་ན་གཡུལ་ངོར་རྒྱལ་བར་  
འགྱུར་རོ། །ཅི་སྟེ་དམག་རེངས་པར་བྱ་བར་འདོད་ན། བེ་ཀངྐ་ཏའི་ཤིང་གི་མེ་བུས་ལ་གྲུ་ཚལ་གྱི་ཡམ་སྲེག་ཤིང་གིས་ལན་ཁྲི་སྦྱིན་སྲེག་བྱས་ན་དམག་རེངས་པར་བྱས་པར་  
འགྱུར་རོ། །གནོད་པ་ཐམས་ཅད་ལ་མངར་གསུམ་གྱི་སྲེག་བླུགས་ལན་སུམ་ཁྲི་སྦྱིན་སྲེག་བྱས་ན་ཞི་བར་འགྱུར་རོ། །ཐལ་བས་ནི་རྫི་ཆར་གཅོད་དོ། །ཤིང་བུའམ། མཚོན་  
གྱིས་ནི་ལྕེ་འབབ་པ་བཟློག་གོ་སྐུད་པ་སྔོན་པོས་ནི་འབྱུང་པོའི་གདོན་ཞི་བར་བྱེད་དོ། །གཟུགས་བྱས་ལ་ཐལ་བའམ། ཤིང་ཀ་ར་བའི་རའི་ལྕུག་མས་སྦྱིན་སྲེག་བྱས་ན་ཞི་བར་  
འགྱུར་རོ། །གདོན་ཆེན་པོ་ལ་ཡང་དེ་བཞིན་དུ་བྱའོ། །བྱིས་པ་གདོན་གྱིས་ཟིན་ན་འབྲས་སཱ་ལུ་བཏགས་པ་ལས་གཟུགས་བྱས་ལ་སྐེ་ཚེའི་འབྲུ་དང། ལན་ཚྭ་དང་བསྲེས་ཏེ། ཕུབ་  
  
  
དུ་མིང་ཙམ་གྱིས་གདོན་ཐམས་ཅད་འགྲོས་པར་འགྱུར་རོ། །རིམས་ཀྱིས་བཏབ་པ་ལ་ལག་པ་གཡོན་པ་ལ་སྔགས་ཀྱིས་བཏབ་  
སྟེ་མགོ་ལ་གཞག་ན་རིམས་ནད་སེལ་ཏོ། །ནད་ཐམས་ཅད་བསལ་བར་འདོད་ན་སྨན་ཐམས་ཅད་བསོགས་ལ་བ་རུ་རའི་ཤིང་གི་མེ་བུས་ཏེ་ལན་ཉི་ཤུ་རྩ་གཅིག་སྲེག་བླུགས་  
སྦྱིན་སྲེག་བྱས་ན། དེ་ཕྱིན་ཆད་ནད་ཐམས་ཅད་སེལ་ཏོ། །ཅི་སྟེ་རི་མོའི་གཟུགས་བསྒྲུབ་པར་འདོད་ན་རས་སྐྲ་མེད་པ་མ་དྲས་པ་ལ་སྔ་མ་བཞིན་དུ་རི་མོ་མཁན་གསོ་སྦྱོང་བཟུང་བ་ལ་  
སྦྱིན་དང་མ་འདྲེས་པའི་ཚོན་རྣམས་ཀྱིས་རིག་པའི་རྒྱལ་པོ་འདྲིར་གཞུག་སྟེ། རྒྱན་ཐམས་ཅད་ཀྱིས་རྣམ་པར་བརྒྱན་པ། ཅོད་པན་མགུལ་ལ་ཐོགས་པ། པདྨ་དཀར་པོ་ལ་འདུག་  
པ༑ རྒྱལ་པོ་ཆེན་པོའི་ཆ་བྱད་འཛིན། །མེ་ལྕེ་འབར་བའི་ཕྲེང་བ་ཀུན་ནས་ལང་ལོང་དུ་གྱུར་པ། ལག་པ་གཡོན་པ་ན་རྡོ་རྗེ་ཐོགས་པ། གཡས་པས་དམ་པ་སྦྱིན་པ། སྐྱིལ་མོ་  
ཀྲུང་དུ་བཞུགས་པ། ཞལ་ཅུང་ཟད་འཛུམ་པ། སྒྲུབ་པ་པོ་ལ་གཟིགས་པར་བྲིའོ། །དེའི་འོག་རོལ་ཏུ་སྒྲུབ་པ་པོ་ལག་ན་པོ་ཕོར་ཐོགས་ཤིང་དེའི་གདོང་དུ་བལྟ་བ་ལ་བརྩོན་པ། ཚུལ་  
དང་མཐུན་པའི་ཆ་བྱད་ཅན་པུས་མོ་བཙུགས་པ་བྲིའོ། །དེའི་མདུན་དུ་ལན་ས་ཡ་བཟླས་བརྗོད་བྱས་ན་སྔ་མ་བཞིན་དུ་འགྲུབ་པར་འགྱུར་རོ། །རིག་པའི་རྒྱལ་པོ་སྤྱིར་བསྒྲུབ་པའོ། །  
  
  
༄༅། །ཞི་བའི་བློ་གྲོས། གཞན་ཡང། ལག་ན་རྡོ་རྗེའི་བུ་སྨོན་ལམ་ཆེན་པོ་ལ་དབང་ཐོབ་པ། དེ་བཞིན་གཤེགས་པ་ཐམས་ཅད་དང་མཉམ་པ་ཉིད་དུ་  
གནས་པ་རྣམས་ཀྱི་སྤྱིའི་བསྒྲུབ་པ་ནི་འདི་ཡིན་ཏེ། སྔ་མ་བཞིན་དུ་འཁོར་ལོས་བསྒྱུར་བ་ཆེན་པོའི་ཆོ་གས་གསང་སྔགས་གང་ཡང་རུང་བ་མནོས་ལ། ཇི་སྐད་བརྗོད་པའི་གནས་ཀྱི་  
ནང་ནས་རྒྱ་མཚོར་འབབ་པའི་ཆུ་ངོགས་སུ་སོང་ལ་ལན་ས་ཡ་བཟླས་བརྗོད་བྱས་ན་སྔར་སྤྱད་པ་བྱས་པར་འགྱུར་རོ། །དེ་ནས་ཟླ་བ་ཚེས་ནས་བཟུང་སྟེ། རྫས་གང་བསྒྲུབ་པ་དེ་བླངས་  
ལ་ཟླ་བ་ཉའི་བར་དུ་བཟླས་བརྗོད་བྱའོ། །དེ་ནས་ཅི་འབྱོར་པས་མཆོད་དེ། བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བསྐུས་ལ་བསྲུང་བར་བྱ་སྟེ། གུ་གུལ་གྱི་ཡམ་སྲེག་  
ཤིང་ཞོ་དང། སྦྲང་རྩི་དང། མར་ལས་སྨྱུགས་པས་མཚན་ཐོག་ཐག་སྦྱིན་སྲེག་བྱས་ན། ནམ་ཕྱེད་དམ། ཉི་མ་འཆར་ཀར་ངེས་པར་འགྲུབ་པར་འགྱུར་ཏེ་རྫས་དེ་འབར་བར་  
འགྱུར་རོ། །དེ་བླངས་ལ་རྡོ་རྗེའི་རིགས་སུ་རྡོ་རྗེ་གཞོན་ནུའི་ལུས་འཐོབ་བོ། །གཟུངས་ཆེན་པོ་ཐོབ་བོ། །འདོད་ན་མཆིའོ། །ཅི་སྟེ་མ་གྲུབ་ན་ཡང་ལས་ཐམས་ཅད་ནུས་པར་འགྱུར་རོ། །  
ཤི་འཕོས་ན་ཡང་ལྕང་ལོ་ཅན་ནམ། ལོངས་སྤྱོད་ཆེན་པོའི་ཁྱིམ་དུ་སྐྱེ་བར་འགྱུར་རོ། །རྟག་ཏུ་བཟླས་བརྗོད་བྱས་ན་སྐྱེ་བོ་ཐམས་ཅད་དགའ་བར་འགྱུར་རོ། །ལག་ན་རྡོ་རྗེ་ལ་བལྟ་ཞིང་  
  
  
།ལུས་ཐམས་ཅད་ལ་བྱབ་བ་བྱས་ཏེ་མཉལ་ན། རྨི་ལམ་ན་སངས་རྒྱས་བཅོམ་ལྡན་འདས་རྣམས་མཐོང་ཞིང་དེ་ཉིད་དུ་གཟུངས་ཀྱང་འཐོབ་  
པོ༑ ༑ཟླ་བ་སྤྱང་ཀིས་ཟིན་པའི་ཚེ་བ་སེར་མོ་མ་སྨད་སྤུ་མཐུན་གྱི་མར་བླངས་ལ་ཟངས་ཀྱི་སྣོད་དུ་བཅུག་སྟེ། ཙནྡན་གྱིས་དཀྱིལ་འཁོར་བྱས་ལ་དེར་གཞག་སྟེ། ཟླ་བ་ལ་མི་བལྟ་བར་དངོས་གྲུབ་རྣམ་  
པ་གསུམ་བྱུང་གི་བར་དུ་བཟླས་བརྗོད་བྱས་ལ་དེ་འཐུངས་ན་ཐོས་པ་འཛིན་པར་འགྱུར་རོ། །འབར་ན་ནམ་མཁའ་ལ་འགྲོ་བར་འགྱུར་རོ། །དུ་བར་འཐུལ་ན་མི་སྣང་བར་འགྱུར་རོ། །དྲོ་བར་གྱུར་  
ན་འགྲོ་བ་ཐམས་ཅད་དབང་དུ་འགྱུར་རོ། །ཅི་སྟེ་རི་མོའི་གཟུགས་བསྒྲུབ་པར་འདོད་ན་ཆོ་ག་སྔ་མ་བཞིན་དུ་རི་མོ་མཁན་བྱང་ཆུབ་ཏུ་སེམས་བསྐྱེད་པས་སྦྱིན་དང་མ་འབྲེས་པའི་ཚོན་རྣམས་ཀྱིས་  
སྐྲ་མེད་པའི་རས་ལ་གཞོན་ནུ་གང་ཡང་རུང་བ་ཞིག་འདྲིར་གཞུག་སྟེ། རྒྱན་ཐམས་ཅད་ཀྱིས་བརྒྱན་པ། ཕུད་བུ་གསུམ་གྱིས་མགོ་བརྒྱན་པ། པདྨ་དཀར་པོ་ལ་འདུག་པ། རལ་གྲི་འོད་འབར་  
བའི་དབུས་ན་འདུག་པ། ལག་པ་གཡོན་པ་ན་རྡོ་རྗེ་ཐོགས་པ། བཞིན་འཛུམ་པ། ལག་པ་གཡས་པས་སྒྲུབ་པ་པོ་ལ་དབུགས་འབྱིན་པ། གསེར་གྱི་ཁ་དོག་ལྟ་བུའམ། བྲི་ཡང་ཀུའི་ཀ་དོག་  
ལྟར་སྔོ་བསངས་བྲི་བར་བྱའོ། །དེའི་མདུན་དུ་མཆོད་པ་ཆེན་པོ་བྱས་ཏེ་བསྒྲུབ་པ་བརྩམས་ན་སྔ་མ་བཞིན་དུ་འགྲུབ་པར་འགྱུར་རོ་།ཞི་བའི་བློ་གྲོས། གཞན་ཡང། གནོད་སྦྱིན་གྱི་དབང་  
  
  
༄༅། །པོའི་བུ་ན་ད་ཀུ་བེ་ར་ལག་ན་རྡོ་རྗེ་དགའ་བའི་བསྒྲུབ་པ་ནི་འདི་ཡིན་ཏེ། ཚེས་གྲངས་དང། སྐར་མ་འདམ་མི་དགོས། སྨྱུང་བ་བྱ་མི་དགོས་པར་ལག་ན་  
བེ་ཅོན་ཐོགས་ཤིང་དགོན་པ་ཆེན་པོར་ཞུགས་ལ་ལམ་མི་བཟུར་མི་སྨྲ་བར་ལུས་ལ་གླང་པོ་ཆེའི་ལྤགས་པ་བགོས་ལ། དེ་དང་མཐུན་པའི་ཆ་བྱད་དུ་བསྒྱུར་ཏེ། ལག་ན་རྡོ་རྗེ་དྲག་  
པོའི་སྙིང་པོའམ། འཁོར་ལོས་བསྒྱུར་བ་ཆེན་པོས་བསྲུང་བ་བྱས་ལ་སློང་མོའི་ཟས་བཟའ་བའམ། ཟས་མི་བཟའ་བར་ལན་སུམ་འབུམ་བཟླས་བརྗོད་བྱས་ན། ན་ད་ཀུ་བེ་ར་ཉིད་  
འོང་ཞིང་དམ་པ་སྟོབས་ཏེ། དམ་པ་གང་འདོད་པ་དེ་སྦྱིན་པར་བྱེད་དོ། །ཀླུའི་མཚོར་ཞུགས་ལ་ལན་ཁྲི་བཟླས་བརྗོད་བྱས་ན་ཀླུ་བྱུང་སྟེ་གང་འདོད་པ་དེ་སྦྱིན་པར་བྱེད་དོ། །ལྷ་  
མ་ཡིན་གྱི་ཁུང་སྒོར་ལན་འབུམ་བཟླས་བརྗོད་བྱས་ན་ལྷ་མ་ཡིན་གྱི་བུ་མོ་ཉིད་བྱུང་ནས་འཇུག་པར་བྱེད་དེ། སྨན་བཅུད་ཀྱིས་ལེན་ལ་སོགས་པ་གང་འདོད་པ་དེ་སྦྱིན་པར་  
བྱེད་དོ། །ཅི་སྟེ་མི་འདོད་ན་དེ་ཉིད་དུ་དེ་དག་དང་ལྷན་ཅིག་ཏུ་འདུག་ཅིང་དབང་ཕྱུག་ཐམས་ཅད་ཀྱི་བདེ་བ་ཐོབ་པ་དང། བསྐལ་བར་གནས་པར་འགྱུར་ཏེ། ལུས་དེ་ཉིད་ཀྱིས་  
ཡང་དག་པར་རྫོགས་པའི་སངས་རྒྱས་བྱམས་པ་མཐོང་བ་དང་ཆོས་ཀྱང་ཐོས་པར་འགྱུར་རོ། །ཤི་འཕོས་ན་ཡང་སངས་རྒྱས་ཀྱི་ཞིང་རྣམ་པར་དག་པར་སྐྱེ་བར་འགྱུར་རོ།།  
  
  
དང། ཡི་དྭགས་དང། ཤ་ཟའི་གདོན་ལ་སོགས་པ་ཐམས་ཅད་རིང་བ་བས་ཀྱང་ཆེས་རིང་དུ་འབྲོས་པར་འགྱུར་རོ། །ཞི་བའི་བློ་  
གྲོས༑ མདོར་ན། ཇི་ལྟར་བསྒྲུབས་ཀྱང་རུང། ཆོ་ག་ཞིབ་མོ་གཞན་ནས་འབྱུང་བས་བསྒྲུབས་ཀྱང་རུང་སྟེ་ངས་པར་འགྲུབ་པར་འགྱུར་རོ། །དེ་ནས་འཇིག་རྟེན་གསུམ་ལས་རྣམ་པར་རྒྱལ་  
བའི་བསྒྲུབ་པ་ཡིན་ཏེ། མཚན་གཅིག་ཡོད་པའམ། དུར་ཁྲོད་དུ་ཐལ་བས་ལུས་བསྐུས་ཏེ། ལག་ན་མདུང་རྩེ་གསུམ་པ་དང། རྡོ་རྗེ་ཐོགས་ལ་སློང་མོའི་ཟས་བཟའ་ཞིང་ཡུལ་རྒྱུ་བ་དང་  
གནས་མེད་པར་རྒྱུ་བ་དང། གཙང་བ་དང། བཟོད་པ་དང། ནང་གཙང་བར་མངོན་པར་དགའ་བ་དང། སེར་སྣ་མེད་པ་དང། ལུས་དང་སྲོག་ལ་མི་བལྟ་བར་བྱས་ལ་རི་དྭགས་ཀྱི་དབང་  
པོའི་ལྤགས་པའི་ཤམ་ཐབས་བགོས་ཏེ། སྙིང་པོ་འདི་ལན་སུམ་འབུམ་བཟླས་བརྗོད་བྱའོ། །དེ་ནས་མཚན་གཅིག་ཡོད་པའམ། དུར་ཁྲོད་དམ་ཡང་ན་ཤིང་དྲུང་གཅིག་ཡོད་པར་  
སྔགས་པས་བསྒྲུབ་པའི་ཕྱིར་སོང་ལ། །ཟླ་བ་ཉ་ལ་སྔ་མ་བཞིན། །ཁང་པའི་ནང་གི་རྣམ་དག་པར། །མཚན་གཅིག་ཐོག་ཐག་བཟླས་བརྗོད་བྱ། །ནམ་ཕྱེད་དམ་ནི་ཉི་ཤར་ཀར། །རྫས་དེ་  
གཞོན་ནུ་ཡོངས་འགྱུར་ཞིང། །འོད་ནི་མེ་ལྕེ་འབར་ཕྲེང་འདྲ་།གྲུབ་ན་ནམ་མཁའ་སྤྱོད་ཡུལ་འགྱུར། །རྣལ་འབྱོར་ཚེ་ལ་བསྐལ་པར་གནས། །འཇིག་རྟེན་ཀུན་ཏུ་རྣམ་པར་རྒྱུ། །མཆོད་  
  
  
༄༅། །པ་ཆེན་པོ་བྱེད་པར་འགྱུར། །ཞི་བའི་བློ་གྲོས། གསང་སྔགས་གྲུབ་པ་དང་འདྲ་བ་ནི་འཇིག་རྟེན་གསུམ་པོ་དག་ན་སུ་ཡང་མེད་དོ། །མ་བསྒྲུབས་ཀྱང་ལས་  
རྣམས་འགྲུབ་པར་འགྱུར་ཏེ། ཕྱག་རྒྱ་བཅིངས་ཏེ་གདོན་ཐམས་ཅད་ལ་བལྟས་ན་དེའི་མོད་ལ་གདོན་གྱིས་གཏོང་ངོ། །རིམས་ཀྱིས་བཏབ་པ་ལ་བལྟས་ན་རིམས་ལས་སོས་པར་འགྱུར་  
རོ༑ ༑དོགས་པ་ཐམས་ཅད་དུ་རང་གི་ཆོ་ག་ཞིབ་མོའི་ཆོ་གའམ་གཞན་གྱི་ཆོ་ག་ཞིབ་མོའི་ཆོ་གའམ། གང་ཡང་རུང་བས་བྱས་ཀྱང་ངེས་པར་འགྲུབ་པར་འགྱུར་རོ། །ཞི་བའི་བློ་གྲོས་  
གཞན་ཡང། ལག་ན་རྡོ་རྗེ་དགའ་བ་ཁྲོ་བོ་ཟླ་བའི་ཐིག་ལེའི་བསྒྲུབ་པ་ནི་འདི་ཡིན་ཏེ། རིའི་རྩེ་མོའམ། རྒྱ་མཚོ་ཆེན་པོར་མིད་པ་ནུབ་ཙམ་དུ་ཆུར་ཞུགས་ལ། བསླངས་པ་མ་  
ཡིན་པའི་ཁ་ཟས་བཟའ་ཞིང་ཤིང་ལྟར་མི་སྨྲ་བར་བྱས་ལ། སྟག་ལྤགས་ཀྱི་ཤམ་ཐབས་བགོས་ལ། ལམ་མི་བཟུར་བར་འཁོར་ལོའམ། རལ་གྲིའམ། མདུང་རྩེ་གསུམ་  
བའམ། རྩེ་གསུམ་གདེངས་པ་ལག་ན་ཐོགས་ལ་ཡི་གེ་འབྲུ་གྲངས་བཞིན་དུ་ལན་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་དེ་ཟླ་བ་ཉ་ལ་ཐོད་ཟེའུ་ཀ་བཅིངས་  
ཤིང་བསྲུང་བ་བྱས་ཏེ། མཚན་ཐོག་ཐག་བཟླས་བརྗོད་བྱས་ན་ནམ་ཕྱེད་དམ། ཉི་མ་འཆར་ཀར་ངེས་པར་འགྲུབ་སྟེ་ནམ་མཁའ་ལ་འགྲོ་བར་འགྱུར་རོ། །གཟི་བརྗིད་  
  
  
གྲུབ་པ་ཐམས་ཅད་ཀྱང་དེ་ལས་རིང་དུ་འབྱོར་པར་འགྱུར། གནོད་སྦྱིན་དང། སྲིན་པོ་དང། ཤ་ཟ་ལ་སོགས་པས་ཀྱང་ཟིལ་གྱིས་གནོན་  
པར་མི་ནུས་སོ། །མཁའ་འགྲོ་མས་རྒྱས་བཏབ་ན་རྒྱའི་གཟུགས་ཁམ་ཕོར་ཁ་སྦྱར་གྱི་ནང་དུ་བྲིས་ཏེ། སྔགས་ཀྱིས་བཏབ་ལ་ནད་པ་ལ་བསྟན་ན་རྒྱ་བཤིག་པ་བྱས་པར་འགྱུར་རོ། །  
ཚངས་པའི་སྲིན་པོའི་གདོན་གྱིས་ཟིན་ན་དུར་ཁྲོད་ཀྱི་སོལ་བས་གཟུགས་སམ། མིང་བྲིས་ལ་ཤིང་ཤ་ལ་ཏ་ཀའི་ལྕུག་མས་གཞུའོ་།ཡང་ན་བ་ལང་གི་རྔ་མའི་སྲད་བུ་ཧཱུཾ་ཞེས་བྱ་བ་  
དང་བཅས་པས་བསྡིགས་ན་དེའི་མོད་ལ་སྒྲ་ཆེར་ངུས་ཏེ་འབྲོས་སོ་།གང་དྲིས་པ་དེ་སྨྲའོ། །གང་ཡང་རུང་བའི་ཆོ་གས་སྦྱོར་བ་བྱས་ཀྱང་དེ་ལྟ་དེ་ལྟར་འགྲུབ་པར་འགྱུར་ཏེ། གཞན་  
གྱི་ཆོ་ག་ཞིབ་མོའི་ཚོགས་བྱས་ཀྱང་གདོན་མི་ཟ་བར་འགྲུབ་བོ་།ལན་གཅིག་བཟླས་བརྗོད་བྱས་ཀྱང་རུང། བཟླས་བརྗོད་མ་བྱས་ཀྱང་རུང་སྟེ། རྗེས་སུ་དྲན་པ་ཉིད་ཀྱིས་  
འགྲུབ་བོ། །ཞི་བའི་བློ་གྲོས། གཞན་ཡང། དེ་བཞིན་གཤེགས་པ་ཐམས་ཅད་ཀྱི་སྟོབས་ལས་བྱུང་བ་སྟོབས་དང། ཕ་རོལ་གནོན་པ་དཔག་ཏུ་མེད་པ། ལག་ན་རྡོ་རྗེའི་རིགས་སུ་སྐྱེས་  
པ༑ སྟོབས་པོ་ཆེའི་བསྒྲུབ་པ་ནི་འདི་ཡིན་ཏེ། ཚེས་གྲངས་དང་སྐར་མ་འདམ་མི་དགོས་སོ། །སྨྱུང་བ་བྱ་མི་དགོས་ལ་སྦགས་ཀྱང་རུང། སྦགས་པ་མ་ཡིན་པ་ཡང་རུང། ཁྲུས་བྱས་ཀྱང་རུང། མ་བྱས་  
  
  
༄༅། །ཀྱང་རུང། མི་ཐོད་ཀྱི་ཕྲེང་བ་ཐོགས་ཤིང་ཁྲིའི་ཟུར་ཤིང་ཐོགས་པ། དུར་ཁྲོད་ན་གནས་པ་ཐལ་པས་ལུས་བསྐུས་ལ་གང་དུ་ཡང་རུང་བར་སྙིང་པོ་འདི་  
ལན་སུམ་འབུམ་བཟླས་བརྗོད་བྱའོ། །ཐ་མར་དེ་ཉིད་དུ་བ་ལང་གི་ལྕི་བས་དཀྱིལ་འཁོར་བསྐུས་ལ་བསྲུང་བ་བྱས་ཏེ། རྫས་གང་ཡང་རུང་བ་ཞིག་བླངས་ལ་མཚན་ཐོག་ཐག་བཟླས་  
བརྗོད་བྱས་ན་ནམ་ཕྱེད་དམ། ཉི་མ་འཆར་ཀར་འབར་བར་འགྱུར་རོ་།དེ་ཐོགས་ནས་ཐོགས་པ་མེད་པར་འགྲོ་བའི་རིག་སྔགས་འཆང་དུ་འགྱུར་ཏེ། རིག་སྔགས་འཆང་བ་ཐམས་ཅད་  
ཀྱིས་འདིའི་སྟོབས་ལ་ཟིལ་གྱིས་གནོན་པར་མི་ནུས་སོ། །བྱང་ཆུབ་སེམས་དཔའ་ས་བཅུ་ལ་གནས་པ་རྣམས་དང། སྤྱོད་པ་ཐོབ་པའི་རིག་སྔགས་འཆང་གྲུབ་པ་རྣམས་མ་གཏོགས་  
པར་འདི་དང་མཚུངས་པ་སུ་ཡང་མེད་དོ། །རྟག་ཏུ་རྗེས་སུ་དྲན་པར་བྱེད་ན་སྟོབས་དང་ལྡན་པར་འགྱུར་རོ། །གདོན་ཐམས་ཅད་དང། གནོད་པ་ཐམས་ཅད་རང། འཇིགས་པ་ཐམས་  
ཅད་དུ་ཡང་དྲན་པ་ཉིད་ཀྱིས་ཐམས་ཅད་ཞི་བར་བྱེད་དོ། །ལྷ་མ་ཡིན་གྱི་ཁུང་དུ་འཇུག་པར་འདོད་ན། ཤིང་ཤ་མེའི་བེ་ཅོན་ཐོགས་པ་ལྷ་མ་ཡིན་གྱི་ཁུང་སྒོར་ལན་སུམ་འབུམ་བཟླས་  
བརྗོད་བྱའོ། །ཐ་མར་ཅི་འབྱོར་པས་མཆོད་ལ། དུག་དང། ཁྲག་དང། སྐེ་ཚེའི་འབྲུ་བསྲེས་བས་ལན་ཁྲི་སྦྱིན་སྲེག་བྱས་པས་ལྷ་མ་ཡིན་གྱི་གནས་ཐམས་ཅད་དུ་བསྐལ་པའི་མེ་ལྟར་  
  
  
།བེ་ཅོན་དེ་ལ་ལན་བདུན་གྱི་སྔགས་ཀྱིས་བཏབ་སྟེ་སྒོ་དེ་ལ་བསྣུན་ན་ལྷ་མ་ཡིན་གྱི་བུ་མོ་ཐམས་ཅད་འབྱུང་སྟེ། དེ་དག་གིས་སྒྲུབ་པ་པོ་དེ་རང་གི་ཁྱིམ་དག་ཏུ་འཇུག་པར་  
བྱེད་དོ། །སྨན་བཅུད་ཀྱིས་ལེན་ལ་སོགས་པ་ཐམས་ཅད་ཀྱང་སྦྱིན་པར་བྱེད་དོ། །གང་འདོད་པ་དེ་བྱེད་དོ། །གཞན་གྱི་ཆོ་ག་ཞིབ་མོའི་ཚོགས་བྱས་ཀྱང་འགྲུབ་བོ། །ཁྲོ་བོའི་རྒྱལ་པོ་འདི་ནི་རང་  
བཞིན་གྱིས་གྲུབ་པ་སྟེ་བཟླས་བརྗོད་བྱས་པ་ཙམ་གྱིས་ཐམས་ཅད་བྱེད་དོ། །ཞི་བའི་བློ་གྲོས། གཞན་ཡང། ཕྱག་བརྙན་ཐམས་ཅད་སྤྱིའི་བསྒྲུབ་པ་འདི་ཡིན་ཏེ། མཚན་མོ་ཟས་ཟ་བ། གོས་  
དྲི་མ་ཅན་གྱོན་པ། ང་རྒྱལ་བཅག་པ། བརྙས་པར་གྱུར་པ། སྨྱོན་པའི་ཆ་བྱད་འཛིན་པ། བ་གད་པ་དང། གར་བྱ་བ་དང། སིལ་སྙན་རྣམས་ལ་མཁས་པས་ཁང་སྟོང་ངམ། ཤིང་དྲུང་  
གཅིག་ཡོད་པར་འགྲོ་ཡང་རུང། འགྲེང་ཡང་རུང། འདུག་ཀྱང་རུང་ཉལ་ཡང་རུང། གླུ་ལེན་ཡང་རུང། གར་བྱེད་ཀྱང་རུང། སྙིང་པོ་འདི་དག་སུམ་འབུམ་བཟླས་བརྗོད་བྱའོ། །ཐ་མར་  
བ་ལང་གི་ལྕི་བ་ས་ལམ་ལྷུང་བས་དཀྱིལ་འཁོར་བསྐུས་ལ་མེ་ཏོག་བཀྲམ་སྟེ་ཅི་འབྱོར་པས་མཆོད་ལ་ལྕགས་ཨུ་ར་མོ་ལས་གྲི་བྱ་རོག་སོ་བྱས་པ་དང། མིའི་སྐྲའི་ཞགས་པ་ཁྲུ་བཅུ་  
གཉིས་པའམ། ཁྲུ་གསུམ་པའམ། ཁྲུ་གང་བ་ཐོགས་ལ་མཚན་ཐོག་ཐག་བཟླས་བརྗོད་བྱས་ན། ནམ་ཕྱེད་དམ། ཉི་མ་འཆར་ཀར་ངེས་པར་འབར་བར་འགྱུར་ཏེ། དེ་ཐོགས་ན་རིག་  
  
  
༄༅། །སྔགས་འཆང་དུ་འགྱུར། དེ་བཞིན་གཤེགས་པ་ཐམས་ཅད་ཀྱིས་བཀའ་བཞིན་བྱེད་པར་འགྱུར། འདོད་པའི་གཟུགས་འཆང་བར་འགྱུར་ཏེ། འཇིག་  
རྟེན་གསུམ་པོ་ཡང་བཅིངས་ནས་ཁྲིད་དེ་འོངས་ན་སེམས་ཅན་ཕལ་པ་རྣམས་ལྟ་ཅི་སྨོས། རྟག་ཏུ་རྗེས་སུ་དྲེན་པར་བྱེད་ན་རྟག་ཏུ་ཕྱི་བཞིན་འབྲང་བར་འགྱུར། བསྒོ་བ་བཞིན་  
བྱེད་པར་འགྱུར། ཤི་འཕོས་ནས་ཀྱང་ལྷའི་ནང་དུ་སྐྱེ་བར་འགྱུར་ངེས་པར་བྱང་ཆུབ་ལ་གཞོལ་བར་འགྱུར་རོ། །ཞི་བའི་བློ་གྲོས་གཞན་ཡང། ཕྱག་བརྙན་མ་ལག་ན་རྡོ་རྗེའི་  
རིགས་སུ་སྐྱེས་པ་རྣམས་ཀྱི་སྤྱིའི་བསྒྲུབ་པ་ནི་འདི་ཡིན་ཏེ། གཅིག་པུ་གཉིས་སུ་མེད་པར་ཁང་སྟོང་ངམ། གནས་ཁང་ངམ། ཕུག་དབེན་པ་དུག་མེད་པར་ཕྱག་བརྙན་མ་གང་ཡང་  
རུང་བ་ཞིག་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་དེ་གྲི་བྱ་རོག་གི་སོ་ལྟ་བུའི་ཡུ་བ་ཅན་དང། ཞགས་པ་ལག་ན་ཐོགས་ལ་མཚན་ཐོག་ཐག་བཟླས་  
བརྗོད་བྱས་ན། ནམ་ཕྱེད་དམ། ཉི་མ་འཆར་ཀར་འགྲུབ་པར་འགྱུར་ཏེ། རིག་སྔགས་འཆང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་རྒྱུ་བ་དང། འདོད་པའི་གཟུགས་  
འཆང་བར་འགྱུར་རོ། །ལན་ཚྭ་ལས་གཟུགས་བྱས་ལ་སྤོས་དང། མེ་ཏོག་དང། བདུག་པས་མཆོད་དེ། གནས་དབེན་པ་དུག་མེད་པར་གཞག་ལ་གཅིག་པུ་མཚན་ཐོག་ཐག་  
  
  
ངེས་པར་འགྲུབ་སྟེ་གང་འདོད་པའི་དམ་པ་དེ་སྦྱིན་པར་བྱེད་དོ་།ཚེར་མ་ཨ་པ་མརྒའི་སོ་ཤིང་ལ་ལན་ཅིག་སྔགས་ཀྱིས་  
བཏབ་སྟེ་འཆོས་ནམ་བསླངས་པར་ཟས་རྙེད་པར་འགྱུར་རོ། །མདོར་ན་ཆོ་ག་གང་དང། གང་གིས་བསྒྲུབ་པ་དེ་དང། དེ་ཉིད་ཀྱིས་འགྲུབ་བར་འགྱུར་རོ། །འདི་དག་ནི་རང་བཞིན་གྱིས་འགྲུབ་  
པ་སྟེ༑ འདོད་པ་ཙམ་གྱིས་ཡོངས་སུ་རྫོགས་པར་བྱེད་པའོ། །ཞི་བའི་བློ་གྲོས། གཞན་ཡང། ཕོ་ཉ་ཐམས་ཅད་ཀྱི་སྤྱིའི་བསྒྲུབ་པ་ནི་འདི་ཡིན་ཏེ། སློང་མོའི་ཟས་བཟའ་ཞིང། རྒྱ་མཚོར་  
འབབ་པའི་ཆུ་ཀླུང་དུ་ཞུགས་ལ་ལན་སུམ་འབུམ་བཟླས་བརྗོད་བྱའོ་།ཐ་མར་ཅི་འབྱོར་པས་མཆོད་ལ། དེ་བཞིན་དུ་ཤིང་ཀ་ར་བའི་རའི་མེ་ཏོག་མར་ལ་སྨྱུགས་པ་ལན་ཁྲི་སྦྱིན་སྲེག་བྱས་ན་  
འགྲུབ་པར་འགྱུར་ཏེ་གང་འདོད་པ་དེ་བྱེད་དོ། །གཞན་ཡང་བསྒྲུབ་པ་ནི་འདི་ཡིན་ཏེ། མར་སར་ལས་གཟུགས་བྱས་ལ་སྤོས་དང། མེ་ཏོག་གིས་མཆོད་དེ། ཟླ་བ་ཉ་ལ་ཙནྡན་གྱིས་དཀྱིལ་  
འཁོར་བསྐུས་ཏེ་ཟླ་བ་ལ་མི་བལྟ་བར་འབར་གྱི་བར་དུ་བཟླས་བརྗོད་བྱས་ལ། དེ་བླངས་ན་རིག་སྔགས་འཆང་དུ་འགྱུར་རོ། །ཅི་སྟེ་དུ་བ་འཐུལ་བར་འཐུངས་ན་མི་སྣང་བར་འགྱུར་རོ། །སྟོང་  
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་རྒྱུ་བ་དང་འདོད་པའི་གཟུགས་འཛིན་པར་འགྱུར་རོ། །དྲོ་བར་འགྱུར་བ་དེ་འཐུངས་ན་ཐོས་པ་འཛིན་པར་འགྱུར་ཏེ། ཐོས་པ་ཐམས་  
  
  
༄༅། །ཅད་འཛིན་པའི་གཟུངས་ཐོབ་པར་འགྱུར་རོ། །ནད་ཐམས་ཅད་ལས་ཐར་བར་འགྱུར་རོ། །མཆོག་ཏུ་སྐལ་བ་བཟང་པོར་འགྱུར་རོ་།འདོད་པའི་གཟུགས་ཅན་  
དུ་འགྱུར་རོ། །ཤི་འཕོས་ན་ཡང་ལྷའི་ནང་ངམ། ལྕང་ལོ་ཅན་དུ་སྐྱེ་བར་འགྱུར་རོ། །ཞི་བའི་བློ་གྲོས། རང་བཞིན་དག་གིས་གྲུབ་པ་དག་སྟེ་འདོད་པ་ཕུན་སུམ་ཚོགས་པར་བྱེད་པར་  
བརླགས་པས་འགྲུབ་བོ། །ཞི་བའི་བློ་གྲོས། གཞན་ཡང། ཕོ་ཉ་མོ་འགྲོ་བ་མཐའ་དག་གི་དོན་བྱེད་པ་རྣམས་ཀྱི་སྤྱིའི་བསྒྲུབ་པ་འདི་ཡིན་ཏེ། གྲོག་མཁར་གྱི་སའམ། ངོགས་  
གཉིས་ཀའི་ས་ལས་གཟུགས་བྱས་ལ་སྐྱེད་མོས་ཚལ་དབེན་པ་དུག་མེད་པར་ཅི་འབྱོར་པས་མཆོད་དེ། རིག་པ་ལན་སུམ་འབུམ་བཟླས་བརྗོད་བྱའོ་།ཐ་མར་ཟླ་བ་ཉལ་  
གཏོར་མ་རྒྱ་ཆེར་བྱས་ལ་ལིག་པུ་མིག་གམ། གི་ཝང་ངམ། ལྡོང་རོས་ཆུས་བསྐུས་ཏེ་དེའི་ལག་ཏུ་གཞག་ལ་འབར་གྱི་བར་དུ་བཟླས་བརྗོད་བྱའོ། །འབར་ན་རིག་སྔགས་  
འཆང་དུ་འགྱུར་རོ། །དུ་བ་འཐུལ་ན་མི་སྣང་བར་འགྱུར་རོ། །དྲོ་བར་གྱུར་ན་དབང་དུ་འགྱུར་རོ། །སྟོང་གི་འཇིག་རྟེན་གྱི་ཁམས་སུ་རྣམ་པར་རྒྱུ་བ་དང། ཉི་མ་ཤར་བ་ལྟ་བུའི་མདོག་  
ཅན་དང། རླུང་ལྟར་འགྲོ་བ་དང། སེམས་ཅན་གྱི་དོན་བྱེད་པ་དང་དམ་པའི་ཆོས་འཛིན་པར་འགྱུར་རོ། །མ་བསྒྲུབས་པར་ཡང་ལས་སུ་འགྱུར་རོ། །གི་ཝང་ལ་ལན་གཅིག་  
  
  
གདོང་ལ་བྱུགས་ན་སྐལ་བ་བཟང་པོར་འགྱུར་རོ། །ལིག་བུ་མིག་ལ་སྔགས་ཀྱིས་བཏབ་ཏེ་མིག་ལ་བསྐུས་ན་གང་ལ་བལྟས་པ་དེ་དབང་དུ་འགྱུར་རོ། །ཁ་ལ་  
སྔགས་ཀྱིས་བཏབ་ན་གང་དང་སྨྲ་བ་དེ་དབང་དུ་འགྱུར་རོ། །མེ་ཏོག་དང། སྤོས་ལ་སོགས་པ་ལ་སྔགས་ཀྱིས་བཏབ་ནས་སུ་ལ་བྱིན་པ་དེ་དབང་དུ་འགྱུར་རོ། །དབེན་པར་ལམ་དུ་འདུག་  
སྟེ་གང་དབང་དུ་བྱ་བར་འདོད་པ་དེའི་མིང་ནས་བརྗོད་དེ་ལག་པ་སྙིང་གར་བཅར་ལ་རིག་པ་ལན་བརྒྱ་རྩ་བརྒྱད་བཟླས་བརྗོད་བྱས་ན་ཞག་བདུན་ན་དབང་དུ་འགྱུར་རོ། །ཆུ་ལ་སྔགས་  
ཀྱིས་བཏབ་སྟེ་གདོང་བཀྲུས་ན་སྐལ་བ་བཟང་པོར་འགྱུར་རོ། །ལན་ཚྭའི་སྲེག་བླུགས་བརྒྱ་སྟོང་སྦྱིན་སྲེག་བྱས་ན། སྐལ་བ་བཟང་པོ་མཆོག་ཏུ་འགྱུར་རོ། །ཕྱུགས་ཆུང་འདོད་ན་ཤིང་ཀར་  
བའི་རའི་མེ་ཏོག་ཨ་ག་རུས་བདུག་པ་ལ་སྔགས་ལན་རེ་བཏབ་ཏེ་ཞག་བདུན་དུ་རྒྱ་མཚོ་འབབ་པའི་ཆུར་བོར་ན་ངེས་པར་རྙེད་པར་འགྱུར་རོ། །རའི་འོ་མ་ལ་སྔགས་ཀྱིས་བཏབ་ཏེ་འཐུངས་ན་  
ཡང་དེ་བཞིན་དུ་རྙེད་པར་འགྱུར་རོ། །བུ་འདོད་ན་ཐང་ཤིང་གི་ཡམ་སྲེག་ཤིང་བ་སེར་མོའི་མར་ལ་སྨྱུགས་པས་ཞག་བདུན་སྦྱིན་སྲེག་བྱས་ན་བུ་ཡོད་པར་འགྱུར་རོ། །ཞི་བའི་བློ་གྲོས་  
དེ་ལྟར་ན་རྣམ་གྲངས་འདིས་ལས་སྟོང་བྱེད་དེ། དངོས་གྲུབ་ཡང་སྦྱིན་པར་བྱེད། དཔལ་ཡང་སྐྱེད་པར་བྱེད་དོ། །རྡོ་རྗེ་ཕོ་ཉ་མོ་ཆེན་མོ་འདི་དག་ནི་བཀླགས་པས་འགྲུབ་པའོ། །ཞི་  
  
  
༄༅། །བའི་བློ་གྲོས། གཞན་ཡང། རྡོ་རྗེའི་རིགས་ལས་བྱུང་བའི་བྲན་རྣམས་ཀྱི་བསྒྲུབ་པ་ཉོན་ཅིག་གཙུག་ལག་ཁང་ངམ་དགོན་པའམ། གྲོང་ངམ་  
གྲོང་ཁྱེར་གར་བབ་བབ་ཏུ་ཉལ་བས་སུས་གཅོས་ཀྱང་ང་རྒྱལ་བཅག་པ། བྲན་གྱི་གཟུགས་འཛིན་པ། གོས་དྲི་མ་ཅན་གྱོན་པ། སྐྲ་ཤིག་ཤིག་པོར་འདུག་པ། ཁྲུས་མི་བྱེད་  
པ༑ དྲི་མ་ཅན་གྱི་སྙིང་པོ་གང་ཡང་རུང་བ་ཞིག་གྲོང་ཁྱེར་ཆེན་པོའི་སུམ་མྡོའམ། མ་མོའི་ཁྱིམ་དུ་ལན་སུམ་འབུམ་བཟླས་བརྗོད་བྱའོ། །ཐ་མར་དེ་ཉིད་དུ་བ་ལང་གི་ལྕི་བས་  
དཀྱིལ་འཁོར་བསྐུས་ལ་ཅི་འབྱོར་པས་མཆོད་དེ་ལྕགས་སྣ་གསུམ་གྱི་མཆིལ་ལྷམ་མམ། ལྕེ་འབབ་པས་བཅག་པའི་ཤིང་གི་མཆིལ་ལྷམ་བླངས་ལ་མཚན་ཐོག་ཐག་  
བཟླས་བརྗོད་བྱས་ན་ནམ་ཕྱེད་དམ། ཉི་མ་འཆར་ཀར་ངེས་པར་འབར་ཞིང་འགྲུབ་པར་འགྱུར་ཏེ། ཤིང་གི་མཆིལ་ལྷམ་གྱོན་ན་གར་འདོད་པ་དེ་ཉིད་དུ་འགྲོའོ། །འདོད་པའི་  
གཟུགས་འཛིན་ཅིང་རླུང་ལྟར་འགྲོ་བར་འགྱུར་རོ། །མ་གྲུབ་ཀྱང་ལས་སུ་འགྱུར་ཏེ་རྟག་ཏུ་བཟླས་བརྗོད་བྱས་ན་རྟག་ཏུ་ཕྱི་བཞིན་དུ་འབྲང་བར་འགྱུར་རོ། །རིམས་ཀྱིས་བཏབ་པ་ལ་  
སྐུད་པ་ནག་པོ་བཅིངས་ན་རིམས་ལས་སོས་པར་འགྱུར་རོ། །ནད་ཐམས་ཅད་དང། གནོད་པ་ཐམས་ཅད་ལ་ཡུངས་ཀར་རམ། སྤོས་ཆུས་བྱ་བ་པ་བྱས་ན་སོས་པར་འགྱུར་རོ།།  
  
  
སྦྲང་རྩི་དང། མར་དང་བསྲེས་པ་ལན་སུམ་ཁྲི་སྦྱིན་སྲེག་བྱས་ན་སྡིག་པ་བྱེད་པ་ཡང་ལས་ཐམས་ཅད་ནུས་པར་འགྱུར་རོ། །དེ་ཅིའི་ཕྱིར་  
ཞེ་ན༑ རང་བཞིན་གྱིས་གྲུབ་པའི་ཕྱིར་རོ། །ཞི་བའི་བློ་གྲོས་བྲན་རྣམས་ནི་གང་མི་བྱེད་པ་ཅི་ཡང་མེད་དེ་དམ་ཚིག་རྗེས་སུ་སྲུང་བར་བྱེད། བསྟན་པའི་དོན་བྱེད། བསྒྲུབ་པ་ན་  
དངོས་གྲུབ་རྣམ་པ་སྣ་ཚོགས་ཀྱི་སྒོ་སྟོན་པར་བྱེད་དོ། །གཞན་གྱི་ཆོ་ག་ཞིབ་མོའི་ཆོ་གའམ། ཇི་ལྟར་འབྱོར་པ་བྱས་ཀྱང་ངེས་པར་འགྲུབ་པར་འགྱུར་རོ། །འཇམ་དཔལ་གཞོན་  
ནུར་གྱུར་པས་ཡང་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། ལག་ན་རྡོ་རྗེ་དགའ་བའི་སྙིང་པོར་གྱུར་པ། གསང་བ་དང་བཅས་པའི་  
བྲན་མོ་རང་བཞིན་གྱིས་གྲུབ་པ། བསམ་པ་ཐམས་ཅད་ཡོངས་སུ་རྫོགས་པར་བྱེད་པ། ལས་སྣ་ཚོགས་བྱེད་པ། ལས་གང་དག་དྲན་པ་ཙམ་གྱིས་འཇིགས་པ་ཐམས་ཅད་མི་  
འབྱུང་བ་དག་ཡོད་དེ། དེ་དག་གི་བསྒྲུབ་པ་ནི་འདི་ཡིན་ཏེ། ཚེས་གྲངས་དང། སྐར་མ་འདམ་མི་དགོས། སྨྱུང་བ་བྱ་མི་དགོས་པར་མཚན་མོ་ཟས་ཟ་བ་བསླངས་པ་མ་ཡིན་པ་ཟ་  
བ་དེ་དང་མཐུན་པའི་ཆ་བྱད་འཛིན་པས་རལ་གྲི་སོ་གཅིག་པ་ཡུ་བ་དང་བཅས་པ་ལག་ན་ཐོགས་པ། རྒྱ་མཚོར་འབབ་པའི་ཆུར་རྐེད་པ་ནུབ་ཙམ་དུ་ཞུགས་ཏེ་ལན་སུམ་འབུམ་  
  
  
༄༅། །བཟླས་བརྗོད་བྱའོ། །ཐ་མར་དེ་ཉིད་དུ་ཅི་འབྱོར་པས་མཆོད་དེ་ཡུངས་ཀར་དང། གུར་གུམ་བསྲེས་པས་མཚན་ཐོག་ཐག་ལན་སུམ་འབུམ་སྦྱིན་སྲེག་བྱས་ན་  
ནམ་ཕྱེད་དམ། ཉི་མ་འཆར་ཀར་ངེས་པར་འགྲུབ་པར་འགྱུར་ཏ། དེ་ཐོགས་པས་ཡིད་ལྟར་མགྱོགས་པ་དང། འཇིག་རྟེན་གྱི་ཁམས་རབ་འབྱམས་དུ་མར་སངས་རྒྱས་ཀྱི་འཁོར་  
གྱི་དཀྱིལ་འཁོར་དུ་མཆོད་པ་ཆེན་པོ་བྱེད་པ་དང། ཐོགས་པ་མེད་པར་འགྲོ་བ་དང། སེམས་ཅན་ཐམས་ཅད་ལ་ཕན་པ་བྱེད་པ་དང་བསམས་པ་ཐམས་ཅད་ཡོངས་སུ་རྫོགས་  
པར་བྱེད་པར་འགྱུར་རོ། །བསྒྲུབ་པ་གཞན་ཡང་ཡོད་དེ་རིའི་རྩེ་མོར་སོང་ལ་དེ་བཞིན་དུ་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆེད་དེ་འོ་མའི་སྲེག་  
བླུགས་ལན་འབུམ་སྦྱིན་སྲེག་བྱས་ན་སྡིག་པ་བྱེད་པ་ཡང་ངེས་པར་འགྲུབ་པར་འགྱུར་རོ། །རི་མོའི་གཟུགས་དང། སྐུ་གཟུགས་མེད་པར་ཡང་བྱང་ཆུབ་ཏུ་སེམས་བསྐྱེད་  
པ་དང། རྡོ་རྗེ་ཆེན་པོའི་དཀྱིལ་འཁོར་མཐོང་བ། བླ་མས་གནང་བ། སེར་སྣ་མེད་པ། དད་པ་དང་ལྡན་པ། དཀོན་མཆོག་གསུམ་ལ་གཞོལ་བ། སྤྲོ་བ་དང་ལྡན་པ། ཡི་དམ་ལ་  
བརྟེན་པ། རྟག་ཏུ་མཉམ་པར་གཞག་པ། གསང་སྔགས་ཀྱི་དེ་ཁོ་ནའི་དོན་ལ་མཁས་པ། བླ་མ་ལ་གུས་པ་ལ་གྲུབ་པར་འགྱུར་རོ་།གཞན་དུ་ན་ནི་བརྒྱ་བྱིན་བདག་ཉིད་  
  
  
པར་མི་བྱེད་དེ། ཡོན་ཏན་ཇི་སྐད་བརྗོད་པ་དང་ལྡན་པ་འཛེས་[?]པར་འགྲུབ་བོ། །དེ་ནས་འཇམ་དཔལ་གཞོན་ནུར་གྱུར་པས་བྱང་  
ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། བྲན་ཕོ་དང། བྲན་མོ་དང། ཕྱག་བརྙན་དང་ཕྱག་བརྙན་མ་དང། ཕོ་ཉ་དང། ཕོ་ཉ་མོ་ལ་སོགས་པ་འདི་  
དག་གི་མི་སྣང་བར་འགྱུར་བའི་ཡོན་ཏན་ཇི་སྐད་བརྗོད་པ་གཞན་ཡོད་ཀྱིས་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་ཁོ་བོས་ཁྱོད་ལ་བཤད་དོ། །དེ་སྐད་ཅེས་སྨྲས་  
པ་དང། བྱང་ཆུབ་སེམས་དཔའ་ཞི་བའི་བློ་གྲོས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། འདི་ནི་དུས་ཡིན། འདི་ནི་ཚོད་ཡིན་ཏེ། འཇམ་  
དཔལ༑ དེའི་དུས་ལ་བབ་པར་ཤེས་ན་ཤོད་ཅིག་ཞི་བའི་བློ་གྲོས། དེ་ལ་ཆོ་ག་སྔ་མ་བཞིན་དུ་སྔར་སྤྱད་པ་བྱས་པའི་རིག་པའི་བརྟུལ་ཞུགས་སྤྱད་པས་སྤང་མའམ། བ་བླའམ་  
ལྡོང་རོས་གང་ཡང་རུང་བ་ཞིག་བླངས་ལ་ཟངས་ཀྱི་གཞུར་བཅུག་སྟེ། ངད་མ་ཤོར་བར་བྱས་ལ། ཟླ་བ་མར་གྱི་ངོ་ལ་ཞག་གསུམ་སྨྱུང་བ་བྱས་ཏེ། ལྷ་ཆེན་པོའི་གནས་སུ་ལྷ་ཆེན་  
པོའི་གཡས་རོལ་གྱི་ལུས་ལ་མཚན་ཐོག་ཐག་བཟླས་བརྗོད་བྱས་ཏེ། དུ་བར་འཐུལ་གྱི་བར་དུ་བྱའོ། །དེས་ལུས་ལ་བསྐུས་ན་མི་སྣང་བར་འགྱུར་རོ། །བུ་བཙས་པའི་ཁྱིམ་ནས་ཐལ་  
  
  
༄༅། །བ་བླངས་ལ་སྙིམ་པར་བཅུག་སྟེ། དེ་བཞིན་དུ་ཟླ་བ་མར་གྱི་ངོ་ལ་ལྷ་ཆེན་པོའི་གཡས་རོལ་གྱིས་ལུས་ལ་བཟླས་བརྗོད་བྱ་སྟེ་དུ་བ་འཐུལ་བའི་བར་དུ་བྱའོ།།  
དེས་སུ་མ་རེས་བྱས་ན་མི་སྣང་བར་འགྱུར་རོ། །ཟླ་བ་མར་གྱི་ངོ་ཞག་བརྒྱད་དམ། བཅུ་བཞི་ལ་སྐར་མ་རྒྱལ་དང་གཟའ་ཟླ་བ་ལ་བབ་པའི་ཚེ། སྐྱེས་པ་ཤི་བ་དུར་ཁྲོད་དུ་བསྲེགས་  
པའི་མེའི་ནང་དུ་བ་རུ་རའི་ཤིང་བཅུག་ལ་ཚིག་པ་དང། རང་གི་ཁྲག་གིས་བསད་དེ་དེའི་སོལ་བ་ཐོགས་ལ་ཁང་སྟོང་དབེན་ཞིང་དུག་མེད་པར་བ་ལང་གི་མཁྲིས་པས་ཐིག་ལེར་བྱས་ལ་  
མཚན་ཐོག་ཐག་བཟླས་བརྗོད་བྱས་ན་མི་སྣང་བར་འགྱུར་རོ། །ལིག་བུ་མིག་བླངས་ཏེ་ཆོ་ག་སྔ་མ་བཞིན་ལན་སུམ་འབུམ་བཟླས་བརྗོད་བྱའོ། །ཐ་མར་ཅི་འབྱོར་པས་མཆོད་ལ་བ་  
སེར་མོའི་མར་གྱིས་ལན་བརྒྱ་སྟོང་སྦྱིན་སྲེག་བྱས་ཏེ། དེ་ནས་ཟླ་བ་ཉ་ལ་གྲུབ་ཀྱི་བར་དུ་བཟླས་བརྗོད་བྱས་ལ། དེས་མིག་ལ་བསྐུས་ན་སྐྱེ་བོ་ཐམས་ཅད་ཀྱིས་ལུས་མི་མཐོང་  
བར་འགྱུར་རོ། །ཞི་བའི་བློ་གྲོས། ཡང་ལྡུམ་པོ་ཨཏྨ་གུཔྟའི་རྩ་བ་ཆོ་ག་སྔ་མ་བཞིན་དུ་བླངས་ཏེ། ལན་སུམ་འབུམ་བཟླས་བརྗོད་བྱས་ལ་ཟླ་བ་མར་གྱི་ངོ་ལ་ལྷ་རྟེན་དུ་མཚན་  
ཐོག་ཐག་བཟླས་བརྗོད་བྱས་ཏེ། ཁར་བཅུག་ན་མི་སྣང་བར་འགྱུར་རོ། །ཤུ་དག་དཀར་པོའི་རྩ་བ་དང། རྒྱ་སྤོས་ཀྱི་རྩ་བ་ལ་སྔ་མ་བཞིན་དུ་མི་སྣང་བར་འགྱུར་གྱི་བར་དུ་བཟླས་  
  
  
།སྐར་མ་རྒྱལ་གྱི་ཚེ་ཨུཏྤ་ལ་སྔོན་པོ་བླངས་ལ་རའི་འོ་མ་དང་བཏགས་ཏེ། ཟླ་བ་སྤྱང་ཀིས་ཟིན་པའི་ཚེ། ཟངས་ཀྱི་སྣོད་དམ། ཤིང་ཨ་ཤཏྟའི་ལོ་མ་ཁ་སྦྱར་གྱི་ནང་དུ་བཅུག་  
སྟེ༑ ཟླ་བ་བཏང་གི་བར་དུ་བཟླས་བརྗོད་བྱས་ལ་དེ་འཐུངས་ན་མི་སྣང་བར་འགྱུར་རོ། །ཞི་བའི་བློ་གྲོས། གཞན་ཡང་གུར་གུམ་དང་དུ་རུ་སྐ་དང། པདྨའི་ཟེ་བ་དང། བ་སེར་མོ་མ་སྨད་  
སྤུ་མཐུན་གྱི་མར་དང་བཏགས་ལ་སྔ་མ་བཞིན་དུ་ཟླ་བ་སྤྱང་ཀིས་ཟིན་པའི་ཚེ་ཟླ་བ་བཏང་གི་བར་དུ་བཟླས་བརྗོད་བྱས་ལ། དེ་འཐུངས་ན་མི་སྣང་བར་འགྱུར་རོ། །ཞི་བའི་བློ་གྲོས་  
ཤིང་ཨ་ས་ནའི་མེ་ཏོག་དང། ཤིང་དེ་བའི་མེ་ཏོག་རི་དྭགས་ནག་པོའི་ཁྲག་དང་བཏགས་ལ་ཟླ་བ་སྤྱང་ཀིས་ཟིན་པའི་ཆེ་ཟླ་བ་བཏང་གི་བར་དུ་བཟླས་བརྗོད་བྱས་ལ། དེ་འཐུངས་ཤིང་  
ལུས་ལ་ཡང་བསྐུས་ན་མི་སྣང་བར་འགྱུར་རོ། །ཞི་བའི་བློ་གྲོས་གཞན་ཡང། ཨ་ག་རུ་ནག་པོ་བླངས་ལ་སྤྲུལ་ནག་པོའི་མིག་དང་སྔ་མ་བཞིན་དུ་ལྷ་ཆེན་པོའི་གློ་གཡས་རོལ་  
གྱི་ལུས་ལ་བཟླས་བརྗོད་བྱ་སྟེ་དུ་བ་འཐུལ་གྱི་བར་དུ་བྱའོ། །དེས་ཐིག་ལེར་བྱས་ན་མི་སྣང་བར་འགྱུར་རོ། །ཞི་བའི་བློ་གྲོས། གཞན་ཡང། ཀླུའི་རྒྱལ་པོ་ཁ་གཉིས་པ་བཟུང་ལ་ཏིལ་ནག་  
པོ་དང་ལྷན་ཅིག་བཏགས་ཏེ། ཟླ་བ་མར་གྱི་ངོ་ཞག་བརྒྱད་དམ་ཞག་བཅུ་བཞི་ལ་ཉིན་ཞག་གཅིག་སྨྱུང་བ་བྱས་ཏེ། འབྲུ་མར་དེས་དུ་བ་ཆགས་པར་བྱས་ལ་དེ་ལ་ཡང་སྔགས་ཀྱིས་བཏབ་  
  
  
༄༅། །སྟེ་མིག་ལ་བསྐུས་ན་མི་སྣང་བར་འགྱུར་རོ། །ཞི་བའི་བློ་གྲོས། གཞན་ཡང། ཨ་རུ་རའི་རུས་པའི་རྐང་ཕྱུང་སྟེ་སྦྲང་རྩི་དང་ནི་ལྷན་ཅིག་བཏགས། །ཨ་ཤྭད་  
ལོ་མའི་བར་བཅུག་ལ། །མཁས་པས་ཆུ་འདུས་ག་ལ་བར། །ཁོང་པ་ནང་ནི་རྣམ་དག་པར། །མཚན་གཅིག་ཐོག་ཐག་བརྗོད་བྱས་ན། །ནམ་ཕྱེད་དུས་ན་འགྲུབ་འགྱུར་ཏེ། །དེ་ལ་  
ཐེ་ཚོམ་ཡོད་མེད་དོ། །ཡིད་གཞུངས་པས་ནི་ཐིག་ལེ་བྱས། །དེ་ཚེ་ལུས་ནི་མི་སྣང་འགྱུར། །ལིག་བུ་དང་ནི་སྤང་མ་དག་རིན་ལ་མི་བརྩེགས་ཉོས་ནས་སུ། །ཟངས་སྣོད་ཁ་སྦྱོར་  
ནང་བཅུག་ལ། །ཆོ་ག་བཞིན་དུ་སྔགས་བརྗོད་ན། །ནམ་ཕྱེད་དུས་ན་འགྲུབ་འགྱུར་ཏེ། །འདི་ལ་ཐེ་ཚོམ་ཡོད་མེད་དོ། །ལུས་ལ་བསྐུས་པ་བྱས་ན་ཡང། །ནམ་མཁའ་ལ་ནི་འགྲོ་  
བར་འགྱུར། །འཇིག་རྟེན་དྲུག་ཆ་ཕྱོགས་ནས་སུ། །དེ་ཚེ་བསོད་ནམས་ལས་སུ་འགྱུར། །རིལ་བུ་བསྒྲུབ་པ་བཤད་པར་བྱས། །ཞི་བའི་བློ་གྲོས་དེ་ཉོན་ཅིག་མཚལ་དང་དེ་བཞིན་སྤང་  
མ་དང། །ཨཏྨ་གུཔྟའི་རྩ་བ་དང། །ཀུ་ཏ་ཛ་དང་ལྡོང་རོས་དག་མཁས་པས་གཅིག་ཏུ་བསྲེས་ནས་སུ། །རྒྱ་ཤུག་ཚིག་གུ་ཙམ་བྱས་པའི། །རིལ་བུ་བླངས་ལ་བསྒྲིམས་ནས་སུ། །  
སྔགས་པ་སྔགས་ཀྱི་ཚུལ་གནས་ཏེ། །སྣ་གསུམ་ལྕགས་ཀྱིས་དཀྲི་བར་བྱ། །དུར་ཁྲོད་དུ་རིང་བསྲེལ་དང་བཅས་པའི་མཆོད་རྟེན་ནམ། །སྐུ་གཟུགས་ཀྱི་མདུན་དུ་ཅི་འབྱོར་པས་  
  
  
ནམ་ཕྱེད་དུས་སམ་ཡང་ན་ནི། །ཉི་མ་འཆར་ཀའི་དུས་ཀྱི་ཚེ། །རྫས་དེ་གཞན་དུ་ཡོང་འགྱུར་ཏེ། །མེ་ལྕེ་འབར་ཕྲེང་ལང་ལོང་  
འགྱུར༑ ༑སྔགས་པས་དེ་ནི་ཁར་བཅུག་ན། །ནམ་མཁའ་ལ་ནི་འགྲོ་བར་འགྱུར། །ཉི་མ་འཆར་འདྲའི་མདོག་ཅན་དང། །འདོད་པའི་གཟུགས་ཅན་འཇིགས་མེད་པ། །འབྱུང་པོ་ཀུན་གྱིས་  
མི་ཚུགས་ཤིང། །བསྐལ་པར་གནས་ལ་གཟི་ཆེན་འགྱུར། །བསྟན་པའི་དོན་བྱེད་དཔལ་ལྡན་ཞིང། །རྒ་དང་འཆི་བ་རྣམ་པར་སྤངས། །ཞི་བའི་བློ་གྲོས། རིལ་བུ་གཞན་ཡང་ཡོད་དེ་  
བཀྐུ་ལ་ཡི་སྙིང་བླངས་ལ། །བློ་ལྡན་དོང་ཀའི་མེ་ཏོག་དང་།ལིག་བུ་མིག་དང་སྤང་མ་དང། །ཆ་ཤས་མཉམ་པར་བྱས་ནས་སུ་།སྣ་གསུམ་ལྕགས་ཀྱིས་དཀྲིས་བྱས་ལ། །མཚན་  
གཅིག་ཡོད་པའམ་དུར་ཁྲོད་དམ། །ཤིང་དྲུང་གཅིག་པའམ་ཕུག་རྣམས་སུ། །དབྱར་སྲུངས་འཇུག་ཚེ་བསྒྲུབ་པར་བྱ། །ཞི་བའི་བློ་གྲོས། དེ་ལ་བྱང་ཆུབ་སེམས་དཔའི་སྤྱད་པ་གསང་[?]  
སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་བ་ལང་གི་ལྕི་བས་ལམ་ལྷུང་བས་དཀྱིལ་འཁོར་བསྐུས་ལ་ཅི་འབྱོར་པས་མཆོད་དེ་དབུས་སུ་རྡོ་རྗེ་གཞག་ལ། དེའི་སྟེང་དུ་ཤིང་ཨ་  
ཤཏྟའི་ལོ་མིང་སྟེང་དུ་རིལ་བུ་གཞག་སྟེང་རྡོ་རྗེ་དྲག་པོ་ཆེན་པོའི་སྙིང་པོའམ། རྡོ་རྗེ་གཙུག་ཏོར་གྱིས་བདག་དང། རྫས་བསྲུང་བ་བྱས་ལ། བ་དམར་སེར་གྱི་མར་དང་སྤྲང་རྩི་བསྲེས་པ་  
  
  
༄༅། །ལན་སྟོང་རྒྱུན་མི་འཆད་པར་སྦྱིན་སྲེག་བྱས་ལ་མཚན་ཐོག་ཐག་བཟླས་བརྗོད་བྱས་ན། དེ་ནས་ནམ་ཕྱེད་དམ། ཉི་མ་འཆར་ཀར་རྫས་དེ་འགྱུར་ཏེ། དེ་ཁར་  
བཅུག་ན་ཉི་མ་ཤར་བ་ལྟ་བུའི་མདོག་ཅན་དང། བསྐལ་པར་གནས་པ་དང། རྒ་བ་དང། འཆི་བ་རྣམ་པར་སྤངས་པ་དང། འཇིག་རྟེན་གྱི་ཁམས་གཞན་དུ་མར་རྣམས་པར་རྒྱུ་བ་དང་  
སེམས་ཅན་ཐམས་ཅད་ཀྱི་དོན་བྱེད་པར་འགྱུར་རོ། །ཕྱུང་ན་མི་སྣང་བར་འགྱུར་ཞིང་ཡིད་ལྟར་མགྱོགས་པར་འགྱུར་རོ། །ཤི་འཕོས་ནས་ཀྱང་འཇིག་རྟེན་གྱི་ཁམས་བདེ་བ་ཅན་དུ་སྐྱེ་  
བར་འགྱུར་རོ། །རིལ་བུ་གཞན་ཡང་ཡོད་དེ། བ་ལ་ཨ་ཏི་བ་ལི་རྩ་།དེ་བཞིན་གསེར་དང་དངུལ་དང་ནི། །ལིག་པུ་མིག་དང་ཤུ་དག་དང་།དེ་བཞིན་དུ་ནི་མཐིང་ཤུན་དང། །དེ་དག་ཆ་  
ཤས་བསྙམས་ནས་སུ། །ཕྱེ་མ་སྐམ་པོར་བྱས་པ་དག་ཆར་པའི་ཆུས་ནི་སྤྲུས་ནས་སུ། །རིལ་བུ་གསུམ་ཞིག་བྱས་པ་ལ། །ཟངས་ཀྱི་ལེབ་མས་དཀྲིས་ནས་སུ། །སྔགས་པས་  
སྔ་མ་བཞིན་དུ་བཞག་ཟླ་བ་སྤྱང་ཀིས་ཟིན་པའི་ཚེ། །ཞག་གཅིག་སྨྱུང་བ་བྱས་ནས་སུ། །གྲུབ་པ་དེ་ནི་ཁར་བཅུག་ན། །རྟག་ཏུ་མི་སྣང་འགྱུར་བ་ཡིན། །གཞན་ཡང་རིལ་བུ་གཞན་  
ཡོད་དེ། ཤིང་ཏི་ལ་ཀའི་མེ་ཏོག་དང། བྱི་ལ་ནག་པོའི་སྙིང་དང། ཕ་བང་གི་སྙིང་སྐམ་པོ་བཏགས་ལ། ཆར་པས་སྤྲུས་པའི་རིལ་བུ་ཡང་སྔ་མ་བཞིན་ཏེ་མི་སྣང་བར་འགྱུར་རོ། །  
  
  
ཤིང་པ་ན་སའི་ས་བོན་དང། ཛི་བན་ཏའི་ས་བོན་དང། ཤིང་ཨ་ག་སྟའི་མེ་ཏོག་དང། བྱུ་རུ་དང་སྟང་ཟིལ་དང། ཤིང། ཏྩའི་མེ་ཏོག་རྣམས་ཆ་བསྙམས་པ་ཡང་སྔ་  
མ་བཞིན་ཏེ། མི་སྣང་བར་འགྱུར་རོ། །ཤེལ་དང། ལྷང་ཚེར་དང་ཤིང་བ་རུ་ཎའི་ས་བོན་དང། དྲི་སྣ་ཏའི་ས་བོན་རྣམས་ཆ་བསྙམས་པ་ཡང་སྔ་མ་བཞིན་ཏེ། མི་སྣང་བར་འགྱུར་རོ། །རིལ་  
བུ་གཞན་ཡང་ཡོད་དེ། དུང་གི་ལྟེ་བ་དང། ཨ་ག་ནི་ཛ་ཡ་དང་ལྡོང་རོས་རྣམས་ཆ་བསྙམས་པ་ཡང་སྔ་མ་བཞིན་ཏེ། མི་སྣང་བར་འགྱུར་རོ། །རིལ་བུ་གཞན་ཡང་ཡོད་དེ། དུག་དང་  
བོང་བ་དང། ལང་ག་ལི་དང། དུ་རུ་སྐའི་རྩ་བ་དང། དེ་དག་ཆ་བསྙམས་པ་ཡང་སྔ་མ་བཞིན་ཏེ། གྲུབ་པར་འགྱུར་རོ། །རིལ་བུ་གཞན་ཡང་ཡོད་དེ། ཤིང་མ་དུ་ཀའི་སྙིང་པོ་དང། ཤིང་སཱ་ལ་  
སེར་པོའི་སྙིང་པོ་དང། ཁབ་ལོང་རྣམས་ཆ་བསྙམས་པ་ཡང་སྔ་མ་བཞིན་ཏེ། མི་སྣང་བར་འགྱུར་རོ། །ཞི་བའི་བློ་གྲོས། འདི་དག་ནི་སྔོན་གྱི་དེ་བཞིན་གཤེགས་པ་རྣམས་ཀྱིས་སེམས་ཅན་  
ཐམས་ཅད་ཀྱི་དོན་དང། ཕན་པ་དང། བདེ་བའི་ཕྱིར་གསུངས་ཤིང་བྱིན་གྱིས་བརླབས་པའོ། །ཞི་བའི་བློ་གྲོས། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་  
སེམས་དབའ་སེམས་དཔའ་ཆེན་པོ་གང་ལ་ལ་ཞིག་རིལ་བུ་འདི་དག་བསྒྲུབ་པའི་ཕྱིར་རྟག་ཏུ་མངོན་རང་བརྩོན་པར་བྱེད་པ་དེ། ཚེ་འདི་ལ་ཆོས་གཉིས་རེ་བར་བྱ་སྟེ། གཉིས་གང་ཞེ་ན། འདི་  
  
  
༄༅། །ལྟ་སྟེ༑ སྐྱེ་བོ་ཐམས་ཅད་དགའ་བར་འགྱུར་བ་དང་ཡོངས་སུ་མི་ཉམས་པའི་ཆོས་ཉིད་དུ་དེ་བཞིན་གཤེགས་པ་ཐམས་ཅད་ཀྱིས་བྱིན་གྱིས་བརླབས་པར་  
འགྱུར་རོ། །གཞན་ཡང་ཆོས་གཉིས་ཏེ། ཚེ་འདི་ལ་དངོས་གྲུབ་ངེས་པར་གཞོལ་བར་འགྱུར་བ་དང། ཤི་འཕོས་ནས་ཀྱང་རྡོ་རྗེའི་རིགས་གཞོན་ནུའི་ལུས་ཐོབ་པར་འགྱུར་རོ། །ཡང་  
གཉིས་ཏེ། འདི་ལྟ་སྟེ། ནད་ཐམས་ཅད་ལས་ཐར་པར་འགྱུར་བ་དང་སྡིག་པ་དང་བྲལ་བར་འགྱུར་བའོ། །ཞི་བའི་བློ་གྲོས་གཞན་ཡང་བྱང་ཆུབ་སེམས་དཔའི་སྤྱད་པ་གསང་སྔགས་  
ཀྱི་སྒོ་སྤྱོད་པའི་བྱང་ཆུབ་སེམས་དཔའ་དེ་བཞིན་གཤེགས་པའི་སྐུ་དང། གསུང་དང། ཐུགས་ཀྱི་སྤྱོད་ཡུལ་ལ་བརྩོན་པ་དང། ཡིད་གཉིས་དང། ཐེ་ཚོམ་དང་བྲལ་བ་དང། ཡང་དག་  
པའི་ལྟ་བ་དང། བྱམས་པ་དང་ལྡན་པ་དང། སྙིང་རྗེ་ཅན་དང། བྱང་ཆུབ་ཀྱི་སེམས་དང་ལྡན་པའི་ཡིད་དུ་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཞི་བའི་བློ་གྲོས་  
ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་དཔལ། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་ཇི་ལྟར་ཚུལ་ཁྲིམས་  
དང་ལྡན་པ་ཡིན། ཇི་ལྟར་བརྟུལ་ཞུགས་ལ་གནས་པ་ཡིན། ཇི་ལྟར་སྤྱད་པ་སྤྱོད་པ་ཡིན། འཇམ་དཔལ། བྱང་ཆུབ་སེམས་དཔའ་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་  
  
  
འགྱུར་བ་དང། གསང་སྔགས་རྣམས་ལ་དངོས་གྲུབ་ཐོབ་པ་དང་ཐེག་པ་ཆེན་པོ་ལས་ཡོངས་སུ་མི་ཉམས་པར་འགྱུར་  
དེ་སྐད་ཅེས་སྨྲས་པ་དང། འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའ་ཞི་བའི་བློ་གྲོས་ལ་འདི་སྐད་ཅེས་སྨྲས་སོ། །ཞི་བའི་བློ་གྲོས། ལེགས་སོ། །ལེགས་སོ། །ཡང་  
ལེགས་སོ། །ཞི་བའི་བློ་གྲོས། ཁྱོད་དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་ཁོ་བོས་ཁྱོད་ལ་བཤད་དོ། །ཞི་བའི་བློ་གྲོས། གང་གི་ཚེ་བྱང་ཆུབ་སེམས་དཔའི་སྤྱད་  
པ་གསང་སྔགས་ཀྱི་སྒོ་སྤྱོད་པ་བདག་ཉིད་རང་གི་ལྷའི་གཟུགས་སུ་བྱས་ལ་ཐེ་ཚོམ་མེད་པའི་ཡིད་ཀྱིས་ང་རྒྱལ་བསྐྱེད་ཅིང་འགྲོ་ཡང་རུང། འགྲེང་ཡང་རུང། འདུག་ཀྱང་རུང། ཉལ་ཡང་  
རུང། རྟག་ཏུ་དུས་ཐམས་ཅད་དུ་བསྐྱོད་ཀྱང་མ་གཡོ་བ་དེའི་ཚེ་ཞི་བའི་བློ་གྲོས། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་སེམས་དཔའ་  
ཆེན་པོ་ཚུལ་ཁྲིམས་དང་ལྡན་པ་ཡིན་ནོ། །གང་གི་ཚེ་དེས་ལྟས་བསྟན་པ་དེའི་ཚུལ་དང་མཐུན་པར་བྱ་བ་བྱེད་པ་དང། དེའི་རྣམ་པར་བསྟེན་པ་དང། རྣལ་འབྱོར་ལ་བརྩོན་པ་དེའི་ཚེ་བརྟུལ་  
ཞུགས་ལ་གནས་པ་ཡིན་ནོ། །གང་གི་ཚེ་བརྟུལ་ཞུགས་དེ་ལ་བཟླས་བརྗོད་དང། སྦྱིན་སྲེག་ལ་སོགས་པའི་ལས་སྤྱོད་པའི་ཚེ་སྤྱད་པ་སྤྱོད་པ་ཡིན་ནོ། །ལྷའི་གཟུགས་དེ་དང་ཐ་མི་དད་པའི་  
  
  
༄༅། །རྣལ་འབྱོར་ལ་བརྩོན་ཞིང་གང་གི་ཚེ་བསླབ་པའི་གཞི་རྣམས་ཀྱང་ཡོངས་སུ་བཟུང་སྟེ། ཐེག་པ་ཆེན་པོ་ལ་སྤྱོད་པ་དེའི་ཚེ་གསང་སྔགས་རྣམས་ལ་དངོས་  
གྲུབ་འཐོབ་བོ། །ཞི་བའི་བློ་གྲོས། གཞན་ཡང། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྟག་ཏུ་མཚན་མ་  
མེད་པ་ལ་གནས་པར་བྱའོ། །ཞི་བའི་བློ་གྲོས། བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པ་ཇི་ལྟར་མཚན་མ་མེད་པ་ལ་གནས་པ་ཡིན་ཞེ་ན། ཞི་བའི་བློ་གྲོས་  
བྱང་ཆུབ་ཀྱི་སེམས་བསྒོམས་ན་མཚན་མ་མེད་པ་ལ་གནས་པ་ཡིན་ཏེ་ཞི་བའི་བློ་གྲོས། གང་ལ་མཚན་མ་རྣམས་མི་འབྱུང་ཞིང་ཐམས་ཅད་ཀྱི་ཐམས་ཅད་དུ་མེད་དེ་མི་  
དམིགས་པའོ། །ཞི་བའི་བློ་གྲོས། སེམས་མི་དམིགས་པའི་ཕྱིར་སེམས་ཀྱི་སྔོན་གྱི་མཐའ་དང། ཕྱི་མའི་མཐའི་ངོ་བོ་ཉིད་དམིགས་སུ་མེད་དོ། །དེ་ལྟ་བས་ན་བྱང་ཆུབ་སེམས་དཔའ་  
སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྟག་ཏུ་རྒྱུན་མི་འཆད་པར་བྱང་ཆུབ་ཀྱི་སེམས་ཡོངས་སུ་དག་པར་བྱ་བའི་ཕྱིར་བརྩོན་པར་བྱའོ། །སེམས་ཅན་རྣམས་  
ལ་ཕན་བཞེད་པས། །རྫོགས་སངས་རྒྱས་ཀྱིས་བཅས་པ་ཡི། །བརྟུལ་ཞུགས་དང་ནི་ཚུལ་ཁྲིམས་དང། །སྤྱོད་དང་བསླབ་པའི་གཞི་རྣམས་ལ། །གང་ཚེ་གནས་  
  
  
།སྔགས་པས་འདི་ལྟར་སྔགས་སྒྲུབ་པོ། །རྟོག་དང་བྲལ་བའི་ཡེ་ཤེས་ནི། །སྔོན་གྱི་རྒྱལ་བས་མངོན་སངས་རྒྱས། །རྟོག་དང་བྲལ་བ་དེ་ལ་ནི། །གསང་སྔགས་འགྲུབ་པར་  
བསྟན་པ་ཡིན། །དེ་ཡི་འབྲས་བུ་རྣམ་དག་པ། །རང་བཞིན་གྱིས་ནི་འོད་གསལ་འགྱུར། །གང་ཞིག་རྟོག་ལ་གནས་བྱེད་པ། །དེ་ལ་དངོས་གྲུབ་མི་འབྱུང་ངོ། །དེ་ལྟ་བས་ན་རྟོག་སྤངས་ལ། །  
སྔགས་ཀྱི་གཟུགས་ནི་བསམ་པར་བྱ། །དེ་ནས་འཇམ་དཔལ་གཞོན་ནུར་གྱུར་པས་བྱང་ཆུབ་སེམས་དཔའི་སྤྱད་པ་གསང་སྔགས་ཀྱི་སྒོ་སྤྱོད་པའི་བྱང་ཆུབ་སེམས་དཔའ་རྣམས་ཀྱི་  
དོན་དང། ཕན་པ་དང། བདེ་བའི་ཕྱིར་བྱིས་པ་རྩེ་བའི་སྤྱོད་པའི་གར་རྣམ་པར་དག་པའི་མཛོད་ཅེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །འཇམ་དཔལ་གཞོན་ནུར་གྱུར་  
པས་ཏིང་ངེ་འཛིན་དེ་ལ་སྙོམས་པར་ཞུགས་མ་ཐག་ཏུ་དེ་ནས་ཐམས་ཅད་དང་ལྡན་པའི་འཁོར་དེས་མགྲིན་གཅིག་ཏུ་ཚིག་སྨྲས་པ། །ཕྱག་འཚལ་མཆོག་སྦྱིན་རྡོ་རྗེ་མཆོག་འཇམ་པའི་དབྱངས་  
ཅན་སྟོབས་པོ་ཆེ། །དཔའ་བོ་ཆེན་པོ་ཆེར་གྲགས་པ། །མ་དུལ་རྟག་ཏུ་འདུལ་མཛད་པ། །སྔགས་དང་གསང་སྔགས་སྤྱོད་པ་དང། །རྣམ་པ་ཀུན་ཏུ་བྱིས་རྩེན་དང། །ཏིང་ངེ་འཛིན་དང་གཟུངས་རྣམས་  
དང། །བསམ་གཏན་བསམ་གཏན་བྱེད་རྣམས་ཀུན། །བདག་ཅག་རྣམས་ལ་ཐུགས་བརྩེའི་ཕྱིར། །ལག་ན་རྡོ་རྗེ་དབང་བསྐུར་བ། །གསང་སྔགས་ཤེས་པ་ཆེ་འབྱུང་བ། །དཀྱིལ་འཁོར་ཆེན་  
  
  
༄༅། །པོ་གཙོར་གྱུར་པ། །སྤྱོད་པ་ཀུན་ཏུ་བརྟན་པའི་གཞི་།དཀྱིལ་འཁོར་འདི་ནི་བཤད་དུ་གསོལ། །དེ་ནས་འཇམ་དཔལ་གཞོན་ནུར་གྱུར་བས་གཟོད་མ་ནས་སྐྱེ་བ་  
མེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། རང་གི་སྙིང་པོ་རྡོ་རྗེ་ཆེན་པོའི་ཡི་གེ་སྨྲས་སོ། །ན་མསརྦ་ཏ་ཐཱ་ག་ཏེ་བྷྱ། སརྦ་མུ་ཁེ་བྷྱ། སརྦ་ཐཱ་བ་རད་བཛྲ་མཾ། དེ་  
ནས་དམ་པ་སྦྱིན་པའི་རྡོ་རྗེའི་སྙིང་པོ་ཆེན་པོ་འདི་སྨྲས་མ་ཐག་ཏུ་ཐམས་ཅད་དང་ལྡན་པའི་འཁོར་དེ་ངོ་མཚར་དུ་གྱུར་ནས་མགྲིན་གཅིག་ཏུ། ཀྱེ་མ། དམ་པ་སྦྱིན་པའི་རྡོ་རྗེ་ཆེན་པོ་འདི་ནི་  
སྔོན་གྱི་སྤྱོད་པ་ལས་བྱུང་བའོ་ཞེས་སྨྲས་སོ། །ཡང་འཇམ་དཔལ་གྱིས་རང་གི་དམ་བཅས་པའི་ཡི་གེའི་རྡོ་རྗེ་སྨྲས་པ། ན་མསརྦ་ཏ་ཐཱ་ག་ཏེ་བྷྱ། སརྦ་མུ་ཁེ་བྷྱ། སརྦ་ཐཱ་ཧེ་ཧེ་ཀུ་མཱ་ར་ཀ་  
བཛྲ་བཛྲ་སྨ་ར་སྨ་ར། པྲ་ཏི་ཛྙཱ་སཱཧཱ། འཇམ་དཔལ་གྱིས་ཡང་རང་གི་ངག་ཡང་དག་པར་གྲུབ་པའི་གཞིའི་གསང་སྔགས་སྨྲས་པ། ན་མཿ་སརྦ་ཏ་ཐཱ་ག་ཏ་བྷྱ། སརྦ་མུ་ཁེ་བྷྱ་སརྦ་ཐཱ་བཱ་  
ཀྱེད་ཏཱ་རེ་ཀུ་མཱ་ར་རཱུ་པ་དྷ་ར་སཱཧཱ། ཡང་འཇམ་དཔལ་གྱིས་རང་གི་ངག་ཡང་དག་པར་གྲུབ་པའི་སྒོའི་གསང་སྔགས་སྨྲས་པ་ན་མསརྦ་ཏ་ཐཱ་ག་ཏེ་བྷྱ། སརྦ་མུ་ཁེ་བྷྱ། སརྦ་ཐཱ་བཱ་ཀྱེ་ད་  
བཛྲ་ཧེ་སཱཧཱ། འཇམ་དཔལ་གཞོན་ནུར་གྱུར་པས་རང་གི་ངག་གི་དོན་སྒྲུབ་པར་བྱེད་པའི་གསང་སྔགས་སྨྲས་པ། ན་མསརྦ་ཏ་ཐཱ་ག་ཏེ་བྷྱ། སརྦ་མུ་ཁེ་བྷྱ། སརྦ་ཐཱ་བཱ་ཀྱེ་ད་བཛྲ་ཀོ་བིད་  
  
  
ཡང་འཇམ་དཔལ་གཞོན་ནུར་གྱུར་པས་ཁྲོ་བོའི་རྒྱལ་པོ་ཆེན་པོ་ཆེན་པོ་རྡོ་རྗེ་རྩེ་མོ་ལྡེག་པ་སྨྲས་པ། ན་མསརྦ་ཏ་ཐཱ་ག་ཏེ་བྷྱ། སརྦ་མུ་ཁེ་བྷྱ། སརྦ་ཐཱ་ཏ་བཛྲ་ཧཱི་སཱཧཱ། ཡང་འཇམ་དཔལ་གཞོན་  
ནུར་གྱུར་པས་རང་གི་ཕོ་ཉ་མོའི་ཚོགས་ཀྱི་སྙིང་པོ་སྨྲས་པ་ན་མསརྦ་ཏ་ཐཱ་ག་ཏེ་བྷྱ། སརྦ་མུ་ཁེ་བྷྱ། སརྦ་ཐཱ་བཛྲེ་བ་ཀི་ཥི་ནི་སཱཧཱ། ན་མསརྦ་ཐཱ་ག་ཏེ་བྷྱ། སརྦ་མུ་ཁེ་བྷྱ། སརྦ་ཐཱ་བཛྲོད་ཀར་ཀེ་  
ཥི་ནི་སཱཧཱ། ན་མསརྦ་ཏ་ཐཱ་ག་ཏེ་བྷྱ། སརྦ་མུ་ཁེ་བྷྱ། སརྦ་ཐཱ་སུ་མ་ཏི་བཛྲཱི་ཎི་སཱཧཱ། ན་མསརྦ་ཏ་ཐཱ་ག་ཏ་བྷྱ། སརྦ་མུ་ཁེ་བྷྱ། སརྦ་ཐཱ་ཙི་ཏྲཱ་ཀྵི་བཛྲི་ཎཱ་སཱཧཱ། ན་མསརྦ་ཏ་ཐཱ་ག་ཏེ་བྷྱ། སརྦ་མུ་ཁེ་  
བྷྱ། སརྦ་ཐཱ་ཨཱ་ཀརྵ་ཎི་བཛྲོད་གི་སཱཧཱ། དེ་ནས་ཡང་འཇམ་དཔལ་གཞོན་ནུར་གྱུར་པས་རང་གི་རྡོ་རྗེ་མཆོག་གི་དཀྱིལ་འཁོར་སྨྲས་པ། རྡོ་རྗེའི་དཀྱིལ་འཁོར་ཆེ་འདི་ནི། །ཀུན་ཏུ་གྲུ་བཞི་ལྷམ་པ་ལ་  
རྡོ་རྗེ་མཚན་རྟགས་མཚན་མ་ཅན། །དེ་ཡི་དབུས་སུ་བྱ་བ་ནི། །གྲུ་གསུམ་རྣམ་པར་གནས་པ་སྟེ། །གྲུ་གསུམ་ལྟ་བུར་གཞག་པར་བྱ། །མེ་ལས་བྱུང་བའི་དཀྱིལ་འཁོར་བྲི། །ཚོན་ནི་ཀུན་ཏུ་དམར་  
པོ་སྟེ༑ ༑རྡོ་རྗེ་འབར་བཅས་མཚན་མ་ཅན། །དེ་ཡི་ཆ་གསུམ་གཞག་ནས་ནི། །ཨུཏྤ་ལ་ཡི་གཟུགས་བྲིས་ཏེ། །དེ་ཡི་སྟེང་དུ་རྡོ་རྗེ་བྲིས་།འབར་དང་བཅས་ཤིང་ཐིག་ལེར་མཛེས། །ཐ་མ་ཐོག་  
ཐག་བྱ་བ་ནི། །ཨུཏྤ་ལ་གཟུགས་ཀྱི་ཕྲེང་བའོ། །སྔགས་པས་དེ་ཡི་དབུས་སུ་ནི། །གཞོན་ནུ་བྱིས་པའི་གཟུགས་ལྡན་པ། །མགོ་ལ་ཕུད་བུ་ལྔ་གཞག་པ། །ཤ་མདོག་གུར་གུམ་འདྲ་བ་  
  
  
༄༅། །བཞག་ལག་པ་གཡོན་པ་ན་ཨུཏྤ་ལ་རྡོ་རྗེ་དང་བྕ་པ་ཐོགས་ཤིང་གཡས་པས་དམ་པ་སྦྱིན་པའོ། །ཡང་ན་ཕྱག་རྒྱའི་གཟུགས་སོ། །ཡང་ནི་ཡི་གེའོ། །དེ་  
ཡི་ཕྱག་རྒྱ་བྲི་བ་ནི། །ཨུཏྤ་ལ་རབ་ཏུ་བཟང་པོ་སྟེ། །དེ་ཡི་སྟེང་དུ་རྡོ་རྗེ་བྲི། །འབར་དང་བཅས་ཤིང་ཐིག་ལེས་མཚན། །དེའི་གཡས་རོལ་དུ་སྙིང་པོ་རྣམས་གཞག་གོ་གཡོན་རོལ་  
དུ་ཕོ་ཉ་མོ་རྣམས་སོ། །འོག་རོལ་དུ་ཁྲོ་བོའི་རྒྱལ་པོ་རྡོ་རྗེ་རྩེ་མོ་ལྡེག་པའོ། །ལྷོ་ཕྱོགས་སུ་ནི་བྱང་ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བའོ། །ནུབ་ཕྱོགས་སུ་ནི་  
ནམ་མཁའི་སྙིང་པོའོ། །བྱང་ཕྱོགས་སུ་ནི་བྱང་ཆུབ་སེམས་དཔའ་སའི་སྙིང་པོ་འཁོར་དང་བཅས་པ་སྟེ་ཆ་བྱད་ཇི་ལྟ་བ་བཞིན་དུ་གཞག་པར་བྱའོ། །ཡང་ན་ཕྱག་རྒྱ་རྣམས་སོ། །ཡང་  
ན་ཡི་གེའོ། །དེ་ནས་འཇམ་དཔལ་གཞོན་ནུར་གྱུར་པས་སྙིང་པོ་མཆོག་འདི་བསྒྲུབ་པ་སྨྲས་པ། དེ་ལ་བྱང་ཆུབ་ཏུ་སེམས་བསྐྱེད་པ། དབང་བསྐུར་བ། དཀྱིལ་འཁོར་དུ་ཞུགས་པ་  
སྡོམ་པ་བླངས་པ། རིག་པའི་བརྟུལ་ཞུགས་སྤྱོད་པས་གནས་ཁང་ངམ། ཕུག་དབེན་པ་དུག་མེད་པར་སྙིང་པོ་འདི་ལན་གསུམ་འབུམ་བཟླས་བརྗོད་བྱའོ། །དེ་ནས་ཨུར་མོའམ། ལྕགས་  
སྣ་གསུམ་མམ། ཙནྡན་ལས་བྱས་པའི་རལ་གྲིའམ། འཁོར་ལོ་འམ་ལྕགས་ཀྱུའམ། བེ་ཅོན་ནམ། དགྲ་སྟའམ། མདུང་ཐུང་ངམ། ཞགས་པའམ། མདའ་བོ་ཆེ་གང་  
  
  
བའི་རྣམ་ལྔས་བཀྲུས་ལ། ཡང་སྤོས་ཆུས་བཀྲུས་ཏེ། བ་ལང་གི་ལྕི་བའི་ཕུང་པོའི་སྟེང་དུ་གཞག་ལ་འཁོར་ལོས་བསྒྱུར་བ་ཆེན་པོས་བསྲུང་བར་བྱའོ། །ཐ་མར་དེ་ཉིད་  
དུ་མཆོད་པ་རྒྱ་ཆེན་པོ་བྱས་ལ་བ་ལང་གི་ལྕི་བ་ས་ལ་མ་ལྷུང་བས་དཀྱིལ་འཁོར་བསྐུས་ཏེ་དམ་པ་སྦྱིན་པའི་རྡོ་རྗེ་དཀྱིལ་འཁོར་ལ་གནས་པས་ཨ་ག་རུའི་ཡམ་སྲེག་ཤིང་ཞོ་དང་  
སྦྲང་རྩི་ལ་སྨྱུགས་པས་མཚན་ཐོག་ཐག་སྦྱིན་སྲེག་བྱས་ན། ནམ་ཕྱེད་དམ། ཉི་མ་འཆར་ཀར་མཚན་མ་ཆེན་པོ་དག་འབྱུང་ཞིང་རྫས་ཀྱང་འགྱུར་ཏེ་འགྲུབ་པར་འགྱུར་རོ། །དེ་ཐོགས་ནས་  
རིག་སྔགས་འཆང་དུ་འགྱུར་ཏེ། ཡིད་ལྟར་མགྱོགས་པ་དང། འཇིག་རྟེན་གྱི་ཁམས་གཞན་དུ་མར་རྣམ་པར་རྒྱུ་བ་དང། དེ་བཞིན་གཤེགས་པ་ཐམས་ཅད་ལ་མཆོད་པ་བྱེད་པ་དང། བྱང་  
ཆུབ་ཀྱི་ཡན་ལག་གི་གཟུངས་ཐོབ་པ་དང། ཉི་མ་ཤར་བ་ལྟ་བུའི་མདོག་ཅན་དང། རྒ་བ་དང། འཆི་བ་རྣམ་པར་སྤངས་པ་དང། སེམས་ཅན་ཐམས་ཅད་ཀྱི་དོན་བྱེད་པར་འགྱུར་རོ། །སྨོན་  
ལམ་གྱི་དབང་མ་གཏོགས་པར་ལུས་དེ་ཉིད་ཀྱིས་བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ་ས་ནོན་ནོ། །རིག་སྔགས་འཆང་གཞོན་ནུའི་གཟུགས་དང་ལྡན་པ། དམ་པ་སྦྱིན་པའི་རྡོ་རྗེ་མཚན་  
མ་ཅན། ལྷ་ལ་སོགས་པ་ཐམས་ཅད་ཀྱིས་ཕྱག་བྱས་བའམ། མ་དུལ་བ་འདུལ་བ། སྣ་ཚོགས་གཟུགས་ཅན་གྱི་ནོར་བུ་དང་འདྲ་བ། རིག་སྔགས་འཆང་བྱེ་བ་ཁྲག་ཁྲིག་བརྒྱ་སྟོང་དུ་མའི་  
  
  
༄༅། །གཡོག་འཁོར་དང་ལྡན་པར་ཡིད་ལས་བྱུང་བའི་ཁང་པ་ཆེན་པོ་ན་གནས་པ། དེ་མཐོང་བས་རིག་སྔགས་འཆང་རྣམས་མི་དབུལ་པོ་དང་འདྲ་བར་སེམས་  
ཤིང། བདག་ཅག་ཀྱང་དེ་བཞིན་དུ་གྱུར་ཅིག་ཅེས་སྨོན་ལམ་འདེབས་པར་འགྱུར་རོ། །མ་བསྒྲུབས་ཀྱང་ལས་སུ་འགྱུར་ཏེ། ཉིན་གཅིག་བཞིན་དུ་རྗེས་སུ་དྲན་པར་བྱེད་ན་མཚམས་  
མེད་པ་ལྔ་ལ་སོགས་པའི་ལས་རྣམས་ཀྱང་བྱང་བར་འགྱུར་རོ་།ཉིན་གཅིག་བཞིན་དུ་ཉི་མ་འཆར་ཀར་ཕྱག་རྒྱ་བཅིངས་ཏེ། ལན་བརྒྱ་རྩ་བརྒྱད་བརྗོད་ན་ཟླ་བ་དྲུག་ན་ཡུལ་གྲུ་སྦྱིན་  
པར་བྱེད་དོ། །ཤིང་ཀ་ར་བའི་རའི་མེ་ཏོག་དག་ལ་སྔགས་ལན་རེ་རེ་བཏབ་སྟེ། ཉི་མའི་གཟུགས་ལ་བསྣུན་ན་ཟླ་བ་གཅིག་ན་གྲོང་དམ་པ་བརྒྱད་སྦྱིན་པར་བྱེད་དོ། །པདྨའི་རྫིང་བུར་སོང་སྟེ།།  
པདྨ་དག་ལ་ལན་བདུན་སྔགས་ཀྱིས་བཏབ་ནས་བཅོམ་ལྡན་འདས་དམ་པ་སྦྱིན་པའི་རྡོ་རྗེ་ལ་ཕུལ་ལ་སྙིང་པོ་མཆོག་དེ་ཉིད་ཀྱིས་འབྲས་ཀྱི་འོ་ཐུག་གིས་ལན་འབུམ་སྦྱིན་སྲེག་བྱས་  
ན་རྒྱལ་སྲིད་སྦྱིན་པར་བྱེད་དོ། །གདོང་ལ་སྔགས་ཀྱིས་བཏབ་ནས་གང་ལ་བལྟས་པ་དེ་དབང་དུ་འགྱུར་རོ། །ཁྲོས་པ་ལ་ཕྱག་རྒྱ་བཅིངས་ཏེ་སྙིང་པོ་དྲན་པར་བྱས་ན་དང་བར་འགྱུར་རོ། །  
ཆུ་ཀླུང་ཆུ་སྲིན་འཛིན་ཁྲིས་གང་བ་མཐོང་ན་བོང་བ་ལ་སྔགས་ཀྱིས་བཏབ་སྟེ། འཕངས་ན་ཆུ་ལ་རྒྱུ་བ་ཐམས་ཅད་རེངས་པར་འགྱུར་རོ། །གོས་ཀྱི་མཐའ་མར་མདུད་པ་པོར་ཏེ་བགོས་  
  
  
།དེ་བཞིན་དུ་འབྲོག་དགོན་པའམ། ཆོམ་རྐུན་གྱི་འཇིགས་པ་ཡོད་པར་ཡང་དེ་ལྟར་མདུད་པ་བོར་ན་རེངས་པ་བྱས་པར་འགྱུར་རོ། །གདུག་པས་ཟིན་པ་ལ་  
མྒོའམ་མགུལ་བར་བཀོད་ན་དུག་མེད་པར་འགྱུར་རོ། །སྙིང་པོ་དམ་པ་ཐིག་ལེ་དང་བཅས་པར་རྐང་མཐིལ་ཡན་ཆད་དུ་བསམས་ན་དུག་མེད་པར་འགྱུར་རོ། །མཁའ་འགྲོ་མས་རྒྱས་བཏབ་  
པ་ལ་རང་གི་སྙིང་གར་བསམས་ལ་ནད་པའི་མགོ་ལ་རང་གི་གཟུགས་སུ་བསམས་ན་དེའི་མོད་ལ་སོས་པར་འགྱུར་རོ། །གདོན་ཐམས་ཅད་དང་འབྱུང་པོ་ཐམས་ཅད་ལ་ཡང་དེ་བཞིན་དུ་  
ཕྱག་རྒྱ་བཅིངས་ལ། ཐལ་བའམ། ཡུངས་ཀར་ལ་སྔགས་ལན་བདུན་བཏབ་སྟེ། མགོ་བོར་བསྣུན་ན་ཐམས་ཅད་འབྲོས་སོ། །རླུང་ཆེན་པོ་ལྡང་བ་མཐོང་ན་ཆུ་ལ་སྔགས་ཀྱིས་བཏབ་སྟེ་  
གཏོར་ན་དེའི་མོད་ལ་ཞི་བར་འགྱུར་རོ། །ལྕེ་འབབ་པ་མཐོང་ན་ལག་པ་གཡོན་པའི་མཛུབ་མོ་ལ་སྔགས་ཀྱིས་བཏབ་སྟེ་བསྡིགས་ན་ཟློག་པར་འགྱུར་ཏེ་ཐེ་ཚོམ་མེད་དོ། །ཅི་སྟེ་འཆི་བྱེད་ལ་  
ཕུར་པུས་གདབ་པར་འདོད་ན་སེང་ལྡེང་གི་ཕུར་བུའམ། ལྕགས་ཀྱི་ཕུར་བུ་ལ་རབ་ཏུ་དྲག་པོའི་སྙིང་པོ་དམ་པས་ལན་བརྒྱད་བརྒྱས་སྔགས་ཀྱིས་བཏབ་ལ་དོགས་གཉིས་ཀ་ནས་ས་བླངས་  
ཏེ༑ གཟུགས་སོར་བརྒྱད་པའི་ཚད་དུ་བྱས་ལ་མི་རོ་བཞག་པའི་ཁྲི་ལས་སྲད་བུ་བཀོད་དེ། དེའི་ཡན་ལག་དང། ཉིད་ལག་རྣམས་བཅིངས་ལ་སྙིང་གར་ཕུར་བུ་དེས་བཏབ་པར་འགྱུར་ཏེ། ཅི་  
  
  
༄༅། །ཡང་མི་བྱེད་དོ། །དགྲོལ་ན་ཕུར་བུ་ཕྱུང་ལ་མར་དང་སྦྲང་རྩིས་བཀང་ན་ཕུར་བུ་ཕྱུང་བར་འགྱུར་རོ། །རཱ་ཛཱ་ནམ་བ་ཤི་ཀ་རྟུག་མོ་ལ་པཎ་མ་ཡིཾ་བྲ་ཀྲྀ་ཏྲིར་ཀྲྀཏ་  
ར་ཧཱ་ས་བ་བི་གཏ་པརྤ་ཏ་ཨཱ་ཀྲེ་བ་ཏ་ཀྵི་ན་ཙ་ར་ནད་ཨ་བར་བྷྱ། ཡ་ཐཱ་བི་བོ་ཐཱ་པཱུ་ཛ། ཀྲྀ་ཏཱ་ཚད་ཏྭ་ཛཱུ་ཧཱུ་ཡད་ཏྲིས་བད་ཧ་རཱ་ཛ་ས་པ་རི་བཱ་རོ་བ་ཤམ་ཨ་གཙྪ་ཏི་སྐལ་བ་བཟང་པོ་བྱ་  
བར་འདོད་ན་ཉི་མ་ཉི་ཤུ་རྩ་གཅིག་གི་བར་དུ་ཉིན་གཅིག་བཞིན་ལན་ཚྭའི་སྲེག་བླུགས་སྦྱིན་སྲེག་བྱས་ན་རྐང་གཉིས་པ་དང་རྐང་བཞི་པ་ཐམས་ཅད་ཀྱི་ནང་ན་སྐལ་བ་མཆོག་ཏུ་  
བཟང་པོར་འགྱུར་རོ། །ཁ་ཟས་ཀྱི་སྦྱིན་སྲེག་བྱས་ན་ཁ་ཟས་འབྱུང་ངོ། །དམ་པ་སྦྱིན་པའི་རྡོ་རྗེ་ལ་བལྟ་ཞིང་ཟས་མི་བཟའ་བར་བཟླས་བརྗོད་འབུམ་བྱས་ན་གང་འདོད་པ་དེའི་  
དམ་པ་སྦྱིན་པར་བྱེད་དོ། །ཤིང་ནྱ་གྲོ་དཧའི་དྲུང་དུ་དཀྱིལ་འཁོར་བྱས་ལ་མེ་ཏོག་བཀྲམ་སྟེ་བསྲུང་བ་བྱས་ལ། ཨ་ག་རུའི་བདུག་པ་བསྲེག་ཅིང་ཟས་མི་བཟའ་བར་གནོད་སྦྱིན་  
མོ་ཡིད་ལ་བྱས་ཏེ། ལན་འབུམ་བཟླས་བརྗོད་བྱས་ན་གནོད་སྦྱིན་མོ་འོང་བར་འགྱུར་ཏེ། གང་བསླངས་བ་དེ་སྦྱིན་པར་བྱེད་དོ། །ཉིན་གཅིག་བཞིན་དུ་མཆོད་པ་བྱས་ཤིང་  
ནོར་བུ་བཟང་གི་ལག་ནས་བཟུང་སྟེ། །ལན་བརྒྱ་རྩ་བརྒྱད་བཟླས་བརྗོད་བྱས་ན། ཟླ་བ་དྲུག་གིས་ཏི་ན་ར་བརྒྱ་སྦྱིན་པར་བྱེད་དོ་།སངས་རྒྱས་བཅོམ་ལྡན་འདས་ཀྱི་