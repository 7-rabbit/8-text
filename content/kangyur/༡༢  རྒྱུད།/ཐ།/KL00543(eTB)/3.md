  
།བསོད་ནམས་གནས་ལ་རབ་བརྟེན་ནས། །དེར་ནི་སློང་མོས་རྗེས་འཚོ་ཞིང། །བཟླས་དང་སྦྱིན་སྲེག་དགའ་བ་དང། །གནས་ཁང་བླ་གབ་མེད་པ་  
དང། །རྟག་ཏུ་ཁྱིམ་ནི་སྟོང་པ་ལ། །སྔགས་རྣམས་ལས་ནི་ཐམས་ཅད་ལ། །ཐོག་མ་ཉིད་དུ་བྱ་བ་ཡིན། །སྔགས་པས་རྟག་ཏུ་ཡུལ་དབུས་སུ། །སྔགས་བཟླས་མངོན་པར་འདོད་པས་  
བྱ༑ ༑བཟླས་ལ་རབ་ཞུགས་རྟག་ཏུ་བརྩོན། །སྔགས་རིག་གཏོང་བ་དག་ལ་གོམས། །ཚུལ་ཁྲིམས་སྤྱོད་ཅིང་ཤིན་ཏུ་དབེན། །འབྱུང་པོ་ཀུན་ལ་ཕན་པར་དགའ། །སྔགས་སྤྱོད་པ་ལ་  
དགའ་བ་ཡི། །སྡོམ་བརྩོན་གྱིས་ནི་སྔགས་བཟླས་བྱ། །གཙང་ཞིང་གཙང་སྒྲ་ཡོད་ཕྱོགས་དང། །ཀླ་ཀློ་རྐུན་མ་རྣམ་པར་སྤངས་།སེམས་ཅན་སྡིག་སྦྲུལ་ལ་སོགས་པ། །སྤངས་པའི་ས་  
ཕྱོགས་འདོད་པ་ཡིན། །འབྲས་བུ་མེ་ཏོག་ཡང་དག་ལྡན། །དྲི་མེད་རབ་བསྔགས་ཆུ་ཡོད་པར། །སྔགས་རིག་སྔགས་ནི་བརྟེན་བྱས་ན། །སྦྱོར་བ་ཐམས་ཅད་རབ་ཏུ་འགྲུབ། །གཞན་ཡང་དུར་  
ཁྲོད་ཆེན་པོ་ནི། །དེར་ནི་བཟླས་པ་རྟག་ཏུ་བྱ། །དྲི་མེད་ཆུ་དང་འབབ་ཆུ་ནི། །སྲོག་ཆགས་དག་ཀྱང་རྣམ་པར་སྤངས། །དེར་ནི་དེ་ཉིད་བཟླ་བྱ་སྟེ། །མཉམ་པར་གཞག་པས་སྔགས་བཟླ་བྱ། །  
འཇིག་རྟེན་སྤྱོད་པའི་བསོད་ནམས་མིན། །དེར་ནི་ཅུང་ཟད་མི་མཐོང་སྟེ། །འོན་ཀྱང་སྔགས་ནི་བསྟན་པ་ཡིས། །ཅུང་ཟད་དུས་ནི་བསྟེན་པའོ། །དམ་ཚིག་ཚོགས་པའི་རྒྱུ་ལྡན་ན། །དེ་  
  
  
༄༅། །ལས་གཞན་དུའང་འགྲོ་བྱ་སྟེ། །དེར་ནི་དམ་ཚིག་ཐོབ་བསྟེན་པ། །ཅུང་ཟད་གུས་ཏེ་གཞན་དུ་མིན། །དེ་ནས་གཞན་དུའང་མྱུར་དུ་ནི། །སྔགས་རིག་པས་  
ནི་ཅི་ནུས་འགྲོ་བདེ་གཤེགས་མཆོད་རྟེན་བཞུགས་པ་ཡི། །ས་སྟེང་དག་ལ་རྟག་ཏུ་བརྟེན། །འཇིག་རྟེན་མུ་སྟེགས་ཐམས་ཅད་ནི། །ལྟ་བ་ལོག་པར་ལྟུང་བ་དང། །གཞན་ཡང་སྟེགས་  
སུ་གྱུར་པ་རྣམས། །སྔགས་རིག་པས་ནི་རྟག་ཏུ་སྤང། །རྒྱུ་ངན་འགྲོ་བ་ངན་ཡོད་པར། །སྔགས་རིག་པས་ནི་དེར་མི་བསྟེན། །གང་དུ་རྒྱལ་བ་མཆོག་བཞུགས་དང། །ས་སྟེང་བསི་  
རུ་རང་རྒྱལ་དང། །བྱང་ཆུབ་སེམས་དཔའ་སྐལ་བ་ཆེ། །ཉན་ཐོས་རྒྱལ་བའི་སྲས་དག་ནི། །དེ་དག་གནས་པའི་ཕྱོགས་དག་ཏུ། །ཟློས་པ་སྔགས་རིག་ལྡན་པས་བསྟེན། །འབད་པས་སྔ་མ་  
ཉིད་དུ་ནི། །གནས་དེ་ལ་ནི་རྟག་ཏུ་སྤྱོད། །སྔགས་ཤེས་ཆོ་ག་མཐོང་བ་ཡིས། །ཡང་དང་ཡང་དུ་སྔགས་བཟླས་བྱ། །ལུས་ཅན་སྡིག་པ་མ་ལུས་དག་བཟླས་དང་སྦྱིན་སྲེག་དག་གིས་སེལ།།  
དེ་བས་འབད་པ་ཀུན་གྱིས་ནི། །མཉམ་གཞག་སྔགས་ནི་བཟླ་བར་བྱ་།ལས་ཐམས་ཅད་ལ་གནས་འདི་དག་གསུངས་པ་ལས་སྒྲུབ་པ་མཆོག་གི་ལས་ཀྱི་ཐབས་སྒྲུབ་པ་ལ་གནས་འདི་  
དག་མ་རྙེད་ན། གང་ཡང་རུང་བའི་གནས་དེ་དག་ཏུ་གཙང་སྦྲ་བྱས་ཏེ། སྔོན་དུ་བསྙེན་པ་བྱས་ལ་དད་ཅིང་མོས་པས་སྒྲུབ་པའི་ཐབས་ཀྱི་ལམ་དམ་པ་བརྩམ་པར་བྱ་སྟེ། དང་པོ་རེ་  
  
  
བདག་ཉིད་ཤར་དུ་བལྟས་ལ་གྲོག་མཁར་གྱི་སའམ། གང་གའའི་ཀླུང་གི་ངོགས་ན་ཡོད་པའི་ས་བླངས་ཏེ། རྩྭ་ཨུ་ཤི་ར་དང་  
ཙནྡན་དཀར་པོ་དང། གུར་གུམ་དང། ག་པུར་ལ་སོགས་པ་བསྲེ་བ་བྱ་སྟེ། རྨ་བྱའི་གཟུགས་བྱས་ལ་རས་རིས་དེའི་མདུན་དུ་བཞག་གོ་ཀུ་ཤའི་རྩེ་མོ་མ་ཉམས་པ། ས་ཕྱོགས་གཙང་  
མར་སྐྱེས་པ་འཁོར་ལོའི་གཟུགས་སུ་བྱས་ཏེ། རས་རིས་ཀྱི་མདུན་དུ་ལག་པ་གཡས་པས་བཟུང་ཞིང་ལག་པ་གཡོན་པས་རྨ་བྱ་བཟུང་ལ། ཡར་ངོའི་ཟླ་བ་ཉ་བའི་མཚན་མོར་རས་རིས་  
ལ་མཆོད་པ་ཆེན་པོ་བྱས་ཏེ། ག་པུར་དང། ཙནྡན་གྱི་དུད་པ་བསྲེགས་ལ་ནམ་ལངས་ཀྱི་བར་དུ་བཟླས་པ་བྱས་ན། དེ་ནས་ཉི་མ་ཤར་བའི་དུས་སུ་ལྷའི་རང་བཞིན་གྱི་རྨ་བྱ་ནི་རྨ་བྱ་ཆེན་  
པོའི་རྒྱལ་མོར་འགྱུར་རོ། །འཁོར་ལོ་ནི་ཀུན་ཏུ་འབར་བར་འགྱུར་ཞིང་བདག་ཉིད་ཀྱང་ལྷའི་ལུས་སུ་འགྱུར་རོ། །དེ་ནས་ལྷའི་ཕྲེང་པ་དང། གོས་དང། རྒྱན་གྱིས་བརྒྱན་པར་འགྱུར་རོ།།  
ཉི་མ་ཤར་བ་དང་འདྲ་བའི་འདོད་པའི་གཟུགས་མཛེས་པར་འགྱུར་རོ་།སངས་རྒྱས་དང། བྱང་ཆུབ་སེམས་དཔའ་ལ་ཕྱག་བྱས་ནས་རས་རིས་ལ་གཡས་ཕྱོགས་སུ་བསྐོར་བ་བྱས་ལ། རས་  
རིས་བླངས་ཏེ་རྨ་བྱའི་སྟན་དེ་ལ་འདུག་ན་ཡུད་ཙམ་གྱིས་ཚངས་པའི་འཇིག་རྟེན་གནོན་པར་འགྱུར་རོ། །རིག་པ་འཛིན་པ་བྱེ་བ་ཁྲི་ཕྲག་བརྒྱ་སྟོང་གི་འཁོར་དུ་མ་དང་ལྡན་པའི་རིག་པ་  
  
  
༄༅། །འཛིན་པའི་འཁོར་ལོས་བསྒྱུར་བར་འགྱུར་རོ། །བར་གྱི་བསྐལ་པ་དྲུག་ཅུར་འཚོ་བར་འགྱུར་རོ། །ཇི་ལྟར་འདོད་པར་འགྲོ་ཞིང་སྤྱོད་པར་འགྱུར་རོ། །འགྲོ་  
བ་ལ་ཐོགས་པ་མེད་པ་དང། ལྷའི་ཕུན་སུམ་ཚོགས་པ་དང་ལྡན་པར་འགྱུར་རོ། །འཕགས་པ་འཇམ་དཔལ་ཡང་མངོན་སུམ་དུ་འགྱུར་ཞིང་དེ་ཉིད་འདིའི་དགེ་བའི་བཤེས་  
གཉེན་དུ་འགྱུར་རོ། །མཐར་སངས་རྒྱས་ཉིད་འཐོབ་པར་འགྱུར་རོ་།དེ་བཞིན་དུ་དབྱིག་པ་དང། སྤྱི་བླུགས་དང། ཚངས་སྐུད་དང་ལྡོང་རོས་དང། གི་ཝང་དང། རལ་གྲི་དང་  
ལྕགས་མདའ་དང། མཚོན་རྩེ་གཅིག་པ་དང། དགྲ་སྟ་དང། མཚོན་རྣམ་པ་སྣ་ཚོགས་ཀྱི་ཁྱད་པར་སའི་རང་བཞིན་ནམ། རྐང་གཉིས་དང། རྐང་བཞི་དང། བྱ་དང། བཞོན་པའི་བྱེ་  
བྲག་སེང་གེ་དང། སྟག་དང། དོམ་ལ་སོགས་པའམ། གྲོག་མཁར་གྱི་སའི་རང་བཞིན་དྲི་ཞིམ་པོའི་དྲིས་བསྲེས་པ་ལས། གདན་དང། བཞོན་པ་དང། གནས་མལ་དང། གདུགས་  
དཀར་པོ་དང། ཅོད་པན་དང། རྒྱན་གྱི་བྱེ་བྲག་ཐམས་ཅད་དང་རིན་པོ་ཆེའི་བྱེ་བྲག་ཐམས་ཅད་དང། རབ་ཏུ་བྱུང་བའི་ཡོ་བྱད་ཀྱི་བྱེ་བྲག་ཕྲེང་བ་དང། ལྷམ་དང། ཤིང་ལྷམ་དང། ལྷུང་  
བཟེད་དང། ཆོས་གོས་དང། འཁར་གསིལ་དང། ཁབ་དང། གྲི་ལ་སོགས་པ་ལྕགས་ཁྱད་པར་ཅན་གྱི་རང་བཞིན་ནམ། གཞན་ཡང། གང་ཅུང་ཟད་སེམས་ཅན་གྱི་ཡོ་བྱད་སྣོད་ལ་  
  
  
གྲོག་མཁར་གྱི་ས་འམ། ཆུ་བོའི་དོགས་ཀྱི་ས་ལས་བྱས་པ་དེ་དག་ཐམས་ཅད་བའི་རྣམ་ལྔས་བཀྲུས་པ་འམ། ཆུས་གཏོར་བ་ཙམ་བྱས་  
ལ༑ སྔ་མ་བཞིན་དུ་ཡོངས་སུ་དག་པར་བྱེད་པའི་སྔགས་སམ། ཡི་གེ་གཅིག་པའི་སྔགས་སམ། གཞན་གང་ཡང་རུང་བའི་སྔགས་ཆོ་གའི་རྒྱལ་པོ་སྒྲུབ་པའི་ཐབས་ཀྱི་སྔགས་  
མ་གཏོགས་པས་ལན་བརྒྱ་རྩ་བརྒྱད་མངོན་པར་སྔགས་པ་བྱས་ཏེ་ཇི་ལྟར་འདོད་པར་བདག་ཉིད་བསྲུང་བ་བྱས་པ་དང། གྲོགས་པོ་ཡང་ཡོངས་སུ་བསྐྱབ་པ་བྱས་པ་དང་  
ཤིན་ཏུ་གསང་བའི་སྔགས་དང། རྒྱུད་ཤེས་པ། སྔར་བསྟན་པའི་གནས་དག་ཏུ་རས་རིས་ནུབ་ཏུ་བལྟས་པས་གཞག་ལ་བདག་ཉིད་སྔ་མ་བཞིན་དུ་བྱས་ཏེ། རས་རིས་ལ་  
མཆོད་པ་ཆེན་པོ་བྱས་ནས་རས་རིས་ཆེན་པོ་ལ་ག་བུར་གྱི་བདུག་པས་བདུགས་ཏེ། སྔར་བསྟན་པའི་མཚོན་དང། ཡོ་བྱད་དང། སེམས་ཅན་གྱི་ཁྱད་པར་སྔར་བསྟན་པའི་བཅོས་མར་  
བྱས་པ་ལ་ཡར་ངོའི་ཟླ་བ་ཉ་བའི་མཚན་མོ་གོང་མའི་རྫས་གང་མང་རུང་བ་དེ་དག་བླངས་ཏེ། མཚན་མོ་ཉི་མ་ཤར་བའི་དུས་ཀྱི་བར་བཟླ་བར་བྱའོ། །བར་འདིར་འོད་ཆེན་པོའི་ཕྲེང་བ་རས་རིས་  
ལ་ཡང་དག་པར་མཐོང་ལ། གལ་ཏེ་བཞོན་པའི་ཁྱད་པར་སྒྲུབ་པ་པོས་གཟུང་བར་འགྱུར་ན་ནི་དེ་ལ་ཞོན་ནས་ཇི་ལྟར་འདོད་པར་འགྲོ་བར་འགྱུར་རོ། །གལ་ཏེ་རྒྱན་གྱི་ཁྱད་པར་རམ། མཚོན་  
  
  
༄༅། །གྱི་ཁྱད་པར་དེ་བླངས་པས་དེ་བཅངས་ན། རིག་པ་འཛིན་པའི་འཁོར་ལོ་འཛིན་པར་འགྱུར་ཏེ། ཇི་ལྟར་འདོད་པར་འགྲོ་ཞིང་ལྷའི་གཟུགས་དང་ལྡན་  
པ་དང། ཉི་མ་ཤར་བ་དང་འདྲ་བར་འགྱུར་བ་དང། འོད་ཀྱི་ཕྲེང་བ་ཆེན་པོ་དང་ལྡན་པ་དང། ལུས་ཤིན་ཏུ་གསལ་བར་འགྱུར་བ་དང། རིག་པ་འཛིན་པ་ཐམས་ཅད་ཀྱི་མངའ་བདག་ཏུ་  
འགྱུར་རོ། །རིང་དུ་འཚོ་ཞིང་བསྐལ་པ་ཆེན་པོར་གནས་པ་དང། རིག་པ་འཛིན་པ་བྱེ་བ་ཁྲི་ཕྲག་བརྒྱ་སྟོང་གི་འཁོར་དུ་མ་དང་ལྡན་པ་དང། ལྷའི་ནོར་བུ་རིན་པོ་ཆེའི་གཞལ་མེད་ཁང་ལ་སྤྱོད་  
པ་དང། བཞོན་པ་གང་སྔར་ཡོངས་སུ་བརྟགས་པ་སའི་རང་བཞིན་གྲུབ་ན་དེ་ཉིད་འདིར་མཐུ་ཆེན་པོ་དང་ལྡན་པར་འགྱུར་ཏེ། བཞོན་པ་དེ་ཉིད་འདིའི་གྲོགས་པོར་འགྱུར་བ་དང། གཞན་  
གྱི་སྔགས་འགུགས་པར་བྱེད་པ། གྲུབ་པ་རྣམས་ཀྱི་བསྟེན་པའི་གནས་སུ་གྱུར་པ། བདག་གི་སྔགས་ཀྱི་གྲུབ་པ་ལ་ཡང་དག་པར་སྦྱོར་བར་བྱེད་པ། བྱམས་པའི་བདག་ཉིད་དང། ཕན་  
པར་འདོད་པས་རབ་ཏུ་འབྲེལ་པ་གང་འདི་ཉིད་ཀྱི་མཚོན་དང། རྒྱན་དང། རིན་པོ་ཆེའི་ཁྱད་པར་དང། སྟན་དང། གནས་མལ་དང། སེམས་ཅན་ལ་སོགས་པ་ཉིད་འདི་ལ་སྲུང་བ་ཆེན་  
པོ་ཉིད་དང། སྦ་བ་དང། སྦེད་པ་ལ་རྟག་ཏུ་འབྲང་བར་འགྱུར་རོ། །མཐུ་ཆེན་པོ་དང། བརྩོན་འགྲུས་ཆེན་པོ་དང། ལུས་ཆེན་པོ་དང་ལྡན་པར་འགྱུར་རོ། །འཇམ་དཔལ་གཞོན་ནུར་གྱུར་པ་  
  
  
ཡང་སྦྱིན་པར་མཛད་ལ་སྤྱི་བོ་ལ་རེག་པར་མཛད་ཅིང་བྱང་ཆུབ་ཀྱི་སྙིང་པོ་ཐོབ་ཀྱི་བར་དུ་དགེ་བའི་བཤེས་གཉེན་དུ་  
སྒྲུབ་པར་མཛད་དོ། །སྟོབས་བཅུ་ཉིད་ཀྱང་ངེས་པར་ཐོབ་པར་མཛད་ཅིང་སེམས་ཅན་ཐམས་ཅད་ཟིལ་གྱིས་གནོན་ཅིང་མཆོད་པར་ཡང་འགྱུར་རོ། །འབྱུང་པོ་ཐམས་ཅད་ཀྱིས་མི་  
ཆུགས་པར་འགྱུར་རོ། །ཡང་དག་པའི་རྒྱུད་ཀྱི་མཐའ་གཅོད་པ་མེད་པར་འགྱུར་བ་དང། ས་ཐོབ་པར་འགྱུར་བ་དང། སྟོབས་བཅུ་དང་བྱང་ཆུབ་སེམས་དཔའི་ས་ངེས་པར་ཐོབ་པར་  
འགྱུར་ཏེ། མདོར་ན། ལས་དམ་པ་ཐམས་ཅད་གནས་དམ་པ་དག་ཏུ་གནས་ནས་རས་རིས་དམ་པ་དག་གི་མདུན་དུ་མཆོད་པ་དམ་པ་ལ་མངོན་པར་དགའ་བས་ལས་དམ་པ་གཞན་དག་  
ཁོ་ན་བྱའོ། །རིག་པ་འཛིན་པ་ཉིད་དུ་ནམ་མཁའ་ལ་འགྲོ་བ་དང་བྱང་ཆུབ་སེམས་དཔའི་རྗེས་སུ་ཞུགས་པ་དང། མངོན་པར་ཤེས་པར་ལྔ་ཉིད་དང། ས་དང། སྔགས་ཐོབ་པ་ཉིད་དང་  
ལུས་འདི་ཉིད་ཀྱིས་འཇིག་རྟེན་གྱི་ཁམས་དག་ཏུ་འགྲོ་བ་ཉིད་དང་སྟོབས་བཅུའི་རྒྱུ་ཡོངས་སུ་རྫོགས་པར་བྱ་བའི་ཕྱིར་དང། འཕགས་པ་འཇམ་དཔལ་མངོན་སུམ་དུ་མཐོང་བ་ཉིད་  
ཀྱི་ཕྱིར་དང། འབྲས་བུ་ཡོད་བར་མཐོང་བའི་ཆོས་སྟོན་པ་མཉན་པའི་ཕྱིར་དང། སངས་རྒྱས་ཀྱི་གདུང་རྒྱུན་མི་གཅད་པའི་ཕྱིར་དང། ཐམས་ཅད་མཁྱེན་པའི་ཡེ་ཤེས་མཐར་གྱིས་རྗེས་  
  
  
༄༅། །སུ་ཐོབ་པ་ཉིད་ཀྱི་ཕྱིར་དང། ཆོས་ཀྱི་སྤྲིན་ལས་བྱུང་བའི་སྔགས་བཟང་པོ་ལ་འཇུག་པ་ཉིད་ཀྱི་ཕྱིར་དང། ཉོན་མོངས་པ་བསྐམ་པ་དང། བདུད་རྩིའི་ཆར་གྱིས་  
ཉོན་མོངས་པ་ཞི་བར་བྱ་བའི་ཕྱིར་དང། འཇིག་རྟེན་རྗེས་སུ་གཟུང་བ་ལ་རབ་ཏུ་འཇུག་པར་རྗེས་སུ་སྒྲུབ་པ་ཉིད་ཀྱི་ཕྱིར་དང་དེ་བཞིན་དུ་ཆོས་ཀྱི་ཚུལ་གཟུང་བའི་ཕྱིར་དང། དེ་བཞིན་  
གཤེགས་པའི་གསུང་དོན་ཡོད་པར་བྱ་བའི་ཕྱིར་དང། སྔགས་ཀྱི་ཐབས་ཀྱི་སྒྲུབ་པའི་ཆོ་ག་རབ་ཏུ་གསང་བ་ཉིད་ཀྱི་ཕྱིར་དང་སངས་རྒྱས་དང། བྱང་ཆུབ་སེམས་དཔའ་ཐམས་  
ཅད་དང། རང་སངས་རྒྱས་དང། འཕགས་པ་ཉན་ཐོས་ཀྱི་བདག་ཉིད་ཆེན་པོ་འབྱུང་བའི་ཕྱིར་དང། ཆོ་གའི་རྒྱལ་པོ་རབ་འབྱམས་སྔགས་ཀྱི་མཐུ་དང་རབ་ཏུ་རྣམ་པར་ལྡན་པ་འདི་  
རས་རིས་ཆེན་པོའི་མདུན་དུ་ཉེ་བར་གནས་ལ་བསྒྲུབ་པར་བྱ་སྟེ་འཇིག་རྟེན་དང། འཇིག་རྟེན་ལས་འདས་པའི་སྔགས་ཀྱི་ཆོ་ག་དང་སྔགས་རྒྱུད་ཐམས་ཅད་ཀྱི་ཆོ་གའི་ལམ་གྱི་  
སྟེ༑ མདོར་ན། འདིར་ཆོ་ག་གཞན་དུ་གསུངས་པའི་ལས་ཀྱིས་ཀྱང་ཆོ་གའི་རྒྱལ་པོ་འདི་བསྒྲུབ་པར་བྱ་སྟེ། མྱུར་དུ་དེ་དག་གི་སྔགས་རྣམས་འགྲུབ་པར་འགྱུར་ཏེ། གང་ངས་བསྟན་  
པ་དེ་དག་ངེས་པར་འགྲུབ་པར་འགྱུར་རོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་ལས་འཕགས་པ་འཇམ་དཔལ་གྱི་རྩ་བའི་ཆོ་ག་བཅུ་པ་  
  
  
། །།དེ་ནས་བཅོམ་ལྡན་འདས་ཤཱཀྱ་ཐུབ་པས་ཡང་གནས་གཙང་མའི་གཞལ་མེད་ཁང་ལ་གཟིགས་  
ནས༑ འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། འཇམ་དཔལ་ཁྱོད་ཀྱི་རས་རིས་བར་མའི་ཆོ་ག་གཞན་སྒྲུབ་པའི་ཐབས་ཀྱི་ཆོ་ག་ཡོད་དེ། མདོར་བསྡུས་ནས་བཤད་ཀྱིས་  
དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །དེ་ནས་འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། འཇིག་  
རྟེན་ལ་ཐུགས་བརྩེ་བ་དང། སྟོན་པ་སེམས་ཅན་ཐམས་ཅད་ལ་ཕན་པར་དགྱེས་པ་དང། བདག་ཅག་ལ་ཐུགས་བརྩེ་བའི་ཕྱིར་དང། མ་འོངས་པའི་སྐྱེ་བོ་རྣམས་ལ་གཟིགས་ནས་དེའི་དུས་ལ་བབ་པར་  
མཁྱེན་ན་དེ་བཤད་དུ་གསོལ། དེ་སྐད་ཅེས་གསོལ་པ་དང། འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ་ཉོན་ཅིག་དང་པོར་རེ་ཞིག་ཚུལ་ཁྲིམས་  
དང༑ བརྟུལ་ཞུགས་དང། གཙང་སྦྲའི་སྤྱོད་པ་དང། ངེས་པར་སྡོམ་པ་དང། བཟླས་པ་དང། སྦྱིན་སྲེག་དང། བསམ་གཏན་དང། ཆོ་ག་གང་དུ་ལེགས་པར་རབ་ཏུ་གནས་པ་ལ་སྔགས་  
ཐམས་ཅད་སྤྱོད་པ་སྒྲུབ་པའི་ལས་འབྲས་བུ་དང་བཅས་ཤིང་དོན་ཡོད་པར་འགྱུར་ཏེ། སྔགས་ཐམས་ཅད་ཀྱི་སྦྱོར་བ་འགྲུབ་པར་འགྱུར་རོ། །ངེས་བཤད་པ་དེ་གང་ཞེ་ན། གཞོན་ནུ་ཉོན་ཅིག་  
  
  
༄༅། །དང་པོར་རེ་ཞིག་རིག་པ་དང། བརྟུལ་ཞུགས་དང། ཚུལ་ཁྲིམས་ཀྱི་ཡི་དམ་དང་པོ་ཉིད་དུ་བླང་བར་བྱས་ལ། དང་པོ་རེ་ཞིག་དཀྱིལ་འཁོར་གྱི་སློབ་དཔོན་གྱིས་བསྟན་  
པའི་དམ་ཚིག་ཁྱོད་ཀྱི་ཆོ་གའི་རྒྱལ་པོར་བསྟན་ཅིང་སྔར་བཤད་པ་ལ་རྗེས་སུ་འཇུག་པར་བྱའོ། །བློ་གསལ་བ། ཡིད་གཞུངས་པ་དང་ལྡན་པ། སློབ་དཔོན་དུ་དབང་བསྐུར་བ། ཁྱོད་ཀྱིས་བསྟན་  
པའི་ཆོ་ག་ཤེས་པ། དགེ་བ། གསལ་བའི་ཆོས་དང་ལྡན་པ། བདེན་པར་སྨྲ་བ། སྤྲོ་བ་ཆེན་པོ་དང་ལྡན་པ། བྱས་པ་གཟོ་བ། ཡིད་གཞུངས་པ་དང་ལྡན་པ། འདྲིས་བརྟན་པ། ཧ་ཅང་མི་རྒན་  
ཧ་ཅང་མི་གཞོན་པ། རྙེད་པ་དང། བཀུར་སྟི་ལ་ཆགས་པ་མེད་པ་ཚངས་པར་སྤྱོད་པ་སྙིང་རྗེ་དང་ལྡན་པ། རྙེད་པ་ཙམ་མམ་ལོངས་སྤྱོད་ཀྱི་རྒྱུ་ཙམ་མམ། རྗེས་སུ་ཆགས་པའི་རྒྱུར་ཡང་  
རྫུན་མི་སྨྲ་ན། ཅུང་ཟད་ཙམ་མམ། ཆགས་པའམ། རྨོངས་པ་ཙམ་གྱིས་རྣམ་པར་ལྟ་སྨོས་ཀྱང་ཅི་དགོས། དམ་བཅས་པ་བརྟན་པ་དང་སེམས་ཅན་ཐམས་ཅད་ལ་སེམས་མཉམ་པ་  
དང༑ སྙིང་རྗེ་དང་ལྡན་པ་དང། ཚུལ་ཁྲིམས་དང་ལྡན་པ་དང། སྔོན་དུ་སྤྱད་པ་བྱས་པ་དང། ཁྱོད་ཀྱི་གསང་བའི་སྔགས་རྗེས་སུ་ཟློས་པ་དང། སྔ་མ་ཉིད་དུ་རིག་པ་གོམས་པར་བྱས་  
པ་དང། ཁྱོད་ཀྱི་དཀྱིལ་འཁོར་ལ་མཐར་གྱིས་ཡང་དག་པར་ཞུགས་པ་དང། འཇིག་རྟེན་ཤེས་པ་དང། ཆོ་ག་ཤེས་པ་དང། ཡང་དག་བར་རྗེས་སུ་འཛིན་པར་བྱེད་པ་དང། འབྲས་  
  
  
ལེགས་པ་ལ་རབ་ཏུ་ཞུགས་པ་དང། གཟུགས་མཛེས་པ་དང། འདོད་པ་མེད་པ་དང། ཆགས་པ་མེད་པ་དང། དཔའ་བ་དང། བརྩོན་འགྲུས་བརྟན་པ་དང་  
ནད་མེད་པ་སྟེ། ནད་གང་གིས་ལས་མི་ནུས་པའི་ངང་ཚུལ་ཅན་གྱི་ནད་མེད་པ་དང། རིགས་མཐོན་པོར་སྐྱེ་བའོ། །ཡོན་ཏན་དེ་དག་དང་ལྡན་ན་ནི་དཀྱིལ་འཁོར་གྱི་སློབ་དཔོན་དུ་འགྱུར་ལ་སྒྲུབ་པ་པོ་  
ཡང་དེ་དང་མཉམ་པ་སྟེ། ཡན་ལག་ལྷག་པའམ། མ་ཚང་བ་ཅུང་ཟད་ཀྱང་མེད་པའོ། །དེ་ལྟ་བུའི་དཀྱིལ་འཁོར་གྱི་སློབ་དཔོན་ལ་མཆོད་པ་བྱས་ཤིང་དོན་དུ་གཉེར་བར་བྱས་ཏེ། སློབ་དཔོན་དང་ལྷན་  
ཅིག་བྱང་ཆུབ་སེམས་དཔའ་ཆེན་པོ་འཕགས་པ་འཇམ་དཔལ་གཞོན་ནུར་གྱུར་པའི་དམ་ཚིག་ལ་རྗེས་སུ་འཇུག་པར་འཚལ་ན། སློབ་དཔོན་གྱིས་བདག་ལ་ཐུགས་བརྩེ་བའི་སླད་དུ་ཕན་པའི་  
ཐུགས་དང། བརྩེ་བའི་ཐུགས་ཀྱིས་དེ་བཤད་དུ་གསོལ། དེ་ནས་དཀྱིལ་འཁོར་གྱི་སློབ་དཔོན་དེས་སྔར་བསྟན་པའི་ཆོ་གས་སློབ་མ་ལ་སྔ་མ་ཇི་ལྟ་བ་བཞིན་དུ་བརྟགས་ནས་རབ་ཏུ་  
གཞུག་པར་བྱ་སྟེ། སྔར་ཇི་ལྟར་དབང་བསྐུར་བ་བཞིན་དུ་ཕྱིས་ཀྱང་སྦྱིན་པར་བྱའོ། །གོ་རིམ་ཇི་ལྟ་བ་བཞིན་དུ་དམ་ཚིག་བསྟན་ཏེ། གསང་བའི་ཕྱག་རྒྱ་དང། རྒྱུད་དང། སྔགས་དང་  
ལས་ཀྱང་དུས་རིང་པོ་ཉིད་ནས་ངེས་པར་བརྟགས་ཏེ། བསམ་པ་ཤེས་ནས་བརྟན་པར་བྱ་སྟེ། སྔགས་ལ་སོགས་པའི་ལས་རྣམས་ཀྱང་ཐམས་ཅད་དུ་གཞན་དུ་མ་ཡིན་ནོ་ཞེས་ཆོ་ག་འདི་ལྟར་  
  
  
༄༅། །བསྟན་པ་ཡིན་ནོ། །དེ་ནས་སློབ་མས་དཀྱིལ་འཁོར་གྱི་སློབ་དཔོན་ལ་ཅི་ནུས་པས་གང་གིས་སློབ་དཔོན་དགྱེས་པ་བདག་དང་  
ལོངས་སྤྱོད་རབ་ཏུ་དབུལ་བར་བྱའོ། །དེ་ནས་དཀྱིལ་འཁོར་གྱི་སློབ་དཔོན་དེས་བུའི་འདུ་ཤེས་ཉེ་བར་གཞག་པར་བྱ་སྟེ། བུ་བཞིན་དུ་བསྒྲུབ་པར་བྱ་ཞིང་མ་  
བཞིན་དུ་ཡང་ལོངས་སྤྱོད་ཀྱིས་ཉེ་བར་བསྡུ་བར་བྱའོ། །དེ་ནས་སྒྲུབ་པ་པོ་དེས་སྔགས་གང་ཡང་རུང་བ་བཟུང་སྟེ། གཅིག་པུ་དབེན་པར་སོང་ནས་སྔར་བསྟན་པ་གོང་  
མ་བཞིན་དུ་རྒྱ་ཆེར་སྦྱར་ཏེ། དེ་དག་ཉིད་ཀྱིས་སྔགས་དག་གིས་ནི་སྤྱན་དྲང་བ་དང། གཤེགས་སུ་གསོལ་བ་དང། མར་མེ་དང། དྲི་དང། བདུག་པ་དང། གཏོར་  
མ་དང། ལྷ་བཤོས་དཀྱིལ་འཁོར་ལ་གསུངས་པ་ཉིད་ཀྱི་ཚོགས་རྒྱ་ཆེར་བྱས་ཏེ། སྤྱན་དྲངས་ནས་གདན་དང། མཆོད་ཡོན་ཕུལ་ལ་དུས་མཚམས་གསུམ་དུ་  
ཁྲུས་ལན་གསུམ་བྱ་ཞིང། གོས་གསུམ་བརྗེ་ཞིང་ཉིན་རེ་བཞིན་དུ་བཟླས་པ་བྱའོ། །དེ་ལ་དུས་གསུམ་ཞེས་བྱ་བ་ནི་མཚན་མོའི་མཐའ་ནས་བརྩམས་པ་ཡིན་ཏེ་  
ཟུང་ཙམ་ནས་ཉི་མ་འཆར་བའི་བར་འདིར་དང་པོའི་དུས་སུ་བརྗོད་དོ། །ཉི་མའི་གུང་ན་ཉི་མ་གཉི་གའི་གུང་ཙམ་གྱི་ཚད་དུ་ནམ་མཁའ་ལ་གནས་པའི་དཀྱིལ་འཁོར་  
  
  
།ཉི་མ་ནུབ་པའི་དུས་སུ་ལྷག་མ་ཟུང་ཙམ་ལུས་པའི་དུས་གསུམ་པ་ཞེས་བརྗོད་དོ། །ཚུལ་ཁྲིམས་བརྟུལ་ཞུགས་ཡང་དག་ལྡན། །སློབ་དཔོན་མཁས་པ་ཆེན་  
པོ་དང། །མཐོན་པོའི་རིགས་སུ་སྐྱེས་པ་དང། །རྣམ་པ་ཀུན་ཏུ་བརྩོན་འགྲུས་བརྟན། །སྔགས་རྒྱུད་དག་ལ་མངོན་བརྩོན་དང། །བྱ་བ་ཀུན་ལ་བློ་གྲོས་དགེ་ཞིབ་ཅིང་མཁས་ལ་ཆོག་ཤེས་དང།།  
ཆོས་ཀྱི་དབྱིངས་ནི་རྟག་ཏུ་འཛིན། །སྤྲོ་བ་ཆེ་ཞིང་གཟི་བརྗིད་ཆེ། །འཇིག་རྟེན་ཆོས་ལ་ལྟོས་པ་མེད། །ཐུབ་མཆོག་ཆོས་ལ་དད་པ་དང། །འཇིག་རྟེན་ན་ནི་ཡོངས་སུ་བསྔགས། །དབེན་པ་ཤེས་  
ཤིང་བཟླས་པ་བྱེད། །སྔོན་དུ་བསྙེན་པས་རྗེས་བསྙེན་བྱེད། །འཇམ་པའི་དབྱངས་ཀྱི་སྔགས་ཤེས་ཤིང། །མཐོང་བས་ངེས་འཛིན་དེ་མཆོག་བྱེད། །སངས་རྒྱས་གསུངས་པའི་སྔགས་  
རྣམས་ལ། །འཇིག་རྟེན་པ་ཡི་སྦྱོར་བ་ཤེས། །སྲུང་བྱེད་མཐུ་ནི་བརྟན་པ་དང། །རྟག་ཏུ་གཙང་སྦྲའི་སྤྱོད་ལ་དགའ། །སངས་རྒྱས་བསྟན་པའི་ལམ་ལ་ནི། །ཐམས་ཅད་དུ་ནི་འཇུག་  
པར་བྱེད། །རབ་བསྔགས་རྒྱལ་བས་བསྟོད་པ་ཡི། །སྔགས་ཟློས་པ་ལ་བརྩོན་པར་བྱེད། །ལས་འབྲས་དག་ལ་རྟག་ཡིད་ཆེ་ས། །འཇིག་རྟེན་ཕ་རོལ་དེ་བཞིན་ནོ། །སྡིག་པ་ཀུན་ལ་  
འཇིགས་བྱེད་པ། །ཤིན་ཏུ་ཕྲ་བའང་དེ་བཞིན་ནོ། །གཙང་ཞིང་གྲིམས་དང་ལེ་ལོ་མེད། །ཡིད་གཞུངས་བལྟ་ན་སྡུག་པ་དང། །སྟོབས་བཅུ་ལྡན་པས་སྔགས་བཤད་དང། །དེ་བཞིན་རྒྱལ་བའི་  
  
  
༄༅། །སྲས་དང་ནི། །གང་དག་འཇིག་རྟེན་སྔགས་དག་དང། །རྡོ་རྗེ་པདྨའི་རིགས་དག་གིས། །དེ་ལ་རྟག་ཏུ་བརྩོན་བྱེད་དང་།གཞུང་དང་བསྟན་བཅོས་དོན་ཀློག་པ།།  
ནད་མེད་པ་དང་སྟོབས་ལྡན་དང། །རྒས་དང་གཞོན་པ་རྣམ་པར་སྤངས། །སྔགས་གྲུབ་དེ་བཞིན་ཤེས་ཉེས་ཅན། །ཀུན་ནས་མྱུར་དུ་བྱེད་པ་དང། །ལས་མཐའ་མི་རིང་ང་རྒྱལ་ཆུང། །ཟུར་  
ཙམ་གྱིས་གོ་ཁྱད་པར་ཅན། །ཚངས་པར་སྤྱོད་ཅིང་ཤེས་རབ་ཆེ་།གཅིག་པུ་འདྲེ་བར་མི་བྱེད་དང། །འཇམ་དཔལ་གྱིས་གསུངས་རྒྱུད་དག་ལ། །དབང་བསྐུར་ཐོབ་ཅིང་དཔའ་བ་དང། །  
བཟླས་པའི་མཐར་བྱས་ལྡན་པ་དང། །དེ་བཞིན་རིག་པ་གོམས་བྱས་དང། །སེམས་དཔའ་ཆེ་ཞིང་འཇིག་རྟེན་ཤེས། །འགྲོ་བའི་དེ་ཉིད་རྗེས་སེམས་དང། །ལེགས་པའི་ལམ་ཉིད་  
རབ་སྦྱར་བྱད། །སྦྱིན་བྱེད་འབྱུང་པོ་ཕན་ལ་དགའ། །ཁྱད་པར་ཅན་དེའི་སློབ་དཔོན་ལ། །རྟག་ཏུ་དོན་དུ་གཉེར་བར་བྱ། །དཀྱིལ་འཁོར་དེ་ནི་བྲིས་པ་ལ། །སྔགས་རྣམས་གྲུབ་པ་སྟེར་  
པར་འགྱུར། །དེ་ཉིད་ཀྱི་ནི་དབང་བསྐུར་ན། །འབྲས་བུ་ཆེན་པོ་སྟེར་བར་འགྱུར། །གྲུབ་པ་འདོད་པའི་སློབ་མས་ཀྱང། །ཐུབ་མཆོག་དེ་ནི་རྟག་ཏུ་མཆོད། །དེ་ཡི་བཀའ་ནི་མ་འགོམ་པར། །  
སློབ་མས་འབད་ནས་བྱ་བ་ཡིན། །ཇི་ལྟར་འབྱོར་བ་ཡོད་པ་བཞིན་།ལོངས་སྤྱོད་དེ་ལ་སྦྱིན་པར་བྱ། །ཉུང་བའང་ཡང་ན་མང་བའང་རུང། །གང་གིས་དགའ་བ་ཐོབ་འགྱུར་བ། །ལུས་དང་སྲོག་  
  
  
།ནོར་ནི་ཇི་ལྟར་སྦྱིན་པ་བཞིན། །སློབ་མཆོས་རིག་དེ་བཞིན་དུ། །སློབ་དཔོན་ཕྱིར་ནི་ནོར་སྦྱིན་ན། །ཚེ་དང་ནད་མེད་དེ་བཞིན་དུ། །གྲགས་པ་ཐོབ་པར་འགྱུར་བ་ཡིན། །སློབ་མས་བླ་  
མ་དེ་མཆོད་ན། །དག་པའི་འགྲོ་བ་ཐོབ་པར་འགྱུར། །ལམ་ནི་སྣ་ཚོགས་ཉར་བསྟན་པས། །དེ་ལ་སྔགས་ནི་འགྲུབ་པར་འགྱུར། །དེ་ལ་བསྟེན་དང་བསྙེན་བཀུར་བྱས། །རི་མོ་བྱས་དང་མཆོད་པས་  
ནི༑ ༑སངས་རྒྱས་རྣམས་དང་དེ་བཞིན་དུ། །རྒྱལ་བའི་སྲས་རྣམས་མཉེས་པར་འགྱུར། །བླ་མ་རྟག་ཏུ་བསྙེན་བཀུར་ན། །ལྷ་རྣམས་ཐམས་ཅད་དགའ་བར་འགྱུར། །བླ་མ་སྔགས་རྣམས་མཐོང་བ་  
ཡིས༑ ༑དེ་ལྟར་ཐམས་ཅད་བསྟན་པ་ཡིན། །སྒྲུབ་པ་པོས་ནི་དང་པོར་ཡང། །དམ་ཚིག་ལ་ནི་འཇུག་པར་བྱ། །དམའ་བའང་དེ་དང་མཉམ་པའང་རུང། །གལ་ཏེ་ཁྱད་པར་གྱུར་ན་ཡང། །རྨོངས་པའམ་  
ལྷག་པ་ཡིན་ཡང་རུང། །རྟག་ཏུ་བླ་མ་བརྙས་མི་བྱ། །ཇི་ལྟར་དེ་ཉིད་རྗེས་མཐོང་ལ། །སྔགས་འགྲུབ་པ་ལ་བྱ་བ་ཡིན། །སྔར་བསྟན་པ་ཡི་སློབ་མ་ཡིས། །དེ་ལ་ཕྲག་དོག་བྱ་བ་མིན། །ལུས་ཅན་  
བརྩེ་བ་འཕེལ་བྱེད་པའི། །མིག་ནི་གང་ལ་ཡོད་གྱུར་པ། །དེ་ནི་སློབ་མ་ཉིད་བྱ་སྟེ། །སློབ་དཔོན་རྒྱུར་ཡང་བྱ་བ་ཡིན། །གང་དུ་ཕན་ཚུན་རྒྱུད་ལ་ནི། །བརྩེ་བའི་ཕྲེང་བ་ཡོད་པ་དང། །བརྩེ་བའི་རྒྱུད་ནི་  
འཛིན་པ་ལ། །དེ་ལ་སྔགས་ནི་སྦྱིན་པར་བྱ། །སློབ་དཔོན་ལ་ནི་སློབ་མ་འམ། །བླ་མས་སློབ་མ་མཐོང་བའང་རུང། །རྟག་ཏུ་སྤྲོ་བར་འགྱུར་བ་ལ། །གཉི་ག་ལ་ནི་གྲུབ་པ་གནས། །དེ་དག་ལ་ནི་རྟག་  
  
  
༄༅། །ཏུ་ཡང། །སྔགས་སྤྱོད་ལམ་ནི་བསྟན་པར་བྱ། །གཉི་གས་ཕ་དང་བུར་ཤེས་ལ། །སྔགས་ནི་འབྲས་བཅས་གནས་པ་ཡིན། །སློབ་མ་བླ་མས་རྟག་ཏུ་ནི། །བརྟན་དང་དགའ་  
བ་དེ་བཞིན་ཐོབ། །བུ་ནི་ཆོས་དང་རྗེས་མཐུན་ལ། །འབད་པས་རྟག་ཏུ་བསྲུང་བར་བྱ། །དེ་དག་ལ་ནི་སངས་རྒྱས་ཆོས། །རྟག་ཏུ་རྒྱུན་མི་ཆད་པར་འགྱུར། །གལ་ཏེ་དེ་མེད་མགོན་བྲལ་ལ། །སྔགས་  
རྣམས་ཇི་སྐད་གསུངས་པ་སྦྱིན། །སེམས་ཅན་དབུལ་པོ་རྣམས་ལ་ནི་།ཁྱད་པར་དུ་ཡང་སྔགས་བྱིན་ན། །སེམས་ཅན་ཀུན་ལའང་སྦྱིན་པ་བས། །སྔགས་ཀྱི་སྤྱོད་པ་ཁྱད་པར་འཕགས། །  
མཆོག་དང་བར་མ་ཐ་མ་ནི། །དུས་རྣམས་ཀུན་ཏུ་བྱ་བ་སྟེ། །རྟག་ཏུ་སེམས་ཅན་ཀུན་ལ་ནི། །རྗེས་སུ་གཟུང་བའི་ཕྱིར་བྱའོ། །འགྲོ་བའང་སྐྱེ་གནས་རྣམས་བརྟགས་ནས། །འདོད་པ་དག་  
ལ་སྦྱིན་པར་བྱ། །དེ་ནི་ཇི་ལྟར་འདོད་པའི་སྔགས། །སློབ་མས་དེ་ལ་བླང་བར་བྱ། །དེ་ཉིད་ཀྱིས་བསྟན་ལམ་ཡིན་ཏེ། །གཞན་དུ་དེ་ལྟ་མ་ཡིན་ནོ། །འཇིག་རྟེན་ཕ་རོལ་པ་ལ་ནི། །གྲུབ་པ་དེ་  
ལས་བསླང་བར་བྱ། །ཕ་བཞིན་མགོ་བོས་ཕྱག་བྱས་ནས། །དེ་ནས་ཇི་ལྟར་འདོད་བཞིན་འགྲོ་དེ་ནས་གཅིག་བུ་འགྲོ་བྱས་ནས། །མཉམ་པར་གཞག་སྟེ་བཟླས་པ་བྱ། །སློང་མོ་སློང་བས་  
རྗེས་འཚོ་ཞིང། །ཐུབ་པ་དུས་གསུམ་ཟློས་པར་བྱེད། །སྔར་ནི་ཇི་ལྟར་བསྟན་པ་བཞིན། །ལམ་དུ་རབ་ཏུ་འཇུག་པར་བྱེད། །དེ་ལ་རྗེས་འཇུག་བསྟེན་པ་དང། །འདུག་པ་དང་ནི་གནས་པ་  
  
  
༑དབེན་པ་ཆེན་པོ་རི་རྩེ་དང། །དེ་བཞིན་ཆུ་བོའི་ངོགས་གཙང་དང། །བ་ལང་གནས་དང་མཚོ་ཆེན་དང། །དབེན་པ་སྐྱེ་བོ་རྣམས་སྤངས་དང། །ལྷ་ཁང་སྟོངས་དང་ཤིང་དང་ནི། །མཚན་  
གཅིག་རི་ནི་མཐོན་པོ་དང། །རྒྱ་མཚོ་ཆེ་ངོགས་དགའ་བ་དང་།གླིང་རྣམས་ཆེན་པོ་དག་དང་ནི། །རྣམ་པ་སྣ་ཚོགས་སྔར་བསྟན་པའི། །ཡུལ་ནི་ཡིད་དུ་འོང་བ་དང། །འདི་དག་ལས་ནི་ཕྱོགས་  
གཞན་དུ། །མཉམ་གཞག་སྔགས་ནི་བཟླ་བར་བྱ། །གྲོགས་པོ་མཚན་ཉིད་ལྡན་པ་ནི། །སྔགས་དོན་ལུགས་དང་ཚད་མར་ལྡན། །ཟུར་གྱི་རྣམ་པ་དེ་ཉིད་ཤེས། །བདག་དང་དེ་ཡང་འདྲ་བའོ། །དཔའ་  
ཞིང་གཡུལ་ལས་རྣམ་རྒྱལ་དང། །སྙིང་སྟོབས་ཆེ་ཞིང་བཟོད་དང་ལྡན། །རྒྱལ་བས་གསུངས་པའི་བསྟན་པ་དང། །སྔགས་ཀྱི་སྤྱོད་པ་ལ་དད་ཅིང། །སྔགས་པའི་མཚན་ཉིད་དང་ལྡན་ལ། །བཟོད་དང་  
ལྡན་པའི་གྲོགས་པོ་ལ། །དེ་ལ་འབད་པ་མེད་པར་ནི། །སྔགས་ཀྱི་ལས་རྣམས་འགྲུབ་པར་འགྱུར། །ཐོ་རངས་མལ་ནས་ལངས་ནས་ནི། །མཚོ་ཆེན་ལས་བྱུང་ཆུ་བོ་ལས། །བྱུང་ཆུ་སྲོག་ཆགས་  
སྐྱོན་མེད་པའི། །བཟང་པོས་ཁྲུས་ནི་རབ་ཏུ་བྱ། །ས་དང་ལྕི་བ་ཕྱེ་མ་ཡིས། །སྔགས་ཤེས་པས་ནི་ལུས་དྲིལ་བྱ། །སྔགས་ཀྱིས་དེ་བཞིན་དག་བྱས་པའི། །དྲི་མེད་གཙང་སྒྲར་བྱས་པའི་ཆུས་།སྔགས་ལྡན་  
བདག་ཉིད་ཁྲུས་བྱ་ཞིང། །ཧ་ཅང་རིང་བར་འདུག་མི་བྱ། །དེ་ནས་ལངས་ནས་ཆུ་དོགས་འདུག་ས་དག་གིས་ཀྱང་ལག་གཉིས་བཀྲུ། །བདུན་དང་བདུན་དང་ཡང་བདུན་ནི། །ཉི་ཤུ་རྩ་གཅིག་བར་དུའོ།།  
  
  
༄༅། །དེ་བཞིན་དུ་ཡང་ཉེ་རེག་བྱ། །སོ་ཤིང་དག་ཀྱང་ཡང་དག་བྱེད། །སོ་ཤིང་རྣམ་པར་བོར་ནས་ནི། །དེ་ནས་སྐྱོབ་ལ་ཕྱག་ཀྱང་བྱ། །འཇིག་རྟེན་མགོན་ལ་ཕྱག་  
འཚལ་ནས། །མཆོད་པ་ཡིད་དུ་འོང་བར་བྱ། །རྣམ་པ་སྣ་ཚོགས་མཆོད་བསྟོད་དང། །ཡང་དག་བསྟོད་པ་ཡང་ཡང་བྱ། །དྲི་ཞིམ་མེ་ཏོག་དེ་བཞིན་དུ། །སྟོན་ལ་འདོད་པས་མཆོད་  
ཡོན་དབུལ། །སངས་རྒྱས་རྣམས་དང་དེའི་སློབ་ལ། །སྤྱི་བོས་རབ་བཏུད་ཕྱག་འཚལ་ལོ། །འཇིག་རྟེན་མགོན་པོ་དེ་དག་གི་མདུན་དུ་སྡིག་པ་བཤགས་པར་བྱ། །རས་རིས་བར་  
མའི་མདུན་དུ་ནི། །བདག་ཉིད་དག་ཀྱང་དབུལ་བར་བྱ། །ཀུ་ཤའི་ཁྲེས་ནི་བྱས་པ་དེར། །ལེགས་པར་མཉམ་གཞག་འདུག་ནས་ནི། །དེས་ནི་ཕྲེང་བ་ཐོགས་ནས་སུ། །འབད་པས་  
བཟླས་པ་བྱ་བ་ཡིན། །ཇི་ལྟར་རྙེད་པའི་སྔགས་ཀྱིས་བྱ། །དེ་ཚེ་སྔགས་གཞན་བཟླས་མི་བྱ། །ཧ་ཅང་ངན་པ་སྤང་བྱ་སྟེ། །ཧ་ཅང་བཟང་པོའང་དེ་བཞིན་ནོ། །བར་མ་བར་མའི་ལས་དག་  
ལ༑ ༑སྡོམ་ཆེན་སྔགས་ནི་རྟག་ཏུ་བཟླ། །ཧ་ཅང་སྐད་མཐོན་འབད་པས་སྤང། །ཚིག་ནི་དམའ་བའང་མ་ཡིན་ནོ། །བར་མ་དབུས་ཀྱི་ཡུལ་དག་ཏུ། །རྗེས་མཐུན་རྒྱལ་བས་བསྔགས་པ་འོ། །ཧ་  
ཅང་སྐད་མཐོ་དམའ་བའང་མིན། །བར་མས་རྟག་ཏུ་བཟླས་པ་བྱ་།སངས་རྒྱས་སྔ་མ་ཀུན་གྱིས་ནི། །ཚིག་ནི་ལེགས་ལྡན་ཡིན་ཞེས་གསུངས། །རྟག་ཏུ་གཞན་གྱི་རྣ་ལམ་དང། །  
  
  
།དབེན་པའི་ཕྱོགས་སུའང་བདག་རིག་པས། །སྔགས་ཀྱང་བར་མ་བཟླ་བར་བྱ། །དེ་ལྟར་སྔགས་བཟླས་རབ་སྦྱར་ན། །སྔགས་ནི་གང་ཡང་མྱུར་དུ་འགྲུབ། །  
བར་མའི་སྔགས་ནི་འགྲུབ་འདོད་ན། །ཡང་དང་ཡང་དུ་བཟླས་པ་བྱ། །དེ་བས་བཟླས་པ་རྣམ་བྲལ་དང། །སྔགས་ཀྱི་དེ་ཉིད་དོན་ལེགས་ཐོས། །དབེན་ཞིང་གདུང་བ་མེད་པར་  
ནི༑ ༑ཟློས་པས་སྔགས་ནི་བཟླ་བར་བྱ། །མཚན་མོ་ཡི་ནི་བཞི་ཆ་དང། །དེ་ཕྱེད་དེ་བཞིན་ཕྱེད་ཉིད་དང། །སྐྱ་རེང་དམར་པོ་ཟུང་ཙམ་ལ། །ཉི་མའི་དཀྱིལ་འཁོར་འཆར་བ་ན། །དང་པོ་  
བར་མ་ཉིད་དུ་ནི། །ཐུབ་པ་མཆོག་གིས་གསུངས་པ་ཡིན། །ཟུང་ཙམ་ཁྲུ་ནི་བཞི་པ་སྟེ། །བར་མར་ཡོངས་སུ་བསྒྲགས་པ་ཡིན། །དེ་ནས་ཉི་མ་ཕྱེད་ཤར་ན། །སྔགས་བཟླས་དེ་ཚེ་སྤང་བར་  
བྱ༑ ༑སྔགས་བཟླས་དེ་ཚེ་བཏང་བ་ན། །སྔོམ་བརྩོན་མཆོད་ཡོན་སླར་གཤེགས་གསོལ། །དེ་ཚེ་བཏང་བའི་ལྷག་དུས་ལ། །ཐུབ་པའི་བསྟན་ལ་དགེ་བ་བྱ། །དམ་ཆོས་བཀླག་ལ་སོགས་པ་  
ནི༑ ༑ཤེས་རབ་ཕ་རོལ་ཕྱིན་ལ་སོགས། །གླེགས་བམ་ས་བཅུ་ཞེས་བྱ་བ། །མཆོད་དང་བཀླག་པ་རྟག་ཏུ་བྱ། །དེ་ནས་དུས་ལ་བབ་གྱུར་ན་།རང་སྔགས་སྔགས་ཀྱི་མགོན་པོ་དང། །  
ཐུབ་པ་མཆོག་ལ་ཕྱག་འཚལ་ནས། །དེ་ནས་འཚོ་བའི་དོན་དུ་འགྲོ་།དུས་དང་སྤྱོད་དང་དེ་བཞིན་ལྡན། །དུས་སུ་ཟས་སྤྱོད་དབང་བོ་ཐུལ། །ཆོས་ཅན་སྒྲུབ་ལ་བརྩོན་པ་དང། །སངས་  
  
  
༄༅། །རྒྱས་བསྟན་ལ་རབ་ཏུ་དད། །མི་སྨྲ་གྲོང་གི་ནང་དུ་འདུག་རྟག་ཏུ་གཙང་སྦྲ་སྤྱོད་ལ་དགའ། །ཆོས་ལྡན་སེམས་ཅན་ཁྱིམ་དུ་ནི། །སློང་དུས་རྟག་ཟློས་  
བྱེད་ཅིང་འདུག་སྲོག་ཆགས་མེད་ཆོས་གྲུབ་པ་ཡི། །ཟས་ནི་གཙང་བར་གྲགས་པ་དང། །ཡང་དག་ལྟ་བའི་ཁྱིམ་དང། དང། །སངས་རྒྱས་བསྟན་ལ་དང་བ་ཡི། །དེ་འདྲའི་ཁྱིམ་  
ལ་རྟག་ཏུ་ནི། །སློང་བའི་དོན་དུ་སློང་མོ་བླང། །ཇི་ལྟར་དཔའ་བོས་གོ་བགོས་ཏེ། །ཉམ་ངའི་གཡུལ་དུ་འཇུག་པ་ན། །རྟག་ཏུ་དགྲ་ནི་འཇོམས་བྱེད་དེ། །དགྲ་ཡིས་འཇོམས་ཀྱང་  
མི་ནུས་པ། །དེ་བཞིན་སྔགས་པ་རྟག་གྲོང་དུ། །སློང་མོའི་འཚོ་བས་འཇུག་པ་ན། །གཟུགས་སྒྲ་ལ་སོགས་བཟང་པོ་ནི། །དེ་ལྟར་མཐོང་བས་ཆགས་གྱུར་ན། །འདོད་ཆགས་  
ཞི་བའི་དོན་གྱི་ཕྱིར། །དགེ་བ་མི་གཙང་བསྒོམ་པར་བྱ། །ལང་ཚོའི་རྣམ་པས་བརྒྱན་པ་ཡི། །བུད་མེད་གཟུགས་ནི་མཐོང་བ་ན། །མི་གཙང་དྲི་ངན་བསྒོམ་བྱ་ཞིང། །ཤིན་ཏུ་སྨད་  
པ་རྣག་དང་གཅིན། །སྲིན་བུས་ཟོས་དང་དུར་ཁྲོད་གནས། །ལུས་ནི་མི་རྟག་སྡུག་བསྔལ་ཡིན། །བྱིས་པ་སྔགས་ལ་རྨོངས་པ་ཡིས། །འགྲོ་བ་ལྔ་པོ་དག་ཏུ་འཁོར། །ལས་ཀྱི་སྐུད་  
པས་བཅིངས་ནས་ནི། །ཡུན་རིང་དུས་སུ་མྱ་ངན་བྱེད། །མི་ཤེས་སྒྲིབ་པས་རྨོངས་པས་ན། །དམུས་ལོང་སྡུག་བསྔལ་རྒྱུ་ཡང་ཡིན། །གང་དུ་བློ་ནི་ཕྱིན་ཅི་ལོག་སྐྱེ་བོ་ཆགས་  
  
  
།རྣམ་པ་སྣ་ཚོགས་ལས་གར་གྱི། །རྣམ་པ་དུ་མར་ཆགས་བྱེད་པས། །ཡུན་རིང་རེས་ཀྱིས་གནས་ནས་ནི། །འགྲོ་དང་འོང་བར་སྤྱོད་པར་བྱེད། །གར་བྱེད་བཞིན་དུ་སྤྱོད་པ་  
ཡིས༑ ༑བྲན་བཞིན་དུ་ནི་གཏོང་བར་བྱེད། །མི་གཙང་དགའ་བའི་སེམས་ཅན་གང། །ཡུན་རིང་ལམ་དུ་ཕོངས་པར་འགྱུར། །འཁོར་བའི་རྒྱ་མཚོའི་ཆུ་འབྱུང་བ། །ཟོ་ཆུན་གྱི་ནི་རྣམ་པ་བཞིན། །  
འགྲོ་བ་དེ་དག་མི་བཟད་པའི། །སྡུག་བསྔལ་ཆུ་ཡིས་ཁྱབ་པ་ཡིན་།སངས་རྒྱས་ཀྱིས་ནི་བུད་མེད་དག་མ་འདྲེས་སྡུག་བསྔལ་རྩ་བར་གསུངས། །ཉན་ཐོས་བྱང་ཆུབ་སེམས་དཔའ་དང། །  
རང་རྒྱལ་ཐུབ་པས་དེ་བཞིན་གསུངས། །འཁོར་བའི་རྒྱ་མཚོ་མི་འཁྲུགས་པ། །རྒྱ་མཚོ་འདི་ནི་སྐམ་པར་དགའ། །བུད་མེད་སེམས་ཀྱིས་བསླུས་པས་ནི། །གང་དུ་སེམས་ཅན་བྱིང་གྱུར་  
ནས༑ ༑དམྱལ་བ་དུད་འགྲོའི་འཇིག་རྟེན་དང། །ཡི་དྭགས་འཇིག་རྟེན་ལྷ་མ་ཡིན། །དེ་བཞིན་མི་ཡི་འཇིག་རྟེན་དང། །ལྷ་ཡི་འགྲོ་བའི་འགྲོ་བར་འགྲོ་བུད་མེད་ཆགས་པས་བསླུས་  
པས་ན༑ ༑ཀུན་ནས་ཡོངས་སུ་འཁོར་འགྱུར་ཞིང། །འདམ་ཆེན་ནང་དུ་འབྱིང་འགྱུར་ལ། །འཁོར་བའི་རྒྱ་མཚོ་བཙོན་ར་ཡིན། །བུད་མེད་ཆགས་པའི་བླུན་པོའི་མི། །རུལ་པའི་རོ་ལ་  
ཝ་བཞིན་ནོ། །གང་དུ་མི་ནི་ཆགས་བྱེད་པ། །ཤིན་ཏུ་མི་བཟད་སྡུག་བསྔལ་བཟོད། །དཀར་པོའི་ཆོས་ནི་ངེས་ཉམས་བྱེད། །སངས་རྒྱས་བསྟན་ལ་ཞུགས་པས་ནི། །སྡུག་བསྔལ་འཁོར་  
  
  
༄༅། །བའི་རྒྱ་མཚོ་ཉིད། །ཐམས་ཅད་ཡོངས་སུ་ཟློག་བྱེད་ཅིང། །སྔགས་ཟློས་དགའ་ཞིང་བརྩོན་པ་དང། །གྲགས་པ་ཆེ་ཞིང་ཆགས་དང་བྲལ། །གཟི་བརྗིད་ལྡན་  
ཞིང་ཀུན་དང་མཛའ། །དེ་དག་ལ་ནི་སྡུག་བསྔལ་མེད། །ཡང་དག་སྡོམ་དང་ཚངས་བདེན་ཤེས། །བླ་མ་ལྷ་ལ་མཆོད་བྱེད་དང། །མ་དང་ཕ་ལ་གུས་པ་རྣམས། །དེ་དག་ལ་ནི་སྡུག་  
བསྔལ་མེད། །དམ་པའི་དོན་ལ་བརྟེན་ན་ནི། །མི་རྟག་སྡུག་བསྔལ་སྟོང་པ་དང། །དེ་བཞིན་དབྱིག་དུག་ཟུག་རྡུ་བཞིན། །ཟློས་པ་བུད་མེད་ལུས་བསམ་བྱ། །བློ་ངན་ཕུང་བའི་ལྕགས་  
ཀྱུས་ཟིན། །འཁོར་བ་ལས་ནི་འབྱུང་མི་ནུས། །རྟག་ཏུ་བུད་མེད་ཆགས་གྱུར་པ། །དེ་ལ་གྲུབ་པ་ཡོད་མ་ཡིན། །ཟློས་པ་འདི་ལ་ཚུལ་ཁྲིམས་ཉམས། །དེ་ལ་གྲུབ་པ་མཆོག་མེད་ཅིང། །  
གྲུབ་པ་འབྲིང་ཡང་ཡོང་མེད་དེ། །གྲུབ་པ་ཐ་མའང་ཡོད་མ་ཡིན་།ཚུལ་ཁྲིམས་འཆལ་ལ་ཐུབ་དབང་གིས། །སྔགས་གྲུབ་པར་ནི་མ་གསུངས་ཏེ། །མྱ་ངན་འདས་གྲོང་འགྲོ་བ་  
ཡི༑ ༑ཡུལ་དང་ཕྱོགས་ཀྱང་མ་ཡིན་ནོ། །བྱིས་པ་ངན་པ་འདི་ལ་ནི་།སྔགས་གྲུབ་པ་ནི་ག་ལ་ཡོད། །སྐྱེ་བོ་ཚུལ་ཁྲིམས་འཆལ་འདི་ལ་།དེ་ལ་བདེ་འགྲོ་ག་ལ་ཡོད། །མཐོ་  
རིས་སུ་ཡང་མི་འགྱུར་ཞིང། །བདེ་བ་མཆོག་ཏུའང་མི་འགྱུར་ན་།རྒྱལ་བས་གསུངས་པའི་སྔགས་རྣམས་ནི། །འགྲུབ་པར་འགྱུར་བ་སྨོས་ཅི་དགོས། །ཏ་ལའི་ཤིང་གི་མགོ་  
  
  
༑གང་ཚེ་བཅད་པར་གྱུར་པ་ནའང། །སྔོན་པོ་ཉིད་ཀྱི་སྐལ་མེད་ན། །མྱུ་གུ་ནམ་ཞིག་འབྱུང་བར་འགྱུར། །དེ་བཞིན་སྔགས་གྲུབ་རྨོངས་པ་དང། །ཚུལ་ཁྲིམས་ཉམས་ཤིང་སྡིག་ལས་  
བྱེད༑ ༑རྟག་ཏུ་བུད་མེད་ཆགས་པ་ལ། །འདིར་ནི་རབ་ཏུ་བསྟན་པ་ཡིན་།མི་དགེའི་བཤེས་གཉེན་བསྟེན་པ་ལ། །སྔགས་ཀྱི་རྒྱལ་པོ་ག་ལ་འགྲུབ། །དེ་བས་དུལ་དང་རྟག་བཟླས་བྱེད། །བུད་མེད་སྐྱོན་  
ནི་རྣམ་སྤྱོད་ལ། །དེ་ལ་ཆགས་པ་རྣམ་སྤང་བ། །དེ་ལ་གྲུབ་པར་བརྗོད་པ་ཡིན། །བྱིས་པ་བུད་མེད་ལ་བརྒྱལ་བ། །གཞན་ལ་གྲུབ་པ་བསྟན་པ་མིན། །བློ་ལྡན་གཡེང་བ་མེད་ལ་དགའ། །གཙང་  
ཞིང་མ་ཆགས་ཤེས་ཉེན་ཅན། །རིགས་མཐོ་བརྟན་དང་དཔའ་བ་དང་།བརྩེར་ལྡན་མཐོང་ན་དགའ་བ་དང། །ཆོས་དང་ཆོས་མིན་རྣམ་དཔྱོད་ཤེས། །དེ་ལ་གྲུབ་པ་རྙེད་མི་དཀའ། །དེ་ལྟར་  
སྔགས་ཤེས་ཞུགས་པ་ནི། །གྲོང་དུ་སློང་ཕྱིར་རབ་ཏུ་འཇུག་སྔར་ནི་བརྟགས་པའི་གནས་དག་ཏུ། །ཇི་ལྟར་འདོད་བཞིན་སོང་ནས་ནི། །བློ་ལྡན་དག་པས་བསླང་བའི་སྣོད། །གཙང་བའི་ཕྱོགས་སུ་ཡང་  
དག་གཞག་ཕྱི་རོལ་སོང་ནས་རྐང་གཉིས་བཀྲུ། །དེ་ནས་ཡང་ནི་ཡན་ལག་སྟེ། །དེ་ཚེ་སྲོག་ཆགས་མེ་དཔའི་ཆུས། །ལག་པ་གཡས་པས་བྱིན་པ་གཡས། །ལག་པ་གཡོན་པས་བྱིན་པ་གཡོན། །ཡང་  
ན་གཉིས་ཀ་དུས་གཅིག་བཀྲུ་ས་ནི་ལག་གཡོན་ཡང་བཞག་ནས། །སྔར་ནི་ཡང་དག་བཞག་པ་ཡི། །བདུག་པ་གཙང་མའི་ས་དག་གིས། །ལག་པ་གཉིས་ནི་རབ་ཏུ་བཀྲུ་དེ་ནས་སྔགས་ཀྱིས་  
  
  
༄༅། །དག་བྱས་པའི། །དྲི་མེད་གཙང་སྦྲ་དག་སྣོད་ལ། །བ་ནི་སེར་སྐྱས་བོར་བ་ཡིས། །ལྕི་བ་སར་པ་བླང་བར་བྱ། །སྲོག་ཆགས་མེད་པའི་ཆུར་སྦྱར་བས། །སྟོན་པ་ལ་  
ནི་དཀྱིལ་འཁོར་བྱ། །དང་པོ་ཐུབ་པ་མཆོག་ལ་ནི། །ཁོར་ཡུག་ཁྲུ་གང་ཙམ་དུ་བྱ། །གཉིས་པ་རང་སྔགས་མགོན་པོ་ལ། །གསུམ་པ་རང་རིགས་ལྷ་ལ་འོ། །སྔགས་པ་བཟླས་པ་གང་  
བྱེད་པ༑ ༑རྟག་ཏུའང་དེ་ཉིད་བྱ་བ་ཡིན། །ཡང་ནི་སེམས་ཅན་ཐམས་ཅད་ཀྱི། །ལོངས་སྤྱོད་ཕྱིར་ནི་བསྟན་པ་ཡིན། །གཡས་སུ་འཇིག་རྟེན་མགོན་པོ་ཡི། །དཀྱིལ་འཁོར་འདི་ནི་རྟག་ཏུ་བྱ།།  
དཀོན་མཆོག་གསུམ་གྱི་དཀྱིལ་འཁོར་ནི། །གྲུ་བཞི་དག་ཏུ་བྱ་བ་ཡིན་།གཉིས་པ་རང་སངས་རྒྱས་རྣམས་ལ། །གསུམ་པ་སྟོབས་བཅུ་ལྡན་པའི་སྲས། །དཀྱིལ་འཁོར་བདུན་པོ་  
འདི་དག་ནི། །ཀུན་ནས་གྲུ་བཞིར་བྱ་བ་ཡིན། །ཁྲུ་གང་ངམ་ནི་ཁྲུ་ཕྱེད་དུ། །ཉིན་རེ་ཞིང་ནི་བྱ་བ་ཡིན། །སྡིག་པ་འཇིག་བྱེད་བཟླས་པ་ནི། །དབེན་པའི་ཕྱོགས་སུ་ཉིན་རེ་བྱ། །སྔགས་  
པ་དེ་ནས་ལངས་ནས་ནི། །འབད་པས་ལག་གཉིས་རབ་ཏུ་བཀྲུ་གཙང་བའི་ཆུ་ཡིས་ཉེ་རེག་བྱ། །དག་ཅིང་སྲོག་ཆགས་སྤངས་པ་ཡི། །དྲི་མེད་གཙང་སྦྲས་འབད་ནས་ནི། །གཙང་བའི་  
སྣོད་ནི་དེ་ཚེ་བླང། །མཚོ་ཆེན་དང་ནི་འབབ་ཆུ་འམ། །ཆུ་མིག་ཆུ་བོ་ལ་གནས་དང། །གཙང་བའི་ཕྱོགས་ནས་བྱུང་བ་ཡི། །སེམས་ཅན་དག་པ་ལག་བླངས་ལ། །གཉིས་སམ་གསུམ་དུ་  
  
  
།སྔགས་པས་ཉེ་རེག་བྱ་བ་ཡིན། །དེ་ནས་ཆུས་རེག་གདོང་དང་ནི། །དེ་བཞིན་དུ་ནི་རྣ་ཁུང་དག་མིག་དང་སྣ་དང་ལག་གཉིས་དང། །སྤྱི་བོ་ལྟེ་བའི་ཕྱོགས་རེག་བྱ། །དགེ་བ་སྤྱོད་  
པས་ལན་ལྔ་འམ་བདུན། །ཆོ་ག་ཇི་བཞིན་ཐམས་ཅད་བྱ། །གཙང་སྦྲའི་སྤྱོད་པ་ལེགས་ལྡན་པས། །ཟློས་པ་གཙང་བར་གྱུར་པ་ཡིས་།སློང་སྣོད་ཡང་དག་བླངས་ནས་ནི། །ཆུ་ཡི་གཞིར་ནི་འགྲོ་  
བར་བྱ༑ ༑གང་དུ་ཆུ་ཡི་རྒྱུན་འབབ་གནས། །དེ་བཞིན་དུ་ནི་ཆུ་མིག་དང། །ཆུ་བོ་རབ་ཏུ་འབབ་པ་ལ། །རྟག་ཏུ་ཟས་ནི་བཀྲུ་བར་བྱ་།གཙུག་ལག་ཁང་ངམ་གནས་ཁང་དུ། །དེ་ནས་ལངས་ནས་  
འགྲོ་བར་བྱ། །གང་དུ་སྔོན་ནི་བརྟེན་པ་དང། །གང་དུ་གནས་པ་དེར་འགྲོ་བྱ། །དེ་ནས་ཟློས་པས་ལྷུང་བཟེད་དེ། །སོང་ནས་ཕྱོགས་ནི་དེར་གཞག་བྱ། །དེ་ནས་ཉེ་རེག་མྱུར་བྱས་ནས། །དེ་བཞིན་  
ཡང་ནི་ལྷུང་བཟེད་བླངས། །ལྷུང་བཟེད་ས་འམ་ལོ་མའམ། །དངུལ་དང་གསེར་གྱི་སྣོད་དང་ནི། །ཟངས་མ་ཤིང་ཤུན་དག་ཀྱང་རུང་།སྟོན་པ་ལ་ནི་དབུལ་བར་བྱ། །སྟེན་པ་ལ་ནི་བཤོས་  
ཕུལ་ནས། །རང་སྔགས་སྔགས་ཀྱི་རྒྱལ་པོའང་བརྗོད། །འགྲོན་ཞིག་སྡུག་བསྔལ་གྱུར་འོངས་ན། །ཅི་ནུས་པར་ནི་སྦྱིན་པར་བྱ། །རྣམ་པ་ཀུན་ཏུ་ཁ་ཟས་ནི། །ཧ་ཅང་མང་བ་སྦྱིན་མི་  
བྱ༑ ༑སྔགས་རིག་ལུས་གདུང་མི་བྱ་སྟེ། །རྣམ་པ་ཀུན་ཏུ་ཅི་རིགས་བྱ། །ལྟོ་བའི་ཚད་ཙམ་གཞག་བྱ་སྟེ། །ལྷག་མའི་ཟས་ནི་རྟག་ཏུ་སྦྱིན། །བཀྲེས་དང་སྐོམ་པས་ཉེན་གྱུར་ན། །སྔགས་  
  
  
༄༅། །ཀྱི་དོན་ལ་རྟེན་མི་ནུས། །ཁ་ཟས་མང་དང་ཉུང་ཟོས་ན། །སྔགས་རྣམས་མཉེས་པར་མི་ནུས་སོ། །དེ་ཉིད་ཕྱིར་ན་ཐུབ་དབང་གིས། །སེམས་ཅན་ཟས་ཀྱིས་  
གནས་པའོ་ཞེས། །ལུས་ཅན་རྣམས་ལ་གསུངས་པ་སྟེ། །གང་གིས་མི་རྣམས་འཚོ་བ་དང། །ལྷ་དང་ལྷ་མིན་དྲི་ཟ་དང། །ཀླུ་དང་གནོད་སྦྱིན་མིའམ་ཅི། །སྲིན་པོ་ཡི་དྭགས་ཤ་  
ཟ་དང། །འབྱུང་པོ་སྐར་མ་གཟའ་རྣམས་དག་གང་ཞིག་ཁ་ཟས་མི་ཟ་བ། །དེ་ནི་གང་ཡང་ཡོད་མ་ཡིན། །རགས་པའི་ཟས་ནི་གང་ཡིན་པ། །ཁམ་གྱི་ཟས་སུ་རྣམ་པར་བསྒྲགས།།  
སེམས་ཅན་ཕྲ་བའི་ཟས་ཅན་ཡང། །དེ་བཞིན་གཤེགས་པ་ཉིད་ཀྱིས་གསུངས། །བསམ་གཏན་ཟས་ཅན་རྣམས་ལ་ནི། །གཟུགས་ཀྱི་ཁམས་ན་སྤྱོད་པའོ། །གཟུགས་མེད་ཁམས་  
ཀྱི་ལྷ་དག་ནི། །ཏིང་འཛིན་འབྲས་བུ་ལ་སྤྱོད་པའོ། །སྲིད་པ་བར་མའི་སེམས་ཅན་རྣམས། །དྲི་ཡི་ཟས་སུ་རབ་ཏུ་བསྒྲགས། །དེ་བཞིན་འདོད་ཁམས་སེམས་ཅན་དག་སྣ་ཚོགས་ཟས་  
ལ་སྤྱོད་པ་ཡིན། །དེ་ཉིད་ཕྱིར་ན་ཐུབ་དབང་གིས། །ལས་ཀྱི་རྒྱུ་ཡིས་གསུངས་པ་ནི། །སེམས་ཅན་ཟས་ཀྱིས་གནས་པ་ཞེས། །ཐམས་ཅད་ལ་ནི་རབ་ཏུ་བསྒྲགས། །ཟློས་ལ་རྟག་  
ཏུ་བརྩོན་པས་ནི། །ཟས་ཀྱི་ཚོད་རིག་བྱ་བ་ཡིན། །གང་ཕྱིར་སྔགས་བརྟེན་ནུས་པ་ནི། །ཁ་ཟས་ལ་ནི་རབ་ཏུ་གནས། །སྤྱོད་པ་ཡོངས་སུ་དག་པ་དང། །དགེ་ཞིང་ཚངས་པར་  
  
  
།ཁ་ཟས་ཚོད་ནི་རིག་པ་ལ། །དེ་ལ་གྲུབ་པ་རྙེད་མི་དཀའ། །ཇི་ལྟར་ཤིང་རྟའི་ཤིང་རྟ་བབས། །མིག་ནི་ཡོངས་སུ་བསྐུས་པ་ནི། །ཡུན་རིང་དུས་སུ་བརྟན་ཕྱིར་དང། །ཁལ་ནི་འདོགས་  
བར་བྱ་ཕྱིར་རོ། །དེ་བཞིན་སྔགས་པ་སྔགས་ཤེས་པས། །ཁ་ཟས་གནས་ཕྱིར་འཛིན་བྱེད་དང། །ལུས་ཀྱང་ཚིམ་པར་བྱ་བའི་ཕྱིར་།ཟློས་པས་རྟག་ཏུ་གསོ་བར་བྱ། །སྔགས་རྣམས་བསྒྲུབ་པའི་  
ཕྱིར་དང་ནི། །བྱང་ཆུབ་ཚོགས་ནི་བྱ་བའི་ཕྱིར། །དེ་བཞིན་དུ་ནི་སྔགས་བཟླ་བ། །མི་ཡི་འཇིག་རྟེན་བསྲུང་བྱའོ། །དེ་ཉིད་ཕྱིར་ན་ཐུབ་མཆོག་ནི། །འོད་སྲུང་ཞེས་བྱ་སྔོན་བྱུང་བ། །དེ་ཚེ་དེ་དུས་ས་  
སྟེང་འདིར། །འོད་ཆེན་ལྡན་པ་དེས་གསུངས་པ། །འབྱུང་པོ་རྣམས་ལ་ལེགས་དོན་དུ། །སྔགས་འདི་རབ་ཏུ་གསུངས་པ་ནི། །འཇིག་རྟེན་མ་ལུས་སྡུག་བསྔལ་དང། །དམན་དང་དབུལ་དང་སྐྱོ་བ་དང།།  
འབད་རྩོལ་དག་ལ་ཉོན་མོངས་པ། །དེ་དག་དོན་ཕྱིར་གསུངས་པ་ནི་།འབྱུང་པོ་རྣམས་ལ་ལེགས་དོན་དང། །དེ་བཞིན་གནས་པར་འདོད་པ་ཡང། །འབྱུང་པོ་རྣམས་ལ་ཟས་དོན་དུ། །སྔགས་  
མཆོག་འདི་ནི་གསུངས་པ་ཡིན། །ཉན་ཐོས་དག་ནི་ཐམས་ཅད་དང་།བྱང་ཆུབ་ལ་གནས་ཐམས་ཅད་ཉོན། །བདག་གིས་སྔགས་འདི་རབ་བརྗོད་ཀྱི། །ནད་རྣམས་འཇིག་བྱེད་ཟུངས་ཤིག་  
དང། །གང་ཡང་བཀྲེས་ནད་ཀྱིས་ཉེན་དང། །གང་ཡང་སེམས་ཅན་སྐོམ་པ་རྣམས། །ཀུན་གྱི་སྡུག་བསྔལ་ཉེར་ཞིའི་ཕྱིར། །འབྱོར་བ་འདོད་རྣམས་རབ་ཉོན་ཅིག་འོད་སྲུང་འོད་ནི་ཆེན་  
  
  
༄༅། །པོ་པ། །ཐུབ་པ་མཆོག་གིས་དེ་སྐད་གསུངས། །ཉན་ཐོས་རྣམས་ནི་ཡིད་དགའ་ནས། །ཁྱབ་བདག་ལ་ནི་གསོལ་བ་འདེབས། །ཆོས་མཁྱེན་སྔགས་ནི་  
བཤད་དུ་གསོལ། །ཆོས་ཀྱི་རྒྱལ་པོ་ཐུབ་པ་ཆེ། །སེམས་ཅན་བརྩེ་བའི་མཆོག་གྱུར་པ། །དུས་ནི་རབ་ཏུ་ཉེ་བར་གནས། །དེ་སྐད་གསོལ་ནས་ཐུབ་མཆོག་གིས། །ཀ་ལ་པིང་ཀའི་  
སྒྲ་སྐད་དང། །རྔ་བོ་ཆེ་ཡི་སྒྲ་སྐད་དང། །ཚངས་དབྱངས་སྟོབས་ནི་ཆེན་པོ་དང། །ཚངས་ཤེས་རྒྱལ་བ་སྔོན་འདྲེན་པས་།འབྱུང་པོའི་ཚོགས་ནི་གང་སུ་དག་འདིར་ལྷགས་གྱུར་  
པ་ཀུན་ཉོན་ཅིག་རྐང་མེད་དང་ནི་རྐང་མངས་དང། །རྐང་གཉིས་དང་ནི་རྐང་བཞི་པ། །མདོར་ན་སེམས་ཅན་ཀུན་གྱི་ཕྱིར། །བདེ་འབྱུང་སྔགས་ནི་བཤད་པར་བྱ། །འདས་དང་མ་འོངས་  
ད་ལྟར་གྱི། །སེམས་ཅན་གང་དག་འདིར་ལྷགས་པ། །འབྱོར་པ་འདོད་རྣམས་ད་ཉོན་ཅིག་མདོར་ན་བདག་གིས་རབ་བཤད་བྱ། །ན་མཿ་སརྦ་བུདྡྷ་ནཱཾ། ཨ་པྲ་ཏི་ཧ་ཏི་ཤཱ་ས་ནཱ་ནཱཾ་  
ཏདྱ་ཐཱ། ཨོཾ་ག་ག་ནེ་ག་ག་ན་གཉྫེ་ཨཱ་ན་ཡ་སརྦ་ལ་ཧུ་ལ་ཧུ་ས་མ་ཡ་མ་ནུ་སྨ་ར། ཨཱ་ཀརྵ་ཎི། མཱ་བི་ལཾ་བ་མཱ་བི་ལཾ་བ། ཡ་ཐེ་བི་སྟཾ་མེ་སཾ་པ་དཱ་ཡ་སཱཧཱ། བཅོམ་ལྡན་འདས་འོད་སྲུང་  
གིས་དེ་སྐད་གསུངས་ནས་ཅང་མི་གསུང་བར་གྱུར་ཏོ། །ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་གིས་བར་དེར་རིག་པའི་སྔགས་ཀྱི་ཚིག་རྒྱ་ཆེར་གསུངས་  
  
  
སྤྲིན་གྱིས་ཡོངས་སུ་ཁེངས་པར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ཀྱི་ནམ་མཁའི་དཀྱིལ་  
ཀུན་ཏུ་ཟས་ཀྱི་སྤྲིན་གྱིས་ཁྱབ་པར་སྣང་བར་གྱུར་ཏོ། །སེམས་ཅན་གྱི་བསམ་པ་ཇི་ལྟར་མངོན་པར་འདོད་པའི་བཟའ་བ་དང། ཇི་ལྟར་འདོད་པའི་ཟས་དེ་དག་ལ་ཆར་བཞིན་དུ་བབ་པར་གྱུར་  
ཏོ༑ ༑ཇི་ལྟར་འདོད་པའི་ཟས་དང། བཟའ་བའི་བྱ་བ་ནི་བཀྲེས་པའི་སྡུག་བསྔལ་ཞི་བའི་དོན་དང། སྐོམ་པ་རྣམས་ཀྱིས་བཏུང་བར་བྱ་བ་ནི་ཡན་ལག་བརྒྱད་དང་ལྡན་པའི་ཆུའི་རྒྱུན་ཡིད་  
ལ་འདོད་པ་བཞིན་དུ་དེར་བབ་པར་གྱུར་ཏོ། །དེའི་ཚེ་དེའི་དུས་ཀྱི་སྐད་ཅིག་དེ་ཉིད་ལ་བཀྲེས་པའི་ནད་ཐམས་ཅད་རབ་ཏུ་ཞི་བ་དང་སྐོམ་པ་ཐམས་ཅད་དང་བྲལ་བར་གྱུར་ཏོ། །ཐམས་ཅད་  
དང་ལྡན་པའི་འཁོར་དེ་ཡང་ངོ་མཚར་དང། རབ་ཏུ་དགའ་བ་ཐོབ་པར་གྱུར་ནས་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དེ་རྗེས་སུ་ཡི་རང་ནས་བཅོམ་ལྡན་འདས་  
ཀྱི་ཞབས་གཉིས་ལ་སྤྱི་བོས་ཕྱག་བཙལ་ཏེ་དེ་ཉིད་དུ་མི་སྣང་བར་གྱུར་ཏོ། །བཅོམ་ལྡན་འདས་དེ་བཞིན་གཤེགས་པ་འོད་སྲུང་ཡང་དེ་བཞིན་གཤེགས་པའི་གནས་སུ་རྣམ་པར་བཞུགས་  
སོ༑ ༑བཅོམ་ལྡན་འདས་ཤཱཀྱ་ཐུབ་པ་ངས་ཀྱང་དེའི་ཚེ་དེ་ལྟར་བཤད་ཅིང་རྗེས་སུ་ཡི་རང་བར་བྱས་སོ། །སྔགས་ཀྱི་རྒྱལ་པོའི་མཆོག་འདི་ལ་སེམས་ཅན་ཐམས་ཅད་ཀྱི་དོན་དུ་བ་ཀྲེས་པ་  
  
  
༄༅། །དང། །སྐོམ་པ་སེལ་བའི་ཕྱིར་དང། སྔགས་ཐམས་ཅད་ཟློས་པ་དག་ལ་ཡང་ཁྱད་པར་དུ་སེལ་བར་འགྱུར་རོ། །དང་པོ་རེ་ཞིག་ཟློས་པས་སྔགས་འདི་བསྒྲུབ་  
པར་བྱ་སྟེ། གལ་ཏེ་བསོད་སྙོམས་ལ་འགྲོ་བར་སྤྲོ་བར་མེད་ན་རིའི་རྩེ་མོ་ལ་འཛེགས་ཏེ་འབུམ་ཕྲག་བདུན་བཟླ་བར་བྱ་ཞིང་ཟས་དཀར་གསུམ་མམ། འོ་མའི་ཟས་བཟའ་ཞིང་རིའི་རྩེ་  
མོ་དེ་ཉིད་དུ་འཕགས་པ་འཇམ་དཔལ་གྱི་རས་རིས་བར་མ་གོང་མ་བཞིན་བཞག་སྟེ། མཆོད་པ་ཆེན་པོ་བྱས་ནས་ཤིན་ཏུ་རྒྱ་ཆེ་བའི་གཏོར་མ་ཕུལ་ཏེ། ཡང་དག་པར་རྫོགས་པའི་  
སངས་རྒྱས་འོད་སྲུང་འདི་ཉིད་ཀྱིས་གསུངས་པའི་སྔགས་ཀྱིས་སེང་ལྡེང་གི་ཡམ་ཤིང་གི་མེ་རབ་ཏུ་སྤར་ཏེ། ཤིང་ཨུ་དུམ་བཱ་རའི་ཡམ་ཤིང་ལ་མར་དང། སྦྲང་རྩིས་བཏགས་པའི་ཤིང་རློན་  
མཐོ་གང་ཙམ་མམ། བིལ་བའི་འབྲས་བུའི་ཡམ་ཤིང་སྟོང་རྩ་བརྒྱད་ཀྱིས་སྦྱིན་སྲེག་བྱའོ། །དེ་ནས་ནམ་ཕྱེད་ཀྱི་དུས་མཚམས་སུ་སྤྲིན་ནག་པོ་ཆེན་པོ་དང། རླུང་གི་དཀྱིལ་འཁོར་བྱུང་ན་འཇིགས་  
པར་མི་བྱ། །ལངས་ཏེ་གཞན་དུ་འགྲོ་བར་མི་བྱ་ཞིང། འཕགས་པ་འཇམ་དཔལ་གྱི་ཡི་གེ་བརྒྱད་ཀྱི་སྙིང་པོས་བདག་ཉིད་བསྲུང་བ་དང། དཀྱིལ་འཁོར་བཅིང་བ་དང། གྲོགས་བསྲུང་བ་ཡང་  
བྱས་ན༑ སྔ་མ་ལྟ་བུའི་སྤྲིན་ནག་པོ་དང། རླུང་ནག་པོ་དེ་ཡང་མི་སྣང་བར་གྱུར་ཏེ། བུད་མེད་ཡང་རྒྱན་ཐམས་ཅད་ཀྱིས་བརྒྱན་པ། འོད་ཀྱི་དཀྱིལ་འཁོར་གྱིས་ཕྱོགས་ཐམས་ཅད་  
  
  
སྒྲུབ་པ་པོའི་མདུན་དུ་འདུག་ནས་སྨྲ་བ་ནི། ཀྱེ་སེམས་ཅན་ཆེན་པོ། ལོངས་ཤིག་ཁྱོད་ནི་གྲུབ་པ་ཡིན་ནོ་ཞེས་སོ། །དེ་ནས་སྒྲུབ་པ་པོས་སྣ་མའི་མེ་ཏོག་གིས་བསྲེས་པའི་  
དྲི་ཞིམ་པོའི་ཆུས་མཆོད་ཡོན་སྦྱིན་ནོ། །དེ་ནས་དེ་ཉིད་དུ་མི་སྣང་བར་གྱུར་ཏོ། །གང་དེའི་ཉིན་མོ་ནས་བདག་ཉིད་དང། གྲོགས་པོ་ཉི་ཤུ་རྩ་ལྔ་འམ། ཡང་ཅི་འདོད་པའི་གྲོགས་པོ་དག་  
ལ་ཅི་འདོད་པའི་ཁ་ཟས་དང། ཇི་ལྟར་འདོད་པའི་ཡོ་བྱད་རྣམས་ཡང་དག་པར་སྟེར་བར་བྱེད་དོ། །དེ་ནས་སྒྲུབ་པ་པོས་རས་རིས་ལ་གཤེགས་སུ་གསོལ་བའི་མཆོད་ཡོན་དབུལ་ཏེ་  
ལན་གསུམ་བསྐོར་བ་བྱས་ནས་རས་རིས་བླངས་ཏེ། སངས་རྒྱས་དང་བྱང་ཆུབ་སེམས་དཔའ་ལ་ཕྱག་བྱས་ནས། སྔར་བསྟན་པའི་སྒྲུབ་པའི་ཐབས་ཇི་ལྟ་བུའི་གནས་དགོན་པ་ཆེན་  
པོ་འམ། རིའི་རྩེ་མོ་འམ། མི་མེད་པའི་གནས་སུ་འགྲོ་བར་བྱའོ་།དེར་ལོ་མའི་སྤྱིལ་པོ་བྱས་ཏེ། བདག་ཉིད་དང། གྲོགས་པོ་གཉི་གར་བཅས་ཏེ་རབ་ཏུ་གནས་པར་བྱའོ། །དེར་  
གནས་པ་དང། གནས་དེ་ལ་ནམ་མཁའ་ལ་འགྲོ་བ་ལ་སོགས་པའི་ལས་བྱས་ཏེ། དེ་ནས་སྒྲུབ་པ་པོས་སྔ་མ་བཞིན་དུ་ཀུ་ཤའི་ཁྲེས་ལ་འདུག་ནས་རས་རིས་བར་མ་སྔ་མ་བཞིན་དུ་  
བཞག་སྟེ། སེང་ལྡེང་གི་ཡམ་ཤིང་གིས་མེ་རབ་ཏུ་སྦར་ལ། དུས་གསུམ་དུ་མེ་ཏོག་པདྨ་དཀར་པོ་ཞོ་དང། སྦྲང་རྩི་དང། མར་གྱིས་བཏགས་པ་སྟོང་རྩ་བརྒྱད་ཉི་མ་ཉི་ཤུ་རྩ་གཅིག་གི་བར་  
  
  
༄༅། །དུ་སྦྱིན་སྲེག་བྱའོ། །དེ་ནས་མཚན་ཕྱེད་ཀྱི་དུས་སུ་སྦྱིན་སྲེག་གི་མཐར་འཕགས་པ་འཇམ་དཔལ་མངོན་སུམ་དུ་མཐོང་བར་འགྱུར་རོ། །འདོད་པའི་མཆོག་  
སྩོལ་བར་ཡང་འགྱུར་རོ། །ནམ་མཁའ་ལ་འགྲོ་བ་དང། མི་སྣང་བ་དང། བྱང་ཆུབ་སེམས་དཔའི་ས་དང། རང་སངས་རྒྱས་ཉིད་དམ་ཉན་ཐོས་ཉིད་དམ། ཚེ་རིང་བ་ཉིད་དམ་  
རྒྱལ་སྲིད་ཆེན་པོ་དང། ལོངས་སྤྱོད་ཆེན་པོ་ཉིད་དམ། རྒྱལ་པོ་དགའ་བ་ཉིད་དམ། འཕགས་པ་འཇམ་དཔལ་དང་ལྷན་ཅིག་རྗེས་སུ་སྤྱོད་པར་འགྱུར་ཏེ། མདོར་ན། གང་འདོད་པ་  
དེ་ཐམས་ཅད་སྩོལ་བར་འགྱུར་རོ། །གང་དོན་དུ་གཉེར་བ་དེ་ཡང་རྗེས་སུ་སྩོལ་བར་འགྱུར་རོ། །གྲུབ་པའི་རྫས་ཐམས་ཅད་ཀྱང་འགྲུབ་པར་འགྱུར་རོ། །སེམས་ཅན་ཆེན་པོ་རྣམས་  
ཀྱང་འགུགས་པར་བྱེད་པར་འགྱུར་རོ། །མདོར་ན། ཇི་ལྟ་ཇི་ལྟར་བརྗོད་པ་དེ་ཐམས་ཅད་བྱེད་པར་འགྱུར་རོ། །སྔོན་གྱི་ལས་ཀྱི་ཉེས་པ་ཡང་ཡང་དག་པར་སྤྱོད་པར་བྱེད་དོ་  
ཞེས་བཅོམ་ལྡན་འདས་ཤཱཀྱ་ཐུབ་པས་གསུངས་སོ། །གཞན་ཡང། ལས་ཀྱི་ཐབས་པར་མ་སྒྲུབ་པ་ཡང་ཡོད་དེ། དང་པོ་རེ་ཞིག་དེ་ལྟར་ཁྱད་པར་དུ་གྱུར་པའི་གནས་སམ་  
གཙང་བའི་ས་ཕྱོགས་སམ། ཆུ་བོ་འམ། ཆུ་གླིང་གི་ངོགས་སུ་སྔ་མ་བཞིན་དུ་ཐམས་ཅད་བྱ་སྟེ། རས་རིས་ནུབ་ཅུ་བསྟན་ཏེ་བཞག་ལ་བདག་ཀྱང་ཤར་དུ་མངོན་དུ་ཕྱོགས་པར་  
  
  
སྔ་མ་བཞིན་དུ་རྒྱ་ཆེར་སྦྱར་བར་བྱས་ནས་དུས་གསུམ་དུ་ཡི་གེ་དྲུག་པ་བཟླས་པར་བྱ་སྟེ། བཟླས་པ་རྫོགས་པ་དང། དོང་ཀའི་མེ་ཏོག་ལ་ཙནྡན་  
དཀར་པོ་འམ། གུར་གུམ་གྱིས་བསྒོས་པས་སྔ་མ་བཞིན་དུ་སྦྱིན་སྲེག་སྟོང་ཕྲག་བརྒྱ་བྱའོ། །དེ་བཞིན་དུ་མེ་སྦར་ནས་སྦྱིན་སྲེག་གི་མཇུག་ཏུ་རས་རིས་རབ་ཏུ་འགུལ་བ་ན་ནི་བློན་པོ་ཉིད་ཐོབ་  
པར་འགྱུར་རོ། །རས་རིས་ལས་འོད་ཀྱི་སྣང་བ་བྱུང་ན་ནི་འོད་ལས་རྒྱལ་སྲིད་ཐོབ་པར་འགྱུར་རོ། །རས་རིས་འོད་འབར་བའི་ཕྲེང་བས་ཀུན་ཁྱབ་ན་ནི་རྒྱལ་པོ་ཆེན་པོ་བཞིའི་རྒྱལ་སྲིད་  
ཐོབ་པར་འགྱུར་རོ། །རས་རིས་ལས་མེ་སྟག་བྱུང་ན་ནི་སུམ་ཅུ་རྩ་གསུམ་གྱི་དབང་ཕྱུག་བརྒྱ་བྱིན་ཉིད་ཐོབ་པར་འགྱུར་རོ། །རས་རིས་ལས་ཆོས་འཆད་པའི་སྒྲ་བྱུང་ན་ནི་བྱང་ཆུབ་སེམས་  
དཔའི་ས་གསུམ་གྱི་དབང་ཕྱུག་ཉིད་ཐོབ་པར་འགྱུར་རོ། །རས་རིས་ཀྱི་ཕྱག་གིས་མགོ་ལ་ཕྱུག་པར་མཛད་ན་ནི་མངོན་པར་ཤེས་པ་ལྔ་དང། ས་བདུན་པ་ཐོབ་པ་དང། སྟོབས་བཅུ་ལ་  
གནས་པ་མཐར་གྱིས་ཐོབ་པ་ཡིན་ནོ། །དེ་ནས་སྒྲུབ་པ་པོ་ལ་བཅོམ་ལྡན་འདས་འོད་སྲུང་གིས་གསུངས་པའི་སྔགས་བསྒྲུབས་ཏེ། བཀྲེས་པ་དང། སྐོམ་པ་རབ་ཏུ་བསལ་བའི་དོན་  
རྗེས་སུ་ཐོབ་པ་དེ་ཉིད་ཀྱི་འཚོག་ཆས། སྔགས་སྤྱོད་པའི་དོན་སྒྲུབ་ཐབས་ཀྱི་ཆོས་ལ་ཡང་དག་པར་རྗེས་སུ་བསྒྲུབ་པར་བྱའོ་།གཞན་དུ་ནི་འདི་འགྲུབ་པར་མི་འགྱུར་རོ། །དེ་ལྟར་མཐར་  
  
  
༄༅། །གྱིས་སྔགས་ཀྱི་སྤྱོད་པ་ལ་རྗེས་སུ་འཇུག་ཅིང། མདོར་ན་ངེས་པར་འབད་པ་ལ་ནི་རྫས་དང། སྨན་དང། ཡོ་བྱད་ཀྱི་ཁྱད་པར་དང། ནོར་བུ་རིན་པོ་  
ཆེ་སྔར་ཇི་སྐད་བཤད་པ་རྣམས་འགྲུབ་པར་འགྱུར་རོ། །སྔགས་རིག་སྔགས་ནི་ཟློས་པ་དང། །སེམས་ནི་ཆོ་ག་ལ་མཁས་དང། །སྔགས་པ་དེ་ཚེ་དེ་ཡུལ་དུ། །དེ་ཚེ་གཙང་བའི་  
ཁ་ཟས་བཟའ། །ཟོས་ནས་ཡིད་ནི་དགའ་བ་དང། །རྟག་ཏུ་དབང་པོ་རྒྱས་པ་དང། །ལྷུང་བཟེད་ལྷག་མ་བླངས་ནས་ནི། །ཆུ་བོ་གཙང་བ་དག་ཏུ་འགྲོ་དབེན་པར་ཡོངས་སུ་བོར་  
ནས་ནི༑ ༑སྡོམ་ཅན་གྱིས་སྦྱིན་དུད་འགྲོ་ལ། །དུད་འགྲོ་ལ་ནི་བྱིན་ནས་ཀྱང། །འབད་པས་སྣོད་ནི་བཀྲུ་བར་བྱ། །དེ་ནས་འབད་པ་བྱས་ནས་ནི། །ས་ཡི་སྣོད་ཀྱང་བསྲེག་པར་བྱ། །ལྷག་  
མ་ལྷུང་བཟེད་བྱ་བ་ནི། །སྣུམ་མེད་ཟས་ནི་མེད་པ་དང། །དྲི་ཉིད་ཡོངས་སུ་སྤང་བྱ་ཞེས། །ལྷག་མ་ལྷུང་བཟེད་ཐུབ་པས་གསུངས་།གང་དུ་སློང་བའི་ལྷུང་བཟེད་ལ། །དེར་ནི་  
ཁ་ཟས་མི་སྤྱད་དོ། །ཤིང་ཐོག་དངོས་རྣམས་ཐམས་ཅད་དང་།བཅའ་བ་རྣམས་ཀྱང་དེར་མི་སྤྱད། །པདྨའི་ལོ་མར་བཟའ་མི་བྱ་།ཨུཏྤ་སྣོད་ལ་བཟའ་བ་མིན། །མེ་ཏོག་དྲི་  
མཆོག་ལ་མིན་ཏེ། །སྔགས་པས་དེ་ལ་བཟའ་མི་བྱ། །གང་ཡང་ལོ་མ་ཀུ་མུ་དང། །པླ་པཤ་ཨུ་དུམ་བཱ་ར་ལས་བྱུང། །པ་ཊ་ཤིང་གི་ལོ་མའང་མིན། །ཚེར་མའི་ཤིང་དང་རི་ཁྲོད་བྱུང། །  
  
  
།དེ་བཞིན་པ་ཊ་ལ་ལས་བྱུང། །ས་ལ་ཤྲི་ཤའི་ལོ་མ་དང། །བྱང་ཆུབ་ཤིང་ལས་ཡང་དག་བྱུང། །གང་དུ་བཅོམ་ལྡན་སངས་རྒྱས་ནི། །ཤཱཀྱ་སེངྒེ་བཞུགས་  
པ་ཡི། །ཤིང་དེ་འབད་པས་སྤང་བྱ་སྟེ། །སོ་ཤིང་དུ་ཡང་བཅའ་མི་བྱ། །ཀླུ་ཤིང་གི་ནི་གེ་སར་དང། །ལོ་མ་དག་ཀྱང་མི་བཏུང་ཞིང། །གང་དུའང་ནམ་ཡང་བཟའ་མི་བྱ། །མཁས་པས་དེ་  
ཀུན་རྣམ་པར་སྤོངས། །ཐུབ་པའི་ལོ་མའི་སྤྱིལ་པོ་ལས། །རྨོངས་པས་ནམ་ཡང་འགོད་མི་བྱ། །སྔགས་པ་དམ་ཚིག་ཉམས་འགྱུར་བས། །ལོ་མ་དེ་དག་ལ་མི་བཟའ། །ལོ་མ་  
གཞན་ལ་བཟའ་བྱ་སྟེ། །སྔགས་པས་དེར་ནི་བཟའ་བར་བྱ། །ས་དང་ཟངས་མར་བསྟན་པ་དང། །དེ་བཞིན་དངུལ་དང་གསེར་ལས་བྱུང་།ཤེལ་དང་རྡོ་ཡི་རང་བཞིན་ལས། །  
རྟག་ཏུ་བཟའ་བ་བླང་བར་བྱ། །ལོ་མའི་རྒྱབ་ཏུ་མི་བཟའ་སྟེ་།ལག་པའི་མཐིལ་དུའང་དེ་བཞིན་ནོ། །སྟོབས་བཅུ་ལྡན་དང་དེ་ཡི་སྲས། །གང་ཡང་རང་རྒྱལ་བསེ་རུ་དང། །ཉན་ཐོས་  
གང་ཟག་དག་ལ་ནི། །ཕུལ་བའི་ལོ་མ་གང་ཡིན་པ། །དེ་དག་ཟློས་པས་སྤང་བྱ་སྟེ། །རྐང་པས་ཀྱང་ནི་མི་འགོམ་མོ། །ཟས་སྣོད་རྣམ་པ་སྣ་ཚོགས་དང། །དེ་བཞིན་བཏུང་དང་བཟའ་  
བ་རྣམས། །ཐམས་ཅད་དེ་ལྟར་ཕུལ་བས་ན། །སྔགས་པས་འབད་པས་བླང་མི་བྱ། །རྒྱལ་དང་རྒྱལ་བའི་མཆོག་རྣམས་དང། །དེ་བཞིན་ཉན་ཐོས་གང་ཟག་དང། །དཀོན་  
  
  
༄༅། །མཆོག་གསུམ་ལ་ཕུལ་བ་ཡང། །ཟློས་པས་དེ་དག་རྟག་ཏུ་སྤང། །ཅུང་ཟད་ཙམ་ཡང་ལུས་ཅན་ལ། །སྔགས་རྣམས་དེ་ལ་མི་འགྲུབ་སྟེ། །བཀྲ་ཤིས་ཐམས་  
ཅད་འདོད་པ་དང། །ལེགས་པ་བཟང་པོ་སྨོས་ཅི་དགོས། །རྒྱས་པ་དང་ནི་ཞི་བ་དང། །བསམ་པ་ཐམས་ཅད་རྫོགས་བྱེད་པ། །བཤོས་ནི་ཟ་བར་བྱེད་དེ་ལ། །དེ་ཚེ་འགྲུབ་པར་མི་  
འགྱུར་རོ། །གཙང་ཞིང་ཤེས་རབ་ཚུལ་ཁྲིམས་ལྡན། །སྙིང་རྗེས་སྙིང་རྗེའི་ལས་ཅན་དང། །གཙང་སྒྲའི་སྤྱོད་ལ་དགའ་བ་ཉིད་།སྔགས་རྣམས་ཀུན་ཏུ་འགྲུབ་པར་  
འགྱུར༑ ༑སེམས་ཅན་གཞན་ལ་སྦྱིན་པའི་ཟས། །ཟློས་པས་དེ་ནི་བཟའ་མི་བྱ། །གཞན་གྱིས་རབ་ཏུ་མ་བསྟབས་པའི། །ཟས་གཞན་བཟའ་བར་མི་བྱའོ། །ཅུང་ཟད་ཙམ་  
གྱི་ཁ་ཟས་ཀྱང། །རང་ལ་བྱིན་པ་བླང་བར་བྱ། །སྔགས་ཤེས་དེ་ལྟར་འཇུག་གང་ཡིན། །དེ་ལས་གྲུབ་པ་དཔག་ན་གནས། །ཟློས་པ་འདི་ཡི་ཆོ་ག་ཡིས། །སྡོམ་ཅན་བཟའ་  
བ་བླང་བར་བྱ། །ཐུབ་པ་རྣམས་ཀྱིས་བསྔགས་པ་ཡི། །སྔགས་རྣམས་མ་ལུས་བསྒྲུབ་པར་བྱ། །མདོར་ན་ཆོ་ག་མཐོང་བས་ནི། །བཟའ་བ་ཀུན་བྱ་ལས་རྣམས་ལ། །དེ་ནས་  
གཞན་ཡང་བཤད་བྱ་བ། །སྔགས་ཀྱིས་མ་ལུས་དབང་དུ་བྱེད། །དེ་ནས་ཟློས་པས་ཉེ་རེག་བྱས། །དེ་ཚེ་སྔགས་ནི་བཟླས་པར་བྱ་།སྔགས་པས་དེ་ཚེ་ལན་བདུན་དུ། །ལུས་  
  
  
།འབྱུང་པོའི་ཚོགས་དང་ལྷ་རྣམས་དག་དེ་དོན་རྒྱ་ཆེར་རབ་ཉོན་ཅིག་ལུས་ཀུན་ཉེ་རེག་བྱས་ནས་ནི། །ཐུབ་པའི་སྔགས་འདི་བརྗོད་པར་བྱ། །  
ན་མསརྦ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ་ཏདྱ་ཐཱ། ཨོཾ་སརྦ་ཀིལྦི་ཥ་ནཱ་ཤ་ནི། ནཱ་ཤ་ཡ་ནཱ་ཤ་ཡ། སརྦ་དུཥྚ་པྲ་ཡུཀྟཾ། ས་མ་ཡ་མ་ནུ་སྨ་ར་ཧཱུཾ་ཛསཱཧཱ། །སྔགས་འདིས་  
བསླངས་པའི་ཟས་ཇི་ལྟར་ཡོངས་སུ་སྤྱོད་པའི་ཁ་ཟས་ལ་ལན་གསུམ་སྔགས་ཏེ་ཡོངས་སུ་སྤྱད་པར་བྱའོ། །ཟོས་ནས་ཀྱང་སྔ་མ་བཞིན་དུ་ཉེ་རེག་བྱ་སྟེ། སྤྱི་བོ་ལ་སོགས་པ་ལུས་  
ཐམས་ཅད་དུ་ཉེ་རེག་བྱས་ནས་དེ་ནས་ངལ་གསོ་བར་བྱ་སྟེ། ངལ་སོས་ནས་ཡུད་ཙམ་གྱི་ཕྱེད་དམ། ཐུན་གཅིག་སྟེ། དེ་ནས་རས་རིས་དང། སངས་རྒྱས་ཐམས་ཅད་ལ་ཕྱག་འཚལ་  
ནས༑ དམ་པའི་ཆོས་ཀྱི་གླེགས་བམ་བཀླག་པར་བྱའོ། །འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་དང། འཕགས་པ་ཟླ་བའི་སྒྲོན་མའི་ཏིང་ངེ་འཛིན་དང། འཕགས་པ་ས་བཅུ་  
པ་དང། འཕགས་པ་གསེར་འོད་དམ་པ་དང། འཕགས་པ་རྨ་བྱ་ཆེན་མོ་དང། འཕགས་པ་རིན་པོ་ཆེ་ཏོག་གི་གཟུངས་དང། འདི་དག་ལས་གང་ཡང་རུང་བ་བཀླག་པར་བྱའོ། །  
ཉི་མའི་དཀྱིལ་འཁོར་ཟུང་ཙམ་གྱི་ཚད་ཀྱི་དུས་ན། དེ་ནས་ཡོངས་སུ་གྲུབ་པ་ནི་ཇི་ལྟར་ནུས་པ་དེ་བཞིན་དུ་བཀླག་པར་བྱས་ནས་གླེགས་བམ་བརྟུལ་བའམ། གོས་གཙང་མ་བགོས་  
  
  
༄༅། །ཏེ། དམ་པའི་ཆོས་ལ་ཕྱག་བྱས་ནས། དེ་ནས་ཁྲུས་ཀྱི་དོན་དུ་ཆུའི་ངོགས་སམ། མཚོ་ཆེན་པོར་སོང་སྟེ་འཇུག་པར་བྱའོ་།ཕྱིན་ནས་སྲོག་ཆགས་མེད་པའི་ས་  
བླངས་ཏེ། ལན་བདུན་བཟླས་ཏེ་དེ་ཆུ་ལ་གདབ་བོ། །དེ་ཡང་གང་ཞེ་ན། ན་མསརྦ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ་ཏདྱ་ཐཱ། ཨོཾ་སརྦ་དུཥྚ་ན་སྟམྦྷ་ཡ་ཧཱུཾ། ན་དི་བ་རཱ་བཱ་ར་ཎི། ཀུ་མཱ་  
ར་ཀྲཱྀ་ཌ་རཱུ་པ་ཎི་བན་དྷ་བན་དྷ། ས་མ་ཡ་མ་ནུ་སྨ་ར་ཕཊ་ཕཊ་སཱཧཱ། འདིས་བསྲུང་བ་བྱས་ནས་ཕྱོགས་རྣམས་བཅིང་བ་དང་གྲོགས་རྣམས་དང། དཀྱིལ་འཁོར་དང། ཐབ་  
ཁུང་བཅིང་བ་དང། མ་རུངས་པ་དང། རབ་ཏུ་མ་རུངས་པ་ཐམས་ཅད་འགུགས་པར་བྱེད་པ་དང། སྐུད་པ་དཀར་པོ་ལ་ལན་བདུན་བཟླས་ཏེ་རྐེད་པའི་ཕྱོགས་སུ་བཅིངས་ན་  
ཐམས་ཅད་དུ་འགྲོ་བར་འགྱུར་རོ། །བཟླས་པའི་དུས་ཐམས་ཅད་དང་ཁྲུས་ཀྱི་དུས་ཐམས་ཅད་དུ་ཡང་བགེགས་མ་རུངས་པ་རྣམ་པར་འཇིག་པ་དང། རབ་ཏུ་ཞི་བར་བྱ་  
བའི་ཕྱིར་སྔགས་འདི་འབུམ་ཕྲག་གཅིག་བཟླས་ན་དེས་ནི་ལས་ཐམས་ཅད་བྱེད་པར་འགྱུར་རོ། །གཙུག་ཕུད་ལྔའི་ཕྱག་རྒྱ་ཆེན་པོ་དང་ལྡན་པ་དགོད་པར་བྱའོ། །  
ལས་ཐམས་ཅད་ལ་ཐམས་ཅད་དུ་བྱེད་པར་འགྱུར་ཏེ་གཞན་དུ་མ་ཡིན་ནོ། །དེ་ནས་སྒྲུབ་པ་པོ་ས་ས་དང། ལྕི་བའི་ཕྱེ་མ་ལ་སོགས་པ་བླངས་ཏེ་ཅི་བདེ་བར་ཁྲུས་བྱས་  
  
  
སྲོག་ཆགས་མེད་པའི་ཆུས་ཀྱང་བཀྲུས་ཏེ། ལས་ཐམས་ཅད་ལ་ཡང་སྲག་ཆགས་མེད་པའི་ཆུས་བྱའོ། །དེ་ནས་ས་དང། ལྕི་བའམ། གཞན་ཡང་དྲི་ཞིམ་བོ་དང་ལྡན་པའི་ཡོ་བྱད་  
ཀྱི་ཁྱད་པར་གྱིས་བྱུགས་ཏེ་དེའི་འོག་ཏུ་ཁྲུས་བྱའོ། །ཆུའི་ནང་དུ་བཤང་གཅི་ཡང་དོར་བར་མི་བྱའོ། །ཆུ་གཏོར་ཞིང་དོར་བར་ཡང་མི་བྱའོ། །ཆུ་ལ་རྩེ་བར་ཡང་མི་བྱའོ། །སྙིང་རྗེས་  
བདག་དང། སེམས་ཅན་ཐམས་ཅད་ལ་སོ་སོར་བརྟག་པར་བྱའོ། །བདག་མེད་པ་དང། སྟོང་པ་དང། སྡུག་བསྔལ་གྱིས་ཁྱབ་པ། ཚོར་བས་མངོན་པར་གནོད་པ། སྡུག་བསྔལ་  
ཐོབ་པ་བཞིན་དུ་འགྲོ་བ་དང། འོང་བའི་སྦྱོར་བས་སྡུག་བསྔལ་བ། དེ་བཞིན་དུ་སེམས་ཅན་སྒྲུབ་པ་དང་བྲལ་བ། སྔགས་རིག་པས་འདི་ལྟ་བུར་འཇིག་པ་དང། རྣམ་པར་གཡེང་  
བ་དང། རྣམ་པར་འཇིག་པ་ལ་སོགས་པའི་སྡུག་བསྔལ་གྱི་ཚོགས་ཀྱིས་ཉེ་བར་ཁྱབ་པ། འཁོར་བའི་རྒྱ་མཚོ་བརྒལ་དཀའ་བ་ལ་གནས་པའི་བདག་ཉིད་དུ་མཐོང་ཞིང་  
གནས་མེད་པ་དང། སྐྱོབ་པ་མེད་པ་དང། སྐྱབས་མེད་པ་དང། ཤིན་ཏུ་དམན་པའི་ཡིད་ཅན་དུ་བདག་ཉིད་བརྟགས་ལ་སྒོམ་པ་པོས་མི་གང་ཙམ་གྱི་ཆུའམ། ལྟེ་བ་ཙམ་གྱི་  
ཆུ་ལ་གནས་ཏེ། ཆུ་དེ་ཉིད་ཀྱི་དབུས་སུ་སེམས་རྩེ་གཅིག་ཏུ་ཉེ་བར་གནས་པར་བྱའོ། །དང་པོ་རེ་ཞིག་པདྨ་ཆེན་པོའི་རྩེ་ལག་ལ་མེ་ཏོག་པདྨ་ཆེན་པོ་དང་ལྡན་པ། པདྨ་  
  
  
༄༅། །ཆེན་པོའི་འདབ་མས་ཉེ་བར་མཛེས་པ། བལྟ་ན་སྡུག་པ་སྡོང་བུ་རིན་པོ་ཆེ་བཻ་ཌཱུརྱའི་རང་བཞིན་ལས་བྱུང་བ། པདྨའི་གེ་སར་རིན་པོ་ཆེ་མརྒད་ལས་  
གྲུབ་པ་འདབ་མ་སྟོང་ཤེལ་ལས་བྱས་པ། ཤིན་ཏུ་རྣམ་པར་ཁ་ཕྱེ་བ། དེའི་རྗེས་སུ་སྐྱེས་པའི་ཤེལ་དང། པདྨ་རཱ་གའི་མེ་ཏོག་གིས་མཛེས་པར་བྱས་པ། དེའི་སྟེང་དུ་སེང་གེའི་  
ཁྲི་རིན་པོ་ཆེའི་རང་བཞིན་ལས་གྲུབ་པ་རིན་པོ་ཆེ་དུ་མས་ཉེ་བར་མཇེས་པ། རས་བཅོས་བུ་ཟུང་གིས་རབ་ཏུ་བཀབ་པ། དེའི་སྟེང་དུ་བཞུགས་པའི་སངས་རྒྱས་བཅོམ་ལྡན་  
འདས་བསྒོམ་པར་བྱ་སྟེ། ཆོས་འཆད་ཅིང་བཞུགས་པ། གསེར་གྱི་མདོག་ལྟར་སྣང་བ། ཀུན་ནས་འོད་འབར་བའི་ཕྲེང་བ་ཅན། འོད་འདོམ་གང་བའི་ཕྲེང་བ་ཅན། འོད་འདོམ་  
གང་གི་དཀྱིལ་འཁོར་གྱིས་བརྒྱན་པ། སྐུའི་ཚད་ཆེན་པོ་ནམ་མཁའ་ལ་ཐུག་པ་དང་འདྲ་བ། སྐྱིལ་མོ་ཀྲུང་གིས་བཞུགས་པ། གཡས་སུ་ཡང་འཕགས་པ་འཇམ་དཔལ་རྒྱན་  
ཐམས་ཅད་ཀྱིས་ཉེ་བར་མཇེས་པར་བྱས་པ། པདྨའི་གདན་ལ་བཞུགས་པ། རྔ་ཡབ་ཐོགས་པ། བཅོམ་ལྡན་འདས་བཞུགས་པའི་ཟུར་ན་གནས་པ་སྐུའི་ཁ་དོག་དམར་སྐྱ་  
འམ༑ གུར་གུམ་བདར་བ་ལྟ་བུའོ། །གཡོན་དུའང་འཕགས་པ་སྤྱན་རས་གཟིགས་དབང་ཕྱུག་ཁ་དོག་སྟོན་ཀའི་ཟླ་རྒྱུ་འདྲ་བ་རྔ་ཡབ་ཐོགས་པ། དེ་བཞིན་དུ་བྱང་ཆུབ་སེམས་  
  
  
ཀུན་ཏུ་བཟང་པོ་དང། སའི་སྙིང་པོ་དང། ནམ་མཁའ་མཛོད་དང། སྒྲིབ་པ་ཐམས་ཅད་རྣམ་པར་སེལ་བ་དང། ངན་སོང་སྦྱོང་བ་དང་  
འཕགས་པ་ཕྱག་ན་རྡོ་རྗེ་དང། ཁམས་བཟང་ཅན་ཏེ། བྱང་ཆུབ་སེམས་དཔའ་བཅུ་པོ་དེ་དག་གི་གཡས་ལོགས་སུ་རང་སངས་རྒྱས་བརྒྱད་བསྒོམ་པར་བྱ་སྟེ། ཙནྡན་དང་  
སྤོས་ཀྱི་ངད་ལྡང་དང། ཏོག་དང། ལེགས་ཏོག་དང། ཏོག་དཀར་དང་འདོད་པ་དང། ཉེ་བའི་འདོད་པ་དང། མུ་ཁྱུད་དེ་འདི་བརྒྱད་དོ་།དེ་ཉིད་དུ་ཉན་ཐོས་ཆེན་པོ་བརྒྱད་གནས་  
པ་ལ༑ འདི་ལྟ་སྟེ། འཕགས་པ་མཽད་གལ་གྱི་བུ་ཆེན་པོ་དང། ཤཱ་རིའི་བུ་དང། བ་ལང་བདག་དང། བྷ་ར་དྭ་ཛ་བསོད་སྙོམས་ལེན་དང། པི་ལིན་དའི་བུ་དང། འཕགས་པ་སྒྲ་  
གཅན་འཛིན་དང། འོད་སྲུང་ཆེན་པོ་དང། འཕགས་པ་ཀུན་དགའ་བོའོ་།ཉན་ཐོས་ཆེན་པོ་དེ་དག་དང་ཉེ་བར་དགེ་སློང་གི་དགེ་འདུན་མཐའ་ཡས་པ་བསྒོམ་པར་བྱའོ། །རང་  
སངས་རྒྱས་དང་ཉེ་བ་ན་རང་སངས་རྒྱས་བསམ་གྱིས་མི་ཁྱབ་པ་བསྒོམ་པར་བྱའོ། །བྱང་ཆུབ་སེམས་དཔའ་ཆེན་པོ་བརྒྱད་ཀྱི་གནས་སུ་ཡང་བྱང་ཆུབ་སེམས་དཔའི་དགེ་འདུན་བསམ་  
གྱིས་མི་ཁྱབ་པ་བསྒོམ་པར་བྱའོ། །དེ་བཞིན་དུ་ནམ་མཁའི་དཀྱིལ་ཐམས་ཅད་དུ་འཁོར་གྱི་དཀྱིལ་འཁོར་ཆེན་པོ་དང་ལྡན་པ་བསྒོམ་པར་བྱ་སྟེ། བདག་ཀྱང་ལྟེ་བ་ཙམ་གྱི་ཆུ་ལ་  
  
  
༄༅། །གནས་བཞིན་དུ་ལྷ་དང། མིའི་མེ་ཏོག་རྣམ་པ་སྣ་ཚོགས་པ་ལ་མེ་ཏོག་མན་དཱ་ར་བ་དང། མན་དཱ་ར་བ་ཆེན་པོ་དང་པདྨ་དང། པདྨ་ཆེན་པོ་དང་  
དྷ་ནུ་སྐ་རི་དང། བ་ཤི་ཀ་དང། ཨུཏྤལ་ལ་སྔོན་པོ་དང། མེ་ཏོག་རྣམ་པ་སྣ་ཚོགས་ལ་ཚད་ཆེན་པོ་དང། ཚན་ཆེན་པོར་གྱུར་པའི་རི་རབ་ཙམ་གྱི་མེ་ཏོག་གི་སྙིམ་པས་བཅོམ་  
ལྡན་འདས་ལ་ཡང་དག་པར་མཆོད་དེ། ཉན་ཐོས་དང། རང་སངས་རྒྱས་ཐམས་ཅད་དང། བྱང་ཆུབ་སེམས་དཔའ་རྣམས་ལ་ལྷ་དང་མིའི་ཕྱེ་མ་དང། གོས་དང་  
གདུགས་དང། རྒྱལ་མཚན་དང། བ་དན་དག་དང། མར་མེ་རབ་ཏུ་མང་པོ་བྱ་བ་ཁྲི་ཕྲག་བརྒྱ་སྟོང་ཡིད་དུ་འོང་བས་ཡང་དག་པར་མཆོད་པར་བྱེད་ལ། དེ་བཞིན་དུ་ལྷ་དང་  
མིའི་གཏོར་མ་དང། བདུག་སྤོས་དང། བཤོས་ལ་སོགས་པ་བསྙེན་བཀུར་ཐམས་ཅད་དང། ཡོ་བྱད་རྣམས་ཉེ་བར་དབུལ་བར་བྱའོ། །བཅོམ་ལྡན་འདས་ཤཱཀྱ་ཐུབ་པའི་  
མཛོད་སྤུ་ནས་ཀྱང་འོད་ཟེར་བྱུང་སྟེ། བདག་ཉིད་དང། ཕྱོགས་ཐམས་ཅད་ཀྱང་སྣང་བས་ཁྱབ་པར་སྒོམ་མོ། །ཟློས་པ་པོ་བསམ་གཏན་ལ་ཞུགས་མ་ཐག་ཏུ་ཚངས་པའི་  
བསོད་ནམས་དང་མཉམ་པའི་འབྲས་བུ་ཐོབ་པར་འགྱུར། ངེས་པར་བྱང་ཆུབ་ལ་ཡང་གཞོལ་བར་འགྱུར་རོ། །དེ་ལ་སོགས་པའི་བསམ་གཏན་ནི་།འཇིག་རྟེན་གང་ཟག་  
  
  
།འབྱུང་པོ་ཀུན་ལ་ལེགས་པ་དང། །སྔགས་པ་རྣམས་ལ་ཕན་པའི་དོན། །བསམ་གཏན་དེ་ཚེ་དང་པོའི་གཙོས་།སྔགས་པ་རྣམས་ལ་ཕན་དོན་དུ། །  
གསུངས་པ་སེམས་ཅན་རྣམས་ལ་ནི། །དེ་ནས་ཐུབ་མཆོག་བདུན་པ་ཡིས་།དཀྱིལ་འཁོར་རྣམ་པ་དེ་ཉིད་ནི། །གང་ཡིན་དང་པོ་ཐུབ་པས་གསུངས། །གཉིས་པ་ཡི་ནི་དཀྱིལ་འཁོར་  
དང། །གསུམ་པར་ཡང་ནི་དེ་ལས་གཞན། །དང་པོ་མཆོག་གི་གྲུབ་པ་ཡིན། །གཉིས་པ་དེ་བཞིན་དེ་ལས་གཞན། །ཐ་མ་གྲུབ་པ་ཕྲ་མོ་ཞེས། །ཐུབ་པ་མཆོག་གིས་ངེས་པར་གསུངས།།  
མཆོག་དང་བར་དང་ཐ་མ་ནི། །དེ་བཞིན་རས་རིས་བར་མ་བསྒོམ་།མདོར་ན་རྣམ་གསུམ་སྒོམ་པ་ནི། །སྡིག་པའི་རྙོག་པ་མ་ལུས་འཇིག་།མཁས་པས་སྒོམ་པའི་རྣམ་པ་ནི། །དེ་ལས་  
གཞན་དུ་མི་བསྟེན་ཏེ། །སྔགས་རྣམས་དེ་ལ་འགྲུབ་པར་འགྱུར། །བསམ་གཏན་དེ་ལ་རབ་ཏུ་གནས། །ཅི་འདོད་ཆོ་ག་བསྟན་ནས་ནི། །ཟློས་པས་བསམ་གཏན་བྱས་ནས་སུ། །སྔགས་ཀྱི་  
ལྷ་ནི་གཤེགས་གསོལ་ཏེ། །མཆོད་ཡོན་གསོལ་ནས་ཅི་བདེ་བར། །ཆུ་བཞི་དེ་ལས་བྱུང་ནས་ནི། །ཅི་བདེ་བར་ན་འགྲོ་བར་བྱ། །གནས་ཀྱང་སྔར་ནི་བསྟན་པ་ཡི། །ཆོ་ག་ལེགས་དབེན་  
མཐོང་བ་ཡི། །སྔགས་པས་སྔགས་ནི་དེ་ཚེ་བཟླ། །ཇི་བཞིན་ལས་ནི་སྔར་བསྟན་པའོ། །རང་གི་ལྷ་ནི་སྤྱན་དྲངས་པ། །དེར་ནི་སྔགས་ཀྱིས་གཤེགས་སུ་གསོལ། །དེ་ནས་རང་ཉིད་བསྲུང་བྱ་  
  
  
༄༅། །ཞིང། །དེ་བཞིན་གྲོགས་པོ་དག་ཀྱང་བསྲུང། །དགེ་བའི་ལས་ཀྱི་དེ་ཉིད་ཤེས། །ཆོ་གའི་ལས་ལ་དགའ་ཞིང་འདོག་བསྟོད་པའི་རྣམ་པ་མང་པོས་མཆོད། །  
གང་ཟག་མཆོག་ལ་བསྟོད་ནས་ནི། །རང་སྔགས་སྔགས་ཀྱི་མགོན་པོ་དང། །ཉན་ཐོས་རང་རྒྱལ་བསེ་རུ་དང། །བྱང་ཆུབ་སེམས་དཔའ་སེམས་དཔའ་ཆེ། །འཇིག་རྟེན་གསུམ་ལ་རྗེས་  
གཟུང་མཛོད། །སྔགས་ཟློས་པས་ནི་གནས་དེ་ནས། །དེ་ནས་ཀྱང་ནི་ལངས་ནས་སུ། །གནས་ནི་ཐག་རིང་སོང་ནས་ནི། །ཕྱི་རོལ་རླུང་ནི་རྣམ་སྤངས་པར། །སྣབས་དང་མཆིལ་མ་རྣམ་པར་  
དོར༑ ༑བཤང་དང་གཅི་བའང་དེ་བཞིན་ཏེ། །ཉིན་པར་བྱང་དུ་ཁ་བལྟས་ཏེ། །མཚན་མོ་ལྷོར་ནི་བལྟ་བར་བྱ། །དེར་ནི་དོན་རྣམས་མི་བསམ་སྟེ། །སྔགས་ཟློས་ནམ་ཡང་བྱ་བ་མིན། །  
དེར་ནི་སྔགས་ཀྱང་མི་བཟླ་ཞིང། །ལས་བཅས་རིགས་ཀྱང་བཤད་མ་ཡིན། །རབ་སྔགས་འགྲོས་དང་མཚན་སོགས་ཀྱིས། །དེ་ཚེ་ས་ལ་འདུག་པར་བྱ། །གཙང་ཕྱིར་གོས་མཐའ་ཆུར་  
གཞུག་བྱ། །ཆུ་གཙང་གིས་ནི་ཉེ་རེག་བྱ། །འབད་པས་རྐང་གཉིས་བཀྲུ་བྱ་སྟེ། །ས་ནི་ཁྱོར་བ་བདུན་བླངས་ནས། །ལན་བདུན་ས་དེ་ཉིད་ཀྱིས་སོ། །བཤང་བ་ལ་ནི་སུམ་ཅུས་བྱ། །  
མཆིལ་མ་དོར་དང་དེ་བཞིན་དུ། །སྣབས་དོར་བ་ལ་རེ་རེའོ། །དེ་ནས་ཉེ་རེག་བྱ་བ་ཡིན། །སྒྲ་མེད་དེ་བཞིན་སོང་ནས་ནི། །ལམ་ལ་སོགས་པ་སྤངས་པའོ། །དེ་ནས་གཞན་ཡང་ཅི་  
  
  
།ལྷོ་ཕྱོགས་མཐའ་ནི་ཕྱི་རོལ་ཏུ། །གཡངས་ཞིང་དང་ཚྭ་སྒོ་དང། །དེ་བཞིན་བྱེ་མས་ཁྱབ་པ་ལ། །ཆུ་བོ་སྤངས་ཤིང་ངོགས་ཀྱང་སྤངས། །མི་གཙང་བ་ཡང་སྤང་བར་བྱ། །རབ་  
ཏུ་བཀབ་དང་དབེན་ཡིད་ཆེས། །བས་མཐའ་སྐྱེ་བོ་རྣམ་སྤངས་པ་།སྔགས་པས་དེ་འདྲའི་ས་དག་ཏུ། །མི་གཙང་བ་ནི་དོར་བར་བྱ་།སྔགས་ཟློས་དུས་ནི་ཤེས་པ་ཡིས། །ཇི་ལྟར་  
འདོད་པའི་ཤུགས་དག་མིན། །དེ་ནས་གཙང་མཐའི་ཕྱོགས་སོང་ནས་།བཤང་གཅིའི་བྱ་བ་བྱས་ནས་ནི། །དེ་ནས་གནས་སུ་ཅི་བདེར་གནས་།གསལ་བའམ་དབེན་བའམ་གཡོགས་པ་  
འམ༑ ༑སྐྱེ་བོ་མེད་པའི་ས་ཕྱོགས་སུ། །མི་སྨྲ་ལུས་རེག་སྤངས་ནས་ནི། །རྟག་ཏུ་བཤང་གཅི་བྱ་བ་ཡིན། །བཤང་དང་གཅི་བ་མེད་བྱས་ནས། །སྡོམ་ཅན་གཙང་སྦྲ་རྟག་ཏུ་བྱ། །རེག་ན་འཇམ་  
དང་འདོད་པ་ཡི། །སྲོག་ཆགས་རྣམ་པར་སྤངས་པ་ཡི། །ས་གསུམ་ཡོངས་སུ་བླངས་ནས་སུ། །གཅིག་གིས་བཤང་བའི་ཕྱོགས་སུ་བྱ། །ས་ཡི་ཆ་གཉིས་དག་གིས་ཀྱང། །ལག་པ་གཉིས་  
ནི་བཀྲུ་བར་བྱ། །སྔགས་པས་ས་དག་རྟག་ཏུ་ནི། །སྔར་བསྟན་པ་དག་བླང་བར་བྱ། །འབད་པས་རྐང་གཡོན་བཀྲུ་བྱ་སྟེ། །དེ་ནས་གཡས་པ་བཀྲུ་བར་བྱ། །ཕན་ཚུན་ཉིད་དུ་བཤིབས་  
ནས་ནི། །ཟློས་པས་རྐང་པ་བཀྲུ་བར་བྱ། །སྔགས་ཟློས་པས་ནི་གཙང་སྦྲ་དག་སྔར་ནི་རྒྱ་ཆེན་བསྟན་པ་ཡིན། །དྲི་ང་མེད་པའི་གཙང་སྦྲ་ཡང། །ཐུབ་པས་སྔར་ནི་བསྟན་པ་ཡིན། །  
  
  
༄༅། །སྔགས་ཟློས་པ་ཡི་གཙང་སྦྲ་ནི། །འདིར་ནི་མདོར་བསྡུས་བསྟན་པ་ཡིན། །དྲི་མ་བྲལ་བའི་གཙང་སྦྲ་ཡི། །གཙང་སྦྲ་ཉིད་ནི་རྟག་ཏུ་བྱ། །རྒྱུད་རྣམས་ཀུན་  
ལ་སྣང་བ་ཞེས། །ཐུབ་པའི་དབང་པོས་གསུངས་པ་ཡིན། །དེ་ནས་འདོད་པས་ཉེ་རེག་བྱ། །སྡོམ་ཅན་གྱིས་གྲུབ་ལས་ཀྱང་བྱ། །སྔར་བསྟན་པ་ཡི་ཆོ་ག་ཡིས། །ཡིད་ནི་ནང་གི་དག་པ་ཡིན།།  
རྒྱུད་རྣམས་ཀུན་ལ་བསྔགས་པ་ཡི། །གཙང་སྦྲ་ལྔ་ཡི་ཆོ་ག་གསུངས། །ལུས་ཀྱི་དག་དང་ངག་དག་དང། །ཡིད་ཀྱི་དག་པ་ཡིན་པར་བསྟན། །བཞི་བ་བདེན་པའི་དག་པ་སྟེ། །ཆུ་  
ཡི་དག་པ་ལྔ་པར་བཤད། །བདེན་པའི་ཆོས་ཅན་ཁྲོ་བ་ཐུལ། །དེ་ཉིད་ཤེས་ཤིང་བསྟན་བཅོས་མཐོང། །ཕྲ་བའི་དེ་ཉིད་དོན་ལ་མཁས། །སྔགས་ཤེས་ལས་ལ་གྲགས་པ་དང། །  
ཕྱི་དང་ནང་ལ་མཁས་པ་དག་དེ་ལ་དངོས་གྲུབ་རྙེད་མི་དཀའ་།བདེན་པའི་ཆོས་ནི་རྣམ་སྤངས་པའི། །རྫུན་གྱི་ཚིག་ནི་སྨྲ་མི་བྱ། །དེ་ཉིད་ཐམས་ཅད་རྣམ་སྤངས་པའི། །མ་རུངས་  
རབ་ཏུ་མ་རུངས་དང། །རྣམ་པར་སྡང་དང་འཁྲུག་བཅས་དང་།རྩུབ་དང་གནད་རྣམས་སྨྲ་བ་དང། །བདེན་བའི་ཆོས་ནི་རྣམ་ཉམས་པ། །སེམས་ཅན་གཞན་ལ་གནོད་བྱེད་པ། །ཕྲ་མ་  
ཉོན་མོངས་ཅན་སེམས་དང། །ཆོས་ཀུན་རྣམ་པར་སྤངས་པ་དང་།རྟག་ཏུ་འཚེ་བའི་བདག་ཉིད་དང། །ཁྲིམས་འཆལ་ཆོས་མིན་སྤྱོད་པ་དང། །ཟློས་པའི་སྔགས་པས་རྟག་ཏུ་སྤང།།  
  
  
།ཁྲོ་བ་ལོག་པར་འབྱུང་བ་ཡི། །འཇིག་རྟེན་ཕ་རོལ་འཇིགས་རྣམས་ལ། །སངས་རྒྱས་བྱང་ཆུབ་སེམས་དཔའ་དང། །བློ་ལྡན་རྣམས་ཀྱིས་ཡོངས་སུ་སྨད། །  
རྟག་ཏུ་རང་རྒྱལ་བསེ་རུ་དང། །ཉན་ཐོས་ཀྱིས་ཀྱང་རྟག་ཏུ་སྨད། །བརྫུན་པ་དེ་བཞིན་འཇིག་རྟེན་ན། །ས་སྟེང་གྲུབ་པ་འདོད་རྣམས་ལའོ། །བརྫུན་པ་ཉེ་བར་སྨྲ་བ་དག་ཤིན་ཏུ་མི་བཟད་དམྱལ་  
བར་འགྲོ་དེ་བཞིན་དུད་འགྲོ་ཡི་དྭགས་དང། །གཤིན་རྗེའི་འཇིག་རྟེན་རྟག་ཏུ་འགྲོ་རྫུན་ནི་ཉེ་བར་སྨྲ་བ་ཡིས། །དེར་ནི་རྟག་ཏུ་གནས་པ་ཡིན། །བློ་ངན་མི་བཟད་ལྟུང་བ་ནི། །ཐིག་ནག་རབ་ཏུ་ཚ་བ་  
དང། །ཡང་སོས་རལ་གྲིའི་ལོ་མ་དང། །དེ་བཞིན་ཤལ་མ་ལི་ནགས་སུ། །རྫུན་སྨྲ་བ་ཡི་གང་ཟག་ནི། །བསྐལ་པ་མང་པོར་དེར་གནས་སོ། །ལོག་པར་སྨྲ་བར་གྱུར་བ་དང། །རྨོངས་པས་ལོག་པར་  
བརྗོད་པ་ཡིས། །འབྱུང་པོ་རྣམས་ལས་སླུ་བྱེད་པ། །དེ་ལ་སྔགས་གྲུབ་ག་ལ་ཡོད། །དེས་ན་རྨོངས་པའི་ལས་དེ་ཡིས། །སྔགས་ནི་གྲུབ་པར་མ་མཐོང་ནས། །འདི་སྐད་དུ་ནི་ཚིག་སྨྲ་བ། །སྔགས་  
ལ་གྲུབ་པ་མེད་དོ་ཞེས། །དེ་སྐད་ཀྱི་ནི་ཚིག་སྨྲ་བ། །གང་གིས་སངས་རྒྱས་བསྟན་པ་འདི། །ས་སྟེང་འདིར་ནི་སྤངས་པ་ཡིན། །བསྐལ་བ་བྱེ་བ་མང་པོར་ཡང། །དེ་ལ་གྲུབ་པ་ག་ལ་ཡོད། །དེས་ན་  
མི་བཟད་དམྱལ་བར་འཚེད། །མནར་མེད་འཇིགས་པ་ཆེན་པོ་དང། །ཡང་སོས་དང་ནི་ཐིག་ནག་དང། །རབ་ཏུ་ཚ་བའི་དམྱལ་བར་ནི། །དམ་པའི་ཆོས་ལ་བརྙས་པ་ཡིས། །དེར་ནི་བསྐལ་པ་ཆེན་  
  
  
༄༅། །པོར་གནས། །གང་ཡང་དམྱལ་བ་མི་བཟད་པར། །བྱིས་པའི་སྐྱེ་བོ་འཚེད་བྱེད་པ། །དམ་པའི་ཆོས་ལ་བརྙས་བྱེད་དང། །ཞེ་སྡང་མུན་པས་བསྒྲིབས་པའོ། །  
མི་ཤེས་བྱིས་པའི་ངོ་བོའམ། །རྨོངས་པ་ལོག་པའི་ང་རྒྱལ་གྱིས་།རིག་པའི་རྒྱལ་པོ་བརྙས་བྱེད་པ། །མི་བཟད་དམྱལ་བར་འགྱུར་བ་ཡིན། །དེ་བས་སྡིག་པ་མི་བྱ་ཞིང། །ལོག་བར་  
སྨྲ་བའང་སྨད་པ་དང། །དམ་པའི་ཆོས་ཀྱང་མི་བརྙས་ཤིང་།ལྟ་བ་ལོག་པའང་སྨད་པར་བྱ། །དེ་བས་རྟག་ཏུ་དད་གྱུར་ནས་།སྔགས་ཀྱི་ཆོ་ག་རྟག་ཏུ་བསྟེན། །ཆོས་ཤེས་བདེན་  
པར་སྨྲ་བ་དང། །སེམས་ཅན་རྣམས་ལ་ཕན་པར་དགའ། །སྔགས་དང་སྔགས་ཤེས་བསྟེན་གྱུར་པ། །ངེས་པར་དེ་ལ་གྲུབ་པ་ཡིན། །མཆོག་དང་བར་མ་ཐ་མ་ལས། །རྣམ་པ་སྣ་ཚོགས་  
ལས་བྱེད་དེ། །ལས་ནི་བྱ་བས་བྱེད་པ་སྟེ། །བྱ་བ་མི་བྱེད་རྟག་ཏུ་ནི། །བྱ་བ་ལས་ནི་ལྡན་པ་ལས། །རྟག་ཏུ་དེ་ལས་གྲུབ་པར་འགྱུར་།བྱ་ཕྱིར་ལས་རྣམས་ཐམས་ཅད་ཕྱིར། །ལས་ཕྱིར་རྟག་ཏུ་  
བྱ་བ་ཡིན། །བྱ་བའི་དོན་དུ་བྱ་བ་མིན། །བྱ་བ་ལས་ལ་སྦྱར་བ་ཡིན། །དོན་བཅས་ཉིད་ཀྱི་བྱ་བ་ལ། །བྱ་བ་ཉིད་ཀྱིས་རྟག་ཏུ་བྱ་།བྱ་བ་ལས་དང་འབྲས་བུ་ཉིད། །བྱ་བ་ལས་འབྲས་རྟག་ཏུ་  
བྱ༑ ༑འབྲས་མེད་པ་ལས་འབྲས་འབྱུང་ཞིང། །འབྲས་བུ་ཉིད་ཀྱང་རྟག་འབྲས་འགྱུར། །འབྲས་མེད་འབྲས་བུར་བཅས་པ་ཡང། །ཐམས་ཅད་འབྲས་བུ་ཁོ་ནར་འགྱུར། །ཡང་དག་  
  
  
།ཡང་དག་ལྡན་པས་སྔགས་གྲུབ་པའོ། །ལྡན་པས་རྣམ་པར་བྲལ་བ་ནི། །མི་ལྡན་ལྡན་པ་གྲུབ་པ་མིན། །བསྒྲུབ་བྱ་སྒྲུབ་པ་མེད་པ་ནི། །དེ་ལ་གྲུབ་པ་མི་འགྲུབ་བོ། །  
གྲུབ་པའི་རྫས་ནི་ཐམས་ཅད་ཀྱང། །གྲུབ་པའི་རྒྱུ་དང་འགལ་བ་ཡིན། །སྔགས་པ་མ་གྲུབ་སྒྲུབ་བྱེད་པ། །སྔགས་ནི་སྒྲུབ་པར་བྱེད་པ་མིན། །བྱེད་པ་རབ་འདོད་ལས་ཡིན་ཏེ། །ལས་ལ་  
འདོད་པ་བྱ་བར་འདོད། །ལས་མིན་ལས་ནི་ཐམས་ཅད་ལ། །ལས་ཀྱི་རྒྱུར་ནི་མི་བྱའོ། །སྔགས་དང་རྒྱུད་ཀྱི་དོན་ལྡན་པའི། །འབྲས་བཅས་ལས་ནི་བརྩམ་པར་བྱ། །བརྩམ་པའི་ལས་  
ནི་བརྩམ་པར་བྱ། །ལས་མེད་ཉིད་ལ་བརྩམ་མི་བྱ། །མ་བརྩམས་བྱ་བའི་སྔགས་རྣམས་ནི། །ལུས་ཅན་ཀུན་ལ་འགྲུབ་མི་འགྱུར། །སེམས་ཅན་ཀུན་ལ་ཐུགས་བརྩེ་བས། །ཐུབ་པ་མཆོག་གིས་སྔོན་  
གསུངས་པ། །སྔགས་ནི་རྒྱུ་ཡི་སྒོ་དག་ནས། །རྒྱལ་བའི་སྲས་ལ་དམ་ཚིག་བཤད། །སྒྲུབ་པ་སྔགས་ནི་ཀུན་ཤེས་ཤིང། །སྔགས་ཀྱི་རྒྱལ་པོ་མཆོག་འདི་ནི། །སྔགས་ཀྱི་ཚུལ་དུ་བསྟན་པ་  
ཡིན༑ ༑ཡང་དག་རྫོགས་ལམ་རྒྱུད་ཡིན་པས། །གང་དུ་རིགས་པ་རྟགས་ཡོད་ལ། །སྔགས་རྣམས་ཐམས་ཅད་འགྲུབ་པར་འགྱུར། །དུས་ནི་རིང་པོ་མི་ཐོགས་པར། །མཁས་  
པའི་གྲུབ་པ་ཐོབ་པ་ཡིན། །འབྱུང་པོ་རྣམས་ལ་ཞི་དོན་དུ། །རྫོགས་སངས་རྒྱས་ཀྱིས་རབ་ཏུ་བསྟན། །ལམ་ཡང་སྔགས་ཀྱི་ཚུལ་གྱིས་ནི་།མྱ་ངན་འདས་གྲོང་འགྲོ་བ་ཡིན། །  
  
  
༄༅། །དེ་བཞིན་རྟག་ཏུ་བྱང་ཆུབ་ལམ། །ལས་དོན་ཐམས་ཅད་རྫོགས་པར་བྱེད། །དེ་ཡི་མཐར་ཐུག་དཔུང་གཉེན་ནི། །དང་པོའི་གནས་ནི་སངས་རྒྱས་ཉིད། །  
དེ་བཞིན་འབད་མེད་གྲུབ་པ་ནི། །འདི་ལས་འབྲས་བཅས་ཐོབ་པ་ཡིན་།སྣ་ཚོགས་ལས་དང་ལས་ཤེས་ཡིན། །སྔགས་བཟླས་དག་ནི་བྱེད་པར་འགྱུར། །ཚུལ་ཁྲིམས་བསམ་  
གཏན་རྣམ་ཐར་རྣམས། །མདོར་བསྡུས་འདི་ཡིས་ཐོབ་པ་སྟེ། །དོན་ཀུན་སྒྲུབ་བྱེད་གྲུབ་པ་སྟེ། །རྒྱལ་བ་མཆོག་གིས་གསུངས་པ་ཡིན། །ནོར་རྣམས་རྒྱས་པར་ཐོབ་འགྱུར་ཏེ། །  
དམ་པའི་འགྲོ་བར་གནས་པ་དང། །དེ་བཞིན་རྟག་ཏུ་གནོད་སྦྱིན་སྤྱན། །ལྷ་མིའི་རྒྱལ་སྲིད་བྱེད་པར་འགྱུར། །མི་ལྷ་ལྷ་མིན་འཇིག་རྟེན་གྱི། །དེ་བཞིན་བདག་པོ་ཐོབ་གྱུར་ཏེ། །  
བདག་པོ་མ་ལུས་དེ་དག་གི། །སྔགས་པས་ཐམས་ཅད་ཐོབ་པ་དང་།འབྲས་བཅས་བྱ་བ་བྱེད་པར་འགྱུར། །གཙང་སྦྲའི་སྤྱོད་དང་ལྡན་པ་དང། །ཚུལ་ཁྲིམས་བསམ་གཏན་རྟག་  
ཏུ་དགའ། །རྒྱུད་རྣམས་ཀུན་ལས་གསུངས་པ་ཡི། །སྔགས་པས་རྟག་ཏུ་བཟླས་པ་བྱ། །སྔགས་པ་འབྱོར་པ་འདོད་པ་ཡིས། །ལས་རྣམས་སྣ་ཚོགས་བྱ་བ་སྟེ། །དེ་བཞིན་མཆོག་  
དང་བར་མ་དང། །ཐ་མ་ཉིད་ཀྱང་བྱ་བ་ཡིན། །ཐ་མས་ལོངས་སྤྱོད་འཕེལ་བའི་གནས། །འབྲིང་གིས་གོང་མའི་ལུས་ཐོབ་ཅིང་།མཆོག་གིས་རབ་ཏུ་འགྲོ་བ་སྟེ། །ཟློས་པས་  
  
  
།སྔགས་པས་ཟློས་མཐར་ངལ་བསོ་ཞིང། །ཇི་སྲིད་དུས་སུ་བསྡད་པར་བྱ། །ཟློས་པས་དུས་ལ་བབ་པ་ན་།དེར་ནི་བསྒྲུབ་པར་བྱ་བ་ཡིན། །དེ་ལྟ་མོད་ཀྱི་དེ་ལ་སྔགས་པས་  
ལས་རྣམས་སྒྲུབ་པ་ན་དེར་རྟག་ཏུ་བཟླས་ན། སྐྱེས་བུ་རྣམས་ཀྱི་སྡིག་པ་ཟད་པར་བྱེད་ཅིང་ལས་རྣམ་པ་སྣ་ཚོགས་སྐྱེ་བ་རྒྱུད་པ་དག་ཏུ་གང་དུ་གང་བྱས་པ་དེ་དག་ལ་གྲུབ་པ་གནས་པར་ནམ་  
ཞིག་འགྱུར་ཞེ་ན། སྐྱེས་བུས་ཇི་སྲིད་ཚོགས་པ་རྙེད་པ་ན་སྔགས་པའི་ངོ་བོས་སྔགས་བཟླས་པ་ན་སྡིག་པ་ཟད་པའི་དོན་དང། ལས་བསྲབས་པས་སྔགས་འགྲུབ་པར་འགྱུར་ཏེ། དེ་བཞིན་  
དུ་མཆོག་དང། བར་མ་དང། ཐ་མ་དང། འཇིག་རྟེན་གྱིས་མཆོད་པ་དང། བཟླས་པས་སྡིག་པ་མཐའ་དག་ཟད་པར་བྱེད་ཅིང་ལུས་ཅན་ཐམས་ཅད་ཀྱི་སྐྱེ་བ་བརྒྱུད་པ་དག་ཏུ་གང་བྱས་པའི་  
སྡིག་པ་དེ་དག་ཐམས་ཅད་འཇིག་པར་བྱེད་དེ། དེ་བཞིན་གཤེགས་པ་རྣམས་ཀྱི་སྔགས་བཟླས་ན་ལུས་རྒྱན་རྣམ་པ་སྣ་ཚོགས་ཀྱིས་བརྒྱན་པ་ཡིད་དགའ་ཞིང་ཡོན་ཏན་ཐམས་ཅད་ཀྱིས་གྲགས་  
པར་འགྱུར་བ་དང། གནོད་སྦྱིན་གྱི་ཚོགས་ཀྱི་རྒྱལ་པོ་ཉིད་དང་རྟག་ཏུ་དོན་ཐམས་ཅད་ཐོབ་པ་དང་ལྡན་པ་ཡིན་ནོ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་  
ཏུ་རྒྱས་པའི་མདོ་ལས། འཕགས་པ་འཇམ་དཔལ་གྱི་རྩ་བའི་ཆོ་ག་རབ་འབྱམས་ལས། སྒྲུབ་པའི་ཐབས་ཀྱི་ལས་ཀྱི་གནས་བཞི་པ་ལས་བཟླས་པ་དང། ངེས་པར་སྡོམ་པ་དང་  
  
  
༄༅། །སྦྱིན་སྲེག་དང། བསམ་གཏན་དང། གཙང་སྦྲའི་སྤྱོད་པ་དང། ལས་ཐམས་ཅད་ཀྱི་ཆོ་ག་སྒྲུབ་པའི་ལེའུ་རབ་འབྱམས་བཅུ་གཅིག་པ་རྫོགས་སོ།། །།  
དེ་ནས་བཅོམ་ལྡན་འདས་ཤཱཀྱ་ཐུབ་པས་ཐམས་ཅད་དང་ལྡན་པའི་གནས་གཙང་མའི་གཞལ་མེད་ཁང་ལ་གཟིགས་ནས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ་  
འཇམ་དཔལ་ཉོན་ཅིག་ཁྱོད་ཀྱི་རིག་པའི་སྔགས་རྗེས་སུ་སྤྱོད་པ་སེམས་ཅན་ཐམས་ཅད་ཀྱི་དོན་ལ་རྗེས་སུ་བརྩོན་པ། སེམས་ཅན་རྣམས་གང་ཟློས་པར་བྱེད་པ་དང། གང་གིས་  
ཟློས་པར་བྱད་པ་དང། དེའི་ཕྲེང་བའི་ཆོ་ག་དེ་ཐམས་ཅད་རྒྱུད་ཐམས་ཅད་ཀྱི་སྤྱི་སྔགས་ཐམས་ཅད་ཀྱི་སྒྲུབ་པའི་ཐབས་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དེ་སྐད་  
ཅེས་བཀའ་སྩལ་བ་དང། འཇམ་དཔལ་གཞོན་ནུར་གྱུར་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། །ལེགས་སོ། །ལེགས་སོ། །བདག་ལ་ཐུགས་  
བརྩེ་བའི་དོན་དང། སྔགས་ཐམས་ཅད་ཀྱི་སྤྱོད་པ་དང། དམ་ཚིག་ལ་ཞུགས་པ་རྣམས་ཀྱིས་སེམས་ཅན་རྣམས་ཀྱི་སླད་དུ་དེ་བཤད་དུ་གསོལ། །དེ་སྐད་ཅེས་གསོལ་པ་དང། བཅོམ་  
ལྡན་འདས་ཀྱིས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །འཇམ་དཔལ་ཉོན་ཅིག་རྣམ་པར་དབྱེ་བ་རྒྱ་ཆེར་བཤད་པར་བྱ་སྟེ། སྔགས་ཐམས་ཅད་ཀྱི་  
  
  
དོན་སྒྲུབ་པར་བྱེད་དེ། དང་པོར་རེ་ཞིག་སྔགས་སུ་འགྱུར་བ་དེ་གང་ཞེ་ན། ན་མསརྦ་བུད་དྷཱ་ནཱ། ཨ་ཙིན་ཏྱད་བཧུ་ཏ་རཱུ་པཱི་ཎཱཾ། ཏདྱ་ཐཱ། ཨོཾ་  
ཀུ་རུ་ཀུ་རུ། སརྦཱ་རྣྲཱ་ན་སཱ་དྷ་ཡ། སརྦ་དུཥྚའ ་བི་མོ་ཧ་ནི། ག་ག་ནཱ་བི་ལམྦེ་བི་ཤོ་དྷ་ཡ་སཱཧཱ། སྔགས་འདིས་ཕྲེང་བ་ཐམས་ཅད་ལ་ལས་བྱའོ། །སྦྱང་བ་དང། དགུག་པ་དང། བླང་བ་དང། རྒྱུ་བ་ལ་  
སོགས་པའི་ལས་བྱའོ། །དང་པོ་ཕྲེང་བའི་ཤིང་ལ་ནི། །སྔགས་ཀྱིས་ལན་གྲངས་ཉི་ཤུ་བདུན། །མངོན་པར་སྔགས་པ་བྱས་ནས་ནི་།སྡོམ་བརྩོན་རྟག་ཏུ་བསྲུང་བ་བྱ། །མཚན་གཅིག་དེར་ནི་ཉལ་  
བྱས་ན། །རྨི་ལམ་ནང་དུ་དེས་མཐོང་བ། །མི་མ་ཡིན་གཟུགས་གྲུབ་པ་ནི། །མི་སྡུག་མཆེ་བ་གཙིགས་པའོ། །སྔགས་པ་ལ་ནི་དེས་སྨྲས་པ་།ནོར་ནི་ཅི་འདོད་ཁྱེར་ཅིག་ཅེས། །སྒྲུབ་བྱེད་ནང་པར་  
ལངས་ནས་ནི། །ཤིང་དེ་ལས་ནི་འགྲོ་བར་བྱེད། །སྔགས་པས་ཤིང་དེ་བོར་ནས་ནི། །གཞན་དག་ཏུ་ནི་འགྲོ་བྱེད་ན། །མི་སྡུག་གཟུགས་ནི་འཇིགས་བྱེད་པ། །རྨི་ལམ་དུ་ཡང་མཐོང་མི་འགྱུར།།  
དང་པོ་རུ་དྲཱ་ཀྵ་ཡིན་ཏེ། །ཨིན་དྲཱཀྵ་ནི་གཉིས་པ་ཡིན། །ཐ་མ་བོ་དེ་ཙེ་ཡིན་ལ། །གཞན་ཡང་འབྲས་བུ་ཡོད་པའོ། །ཤིང་ལ་ལེགས་པར་འཛེག་མཁས་པའི། །གྲོགས་དང་ལྷན་ཅིག་འཛེག་  
པར་བྱ། །གྲོགས་པོ་མེད་པར་གྱུར་ན་ནི། །རང་ཉིད་དེ་ལ་འཛེག་པར་བྱ། །སྟེང་གི་ཡལ་གའི་འབྲས་གནས་སུ། །སྡོམས་བརྩོན་བརྟུལ་བཞུགས་ཅན་འཛེགས་ཏེ། །རྟག་ཏུ་དེ་ལ་བག་ཡོད་  
  
  
༄༅། །པས༑ ༑སྟེང་གི་ཡལ་ག་ལ་བྱུང་ནས། །ཡལ་གའི་སྟེང་གི་འབྲས་བླངས་ཏེ། །སྟེང་གི་ལས་ལ་སྦྱར་བར་བྱ། །སྟེང་གི་གྲུབ་པ་མཆོག་ཏུ་ནི། །གང་ཟག་མཆོག་གིས་  
གསུངས་པ་ཡིན། །བར་མ་བར་མའི་གྲུབ་པ་སྟེ། །གྲུབ་པ་ཐ་མའང་ཐ་མ་ཡིན། །རྟག་ཏུ་སྲོག་ཆགས་མ་ཟོས་པའི། །འབྲས་བུ་ཡང་དག་བླང་བར་བྱ། །ནུབ་ཀྱི་ཡལ་ག་ལས་ཐོབ་པ། །  
རྫས་ཀྱི་རྒྱུར་ནི་གྲུབ་པ་ཡིན། །བྱང་གི་གནོད་སྦྱིན་ལ་སོགས་དང། །ལྷ་རྣམས་རྟག་ཏུ་འགུགས་པར་བྱེད། །སྐད་ཅིག་འགུགས་པར་བྱེད་བསྟེན་པའི། །འབྱུང་པོ་ཐམས་ཅད་ཞི་  
ཕྱིར་དང། །ལྷ་དང་ལྷ་མིན་དྲི་ཟ་དང། །མི་འམ་ཅི་དང་སྲིན་པོ་རྣམས། །དབང་དུ་བྱ་བའི་ལས་བྱེད་དེ། །འབྱུང་པོ་ཀུན་ཡང་རྒྱས་པར་བྱེད། །དོན་ཡོད་ལས་ནི་བྱེད་པ་སྟེ། །ལས་རྣམས་སྣ་  
ཚོགས་མ་ལུས་བྱེད། །ཤར་ཕྱོགས་ཡལ་ག་ལ་སྐྱེས་ཤིང། །ཡང་དག་འབྱུང་བའི་འབྲས་བུ་ནི། དེ་ཚེ་འབད་དེ་བྱས་གྱུར་ན། །ཚེ་ནི་རིང་བའི་རྒྱུ་ཡང་ཡིན། །རྟག་ཏུ་སྔགས་  
གྲུབ་འབྲས་བུ་ནི། །རྣམ་པ་སྣ་ཚོགས་བྱེད་པ་ཡིན། །གང་ཞིག་ལྷོར་ནི་འགྲོ་བ་ཡི། །ཡལ་ག་ལོ་མར་རབ་ལྡན་པའི། །སྔགས་པས་དེ་ནི་འབད་དེ་སྤང། །སེམས་ཅན་རྣམས་ཀྱི་སྲོག་  
འཕྲོག་བྱེད། །ལྷོར་བསྟན་པ་ཡི་ཡལ་ག་དང། །འབྲས་བུ་གང་དག་སྐྱེས་པ་ནི། །བླངས་ན་གདུང་བྱེད་དགྲ་རྣམས་ཀྱི། །སྲོག་ནི་འཇིག་པར་བྱེད་པ་ཡིན། །ཟློས་པས་འབད་དེ་སྤང་བར་བྱ། །  
  
  
།ཡལ་ག་འོག་ཏུ་འཕྱང་གནས་ལ། །འབྲས་བུ་གང་ཞིག་རབ་བསྒྲགས་པ། །ལྷ་མིན་བུ་མོ་གནས་པ་ཡི། །ས་ཡི་འོག་ཏུ་འགྲོ་བར་འགྱུར། །དེ་  
ཡི་འབྲས་བུའི་ཕྲེང་བ་ནི། །བླངས་ནས་འོག་ཏུ་འགྲོ་བརྟེན་པ། །ས་ཡི་འོག་ཏུ་གནས་པར་ནི། །དེས་ན་དེ་ནི་འགྲོ་བར་བྱེད། །དེར་ཞུགས་ལྷ་ཡི་བདེ་བ་ནི། །ཟློས་པས་ཐོབ་བར་འགྱུར་བ་ཡིན། །  
ལྷ་མིན་བུ་མོ་ཆགས་བཞིན་དུ། །བསྐལ་པར་དེ་ནི་གནས་པར་བྱེད། །མེ་ཏོག་ཕྲེང་བ་ཀུན་བླངས་ནས། །དེ་ནས་ཟློས་པ་སླར་ལོག་བྱ་།གྲོགས་དང་ལྷན་ཅིག་བསྲུང་བྱས་ནས། །དེ་ནས་  
ཇི་ལྟར་བདེ་བར་འགྲོ་གནས་ནས་ཐག་རིང་སོང་ནས་ནི། །དེ་བཞིན་གཙང་ཕྱོགས་ཆོ་ག་བཞིན། །དེ་ནས་སྔགས་པས་རྟག་ཏུ་འདུག་།ཕྲེང་བ་ཡོངས་སུ་སྦྱང་བར་བྱ། །བརྩོན་པས་  
ཕྲེང་བའི་འབྲས་བླངས་ཏེ། །ཀུན་ནས་ཡོངས་སུ་དག་བྱས་ནས་།སྔགས་པ་བཟང་པོས་ཕྲེང་བ་དབུག་གསུམ་བདུན་བརྒྱད་དང་གཅིག་གམ་ནི། །ཉི་ཤུ་དང་ནི་རྩ་གཅིག་ཏུ། །སྔགས་  
ཀྱི་དེ་ཉིད་ཤེས་པས་བཀྲུ། །སྔ་མའི་སྔགས་ཀྱིས་རྟག་ཏུ་ཡང་།བདུན་ནམ་བརྒྱད་དུ་བཟླས་པར་བྱ། །དེ་ནས་དག་པར་ཡང་དག་འདོད་།པདྨའི་རྩ་ལག་དག་ལས་ནི། །བུ་མོས་  
བཀལ་བའི་སྐུད་པ་དག་གསུམ་དང་ལྔ་ལྔ་བ་བྱས་པ་ཡི། །སྡོམ་ཅན་གྱིས་ནི་ཕྲེང་སྐུད་བྱ། །སྔགས་ཀྱི་དེ་ཉིད་ཤེས་པས་བརྒྱུ་།འབྲུ་ནི་ཕྲ་ཞིང་ཤིན་ཏུ་ཟླུམ། །རྟག་ཏུ་སྲོག་ཆགས་  
  
  
༄༅། །བུ་ག་མེད། །ལེགས་འཇམ་སྨད་བའང་མེད་པ་ཡིན། །མཛེས་དང་ཁ་དོག་མཛེས་པ་དང། །དེ་བཞིན་གས་མེད་བུ་ག་མེད། །རུ་དྲཱ་ཀྵ་དང་བོ་དེ་ཅེ། །ཨིན་དྲཱ་ཀྵ་  
ཡི་འབྲས་བུ་ཉིད། །རྟག་ཏུ་ལུང་ཏང་མཛེས་པ་དང། །གཞན་ཡང་འབྲས་བུ་འདོད་པ་དག་འབད་པ་ཡིས་ནི་ཕྲེང་བ་དག་སྔགས་པས་བརྩོན་བྱས་དེ་ཚེ་བརྒྱུ། །གསེར་རམ་ཡང་ན་  
དངུལ་དག་གམ། །ནོར་བུ་ཤེལ་ལས་བྱས་པ་དང། །དུང་དང་མུ་སར་དག་དང། །མུ་ཏིག་ལས་ཀྱང་བྱ་བ་ཡིན། །བྱུ་རུ་རྣམ་པ་སྣ་ཚོགས་ཀྱི། །ཕྲེང་བ་དག་ཀྱང་བྱ་བ་ཡིན། །གཞན་ཡང་  
རིན་ཆེན་བཟང་པོ་ཡི། །ཕྲེང་བ་ལེགས་པར་རབ་ཏུ་བྱ། །ས་ནི་རབ་བཟླུམས་རིལ་བུ་དག་མཉམ་པར་གཞག་ནས་སྐུད་པས་བརྒྱུ། །གཞན་ཡང་རིལ་བུ་ཅུང་ཟད་གང། །འབྲས་བུ་  
འབྱུང་ཁུང་དག་ལས་བྱ། །ཀུ་ཤའི་རྩེ་མོའི་མདུད་པས་ཀྱང་།སྔགས་པས་འབད་དེ་བྱ་བ་ཡིན། །བརྒྱ་རྩེ་བརྒྱད་དམ་ཉི་ཤུ་འམ། །ལྔ་བཅུ་ཉིད་ནི་བར་མ་ཡིན། །སྔགས་པ་  
མཉམ་པར་བཞག་ནས་ནི། །ཚད་འདིས་ཕྲེང་བ་བརྒྱུ་བ་ཡིན། །རྩ་བརྒྱད་སྟོང་དུ་བྱ་བ་ནི། །ཕྲེང་བའི་མཆོག་ཏུ་བྱ་བ་ཡིན་།ཕྲེང་བའི་རྣམ་པ་འདི་བཞི་ཡང། །སྔགས་པས་  
རྟག་ཏུ་བརྒྱུ་བ་ཡིན། །དེ་ལྟར་བརྒྱུ་བ་བྱས་ནས་ནི། །རིམ་པ་གསུམ་མམ་གཉིས་སུ་བྱ། །ལྕགས་བཟང་རང་བཞིན་གདུ་བུར་བྱ། །དེ་བཞིན་གསེར་དངུལ་དག་དང་ནི། །དེ་བཞིན་  
  
  
།ཕྲེང་བ་ཀུན་ཡང་བཅིང་བར་བྱ་།དེ་ནས་ཡང་མིག་ཀུན་མཐར་ནི། །ཀུན་ལའང་དེ་བཞིན་གདགས་པར་བྱ། །འབད་པས་དམ་དུ་བཅིང་བྱ་སྟེ། །ཇི་ལྟར་དམ་པོར་འགྱུར་  
བར་རོ༑ ༑ཡོངས་སུ་གསལ་བར་བྱས་ནས་ནི། །དཀྱིལ་འཁོར་ལྟ་བུར་མཐོང་བ་ཡིན། །དེ་ལྟར་སྦྲུལ་གྱི་གདེངས་ཀ་ལྟར། །ཡོངས་སུ་འཁོར་བས་བརྒྱན་པ་ཡིན། །མུ་ཏིག་ཕྲེང་བ་འདྲ་བ་  
ཡིས༑ ༑མགུལ་པ་བརྒྱན་པ་ལྟ་བུར་བྱ། །ཆུ་བོ་དག་ནི་དྲི་མེད་པའི་།ཆུ་གཙང་དག་གིས་ཁྲུས་བྱ་ཞིང། །ཇི་ལྟར་གོ་རིམས་ཁྲུས་བྱས་ནས། །ཆུ་བཞི་ལས་ནི་ལྡང་ནས་སུ། །འབད་པས་  
དེ་བཞིན་ཉེ་རེག་བྱ། །ཕྲེང་བ་རྗེ་སུ་བླངས་ནས་ནི། །བ་ཡི་རྣམ་ལྔས་རབ་ཏུ་བཀྲུ་དེ་བཞིན་ས་ཡི་ཕྱེ་མ་དང། །ཆུ་གཙང་དག་གིས་རབ་བཀྲུས་ཏེ། །དྲི་ཞིམ་དག་གིས་རྗེས་བྱུགས་ཤིང། །  
རབ་ཏུ་སྔགས་པའི་ཁ་དོག་ཀྱང། །ཙནྡན་དཀར་དང་གུར་གུམ་མོ་།དེ་ནས་དེ་བཞིན་གཉི་ག་འགྲོ་འབད་པ་ཡིས་ནི་རབ་ཏུ་བཀྲུ་དེ་བཞིན་ཁྲུས་བྱས་སོང་ནས་ནི། །གང་ན་རས་རིས་  
བར་མ་དེ། །རྒྱལ་བ་གཙོ་བོ་ཐུབ་མཆོག་ནི། །ཤཱཀྱ་སེང་གེ་མི་ཡི་མཆོག་དེ་བཞིན་རྟག་ཏུ་སྟོན་པའི་གཟུགས། །ས་སྟེང་རྒྱལ་བའི་རིང་བསྲེལ་ཅན། །དེ་ཡི་མདུན་དུ་ཕྲེང་བ་ནི། །དེ་དང་ཉེ་བར་གཞག་  
པར་བྱ༑ ༑དེ་དང་ཉེ་བར་བཞག་ནས་ནི། །དེ་ཡི་མདུན་དུ་ཉེར་གནས་ནས། །སྟོང་ཕྲག་གཅིག་དང་བརྒྱད་དང་ནི། །བརྒྱ་དང་རྩ་བརྒྱད་བཟླས་ནས་ཀྱང། །ཉིན་ཞག་གཅིག་ནི་སྨྱུང་བྱས་ཏེ། །བདུན་པ་ཐུབ་  
  
  
༄༅། །ལ་ཕྲེང་བ་དབུལ། །ལྔ་པ་དེ་བཞིན་བླས་བྱས་ནས་།ཚད་ཀྱང་དེ་དང་མཉམ་པར་བྱ། །དེ་ནས་ཕྲེང་བ་ལ་བཟླས་ནས། །དེ་ཡི་མཚན་མོ་ཉལ་བར་བྱ། །  
ཀུ་ཤ་བཏིང་བའི་ས་ལ་ནི། །སྔགས་ཤེས་དེར་ནི་ཉལ་བར་བྱ་།གལ་ཏེ་དེས་ནི་རྨི་ལམ་ན། །དགེ་བའི་རྨི་ལམ་མཐོང་ན་ནི། །འབྲས་བཅས་རྨི་ལམ་སྟོན་པ་སྟེ། །དེ་ལ་གྲུབ་པར་བསྟན་  
པ་ཡིན༑ ༑སངས་རྒྱས་ཉན་ཐོས་བསེ་རུ་ནི། །གལ་ཏེ་འདི་ཡིས་རྨི་ལམ་མཐོང། །སྔགས་པ་དེ་ཡི་བྱ་བ་ནི། །འབྲས་བཅས་ངེས་པར་འགྲུབ་པར་འགྱུར། །གཞོན་ནུའི་གཟུགས་ཅན་  
བྱིས་པ་ནི། །རྣམ་པ་སྣ་ཚོགས་མཛེས་མཐོང་བ། །གལ་ཏེ་རྨི་ལམ་དེས་མཐོང་དང། །ཕྲེང་བ་སྩོལ་བའང་དེ་བཞིན་ཏེ། །དོན་ཡོད་དེ་ནི་འགྲུབ་འགྱུར་ཏེ། །སྔགས་ཀྱི་དོན་  
རྣམས་སྒྲུབ་བྱེད་པའོ།། །།བྱང་ཆུབ་སེམས་དཔའི་སྡེ་སྣོད་ཐེག་པ་ཆེན་པོ་ཤིན་ཏུ་རྒྱས་པའི་མདོ་ལས། འཕགས་པ་འཇམ་དཔལ་གྱི་རྩ་བའི་ཆོ་  
ག་ལས། རས་རིས་བར་མའི་ཆོ་ག་རབ་འབྱམས་ལས། ཕྲེང་བའི་ཆོ་ག་རབ་འབྱམས་བཅུ་གཉིས་པ་རྫོགས་སོ།། །།དེ་ནས་བཅོམ་ལྡན་འདས་  
ཤཱཀྱ་ཐུབ་པས། གཞན་ཡང། ཐམས་ཅད་དང་ལྡན་པའི་གནས་གཙང་མའི་གཞལ་མེད་ཁང་ལ་གཟིགས་ནས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ་  
  
  
འཇམ་དཔལ། ཁྱོད་ཀྱི་སྔགས་མཐའ་དག་རྣམ་པར་དགོད་པའི་ཁྱད་པར་གྱི་ཆོ་ག་དང། སྦྱིན་སྲེག་གི་ལས་ལ་རབ་ཏུ་སྦྱོར་བའི་རིག་པ་སྒྲུབ་པ་ཡོད་དེ། མེ་ལ་ཉེ་བར་སྤྱོད་པའི་  
ཁྱོད་པར་གྱི་ཆོ་གའི་ཕྱིར། གང་གིས་རིག་པ་ཐམས་ཅད་ཀྱི་སྤྱོད་པ་ལ་མངོན་པར་བརྩོན་པའི་སེམས་ཅན་རབ་ཏུ་འཇུག་ཅིང་གནས་པར་འགྱུར་རོ། །དེ་གང་ཞེ་ན། གསང་བའི་རིག་སྔགས་ཀྱི་གཞི་  
ནི། འདི་ལྟ་སྟེ། ཨོཾ་ཨུཏྟིཥྛ་ཧ་རི་པིངྒ་ལ་ལོ་ཧི་ཏཱཀྵ་དེ་ཧི་ད་དཱ་པ་ཡ་ཧཱུཾ་སྥཊ་སྥཊ་སརྦ་བི་གྷྣཾ་བི་ནཱ་ཤ་ཡ་སཱཧཱ། འཇམ་དཔལ། འདི་ནི་མེའི་སྙིང་པོའི་མཆོག་ལས་ཐམས་ཅད་བྱེད་པ་  
འདོད་པ་ཐམས་ཅད་སྟེར་བར་བྱེད་པ་ཡིན་ཏེ། དང་པོ་རེ་ཞིག་སྒྲུབ་པ་པོས་མེའི་སྙིང་པོ་འདི་ལ་ལན་གཅིག་བཟླས་པས་སྲེག་བླུགས་གསུམ་གྱིས་མེ་ལ་སྦྱིན་སྲེག་བྱས་ན་མེ་སྤྱན་དྲང་བར་  
འགྱུར་རོ། །དེ་ལྟར་རབ་ཏུ་སྦྱར་ན་ཞི་བ་དང། རྒྱས་པ་དང་དྲག་པོའི་ལས་དག་ལ་ཡམ་ཤིང་རྣམ་པ་གསུམ་དུ་འགྱུར་ཏེ། མྱ་ངན་མེད་ཤིང་ཞི་དོན་དུ། །རློན་པ་ཉིད་ནི་རབ་ཏུ་  
བསྔགས། །མཐོ་གང་ངམ་ནི་ཁྲུ་གང་ཙམ། །སོར་གསུམ་སྲིད་དུ་བྱ་བ་ཡིན། །སྣུམ་པའི་རྣམ་པ་རབ་ཏུ་བསྔགས། །ཆོ་ག་འདི་ནི་བྱ་བ་ཡིན། །བུ་ག་མེད་ཅིང་ནང་སྟོང་མིན། །དེ་  
བཞིན་ནེ་ཙོའི་འདབ་མ་དང། །ལྗང་དང་དཀར་བའི་ཁ་དོག་གམ་།ཁ་དོག་ནག་པོ་སྤང་བར་བྱ། །སྲིན་བུ་རྣམས་ཀྱིས་ཟོས་པའང་སྤང། །བུ་ག་ཡོད་པའང་རྣམ་པར་བཟློག་  
  
  
༄༅། །གཞན་ཡང་ཁ་དོག་རབ་བསྔགས་མིན། །ཐ་མ་ཉིད་ཀྱང་རྣམ་པར་སྤངས། །ཧ་ཅང་སྐམ་མིན་རློན་པའང་མིན། །ཚིག་མིན་ལས་ནི་བརྩམ་པར་བྱ། །རུལ་པ་  
དང་ནི་ཡོ་བའང་མིན། །ཤིན་ཏུ་རིང་བའང་སྤང་བར་བྱ། །དེ་ནས་མེ་ཐབ་བྱ་བ་ནི། །ཀུན་ནས་གྲུ་བཞིར་བྱ་བ་སྟེ། །འོག་ཉིད་དུ་ཡང་བརྐོ་བ་ནི། །འབད་པས་ཁྲུ་ནི་བཞི་ཡི་ཚད། །བྲུ་  
གསུམ་དང་ནི་ཁྲུ་གཉིས་དང། །དེ་བཞིན་ཁྲུ་གཅིག་ཚད་དུ་བྱ་།རྟག་ཏུ་སྲོག་ཆགས་སྤངས་པ་དང། །བྱེ་མས་ལེགས་པར་སྤྱར་བ་གང། །དེ་ནས་པད་འདྲའི་ལན་ཀན་ནི། །ཀུན་ནས་  
དཀྱིལ་འཁོར་འདྲ་བ་འོ། །ཡང་ན་འབད་པས་ཟུར་བཞི་ཡང། །དེ་བཞིན་ལན་ཀན་དབྱིབས་སུ་བྱ། །རྡོ་རྗེའི་རྣམ་པ་འདྲ་བ་ཡི། །རྩེ་མོ་གཉིས་སུའང་རྩེ་གསུམ་བྱ། །མེ་ཐབ་ཀྱི་ནི་ཐད་  
ཀ་ལ༑ ༑ཁྲུ་གཉིས་ཐད་ཀར་བྱ་བ་ཡིན། །གཙང་དང་དེ་བཞིན་གསལ་བའི་གནས། །ཆུ་ཀླུང་དེ་བཞིན་ཆུ་དབུས་དང། །ཤིང་གཅིག་གི་ནི་ཕྱོགས་དག་དང། །དུར་ཁྲོད་དང་ནི་ཁ་སྟོང་  
དུ༑ ༑སྦྱིན་སྲེག་ལེགས་པར་ཡང་དག་བརྩམ། །དེ་བཞིན་རི་བོའི་རྩེ་དག་ཏུའོ། །རྟག་ཏུ་ལྷ་ཁང་སྟོང་པ་དང། །དགོན་པ་ཆེན་པོའང་དེ་བཞིན་ནོ། །གང་ཡང་སྒྲུབ་པའི་ཕྱོགས་  
དག་ཏུ༑ ༑གང་ཟག་མཆོག་གིས་རབ་གསུངས་པ། །སྦྱིན་སྲེག་གནས་ནི་ཐམས་ཅད་ལ། །གནས་དེ་དག་ནི་ཐམས་ཅད་གསུངས། །ཀུ་ཤའི་ཁྲེས་ནི་ཁྲུ་གང་ཙམ། །དེ་ལ་འདུག་པར་  
  
  
།སྔགས་ཤེས་དེར་ནི་སྦྱིན་སྲེག་ལས། །ཁྱད་པར་དུ་ཡང་བྱ་བ་ཡིན། །གནས་དེ་དག་ལ་འདུག་ན་ནི། །མྱུར་དུ་འགྲུབ་པར་ཐེ་ཚོམ་མེད། །ཤར་དང་བྱང་དུ་བལྟས་པས་ཀྱང། །  
ཞི་བ་དང་ནི་རྒྱས་པར་བྱ། །ལྷོར་བལྟས་ནས་ནི་དྲག་པོའི་ལས་།སྔགས་པས་དེ་ནི་སྤང་བར་བྱ། །ཤར་དུ་བལྟས་པས་ཞི་བ་འགྲུབ་།བྱང་དུ་བལྟས་པས་རྒྱས་པ་འོ། །འདི་ཡིས་སྔགས་  
པ་དུས་རྟག་ཏུ། །སྔགས་ཀྱི་ངོ་བོ་ཡང་དག་བརྩམ། །བིལ་བ་བླག་ཤ་ནྱ་གྲོ་དཧས་རྒྱས་པའི་ལས་ནི་ཡོངས་སུ་བྱ། །མངོན་སྤྱོད་ཤིང་ལས་བྱ་བ་ནི། །དཀར་དང་ཚྭ་དང་སྐྱུར་དང་རྣོ། །  
དེ་དག་ཐམས་ཅད་སྤང་བྱ་སྟེ། །ཐུབ་པ་རྣམས་ཀྱིས་རྟག་ཏུ་བཀག་།ཞི་དང་རྒྱས་པའི་ལས་ལ་ནི། །ཤིང་རློན་དག་ནི་རབ་ཏུ་བསྔགས། །དྲག་པོའི་ལས་ལ་ཤིང་སྐམ་སྟེ། །ཐུབ་པ་རྣམས་  
ཀྱིས་རྟག་ཏུ་སྤངས། །ཡམ་ཤིང་དེ་དག་མེད་ན་ནི། །ཐ་མལ་ཤིང་དག་ཀུན་ཏུ་བརྟག་གཉི་གའི་རྩེ་མོར་བྱ་བ་ནི། །ཀུ་ཤས་ཀུན་ཏུ་ཡང་དག་དཀྲི། །སྔོ་དང་སྣུམ་པ་འདྲ་བ་དང། །རྨ་བྱའི་  
མགྲིན་པ་འདྲ་བ་དང། །དེ་འདྲའི་ཀུ་ཤས་རྟག་ཏུ་ནི། །ཞི་བ་དང་ནི་རྒྱས་པ་བྱ། །མ་རྒད་རྣམ་པ་འདྲ་བ་དང། །རྩ་སྐམ་གྱིས་ནི་རྟག་ཏུ་ཡན།་སྡིག་པའི་ལས་རྣམས་བྱ་བ་ཡིན། །འདིར་བའི་  
ཐུབ་པ་མཆོག་གིས་བཀག་དྲི་མེད་ཆུ་ནི་ཡོངས་དག་པ། །སྲོག་ཆགས་དག་གིས་རྟག་སྤངས་པ། །དེས་ནི་ཀུན་ནས་གཏོར་བྱས་ནས། །གཡས་ཕྱོགས་སུ་ནི་བསྐོར་བྱས་ཏེ། །སྡོམ་བརྩོན་  
  
  
༄༅། །གྱིས་ནི་མེ་སྦར་བྱ། །ཆོ་ག་ཇི་བཞིན་ཉེ་རེག་བྱ་།གཙང་བའི་རྩྭ་ཡི་རྩ་བས་ནི། །མེ་སྒྲོན་ཚད་དང་ལྡན་བྱས་ནས། །དེ་ནས་ཆད་པར་བཅངས་ནས་ནི། །འབད་  
པས་མེ་ནི་སྤར་བར་བྱ། །ཁ་ཡི་རླུང་གིས་མི་བྱ་སྟེ། །རྟག་ཏུ་གོས་ཀྱི་མཐས་ཀྱང་མིན། །ཤམ་ཐབས་བླ་གོས་རྣམ་པར་སྤངས་།གོས་གཞན་དག་ནི་བཀག་མ་ཡིན། །ཤིན་ཏུ་དྲག་  
པས་དེ་མི་བྱ། །གནོད་པར་དགའ་བས་མ་ཡིན་ན། །རླུང་ཡབ་གཙང་དང་དེ་བཞིན་གོས། །ལོ་མས་ཀྱང་ནི་རླུང་ཡབ་བྱ། །རླུང་གིས་ཁྱད་དུ་མི་གསོད་པ། །མེ་ནི་རབ་ཏུ་སད་བྱས་ནས། །  
སྔགས་ཤེས་པས་ནི་མེ་སྤར་ཏེ། །སྦྱིན་སྲེག་དོན་དུ་ལེགས་མཉམ་གཞག་ལག་པ་དེ་ནི་གཡོན་པ་ཡིས། །ལན་གསུམ་བར་དུ་ཆུས་གཏོར་ནས་།དེར་ནི་བ་ཡི་མར་གྱིས་ནི། །སྲེག་  
བླུགས་གསུམ་ནི་དེས་སྦྱིན་བྱ། །དེ་ནས་ཀྱང་ནི་ཕྱག་བྱ་སྟེ་།སངས་རྒྱས་ཀུན་དང་སྐྱོབ་པ་དང། །རང་སྔགས་སྔགས་ཀྱི་མགོན་པོ་ལ། །དེ་ནས་ཅི་འདོད་ཕྱག་བྱའོ། །དེ་ཚེ་མེ་ཡི་སྙིང་  
པོ་ཡིས། །སྔགས་ཀྱིས་ལན་བདུན་རྟག་བཟླས་པའི། །དྲི་ཞིམ་མེ་ཏོག་དག་གིས་ནི། །སྡོམ་བརྩོན་མེ་ནི་སྤྱན་དྲང་བྱ། །སྔགས་ཤེས་རྟག་ཏུ་སྤྱན་དྲངས་ནས། །མཁས་པས་གནས་ནི་  
སྦྱིན་པར་བྱ། །གདན་དང་གནས་ནི་སྦྱིན་བྱེད་ནའང། །དེ་ཉིད་སྔགས་ཡིན་གཞན་པས་མིན། །ཞོ་དང་མར་གྱིས་སྤགས་པ་དང་།སྦྲང་རྩིས་སྤགས་པའི་ཡམ་ཤིང་གིས། །རྒྱས་པའི་  
  
  
།སྔགས་ཀྱིས་ཀུན་ཏུ་སྦྱིན་སྲེག་བྱ་།མར་དང་སྦྲང་རྩིར་ལྡན་པ་འམ། །ཡང་ན་ཞོ་དང་ལྡན་པ་ཡི་།ཡམ་ཤིང་རྫས་དང་ལྡན་པ་ཡིས། །གཉི་ག་ལ་གནས་དེ་ཚེ་བྱ། །  
སྟོང་ངམ་ཡང་ན་འབུམ་མམ་ནི། །ཡང་ན་བརྒྱ་རྩ་བརྒྱད་དུ་བརྟག་དེ་ཚེ་སྔགས་པས་སྔགས་བཟུང་ནས། །ལན་རེ་བཟླས་ཤིང་མེ་ལ་དོར། །འབར་བའི་མེ་ཡི་ཕྲེང་བ་འམ། །དེ་  
བཞིན་མེ་ལྕེ་གཅིག་གྱུར་ལ། །ཞི་བའི་ལས་ཀྱི་སྦྱིན་སྲེག་བྱ། །དུད་པ་མེད་ལ་རྒྱས་པའང་བྱ། །དུད་བཅས་དྲག་པོའི་ལས་ལ་བྱ། །དེ་ནི་རྒྱལ་བས་སྨད་ཅིང་སྤངས། །གལ་ཏེ་མེ་ནི་མདོག་  
ལྡན་ན། །སྦྱིན་སྲེག་ལས་ནི་རབ་ཏུ་སྦྱར། །ཞི་ལ་ཁ་དོག་དཀར་པོ་ནི། །རྒྱལ་བ་མཆོག་གིས་རྟག་ཏུ་བསྔགས། །གལ་ཏེ་མེ་དཀར་སྦྱིན་སྲེག་བྱས། །དེར་ནི་སྔགས་རྣམས་འགྲུབ་པར་འགྱུར། །  
དེ་བཞིན་རྟག་ཏུ་མདོག་དམར་ལ། །རྒྱས་པར་འགྲུབ་པར་འདོད་པ་ཡིན་།གནག་དང་དུ་བའི་ཁ་དོག་དང། །སེར་སྐྱ་ལ་ནི་སྡིག་ལྡན་པས་།ཁ་དོག་རྣམ་གསུམ་བསྟན་པས་ནི། །རྣམ་གསུམ་  
གྲུབ་པ་འདི་དག་ཡིན། །མདོག་གཞན་སྤྲིན་གྱི་ཁ་དོག་གམ། །རྣམ་པ་སྣ་ཚོགས་མདོག་ལྡན་པ། །ས་སྟེང་འདི་ལ་སྔགས་རྣམས་ནི། །གྲུབ་པ་ཡོད་པ་མ་ཡིན་ནོ། །དེ་འདྲའི་ཁ་དོག་འདྲ་བ་  
འམ༑ [?]༑རྣམ་པ་སྣ་ཚོགས་མདོག་ལྡན་པའི། །མེ་ནི་འབར་བ་དེ་མཐོང་ན། །ལས་ཀྱི་སྦྱོར་བའང་བརྩམ་པར་བྱ། །གལ་ཏེ་སྔགས་ནི་གྲུབ་འདོད་ན། །ཕྱི་རོལ་མེ་ནི་སྤར་བར་བྱ། །ཆོ་ག་མཐོང་  
  
  
༄༅། །བའི་ལས་ཀྱིས་ནི། །ཕྱིར་ཡང་སྦྱིན་སྲེག་རབ་ཏུ་བྱ་།མེ་ཡི་སྔགས་ནི་ཟློས་པ་ཡིས། །གཤེགས་གསོལ་སྤྱན་དྲང་ཉིད་ཀྱང་བྱ། །དཀྱིལ་འཁོར་འདིར་ནི་ཆོ་  
ག་བཞིན། །སྔར་ནི་རབ་ཏུ་བརྟགས་པ་ཡིས། །དེ་ཉིད་ཀྱིས་ནི་སྦྱིན་སྲེག་བྱ། །གཤེགས་གསོལ་སྤྱན་དྲང་ལ་སོགས་པའང། །དེ་ཉིད་ཀྱི་ནི་ལས་དག་གིས། །ལས་རྣམས་ཐམས་ཅད་  
ཉིད་ཀྱང་བྱ། །མེ་ཡི་ལས་དང་དེ་བཞིན་གཟུགས། །རས་རིས་མདུན་དུ་བརྩམ་བྱས་ན། །དེར་ནི་སྔགས་རྣམས་འགྲུབ་འགྱུར་ཞེས། །སྔོན་གྱི་བདེ་གཤེགས་རྣམས་ཀྱིས་གསུངས། །རྒྱལ་  
བས་བསྔགས་པའི་ལས་རྣམས་དག་དེར་ནི་རྣམ་པ་ཀུན་ཏུ་བྱ། །སྡིག་པ་དག་ནི་ཁྱད་པར་དུ། །གང་ཡང་རྒྱལ་བས་སྨད་པ་དང། །འཇིག་རྟེན་འགྲོ་བས་སྨད་པ་དག་གཞན་གྱིས་སྨད་  
པའང་བྱ་བ་མིན། །འཁོར་ལོས་བསྒྱུར་བཟང་ཉིད་དང་ནི། །བྱང་ཆུབ་སེམས་དཔའི་ས་འཐོབ་དང། །དེ་བཞིན་མངོན་ཤེས་ལྔ་འཐོབ་དང། །དེ་ནས་ལྷ་ཉིད་ཐོབ་པ་འོ། །རས་རིས་ལ་རྟག་བརྩོན་ཞིང་  
ཤེས༑ ༑སྤྱིན་སྲེག་ལས་ལ་འཇིགས་མེད་དང། །ས་འོག་གི་ནི་བདག་པོ་འམ། །ཡང་ན་བར་སྣང་སྤྱོད་པར་འགྱུར། །ས་བདག་ལྷ་དང་གནོད་སྤྱིན་ཉིད། །རྟག་ཏུ་གནོད་སྦྱིན་མོ་འགུགས་བྱེད། །རྒྱལ་སྲིད་བདག་  
པོ་ཉིད་དང་ནི། །ཡུལ་ཉིད་དང་ནི་གྲོང་དག་དང། །རིག་པ་འཛིན་དང་ལྷ་མིན་ཉིད། །སེམས་ཅན་ཐམས་ཅད་དབང་དུ་བྱེད། །བདག་ཉིད་ཆེ་དང་སེམས་ཅན་ཆེ། །འབྱུང་པོ་རྣམས་ནི་འགུགས་  
  
  
།བྱང་ཆུབ་སེམས་དཔའ་སེམས་དཔའ་ཆེ། །ས་བཅུ་ལ་ནི་ཡང་དག་གནས། །སྦྱིན་སྲེག་ལས་ཀྱིས་འགུགས་བྱེད་ན། །ས་སྟེང་མི་རྣམས་སྨོས་ཅི་དགོས། །སྡེ་དཔོན་བདག་དང་དེ་བཞིན་  
དུ༑ ༑ཁྱད་པར་འཇིག་རྟེན་དབང་ཕྱུག་འགྱུར། །དབང་འགྱུར་ཅིག་ཅར་འབྱུང་པོ་ཀུན། །དེ་བཞིན་མི་ཡི་དབང་པོ་ཉིད། །སེམས་ཅན་ཀུན་ལ་དབང་དོན་དང། །ཡང་ན་རྒྱལ་པོ་དབང་དུ་འགྱུར། །  
དེ་བཞིན་རྟག་ཏུ་ལས་ཀུན་ལ། །སྦྱིན་སྲེག་གིས་ནི་ཀུན་ཏུ་བྱ་།ཐམས་ཅད་ཀུན་ལ་བརྩོན་བདག་ཉིད། །ལས་ཀུན་ལས་ནི་བསྟེན་བྱས་ན། །དེ་ནི་ངེས་པར་འགྲུབ་འགྱུར་ཏེ། །ལས་དགེའི་  
དོན་ནི་དམ་པ་ཡིན། །བར་མ་ཉིད་ཀྱང་འགྱུབ་པར་འགྱུར། །ཐ་མའི་ལས་ཀྱང་དེ་བཞིན་པོ། །རྫས་རྣམས་དག་ནི་དེ་བཞིན་དུ། །གྲུབ་དང་ལྡན་པའང་རྣམ་པ་གསུམ། འབྲས་དང་  
བཅས་པར་གྲུབ་སྣང་སྟེ། །སྦྱིན་སྲེག་ལས་ལ་རབ་ཏུ་བསྟན། །ཕྱག་རྒྱ་གཙུག་ཕུད་ལྔ་བཅིངས་ནས། །སྔགས་ཀྱང་སྐྲ་ཅན་མས་བྱས་ནས། །ལས་རྣམས་ཀུན་ནི་བྱ་བ་དང། །སྔགས་པས་  
བདག་ཉིད་བསྲུང་བ་བྱ། །སྦྱིན་སྲེག་ལས་ལ་རབ་འཇུག་པས། །དེ་ནས་སྔགས་འདི་བརྗོད་པར་བྱ། །བདུན་ནམ་བརྒྱད་དུ་བཟླས་པ་ཡིས། །ལས་འདི་ལ་ནི་རྟག་ཏུ་བྱ། །ན་མཿ་སརྦ་བུད་  
དྷ་བོ་དཧི་ས་ཏཱ་ནཱཾ། ཨ་པྲ་ཏི་ཧ་ཏ་ག་ཏིཾ་ག་ཏཱ་ནཱཾ་ཏདྱ་ཐཱ། ཨོཾ་ཛཱ་ལ་ཏི་ཥྛ་ཧཱུཾ་རུ་རུ་བི་ཤྭ་སཾ་བྷ་བ་སཾ་བྷ་བེ་སཱཧཱ། སྤགས་ཀྱི་སྦྱོར་བ་འདི་ཡིས་ནི། །ཡང་དང་ཡང་དུ་ཤིང་ལ་བཟླ། །གཉིས་  
  
  
༄༅། །སམ་བདུན་དུ་བཟླས་པ་ཡིས། །སྔགས་རིག་དེས་ནི་སྦྱིན་སྲེག་བྱ། །མེ་ཏོག་བདུག་པ་དྲི་ཡང་རུང། །མ་ལུས་ཐམས་ཅད་དག་དང་ནི། །ཆུ་ལ་སྔགས་རྣམས་བཟླས་  
པ་ཡང། །འདི་ཉིད་ཀྱིས་ནི་སྦྱིན་པར་བྱ། །ལས་རྣམས་ཀུན་གྱི་རྒྱུ་ཡི་ཕྱིར། །དེ་ནས་ཆོ་ག་བརྩམ་པར་བྱ། །ལས་རྣམས་དག་ནི་ཐམས་ཅད་ལ། །སྔ་མའི་སྦྱོར་བ་ཉིད་ཀྱིས་བྱ། །སྔ་  
མའི་གཙུག་ཕུད་ལྔ་བཅིངས་ཏེ། །ཕྱག་རྒྱ་ཆེན་པོ་གྲགས་ལྡན་མ། །སྔ་མའི་གཙུག་ཕུད་ལྔ་བཅིང་བྱ། །སྐྲ་ཅན་མ་ཉིད་རབ་བཟླས་པས། །དེས་ན་སྲུང་བ་བྱེད་པར་འགྱུར། །གྲུབ་པའི་རྒྱུ་  
ལ་འཇིགས་མེད་པས། །ལས་རྣམས་ཐམས་ཅད་བརྩམ་པར་བྱ། །གལ་ཏེ་ལ་ཉེ་བཟང་པོ་འམ། །རྟག་ཏུ་དགེ་བའི་སྒྲ་ཐོས་ན། །དེ་ལ་སྔགས་ནི་དོན་ཡོད་དེ། །ཇི་ལྟར་འདོད་  
བཞིན་མཆོག་སྩོལ་འགྱུར། །དང་པོའི་ལས་ལ་རབ་སྦྱོར་དང་།སྔགས་ཀྱི་རྒྱུ་ལ་རབ་འཇུག་ན། །ཐམས་ཅད་འབྲས་བུ་བཅས་པ་དང། །དེ་ལ་གྲུབ་བར་བརྗོད་པ་ཡིན། །རྒྱལ་  
སྒྲ་རྔ་ནི་པ་ཊ་ཧ། །རྔ་བོ་ཆེ་ཡི་སྒྲ་དག་ནི། །བརྩོན་བྱས་གྲུབ་པ་མ་ལུས་འགྱུར། །སྦྱིན་སྲེག་ལས་ལ་ཡང་དག་བསྟེན། །གཞན་ཡང་ལ་ཉེ་བཟང་པོ་དང། །འདབ་ཆགས་དགེ་བའི་སྒྲ་དག་  
དང། །རྣམ་པ་སྣ་ཚོགས་ངེས་པའི་སྒྲ། །རྒྱལ་བ་རྣམས་ཀྱིས་བསྔགས་པ་དང། །བཀྲ་ཤིས་བཟང་པོ་རབ་བཟངས་དང། །རྣམ་པ་སྣ་ཚོགས་ཡིད་འོང་སྒྲ། །གདུགས་དང་རྒྱལ་མཚན་  
  
  
།བུད་མེད་རྒྱན་གྱིས་བརྒྱན་པ་དང། །དེ་བཞིན་མཆོད་ཡོན་བུམ་པ་གང། །མཐོང་ན་འགྲུབ་པའི་རྒྱུ་རྣམས་ཡིན་།རྣམ་པ་དུ་མའི་ཁ་དོག་གམ། །འཇིག་རྟེན་གྱིས་མཆོད་རབ་  
བསྔགས་པ། །དེ་དག་མཐོང་ན་གྲུབ་འགྱུར་བ། །སྔགས་རྣམས་དུ་མའི་སྤྱོད་ཡུལ་ཡིན།། །།བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་  
པའི་མདོ་ལས། འཕགས་པ་འཇམ་དཔལ་གྱི་རྩ་བའི་ཆོ་ག་བཅུ་གསུམ་པ་སྟེ། སྦྱིན་སྲེག་གི་ཆོ་ག་རབ་འབྱམས་རྫོགས་སོ།། །།དེ་ནས་བཅོམ་ལྡན་འདས་ཤཱཀྱ་ཐུབ་པས་  
གཞན་ཡང། གནས་གཙང་མའི་གཞལ་མེད་ཁང་ལ་གཟིགས་ཏེ། འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། འཇམ་དཔལ། ཁྱོད་ཀྱི་གསང་བའི་རིག་པ་ཡོད་དེ། སྔགས་  
ཐམས་ཅད་ཀྱི་སྒྲུབ་པ་པོའི་ཐབས། དེ་བཞིན་གཤེགས་པ་རྣམས་ཀྱིས་ཡང་དག་པར་རྗེས་སུ་གནང་བ། ཆོས་ཀྱི་མཛོད་ལས་བྱུང་བ། ཆོས་ཀྱི་སྤྲིན་གྱི་རྗེས་སུ་ཞུགས་པ། ནམ་མཁའི་ངོ་བོ་  
ཉིད་འཇིག་རྟེན་དང། འཇིག་རྟེན་ལས་འདས་པའི་སྔགས་ཐམས་ཅད་ཀྱི་མངའ་བདག་ཤིན་ཏུ་གཙོ་བོར་གྱུར་པ། གཞོན་ནུ། ཇི་ལྟར་དེ་བཞིན་གཤེགས་པ་ནི་སེམས་ཅན་ཐམས་ཅད་  
ཀྱི་མཆོག་ཏུ་བརྗོད་དེ། ཤིན་ཏུ་གཙོ་བོར་གྱུར་ཅིང་དམ་པ་ཡིན་ལ་ལྷ་དང། མི་རྣམས་ཀྱིས་ཀྱེས་བུ་ཁྱུ་མཆོག་སངས་རྒྱས་བཅོམ་ལྡན་འདས་ཡིན་ནོ། །གཞོན་ནུ། དེ་བཞིན་དུ་རིག་པའི་རྒྱལ་པོ་  
  
  
༄༅། །འདི་ནི་སྔགས་ཐམས་ཅད་ཀྱི་མཆོག་ཏུ་བསྟན་ཅིང་ཤིན་ཏུ་གཙོ་བོ་ཡིན་ཏེ། དེ་བཞིན་གཤེགས་པ་གང་གའའི་གླུང་གི་བྱེ་མ་སྙེད་ཀྱི་སངས་རྒྱས་བཅོམ་ལྡན་  
འདས་བརྗོད་དུ་མེད་པ་དག་གིས་སྔོན་གསུངས་སོ། །དེ་བཞིན་གཤེགས་པ་རིན་ཆེན་ཏོག་གི་སྙིང་པོ་མཆོག་ཏུ་གསང་བ། ཀུན་ནས་བཀྲ་ཤིས་པར་འདོད་པ། སངས་རྒྱས་ཐམས་ཅད་ཀྱིས་  
ཡང་དག་པར་བསྟོད་པ། རབ་ཏུ་བསྔགས་པ། སེམས་ཅན་ཐམས་ཅད་ཡང་དག་པར་དབུགས་འབྱིན་པ། སྡིག་པ་ཐམས་ཅད་རབ་ཏུ་འཇིག་པར་བྱེད་པ། འདོད་པ་ཐམས་ཅད་སྦྱིན་  
པར་བྱེད་པ། རེ་བ་ཡོངས་སུ་རྫོགས་པར་བྱེད་པ་དེ་ཡང་གང་ཞེ་ན། བར་འདིར་བཅོམ་ལྡན་འདས་ཤཱཀྱ་ཐུབ་པས་སྨིན་མཚམས་ཀྱི་མཛོད་སྤུན་ས་སངས་རྒྱས་ཐམས་ཅད་ཡང་དག་  
པར་བསྐུལ་བ་ཞེས་བྱ་བའི་འོད་ཟེར་ཕྱུང་བར་གྱུར་ཏོ། །གང་འདི་ཕྱོགས་བཅུ་སྟེང་འོག་ཐམས་ཅད་དང་ལྡན་པའི་སངས་རྒྱས་ཀྱི་ཞིང་སྣང་བས་ཁྱབ་པར་མཛད་དེ། སེམས་ཅན་  
ཐམས་ཅད་ཀྱི་ཡིད་ཚིམ་པར་མཛད་ནས་སླར་ལོག་སྟེ། བཅོམ་ལྡན་འདས་ཤཱཀྱ་ཤུབ་པའི་དབུའི་གཙུག་ཏོར་དུ་ནུབ་པར་གྱུར་ཏོ། །བཅོམ་ལྡན་འདས་ཀྱི་གཙུག་ཏོར་དུ་ནུབ་པར་འགྱུར་ཏོ། །བཅོམ་ལྡན་འདས་ཀྱི་གཙུག་ཏྲོར་ནས་ཀུན་ནས་  
འབར་བའི་འོད་དང་ལྡན་པའི་ལུས་ཅན་བལྟ་བར་མི་ནུས་པ། སེམས་ཅན་ཐམས་ཅད་ཀྱིས་མི་ཐུབ་པ། འོད་ཆེན་པོས་ཡང་དག་པར་འཕགས་པ་འོད་ཀྱི་དཀྱིལ་འཁོར་གྱིས་  
  
  
རྣམ་པ་སྣ་ཚོགས་ཀྱི་གཟུགས་དང་ལྡན་པ་འཁོར་ལོས་བསྒྱུར་བ་ཆེན་པོའི་གཟུགས་ཅན་རིག་པའི་རྒྱལ་པོ་ཡི་གེ་གཅིག་པ་ཞེས་བྱ་བ་བྱུང་བར་གྱུར་ཏོ། །བྱུང་ནས་  
ནམ་མཁའི་དཀྱིལ་ཐམས་ཅད་སྣང་བར་བྱས་ཏེ། རིག་པའི་རྒྱལ་པོ་ཐམས་ཅད་ཀྱིས་ཡོངས་སུ་བསྐོར་བ། རིག་བ་དུ་མ་བྱེ་བ་ཁྲི་ཕྲག་བརྒྱ་སྟོང་འབྱིན་པར་བྱེད་པ། ཡི་གེ་གཅིག་  
པའི་སྒྲ་འདོན་ཅིང་འོད་ཟེར་ཆེན་པོ་འབར་བ་རབ་ཏུ་འབྱིན་པ་སྟེང་གི་ཕྱོགས་ནས་བཅོམ་ལྡན་འདས་ཤཱཀྱ་ཐུབ་པ་ལ་མངོན་དུ་བལྟ་བ་དང། ཐམས་ཅད་དང་ལྡན་པའི་གནས་གཙང་  
མའི་གཞལ་མེད་ཁང་གི་འཁོར་གྱི་དཀྱིལ་འཁོར་ཆེན་པོ་ཡང་སྣང་བར་བྱས་ནས་བར་སྣང་ལ་གནས་པར་གྱུར་ཏོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་ཡི་གེ་གཅིག་པའི་  
རིག་པའི་འཁོར་ལོས་བསྒྱུར་བ། དེ་བཞིན་གཤེགས་པ་ཐམས་ཅད་ཀྱི་སྙིང་པོ། དེ་བཞིན་གཤེགས་པ་རིན་ཆེན་ཏོག་ཅེས་བྱ་བའི་སྙིང་པོ་མཆོག་ཏུ་གསང་བ། དེ་བཞིན་གཤེགས་  
པ་ཐམས་ཅད་ལས་བཅོམ་ལྡན་འདས་རིན་ཆེན་ཏོག་གིས་ཡང་དག་པར་ཐོབ་པ། སཱ་ལའི་དབང་པོའི་རྒྱལ་པོ་དང། འོད་དཔག་མེད་དང་བསྙེན་པར་དཀའ་བ་དང། སྤྱན་བཟང་དང་  
ཏོག་བཟང་དང། མེ་ཏོག་དབང་པོ་དང། གཉིད་མཐར་ཕྱིན་དང་འཇིག་རྟེན་ཐུབ་པ་དང། གསེར་ཐུབ་ལ་སོགས་པའི་དེ་བཞིན་གཤེགས་པ་དེ་དག་གིས་གསུངས་ཤིང་རྗེས་སུ་ཡི་རང་བ་དང་  
  
  
༄༅། །འདས་པའི་ཡང་དག་པར་རྫོགས་པའི་སངས་རྒྱས་ཐམས་ཅད་ཀྱིས་ཀྱང་གསུངས་ཤིང་རྗེས་སུ་ཡི་རང་བ་དེ་ཡང་གང་ཞེ་ན། ཏདྱ་ཐཱ། ཨོཾ་བྷྲཱུཾ། འཇམ་དཔལ་  
འདི་ནི་སྙིང་པོ་དམ་པ། དེ་བཞིན་གཤེགས་པ་ཐམས་ཅད་ཀྱི་མཆོག་སྔགས་ཐམས་ཅད་ཀྱི་རིག་པའི་འཁོར་ལོས་བསྒྱུར་བ་ཡི་གེ་གཅིག་པ་ཞེས་བྱ་བ་དག་བྱེད་ཆེན་པོ་འདི་ཡང་དག་  
པར་བསྒྲུབས་ན་སྔགས་ཐམས་ཅད་འགྲུབ་པར་འགྱུར་ཏེ། གཞོན་ནུ་གང་ཡང་ཁྱོད་ཀྱི་ཆོ་གའི་རྒྱལ་པོའི་མཆོག་ལ་སྔགས་ཐམས་ཅད་དང་རྗེས་སུ་མཐུན་པ། མཆོག་ཏུ་གསང་  
བའི་མཆོག་ཡང་དག་པར་རྗེས་སུ་གནང་བ། ལས་ཀྱི་སྒྲིབ་པ་ཐམས་ཅད་ཡང་དག་པར་སྦྱོང་བར་བྱེད་པ། དང་པོ་རེ་ཞིག་སྒྲུབ་པ་པོས་ངེས་པར་འབུམ་ཕྲག་གསུམ་བཟླས་  
བརྗོད་བྱའོ། །དེ་ནས་ལས་རྣམས་སྔགས་དང་བཅས་པ་འདིར་གཞོན་ནུ་ཁྱོད་ཀྱི་ཆོ་གའི་རྒྱལ་པོ་ལ་འཇིག་རྟེན་དང། འཇིག་རྟེན་ལས་འདས་པའི་སྔགས་དང། རྒྱུད་རྣམས་  
བསྒྲུབ་པར་བྱའོ། །འདིས་བསྲུང་བ་བྱས་ན་འབྱུང་པོ་ཐམས་ཅད་ཀྱིས་ཚུགས་པར་མི་འགྱུར་རོ། །འཇིག་རྟེན་དང། འཇིག་རྟེན་ལས་འདས་པའི་བགེགས་ཐམས་ཅད་ཀྱིས་  
ཟིལ་གྱིས་ནོན་པར་མི་འགྱུར་རོ། །བཅོམ་ལྡན་འདས་ཤཱཀྱ་ཐུབ་པས་དེ་གསུངས་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཐམས་ཅད་རྣམ་པ་  
  
  
སངས་རྒྱས་ཀྱི་ཞིང་ཐམས་ཅད་དུ་ཡང་སྣང་བས་ཁྱབ་ཅིང། སངས་རྒྱས་བཅོམ་ལྡན་འདས་ཐམས་ཅད་ཀྱང་འཁོར་གྱི་དཀྱིལ་འཁོར་དེར་འདུས་པར་གྱུར་ཏེ་  
གནས་གཙང་མའི་གཞལ་མེད་ཁང་དུ་འཁོད་པར་གྱུར་ཏོ། །ས་བཅུ་ཐོབ་པའི་བྱང་ཆུབ་སེམས་དཔའ་ཐམས་ཅད་དང། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཕྱིར་  
མི་ལྡོག་པ་དང། ཉན་ཐོས་དང། རང་སངས་རྒྱས་ཐམས་ཅད་དང་རྫུ་འཕྲུལ་ཆེན་པོ་དང་ལྡན་པའི་སེམས་ཅན་ཐམས་ཅད་དང། རིག་པའི་རྒྱལ་པོ་རྣམས་འོད་ཟེར་གྱིས་ཡང་  
དག་པར་བསྐུལ་ནས་ལྷགས་པར་གྱུར་ཏོ། །འཇིག་རྟེན་གྱི་ཁམས་མཐའ་ཡས་མུ་མེད་པ་དག་ན་རྣམ་པར་གནས་པའི་སེམས་ཅན་མང་པོ་དབང་དུ་གྱུར་ཏོ། །དམྱལ་བ་དང། དུད་འགྲོ་  
དང། ཡི་དྭགས་ཀྱི་ངན་འགྲོ་ལ་གནས་པ་རྣམས་འོད་ཟེར་ཆེན་པོའི་སྣང་བས་རེག་ཅིང་སྣང་བར་བྱས་པས་སྡུག་བསྔལ་གྱི་ཚོར་བའི་རྒྱུན་ལ་གནས་པ་ཡིད་ཤིན་ཏུ་བདེ་བས་ཚིམ་  
ཞིང་སྐྱོ་བ་མེད་པར་གྱུར་ཏེ། ངེས་པར་ཐེག་པ་གསུམ་ལ་གནས་པར་གྱུར་ཏོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་འཁོར་དེ་ལ་གཟིགས་ནས་འཇམ་དཔལ་གཞོན་ནུར་གྱུར་  
པ་ལ་བཀའ་སྩལ་པ། འཇམ་དཔལ་ཉོན་ཅིག་རིག་པའི་རྒྱལ་པོ་འདི་རྫུ་འཕྲུལ་ཆེ་བ། དབའ་བོ་གཅིག་པུ། ལས་ཐམས་ཅད་བྱེད་པ། རིག་པ་ཐམས་ཅད་ཀྱི་རྒྱལ་པོ་འཁོར་ལོས་བསྒྱུར་  
  
  
༄༅། །བ༑ སེམས་ཅན་གྱི་བསམ་པ་ཡོངས་སུ་རྫོགས་པར་མཛད་བ་ཆོ་ག་ཞི་བ་མོ་ཐམས་ཅད་ཡོངས་སུ་རྒྱས་པ། ཁྱོད་ཀྱི་སྔགས་དང། རྒྱུད་དང། ཆོ་ག་རབ་  
འབྱམས་ལ་ཡང་དག་པར་ཞུགས་པ། སྔགས་ཐམས་ཅད་སྒྲུབ་པར་བྱེད་པ། ཐུན་མོང་དུ་གྱུར་པ། གྲགས་པ་ཆེ་བ་དང། སྤྲོ་བ་ཆེ་བ་དང། སེམས་ཅན་སྒྲུབ་པ་པོའི་ཁྱད་པར་གྱི་ཐབས་  
དང། ཤེས་རབ་ལ་མཁས་པ། བྱང་ཆུབ་ཀྱི་ལམ་ཐམས་ཅད་ཡོངས་སུ་སྦྱོང་བར་བྱེད་པ། མྱ་ངན་ལས་འདས་པ་ལ་རབ་ཏུ་འཇུག་པར་བྱེད་པ། བདུད་ཟིལ་གྱིས་གནོན་པར་བྱེད་  
པ༑ བྱང་ཆུབ་ཀྱི་སྙིང་པོ་ལ་གནས་པར་བྱེད་པ། དགེ་བའི་ཚོགས་ཡང་དག་པར་འབྱུང་བར་བྱེད་པའོ། །འདི་ཉིད་མདོར་བསྡུས་ན། ཆོ་ག་ཞིབ་མོ་རྒྱས་པ་རས་རིས་ཀྱི་ཆོ་གའི་  
དཀྱིལ་འཁོར་སྒྲུབ་པའི་ཐབས་སྔོན་གྱི་སྔགས་ཀྱི་སྤྱད་པ་རྗེས་སུ་སྤྱོད་པ་གང་ལ་རབ་ཏུ་གནས་ན་སེམས་ཅན་གྱི་རིག་པའི་རྒྱལ་པོ་འཁོར་ལོས་སྒྱུར་བ་ཆེན་པོ་སྒྲུབ་པར་འགྱུར་  
ཏེ༑ རྨད་དུ་བྱུང་བ་ཆེན་པོ་སྔགས་ཐམས་ཅད་ཀྱི་དབང་ཕྱུག་དམ་པ། འོད་བྱེད་པ་ཐམས་ཅད་ཀྱི་བསམ་པ་ཡོངས་སུ་རྫོགས་པར་བྱེད་པ། རྣམ་པར་འདྲེན་པ། འགྲོ་བ་ཐམས་ཅད་  
ལ་ཕན་པར་བྱེད་པ། སངས་རྒྱས་བཞིན་དུ་མངོན་སུམ་དུ་ཉེ་བར་བཞུགས་པ་རང་བྱུང་དུ་གྱུར་པ། མཆོག་དང། བར་མ་དང། ཐ་མའི་ལས་ཐམས་ཅད་བྱེད་པ། ཤིན་ཏུ་བདེ་བ་  
  
  
ཤིས་པ་དང། ཞི་བར་བྱེད་པ། སྡིག་པ་ཐམས་ཅད་རབ་ཏུ་འཇིག་པར་བྱེད་པའོ། །ལྷ་རྣམས་ཀྱི་ཡང་ལྷ་ཉིད་དེ། །ཐུབ་བ་རྣམས་ཀྱི་ཐུབ་བ་མཆོག་སངས་རྒྱས་ཉི་མའི་གཉེན་  
གྱུར་པ༑ ༑དག་པ་འཇིག་རྟེན་རྣམ་པར་གྲགས། །ཆོས་ཀུན་རང་གི་ངོ་བོ་མཁྱེན། །ཡང་དག་མཐར་གྱུར་རྙོག་པ་མེད། །དེ་ཡི་ཆོ་ག་མཆོག་བཤད་བྱ། །འབྱོར་པ་འདོད་པས་མཉན་པར་  
གྱིས༑ ༑རེ་ཞིག་དང་པོར་རས་བཟང་པོ། །སྐྱོན་རྣམས་དང་ནི་མ་འདྲེས་པ། །སར་བ་ཕྲ་བའི་ཁྱད་པར་ལྡན། །ཁ་ཚར་དང་བཅས་ཉིད་ལ་བྲི། །ཆུར་ནི་ཁྲུ་དོའི་ཚད་ཡིན་ལ། །ཞེང་དུ་ཁྲུ་གང་  
ཚད་དུ་བྱ། །དེ་འདྲའི་བཟང་པོ་ཁོ་ན་ལ། །དྲི་མེད་བལྟ་ན་སྡུག་པ་དང། །བཅོས་བུ་དཀར་པོ་དེ་བཞིན་དུ། །ཕྲ་དང་ལེགས་བཀྲུས་རས་བལ་སྤངས། །ཕྱག་དར་དྲི་མ་མེད་པ་ཡི། །དུ་གུ་  
ལ་ཡི་རས་ཉིད་ལ། །རྒྱུ་ནི་ཤིང་ཀུན་ཉིད་དང་ནི། །དག་ལ་རྒྱུད་ནི་རྣམ་སྤངས་པ། །ཆུ་ངན་ལས་ནི་བཀྲུས་མིན་དང། །སྐྱེ་བོས་ཞལ་མཐོང་ཕུལ་བའང་མིན། །མ་གོས་པ་དང་དེ་བཞིན་  
དུ༑ ༑གཞན་ཡང་ཅུང་ཟད་དམ་པས་བསྔགས། །དེ་འདྲའི་རས་ནི་བཟང་པོ་ལ། །གཞལ་མེད་ཁང་ནི་བྲི་བར་བྱ། །འོད་ཀྱི་དཀྱིལ་འཁོར་ཕྲེང་བ་ཅན། །སྟོན་པའི་གཟུགས་ནི་ཡང་དག་བྲི། །  
དེ་བཞིན་གསེར་གྱི་མདོག་ཅན་ནི། །འོད་ཟེར་ཕྲེང་ལྡན་བྲི་བར་བྱ་།གཅིག་བུ་ཕུག་ནི་བཞུགས་པ་ནི། །རི་བོ་ལ་གནས་གྲགས་པ་ཆེ། །དར་ལའི་བླ་རེ་བྲེ་བ་ནི། །རིན་ཆེན་ཕྲེང་བ་འཕྱད་  
  
  
༄༅། །བ་འོ༑ ༑སྟེང་དུ་ལྷ་ནི་གཉི་ག་ཡང། །འཛིན་པ་དག་ནི་ཡང་དག་བྲི། །རི་རྣམས་ཀྱི་ནི་སྟེང་དག་ཏུ། །རིན་ཆེན་ཕྲེང་བ་རབ་ཏུ་བྱ། །བླ་རེ་ཁོར་ཡུག་མུ་ཏིག་གི་དྲ་  
བ་དྲ་ཕྱེད་དག་གིས་བརྒྱན། །རི་རྒྱལ་སྟེང་དུ་འབད་པ་ཡིས། །འདི་དག་ཐམས་ཅད་བྲི་བར་བྱ། །རི་བོ་དག་གི་རྩ་བ་ཡང། །རྒྱ་མཚོ་ཆེན་བོར་ནུབ་པར་བྱ། །རས་རིས་མཐར་ཡང་མེ་  
ཏོག་ནི༑ ༑ཀུན་ནས་འཁོར་བར་ཡང་དག་བྲི། །ནཱ་ག་གེ་ས་ར་པུན་ནཱ་ག་བ་ཀུ་ལ་དང་ཞུ་ཏི་ཀ། སྣམ་མེ་ཏོག་པྲི་ཡང་ཀུ་དེ་བཞིན་ཀུ་ར་བ་ཀ་དང། །ཨུཏྤ་ལ་དང་དྲི་མཆོག་  
དང། །དེ་ལས་གཞན་ཡང་པདྨ་དཀར། །མེ་ཏོག་རིགས་ནི་སྣ་ཚོགས་དང། །དེ་བཞིན་གཞན་ཡང་དྲིར་ལྡན་པའི། །མེ་ཏོག་དག་ནི་འདི་དག་ཉིད། །གང་ཡང་རུང་བ་རྟག་  
བླངས་ནས། །སྟོན་པ་ལ་ནི་མཆོད་དོན་དུ། །ཡིད་དུ་འོང་བའི་མཆོད་ཡོན་དབུལ། །སྔར་བསྟན་ཆོ་གས་རས་རིས་ནི། །མཆོག་དང་དེ་བཞིན་གཞན་དག་ཀྱང། །དོག་པ་ཐ་ག་པ་  
དག་དང། །རི་མོ་མཁན་ཡང་དེ་བཞིན་འདོད། །ཆོ་འཕྲུལ་གྱི་ནི་ཟླ་ཕྱེད་ཀྱི། །ཉི་མ་དགེ་བ་དག་ལ་ནི། །དུས་ནི་དེ་ལྟར་གྱུར་པ་ལ་།བཟླས་པ་ཉིད་ཀྱང་བྱ་བ་ཡིན། །འདི་ལ་  
སེམས་ཅན་ཐམས་ཅད་ཀྱིས། །སྔར་བསྟན་བཞིན་དུ་ཡང་དག་སྤྱད་།ཚོན་གསལ་རྣམ་པ་སྣ་ཚོགས་ཀྱིས། །སྟོན་པའི་གཟུགས་ནི་བྲི་བར་བྱ། །རྣམ་པ་དུ་མར་ལྡན་པ་ཡི། །དོང་  
  
  
།ཙབ་པ་ཀ་ཡི་མདོག་འདྲ་དང་།གསེར་གྱི་མདོག་དང་འདྲ་བར་བྲི། །དེ་ལྟའི་རྣམ་པ་ལྡན་པ་ཡི་།རིན་ཆེན་རིགས་སྐྱེས་ཐུབ་པ་བྲི། །ཆགས་པ་ཆེན་པོ་རིན་ཆེན་  
ཏོག་གཙོ་བོ་ཐུབ་མཆོག་དམ་པ་ནི། །ཆོས་རྣམས་ཐམས་ཅད་ཡོངས་ཐོབ་པའི། །སངས་རྒྱས་དཀོན་མཆོག་དེ་བྲི་བྱ། །རིན་ཆེན་རི་བོར་གནས་པ་དང། །རིན་ཆེན་ཕུག་གིས་ཉེར་མཛེས་  
ཤེང། །སྐྱིལ་ཀྲུང་གིས་ནི་བཞུགས་པ་དང། །ཆོས་ནི་རྗེས་སུ་འཆད་ཅིང་སྩོལ། །ཅུང་ཟད་འཛུམ་ཞིང་བརྟན་པ་དང། །ཐུགས་ནི་བསམ་གཏན་ལ་དམིགས་དང། །ཕྱི་རོལ་ཕུག་ནི་  
ཡང་དག་བྲི། །འོག་དང་དེ་བཞིན་འཁོར་ཡུག་ཏུའོ། །རས་མཐའི་ཟུར་དུ་སྒྲུབ་པ་བོས། །པུས་མོའི་ལྷ་ང་ཡང་དག་བཙུགས། །བདུག་སྤོས་ལག་ན་ཐོགས་བཞིན་དུ། །ལུས་ནི་ཅུང་ཟད་འདུད་  
པ་དང། །བླ་གོས་གཅིག་ཏུ་བྱས་ནས་ནི། །ཆ་བྱད་ཇི་ལྟ་བཞིན་དུ་ཡང། །བཅོམ་ལྡན་འདས་ཀྱི་གཡས་ཕྱོགས་ཀྱི། །འོག་གི་རྒྱ་མཚོ་ཆེ་སྟེང་དུ། །སྔགས་པས་དགེ་བའི་དོན་གྱི་ཕྱིར། །སྔོམ་  
བརྩོན་རྟག་ཏུ་པྲི་བར་བྱ། །ལས་ཀྱི་ཆོ་ག་འདི་དག་ནི། །འཇིག་རྟེན་གྱི་སྔགས་བསྟན་པ་ཡིན། །དཀྱིལ་འཁོར་དེ་ཡི་ལྷ་དག་ཀྱང་།ད་ནི་རབ་ཏུ་བརྗོད་པར་བྱ། །དེ་ཚེ་སྔགས་པས་རིག་པའི་  
སྔགས། །དེ་ཚེ་སྔགས་ནི་རིག་པ་དེས། །སྔགས་ལ་རྟག་ཏུ་བསྙེན་བྱས་དང། བཟླས་པ་ཕུན་སུམ་ཚོགས་མངོན་ཤེས། །འཇམ་དབྱངས་ཆོ་ག་འདི་ལ་ནི། །དེ་ཚེ་སྔགས་པ་དབང་བསྐུར་  
  
  
༄༅། །བ༑ ༑དཀྱིལ་འཁོར་རྣམ་པ་ལ་མཁས་ཤིང། །རྟག་ཏུ་གཙང་སྦྲ་བྱེད་པ་དང། །སྔགས་རྣམས་ཀུན་ལ་དབང་བསྐུར་དང་།དཀྱིལ་འཁོར་འདི་ལ་འཇིགས་པ་  
མེད༑ ༑རིག་པའི་སྔགས་དང་སྔགས་བཅས་དང། །བདག་ཉིད་བསྲུང་དང་ཕན་འདོགས་དང། །གྲོགས་ཀྱང་དེ་བཞིན་བསྲུང་ཤེས་དང་།ཡོངས་སུ་ལེགས་བརྟགས་འོད་ཆེན་  
ལྡན༑ ༑སློབ་དཔོན་ལེགས་པར་ཡང་དག་རྩོམ། །རྩོམ་ཞིང་སྦྱངས་ཡོན་བསྟེན་པ་དང། །ཤེས་རབ་ཆེ་ཞིང་ལེགས་འཇམ་དང། །དཔལ་ལྡན་སྙིང་རྗེར་རྟག་ཏུ་ལྡན། །གྲོགས་  
པོ་དག་ནི་ཐམས་ཅད་ཀྱང། །མཚན་ཉིད་དེ་བཞིན་ཀུན་ཏུ་བསྟན་།གཅིག་གཉིས་གསུམ་དང་དེ་བཞིན་དུ། །གཞན་ཡང་དེ་བཞིན་བརྒྱད་ཀྱི་བར། །སློབ་མ་ལེགས་པར་སྦྱང་  
བ་བྱ༑ ༑མང་པོ་དག་ནི་སྤང་བར་བྱ། །སྔར་བསྟན་ཆོ་ག་ཇི་ལྟ་བར། །དཀྱིལ་འཁོར་འདི་ལའང་ཡང་དག་སྤྱད། །སྟོབས་བཅུ་ལྡན་པས་དང་པོར་ནི། །དཀྱིལ་འཁོར་གང་དག་རབ་བསྟན་པ། །  
འཇམ་པའི་དབྱངས་ལས་གཞན་མིན་དང། །རྒྱུ་གཞན་དག་གིས་བྲི་མི་བྱ། །དཀྱིལ་འཁོར་འོད་ཆེན་ལྡན་པ་ཡི། །ཚད་ནི་རབ་ཏུ་བསྟན་པར་བྱ། །ཁྲུ་བྮིའམ་ཁྲུ་ནི་གཉིས་པ་དང། །  
དེ་བཞིན་གཞན་ཡང་ཁྲུ་བརྒྱད་པར། །གཙང་བའི་ཕྱོགས་སམ་ཆུ་ཀླུང་ངམ། །ཁྱད་པར་དུ་ནི་རི་བོའི་རྩེར། །ཚོན་སྣ་ལྔ་ཡི་ཕྱེ་མ་དང། །སྔར་བསྟན་པ་ཡི་ལས་ཀྱིས་སོ། །གྲུ་བཞི་སྒོ་  
  
  
།རྟ་བབས་བཞི་ཡིས་བརྒྱན་པ་དང། །ཟུར་བཞི་མཉམ་ཞིང་བཟང་བ་དང། །ལྷ་ཡི་རྣམ་པ་འདྲ་བའི་མདོག་།ཚོན་རྩི་གསལ་བ་སྣ་ཚོགས་དང། །མཛེས་པའི་ཁ་  
དོག་ལེགས་མཛེས་དང། །དྲི་ཞིམ་བཟང་དང་གཟུགས་བཟང་དང་།གྲོགས་བཟང་དག་གིས་ཡང་དག་བརྩམ། །ཐུབ་པའི་བརྟུལ་ཞུགས་ཡང་དག་སྤྱད། །ཡན་ལག་བརྒྱད་པའི་བརྟུལ་  
ཞུགས་བསྟེན། །ཉོན་མོངས་མེད་སེམས་ཟས་ཚོད་རིག་ཆོས་ལྡན་རྟག་ཏུ་ཟློས་པ་བྱེད། །སྡིག་མེད་ལས་དང་ཡོངས་སྲུང་བྱེད། །དེ་བཞིན་ཞི་དང་རྒྱས་པ་ཤེས། །དེ་ནས་དཀྱིལ་འཁོར་  
དབུས་བཞུགས་ནས། །བསྟན་བཅོས་ལས་གསུངས་བཞིན་དུ་བྲི། །རིན་ཆེན་ལྷ་ཚོགས་ཀྱིས་བརྒྱན་པའི། །རི་མོ་དང་པོར་བྲི་བར་བྱ། །དེར་ཞུགས་གཞི་བརྗིད་ཆེན་པོ་ནི། །དེ་བཞིན་  
གཤེགས་པ་རིན་ཆེན་ཏོག་སྐྱིལ་ཀྲུང་གིས་ནི་ལེགས་བཞུགས་པ། །ཆོས་ཀྱི་འཁོར་ལོ་རྗེས་བསྐོར་བའོ། །རས་རིས་ལ་ནི་ཇི་ལྟ་བར། །བསྟན་བཅོས་ལ་སྔགས་ཐམས་ཅད་བྲི། །རི་  
མོའི་ཕྲེང་ནི་གསུམ་དག་དང། །ཕྱག་རྒྱས་རབ་ཏུ་བརྒྱན་པ་དང་།གསེར་མདོག་རིམ་པས་འཁོར་ཡུག་ཏུ། །ཡོངས་སུ་བྲི་བར་བྱ་བ་ཡིན་།གསལ་དང་ཡོངས་སུ་རྫོགས་པ་དང། །དྲང་པོ་  
དེ་ཡི་རྣམ་པའོ། །འཁོར་ལོས་བསྒྱུར་བའི་བདག་པོ་ཆེ། །དེ་ཡི་དབུས་སུ་བྱ་བ་ཡིན། །ཉི་མ་འཆར་ཀ་འདྲ་བ་དང། །གུར་གུམ་རྣམ་པ་འདྲ་མདོག་ཅན། །འཁོར་ལོ་ཆེན་པོའི་རྗེས་  
  
  
༄༅། །འབྲང་བ། །འབད་པར་གནས་པས་ཀུན་ཏུ་བྲི། །རྒྱལ་པོ་ཆེན་པོ་མཉམ་འདྲ་བ། །གཞལ་མེད་ཁང་བཅས་རྒྱན་གྱིས་བརྒྱན་།སེམས་དཔའ་ཆེན་པོའི་ཅོད་  
པན་ཅན། །རྒྱན་རྣམས་ཀུན་གྱིས་རབ་ཏུ་བརྒྱན། །དར་ལ་མཛེས་པའི་སྨད་གཡོགས་ཅན། །སྣ་ཚོགས་དར་ལས་སྟོད་གཡོགས་ཤིང། །ཕྲེང་ལྡན་ཞི་བའི་ཁ་དོག་འོད། །གོས་དང་ཕྲེང་  
བས་བརྒྱན་པ་དང། །མེ་ཏོག་ཕྲེང་བ་བ་ཀུ་ལ། །ལག་པས་གཡས་པས་སྙོམས་པར་བྱེད། །བཞིན་ནི་ཅུང་ཟད་འཛུམ་པའི་ལྷ། །མཐུ་ཆེན་འོད་དང་ལྡན་པའོ། །གཟུགས་བཟང་གཟུགས་  
ནི་མཛེས་པ་དང། །བྱིས་པ་རྒན་པོ་རྣམ་པར་སྤངས། །ལག་པ་གཡོན་ན་འཁོར་ལོ་སྟེ། །འབར་བའི་འོད་ཀྱི་ཕྲེང་བ་ཅན། །དེ་ནི་ཡོངས་སུ་བསྐོར་བ་དང། །སྐྱིལ་ཀྲུང་ཕྱེད་ཀྱིས་གནས་  
པ་བྲི༑ ༑གཟུགས་བཟང་གཟུགས་ལ་བསྟེན་ནས་ནི། །ལྷ་ཡི་གཟུགས་འདྲ་བྲི་བར་བྱ། །རི་བོ་འོད་ཆེན་ལྡན་པའི་སྟེང། །རིན་ཆེན་དུ་མའི་སྟེང་དུ་གནས། །སྔགས་རྣམས་ཀུན་ལ་ཆེ་བ་  
དང༑ ༑རྟག་ཏུ་མཆོག་སྦྱིན་ལ་འཇུག་བྱེད། །འབར་བའི་མེ་དང་འདྲ་བ་དང། །འོད་ཀྱི་དཀྱིལ་འཁོར་གྱིས་མཛེས་པ། །རླུང་གིས་སྦར་བའི་མེ་བཞིན་དུ། །ཀུན་ནས་མེ་ནི་འབར་བའོ། །དེ་བཞིན་  
སྔགས་ཀྱི་སྦྱོར་བ་ཡིས། །ཁྱབ་བདག་མེ་ཡིས་འབར་བར་བྱེད། །སྟོབས་ཆེན་དེ་དང་འདྲ་བ་ཡི། །སྔགས་ཀུན་རབ་ཏུ་སྒྲུབ་བྱེད་པ། །གང་གིས་བདག་ཉིད་ཆེན་པོ་མཐོང། །སྡིག་པ་ཀུན་ལས་  
  
  
།མཚམས་མེད་ལྔ་པོ་བྱེད་པ་དང། །ཚུལ་འཆལ་བློ་ནི་ཆུང་བ་དང། །སྡིག་པ་ཀུན་ལ་འཛུད་བྱེད་པ། །ཁྱབ་བདག་མཐོང་བ་ཙམ་གྱིས་གྲོལ། །ལྷ་ཡི་ལྷ་ནི་འཁོར་ལོའི་བདག་  
དཀྱིལ་འཁོར་མཐོང་བ་ཙམ་གྱིས་ནི། །གཞན་ཡང་སྡིག་ཏུ་ཡོངས་བསྟན་པ། །དེ་ཡི་མོད་ལ་གྲོལ་བར་འགྱུར། །སྔགས་པས་རྟག་ཏུ་ཁྱབ་བདག་གི་དེ་ནས་ཤར་སྒོ་ཡང་དག་སྦྱར། །  
རྟ་བབས་ཀུན་ནས་ཡོངས་བསྒྲེང་སྟེ། །བ་དན་དག་གིས་ཉེར་མཛེས་བྱ། །མཐའ་དག་གཟུགས་ནི་མཛེས་པ་ཡི། །དཀྱིལ་འཁོར་ཡོངས་སུ་གསལ་བྱས་ནས། །བཤོས་དང་བདུག་པ་དྲི་དང་  
ནི༑ ༑རྟག་ཏུ་ཕྲེང་བ་བཟང་པོ་ཡིས། །ཆོ་ག་སྔ་མ་ཁོ་ན་ལྟར་།དེ་དག་ཐམས་ཅད་གུས་པར་བྱ། །དབུས་ཀྱི་བུམ་པ་གང་བ་ནི་།འཁོར་ལོ་ཅན་གྱི་མདུན་དུ་དགོད། །དེ་བུམ་རྣམ་པར་རྒྱལ་  
ཞེས་བྱ༑ ༑སྔགས་ཤེས་པས་ནི་དེ་མི་བཏེག་ཆོ་ག་མཐོང་བའི་ལས་ཀྱིས་ནི། །མེ་ཐབ་སྔ་མ་བཞིན་དུ་བྱ། །སྦྱིན་སྲེག་ཆོ་ག་ཡང་དག་བརྩམ། །ཆོ་ག་སྔགས་ནི་གཞན་པས་མིན། །སྦྱིན་  
སྲེག་ཀྱང་ནི་བརྒྱ་རྩ་བརྒྱད། །སེང་ལྡེང་བུད་ཤིང་མེ་ལ་ནི་།པ་ལ་ཤ་དང་བིལ་བའི་ཤིང། །བིལ་བ་ཨུ་དུམ་ཨརྐ་དང། །འབད་པས་ལས་རྣམས་ཀུན་ལ་ནི། །ཨ་པ་མར་གས་སྦྱིན་སྲེག་  
བྱ༑ ༑ཏིལ་ལ་མར་གྱིས་བཏགས་པའམ། །ཞོ་ལ་སྦྲང་རྩི་བསྲེས་པ་ཡིས། །ལས་རྣམས་ཀུན་ལ་སྦྱིན་སྲེག་ནི། །སྟོང་རྩ་བརྒྱད་ནི་རྟག་ཏུ་བྱ། །དུས་གསུམ་དུས་ནི་ཀུན་བསྟན་པ། །ཁྲུས་  
  
  
༄༅། །དང་གོས་ནི་བརྗེ་བ་དང། །དཀར་གསུམ་རྒྱུ་སྐར་བཟང་པོ་ནི། །མཁས་པ་རྣམས་ཀྱིས་བསྟན་པ་ཡིན། །ལས་རྣམས་སྔར་ནི་བསྟན་པ་ཡི། །བཟླས་  
དང་སྦྱིན་སྲེག་དེ་བཞིན་གཞན། །སྔགས་དང་ཡང་དག་ལྡན་པས་སམ། །འཁོར་ལོས་བསྒྱུར་བའི་རིགས་ཀྱིས་བྱ། །ལས་རྣམས་དག་ནི་ཀུན་ལ་ཡང། །ཡི་གེ་གཅིག་པའི་  
སྔགས་ཀྱིས་བྱ། །དེ་ནི་མཐུ་ཆེན་དོན་ལྡན་ཏེ། །དཔའ་བོ་གཅིག་པུ་རྟག་པ་མཆོག་དེ་ལ་རྟག་ཏུ་ཟློས་བྱེད་པ། །སྔགས་རྣམས་ཀུན་གྱི་ཆོ་ག་སྤྱོད། །འཇིག་རྟེན་པ་ཡི་འཇིག་རྟེན་  
འདོད༑ ༑ཆོ་ག་ཐམས་ཅད་འགྲུབ་པར་འགྱུར། །འཇིག་རྟེན་འདས་པའི་བརྩོན་འགྲུས་ཆེ། །རིག་པའི་རྒྱལ་པོ་དཀའ་ཐུབ་ཆེ། །སྔགས་ཀུན་འགྲུབ་པར་འགྱུར་བ་ནི། །ཆོ་ག་  
འདི་ལས་གཞན་པས་མིན། །ཐུབ་པ་རྣམས་ཀྱིས་སྔགས་གསུངས་དང་།དེ་བཞིན་སྟོབས་བཅུ་ལྡན་སྲས་དང། །འཇིག་རྟེན་སྐྱོང་བ་བརྒྱ་བྱིན་སོགས། །ཁྱབ་འཇུག་དབང་  
ལྡན་ཚངས་པ་དང། །ཟླ་བ་ཉི་མ་དེ་བཞིན་གཞན། །གནོད་སྦྱིན་དབང་པོ་སྲིན་པོ་དང། །ལྟོ་འཕྱེ་ཆེ་དང་མིའམ་ཅི། །དེ་བཞིན་ས་སྟེང་དྲང་སྲོང་མཆོག་ནམ་མཁའ་ལྡིང་དང་  
རླུང་ལྷ་དང། །སེམས་ཅན་མིང་ལྡན་འཇིག་རྟེན་གཞན། །གང་གིས་བཤད་པའི་སྔགས་རྣམས་ནི། །འདི་ཡང་འགྲུབ་པར་འགྱུར་བ་ཡིན་།སྔགས་རྣམས་ཀུན་ལ་འགུགས་  
  
  
།ལས་རྣམས་ཀུན་ལ་སྟོན་བྱེད་དང། །འབྱུང་བོ་ཀུན་གྱི་སྔགས་རྒྱུད་ནི། །རྒྱས་དང་བཅས་པ་དབང་དུ་བྱེད། །ཡི་གེ་གཅིག་པའི་སྔགས་འདི་ནི། །སྔགས་པ་ཀུན་གྱི་  
རབ་བྱེད་པ། །བཟླས་པ་ཙམ་གྱིས་དོན་ལྡན་ཏེ། །ལྷ་རྣམས་ཀུན་ནི་འགུགས་བྱེད་ལ། །ཆོ་ག་རྣམས་ནི་དབང་དུ་བྱེད། །ཡི་གེ་གཅིག་ཆེན་བདག་པོ་ཡིན། །དམ་པ་རྣམས་ཀྱིས་རབ་  
བསྔགས་པའི། །རྣམ་པ་སྣ་ཚོགས་བྱེད་པ་ཡིན། །འཇིག་རྟེན་འཇིག་རྟེན་འདས་པའི་སྔགས། །ཡང་དག་སྦྱར་ན་སྒྲུབ་པར་བྱེད། །མ་ལུས་མཐོང་ན་མཛེས་པ་ཡི། །རས་རིས་གསལ་  
བ་བྱས་ནས་ནི། །གཙང་བའི་ཕྱོགས་དང་འབབ་ཆུའི་ངོགས། །རི་བོའི་རྩེར་ཡང་གཞག་པར་བྱ། །སྔ་མའི་ལས་ཀྱི་སྦྱོར་བ་ཡིས་།ནུབ་ཀྱི་ཕྱོགས་སུ་རྟག་ཏུ་བསྟན། །ཆོ་ག་  
མཐོང་བའི་ལས་ཀྱིས་ནི། །སྒྲུབ་པ་པོ་ནི་ཤར་དུ་བལྟ། །དུར་བའི་ཁྲེས་ལ་འདུག་ནས་ནི། །འདུ་འཛི་མེད་པར་བཟླས་པར་བྱ། །སྒྲ་ནི་དྲག་མིན་དལ་བས་མིན། །གཞན་ལ་ངན་  
སེམས་མེད་གྱུར་ན། །སངས་རྒྱས་མ་ལུས་ཀུན་གྱི་ཡང། །འདི་ལ་མྱུར་དུ་འགྲུབ་པ་ཡིན། །རྟག་ཏུ་འཇིག་རྟེན་བྱམས་སེམས་དང། །སྡུག་བསྔལ་ཅན་ལ་སྙིང་བརྩེར་ལྡན། །མགོན་  
མེད་སེམས་ནི་དམན་པ་དང། །ཕོངས་པས་ཉམས་ཐག་སྟོབས་ཆུང་དང། །མི་བཟད་འཁོར་བར་ལྟུང་བ་ལ། །སྙིང་རྗེའི་སེམས་ལྡན་འགྲུབ་པར་འགྱུར། །འབད་པས་རས་རིས་མདུན་  
  
  
༄༅། །དག་ཏུ༑ ༑མཆོད་པ་ཆེན་པོ་རྟག་ཏུ་བཞག་དངོས་སུ་འབྱོར་དང་ཡིད་ཀྱིས་སྤྲུལ། །བཟང་པོ་སེམས་ལས་བྱུང་བ་དང། །རྒྱལ་དབང་གཟུགས་ཀྱི་རི་མོ་ནི། །  
བསམ་པའམ་ཡང་ན་བྱ་བ་ཡིན། །དེ་ཉིད་ཀྱི་ནི་ཆོ་ག་ཡིས། །དེ་ཉིད་དུ་ནི་མེ་ཐབ་བྱ། །མེ་ནི་ཤིན་ཏུ་འབར་བ་ལ། །སྒྲུབ་པས་སྲེག་བླུགས་སྦྱིན་སྲེག་བྱ། །ཙནྡན་དཀར་དང་ག་བུར་དང། །གུར་  
གུམ་གྱིས་བསྲེས་མང་པོ་ནི། །བརྒྱ་ནི་རྩ་བརྒྱད་སྲེག་བླུགས་ཀྱིས་།སྔགས་རིག་མེ་འབར་སྦྱིན་སྲེག་བྱ། །སེང་ལྡེང་བླག་ཤ་ནྱ་གྲོ་དྷ། །པ་ལ་ཤ་ནི་གང་ཡིན་པ། །དེ་དག་ལས་བྱུང་ཤིང་  
དག་གིས། །མེ་ཆེན་རབ་ཏུ་སྦར་བར་བྱ། །ཤིང་དེ་དག་ནི་མེད་གྱུར་ན། །ཤིང་གཞན་ཡོངས་སུ་གཟུང་བར་བྱ། །པི་ཙུ་མརྡ་ཚྭ་དང་སྐྱུར། །པོ་སོན་ཆ་ལས་བྱུང་བའི་ཤིང། །ཚེར་མ་ཅན་སོགས་  
སྤང་བྱ་སྟེ། །སྡིག་པའི་ལས་ལ་རབ་ཏུ་བསྒྲགས། །ཡི་གེ་གཅིག་པའི་སྔགས་ཉིད་ཀྱིས། །ཞི་དང་རྒྱས་པ་བྱས་གྱུར་ན། །དེ་ནི་མྱུར་དུ་འགྲུབ་པར་འགྱུར། །སྡིག་པའི་ལས་ནི་སྤྱད་མི་བྱ། །  
སྔགས་མཆོག་ཀུན་ཀྱང་འདི་ལ་ནི། །ལས་རྣམས་ཆོ་ག་རྒྱ་ཆེན་ཀུན། །རྣམ་རྟོག་མེད་པས་རབ་སྦྱར་ན། །རྟག་ཏུ་འགྲུབ་པར་འགྱུར་བ་ཡིན། །དེ་ཚེ་སྔགས་ནི་འགྲུབ་འགྱུར་ཞིང། །  
མཆོག་སྦྱིན་ཉིད་དུའང་འགྱུར་བ་ཡིན། །ཡམ་ཤིང་བླག་ཤ་ཨུ་དུམ་བར། །ཡང་ན་བླག་ཤ་ནྱ་གྲོ་དྷ། །མར་གྱིས་བཏགས་དང་སྦྲང་རྩིར་ལྡན། །ཞོ་དང་ལྡན་པས་མཉམ་བཞག་ནས། །  
  
  
།སྔགས་པས་དུས་ཀུན་སྦྱིན་སྲེག་བྱ། །ལྷ་ཡི་རྒྱལ་པོ་འདོད་པས་ནི། །གུར་གུམ་ཙནྡན་སྦྱིན་སྲེག་བྱ། །རིག་པ་འཇིན་པའི་ལྷ་དག་གི་བདག་པོ་ཉིད་ནི་འདོད་གྱུར་ན། །  
པདྨའི་སྦྱིན་སྲེག་འབུམ་ཕྲག་ནི། །སུམ་ཅུ་རྩ་དྲུག་གེ་སར་བཅས་།སྦྱིན་སྲེག་མཐར་ནི་མཆོད་ཡོན་ཡང། །བསྟན་བཅོས་ལས་བྱུང་བཞིན་དུ་དབུལ། །རྒྱལ་བས་བསྔགས་པས་རས་རིས་མཆོག་  
དེར་ནི་ཀུན་ནས་ཡོངས་སུ་འབར། །དེ་ལ་རེག་པ་ཙམ་གྱིས་ནི། །ཚངས་པའི་འཇིག་རྟེན་དག་དང་ནི། །འོག་མིན་གྱི་ནི་བར་དག་ནས། །ཡང་ན་ས་འོག་རིམ་པར་འགྲོ། །བར་སྐབས་འདིར་ནི་གྲུབ་  
རྣམས་ཀྱི། །དེར་ནི་རྒྱལ་པོར་རྟག་ཏུ་འགྱུར། །སྟོབས་ཆེན་བརྟན་ཞིང་ཕ་རོལ་གནོན། །འབྱུང་པོ་རྣམས་ནི་འབྱོར་པར་བྱེད། །རྟག་ཏུ་རིག་འཛིན་རྒྱལ་པོར་འགྱུར། །ལས་རྣམས་ཡོངས་སུ་  
སྦྱོང་བར་བྱེད། །དེ་ནི་དུས་རིང་འཚོ་འགྱུར་ཏེ། །བསྐལ་པ་ཙམ་དུའང་གནས་པ་ཡིན། །གང་ཚེ་ལུས་ནི་ཤི་འཕོས་ནས། །ངེས་པར་བྱང་ཆུབ་གཞོལ་བར་འགྱུར། །གཞན་ཡང་ལས་ནི་འདི་  
དག་ཀྱང། །མདོ་དང་རྒྱས་པ་བསྟན་པར་བྱ། །པདྨ་དཀར་པོ་ཡོངས་བླངས་ནས། །ཙནྡན་དཀར་དང་ལྡན་པ་ཡི། །སྦྱིན་སྲེག་འབུམ་ཕྲག་བརྒྱ་བྱས་ན། །དེས་ནི་རིན་ཆེན་ཏོག་མཐོང་འགྱུར། །རྒྱལ་  
བ་དམ་པ་དེ་མཐོང་ན། །དེ་ཚེ་མངོན་ཤེས་ལྔ་ཐོབ་འགྱུར་།བསྐལ་པ་ཆེན་པོར་རིང་འཚོ་ཞིང། །སངས་རྒྱས་རྗེས་སུ་འགྲོ་བར་འགྱུར། །མཐའ་ཡས་ཕྱོགས་ན་བཞུགས་པ་ཡི། །སངས་རྒྱས་  
  
  
༄༅། །དེ་ནས་མཐོང་བར་འགྱུར། །དེ་དག་ལ་ནི་རྟག་མཆོད་ཅིང་།དེ་དག་ཉིད་དང་ལྷན་ཅིག་གནས། །རིན་ཆེན་ལྡན་ཞེས་འཇིག་རྟེན་ཁམས། །གཅིག་ན་བཅོམ་  
ལྡན་དེ་བཞུགས་པ། །ཐུབ་གཙོ་མཆོག་ནི་དམ་པ་སྟེ། །དེ་བཞིན་གཤེགས་པ་རིན་ཆེན་ཏོག་དེ་ལ་དེ་ནི་རྟག་གནས་ཏེ། །སྔགས་ཀྱིས་དག་པར་ཐེ་ཚོམ་མེད། །གཞན་ཡང་ལས་ནི་  
འདོད་པ་དག་གང་ཟག་མཆོག་གིས་གསུངས་པ་ནི། །ནཱ་ག་གེ་སར་ག་པུར་དང། །ཙནྡན་གུར་གུམ་ཆ་མཉམ་པ། །སྔགས་པས་དེ་ཚེ་གཅིག་བྱས་ནས། །སྦྱིན་སྲེག་འབུམ་ཕྲག་བདུན་ཅུ་  
བརྒྱད༑ ༑དེ་ཚེ་ལྷ་ནི་སྦྱིན་སྲེག་མཐར། །འཁོར་ལོ་ཅན་དེ་འདིར་བྱོན་ནས། །རྟག་ཏུ་དགྱེས་ནས་མཆོག་སྩོལ་ཏེ། །སྒྲུབ་བྱེད་སྤྱི་བོར་བྱུག་པར་མཛད། །དེ་ཚེ་རེག་པ་ཙམ་གྱིས་ནི། །སྔགས་པ་  
ས་བདུན་བདག་པོར་འགྱུར། །རྒྱལ་སྲས་ཐུགས་ལས་སྐྱེས་པ་ཡི། །བྱང་ཆུབ་སེམས་དཔར་དེར་བརྗོད་དོ། །ངེས་པའི་བྱང་ཆུབ་སེམས་དཔའ་ཡང། །དེ་ནི་ལུང་བསྟན་འགྱུར་བ་ཡིན།།  
དེ་ནས་བརྩམས་ནས་ཅུང་ཟད་གང། །ཤེས་དང་ཤེས་བྱ་རྒྱལ་བའི་སྲས། །ཤེས་འགྱུར་སྔགས་རྣམས་མ་ལུས་ནི། །རྟོགས་པའི་བདག་ཉིད་ཆེར་རྒྱས་ཡིན། །དེ་ལ་རེག་པ་ཙམ་གྱིས་ནི། །  
མངོན་ཤེས་ལྔ་ལྡན་སྔགས་རྒྱལ་འགྱུར། །རྟག་ཏུ་བདག་དང་གཞན་བདག་ཉིད། །རྣམ་པ་སྣ་ཚོགས་བྱེད་པར་འགྱུར། །རྣམ་པ་ཀུན་མཆོག་ལྡན་པ་ཡི། །མཆོད་པའི་ལས་ལ་རྟག་  
  
  
།སྐད་ཅིག་དེ་ཉིད་ཁོ་ན་ལ། །བྱང་ཆུབ་ལས་ལ་བརྩོན་པར་འགྱུར། །དེ་ཚེ་སྐད་ཅིག་ཙམ་གྱིས་ནི། །འཇིག་རྟེན་སངས་རྒྱས་ཞིང་དེར་འགྲོ་འཇིག་རྟེན་ཁམས་ནི་སྟོང་དག་ཏུ། །ཐམས་  
ཅད་དུ་ཡང་འགྲོ་བར་འགྱུར། །སངས་རྒྱས་བྱང་ཆུབ་སེམས་དཔའ་ནི་།དེ་ཚེ་སྤྱོད་བཅས་མཐོང་བར་འགྱུར། །དེ་ལས་ཆོས་ནི་ཐོས་པ་དང། །མཆོད་པའི་ལས་ལ་བརྩོན་པར་འགྱུར། །རྒྱལ་པ་  
འཁོར་ལོས་བསྒྱུར་གསུངས་པའི། །འདིར་ནི་ལས་རྣམས་གཞན་ཡོད་དེ་།མར་མེ་ཡོན་དུ་དབུལ་བ་ནི། །མར་བཅས་སྙིང་པོ་གཙང་བ་ནི་།གསེར་དང་དངུལ་གྱི་སྣོད་དག་དང། །ཟངས་མ་ས་  
དག་ཉིད་ཡིན་ནའང། །དེར་ནི་མར་མེ་རབ་སྤར་ཏེ། །སྐྱེས་བུ་གྲངས་ནི་འབུམ་དག་གིས། །གྲངས་ཀྱི་ཚད་ཙམ་ངེས་བཞག་སྟེ། །བརྒྱ་ཕྲག་སྟོང་ལས་ལྷག་པ་མིན། །བུད་མེད་སྤངས་པའི་སྐྱེས་པ་  
ཡིས༑ ༑ཁོ་ར་འཁོར་ཡུག་མར་མེ་འཛིན། །མཆོད་པའི་ལས་ཀྱི་དོན་དུ་ནི། །སྟོན་པའི་རས་རིས་སྐུ་ལ་དབུལ། །སྔགས་རྣམས་རེ་རེ་འང་འདོན་བཞིན་དུ། །ཐམས་ཅད་མཉམ་པར་རབ་ཞུགས་ནས། །སྟོན་  
པ་ལ་ནི་འབུལ་བྱེད་ན། །དེ་ཡི་མོད་ལ་གྲུབ་པར་སྟོན། །ཀུན་ནས་སྒྲ་ནི་སྒྲོགས་བྱེད་ཅིང། །རྔ་བོ་ཆེ་ཡི་སྒྲ་ཡང་སྒྲོགས། །གང་ཕྱིར་ལྷ་ཚོགས་དུ་མ་ནི། །ལེགས་སོ་ཞེས་པའི་སྒྲ་རབ་འདོན་།སངས་རྒྱས་  
བྱང་ཆུབ་སེམས་དཔའ་ཡང། །དེ་ཚེ་ནམ་མཁའ་ལ་བཞུགས་ནས། །ཤེས་རབ་ཅན་ཁྱོད་ལེགས་སོ་ལེགས། །ལེགས་བྱས་ལས་ནི་ཡོངས་སུ་བྱས་།འཁོར་བའི་རྒྱ་མཚོར་ནུབ་པ་དང་  
  
  
༄༅། །སྡུག་བསྔལ་ཡང་ནི་མཐོང་མི་འགྱུར། །བདེ་དང་ཞི་བ་མྱ་ངན་འདས། །འཇིགས་མེད་སངས་རྒྱས་ཉིད་ཀྱང་ཐོབ། །ལམ་ནི་དགེ་དང་དྲི་མ་མེད། །ཡན་  
ལག་བརྒྱད་ལ་ལེགས་པར་སྤྱོད། །ཡི་གེ་གཅིག་པ་མཉེས་བྱས་ནས་།སྔགས་ཀྱི་ངོ་བོའི་མགོན་པོ་མཉེས། །གཞན་ཡང་ལས་ནི་འདི་ཉིད་ནི། །དམ་པའི་འགྲོ་བ་ལ་གནས་ནས། །  
མཐུ་ཆེན་པོར་ནི་རྣམ་ཤེས་པའི། །རྫོགས་པའི་སངས་རྒྱས་རྣམས་ཀྱིས་གསུངས། །ནིམ་པའི་རང་བཞིན་ཤིང་བླངས་ནས། །རྩེ་གསུམ་རྡོ་རྗེ་གཉིས་མཐར་བྱ། །དབུས་ཀྱི་ཕྱོགས་སུ་བྱ་བ་  
ནི༑ ༑རྡོ་རྗེ་རིགས་ཏེ་མི་བསྐྱོད་པ། །དེ་ནས་སྔགས་ཀྱིས་དག་བྱས་ནས། །དེ་ནི་རས་རིས་མངོན་དུ་བཞག་དེ་ནས་སྔགས་པས་ལག་རེག་ནས། །སྔགས་ནི་མཉམ་པར་གཞག་ནས་བཟླ།།  
རྩ་བརྒྱད་འབུམ་ཕྲག་བཅུ་དྲུག་ནི། །ཡོངས་སུ་རྫོགས་ནས་གྲུབ་པར་འདོད། །དེ་ནས་རྡོ་རྗེ་གཅིག་འབར་ཏེ། །ཀུན་ནས་དེ་ནི་རབ་ཏུ་འབར་།དེ་ནས་རྡོ་རྗེ་དེ་བླངས་ནས། །འདི་ལྟར་དེ་ནི་  
སྟེང་འགྲོ་འོ། །དེ་ནས་ཚངས་པའི་འཇིག་རྟེན་ནམ། །གཞན་ཡང་ལྷ་གནས་གང་འདོད་འགྲོ། །དེ་ནས་ནམ་མཁར་འགྲོ་འགྱུར་ཏེ། །གྲུབ་པ་ཀུན་གྱི་སྔོན་དུ་འདྲེན། །གྲུབ་པའི་རིག་འཛིན་  
ལ་སོགས་ཀྱི། །བདག་པོ་ཉིད་ཀྱང་བྱེད་པར་འགྱུར། །ལྷ་ཡི་འདུས་པ་མང་པོ་ཡི། །འཁོར་ལོས་བསྒྱུར་བའི་རྒྱལ་པོར་འགྱུར། །བདག་ཉིད་ཀྱི་ནི་སྤྱོད་པ་ཡང། །རྣམ་པ་སྣ་ཚོགས་བྱེད་  
  
  
།བར་གྱི་བསྐལ་པ་བཅུ་ཡི་བར། །ཡུན་རིང་གནས་ཏེ་བར་ཆད་མེད། །བདེ་བ་ལ་བརྟེན་རྟག་ཏུ་མཆོད། །རྟག་ཏུ་སྐྱེས་བུ་དམ་པར་ལྡན། །བྱང་ཆུབ་སེམས་ཀྱིས་ཡང་དག་སྤྱོད། །སྐྱེ་  
བའི་སྡུག་བསྔལ་རྣམ་པར་སྤངས། །གྲུབ་པའི་དབང་ཕྱུག་འགྱུར་བ་སྟེ། །སྡིག་པ་ཐམས་ཅད་རྣམ་པར་སྤངས། །དེ་ལ་ཤི་འཕོས་མིར་སྐྱེ་ཞིང། །བདེ་བ་མང་ལ་རབ་ཏུ་གཞོལ། །འགྲོ་བ་མ་ལུས་  
སྐྱོབ་བྱས་ནས། །བྱང་ཆུབ་ཡང་དག་གཞོལ་བར་འགྱུར། །རྣམ་པ་སྣ་ཚོགས་ལས་མཐའ་ཡས། །མང་པོ་འཇིག་རྟེན་དོན་མཆོད་པ། །སྔགས་ཀྱི་རྒྱལ་པོ་འདིར་བརྗོད་པ། །ཆོ་ག་རྒྱ་ཆེན་ཆོ་གར་  
བཅས། །ས་བདག་བརྒྱ་བྱིན་ཉིད་དང་ནི། །འཁོར་ལོས་བསྒྱུར་ཉིད་ཡང་དང་ཡང། །རིག་འཛིན་རྣམས་དང་དེ་བཞིན་དུ། །ལྷ་ཉིད་དང་ནི་བདག་པོའང་བྱེད། །རྣམ་པ་དུ་མའི་ངོ་བོ་འམ། །ལས་ནི་གང་  
དག་འདི་གསུངས་པ། །ཐམས་ཅད་གྲུབ་པ་ཐོབ་འགྱུར་ཏེ། །སྔགས་པ་ལེགས་པར་སྦྱོར་བྱེད་ནའོ། །མཚན་མོ་སྐྱིལ་མོ་ཀྲུང་བཅས་ཏེ། །སྡོམ་ཅན་དོན་ཡོད་བཟླས་བྱས་ན། །ཐོ་རངས་གྲུབ་པ་ཐོབ་  
འགྱུར་ཏེ། །ཟློས་པ་མངོན་ཤེས་ལྔ་ཐོབ་འགྱུར། །དུར་ཁྲོད་རོ་ལ་འདུག་ནས་ནི། །སྡོམ་ཅན་འགུལ་མེད་ཟློས་པ་ནི། །ཡི་གེ་གཅིག་པོ་དོན་ཆེན་ཏེ། །ཐོ་རངས་གྲུབ་པར་འདོད་པ་ཡིན། །རིག་པའི་  
རྒྱལ་པོ་རྫུ་འཕྲུལ་ཆེ། །གལ་ཏེ་དུར་ཁྲོད་གནས་ནས་བཟླས། །ཟླ་བ་དྲུག་གིས་གྲུབ་ཐོབ་སྟེ། །ཇི་ལྟར་འདོད་པའི་འབྲས་བུ་བྱེད་།གང་ཡང་རུང་བའི་གནས་དག་ཏུ། །རྫུ་འཕྲུལ་ཆེན་པོ་ཟློས་  
  
  
༄༅། །བྱེད་ན༑ ༑དེར་གནས་གྲུབ་པ་ཐོབ་འགྱུར་ཏེ། །སྔགས་པ་ལེགས་པར་སྦྱོར་བྱེད་པའོ། །གདུགས་དཀར་དེ་བཞིན་རལ་གྲི་དང། །ནོར་བུའི་ལྷ་མ་དང་གདུབ་གོང་  
དང། །མུ་ཏིག་ཕྲེང་བ་དཔུང་རྒྱན་དང། །གདུ་བུ་དང་ནི་སོར་གདུབ་དང། །འོག་པག་དང་ནི་དེ་བཞིན་གོས། །སོ་ཤིང་དང་ནི་སྤྱི་བླུགས་དང། །མཆོད་ཕྱིར་ཐོགས་དང་ཞྭ་དང་ནི། །ཁྲབ་དང་གོ་ཆ་  
ཉིད་དང་ནི། །གཡང་གཞི་དང་ནི་རིལ་བ་དང། །ཕྲེང་བ་དང་ནི་མཆིལ་ལྷམ་དང། །འཇིག་རྟེན་གཉིས་ན་འདོད་པ་ཡི། །རྒྱན་གྱི་གཙོ་བོ་ཐམས་ཅད་དེ། །ལྷ་དང་མི་དང་དེ་བཞིན་དུ། །གཞན་  
ཡང་རྒྱན་འགྱུར་འདི་ལ་བརྒྱན། །དེ་དག་ཐམས་ཅད་ཐོབ་འགྱུར་ཏེ་།རས་རིས་མདུན་དུ་ཟློས་བྱེད་ལའོ། །རྫས་རྣམས་ཀུན་དང་འབྱུང་ཁུང་དང། །རྒྱན་དང་ནོར་བུ་རྣམས་དང་ནི། །མཚོན་ཆ་  
ཐམས་ཅད་དུ་མ་ནི། །རས་རེས་མདུན་དུ་བཞག་ནས་ནི། །དག་བྱས་གཅིག་ཅར་བཟླ་བྱ་བ། །འབུམ་ཕྲག་བརྒྱད་ཀྱིས་གཡོ་བ་དང། །ཐམས་ཅད་བཅས་ཏེ་འབར་བ་དང། །ཟློས་པ་རེག་  
པས་གྱེན་དུ་འགྲོ་རྣམ་པ་སྣ་ཚོགས་གཟུགས་ལྡན་པ། །སེམས་ཅན་རང་བཞིན་ཡིན་ཡང་རུང། །རྒྱན་དང་མཚོན་ཆ་ཡིན་ཡང་རུང། །ངོ་བོ་ཉིད་དམ་ས་རང་བཞིན། །རང་ཚུལ་སྤྱོད་དམ་  
བཅོས་མ་དང། །འདབ་ཆགས་སྣ་ཚོགས་ཚོགས་ཀྱང་རུང། །གང་དག་འབྱུང་པོ་ཀུན་ལ་གྲགས། །བཅོས་མའམ་བཅོས་མ་མིན་པའམ། །འདུ་ཤེས་ཅན་ནམ་འདུ་ཤེས་མེད། །སྔགས་པ་མཆོད་  
  
  
།རྣམ་པ་སྣ་ཚོགས་རྫས་བཞག་དང་།རྣམ་པ་སྣ་ཚོགས་ཁམས་ལས་བྱུང། །རང་བྱས་བྱེད་དུ་བཅུག་པ་དང། །འགྲོ་བའི་སྐྱེ་གནས་དག་ན་བསྔགས། །སྔར་  
བསྟན་ཆོ་ག་བཞིན་དུ་ནི། །རས་རིས་མདུན་དུ་རྣམ་པར་གཞག་ལན་ནི་དྲུག་གམ་བདུན་དག་གིས། །སྔགས་པས་རེག་ནས་བཟླ་བར་བྱ། །བཟླས་མཐར་དེ་དག་རབ་འབར་ཏེ། །གྲུབ་པ་  
རྒྱས་པ་ཐོབ་པར་འགྱུར། །དེ་ནི་དེ་ལ་རེག་ཙམ་གྱིས། །ཕྱོགས་བཞི་དག་ཏུ་འགྲོ་བར་འགྱུར། །འདིར་ནི་ལྷ་ཡུལ་ཐོབ་ནས་ནི། །རིང་དུ་འཚོ་ཞིང་བདེ་བར་འགྱུར། །རྫུ་འཕྲུལ་ཆེན་པོ་  
རིག་རྒྱལ་ལ། །ཇི་ལྟ་ཇི་ལྟར་རབ་སྦྱོར་བ། །དེ་ལྟ་དེ་ལྟར་དགའ་འགྱུར་ཞིང། །རྟག་ཏུ་མཆོག་ཀྱང་སྟེར་བར་འགྱུར། །གཞན་ཡང་ལས་ལ་རབ་སྦྱོར་བ། །ལས་རྣམས་དུས་ནི་ཡུན་རིང་བ། །  
རིག་པའི་རྒྱལ་པོ་རྫུ་འཕྲུལ་ཆེ། །དེ་ཉིད་ཀྱིས་ནི་མྱུར་འགྲུབ་འགྱུར། །གཙང་ཞིང་སེམས་ནི་གཙང་བ་དང། །གཙང་བའི་ལས་ལ་རྟག་ཏུ་དགའ། །གཙང་བའི་ཕྱོགས་དང་སྔགས་ཤེས་པ། །  
གཙང་བའི་གྲུབ་པ་ཐོབ་པར་འགྱུར། །ལས་གང་བྱེད་པ་དེ་འབྲས་ཐོབ། །མཆོག་གི་མཆོག་ཏུ་འགྱུར་བ་དང། །འབྲིང་གི་ལས་ཀྱི་འབྲིང་དུ་འགྱུར། །ཐ་མས་ཀྱང་ནི་ཐ་མར་རོ། །མ་བསྒྲུབས་  
ལས་ཀྱིས་གྲུབ་པ་ཡང། །ཅུང་ཟད་ཙམ་གྱིས་འབྲས་འབྱིན་ཏེ། །བུ་མོའམ་ནོར་ནི་མང་པོ་དག་ཡང་དག་སྤྱོད་པས་བྱེད་པར་འགྱུར་།རྟག་ཏུ་བཟླས་པ་ཙམ་གྱིས་ནི། །ལོངས་སྤྱོད་ཆེ་ཞིང་  
  
  
༄༅། །སྟོབས་ཀྱང་ཆེ། །རྒྱལ་པོ་དགའ་ཞིང་བློན་པོ་ཉིད་།རྟག་ཏུ་བཟླས་པས་བྱེད་པར་འགྱུར། །སྔགས་ཀྱི་རྒྱལ་པོ་ལན་གཅིག་བཟླས། །དེ་ཡི་སྡིག་པ་རབ་ཏུ་འཇིག་  
གཉིས་སུ་བཟླས་སམ་བདུན་བཟླས་པས། །བདག་ཉིད་སྲུང་བ་ཆེན་པོར་འགྱུར། །ལན་བརྒྱད་དེ་ནི་བཟླས་པ་ཡིས། །གྲོགས་པོ་ཐམས་ཅད་སྲུང་བར་བྱེད། །གོས་ལ་ལན་གཉིས་  
མངོན་སྔགས་ན། །སྔགས་པ་དག་ནི་རྟག་ཏུ་ཡང། །ནད་རྣམས་ཀུན་ལས་ཤིན་ཏུ་གྲོལ། །གོས་ནི་གཉིས་ཀ་ལ་སྔགས་ནས། །གོས་དག་ལ་ནི་རེག་བྱས་ན། །ལུས་ཅན་ནད་ནི་མེད་  
པར་འགྱུར། །གདོང་དང་མིག་གཉིས་དག་ལ་ནི། །འབད་པས་མངོན་པར་རབ་སྔགས་ན། །ཁྲོས་པ་རྣམས་ཀྱི་ཁྲོ་བ་ནི། །སྔགས་པས་བལྟས་པ་ཙམ་གྱིས་འཇིག་གང་ཡང་འབྱུང་  
ཚོགས་མ་རུངས་པ། །འཚེ་བྱེད་སྡིག་པའི་ལས་ཅན་ལ། །སྔགས་རྒྱལ་སུམ་ཅུ་རབ་བཟླས་ཏེ། །དེ་དག་གདོང་ལ་བལྟ་བའམ། །རང་ལག་ཉིད་ལ་ཡང་དང་ཡང། །མངོན་པར་སྔགས་  
པ་བྱས་ནས་ནི། །དེ་དག་ཐལ་མོ་བརྡབས་ན་ནི། །ལུས་ཅན་ཀུན་ནི་གྲོལ་བར་འགྱུར། །བྱིས་པ་ལ་ནི་རྟག་བྱ་བ། །ཁྲུས་དང་བཟའ་དང་བཏུང་བ་ལ། །སྔགས་མཆོག་དྲུག་ཅུ་བཟླས་  
ནས་ནི། །ལྷ་ཡི་དམ་པ་མཆོད་བྱས་ན། །ཤ་ཟ་མ་མོ་དག་གི་གདོན་།མ་རུངས་ཀུན་ལས་གྲོལ་བར་འགྱུར། །སྔགས་ཀྱི་འཇིགས་པས་འཇིགས་བྱེད་ཅིང། །རྟག་ཏུ་བྱིས་པ་གཏོང་  
  
  
།དེ་ལྟར་རྣམ་པ་དུ་མའི་ལས། །ས་སྟེང་མྱུར་དུ་རྟག་འཇིག་ན། །མི་རྣམས་ལ་ནི་དེ་བཞིན་བྱེད། །གང་དག་འབྱུང་པོ་སྡིག་སྦྲུལ་ནི། །རྣམ་པ་སྣ་ཚོགས་གནས་འགྲོ་བ། །དུག་བཅས་  
དུག་ནི་མེད་པ་ཉིད། །སྔགས་ཀྱི་མཐུ་ཡིས་འཇིག་པར་བྱེད། །གང་དག་སྡུག་བསྔལ་སྣ་ཚོགས་དང། །གང་དག་ཚོར་བ་ཐམས་ཅད་ནི་།སྔགས་ཀྱི་རྒྱལ་པོ་བཟླས་པ་ཡིས། །མྱུར་དུ་ཞི་བར་  
རབ་ཏུ་འགྲོ་རྣམ་པ་སྣ་ཚོགས་གནོད་སྡུག་བསྔལ། །མང་པོ་འཆི་བ་འོག་བའི་ནད། །སྔགས་ཀྱི་རྒྱལ་པོ་དྲུག་བརྒྱ་བཟླས། །མྱུར་བ་ཉིད་དུ་སེལ་བར་འགྱུར། །སྦྱིན་སྲེག་ལས་ནི་བྱ་བ་  
ལ༑ ༑ཞོ་དང་མར་གྱིས་ཐམས་ཅད་བསྲེ། །ཨུད་པལ་སྔོན་པོའི་དྲི་བཟང་ནི། །རྩ་བརྒྱད་སྟོང་གིས་བཟླས་པ་བྱ། །ཞི་ཞིང་འབྱུང་པོ་རྣམས་སོང་ནས། །འགྲོ་བ་རྣམས་ནི་བདེ་གནས་ཐོབ། །  
དེ་ལྟར་རྣམ་པ་དུ་མ་ནི། །མང་པོའི་ལས་ནི་ཡང་དག་འབྱུང་།སྔགས་པ་ལེགས་པར་རབ་སྦྱོར་ན། །མྱུར་དུ་ཐམས་ཅད་བྱེད་པར་འགྱུར། །བཟླས་པ་ཙམ་གྱིས་བྱེད་པ་ནི། །དགྲ་  
རྣམས་ཀྱི་ནི་ཁྲོ་བ་སེལ། །སྔགས་འདི་དོན་དང་ལྡན་གྱུར་པ། །ཆོ་ག་མང་པོ་རྒྱ་ཆེ་བ། །དེ་དག་ཆོ་ག་མཐོང་བ་ཡིས། །དེ་དག་འདིར་ནི་གྲུབ་པ་ཡིན། །འདིར་ནི་སྔགས་རྣམས་  
ཟློ་བྱེད་པ། །ཕྲན་ཚེགས་ལས་ཀྱང་དོན་ཡོད་འགྱུར། །ཐམས་ཅད་ལ་ཡང་བཟླས་པ་ཡིས། །མྱུར་དུ་དོན་རྣམས་རྟག་ཏུ་བྱེད། །འབྱུང་པོ་རྣམས་ནི་དབང་བྱེད་འདོད། །  
  
  
༄༅། །དུས་གསུམ་དུ་ནི་བཟླས་པ་ཡིན། །རྟག་ཏུ་སྣ་མའི་མེ་ཏོག་གིས། །སྦྱིན་བསྲེག་ལས་ཀྱང་བྱ་བ་ཡིན། །ཙནྡན་དཀར་དང་ག་པུར་དང། །  
གུར་གུམ་གྱིས་ཀྱང་བྱ་བ་ཡིན། །བཟླས་ནས་སྔགས་པ་མཆོག་སྦྱིན་ཞིང། །རྟག་ཏུ་འབྲས་བཅས་བྱེད་པར་འགྱུར། །རྟག་ཏུ་ཟློས་པས་སྦྱིན་སྲེག་བྱ། །ཡིད་ལ་  
འདོད་པའི་དོན་སྒྲུབ་བྱེད། །ག་པུར་ལ་སོགས་ལྡན་པ་ཡིས། །རྟག་ཏུ་སྦྱིན་སྲེག་རབ་ཏུ་བརྟག་ཇི་ལྟར་འདོད་པར་ཡོངས་བརྟགས་པའི་།རྣམ་པ་སྣ་ཚོགས་ཆོ་ག་བསྒྲུབ། །  
ཐ་མ་ལས་ནི་ཐ་མ་དང། །ཆེན་པོ་ལས་ནི་ཆེན་པོ་འབྱུང། །བར་མ་བར་མའི་ལས་དག་ལས། །རྟག་ཏུ་གྲུབ་པར་བསྟན་པ་ཡིན། །དེ་བས་ལས་རྣམས་ཀུན་ལ་ནི། །ཁྱད་  
པར་དུ་ནི་སྦྱིན་སྲེག་བྱ། །བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེགས་ཆེན་པོ་ཤིན་ཏུ་རྒྱས་པའི་མདོ་ལས། འཕགས་པ་འཇམ་དཔལ་གྱི་རྩ་བའི་ཆོ་ག་ལས་  
ལེའུ་བཅུ་བཞི་པ་འཁོར་ལོས་བསྒྱུར་བའི་རས་རིས་ཀྱི་ཆོ་ག་དཀྱིལ་འཁོར་སྒྲུབ་པའི་ཐབས་རབ་འབྱམས་རྫོགས་སོ།། །།དེ་ནས་བྱང་ཆུབ་  
སེམས་དཔའ་སེམས་དཔའ་ཆེན་པོ་ཕྱག་ན་རྡོ་རྗེ་འཁོར་གྱི་ནང་དེར་འདུག་ཤིང་འཁོད་པར་གྱུར་ཏེ། འདུག་པ་དེ་སྟན་ལས་ལངས་ནས་ལན་གསུམ་བསྐོར་བ་བྱས་  
  
  
བཅོམ་ལྡན་འདས་ཀྱི་ཞབས་གཉིས་ལ་བཏུད་ནས་འདི་སྐད་ཅེས་གསོལ་ཏོ། །བཅོམ་ལྡན་འདས། ལེགས་སོ། །ལེགས་སོ། །ལེགས་པར་རབ་ཏུ་བསྟན་པ་དང། མཆོག་ཏུ་  
ལེགས་པར་གསུངས་པའི་རིག་པ་ཐམས་ཅད་ཀྱི་སྔགས་ཀྱི་སྦྱོར་བ་ཆོས་ཆེན་པོའི་སྤྲིན་ལས་ངེས་པར་བྱུང་བ། དེ་བཞིན་གཤེགས་པ་ཐམས་ཅད་ཀྱི་སྙིང་པོ། རིག་པ་ཆེན་  
པོའི་རྒྱལ་པོ། འཁོར་ལོས་བསྒྱུར་བ། ཆོ་ག་ཆེན་པོ་རྒྱ་ཆེ་བ་དོན་ཐམས་ཅད་ཡོངས་སུ་རྫོགས་པར་བྱེད་པ། འབྲས་བུ་དང་བཅས་པ་སྒྲུབ་པར་བྱེད་པ། བྱང་ཆུབ་ཀྱི་ལམ་བླ་ན་  
མེད་པ། །བྱ་བའི་བྱེ་བྲག་ཡང་དག་པར་སྡོམ་པ་དང། བཟླས་པ་དང། སྦྱིན་སྲེག་དང། རིག་པ་དང། སྤྱོད་པའི་རྗེས་སུ་འབྲང་བ་རྣམས་ཀྱི་ལམ། འབྲས་བུ་བསྟན་པའི་ལས་ཀྱི་རྐྱེན་སྐྱེད་  
པའི་རྒྱུ་དང། མཚན་མ། རྨད་དུ་བྱུང་བའི་སྟོབས་བཅུ། ནོད་པར་བྱེད་པའི་དགེ་བའི་རྩ་བ། བྱང་ཆུབ་ཀྱི་སྙིང་པོ་ནོད་པར་བྱེད་ཅིང་ངེས་པར་ཕ་རོལ་དུ་འགྲོ་བར་བྱེད་པ་དེ་  
བཅོམ་ལྡན་འདས། དེ་ནི་ལེགས་སོ། །སྔགས་སྒྲུབ་པར་བྱེད་པ་དང་རྗེས་སུ་མཐུན་པའི་རྨི་ལམ་ན་མཐོང་བར་བྱེད་པའི་མཚན་མ་དེ་སྟོན་པས་བཤད་དུ་གསོལ། གང་གིས་  
རིག་པ་ཐམས་ཅད་སྒྲུབ་པའི་རྗེས་སུ་སྤྱོད་པའི་སེམས་ཅན་གྲུབ་པའི་མཚན་མའི་ལས་རྩོམ་པར་བྱེད་པར་འགྱུར་བ་དང། འབྲས་བུ་དང་བཅས་པའི་རིག་པ་ཐམས་ཅད་ཀྱི་  
  
  
༄༅། །མཚན་མར་འགྱུར་བའོ། །དེ་སྐད་ཅེས་གསོལ་བ་དང། བཅོམ་ལྡན་འདས་ཤཱཀྱ་ཐུབ་པས་བྱང་ཆུབ་སེམས་དཔའ་ཕྱག་ན་རྡོ་རྗེ་ལ་འདི་སྐད་ཅེས་  
བཀའ་སྩལ་ཏོ། །གནོད་སྦྱིན་གྱི་བདག་པོ། ཁྱོད་སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་སྙིང་བརྩེ་བ་དང། སྐྱེ་བོའི་ཚོགས་ཆེན་པོའི་དོན་དང་  
ཕན་པ་དང། བདེ་བ་དང། རིག་པ་ཐམས་ཅད་སྒྲུབ་པར་བྱེད་པའི་སེམས་ཅན་རྣམས་ཀྱི་དོན་གྱི་ཕྱིར་ལེགས་སོ། །ལེགས་སོ། །དེ་ལེགས་པར་རབ་ཏུ་ཉོན་ལ་ཟུངས་ཤིག་དང་  
ངས་ཁྱོད་ལ་བཤད་དོ། །དང་པོ་རེ་ཞིག་ལས་ཐམས་ཅད་ཀྱི་སྔར་འདུ་འཛི་མེད་པའི་གནས་སུ་སོང་སྟེ། རི་བོའི་རྩེའམ། ཆུ་བོའི་འགྲམ་མམ། ཕུག་གི་ནང་ངམ། གཙང་བའི་  
ཕྱོགས་སུ་ལོ་མའི་སྤྱིལ་པོ་བྱས་ལ་དེ་ཉིད་ཀྱི་ཆོ་ག་སྔ་མ་བཞིན་དུ་རས་རིས་བཞག་ཅིང་མཆོད་པ་ཆེན་པོ་བྱས་ལ་ལས་ཐམས་ཅད་ལ་ཡང་ཡར་ངོའི་ཟླ་བ་ཕྱེད་དམ། ཆོ་  
འཕྲུལ་ཆེན་པོའི་ཟླ་བ་ཕྱེད་ལ་ངེས་པར་ཉིན་ཞག་བཟང་པོའི་མཚན་མོའི་ཐུན་དང་པོ་ལ་ཙནྡན་དཀར་པོ་དང། གུར་གུམ་དང། ག་པུར་གཅིག་ཏུ་བྱས་ལ་ཙནྡན་གྱི་ཤིང་  
གིས་མེ་རབ་ཏུ་སྤར་ཞིང་རས་རིས་ཀྱི་མདུན་དུ་ཁྲུ་བཞིའི་ཚད་ཙམ་གྱི་མེ་ཐབ་ལ་དུ་བ་དང། སོལ་བ་མེད་པའི་མེ་ལ་སྲེག་བླུགས་སྟོང་རྩ་བརྒྱད་ཀྱིས་སྦྱིན་སྲེག་བྱའོ། །དེ་ནས་  
  
  
ཆུས་བསང་གཏོར་བྱས་པའི་སྟོང་རྩ་བརྒྱད་སྦྱིན་སྲེག་བྱའོ་།སྦྱིན་སྲེག་གི་མཐར་ཡང་བཟང་པོའི་གདན་དང། གདོང་  
བཀབ་ལ་རང་གི་ལྷ་ལ་རང་གི་སྔགས་ཀྱིས་སྤྱན་དྲང་བར་བྱ་ཞིང་སྔགས་འདིས་སྦྱིན་སྲེག་བྱའོ། །ན་མཿ་སརྦ་བུད་དྷཱ་ནཱཾ་ཨ་པྲ་ཏ་ཧི་ཏ་ཤ་ས་ནཱ་ནཱཾ། ཏདྱ་ཐཱ། ཨོཾ་ཀུ་མཱ་ར་རཱུ་པི་ཎེ་  
དརཤ་ཡ་དརཤ་ཡ། ཨཱཏྨ་ནོ་བཧུ་མི་མུད་བྷཱ་བ་སཔྣཾ་མེ་ནི་བེ་ད་ཡ་ཝཱ་བཧུ་ཏཾ། ཧཱུཾ་ཧཱུཾ་ཕཊ་ཕཊ་སཱཧཱ། །སྔགས་འདིས་སྲུང་བ་བྱས་ཤིང་སྦྱིན་སྲེག་གི་ལས་ཐམས་ཅད་ལ་ལས་  
བྱའོ༑ ༑དེ་ནས་ཀུ་ཤའི་རྩེ་མོ་གཉིས་ཀ་ཕྱི་རོལ་དུ་བསྟན་ཏེ་བཏིང་ལ་ཀུ་ཤའི་ཁྲེས་ཀྱི་སྔགས་བྱས་ཏེ། མགོ་ཤར་ཕྱོགས་སུ་བསྟན་ལ་རས་རིས་ཀྱི་མདུན་ནས་ཧ་ཅང་ཡང་མི་  
རིང༑ ཧ་ཅང་ཡང་མི་ཉེ་བར་ཉལ་བར་བྱའོ། །ཐུན་དང་པོ་ལ་མི་ཉལ་བའི་སྦྱོར་བས་རྗེས་སུ་བརྩོན་པར་བྱས་ནས། སངས་རྒྱས་དང། བྱང་ཆུབ་སེམས་དཔའ་རྣམས་ལ་ཕྱག་བྱས་ནས་  
སྡིག་པ་རྣམས་སོ་སོར་བཤགས་ཏེ། སངས་རྒྱས་ཐམས་ཅད་ལ་བདག་ཉིད་ཕུལ་ལ། དེ་ནས་ཇི་ལྟར་བདེ་བར་གཉིད་ཀྱི་དབང་དུ་འགྲོ་བར་བྱའོ། །དང་པོའི་ཐུན་གྱི་རྨི་ལམ་གང། །  
བད་ཀ་ན་ལས་བྱུང་ཤེས་པར་བྱ། །གཉིས་པར་གང་བྱུང་མཁྲིས་པ་སྟེ། །འཇིག་རྟེན་ལ་ཡོད་སྨད་པ་ཡིན། །གསུམ་པ་རླུང་བྱུང་ཤེས་པར་བྱ། །བཞི་པ་བདེན་པར་འབྱུང་  
  
  
༄༅། །བ་ཡིན། །བད་ཀན་རྨི་ལམ་དང་པོ་ནི། །འདི་འདྲ་རྟག་ཏུ་མཐོང་བ་ཡིན། །ནོར་བུ་ཤེལ་གྱི་ཁང་བ་ནི། །ཀུན་ནས་མུ་ཏིག་ཕྲེང་བ་ཅན། །ཨ་མྲའི་ཤིང་  
ཚོགས་རབ་མང་པོ། །བདག་ཉིད་ཆུ་ནང་འབྱིང་བར་མཐོང། །ཀུན་ནས་འབབ་ཆུས་ཁྱབ་པ་དང། །རྒྱ་མཚོ་ཆེན་པོས་ཁྱབ་པ་དང་།གང་དུ་བདག་གི་ལུས་གནས་  
པ༑ ༑དེ་ཉིད་དུ་ནི་མཐོང་བར་བྱེད། །གང་དུ་ཕྱོགས་དེར་རྫིང་དག་གིས། །ཀུན་ནས་ཡོངས་སུ་ཁྱབ་པ་དང། །གྲུ་དང་ཆུ་ནི་འཐུང་བ་དང། །བཏུང་བའི་ཁང་པ་ཁང་པ་དང།།  
ཀུན་ནས་ཡོངས་སུ་འཁོར་བ་ནི། །ཆུ་ཆེན་གྱིས་ནི་ཁྱེར་བར་མཐོང་།ཁ་བ་ཅན་ནི་བྱིས་པ་དང། །ཆུ་བོ་ཆེན་པོར་ཤེལ་གནས་པ་།ཤིང་དང་རི་ཡི་རྒྱལ་པོ་དང། །ཤེལ་  
གྱིས་ཡོངས་སུ་བཅིངས་པ་དང། །མུ་ཏིག་དྲ་བས་ལེགས་གཡོགས་དང་།མུ་ཏིག་ཕུང་པོ་མཐོང་བ་དང། །ཆར་ཆེན་འབབ་པ་ཆུ་ཡི་ཚོགས་།མཐོང་ན་བད་ཀན་ལས་  
གྱུར་ཡིན། །གདུགས་ནི་དཀར་པོ་དག་དང་ནི། །རྒྱན་རྣམས་ཀུན་ཀྱང་དཀར་བ་དང། །བན་གླང་དག་ནི་དཀར་པོའི་གཟུགས། །བད་ཀན་རྨི་ལམ་དག་ཏུ་བརྗོད། །རྔ་མ་  
དཀར་རམ་སྐྱེས་བུ་འམ། །ཡང་ན་གོས་དག་མཐོང་བ་འམ། །ལན་ཚྭ་ལ་སོགས་རེག་པ་ནི། །ཀུན་ཏུ་གསལ་ཏེ་མཐོང་བ་ནི། །རས་བལ་བཙོ་མའི་གོས་དག་གམ། །ར་གན་  
  
  
།རེག་དང་ཟ་བར་བྱེད་པ་ཉིད། །བད་ཀན་རྨི་ལམ་དག་ཏུ་འདོད། །མོན་སྲན་གྲེའུ་ཟ་བ་དང། །ཏིལ་བཏགས་བུ་རམ་འབྲས་ཆན་དང། །མོན་སྲན་རྣམ་མང་ཟ་བ་  
ནི༑ ༑བད་ཀན་རྨི་ལམ་དག་ཏུ་འདོད། །སྭ་སྟི་ག་དང་ཨུ་ལོ་པི་།ཀྲིས་ར་དང་འོ་ཐུག་དང། །དེ་དག་ཟ་བྱེད་རྨི་ལམ་ནི། །བད་ཀན་རྨི་ལམ་བྱ་བ་ཡིན། །འབྲེང་བུ་ས་བཅུད་བཟའ་བ་  
སོགས། །རྣམ་པ་སྣ་ཚོགས་སྣུམ་ཁུར་ནི། །རེག་དང་ཟ་བར་བྱེད་པ་ཉིད། །བད་ཀན་འཕེལ་བའི་རྨི་ལམ་ཡིན། །སྣུམ་ཁུར་རྣམ་པ་དུ་མ་ནི། །བཟའ་དང་སྤྱད་པར་རྗེས་  
འདོད་དང། །ཟོས་དང་རེག་པར་བྱེད་དེ་དག་བད་ཀན་རྨི་ལམ་ཤེས་པར་བྱ། །གནས་དང་གནས་མལ་ཐེག་པ་དང། །བཞོན་པ་སེམས་ཅན་ལས་བྱུང་བ། །རེག་དང་འཛེག་  
པར་བྱེད་པ་ཉིད། །དང་པོའི་ཐུན་ལ་མཐོང་པ་ཉིད། །གལ་ཏེ་རྨི་ལམ་སྣང་གྱུར་ན། །ཐམས་ཅད་བད་ཀན་ཅན་དུ་བརྗོད། །རྣམ་པ་དེ་ལྟའི་རྨི་ལམ་དང། །ཆུ་ལ་འབྱུང་  
དང་སྤྱོད་པ་དང། །རྣམ་པ་སྣ་ཚོགས་བཟའ་ལ་སྤྱོད། །མཐོང་ན་བད་ཀན་ཅན་དུ་བརྗོད། །དེ་དག་རྨི་ལམ་དག་ཏུ་མཐོང། །བད་ཀན་ཅན་གྱི་སྤྱོད་པ་ཡིན། །རྨི་ལམ་མ་ལུས་དུ་  
མ་ནི༑ ༑འཇིག་རྟེན་མགོན་པོས་གསུངས་པ་ཡིན། །གཉིས་པའི་ཐུན་ལ་ལུས་ཅན་གྱི། །རྨི་ལམ་མཁྲིས་པ་ཅན་གྱི་ཡིན། །འབར་བའི་མེ་ཡི་གཟུགས་མཐོང་དང། །  
  
  
༄༅། །སྣ་ཚོགས་རིན་ཆེན་མཐོང་བ་དང། །མེས་ཚིག་སྐར་མདའ་ལྟུང་བ་དང། །རི་དང་ཕྱོགས་ནི་རབ་འབར་བ། །སྐྱེ་བོ་གང་གིས་རབ་མཐོང་བ། །དེ་  
ནི་མཁྲིས་པར་གྱུར་པ་ཡིན། །རིན་ཆེན་པདྨ་རཱ་ག་དང། །གཞན་ཡང་རིན་ཆེན་གང་ཡིན་པ། །གང་དུ་རྨི་ལམ་མཐོང་ན་ནི། །ལུས་ཅན་མཁྲིས་པ་ལས་གྱུར་ཡིན། །མེ་  
དང་ཚབ་སྟེན་པ་དང། །རེག་དང་ཟ་བར་བྱེད་པ་དང། །རྣམ་པ་སྣ་ཚོགས་ཁ་དོག་སེར། །རྨི་ལམ་མཁྲིས་པས་བརྒྱལ་བ་ཡིན། །རྟག་ཏུ་ཚ་བའི་ཉི་མ་དང། །ཉི་མ་རྟག་  
ཏུ་བདེ་བར་ནི། །གང་གིས་རྨི་ལམ་མཐོང་གྱུར་ན། །ལུས་ཅན་མཁྲིས་པ་ལས་གྱུར་ཡིན། །ནམ་མཁའ་གསེར་གྱི་མདོག་གྱུར་དང། །ས་ཡི་སྟེང་ནི་ཁ་དོག་སེར། །  
རྨི་ལམ་ན་ནི་གང་གིས་མཐོང། །མཁྲིས་པ་ལས་གྱུར་ན་བ་ཡིན། །མེ་ནི་ཀུན་ནས་འབར་བ་ཡིས། །ནམ་མཁའི་ངོས་ནི་རབ་གསལ་བར། །རྨི་ལམ་དུས་སུ་མཐོང་བ་ནི། །  
མཁྲིས་པས་གནོད་པའི་ལུས་ཅན་ཡིན། །ས་དང་དེ་བཞིན་རི་བོ་དང་།བྲག་ནི་མཐོན་པོ་འང་གསེར་གྱི་མདོག་ཤིང་ཆེན་དེ་བཞིན་ཐེག་པ་ནི། །རྟག་ཏུ་ཐམས་ཅད་གསེར་  
རང་བཞིན། །རྟག་ཏུ་རྨི་ལམ་གནས་མཐོང་ན། །མཁྲིས་པ་ལས་གྱུར་རྨི་ལམ་ཡིན། །ཐེག་པ་རྒྱན་དང་བཞོན་པ་དང། །སྣོད་རྣམས་གསེར་གྱི་རང་བཞིན་དང། །  
  
  
།ས་ལེ་སྦྲམ་གྱི་རང་བཞིན་ལ། །རེག་དང་འགྲོ་བར་བྱེད་པ་ཉིད། །རྨི་ལམ་མཐོང་ན་མཁྲིས་གྱུར་ཡིན། །ཕྲེང་བ་སེར་པོ་ཐོགས་པ་དང། །  
སེར་པོའི་གོས་ཀྱིས་ཉེར་མཛེས་དང། །སེར་པོའི་འོད་དང་དྲི་ཡིས་བྱུགས། །སེར་པོའི་མཆོད་ཕྱིར་ཐོགས་པ་དང། །བདག་ཉིད་སེར་པོའི་རྣམ་པ་དག་གང་གིས་རྨི་  
ལམ་ལ་མཐོང་བ། །གཉིས་པའི་ཐུན་དུ་མཐོང་ན་ནི། །མཁྲིས་པ་ལས་གྱུར་ཤེས་པར་བྱ། །དེ་བཞིན་རྣམ་པ་སྣ་ཚོགས་པ། །གང་གཞན་རྨི་ལམ་དག་ཏུ་བརྗོད། །  
རྣམ་པ་སྣ་ཚོགས་སེར་པོར་སྣང། །རྨི་ལམ་མཁྲིས་ལས་ཡང་དག་བྱུང། །མཁྲིས་པས་ལུས་ཅན་རབ་གནོན་པ། །གཉིས་པའི་ཐུན་ལ་བསྟན་པ་ཡིན། །རྣམ་པ་དུ་མའི་  
གཟུགས་ཅན་ནི། །སེར་པོར་སྣང་བ་ཡང་དག་འབྱུང། །འཇིག་རྟེན་གཙོ་བོས་གསུངས་པ་ནི། །རྨི་ལམ་མཁྲིས་ལས་ཡང་དག་བྱུང། །གང་ཡང་རླུང་བྱུང་རྨི་ལམ་ནི། །གསུམ་  
པའི་ཐུན་དུ་བསྟན་པ་ཡིན། །ཁོར་ཡུག་ཏུ་ནི་འོད་འཕྲོ་བ། །ཕྱོགས་རྣམས་ཀུན་ཏུ་རབ་ཏུ་སྣང། །ནམ་མཁའ་ལ་ནི་འགྲོ་བ་དང། །ནམ་མཁའི་དཀྱིལ་དུ་ཐད་དྲང་འགྲོ་བར་སྣང་  
ནམ་མཁའི་དཀྱིལ་དུ་ནི། །ཀུན་ནས་འཁོར་བ་རྟག་ཏུ་འགྲོ། །རླུང་བྱུང་རྨི་ལམ་ཞེས་བསྟན་པ། །འདི་ལྟ་བུ་ལ་བྱ་བ་ཡིན། །རྒལ་དང་མཆོང་དང་དེ་བཞིན་དུ། །ཤིང་རྣམས་ལ་ནི་མངོན་  
  
  
༄༅། །པར་འཛེག་བསྟན་བཅོས་མ་ལུས་འདོན་པ་དང། །ཁྱད་པར་དུ་ནི་སྔགས་རྣམས་དང། །བཤད་དང་རྗོད་པར་བྱེད་པ་ཡང། །ཕལ་ཆེར་ཡང་ནི་  
རླུང་ལས་གྱུར། །ཤིང་རྣམས་ཚེར་མ་ཅན་འཛེག་དང། །ཁ་བ་དག་ཀྱང་ཟ་བ་དང། །བཟའ་བ་མ་ལུས་ཚ་དང་སྐྱུར། །ཟོས་བ་རླུང་ལས་གྱུར་པ་ཡིན། །གཙོར་ཡང་རླུང་ནི་  
ཡང་དག་འབྱུང། །ཤིང་ཐོག་རླུང་ནི་རབ་བསྐྱོད་པ། །དེ་དག་ཟ་བར་རྨི་ལམ་མཐོང། །རླུང་ལས་བྱུང་བ་ཡང་དག་བསྟན། །དངོས་རྣམས་རླུང་ནི་སྐྱེད་པ་ཡི། །བཟའ་དང་  
བཅའ་བ་ཁྱད་པར་ལྡན། །དེ་བཞིན་སྐྱེ་བོ་སེམས་འཁྲུགས་དང། །རེག་པར་བྱེད་དང་སྨྲ་བར་བྱེད། །འབྱུང་པོ་རྣམས་ནི་གར་བྱེད་དང་།བདག་ཉིད་དང་ནི་གར་བྱེད་པ། །གང་  
གིས་རྨི་ལམ་མཐོང་ན་ནི། །དེ་འདྲ་རླུང་ནད་ཅན་དུ་ཤེས། །རྣམ་པ་སྣ་ཚོགས་སྤྱོད་པ་དང། །རྣམ་པ་སྣ་ཚོགས་འཁྱུད་དང་སྨྲ་།རྣམ་པ་སྣ་ཚོགས་མི་བཟད་གཟུགས། །རྨི་ལམ་  
རླུང་ནད་ཅན་གྱིས་མཐོང། །དེ་ལ་སོགས་པའི་རྨི་ལམ་ནི། །འཇིག་རྟེན་མཆོག་གིས་གསུངས་པ་ཡིན། །རྣམ་གསུམ་སྦྱོར་བ་རབ་ལྡན་པ་།འདོད་ཆགས་ཞེ་སྡང་གཏི་  
མུག་ཡིན། །ཆགས་ཅན་བད་ཀན་ཅན་ཞེས་བྱ། །ཞེ་སྡང་ལས་བྱུང་མཁྲིས་པ་ཅན། །རྨོངས་པ་རླུང་ལས་གྱུར་པ་ཡིན། །འདྲེས་པའང་རྣམ་པར་འདྲེས་པའོ། །གྲོང་