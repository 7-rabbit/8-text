  
།རྨི་ལམ་ཆགས་པས་ས་བོན་བྱུང་།དེར་ནི་བུད་མེད་ལ་ཆགས་པ། །བད་ཀན་ལས་བྱུང་རྨི་ལམ་ཡིན་།རྩོད་བཅས་ངང་ཚུལ་ཞེ་སྡང་ཅན། །  
མཁྲིས་པ་ལས་བྱུང་རྨི་ལམ་ཡིན། །མ་རིག་ལས་བྱུང་རྨོངས་པ་རྣམས། །དྲན་པ་ཉམས་པར་མཐོང་བ་ཡིན། །རྣམ་འདྲེས་རྣམ་པར་འདྲེས་པ་ནི། །རྨི་ལམ་ན་ནི་རྟག་ཏུ་  
མཐོང། །དེ་བས་རྣམ་པ་ཐམས་ཅད་ཀྱིས། །རྨི་ལམ་ཞེས་བྱ་ཡོད་པ་སྤངས། །བྱ་བ་དུས་ཀྱི་རིམ་པ་ཉིད། །དེ་ཉིད་གཟིགས་པས་བསྟན་པ་ཡིན། །སེམས་ཅན་བད་ཀན་ཅན་གསུངས་  
པ༑ ༑མདོག་ལྡན་སྙན་པར་སྨྲ་བ་དང། །ཚེ་རིང་ཡིད་ནི་གཞུངས་པ་དང། །ཁ་དོག་སྣུམ་ཞིང་འཇིགས་པ་མེད། །བོང་ཚད་རིང་ཞིང་དཀར་བ་དང། །བུད་མེད་ལ་ཕྲད་རྟག་ཏུ་དགའ། །  
ཆོས་ལྡན་རྟག་ཏུ་དཔའ་བ་དང། །བཏུང་བ་མངལ་རྟག་ཏུ་དགའ་།རྒྱལ་རིགས་སུ་ནི་བསྟན་པ་ཡིན། །སེར་སྣ་ལྡན་ཞིང་མཚོན་པ་མེད་།དེ་བཞིན་ས་ཡི་བདག་པོ་དང། །དམག་  
དཔོན་དོན་དུ་གནས་པ་སྟེ། །ལོངས་སྤྱོད་ཆེན་པོ་སྐྱེ་འགྱུར་ཞིང་།རང་གི་ལས་ཀྱི་ཉེ་བར་འཚེ། །རང་གི་ལས་འབྲས་བསྟན་པ་ནི་།ལས་ཀྱི་སྔགས་ནི་སྤང་བ་མིན། །ལས་  
མིན་སྔགས་ནི་གཙོ་བོ་ཞེས། །རྣམ་པར་འདྲེན་པས་གསུངས་པ་ཡིན་།དེ་བས་སེམས་ཅན་བད་ཀན་ཅན། །ས་སྟེང་གྲུབ་པ་བྱེད་པ་མི། །ས་བདག་འདོད་པ་བྱེད་པ་ལ། །  
  
  
༄༅། །དེ་ལ་གྲུབ་པ་ཐོབ་པར་འགྱུར། །ཟློས་པས་བད་ཀན་ཅན་གྱི་ཟས། །མ་ལུས་བསྟེན་པར་མི་བྱའོ། །གང་ཕྱིར་ཤིན་ཏུ་བསྟེན་གྱུར་ན། །རྨི་ལམ་དོན་  
གྱིས་སྟོང་འགྱུར་བས། །གྲུབ་པའི་དོན་དུ་མ་བརྗོད་པས། །སྔགས་པས་དེ་ཚེ་དེ་མི་བསྟེན། །མཁས་པ་རིག་པ་ལྡན་པ་ཡིས། །དེ་ཡི་དུས་སུ་གཉིད་ལོག་མིན། །མཁྲིས་པ་ཅན་  
གྱིས་སེམས་ཅན་གྱི། །རྟག་ཏུ་སྤྱོད་པ་བརྗོད་པར་བྱ། །ཞེ་སྡང་གིས་ནི་རྣམ་འཁྲུགས་ན། །ཁ་དོག་ནག་དང་སྟོབས་ཆུང་དང། །དྲག་པོ་དྲག་པའི་ལས་དང་ནི། །རྟག་ཏུ་ཡོན་པོར་  
བྱེད་པ་ཡིན། །དཔའ་དང་བབ་ཆོལ་རྟག་ཏུ་བྱེད། །སྟོབས་དང་བློ་དང་ལྡན་པ་དང། །མང་དུ་སྨྲ་ཞིང་གྲོགས་པོ་མང། །བསྟན་བཅོས་ཏིང་འཛིན་མང་པོ་རྟོགས། །ཆོས་ལྡན་  
ལས་ཀྱི་མཐའ་བརྟན་ཅིང། །ཞེ་སྡང་སློང་བརྗོད་པར་བྱེད། །ཡིད་ལྡན་དགྲ་ནི་མང་བ་དང། །ཞེ་སྡང་མཚོན་པ་སྐྱེ་བར་འགྱུར་།ནོར་མང་དཔའ་བོ་ལ་སྡང་དང། །འཇིག་རྟེན་  
ཤེས་ཤིང་མཐོང་ན་དགའ། །དེས་གྲོལ་ཆགས་པ་མེད་པ་དང། །བརྟན་ཅིང་སྡུག་བསྔལ་རྟག་ཏུ་བཟོད། །ང་རྒྱལ་ཕྲག་དོག་མ་རུངས་པ་།བུད་མེད་རྣམས་ལ་དགའ་བར་  
བྱེད། །སྤྲོ་ཆེན་བརྟན་དང་བློན་པོ་དང། །ལོངས་སྤྱོད་ཆེན་པོར་སྐྱེ་བར་འགྱུར། །ཤེས་བཞིན་ལས་ཀྱིས་ཉེར་སྤྱོད་པའི། །སེམས་ཅན་ཟིལ་གྱིས་མནན་ནས་སྤྱོད། །སྔགས་  
  
  
།དེ་ནི་དེ་ལ་མྱུར་འགྲུབ་འགྱུར། །མི་བཟད་ཐུབ་པས་སྤངས་པའི་དོན། །མྱུར་དུ་སྒྲུབ་པར་བྱེད་པ་ཡིན་།སེམས་ཅན་གནོད་ཕྱིར་བྱེད་པའི་ལས། །ལུས་ཅན་  
དེ་ལ་གྲུབ་པར་འགྱུར། །ཆོ་ག་སྦྱར་བའི་ཆོས་རྣམས་གང། །སྔགས་པས་ཐམས་ཅད་རབ་སྦྱར་ན། །སྤྱོད་པ་དེས་ནི་འགྲུབ་འགྱུར་ཏེ་།གཞན་ལས་སེམས་ཅན་དེ་ལས་མིན། །  
སྔགས་པ་ཞེས་སྡང་ཅན་དག་ལ། །སེམས་ཅན་གཞན་ལ་གནོད་པ་དང་།དེ་བཞིན་གཞན་གྱི་སྔགས་གཅོད་པ། །སེམས་ཅན་ཁྲོ་བ་ལ་གྲུབ་འགྱུར། །གཞན་གྱི་རྫས་ནི་འཕྲོག་དོན་  
དང། །གཞན་གྱི་སྲོག་ནི་གཅོད་པ་ལ། །ཁྲོ་བའི་སྔགས་ཀྱིས་གྲུབ་འགྱུར་ཏེ། །སྔགས་གཞན་དག་ལ་སྦྱར་མི་བྱ། །ཞེ་སྡང་རིགས་ཀྱིས་སེམས་ཅན་འདི། །བདག་པོ་ཉིད་ཀྱང་བྱེད་  
པར་འགྱུར། །མདོག་ནག་པའམ་སྔོ་བ་སངས་སམ། །དཀར་བའམ་ཡང་ན་འདྲེས་པ་ཡི། །མི་ནི་ཁྲོ་ལྡན་གསེར་གྱི་མདོག། རྣམ་པར་སྤངས་པ་སྐྱེ་བར་འགྱུར། །མི་ནི་རྩུ་བ་མདོག་  
དུ་བའི་མདོག། །སེར་སྐྱའི་མདོག་ཏུའང་སྐྱེ་བ་ཡིན། །དཔའ་དང་དེ་བཞིན་དྲག་པ་དང། །ཆགས་ལྡན་སྡིག་པའི་ཁྱིམ་ལས་སྐྱེས། །གཟའ་ནི་མིག་དམར་ཞིང་བདག་གནས། །  
པད་ཀན་ཅན་ལ་ཕུར་བུའི་བདག་སྐྱེ་འགྱུར་ཉུང་དུ་ཟ་བ་དང་།ཚ་དང་སྐྱུར་བའི་རོ་བསྟེན་ཅིང། །དེ་ཡི་ཚེ་ནི་རིང་འགྱུར་ཞིང། །དྲན་དང་ལྡན་པ་སྐྱེ་བར་འགྱུར། །སྤྱོད་པ་དང་ནི་  
  
  
༄༅། །རྗེས་སྤྱོད་པ། །རླུང་ནད་ཅན་གྱི་བཤད་པར་བྱ། །མདོག་མི་སྡུག་དང་རྩུབ་མདོག་དང། །བོང་ཚོད་མེད་ཅིང་ཤིན་ཏུ་རྗུད་།བློ་ཉམས་ཤེས་རབ་མེད་པ་  
དང། །མི་བརྟན་གནས་པ་མེད་པ་དང། །ལུས་ནི་འགུལ་དང་འཁོར་བ་དང། །སྐྱུག་ཅིང་བཤང་གཅི་མང་དུ་འབྱུང། །མང་དུ་ཟ་ཞིང་རྟག་པར་ཟ། །དེ་དག་གང་ཕྱིར་ནད་མང་  
འགྱུར། །འཇིག་རྟེན་རིགས་དང་མི་མཐུན་ཞིང། །དགྲ་ནི་མང་པོ་སྐྱེ་བར་འགྱུར། །དེ་ནི་ས་སྟེང་འདི་དག་ཏུ། །ཚུལ་འཆལ་སྡུག་བསྔལ་སྐྱེ་འགྱུར་ཏེ། །མི་སྣང་བ་ཡི་སྔགས་  
དག་ནི། །དེ་ལ་འགྲུབ་པར་བསྟན་པ་ཡིན། །གང་ཞིག་རླུང་ནད་འཁྲུག་བྱེད་པའི། །ཟས་ལ་དེ་ནི་དགའ་བར་འགྱུར། །ཟློས་པ་ལས་ནི་གྲུབ་འདོད་པས། །དེ་ནི་ཡོངས་སུ་  
བསྟེན་མི་བྱ། །སེམས་ཅན་རླུང་ནད་འཁྲུག་པ་ལ། །གཏི་མུག་ཉེ་བར་ཞི་བ་དང། །རྨོངས་པའི་རིགས་ཅན་ལ་གསུངས་པ། །རྨོངས་པའི་སྔགས་ནི་རབ་སྒྲུབ་པ། །རྟག་ཏུ་  
དེ་དག་རྨོངས་པ་ལ། །རྨོངས་པ་དག་ནི་འགྲུབ་པར་འདོད། །རྒྱུ་སྐར་ཁྱིམ་ནི་ཆུ་སྐྱེས་དང། །གཟའ་ནི་བདག་པོ་སྤེན་པར་བལྟ། །རླུང་ནད་སྐྱེས་པའི་སེམས་ཅན་ནི། །  
དགེ་བའི་ལས་ལ་མི་སྤྱོད་དེ། །འབྱུང་པོ་དབང་དང་འགུགས་པར་བྱེད། །དེ་བཞིན་རྨོངས་དང་རེངས་པའོ། །རླུང་ནད་ཅན་གྱི་སེམས་ཅན་ལ། །གཏི་མུག་ཅན་དེ་སྡིག་  
  
  
།རྨི་ལམ་བདེན་པར་མཐོང་བ་ནི། །མཚན་ཉིད་འདི་དག་གསུངས་པ་ནི། །སེམས་ཅན་རྣམས་ཀྱི་དོན་སྒྲུབ་པ། །ཐུབ་པ་རྣམས་ཀྱིས་སྔོན་གསུངས་པའོ། །ལུག་གླང་དང་ནི་སྦྱོར་  
བ་དང། །སྦལ་པ་སེང་གེ་ཉིད་དང་ནི། །སྲང་དང་བུ་མོ་སྡིག་པ་དང། །དེ་བཞིན་གཞུ་དང་ཆུ་སྲིན་དང། །བུམ་པ་ཉ་དང་གླང་པོ་དང། །ལྷ་དང་སྤྲེ་འུ་ལྷ་མ་ཡིན། །གྲུབ་དང་དྲི་ཟ་གནོད་སྦྱིན་  
སོགས། །མི་རྣམས་གང་གིས་རབ་བསྒྲགས་པ། །སེམས་ཅན་རྣམས་ཀྱི་ཁྱིམ་མང་པོ། །གང་ཟག་མཆོག་གིས་གསུངས་པ་ཡིན། །རྣམ་པ་མང་པོ་སྣ་ཚོགས་དོན། །རྣམ་པ་སྣ་  
ཚོགས་ལས་བསྟན་པ། །དེ་དག་ལས་ནི་ཐམས་ཅད་ལ། །ཡོན་ཏན་རྒྱ་ཆེར་སྨིན་པར་འགྱུར། །ལས་ལས་གོལ་བ་མེད་པར་ནི། །ལུས་ཅན་ཡོན་ཏན་མི་  
སྨིན་ཏེ། །ཡོན་ཏན་ཁོ་ན་ལས་ལྡན་པས། །སྐྱེ་བར་ཡང་ནི་བྱེད་པ་ཡིན། །ཡོན་ཏན་ཆོས་དོན་ལྡན་པ་ནི། །སྔགས་ལ་འགྲུབ་པ་སྐྱེ་བར་འགྱུར། །ཟློས་པ་སེམས་ཅན་ཡོན་  
ཏན་ཤེས། །ཡོན་ཏན་ཡོན་ཏན་མིན་ལས་འཆིང། །ཡོན་ཏན་མེད་ལ་བྱ་མིན་གང། །དེ་ཡི་ལས་ནི་བྱ་བ་མིན། །གང་ཕྱིར་བྱ་བ་ལས་བྱེད་དེ། །བྱ་བ་ཡོན་ཏན་མེད་པ་ཡིན། །བྱ་  
བ་ལས་དང་ཡོན་ཏན་ཉིད། །ཡང་དག་ལྡན་པ་སྒྲུབ་པར་འགྱུར་།ཆོག་སྔོན་འགྲོ་བྱ་བའི་ལས། །སྟོབས་བཅུ་ལྡན་པས་སྔོན་བསྟན་ཏོ། །རྫས་དང་སེམས་ཅན་སྤྱོད་  
  
  
༄༅། །པ་གཞན། །བྱ་བ་ལས་དང་ཡོན་ཏན་ཡིན། །རྣམ་པ་སྣ་ཚོགས་རྨི་ལམ་ཚུལ། །ལས་ལས་འབྱུང་བར་སྣང་བ་ཡིན། །དེ་བས་རྨི་ལམ་མཚན་མ་  
ཡིས། །རྒྱ་ཆེ་ལས་ལ་རབ་སྦྱར་བྱ། །རྣམ་པ་སྣ་ཚོགས་རྣམ་པ་དང། །ཡིད་འོང་བལྟ་ན་སྡུག་པ་དང། །བགེགས་ཀྱི་གཟུགས་དང་གཟུགས་མེད་པ། །རྨི་ལམ་རྒྱུར་ནི་སྣང་བ་  
ཡིན། །མཐུ་ཆེ་སྦྲོ་བ་ཆེ་བ་ནི། །མི་ནི་གྲུབ་པ་འདོད་པ་ཡིན་།མཆོག་དང་ཐ་མ་འབྲིང་དག་ནི། །དེ་དག་ལ་ནི་གྲུབ་པར་བརྟག་།དྲག་ཅིང་ལས་རྣམས་མ་རུངས་ནི། །རྨི་ལམ་  
རྟག་ཏུ་འཕྲལ་དུ་མིན། །བཟང་པོ་བསྟན་པའི་ལས་དག་ནི། །ཡུན་རིང་དུས་སུ་གྲུབ་ཕྱིར་རོ། །འཇིག་རྟེན་འཇིག་རྟེན་འདས་རྣམས་ཀྱི། །ཡོན་ཏན་སྐྱེ་པར་ཡང་དག་འབྱུང།།  
རྨི་ལམ་རྣམ་པ་སྣ་ཚོགས་སྣང། །ཟློས་པས་སྔགས་རྣམས་འགྲུབ་པར་འགྱུར། །མི་འགྲུབ་དོན་དུ་སྔགས་རྣམས་ནི། །གཉིད་དང་སྙོམ་པ་རབ་ཏུ་བརྟག་བགེགས་འཇོམས་  
བྱེད་པའི་སྔགས་རྣམས་ནི། །དེ་ཡི་དུས་སུ་རབ་ཏུ་བརྟག་དེ་ཚེ་སྔགས་ནི་རིགས་ཚུལ་གྱིས། །ཟློས་པས་དེ་ཚེ་རབ་ཏུ་སྦྱར། །ཁྲོ་བོ་ཆེན་པོ་ཕྱག་དྲུག་དང། །ཞལ་དྲུག་ཉིད་  
དུ་བརྟག་པར་བྱ། །སྔགས་ཆེན་ཡི་གེ་བཞི་བ་ནི། །གཞོན་ནུའི་གཟུགས་ལ་གནས་པ་ཡིན། །དྲག་པོའི་གཟུགས་ནི་གཟུགས་ཆེན་བོ། །ཕག་གི་རྣམ་པར་ཡང་དག་འབྱུང། །བགེགས་  
  
  
།དུས་མཚན་དེ་ནི་ལྷ་ཡི་རྒྱལ། །སྟག་གི་ལྤགས་པའི་ཤམ་ཐབས་ཅན། །སྤྲུལ་གྱི་གདེངས་ཀ་རྣམ་པར་འཕྱང། །ལག་ན་རལ་གྲི་སེམས་དཔའ་ཆེ། །  
གཟི་བརྗིད་ཆེན་པོ་གཤིན་རྗེའི་གཟུགས། །བགེགས་རྣམས་ཀུན་ལ་གཙེ་བར་བྱེད། །ལོག་འདྲེན་རྣམས་ཀྱི་སྲོག་འཕྲོག་བྱེད། །འབྱུང་པོ་ཀུན་ནི་རབ་ཉོན་ཅིག་མི་བཟད་  
སྔགས་ནི་བཤད་པར་བྱ། །ཆོ་འཕྲུལ་ཆེན་པོ་བགེགས་རྣམས་ཀུན། །མ་རུངས་སེམས་ཅན་འཇིགས་པར་བྱེད། །སྔགས་རྣམས་ཀུན་ནི་སྒྲུབ་བྱེད་པ། །ལྷ་ཡི་ཚོགས་རྣམས་ང་  
ལ་ཉོན། །ན་མཿ་ས་མནྟ་བུད་དྷཱ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཏྡྱ་ཐཱ། ཧེ་ཧེ་མཧཱ་ཀྲོ་དྷ་ཥ་ཎ་མུ་ཁཥྚ་ཙ་ར་ཎ། སརྦ་བིགྷྞ་བིགྷྞ་གྷཱ་ཏ་ཀ་ཧཱུཾ་ཧཱུཾ། ཀིཉྩི་ར་ཡ་སི་བི་ནཱ་ཡཱ་ཀ་ཛཱི་བི་ཏནྟ་  
ཀ་ར་དུཿ་སྭ་བྣ་མ་ནཱ་ཤ་ཡ། ལ་ཧུ་ལ་ཧུ་ས་མ་ཡ་མ་ནུ་སྨ་ར་ཕཊ་ཕཊ་སཱཧཱ། །ཁྲོ་བོའི་རྒྱལ་པོ་ཆེན་པོས་འདི་གསུངས་མ་ཐག་ཏུ་བགེགས་དང། ལོག་འདྲེན་ཐམས་ཅད་འཇིགས་  
ཤིང་ཉམ་ཐག་ནས་སྙིང་གས་ཏེ་ཡིད་ཤིན་ཏུ་སྐྲག་ནས། བཅོམ་ལྡན་འདས་ཤཱཀྱ་ཐུབ་པ་དང། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་བར་བྱེད་ཅིང་དམ་ཚིག་ལ་  
གནས་པར་གྱུར་ཏོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་ཐམས་ཅད་དང་ལྡན་བའི་གནས་གཙང་མའི་གཞལ་མེད་ཁང་ལ་གཟིགས་ནས་འཁོར་གྱི་དཀྱིལ་འཁོར་ཆེན་  
  
  
༄༅། །པོ་དེ་ལ་འདི་སྐད་ཅེས་བཀའ་སྩལ་ཏོ། །ཀྱེ་ཀྱེ་ལྷའི་ཚོགས་ཆེན་པོ་དག་ཁྲོ་བོའི་རྒྱལ་པོ་འདི་ནི་འཇིག་རྟེན་དང། འཇིག་རྟེན་ལས་འདས་པ་ཐམས་  
ཅད་ཀྱི་སྔགས་རྣམས་འདོན་པར་བྱེད་པ་ན། གང་ཞིག་མ་རུངས་པའི་སེམས་ཅན་གྱི་གཟུགས་ཅན་གྱིས་རྣམ་པར་འཚེ་བར་བྱེད་པ་དེ་ལ། ཁྲོ་བོའི་རྒྱལ་པོ་འདིས་ནི་རིགས་རྒྱུད་ཐམས་  
ཅད་འདུལ་བར་བྱེད་ཅིང་སྲོག་ཀྱང་འཛིན་པར་མི་བྱེད་དེ། ཡོངས་སུ་གདུང་བར་བྱེད་ཅིང་ཡོངས་སུ་སྐེམ་པར་བྱེད་པའི་རྣམ་པར་གཞག་པར་བྱ་བ་ལ་འཇོག་པར་བྱེད་ཅིང་ཟློས་  
པ་དག་ལ་ཡང་སྲུང་བ་དང། སྦ་བ་དང། སྦེད་པ་ལ་གནས་པར་འཇོག་པར་བྱེད་ཅིང་རྗེས་སུ་འཕེལ་བར་བྱད་པ་དང། གང་ཞིག་དམ་ཚིག་འདི་ལས་འདའ་བར་བྱེད་བ་  
དང། ཁྲོ་བོའི་རྒྱལ་པོས་སྒྲུབ་པ་པོ་བསྲུང་བར་བྱས་པ་ལ་རྣམ་པར་ཐོ་འཚམ་པར་བྱེད་ན་མགོ་བོ་ཨརྫ་ཀའི་དོག་པ་བཞིན་དུ་རྣམ་པ་བདུན་དུ་འགས་པར་འགྱུར་རོ། །ཐུབ་  
པ་མཆོག་གིས་ལེགས་གསུངས་ནས། །འཇམ་པའི་དབྱངས་ལ་དེ་ཚེ་གསུངས། །གཞོན་ནུ་ཁྱོད་ཀྱི་སྔགས་རྣམས་ལ། །མ་ལུས་དོན་ནི་རྒྱ་ཆེན་ངོན། །སྔགས་རྒྱུད་དོན་  
དང་ལྡན་པ་དང། །སྒྲུབ་པ་རྣམས་ལ་ཁྱད་པར་དུ། །བགེགས་རྣམས་མ་ལུས་འཇོམས་པ་ཡི། །རྒྱུད་ལ་ཁྲོ་རྒྱལ་བསྟན་པ་ཡིན། །འཇིག་རྟེན་མགོན་གྱིས་སྔོན་འདི་ནི། །  
  
  
།མ་ལུས་བགེགས་རྣམས་འཇིག་བྱའི་ཕྱིར། །དགྲ་རྣམས་ཀྱི་ནི་ཁྲོ་བ་སེལ། །ཟློས་པས་རྟག་ཏུ་འདི་དག་ནི། །མཚན་མོ་རྟག་ཏུ་གདོན་བྱས་ལ། །  
སེམས་ཅན་རྣམས་ནི་སྲུང་དོན་དང། །རྨི་ལམ་ངན་པ་སེལ་བར་བྱེད་།སྔགས་རྣམས་མ་ལུས་སྒྲུབ་པ་ལ། །འཇིག་རྟེན་མཆོག་གིས་གསུངས་པ་ཡིན། །དེ་ནས་གཞན་ཡང་  
རབ་བཤད་པ། །སྐྱེས་བུའི་མཚན་ཉིད་བཟང་པོ་ཡིན། །གང་ལ་སྔགས་རྣམས་འགྲུབ་འགྱུར་བ། །མཆོག་དང་ཐ་མ་བར་མ་འོ། །གཟི་བརྗིད་ལྡན་དང་ཤེས་ལྡན་དང། །གསེར་  
མདོག་གསུས་པ་ཆེ་བ་དང། །དཀྱུས་རིང་མིག་དང་སྣུམ་པ་དང་།ཆགས་ཆུང་ཁྲོ་བ་རྣམ་པར་སྤངས། །མིག་རྩ་དམར་ཞིང་སྙན་པར་སྨྲ། །དེ་ལ་གྲུབ་པ་མཆོག་འགྱུར་ལ། །  
ལྤགས་པ་སྲ་བ་ཅིང་སྔོ་བསངས་མདོག། ཧ་ཅང་རིང་མིན་ཡན་ལག་ཕྲ། །སྤྲོ་བ་ཆེ་ཞིང་གཟི་བརྗིད་ཆེ། །ཆོག་ཤེས་ཀུན་ནས་དགེ་བ་བྱེད། །སྐྱེ་གནས་བཟང་པོ་དག་པ་  
དང། །འདོད་པ་ཆུང་ཞིང་ཅུང་ཟད་དགེ། ལས་རྣམས་ཀུན་ལ་སྣང་བ་ནི། །དེ་ལ་ངེས་པར་གྲུབ་པ་མཆོག། ཡན་ལག་ཐམས་ཅད་མཚང་མེད། །དུར་བསྔོ་བསངས་གཟི་བརྗིད་ཆེ། །  
ཉོན་མོངས་མེད་སེམས་ཤེས་པ་ཅན། །རྟག་ཏུ་གཙང་ཞིང་ཆངས་པར་སྤྱོད། །ཕྲ་བའི་གསོལ་རྟག་ཏུ་དགའ། །ཆོས་ཀྱི་ངང་ཚུལ་འཇིག་རྟེན་ཤས། །གྲོགས་མང་རྟག་ཏུ་  
  
  
༄༅། །གཏོང་བ་དང། །ཟས་ཚོད་རིག་དག་རྟག་གཙང་ལྡན་།ཤེས་ཉེན་ཚུལ་ཁྲིམས་སྤྱོད་བ་དང། །གཙང་བའི་སྤྱོད་ལ་རྟག་ཏུ་དགའ། །བདེན་པར་སྨྲ་  
ཞིང་སྙིང་རྗེ་ཅན། །དེ་ལ་གྲུབ་པ་མཆོག་ཏུ་འགྱུར། །ཡོན་ཏན་རྒྱ་ཆེ་ཡན་ལག་ཚང། །རིགས་ལྡན་རྟག་ཏུ་ཆོས་དང་ལྡན། །ཕ་དང་མ་ལ་གུས་པ་དང། །བྲམ་ཟེ་ལ་ནི་མཆོད་  
པ་བྱེད། །ཤིན་ཏུ་སྙིང་རྗེ་ལྡན་ཞིང་བརྟན། །དེ་ལའང་གྲུབ་པ་མཆོག་ཏུ་འགྱུར། །སྔོ་བསངས་དཀར་དང་སྣུམ་པ་དང། །རྟག་ཏུ་གཙང་ཞིང་ཉུང་དུ་སྨྲ། །བསོད་པའི་ཁ་ཟས་  
ལ་དགའ་ཞིང། །གཙང་བའི་སྤྱོད་བས་མངོན་པར་འགྲོ། །མང་འདོད་སེམས་ཅན་འཇིག་རྟེན་ཤེས། །དེ་ལའང་གྲུབ་པ་མཆོག་ཏུ་འགྱུར། །ཧ་ཅང་རིང་མིན་ཐུང་བའང་མིན། །  
སྐུ་ནི་མིག་སྨན་བཞིན་དུ་གནག། མིག་དང་མིག་འབྲས་རབ་ཏུ་སྣུམ་།གཙང་ཞིང་རྟག་ཏུ་ཁྲུས་ལ་དགའ། །དཀོན་མཆོག་གསུམ་ལ་ཤིན་ཏུ་དད། །དེ་ཡི་གྲུབ་པ་  
མཆོག་ཏུ་འགྱུར། །མཆོག་གི་ལས་ནི་རབ་སྟོན་ཅིང། །སེམས་ཅན་རྣམས་ཀྱི་བསམ་པ་ཤེས། །བཟོད་ལྡན་སྙན་པར་སྨྲ་བ་དང། །རྒྱལ་པའི་སྲས་ལ་རབ་ཏུ་དགའ། །དེ་  
ཚེ་འཇིག་རྟེན་འདས་པ་གྲུབ། །དེ་འབྲས་བཅས་པ་གྲུབ་པར་འགྱུར་།སེམས་དཔའ་ཆེ་ཞིང་བརྩོན་འགྲུས་ཆེ། །གཟི་བརྗིད་ཆེ་ཞིང་བརྟུལ་ཞུགས་ཆེ། །ལོངས་སྤྱོད་ཆེ་  
  
  
།སྔགས་རྣམས་ཀུན་ལ་དེ་ཉིད་རིག་རིགས་ཀྱི་མཆོག་ནི་རྒྱལ་རིགས་སམ། །བྲམ་ཟེ་ཤེས་དང་ལྡན་བ་དང། །བུད་མེད་ལ་བརྟེན་དེ་ལ་ཆགས། །དེ་བཞིན་  
གསེར་གྱི་མདོག་དང་ལྡན། །བོང་ཚོད་ཆེ་ཞིང་དཀར་བ་དང། །སྣ་ནི་མཐོ་ཞིང་ལག་བ་ཆེ། །དཔའ་ཞིང་ལག་པ་རིང་བ་དང། །རྒྱལ་པོ་ཆེ་ལ་མངོན་པར་འདོད། །རྒྱལ་པའི་སྲས་ལ་  
དད་པ་དང། །བུད་མེད་མིང་ལྡན་ལྷ་ལ་མཆོད། །དཀོན་མཆོག་གསུམ་ལ་གུས་པ་དང། །བྱང་ཆུབ་སེམས་ཀྱིས་བརྒྱན་པ་ཡིན། །ལྷག་པར་སྙིང་རྗེ་བརྟན་པ་དང། །ཅུང་ཟད་ཁྲོ་  
ཞིང་ཅུང་ཟད་རྨོངས། །ལོངས་སྤྱོད་ཆེ་ཞིང་གཏོང་བ་ཆེ། །གཟི་བརྗིད་ཆེ་ཞིང་ཐུལ་བར་དཀའ། །བུད་མེད་རྣམས་ནི་དགའ་དང་དཔའ་།དེ་ཡི་གྲུབ་པའང་མཆོག་ཡིན་ནོ། །ཤིན་  
ཏུ་བཏུང་དང་དགའ་དང་དཔའ། །རྟག་ཏུ་བུད་མེད་ལ་ཆགས་དང་།གསེར་གྱི་མདོག་དང་བྱིན་པ་ཕྲ། །རྐེད་པ་ཆེ་ཞིང་གཙང་བ་དང། །བརྩེ་དང་སྙིང་རྗེ་ལྡན་མཁས་པ། །ཡོན་  
ཏན་མང་འདོད་འཇིག་རྟེན་ཤེས། །རྟག་ཏུ་སྔགས་རྣམས་ཟློས་ལ་གུས་།རྒྱལ་བ་ལ་ནི་སྲོག་ཀྱང་གཏོང། །དེ་བཞིན་ཉན་ཐོས་སྲས་རྣམས་དང། །བསེ་རུ་ལ་ཡང་རྟག་ཏུ་གཏོང། །  
སྟོབས་ལྡན་འཇིག་རྟེན་གཙོ་བོ་དང། །རིགས་ནི་གཉིས་པ་བཟང་པོ་ཡིན། །ཡན་ལག་ཐམས་ཅད་མ་ཚང་མེད། །མ་རུངས་རྟག་ཏུ་བབ་ཅོལ་བྱེད། །གཏོང་ལྡན་ཚུལ་ལྡན་དགྲ་ལས་  
  
  
༄༅། །རྒྱལ༑ ༑ཆོས་དང་ཆོས་མིན་རྣམ་དཔྱོད་བྱེད། །ཧ་ཅང་སྦོམ་མིན་རྗུད་པའང་མིན། །ཧ་ཅང་རིང་མིན་ཐུང་བའང་མིན་།བར་མའི་མི་ནི་མཆོག་ཡིན་ཏེ། །དེ་  
ཡི་གྲུབ་པ་མཆོག་ཏུ་འགྱུར། །སེན་མོ་ཟངས་མདོག་ལེགས་སྣུམ་དང་།ལག་མཐིལ་དམར་དང་གཙང་བ་དང། །རྐང་བའི་མཐིལ་དམར་སྣུམ་པ་དང། །འཁོར་ལོ་སྭ་སྟི་ཀས་  
བརྒྱན་དང། །རྒྱལ་མཚན་རྟ་བབས་ཉ་དང་ནི། །བ་དན་པདྨ་ཐོབ་དང། །མི་གང་རྐང་བ་ལག་པ་ལ། །མཚན་ནི་འདི་དག་ཡོད་གྱུར་པ། །དེ་འདྲའི་སྐྱེས་བུ་དམ་པ་ལ། །གྲུབ་  
པ་མཆོག་ཏུ་བརྟག་པར་བྱ། །མཆེ་བ་དཀར་ཞིང་བཟང་བ་དང་།མཐོ་བའི་རི་བོ་དང་འདྲ་དང། །སྣ་བཟང་མཐོ་ཞིང་མིག་དཀྱུས་རིང། །སྨིན་མ་སྟུག་ཅིང་ཀོས་ཀོ་བཟང། །བ་ཡི་  
རྫི་མ་འཇིག་རྟེན་མཚན། །ནག་པའི་ལྟ་བའི་མིག་འབྲས་མཚན་།དཔྲལ་བའི་དབྱེས་གང་རྒྱ་ཆེ་ཞིང། །མགོ་བོ་གདུགས་འདྲའི་རྣམ་པ་བཟང། །མགོ་བོ་གཙུག་ཏོར་འདྲ་  
བ་དང། །རྣ་བ་བཟང་བ་དམ་པ་ཡིན། །རྟག་ཏུ་སེང་གེའི་འགྲམ་འདྲ་དང། །མ་མཆུ་བིམ་པ་སྨིན་འདྲའི་མདོག། གང་གི་ལྕེ་ནི་རབ་སྣང་བ། །པདྨ་འདབ་མ་དམར་འདྲའི་མདོག་  
མགྲིན་པ་བུམ་པ་འདྲ་བ་དང། །ཐལ་གོང་རྒྱས་ཤིང་ཡང་དག་འཕགས། །མཆན་ཁུང་ཐོང་ཀ་བཟང་བ་མཆོག། །དེ་བཞིན་བརླ་ནི་རྒྱ་ཆེ་དང། །ལྟེ་བའི་ཕྱོགས་ཀྱང་ཆུང་བ་  
  
  
།རྐེད་པ་རྒྱ་ཆེ་བཟང་བ་དང། །ལྟེ་བ་ཟབ་ཅིང་གཡས་སུ་འཁྱིལ། །ཀུན་ནས་དཀར་མེད་བ་སྤུ་དང། །ལག་རིང་ལག་ནི་ནེ་བ་དང། །རྐེད་པ་སེང་གེ་འདྲ་བའི་མཚན། །གང་གི་བརླ་  
ནི་ཟླུམ་པ་དང། །གྲུ་མོ་ཉམས་མེད་ཟླུམ་པ་དང། །བྱིན་པ་ཨེ་ན་ཡ་ལྟ་བུར། །ཟླུམ་པོའི་ནང་ན་ཟླུམ་པོར་གྲུབ། །རྐང་བ་ཤ་དང་ལྡན་པ་དང། །སོར་མོ་རྣམས་ནི་  
རིང་བ་ཡིན། །དམར་ཞིང་སེན་དམར་སྣུམ་པ་དང། །ཤ་རྒྱས་པས་ནི་སྣུམ་པ་ཡིན། །ནང་སྟོང་མ་ཡིན་མཐིལ་མཉམ་གནས། །དགེ་ཞིང་མཐོང་ན་དགའ་བ་དང། །འཇམ་ཞིང་  
ཁ་དོག་དག་པ་དང། །རབ་བསྔགས་འཇིག་རྟེན་བཀྲ་ཤིས་དང། །དེ་དག་གི་ནི་སྟེང་དག་ཏུ། །རྩ་ཡི་དྲ་བ་མངོན་པ་མེད། །བཤང་བ་འབྱུང་བའི་ལམ་དག་ཏུ། །རི་མོ་ཟབ་ཅིང་  
གཡས་སུ་འཁྱིལ། །མཆིག་པ་རབ་བསྔགས་ཤིན་ཏུ་ཆུང། །རྟག་ཏུ་ཟླུམ་ཞིང་དགེ་བ་ཡིན། །མ་འབྲེལ་དུམ་བུམ་ཡིན་དང། །གཅིག་མིན་ཉིད་དུ་བསྟན་པ་ཡིན། །གང་ཚེ་  
སྐྱེས་དབང་གཙང་བ་དང། །རྩེ་མོ་དམར་ལ་ཡང་ངག་གནས་།སྐྱེ་བོ་ཉལ་ཁར་ཁ་ཟས་ནི། །རོ་ནི་བཙའ་བར་བྱེད་པ་ཟ་།བཤང་བ་ཁ་དོག་སྔོ་བའམ། །གལ་ཏེ་དམར་པོ་རབ་  
སྣང་ཞིང། །མང་པོ་མ་ཡིན་སྣུམ་པ་དང། །དགེ་པའི་མཚན་གྱིས་རབ་མཚན་བ། །དེ་ལྟའི་སེམས་ཅན་གང་ཡིན་པ། །གྲུབ་པ་མཆོག་ཏུ་འདོད་པ་ཡིན། །ལན་གསུམ་  
  
  
༄༅། །བཤང་ཞིང་སྔགས་དྲུག་དང། །གཙང་སྦྲའི་སྤྱོད་དཀའ་ཡོངས་སུ་གཙང། །གང་ཞིག་ཐུན་ནི་ཐ་མར་ཉལ། །ཐོ་རངས་ལྡང་བའི་སྐྱེ་བོ་རྣམས། །དེ་ཡི་གྲུབ་  
པ་རྟག་ཏུ་མཆོག། ལས་ཀུན་བྱེད་པར་སྣང་བ་ཡིན། །འབྲས་བུ་རྣམ་པ་སྣ་ཚོགས་དང། །ཕུན་ཚོགས་རྣམ་པ་མང་པོ་ལ། །མི་རྣམས་རྗེས་སུ་འདོད་པ་ཡང། །མཚན་ཉིད་  
ཀྱིས་ནི་མངོན་མཚན་པའོ། །རྒྱུ་སྐར་དག་ལའང་སྐྱེས་པ་ནི་།རྒྱལ་དང་ནམ་གྲུ་གྲེ་དབོ་དང། །མཆུ་དང་ལྷ་མཚམས་དག་དང་ནི། །ནག་པ་སྣར་མ་སྨིན་དྲུག་དང། །ནུས་  
པའི་གཟའ་རྣམས་ཀྱིས་མཚན་པ། །དེ་དག་ལ་ནི་སྐྱེས་མཐོང་དང་།ཉི་མའི་དཀྱིལ་འཁོར་འཆར་ཁ་ནི། །ཐོ་རངས་དུས་སུ་གང་སྐྱེས་དང། །གང་ཚེ་དེ་ཡི་དུས་སུ་སྐྱེས། །དེ་ལ་  
གྲུབ་པར་རབ་ཏུ་སྣང། །ཉིན་ཕྱེད་དང་ནི་ཐོ་རངས་དང། །ཉི་མའི་མཐར་ཡང་གཟའ་བཟང་པོ། །དཀར་བ་ཟླ་བ་བ་སངས། །སེར་བ་གཟའ་ལྷག་ཕུར་བུ་ཡིན། །སྐྱེ་བོ་རྣམས་ཀྱིས་  
མཐོང་ན་ནི། །འབྲས་བུ་འགྲུབ་ཕྱིར་ནུས་པ་ཡིན། །མི་ནི་གང་ཞིག་དགེ་ལས་ཀྱིས། །འདི་ལ་སྐྱེས་པར་གྱུར་པ་ཡི། །སྔགས་དོན་མ་ལུས་སྒྲུབ་པ་ལ། །དེ་དག་འབད་མེད་  
འགྲུབ་པར་འགྱུར། །ཉི་མ་ཕྱེད་ནི་འདས་པ་དང། །རྟག་ཏུ་ཉི་མ་ནུབ་པ་ན། །ལུས་ཅན་རྣམས་ཀྱིས་རྟག་དེ་ལ། །མ་རུངས་གཟའ་མཐོང་གང་ཡིན་པ། །མ་རུངས་ཉི་མ་མིག་  
  
  
།མཇུག་རིང་སྒྲ་གཅན་སྤེན་པ་དང། །གང་ཡང་གཟའ་ནི་གཙོ་བོ་དང། །ལས་ནི་ངན་འཇོམས་སྐར་མདའ་ཅན། །སྐར་མ་ཤིན་ཏུ་མི་བཟད་ཉིད། །དེ་བཞིན་ནག་པོ་འཆི་  
ལྟས་དང། །དུས་མིན་འཆི་བ་ས་ལ་ནི། །མི་བཟད་དེ་ཚེ་སྣང་བ་ཡིན། །ཉི་མ་འཆར་བའི་དུས་སུ་ནི། །གཟའ་ལྷག་གིས་ནི་ས་རྣམས་མཐོང། །གཉའ་ཤིང་གང་ཙམ་ཉི་མས་ཕྱིན། །  
ཕུར་བུས་ས་དེ་མཐོང་པར་འགྱུར། །དེ་ནས་ཕ་རོལ་གཉའ་ཤིང་ཙམ། །པ་སངས་ནོར་སྤྱན་གྱིས་དེ་མཐོང། །ཉི་མ་ཕྱེད་ནི་ཡོངས་རྫོགས་ན། །ཟླ་བས་ལུས་ཅན་མ་ལུས་མཐོང། །  
གཟའ་ལྷག་དུས་སུ་རྒྱལ་ཐབས་ཐོབ། །ཕུར་བུས་ནོར་དང་ལོངས་སྤྱོད་བྱེད། །པ་སངས་ནོར་ནི་ངེས་སྒྲུབ་དང། །རྒྱལ་སྲིད་ཚེ་དང་ལོངས་སྤྱོད་ལྡན། །ཟླ་བ་དེ་བཞིན་ཚེ་རིང་ཞིང། །  
དབང་ཕྱུག་དང་ནི་འབྲས་བུ་བཅས། །དེ་བཞིན་ཉིན་ཕྱེད་ཉི་མ་ནི། །ཉི་མ་ཕྱེད་དུ་མཉམ་པར་མཐོང། །རྟག་ཏུ་ཉིན་ཕྱེད་རྣམ་འདས་ན། །ཉི་མས་ཕྱོགས་ནི་མཐོང་བར་བྱེད། །  
ཐུང་གྱུར་ཉི་མ་གཉའ་ཤིང་ཙམ། །བྱེད་པ་ཉིད་དུ་བསྟན་པ་ནི་།སྒྲ་གཏན་སྤེན་པ་ཉིད་དག་ཡིན། །མུན་པ་དུས་དང་དུས་མཐར་བྱེད་།དེ་ནས་ཕར་ནི་ཐུང་པ་ན། །འཆི་ལྟས་སྐར་  
མདའ་ས་འགུལ་བྱེད། །ལི་ཁྲི་ཚོགས་ཀྱིས་མདོག་བསྒྱུར་བའོ། །ཉི་མ་ནུབ་གར་ཟངས་མའི་མདོག། གཟའ་ཡི་གཙོ་བོ་གང་ཡིན་དེ། །བྱིས་པ་གཞོན་ནུའི་ཚུལ་འཛིན་ཅིང། །  
  
  
༄༅། །ལག་ན་མདུང་ཐོགས་མ་རུངས་པ། །མིག་དམར་ཉིད་ཀྱིས་མཐོང་བ་ཡིན། །དེ་ནས་ཉི་མ་གཉའ་ཤིང་འདས། །དགེ་བའི་གཟའ་ནི་འབྱུང་བ་ཡིན། །ཉི་  
མས་མཐོང་བ་ལས་སྐྱེས་པ། །མ་རུངས་བབ་ཅོལ་བྱེད་བར་འགྱུར་།སྤེན་པ་མིག་དམར་ལས་སྐྱེས་པ། །ཁྲོ་ལྡན་བརྐམ་ཞིང་ང་རྒྱལ་ཅན། །མཇུག་རིངས་འཆི་ལྟས་  
དུས་རྣམས་ལ། །སྐྱེས་བ་ནད་ནི་ཡང་དག་འབྱུང། །དབུལ་ཞིང་ནད་བཏབ་གླེན་པ་དང། །དེ་བཞིན་དུ་ནི་རྟག་ཏུ་རྨོངས། །དུས་དང་མུན་པ་འགུལ་བྱེད་དང། །སྐར་མདའ་ཅན་  
དང་གཟའ་ངན་དང། །འགུལ་བྱེད་སྒྲ་དྲག་དམར་བའི་མདོག། གནམ་ལྕགས་ཉིད་ཀྱང་རབ་རྡུང་བྱེད། །དེ་བཞིན་རྡོ་རྗེ་འཆི་ལྟས་དང། །གཞན་ཡང་ཁྱིམ་སོགས་རབ་ཏུ་  
མཐོང། །སྐྱེ་བོ་ཀུན་གྱི་སྒྲ་གཅན་ནི། །མི་བཟད་རབ་ཏུ་མཐོང་གྱུར་ན། །དབུལ་ཞིང་མགོན་མེད་ཚུལ་ཁྲིམས་འཆལ། །མི་ནི་རྟག་ཏུ་སྡིག་པ་སྤྱོད། །མི་ནི་སྡུག་བསྔལ་སྐྱེ་  
འགྱུར་ཏེ། །ནད་ཀྱི་གཞི་ནི་སྐྱེ་བར་འགྱུར། །མཛེ་ཅན་ནད་ནི་མང་བ་དང། །ལོང་བ་འཐེང་པོ་ཤུ་བར་བཅས། །ཟ་མ་མ་ནིང་མོ་ཤམ་དང། །བུད་མེད་མཚན་ནི་ངན་པ་དང།།  
སྐྱེས་པ་བུད་མེད་དེ་བཞིན་གཞན། །གཟའ་ནི་ངན་པ་མཐོང་བ་ཡིན་།དེ་ལྟར་སྐྱེས་གྱུར་སྐྱེས་པ་དག་འཇིག་རྟེན་མང་པོ་སྐྱེ་བ་ཡིན་།དཀར་དང་སེར་བའི་གཟའ་མཆོག་  
  
  
༑དེ་དག་ལས་སྐྱེས་དགེ་བ་ཡིན། །མདོག་ནི་དཀར་དང་སེར་བ་དག། རྒྱལ་བས་རབ་ཏུ་བསྔགས་པར་གསུངས། །གཟའ་ནི་གཙོ་བོ་བཞིར་བཤད་པ། །པ་སངས་ཟླ་བ་བླ་མ་ལྷག་  
ཟློས་པ་ལས་རྣམས་ཀུན་ལ་ནི། །དེ་དག་མཐོང་ན་འགྲུབ་པའི་དོན་།སེམས་ཅན་བྱིས་བ་རྣམས་ལ་ཡང། །རྟག་ཏུ་དེ་དག་སྐྱེ་བ་བཟང་།ལོ་ནི་ཀུན་ལའང་འདོད་པ་ཞེས། །འཇིག་  
རྟེན་མཆོག་གིས་གསུངས་པ་ཡིན། །སྐད་ཅིག་ཙམ་ཡང་དེ་བཞིན་དུ་།མིག་འབྱེད་མིག་འཛུམ་སེ་གོལ་གཏོགས། །འདི་ནི་མདོར་བསྡུས་སྐྱེ་བ་ཞེས། །འཇིག་རྟེན་མཆོག་  
གིས་གསུངས་པ་ཡིན། །འདི་ཙམ་གྱི་ནི་ཚད་དག་ཏུ། །གཟའ་ཀུན་འཇིག་རྟེན་དགོངས་པ་ཡིན། །དེ་དག་དེ་བཞིན་རྟག་ཏུ་འཆར། །འདི་དག་དུས་ཀྱི་དེ་ཉིད་ཡིན། །འདི་དག་  
དགེ་དང་སྡིག་པའི་གཟའ། །འཁོར་ལོ་བཞིན་དུ་རྟག་ཏུ་འཁོར། །འཇིག་རྟེན་དགེ་དང་མི་དགེ་བྱེད། །དེ་ཉིད་འཇིག་རྟེན་གནས་པ་ཡིན། །དེས་ན་དེ་དག་གང་ཅུང་ཟད། །སྡིག་  
པའི་བློ་ཡང་སྐྱེ་བར་འགྱུར། །སེམས་ཅན་དགེ་དང་མི་དགེ་འབྲས་།མང་པོ་ཡང་ནི་སྐྱེ་བར་འགྱུར། །གཟའ་རྣམས་ལས་ལ་སྤྱོད་པ་ཞེས། །དེས་ན་འདི་ནི་མཐོང་ཞེས་  
གསུངས། །མྱུར་ལྡན་མྱུར་བཅས་འོད་འགྱུར་ཞིང། །མྱུར་བར་འོང་བས་མྱུར་ལྡན་ཡིན། །མིག་གིས་མཐོང་དང་མ་མཐོང་བའི། །སེ་གོལ་གཏོགས་པའི་མྱུར་འགྲོས་ཡིན། །འདི་  
  
  
༄༅། །ཙམ་གྱི་ནི་ཚད་དག་ཏུ། །བློ་མཆོག་རྣམས་ཀྱིས་བསྟན་པ་ཡིན། །དེ་ནས་གཞན་ཡང་རབ་བཤད་བ། །ངེས་པར་ཟློས་པས་རྟག་ཏུ་བྱ། །ཡུད་ཙམ་དག་ནི་བཅུ་  
གཉིས་དང། །དུས་དང་དུས་མིན་འགྲོ་བའི་རྒྱུ། །གྲུབ་པའི་རྒྱུ་འམ་མ་ཡིན་པ། །འགྲོ་བ་མིན་པའང་བཤད་པར་བྱ། །འཇིག་རྟེན་ལ་ཉེ་བཟང་བ་དང། །ཆར་དང་ཆར་མིན་ཡང་དང་  
ཡང། །ཡུལ་འཁོར་འཇིག་དང་མུ་གེ་དང། །ལོ་ལེགས་ཉི་མ་གསལ་མཐོང་དགེ། དུས་དང་དེ་བཞིན་དབང་པོའི་གཞུ། །སྐྱེ་བོ་རྣམས་ལ་རྟག་ཞི་བྱེད། །མཇུག་རིངས་ས་  
འགུལ་ནམ་གྲུ་དང། །སྐར་མདའ་དང་ནི་ལྷོ་བུར་དང། །རྒྱུ་སྐར་གཟའ་དང་སྐར་རྣམས་ཀྱི། །སྤྱོད་པ་དགེ་དང་མི་དགེ་བ། །འབྱུང་པོ་རྣམས་ཀྱི་སྤྱོད་པ་ནི། །དགེ་དང་མི་  
དགེའི་སྤྱོད་པ་ཡིན། །ཤ་ཟ་དང་ནི་མ་མོ་དང། །དྲག་པོ་མ་རུངས་ཉེར་འཇོམས་བྱེད། །ཤ་ཟ་རྣམས་ཀྱི་སྤྱོད་པ་ནི། །དེ་བཞིན་མ་རུངས་སེམས་ཅན་བརྗོད། །གང་དུ་ལྷ་ལ་  
རབ་དད་དང། །རིན་ཆེན་ཆོས་དང་བློ་མཆོག་དང། །དགེ་བའི་ལས་དང་རྟག་ཏུ་ལྡན། །བྱམས་སེམས་བརྩེ་བར་ལྡན་པ་དང། །ལེགས་པར་སྤྱོད་པའི་དོན་ལྡན་བློ། །གཞན་  
གྱི་སྡུག་བསྔལ་དག་ལ་སེམས། །སྔགས་དང་རིག་པ་རྣམས་ཀྱིས་དྲངས། །སྨན་གྱི་དོན་དུ་བཟས་སྤྱོད། །གང་དུ་མཚན་ཉིད་ལ་བརྟེན་པས། །སྤྱོད་པ་རྒྱ་ཆེར་བསྟན་བ་ཡིན། །  
  
  
།མི་ལུས་བརྟེན་ནས་གནས་པ་ཡིན། །ལྷ་ནི་མཆོད་བ་ཞེས་བཤད་དེ། །ལྷ་མིན་ང་རྒྱལ་ཅན་གྱི་རྒྱུས། །གནས་དེར་གནས་པའང་རྣམ་པ་གཉིས། །  
རིམ་བཞིན་ལྷ་དང་ལྷ་མ་ཡིན། །དེ་ཡང་དེར་ནི་རྣམ་གཉིས་ཏེ་།གྲགས་པ་དང་ནི་ཐུན་མོང་ཡིན། །དེ་ཡང་དེར་ནི་རྣམ་གཉིས་འགྲོ་དགེ་དང་མི་དགེ་འགྲོ་བ་ལྔ། །དེར་གནས་རྣམ་གསུམ་  
འགྲོ་བ་སྟེ། །ཉི་ཤུ་སུམ་ཅུ་གྲངས་མེད་པའོ། །ལྷ་དབང་དང་ནི་འོག་མིན་པར། །གོ་རིམས་ཇི་བཞིན་ས་མེད་པའོ། །འཇིག་རྟེན་ཁམས་ནི་མཐའ་མེད་པ། །དགེ་དང་མི་དགེའི་འཇིག་  
རྟེན་ཡིན། །འཁོར་སྤྱོད་སེམས་ཅན་ཇི་སྙེད་དང། །འཕགས་པ་ཉན་ཐོས་ཇི་སྙེད་དང། །སངས་རྒྱས་རང་སངས་རྒྱས་རྣམས་དང། །དེ་ཡི་ཐུགས་ལས་སྐྱེས་སྲས་དང། །བྱང་ཆུབ་  
སེམས་དཔའ་སེམས་དཔའ་ཆེ། །ས་བཅུ་ལ་ནི་རབ་གནས་དང། །རྟག་ཏུ་སེམས་ཅན་ཐམས་ཅད་ཀྱི། །སེམས་ཅན་སྐྱེ་གནས་ཡང་དག་བརྟེན། །བྱིས་པའི་སྐྱེ་བོ་ཐམས་ཅད་ཀྱི། །  
འགྲོ་བའི་སྐྱེ་གནས་རྟེན་པ་དང། །རྟག་ཏུ་འཕགས་རྣམས་ཐམས་ཅད་ཀྱི། །མཚན་ཉིད་དང་ནི་སྤྱོད་པ་དང། །ཚིག་དང་བརྡ་དང་དེ་ཉིད་ཀྱང། །རྒྱ་ཆེར་རབ་ཏུ་བཤད་པར་བྱ། །སྔགས་  
དང་རྒྱུད་ནི་རིགས་བཅས་པས། །འབྱུང་བོ་ཀུན་ནི་དགུག་པར་བྱ་།དབབ་དང་དགུག་པའི་སྔགས་ཤེས་པས། །གཞན་གྱི་ལུས་ལ་ཡང་དག་བརྟེན། །དགེ་དང་མི་དགེའི་ལས་  
  
  
༄༅། །ཤེས་ཤིང། །བག་ཡོད་རིགས་ནི་བཟའ་བ་དང། །མི་བླུན་སྤྱོད་པའི་སེམས་ཅན་དང། །ཚར་གཅད་རྗེས་གཟུང་སྤྱོད་པ་དང་།འཇིག་རྟེན་ས་སྟང་  
འགུགས་བྱེད་པ། །མི་ནི་སྔགས་ཟློས་བྱེད་པ་དག། དེ་དག་གྲུབ་པའི་མཚན་མ་ནི། །དེ་ཉིད་ཐམས་ཅད་བཤད་པར་བྱ། །མི་རྣམས་ཀྱི་ནི་མདོར་བསྡུ་ན། །དེ་དག་གི་ནི་ལུས་  
བཟུང་ནས། །རྟག་ཏུ་ཤིན་ཏུ་ཆོས་དོན་དང། །ཐར་པའི་དོན་དུ་རྣམ་པར་བརྟག། མ་རུངས་རྣམས་ནི་ཚར་གཅད་དང། །རྣམ་དག་རྣམས་ནི་མཆོད་པ་སྟེ། །ཚར་གཅད་རྗེས་  
གཟུང་ཉིད་ལ་ནི། །སྔགས་དང་རྒྱུད་ནི་རབ་ཏུ་བརྟག། རླུང་དང་བད་ཀན་མཁྲིས་ཅན་ནི། །རྣམ་གསུམ་དག་ལ་སྤྱོད་པའང་གསུམ། །དེ་དག་ཞི་བར་རབ་བརྟགས་ལ། །  
རྣམ་གསུམ་ཉིད་དུ་རིམ་པར་འདོད། །མི་རྣམས་ཀྱི་ནི་གསོ་བ་ལ་།སྔགས་དང་རྒྱུད་ཀྱིས་རྟག་ཏུ་བྱ། །འབྱུང་བ་ཆེན་པོར་རྣམ་བརྟགས་པ། །འབྱུང་དང་འབྱུང་མིན་ལ་  
སོགས་ཤེས། །འབྱུང་བ་མིན་དང་འབྱུང་བ་དང། །ལྷག་པར་འབྱུང་བ་དེ་ལ་བརྗོད། །སྐྱེ་བོ་གང་ཚེ་ལྷག་འབྱུང་ཟིན། །དེ་ཚེ་བདེ་བ་མེད་པར་འགྱུར། །འབྱུང་དང་འབྱུང་  
མིན་རྣམ་བ་ནི། །རྣམ་པ་གཉིས་སུ་རབ་ཏུ་བརྟག། རྟག་ཏུ་སེམས་ཅན་འབྱུང་བ་ཆེ། །སེམས་ཅན་མ་ཡིན་རབ་ཏུ་བརྟག་མཁྲིས་པ་བད་ཀན་དེ་བཞིན་རླུང། །གང་གཞན་  
  
  
།འབྱུང་བ་ཆེན་པོ་བཞི་དང་ནི་།ལྔ་པ་དག་ནི་ནམ་མཁར་བརྗོད། །ཆུ་དང་མེ་དང་ལྡན་བ་དང་།ས་དང་རླུང་དུ་ཡང་དག་ལྡན། །བློ་དང་ལྡན་པས་རྟག་ཏུ་ཡང། །  
སེམས་ཅན་མིན་པའི་གྲངས་སུ་བསྟན། །འཇིག་རྟེན་མཆོག་གི་བདག་པོ་དང། །འོད་ཆེན་ལྡན་པས་གསུངས་བ་ཡིན། །སེམས་ཅན་མ་ཡིན་གྲངས་སུ་བསྟན། །སེམས་ཅན་གྲངས་  
འགྲོ་མི་མ་ཡིན། །བློ་མཆོག་སྨྲ་བ་དམ་པ་ཡིས། །མི་རྣམས་སེམས་ཅན་ཉིད་དུ་གསུངས། །མི་མ་ཡིན་དང་མི་དག་ཀྱང། །རྟག་ཏུ་སེམས་ཅན་གྲངས་ཉིད་དོ། །སེམས་ཅན་རྣམས་ལ་  
དགེ་དོན་དུ། །ཐམས་ཅད་མཁྱེན་པའི་གསུང་ཡང་ཡིན། །འདས་དང་མ་བྱོན་སངས་རྒྱས་དང། །དེ་བཞིན་ད་ལྟར་བྱུང་རྣམས་ཀྱིས། །དགེ་བའི་ལས་ཀྱི་ལས་འབྱུང་ཕྱིར། །ལས་འདི་  
དག་ནི་ཡོངས་སུ་གསུངས། །སངས་རྒྱས་རྣམས་ཀྱི་གསུང་དག་པ། །ལས་ནི་དོན་མེད་མི་བྱེད་དེ། །དེ་ཡི་རྒྱུ་མཚན་རིགས་དང་སྤྱི། །གྲུབ་པ་ཉིད་དུ་བར་སྣང་སྟེ། །ཐམས་ཅད་མཁྱེན་  
པའི་ཡེ་ཤེས་དང། །བདེ་ཞིང་ཞི་ལ་རྟག་ཏུ་གཙང། །མཐར་ཐུག་དག་དང་བདག་མེད་དང། །དོན་དམ་ཐར་པར་འདོད་པ་སྟེ། །དེ་ཉིད་ཆོས་ནི་བཙལ་བྱའི་ཕྱིར། །རྒྱུད་འདི་ཡོངས་  
སུ་བཤད་པ་ཡིན། །རྒྱུད་དང་སྔགས་དང་སྨན་བཟང་པོ། །བཀའ་ནི་ཡང་དག་གསུངས་པ་ཡིན། །བྱུང་དང་འབྱུང་འགྱུར་ད་ལྟར་གྱི་།བསྟན་བཅོས་ཐམས་ཅད་ལེགས་བསྔགས་  
  
  
༄༅། །དང། །འཇིག་རྟེན་མཆོག་དང་ཆོས་བདག་མེད། །རྟག་ཏུ་ཞི་དང་ཤེས་པའི་གནས། །འདི་ནི་ཐམས་ཅད་མཁྱེན་པའི་གསུང། །དེ་ཡི་གོ་འཕང་མཆོག་གནས་  
པ༑ ༑ཐམས་ཅད་མཁྱེན་པའི་ཡེ་ཤེས་འབྱུང། །མ་འདྲེས་རབ་ཏུ་བརྟགས་པ་ཡིན། །སངས་རྒྱས་རྣམས་ཀྱི་མཐུ་དང་ནི། །བྱང་ཆུབ་སེམས་དཔའ་བློ་ལྡན་དང། །སྔགས་རྣམས་  
ཀུན་གྱི་ཆོ་ག་ལ། །གྲུབ་པ་ཀུན་ཏུ་བསྟན་པ་ཡིན། །དེས་ན་འདི་ཉིད་ཐུབ་དབང་གིས། །ཆོ་གའི་རྒྱལ་པོར་གསུངས་པ་ཡིན། །ལུས་ཅན་རྣམས་ནི་སྔགས་ཚུལ་གྱི། །འདི་ཉིད་  
ཀྱི་ནི་ལམ་གྱིས་འགྲོ། ཞི་བ་ནད་མེད་ཕུན་སུམ་ཚོགས། །མྱ་ངན་འདས་གྲོང་ཕྱིན་པར་འགྱུར། །མྱ་ངན་མེད་དང་རྡུལ་མེད་དང་།རྟག་ཏུ་བྱང་ཆུབ་གཞོལ་ཞིང་ཤེས། །གང་  
འདི་བསྟན་པ་དག་ལ་ནི། །སྔགས་ཀུན་འདོན་པར་བྱེད་པ་ན། །ཀུན་མཁྱེན་ཤེས་དང་ཤེས་བྱ་ཡི། །ལས་ཀྱི་རྒྱུད་ནི་འབྲེལ་པ་དང་།སྔགས་ཟློས་པ་ཡི་ཆེད་དུ་ནི། །རྒྱུད་  
རྣམས་མཐའ་དག་ས་སྟེང་གསུངས། །སྔགས་རྒྱུད་མ་ལུས་དོན་དག་ནི་།བྱང་ཆུབ་རྣམ་གསུམ་གཞོལ་བ་སྟེ། །སངས་རྒྱས་རྣམས་ཀྱི་ཡེ་ཤེས་དག། ཆོ་ག་འདིར་ནི་རབ་  
ཏུ་བསྟན། །སེམས་ཅན་རྣམས་ལའང་ཕན་པའི་ཕྱིར། །འཇིག་རྟེན་ཀུན་ལ་རབ་ཏུ་བསྐོར། །གཞན་ལ་ཆོ་ག་རབ་སྣང་བ། །ཆོ་གའི་རྒྱལ་པོ་འདི་ལའང་ཡོད། །ཐུབ་མཆོག་  
  
  
།གཞན་དུ་ཆོ་ག་གང་བསྟན་པ་།སྔགས་རྣམས་ཐམས་ཅད་འདི་ལ་ཡོད། །དེས་ན་ཆོ་ག་རྒྱ་ཆེན་ཡིན་།དེ་ཉིད་ཕྱིར་ན་ཐུབ་དབང་གིས། །ལུས་ཅན་ཀུན་  
ལ་གསུངས་པ་ཡིན། །གང་དུ་ཆོ་གའི་རྒྱལ་པོ་འདིས། །དབང་འགྱུར་མིན་དང་བཀུག་མིན་པ། །ས་སྟེང་འཇིག་རྟེན་གསུམ་འདི་ན། །རིག་པའི་སྔགས་རྒྱལ་དེ་ཡོད་མིན། །ཐུབ་པའི་  
ཟླ་བ་རབ་ནུབ་ཅིང། །ས་ཡི་དཀྱིལ་འཁོར་སྟོངས་པ་ན། །ཆོ་ག་འཇིག་རྟེན་འདི་གནས་པ། །བསྟན་པའི་དོན་ནི་བྱེད་པར་འགྱུར། །འཇམ་པའི་དབྱངས་ནི་རྟག་ཏུ་དགེ། འབྱུང་བ་ཀུན་  
ལ་གཞོན་ནུ་ནི། །དེ་ཚེ་སངས་རྒྱས་མཛད་པ་ནི། །འཇིག་རྟེན་བསྟན་ལ་བྱེད་པར་འགྱུར། །ཆོ་གའི་རྒྱལ་པོ་མཐུ་ལ་ནི། །ཡུན་རིང་དུས་སུ་འདོད་པ་རྣམས། །ལན་ཅིག་ཐོས་ཀྱང་གྲོལ་  
འགྱུར་ཏེ། །རྟག་ཏུ་དེ་ལ་འགྲུབ་པར་འགྱུར། །སངས་རྒྱས་ཀུན་གྱི་གསུང་དག་ནི། །རྟག་ཏུ་དགེ་བ་དོན་ཡོད་འགྱུར། །སྔགས་རྣམས་ཀུན་ལ་སྔགས་པ་ནི། །བཟླས་དང་སྦྱིན་སྲེག་རྟག་  
འདོད་པའོ། །དུས་གསུམ་དག་ཏུ་ཤེས་བྱ་ལ། །མཁྱེན་པ་གང་དུ་རབ་འཇུག་པ། །དེ་བཞིན་འདི་ལ་འཇུག་བྱེད་པ། །ཆོ་གའི་རྒྱལ་པོ་དམ་པ་ཡིན། །སངས་རྒྱས་རྣམས་ཀྱི་བསྟན་  
པ་ནི། །སྔགས་སུ་རབ་གནས་དེ་འདིར་གསུངས། །སྔགས་དེ་རྣམ་པར་མི་རྟོག་པར། །ཆོ་ག་དེ་འདིར་གསུངས་བ་ཡིན། །དོན་དང་དོན་མིན་སེམས་ཅན་གྱི། །དགེ་དང་མི་དགེ་  
  
  
༄༅། །བྱེད་པར་འགྱུར། །དེ་ཚེ་འགྲོ་བ་བློ་བཞིན་དུ། །འཇིག་རྟེན་ཀུན་གྱི་དགེ་མི་དགེ། དེ་ཉིད་ཆོ་ག་འདིར་སྤྲོས་པ། །དེ་བཞིན་གཤེགས་པ་སྤྲོས་པ་མེད། །འཇིག་  
རྟེན་འདས་པ་རྫོགས་སངས་རྒྱས། །འཇིག་རྟེན་ཕྱིར་ནི་འདི་གསུངས་སོ། །ལས་རྣམས་ཀུན་ལ་ཤིན་ཏུ་ལྷག། འཇིག་རྟེན་ལས་ལས་རབ་ཏུ་འདས། །ཆོས་རྣམས་རྣམས་པ་སྣ་ཚོགས་  
བྱེད། །འཇིག་རྟེན་ཀུན་གྱིས་རབ་ཏུ་བསྔགས། །སྔགས་རྒྱལ་ལས་ལ་བརྩོན་པར་བྱེད། །དེ་བཞིན་སེམས་ཅན་ཚོགས་ལ་ཕན། །གཞོན་ནུ་འཇམ་པའི་དབྱངས་དེ་ནི། །སངས་  
རྒྱས་མཛད་པ་བྱེད་པར་འགྱུར། །དེ་དོན་ཡོན་ཏན་ངེས་གྲུབ་དང་།འཇིག་རྟེན་ཁམས་ཀྱི་དགེ་མི་དགེ། བག་མེད་མ་བསྐུལ་མ་ཡིན་ཏེ་།བསྐུལ་ནས་ངས་ནི་ཆོས་བཤད་  
དོ༑ ༑སེམས་ཅན་མ་ལུས་ཕན་ཉིད་ཕྱིར། །སངས་རྒྱས་ཀྱིས་ནི་བཤད་པ་ཡིན། །འདས་པའི་སངས་རྒྱས་ཀུན་གྱིས་ཀྱང། །བཤད་ཅིང་ངས་ཀྱང་བཤད་པ་ཡིན། །སངས་  
རྒྱས་གདུང་ནི་མི་གཅོད་ཕྱིར། །བདག་གིས་ཀྱང་ནི་བཤད་པ་ཡིན་།སྔགས་པའི་ལས་རྣམས་ཀུན་ལ་ནི། །ཀུན་མཁྱེན་ཡེ་ཤེས་འབྱུང་དོན་དུའོ། །ཀུན་མཁྱེན་ཡེ་ཤེས་རབ་  
འཇུག་ལ། །ལས་རྣམས་གཅིག་ཏུ་བསྔགས་པ་ཡིན། །འཇིག་རྟེན་སྔོན་ལས་བདག་ཡིན་ཏེ། །དེ་ནི་དེ་ལྟར་ཡོངས་སུ་སྤྱོད། །དེ་བས་ལས་རྣམས་རབ་ཏུ་བྱ། །ཚེ་འདིར་  
  
  
།ལས་ལྡན་ཚེ་ནི་འདི་ལ་ཡང་།འབད་པ་མེད་པར་སྔགས་རྣམས་འགྲུབ། །ལས་ནི་འདི་ལའང་སྣང་གྱུར་ན། །སྐྱེ་བ་འདི་ལའང་འགྲུབ་པར་འགྱུར། །དེ་བས་  
སངས་རྒྱས་ཐམས་ཅད་ཀྱིས། །ལས་ནི་གཅིག་པུ་རབ་ཏུ་བསྔགས། །ལས་དེ་ཆོ་གར་ལྡན་པ་ནི། །དེ་ནི་འདི་ལ་མྱུར་དུ་འགྲུབ། །སེམས་ཅན་བྱིས་པ་ཆོ་ག་ཉམས། །རབ་ཏུ་རྨོངས་པ་འཁོར་  
བར་འགྱུར། །དེ་བས་རྣམ་པ་ཀུན་གྱིས་ནི། །ལས་ནི་གཅིག་པུ་རབ་བསྔགས་ཡིན། །ཆོ་ག་ལས་ནི་ཡང་དག་ལྡན། །སྒྲུབ་པ་པོས་ནི་བསྒྲུབ་པར་བྱ། །དེ་བཞིན་ཆོ་ག་ཉམས་པའི་ལས།།  
ཤིན་ཏུ་ཡུན་རིང་དག་གིས་འགྲུབ། །བསམ་གཏན་མེད་པར་ཐར་པ་མེད་།ཐར་པ་མེད་པར་བསམ་གཏན་མེད། །དེ་བས་བསམ་གཏན་ཐར་པ་ནི་།ཡང་དག་ལྡན་པ་བྱང་ཆུབ་  
བརྗོད།། །།འཕགས་པ་འཇམ་དཔལ་གྱི་རྩ་བའི་ཆོ་ག་བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་ལས། ལས་ཐམས་ཅད་ཀྱི་  
བྱ་བའི་དོན་གྱི་ལེའུ་རབ་འབྱམས་བཅོ་ལྔ་ཕ་རྫོགས་སོ།། །།དེ་ནས་བཅོམ་ལྡན་འདས་ཤཱཀྱ་ཐུབ་པས། གཞན་ཡང། གནས་གཙང་མའི་གཞལ་མེད་ཁང་ལ་  
གཟིགས་ནས་འཇམ་དཔལ་གཞོན་ནུར་གྱུར་པ་ལ་བཀའ་སྩལ་པ། བློ་དང་ལྡན་པ་གནོད་སྦྱིན་གྱི་བདག་པོ་ལག་ན་རྡོ་རྗེས་ང་ལ་དྲིས་ནས་འཇམ་དཔལ། ཁྱོད་ཀྱི་དོན་ཐམ་  
  
  
༄༅། །ཅད་བྱ་བའི་ལས་ཀྱི་ལེའུ་རབ་འབྱམས་འཁོར་གྱི་དཀྱིལ་འཁོར་གྱི་ནང་དུ་རྒྱ་ཆེར་སྔར་བསྟན་པ་ཡིན་ནོ། །སྔགས་ཀུན་དོན་དང་ལྡན་པ་ཡི། །རྨི་  
ལམ་དགེ་དང་མི་དགེ་ཡིན། །དེས་ན་ཞར་ལ་འདི་ཀུན་ནི། །སྔགས་ཀྱི་བཟླས་པ་བསྟན་པ་ཡིན། །གནོད་སྦྱིན་བདག་པོ་ཡིད་དགའ་ནས། །ཐལ་སྦྱར་སྤྱི་བོར་བྱས་ནས་ནི། །  
སྟོན་ལ་མགོ་བོས་ཕྱག་བཙལ་ནས། །དེ་ཚེ་ཚིག་ནི་འདི་སྐད་ཞུས་།འཇིག་རྟེན་རྗེས་སུ་གཟུང་དོན་དུ། །བློ་མཆོག་རྣམས་ཀྱིས་གསུངས་པ་དང། །བདག་ལའང་རྗེས་སུ་ཐུགས་བརྩེ་  
དང། །སེམས་ཅན་རྣམས་ནི་བདེ་དོན་དུ། །ཟློས་པའི་སྔགས་ནི་ཐམས་ཅད་ལ། །རྨི་ལམ་དགེ་དང་མི་དགེ་དང། །སེམས་ཅན་མཆོག་དང་ཐ་མ་ཡི། །སྤྱོད་པའི་ཡོན་ཏན་རྒྱ་ཆེར་  
བསྟན། །བཟང་པོའི་འགྲོ་བའི་སྐྱེ་གནས་དང། །རྒྱུ་དང་ཤེས་པའི་རྣམ་པ་སྤྱོད། །འདས་དང་མ་འོངས་ཤེས་པ་དང། །དགེ་དང་མི་དགེ་ད་ལྟར་གྱི། །ཐམས་ཅད་ཀུན་འགྲོའི་  
ཤེས་པ་དང། །ཀུན་མཁྱེན་ཡེ་ཤེས་སྤྱོད་པ་དང། །སྣང་མེད་དམིགས་པ་མེད་པ་དང། །སྤྲོས་མེད་རབ་ཏུ་སྤྲོས་པ་ཡིན། །རྣམ་པ་ཀུན་མཆོག་ལྡན་པ་དང། །ཤིས་པ་ཞི་  
བ་བསྟན་པ་ཡིན། །སངས་རྒྱས་ཀུན་གྱི་མཐུ་རྣམས་ནི། །བློ་མཆོག་གིས་ནི་བསྟན་པ་ཡིན། །ཁྱད་པར་དུ་ནི་ཟློས་པ་ལ། །སྔགས་རྣམས་དོན་དང་ལྡན་པར་བཤད། །ལས་  
  
  
།བྱ་བ་དུས་དང་དེ་བཞིན་དུ་།དེ་བཞིན་སྣོད་དང་གནས་དང་ནི། །ཆ་བྱད་རྨི་ལམ་ཞར་ལ་གསུངས། །གནོད་སྦྱིན་བདག་པོས་ཐུང་མཆོག་ནི། །དེ་བཞིན་  
གཤེགས་པ་བདུན་པ་ལ། །གང་ཞིག་སྐལ་བཟང་སངས་རྒྱས་པ་།ཤཱཀྱའི་སྐྱེ་མཆོག་བདུན་བ་ནི། །ཤཱཀྱའི་སེང་གེ་དགྲ་ལས་རྒྱལ། །འདི་ནི་བདུན་པར་རབ་ཏུ་བརྟགས། །ཀུན་གྱི་ཐ་  
མར་རྫོགས་སངས་རྒྱས། །འཇིག་རྟེན་མགོན་པོ་འོད་བྱེད་པ། །བརྩོན་འགྲུས་ཆེ་ཞིང་ཤེས་རབ་ཆེ། །ཐུབ་པ་མཐུ་ནི་ཆེན་པོ་ཐོབ། །ལག་ན་རྡོ་རྗེ་གནོད་སྦྱིན་བདག། བྱང་ཆུབ་སེམས་  
དཔའ་ཕྱག་བྱས་ཏེ། །རང་གི་གནས་སུ་འདུག་གྱུར་ནས། །བློ་ལྡན་དེ་ནས་ཅང་མི་སྨྲ། །དེ་ནས་འཇམ་དཔལ་ཤེས་རབ་ཆེ། །དེ་ཚེ་ཐུབ་པས་དྲིས་པ་ནི། །རྫོགས་སངས་རྒྱས་ལ་བསྐུལ་  
བ་ནི། །ཐུབ་མཆོག་དམ་པ་ཐ་མལ། །ལེགས་སོ་བཅོམ་ལྡན་རྫོགས་སངས་རྒྱས། །ལས་དང་ཤེས་པ་རྒྱ་ཆེར་བཅས། །བཙས་པའི་གཟའ་ནི་གཙོ་བོ་སྟེ། །དགེ་དང་མི་དགེ་ལེགས་  
ཚུལ་བཤད། །ལས་དང་ཤེས་པ་རྒྱུར་བཅས་པའི། །སེམས་ཅན་མང་པོའི་སྤྱོད་པ་གསུངས། །མཆོག་དང་ཐ་མའི་སྤྱོད་པ་དང། །དགེ་བའི་དོན་དང་ལྡན་པ་དང། །ཟློས་པ་གྲུབ་  
པའི་མཚན་མ་དང། །བསྒྲུབ་བྱ་སྒྲུབ་མིན་རྣམ་པར་བརྟགས། །འབྱོར་པ་འདོད་དང་དེ་བཞིན་དུ། །འཇིག་རྟེན་དབང་ཕྱུག་ལོངས་སྤྱོད་འདོད། །རྒྱལ་པོ་ཁྱད་པར་ཅན་འདོད་དང།།  
  
  
༄༅། །རིག་པ་འཛིན་གྲུབ་འདོད་པ་དང། །ཐམས་ཅད་ཀུན་འགྲོའི་ཡེ་ཤེས་ཀྱིས། །མདོར་བསྡུས་ནས་ནི་བཤད་དུ་གསོལ། །རྒྱལ་བའི་སྲས་ཀྱིས་གསོལ་བཏབ་  
ནས། །ཐུབ་པ་མཆོག་གིས་གསུངས་པ་ནི། །བློ་ལྡན་ཀ་ལ་པིང་ཀའི་སྐད། །ལྷ་ཡི་རྔ་སྒྲའི་སྐད་དང་ནི། །བརྩོན་འགྲུས་ཆེན་པོ་ཚངས་པའི་སྒྲ། །འབྲུག་སྒྲ་ཡི་ནི་སྒྲ་སྐད་ཀྱིས། །ཐུབ་  
པ་བདུན་པས་ཚིགས་བཅད་ནས། །སངས་རྒྱས་གསུང་ནི་དག་པས་གསུངས་།གཞོན་ནུ་འདི་ནི་དངོས་དོན་ཁྱབ་གྱུར་ཅིང། །མ་བྱུང་འཇིག་རྟེན་ཕམ་པ་སྒྲུབ་བྱེད་ལ། །འགྲོ་བ་  
ཀུན་ལ་ཕན་པ་བདེ་ཕྱིར་སྟོན། །ཐར་པ་ཤེས་ཤིང་དག་པའི་གནས་སུ་འདུག། བདེན་དང་བརྩེ་དང་བཟོད་པ་ཕན་སེམས་དང། །གང་ཞིག་རྟག་ཏུ་བྱམས་དང་སྦྱིན་ལ་དགའ།།  
དེ་དག་རྟག་ཏུ་གྲུབ་པ་ཐོབ་པར་བྱེད། །ཀྱེ་མ་གཞན་ལའང་གྲུབ་པ་ཡོད་མ་ཡིན། །རྟག་ཏུ་སྔགས་མཆོག་ལ་ནི་དགའ་དད་དམ། །བསྟན་དང་འཁོར་ལོ་འཛིན་དང་འཇམ་མཆོག་  
དང། །དེ་ནི་བདུད་འདུལ་ཆོས་ཀྱི་འཁོར་ལོ་བསྐོར། །འཁོར་ལོ་འཛིན་པར་འདིར་ནི་རིགས་པ་ཡིན། །གང་གི་གསུང་ནི་བཟང་པོ་ཡིད་འོང་ཞིང། །རྟག་ཏུ་བྱིས་པའི་སྐྱེ་བོ་རྣམ་  
སྤངས་ཡིན། །ཡིད་འོང་བཟང་པོ་རྣར་ནི་སྙན་པ་དང། །དགའ་སྐྱེད་སྙན་པ་དང་ནི་རྗེས་སུ་མཐུན། །སེམས་ནི་ཚིམ་བྱེད་བདེ་བ་རབ་ཏུ་སྦྱིན། །འཇམ་ཞེས་བྱ་བར་སངས་རྒྱས་  
  
  
།དེ་དག་དེ་བཞིན་གཤེགས་པའི་ཁྱད་པར་གྱིས། །གང་གི་མཐུ་ནི་མཁྱེན་པར་མི་སྤྱོད་དེ། །དེ་དག་གི་སྲས་དེ་བཞིན་སར་ཞུགས་པ། །འཇིག་རྟེན་འདས་པ་དེ་བཞིན་  
བཅུ་ཡི་གྲངས། །ཁྱོད་ཀྱང་ལྷའི་དབང་ཕྱུག་འཇིག་རྟེན་ཁྱད་པར་གྱིས། །ཐུབ་བཟང་ཤེས་པར་ནུས་པ་མ་ཡིན་ནོ། །གཟུགས་དང་གཟུགས་མེད་དེ་བཞིན་ས་གནས་དང། །འདོད་  
ལྡན་ལྷ་དང་མི་ནི་ཡིད་ལས་སྐྱེས། །རྣལ་འབྱོར་གྲུབ་པ་ཐོབ་དང་འཇིག་རྟེན་ན། །ཁྱད་པར་ཅན་ཀུན་དེ་བཞིན་མི་ཡི་གཙོ། །དེ་ཡི་ཆེ་བ་གང་གིས་ཤེས་གྱུར་པ། །སེམས་ཅན་གང་དེ་  
ཡོད་པ་མ་ཡིན་ཏེ། །ཁྱོད་ཀྱི་ཆེ་བ་འདི་ནི་ཡོངས་ཤེས་པ། །འཇམ་ཞེས་བྱ་བར་རབ་ཤེས་སངས་རྒྱས་ཡིན། །འཇམ་དཔལ་ཞེས་བྱར་ཡོངས་སུ་བརྟགས་པ་ནི། །ཁྱོད་ཀྱི་མིང་ནི་སྔོན་  
གྱི་རྒྱལ་བས་མཛད། །ཁྱོད་ཀྱི་མིང་དུ་འདི་ལྟར་བརྟགས་བྱས་པ་།འདས་དང་མ་བྱོན་ད་ལྟར་སངས་རྒྱས་ཀྱིས། །གཞན་དུ་མ་ཡེངས་རྩེ་གཅིག་ཡིད་དག་པས། །ཁྱོད་ཀྱི་མིང་ནི་  
འཁོར་གྱི་ནང་དུ་ཐོས། །དེས་ནི་འདི་ལ་ཤིས་དང་ཞི་བ་འཐོབ་།སྲིད་མཐར་བྱང་ཆུབ་མཆོག་ནི་ཁྱད་པར་ཐོབ། །སྔགས་རྣམས་མ་ལུས་གྲུབ་པར་འགྱུར་བ་དང། །འགྲོ་བའི་སྐྱེ་  
གནས་མཆོག་ནི་རབ་ཐོབ་ཅིང། །རྟག་ཏུ་ཆོས་མཆོག་ལ་ནི་ཡང་དག་གནས། །བགེགས་རྣམས་རྣམ་པར་སྤངས་ཤིང་གྲུབ་པ་ཐོབ། །འདོད་པའི་སྔགས་རྣམས་མ་ལུས་འགྲུབ་  
  
  
༄༅། །པར་བྱེད། །བྱང་ཆུབ་ཤིང་དབང་དྲུང་དུ་མྱུར་དུ་འགྲོ། སོང་ནས་བྱང་ཆུབ་མཆོག་ནི་ཐོབ་པར་བྱེད། །སོང་ནས་སེམས་ཅན་ཕན་ཕྱིར་དེར་འདུག་སྟེ། །  
སངས་རྒྱས་བྱང་ཆུབ་འཁོར་ལོ་རབ་ཏུ་བསྐོར། །དེ་ལྟར་རྒྱལ་བའི་གཙོ་བོས་ཡོན་ཏན་གསུངས། །འཇམ་དཔལ་ཞེས་ནི་ཁྱོད་ཀྱི་མིང་དྲན་པ། །ཡོན་ཏན་བསམ་མི་ཁྱབ་ཅེས་རྒྱལ་  
བས་གསུངས། །རྒྱལ་བའི་གཙོ་བོ་སྔར་གཤེགས་ཐམས་ཅད་ཀྱིས་།རྟག་ཏུ་ཁྱོད་ཀྱི་མཐུ་ནི་བསྟན་པ་ཡིན། །གཞོན་ནུ་དག་པ་ཁྱོད་ཀྱིས་སྔགས་རྟོགས་པ། །བསྐལ་པ་གྲངས་  
མེད་རྟག་ཏུའང་སྟོན་མི་ནུས། །འཇམ་དཔལ་ཁྱོད་ཀྱི་སྔགས་ཀྱི་སྤྱོད་པ་ནི། །སངས་རྒྱས་མ་ལུས་དག་གིས་རབ་ཏུ་བཤད། །གཞོན་ནུ་འདི་ནི་ཐམས་ཅད་ཀུན་ཏུ་འགྲོ། ང་ཡི་བསྟན་  
ལ་ཁྱོད་ནི་མི་མཆོག་བསྟན། །དག་པའི་གནས་ལ་གནས་པའི་སྐྱེ་བོ་རྣམས། །འདིར་ནི་མ་ལུས་མཐའ་དག་ཞི་བར་འགྱུར། །ཁྱོད་ཀྱི་སྔགས་ནི་ནམ་ཡང་འདའ་མ་གྱུར། །ཁྱོད་  
ཀྱི་སྔགས་ནི་ནམ་ཡང་ཉམས་མ་གྱུར།། །།འཕགས་པ་འཇམ་དཔལ་གྱི་རྩ་བའི་ཆོ་ག་བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་  
པའི་མདོ་ལས། ཚིགས་སུ་བཅད་པའི་ལེའུ་རབ་འབྱམས་བཅུ་དྲུག་པ་རྫོགས་སོ།། །།དེ་ནས་བཅོམ་ལྡན་འདས་ཤཱཀྱ་ཐུབ་པས་དེ་བཞིན་གཤེགས་པ་ཐམས་  
  
  
སྙོམས་པར་ཞུགས་སོ། །བཅོམ་ལྡན་འདས་ཤཱཀྱ་ཐུབ་པ་སྙོམས་པར་ཞུགས་མ་ཐག་ཏུ་སྨིན་མཚམས་ཀྱི་མཛོད་སྤུ་ནས་འོད་ཟེར་  
སྔོན་པོ་དང། སེར་པོ་དང། དཀར་པོ་དང། ལེ་བརྒན་དང། ཤེལ་གྱི་ཁ་དོག་ལྟ་བུ་བྱུང་སྟེ། སངས་རྒྱས་ཀྱི་ཞིང་འདི་ཐམས་ཅད་ཀྱང་སྣང་བར་བྱས་ཤིང་འཇིག་རྟེན་གྱི་ཁམས་གཞན་  
དག་ཀྱང་སྣང་བར་མཛད་ནས། གཟའ་དང། རྒྱུ་སྐར་ཐམས་ཅད་ཀྱང་ཡུད་ཙམ་གྱིས་ཟིལ་གྱིས་མནན་ཏེ་བཀུག་པར་གྱུར་ཏོ། །བཀུག་ནས་ཀྱང་རང་རང་གི་གནས་ལ་ཡང་དག་པར་  
སྦྱར་ནས། འཁོར་གྱི་དཀྱིལ་འཁོར་དེར་སངས་རྒྱས་ཀྱི་བྱིན་གྱིས་བརླབས་ཀྱིས་བཀུག་ནས་བཅོམ་ལྡན་འདས་ཀྱི་མཛོད་སྤུ་དེ་ཉིད་དུ་མི་སྣང་བར་གྱུར་ཏོ། །གཟའ་དང། རྒྱུ་སྐར་  
དང། སྐར་མ་ཐམས་ཅད་ཀྱི་འོད་མེད་པར་བྱས་ནས་ཉམ་ཐག་པ་དང། འཇིགས་པས་བཅོམ་ལྡན་འདས་ཤཱཀྱ་ཐུབ་པ་ལ་སྐྱབས་སུ་འགྲོ་ཞིང་ཐལ་མོ་སྦྱར་ནས་འདུག་པར་  
གྱུར་ཏེ། དེ་ལྟར་རབ་ཏུ་འདར་ཞིང་ཡང་དང། ཡང་སའི་སྟེང་དུ་འགྱེལ་བར་གྱུར་ཏོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་གཟའ་དང། རྒྱུ་སྐར་དང། སྐར་མ་ཐམས་ཅད་  
ལ་མཁས་པ་རྣམས་དང། བྱིས་པའི་སྐྱེ་བོའི་བློ་དང་ལྡན་པའི་སེམས་ཅན་རྗེས་སུ་གཟུང་བའི་ཕྱིར་བཀའ་སྩལ་པ་ནི། ལྷའི་ཚོགས་མི་དང་བཅས་པའི་གྲོགས་པོ་དག། ཁྱེད་  
  
  
༄༅། །ཅག་ཉོན་ཅིག། འཇིག་རྟེན་སྣ་ཚོགས་ནི་ལས་ཉིད་ལ་སེམས་ཅན་རྣམས་རྣམ་པར་རྟེན་པར་བྱེད་དེ། གང་ཡང་སངས་རྒྱས་བཅོམ་ལྡན་འདས་ཀྱི་རྡོ་རྗེའི་  
སྐུ་ཡང་མངོན་པར་གྲུབ་ལ། གང་ཡང་ལྷ་དང། ལྷ་མ་ཡིན་དུ་བཅས་པའི་འཇིག་རྟེན་ཡང་འཁོར་ཞིང་འཁོར་བའི་འབྲོག་དགོན་པ་ཆེན་པོར་རབ་ཏུ་ཞུགས་ལ། འཇིག་རྟེན་  
རྣམ་པ་སྣ་ཚོགས་ཀྱི་ལུས་མངོན་པར་གྲུབ་སྟེ། ཐམས་ཅད་ཀྱང་ལས་དགེ་བ་དང། མི་དགེ་བ་དང་འབྲེལ་པ་ལས་སྐྱེས་ལ། དེ་ལ་བྱེད་པའི་བྱེད་པ་པོའམ། དབང་ཕྱུག་གམ་  
གཙོ་བོའམ། སྐྱེས་བུའམ། གྲངས་ཅན་གྱིས་རབ་ཏུ་འབྱིན་པར་བྱེད་པ་ནི་གང་ཡང་མེད་དོ། །ལས་ལས་སྐྱེས་པ་ནི་མ་གཏོགས་ཏེ། དེ་ཡང་ལས་ཀྱི་རྐྱེན་གྱིས་སྐྱེད་པ་རྒྱུ་ལ་  
ལྟོས་པ་ཡིན་ཏེ། དེ་ཡང་རྒྱུ་དང། རྐྱེན་ལ་ལྟོས་པའོ། །དེ་བཞིན་དུ་རྟེན་ཅིང་འབྲེལ་བར་འབྱུང་བའི་རྐྱེན་ཕན་ཚུན་དུ་འབྱུང་བ་ཉེ་བར་འབྲེལ་བ་ཡིན་ཏེ། ལྷག་མ་འབྱུང་པོ་  
རྣམས་མངོན་པར་འགྲུབ་པ་ནི་འབྱུང་བ་ཆེན་པོ་ལས་སྐྱེས་པ་ཡིན་ཏེ། འབྱུང་བ་ཆེན་པོ་དེ་ཡང་མ་འོངས་པའི་ཕུང་པོ་གཞན་དག་ཏུ་འགྲོ་བར་སྐྱེ་བར་འགྱུར་ཞིང། སྐྱེས་  
ནས་ཀྱང་འགྲོ་བ་དང། ཡུལ་གཞན་རྒྱ་ཆེ་བའི་རྣམ་པར་དབྱེ་བ་དག་ཏུ་སྐྱེ་བར་འགྱུར་ཏེ། དུས་གཞན་ན་ལུགས་ལས་བཟློག་སྟེ་འགག་ན་ཡེ་ཤེས་ཀྱི་མེས་བསྐུལ་ཏེ་  
  
  
ནས་ཐེག་པ་རྣམ་གསུམ་མཉམ་ཞིང་སྤྲོས་པ་མེད་པར་དག་པར་བསྒྲུབ་པར་འགྱུར་རོ། །ཐེག་པ་ཆེན་པོ་ནི་དུས་  
རིང་པོར་ཉེ་བར་ཆགས་པའི་ལས་བདག་གིར་བྱེད་པ་དང། དུས་བར་མ་ནི་རང་རྒྱལ་བསེ་རུ་ལྟ་བུ་རང་བྱུང་གི་ཤེས་རབ་རབ་ཏུ་འབྱུང་བ་དང། གཞན་གྱི་སྒྲའི་རྗེས་སུ་འཇུག་པ་ཉན་  
ཐོས་ནི་དུས་ཐུང་དུས་མངོན་པར་འཚང་རྒྱ་བའོ། །ཆོས་གཞན་ལ་བློ་ཉིད་འཇུག་པར་འགྱུར་བ་ནི་མ་ཡིན་ཏེ། བྱིས་པ་རྣམས་ཀྱི་རྣམ་པར་རྨོངས་པ་ཉིད་དང། ཅི་སྟེ་ཡང་འཇིག་རྟེན་  
སྣ་ཚོགས་གནས་པ་འདི་ནི་ལས་ལས་སྐྱེས་པ་ཡིན་ཏེ། ཕྱོགས་དང་ཆ་བྱད་ཞིག་ན་ནད་མེད་པའི་གོ་འཕང་མྱ་ངན་མེད་པ། རྡུལ་མེད་པ། ལས་ཀྱིས་འཇིག་རྟེན་གྲུབ་པ་ལ་  
ལྟོས་པ་ཡིན་ཏེ། དྲི་མ་མེད་པའི་ལམ་རྣམ་པར་གྲོལ་བ། ཡན་ལག་བརྒྱད་དང་ལྡན་པ། ཤིན་ཏུ་བསིལ་བའི་ལས་ཉིད་ཀྱིས་བྱེད་དེ། ལས་གཞན་ལ་ལྟོས་པ་མ་ཡིན་ཞིང་ལས་དང་  
ལས་མ་ཡིན་པ་ལས་རྣམ་པར་གྲོལ་ཏེ། སྤྲོས་པ་མེད་པ་ལ་ཉེ་བར་གནས་པ་ཡིན་ནོ། །ཐེག་པ་རྣམ་གསུམ་རབ་འཇུག་ལས། །ཞི་བ་གཞན་ཡང་ཡོད་མིན་ཏེ། །སྔགས་ཀྱང་རྣམ་  
པ་གསུམ་དུ་འགྱུར། །རྣམ་གསུམ་ལས་སུ་ཡང་དག་བསྒྲགས། །དེ་ལས་རྣམ་ཟློས་རྣམ་གསུམ་ལས། །རྣམ་པ་གསུམ་དུ་རབ་ཏུ་སྣང། །རིགས་ཀྱང་རྣམ་གསུམ་གསུངས་པ་ནི། །སྔགས་  
  
  
༄༅། །རྣམས་ཀུན་གྱི་གཞི་ཡང་ཡིན། །རིགས་གསུམ་རྣམ་པ་བརྒྱད་དུ་ཡང། །རྒྱུད་དག་ལ་ནི་རབ་ཏུ་སྣང། །རྣམ་པ་གཅིག་ཏུའང་རིགས་སྣང་སྟེ། །སྔགས་  
རྣམས་ཀུན་གྱི་གནས་ཀྱང་ཡིན། །སངས་རྒྱས་རྣམས་ཀྱི་དག་པའི་ཐུགས། །རིགས་ནི་ཞི་བ་མྱ་ངན་འདས། །ཡན་ལག་སོ་སོ་དེ་ཉིད་ལས་།སྔགས་རྣམས་ཀུན་ཏུ་རབ་ཏུ་བསྟན།།  
འཇིག་རྟེན་སྐར་མཁན་ཡན་ལག་ནི། །གྲུབ་པའི་རྒྱུར་ནི་རབ་ཏུ་བརྟག། །དེ་ཉིད་ཡན་ལག་ལས་ཡིན་ཏེ། །རྐྱེན་གྱི་ཡན་ལག་དག་ལ་འཇུག། ཇི་ལྟར་སཱ་ལུའི་འབྲུ་རྣམས་ནི། །  
མྱུ་གུས་རྣམ་པར་ཤེས་པར་བྱེད། །དེ་བཞིན་གྲུབ་པའི་རྫས་རྣམས་ནི། །མཚན་ཉིད་ཀྱིས་ནི་རྣམ་པར་ཤེས། །ཇི་ལྟར་ཁ་དོག་དཀར་པོ་ནི། །ཐ་སྙད་ཀྱིས་ནི་རྣམ་པར་བརྟག་  
དེ་བཞིན་སྐར་མ་ལྡན་པས་ནི། །ཐ་སྙད་དོན་དུ་རབ་ཏུ་བརྟག་ཐམས་ཅད་དུ་ནི་ཐམས་ཅད་ལྡན། །ལས་ནི་གཅིག་པུ་རབ་ཏུ་བསྔགས་།ལས་རྣམས་མེད་པར་མཚོན་པ་  
མེད། །གང་ནའང་ལུས་ནི་ཡོད་མ་ཡིན། །རྒྱུ་མཚན་དང་ནི་སྤྱོད་པ་དང། །སྐྱེ་བ་དང་ནི་རིགས་དང་གནས། །རྟག་ཏུ་ལ་ཉེ་སྣ་ཚོགས་པ། །ལས་དེ་ལས་ནི་ཉེ་བར་དམིགས། །ལས་  
ནི་གང་དུའང་ལུས་ཅན་མིན། །ནང་ན་གནས་ཤིང་མཚོན་པ་མེད་།ཀུན་ནས་སྐྱེ་བོ་རྒས་པ་ན། །རྣམ་པར་འགྱུར་ལས་ཉེ་བར་དམིགས་།དེ་བཞིན་ལུས་ལ་བརྟེན་ནས་ནི། །  
  
  
།འབྲས་བུ་དགེ་དང་མི་དགེའི་རྟགས། །སྐྱེ་བར་ཡང་ནི་རབ་བརྗོད་དང། །རྣམ་པ་སྣ་ཚོགས་ལ་ཉེ་བཟང། །ལས་རྣམས་སྣ་ཚོགས་དག་ལས་བྱུང། །  
དུས་ཚོད་དེ་བཞིན་འགྲོ་བ་དང། །རྣམ་པ་སྣ་ཚོགས་སྲོག་ཆགས་སྒྲ། །གྲུབ་དང་མ་གྲུབ་མཚན་མ་ནི། །རྐྱེན་གྱི་དོན་ལ་ལྟོས་པ་ཡིན། །རྒྱུ་མཚན་སྤྱོད་དང་མཚན་མ་ནི། །རྐྱེན་ལ་མངོན་  
པར་རབ་ཏུ་བརྟག། དེ་བས་རྣམ་ཀུན་འབད་ནས་ནི། །རྐྱེན་ལ་རག་ལས་བྱ་བ་ཡིན། །ཟློས་པའི་སྔགས་རྣམས་རྟག་ཏུ་ནི། །གྲུབ་པ་རྒྱུ་ལ་ལྟོས་པ་ཡིན། །འདི་དག་རྐྱེན་གྱི་ཡན་ལག་  
ནི༑ ༑ལས་ནི་བདག་གིར་བྱེད་པས་མཚོན། །མི་མཚོན་སྔགས་རྣམས་ཐམས་ཅད་ནི། །བགེགས་ལས་ཤིན་ཏུ་མི་བཟད་འགྱུར། །དེ་བས་འདི་དག་ཐམས་ཅད་ཀྱི། །ཡན་ལག་  
ཏུ་ནི་ཐུབ་པས་གསུངས། །ས་དབང་རྒྱལ་པོ་ཐམས་ཅད་མཁྱེན་།བྱང་ཆུབ་སྙིང་པོར་ཏིང་འཛིན་ཐོབ། །སྔགས་ནི་ཡོངས་སུ་གསུངས་པ་ན། །བགེགས་རྣམས་མ་ལུས་རབ་ཏུ་  
འཇིག། རྨི་ལམ་ངན་དང་མཚན་མ་ངན། །བཟོད་པར་དཀའ་བའང་རྣམ་པར་འཇོམས། །ཀུན་མཁྱེན་བདག་ཉིད་ཆེན་པོ་ཡི། །དེ་ཐུགས་བྱང་ཆུབ་ལ་ཞུགས་པ། །མ་རུངས་བདུད་  
ཀྱི་སེམས་ཀྱིས་ནི། །བགེགས་ཆེན་འཇིག་པར་ག་ལ་འགྱུར། །དེ་ནས་འཇིགས་པ་ཆེན་པོ་ནི། །དེས་ནི་རྒྱུ་མཚན་མེད་པར་སྣང། །རྣམ་པ་སྣ་ཚོགས་འཇིགས་པ་རྣམས། །དེ་ལ་  
  
  
༄༅། །རྒྱུ་མཚན་མེད་པར་བྱུང། །དེ་ནི་བསོད་ནམས་སྟོབས་བསྐྱེད་པ། །ཡུན་རིང་དུས་སུ་ཡོངས་སུ་བསྔགས། །དེ་ཡི་སྔགས་ཀྱི་སྟོབས་ཀྱིས་ནི། །དེ་ཚེ་བདུད་  
ནི་བཅོམ་པར་འགྱུར། །རྫུ་འཕྲུལ་ལྡན་ཞིང་བརྩོན་འགྲུས་ཆེ། །དེ་ཡི་འོད་ཆེན་ལྡན་པར་འགྱུར། །དེ་ཡི་སྔགས་ཀྱི་མཐུ་ཡིས་ནི། །བྱང་ཆུབ་དམ་པ་ཐོས་པར་འགྱུར། །རྨི་  
ལམ་ངན་པ་ཉེར་འཇིག་པ། །སྔགས་དེ་འདིར་ནི་བཤད་པར་བྱ། །གང་དག་ས་ལ་སྤྱོད་པ་ཡི། །འབྱུང་པོའི་ཚོགས་ཀུན་རབ་ཉོན་ཅིག། རྨི་ལམ་ངན་པ་བཟོད་དཀའ་དང།།  
མ་རུངས་སེམས་ཅན་ཟློག་བྱེད་པ། །རྒྱལ་བ་སཱ་ལ་དབང་པོ་ཡི་།སྔོན་ནི་སྔགས་རྒྱལ་ཡོངས་གསུངས་པ། །ལྷ་ཡི་ཚོགས་དང་གཟའ་རྣམས་དང། །རྒྱུ་སྐར་སྐར་མཁན་རྣམས་  
ཉོན་ཅིག་གཟའ་དང་རྒྱུ་སྐར་སྐར་མ་རྣམས། །མ་རུངས་ཚར་གཅད་དོན་དང་ནི། །འབྱུང་པོ་རྣམས་ནི་ཐམས་ཅད་ཀྱང། །ཞི་བའི་སེམས་ནི་རབ་བསྐྱེད་ཕྱིར། །གང་དག་ས་ལ་  
སྤྱོད་པ་དག་རྐང་མེད་རྐང་མང་དག་དང་ནི། །རྐང་གཉིས་དང་ནི་རྐང་བཞི་དང། །མདོར་ན་སེམས་ཅན་ཐམས་ཅད་ནི། །འགྲོ་བ་དང་ནི་གནས་པ་ཡི། །འབྱུང་བོའི་ཚོགས་  
རྣམས་ཀུན་ཉོན་ཅིག། ན་མསརྦ་བུདྡྷ་ནཱཾ། ཨ་པྲ་ཏི་ཧ་ཏ་ཤཱ་ས་ནཱ་ནཱཾ། ཨོཾ་ཁ་ཁ་ཁཱ་ཧི་ཁཱ་ཧི་ཧཱུཾ་ཧཱུཾ་ཛཱ་ལ་ཛཱ་ལ། པྲ་ཛཱ་ལ་པྲ་ཛཱ་ལ། ཏིཥྛ་ཏིཥྛ་ཥྚི་ཕཊ་ཕཊ་སཱཧཱ། །གཙུག་  
  
  
།སྔགས་འདི་སྔགས་རྣམས་ཀུན་གྱི་མཆོག། གང་ཞིག་ལས་རྣམས་སྟོང་ཕྲག་ནི། །དགུ་བཅུ་རྩ་བཞི་དག་དང་ནི། །བཀྲ་ཤིས་ཐམས་ཅད་འདོད་པ་  
ཡི༑ ༑རྣམ་པ་སྣ་ཚོགས་ལས་རྣམས་བྱེད། །རྨི་ལམ་ངན་དང་མཚན་མ་ངན། །ལན་གཅིག་བཟླས་པས་སེལ་བར་བྱེད། །ལས་རྣམས་གཞན་ཡང་བྱེད་པ་ནི། །སྔགས་རྣམས་ཀུན་གྱི་  
བདག་པོ་ཡིན། །འབྱུང་པོ་ཀུན་ལ་དབང་བྱེད་པ། །བླ་མ་མངའ་བདག་སངས་རྒྱས་འདི། །སྔགས་འདི་དྲན་པ་ཙམ་གྱིས་ནི། །སྔགས་རྣམས་མ་ལུས་རབ་ཏུ་སེམས། །རྫོགས་སངས་རྒྱས་  
པ་ལྷ་ཡི་ལྷས། །ཐུབ་མཆོག་གིས་ནི་དེ་གསུངས་ནས། །ཡུད་ཙམ་མི་གསུངས་བཞུགས་ནས་ནི། །ཅུང་ཟད་དུས་ནི་གཞག་པར་མཛད། །དེ་ཚེ་གནས་གཙང་གནས་པ་ཡི། །ལྷ་ཡི་  
ཚོགས་ཀྱང་འདུག་པར་འགྱུར། །ལྷ་རྣམས་གཙོ་བོ་ཐམས་ཅད་ནི་།རྒྱུ་སྐར་གཟའ་དང་སྐར་མ་རྣམས། །གཙུག་ཏོར་སྔགས་ཀྱི་བྱིན་རླབས་ཀྱིས། །འཇིགས་ཤིང་དམ་ཚིག་ལ་  
གནས་ཕྱིར། །གཙུག་ཏོར་ཞེས་བྱ་མཐུ་བོ་ཆེ། །མཐུ་མཉམ་མཐུ་ནི་ཆེན་པོ་སྟེ། །བརྒྱ་ཕྲག་ལྔའམ་བྮིའམ་ནི། །དེ་བཞིན་བདུན་ནམ་བརྒྱད་དང་དགུ། གཉིས་དང་དྲུག་དང་  
ལྔ་དང་བདུན། །གཙུག་ཏོར་དབང་པོ་རབ་ཏུ་བསྒྲགས། །ད་ལྟར་གྲངས་དང་གྲངས་མེད་ནི། །གཙུག་ཏོར་རྒྱལ་པོ་དགེ་བ་ཡིན། །དེ་དག་དང་ནི་སྔགས་འདི་མཚུངས། །སྔོན་གྱི་  
  
  
༄༅། །རྒྱལ་བ་རྣམས་ཀྱིས་བཤད།། །།འཕགས་པ་འཇམ་དཔལ་གྱི་རྩ་བའི་ཆོ་ག་བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་  
ཏུ་རྒྱས་པའི་མདོ་ལས། ལས་བདག་གིར་བྱས་པའི་རྐྱེན་གྱི་ལེའུ་རབ་འབྱམས་ལས། བཅུ་བདུན་པ་རྫོགས་སོ།། །།དེ་ནས་བཅོམ་ལྡན་འདས་ཤཱཀྱ་ཐུབ་པས་རྒྱུ་སྐར་  
དང། གཟའ་དང། སྐར་མ་དང། སྐར་མཁན་ཐམས་ཅད་འཇིག་རྟེན་གྱི་ཁམས་ཐམས་ཅད་དུ་གཏོགས་པ་དང། ཕྱོགས་ཐམས་ཅད་དུ་རྣམ་པར་གནས་པའི་རྫུ་འཕྲུལ་ཆེན་  
པོ་དང་ལྡན་པའི་མཆག་རྣམས་ལ་བཀའ་སྩལ་པ། གྲོགས་པོ་དག་ཁྱེད་ཅག་ཉོན་ཅིག། གཟའ་དང། རྒྱུ་སྐར་ཐམས་ཅད་ཀྱི་མཐུའི་ཚིག་ཁྱེད་ཅག་ཐམས་ཅད་དག་ལ་  
ཡང་སྟོན་ཅིག། ཁྱེད་ཀྱི་སྔགས་བྱ་བའི་དོན་ཐམས་ཅད་ཀྱང་སྒྲུབས་ཤིག། ཁྱོད་ཀྱིས་དམ་ཚིག་ལ་ཡང་གནས་པར་གྱིས་ཤིག་སྔགས་ཀྱི་རྒྱལ་པོ་འཇམ་པའི་དབྱངས་ཀྱིས་  
བསྟན་པ་འདི་གྲུབ་ན། དེ་ནས་གཞན་ཆོ་གའི་རྒྱལ་པོ་གྲུབ་པ་ལ་ཡང་ཁྱེད་ཅག་ཡིད་དད་པར་གྱིས་ཤིག་ཅེས་སོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་གཟའ་རྣམས་  
ཀྱི་སྤྱོད་པ་སེམས་ཅན་ཐམས་ཅད་ཀྱི་དོན་དུ་གསུངས་ཏེ། ཟློས་པ་ཐམས་ཅད་ལ་ཕན་པའི་ཕྱིར་དང། སྔགས་ཀྱི་དོན་ཡང་རབ་ཏུ་བསྒྲུབས་པའི་ཕྱིར་ཐམས་ཅད་ཀྱང་ཐམས་  
  
  
།ཐ་སྐར་དང་ནི་བྲ་ཉེ་དང་།སྨིན་དྲུག་དང་པོའི་རྒྱུ་སྐར་ཏེ། །རྒྱུ་སྐར་གསུམ་པོ་འདི་དག་ལ་།མིག་དམར་གཟའ་ནི་བདག་པོ་ཡིན། །ལུག་ནི་ཁྱིམ་དུ་  
བསྟན་པ་སྟེ། །འདི་ལ་གྲུབ་པ་ཡོད་མ་ཡིན། །གྲུབ་མཆོག་བར་མ་ཐ་མ་ཉིད། །གྲུབ་པ་ཡིན་པར་འདོད་པ་ཡིན། །ལས་རྣམས་ཀུན་ཏུའང་མི་འགྲོ་ཞིང། །མ་རུངས་གཟའ་ནི་རྣམ་  
པར་ཟློག་སྣར་མ་མགོ་དང་དེ་བཞིན་དུ། །ལག་ཏུ་རྒྱུ་སྐར་བརྗོད་པ་ཡིན། །རྒྱུ་སྐར་ནབ་སོ་རྒྱལ་དང་ནི། །སྐག་ཏུའང་རབ་ཏུ་བརྗོད་པ་ཡིན། །མཆུ་དང་དེ་བཞིན་གྲེ་དང་དབོ། །དེ་  
བཞིན་མེ་བཞི་ནག་པ་དང། །ས་རི་ས་ག་ལྷ་མཚམས་དང། །སྣྲོན་དང་དེ་བཞིན་སྣྲུབས་དང་ནི། །ཆུ་ནི་སྟོད་སྨད་དགེ་བ་སྟེ། །ཟློས་པ་ལ་ཕན་རབ་ཏུ་བསྔགས། །རྒྱུ་སྐར་གྲོ་བཞིན་  
མོན་གྲུ་ནི། །དྲག་པོའི་ལས་ལ་རབ་ཏུ་བསྔགས། །མོན་གྲེ་ཁྲུམས་ནི་སྟོད་སྨད་གཉིས། །རྒྱུ་སྐར་གྲུབ་པའི་རྒྱུ་ཡིན་ནོ། །ནམ་གྲུ་ལ་སྐྱེས་དཔལ་དང་ལྡན། །འཐབ་ལ་དགའ་  
ཞིང་འཇིགས་པ་མེད། །རྒྱུ་སྐར་ལྷག་མ་གཙོ་བོ་ནི། །དུས་ཀྱི་ཐ་མར་འབྱུང་པ་མིན། །ཇི་བཞིན་ལེགས་པར་སྤྱོད་པ་དང། །གྲུབ་དང་བསོད་ནམས་རབ་ཏུ་བསྒྲགས། །ཉེ་རྒྱལ་དང་  
ནི་ཐ་ཆུང་དང། །འདོད་པ་དག་ནི་ཉིད་ཡིན་ནོ། །ཡང་དག་བདེན་དང་འཇིག་རྟེན་དང། །སྣང་བར་ཡང་ནི་བརྗོད་པ་ཡིན། །ལོངས་སྤྱོད་སྦྱིན་དང་དགེ་སྦྱིན་དང། །མ་འགགས་  
  
  
༄༅། །པ་དང་འགགས་པ་ཉིད། །གྲགས་སྦྱིན་གཟི་བརྗིད་རྒྱལ་པོ་དང། །དེ་བཞིན་རྒྱལ་པོ་འཇིག་རྟེན་དང། །རྒྱུ་སྐར་མང་པོ་གསུངས་པ་སྟེ། །སྟོང་ཕྲག་དྲུག་ཅུ་རྩ་  
བཞི་འོ། །དུས་ཀྱི་ཐ་མ་འདི་ལ་ནི། །འདི་དག་གི་ནི་ནུས་པ་ཡོད་།ཆོ་ག་རྒྱལ་འདི་བདེ་དོན་དུ། །དེ་ཙམ་ཤེས་པར་གསུངས་པ་ཡིན་།རང་ཉིད་འོད་ལྡན་སེམས་ཅན་ནི། །དེ་ཡི་དུས་  
སུ་རྫོགས་ལྡན་ཡིན། །ཐམས་ཅད་ནམ་མཁའ་ལ་འགྲོ་ཞིང། །རྒ་དང་འཆི་བ་རྣམ་པར་སྤངས། །དེ་ཡི་དུས་སུ་རྒྱུ་སྐར་མེད། །ཉི་མ་ཟླ་བ་སྐར་མ་མེད། །ལྷ་དང་ལྷ་མིན་འཇིག་  
རྟེན་མེད། །དང་པོའི་དུས་ནི་དུས་མཆོག་ཡིན། །མིང་མེད་རིགས་ཀྱང་ཡོད་མ་ཡིན། །ཚེས་དང་སྐྱེ་བའི་སྐར་མ་མེད། །བསྙུང་བ་མེད་ཅིང་སྔགས་ཀྱང་མེད། །དགེ་དང་མི་དགེའི་  
ལས་ཀྱང་མེད། །འདི་དག་རང་དགར་སྤྱོད་པ་སྟེ། །བཟའ་དང་བཟའ་བར་བྱ་བའང་མེད། །འདི་དག་ནད་མེད་དག་པ་སྟེ། །རྟག་ཏུ་སེམས་ཅན་རྣམ་མང་པོ། །དེ་ནས་དུས་ནི་བྲི་བ་  
ན༑ ༑འཇིག་རྟེན་སྣོད་མིན་རབ་ཏུ་འཇུག་སྔོན་གྱི་ལས་ཀྱིས་དྲངས་ནས་ནི། །དེ་ནས་ས་ཡི་སྟེང་དུ་འགྲོ། །ས་སྟེང་ལྷ་གནས་གཞལ་མེད་ཁང། །ལྷ་དང་ལྷ་མིན་ཡང་དག་བྱུང།།  
བར་མའི་དུས་སུ་ཕྱིན་གྱུར་ནས། །མི་ཡི་ལུས་ལ་ཡང་དག་རྟེན་།བཟའ་དང་བཏུང་ལ་བརྐམ་ཆགས་པས། །འོད་དེ་དག་ནི་རབ་ཏུ་ཉམས་།ལུས་ནི་སྲ་བ་ཉིད་གྱུར་ཅིང། །དགེ་  
  
  
།དེ་ནས་ཉིན་ཞག་ཟླ་བ་དང་།གཟའ་ཡི་འོད་ནི་འབྱུང་བར་འགྱུར། །དེ་ནས་བཟུང་ནས་གང་ཅུང་ཟད། །སྐར་མའི་དཔྱད་ཤེས་པ་ཉིད་དང། །སེམས་ཅན་རྗེས་སུ་  
གཟུང་བར་བརྗོད། །ངས་ནི་དེ་དག་བསྟན་པ་ཡིན། །སྔོན་ནི་དྲང་སྲོང་ཆ་བྱད་གྱུར། །བློ་ལྡན་ཚངས་པའི་ཆ་བྱད་དང། །དབང་ཕྱུག་ཆེན་པོའི་ལུས་བསྟན་ཅིང། །ཡང་ན་ཁྱབ་འཇུག་ཆ་  
བྱད་ཀྱིས། །ནམ་མཁའ་ལྡིང་གི་ལུས་སྤྱད་དང། །གནོད་སྦྱིན་སྲིན་པོ་དྲི་ཟ་དང། །ཤ་ཟ་དག་གི་ལུས་ཉིད་གྱུར། །སྐྱེ་དང་སྐྱེ་བར་བདག་ཉིད་སྐྱེས། །བྱང་ཆུབ་སེམས་དཔས་མཁས་  
པ་ནི། །དེ་དང་དེར་ནི་སྐྱེ་བ་ལ། །བྱང་ཆུབ་སེམས་དཔའི་སྤྱོད་དོན་ཕྱིར། །རྟག་ཏུ་སྐྱེ་བའི་དབང་གིས་སོ། །བདག་ཉིད་དེ་ཚེ་དུས་དག་ཏུ། །སྔོན་གྱི་བྱང་ཆུབ་སེམས་དཔར་གྱུར། །  
མི་ཤེས་མུན་པས་བསྒྲིབས་པ་ལཾ། །བདག་ནི་དེ་ཚེ་བྱིས་པར་གྱུར་།འཇིག་རྟེན་ཇི་སྙེད་ཡོད་པ་ཡི། །ཁྱབ་འཇུག་གིས་བྱས་གཟོ་སྤྱད་དང། །ལུགས་ཀྱི་བསྟན་བཅོས་སྔོན་གྱི་  
རབས། །དེ་བཞིན་རིག་བྱེད་བརྡ་སྤྲོད་པ། །སྡེབ་སྦྱོར་སྐར་མའི་དཔྱད་ཉིད་དང། །རྩིས་དང་སྒྱུ་རྩལ་འདོད་པ་དང། །ལོག་ཤེས་དེ་བཞིན་ཤེས་པ་དང། །དེ་བཞིན་ལོག་པར་སྤྱོད་  
ཉིད་དང། །འཇིག་རྟེན་བསྟན་བཅོས་ཐམས་ཅད་ནི། །ཡུན་རིང་བདག་གིས་སྔོན་བསྟན་ཏོ། །ཞི་བ་ཐུབ་བདག་ཇི་ལྟར་བར། །ཡེ་ཤེས་བདག་གིས་ཐོབ་མ་ཡིན། །བྱང་ཆུབ་རྒྱུ་  
  
  
༄༅། །ནི་གྲོལ་དོན་དང། །དེ་བཞིན་དུ་ནི་ཐར་པའི་ཕྱིར་།འཁོར་བའི་བཙོན་རར་རབ་བཅིངས་པས། །ལས་ཀྱང་ལས་ཀྱང་བདག་མ་གྲོལ། །ཞི་བ་རྣམ་རྒྱལ་སངས་  
རྒྱས་ཉིད། །མ་ཉམས་གོ་འཕང་མྱ་ངན་འདས། །ཡུན་རིང་དོན་དུ་མངོན་འདོད་ཅིང། །ལེགས་པར་ཡོངས་སུ་བཙལ་བས་ཐོབ། །དེ་ལྟར་བདག་གིས་རིག་ལྡན་པས། །ཚེགས་  
ཆུང་བྱ་བས་ཐོབ་པ་ཡིན། །རྒྱལ་བས་སྔོན་ནི་བསྟན་པས་ན་།རང་བྱུང་ཡེ་ཤེས་ཐོབ་པ་ཡིན། །དེ་འདྲའི་གནས་ནི་རབ་མཐོང་བ། །ཕྱི་རོལ་ལམ་གྱིས་ཐོབ་མ་ཡིན། །བྱང་ཆུབ་  
རྒྱུ་ནི་རྙེད་དཀའ་བས། །འཁོར་བའི་དགོན་པར་འཁྱམས་པ་ཡིན་།བདག་གི་རང་བྱུང་འདི་འདྲ་བ། །ཡེ་ཤེས་བདག་གིས་ཐོབ་པ་མིན་།རིག་པ་བཟང་པོའི་ལས་དགའ་  
བས། །དེ་ནི་མྱ་ངན་འདས་པ་ཐོབ། །བདག་གིས་བསྟན་བཅོས་འདི་དག་ནི། །བསྡུས་པ་འབའ་ཞིག་བྱས་པ་ཡིན། །ལས་ལས་གྲོལ་བ་མེད་པར་ནི་།གྲུབ་པའི་རྒྱུ་ནི་རྙེད་  
མ་ཡིན། །འཁོར་བའི་ཡུན་རིང་ཞགས་པ་འདིས། །ལས་ཀྱི་འཆིང་བས་ངེས་པར་བཅིངས། །དེ་ཡི་འགྲོ་འདི་བདག་ཉིད་ཆེ། །དགེ་དང་མི་དྒེའང་སྨིན་པར་འགྱུར། །རྒྱུ་སྐར་  
གཟའ་དང་སྐར་མའི་དཔྱད། །མཚོན་པར་བྱེད་པ་ཁོ་ནར་ཟད། །ཆོས་དང་མི་ལྡན་མི་རྣམས་དང། །གཞན་ལ་རྟགས་ནི་སྣང་མི་འགྱུར་།དེ་ཉིད་ཀྱིས་ན་གཟའ་གསུངས་པ། །  
  
  
།འཇིག་རྟེན་སྐྱོང་བ་བཞི་དག་དང། །ཁམས་ནི་བཞི་པོ་དག་དང་ནི། །ཆུ་དང་ས་དང་རླུང་དང་མེ། །ནམ་མཁའ་ཡོངས་སུ་བསྟན་པ་ཡིན། །འབྱུང་བ་  
ཡང་དག་བསྡུ་བའི་ཕྱིར། །འདི་དག་འབྱུང་བ་ཆེན་པོ་ཡིན། །སེམས་ཅན་ཡང་དག་བསྡུ་བའི་ཕྱིར། །བག་མེད་ལས་ཀྱིས་བྱས་པ་ཡིན། །དེ་དག་དུས་ནི་ངེས་པ་ཡིས། །སྔགས་རྣམས་  
གྲུབ་པར་གྱུར་པ་ཡིན། །དེ་ཡི་སྐྱེ་བ་འབད་པ་ཡིས། །དགེ་དང་མི་དགེ་བསྲུང་བར་བྱ། །རང་བཞིན་གྱིས་ནི་འཇིག་རྟེན་གཙོ། །ལྷ་ཡི་དབང་ཕྱུག་བརྒྱ་བྱིན་སོགས། །དེ་ཡང་དེ་ཚེ་དེ་  
དུས་སུ། །དུས་ཀྱི་མཐར་ནི་ཡོངས་སུ་བརྟགས། །དུས་ཀྱི་ཐ་མ་དག་ལ་ནི། །སྔགས་རྣམས་གྲུབ་པ་ངེས་པ་ཡིན། །དེ་ཉིད་ཀྱིས་ན་ཐུབ་དབང་པོས། །གཞོན་ནུ་ཡོངས་སུ་བརྟགས་  
པ་ནི། །ཤེས་རབ་ཆེན་པོ་འཇམ་པའི་དབྱངས། །བྱིས་པ་གཞོན་ནུའི་གཟུགས་དང་ལྡན། །འཇིག་རྟེན་འདིར་ནི་ཀུན་ཏུ་རྒྱུ། །སེམས་ཅན་རྗེས་སུ་བཟུང་བར་བཟོད། །དེ་ཡི་དུས་སུ་  
གྲུབ་པ་ནི། །འཇམ་པའི་དབྱངས་ནི་རབ་ཏུ་མཐོང། །རྒྱུ་སྐར་སྐར་མའི་དཔྱད་ཤེས་པ། །དེ་ཡི་ཚེ་ན་འབྱུང་བར་འགྱུར། །ཉི་ཤུ་རྩ་བདུན་རྒྱུ་སྐར་དང། །ཡུད་ཙམ་དག་ཏུ་རབ་ཏུ་  
བསྒྲགས། །དུས་ཀྱི་ཐ་མ་དེ་ལ་ནི། །བཅུ་གཉིས་ཁྱིམ་ཡང་ཡོད་པ་ཡིན། །རྒྱུ་སྐར་ཚོགས་ལ་བརྟེན་ནས་ནི། །དེ་དག་གཟའ་ནི་རྣམ་པར་དབྱེ། །ཐམས་ཅད་སོ་སོར་གྱུར་པ་ནི། །  
  
  
༄༅། །འཇམ་དཔལ་གྱིས་ནི་སོ་སོར་མཛད། །སྐྱེ་བ་དང་ནི་སྤྱོད་པ་ཉིད། །ཁྱིམ་རྣམས་ཀུན་ལ་རབ་ཏུ་གནས། །སྐྱེ་བོ་རྨོངས་པས་ཁྱབ་གྱུར་ལ། །དགེ་དང་མི་དགེ་  
འབྲས་བུ་འབྱུང། །དེ་ཉིད་ལས་ཀྱི་འཆིང་བ་ཡིས། །དེ་དག་ཁྱིམ་ནི་ཡང་དང་ཡང། །སེམས་ཅན་རྣམས་ཀྱིས་གྲུབ་པ་ཙམ། །དགེ་དང་མི་དགེ་རྟོག་པར་བྱེད། །རྒྱུ་སྐར་སྣར་མར་ལྡན་  
པར་ནི། །སྐྱེ་བར་ཡོངས་སུ་རབ་བརྟགས་པ། །དཔལ་ལྡན་བཟོད་པ་ཕུན་སུམ་ཚོགས། །ཚེ་རིང་བུ་ནི་མང་བ་དང། །རྟག་ཏུ་དེ་ཚེ་ནོར་སྐལ་ལྡན། །དེ་ནི་དམག་གི་བདག་པོ་བྱེད། །  
འདི་ནི་ཁྱུ་མཆོག་ཁྱིམ་སྐྱེས་ན། །ཁྱུ་མཆོག་ཉིད་ལ་ཡོངས་སུ་འཆི། །མགོ་ཉིད་ལ་ནི་འཇིག་རྟེན་ཤེས། །ཆས་ལྡན་མཐོང་ན་དགའ་བར་འགྱུར། །སྨིན་དྲུག་ཆར་སྐྱེས་རྟག་ཏུ་ནི།།  
ས་བདག་རྒྱལ་པོར་སྣང་བ་སྟེ། །ཡང་དག་སྐྱེ་བ་དེ་ལ་རྟེན་།རྟག་ཏུ་རྒྱ་མཚོ་གསུམ་བདག་འགྱུར། །ཕྱོགས་གཅིག་སྐྱེས་པ་བགྲོད་དཀའ་བའི། །ཕྱོགས་གཅིག་རྒྱལ་པོར་  
འགྱུར་བ་ཡིན། །གཟའ་ནི་བླ་མས་མཚན་པ་ཡི། །གལ་ཏེ་སྐྱེ་བར་འབྱུང་གྱུར་ན། །ས་ནི་ཁོར་ཡུག་མ་ལུས་པར། །རྗེས་སུ་སྤྱོད་པར་འགྱུར་བ་ཡིན། །ལོ་ནི་བཅུ་དང་ལྔ་བོ་ཉིད་  
དེ་ཡི་རྒྱལ་ཐབས་བྱེད་པར་འགྱུར། །ཐ་སྐར་བྲ་ཉེ་ཉིད་དང་ནི་།སྨིན་དྲུག་ཆ་ལ་སྐྱེས་གྱུར་པ། །ཁྱིམ་འདི་དག་གི་ནུས་པ་ནི་།ཚོང་གི་དོན་གྱིས་ནོར་སྒྲུབ་འགྱུར། །གལ་ཏེ་  
  
  
།དབང་ཕྱུག་ལོངས་སྤྱོད་ཕུན་སུམ་ཚོགས། །རྒྱུ་སྐར་འདི་ལ་སྐྱེས་པ་ན། །ཉི་མའི་དཀྱིལ་འཁོར་དམར་བར་འགྱུར། །དེ་བཞིན་ཉི་མ་ནུབ་པ་ན། །དེ་ནི་འཆི་བར་  
འགྱུར་བ་ཡིན། །མ་རུངས་ཚམ་ཚོམ་མེད་པ་དང། །བདེན་པར་སྨྲ་བ་མ་ཡིན་དང། །ལུས་ཀྱི་ལྤགས་སྲབ་དམར་བའི་མདོག། ས་ཡི་སྟེང་ན་དེ་སྣང་ངོ། །འདི་ཡི་འགྲོ་བ་སྐད་  
ཅིག་ནི། །མིག་འབྱེད་འཛུམས་སུ་རབ་ཏུ་བསྟན། །འདི་ཡི་བར་དུ་གར་སྐྱེས་པ། །རྒྱ་ཆེ་ཡོན་ཏན་དེ་འདི་ཡིན། །སེ་གོལ་གཏོགས་གནས་ཙམ་དུ་ནི། །འདི་ཡི་འགྲོ་བ་རབ་ཏུ་  
བསྟན། །དེ་ན་དེ་དག་འགྲོ་བ་ཉམས། །གཟའ་རྣམས་ཀྱིས་ནི་མཐོང་མ་ཡིན། །སྐྱེ་བ་རྣམ་པར་འདྲེས་གྱུར་པའི། །སེམས་ཅན་རྣམ་པ་སྣ་ཚོགས་སྐྱེ། །འདྲེས་པའི་འགྲོ་བ་ཕུན་  
སུམ་ཚོགས། །འདྲེས་པའི་ལོངས་སྤྱོད་ལྡན་པ་ཡིན། །དེ་ཉིད་ཀྱིས་ན་མི་སྐྱེ་སྟེ། །སྐྱེ་བ་ཉིད་དུ་བརྗོད་པ་ཡིན། །སྐྱེ་བའི་སྐར་མ་སུམ་ཅུ་ནི། །དགེ་དང་མི་དགེའི་འབྲས་བུ་འབྱུང་  
གཟའ་ནི་མིག་དམར་གྱིས་མཚན་པ། །འདི་ནི་མ་རུངས་སྐྱེ་བར་འགྱུར་།གསུས་ཆེ་ལུས་ནི་སྣུམ་པ་དང། །མིག་དཀྱུས་རིང་ཞིང་སྙན་པར་སྨྲ། །གཟའ་ནི་ཕུར་བུས་བལྟས་པ་  
ནི༑ ༑རྟག་ཏུ་བརྟན་ལྡན་སྐྱེ་བར་འགྱུར། །ཆུ་ཚོད་ཟུང་ཙམ་ཉི་མ་དང། །ཟླ་བའི་ལྷ་ནི་ར་བ་བཤད་པ། །དེ་བཞིན་རྟག་ཏུ་ཉིན་མཚན་ལ། །ཡང་དག་སྐྱེ་བར་འདོད་པ་ཡིན། །ཕྱིན་  
  
  
༄༅། །ཅི་ལོག་པའི་སྐྱེ་བ་གཞན། །ཕྱིན་ཅི་ལོག་ཏུའང་བརྟགས་པ་ཡིན། །གཟའ་ནི་དགེ་བ་མཐོང་བ་དང། །མི་དགེའི་སྐྱེ་བ་དགེ་མི་དགེ་མི་དགེའི་འབྲས་བུ་  
གྲུབ་པ་དང། །ཡང་དག་སྐྱེ་བ་བཟང་པོ་འབྱུང། །འགྲོ་བའི་སྐྱེ་གནས་ལ་བརྟེན་ནས། །ཁྱིམ་ལ་སྐྱེ་བར་རབ་ཏུ་གནས། །གཟའ་ནི་ངན་སྤོང་བུས་མཚན་པ། །སྦྱིན་བྱེད་སེམས་  
དཔའ་ཆེ་བ་སྟེ། །ལག་དང་ནབ་སོ་དག་དང་ནི། །སྐག་གི་ཆ་ལ་རབ་ཏུ་བརྗོད། །འདི་དག་ལ་སྐྱེས་གཏོང་བ་ཆེ། །གཡོ་སྒྱུ་ཅན་ནི་བབ་ཅོལ་བྱེད། །དོན་དང་དོན་མེད་འབྱོར་  
པ་ལ། །རྟག་ཏུ་བརྐམ་ཆགས་བུད་མེད་ཆགས། །གཞན་གྱི་བུད་མེད་མངོན་འགྲོ་ཞིང། །དེ་ཉིད་ནག་པོ་ལ་སྤྱོད་དང། །དུད་པའི་མདོག་འདྲར་སྐྱེ་འགྱུར་ཏེ། །དྲག་ཅིང་འཁྲིག་  
པ་ལ་ཡང་དགའ། །སྦྱོར་བའི་ཁྱིམ་ལ་རབ་བརྟེན་ནས། །དེ་ནི་སྤེན་པ་དག་ལ་སྐྱེ། །ཉིན་དང་མཚན་དུ་ཡང་དང་ཡང། །དེར་གནས་སྤེན་པ་རྒྱུ་བར་བྱེད། །དེ་ལས་སྐྱེས་པ་ཉི་མ་  
ཕྱེད། །སེམས་ནི་སྟོབས་དང་ལྡན་པར་འགྱུར། །དེ་ཡི་དུས་ལ་གང་སྐྱེས་པ། །དེ་ཡི་མཚན་ཉིད་བརྗོད་པར་བྱ། །ནོར་ནི་གྲུབ་པར་འགྱུར་བ་དང། །དབང་ཕྱུག་གིས་ནི་ལེགས་  
མཚན་པའོ། །རྒྱུ་སྐར་ད་བཞིན་རྒྱལ་དང་ནི། །སྐག་ལ་ཡང་ནི་གང་སྐྱེས་པ། །འདི་ནི་སྦལ་བའི་ཁྱིམ་ཡིན་ཏེ། །དགེ་དང་ལྡན་ཞིང་རྫུ་འཕྲུལ་ཆེ། །མདོག་ནི་སེར་པོ་དང་  
  
  
།དེ་ནི་སྐྱེ་བ་མཆོག་ཏུ་བསྟན། །རྟག་ཏུ་དེ་བཞིན་མཚན་ཕྱེད་དུ། །འདི་ནི་སྐྱེ་བར་བསྟན་པ་ཡིན། །དེ་ཡི་དུས་ཀྱི་ཚད་ལ་ནི། །གལ་ཏེ་སེམས་ཅན་སྐྱེ་བར་འདོད། །ཆོ་ག་  
མཐོང་བའི་རྒྱུ་ཡིས་ན། །འདི་ནི་དོན་རྣམས་ཐམས་ཅད་སྒྲུབ། །དེ་ནི་ཤིན་ཏུ་གཞོན་པ་ནས། །རྒྱལ་ཐབས་བྱེད་ཅིང་ནོར་རྣམས་ཐོབ་།མདོག་ནི་སེར་དང་སྔོ་བསངས་ནི། །ཁ་དོག་  
རྒྱས་པ་སྣང་བར་འགྱུར། །གཙང་སྦྲའི་སྤྱོད་ལ་དགའ་བ་དང་།དེ་ནི་དཔལ་ལྡན་འཇིགས་མེད་སྐྱེ། །མཆུ་དང་དེ་བཞིན་གྲེ་དང་ནི་།དེ་བཞིན་དབོ་ཡི་ཆ་དག་ནི། །སྣང་བྱེད་ཀྱི་ནི་  
ཞིང་དུ་འགྱུར། །སེང་གེའི་ཁྱིམ་དུ་བྱ་བ་ཡིན། །དེ་ལ་སྐྱེས་བ་དཔའ་བོ་ཆེ། །ཤ་ཡི་ཁ་ཟས་དེ་ལ་དགའ། །རི་ཡི་རྫོང་ལ་བརྟེན་ནས་ནི། །རྒྱལ་ཐབས་དབང་ཕྱུག་བྱེད་པར་འགྱུར།།  
གལ་ཏེ་དེ་སྐྱེས་ཐོབ་གྱུར་ན། །ཞིང་ལ་གནས་ཤིང་དེས་སྡོམ་རྟེན་།དེ་བཞིན་ཉི་མ་འཆར་བ་ན། །སྐྱེས་པ་འདི་ལ་བརྗོད་པ་ཡིན་།རྒྱུ་སྐར་དབོ་ཡི་ཆ་དག་ནི། །དེ་བཞིན་མེ་བཞི་  
ནག་པ་ཉིད། །རྒྱུ་སྐར་དེ་ལ་སྐྱེ་གནས་པ། །མི་ནི་ཡོངས་སུ་དཔའ་བར་འགྱུར། །སྡོམ་མིན་གཞན་གྱི་བུད་མེད་འགྲོ། དེ་ནི་དམག་དཔོན་བྱེད་པར་འགྱུར། །གལ་ཏེ་སྐྱེ་བར་  
ཐོབ་འགྱུར་ན། །ངེས་པར་རྒྱལ་ཐབས་བྱེད་པར་འགྱུར། །གང་དུ་སྐར་མ་དེ་དག་གནས། །འདི་ནི་བུ་མོའི་ཁྱིམ་དུ་འགྱུར། །འདི་ཡི་བདག་པོ་གཟའ་ལྷག་སྟེ། །ཁ་ཅིག་ཏུ་ནི་  
  
  
༄༅། །གཞན་ཡང་ཡིན། །འདི་སྐད་སྐར་མ་མཆོག་ལ་ནི། །གཟའ་ནི་མི་བཟད་བསྲུང་བར་འགྱུར། །ཟླ་བ་ཡང་ནི་བཟང་བ་སྟེ། །ཡང་ན་ཟླ་བའི་བུ་བདག་ཡིན། །ཉིན་  
ཕྱེད་རྫོགས་ན་སྐྱེ་བ་ནི། །འདི་ཡི་སྐྱེ་བ་སྣང་བ་ཡིན། །ནག་པའི་ཆ་དང་ས་རི་དང། །ས་གའི་ཕྱེད་ཀྱིས་ལྷག་པ་ལ། །སྲང་གི་ཁྱིམ་སྟེ་བཟང་པོའི་དོན། །ཟླ་བ་ལ་སྤྱོད་སེམས་  
ཅན་གྱི། །འདི་ནི་མི་བཟད་ཞིང་ཡིན་ཏེ། །སྐལ་མེད་མ་ཡིན་ནོར་གྱི་གནས། །འདི་ཡི་སྐྱེ་བ་སྐྱེ་གྱུར་གནས། །མཚན་མོའི་ཐུན་གྱི་ཐ་མ་འོ། །མི་ནི་འདི་ལ་སྐྱེས་གྱུར་པ། །རྟག་ཏུ་  
བཏུང་བ་དག་ལ་དད། །སྤྱི་མཚན་མ་ཡིན་ངོ་ཚ་མེད། །མང་པོས་བཀུར་ཅིང་མཆོད་པ་དང། །ལ་ལར་རྒྱལ་སྲིད་ལོངས་སྤྱོད་དང་།ནོར་ཆེན་ཐོབ་པར་འགྱུར་བ་ཡིན། །ངེས་  
མེད་སྐྱེ་བ་ཡོངས་སྣང་ཞིང། །བྲིས་[?]པར་མས་ནི་སྤངས་པ་ཡིན་།གལ་ཏེ་སྐྱེ་བ་ཐོབ་གྱུར་ན། །པུ་མང་བདེ་བ་སྐྱེ་བར་འགྱུར་།རྒྱུ་སྐར་ལྷ་མཚམས་ལས་སྐྱེས་པ། །བཟོ་ཡི་ལས་  
ནི་སྒྲུབ་པ་དང། །བྱམས་པའི་བདག་ཉིད་གྲོགས་པོ་མང། །རྟག་ཏུ་དཔའ་ཞིང་རྟུལ་ཕོད་ཆེ། །འཇིག་རྟེན་སྣྲོན་ལ་སྐྱེས་པ་ནི། །མི་ནི་རབ་གཏུམ་བསྟན་པ་ཡིན། །སྡུག་བསྔལ་  
མང་པོ་བཟོད་པ་དང། །མི་ནི་མ་རུངས་སྐྱེ་བར་འགྱུར། །ཁྱིམ་ནི་སྡིག་པར་བཤད་པ་སྟེ། །རྟག་ཏུ་རྣོ་ཞིང་བབ་ཅོལ་བྱེད། །འདི་དག་ཉིད་ལ་རྟག་སྐྱེས་པ། །སྐྱེ་བར་ཡང་དག་  
  
  
།དེ་བཞིན་ཉིན་ཕྱེད་ཉི་མ་ལ། །གལ་ཏེ་མི་ནི་སྐྱེས་གྱུར་ན། །དག་ཅིང་གཡུལ་ལས་རྣམ་རྒྱལ་བའི། །རྒྱལ་པོར་དེ་ནི་ངེས་པར་འགྱུར། །བྱིས་པ་གཞོན་ནུ་གཟུགས་ཡོད་པའི།།  
དེ་ཡི་སྐད་ཅིག་གཟས་མཐོང་འགྱུར། །ས་ཡི་ལྷ་མོའི་བུར་གྱུར་བ་།གང་ཡིན་དེ་ནི་མིག་དམར་གསུངས། །དེ་ཉིད་ཕྱིར་ན་ས་ལ་སྤྱོད་།རང་བུ་ཉིད་ཀྱིས་གསོད་པར་ཕྱེད། །དེ་ལས་གཞན་  
པ་བཟློག་པས་ནི། །དགེ་དང་མི་དགེའི་སྐྱེ་བ་ཉིད། །ཚེ་རིང་གཟི་བརྗིད་ལྡན་པ་དང། །ཤེས་ལྡན་ཉིད་དུའང་སྐྱེ་བར་འགྱུར། །ལྷ་མཚམས་ལ་ནི་རབ་སྐྱེས་པ། །ཤེས་རབ་ཆེ་ཞིང་གྲོགས་  
ལ་བྱམས། །མིག་དམར་གྱི་ནི་ཞིང་འདི་ཡིན། །ཡང་ན་རྟག་ཏུ་གཟའ་འདྲེས་ཡིན། །རྒྱུ་སྐར་སྣུབས་ལ་སྐྱེས་པ་དང། །དེ་བཞིན་དུ་ནི་ཆུ་སྟོད་དང། །ཆུ་སྨད་ཀྱི་ནི་ཆ་དག་ལ། །གཞུ་  
ཡི་ཁྱིམ་དུ་རབ་ཏུ་བསྟན། །དེ་ཡི་སྐྱེ་བའི་སྐྱེ་བ་ནི། །ཕུར་བུའི་ཞིང་དེར་བསྟན་པ་ཡིན། །ཉི་མ་ཕྱི་དྲོར་གྱུར་པ་དང། །ཟླ་བ་ནམ་སྣད་གྱུར་པ་ལ། །དེ་ཡི་སྐྱེ་བ་ཞེས་བསྟན་པ། །གང་ཞིག་  
སྐྱེས་པ་སྐྱེ་བའི་རྒྱུ། །སྣུབས་ལ་སྐྱེས་པ་རང་རིགས་འཇིག་ཐ་མར་བཟང་པོར་འགྱུར་བ་ཡིན། །སྐྱེས་གནས་པར་མ་ལོངས་སྤྱོད་ནི་།ཐོབ་པར་དེ་ནི་ཐེ་ཚོམ་མེད། །གཞོན་པ་ཡོངས་  
སུ་འདས་པ་ན། །སྣང་བྱེད་དཀྱིལ་འཁོར་ཇི་ལྟ་བར། །རྒས་པས་གྱུར་ན་རྒྱལ་པོར་འགྱུར། །ལོངས་སྤྱོད་ཆེ་ཞིང་ནོར་ཆེར་འགྱུར། །དམའ་བའི་ཕྱོགས་སུ་ལུས་འགྱུར་གྱི། །  
  
  
༄༅། །གཞན་གྱི་ཕྱོགས་སུ་མ་ཡིན་ནོ། །དེ་ལས་གཞན་དུ་བཟློག་པར་ནི། །རྣམ་པ་སྣ་ཚོགས་སྐྱེ་བོ་སྣང། །ཆུ་སྨད་ཀྱི་ནི་ཆ་དག་དང། །གྲོ་བཞིན་ཉིད་དུ་བསྟན་པ་  
དང། །མོན་གྲུ་རྒྱུ་སྐར་མཆོག་ཉིད་ནི། །ཁྱིམ་འདི་ཆུ་སྲིན་ཁོ་ན་ཡིན། །འདི་ནི་སྤེན་པའི་ཞིང་ཡིན་ཏེ། །ཡང་ན་གཟའ་གཞན་གྱིས་མཚན་པའོ། །རྟག་ཏུ་འདི་ལ་སྐྱེས་གནས་པ།།  
དེ་ཡང་ས་སྟེང་འདི་ལ་སྣང། །དང་པོའི་མཐའ་དང་བར་མའི་མཐའ། །མཚན་མོའི་ཆ་ནི་འདས་པ་ལ། །དེ་དག་ལས་སྐྱེས་ལོངས་སྤྱོད་ཆེ། །ཀུན་ནས་སྣང་བར་འགྱུར་བ་ཡིན།།  
མཐོ་དང་དམའ་བའི་རིགས་གནས་ཤིང། །དེ་དག་ས་ཡི་བདག་པོར་འགྱུར། །རབ་གཏུམ་ཁ་དོག་ནག་པོའམ། །སྔོ་བསངས་མདོག་ཏུ་དེ་དག་འགྱུར། །མིག་མཐའ་དམར།།  
ཞིང་འཇམ་པ་དང། །རྟག་ཏུ་དཔའ་ཞིང་རྟུལ་ཡང་ཕོད། །དེ་བཞིན་ཆུ་ཡིས་ཁྱབ་པ་ཡི། །ཕྱོགས་སུ་རྒྱལ་པོ་བྱེད་པར་འགྱུར། །ཚེ་རིང་བུ་ནི་མེད་པ་དང། །སྡུག་བསྔལ་  
མང་པོ་བཟོད་པར་འགྱུར། །དེ་ལས་གཞན་པ་བཟློག་པ་ལ། །སྐྱེ་བོ་རྣམ་པར་བཟློག་པར་སྣང། །མོན་གྲུའི་ཕྱེད་དང་མོན་གྲེ་དང། །དེ་བཞིན་ཁྲུམས་སྟོད་ཕྱེད་དག་ནི། །དེ་  
ཡི་ཁྱིམ་དུ་འགྱུར་པ་ནི། །བུམ་པ་ཞེས་ནི་བརྗོད་པ་ཡིན། །འདི་ལ་གཟའ་ཡི་གཙོ་བོ་ནི། །ཞིང་དུ་རྟག་ཏུ་བརྟེན་པ་ཡིན། །དེ་བཞིན་འདྲེས་པའང་ཟླ་བ་དང། །བློ་ལྡན་པ་  
  
  
།འདི་དག་སྐྱེ་བར་འགྱུར་བ་ནི། །མཚན་མོའམ་ནམ་ནི་ལངས་པར་སྣང། །རྟག་ཏུ་སྐྱེ་འདི་བཟང་པོ་སྟེ་།འཇིག་རྟེན་སྤྱོད་པ་དག་པ་ཡིན། །མི་ནི་མ་རུངས་ལས་བྱེད་ཅིང།།  
བློ་དང་ལྡན་པར་བརྗོད་པ་ཡིན། །ལོངས་སྤྱོད་སྣ་ཚོགས་ཕུན་སུམ་ཚོགས། །ས་སྟེང་རྗེས་སུ་སྤྱོད་པར་འགྱུར། །དེ་ལས་གཞན་དུ་བཟློག་ན་ནི། །དབུལ་ཞིང་ནང་རྣམས་སྣོད་དུ་འགྱུར། །རྒྱུ་  
སྐར་ཁྲུམས་སྨད་ཉིད་དང་ནི། །ནམ་གྲུ་ཞེས་ནི་བརྗོད་པ་དང་།ཁྲུམས་སྟོད་ཀྱི་ནི་བཞི་ཆ་ལ། །ཁྱིམ་ནི་ཉ་རུ་རབ་ཏུ་བརྟགས་།སྐྱེ་བ་དེ་དག་རྟག་གནས་པ། །ཀུན་ཏུ་ཇི་ལྟར་སྣང་ཞེ་ན། །  
མཚན་མོའི་ཐུན་གྱི་བར་མ་དང། །ཉིན་པར་ཉི་མ་ཤར་བ་དང་།ཉི་མ་ཐུན་ཕྱེད་འདས་པ་དང། །ཉིན་ཕྱེད་ཅུང་ཟད་འདས་པ་དང། །ལྷག་མ་ཁྲུ་གང་ཙམ་འདས་པར། །འདི་ཡི་དུས་སུའང་  
སྐྱེས་པ་ནི། །དག་པ་དང་ནི་རབ་དག་ཉིད། །པ་སངས་ཉིད་ཀྱིས་རབ་ཏུ་མཆོད། །པ་བ་སངས་ཀྱི་ཞིང་ཞེས་པ། །ལྷ་ཡི་རིགས་ཞེས་ཚངས་པར་སྤྱོད། །སེར་དང་དཀར་བའི་མདོག་དག་གི་  
གཟའ་ཡིས་ཀྱང་ནི་རབ་ཏུ་བསྟེན། །དེས་ཞིང་རྟག་ཏུ་དགེ་བ་དང་།ཆོས་ལྡན་མཆོག་ཏུ་བཟང་བ་ཡིན། །མི་ནི་དེ་ལ་སྐྱེས་གྱུར་པ་།ཡན་ལག་ཀུན་ཀྱང་ཤིན་ཏུ་མཛེས། །བརྩོན་འགྲུས་  
ཆེ་ཞིང་རྒྱལ་པོ་འདོད། །གཉེན་དང་བཤེས་ནི་བརྟན་པ་དང། །ཚེ་རིང་ལོངས་སྤྱོད་ཆེ་བ་དང། །དམའ་བའི་ཡུལ་ལ་ཡང་དག་བསྟེན་།ཤར་གྱི་ཕྱོགས་ལ་བརྟེན་ནས་ནི། །དེ་  
  
  
༄༅། །དག་རྟག་ཏུ་སྐྱེ་བར་འགྱུར། །དེ་དག་མྱ་ངན་ཕྱོགས་སུ་ནི། །རྟག་ཏུ་སྐྱེ་བར་མི་འགྱུར་ཏེ། །ཉ་ནི་ཐང་ལ་ཡོངས་སྤྱོད་པར། །ནམ་ཡང་སྣང་བ་མ་ཡིན་ནོ། །དྲང་  
སྲོང་རྣམས་ཀྱི་ཆུ་གནས་དང། །ཆུ་བོ་དག་ཏུ་འཕེལ་བར་འགྱུར་།དེ་ལ་སྐྱེ་བ་རབ་བརྟན་པ། །ཁྱིམ་ཉིད་དུ་ནི་རབ་ཏུ་བསྟན། །མི་ནི་དེ་དག་ལས་སྐྱེས་པ། །དམའ་བའི་ཡུལ་དུ་  
རྣམ་པར་འཕེལ། །རྟག་ཏུ་ཤར་གྱི་ཕྱོགས་གནས་པའི། །ས་བདག་སྐལ་བ་ཆེན་པོར་འགྱུར། །ཕུར་བུ་དང་ནི་སྤེན་པ་དག། གཟའ་མཆོག་གི་ནི་མངོན་པར་བལྟས། །ཤར་གྱི་  
ཕྱོགས་ཀྱི་བདག་པོ་བྱེད། །དེ་དག་ལས་སྐྱེས་ཐེ་ཚོམ་མེད། །ཁྱིམ་ནི་རྣམ་པ་མང་པོ་དང། །རྒྱུ་སྐར་དུ་མ་གསུངས་པ་ཡང། །རྣམ་པ་སྣ་ཚོགས་གཟའ་མཆོག་ཀྱང། །སྔོན་གྱི་  
དུས་ཡིན་ད་ལྟར་མིན། །མི་རྣམས་དེ་ལས་སྐྱེས་པ་ཡང། །དེ་བཞིན་ཚེས་གྲངས་བཅོ་ལྔ་དང། །ཉིན་ཞག་སུམ་ཅུ་དག་ཉིད་དེ། །དེས་ན་ཟླ་བར་རབ་ཏུ་བསྟན། །ཟླ་ཕྱེད་ཉིན་  
མཚན་བཅོ་ལྔ་སྟེ། །ཟླ་ཕྱེད་གཉིས་ལ་ཟླ་བར་བརྗོད། །དེས་ན་ཟླ་བ་བཅུ་གཉིས་ལ། །ལོ་གཅིག་ཏུ་ནི་རབ་ཏུ་བསྒྲགས། །འདི་ཙམ་དུས་ཀྱི་ཚོད་ལ་ནི། །དུས་ཀྱི་ཐ་མར་ཡོངས་  
སུ་བརྟགས། །རྩོད་པའི་དུས་སུ་ཕྱིན་པ་ན། །འདི་ཡི་གྲངས་སུ་རབ་ཏུ་བསྟན། །མི་རྣམས་ཚེ་ནི་དེ་བཞིན་དུ། །ལོ་བརྒྱ་དག་ཏུ་བསྒྲགས་པ་ཡིན། །དེ་དག་ལོ་ཚིགས་ཕྱིན་  
  
  
[?] །དུས་ནི་དྲུག་ཏུ་རབ་ཏུ་བརྗོད། །དང་པོ་བར་དང་ཐ་མར་ནི། །དེ་དག་གསུམ་དུ་རབ་ཏུ་བསྟན། །ལྷ་མཚམས་ལ་ནི་ས་འགུལ་ན་།མི་རྣམས་འདིར་ནི་ཚེ་རིང་འགྱུར། །དེ་དག་མི་ཡི་  
འཇིག་རྟེན་འདིར། །སྐྱེ་ཞིང་འཕེལ་བར་འགྱུར་བ་ཡིན། །མི་མ་ཡིན་པ་འཇིག་རྟེན་འདིར། །ཕན་ཚུན་དུ་ནི་འབྱེར་བར་འགྱུར། །དེ་དག་རྣམ་སྐྲག་འཇིགས་པ་དང། །ཕན་ཚུན་དུ་ནི་  
རྣམ་པར་རྒྱུ། །ལྷ་དང་ལྷ་མིན་གཙོ་བོ་ནི། །གང་ཚེ་འཐབ་པར་རབ་འཇུག་པ། །དེ་ཚེ་མི་ཡི་འཇིག་རྟེན་འདིར། །ནད་ནི་འབྱུང་བར་བྱེད་པ་ཡིན། །མཇུག་རིང་ལས་དང་སྐར་མདའ་  
དང། །གནམ་ལྕགས་དང་ནི་རྡོ་རྗེ་དང། །དུད་པ་ཕྱོགས་ནི་མཐའ་དག་ཏུ། །དུ་བ་མཇུག་རིང་རབ་ཏུ་སྣང། །ཟླ་བ་ཉི་མའི་དཀྱིལ་འཁོར་ལ། །མུན་ནག་གིས་ནི་ཁེབས་པར་གནས། །  
ཉི་ཟླ་རྫུ་འཕྲུལ་ཆེན་པོ་དག། བུག་པ་ཡོད་པར་སྣང་བ་དང་།དེ་ལྟར་རྣམ་པ་སྣ་ཚོགས་པ། །རྣམ་མང་ཡང་ནི་སྣང་འགྱུར་ན་།མུ་གེ་ཚེ་ནི་ཉམས་པ་དང། །དེ་བཞིན་ཡུལ་འཁོར་  
འཇིག་པ་དང། །མི་ཡི་བདག་པོ་འཆི་བ་དང། །སྡོམ་བརྩོན་འཇིགས་པ་ཆེན་པོ་འབྱུང། །འཇིག་རྟེན་དག་ནི་ཐམས་ཅད་ལ། །དེར་ནི་འཇིགས་སུ་རུང་བ་འབྱུང། །མཆུ་དང་  
ཐ་སྐར་དག་དང་ནི། །ནབ་སོ་ལ་ནི་ས་འགུལ་ན། །དེ་ཚེ་དབུས་ཀྱི་ཡུལ་དག་ཏུ། །རྐུན་[?]མ་བ་བཅོལ་བྱེད་ལ་གནོད། །ལྷོ་མི་ཕྱོགས་ལ་གནས་པ་ཡི། །རྒྱལ་པོ་ཆེན་པོ་རྣམ་པར་  
  
  
༄༅། །འཇིག། བྲ་ཉེ་སྨིན་དྲུག་ཉིད་དང་ནི། །གང་ཚེ་སྣར་མ་དང་ནི་མགོ་འགུལ་ན་འཇིག་རྟེན་འཇིགས་པ་ཆེ། །དེ་ལ་དོགས་པ་རབ་ཏུ་འབྱུང། །ནུབ་ཕྱོགས་  
ན་ནི་གནས་པ་ཡི། །དེ་ཚེ་རྒྱལ་པོ་འཆི་བར་འགྱུར། །གང་ཡང་མཐའ་འཁོབ་གནས་པ་ཡི། །ཀླ་ཀློ་རྐུ་བས་འཚོ་བྱེད་དང། །དེ་བཞིན་འབིགས་བྱེད་སྟེང་གནས་དང། །ནང་  
དུ་མི་ཡི་དབང་ཕྱུག་གནས། །དེ་ཡང་དེ་ཡི་དུས་དག་ཏུ། །ནད་ཀྱིས་བརྒྱལ་ཞིང་གནོད་པར་འགྱུར། །དེ་དག་ལ་ནི་དགྲ་རྣམས་འབྱུང་།གཅིག་ལ་གཅིག་ནི་ཡུལ་འཕྲོག་  
འགྱུར། །རྒྱུ་སྐར་ལག་དང་རྒྱལ་དང་ནི། །སྐག་དང་དེ་བཞིན་གྲེ་དང་དབོ། །འདི་དག་ལ་ནི་ས་འགུལ་ན། །མི་བདག་ཀུན་ནི་མི་མཐུན་ནས། །ཕན་ཚུན་གནོད་པ་བྱེད་འགྱུར་བ།།  
གསོད་དང་འཆིང་དང་གནོད་པ་དང། །མུ་གེ་དག་ཀྱང་རབ་ཏུ་འབྱུང། །མེ་བཞི་ནག་པས་རི་དང། །དེ་བཞིན་ལྷ་མཚམས་སྣྲོན་ཉིད་ལ། །སྣོད་ཀྱི་འཇིག་རྟེན་སར་གྱུར་པ། །  
འདི་ལ་གང་ཚེ་འགུལ་འགྱུར་ན། །ཁ་བ་ཅན་གནས་ཀླ་ཀློ་དང་།རྐུན་མ་ཀུན་ནས་གནས་པ་དང། །བལ་ཡུལ་གྱི་ནི་བདག་པོ་དང། །ཁ་ཤའི་ལུང་པར་གནས་པ་ཡི། །དེར་  
ནི་མི་བདག་མ་ལུས་པ། །ཕན་ཚུན་དུ་ནི་མི་མཐུན་ནས། །ཐམས་ཅད་གཡུལ་ལ་སྤྱོད་འགྱུར་བར། །འདིར་ནི་ཐེ་ཚོམ་མེད་པ་ཡིན། །རྒྱུ་སྐར་གང་ཡིན་སྣྲུབས་དང་ནི། །ཆུ་  
  
  
།ས་ཡི་སྟེང་དུ་འགུལ་བར་ནི། །འདི་དག་ལ་ནི་རབ་མཐོང་ན། །ཤར་གྱི་ཕྱོགས་ཀྱི་མི་རྣམས་དང། །བན་དྲ་ཨོ་དྲ་ཀཱ་མ་རུ། །བྷངྒ་ལ་བདག་རྒྱལ་པོ་ནི། །འཆི་བ་  
འདི་ལ་ཐེ་ཚོམ་མེད། །གཽ་ཌཱའི་བདག་པོ་དཔལ་དང་ལྡན། །ཡུལ་འཁོར་གཞན་གྱིས་ཡོངས་བསྐོར་བའམ། །འཕྲལ་ལ་ན་བར་གྱུར་པ་དང། །ལ་ལར་ཡང་ན་འཆི་བར་འགྱུར། །  
འཇིག་རྟེན་རྒྱ་མཚོའི་ངོགས་གནས་དང། །གང་གའའི་འགྲམ་དུ་ཡང་དག་གནས། །ཆུ་ཡིས་ཐམས་ཅད་ཁྱེར་བའམ། །ནད་རྣམས་མང་པོ་ཀུན་ནོན་བྱེད། །གྲོ་བཞིན་དང་ནི་མོན་གྲུ་  
དང། །མོན་གྲེ་དང་ནི་ཆུ་སྟོད་དང། །དེ་བཞིན་དུ་ནི་ཆུ་སྨད་དང། །གལ་ཏེ་ནམ་གྲུ་ལས་སྐྱེས་པ། །རབ་ཏུ་འགུལ་བ་ཉིན་བྱེད་ལ་།སྣོད་ཀྱི་འཇིག་རྟེན་ཡང་དག་འགུལ། །ས་རྣམས་  
ཐམས་ཅད་རབ་འགུལ་བ། །རི་བོ་དང་ནི་གནས་སུ་བཅས། །རྟག་ཏུ་ནམ་མཁའ་ལ་སྣང་བ། །འཕར་ཞིང་འོག་ཏུ་འབྱུང་བྱེད་ན། །བྱང་ཕྱོགས་ཀྱི་ནི་ཡུལ་དག་དང། །ནུབ་ཕྱོགས་ལ་ནི་  
ཡང་དག་གནས། །ལྷོ་ཡི་ཕྱོགས་ནི་ཐམས་ཅད་དང། །ཕྱོགས་རྣམས་ཀུན་ལ་གནས་བྱེད་པའི། །མི་མཆོག་ས་ནི་མང་སྤྱོད་པ། །ཕན་ཚུན་དུ་ནི་གནོད་པ་བྱེད། །སེམས་ཅན་རྣམས་ནི་  
གནོད་ཆེན་ལྡན། །མུ་གེས་ཡུལ་འཁོར་འབྱེར་བར་འགྱུར། །ཐོ་རངས་ས་ནི་འགུལ་གྱུར་ན། །ལུས་ཅན་ཤིས་དང་ཞི་བར་འགྱུར། །དེ་ལས་ཅུང་ཟད་ཕྱི་དུས་ན། །དྲག་པོའི་འགུ་  
  
  
༄༅། །བ་རབ་ཏུ་སྐྱེ། །དེ་ནས་ཅུང་ཟད་ཕྱིས་འགུལ་ན། །ཡུལ་ནི་མ་ག་དཧར་གནོད་དང། །ཨངྒའི་ཡུལ་དུ་གནོད་འགྱུར་ཏེ། །མ་ག་དྷ་རྒྱལ་དེ་བཞིན་ནོ། །དེ་ནས་  
ཅུང་ཟད་ཉིན་ཕྱེད་དམ། །ཕྱི་དྲོའི་དུས་སུ་གྱུར་པ་ན། །གལ་ཏེ་ས་ནི་འགུལ་བར་གྱུར། །ས་སྟེང་མ་ལུས་ཉིད་དག་གི་རབ་ཏུ་བྱུང་བ་ཐམས་ཅད་ལ། །རྟག་ཏུ་ནད་ནི་འབྱུང་བ་ཐོབ།།  
རིམས་དང་ཡི་ག་འཆུས་དང་གཟེར། །དེ་བཞིན་ནད་ནི་འབྲུམ་བུ་ཡིས་།ཞག་བདུན་བཏབ་པར་གྱུར་ནས་ནི། །དེ་ནས་དེ་དག་སོས་པར་འགྱུར་།དེ་ནས་ཉི་མ་ཡང་འདས་  
ནས། །ས་ནི་གལ་ཏེ་འགུལ་གྱུར་ན། །རིགས་བཞི་དག་གི་མཆོག་གྱུར་པ་།བྲམ་ཟེ་རྩྭ་ནི་སོ་མ་འཐུང། །ཉོན་མོངས་རྒྱལ་པོའི་བློན་པོ་ནི། །འཆི་བར་འགྱུར་བར་ཐེ་ཚོམ་  
མེད། །མདུན་ན་འདོན་ནི་ཆོས་དང་ལྡན། །བློན་པོའམ་ཞམ་འབྲིང་བྱེད་པ་ན། །གཞན་ཡང་སྡོམ་ཅན་གཙོ་བོ་ནི། །སྔགས་རྒྱུད་དོན་ལ་མཁས་པ་དང། །བྲམ་ཟེ་དང་ནི་རྒྱལ་  
རིགས་དང། །དེ་བཞིན་དམངས་རིགས་རྗེའུ་རིགས། །བརྟན་པ་མཁས་པ་དག་དང་ནི། །བསྟན་བཅོས་དེ་ཉིད་དོན་ལུགས་ལྡན། །གསོད་དང་རབ་ཏུ་ཉམས་པའམ། །  
དྲན་ལྡན་ཐོས་དང་དེ་ཉིད་ཤེས། །སྔོན་བྱུང་བ་ནི་སེམས་པ་དག་མྱུར་དུ་ནད་ཀྱིས་འཇིགས་འགྱུར་ཏེ། །གནམ་ལྕགས་རྡོ་རྗེས་ཤིང་ལ་བཞིན། །དེ་ནས་ཉི་མ་ནུབ་པ་ན།།  
  
  
།ཕྱི་དྲོ་དུས་ཀྱི་མཐའ་ལ་ནི་།གལ་ཏེ་ས་ནི་རབ་ཏུ་འགུལ། །དེ་བཞིན་སེམས་ཅན་འདྲེས་པ་དང། །དུད་འགྲོ་དག་གི་འགྲོ་བ་དང། །མི་ཡི་འཇིག་རྟེན་  
གཙོ་བོ་དག། དེ་ཚེ་འགུམ་དང་རྣམ་པར་འཇིག། མཚན་མོའི་ཐུན་ནི་དང་པོ་ལ། །གལ་ཏེ་ས་ནི་འགུལ་འགྱུར་ན། །སེམས་ཅན་འདྲེས་པ་སྣ་ཚོགས་དང། །དུད་འགྲོའི་སྐྱེ་  
གནས་རྣམས་སུ་ནི། །མི་ནི་འཇིག་རྟེན་གཙོ་རྣམས་སུ། །ཆར་ཆེན་རབ་ཏུ་འབྱུང་བར་འགྱུར། །ཅུང་ཟད་ཐུན་དེ་བྲི་གྱུར་ལ། །ས་ནི་འགུལ་བར་གྱུར་པ་ཡི། །དེ་ཚེ་རྟགས་དེ་  
སྣང་གྱུར་ན། །རླུང་དང་ཆར་པའི་འཇིགས་ཆེན་འབྱུང། །དེ་ནས་ཐུན་དེ་ཟད་པའི་མཐར། །འགུལ་སྣང་ལས་ནི་མི་བཟད་པ། །ནུབ་ཕྱོགས་མི་ཡི་བདག་པོ་ཡི། །ཕ་རོལ་དམག་  
ཚོགས་འབྱུང་བར་ཤེས། །ཐུན་ནི་གཉིས་པ་དང་པོ་ལ། །གལ་ཏེ་ས་ནི་འགུལ་འབྱུང་གྱུར། །གཞན་གྱི་དམག་ཚོགས་ནད་དང་འཆི། །ཁོང་པའི་ནད་ནི་མི་བཟད་འབྱུང།།  
མཁྲིས་པ་བད་ཀན་ལས་གྱུར་ནད། །སྐྱེ་བོ་རྣམས་ལ་འབྱུང་བར་འགྱུར། །འབྱུང་པོ་རྣམས་ནི་སྐྱོ་འགྱུར་ཞིང། །དེ་ཚེ་ཕྱོགས་དང་ཕྱོགས་སུ་འགྲོ། དེ་ནས་གཉིས་པའི་ཐུན་  
དཀྱིལ་དུ། །ས་ནི་རབ་ཏུ་འགུལ་བྱུང་ན། །རླུང་ཆེན་འབྱུང་བ་ཤེས་བྱ་སྟེ། །ཤིང་དང་ལྷ་ཁང་འགྱེལ་བར་འགྱུར། །ཡང་ཐོག་ར་བ་ནི་རྣམས་ཀྱི། །རྩེ་མོ་འཇིགས་པར་ཐེ་  
  
  
༄༅། །ཚོམ་མེད། །གནས་དང་འདུག་གནས་བཟང་པོ་དང། །ཁང་པ་དང་ནི་རྟ་བབས་དང། །དུད་འགྲོ་རྣམས་ཀྱི་འདུག་གནས་ཀྱང། །ས་ལ་མྱུར་དུ་ལྟུང་བར་  
འགྱུར། །དེ་ནས་མཚན་ཕྱེད་དུས་དག་ཏུ། །གལ་ཏེ་ས་ནི་འགུལ་བ་བྱུང། །དེ་ཚེ་ཤར་ཕྱོགས་ཡུལ་གྱི་བདག་མི་མཆོག་གཙོ་བོ་འཆི་བའམ། །དེ་བུ་འཆི་བར་འགྱུར་བའམ།།  
མུ་གེ་འབྱུང་བར་རབ་ཏུ་སྟོན། །བར་མའི་ཐུན་ནི་བྲི་གྱུར་ནས་།ཐ་མར་ཉེ་ལ་འགུལ་བ་བྱུང། །ས་རྣམས་དག་ནི་མ་ལུས་ལ། །ཞི་ཞིང་ནད་མེད་ངེས་པར་སྟོན། །དེ་ནས་མཚན་  
ཕྱེད་མཐར་གྱུར་ལ། །གལ་ཏེ་ས་ནི་འགུལ་བར་སྣང། །གཤེར་ཆེན་ཡུལ་གྱི་དབུས་དག་ཏུ། །མི་ཡི་བདག་པོ་ནད་ཀྱིས་གནོད། །ཕན་ཚུན་མི་མཐུན་གྱུར་ནས་ནི། །སྡུག་  
བསྔལ་མི་བཟད་འཆི་བར་འགྱུར། །ཐུན་ནི་གསུམ་པར་ཕྱིན་ནས་འགུལ་།བྱིས་པ་རྣམས་ལ་བདེ་བ་འབྱུང། །སྦྲང་བུ་ཤ་སྤྲང་ཕྱེ་ལེབ་དང། །རྐུན་པོ་རྣམས་ནི་འཇིག་པར་  
འགྱུར། །ཐོ་རངས་འགུལ་བར་གྱུར་ན་ནི། །ཚེ་རིང་ནད་མེད་ལོ་ལེགས་བྱེད། །གྲོང་ཁྱེར་གྱི་ནི་ཁོར་ཡུག་དག་མེ་ཡིས་ཚིག་པར་ཤེས་པར་བྱ། །ཉི་མ་འཆར་བའི་དུས་དག་  
ཏུ༑ ༑ས་ནི་རབ་ཏུ་འགུལ་པ་བྱུང། །དབུས་ཀྱི་ཡུལ་ནི་ཐམས་ཅད་དུ་།རྐུན་མས་རྣམ་པར་འཚེ་བར་འགྱུར། །དེ་ཚེ་ཞག་ནི་བདུན་དག་ལས་།རྒྱལ་པོ་འཆི་བར་སྣང་བ་ཡིན།།  
  
  
།ས་ནི་འགུལ་བར་གྱུར་པ་ཡིན་།དེ་ཚེ་གནས་ནི་དེ་དག་ཏུ། །དགེ་དང་མི་དགེའི་སྦྱོར་བ་སྣང་།སྐར་མདའ་གནམ་གྲུམ་ས་འགུལ་ནི། །སྐར་མདའ་དཀར་  
པོ་འབར་འགྱུར་ན། །དེས་ནི་སྔར་བསྟན་སེལ་བར་བྱེད། །དེ་བཞིན་དཀར་མདོག་རྟག་ཏུ་ནི། །དགེ་ཞིང་རབ་ཏུ་བསྔགས་པ་ཡིན། །མི་བཟད་ཆེན་པོ་ཁ་དོག་དམར། །མེ་ཡིས་  
ཚིག་པར་ཉེ་བར་སྟོན། །དུད་ཀའི་མདོག་ནག་ནག་པོ་ནི། །རྒྱལ་པོ་འཆི་བར་སྟོན་པ་ཡིན། །སེར་བའམ་ཡང་ན་སེར་སྐྱ་འམ། །འདྲེས་པའི་མཆོག་ནི་སྣང་གྱུར་ན། །དེ་ཆེ་  
འབྲེས་པའི་ལས་འགྱུར་བ། །སྐར་མདའ་ལྟུང་བས་རྣམ་པར་སྟོན་།གནམ་གྲུམ་ཉིད་དུ་བསྟན་པ་ནི། །གར་འབྱུང་དེ་ནི་སྟོན་པ་སྟེ་།གལ་ཏེ་དབུས་ན་དེ་ཚེ་དབུས། །ཡུལ་  
ཉིད་དུ་ནི་རབ་ཏུ་བསྟན། །སྒྲ་བརྙན་སྙན་པ་བྱུང་ན་ནི། །བདེ་ཞིང་ནད་མེད་སྟོན་པར་བྱེད། །མ་རུངས་མི་བཟད་འཇིག་རྟེན་དུ་།རྔ་སྒྲ་ཡིས་ནི་དགེ་བ་སྦྱིན། །འཇིགས་དང་ཤིན་  
ཏུ་འཇིགས་རུང་སྒྲ། །དེར་ནི་མུ་གེ་སྟན་པ་ཡིན། །དེ་ལ་སོགས་པར་སྦྱོར་བ་ནི། །རྟག་ཏུ་གཟའ་རྣམས་འདོད་པ་ཡིན། །རྒྱུ་སྐར་འདི་དག་མཐོང་བ་ལ། །གྲུབ་པའི་ལས་ནི་དེ་ཚེ་  
བྱ༑ ༑ཐ་སྐར་སྣར་མ་ཉིད་དང་ནི། །རྒྱལ་དང་ཁྲུམས་ནི་སྟོད་སྨད་གཉིས། །ནམ་གྲུ་དང་ནི་ལྷ་མཚམས་དག་བཟླས་པའི་དུས་སུ་རབ་ཏུ་བསྔགས། །འདི་དག་ལ་ནི་སྔགས་  
  
  
༄༅། །རྣམས་འགྲུབ། །གྲུབ་པའི་དོན་ཡང་སྟེར་བར་བྱེད། །སྐར་མ་དག་ནི་འདི་དག་ལ། །དཀྱིལ་འཁོར་ཉིད་ཀྱང་བྲི་བར་བྱ། །གཟའ་ཡི་རེས་ཀྱི་གཙོ་བོ་ནི། །སེར་དང་དཀར་  
བར་སྣང་བ་ཡིན། །ཚེས་ནི་འདི་དག་ལ་དགེ་སྟེ། །རྟག་ཏུ་ཟླ་བ་ཉ་བ་ཡིན། །ཡུལ་གཞན་དག་ཏུ་འགྲོ་བྱེད་དང། །དཀྱིལ་འཁོར་དག་ཀྱང་བྲི་བར་བྱ། །དང་པོ་གསུམ་པ་ལྔ་པ་  
དང། །བཅུ་པ་དང་ནི་བདུན་པ་དང། །བཅུ་གསུམ་པ་ལ་ཅི་བདེ་བར་།མི་ཡི་བདག་བོ་འགྲོ་བར་བརྟག། སྐྱེ་བོ་ཀུན་ལ་དགེ་བ་སྦྱིན་།ཆགས་ཤིང་འགྲོ་བར་རབ་ཏུ་བསྔགས།།  
དཀྱིལ་འཁོར་གྱི་ནི་སྔགས་རྒྱུད་དག། སྔགས་རྣམས་ཐམས་ཅད་མི་བྲི་འོ། །འདི་དག་ལ་ནི་སྔགས་མི་འགྲུབ། །བགེགས་ཀྱི་རྒྱུར་ནི་བསྟན་པ་ཡིན། །འགྲོ་དང་སྦྱིན་སྲེག་  
གྲུབ་པ་ལ། །ཚེས་གྲངས་གཟའ་ནི་དམ་པར་ལྡན། །ཕུར་བུ་པ་སངས་ཟླ་བ་དང། །གཟའ་ལྷག་མཆོག་ནི་ལས་ཀུན་ལ། །གཟའ་མཆོག་འདི་དག་རྟག་ཏུ་ནི། །བཞི་པོ་ཚེས་  
དང་ལྡན་པ་ནི། །ས་སྟེང་འཇིག་རྟེན་ཀུན་ཏུ་ནི། །འགྲོ་བའི་ལས་ནི་གྲུབ་པར་བྱེད། །མ་རུངས་འཆི་ལྟས་བྲལ་བ་ཡི། །ཉི་མ་ལ་ནི་བརྟག་པར་བྱ། །ཡུད་ཙམ་བཅུ་གཉིས་ཁོ་  
ན་ནི། །དེ་ཡི་དུས་སུ་རབ་ཏུ་སྦྱར། །དཀར་དང་བྱམས་ལྡན་ཉིད་དང་ནི། །མིག་དམར་དུ་ཡང་རབ་ཏུ་བསྟན། །དྲག་བོ་དབང་ཆེན་དག་པ་དང། །བྱི་བཞིན་ཉིད་དང་ལེགས་  
  
  
།འཁོར་དང་འཁོར་བར་བྱེད་པ་ཉིད། །དགེ་བ་སྦྱིན་ཞེས་བསྟན་པ་ཡིན། །ཟླ་བ་མཆོག་ནི་སྦྱིན་པ་ཉིད། །འདི་དག་བཅུ་གཉིས་མཚན་ཉིད་ཡིན། །ཡུད་ཙམ་དག་ཏུ་  
བསྟན་པ་ནི། །ཉིན་ཞག་སུམ་ཅུ་ཉིད་ལ་འོ། །བཅུ་པ་ཆར་ནི་འབབ་འགྱུར་ཏེ། །བཅུ་བཞི་པ་ནི་ཡུལ་འཁོར་འཇིག། བརྒྱད་པ་བཅུ་གཉིས་པ་ཉིད་དང། །བཞི་པ་ཉིད་ནི་སྤང་བར་  
བྱ༑ ༑མྱུར་ལ་སོགས་པའི་གྲངས་དང་ལྡན། །མར་ངོ་ལ་ནི་མཚན་མོ་ཡིན། །ལྷག་མ་བགེགས་ནི་བྱེད་པ་ཡང། །ལོག་འདྲེན་ཡིན་ཏེ་བཞི་པའོ་།འདི་དག་གྲངས་ནི་ལྡན་པ་  
ལ། །དུས་འདི་དག་ཏུ་རབ་ཏུ་བསྟན། །མིག་ནི་འབྱེད་དང་འཛུམས་པ་དང། །སེ་གོལ་མྱུར་བའི་འགྲོས་འདི་ནི། །འདི་དག་དུས་ཀྱི་ཚད་དག་ནི། །རྒྱ་ཆེར་ཡང་ནི་བསྟན་པར་བྱ།།  
སེ་གོལ་བརྒྱ་ཡི་ཚོགས་དག་ལ། །རྩ་རྒྱུན་གཅིག་ཏུ་བསྟན་པ་ཡིན་།རྩ་རྒྱུན་བཞི་ལ་ཆུ་ཚོད་བསྟན། །ཆུ་ཚོད་བཞི་ལ་ཐུན་ཞེས་བྱ། །ཐུན་བཞི་ལ་ནི་ཉིན་པར་ཏེ། །མཚན་མོ་  
དག་ཀྱང་དེ་བཞིན་བསྟན། །དེ་ལྟར་བརྒྱད་དང་ལྡན་པ་ལ། །ཉིན་མཚན་དུ་ནི་རབ་ཏུ་བརྟགས། །མིག་གི་འབྱེད་འཛུམས་བཅུ་ལ་ནི། །སྐད་ཅིག་ཙམ་དུ་རབ་ཏུ་བརྟགས། སྐད་  
ཅིག་བཅུ་ཞེས་བཤད་པ་ནི། །ཡུད་ཙམ་དུ་ནི་ཡོངས་སུ་བརྟགས། །ཡུད་ཙམ་བཞི་ལ་ཐུན་གཅིག་ཅེས། །སྔགས་རིག་པས་ནི་ཡོངས་སུ་བརྟགས་།འདི་ཙམ་དུས་ཀྱི་ཚད་ལ་ནི། །  
  
  
༄༅། །གསུམ་གྱི་གྲངས་སུ་ཡོངས་སུ་བརྟགས། །སྦྱིན་སྲེག་དུས་དང་བཟླས་པ་ཡི། །གྲུབ་པའི་དུས་དང་སྦྱར་བར་བྱ། །ཉལ་བའི་དུས་དང་མི་ཉལ་དང། །རྟག་ཏུ་ཉིན་  
ཞག་ཕྲུགས་བཏུངས་ལ། །ཉིན་དང་མཚན་ནི་ཉི་མ་ཞེས། །དེ་ལྟར་མིང་ནི་འཇུག་པ་ཡིན། །ཉི་མ་བཅོ་ལྔ་ཉིད་ལ་ནི། །ཟླ་བ་ཕྱེད་དུ་རབ་ཏུ་བསྟན། །ཟླ་ཕྱེད་གཉིས་ལ་ཟླ་བ་ཞེས། །  
རྩིས་ཤེས་འཇིགས་པ་མེད་པས་བསྟན། །དེ་བཞིན་ཟླ་བ་ཟླ་དྲུག་གིས་།སྒྲ་གཅན་གྱིས་ཀྱང་འཛིན་པ་ཡིན། །དེ་ནས་ཟླ་བ་བཅུ་གཉིས་ལ་།ལོ་ཡི་སྒྲར་ནི་རབ་ཏུ་བསྒྲགས། །  
དེ་ནས་ལོ་ནི་བཅུ་གཉིས་ལ། །ལོ་ཆེན་ཞེས་ནི་དེ་ལ་བྱ། །གཟའ་དང་རྒྱུ་སྐར་ཕྱིན་ཅི་ལོག། ལྷ་མིན་དབང་པོ་ཐམས་ཅད་ཀྱང། །དེ་ནས་ལོ་ནི་བཅུ་གཉིས་ལ། །འདིར་ནི་  
དགེ་དང་མི་དགེ་བྱེད། །གང་ཚེ་ཡང་ངོར་ལྷ་མིན་དབང། །སྒྲ་གཅན་རབ་ཏུ་སྣང་འགྱུར་ཞིང། །ཟླ་བ་ཉི་མའི་དཀྱིལ་འཁོར་ནི་།མ་ལུས་རབ་ཏུ་ཟིན་གྱུར་ན། །མཚོན་གྱི་ཚོགས་  
ནི་ཆེན་པོ་ཡང། །ས་ཡི་སྟེང་དུ་སྣང་བར་འགྱུར། །དེ་ལ་སོགས་པ་ཆེན་པོ་ནི། །དུས་དང་དུས་སུ་རབ་སྦྱོར་འགྱུར། །རྣམ་པ་དུ་མ་མང་པོ་ཡི། །བགེགས་ནི་མི་བཟད་སྣང་  
བར་འགྱུར། །དུས་ཀྱི་ཐ་མར་ཕྱིན་པ་ན། །འཇིག་རྟེན་སྣོད་ནི་ཆོས་མིན་ལ། །རྒྱུ་སྐར་སྣུབས་ལ་གནས་པ་ལ། །ཟླ་བ་མ་ལུས་འཛིན་འགྱུར་ཞིང། །མཚན་མོ་མ་ལུས་འཛིན་  
  
  
།ཟླ་བ་འཛིན་པ་ནུབ་བཞིན་དང། །གལ་ཏེ་ཉི་མ་ཉིན་པར་ནི། །ནུབ་བཞིན་དུ་ནི་འཛིན་གྱུར་དང། །ཉི་མ་དང་ནི་ཟླ་བ་ཉིད། །མཚན་ཕྱེད་དག་ཏུ་གཟུང་གྱུར་ནས། །ལྷ་མིན་  
དབང་པོའི་གྲིབ་མ་ཡིས། །གལ་ཏེ་འཇིགས་ཤིང་ནུབ་གྱུར་ན། །ཤར་ཕྱོགས་གནས་པའི་རྒྱལ་པོ་ནི། །སྡང་བས་གསོད་པར་ཐེ་ཚོམ་མེད་།རང་ཉིད་འཆི་བའི་འཇིགས་པས་སམ། །  
གཞན་གྱིས་དེ་ནི་གསོད་པར་འགྱུར། །ཀླ་ཀློ་ཡི་ནི་བདག་པོ་ཉིད་།ཤར་ཕྱོགས་སུ་ནི་གསོད་པར་བྱེད། །ཨོ་ཌའི་ཡུལ་གྱི་མི་རྣམས་དང་།དེ་ཚེ་རྡོ་རྗེ་ཞེས་བདག་ཀྱང། །གལ་ཏེ་ཐ་སྐར་  
སྣར་མ་དང། །དེ་བཞིན་དུ་ནི་བྲ་ཉེ་དང། །སྨིན་དྲུག་དག་ལ་ཉི་ཟླ་ནི། །གང་ཚེ་འཛིན་པར་སྣང་གྱུར་ན། །རྣམ་པ་སྣ་ཚོགས་བད་ཀན་དང། །མཁྲིས་པ་དང་ནི་རླུང་གྱུར་དང། །དེ་  
བཞིན་འདྲེས་པར་གྱུར་པ་ན། །གཞན་ཡང་ལུས་ཅན་ཀུན་ལ་འབྱུང་།བྱིས་པ་དག་ནི་ཐམས་ཅད་ལ། །རྣམ་པ་དུ་མའི་ནད་རྣམས་འབྱུང་།གལ་ཏེ་རྒྱུ་སྐར་མཆུ་དང་ནི། །གྲེ་  
དང་དེ་བཞིན་དབོ་ཉིད་དང། །མེ་བཞི་ནག་པ་ས་རི་དང། །ས་ག་དག་གི་རྒྱུ་སྐར་ནི། །དེ་ལ་ཉི་ཟླ་ཤར་བ་ན། །འཛིན་པར་ཐེ་ཚོམ་མེད་འགྱུར་ཞིང། །ཉི་ཟླ་གཉིས་ནི་ཤར་ཕྱོགས་  
སུ༑ ༑སྒྲ་གཅན་གྱིས་ནི་ཟིན་གྱུར་ན། །ཤར་ཕྱོགས་མི་ཡི་བདག་པོ་དང། །ལཱ་ཌ་ཡུལ་གྱི་བདག་པོ་དང། །ཨངྒ་མ་ག་དྷ་རྒྱལ་པོ་།མིག་གི་ནད་ཀྱིས་འདེབས་པའམ། །བུ་རྣམས་འཆི་  
  
  
༄༅། །བར་འགྱུར་བའམ། །དེ་རྣམས་འཆི་བས་ཉེར་འཇིགས་འགྱུར་།དགྲ་རྣམས་སྣང་བའི་སེམས་ལྡན་རྣམས། །ཚོགས་ཀྱང་དེ་ཚེ་འབྱུང་བར་འགྱུར། །  
མགོ་དང་ལག་དང་ནབ་སོ་དང། །དེ་བཞིན་རྒྱལ་དང་སྐག་ཉིད་དང། །ཉི་མ་ཟླ་བ་འདི་དག་ལ། །སྒྲ་གཅན་གྱིས་ཟིན་སྣང་གྱུར་ན། །མ་ག་དྷཱ་རྒྱལ་གནོད་འགྱུར་ཞིང། །དེ་བཞིན་  
ཡུལ་མི་དག་ལའང་གནོད། །བློན་པོ་ནད་འཇིགས་ཤེས་པར་བྱ། །འཆིང་དང་ཉོན་མོངས་གྲོང་ཁྱེར་འགྱུར། །ལྷ་མཚམས་དང་ནི་སྣྲོན་དག་ལ། །སྒྲ་གཅན་གྱིས་ཟིན་ཀུན་  
ལ་སྣང། །དེ་ཚེ་ནད་རྣམས་ཀུན་ཏུ་འགྲོ། ཡུལ་མི་ཀུན་ལའང་ནད་རྣམས་འབྱུང། །གསོད་དང་འཆིང་དང་ཉོན་མོངས་དང། །གནོད་པ་རྣམ་པ་དུ་མ་བྱུང། །འཆིང་དང་  
གཞན་གྱི་དམག་ཚོགས་ནི། །སྐྱེ་བོའི་གཙོ་ལ་དེ་དག་སྐྱེ། །ཆུ་སྟོད་དང་ནི་གྲོ་བཞིན་དང། །དེ་བཞིན་ཆུ་སྨད་ཁོ་ན་ལ། །ཉི་མའི་དཀྱིལ་འཁོར་དབུས་གནས་དང། །ཟླ་བ་  
ལ་ནི་དམར་བར་སྣང། །གཟའ་ནི་འཛིན་པར་སྣང་གྱུར་པ། །རྟག་ཏུ་མུ་གེ་འབྱུང་བར་འགྱུར། །གྲོ་བཞིན་མོན་གྲེའི་རྒྱུ་སྐར་དང། །དེ་བཞིན་དུ་ནི་ཁྲུམས་སྟོད་དང། །གང་ཚེ་  
མོ་ན་གྲུ་དག་ལ་ནི། །གལ་ཏེ་ཉི་ཟླ་གཟས་ཟིན་ཏེ། །གཟའ་ནི་བྱུང་བར་ཤེས་གྱུར་ན། །ཁ་དོག་ནག་པ་ལ་བརྟེན་ནས། །མྱ་ངན་ཆེན་པོ་ཉོན་མོངས་དང། །མུ་གེ་ཀུན་  
  
  
།ཡུལ་མི་ཀུན་ལ་འབྱུང་བ་དང། །རྒྱལ་པོ་རྐུན་མའི་འཇིགས་ཆེན་འབྱུང། །ནམ་གྲུ་རྒྱུ་སྐར་ཉིད་དང་ནི་།གང་ཚེ་ཁྲུམས་སྨད་དག་ལ་ནི། །ཟླ་བ་ཉི་མའི་དཀྱིལ་འཁོར་དུ། །  
ཤར་ནས་སྒྲ་གཅན་འཛིན་པ་ན། །ནུབ་ཕྱོགས་ནས་ནི་ཉི་མ་འཛིན་།མ་ག་དྷཱར་ནི་མི་ཡི་བདག། །སེམས་ཅན་རྒྱལ་པོའི་ཐབས་ཉམས་པར་།ཟླ་ཕྱེད་གཅིག་གིས་སྣང་བར་འགྱུར། །རྟག་  
ཏུ་སྒྲ་གཅན་འགྲོ་བ་ཡི། །མཚན་མ་འདི་དག་བསྟན་པ་ཡིན། །ཟླ་བ་ཉི་མའི་དཀྱིལ་འཁོར་གྱི། །ཕྱོགས་ནི་གང་ནས་ཟིན་གྱུར་པ། །དེ་དང་དེ་ཡི་ཕྱོགས་དག་ཏུ། །དགེ་དང་མི་དགེ་འབྱུང་  
བར་འགྱུར། །གང་ཉིད་ས་སྟེང་འགུལ་བ་ནི། །འཇིག་རྟེན་མཚན་མས་བསྟན་པ་དག། དགེ་དང་མི་དགེ་དེ་དང་དེར། །དེ་བཞིན་གཟས་ཟིན་ཤེས་པར་བྱ། །ཁུག་རྣ་སེར་བ་མཇུག་རིངས་  
ནི༑ ༑ཉི་མ་ལྔ་ཡི་བར་དུ་ཡོད། །དེ་འོག་འཇིག་རྟེན་སེམས་ལས་འབྱུང། །ངོགས་ལ་སྤྱོད་ཅིང་གནས་པ་ཡིན། །ཡུལ་མི་ཐམས་ཅད་འཇིག་འགྱུར་ཞིང། །ནད་ཀྱི་གཞི་ནི་འབྱུང་བ་  
ཡིན༑ ༑བྱང་ཕྱོགས་གང་གའའི་འགྲམ་གྱི་ནི། །རྒྱལ་པོ་དག་ཀྱང་འཇིག་པར་འགྱུར། །དེ་བཞིན་ཁ་བ་ཅན་གྱི་དབུས། །བགྲོད་དཀའ་ཁྲད་ཁྲོད་ལ་གནས་དང། །ས་ཡི་བདག་པོ་ལ་  
གནས་དང། །ཁོར་ཡུག་ན་རྩེ་རྗེ་དང། །བྱང་ཕྱོགས་གང་གའའི་འགྲམ་དག་ན། །དེ་ཚེ་འགྲམ་སྤྱོད་བདག་པོ་དག། མྱ་ངན་གདུང་བ་དུ་མ་ཡིས། །སྐྱེ་བོའི་བདག་པོ་དེ་འཆིང་འགྱུར་  
  
  
༄༅། །རྒྱུ་སྐར་གང་ལ་ས་འགུལ་བ། །དེ་ལ་ཁུག་རྣ་ཡང་དག་བསྟན། །ཕྱོགས་རྣམས་མ་ལུས་ཁུག་རྣ་ནི། །མི་བཟད་འོད་ནི་སྤངས་པ་དང། །ཉིན་ཞག་ལྔ་ཡི་  
བར་དུ་ཡང། །རྟག་ཏུ་ཉིན་ཞག་མང་པོར་ནི། །ཕན་ཚུན་ཆོས་ནི་མི་མཐོང་དང། །མི་ཡི་སྤྱོད་ཡུལ་མཐོང་བ་མིན། །མི་རྣམས་དག་ནི་ཕན་ཚུན་དུ། །དེར་ནི་མཐོང་བར་འགྱུར་  
མ་ཡིན། །དེར་ནི་འཇིག་ཆེན་འབྱུང་བར་ཤེས། །རྒྱལ་པོ་ཡུལ་འཁོར་བཅས་ཏེ་འཇིག་སྐར་མདའ་ཁོར་ཡུག་དག་ཏུ་ནི། །གང་དག་ལས་ཀྱིས་བྱུང་གྱུར་པ། །ཕྱོགས་  
ཀྱི་མཐར་ནི་རབ་སྣང་བ། །གཉིས་དང་གསུམ་ནི་མི་བཟད་ཡིན་།མཚན་མོ་དབང་པོའི་གཞུ་ཉིད་དང། །བྱ་རོག་གལ་ཏེ་འདབ་མ་དཀར། །དཀར་བའམ་ཡང་ན་ཁ་དོག་  
ནག་ཡང་ན་དཀར་དང་ནག་པར་མཐོང། །ཕྱིན་ལོག་འདབ་ཆགས་ཁ་དོག་དང། །ཕྱིན་ཅི་ལོག་གི་དུས་སྒྲ་དང། །ཕྱིན་ཅི་ལོག་གི་བྱ་རྣམས་ཡོད། །གང་དུ་དེར་ནི་  
འཇིགས་ཆེན་འབྱུང། །རྐང་གཉིས་རྐང་བ་བཞི་ཉིད་དང། །རྐང་མེད་དང་ནི་རྐང་མང་དང། །འདབ་ཆགས་དུད་འགྲོ་སྲོག་ཆགས་རྣམས། །ཕྱིན་ཅི་ལོག་འགྱུར་  
འཇིགས་ཆེན་འབྱུང། །ཁྱི་ནི་གྱེན་དུ་གདོང་བལྟས་ཏེ། །ཡང་དང་ཡང་དུ་ཟུགས་འགྱུར་བ། །ཉིན་པར་རམ་ནི་མཚན་མོ་རུ། །གང་དུ་དེར་ནི་འཇིགས་ཆེན་འབྱུང། །དེ་  
  
  
།རྣམ་མང་གང་དུ་རབ་བརྟགས་པ་།དེར་ནི་ཆར་མི་འབབ་པར་འགྱུར། །རྒྱལ་པོའི་ཚོགས་ཀྱང་རྣམ་པར་འཇིག་ཇི་ལྟར་སྐྱེ་བའི་སྐར་མ་ནི། །དགེ་དང་མི་  
དགེའི་སྲོག་ཆགས་ཡིན། །དེ་བཞིན་མཚན་མ་གང་སྐྱེས་པ། །དགེ་དང་མི་དགེའི་བྱེད་པ་ཡིན། །སྔོན་གྱི་རྒྱུ་ནི་མ་ཡིན་པ། །རྒྱུ་མཚན་ཅུང་ཟད་མི་མཐོང་སྟེ། །རྒྱུ་མེད་རབ་ཏུ་  
འཇུག་བྱེད་པའི། །བགེགས་འབྱུང་བ་ནི་ཡོད་མ་ཡིན། །འཕགས་པ་འཇམ་དཔལ་གྱི་རྩ་བའི་ཆོ་ག་བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་  
རྒྱས་པའི་མདོ་ལས། སྐར་མའི་དཔྱད་ཀྱི་རྒྱུ་མཚན་ཤེས་པའི་ལེའུ་རབ་འབྱམས་ལས་བཅོ་བརྒྱད་པ་རྫོགས་སོ།། །།དེ་ནས་བཅོམ་ལྡན་འདས་ཤཱཀྱ་ཐུབ་  
པས༑ ༑གཞན་ཡང། གཟའ་དང། རྒྱུ་སྐར་དང། སྐར་མ་དང། སྐར་མཁན་གྱི་ཚོགས་རྣམས་ལ་བཀའ་སྩལ་པ། ཀྱེ་ཀྱེ་གཟའ་དང། རྒྱུ་སྐར་གྱི་ཚོགས་ཁྱེད་ཅག་ཐམས་  
ཅད་ཉོན་ཅིག་འཇམ་དཔལ་གཞོན་ནུར་གྱུར་པའི་ཆོ་གའི་རྒྱལ་པོ་འདི་ལས་འདའ་བར་མ་བྱེད་ཅིག་སྔགས་དང། རྒྱུད་དང། དབང་བསྐུར་བ་དང། དཀྱིལ་འཁོར་དང། ཆོ་ག་རྣམས་  
དང། བཟླས་པ་དང། ངེས་པར་སྡོམ་པ་དང། རིག་པ་སྒྲུབ་པ་ལ་འཇུག་བ་དང། རིག་པ་འཛིན་བ་རྣམས་ཀྱི་ཆོ་ག་དང། རྒྱུ་སྐར་གྱི་སྤྱོད་པ་དང། རྩིས་མངོན་པར་ཤེས་པ་  
  
  
༄༅། །རྣམས་ཀྱི་ཆོ་གའི་རྒྱལ་པོ་དེ་ལ་ཁྱེད་ཅག་རྣམས་ཀྱིས་དེར་བགེགས་མ་བྱེད་ཅིག། བསྟན་པ་ལ་རབ་ཏུ་ཞུགས་པ་རྣམས་ལ་ལྷའི་ཚོགས་ཐམས་  
ཅད་ཀྱིས་ཀྱང་དེ་ལ་སྲུང་བ་གྱིས་ཤིག། སེམས་ཅན་མ་རུངས་པ་ཐམས་ཅད་ཀྱང་དགག་པར་གྱིས་ཤིག། བསྟན་པར་གྱིས་ཤིག། ཐམས་ཅད་ཀྱི་ཐམས་ཅད་དུ་གསོད་པར་མ་  
བྱེད་ཅིག། སྟོབས་བཅུ་དང་ལྡན་པ་རྣམས་ཀྱི་བསྟན་པ་ལ་རྣམ་པར་གཞག་པར་གྱིས་ཤིག། དེ་ནས་བཅོམ་ལྡན་འདས་ཤཱཀྱ་ཐུབ་པས་སེམས་ཅན་ཐམས་ཅད་ཀྱི་མ་རུངས་  
པ་ཐམས་ཅད་བཟློག་པའི་ཕྱིར། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་མངོན་པར་འཕགས་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །བཅོམ་  
ལྡན་འདས་ཤཱཀྱ་ཐུབ་པ་སྙོམས་པར་ཞུགས་མ་ཐག་ཏུ་ཕྱོགས་བཅུའི་འཇིག་རྟེན་གྱི་ཁམས་ན་རྣམ་པར་བཞུགས་པའི་དེ་བཞིན་གཤེགས་པ་ཐམས་ཅད་བཅོམ་ལྡན་  
འདས་ཤཱཀྱ་ཐུབ་པ་གནས་གཙང་མའི་གཞལ་མེད་ཁང་ན་བཞུགས་པ་ལ་རྣམ་པར་བལྟ་བའི་ཕྱིར་ཉེ་བར་ལྷགས་པར་གྱུར་ཏོ། །བསམ་གྱིས་མི་ཁྱབ་པའི་སངས་རྒྱས་  
ཉེ་བར་ལྷགས་པར་རང་གི་བྱིན་གྱིས་བརླབས་ཀྱིས་བཅོམ་ལྡན་འདས་ཤཱཀྱ་ཐུབ་པ་ལ་བོས་ཏེ། །གསུངས་ཤིག་གསུངས་ཤིག་དཔའ་བོ་ཆེ་།འཇིག་རྟེན་རྣམས་  
  
  
།སྔགས་རྒྱུད་ཆོ་ག་དི་ལྟ་བར་།སྔགས་རྣམས་ཀུན་ལ་རབ་འཇུག་ཕྱིར། །རིག་པའི་རྒྱལ་པོ་རྫུ་འཕྲུལ་ཆེ། །སངས་རྒྱས་ཀུན་གྱིས་གསུངས་པ་ཡི། །གཙོ་མཆོག་  
ཡི་གེ་གཅིག་པ་ནི། །དུས་ཉམས་རྩོད་པའི་དུས་དག་ཏུ། །སྔགས་རྣམས་ཀུན་གྱི་རབ་མཆོག་ནི། །སངས་རྒྱས་ཀུན་གྱིས་གསུངས་པ་ཡིན། །གཙུག་ཏོར་རྒྱལ་པོ་སྟོབས་པོ་ཆེ། །འབྱུང་  
པོ་ཀུན་ནི་ཟློག་པར་བྱེད། །གཟའ་དང་རྒྱུ་སྐར་མ་མོ་རྣམས། །མ་རུངས་སེམས་ལྡན་འགོག་པར་བྱེད། །འཇིག་རྟེན་བགེགས་རྣམས་ཇི་སྙེད་དང། །དེ་བཞིན་གཞན་ཡང་གདུག་  
སེམས་ལྡན། །སེམས་ཅན་རྣམས་ནི་རྫས་གཟུང་དང། །ཟློས་པ་རྣམས་ནི་བདེ་བྱའི་ཕྱིར། །བསྟན་པ་འདི་ལ་ཆོ་ག་མཆོག། སྟོབས་ཆེན་འཁོར་ལོས་བསྒྱུར་བ་ཡིན། །གཙུག་ཏོར་  
རྒྱལ་པོ་མཐུ་བོ་ཆེ། །ཀུན་ལ་དབང་ཕྱུག་དམ་པ་ནི། །གང་གི་དུས་ནི་འདི་ཡིན་པ། །དེ་བཞིན་གཤེགས་པ་ཁྱོད་ཀྱིས་གསུངས། །དེ་སྐད་གསུངས་ནས་སངས་རྒྱས་རྣམས། །མི་  
གསུང་བར་ནི་བཞུགས་པར་གྱུར། །དེ་ནས་སངས་རྒྱས་འདུས་པ་དེ་རྣམས་ཀྱིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་དུ་སེམས་ཅན་ཐམས་ཅད་  
སྣོད་ཀྱི་འཇིག་རྟེན་རྣམས་གཅིག་ཏུ་འབར་བར་གྱུར་ལ། སངས་རྒྱས་ཀྱི་བྱིན་གྱིས་བརླབས་ཀྱིས་སེམས་ཅན་གཅིག་ལ་ཡང་གནོད་པར་མ་གྱུར་ཏེ། སྣང་བ་ཆེན་པོ་ཡང་དག་  
  
  
༄༅། །པར་སྣང་བར་གྱུར་ཏོ། །དེ་ལྟར་བཅོམ་ལྡན་འདས་ཤཱཀྱ་ཐུབ་པས་ཐམས་ཅད་ལྡན་པའི་གནས་གཙང་མའི་གཞལ་མེད་ཁང་ལ་གཟིགས་ཏེ། བྱང་ཆུབ་  
སེམས་དཔའ་སེམས་དཔའ་ཆེན་པོ་དེ་དག་དང། དེ་ན་གནས་པའི་ལྷའི་བུ་རྣམས་དང། ཉན་ཐོས་དང། རང་སངས་རྒྱས་ཐམས་ཅད་དང། བཅོམ་ལྡན་འདས་དང། འཁོར་  
ཆེན་པོ་འདུས་པ་ལ་བཀའ་སྩལ་པ། སངས་རྒྱས་བཅོམ་ལྡན་འདས་དང། ཉན་ཐོས་དང། རང་སངས་རྒྱས་ཐམས་ཅད་དང། བྱང་ཆུབ་སེམས་དཔའ་རྣམས་དགོངས་སུ་  
གསོལ། །ཡི་གེ་གཅིག་པ་འདི་ནི་རིག་པའི་འཁོར་ལོས་བསྒྱུར་བ། དེ་བཞིན་གཤེགས་པ་ཐམས་ཅད་ཀྱི་གཙུག་ཏོར་གོང་ནས་གོང་དུ་གནས་པ་བསྟན་པ་ཐོགས་པ་མེད་  
པ༑ དཔག་ཏུ་མེད་པའི་སྟོབས་དང། ཕ་རོལ་གནོན་པ། བཅོམ་ལྡན་འདས་གཙུག་ཏོར་གྱི་རྒྱལ་པོ་འཁོར་ལོས་བསྒྱུར་བའི་ཆོ་ག་ཡང་ངས་བཤད་པར་བྱའོ། །བསྟན་པ་ནུབ་  
བའི་དུས་སུ་རྩོད་པའི་དུས་འདི་ལ་བཅོམ་ལྡན་འདས་གཙུག་ཏོར་འཁོར་ལོས་བསྒྱུར་བ་དེ་བསྟན་པ་འདི་ལ་སྲུང་བ་གཅིག་པུར་འགྱུར་ཞིང་དུས་ཐམས་ཅད་དུ་གྲུབ་པར་  
འགྲོ་སྟེ། སངས་རྒྱས་ཐམས་ཅད་ཀྱི་བསྟན་པ་ནུབ་པའི་དུས་ཚོད་ལ་འདི་ཉིད་སངས་རྒྱས་བཅོམ་ལྡན་འདས་ཡིན་ཏེ་བསྟན་པའི་དོན་བྱེད་པར་འགྱུར་རོ། །ཡི་གེ་གཅིག་པུ་  
  
  
ཀྱི་མཛོད་འདུས་པར་འགྱུར་རོ། །ཀྱེ་ལྷའི་ཚོགས་དང། སེམས་ཅན་ཐམས་ཅད་ཉོན་ཅིག། བྷྲཱུཾ། བཅོམ་ལྡན་འདི་ནི་  
ཐམས་ཅད་མཁྱེན། །སངས་རྒྱས་སྔགས་གཟུགས་རྣམ་པར་གནས། །སྟོན་པ་ཐུགས་རྗེ་ཆེ་དང་ལྡན། །སེམས་ཅན་ཀུན་ལ་རྣམ་པར་སྤྱོད་།སྔགས་རྣམས་བདག་པོ་དཔལ་དང་ལྡན། །  
གཙུག་ཏོར་ལས་བྱུང་བསྟན་པ་ཡིན། །སྙིང་རྗེའི་དབང་ལ་བརྟེན་ནས་ནི། །འདི་ནི་ཡི་གེ་གཅིག་ཏུ་གནས། །ཆོས་ཀྱི་དབྱིངས་ལ་བརྟེན་ནས་ནི། །འདི་ནི་སྣ་ཚོགས་གཟུགས་ལ་གནས།།  
ཇི་ལྟར་སངས་རྒྱས་སྐུ་རྣམས་ནི། །སྐྱེ་བོ་རྣམས་ལ་སྐུ་གདུང་གྱུར། །འཇིག་རྟེན་གྱིས་མཆོད་ཟང་ཟིང་བཅས། །ཟང་ཟིང་མེད་པའང་ཁྱད་པར་དུ། །དམ་ཆོས་སྐུ་གདུང་དག་ཏུ་བསྟན།།  
འཇིག་རྟེན་ཟང་ཟིང་མེད་པའི་རྒྱུ། །སྐུ་ནི་ཟང་ཟིང་བཅས་པར་གསུངས། །ཐུབ་པའི་ཟླ་བ་ཟག་པ་མེད། །ཟང་ཟིང་བཅས་དང་ཟང་ཟིང་མེད། །འཇིག་རྟེན་རྒྱུར་ནི་གསུངས་པ་ཡིན། །  
ཆོས་ཀྱི་དབྱིངས་ལ་བརྟེན་ནས་ནི། །ཐུགས་རྗེའི་དབང་གིས་སེམས་ཅན་ལ། །འཇིག་རྟེན་མགོན་པོ་འོད་བྱེད་པ། །སྔགས་ཀྱི་ཚུལ་གྱིས་བཞུགས་པ་ཡིན། །སྣ་ཚོགས་གཟུགས་  
ཅན་ཐམས་ཅད་མཁྱེན། །ས་སྟེང་འདི་ལ་སྣང་བ་ཡིན། །སེམས་ཅན་རྣམས་ཀྱིས་སྔགས་གྲུབ་པ། །སངས་རྒྱས་རྣམས་ཀྱིས་གསུངས་པ་ཡིན་།སྔགས་འདི་ཡོངས་སུ་མདོར་  
  
  
༄༅། །བསྡུ་ན། །རང་གི་ཆོ་གས་འདིར་བཟླས་ན། །སྔགས་རྣམས་ཇི་ལྟར་འདོད་པ་བཞིན། །རྟག་ཏུ་འབྲས་བཅས་བྱེད་པར་འགྱུར། །འདི་ཡི་ཆོ་ག་མདོར་  
བསྡུས་ནས། །དུས་སུ་ཡང་ནི་བཤད་པར་བྱ། །དུས་མཐར་ཐུབ་མཆོག་འཇིག་རྟེན་དུ། །དེ་བཞིན་གཤེགས་པ་ནུབ་པ་ན། །དེ་ཡི་དུས་སུ་ཆོ་ག་འགྲུབ། །སྔགས་འགྲུབ་པས་  
ནི་གསུངས་པ་ཡིན། །དེ་ནས་བཅོམ་ལྡན་འདས་འཁོར་ལོས་བསྒྱུར་བ་དེ་བཞིན་གཤེགས་པའི་གཙུག་ཏོར་གཞན་གྱི་ལས་ཀྱིས་སྦྱོར་བ་རྣམ་པར་འཇིག་པར་བྱེད་པ། མ་  
རྒྱལ་བ་ལས་རྒྱལ་བ། སྔགས་ཐམས་ཅད་ཀྱི་བདག་པོ། བྱང་ཆུབ་སེམས་དཔའ་ཐམས་ཅད་ཀྱིས་དོན་དུ་གཉེར་བ། གཙུག་ཏོར་འཁོར་ལོས་བསྒྱུར་བའི་ཆོ་ག་ཡི་གེ་  
གཅིག་པ་སྔར་རྒྱ་ཆེར་བསྟན་ནས། ཡང་མདོར་ན་རེ་ཞིག་དང་པོ་བཟླས་པས་གང་དུ་གནས་པ་ལས་དཔག་ཚད་ལྔའི་ནད་ནས་མ་རུངས་པའི་གདོན་ཐམས་ཅད་འབྱེར་  
བར་འགྱུར་རོ། །གྲུབ་པ་ཐམས་ཅད་ཀྱང་ནུས་པ་མེད་པར་འགྱུར་ཞིང་ལྷ་ཐམས་ཅད་ཀྱི་ནུས་པ་དང་བྲལ་བར་འགྱུར་རོ། །སྒྲུབ་པ་པོའི་འདོད་པ་མ་གཏོགས་པར་ལྷ་ཐམས་  
ཅད་ཀྱང་གནས་པར་མི་འགྱུར་རོ། །འཇིག་རྟེན་དང། འཇིག་རྟེན་ལས་འདས་པའི་སྒྲུབ་པ་བོ་གཞན་རྣམས་ཀྱི་གྲུབ་པ་འཕྲོག་པར་བྱེད་ཅིང་གཞན་གྱི་སྦྱོར་བས་གསང་སྔགས་  
  
  
བཅོམ་པ་དང། ཕུར་བུས་བཏབ་པའང་ཐར་བར་བྱེད་དོ། །བདག་གིས་གཞན་གྱི་རིག་སྔགས་གཅོད་བར་འདོད་ན་རྩྭ་ཀུ་ཤ་སྔོན་པོ་ཆང་པ་གང་བླངས་ལ་ལན་  
བརྒྱ་རྩ་བརྒྱད་མངོན་པར་སྔགས་པ་བྱས་ནས་མཚོན་གྱིས་བཅད་ན་རིག་པ་གང་གི་ཕྱིར་དམིགས་ཏེ་བཅད་པ་དེ་གཅོད་པར་འགྱུར་རོ་།གཟུགས་བརྙན་བྱས་ཏེ་འདིས་སེང་ལྡེང་  
གི་ཕུར་པས་སྙིང་ལ་བཏབ་ན་གནད་ལ་བབ་པར་འགྱུར་རོ། །ལེ་བརྒན་དུ་བཙོས་པའི་སྐུད་པ་ལ་ལན་བདུན་བཟླས་བརྗོད་བྱས་ཏེ་མདུད་པ་བོར་ན་བཅིངས་པར་འགྱུར་རོ། །ཁམ་  
ཕོར་ཁ་སྦྱར་གྱི་ནང་དུ་བརྒྱ་རྩ་བརྒྱད་བཟླས་ཏེ་ཁ་བཀབ་པ་བྱས་ན་རེངས་པར་འགྱུར་རོ། །མཚོན་ཆས་སྙིང་དུམ་བུ་གཉིས་སུ་བྱས་ན་གཉིས་སུ་འགས་པར་འགྱུར་རོ། །སྐེ་ཚེ་  
ལ་དུག་དང། ཁྲག་གིས་བཏབ་པས་བསྐུ་བ་བྱས་ན་འཆི་བར་འགྱུར་རོ། །ཀ་ར་བའི་རའི་ལྕུག་མས་ཀུན་ཏུ་བརྡེག་ན་གནོད་པར་འགྱུར་རོ་།གཞན་གྱི་རིག་པ་ཐམས་ཅད་ལ་  
མངོན་སྤྱོད་བྱ་བ་ནི་ཅི་དགར་བྱར་རུང་ངོ། །སྔར་གསུངས་པའི་ལས་ཐམས་ཅད་ལ་འོ་མས་ཁྲུས་བྱས་ནས་སྦྱིན་སྲེག་བྱས་ན་ཞི་བར་འགྱུར་རོ། །མར་གྱི་སྦྱིན་སྲེག་གིས་  
ནི་ཐམས་ཅད་ཞི་བར་འགྱུར་ཞིང་ཉམས་རྟས་པ་བྱས་པར་ཡང་འགྱུར་རོ། །ཁུ་ཚུར་བཅིངས་པས་སྔགས་ཐམས་ཅད་རེངས་པར་འགྱུར་རོ། །ཡིད་ཀྱིས་ནི་དགྲོལ་བར་  
  
  
༄༅། །བསམ་པས་བཀྲོལ་བར་འགྱུར་རོ། །སྔགས་སྒྲུབ་པར་འདོད་པས་ཀྱང་འདི་ཉིད་ཀྱིས་བཅིང་བ་བྱས་ཏེ་བསྒྲུབ་པར་བྱའོ། །ཆོ་ག་གང་སྒྲུབ་པར་འདོད་པས་  
ཀྱང་དེ་ཉིད་འདིས་བསྒྲུབ་པར་བྱའོ། །སྔགས་སྒྲུབ་པ་དང། འདི་ཉིད་ཀྱི་སྔགས་ཀྱིས་སྤྱན་དྲང་བ་བྱ་བ་དང། ཡང་སླར་གཤེགས་སུ་གསོལ་བར་བྱ་བ་ཡིན་ནོ། །གང་འདི་  
ཉིད་ཀྱིས་སྲུང་བར་བྱེད་པ་ཐུབ་པར་དཀའ་བར་འགྱུར་རོ། །གང་གིས་སྔགས་འདི་མ་གྲུབ་བམ། ལན་མ་ཐོབ་ན་འདི་ཉིད་དང་ལྷན་ཅིག་ཏུ་བཟླས་བརྗོད་བྱས་ན་མྱུར་དུ་འགྲུབ་  
བམ། ལན་ཐོབ་ཅིང། གལ་ཏེ་མ་གྲུབ་བམ། ལན་མ་བྱིན་ན་དེ་རིང་པོ་མི་ཐོགས་པ་ཉིད་དུ་འཇིག་པར་འགྱུར་རོ། །སྔགས་གང་ལ་དམིགས་ཏེ་ཞོ་དང། སྦྲང་རྩི་དང་  
མར་གྱིས་ཏིལ་ལ་བཏགས་ཏེ་བརྒྱ་རྩ་བརྒྱད་སྦྱིན་སྲེག་དུས་གསུམ་དུ་ཞག་བདུན་བྱས་པ་དེ་འདིའི་དབང་དུ་འགྱུར་ཞིང་གང་བརྗོད་པ་དེའི་ལས་བྱེད་པར་འགྱུར་བའམ་  
ལན་ཐོབ་པར་འགྱུར་རོ། །ལྷ་དབང་དུ་བྱ་བར་འདོད་ན་ཐང་ཤིང་གི་ཡམ་ཤིང་གིས་བརྒྱ་རྩ་བརྒྱད་སྦྱིན་སྲེག་བྱས་ན་ཞག་བདུན་གྱིས་དབང་དུ་འགྱུར་རོ། །ཀླུ་དབང་  
དུ་བྱ་བར་འདོད་ན་མངར་གསུམ་གྱིས་སྦྱིན་སྲེག་བྱ་འོ། །དྲི་ཟ་དང། དྲི་ཟ་མོ་ཐམས་ཅད་དབང་དུ་བྱ་བར་འདོད་ན་ཤིང་མྱ་ངན་མེད་པ་དང། བྲི་ཡང་ཀུའི་ཡམ་ཤིང་ངམ་  
  
  
།གནོད་སྦྱིན་མོ་དང། ཀླུ་མོའི་གདོན་རྣམས་ལ་ནི་སྐེ་ཚེས་བྱ་འོ། །རྒྱལ་པོ་རྣམས་ལ་ནི་ཡུངས་ཀར་གྱིས་བྱའོ། །བྲམ་ཟེ་རྣམས་ལ་  
ནི་མེ་ཏོག་གིས་སྦྱིན་སྲེག་བྱ་འོ། །རྗེའུ་རིགས་ལ་ནི་ཞོ་དང། འོ་མ་དང། མར་གྱིས་བྱ་འོ། །དམངས་རིགས་ལ་ནི་ཕུབ་མའི་རྡུལ་གྱིས་བྱ་འོ། །བུད་མེད་ལ་ནི་ལན་ཚྭའི་སྦྱིན་སྲེག་  
བྱ་འོ། །གདོལ་པ་ལ་ནི་མོ་ན་སྲན་གྲེའུ་དང། ཛམ་བུ་ལི་ཀའི་སྦྱིན་སྲེག་བྱ་འོ། །བུ་མ་གཞོན་ནུ་མ་ལ་ནི་འབྲས་ཡོས་ཀྱིས་སྦྱིན་སྲེག་བྱ་འོ། །སེམས་ཅན་ཐམས་ཅད་ལ་ནི་མར་དང་  
ཏིལ་གྱིས་སྦྱིན་སྲེག་བྱས་ན་དབང་དུ་བྱེད་དོ། །ཐམས་ཅད་དུ་ཡང་དུས་གསུམ་དུ་ཞག་བདུན་དུ་བྱའོ་ཞེས་གསུངས་ནས་རྒྱལ་བའི་མཆོག་ཅང་མི་གསུང་བར་གྱུར་ཏོ། །ཐུབ་མཆོག་  
བདུན་པས་སྔགས་འདི་ནི། །དེ་ཚེ་ལྷ་ཡི་ཚོགས་ལ་གསུངས། །འཇིག་རྟེན་ཆོས་ཤེས་གྲོལ་བ་དང། །དེ་ཚེ་དེ་ནི་ཆགས་བྲལ་ཟློས། །དེ་ཚེ་ཐུབ་པ་མཆོག་གིས་ནི། །སངས་རྒྱས་  
སྲས་པོ་ཐུ་པོ་ལྷ། །བྱང་ཆུབ་སེམས་དཔའ་རྫུ་འཕྲུལ་ཆེ། །འཇམ་དཔལ་ལ་ནི་དེ་ཚེ་གསུངས། །ལྷ་ཡི་ལྷ་ནི་བློ་ལྡན་པ། །མགོན་པོ་འཁོར་ལོའི་བདག་པོ་ཡི། །ཆོ་ག་འདི་ནི་རྒྱ་ཆེ་  
བས། །གང་གི་བསྐལ་པའི་ཚད་དུ་ཡང། །རྒྱལ་བས་ཀྱང་ནི་བཤད་མི་ནུས། །མི་རྣམས་ལ་ནི་ཕན་པའི་ཕྱིར། །ཆོ་ག་ཡི་ནི་ཕྱོགས་གཅིག་ཙམ། །མདོར་བསྡུས་ནས་ནི་བཤད་པ་  
  
  
༄༅། །ཡིན། །དེ་ཚེ་དེ་སྐད་གསུངས་ནས་ནི། །དཔལ་ལྡན་འཇམ་དབྱངས་རྫུ་འཕྲུལ་ཆེ། །གཙང་མའི་གནས་ཀྱི་སྟེང་བཞུགས་པའི་།སངས་རྒྱས་དེ་ལ་སྐུལ་  
བར་བྱེད། །གསུངས་ཤིག་གསུངས་ཤིག་དཔའ་བོ་ཆེ། །རྐང་གཉིས་དམ་པ་རྫོགས་སངས་རྒྱས། །དུས་མཐར་འཇིགས་པའི་དུས་སུ་ནི། །མི་རྣམས་བདེ་བ་སྐྱེད་པའི་ཕྱིར། །མཐུ་  
ཆེན་སྔགས་ཀྱི་རྒྱལ་པོ་སྟེ། །གཟི་བརྗིད་ཆེན་པོ་འདི་ཡིས་ནི། །རས་རིས་ཇི་ལྟར་གྲུབ་པར་འགྱུར། །མྱུར་དུ་རས་རིས་འགྲུབ་པར་གསུངས་།འཕགས་པ་འཇམ་དཔལ་གྱི་རྩ་བའི་  
ཆོ་ག་བྱང་ཆུབ་སེམས་དཔའི་སྡེ་སྣོད་ཕལ་པོ་ཆེ་ཐེག་པ་ཆེན་པོ་ཤིན་ཏུ་རྒྱས་པའི་མདོ་ལས། ཡི་གེ་གཅིག་པ་འཁོར་ལོས་བསྒྱུར་བ་འབྱུང་བའི་ལེའུ་རབ་འབྱམས་ལས་བཅུ་  
དགུ་པ་རྫོགས་སོ།། །།དེ་ནས་བཅོམ་ལྡན་འདས་ཤཱཀྱ་ཐུབ་པས་གནས་གཙང་མའི་གཞལ་མེད་ཁང་ལ་གཟིགས་ནས་འཇམ་དཔལ་གཞོན་ནུར་གྱུར་པ་ལ་  
བཀའ་སྩལ་པ། འཇམ་དཔལ་ཉོན་ཅིག་མདོར་ན། ཡི་གེ་གཅིག་པ་འཁོར་ལོས་བསྒྱུར་བ་རྫུ་འཕྲུལ་ཆེན་པོས་རས་རིས་ཀྱི་ཆོ་གར་འགྱུར་བ་རྒྱ་ཆེ་བ་ནི་སྔར་བསྟན་ཏོ། །དེ་ནི་  
དུས་ཀྱི་ཐ་མའི་དུས་སུ་སེམས་ཅན་རྣམས་བརྩོན་འགྲུས་ཆུང་བར་འགྱུར་ཞིང་ཤེས་རབ་ཆུང་བ་དང། ཡིད་གཞུངས་པ་དམན་པའི་ཕྱིར་རས་རིས་ཀྱི་ཚད་ཀྱི་རྒྱ་ཆེ་བའི་སྦྱོར་བ་  
  
  
འདོད་པས་ཟློས་པ་པོས་ཇི་ལྟར་དངོས་གྲུབ་མཆོག་ཐོབ་པར་འགྱུར་བ་དེ་ལྟར་ངས་མདོར་བཤད་པར་བྱ་སྟེ། སྒྲུབ་པ་མཆོག་  
བྱེད་པར་འདོད་པས་རས་མ་ཉམས་པ། ཁ་ཚར་མ་བཅད་པ། སྐྲ་དང་བྲལ་བ་དག་ལ་ཚོན་མ་འདྲེས་པ་དག་གིས་བཅོམ་ལྡན་འདས་འདིར་གཞུག་པར་བྱ་སྟེ། ཆོས་ཀྱི་རྒྱལ་པོ་ཆོས་ཀྱི་  
འཁོར་ལོ་རབ་ཏུ་བསྐོར་བ། འཇིག་རྟེན་ཐམས་ཅད་ཀྱི་བདག་པོ་སྐྱེས་བུ་དམ་པ་རྐང་གཉིས་རྣམས་ཀྱི་མཆོག་དེ་བཞིན་གཤེགས་པ་རིན་ཆེན་ཏོག་ཅེས་བྱ་བ་རྒྱལ་བའི་མཆོག་  
ཆོས་འཆད་པ་ཀུན་ནས་འབར་བའི་འོད་ཀྱི་དཀྱིལ་འཁོར་དང་ལྡན་པའོ། །འོག་ཏུ་ནི་ཚངས་པ་དང། འཕགས་པ་ཕྱག་ན་རྡོ་རྗེ་སྟེང་དུ་ནི་ཕྲེང་བ་འཛིན་པའི་ལྷའི་བུ་གཉིས། །འོག་ཏུ་  
སྒྲུབ་པ་པོ་དེའི་མདུན་དུ་དུས་གསུམ་དུ་ཨ་ག་རུ་སྲེག་ཅིང་འབུམ་ཕྲག་བཅུ་བཟླས་པ་བྱའོ། །དེ་ནས་ལས་སུ་བྱ་བ་ནི་དང་པོའི་འཁོར་ལོའི་སྒྲུབ་པ་བྱེད་པར་འདོད་ན། ལྕགས་བཟང་  
པོའི་རང་བཞིན་ལས་རྩིབས་བཅུ་གཉིས་པའི་འཁོར་ལོ་བྱས་ཏེ། ཆོ་འཕྲུལ་གྱི་ཟླ་ཕྱེད་ལ་བཅོམ་ལྡན་འདས་ཀྱི་སྤྱན་སྔར་དུས་གསུམ་དུ་ཨ་ག་རུའི་དུད་པས་བདུག་ཅིང་འབུམ་  
ཕྲག་བཅུ་བཟླས་པ་བྱའོ། །ཐ་མར་ཟླ་བ་ཉ་བ་ལ་མཆོད་པ་རྒྱ་ཆེན་པོ་བྱས་ནས་ལག་པས་བཟུང་སྟེ། ཇི་སྲིད་རབ་ཏུ་འབར་བའི་བར་དུ་བཟླས་པ་བྱའོ། །དེ་བཟུང་ན་རིག་པ་འཛིན་པའི་  
  
  
༄༅། །འཁོར་ལོས་བསྒྱུར་བར་འགྱུར་རོ། །གང་གིས་མཐོང་བ་དེ་དང་ལྷན་ཅིག་ནམ་མཁའ་ལ་འགྲོ་བར་འགྱུར་རོ། །དེ་ནས་གདུགས་སྒྲུབ་པར་འདོད་ན་གདུགས་  
ཁ་དོག་སྣ་ཚོགས་པ་སར་པ་བྱས་ལ། གསེར་གྱི་འཁོར་ལོས་མཚན་པ་ཀ་ཤི་ཀའི་གོས་འཕྱང་བ་དེ་ཉིད་ཀྱི་ཆོ་གས་མགོ་ལ་གདུགས་བཟུང་བ་བྱས་ཏེ། བཟླས་པ་བྱས་ན་  
རིག་པ་རང་ཉིད་ཉེ་བར་བཞུགས་པར་འགྱུར་རོ། །འདི་ཉིད་ཀྱིས་བཅོམ་ལྡན་འདས་ཀྱི་སྤྱན་སྔར་དུས་གསུམ་དུ་ཨ་ག་རུའི་དུད་པས་བདུགས་ཏེ། འབུམ་ཕྲག་བཅུ་བཟླས་  
པ་བྱས་ལ་ཐ་མར་ཟླ་བ་ཉ་བ་ལ་མཆོད་པ་རྒྱ་ཆེན་པོ་བྱས་ནས་ལག་པས་བཟུང་སྟེ། ཇི་སྲིད་རབ་ཏུ་འབར་བའི་བར་དུ་བཟླས་པ་བྱའོ། །དེ་ཐོགས་ན་རིག་པ་འཛིན་པའི་འཁོར་ལོས་  
བསྒྱུར་བར་འགྱུར་རོ། །ཟླ་བ་རེ་རེ་ཞིང་ཟླ་བ་ཉ་བ་དང། ཆོ་འཕྲུལ་གྱི་ཟླ་བ་ཕྱེད་ལྔའི་བར་གྱིས་འགྲུབ་པར་འགྱུར་རོ། །འདི་གྲུབ་པ་ཙམ་གྱིས་ཆོས་ཐམས་ཅད་མངོན་སུམ་དུ་  
འགྱུར་རོ། །མངོན་པར་ཤེས་པ་ཐམས་ཅད་རབ་ཏུ་ཐོབ་པར་འགྱུར་རོ་།སངས་རྒྱས་དང། བྱང་ཆུབ་སེམས་དཔའ་ཐམས་ཅད་མངོན་པར་དགྱེས་པ་དང། སངས་རྒྱས་དང་  
བྱང་ཆུབ་སེམས་དཔའ་ཐམས་ཅད་ཀྱིས་རྗེས་སུ་བསྔགས་པ་འགྲུབ་པར་འགྱུར་རོ། །འཇིག་རྟེན་གྱི་ཁམས་གཞན་དག་གི་འཁོར་ལོས་བསྒྱུར་བ་སྟོང་གི་གཡོག་འཁོར་  
  
  
།དེ་ནས་གཙུག་ཏོར་འཁོར་ལོས་བསྒྱུར་བ་བསྒྲུབ་པར་འདོད་ན་གསེར་དང། དངུལ་དང། ཟངས་མ་དང། ནོར་བུའི་རང་བཞིན་གྱི་དབྱུག་པ་ཁྲུ་གང་ཙམ་བྱས་  
ལ༑ ཇི་སྲིད་རབ་ཏུ་འབར་བའི་བར་དུ་བཟླས་པ་བྱས་ནས་དེ་བླངས་ན་ནམ་མཁའ་ལ་འགྲོ་སྟེ། ཐམས་ཅད་ལ་ཆོས་སྟོན་པར་འགྱུར་རོ་།བསྐལ་པ་ཆེན་པོར་འཚོ་བར་འགྱུར་རོ། །ཅི་  
སྟེ་བུམ་པ་བཟང་པོ་བསྒྲུབ་པར་འདོད་ན། གསེར་གྱི་བུམ་པ་བཟང་པོ་བྱས་ལ་འབྲུ་ཐམས་ཅད་དང། རིན་པོ་ཆེ་དང། སྨན་གྱིས་ཡོངས་སུ་བཀང་ལ་རས་དཀར་པོས་བཅིངས་ཏེ། དེ་  
ལ་སྔགས་འདིས་བསྒྲུབ་པར་བྱ་སྟེ། ཆོ་འཕྲུལ་གྱི་ཟླ་ཕྱེད་གཅིག་ལ་བརྩམས་ན་གཉིས་པ་ལ་འགྲུབ་པར་འགྱུར་རོ། །དེ་ལ་ལག་པ་རབ་ཏུ་བཅུག་ན་ཅི་འདོད་པ་དེ་ཐོབ་ཅིང་མི་ཟད་  
པར་ཡང་འགྱུར་རོ། །ཅི་སྟེ་ནོར་བུ་རིན་པོ་ཆེ་བསྒྲུབ་པར་འདོད་ན་གསེར་གྱི་དབྱིག་པའམ། ནོར་བུ་བཟང་པོ་དང། ཤེལ་གྱི་ནོར་བུ་བྱས་ཏེ། གོས་འཕྱང་བར་བྱས་ལ་ཆོ་ག་འདི་ཉིད་  
ཀྱིས་བསྒྲུབས་ན་གང་བསམས་པ་དེ་ཐམས་ཅད་འགྲུབ་པར་འགྱུར་ཏེ་ལྷ་དང། མིའི་ནང་དུ་ཐོགས་པ་མེད་ཅིང་སྟོབས་དང། ཕ་རོལ་གནོན་པར་འགྱུར་རོ། །ཅི་སྟེ་བཅོམ་ལྡན་  
འདས་ལ་བཟླས་པ་བྱེ་བ་བྱས་ན་རང་གི་ལུས་ཀྱིས་ནམ་མཁའ་ལ་འགྲོ་བར་འགྱུར་རོ། །ལྷའི་ལུས་ཐོབ་ཅིང་བསྐལ་པ་ཆེན་པོར་འཚོ་བར་འགྱུར་རོ། །གཞན་གང་ཡང་གཙུག་  
  
  
༄༅། །ཏོར་གྱི་རྒྱལ་པོ་གདུགས་དཀར་པོ་ལ་སོགས་པ་དེ་ཡང་འདིས་བཅོམ་ལྡན་འདས་ལ་འབུམ་ཕྲག་བཅུ་བཟླས་པ་བྱས་ན་ལས་རྣམས་བྱེད་པར་འགྱུར་རོ། །  
དེ་ལྟར་ཐོགས་པ་མེད་པ་དེ་བཞིན་གཤེགས་པའི་གཙུག་ཏོར་གཞན་གྱི་རྟོག་པའི་ཆོ་གས་ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་རིང་པོ་མི་ཐོགས་པར་འགྲུབ་པར་འགྱུར་རོ། །  
བཅོམ་ལྡན་འདས་གཙུག་ཏོར་འཁོར་ལོས་བསྒྱུར་བའི་རྒྱལ་པོ་ལ་འབུམ་ཕྲག་བཅུ་བཟླས་ན་ཐམས་ཅད་ལ་འགྲུབ་པར་འགྱུར་བ་རིག་པ་དང་སྔགས་ཐམས་ཅད་ཀྱི་བདག་  
པོ་འཁོར་ལོས་བསྒྱུར་བར་འགྱུར་རོ། །ཅི་སྟེ་རྡོ་རྗེ་བསྒྲུབ་པར་འདོད་ན་ཙནྡན་དམར་པོ་ལ་རྡོ་རྗེ་རྩེ་གཅིག་པའམ། ཡང་ན་ལྕགས་བཟང་པོ་ལ་བྱས་ཏེ། བའི་རྣམ་ལྔས་བཀྲུས་ལ་  
ཡར་གྱི་ངོའི་བཅོ་ལྔ་ལ་རས་རིས་ཀྱི་མདུན་དུ་མཆོད་པ་ཆེན་པོ་བྱ་ཞིང་མར་གྱི་མར་མེ་བརྒྱ་སྦར་ལ་དྲིའི་ཆུས་རྡོ་རྗེ་བཀྲུས་ཏེ། སངས་རྒྱས་དང། བྱང་ཆུབ་སེམས་དཔའ་ཐམས་  
ཅད་ལ་བདག་ཉིད་ཕུལ་ནས་གཙུག་ཏོར་གྱི་རྒྱལ་པོའི་འཁོར་རམ། གཟི་བརྗིད་ཕུང་པོའམ། གཙུག་ཏོར་གདུགས་དཀར་པོའི་སྔགས་འདིས་བསྲུང་བ་བྱས་ལ་དཀྱིལ་འཁོར་  
གྱི་ནང་དུ་གྲོགས་ལའང་བསྲུང་བ་བྱས་ནས་རྡོ་རྗེ་ལག་པ་གཡས་པས་བླངས་ཏེ། ཐུན་དང་པོ་འདས་ཤིང་ཐུན་གཉིས་པ་ལ་ཉེ་བར་འདུག་སྟེ། སེམས་རྩེ་གཅིག་པས་ཇི་  
  
  
།སྐབས་འདིར་རིག་པ་འཛིན་པ་ལྷ་དང། ཀླུ་དང། གནོད་སྦྱིན་ཐམས་ཅད་འདུས་ཏེ་རིག་པ་འཛིན་པའི་རྒྱལ་པོ་ཐམས་ཅད་འོང་བར་འགྱུར་  
རོ༑ ༑དེ་དག་རིག་པ་འཛིན་པའི་བསྟོད་པ་བྱེད་ཅིང་ཁྱིམ་དུ་འགྲོ་བར་འགྱུར་རོ། །རིག་པ་འཛིན་པའི་འཁོར་ལོས་བསྒྱུར་བར་འགྱུར་རོ་།ལུས་ཕྱག་ན་རྡོ་རྗེ་དང་འདྲ་ཞིང་ཕྱག་ན་རྡོ་རྗེ་དང་  
འདྲ་བར་མགྱོགས་པའི་མཚན་ཉིད་དུ་འགྱུར་རོ། །སྐད་ཅིག་གིས་འོག་མིན་གྱི་ལྷའི་གནས་སུ་འགྲོ་བར་འགྱུར་རོ། །བསྐལ་པར་གནས་པར་འགྱུར་རོ། །བཅོམ་ལྡན་འདས་  
འཕགས་པ་བྱམས་པ་མཐོང་ཞིང་ཆོས་ཉན་པར་འགྱུར་རོ། །ཤི་ནས་གང་དུ་འདོད་པར་དེར་སྐྱེ་བར་འགྱུར་རོ། །གལ་ཏེ་ཕྱག་ན་རྡོ་རྗེའི་ཞབས་དྲུང་དུ་ཡང་སྐྱེ་བར་འགྱུར་རོ། །ཅི་  
སྟེ་རལ་གྲི་བསྒྲུབ་པར་འདོད་ན་སྐྱོན་མེད་པའི་རལ་གྲི་བླངས་ནས་ཉིན་ཞག་གཅིག་སྨྱུང་བར་བྱས་ཏེ། བཅོམ་ལྡན་འདས་ལ་མཆོད་པ་རྒྱ་ཆེན་པོ་བྱས་ནས་ཇི་སྲིད་དུ་རབ་ཏུ་འབར་  
བའི་བར་དུ་བཟླས་པ་བྱའོ། །དེ་གྲུབ་ན་གཡོག་འཁོར་དང་བཅས་པ་ནམ་མཁའ་ལ་འགྲོ་བར་འགྱུར་རོ། །སྐྲ་རྣ་ཆ་གདུབ་ཀོར་དང་འདྲ་བར་འཁྱིལ་བ་དང། ལོ་བཅུ་དྲུག་པའི་  
ཆ་བྱད་ཅན་དང་མི་མཐུན་པའི་ཕྱོགས་མེད་ཅིང་རིག་པ་འཛིན་པ་ཐམས་ཅད་ཀྱིས་མི་ཚུགས་པ་དང། བར་གྱི་བསྐལ་པར་འཚོ་བར་འགྱུར་རོ། །ཅི་སྟེ་ལྡོང་རོས་བསྒྲུབ་པར་  
  
  
༄༅། །འདོད་ན་དཔའ་བོའི་ཚོང་གིས་ཉོས་ཏེ་རྒྱལ་དང་ལྡན་པའི་དུས་སུ་ཞག་གསུམ་སྨྱུང་བ་བྱས་ཏེ། དགེ་སློང་བཟང་པོའི་དགེ་འདུན་ལ་བཤོས་དྲངས་ནས་  
བཀའ་ལུང་སྩལ་བར་བསྐུལ་ལོ། །སྒྲུབ་པ་པོ་ལ་དེར་རྗེས་སུ་གནང་ནས་རང་གི་གནས་སུ་ཞུགས་ཏེ། མཆོད་པ་རྒྱ་ཆེན་པོ་བྱས་ནས་མར་གྱི་མར་མེ་སྟོང་རབ་ཏུ་སྦར་ནས་ཞག་  
གསུམ་སྨྱུང་བ་བྱས་ལ། སེམས་ཅན་ཐམས་ཅད་ལ་བྱམས་པ་བསྐྱེད་ནས་བདག་ཉིད་ཕུལ་ཏེ། ལྡོང་རོས་བླངས་ནས་ཇི་སྲིད་གྲུབ་པ་རྣམ་གསུམ་ཐོབ་པ་དེ་སྲིད་དུ་བཟླས་པར་  
བྱས་ཏེ། དྲོབ་དང། དུ་བ་འཐུལ་བ་དང། འབར་བས་སྔར་གང་བསམས་པ་ཉིད་དུ་གྲུབ་པར་འགྱུར་ཏེ། དྲོ་བར་གྱུར་པས་དཔྲལ་བར་ཐིག་ལེ་བྱས་ན་ལྷ་དང། ཀླུ་དང། གནོད་  
སྦྱིན་དང། འབྱུང་པོ་ཐམས་ཅད་དང། ཤ་ཟ་ལ་སོགས་པ་དང་ཛམྦུའི་གླིང་ན་གནས་པའི་སེམས་ཅན་བྲན་དུ་འགྱུར་ཞིང་གང་ཅུང་ཟད་ཐམས་ཅད་སྒྲུབ་པར་བྱེད་པར་འགྱུར་  
རོ༑ ༑ལོ་སྟོང་གི་བར་དུ་འཚོ་བར་འགྱུར་རོ། །དུ་བ་འཐུལ་བ་ལ་ནི་དཔྲལ་བར་ཐིག་ལེ་བྱས་ན་མི་སྣང་བར་འགྱུར་ཏེ། གལ་ཏེ་འདོད་ན་ལྷ་རྣམས་ཀྱིས་ཀྱང་མི་མཐོང་བར་  
འགྱུར་རོ། །སྐད་ཅིག་ཐང་ཅིག་ཡུད་ཙམ་ལ་སྣང་ཞིང་ཡང་མི་སྣང་བར་འགྱུར་རོ། །མི་སྣང་བ་ཐམས་ཅད་ཀྱི་རྒྱལ་པོར་འགྱུར་ཞིང་ལོ་སུམ་སྟོང་གི་བར་དུ་འཚོ་བར་འགྱུར་  
  
  
༑འབར་བས་ནི་རིག་པ་འཛིན་པར་འགྱུར་ཏེ། གཡོག་འཁོར་དང་བཅས་པ་ནམ་མཁའ་ལ་འགྲོ་བར་འགྱུར་རོ། །རིག་པ་འཛིན་པའི་རྒྱལ་པོར་འགྱུར་ཏེ། ལྷ་གཞོན་ནུའི་ལུས་སུ་  
འགྱུར་ཞིང་ལྷ་ཐམས་ཅད་ཀྱིས་ཀྱང་མི་ཐུབ་པར་འགྱུར་ན་རིག་པ་འཛིན་པ་རྣམས་ཀྱིས་ལྟ་སྨོས་ཀྱང་ཅི་དགོས་ཏེ་བསྐལ་པར་ཡང་གནས་པར་འགྱུར་རོ། །དུས་བྱས་ནས་དགའ་ལྡན་  
གྱི་ལྷའི་རིས་སུ་སྐྱེ་བར་འགྱུར་རོ། །ཅི་སྟེ་མདུང་རྩེ་གསུམ་བསྒྲུབ་པར་འདོད་ན་ལྕགས་བཟང་པོ་ལས་བྱས་པའི་མདུང་རྩེ་གསུམ་པ་བྱས་ཏེ་ལོའི་བར་དུ་བཟླས་པར་བྱའོ། །དེ་ནས་  
བྱེ་མའི་རང་བཞིན་གྱི་མཆོད་རྟེན་ཁྲུ་གང་ཙམ་གྱི་ཚད་བྱས་ཏེ་དེ་ལ་མཆོད་པ་ཆེན་པོ་བྱ་ཞིང་གཏོར་མ་རྒྱ་ཆེན་པོ་བཏང་ལ་ལག་པ་གཡས་པས་མདུང་རྩེ་གསུམ་པ་བླངས་ལ་སྐྱིལ་  
མོ་ཀྲུང་བཅས་ནས་ཇི་སྲིད་དུ་སྤྲོས་པ་ན་འོད་ཟེར་སྟོང་བྱུང་བ་དེའི་བར་དུ་བཟླས་པ་བྱས་ན། སྐབས་འདིར་དབང་ཕྱུག་ཆེན་པོ་ལ་སོགས་པ་ལྷ་རྣམས་འབྱུང་བར་འགྱུར་རོ། །རིག་  
པ་འཛིན་པ་ཐམས་ཅད་མེ་ཏོག་གི་ཆར་རབ་ཏུ་འབེབས་པར་འགྱུར་རོ་།དེ་ནས་དེ་ཐམས་ཅད་ཀྱིས་ཡོངས་སུ་བསྐོར་ནས་གང་དག་གིས་མཐོང་བ་དང། གང་མཐོང་བ་དེ་དང་  
ལྷན་ཅིག་ཏུ་ནམ་མཁའ་ལ་འགྲོ་བར་འགྱུར། །རིག་པ་འཛིན་པའི་རྒྱལ་པོ་མིག་གསུམ་པར་འགྱུར་ཏེ། དབང་ཕྱུག་ཆེན་པོ་གཉིས་པ་དང་འདྲ་བའོ། །རིག་པ་འཛིན་པ་ཐམས་  
  
  
༄༅། །ཅད་ཀྱིས་ཕྱག་བྱས་ཤིང་བསྐལ་པ་ཆེན་པོར་གནས་པ་འགྱུར་ལ། བལྟས་པ་ཙམ་གྱིས་གདུག་པའི་སེམས་དང་ལྡན་པ་རྣམས་ལྟུང་བར་འགྱུར་རོ། །  
ལྷ་དང་བཅས་པའི་འཇིག་རྟེན་གང་གིས་ཀྱང་མི་ཚུགས་པར་འགྱུར་ན་རིག་པ་འཛིན་པ་རྣམས་ཀྱིས་ལྟ་སྨོས་ཀྱང་ཅི་དགོས། ཤི་འཕོས་ནས་བདེ་བ་ཅན་དུ་སྐྱེ་བར་འགྱུར་རོ། །ཅི་  
སྟེ་རོ་ལངས་བསྒྲུབ་པར་འདོད་ན་ཡན་ལག་རྨ་མེད་པའི་སྐྱེས་བུའི་རོ་བླངས་ཏེ་སེང་ལྡེང་གི་ཕུར་པ་བཞིས་བཏབ་ལ། བྲང་གི་སྟེང་དུ་རིན་པོ་ཆེའི་ཕྱེ་མས་གཏོར་ཅིང་མཆོད་ན་  
དེའི་ལྕེའི་རྩེ་མོ་ལ་ནོར་བུ་རིན་པོ་ཆེ་སྣང་བར་འགྱུར་ཏེ། དེ་བླངས་ན་རིག་པ་འཛིན་པའི་འཁོར་ལོས་བསྒྱུར་བར་འགྱུར་རོ། །མཚོན་གང་དག་ཡིད་ལ་བསམས་པ་ཙམ་གྱིས་  
དེ་དག་འབྱུང་བར་འགྱུར་རོ། །འོད་དཔག་ཚད་བརྒྱ་ཙམ་དུ་སྣང་བར་འགྱུར་རོ། །འདོད་ན་དུས་བྱེད་པར་ཡང་འགྱུར་རོ། །གང་དུ་འདོད་པ་དེར་འགྲོ་བར་འགྱུར་རོ། །འཇིག་  
རྟེན་གྱི་ཁམས་གཞན་དག་ཏུ་ཡང་རིག་པ་འཛིན་པའི་འཁོར་ལོས་བསྒྱུར་བར་ཡང་འགྱུར་རོ། །ཤི་འཕོས་ནས་ཀྱང་དྲི་མ་མེད་པའི་འཇིག་རྟེན་གྱི་ཁམས་སུ་སྐྱེ་བར་  
འགྱུར་རོ། །རོ་ལངས་གཉིས་པ་སྒྲུབ་པ་ནི་རྨ་མེད་པའི་ལུས་ཀྱི་རོ་བླངས་ཏེ་རྒྱ་ཤུག་གི་ཤིང་གི་ཕུར་བུས་བཏབ་ལ། དེའི་ཁར་ལྕགས་ཀྱི་ཕྱེ་མས་གཏོར་ཞིང་བྱིན་ན་དེའི་  
  
  
དེ་བཅད་ན་གཡོག་འཁོར་བརྒྱ་དང་བཅས་ཏེ་ནམ་མཁའ་ལ་འགྲོ་བར་འགྱུར། བར་གྱི་བསྐལ་པར་གནས་པར་འགྱུར། རི་རབ་ཀྱི་རྩེ་མོར་རྩེ་ཞིང་དགའ་བར་འགྱུར་  
གང་གི་ཚེ་འཆི་བ་དེའི་ཚེ་ཕྱོགས་གཅིག་གི་རྒྱལ་པོར་འགྱུར་རོ་།ཅི་སྟེ་ལྕགས་ཀྱུ་བསྒྲུབ་པར་འདོད་ན་རྩྭ་ཀུ་ཤའི་རང་བཞིན་གྱི་ལྕགས་ཀྱུ་བྱས་ཏེ། ཐབ་མོ་པ་མདོག་ནག་པོའི་ལག་པའི་མཐིལ་  
གྱིས་བའི་རྣམ་ལྔས་བཀྲུས་ཏེ་མཚན་མོ་གཅིག་སྨྱུང་བ་བྱས་ནས་ལྕགས་ཀྱུ་ཁྲུ་གང་གི་ཚད་དུ་བྱས་ལ། མཆོད་པ་རྒྱ་ཆེན་པོ་བྱས་ནས་ཕྱག་ན་རྡོ་རྗེ་ལ་མར་གྱི་མར་མེ་བརྒྱ་སྦར་བར་  
བྱའོ༑ ༑རྡོ་རྗེ་ལྕགས་ཀྱུ་དང། བདག་ཉིད་ལ་གདུགས་དཀར་པོས་བསྲུང་བར་བྱའོ། །གཟི་བརྗིད་ཕུང་པོས་ནི་དཀྱིལ་འཁོར་བཅིང་བར་བྱའོ། །ཕུར་བུ་ལ་ལན་བདུན་མངོན་པར་སྔགས་  
པ་བྱས་ཏེ་ཕྱོགས་བཞིར་གཏོར་ལ་ཕུར་བུས་བཏབ་ན་འོག་ཏུ་བཅིང་བ་བྱས་ཤིང་གནས་ཡོངས་སུ་གཟུང་བ་བྱས་པར་ཡང་འགྱུར་རོ། །དེ་ནས་ཐུན་གཉིས་པ་ལ་རྩེ་གཅིག་པའི་  
ཡིད་ཀྱིས་སྐྱིལ་མོ་ཀྲུང་བཅས་ལ་ལྕགས་ཀྱུ་ལ་མེ་ཏོག་དང། དྲི་དང། བདུག་པས་མཆོད་ན་དེ་བསྲུང་བ་བྱས་པ་ཡིན་ནོ། །སངས་རྒྱས་དང། བྱང་ཆུབ་སེམས་དཔའ་ཐམས་ཅད་  
ལ་ཕྱག་བཙལ་ནས་སྐབས་འདིར་ལྕགས་ཀྱུ་ལག་པས་བཟུང་ནས་ཇི་སྲིད་དུ་དམྱལ་བའི་སེམས་ཅན་རྣམས་འཚེ་བ་ཉེ་བར་ཞི་བའི་བར་དུ་བཟླས་ལ། སངས་རྒྱས་དང། བྱང་  
  
  
༄༅། །ཆུབ་སེམས་དཔའ་ཐམས་ཅད་ལ་ཕྱག་འཚལ་ན་ནམ་མཁའ་ལ་འགྲོ་བར་འགྱུར་རོ། །རིག་པ་འཛིན་པའི་རྒྱལ་པོ་འགྲོ་བ་ལ་ཐོགས་པ་མེད་པ་ལྕགས་  
ཀྱུ་ལག་ན་ཐོགས་པ། ལྷ་ཐམས་ཅད་དང། ཀླུ་དང། གནོད་སྦྱིན་ལ་སོགས་པ་ཡང་ཐག་རིང་པོ་ཉིད་ནས་མཐོང་ན་ཕྱག་འཚལ་བར་བྱེད་དོ། །བསྐལ་པར་གནས་པར་འགྱུར་རོ།།  
གང་གི་ཚེ་འཆི་བ་དེའི་ཚེ་ཕྱག་ན་རྡོ་རྗེ་གནས་སུ་འགྲོ་ཞིང་ཕྱག་ན་རྡོ་རྗེ་མཐོང་བར་འགྱུར་རོ། །གལ་ཏེ་རས་རིས་སྒྲུབ་པར་གྱུར་ན་དེ་འབར་བ་ན་རིག་པ་འཛིན་པར་འགྱུར་  
ཆོ་ག་གང་བསྒྲུབ་པར་འདོད་ཀྱང་དེའི་སྔགས་ཀྱི་མིང་བཟུང་ལ་འབུམ་བཟླ་ཞིང་དེ་ནས་ནུབ་གཅིག་སྨྱུང་བ་བྱས་ཏེ། མཆོད་པ་རྒྱ་ཆེན་པོ་བྱས་ལ། ཤིང་ཨརྒའི་མེ་རབ་  
ཏུ་སྦར་ཏེ་ཏིལ་དག་ལ་ཞོ་དང། མར་གྱིས་བཏགས་པའི་སྦྱིན་སྲེག་སྟོང་རྩ་བརྒྱད་བྱས་ན་སྦྱིན་སྲེག་གི་མཐར་འོངས་ནས་ནོར་གང་འདོད་པ་དེ་སྟེང་བར་འགྱུར་ཞིང་མདག་  
གཞུག་པ་དབང་དུ་བྱེད་པ་བཞིན་དུ་ཉེ་བར་གནས་པར་འགྱུར་རོ། །ཅི་སྟེ་དབང་ཕྱུག་ཆེན་པོ་དབང་དུ་བྱེད་པར་འདོད་ན་དབང་ཕྱུག་ཆེན་པོ་ལ་མཆོད་པ་རྒྱ་ཆེན་པོ་བྱས་ལ་  
ལྷོ་ཕྱོགས་སུ་ཡུད་ཙམ་གྱིས་ཤིང་ཨརྒའི་མེ་རབ་ཏུ་སྦར་ལ་སྦྱིན་སྲེག་སྟོང་རྩ་བརྒྱད་བྱས་པ་ན་ཧ་ཧ་ཞེས་པའི་སྒྲ་བྱུང་བར་གྱུར་ན་འཇིགས་པར་མི་བྱ། དེ་ནས་དེ་འོང་བར་  
  
  
བདག་གིས་ཅི་ཞིག་བྱ་ཞེས་སྨྲ་བར་འགྱུར་རོ་།དབང་ཕྱུག་ཆེན་པོའི་རིག་པ་ཐམས་ཅད་བདག་ལ་གྲུབ་པར་གྱུར་ཅིག་ཅེས་སྨྲས་པ་དང། མཆོག་གང་འདོད་པ་དེ་སྟེར་  
བར་འགྱུར་ཏེ། དེ་བཞིན་དུ་གྱུར་ཅིག་ཅེས་བྱས་ནས་མི་སྣང་བར་འགྱུར་རོ། །དེ་བཞིན་དུ་ཁྱབ་འཇུག་དང། ཚངས་པ་ལ་སོགས་པ་ཡང་འགུག་པར་འགྱུར་ཏེ། མཆོག་གང་འདོད་  
པ་དེ་ཡང་འདི་བཞིན་ཏེ། ཆོ་ག་འདི་བཞིན་དུ་བྱས་ལ་ལེགས་པར་བསྲུང་བ་ཡང་བྱ་འོ། །ཅི་སྟེ་གནོད་སྦྱིན་མོ་དགུག་པར་འདོད་ན་དེའི་མིང་བཟུང་ལ་ཞག་བདུན་དུ་ཤིང་མྱ་ངན་མེད་  
ཀྱི་མེ་ཏོག་གིས་སྦྱིན་སྲེག་བྱས་ན་འོང་ཞིང་མཆོག་སྟེར་བར་བྱེད་དོ། །ཞག་བདུན་གྱིས་མ་དང། སྲིང་མོ་དང། ཆུང་མ་གང་འདོད་པ་དེའི་ཆ་བྱད་དུ་ངེས་པར་འོང་བར་འགྱུར་རོ། །  
ཅི་སྟེ་མི་འོང་ན་མགོ་འགས་པར་འགྱུར་རོ། །ཀླུ་མོ་དབང་དུ་བྱེད་པར་འདོད་ན་ཀླུ་ཤིང་གི་མེ་ཏོག་གིས་ཆོ་ག་འདི་བཞིན་དུ་བྱའོ་།སྲིན་མོ་དགུག་པར་འདོད་ན་ཟླ་བ་གསུམ་དུ་  
ཞོ་དང། འབྲས་ཆན་གྱི་སྦྱིན་སྲེག་བྱ་འོ། །སྦྱིན་སྲེག་གི་མཐར་ཞག་གཅིག་སྨྱུང་བ་བྱས་ལ། བཅོམ་ལྡན་འདས་ལ་མཆོད་ཅིང་གནོད་སྦྱིན་ལ་གཏོར་མ་ཆན་རྣམས་སྦྱིན་པར་  
བྱས་ཤིང་གནོད་སྦྱིན་དགུག་པར་བྱའོ་ཞེས་ཡིད་ལ་བྱེད་ཅིང་ཨ་མྲའི་ཤིང་གི་ཡམ་ཤིང་ཞོ་དང། སྦྲང་རྩི་དང། མར་གྱི་བཏགས་པ་སྟོང་རྩ་བརྒྱད་སྦྱིན་སྲེག་བྱས་ན་སྐབས་  
  
  
༄༅། །འདིར་ལུས་ངན་པོ་ལ་སོགས་པའི་གནོད་སྦྱིན་འོང་བར་འགྱུར་ལ། དེ་དག་ལ་ཤིང་ཨརྒའི་མེ་ཏོག་གི་མཆོད་ཡོན་བྱིན་ན་དེ་དག་ཅི་ཞིག་བྱ་ཞེས་སྨྲ་  
བར་འགྱུར་རོ། །དེས་བརྗོད་པར་བྱ་བ་ནི་ཉིན་རེ་ཞིང་གནོད་སྦྱིན་ལུང་བཞིན་དུ་བྱེད་པ་དགོས་སོ་ཞེས་བརྗོད་པར་བྱ་སྟེ། དེས་གནོད་སྦྱིན་རེ་རེ་སྟེར་བར་འགྱུར་རོ། །དེས་ལུང་  
བསྒོ་བར་བྱ་བ་ནི་དཔག་ཚད་བརྒྱ་ནས་བུད་མེད་རྣམས་འདིར་འོང་བར་གྱིས་ལ། ཐོ་རངས་དེ་ཉིད་དུ་ཁྱེར་ཅིག་ཅེས་པ་དང། འཁོར་བརྒྱ་ལ་ཡང་འབྲས་ཆེན་བྱིན་ཅིག་ཅེས་བརྗོད་  
ན༑ རྒྱབ་ཏུ་ཁུར་ནས་གང་དུ་འདོད་པ་དེར་འགྲོ་ཞིང་ཁྱེར་བར་འགྱུར་རོ། །ལུང་སྩལ་བ་ཐམས་ཅད་བྱེད་པར་འགྱུར་རོ། །ཅི་སྟེ་ཕྱག་ན་རྡོ་རྗེ་བསྒྲུབ་པར་འདོད་ན་བཞི་འགྱུར་  
དང། བདུན་འགྱུར་གྱི་སྔོན་དུ་བསྙེན་པ་བྱས་ལ། ཆོ་འཕྲུལ་གྱི་ཟླ་ཕྱེད་པོ་མ་ལུས་པ་ལ་རབ་ཏུ་རྒྱ་ཆེ་བའི་མཆོད་པ་བྱས་ལ་ཇི་སྲིད་ཟླ་བ་ཉ་བའི་བར་དུ་སྟེ། ཟླ་བ་ཉ་བའི་པར་  
དུ་མཆོད་པ་བྱས་ལ་དགེ་སློང་གི་དགེ་འདུན་ཁྱད་པར་ཅན་དག་བཤོས་གསོལ་ནས། འཕགས་པ་རྡོ་རྗེ་འཛིན་ལ་རྗེས་སུ་ཡི་རང་བར་བྱེད་དུ་གཞུག་གོ། དེ་ནས་མཆོད་པ་  
རྒྱ་ཆེན་པོ་བྱས་ནས་དང་པོའི་ཐུན་འདས་ཏེ། གཉིས་པའི་ཐུན་ལ་སྐྱིལ་མོ་ཀྲུང་བཅས་ཏེ་འདུག་ལ། སེམས་རྩེ་གཅིག་པས་རྡོ་རྗེ་འཛིན་བལྟ་བར་བྱའོ་ཞེས་སེམས་ལ་ཀུན་  
  
  
གུ་གུལ་གྱི་རིལ་བུ་རྒྱ་ཤུག་གི་འབྲས་བུའི་ཚད་ཙམ་གྱིས་མཚན་མོ་ཐུན་གཅིག་ཏུ་སྦྱིན་སྲེག་བྱའོ། །དེ་ནས་བཅོམ་ལྡན་འདས་ཀྱི་ཡུལ་བསྐྱོད་པར་འགྱུར་ཞིང་ས་  
འགུལ་བ་དང། སྤྲིན་གྱི་སྒྲ་སྒྲོགས་པར་འགྱུར་བ་དང། རིག་པ་འཛིན་པ་ཐམས་ཅད་མེ་ཏོག་གི་ཆར་རབ་ཏུ་འབེབས་པར་འགྱུར་རོ་།སྐབས་འདིར་བཅོམ་ལྡན་འདས་ཕྱག་ན་རྡོ་རྗེས་རིག་  
པ་ཐམས་ཅད་ཀྱིས་ཡོངས་སུ་བསྐོར་བ་དང། རིག་པ་མཆོག་ལ་སོགས་པའི་རིག་པའི་རྒྱལ་པོས་ཡོངས་སུ་བསྐོར་བ་བྱོན་པར་འགྱུར་རོ། །ལྷ་ཐམས་ཅད་དང། ཀླུ་ཐམས་ཅད་དང། གནོད་སྦྱིན་ཐམས་ཅད་དང་  
དྲི་ཟ་དང། མིའམ་ཅིས་བྱང་ཆུབ་སེམས་དཔའ་ཡོངས་སུ་བསྐོར་བ་བྱོན་པར་འགྱུར་རོ། །དེའི་མོད་ལ་དམྱལ་བའི་སེམས་ཅན་རྣམས་ཀྱི་ཤིན་ཏུ་དྲག་པའི་ཚོར་བའི་སྡུག་བསྔལ་ཉེ་  
བར་ཞི་བར་འགྱུར་རོ། །དྲིའི་ཆུས་མཆོད་ཡོན་དབུལ་ཞིང་ཕྱག་བཙལ་ཏེ་འདུག་པར་བྱའོ། །དེ་ནས་རྡོ་རྗེ་འཛིན་གྱིས་གསུངས་པ་ནི་མཆོག་ཅི་ཞིག་སྦྱིན་པར་བྱ། རིག་པ་འཛིན་པའི་  
འཁོར་ལོས་བསྒྱུར་བ་ཉིད་དམ། ས་འོག་ཏུ་འགྲོ་བའམ། རྒྱལ་སྲིད་དམ། མི་སྣང་བར་འགྲོ་བའམ། གང་འདོད་པ་དེ་ཉིད་བཅོམ་ལྡན་འདས་ལས་ཐོབ་པར་འགྱུར་རོ། །གང་འདོད་  
པའི་རིག་པ་འཛིན་པའི་འཁོར་ལོས་བསྒྱུར་བ་ཉིད་དང། རིག་པ་འཛིན་བ་ཐམས་ཅད་ཀྱིས་འཁོར་ལོས་བསྒྱུར་བ་རྡོ་རྗེའི་སྐུ་དང་ཕྱག་ན་རྡོ་རྗེ་དང་འདྲ་བ་དང། བསམས་པ་ཙམ་གྱིས་  
  
  
༄༅། །མཆན་མ་ཐམས་ཅད་འབྱུང་བར་འགྱུར་རོ། །བསྐལ་པ་ཆེན་པོར་གནས་པར་འགྱུར་རོ། །གང་གི་ཚེ་འཛིན་པ་དེའི་རྡོ་རྗེའི་གནས་སུ་འགྲོ་བར་འགྱུར། །རིག་  
པ་འཛིན་པ་གཞན་དག་གི་ཡང་ཆོ་ག་འདི་བཞིན་ཏེ། མདོར་ན་ཕྱག་ན་རྡོ་རྗེའི་ཆོ་ག་གང་ཡིན་པ་དང། འཕགས་པ་སྤྱན་རས་གཟིགས་དབང་ཕྱུག་གི་ཆོ་ག་གང་ཡིན་པ་དང་  
བཅོམ་ལྡན་འདས་ཀྱིས་གསུངས་པའི་ཆོ་ག་གང་ཡིན་པ་དང། ཚངས་པའི་ཆོ་ག་གང་ཡིན་པ་དང། དབང་ཕྱུག་ཆེན་པོའི་ཆོ་ག་གང་ཡིན་པ་དང། མདོར་ན་འཇིག་རྟེན་དང། འཇིག་  
རྟེན་ལས་འདས་པའི་སྒྲུབ་པ་གང་ཡིན་པ་དེ་དག་ཀྱང་འདི་ཉིད་ཀྱིས་སྒྲུབ་པ་བྱས་ན་འགྲུབ་པར་འགྱུར་རོ། །སྔགས་གང་གིས་སྒྲུབ་པ་བྱས་ཀྱང་མ་གྲུབ་པ་ནི་འདིས་ལུས་ལ་  
བཟླས་པ་བྱས་ན་ནུབ་བདུན་གྱིས་ངེས་པར་མཐོང་བ་སྦྱིན་པར་བྱེད་དོ། །ཅི་སྟེ་མི་སྦྱིན་ན་ནི་རྣམ་པར་ཉམས་པར་འགྱུར་རོ། །དབང་ཕྱུག་ཆེན་པོ་ལ་སོགས་པའི་ལྷའི་མདུན་དུ་  
གལ་ཏེ་ཟློས་པ་བྱེད་ན་ནུབ་བདུན་གྱི་ནང་དུ་མཐོང་བ་སྦྱིན་པར་བྱེད་དོ། །གལ་ཏེ་སྦྱིན་པར་མི་བྱེད་ན་མགོ་ཚལ་པ་བདུན་ཕྲག་གསུམ་དུ་འགས་པར་འགྱུར་རོ། །ཟླ་བ་དང་  
ཉི་མ་གཟས་ཟིན་པ་ན་མར་དང། ཤུ་དག་དང། མིག་སྨན་དང། དག་བྱེད་དང། སོ་ཤིང་དང། མཆོད་ཕྱིར་ཐོགས་དང། བ་བླ་དང་ལྡོང་རོས་ལ་སོགས་པ་བསྒྲུབ་པར་  
  
  
།ཅི་སྟེ་རྫས་རྣམས་བསྒྲུབ་པར་འདོད་ན་ལྡོང་རོས་བླངས་ཏེ་མིའི་འོ་མ་དང་སྦྱར་བ་བྱས་ལ་རིལ་བུ་ལྔར་བྱ་ཞིང། ཨ་ག་རུའི་སྣོད་ཁ་སྦྱར་གྱི་ནང་དུ་བཅུག་ཅིང་ཡུངས་ཀར་དང་ལྷན་  
ཅིག་བསྒྲུབ་པར་བྱའོ། །ཟླ་བ་དང། ཉི་མ་གཟས་འཛིན་པའི་དུས་སུ་གཏོར་མའི་ཆོ་ག་བྱས་ཏེ། གང་གི་ཚེ་ཡུངས་ཀར་ཙི་ཏི་ཙི་ཏི་ཞེས་སྒྲ་འདོན་པ་དེའི་ཚེ་གྲུབ་པ་དང་པོ་ཡིན་ཏེ། སྐྱེ་བོ་  
ཐམས་ཅད་དབང་དུ་འགྱུར་ལ། དེའི་ཚེ་འདི་ཐམས་ཅད་དབང་དུ་བྱེད་པར་འགྱུར་ཏེ། གང་སྨྲས་པ་དེ་ཐམས་ཅད་བྱེད་དོ། །ཅི་སྟེ་དུ་བ་འཐུལ་བར་བྱེད་ན་མི་སྣང་བར་བྱེད་པ་ཐམས་ཅད་  
ཀྱི་རྒྱལ་པོར་འགྱུར་རོ། །བར་གྱི་བསྐལ་པར་འཚོ་བར་འགྱུར་རོ་།གང་གི་ཚེ་འབར་བར་གྱུར་པ་དེའི་ཚེ་ནི་ལྷ་གཞོན་ནུའི་གཟུགས་སུ་འགྱུར་ཞིང་ཉི་མ་འཆར་ཀའི་གཟི་བརྗིད་དང་  
ལྡན་པ། རིག་པ་འཛིན་པའི་རྒྱལ་པོར་འགྱུར་རོ། །བསྐལ་པ་ཆེན་པོར་འཚོ་བར་འགྱུར། དེ་བཞིན་དུ་གི་ཝང་དང། བ་བླ་ལ་སོགས་པ་ལའང་བསྒྲུབ་པར་བྱའོ། །ཅི་སྟེ་མིག་སྨན་  
བསྒྲུབ་པར་འདོད་ན་ལིག་བུ་མིག་དང། ཨུ་ཏྤལ་སྔོན་པོ་དང། རུ་རྟ་དང། ཙནྡན་དག་གཅིག་ཏུ་བྱས་ཏེ་ཟངས་མའི་སྣོད་དུ་བཞག་ལ་ཟླ་བ་གཟས་ཟིན་པའི་དུས་སུ་ཇི་སྲིད་དུ་བ་  
འཐུལ་བ་དེ་སྲིད་ཀྱི་བར་དུ་བཟླས་པ་བྱའོ། །དེས་མིག་ལ་བསྐུས་ན་མི་སྣང་བར་འགྱུར་ཏེ། ཇི་ལྟར་འདོད་པའི་གཟུགས་དང། མི་སྣང་བར་བྱེད་པ་ཐམས་ཅད་ཀྱི་རྒྱལ་པོར་འགྱུར་  
  
  
༄༅། །རོ༑ ༑ཅི་སྟེ་རལ་གྲི་བསྒྲུབ་པར་འདོད་ན་རལ་གྲི་མ་ཉམས་པ་བླངས་ལ་མར་ངོའི་ཚེས་བརྒྱད་དམ། བཅུ་བཞི་ལ་རས་རིས་ལ་མཆོད་པ་རྒྱ་ཆེན་པོ་དང་  
གཏོར་མ་བཏང་ཞིང་བསྲུང་བ་བྱས་ལ། རལ་གྲི་ལག་པ་གཡས་པས་བཟུང་སྟེ། ཇི་སྲིད་འོད་འཕྲོ་བ་དང། འབར་བ་དེ་སྲིད་ཀྱི་བར་དུ་བཟླས་པ་བྱས་ན་གལ་ཏེ་འོད་འཕྲོ་ན་ནི་རིག་པ་  
འཛིན་པ་གཅིག་པུར་འགྱུར་རོ། །འབར་བས་ནི་དེ་རིག་པ་འཛིན་པ་རྣམས་ཀྱི་རྒྱལ་པོར་འགྱུར་བ་དང། སྟོབས་དང། ཕ་རོལ་གནོན་པ་ཐོགས་པ་མེད་པ་དང། གང་གིས་མཐོང་  
བ་དང། གང་མཐོང་བ་དེ་དང་ལྷན་ཅིག་ནམ་མཁའ་ལ་འགྲོ་བར་འགྱུར་རོ། །ཅི་སྟེ་རྡོ་རྗེ་བསྒྲུབ་པར་འདོད་ན་ལྕགས་བཟང་པོའི་རང་བཞིན་ལས་རྡོ་རྗེ་བྱ་སྟེ། སོར་བཅུ་དྲུག་  
པ་རྩེ་མོ་གཉིས་ཀའང་རྩེ་གསུམ་པ་ཙནྡན་དམར་པོས་བྱུགས་ལ་ཆོ་འཕྲུལ་གྱི་ཟླ་ཕྱེད་ཀྱི་ཚེས་ནས་བརྩམས་ནས་རས་རིས་ལ་མཆོད་པ་རྒྱ་ཆེན་པོ་བྱས་ཏེ་བཟླས་པ་བྱ་  
ཞིང་ཚེས་ནས་ཉི་མ་རེ་རེ་ཞིང་རེ་རེས་བསྐྱེད་པའི་དགེ་སློང་དག་ལ་བཤོས་དྲང་བར་བྱའོ། །ཐ་མར་ནུབ་གསུམ་སྨྱུང་བ་བྱས་ལ་སྐུ་གདུང་དང་བཅས་པའི་མཆོད་རྟེན་གྱི་  
མདུན་དུ་རས་རིས་རབ་ཏུ་བཞག་ཅིང་མཆོད་པ་རྒྱ་ཆེན་པོ་བྱས་ལ་མར་གྱི་མར་མེ་བརྒྱ་རབ་ཏུ་སྦར་ཞིང་ཀུ་ཤའི་ཁྲེས་ལ་ཉེ་བར་འདུག་པར་བྱའོ། །ལག་པ་གཉིས་ཀྱིས་རྡོ་རྗེ་  
  
  
དེ་བཟུང་ན་དེ་འཁོར་དང་བཅས་པ་ནམ་མཁའ་ལ་འགྲོ་བར་འགྱུར། རིག་པ་འཛིན་པའི་འཁོར་ལོས་བསྒྱུར་པར་འགྱུར། ཕྱག་  
ན་རྡོ་རྗེ་དང་འདྲ་བར་འགྱུར། ཕ་རོལ་གནོན་པར་འགྱུར། བསྐལ་པ་ཆེན་པོར་འཚོ་བར་འགྱུར། ལུས་ཞིག་ནས་ཕྱག་ན་རྡོ་རྗེའི་གནས་སུ་འགྲོ་བར་འགྱུར་རོ། །དེ་བཞིན་དུ་མདུང་རྩེ་  
དང། འཁོར་ལོ་དང། མདའ་དང། མདུང་ལ་སོགས་པ་མཚོན་ཐམས་ཅད་དང། མཆིལ་ལྷམ་དང། སོ་ཤིང་དང། མཆོད་ཕྱིར་ཐོགས་ལ་སོགས་པ་གཞན་གྱི་ཆོ་གའི་བྱ་བས་  
བསྒྲུབ་པར་བྱ་ཞིང་ཐམས་ཅད་ཀྱང་གྲུབ་པ་རྣམ་པ་གསུམ་ཡིན་ནོ་།ཞི་བ་བྱེད་པར་འདོད་པ་ལ་པདྨའི་རྣམ་པ་འདྲ་བའི་ཐབ་ཁུང་བྱས་ལ། མཆོད་སྦྱིན་ལ་འོས་པའི་ཡན་ལག་  
གིས་མེ་རབ་ཏུ་སྦར་ལ་བླུགས་གཟར་གྱིས་ཟས་མཆོག་དང། ཞོ་དང་སྦྲང་རྩི་དང། མར་དང་སྦྱར་བའི་སྦྱིན་སྲེག་སྟོང་རྩ་བརྒྱད་ཞག་གསུམ་བྱས་ན་བདག་དང། གཞན་ཞི་  
བར་འགྱུར་རོ། །ཞག་བདུན་གྱིས་ནི་གྲོང་ངམ། གྲོང་ཁྱེར་གྱི་འཆི་བ་མང་པོའི་ཉེ་བར་འཚེ་བ་ཞི་བར་འགྱུར་རོ། །ཤིང་ཤ་མའི་ཡམ་ཤིང་ལ་ཞོ་དང། སྦྲང་རྩི་དང། མར་གྱིས་  
བཏགས་པའི་སྦྱིན་སྲེག་སྟོང་རྩ་བརྒྱད་ཀྱང་བྱའོ། །ཡང་ན་ཤིང་ཨུ་དུམ་བཱ་རའི་ཡམ་ཤིང་ལ་ཞོ་དང། སྦྲང་རྩི་དང་མར་གྱིས་བཏགས་བའི་སྦྱིན་སྲེག་སྟོང་རྩ་བརྒྱད་ཀྱང་  
  
  
༄༅། །བྱའོ། །ཆར་མི་འབབ་པ་ལ་ནི་མངར་གསུམ་གྱིས་སྦྱིན་སྲེག་བྱས་ན་ཐམས་ཅད་དུ་མཆོག་ཏུ་ཞི་བ་ཆེན་པོར་འགྱུར་རོ་།སློང་མོའི་ཟས་ཟ་ཞིང་ཆོ་འཕྲུལ་  
ཆེན་པོའི་ཟླ་ཕྱེད་ཀྱི་ཟླ་བ་ཉའི་བར་དུ་ནུབ་གསུམ་སྨྱུང་བ་བྱས་ལ། ཟླ་བ་གཟས་ཟིན་པ་ན་བ་ནག་མོའི་འོ་མ་ལན་བརྒྱ་རྩ་བརྒྱད་མངོན་པར་སྔགས་ཏེ་འཐུངས་ན་བཅུད་ཀྱིས་  
ལེན་གྱི་ཡོན་ཏན་དང་ལྡན་པར་འགྱུར་རོ། །རྩྭ་དའུར་བའི་འཇག་མ་ལ་ཞོ་དང། སྦྲང་རྩི་དང། མར་གྱིས་བཏགས་པས་སྟོང་རྩ་བརྒྱད་ནུབ་བཅུའི་བར་དུ་སྦྱིན་སྲེག་བྱས་ན་དུས་  
མ་ཡིན་པར་འཆི་བ་རབ་ཏུ་ཞི་ཞིང་ཚེ་རིང་བར་འགྱུར་རོ། །རྒྱལ་མཚན་དང། དུང་ལ་སོགས་པ་ལ་མངོན་པར་བསྔགས་ན་མཐོང་བ་དང། ཐོས་པས་ཕ་རོལ་གྱི་སྡེ་དཔུང་གིས་  
མི་གཡོ་བར་བྱས་པར་འགྱུར་རོ། །བུམ་པ་གསར་པ་འབྲུ་ཐམས་ཅད་དང། སྤོས་ཆུས་བཀང་བ་ལ་ལན་བརྒྱ་རྩ་བརྒྱད་བཟླས་བརྗོད་བྱས་པས་ལོག་འདྲེན་གྱིས་གཙེས་  
ཤིང་ཟིན་པ་བཀྲུས་ཏེ་དབང་བསྐུར་ན་དཔལ་དང་ལྡན་པར་འགྱུར་རོ་།འདིས་དབང་བསྐུར་ན་སྡིག་པ་ཀུན་ལས་གྲོལ་བར་འགྱུར་ཏེ། དཀྱིལ་འཁོར་གྱི་ལས་དང། གདོན་  
གྱིས་ལས་རྣམས་ཀྱང་བྱེད་པར་འགྱུར་རོ། །རྨ་བྱའི་མཇུག་མ་ལ་ལན་འབུམ་བཟླས་བརྗོད་བྱས་ན་དུག་ཐམས་ཅད་སེལ་བར་འགྱུར་རོ། །དེ་ཉིད་ཀྱིས་རིམས་དང། མིག་  
  
  
གཟེར་ཐབས་ལ་སོགས་པ་སེལ་བར་བྱེད་དོ། །སྲུང་བའི་སྐུད་པས་ནི་ནད་ཐམས་ཅད་ལས་གྲོལ་བར་འགྱུར་རོ། །ཕྱག་རྒྱ་དང་ལྡན་པའི་ཇི་སྐད་གསུངས་པའི་སྔགས་ཀྱིས་  
སེང་ལྡེང་གི་ཡམ་ཤིང་ལ་ཞོ་དང། སྦྲང་རྩི་དང། མར་གྱིས་བཏགས་པའི་སྦྱིན་སྲེག་སྟོང་རྩ་བརྒྱད་བྱས་ན་ལྷ་མ་ཡིན་གྱི་སྔགས་འཇོམས་པར་བྱེད་དོ། །དུས་གསུམ་དུ་ཉིན་མཚན་  
ཉི་ཤུ་རྩ་གཅིག་ལ་འབྲས་ཐུག་པོ་ཆེ་ལ་ཞོ་དང། སྦྲང་རྩི་དང། མར་གྱི་བཏགས་པའི་སྦྱིན་སྲེག་སྟོང་རྩ་བརྒྱད་བྱས་ན་ལོངས་སྤྱོད་ཐོབ་པར་འགྱུར་རོ། །ལྷ་དབང་དུ་བྱ་བར་འདོད་ན་  
ཨ་ག་རུའི་ཡམ་ཤིང་ལ་ཞོ་དང། སྦྲང་རྩི་དང། མར་གྱིས་བཏགས་པའི་སྦྱིན་སྲེག་དུས་གསུམ་དུ་ཉིན་ཞག་ཉི་ཤུ་རྩ་གཅིག་ལ་སྟོང་རྩ་བརྒྱད་བྱའོ། །འབྲས་ཐུག་པོ་ཆེ་ལ་ཞོ་  
དང། སྦྲང་རྩི་དང། མར་གྱིས་བཏགས་པ་གཅིག་ཏུ་བྱས་པས་སྦྱིན་སྲེག་བྱས་ན་ཟས་མི་ཟད་པར་འགྱུར་རོ། །གནོད་སྦྱིན་དབང་དུ་བྱེད་ན་གུ་གུལ་གྱི་རིལ་བུ་ལ་ཞོ་དང། སྦྲང་རྩི་  
དང། མར་གྱིས་བཏགས་པའི་སྦྱིན་སྲེག་སྟོང་རྩ་བརྒྱད་བྱའོ་།ཤིང་མྱ་ངན་མེད་ཀྱི་ཡམ་ཤིང་གིས་ནི་གནོད་སྦྱིན་མོ་རྣམས་ལ་བྱའོ། །ཀླུ་རྣམས་ལ་ནི་ཀླུ་ཤིང་གི་མེ་ཏོག་  
གིས་བྱའོ། །འཕགས་པ་ཕྱག་ན་རྡོ་རྗེ་ལ་ནི་ཨ་ག་རུའི་ཡམ་ཤིང་གིས་བྱའོ། །རིག་པ་འཛིན་པ་ལ་ནི་པོ་སོན་ཆའི་ཤིང་གི་ཡམ་ཤིང་གིས་སོ། །ས་ག་རུའི་ཡམ་ཤིང་ལ་དུ་  
  
  
༄༅། །རུ་སྐའི་འབྲུ་མར་གྱིས་བཏགས་པས་ནི་དྲི་ཟ་ལ་སྦྱིན་སྲེག་བྱའོ། །ཡི་དྭགས་རྣམས་ནི་བིལ་བའི་ཤིང་གི་ཡམ་ཤིང་གི་སོ་།མི་འམ་ཅི་རྣམས་ལ་ནི་  
སྲ་རྩི་པོག་གི་སྦྱིན་སྲེག་གིས་སོ། །ལོག་འདྲེན་ཐམས་ཅད་ལ་ནི་ཞག་བདུན་དུ་སྦྱིན་སྲེག་བརྒྱ་རྩ་བརྒྱད་བྱའོ། །རྒྱལ་པོའི་བུ་ལ་ནི་ཡུངས་ཀར་ཏིལ་མར་གྱིས་བཏགས་པ་དུས་  
གསུམ་དུ་ཞག་བདུན་ལ་སྦྱིན་སྲེག་བརྒྱ་རྩ་བརྒྱད་བྱ་ཞིང་ཉི་མ་ལ་མངོན་དུ་ཕྱོགས་ནས་བཟླས་བརྗོད་འབུམ་བྱས་ན་སྡིག་པ་ཐམས་ཅད་ལས་རབ་ཏུ་གྲོལ་བར་འགྱུར་རོ། །རིག་  
པ་ཐམས་ཅད་ཚིམ་པར་བྱེད་པར་འདོད་ན་བ་གཅིན་དང། ནས་ཀྱི་ཁ་ཟས་ཟ་ཞིང་རྩྭ་ཨུ་ཤི་ར་ལས་གཟུགས་བརྙན་བྱས་ཏེ། མེ་ཏོག་དཀར་པོས་མཆོད་ཅིང་འོ་མ་བརྒྱ་རྩ་  
བརྒྱད་ཀྱིས་སྦྱིན་སྲེག་བྱས་ནས་འོ་མས་ཁྲུས་བྱས་ཏེ་བཟླས་པ་བརྒྱ་རྩ་བརྒྱད་བཟླས་ཤིང། ཨ་ག་རུའི་དུད་པས་བདུགས་ན་ཚིམ་ཞིང་རྒྱས་པར་བྱས་པར་འགྱུར་རོ། །ལན་  
གཅིག་བཟླས་པས་བདག་བསྲུང་བ་བྱས་པར་འགྱུར་རོ། །ལན་གཉིས་བཟླས་པས་གཞན་བསྲུང་བ་བྱས་པར་འགྱུར་རོ། །ལན་གསུམ་བཟླས་པ་བྱས་པས་རྫས་བསྲུང་བ་  
བྱས་པར་འགྱུར་རོ། །ལུས་ཆད་པ་དང། ཞོམ་པ་དང། དུག་གིས་རེག་པ་དང། ཕུར་བུས་བཏབ་པ་རྣམས་ལ་རྟས་པར་བྱེད་པར་འདོད་ན་སྨན་ཨུ་ཤི་ར་ལས་གཟུགས་  
  
  
འདིས་གཙུག་ཏོར་གྱི་རྒྱལ་པོའི་རས་རིས་ཀྱི་མདུན་དུ་ཡུངས་ཀར་གྱི་རྒྱལ་པོ་ལ་ཞོ་དང། སྦྲང་རྩི་དང། མར་གྱིས་བཏགས་ལ་སྦྱིན་  
སྲེག་སྟོང་རྩ་བརྒྱད་བྱས་ན། རིག་པ་ཉེ་བར་དམིགས་ནས་ཕུར་བུ་འབྱུང་བར་འགྱུར་རོ། །ཇི་སྲིད་དུ་བཟླས་ཀྱང་རིག་པ་འབྲས་བུ་མེད་པར་ཤེས་ན་གི་ཝང་གིས་གྲོ་ག་ལ་བྲིས་ཏེ་  
གྲོ་ག་དེ་ལ་བརྒྱ་རྩ་བརྒྱད་མངོན་པར་སྔགས་པ་བྱས་ནས་བཅོམ་ལྡན་འདས་ལ་མཆོད་པ་རྒྱ་ཆེན་པོ་བྱས་ལ། བཅོམ་ལྡན་འདས་འདི་དང་ལྷན་ཅིག་སྟོང་རྩ་བརྒྱད་བཟླས་ལ་ཀུ་  
ཤའི་སྟན་དེ་ཉིད་དུ་གཉིད་ལོག་ན་རྨི་ལམ་དུ་འོངས་ཏེ་འབྲས་བུ་མེད་པའི་རྒྱུ་སྟོན་པར་འགྱུར་རོ། །ཅི་སྟེ་མེ་ཏོག་པདྨ་བསྒྲུབ་པར་འདོད་ན་ཙནྡན་དམར་པོ་ལས་པདྨ་བྱས་ཏེ་  
མཆོད་པ་རྒྱ་ཆེན་པོ་བྱས་ནས་ཞག་གསུམ་སྨྱུང་བ་བྱས་ཏེ། པདྨ་ལག་པ་གཡས་པས་བཟུང་ལ་ཇི་སྲིད་འབར་བ་དེ་སྲིད་ཀྱི་བར་དུ་བཟླས་པ་བྱས་ན་གཡོག་འཁོར་ཉི་ཤུ་དང་ནམ་  
མཁའ་ལ་འགྲོ་བར་འགྱུར། རིག་པ་འཛིན་པའི་འཁོར་ལོས་བསྒྱུར་བར་འགྱུར། ཐོགས་པ་མེད་པར་འགྲོ་བར་འགྱུར། གང་གི་ཚེ་འཆི་བ་དེའི་ཚེ་བདེ་བ་ཅན་དུ་སྐྱེ་བར་འགྱུར་རོ། །  
ཅི་སྟེ་རྡོ་རྗེ་བསྒྲུབ་པར་འདོད་ན་གྲོག་མཁར་གྱི་ས་དང། བྱེ་མ་བསྲེས་ནས་རྡོ་རྗེ་བྱས་ལ་བསླངས་པའི་ཁ་ཟས་ཀྱིས་འཚོ་ཞིང་མི་སྨྲ་བའི་དཀའ་ཐུབ་དང། ལམ་འགོག་པར་བྱེད་  
  
  
༄༅། །ཅིང་རྡོ་རྗེ་བཟུང་སྟེ་མྱུར་དུ་བཟླས་པ་འབུམ་བྱའོ་།རྡོ་རྗེ་ནི་རྩེ་གཅིག་བར་བྱས་ཏེ། རྡོ་རྗེ་དེ་ཡུངས་ཀར་གྱི་ནང་དུ་གཞག་ལ། ཡུངས་ཀར་དེ་ཇི་སྲིད་དུ་ཙི་ཏིའི་  
ཙི་ཏིའི་སྒྲ་སྒྲོགས་བ་དེ་སྲིད་དུ་བཟླས་པ་བྱས་ན་རྡོ་རྗེ་འགྲུབ་པར་འགྱུར་རོ། །རྡོ་རྗེ་དེ་བླངས་ནས་ལས་ཐམས་ཅད་བྱེད་པར་འགྱུར་ཏེ། རིའི་རྩེ་མོ་ཡང་ཕྱེ་མར་བྱེད་ལ། ཀླུའི་ཤིང་ཡང་  
སྐེམས་པར་བྱེད་ཅིང་ཆུ་བོ་ཡང་རྒྱུན་ཕྱོགས་ལས་ཟློག་པར་བྱེད་དོ། །ཀླུ་རྣམས་འབྱེར་བར་བྱེད་དོ། །དུག་རྣམས་དུག་མེད་པར་བྱེད་དོ་།སྲོག་ཆགས་ཐམས་ཅད་རེངས་པར་  
བྱེད་དོ། །རྨོངས་པར་བྱེད་དོ། །ལྟུང་བར་བྱེད་དོ། །སྔགས་ཕྱེ་མར་བྱེད་དོ། །ཤིང་རྟ་ལ་སོགས་པ་ཡང་རེངས་པར་བྱེད་དོ། །དེ་ལ་སོགས་པའི་ལས་ཐམས་ཅད་བྱེད་པར་འདི་  
ཉིད་རྩེ་གསུམ་པའི་རྡོ་རྗེས་སྒྲུབ་པར་བྱེད་དེ། གཙུག་སྤྱོད་ཀྱིས་ཀྱང་མངོན་སུམ་དུ་བགེགས་བྱེད་པར་མི་ནུས་སོ། །འདིའི་ཆོ་གས་རྟག་ཏུ་བཟླས་པ་བྱེད་པའི་དུས་སུ་སངས་  
རྒྱས་ཀྱི་སྤྱན་གྱི་སྔགས་ཀྱིས་ཐོག་མ་དང། ཐ་མར་ལན་རེ་རེ་བཟླས་པ་བྱས་ན་དེ་དག་ཞི་བ་ཉིད་དུ་འགྱུར་ཞིང་གྲུབ་པ་ཡང་མངོན་སུམ་དུ་འགྱུར་རོ། །དེ་ནས་རྒྱ་མཚོ་ཆེན་  
པོར་འབབ་པའི་ཆུ་བོ་ལ་ཡི་གེ་གཅིག་པས་པདྨ་འབུམ་དོར་ན་དཔལ་རང་འོངས་ནས་མཆོག་དང། རྒྱལ་སྲིད་ཀྱང་སྦྱིན་པར་བྱེད་དོ་།ཅི་སྟེ་འབྲུ་གཅིག་པ་དང་བཅས་  
  
  
པོར་འགྱུར་རོ། །ལྔ་འབུམ་བཟླས་ན་ཛམྦུའི་གླིང་གི་བདག་པོར་འགྱུར་རོ། །ས་འོག་ཏུ་འཇུག་པའི་སྒོར་རྐང་པ་བཞག་  
སྟེ་འབུམ་ཕྲག་གསུམ་བཟླས་ན་འཁྲུལ་འཁོར་ཐམས་ཅད་བཅོམ་ནས་དོགས་པ་མེད་པར་འགྱུར་ཞིང། ཞུགས་ནས་ཀྱང་བཅུད་ཀྱིས་ལེན་ཐམས་ཅད་འབྱིན་པར་འགྱུར་རོ། །ཅི་སྟེ་དེ་  
ཉིད་དུ་འདུག་ནའང་ཁྱབ་འཇུག་གི་འཁོར་ལོའི་འཇིགས་པ་མེད་པར་འགྱུར་རོ། །ཅི་སྟེ་འཁོར་ལོ་ནང་དུ་བྱུང་ནའང་སྔགས་དྲན་པ་ཙམ་གྱིས་ཐལ་བར་འགྱུར་རོ། །བསམས་པ་  
ཙམ་གྱིས་ཕྱིར་གསོ་བར་ཡང་ནུས་སོ། །ནམ་ཡང་ཕྱིས་རབ་ཏུ་འཇུག་པར་ཡང་མི་འགྱུར་རོ། །ཡར་ངོ་དེ་དང། དེའི་ཚེས་གཅིག་ནས་བརྩམས་ཏེ་དུས་གསུམ་དུ་སྣ་མའི་མེ་ཏོག་  
ལ་ལན་གཅིག་བཟླས་ནས། བཅོམ་ལྡན་འདས་ཀྱི་ཞབས་ཀྱི་མཐེ་བོའི་དྲུང་དུ་གཞག་པ་བྱས་ནས། ཇི་ཙམ་ན་ཞབས་ཀྱི་མཐེ་བོང་ནས་འོད་ཟེར་བྱུང་ནས་སྒྲུབ་པ་པོ་དེའི་ལུས་ལ་  
ཞུགས་པར་གྱུར་གྱི་བར་དུ་བྱས་ན། དེའི་མོད་ཁོ་ན་ལ་སྐྲ་འཁྱིལ་ཞིང་འཁོར་དང་ལྡན་པར་ཡང་འགྱུར་རོ། །འཁོར་དང་བཅས་པ་ནམ་མཁའ་ལ་འགྲོ་ཞིང་རིག་པ་འཛིན་པའི་  
རྒྱལ་པོར་ཡང་འགྱུར་རོ། །བསྐལ་པར་ཡང་གནས་པར་འགྱུར་རོ། །དེ་ནས་རྒྱ་མཚོའི་ངོགས་སུ་རས་རིས་ནུབ་ཕྱོགས་སུ་བསྟན་ཏེ་བཞག་ལ་ཀླུ་ཤིང་གིས་མེ་རབ་ཏུ་སྤར་ནས་  
  
  
༄༅། །རྒྱ་མཚོ་ལ་དམིགས་ནས་ཀླུ་ཤིང་གི་མེ་ཏོག་གིས་སྦྱིན་སྲེག་འབུམ་བྱས་ན་རྒྱ་མཚོའི་རླབས་འབྱུང་བར་འགྱུར་ཏེ། དེ་ནི་གྲུབ་པའི་མཚན་མ་ཡིན་པས་འཇིགས་  
པར་མི་བྱའོ། །ཇི་སྲིད་རྒྱ་མཚོ་ལས་བྲམ་ཟེའི་གཟུགས་ཀྱིས་འོང་བར་འགྱུར་ཏེ། བདག་གིས་ཅི་ཞིག་བྱ་ཞེས་སྨྲ་བ་ན་ཁྱོད་ངའི་དབང་དུ་གྱིས་ཤིག་ཅེས་བྱ་བར་སྨྲ་བར་བྱའོ། །དེ་  
ནས་གང་ཅི་བསྒོ་བ་དེ་ཐམས་ཅད་བྱེད་པར་འགྱུར་རོ། །ས་ལ་པདྨ་འདབ་མ་སྟོང་དང་ལྡན་པ་བྲིས་ཏེ། དེའི་སྟེང་དུ་འདུག་ནས་བརྒྱ་ཕྲག་སྟོང་བཟླས་པ་བྱས་ན་པདྨ་དེ་ས་ལས་  
འཕགས་ནས་གཡོག་འཁོར་སྟོང་དང་བཅས་པ་ནམ་མཁའ་ལ་འགྲོ་བར་འགྱུར་རོ། །བསྐལ་པ་ཆེན་པོར་གནས་པའི་རིག་པ་འཛིན་པའི་རྒྱལ་པོར་ཡང་འགྱུར་རོ། །ལམ་གཅོད་  
པར་ཡང་མི་ནུས་སོ། །འོད་དཔག་ཚད་ལྔར་སྣང་བར་བྱེད་པར་འགྱུར་རོ། །ཆོ་འཕྲུལ་ཆེན་པོའི་ཟླ་བ་ཕྱེད་ལ་སྣ་མའི་མེ་ཏོག་དང་ལྡན་པ་རེ་རེས་བཟླས་ཤིང། བཅོམ་ལྡན་  
འདས་ཀྱི་གཙུག་ཏོར་གྱི་སྟེང་དུ་འབུམ་ཕྲག་གཅིག་ཕུལ་ན་ཇི་སྲིད་གཙུག་ཏོར་ནས་འོད་ཟེར་འབྱུང་བར་འགྱུར་ཏེ། སྒྲུབ་པ་པོའི་ལུས་ལ་ཞུགས་ཀྱི་བར་དུ་བྱས་ན་དེའི་མོད་  
ཁོ་ན་ལ་མངོན་པར་ཤེས་པ་ལྔ་ཐོབ་པར་འགྱུར་རོ། །འབུམ་ཕྲག་བཅུ་བཟླས་པ་བྱས་ན་ཇི་ལྟ་ཇི་ལྟར་རབ་ཏུ་སྦྱར་བ་དེ་ལྟ་དེ་ལྟར་ལས་བྱེད་པར་འགྱུར་རོ། །བཅོམ་ལྡན་འདས་