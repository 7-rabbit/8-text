  
གར་སྐད་དུ། སརྦ་ཏ་ཐཱ་ག་ཏ་པུད་ཏྲོ་ཕུ་ན་གུ་ཧྱ་བ་ནོ་ཤི་ཨ་ཤྭད་ད་མ་བི་ན་ས་མ་ཧཱ་ཏནྟྲ་ནཱ་མ་  
བོད་སྐད་དུ། དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་པ་གསང་བ་རྟ་མཆོག་རོལ་པའི་རྒྱུད་ཆེན་པོ་ཞེས་བྱ་བ་དཔལ་རྡོ་རྗེ་སེམས་དཔའ་ལ་  
  
།འདི་སྐད་བདག་གིས་ཐོས་པའི་དུས་གཅིག་ན་བཅོམ་ལྡན་འདས་རྡོ་རྗེ་བདེ་བ་ཆེན་པོ་ཕྱོགས་བཅུ་དང་དུས་གསུམ་གྱི་སངས་རྒྱས་མ་ལུས་པའི་འབྱུང་  
གནས༑ སྐུ་གསུང་ཐུགས་ཡོན་ཏན་འཕྲིན་ལས་རྡོ་རྗེ་གསང་བ་གཞན་ལས་ཁྱད་པར་དུ་གྱུར་པ། མཚན་དང་དཔེ་བྱད་ཕུན་སུམ་ཚོགས་པས་སྤྲས་པ། བཀོད་པ་རྒྱན་གྱི་  
དཀྱིལ་འཁོར་ལྷུན་པོ་བརྩེགས་ཤིང་ཡོན་ཏན་རིན་པོ་ཆེའི་འབྱུང་གནས་སྣ་ཚོགས་རྣམ་པར་སྣང་བའི་ངོ་བོ། ཟབ་པ་དང་རྒྱ་ཆེ་བའི་ཡན་ལག་ཐམས་ཅད་གསལ་བར་བྱེད་ཅིང་  
ཡེ་ཤེས་ཀྱི་ཚོགས་ཀྱིས་ཆོས་མ་ལུས་པ་མཐར་ཕྱིན་པ། ཀུན་ཏུ་འཕྲིན་ལས་རྒྱ་ཆེར་འཕྲུལ་པའི་བདག་ཉིད་དཔལ་བདེ་བྱེད་པདྨ་གར་གྱི་དབང་ཕྱུག་ཆགས་པ་ཆེན་པོའི་ཏིང་ངེ་  
འཛིན་བརྙེས་པ་མེད་པའི་ཆོས་ཉིད་ཀྱིས་ཐམས་ཅད་ལ་དབང་བསྐུར་བ་དེ་ཉིད་ལྷ་ཐམས་ཅད་འདུ་བའི་གནས་གཞལ་ཡས་ཁང་པར་དུ་གྱུར་པ། འོག་མིན་རྡོ་རྗེ་ལྷུན་པོའི་གནས་  
ཡེ་ཤེས་ཀྱི་སྣང་བ་རིན་པོ་ཆེ་སྣ་ཚོགས་ནི། འོད་འབར་བའི་ཁང་བཟང་འདོད་པའི་ཡོན་ཏན་གཟུགས་སྡུག་པ་སྣ་ཚོགས་དང། དྲི་ཞིམ་པ་སྣ་ཚོགས་དང། རོ་བྲོ་བ་སྣ་ཚོགས་  
དང་རེག་བྱ་འཇམ་པ་སྣ་ཚོགས་དང། ཆོས་ཀྱི་བདེ་བ་བསྐྱེད་པ་སྣ་ཚོགས་ཕྱོགས་བཅུར་འཕྲོ་ཞིང་འཁྲིགས་པ་རྩེ་མོ་མཐོ་ཞིང་ཁྱམས་ཀྱི་རྣམ་པར་ཕྱེ་བར་སྒོ་བཞི་སྒོ་ཁང་དང་བཅས་པར་བཞུགས་སོ། །དེའི་  
  
  
༄༅། །ཚེ་བདེ་བར་གཤེགས་པའི་རོལ་པ་ཆེན་པོ་ཀུན་ཏུ་སྣང་བ་དང། འོད་ཀྱི་དཔལ་དང། དགའ་བའི་དབང་ཕྱུག་དང། ཆོ་འཕྲུལ་བཀོད་པ་དང། རྣམ་པར་  
གཟིགས་དང། མི་བསྐྱོད་རྡོ་རྗེ་དང། མངོན་པར་སྣང་བ་དང་བརྟན་པའི་དབང་ཕྱུག་དང། འབྲུག་སྒྲ་དང། དྲི་མ་མེད་པ་དང་རིན་ཆེན་ཕུང་པོ་དང། ནམ་མཁའི་མཛོད་  
དང། རིན་ཆེན་དྲ་བ་དང། དཀོན་མཆོག་མཚན་དང། རིན་ཆེན་ཏོག་དང། འོད་ཟེར་སྣང་བ་དང། ཚེ་མཐའ་ཡས་དང། ཆོས་ཀྱི་དབང་ཕྱུག་དང། ཆགས་པ་མེད་པའི་འོད་  
དང། དགའ་བའི་སྤྱན་དང། དོན་ཐམས་ཅད་ཡོད་པ་དང། བརྩོན་འགྲུས་ཤུགས་ཅན་དང། ལས་ཆེན་འཕྲུལ་ལས་དང། གནོད་སྦྱིན་འདུལ་བ་དང། སྣ་ཚོགས་དབང་  
ཕྱུག་གོ་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བདེ་བའི་བློ་གྲོས་དང། རྒྱ་མཚོའི་སྒྲ་དབྱངས་དང། གཟི་བརྗིད་བཀོད་པ་དང། འཁོར་ལོ་རྣོན་པ་དང་  
ཤེས་སྣང་བ་དང། རྡོ་རྗེ་རྒྱལ་མཚན་དང། འོད་ཟེར་འཕྲོ་བ་དང། དྲག་ཤུལ་ཅན་དང། དྲི་མ་སེམས་དཔའ་དང། སྒྱུ་མའི་སྤྲུལ་པ་དང། རིན་ཆེན་རྒྱལ་པོ་དང། དྲི་བ་ཅན་  
དང། ལག་བཟང་དང། གསེར་འོད་འཕྲོ་བ་དང། རིན་ཆེན་སྙེ་མ་དང། ཆོས་ཀྱིས་མཐོ་བ་དང། དྲི་མ་མེད་པ་དང། མུན་པ་སེལ་བ་དང། དགའ་བའི་དབྱངས་དང། གཞོན་  
  
  
རྡོ་རྗེ་རྣམ་པར་གནོན་པ་དང། གར་མཁན་དང། བྲོའི་རྒྱ་མཚོ་དང། ཐོགས་མེད་བཀོད་པ་དང། པདྨོ་དགའ་བ་དང། ས་ལི་དབང་ཕྱུག་དང། རིན་ཆེན་སྤུངས་པ་  
དང། སྤྲིན་གྱི་ཕྲེང་བ་དང། ཡིད་འོང་མེ་ཏོག་དང། ཡེ་ཤེས་སྒྲོན་མ་དང། སྤོབས་པ་བརྩེགས་པ་དང། ཁ་ལོ་སྒྱུར་བ་དང་དྲན་པའི་དབང་ཕྱུག་དང། པདྨའི་བློ་གྲོས་དང་  
ལས་བྱེད་པའི་སྟོབས་དང། སྙིང་པོ་བློ་གྲོས་རྣམས་སོ། །དེ་དག་ཀུན་ཀྱང་རང་རང་གི་བཙུན་མོའི་ཚོགས་དང་འཁྲིལ་པའི་ཚུལ་གྱིས་བཞུགས་སོ། །གཞན་ཡང་པདྨོ་འཕྲོ་བ་དང་  
པདྨ་འཛིན་པ་དང། པདྨ་སྒྲོག་པ་དང། པདྨ་བསྐྱོད་པ་དང་པདྨ་ཚིམ་བྱེད་དང། པདྨ་འཐོར་བ་དང། པདྨ་སྣང་བ་དང་པདྨ་དབང་བྱེད་རྣམས་ཀྱང་རང་རང་གི་འཕྲིན་ལས་ཀྱིས་  
བཀོད་དོ། །གཞན་ཡང་འཇིགས་བྱེད་ཆེན་པོ་བྱམས་པའི་དབང་ཕྱུག་བརྩེ་བའི་དབང་ཕྱུག་དང། པད་གྲོལ་དབང་ཕྱུག་དང། གྲོལ་བའི་དབང་ཕྱུག་དང། སྦྱིན་པའི་དབང་ཕྱུག་དང་  
སྤྱོད་པའི་དབང་ཕྱུག་དང། སྨྲ་བའི་དབང་ཕྱུག་དང། མཐུན་པའི་དབང་ཕྱུག་ཀྱང་རང་རང་གི་རིག་པ་བཅས་པས་འཁོད་དོ། །དེ་དག་ལ་སོགས་པའི་འཁོར་གྱི་ཚོགས་རྣམ་པར་  
འབྱེད་པ་དང། འབྱེད་པ་མེད་པར་སྣང་བའི་སངས་རྒྱས་དང་བྱང་ཆུབ་སེམས་དཔའི་ཚོགས་འབུམ་ཕྲག་བཅུ་གཉིས་དང་ཐབས་ཅིག་ཏུ་བཞུགས་སོ། །དེ་ནས་བཅོམ་ལྡན་འདས་  
  
  
༄༅། །ཏིང་ངེ་འཛིན་གྱི་རྒྱལ་པོ་པདྨ་ཆགས་པའི་སྤྱན་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་ཐུགས་ཀའི་དཔལ་བེའུ་ལ་སོགས་པའི་གནས་རྣམས་  
ནས་འོད་ཟེར་གྱི་དཀྱིལ་འཁོར་གསལ་བར་བྱེད་པ་བཀྱེ་བས། དེས་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་གསལ་བར་བྱས་པ་དང། ཡ་མཚན་གྱི་ལྟས་ཆེན་པོ་བཅོ་  
བརྒྱད་བྱུང་བར་གྱུར་ཏོ། །དེ་ནས་སྣོད་དང་བཅུད་དུ་བཅས་པ་གསལ་ཞིང་འབར་བར་གྱུར་ནས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་ཐུགས་དམ་  
བསྐུལ་ཏེ། དེ་དག་གིས་ཀྱང་ཆོ་འཕྲུལ་རྣམ་པར་འཁོད་པ་ཞེས་བྱ་བ་ཕྱག་རྒྱ་ཆེན་པོས་རང་གིས་འཁོར་ལོའི་ཁྱམས་དག་ཏུ་སྤྲོ་བར་བྱེད་མཛད་དོ། །དེ་ཡང་ཞིང་ཁམས་  
རྣམ་པར་སྤྱོང་ཞིང་སླར་འཁོར་གྱི་འཁོར་དང་བཅས་བ་འོད་ཟེར་འཕྲོ་བའི་གནས་སུ་འདུས་སོ། །དེ་ལྟར་འཆད་པའི་རྒྱ་ཆེན་བོའི་རྣམ་པར་རོལ་འཕྲུལ་པས་རོལ་ཞིང་ཞལ་  
འཛུམ་པ་དང་བཅས་པར་གྱུར་ནས་བཞུགས་པ་ལས་འཁོར་ཐམས་ཅད་ཀྱིས་ཐེ་ཚོམ་སྐྱེས་པར་གྱུར་ཏོ། །དེའི་དུས་ན་མཐུན་པར་གླེང་བ་ནི། ཀྱེ་མ་ཧོ་ཡ་མཚན་སྣ་ཚོགས་  
ཆོས༑ ༑རྒྱལ་བའི་མཛད་པ་ཡ་མཚན་ཆེ། །ཆོ་འཕྲུལ་དཔག་མེད་གྱུར་པ་ཡི། །དགོས་པའི་དོན་ཉིད་ཇི་ལྟ་བུ། །རྒྱུ་རྐྱེན་མེད་པར་སངས་རྒྱས་ནི། །གསང་གསུམ་དམ་ཚིག་  
  
  
།དེ་ཡི་མཚན་ཉིད་ཡང་སྣང་བ། །གསང་བའི་དབང་པོ་བསྐུལ་བར་མཛོད། །ཁྱོད་ནི་རྒྱལ་བ་ཀུན་གྱི་སྲས་།དགོངས་དོན་རྒྱ་མཚོ་དོན་མངའ་བ། །བཀའ་ཡི་བདག་པོ་  
དགོངས་མཛོད་དག་ལེགས་པར་ཞུ་ཞིང་གསོལ་གདབ་མཛོད། །དེ་ནས་གསང་པའི་བདག་པོ་ལག་ན་རྡོ་རྗེས་ལྔ་བརྒྱ་དང་བཅས་པས་གཞན་དག་གི་ཐེ་ཚོམ་རྣམ་པར་གཅོད་  
པ་དང། རང་ཉིད་ཀྱི་སྒོ་གསལ་བར་བྱ་བའི་ཕྱིར་མདུན་རོལ་ནས་ལངས་ཏེ་ཕྱོགས་བཅུ་ནས་འཁོད་ནས་མཆོད་པའི་ཚོགས་རྒྱ་ཆེན་པོ་བཀོད་ཅིང་རྒྱལ་བ་ཀུན་ལ་མཆོད་དེ་ལན་  
བརྒྱ་རྩ་བརྒྱད་དུ་བསྐོར་བ་བྱས་ཤིང། རྩེ་གཅིག་ཏུ་གུས་པས་ཕྱག་འཚལ་ནས་དགའ་བའི་བཞིན་གྱིས་གསོལ་བ་བཏབ་པ། ཨེ་མ་རྒྱལ་བ་ཉིད་ཀྱི་སྐུ། །རྣམ་པར་འཕྲུལ་པའི་  
དཀྱིལ་འཁོར་དག་ཏིང་འཛིན་ཡེ་ཤེས་གནས་ལས་བྱུང། །དགའ་མཛད་དཀྱིལ་འཁོར་འདུས་པ་དང། །བྱང་ཆུབ་སེམས་སྤྲིན་ཆར་ཆེན་གྱིས་།ཉོན་མོངས་ལ་སོགས་སྦྱོང་  
མཛད་ཅིང། །ཐུགས་རྗེ་ཆེན་པོ་ཡེ་ཤེས་ཀྱིས། །ཚོགས་པའི་འབྲས་བུ་ལེགས་སྨིན་མཛད། །སྐུ་མདངས་དགའ་བའི་བཞིན་བཅས་པས། །གསང་བའི་ཐེག་པ་བསྟན་དུ་གསོལ།།  
ཁྱོད་ཀྱི་དགོངས་དོན་གཏིང་དཔག་དཀའ། །ཟབ་ཅིང་ཕྲ་ལ་རྒྱ་ཆེ་བས། །འཁོར་རྣམས་ཐེ་ཚོམ་རི་བོས་ནོན། །ཐུགས་རྗེ་ཆེ་མངའ་གསལ་བར་མཛོད། །འདི་དག་ཐམས་ཅད་བསྟན་  
  
  
༄༅། །པའི་སྣོད། །མགོན་པོ་བཏང་སྙོམས་ལྷུན་མངའ་མཛོད། །དུས་འདིར་རྩོམ་པ་དོན་ཆེ་སྟེ། །སྨོན་ལམ་འབྲས་བུ་མཐར་ཕྱིན་མཛོད་།དེ་སྐད་ཅེས་གསོལ་  
པ་དང། བཅོམ་ལྡན་འདས་རྡོ་རྗེ་འཛིན་པ་དེ་ཉིད་ཀྱིས་སྟོང་གསུམ་གྱི་སྟོང་ཆེན་པོའི་བརྟན་གཡོའི་དཀྱིལ་འཁོར་ཐམས་ཅད་ཐུགས་མཉམ་པ་ཉིད་རྩེ་གཅིག་གི་སྒོ་ནས་  
གཟིགས་སོ། །རྣམ་པར་གཟིགས། ཀུན་ཏུ་གཟིགས། དེ་ལྟར་དགོངས་ནས་དཀྱིལ་འཁོར་འདི་དག་ཐམས་ཅད་སྨྲ་བསམ་ལས་འདས་པར་སྣ་ཚོགས་རྣམ་པར་སྨྲོས་ཤིག་  
དེ་ཉིད་དངོས་པོ་དང་བར་གཟིགས་ནས་གཟིགས་པའི་མཐའ་དང། དགོངས་པའི་མཐའ་དང། མཛད་པའི་མཐའ་ཀུན་ལ་སྙོམས་པའི་ཏིང་ངེ་འཛིན་ལ་སྙོམས་པར་ཞུགས་  
ཏེ་བཀོད་པ་དང། རྣམ་པར་བཀོད་པ་དང། རྣམ་པར་བཤད་བ་དང་དགོངས་པ་དང། རྣམ་པར་དགོངས་པ་དང། རོལ་པ་དང། རོལ་པ་ཆེན་པོ་དང། མཛད་པ་དང། སྣ་  
ཚོགས་མཛད་པས་ཀུན་ཏུ་སྤྲོ་བར་མི་བྱེད་དེ། འཇིག་རྟེན་དྲུག་གི་རྣམ་པས་བསྡུས་པའི་སྟོང་གསུམ་གྱི་དངོས་པོ་འདི་དག་སངས་རྒྱས་ཀྱི་དཀྱིལ་འཁོར་འདི་ལས་གཞན་  
དུ་སྣང་བར་མི་དགོངས་སོ། །དེའི་དུས་དང། ས་དང། སའི་ཁྱད་པར་དང། དཀྱིལ་འཁོར་བཀོད་པ་དག་ཀྱང་རྣམ་པར་མི་གཟིགས། ཀུན་ཏུ་མི་གཟིགས་ཤིང་དགོངས་པ་ཡང་  
  
  
དེ་དག་ནི། མཐར་ཡང་མི་གནས་ཤིང་ནམ་མཁའ་ལྟ་བུར་བཞུགས་སོ། །དེ་ནས་ཏིང་ངེ་འཛིན་དེ་ལ་ཞུགས་མ་ཐག་ཏུ་འཁོར་གྱི་དཀྱིལ་འཁོར་དེ་དག་ཀྱང་ཆོས་  
ཐམས་ཅད་ཀྱི་དཀྱིལ་འཁོར་གྱི་རང་བཞིན་ནམ་མཁའ་ལྟ་བུར་རྟོགས་པར་འགྱུར་རོ། །དེ་ནས་ཡང་གསང་བའི་བདག་པོ་ལག་ན་རྡོ་རྗེ་ངོ་མཚར་གྱི་སྒོ་ནས་བསྐུལ་ཞིང་གཞན་  
དག་གི་དོན་ཐུགས་གཡོ་བར་མཛད་པའི་གླུས་གཡོ་སློང་བར་མཛད་དེ། ཚུལ་ཕན་དོན་གྱི་རྒྱལ་པོ་ཆེ། །འདྲེན་པ་ཀུན་གྱི་རྒྱུད་ཉིད་པས། །ནམ་མཁའ་ལྟ་བུའི་རྒྱུད་ཉིད་པས། །  
ནམ་མཁའ་ལྟ་བུའི་དཀྱིལ་འཁོར་ནས། །ཐུགས་རྗེ་ཆེན་པོའི་ཡ་མཚན་སྟོན། །ཀྱེ་མའོ་མགོན་པོ་དོན་ཀུན་ནས། །ཞི་བའི་ལས་དམ་འཇུག་བྱེད་པ། །བྱང་སེམས་ཐུགས་རྗེའི་རླན་  
བྲལ་ལམ། །རྡོས་ཅན་ཆོས་དང་འགྲང་འགྱུར་ཞིང། །ཞེས་གསོལ་བ་བཏབ་པ་ལས་ཀྱང་ཅི་ཡང་མི་གསུང་བར་བཞུགས་སོ། །དེ་ནས་ཡང་ཡུམ་གཟི་ལྡན་པདྨོ་ཞེས་བྱ་བས་  
རྣམ་པར་མི་རྟོག་པའི་ཏིང་ངེ་འཛིན་ལས་སློང་བའི་གླུས་སྐུལ་བར་མཛད་དེ། མི་དམིགས་ཏིང་འཛིན་བསམ་འདས་བརྗོད་དང་བྲལ། །བདེ་བ་ཆེན་པོ་ཡེ་ཤེས་བྱང་ཆུབ་སེམས། །  
མི་དམིགས་ཐུགས་རྗེ་མི་འདའ་དམ་ཚིག་གིས། །རོལ་པའི་ཆོ་འཕྲུལ་རྒྱ་ཆེན་བསྟན་དུ་གསོལ། །དེ་སྐད་ཅེས་ཀྱང་བསྐུལ་བའི་རྗེས་།མགོན་པོའི་གནས་རྣམས་ལ་དགོངས་  
  
  
༄༅། །ནས༑ ༑འོད་ཟེར་རྣམས་བཀོད་འཛུམ་མཛད་དེ། །འཁོར་བ་ལེགས་སྦྱིན་སྐབས་དབྱེ་མཛད། །ལེགས་སོ་ལེགས་སོ་རྡོ་རྗེ་ཅན། །པདྨོ་འཛིན་པའི་གྲོགས་  
བཅས་པས། །ཡང་ཡང་བསྐུལ་བར་མཛད་པས་ན། །གནང་ཞིང་བསྟན་པར་མཛད་པ་ལ། །དགའ་བའི་སྤྱན་རྗེས་དང་བར་གྱིས། །གང་འདོད་རྟོགས་པ་ཞི་བར་མཛོད། །མ་  
འོངས་རྟོགས་པ་མཐའ་དག་རྣམས། །ཐུགས་རྗེ་ཤུགས་ཀྱིས་བཟུང་མཛད་དེ། །དོན་ཀུན་ཁྱབ་པའི་སྣང་བ་ཡིས། །གཟུང་བར་བྱ་བའི་སྐབས་དབྱེ་མཛད། ཅེས་གསུངས་སོ།།  
དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་པའི་གསང་བའི་རྟ་མཆོག་རོལ་པའི་རྒྱུད་ཆེན་པོ་ལས། རྣམ་པར་སྤྲུལ་པའི་ལེའུ་སྟེ་དང་པོའོ།། །།དེ་ནས་  
དགའ་ཞིང་འཁོར་འདུས་པས། །དགའ་བའི་བཞིན་བཟང་རྒྱས་མཛད་དེ་།གཙོ་བོས་ཇི་ལྟར་བཀའ་སྩལ་བཞིན། །ཐུགས་རྗེས་འབྱུང་བའི་དཀྱིལ་འཁོར་གཟུངས། །དེ་ནས་གཟི་  
ལྡན་པདྨོ་ཅན། །འཛུམ་མདངས་རྒྱས་པས་བསྐུལ་མཛད་དེ། །འོ་བྱེད་འཁྱུད་པ་ལ་སོགས་པ། །དགའ་བཞིན་ཆགས་པར་རྣམ་པར་འགྱུར། །ཨེ་མ་རིག་པའི་རྒྱལ་པོ་ཁྱོད། །  
ཐུགས་རྗེ་ཆེན་པོ་ཉི་འོད་བཞིན། །ཐུགས་རྗེ་འབྱུང་བའི་དཀྱིལ་འཁོར་གཟུངས། །ཕྱོགས་རིག་མེད་པས་གོ་འབྱེད་པས། །ཡུལ་དུ་གྱུར་བ་ཀུན་རྒྱུད་དགོངས། །མི་དམིགས་  
  
  
།བཀོད་པ་རྒྱ་མཚོ་སྤྲིན་ཕུང་བཞིན། །ཐུགས་རྗེ་སྤྲུལ་པའི་ཆར་ཆེན་པོས། །སྣ་ཚོགས་ལས་བརྒྱད་དག་པར་མཛོད། །དེ་ནས་གཙོ་བོ་རྡོ་རྗེ་འཆང། །  
ཏིང་ངེ་འཛིན་ལས་བཞེངས་མཛད་དེ། །རང་གིས་མཚན་མས་རབ་མཛེས་པས། །རྒྱལ་པོ་ཟིལ་གནོན་གཟི་བརྗིད་ཅན། །ཕྱག་གི་འཁོར་ལོ་རབ་བསྐོར་ཅིང། །ཕྱོགས་རྣམས་  
ཀུན་ཏུ་གཟིགས་མཛད་དེ། །མི་དམིགས་ནམ་མཁའི་དབྱིངས་དག་ན། །རྡོ་རྗེ་སྤྲུལ་སྐུ་མངོན་ཕྱུང་ནས། །གཟི་ལྡན་པདྨོ་ཆེན་མོ་དང་།རོལ་པའི་ཚུལ་དུ་བཞུགས་མཛད་དེ། །  
འཛུམ་མིག་ཆགས་པའི་བཞིན་དག་གིས། །འཁོར་རྣམས་སློང་བའི་སྔགས་བརྗོད་དོ། །ཨོཾ་ཨཱ་ཧཱུཾ་མཧཱ་བྷསྨི་ཤ་ཀུ་རུ་བི་ན་ཧྲྀ་ད་ཡ་ཨཾ་བྷ་བ་ཧི་ཨ་ལ་ལ་ཧོ། གཉིས་སུ་མེད་པའི་  
བྱང་སེམས་ཀྱིས། །དཀྱིལ་འཁོར་སྦྱོར་ཞིང་བསྡུ་བར་མཛོད། །བསོད་ནམས་ཡེ་ཤེས་ཚོགས་རྫོགས་སྐུ། །རྡོ་རྗེ་གར་གྱིས་རོལ་མཛད་ཅིང་།དགའ་མཆོག་རྡོ་རྗེ་བྱང་ཆུབ་སེམས། །  
འཛུམ་ཞིང་འཁྱིལ་བའི་པདྨོའི་གནས། །དཀར་འཚེར་དག་བའི་རང་བཞིན་ཏེ། །དམར་པོ་དབང་དང་གཉིས་མེད་པར། །གསལ་ཁྱབ་ཀུན་ཏུ་སྤྲོས་པ་ལས། །དཀྱིལ་འཁོར་སྤྲུལ་  
པ་མཐའ་ཡས་ཐོན། །ཞི་འགོག་མྱ་ངན་འདས་པ་དང། །བྱང་ཆུབ་མགོན་གནས་ལམ་ཞེས་དག་གཉིས་མེད་གཉིས་སུ་སྦྱོར་མཛད་ཅིང་།རང་གི་དཀྱིལ་འཁོར་གནས་ལ་  
  
  
༄༅། །བཀོད༑ ༑ངོ་མཚར་སྤྲུལ་པ་རྣམ་པར་རོལ། །བརྗིད་དང་བཅས་པས་གར་མཛད་ཅིང། །འཛུམ་པ་མཛད་དང་རོལ་པ་དང། །ཀུན་ཏུ་འགྱིང་དང་སྤྱན་མཛེས་  
བལྟམ༑ ༑སྨིན་རིང་བསྐྱོད་ཅིང་བསྒྱུར་བ་དང། །རྡོ་རྗེ་ཕུར་བས་གཡའ་བས་སློང། །འདོར་ཞིང་བསྐུམ་དང་འཇོག་ལྡེག་དང། །རྣམ་པར་རོལ་པའི་གར་གྱིས་ཀྱང། །རིགས་ཀྱི་  
འཕྲིན་ལས་སྣ་ཚོགས་སྤྲུལ། །ནམ་མཁའ་ཀུན་ཏུ་ཁྱབ་པར་མཛད་།རྣམ་པར་རོལ་པའི་བདེ་འབྱུང་བར། །བྱང་ཆུབ་སེམས་སོགས་ཞི་ཞིང་གསལ། །རོལ་པའི་ཆར་ཉིད་  
མངོན་འབབ་པས། །འཇིག་རྟེན་དྲུག་གི་ཕྱོགས་བཅུ་ན། །བརྟན་དང་གཡོ་བ་མ་ལུས་པའི། །སངས་རྒྱས་ཞིང་ཁམས་དག་བྱས་ནས་།བྱང་ཆུབ་སེམས་ཚོགས་རོལ་པ་  
ལས༑ ༑བརྡེག་དང་འཁྱུད་དང་སྡོམ་པ་ལས། །སྦྱོར་དང་བསྟིམ་དང་མཉེས་པ་དང། །ཀུན་ཏུ་རབ་དགྱེས་ཡེ་ཤེས་ཐིག་སྣ་ཚོགས་སྣང་བ་ཉི་མ་འོད། །ཡང་དག་བདེ་ལ་རབ་  
གནས་མཛོད། །དེ་འདུས་པའི་ཚེ་ཚོགས་པའོ། །ཕྱོགས་བཅུ་ཀུན་ནས་བཞེངས་མཛད་དེ། །ཐབས་དང་ཤེས་རབ་བྱིན་བརླབས་པའི། །བྱང་སེམས་རྣམ་དག་རྒྱུན་གྱིས་  
མཆོད༑ ༑རྔ་དང་སིལ་སྙན་སྒྲ་སྒྲོག་ཤིང། །དབང་པོ་ཚིམ་པའི་རོ་རྩེད་དང། །གར་དབྱངས་གླུ་དྲུག་སྣ་ཚོགས་ཀུན། །སྟོང་གསུམ་གང་བར་གསུང་བྱས་ཏེ། །བཅོམ་ལྡན་  
  
  
།གཟི་ལྡན་ཡུམ་དང་བཅས་པར་མཆོད། །ཨེ་མ་འདུས་པའི་ཚོགས་དབུས་ན། །ཐུགས་རྗེ་ཆེ་མངའ་ཉི་དཀྱིལ་བཞིན་།འཁོར་ལོ་ཀུན་སྒྱུར་སྒྲོལ་མཛད་  
པས༑ ༑རང་གི་དཀྱིལ་འཁོར་རྒྱས་པར་མཛད། །རྡོ་རྗེ་འཆང་བའི་གསོལ་འདེབས་ཀྱིས། །དཀྱིལ་འཁོར་དག་ལ་ལྷུན་གྲུབ་རྫོགས། །པདྨའི་དཔལ་ལྡན་སེམས་པ་ཆེ། །འཕྲིན་  
ལས་ཡེ་ཤེས་གནས་ཀུན་སྤྱོད། །ཁྱོད་ཞབས་བསྐྱེད་པ་ཐུགས་རྗེའི་སྟོབས། །ཁམས་གསུམ་མ་ལུས་དག་པ་ཡི། །དེ་བཞིན་ཉིད་ཀྱི་ཡེ་ཤེས་མཆོག་མགོན་པོ་བཀའ་དྲིན་མཛད་  
པས་ལེགས། །དེ་སྐད་གསོལ་བཏབ་དགྱེས་པར་འགྱུར། །ཕྱག་རྒྱ་ཆེན་པོའི་གནས་ལ་བཞུགས། །དེ་ནས་དགའ་བའི་བྱང་ཆུབ་སེམས། །སྔོན་གྱི་རྒྱུད་དང་ལམ་བཞི་ལས། །  
སྤྲུལ་པའི་བྱང་ཆུབ་སེམས་དཔའ་དང། །སྔོན་གྱི་རྒྱུད་དང་ལམ་གྲོགས་རྣམས། །དགོངས་ཤིང་ཐུགས་རྗེའི་ཡེ་ཤེས་ཐུགས། །རང་བཞིན་གནས་ནས་ཀུན་དགོངས་ཏེ། །ཕྱོགས་བཞི་  
ནས་ནི་བསྐུལ་བར་མཛད། །ཀྱེ་ཀྱེ་མཆོག་གསུམ་བདེ་བའི་སྐུ། །བྱམས་པའི་ཐུགས་མངའ་སྐུ་གསལ་མཛད། །རྡོ་རྗེ་རྒྱལ་པོ་བྱང་ཆུབ་སེམས། །བདག་དགོངས་འགྲོ་བའི་དོན་  
ཆེན་མཛད། །ཀྱེ་ཀྱེ་ཡོན་ཏན་རིན་ཆེན་ཚོགས། །ཐུགས་རྗེ་མཉམ་ཉིད་ཡེ་ཤེས་ཆེ། །རྒྱལ་པོ་འཁོར་ལོ་བྱང་ཆུབ་ཉིད། །དཀྱིལ་འཁོར་སྣ་ཚོགས་སྤྲུལ་པའི་མཛོད། །ཀྱེ་ཀྱེ་རྣམ་པར་  
  
  
༄༅། །དག་པའི་སྐུ། །དགའ་བའི་རྒྱ་མཚོ་འབྱུང་བའི་གནས་།སོ་སོའི་ཡེ་ཤེས་སྣ་ཚོགས་འབྱེད། །ཆོས་རྣམས་ཀུན་གྱི་དེ་བཞིན་ཉིད། །ཀྱེ་ཀྱེ་འགྲོ་བའི་དོན་  
ཆེན་བདག་བཏང་སྙོམས་མི་འདོར་སྣ་ཚོགས་དོར། །བྱ་བ་གྲུབ་པའི་ཏིང་འཛིན་མཆོག་ཕྱོགས་བཅུའི་དཀྱིལ་འཁོར་རྣམ་དག་སྟོན། །རང་དགའི་བསྐུམ་པས་གཡོ་མཛད་  
དེ༑ ༑ཕྱོགས་བཞི་བྱང་ཆུབ་དགའ་ནས་འཇུག་ཀྱེ་མའི་འགྲོ་རྣམས་དེ་བཞིན་ཉིད། །བྱང་ཆུབ་སེམས་ཀྱི་རྣམ་འཕྲུལ་ལས། །ཉོན་མོངས་གཟུང་འཛིན་སྒྲིབ་པ་ཡིས། །རང་  
གི་མཐའ་ལམ་འགེས་པར་བྱེད། །འདི་དག་ཐུགས་རྗེའི་གནས་སུ་རུང་།ཡེ་ཤེས་གསལ་བའི་ཐབས་མང་པོས། །ཐམས་ཅད་དུས་གཅིག་བསྒྲལ་བྱས་ནས། །རང་གི་བདེ་  
ཆེན་དོན་སྟོན་མཆོག་ཞེས་གསུངས་པདྨའི་རིག་པ་འཛིན། །སངས་རྒྱས་སྲས་བཅས་དགའ་བར་མཛད། །དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་  
པ་གསང་བ་དཔལ་རྟ་མཆོག་རོལ་པའི་རྒྱུད་ལས། ཐུགས་རྗེ་སྤྲུལ་པའི་རོལ་པའི་ལེའུ་སྟེ་གཉིས་པའོ།། །།དེ་ནས་བྱང་ཆུབ་སེམས་དཔའི་གཙོ། །རྡོ་རྗེ་འཆང་བ་  
སྟན་ལས་ལངས། །བདེ་གཤེགས་བསྔགས་བརྗོད་བྱེད་ཅིང། །བསྐུམ་པས་དབྱངས་ཀྱིས་གསོལ་བ་བཏབ། །ཀྱེ་མ་ཧོ་མཆོག་གསུམ་དམ་ཚིག་སྐུ་།ཡེ་ཤེས་བླ་ན་མེད་  
  
  
བྱང་ཆུབ་སེམས་ཀྱི་དཀྱིལ་འཁོར་ཉིད། །རྣམ་འཕྲུལ་ཐུགས་རྗེའི་དུས་ཉིད་པས། །རིགས་ཀྱི་འཁོར་ལོ་དཔག་མེད་སྐུ་།དེ་རིང་བཀྲ་ཤིས་ཕུན་སུམ་ཚོགས། །ཐུགས་  
རྗེ་ཆེན་པོ་ཡལ་འདོར་ན། །ཅི་ཕྱིར་ཐེག་ཆེན་མཆོག་ཏུ་བསྔགས་།ཡང་དག་ཞུས་པའི་ཚིག་གསན་ནས། །ཐུགས་རྗེས་དཀྱིལ་འཁོར་གཟིགས་པར་མཛད། །མགོན་པོའི་པདྨའི་  
སྐུ་དེ་ཉིད། །གཟི་ལྡན་ཡུམ་དང་རོལ་མཛད་ཅིང། །དྲི་མེད་ཡེ་ཤེས་ཕྱོགས་གཟིགས་ཤིང། །གཉིས་མེད་བྱང་ཆུབ་སེམས་ཀྱི་དཀྱིལ་འཁོར་གསལ། །ཐེག་པ་གསང་ཆེན་ཆེར་  
འབྱུང་བའི། །ལམ་འདི་དཔལ་ལྡན་རོལ་མོའི་མཆོག་སངས་རྒྱས་སྲས་བཅས་བསྡུས་མཛད་དེ། །གཞན་འཕྲུལ་གནས་ཚོགས་གཡོ་མཛད་ཅིང་།སྟོང་གསུམ་འདི་དག་སྦྱོང་  
མཛད་ཅིང། །ཏིང་ངེ་འཛིན་ལ་སྙོམས་འཇུག་སྟེ། །སྐུ་ལས་འོད་ཟེར་སྤྲོ་བར་མཇད། །དེས་ཁྱབ་རིགས་ཀྱི་དཀྱིལ་འཁོར་གསལ། །ཡེ་ཤེས་འོད་མདངས་སེམས་དཔའི་སྐུ། །གནས་  
ལྔར་གསང་བའི་སྔགས་ཀྱིས་གཞུག་ཕྱག་རྒྱ་ཆེན་པོ་ཡོངས་རྫོགས་སྐུ། །ཞལ་གསུམ་ཕྱག་དྲུག་དགའ་བའི་མདངས། །དམར་གསལ་པདྨ་རཱ་གའི་མདངས། །གཡས་གཡོན་  
ཞལ་གཉིས་སྔོ་དང་སེར། །རིགས་རྒྱན་མཚན་མ་ཀུན་གྱིས་མཛེས་།ཕྱག་ན་པད་སྡོང་བུམ་པ་དང། །རྡོ་རྗེ་རྩེ་ལྔ་དཔལ་བེའུ་དང། །མཐའ་མས་མདའ་གསོར་གཞུ་འཛིན་པའོ།།  
  
  
༄༅། །རིན་ཆེན་སྣ་ཚོགས་ན་བཟའ་དང། །ཕྱག་རྒྱའི་ཡུམ་བཅས་རོལ་པ་མཛད། །གཞལ་ཡས་ཁང་པ་སྒོ་བཞི་དང། །རིན་ཆེན་སྣ་ཚོགས་རྟ་བབས་བཅས། །  
དྲ་བ་དྲ་ཕྱེད་མུ་ཏིག་ཕྲེང། །བནྡྷ་དྲིལ་བུ་སོགས་ཀྱིས་སྤྲས་།དབུས་ཀྱི་དཀྱིལ་འཁོར་ཆེར་འཕགས་པའི། །ཕོ་བྲང་ཀ་བ་གདུང་རྣམས་ལ། །པདྨོ་རྡོ་རྗེ་སོགས་པས་སྤྲས། །  
འདོད་པའི་ཡོན་ཏན་ཕུན་སུམ་ཚོགས། །གནས་རྣམས་ཀུན་ཏུ་རིན་ཆེན་ཁྲི། །པདྨ་འཁོར་ལོ་ཉི་ཟླས་མཚན། །ཕྱི་རོལ་བར་ཁྱམས་འཁོར་བ་དང། །སྣོད་རྣམས་ཀུན་ཏུ་  
པདྨ་ལ༑ ༑ཐབས་དང་ཤེས་རབ་བྱེ་བྲག་གིས། །ཉི་མ་ཟླ་བ་རྐྱང་པའོ། །དེ་ནས་པདྨ་རྣམ་དག་ཀུན། །དབུས་ཀྱི་གདན་ལ་བཞུགས་མཛད་དེ། །དགྱེས་པའི་གར་དབྱངས་  
བསྐྱོད་པའི་མཐུས། །ཐབས་དང་ཤེས་རབ་རྫོགས་པར་མཛད། །དེ་ཚེ་ཐུགས་མཆོག་བྱང་ཆུབ་སེམས། །མཁའ་ཀློང་རྣམ་པར་དག་པས་ན་།རིག་པ་བདེ་བ་ཆེན་པོའི་སྐུ། །  
སྣ་ཚོགས་སྣ་ཚོགས་ཤར་བ་དེ། །གསུང་ཉིད་ཡི་གེ་འཁོར་ལོའི་ཚོགས། །འབར་བ་འོད་ཟེར་རྩེ་ལྔ་པ། །ཆོ་གའི་ཡན་ལག་རིམ་བཞིན་དུ། །ཐུགས་ཀྱི་མཚན་མ་དམ་  
ཚིག་བྱ༑ ༑སྔགས་བཅས་འཕྲོ་ཞིང་འདུ་བའི་ཚུལ། །རྒྱལ་པོ་བདེར་གཤེགས་ཡབ་ཡུམ་དང། །བྱང་ཆུབ་སེམས་དཔའ་སེམས་མ་དང། །ལས་མཛད་ཁྲོ་བོ་ཡབ་ཡུམ་  
  
  
།ཕྱག་རྒྱ་ཆེན་པོའི་སྐུར་གྱུར་ནས། །རིགས་ཀྱི་རྒྱལ་ཕྲེང་མཚན་མས་མཇེས། །རང་གི་དཀྱིལ་འཁོར་གནས་བཞུགས་ཤིང་།རྡོ་རྗེ་གསང་བའི་གྲལ་དུ་འཁོད། །དེ་ཚེ་  
མགོན་པོ་བདེ་ཆེན་པོ། །རིགས་ཀུན་བདག་འགྱུར་ཞེས་བྱ་བས། །པདྨོ་རྣམ་པར་འཕྲུལ་པ་ཡི། །དཀྱིལ་འཁོར་ཆེན་པོ་འབྱིན་པར་མཛད་།བྱང་སེམས་ཀམ་ལས་རྣམ་འཕྲུལ་པའི་  
བདེ་ཤེས་འོད་ཟེར་སྣང་བའི་སྐུ། །ཞལ་དང་ཕྱག་ལ་སོགས་པའི་རྒྱན། །གཙོ་བོའི་ཆ་ལུགས་ཇི་ལྟར་བར། །རང་འོད་ཡུམ་དང་འཁྲིལ་བར་མཛོད། །བཀྲ་ཤིས་མཚན་ལྡན་བདེ་བ་  
ལ༑ ༑རཱ་ག་པདྨོ་ཧཱུཾ་ཞེས་པས། །སྔགས་མཆོག་ཡི་གེ་འབྲུ་བརྒྱད་དེ། །ལས་ཀུན་གྲུབ་པར་མཛད་པ་ཡིན། །གང་གི་པདྨ་ཤ་རི་དང་།བུདྷ་ཧཱུཾ་གིས་བསྣན་བྱས་ན། །ཞི་རྒྱས་དབང་  
དྲག་ལས་ཀུན་དང། །གྲུབ་ཆེན་བརྒྱད་ཀྱི་ཚོགས་གསོག་རྣམས། །སྦྱོར་བ་ཙམ་གྱིས་གྲུབ་འགྱུར་ཞིང། །ཡུན་རིང་གནས་པ་གནས་པ་གནས་པ་ཡིན། །འབྱིན་པའི་དུས་སུ་གསང་སྔགས་  
ལ༑ ༑ཡི་གེ་ཇ་ཡིས་གདགས་བྱས་ནས། །རྣམ་འཕྲོ་རིགས་ཀྱི་དཀྱིལ་འཁོར་སྦྱོར། །རིགས་བདག་སྐུ་གནས་དགྱེས་པས་བཞུགས། །ཐུགས་རྗེ་སྐལ་བའི་གླུ་དང་སྔགས། །འོད་  
ཟེར་ཚོགས་ཀྱིས་སྐུལ་བ་མཛོད། །དམ་ཚིག་གསུམ་སྟོན་སྔགས་ཀྱི་མཐུས། །དགྱེས་ཆགས་བརྟན་པས་གཟི་དང་ལྡན། །ཨོཾ། རྣམ་དག་པདྨོ་བདེ་བའི་དབྱིངས། །ཡེ་ཤེས་བྱིན་  
  
  
༄༅། །ལས་གསལ་བའི་མཆོག་དཀྱིལ་འཁོར་གསང་གསུམ་དམ་ཚིག་ཆེ། །མཉམ་ཉིད་རིགས་བདག་ཐུབ་པ་ཆེ། །བྱིན་རླབས་འདོར་བར་མི་མཛད་  
པས༑ ༑སངས་རྒྱས་རྣམས་ཀྱི་སྐུ་གསུང་ཐུགས། །གསལ་མཇད་གཉིས་སུ་མེད་པའི་སྐུ། །རང་གི་ངོ་བོས་གནས་པ་ཡིན། །གཙོ་བོ་སྔགས་ཀྱིས་བསྐུལ་བྱས་ཏེ། །འོད་ཟེར་  
རྒྱན་བཅས་ཐུགས་ཀར་བསྡུས། །ཡི་གེ་ཨཱ་ནས་ཨཡི་བར། །བཅུ་དྲུག་འོད་ཟེར་འཕྲོ་བྱས་པས། །འགྲོ་ཀུན་སངས་རྒྱས་སྐུར་བཀོད་ཅིང་།རིགས་མཐུན་དཀྱིལ་འཁོར་  
ཀུན་གསལ་འགྱུར། །སྔགས་ཀྱིས་འོད་ཟེར་སྒྲར་བཅས་པས། །ཆོས་རྣམས་བཅུ་དྲུག་དག་པའི་དབྱིངས། །རང་གི་གནས་སུ་བཀོད་བྱས་པས། །མཚན་མཆོག་སུམ་ཅུ་  
རྩ་གཉིས་རྫོགས། །དེ་བཞིན་ཀ་ནས་ཀྵ་ཡི་བར། །སུམ་ཅུ་རྩ་བཞིའི་རིམ་བཞིན་གསལ། །བརྙན་པའི་ཡི་གེ་དྲུག་དང་བཅས། །འོད་འཕྲོས་ཐམས་ཅད་སངས་རྒྱས་སྐུ།།  
ཡེ་ཤེས་དཀྱིལ་འཁོར་གསལ་བྱས་ན། །སྔགས་ཀྱི་འོད་ཟེར་སྒྲར་བཅས་ནས། །ཆོས་མང་ཡེ་ཤེས་ཟག་པ་མེད། །སླར་ཉིད་སྐུ་ཡི་གནས་བཞུགས་པས། །དཔེ་བྱད་བཟང་པོ་  
བརྒྱད་ཅུ་རྫོགས། །གཞན་ཡང་རིན་ཆེན་སྣ་བདུན་དང། །བཀྲ་ཤིས་བརྒྱད་སོགས་ཀུན་གྱིས་སྤྲས། །ཝཾ་ལས་རྣམ་འཕྲུལ་ཚེ་མཐའ་ཡས་།ཞལ་གཅིག་ཕྱག་བཞི་དཀར་དམར་  
  
  
།པདྨ་སོགས་དང་རལ་གྲི་འཇིན། །ཆོས་ཀྱི་སྣང་བའི་རྒྱན་གྱིས་བསྒྲུབས། །པདྨ་རྒྱན་འབྲིང་རང་བཞིན་མཆོག་ཤར་གྱི་དཀྱིལ་འཁོར་གནས་ལ་བཞུགས། །གཾ་ལས་  
སྤྲུལ་པའི་ཆོས་དབང་ཕྱུག་དམར་སེར་ཞལ་གཅིག་ཕྱག་གཉིས་པ་།པདྨའི་ཕྲེང་བ་དུམ་པ་འཛིན། །དཀྱིལ་འཁོར་གནས་སུ་བཞུགས་པའོ། །གྷཾ་ལས་སྤྲུལ་པའི་ཆགས་མེད་  
འོས༑ ༑ཞལ་གཅིག་ཕྱག་གཉིས་བྱུ་རུའི་འོད། །པད་གནས་གླེགས་བམ་མེ་ལོང་འཛིན། །ནུབ་ཀྱི་དཀྱིལ་འཁོར་གནས་བཞུགས་པའོ། །ངཾ་ལས་སྤྲུལ་པའི་སྤྱན་དག་མ། །ཞལ་  
གཅིག་ཕྱག་གཉིས་བཙོད་ཀྱི་མདོག་རིན་ཆེན་ཕྲེང་བས་བསིལ་ཡབ་འཛིན། །བྱང་གི་དཀྱིལ་འཁོར་གནས་བཞུགས་པའོ། །ཙཾ་ལས་སྤྲུལ་པའི་མི་བསྐྱོད་པ། །ཞལ་གཅིག་  
ཕྱག་བཞི་ཆུ་ཤེལ་མདོག་རྡོ་རྗེ་དྲིལ་འཛིན་འཁྲིལ་བའི་ཚུལ་།དཔལ་བེའུ་བུམ་སོགས་འོད་ཕྲེང་རྒྱན། །ཆཾ་ལས་སྤྲུལ་པའི་རྟ་དབང་ཕྱུག་ཞལ་གཅིག་ཕྱག་བཞི་བཻ་ཌཱུར་ཡ།།  
རིན་ཆེན་སྙེ་མ་དུང་ཕོར་འཛིན། །ལྷོ་ཡི་དཀྱིལ་འཁོར་གནས་ལ་བཞུགས། །ཛཾ་ལས་སྤྲུལ་པའི་འབྲུག་སྒྲ་ནི། །ཞལ་གཅིག་ཕྱག་གཉིས་གུར་གུམ་མདོག་རིན་ཆེན་ཆག་  
ཤིང་གུཎྜེ་འཛིན། །ནུབ་ཀྱི་དཀྱིལ་འཁོར་གནས་ལ་བཞུགས། །ཉཾ་ལས་སྤྲུལ་པའི་དྲི་མེད་དཔལ། །ཞལ་གཅིག་ཕྱག་བཞི་མ་རྒད་མདོག་རིན་ཆེན་པད་སྲུངས་ཟ་མ་ཏོག་  
  
  
༄༅། །བྱང་གི་དཀྱིལ་འཁོར་གནས་ལ་བཞུགས། །ཏཾ་ལས་སྤྲུལ་པའི་རིན་ཆེན་དབྱངས། །ཞལ་གཅིག་ཕྱག་བཞི་གསེར་གྱི་མདོག་རིན་ཆེན་དྲིལ་བུ་ཡུམ་  
དང་འཁྲིལ། །རིན་ཆེན་མཛོད་སྤུངས་འཁོར་ལོ་སོགས། །ཐཾ་ལས་སྤྲུལ་པའི་ནམ་མཁའི་མདོག་ཞལ་གཅིག་ཕྱག་བཞི་སྔོ་སྐྱའི་མདངས། །རིན་ཆེན་གླིང་བུ་པདྨོ་འཛིན། །  
ཤར་གྱི་དཀྱིལ་འཁོར་གནས་ལ་བཞུགས། །དཾ་ལས་སྤྲུལ་པའི་དྲ་བ་ཅན། །ཞལ་གཅིག་ཕྱག་བཞི་མཐིང་གའི་མདོག་རིན་ཆེན་ཕྲེང་དང་པདྨོ་འཛིན། །ལྷོ་ཡི་དཀྱིལ་འཁོར་  
གནས་ལ་བཞུགས། །དྷཾ་ལས་སྤྲུལ་པའི་དཀོན་མཆོག་རྒྱན། །ཞལ་གཅིག་ཕྱག་བཞི་དམར་སྐྱའི་མདངས། །ཆོས་ཀྱི་རྒྱལ་མཚན་རྒྱུད་མང་འཛིན། །ནུབ་ཀྱི་དཀྱིལ་འཁོར་  
གནས་ལ་བཞུགས། །ནཾ་ལས་སྤྲུལ་པའི་རིན་ཆེན་ཏོག་ཞལ་གཅིག་ཕྱག་བཞི་མ་ར་ཏ། །དགོས་འདོད་བུམ་པ་དཔག་བསམ་ཤིང། །བྱང་གི་དཀྱིལ་འཁོར་གནས་ལ་  
བཞུགས། །ཊཾ་ལས་སྤྲུལ་པའི་ཀུན་ཏུ་སྣང། །ཞལ་གཅིག་ཕྱག་བཞི་གསེར་གྱི་མདོག་འཁོར་ལོ་དྲིལ་འཛིན་ཡུམ་དང་བུམ་པ་འཛིན། །ཙུག་ཏོར་དྲི་མེད་རྡོ་རྗེ་འཛིན། །ཐཾ་  
ལས་སྤྲུལ་པའི་འོད་ཀྱི་དཔལ། །ཞལ་གཅིག་ཕྱག་བཞི་ཤེལ་གྱི་མདོག་།འཁོར་ལོ་དྲ་བ་རལ་གྲི་འཛིན། །ཤར་གྱི་དཀྱིལ་འཁོར་གནས་ལ་བཞུགས། །དཾ་ལས་སྤྲུལ་པའི་  
  
  
ཞལ་གཅིག་ཕྱག་བཞི་ཉི་མའི་མདངས་།འཁོར་ལོ་རྒྱལ་མཚན་དགའ་བའི་མཛོད། །ལྷོ་ཡི་དཀྱིལ་འཁོར་གནས་ལ་བཞུགས། །ཏཾ་ལས་སྤྲུལ་པའི་ཆོ་འཕྲུལ་  
བཀོད༑ ༑ཞལ་གཅིག་ཕྱག་བཞི་དམར་སྐྱའི་མདངས། །ཉི་མའི་འོད་ཕྲེང་རྡོ་རྗེས་སྤྲས། །ནུབ་ཀྱི་དཀྱིལ་འཁོར་གནས་ལ་བཞུགས། །ནཾ་ལས་སྤྲུལ་བའི་རྣམ་པར་གཟིགས། །ཞལ་  
གཅིག་ཕྱག་གཉིས་ལྗང་སྐྱའི་མདངས། །ཀུ་ཤའི་ཆུན་པོའི་ཨ་མྲའི་མདངས། །བྱང་གི་དཀྱིལ་འཁོར་གནས་ལ་བཞུགས། །པཾ་ལས་སྤྲུལ་པའི་དོན་ཡོད་པ། །ཞལ་གཅིག་ཕྱག་  
བཞི་ལྗང་སྔོའི་མདོག་རྒྱ་གྲམ་དྲིལ་བཅས་ཡུམ་དང་འཁྲིལ། །རྡོ་རྗེ་གདེངས་པོས་རལ་གྲི་འཛིན། །ཕཾ་ལས་སྤྲུལ་པའི་བརྩོན་འགྲུས་འཁྱུག་ཞལ་གཅིག་ཕྱག་བཞི་ཀརྟི་ཀ་རྒྱ་  
གྲམ་ཕྲེང་བ་རྩེ་གསུམ་འཛིན། །ཤར་གྱི་དཀྱིལ་འཁོར་གནས་ལ་བཞུགས། །བཾ་ལས་སྤྲུལ་པའི་ལས་ཆེན་པོ། །ཞལ་གཅིག་ཕྱག་བཞི་སེར་སྐྱའི་མདོག་པདྨའི་ཕྲེང་བ་  
ནོར་བུ་འཛིན། །ལྷོ་ཡི་དཀྱིལ་འཁོར་གནས་ལ་བཞུགས། །བྷཾ་ལས་སྤྲུལ་པའི་གནོད་སྦྱིན་འདུལ། །ཞལ་གཅིག་ཕྱག་བཞི་པདྨའི་མདངས་།ཕྱག་ན་རྡོ་རྗེ་མཆེ་བ་འཛིན། །ནུབ་  
གྱི་དཀྱིལ་འཁོར་གནས་ལ་བཞུགས། །མཾ་ལས་སྤྲུལ་པའི་སྣ་ཚོགས་དམ། །ཞལ་གཅིག་ཕྱག་བཞི་ལྗང་སེར་མདངས། །ཟླ་བ་རིན་ཆེན་དབྱུག་པ་འཛིན། །བྱང་གི་དཀྱིལ་  
  
  
༄༅། །འཁོར་གནས་ལ་བཞུགས། །བདེར་གཤེགས་རྒྱལ་བ་དེ་དག་ཀྱང། །ཙཀྲ་བསྒྱུར་རྒྱལ་མ་ལུས་དང། །མཚན་དང་དཔེ་བྱང་སྣ་ཚོགས་བརྒྱན། །རིགས་  
བཙུན་བཙུན་མོ་མཛེས་པར་བྱ། །ཡང་སྤྲུལ་བྱམས་པའི་དབང་ཕྱུག་ནི། །ཞལ་གཅིག་ཕྱག་བཞི་གངས་རིའི་མདོག་རྡོ་རྗེ་གདེངས་དབྱུག་རལ་གྲི་དང། །ཏྲི་ཤུལ་ཐོད་བཅས་  
པདྨའི་ལྕུག་རྔམ་བརྗིད་འཁོར་བཅས་ཡུམ་དང་འཁྲིལ། །དྲག་པོའི་རྒྱན་ཆ་ཤར་གྱི་སྒོ། །ཁྭ་ལས་སྤྲུལ་པ་རྩེ་བའི་དབང། །ཞལ་གཅིག་ཕྱག་བཞི་གསེར་གྱི་མདོག་རིན་  
ཆེན་དབྱུག་པ་པདྨོ་དང། །ཐོད་རྔ་རྡོ་རྗེ་མྱུ་གུའོ། །རཾ་ལས་སྤྲུལ་པའི་རྣམ་གྲོལ་དབང། །ཞལ་གཅིག་ཕྱག་བཞི་དམར་མདངས་གསལ། །པདྨ་དང་ནི་དྲིལ་བུ་དང། །ཐོད་  
སྤྲུལ་རས་སྔོན་བ་དན་འཛིན། །ལཾ་ལས་སྤྲུལ་པའི་འགྲོ་དབང་ཕྱུག་ཞལ་གཅིག་ཕྱག་བཞི་ལྗང་ཁུའི་མདོག་རྡོ་རྗེ་རྒྱ་གྲམ་པདྨོ་དང། །གྲི་གུག་གཏུན་ཤིང་ཕྲེང་བ་ཅན།།  
རིན་ཆེན་ཕྲེང་བས་མཛེས་བྱས་ནས། །འཁོར་བཅས་རྔམ་པའི་མདངས་བཅས་པས། །ལྷོ་ལ་སོགས་པའི་སྒོ་བཞི་རུ། །གཞན་འཇིག་དྲག་པོའི་ལས་ཀྱིས་འཁོད། །ཤཾ་ལས་  
སྤྲུལ་པའི་བྱིན་དབང་ཕྱུག་ཞལ་གཅིག་ཕྱག་བཞི་དཀར་དམར་འོད་།རྩེ་གསུམ་བནྡྷ་རིན་ཆེན་འཁྲིལ། །མེ་ཡི་ཐོད་པ་རི་མོས་མཚན་།ཁཾ་ལས་སྨྲ་བའི་དབང་ཕྱུག་སྟེ། །  
  
  
།རིན་ཆེན་རྩེ་དགུ་བགྲང་ཕྲེང་དང། །པདྨའི་ལྕུག་མ་སྡིགས་མཇུབ་མཛད། །སཾ་ལས་སྤྲུལ་པའི་སྤྱོད་དབང་ཕྱུག་ཞལ་གཅིག་ཕྱག་བཞི་  
དམར་སྐྱའི་མདངས། །དབྱུག་པ་རྩེ་གཅིག་པདྨ་དང། །དགྲ་སྟ་ཞགས་པ་ཕྱག་ན་འཛིན། །ཧཾ་ལས་སྤྲུལ་པའི་དབང་ཕྱུག་སྟེ་།ཞལ་གཅིག་ཕྱག་བཞི་ལྗང་གུའི་སྐུ། །རལ་གྲི་ལྕགས་  
ཀྱུ་དག་སྟ་དང། །མེ་ཡི་ཕྲེང་བ་འཁོར་ལོ་འཛིན། །གཞན་འཇོམས་འཇིགས་པའི་ཁྲོ་བོའི་མཆོག་རང་འོད་རིགས་མཐུན་ཡུམ་དང་རོལ་།དྲག་པོའི་རྒྱན་ཚོགས་མ་ལུས་འགེངས་  
པདྨའི་འདབ་མ་བཞིན་དུ་འཁོད། །ཀ་ལས་བདེ་བའི་བློ་གྲོས་དང་།ཞལ་གཅིག་ཕྱག་བཞི་ནམ་མཁའི་མདངས། །ཡུམ་བཅས་རྡོ་རྗེ་དྲིལ་བུ་དང། །ནམ་མཁའི་མཛོད་ཀྱི་འོད་ཀྱི་  
དཀྱིལ་འཁོར་དང། །ཁ་ལས་ཁང་པ་རྒྱ་མཚོའི་སྒྲ་དབྱངས་ཅན་།ཞལ་གཅིག་ཕྱག་བཞི་པུ་ཤ་ར། །རིན་ཆེན་པི་ཝང་ཕྲེང་བ་དང། །རྔ་ཡབ་རྡོ་རྗེ་ཅོད་པན་ཐོགས། །ག་ལས་གཟི་  
བརྗིད་བཀོད་པ་ནི། །ཞལ་གཅིག་ཕྱག་བཞི་རྒྱ་སྐེགས་མདོག་པདྨའི་ལྕུག་མ་ཟླ་བ་དང། །འཁོར་ལོ་ཡིད་བཞིན་བུམ་པ་དང། །གྷ་ལས་སྤྲུལ་པའི་འཁོར་ལོ་གནོན་པ་ནི། །ཞལ་གཅིག་  
ཕྱག་བཞི་མར་དང། །འཁོར་ལོ་དབྱུག་པ་མ་མོ་ཤིང། །རྒྱ་གྲམ་རིན་ཆེན་ལྕུག་མ་འཛིན། །ཙ་ལས་ཤེས་རབ་སྣང་བ་ནི། །ཞལ་གཅིག་ཕྱག་བཞི་ལྗང་སྐྱའི་མདངས། །རིན་ཆེན་ཕུང་  
  
  
༄༅། །པོ་པདྨ་དང། །རྩེ་གསུམ་དྲིལ་ཐབས་འོད་དཀྱིལ་འཁོར་།ཚ་ལས་རྡོ་རྗེ་རྒྱལ་མཚན་ཏེ། །ཞལ་གཅིག་ཕྱག་བཞི་གསེར་གྱི་མདོག་རིན་ཆེན་གདུགས་མཛེས་  
ཉི་མ་དང། །དཔའ་བོ་ལོངས་སྤྱོད་པདྨའི་སྤྱན། །ཛ་ལས་འོད་ཟེར་འཕྲོ་བ་དང། །ཞལ་གཅིག་ཕྱག་བཞི་མདངས་དམར་གསལ། །པདྨ་འཁོར་ལོ་མཆོད་སྡོང་བུ། །མུ་ཏིག་ཆུན་པོ་  
ཟ་མ་ཏོག་ཛྷ་ལས་སྤྲུལ་པའི་དྲག་ཤུལ་ཅན། །ཞལ་གཅིག་ཕྱག་བཞི་ལྗང་སེར་མདོག་འོད་ཀྱི་མེ་ཕུང་མེ་འོད་དང། །རལ་གྲི་འབར་བ་གཡས་དང་གཡོན། །ཏ་ལས་སྤྲུལ་བའི་  
དྲི་མ་སེལ། །ཞལ་གཅིག་ཕྱག་གཉིས་དམར་སྐྱའི་མདངས། །ཉི་མའི་ཕྲེང་བ་གཎྜཱི་རྡེག་ཆོས་ཀྱི་ཙཀྲ་རྫོགས་བྱེད་པའོ། །ཐ་ལས་སྒྱུ་མའི་འཕྲུལ་པ་ནི། །ཞལ་གཅིག་ཕྱག་བཞི་པ་  
ལ་ཤ་སེངྒེ་རྒྱ་མཚོ་རིན་ཆེན་ཕྲེང། །རིན་ཆེན་བུམ་པ་དེ་བཅུད་བཅས། །ལས་ཀྱི་རིན་ཆེན་རྒྱལ་པོ་ནི། །ཞལ་གཅིག་ཕྱག་བཞི་རཱ་གའི་མདངས། །རི་བོ་པདྨ་ཆུ་དྲི་དང། །གསེར་  
ཉ་འཕྱོ་བའི་རྫིང་བུ་ཡིན། །དྷ་ལས་འཕྲོས་པའི་དྲ་བ་ཅན་།ཞལ་གཅིག་ཕྱག་བཞི་ལྗང་གུའི་མདོག་རྒྱ་གྲམ་དྲིལ་བུ་འཕྲོ་བ་དང། །བནྡྷ་སྦྲང་ཡབ་འཛག་པའི་རྒྱུན། །ཏ་ལས་སྤྲུལ་པའི་  
ལག་བཟང་ནི། །ཞལ་གཅིག་ཕྱག་བཞི་ཀརྟའི་འོད། །པདྨའི་རྒྱལ་མཚན་དཀར་དམར་མདངས། །དྲི་ཡི་གཞོང་པ་ཀུ་ཤའི་ཚུལ། །ཐ་ལས་གསེར་འོད་འཕྲོ་བ་འཛིན། །ཞལ་གཅིག་  
  
  
གླེགས་བམ་མཛེས་པའི་སྐུ་གཟུགས་དང། །རིན་ཆེན་མཛོད་དང་ཟླ་བའི་འོད། །ཌ་ལས་རིན་ཆེན་སྙེ་མ་ནི། །ཞལ་གཅིག་ཕྱག་བཞི་པད་རཱ་ག་པདྨའི་སྡོང་བུ་  
དཔག་བསམ་ཤིང། །བནྡྷ་རྩེ་གསུམ་ཟླ་ཚེས་གཟུགས། །དྷ་ལས་ཆོས་ཀྱི་མཐོང་བ་ནི། །ཞལ་གཅིག་ཕྱག་བཞི་སྣ་ཚོགས་སྐུ། །གོ་ཆ་ཡེ་ཤེས་སྒྲོན་མ་དང། །དཔལ་བེའུ་ཟུར་བརྒྱད་ནོར་བུ་  
ཏོག་སྣ་ཚོགས་སྤྲིན་ཕུང་སེར་གྲ་བཅས། །མཆེ་བ་དྲིལ་བུ་ངང་པ་འཛིན། །བྷ་ལས་གཞོན་ནུ་རིན་ཆེན་ནི། །ཞལ་གཅིག་ཕྱག་བཞི་ལྗང་སེར་མདོག་རྒྱ་གྲམ་འཁོར་ལོའི་ཕྲེང་བ་དང། །འོད་ཟེར་  
རྩེ་གསུམ་སྔགས་པའི་བུམ། །སེམས་དཔའ་ཆེན་པོ་དེ་དག་རྣམས་།རྒྱན་ཕྲེང་ཆ་ལུགས་འོད་ཟེར་དང། །ཡུམ་གནས་འཁྲིལ་ཞིང་རང་གནས་ཀྱི། །གཙོ་ལ་འཁྲིལ་བའི་ཚུལ་དུ་བཞུགས། །ཉ་མ་  
ན་ལས་འཕྲུལ་པ་ཡི། །རྡོ་རྗེ་རྣམ་པར་གནོན་ལ་སོགས། །རིགས་ཀྱི་མཚན་མ་ཇི་བཞིན་དུ། །པདྨ་རཱ་ག་རཀྟ་མདངས། །བེ་འུ་གསེར་མདོག་ཨིནྡྲ་བཞིན། །པདྨ་རྡོ་རྗེ་རིམ་སོགས་མཚན། །  
ཞལ་གཅིག་ཕྱག་བཞི་ཡུམ་དང་འཁྲིལ། །འོག་མའི་ཕྱག་མཚན་མཐུན་པ་ཡི། །རང་རྟགས་མཚན་མ་སྣ་ཚོགས་དང། །པདྨའི་ལྕུག་མས་མཚན་བྱས་པའི། །མེ་ཏོག་འབྲས་བུ་རྣམས་ཀྱིས་  
མཛེས༑ ༑ཤར་ལ་སོགས་པའི་ཕྱོགས་བཞི་རུ། །བྱང་ཆུབ་སེམས་དཔའི་ཆ་ལུགས་ཀྱིས། །རང་གི་དཀྱིལ་འཁོར་གནས་སུ་འཁོད། །ཡ་ཝ་ར་ལས་སྤྲུལ་པ་ཡི། །པདྨ་འཕྲོ་བ་ལ་སོགས་བཞི་  
  
  
༄༅། །ཞལ་གཅིག་ཕྱག་གཉིས་དཀར་དང་སེར། །དམར་ལྗང་པདྨོ་མེ་ལོང་དང། །རིན་ཆེན་ཕྲེང་བ་པི་ཝང་གར། །མཆོད་པ་ལས་མཛད་ནང་གི་མཚམས། །ཥ་ཤ་ས་ཧ་  
ལས་འཕྲུལ་པའི། །པདྨོ་ཚིམ་བྱེད་ལ་སོགས་པའི། །ཞལ་གཅིག་ཕྱག་གཉིས་རིགས་གཉིས་གཟུགས། །བདུག་སྤོས་མེ་ཏོག་དུང་དང་དྲི། །འགྱིང་ཚུལ་ཏྲི་ཤཱུལ་ལས་ཀྱི་ཚུལ། །མཆོད་  
པས་ཕྱི་ཡི་མཚམས་ན་གནས། །དེ་དག་གི་གསང་སྔགས་ནི། ཨོཾ་དཧེ་ཧི་རཱ་ག་པདྨ་ཤི་རི་པུ་ཏ་ཧཱུཾ་ཧཱུཾ་སཱཧཱ། ཨོཾ་པདྨ་མ་ཧཱ་དྷ་བ་ར་བུ་ན་སི་ཏ་མཧཱ་དྷ་མ་ཧྲྀ་ད་ཡཱ་ཧཱུཾ་ཧཱུཾ། བྲད་ཏང་ཡ་ཛ་  
སཱཧཱ༑ དབུས་ཀྱི་དཀྱིལ་འཁོར་གྱིའོ། །ཨོཾ་ཙཀྲ་ཨ་ལོ་ཀ་ན་མ་རཀྵ་སཾ་བྷ་རཏྣ་ཧྲི་ཏི་བ་ཡ་བ་ཏི་ཛ་སཱཧཱ། ནུབ་ཕྱོགས་པའི་དཀྱིལ་འཁོར་རོ། །ཨོཾ་བཛྲ་ད་ར་བ་ཀྲྀ་ཏ་ཡ་ནི་ཤཾ་ར་ཏི་པ་ཤཾ་ནི་ཛ་  
སཱཧཱ༑ ཤར་ཕྱོགས་ཀྱི་དཀྱིལ་འཁོར་ལའོ། །ཨོཾ་རཏྣ་ཀུ་ཏི་དུ་མནྟ་བནྡྷ་བནྡྷ་དུ་ན་དུ་ན་བི་ཛ་སཱཧཱ། ལྷོ་ཕྱོགས་ཀྱི་དཀྱིལ་འཁོར་པའོ། །ཨོཾ་བི་ཤ་ཙི་ན་དྷ་མ་མ་དུ་རུ་ཧ་ཧ་ཧ་ཧ་སརྦ་གུརྦ་  
ནི་ཧཱུཾ་ཕཊ་སཱཧཱ། བྱང་གི་དཀྱིལ་འཁོར་པའོ། །ཨོཾ་མཾ་མ་ཨ་བ་ལེ་ཀ་ན་རུ་རུ་ཡུ་རུ་སི་དེ་བྷྱོ་དེ་སཏ་མ་མ་ཧཱུཾ་ཛ་སཱཧཱ། རིགས་ཀྱི་བྱང་ཆུབ་སེམས་དཔའ་རྣམས་ཀྱིའོ། །ཨོཾ་བི་ལོ་ཀ་ནཱ་མ་སི་  
ཏན་མ་ཀུ་རུ་ཀུ་རུ་བོ་དཧི་སཏ་བྷ་ར་བུ་ན་ཛ་ཧཱུཾ་ཛ་སཱཧཱ། རིགས་ལས་སྤྲུལ་པའི་བྱང་ཆུབ་སེམས་ཀྱིའོ། །ཨོཾ་བིནྡྷ་བིནྡྷ་སརྦ་ཀརྨ་སི་དེ་དེ་བི་ཀུ་རུ་བུ་ཏ་སཾ་བོ་ཧ་ཧཱུཾ་ཨོཾ་ཨཾ་ཛ་སཱཧཱ། ལྷ་མོ་རྣམས་  
  
  
༑ཨོཾ་ཨ་པསྨ་ར་ཀྲོ་དྷ་སྣི། ཡཀྵ་ཧཱུཾ་ཧཱུཾ་ཧཱུཾ་བི་ཏཾ་པ་ཀ་ཕཊ་སཱཧཱ། ཁྲོ་བོ་རྣམས་ཀྱིའོ། །གསང་སྔགས་རྒྱལ་པོ་མི་ཟད་པས། །རྣམ་པར་སྤྲུལ་པ་སྐུ་ཡིས་ནི། །སྟོང་གསུམ་གནས་ནས་གཡོ་  
མཛད་དེ། །རང་གི་ལྷ་ལ་གསལ་བར་མཛོད། །དེ་ནས་མགོན་པོ་རྡོ་རྗེ་འཛིན། །བདེ་ཆེན་གར་གྱི་དབང་ཕྱུག་གིས། །དཀྱིལ་འཁོར་རྣམ་གསུམ་གསལ་བྱེད་པའི། །ཏིང་ངེ་འཛིན་ལ་སྙོམས་  
ཞུགས་ནས། །དཀྱིལ་འཁོར་བྱིན་བརླབས་དབང་བསྐུར་ཞིང། །རིགས་ཀྱི་བདག་པོས་གསལ་བར་མཛོད། །གནས་ཀུན་མཚན་མ་ཡོངས་དག་ནས། །རྣམ་གསུམ་སྣང་བ་གཉིས་མེད་  
འགྱུར༑ ༑ཨོཾ་ན་མ་སརྦ་ཏ་ཐཱ་ག་ཏ་ཀཱ་ཡ་ཝཱ་ཀ་ཙིཏྟ་མཧཱ་བོ་དཧི་ཧྱ་སུ་ཏྲཾ་ཏྲི་ཤ་ཤུ་དཧེ་སོ་ན་ཁྱ་ཧཱུཾ་ཧཱུཾ་ཧཱུཾ། ཨོཾ་རིན་ཆེན་དབུ་རྒྱན་གྱི་སྔགས་སོ། །སརྦ་བུ་ཏ་ཀུ་རུ་རཏྣ་མ་མ་ཀུ་ཏ། ཨ་ཨ་བཱིརྱ་སད་  
མ་མ་ཀུ་ཨ་བཧི་ཥིཉྩ་ཨོཾ་ཨཱཧཱུཾ་སཱཧཱ། ཨོཾ་པདྨ་ཨ་མོ་ཀ་ས་མ་ཡ་ཤྲཱི་ཧ་ཧ་ཧ་ཚིནྡྷ་མ་ནི་ཨ་སྨི་ཤ་བི་མ་མ་ཡ་ཧཱུཾ་ཧཱུཾ། སྔགས་གསུམ་གྱིས་གསལ་བར་བྱེད་པའོ། །ཨོཾ་བི་ཤ་ཙ་ནི་དྷ་མ་ནི་ཨ་བ་སཾ་  
བོ་ད་མ་མ་ཀུ་རུ་སི་ལ་ལ་ཏ་སི་ན་བི་བུད་པ་པཾ་ད་ཧཱུཾ་ཧཱུཾ་ཧཱུཾ། རྣམ་པར་སྤྲོ་བའི་སྔགས་སོ། །ཨོཾ་མ་ཏ་ལ་ནི་བི་ཤ་ཙཀྲ་ཀུ་མ་ཏ་བུ་ཏ་ན་མ་སིལ་དུ་ཏྲི་སི་ཧཱུཾ་ཕཊ་སཱཧཱ་དཀྱིལ་འཁོར་གསལ་བའི་སྔགས་  
སོ༑ ༑ཨོཾ་ཨཾ་ཨ་ཨ་མིན་དུ་ཤེ་མ་ལ་ཤ་ན་དུ་ན་དཧེ་ཏ་ཐཱ་ག་ཏེ་བྷྱོད་ཏི་པདྨ་ཀུ་རུ་ཨཱཧཱུཾ་སཱཧཱ། རྦད་པའི་སྔགས་སོ་།ཨོཾ་པདྨ་མུ་ཁཾ་པདྨ་བ་བ་ས་བོ་ཏི་དི་ར་ཡཾ་གུ་རུ་ཧཱུཾ་ཧཱུཾ་ཧཱུཾ་ཧཾ་ཧཾ་དརཤ་སཱཧཱ། སྙིང་པོའི་  
  
  
༄༅། །སྔགས་སོ། །ཨོཾ་ན་མ་སུ་ཏྲཾ་བཧོ་ག་ག་ན་གུ་མ་ལེ་སཾ་སཱ་ར་ཧཱུཾ་ཕཊ་སཱཧཱ། རིག་པ་མཆོག་གི་སྔགས་སོ། །ཨོཾ་བ་ག་ག་པ་སཾ་པོ་པདྨ་དྷ་ཨེ་ཧྱེ་ཧི་མཧཱ་ཀཱ་རུ་མ་ད་ཨ་མ་དཧུ་ན་  
ཛ་ཛ༑ སྤྱན་དྲང་བའི་སྔགས་སོ། །ཨོཾ་པདྨོ་སཾ་ག་ག་སུ་ར་ཏ་ར་ག་ས་མ་ཡེ་སྟྭཾ། གདན་གྱི་སྔགས་སོ། །ཨོཾ་ཨ་མུ་ཀ་སི་ན་མ་སརྦ་བྷྱོ་ག་ག་ཏ་པུ་ཙ་མེ་ད་ན་ད་ཧཱུཾ་ཏྲི་སཱཧཱ། མཆོད་པའི་སྔགས་སོ། །  
ཨོཾ་པདྨ་བི་ལོ་ཀུ་མ་ལ་སུ་ནི་ཏུ་ཏྲཱཾ་སཱཧཱ། པ་སཾ་ཧི་ཧི་དགྱེས་པར་བྱ་བའི་སྔགས་སོ། །དེ་ནས་གསང་བའི་བདག་པོ་མཆོག་།རྡོ་རྗེ་གསང་བ་རྨད་བྱུང་བའི། །སྐུ་དང་གསུང་ཐུགས་གསང་  
སྔགས་ཆེ། །བྱིན་གྱིས་བརླབས་པ་དོན་བཤད་མཛད། །བདེ་བར་གཤེགས་པའི་ཡེ་ཤེས་མཆོག་དེ་དག་དཀྱིལ་འཁོར་རྣམ་འཕྲུལ་མཆོག་དྲི་མ་མེད་པའི་བྱང་ཆུབ་སེམས། །དེ་ནི་དཀྱིལ་  
འཁོར་སྙིང་པོ་མཆོག་རྡོ་རྗེ་གསང་བའི་གནས་ཆེན་པོ། །ཐབས་དང་ཤེས་རབ་རོལ་པའི་ཚུལ། །རང་བཞིན་བྱང་ཆུབ་སེམས་ཉིད་ལས། །རང་བཞིན་ལྷུན་གྲུབ་རྫོགས་ཆེན་པོ། །འགྲོ་བའི་  
སྣང་བ་དམ་པའི་མཆོག་རང་བཞིན་དག་པ་དྲི་མེད་ཆོས། །དཀྱིལ་འཁོར་གནས་མཆོག་གཉིས་མེད་པའོ། །ཕུང་པོ་ཁམས་སོགས་རྣམ་དག་སྐུ། །ཨེ་མའོ་ཆོས་སྐུ་མྱ་ངན་འདས། །ཨེ་མའོ་  
ཆོས་རྣམས་ཡེ་ཤེས་སྐུ། །ཨེ་མའོ་ཆོས་ཀུན་རྣམ་པར་འཕྲུལ། །རྒྱ་ཆེ་སྔགས་ཀྱི་ཚུལ་ལྡན་པའི། །དཀྱིལ་འཁོར་གསང་གསུམ་ངོ་མཚར་ཆེ། །ཐབས་ལྔ་མཛད་པ་སྣ་ཚོགས་ཀྱིས། །  
  
  
།ཐབས་མཁས་ཕ་རོལ་ཕྱིན་བཅུ་རྫོགས། །བསོད་ནམས་ཡེ་ཤེས་དག་པའི་ཤུགས། །ས་དང་ས་འདས་དོན་ཆེན་པོ། །ཏ་ཐཱ་ག་ཏའི་བྱིན་རླབས་དབྱིངས། །  
ལ་ལ་སྐུ་དང་གསུང་དང་ཐུགས། །ཟབ་པ་དེ་ཉིད་རང་གི་མཐུས་།གསང་གསུམ་གནས་ལ་ཕྱག་འཚལ་ལོ། །ཡ་མཚན་ཆོས་ལ་ཕྱག་འཚལ་ལོ། །རྣམ་འཕྲུལ་སྐུ་ལ་ཕྱག་འཚལ་ལོ། །བྱང་  
ཆུབ་སེམས་ལ་ཕྱག་འཚལ་ལོ། །ཞེས་སོ། །དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་པའི་གསང་བ་དཔལ་རྟ་མཆོག་རོལ་པའི་རྒྱུད་ལས། །དཀྱིལ་འཁོར་རྣམ་པར་འཕྲུལ་  
པའི་ལེའུ་སྟེ་གསུམ་པའོ།། །།དེ་ནས་འདུས་པའི་འཁོར་ཚོགས་རྣམས་།དགའ་བ་ཆེན་པོ་ངོ་མཚར་གྱིས། །རྒྱུད་གསུམ་རྣམ་དག་ཚིམ་གྱུར་ནས། །དགྱེས་པའི་དབྱངས་ཀྱིས་  
གསོལ་བ་བཏབ། །ཨེ་མའོ་ངོ་མཚར་ཡ་མཚན་ཆེ། །གཉིས་མེད་རོལ་པ་ཡ་མཚན་ཆེ། །དྲི་མེད་དང་བ་ཡ་མཚན་ཆེ། །འོད་འཕྲོ་འདུ་བ་ཡ་མཚན་ཆེ། །བྱང་ཆུབ་སྤྲིན་ཕུང་ཡ་མཚན་ཆེ། །  
སངས་རྒྱས་འབྱུང་བ་ཡ་མཚན་ཆེ། །འཕྲུལ་པ་འབྱུང་བ་ཡ་མཚན་ཆེ། །ཁྲོ་བོ་འབྱུང་བ་ཡ་མཚན་ཆེ། །བྱིན་རླབས་ཆོ་འཕྲུལ་ཡ་མཚན་ཆེ། །ཐ་བ་རླན་མཛད་ཡ་མཚན་ཆེ། །འགོག་པ་  
རླུང་མཛད་ཡ་མཚན་ཆེ། །བདག་ཅག་འཁོར་ཚོགས་འདུས་པ་རྣམས་།དམ་ཚིག་ཅན་དུ་བྱིན་བརླབས་མཛད། །ཟ་འོག་རིམ་པ་ཇི་བཞིན་དུ་།རྡོ་རྗེ་གསང་བའི་གྲལ་དུ་འགོད། །དེ་ནས་  
  
  
༄༅། །བཅོམ་ལྡན་བདེ་ཆེན་པོས། །ཆགས་པ་ཆེན་པོ་རྡོ་རྗེའི་སྐུ། །སྐུ་དང་གསུང་ཐུགས་གཉིས་མེད་པའི། །འཁོར་རྣམས་རབ་ཏུ་སྦྱང་བའི་ཕྱིར། །རྡོ་རྗེ་རྒྱན་གྱི་ཏིང་  
འཛིན་གྱིས། །རང་གི་དཀྱིལ་འཁོར་གསལ་བར་མཛོད། །དེ་ཚེ་བྱང་ཆུབ་སེམས་ཆེན་པོ། །འོད་ཟེར་ཀུན་ཏུ་ཁྱབ་པ་དེས། །དགའ་བ་ཆེན་པོའི་མཆོད་པ་ཡིས། །གནས་ཀྱི་མཚན་  
མ་གསལ་བར་མཛོད། །འདུ་ཤེས་མེད་དང་འགོག་གནས་སོགས། །རང་གི་རྟོག་པའི་མཐའ་ཞེས་རྣམས། །དྲི་མ་མེད་པའི་བྱང་ཆུབ་སེམས་།རིན་ཆེན་ཆུ་དེས་དབང་བསྐུར་ནས། །  
རང་གི་ཡེ་ཤེས་དབང་ཐོབ་སྟེ། །འགྲོ་བའི་དོན་བྱེད་ནུས་དང་ལྡན། །ལས་ལ་སྤྱོད་པའི་གནས་རྣམས་དང། །རང་སྐྱོབ་པ་ཡི་སེམས་དག་གིས། །ཐུགས་རྗེ་ཆེན་པོའི་བྱང་ཆུབ་  
སེམས༑ ༑སངས་རྒྱས་བརྟན་པ་འདི་གཉེར་རོ། །བྱང་ཆུབ་སེམས་ཀྱི་མཚན་མ་ཡིས། །འདུས་བའི་གནས་ལྔ་རིག་པར་བྱ། །ཨོཾ་གུ་ཧྱ་བཛྲ་ས་མ་སྟྭཾ། ཨ་ལ་ལ་ཧོ། །རྡོ་རྗེ་རོ་ལངས་  
བསྡུས་པ་ཡི། །གསང་བའི་དམ་ཚིག་ཆེན་པོ་རྣམས། །རིགས་ཀྱི་དགོངས་པ་ཇི་ལྟ་བར། །རྡོ་རྗེ་གསང་བའི་ལས་ལ་གནས། །སྐལ་བཟང་དམ་ཚིག་ཆེན་པོ་སྟེ། །དེ་ལས་འདས་ན་  
བརླག་པར་འགྱུར། །དཀའ་ཡི་བསྒོ་བའི་དོན་ཆེན་པོས། །འདས་པའི་འཁོར་ཚོགས་བསམ་ཡས་པས། །དམ་ཚིག་ཐོབ་པས་གྲལ་འཁོད་དོ། །དེ་ནས་གསང་བའི་བདག་པོ་ཉིད། །  
  
  
།བཅོམ་ལྡན་འདས་ལ་གཙུག་གི་ཕྱག་རྣལ་འབྱོར་ལུགས་སུ་བྱས་ནས་ནི། །ཕྱི་ནང་གསང་བའི་མཆོད་པས་མཆོད། །མཉམ་འགྱུར་གསེལ་བ་  
རབ་ཏུ་བཏབ། །འདི་ལྟར་མ་བྱུང་ངོ་མཚར་ཁྱོད། །སངས་རྒྱས་རྣམས་ཀྱི་དབང་ཕྱུག་ཆེ། །མངོན་སྤྱོད་ཡ་མཚན་སྟོན་པར་སྤྱོད་།བཀའ་ཡི་འཁོར་ལོ་དམ་པ་ཉིད། །སྨྲ་བསམ་ཡུལ་ལས་རབ་འདས་  
ཀྱང། །དཔེས་མཚོན་སྣང་བ་ལ་བརྟེན་ནས། །ཡི་གེ་མིང་ཚོགས་ལ་སོགས་ཀྱིས། །གསལ་བར་མཚོན་ཏེ་གོ་བར་མཛོད། །སྟོན་པ་དབང་ཕྱུག་དམ་པ་དེས། །གསོལ་བ་བཏབ་པའི་དོན་དགོངས་  
ནས༑ ༑བརྗོད་བསམ་འདས་པའི་ཏིང་འཛིན་ལས། །མཉམ་པར་བཞུགས་ནས་མི་གསུང་བཞུགས། །དེ་ན་འདུས་པའི་འཁོར་ཚོགས་ཀྱིས། །སྟོབས་མཆོག་སེངྒེ་ཆེན་པོ་ལ། །ལོགས་སུ་བཏུད་དེ་  
ཕྱག་འཚལ་ནས། །རྨད་བྱུང་མཆོད་པ་སྣ་ཚོགས་བྱས། །གསོལ་བཏབ་བློ་མཆོག་སེངྒེ་ཁྱོད། །བདག་ཅག་ཞུ་བའི་གནས་སྐབས་ཕྱེ་།སྟོབས་མཆོག་སེངྒེ་གསང་བདག་གིས། །གསོལ་བ་བཏབ་  
པའི་དོན་དགོངས་ནས། །འདུས་པའི་འཁོར་ཚོགས་ཁྱོད་ཉོན་ཅིག་བདག་ལ་ཞུས་ཅིག་སྤོབས་པར་བྱོས། །སླར་ཉིད་གསོལ་བ་བཏབ་པའི་དོན་།ཀུན་གྱིས་མཐུན་པའི་ཚིག་སྨྲས་པ། །མགོན་པོ་  
རྒྱལ་བ་ཀུན་གྱི་མཛོད། །སངས་རྒྱས་རྣམས་ཀྱི་སྲས་ཀྱི་མཚོག་།བྱང་ཆུབ་སེམས་དཔའ་རྗེ་བཙུན་ལ། །ཆོས་རྣམས་སྟོན་པའི་གནས་ལགས་ན། །བཅོམ་ལྡན་གསང་མཆོག་དམ་པ་དེས། །གསང་  
  
  
༄༅། །སྔགས་ལམ་རྣམས་མི་སྟོན་ཅིང། །དགོངས་མཛད་འབྲེལ་བས་མི་མཛད་པ། །རྒྱུ་དང་རྐྱེན་གྱིས་གང་ལགས་པ། །འཁོར་ནི་ཚོགས་ལ་བསྟན་དུ་གསོལ། །གསལ་ཞིང་  
དབྱེ་བར་མཛད་པར་རིགས། །ཞུས་པའི་དོན་ཉིད་སླར་གསུངས་པ་།རྒྱལ་བ་ཀུན་གྱི་གསང་བའི་མཛོད། །སྐུ་གསུང་ཐུགས་ཀྱི་རྡོ་རྗེ་དངོས། །སྣ་ཚོགས་སྣང་ཞིང་གསལ་བར་མཛོད། །དེ་  
ཉིད་རྫོགས་པའི་གསང་སྔགས་ཅན། །བཤད་ལས་འདས་པའི་དོན་དེ་ནི། །དགོངས་དོན་རྒྱལ་བས་གསུང་མི་མཛད། །དེ་ལྟར་སྟོན་པ་རྒྱལ་མཆོག་གིས། །རྣམ་པར་བརྗོད་པ་མི་མཛད་  
པས༑ ༑ཡང་དག་དོན་གྱི་སྙིང་པོ་ཉིད། །རྒྱ་ཆེར་བཀའ་ནི་གསལ་བ་ཡིན། །འདུས་པའི་འཁོར་ཚོགས་རྣམས་ཉོན་ཅིག་བྱང་ཆུབ་དམ་པའི་སྙིང་པོ་ནི། །སྨྲ་བསམ་ལས་འདས་བརྗོད་མེད་  
པས༑ ༑ཚིག་ཏུ་བརྗོད་པ་ལེགས་མ་ཡིན། །གཉིས་མཐའི་རྟོག་པ་ལས་གཞན་དག་ཚིག་གི་སྣང་བས་ཐེ་ཚོམ་སྐྱེད། །གྲོལ་བ་ཉིད་ཀྱིས་འཆིང་འགྱུར་ཞེས། །འདས་དང་མ་བྱོན་ཐམས་  
ཅད་དང། །ད་ལྟར་བྱུང་བར་དགོངས་པའི་དོན། །མ་གསུང་མི་གསུང་གསུང་དུ་མེད། །དེ་ནས་སེམས་དཔའི་སྙིང་པོ་ནི། །སྤྲོས་དང་བྲལ་བའི་བྱང་ཆུབ་སེམས། །ཀུན་རྫོབ་བདེན་པའི་  
ཚིག་དབང་དུ། །མཚན་མའི་ཚིག་གིས་རྣལ་འབྱོར་རྣམས། །དོན་དམ་རྟོགས་དཀའ་འགྲོ་བའི་ཕྱིར། །རྒྱལ་བས་ཚིག་སྐོར་བསྟན་པ་ཡིས་།འདུས་ཚོགས་འཁོར་གྱིས་ཡང་ཞུས་  
  
  
༑སྟོབས་མཆོག་སེངྒེ་དེ་ལྟར་ན། །བདག་སོགས་མ་འོངས་རྣལ་འབྱོར་པས། །ཚིག་གི་རྗེས་འབྲངས་དོན་དག་ཏུ། །གསང་བའི་ལས་བརྗོད་གསལ་བྱེད་པ། །ཇི་ལྟ་བུ་ཡིས་མཚོན་པར་  
འགྱུར༑ ༑དཔའ་བོ་ཁྱོད་ནི་རྒྱལ་བའི་སྲས། །དབང་བསྐུར་ཐོབ་པར་ཞུ་བ་སྤོབས། །བཅོམ་ལྡན་དབང་མཆོག་དམ་པ་ལ། །ཞུས་ཤིང་སྟོབས་མཆོག་སེངྒེ་ཁྱོད། །ངེས་ཀྱང་འཁོར་གྱིས་ཞུས་པ་  
བཞིན༑ ༑རྒྱལ་བ་རྡོ་རྗེ་འཛིན་པ་ལ། །ཕྱག་འཚལ་རྨད་བྱུང་མཆོད་རྫས་ནས། །རྡོ་རྗེ་ཚིག་ཏུ་འདི་སྐད་གསོལ། །ཀྱེ་མ་སྟོན་པ་ཐུགས་ཆེན་པོ། །ཕྱོགས་བཅུ་རྒྱལ་བ་ཀུན་འདུས་པ། །བྱང་ཆུབ་  
སེམས་ཀྱི་མཚན་ཉིད་དེ། །ཚིག་ཏུ་བརྗོད་པ་མ་མཛད་ན། །མ་འོངས་དགྲ་ལ་བརྟེན་པ་དག་དོན་ལ་རེག་པར་མི་འགྱུར་ཕྱིར། །མཚོན་བྱ་མཚོན་པར་བྱས་ནས་ནི། །སྙིང་པོ་བྱང་ཆུབ་དོན་འདི་  
ལ༑ ༑དཔེས་མཚོན་འཐད་པར་གྲུབ་བྱེད་པ། །གསང་བ་དེ་ཉིད་བསྟན་དུ་གསོལ། །དེ་ནས་མགོན་པོ་རྡོ་རྗེ་འཛིན། །ཡེ་ཤེས་ལྔ་དང་རྟགས་ལྡན་པའི། །ཕྱག་གི་མཚན་མ་གསོར་མཛད་ཅིང། །རྨད་  
བྱུང་ཡ་མཚན་སྟོན་པར་མཛད། །ཐམས་ཅད་པདྨོར་འགྱུར་བ་ཡི་།རྨད་བྱུང་ཆོས་ཀྱི་སྒྲ་ཡང་སྒྲོག་ཨོཾ་ཨཱཧཱུཾ་སཱཧཱ། བོ་དཧི་ཙིཏྟ་གུ་ཧྱ། ས་མ་ཡ་ཨ་ས། ཨ་ནུ་བོ་དཧི་ཙིཏྟ་ཨ་ནནྟ་གརྦྷ། མཧཱ་སཏཱ་ཕྲ་  
ཏ་ཨ་ཧཱུཾ༑ འདི་ནི་གསུངས་མ་ཐག་ཏུ་ཡང། །སངས་རྒྱས་གྲགས་ཆེན་ཐམས་ཅད་དག་རབ་ཏུ་དྲག་ཅིང་བརྒྱལ་འགྱུར་ན། །གཞན་ལྟ་མ་ལུས་སྨོས་ཅི་དགོས། །བཅོམ་ལྡན་འདས་ཀྱིས་  
  
  
༄༅། །ཡང་དག་བཀའ། །བཤད་ཀྱི་རིགས་ཀྱི་བུ་རྣམས་ཉོན། །དོན་དམ་ཀུན་རྫོབ་གཉིས་མེད་པར། །ཡང་དག་བདེན་པའི་དོན་བསྟན་པ་།དེ་ནི་དངོས་པོ་མཚན་ཉིད་དེ།།  
མཁའ་ལྡན་ཆེན་པོ་རྣམས་ཀྱི་གདེངས། །ཇི་སྲིད་བློ་ཡི་ཆོས་དག་ཏུ་།གཉིས་སུ་སྣང་བའི་མཚན་མ་ལ། །བསམ་བརྗོད་ཀུན་རྫོབ་ཅེས་བྱ་སྟེ། །དེ་ལས་འདས་པ་དོན་དམ་ཡིན། །སྐུ་གསུམ་  
གཉིས་སུ་མེད་པ་ཡི། །སྣང་བའི་དངོས་པོ་མ་འགགས་པ། །དུས་གསུམ་བསྟན་པ་ཆེན་པོར་གནས། །ཡིད་བཞིན་པ་ཡི་དོན་ཉིད་དོ། །ཐམས་ཅད་སྒྱུ་མ་ལྟ་བུའི་ཚུལ། །ཐམས་ཅད་རང་  
བཞིན་སྟོང་པ་ཉིད། །ཟུང་དུ་འཇུག་པའི་ཡེ་ཤེས་ནི། །དེ་ཉིད་བླ་མེད་མཆོག་དམ་པ། །དེ་སྐད་ཅེས་ནི་བཀའ་སྩལ་ནས། །ཨ་ལ་ལ་ཡི་སྒྲ་བརྗོད་དོ། །སྟོབས་མཆོག་སེངྒེ་དྲི་བ་དྲིས། །དེ་  
ལྟར་ལེགས་སོ་བཅོམ་ལྡན་འདས། །སྔགས་ཀྱི་ལྷ་ལ་བློ་གནས་གང་།སྤྱོད་ལ་གནས་པ་གང་དག་གིས། །ཕན་ཚུན་འབྲེལ་འགྱུར་ཅི་ལྟ་བུར། །བློ་ཡི་རིམ་པ་འཇུག་བྱ་འམ། །བཅོམ་  
ལྡན་འདས་ཀྱིས་བཀའ་སྩལ་པ། །གསང་བའི་བདག་པོ་ཁྱོད་ཉོན་ཅིག་།སངས་རྒྱས་རྣམས་ཀྱིས་བསྟན་པའི་དོན། །མཚན་ཉིད་རྣམ་དག་དུས་ལགས་པ། །བགྲང་དང་བགྲང་བ་ལས་འདས་པའི།།  
དངོས་པོ་མཚན་ཉིད་དེ་བཞིན་ནོ། །ལེགས་སྤྱོད་བདེན་པའི་ལམ་འཇུག་ཅིང། །རྣམ་གསུམ་སྔགས་ཀྱི་དོན་སྤྱད་ན། །འབྲེལ་པ་ཤུགས་ཀྱིས་སྒྲུབ་བྱེད་ན། །ལྟ་སྤྱོད་གཉིས་ལྡན་བདེན་  
  
  
རྣལ་འབྱོར་ས་ལ་ལེགས་གནས་ཤིང། །བདེན་གཉིས་འབྲེལ་པའི་དོན་བསྒྲུབས་ནས། །ཡང་དག་རྟག་པའི་དོན་གསལ་འགྱུར་།རྣལ་འབྱོར་ས་སྤྱོད་ས་ཐོབ་ཤག་མ་སྐྱེས་ཐབས་  
ཀྱི་ཡེ་ཤེས་ལྡན། །ཐམས་ཅད་མཉམ་པ་ཉིད་ཀྱི་དབྱིངས། །བདེན་གཉིས་དབྱེ་བ་མེད་པ་ཡིས། །ཡང་དག་དོན་མཆོག་སྒྱུ་མའི་སྐུ། །ཀུན་རྫོབ་སྒྱུ་མ་ཐབས་ཀྱི་གསུང། །ཕྱག་རྒྱ་སྒྱུ་མའི་ཚུལ་ཉིད་དེ།།  
མེད་པ་མ་ཡིན་མཚན་མེད་དེ། །རྣལ་འབྱོར་གཉིས་དང་ལྡན་ཕྱིར་རོ་།སློབ་པའི་རྣལ་འབྱོར་གཉིས་བརྟེན་ནས། །ལྷུན་གྱིས་གྲུབ་པའི་ས་གོམས་ནས། །བདེན་འགྱུར་བདེན་པ་གཉིས་ལ་གནས། །  
ཆེ་ཆུང་མཐུ་ཡིས་གྲུབ་པ་ཡིན། །སྒྲ་ཡི་རྗེས་འབྲངས་རྣལ་འབྱོར་པས། །དོན་མེད་སྤྱོད་ལ་གནས་པར་འགྱུར། །ཡང་དག་ཀུན་རྫོབ་བདེན་གསལ་བས། །གཉིས་མེད་དོན་དམ་བདེན་པར་གནས། །  
སྣ་ཚོགས་ཆོས་ཀྱི་གཡུལ་ངོ་བཟློག་རིག་པའི་སྐྱེས་བུ་རྣམ་པར་གྲགས། །ཞེས་པས་དགྱེས་པར་གྱུར་ཏོ། །དེ་བཞིན་གཤེགས་པ་ཐམས་ཅད་ཀྱིས་དགོངས་པ་བླ་ན་མེད་པའི་གསང་བ་  
དཔལ་རྟ་མཆོག་རོལ་པའི་རྒྱུད་ལས། དེ་ཁོ་ན་ཉིད་བསྟན་པའི་ལེའུ་སྟེ་བཞི་པའོ།། །།དེ་ནས་རིག་པའི་སྐྱེས་བུ་མཆོག་གསང་བའི་བདག་པོས་ཡང་ཞུས་པ། །བཅོམ་ལྡན་སྙིང་པོ་བྱང་  
ཆུབ་སེམས། །དགོངས་པའི་དོན་ནི་ཅི་ལྟ་བུ། །ལས་དང་ཉོན་མོངས་དག་བྱེད་པའི། །ཡེ་ཤེས་སྒྲོན་མ་ཅི་ལྟར་ལེགས། །རྒྱལ་བས་དགོངས་པའི་བྱང་ཆུབ་སེམས། །རྡོ་རྗེ་ལྟ་བུར་མཉམ་  
  
  
༄༅། །བཞག་ནས། །མི་རྟོག་ཡེ་ཤེས་གསལ་མཛད་དོ། །སྣ་ཚོགས་རྣམས་ཀྱང་བྱང་ཆུབ་སེམས། །བདེ་བ་ཆེ་ལས་གཞན་མེད་དེ། །ལུས་ངག་ཡིད་གསུམ་རྣམ་པའི་ཚོགས་  
ཆོས་རྣམས་ཀུན་གྱི་རྒྱུ་ཡིན་ཏེ། །རྣམ་གསུམ་རྡོ་རྗེ་ལྟ་བུ་ཉིད་།སྐུ་གསུམ་གསལ་བ་རྣམ་པར་སྣང། །དངོས་པོ་གསལ་བའི་ཆོས་མེད་དེ། །གཅིག་ལས་རྣམ་འཕྲུལ་སྣ་ཚོགས་ཉིད། །  
ཕྱག་རྒྱ་གར་ཐབས་དབང་བསྒྱུར་བས། །འཆིང་བའི་ཚོགས་ལས་རྣམ་པར་གྲོལ། །དངོས་པོ་ཐམས་ཅད་བྲལ་བ་ཡི། །ཕུང་ཁམས་སྐྱེ་མཆེད་རྣམ་པར་དབེན། །གཟུང་འཇིན་རྟོག་པའི་  
ཡུལ་བྲལ་བས། །དཔག་མེད་པ་ཡི་ངོ་བོ་ཉིད། །རྣམ་གསུམ་མཆོག་གི་དོན་ལས་བྱུང། །འོད་གསལ་ཆེན་པོའི་རང་བཞིན་ནོ། །ངོ་མཚར་རྨད་དུ་བྱུང་བའི་དོན། །རྒྱལ་བ་ཀུན་གྱི་གསང་  
བའི་ཐུགས། །སྐྱེ་དང་སྐྱེ་མེད་སྣ་ཚོགས་དངོས། །ཕྱོགས་འཛིན་མཐའ་ཡིས་བཅིང་བར་བྱེད། །དེ་དག་ཆོས་ལས་རྣམ་གྲོལ་བའོ། །བདེན་པ་ཆེན་པོའི་ཏིང་འཛིན་རྒྱ། །ངོ་མཚར་ཡ་མཚན་  
རྨད་ཀྱི་ཆོས། །མེ་ལོང་གསལ་བའི་རང་བཞིན་ཅན། །རྒྱལ་བ་རྣམས་ཀྱི་གསང་བའི་མཛོད། །འགག་པ་མེད་པའི་ཆོས་རྣམས་ལ། །བྱང་ཆུབ་སེམས་ཉིད་སྐྱེ་བར་འགྱུར། །མཉམ་ཉིད་  
དེ་བཞིན་གཤེགས་པའི་སྐུ། །ཡ་མཚན་རྨད་དུ་བྱུང་བའི་ཆོས། །སྣ་ཚོགས་སྣང་བྱེད་གནས་གྲོལ་བ། །རང་བཞིན་ཞི་བའི་བྱང་ཆུབ་སེམས། །གཉིས་ཀྱི་མཐའ་ལས་གྲོལ་བའོ།།  
  
  
།ཡ་མཚན་རྨད་ཀྱི་དོན་བྱུང་པའོ། །རྒྱ་ཆེར་སོ་སོར་གསལ་བའི་ངང། །ཀུན་རྟོག་བྱང་ཆུབ་སེམས་ཆེན་པོ། །དམིགས་མེད་གསང་བ་ལས་བྱུང་བའི་  
དམིགས་དང་མི་དམིགས་སྣ་ཚོགས་ནི། །བདེ་བའི་ཡེ་ཤེས་གསལ་བའོ་།མ་འགགས་པ་ཡི་ཆོས་ཉིད་དོ། །བྱ་བ་གྲུབ་པའི་ཚུལ་ཅན་དུ་།སྤྲོས་མེད་སྤྲོས་པ་སྣ་ཚོགས་སྣང། །སྤྲོ་བསྡུ་འདུན་  
དང་སྤྲོས་བྲལ་བའི། །མཛད་པའི་བྱང་སེམས་བརྟན་པ་ལས། །ངོ་མཚར་ཆོ་འཕྲུལ་བླ་ན་མེད། །ཡེ་ཤེས་རྒྱ་མཚོ་རྨད་དུ་བྱུང་།རང་གི་དེ་ཉིད་གསལ་བར་འགྱུར། །རྒྱལ་བས་བཤད་པའི་  
དགོས་དོན་ལ། །འཁོར་རྣམས་ཡ་མཚན་ངོམས་པར་འགྱུར། །མཆོད་དང་ཞལ་དག་སྒྲ་འབྱིན་ཅིང། །རང་གི་དེ་ཉིད་གསལ་འགྱུར་ནས། །བྱང་སེམས་དེ་ཉིད་བསྟོད་པར་བྱ། །ཨེ་མའོ་སྟོང་ཉིད་  
བྱང་ཆུབ་སེམས། །ཨེ་མའོ་དག་པ་དྲི་མ་མེད། །ཨེ་མའོ་མི་སྒྲིབ་གསལ་བ་ཆེ། །ཨེ་མའོ་མཉམ་ཉིད་དབྱེར་མེད་ཆོས། །ཨེ་མའོ་སོ་སོ་རང་གི་སེམས། །ཨེ་མའོ་བྱ་བྱེད་ལྷུན་གྱིས་གྲུབ། །དེ་བཞིན་  
ཉིད་ལ་ཕྱག་འཚལ་བསྟོད། །བཅོམ་ལྡན་འདས་ཉིད་བྱང་ཆུབ་སེམས་།བྱང་ཆུབ་སེམས་ཉིད་ཐུགས་ཀྱི་མཆོག་བདག་ཅག་རིག་འཛིན་ཚོགས་པ་རྣམས། །བྱང་ཆུབ་སེམས་ཉིད་སྨོན་པ་དང།།  
འཇུག་དང་ལྡང་དང་གཉིས་མེད་དེ། །རང་གི་བྱང་སེམས་གཡོ་བར་བགྱིས། །རེག་པར་བགྱི་ཞིང་ཉེ་བར་བགྱི། །ཉམས་སུ་མྱོང་བར་འཚལ་ལགས་ན། །ཐུགས་རྗེ་ཆེ་དགོངས་བྱིན་གྱིས་རློབས། །  
  
  
༄༅། །བདེ་བར་གཤེགས་པས་བྱིན་གྱིས་རློབས། །དེ་སྐད་ཚིག་ཏུ་གསོལ་བཏབ་པས། །བཅོམ་ལྡན་སྙིང་པོ་འདི་སྐད་གསུང། །སྣ་ཚོགས་རྣམ་དག་ངོ་བོ་ཉིད། །ཆོས་རྣམས་  
འཔྲོ་བའི་ཚོགས་རྣམས་ཀུན། །རང་བཞིན་བརྗོད་བྲལ་རྟོག་པ་མེད་།རང་གསང་རྟོགས་པའི་དཀའ་བའི་དོན། །སྲིད་གསུམ་ཡེ་ནས་རྣམ་དག་ཆོས། །བདག་རྟོག་འཁྲུལ་པའི་ཉེས་དམིགས་  
ཀྱིས། །དུས་རིང་འཁྱམས་འགྱུར་འགྲོ་བ་རྣམས། །རང་རྟོག་དངོས་པོའི་ལས་ལ་སྤྱོད། །ལོག་པའི་སེམས་ཀྱིས་ཀུན་བརྟགས་ཀྱང། །རང་བཞིན་ཉིད་ལ་འགྱུར་བ་མེད། །ཡེ་ནས་དོན་གྱིས་  
སངས་རྒྱས་ལ། །འཁྲུལ་པའི་བདེ་སྡུག་འཁོར་ལོས་འཁྱམས། །ལོག་རྟོག་དངོས་མེད་བྱང་ཆུབ་སེམས། །འཁྲུལ་རྟོག་མི་གནས་རྒྱན་གྱི་མཆོག་ཐ་བའི་གནས་ཉིད་བྱང་ཆུབ་ཞིང། །  
སྲིད་དངོས་སངས་རྒྱས་མངོན་རྫོགས་སྐུ། །འཛིན་རྟོག་བྱང་ཆུབ་སྙིང་པོར་གསལ། །བརྟན་གཡོ་དངོས་པོ་ཐམས་ཅད་དང། །བདེ་ཆེན་སྐུ་ལས་གཞན་མེད་དོ། །དེ་བཞིན་གཤེགས་པ་  
ཐམས་ཅད་ཀྱི་དགོངས་པ་བླ་ན་མེད་པའི་གསང་བ་དཔལ་རྟ་མཆོག་རོལ་པའི་རྒྱུད་ཆེན་པོ་ལས། དེ་བཞིན་ཉིད་ཀྱི་ལེའུ་སྟེ་ལྔ་པའོ།། །།བཅོམ་ལྡན་རྒྱལ་བ་ཐམས་ཅད་ཀྱི། །དཀྱིལ་  
འཁོར་སྙིང་པོ་བསྡུས་པའི་དོན། །དེ་ནས་གསང་བའི་བདག་པོ་ཡིས་།དཀྱིལ་འཁོར་རྣམ་པར་འཕྲོ་བའི་དོན། །མཚན་ཉིད་འཕྲོ་ཞིང་རྟོགས་པ་དག་རྒྱལ་བས་བཤད་ཕྱིར་བསྐུལ་འདེབས་  
  
  
།བཅོམ་ལྡན་རྒྱལ་བ་ཐམས་ཅད་ཀྱི། །དཀྱིལ་འཁོར་སྙིང་པོ་བསྡུས་པའི་དོན། །རྒྱ་ཆེ་མཛད་པའི་མཐུ་ལྡན་པ། །རྡོ་རྗེ་གསང་བ་གསུམ་གྱི་གནས། །རབ་རྒྱས་མཚན་བཞིན་ཆོ་གའོ། །ཡན་  
ལག་དག་ལ་བསྟན་དུ་གསོལ། །དེ་ནས་མགོན་པོ་གསང་བའི་བདག་གཉིས་མེད་ཡེ་ཤེས་ལ་འགྲོ་བའི། །ཏིང་ངེ་འཛིན་ལ་སྙོམས་ཞུགས་གནས་།རྒྱ་ཆེར་སྤྲུལ་པའི་དོན་བསྟན་མཛད། །  
སྟོང་ཉིད་ཡེ་ཤེས་ལས་བྱུང་བའི། །རི་བོ་རྒྱུད་འཛིན་རིགས་མཚན་ཅན། །དབྱངས་ཀྱི་ཡི་གེའི་ཚུལ་འཇུག་པའི། །རྟ་བདུན་འོད་སོགས་གསལ་བྱེད་ལྡན། །སྐར་མའི་ཚོགས་དང་འདྲ་བ་ལས།།  
མཉམ་ཉིད་འོད་ཀྱི་གོང་བུའི་གཟུགས། །སྣང་བའི་འོད་ཟེར་ལྔ་ཡི་ཚུལ། །ཕྱག་རྒྱ་མཚན་མ་སྔགས་དང་བཅས། །རྣམ་འཕྲོས་རང་རིག་ཞིང་ཁམས་སྦྱང། །དེ་དག་གོང་བུའི་གཟུགས་མཚུངས་  
པར༑ ༑གཙོ་བོ་རྡོ་རྗེ་འཛིན་པའི་སྐུ། །སྟོང་ཉིད་སྙིང་རྗེ་ཆེན་པོ་ཡིས། །མ་ལུས་རྒྱུད་རྣམས་གསལ་མཛད་ནས། །ནམ་མཁའ་དང་པའི་དཀྱིལ་འཁོར་བཞིན། །ཐུགས་རྗེ་ཆེན་པོ་སྐྱོན་སྐྱོང་མཛད། །  
ས་བོན་གསང་བའི་ལས་བྱུང་བའི། །མཁའ་སྣང་གསལ་བ་ཀུན་ཁྱབ་ལས། །སྣ་ཚོགས་ཀུན་ནས་སོ་སོ་ཉིད། །འབྱུང་བཞིའི་དཀྱིལ་འཁོར་རིམ་བཞིན་བཀོད། །ཀུན་འཕྲུལ་ས་བོན་ལས་  
བསྐྱེད་པའི། །ཡེ་ཤེས་རིན་ཆེན་སྣ་ཚོགས་གཟུགས། །ཤར་དུ་དོ་ཤལ་ཕྲེང་པ་དང། །གདུགས་དང་རྒྱལ་མཚོན་རྔ་ཡབ་སོགས། །མེ་ལོང་རོལ་མོའི་ཚོགས་བསམ་ཡས། །འཁོར་  
  
  
༄༅། །ལོ་རིན་ཆེན་རྡོ་རྗེ་པད། །ཏྭ་ར་ན་བཞི་རྒྱན་མཇེས་པ་།སྒྲ་དབྱངས་སྣ་ཚོགས་ཉི་ཟླའི་ཚོགས། །ཙཀྲ་བར་ཁྱམས་ཕྲེང་བ་དང། །དམ་པའི་འདོད་ཡོན་ལྷ་མོ་འཁྲིགས། །  
རིན་ཆེན་འབར་བའི་ཁྲི་བརྩེགས་གནས། །ཉི་ཟླ་པདྨའི་རིན་ཆེན་རྒྱན། །གནས་རྣམས་ཁྱབ་པར་ཇི་བཞིན་པར། །དཀྱིལ་འཁོར་ལྷུན་གྱིས་གྲུབ་པའོ། །ཨ་ཨཱ། ཨི་ཨཱི། ཨུ་ཨཱུ། ཨེ་ཨཻ། ཨོ་ཨཽ་  
ཨཾ་ཨཿ། རྀ་རཱྀ། ལྀ་ལཱྀ། ཀ་ཁ་ག་གྷ་ང། ཙ་ཚ་ཛ་ཛྷ་ཉ་ཊ་ཋ་ཌ་ཌྷ་ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། དེ་བཞིན་ཉིད་དབྱིངས་རྨད་བྱུང་བའི་།བདེར་གཤེགས་ཀུན་  
གྱི་ཐུགས་གསལ་བ། །བྱིན་རླབས་ཡ་མཚན་སྤྲུལ་པའི་སྐུ། །དཀྱིལ་འཁོར་སྣ་ཚོགས་ཀུན་གྱི་གནས། །སེམས་ཅན་ཀུན་གྱི་སེམས་ཆེན་པོ་།རང་བཞིན་དག་པ་དྲི་མ་མེད། །ཕུང་པོ་ཆོས་རྣམས་  
སངས་རྒྱས་ཏེ། །འབྱུང་ལྔ་དབྱིངས་ཕྱུག་ཡུམ་གྱི་མཁའ། །ཁམས་དང་སྐྱེ་མཆེད་སེམས་དཔའ་དང། །སེམས་མའི་ཚོགས་དང་ཁྲོ་བོའི་སྐུ། །ཕྱི་ནང་སྲིད་གསུམ་དངོས་སྣང་བའི། །  
དཀྱིལ་འཁོར་རིགས་ཀྱི་བདག་ཉིད་ཆེ། །གཟུགས་ཕུང་རྣམ་པར་སྣང་མཛད་ཆེ། །ཚོར་བ་རིན་ཆེན་འབྱུང་ལྡན་སྐུ། །འདུ་ཤེས་སྣང་བ་མཐའ་ཡས་སྐུ། །འདུ་བྱེད་དོན་ཡོད་གྲུབ་པ་ཡིན། །  
རྣམ་ཤེས་རྡོ་རྗེ་སེམས་དཔའ་སྟེ། །ཐམས་ཅད་བདེར་གཤེགས་ལྔ་ཡི་སྐུ། །ས་ཁམས་སངས་རྒྱས་སྤྱན་ཡིན་ཏེ། །ཆུ་ཁམས་ལྷ་མོ་མཱ་མ་ཀཱི། །མེ་ཁམས་ན་བཟའ་དཀར་མོ་སྟེ། །  
  
  
།ནམ་མཁའ་ཀུན་དུ་བཟང་མོའི་སྐུ། །འབྱུང་བའི་དཀྱིལ་འཁོར་རྣམ་དག་པའོ། །དབང་པོའི་སྤྱོད་ཡུལ་མ་ལུས་ཀུན། །ཐམས་ཅད་བདེར་གཤེགས་  
རིགས་ཀྱི་སྐུ། །མིག་ལ་རྣམ་པར་སྣང་མཛད་དེ། །རྣ་བ་རིན་ཆེན་འབྱུང་ལྡན་ཆེ། །སྣ་ལ་སྣང་བ་མཐའ་ཡས་ཉིད། །ལྕེ་ལ་དོན་ཡོད་གྲུབ་པའི་སྐུ། །ལུས་ཉིད་རྡོ་རྗེ་སེམས་དཔའ་ཡིན། །དེ་ལྟར་  
སྣང་བའི་དཀྱིལ་འཁོར་ཉིད། །ཡེ་ནས་ལྷུན་གྲུབ་གནས་པས་ན། །རྣལ་འབྱོར་གསང་བ་དོན་ཤེས་བྱ། །ཕྱི་རོལ་དོན་ཤེས་ཡུལ་དྲུག་འདི་།ཡུམ་ཆེན་ལྔ་ཡི་ཕྱག་རྒྱའི་དབྱིབས། །གཟུགས་  
ཁམས་སངས་རྒྱས་སྤྱན་མ་སྟེ། །སྒྲ་ཚོགས་ལྷ་མོ་མཱ་མཀཱི་།དྲི་ཚོགས་ན་བཟའ་དཀར་མོའི་དབྱིངས། །རོ་དྲུག་ལྷ་མོ་སྒྲོལ་མ་ཡིན། །རེག་ཚོགས་ལྷ་མོ་ཀུན་དུ་བཟང་མོའི་སྐུ། །དུས་གསུམ་  
མཉམ་སྦྱོར་འདུ་འབྲལ་མེད། །རྡོ་རྗེ་པདྨོ་མཉམ་སྦྱོར་བས། །རང་རིག་དཀྱིལ་འཁོར་གསལ་བར་མཛོད། །ཐམས་ཅད་མ་ལུས་སྐུ་གསུང་ཐུགས། །ཡོན་ཏན་འཕྲིན་ལས་རོལ་པའི་རྒྱན།།  
ང་ཉིད་འདུ་འབྲལ་མེད་པའི་དབྱིངས། །ཐབས་དང་ཤེས་རབ་རོལ་པའི་མཆོག་ས་ཡི་ཁྱད་པར་མ་ལུས་པའང། །རྡོ་རྗེ་ཆོས་ཀྱིས་སྦྱོར་མཛད་དང། །ཡོན་ཏན་འཕྲིན་ལས་མཐའ་ཕྱིན་  
པས༑ ༑ཚེ་འདི་ཉིད་ཀྱི་གོ་འཕང་མཆོག་རྡོ་རྗེ་གསང་གསུམ་དམ་ཚིག་ཆེ། །རང་གི་མཐུ་ཡི་སྦྱོར་བྱེད་བ། །རྟག་ཏུ་མཉམ་གཞག་སྦྱོར་བ་ཡིས། །དཀྱིལ་འཁོར་ཆེན་པོའི་གནས་བཞུགས་ཏེ།།  
  
  
༄༅། །དྲི་མེད་བྱང་ཆུབ་སེམས་ཀྱི་ཚུལ། །འགྲོ་རྣམས་ཚོགས་བཅས་དག་པར་བྱས། །རྟག་ཏུ་གསང་སྔགས་བརྗོད་བྱས་ཤིང། །རྡོ་རྗེ་མགོན་པོའི་སྒོ་གསལ་བརྟན། །  
རྟག་ཏུ་གཏོར་སྦྱིན་བཏང་བྱས་ཏེ། །ཁམས་ཀྱི་འཛིན་པ་མེད་པར་གྲོལ། །རྟག་ཏུ་ལྷ་ལ་མཆོད་བྱས་ཏེ། །རང་གི་འདུད་རྩིས་མཆོད་ཅིང་རོལ། །རྟག་ཏུ་མི་གཉིས་བསྟོད་བྱ་བ། །རྣམ་གྲོལ་  
ཐམས་ཅད་བྲག་ཅའི་སྒྲ། །ཕ་རོལ་ཕྱིན་བཅུ་དུས་གཅིག་ཏུ། །པདྨ་ཆོ་ག་རྟོགས་པར་འགྱུར། །ཟག་པ་ཟད་པས་སྐུ་ལྔ་དང། །པདྨའི་རིགས་ཀུན་མཉམ་པར་སྦྱོར། །པདྨའི་དམ་ཚིག་ལ་  
གནས་པ། །གནས་ཀུན་དཀྱིལ་འཁོར་གསལ་བར་འགྱུར། །པདྨ་རང་གི་གནས་སུ་བསྒོམ། །འདོད་ཆགས་ཆོས་ཀུན་སྤྱོད་པ་ཡི། །མགོན་པོ་རང་རང་གནས་ལ་གསལ། །དྲི་མེད་དག་  
པའི་ཐིག་ལེ་ལས། །འོད་ཟེར་ལྔ་ཡི་སྣང་བ་བཅས། །རང་གི་གནས་ནས་འཕྲོ་མཛད་ཅིང། །དེ་ཉིད་མགོན་པོའི་སྐུ་འདོད་གཟུགས། །ཀུན་དུ་པདྨ་ཆགས་མེད་པས། །གནས་ཀུན་དཀྱིལ་  
འཁོར་གསལ་བར་འགྱུར། །ཐུབ་པ་ཆེན་པོའི་མཚན་རྣམས་དང། །དཔེ་བྱད་རྫོགས་པར་གྱུར་ནས་ནི། །ཡོན་ཏན་མ་ལུས་འབྱུང་བའི་གནས་།ཀུན་དུ་དྲེགས་པའི་སངས་རྒྱས་  
མཆོག་རྡོ་རྗེའི་དམ་ཚིག་ལ་གནས་པས། །རྡོ་རྗེ་རང་གི་གནས་སུ་བསྒོམ། །འོད་འཕྲོས་འདུས་པའི་གནས་ཕྱག་རྒྱའི། །ཡེ་ཤེས་མཉམ་ཉིད་ཀུན་དོན་མཛད། །ཐུགས་རྗེས་རྣམ་མང་  
  
  
།འཇོམས་པར་མཛད་པ་ཁྲོ་བོའི་སྐུ། །རང་གི་དཀྱིལ་འཁོར་དྲི་བྲལ་བ། །མངོན་སུམ་གསང་བའི་ཡེ་ཤེས་སྐུ་།འཁོར་ལོའི་དམ་ཚིག་ལ་གནས་པས། །འཁོར་ལོ་རང་  
ཡི་གནས་སུ་བསྒོམ། །རྒྱལ་བ་ཀུན་གྱི་རིན་པོ་ཆེ། །འཕྲོ་འདུ་ཉི་ཤུ་རྩ་ལྔའི་ཚོགས། །ཕུང་པོ་ཁམས་རྣམས་རྣམ་དག་ཅིང་།འཕྲིན་ལས་ཡེ་ཤེས་བླ་ན་མེད། །བྱང་ཆུབ་དག་པའི་ཆ་ལུགས་  
གནས༑ ༑དཀྱིལ་འཁོར་སྤྲུལ་པའི་བྱིན་རླབས་སྐུ། །དགའ་བའི་ཐབས་དང་ཤེས་རབ་སྦྱོར། །ཕྱག་རྒྱ་ཆེན་པོའི་རིག་འཛིན་གནས། །རྣལ་འབྱོར་དད་བརྩོན་ཏིང་འཛིན་ལྡན། །འགྲུབ་འགྱུར་རིང་  
པོར་ཐོགས་མེད་སྤྱོད། །ཅེས་གསུངས་པས་འཁོར་གྱི་བྱང་ཆུབ་སེམས་དཔའི་ཚོགས་རྣམས་མཉེས་པར་འགྱུར་རོ། །དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་པའི་གསང་  
བ་དཔལ་རྟ་མཆོག་རོལ་པའི་རྒྱུད་ལས། ཏིང་ངེ་འཛིན་གྱི་ལེའུ་སྟེ་དྲུག་པའོ།། །།དེ་ནས་བྱང་ཆུབ་སེམས་དཔའ་ཕྱག་ན་རྡོ་རྗེ་སྟན་ལས་ལངས་ཏེ་དགའ་བའི་མཆོད་པ་དང་གར་ཐབས་ཀྱིས་  
དཀྱིལ་འཁོར་ཐམས་ཅད་མཉེས་པར་བྱས་ནས་བཅོམ་ལྡན་འདས་ལ་ཕྱག་འཚལ་ཏེ་གསོལ་བ་བཏབ་བོ། །ཀྱེ་མ་རྒྱལ་བ་ཀུན་གྱི་གཙོ། །སངས་རྒྱས་ཚོགས་རྣམས་སྐྱེད་པའི་ཡབ། །ཁྱེད་  
ཀྱིས་དཀྱིལ་འཁོར་སྤྲུལ་མཛད་ནས། །གདུལ་བྱའི་ལམ་འདི་གྲོལ་བྱས་ན། །ཕྱི་ཡི་འགྲོ་བ་ཅི་ལྟར་གཟུང། །གང་དག་དབང་པོ་མ་སྨིན་པའི། །དཀར་པོ་ཆོས་རྣམས་མཐོང་མི་འགྱུར།།  
  
  
༄༅། །དེ་དག་ཐུགས་རྗེ་ཆེན་པོ་ཡིས། །བཟུང་ཞིང་ལས་ལ་གཞུག་པར་སྣང། །མ་འོངས་འགྲོ་བ་ལ་ལ་དག་འདི་ལྟར་དཀྱིལ་འཁོར་མཐོང་བ་རྣམས། །ཇི་ལྟར་དཀྱིལ་  
འཁོར་བརྟན་པར་འདུལ། །ཞེས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། རིགས་ཀྱི་བུ། མ་འོངས་པའི་འགྲོ་བ་ཐེག་པ་གསང་སྔགས་ཀྱི་ལམ་དུ་འཇུག་པར་འདོད་བདག་  
གིས་ནི། རྡོ་རྗེ་སློབ་དཔོན་ལ་བརྟེན་ཏེ་གཟུགས་བརྙན་གྱི་དཀྱིལ་འཁོར་དུ་གཞུག་པར་བྱའོ། །རྡོ་རྗེ་སློབ་དཔོན་བློ་གྲོས་མཆོག་དད་བརྩོན་ཤེས་རབ་སྟོབས་དང་ལྡན། །བདག་ཆོས་མ་ལུས་  
ཤས་གྱུར་ནས། །སྐྱོབ་པ་བྱང་སེམས་སྡོམ་པ་བླང། །བྱང་སེམས་སྙིང་རྗེ་ཆེན་པོ་དང། །དགའ་བ་བཏང་སྙོམས་བཞི་བཞག་ནས་།སེམས་ཅན་ཐམས་ཅད་མགྲོན་དུ་གཉེར། །སླར་  
ཉིད་བྱང་ཆུབ་ལམ་ལ་དགོད། །ཕ་རོལ་ཕྱིན་པ་དྲུག་རྣམས་དང་།བསྡུ་བ་བཞི་ལ་ལེགས་གནས་པས། །ཐེག་པ་ཆེན་པོའི་ལམ་གཉེར་ཞིང། །ཉན་ཐོས་ལ་སོགས་བློས་པ་  
མེད་པའི་བློས། །གསང་བའི་ཐེག་པ་དོན་གཉེར་ཞིང། །དཀྱིལ་འཁོར་དབང་ཐོབ་དམ་ཚིག་ལྡན། །གསང་བའི་རྒྱུད་རྣམས་དོན་ཤེས་ཤིང་།དེ་ཉིད་བཅུ་ལ་གོམས་གྱུར་པས།།  
རང་གི་ཡེ་ཤེས་རྣམ་གྲོལ་ཞིང། །དངོས་པོ་དེ་ཉིད་བརྟན་པར་གནས། །མུ་སྟེགས་ལ་སོགས་མི་བསྐྱོད་ཅིང། །ཐེག་དམན་ལ་སོགས་འགྱུར་བ་མེད། །རྟག་ཏུ་འགྲོ་བ་གཟུང་བའི་བློས།།  
  
  
།མི་གནས་མྱ་ངན་འདས་པ་ཡི། །གྲོང་ཁྱེར་ཆེན་པོར་འགྲོ་བྱེད་དཔོན། །འཇིག་རྟེན་དྲག་བརྩོན་ཆོས་བརྒྱད་དག་བཏང་སྙོམས་སྤོང་ལེན་མེད་པ།།  
ཉིད༑ ༑དམུས་ལོང་ཚོགས་ཀྱི་དམིག་བུ་བས། །བླ་མའི་གཙོ་བོར་གཟུང་བར་བྱ། །འཇུག་པའི་གང་ཟག་ཕུན་སུམ་ཚོགས། །ཞི་དེས་གསོང་པོར་སྨྲ་བ་དང། །འཇམ་ཞིང་འགྲོ་བའི་ཡིད་  
འོང་པ༑ ༑རྩེ་གཅིག་དད་པ་བརྩོན་འགྱུར་བྱེད། །བློ་གྲོས་ཡོན་ཏན་ཀུན་ལ་འཇུག་ལྷ་དང་བླ་མ་ལ་སོགས་གུས། །ཐེག་པ་ཆེན་པོའི་ལམ་དག་པས། །ངན་པའི་ཆོགས་སྤངས་གཞན་དུ་  
གནས༑ ༑དེ་ནི་བློ་གྲོས་བཟང་པོ་ཡོན་ཏན་ལྡན། །ཐེག་ཆེན་གསང་བ་འཛིན་པའི་སྣོད། །ས་མཆོག་ཤིན་ཏུ་དབེན་པའི་གནས། །རི་བོ་ནགས་ཚལ་འབྲས་བུ་དང། །མེ་ཏོག་ཆུ་རྒྱུན་ཕུན་  
སུམ་ཚོགས། །གནོད་བྱེད་སྐྱེ་བོ་ཚོགས་བྲལ་བ། །རྣལ་འབྱོར་གྲོགས་བཅས་དགའ་འགྱུར་པའི། །བདག་དབང་བར་ཆད་མེད་པའི་མཆོག་བསྙེན་པ་ཇི་བཞིན་རྫོགས་པ་ཡིས། །  
དཀྱིལ་འཁོར་བྲི་སོགས་ལས་རྣམས་བྱ། །ཕུན་སུམ་ཚོགས་པ་བདུན་ལྡན་པས། །བདག་གནས་ས་གཞིའི་གྲོགས་བཅས་དང། །མཆོད་རྫས་ཡོ་བྱད་མ་ལུས་པ། །བསྲུང་ཞིང་བྱིན་  
གྱིས་བརླབ་པར་བྱ། །རྡོ་རྗེ་ས་གཞི་ར་བ་དང། །གུར་དང་བླ་རེ་བཅས་པ་ཡིས། །ཁྲོ་བོ་མེ་འོད་མཚོན་ཆའི་ཚོགས། །བསྲུང་ཞིང་འཁོར་ལོ་རིམ་བཞིན་བསྒོམ། །སེམས་ཅན་ཐམ་  
  
  
༄༅། །ཅད་བསྒྲལ་བའི་བློས། །བསོད་ནམས་ཚོགས་ཀྱིས་དག་པར་བྱ། །ཕྱག་འཚལ་མཆོད་པ་དབུལ་བ་དང། །སྡིག་བཤགས་བསོད་ནམས་རྗེས་ཡི་རང། །སངས་རྒྱས་མྱ་  
ངན་མི་འདའ་ཞིང། །ཆོས་ཀྱི་འཁོར་ལོ་བསྐོར་བ་དང། །ལུས་དབུལ་བྱང་སེམས་བསྐྱེད་པ་དང། །ལམ་གནས་དགེ་བའི་རྩ་བ་བསྔོ་།རྒྱ་ཆེར་ཡོངས་སུ་བསྔོ་བྱས་ཤིང། །སེམས་ཅན་དོན་དུ་སྨོན་  
ལམ་གདབ། །དམིགས་མེད་པ་ཡི་རང་བཞིན་གྱིས། །དེ་དག་བརྩོན་བྲལ་ནམ་མཁའ་བཞིན། །རྣམ་ཐར་གསུམ་ལས་འདས་པ་ཡི། །དེ་བཞིན་ཉིད་ཀྱི་ཡེ་ཤེས་ཆེ། །ཐམས་ཅད་ནམ་མཁའི་  
མཚན་ཉིད་སྟེ། །ནམ་མཁའ་ལ་ཡང་མཚན་ཉིད་མེད། །ནམ་མཁའ་འདྲ་བ་རྣལ་འབྱོར་པས། །དོན་ཀུན་མཉམ་པ་ཉིད་ལ་གསལ། །དེ་ལ་རྣམ་པར་འཕྲུལ་པའི་ཚོགས། །དཀྱིལ་འཁོར་  
ཆེན་པོ་སྤྲུལ་བྱས་པས། །རིགས་ཀྱི་ཞིང་ཁམས་སྦྱོང་བྱེད་ཅིང་།རྣལ་འབྱོར་ཆེན་པོ་ལས་ཀུན་འགྲུབ། །ས་ཕྱོགས་དྲི་མེད་ཡིད་འོང་བའི། །གྲོང་ངམ་གྲོང་ཁྱེར་དགོན་པ་འམ། །རི་ཕུག་  
ནགས་ཚལ་གང་རུང་བར། །ཉམས་དགའ་ཡན་ལག་རྟག་པར་བྱ། །གང་དུ་བཟང་ནི་འབྲས་བུ་བཅས། །ནེའུ་སིང་ཆུ་འགྲམ་མེ་ཏོག་བཅས་།དཔལ་རྫོགས་ཡོན་ཏན་འབྱུང་བའི་གནས། །  
དེ་ནི་རབ་གུས་བརྟག་པར་བྱ། །ནམ་མཁའ་འཁོར་ལོ་དྲ་བ་དང། །ས་གཞི་པདྨ་དྲ་བ་དང། །བཀྲ་ཤིས་ཕུན་སུམ་སྣ་ཚོགས་གཞི། །བར་ཆད་མེད་པའི་མཚན་ཉིད་ཡིན། །ས་གཞི་ཞོས་རྡིབ་  
  
  
།དབུས་སུ་མཐོ་བ་ཕྱག་རྒྱ་ཆེ། །ཤར་དང་བྱང་དུ་གཞོལ་བ་ནི། །འཕྲིན་ལས་རྣམ་བཞིའི་དངོས་གྲུབ་འགྱུར་།ལྷོ་དང་ནུབ་ཏུ་གཞོལ་པས་ནི། །འཇིག་རྟེན་པ་ཡི་དངོས་གྲུབ་འགྱུར།།  
ནུབ་དང་བྱང་དུ་གཞོལ་བ་ནི། །ཏིང་འཛིན་ཕྲ་མོའི་ལས་གཞན་འགྱུར། །གང་ཞིག་ཤར་ཕྱོགས་མཐོ་བ་དང། །དབུས་སུ་དམའ་བ་སྤང་བར་བྱ། །ས་དེ་པུས་མོ་ནུབ་ཙམ་དུ། །བརྐོས་ཏེ་སླར་ཡང་དགང་  
པར་བྱ༑ ༑མེད་འཕེལ་གྱུར་ན་དངོས་གྲུབ་མཆོག་གང་བར་གྱུར་པ་ཤིས་པ་ཡིན། །དམའ་ཞིང་མ་ལེགས་གྱུར་པ་ཡིན། །སོལ་དུམ་རུས་སོགས་བྱུང་ན་ཡང། །ཡང་ན་ཆུ་ཡིས་དགང་བྱས་ཏེ། །སློབ་དཔོན་  
རྡོ་རྗེ་དྲིལ་འཛིན་པས། །མཉམ་བཞག་ལྷ་ཡི་སྔགས་བརྗོད་ཅིང་།ཤར་དུ་མི་དྲག་གོམ་པ་བརྒྱད། །སོང་སྟེ་སླར་ལོག་བལྟ་བར་བྱ་།འགྲིབ་པ་མེད་ན་དངོས་གྲུབ་འགྱུར། །སྣང་དང་མི་སྣད་ས་ཡི་  
བདག་མགུ་བྱས་རིན་གྱིས་ཉོ་བ་དང། །བླངས་ཏེ་བར་ཆད་མེད་པའི་ཕྱིར། །བགེགས་གཞན་ཕྲ་མོ་བསྐྲད་པར་བྱ། །བར་ཆད་མེད་པའི་ས་དབུས་ན། །རིགས་ཀྱི་བདག་པོ་འབྱོར་ལྡན་པས། །  
ཆོས་གོས་ལ་སོགས་རྒྱན་ཐོགས་ཤིང། །པདྨའི་དཀྱིལ་འཁོར་ལེགས་བཞུགས་ཏེ། །འཁོར་ལོ་སྒྱུར་རྒྱལ་ཆ་ལུགས་ཀྱིས། །མཆོད་སོགས་སྦྱང་ཞིང་བྱིན་བརླབས་ཏེ། །རྡོ་རྗེ་བསྲུང་  
པའི་ཕྱག་རྒྱ་ཡིས། །ཕྱོགས་བཅུའི་དཀྱིལ་འཁོར་རིག་པར་བཅས། །ས་ཡི་ལྷ་མོ་སྲུང་མ་རྣམས། །སྤྱན་དྲངས་མཆོད་པས་མཉེས་པར་བྱ་།ཁྱད་པར་ས་ཡི་བདག་པོ་དང། །འགྲོ་དྲུག་  
  
  
༄༅། །བགེགས་རྣམས་མ་ལུས་ཀུན། །དགུག་ཅིང་བུ་ལོན་མཆོད་སྦྱིན་གཏང། །དྲི་ཞིམ་ཆུ་ཡིས་ཀུན་གཏོར་ཞིང། །སྔགས་དང་ཕྱག་རྒྱས་སྦྱང་བར་བྱ། །གང་ཞིག་དངོས་གྲུབ་ལ་སོགས་  
འདོད༑ ༑རབ་འབྲིང་ཐ་མ་གྲུབ་དོན་དུ། །ལྟོ་འཕྱེ་བརྟག་པའི་ཆོ་ག་བཞིན། །ཡན་ལག་ཀུན་དབང་རྒྱ་ཡང་བྱ། །དེ་ནས་དཀྱིལ་འཁོར་རྒྱར་མཉམ་པའི། །ས་གཞི་ཁྲུ་ལ་སོགས་ཚད་དུ། །བརྐོས་  
ཏེ་ས་ཡི་སྐྱོན་བསལ་ཞིང། །ས་ཞག་མདོག་བཟང་འཇམ་ཕྱེན་པས་།གང་ཞིག་དྲི་ཞིམ་ཆུར་བཅས་པའི། །སྔགས་བཏབ་གང་ཞིག་འཐས་པར་བཅག་བསྒྲུབ་པའི་དཀྱིལ་འཁོར་ཁྲུ་དོར་  
བསྟོད༑ ༑རྒྱར་ནི་ཁྲུ་དྲུག་པ་ཡི་ཚད། །ཚོགས་བསག་ཁྲུ་གང་འཕང་དུ་བསྟོད། །མཐའ་སྐོར་ཁྲུ་གང་པ་ཡི་ཚད། །དབང་བསྐུར་སོར་བཞིའི་ཚད་བསྟོད་དེ། །ཇི་ལྟར་གྲུ་བཞི་རྒྱར་བསྐྱེད་ཅིང། །  
དབྱིབས་ལེགས་མེ་ལོང་བཞིན་དུ་གནས། །ཚད་མཉམ་གྲོག་སྦུར་ལ་སོགས་པ། །རིན་ཆེན་ལྔ་དང་སྨན་ལྔ་དང། །སྙིང་པོ་ལྔ་དང་འབྲུ་ལྔ་དག་དྲི་ཆུ་སྔགས་ཀྱིས་བཏབ་བྱས་ནས། །དཀྱིལ་  
འཁོར་སྙིང་པོར་གཞག་པར་བྱ། །ཕྱོགས་ཀུན་མཉམ་པ་ཉིད་དམིགས་ཏེ། །སྟོང་པ་ཉིད་ཀྱི་སྔགས་ཀྱིས་སྦྱང། །དྲི་ཞིམ་སྔགས་ཀྱིས་བྱིན་བརླབས་པའི། །ཆུ་རྒྱུན་ཕྱོགས་བཅུར་གཏོར་  
བྱས་ཤིང། །སྣ་ཚོགས་གཏོར་མས་མཉེས་བྱས་ཏེ། །ལྷ་ཚོགས་མགྲོན་རྣམས་ཚིམ་པར་བྱ། །སློབ་དཔོན་རིགས་ཀྱི་གཙོར་གནས་པའི། །རྒྱན་དང་ཆ་ལུགས་རྫོགས་བྱས་ནས། །  
  
  
།ཚུལ་བཞིན་དུ་ནི་གསོལ་བ་བཏབ། །དབུས་ཀྱི་ས་ཡི་ཆར་གནས་པ། །ཀུན་འབྱུང་ནམ་མཁའ་དག་པའི་སྔགས། །བརྗོད་ཅིང་འབྱུང་བའི་ས་བོན་ལས་  
དཀྱིལ་འཁོར་རི་བརྩེགས་བསྒོམ་པར་བྱ། །རྡོ་རྗེ་བསྡམས་པ་སར་བཞག་ཅིང། །བྱམས་པའི་རྡོ་རྗེ་རྣམ་དག་ཅིང། །རྡོ་རྗེ་དཀྱིལ་འཁོར་ཐུགས་དང་བཅས། །ཕྱག་མཚན་དྲན་པ་ཐོག་མཐར་  
རྒྱན༑ ༑རྡོ་རྗེ་ས་གཞི་ར་བ་དང། །གུར་སོགས་ཁྲོ་བོ་མེ་འོད་བཅས། །གཙོ་བོ་གར་གྱི་དབང་ཕྱུག་སྐུས། །བད་བཅས་ཐལ་མོ་ལན་གསུམ་བརྡབ། །འོད་འཕྲོས་གནས་ཀུན་གཡོས་པ་ལ། །ལྷ་  
མོ་གསེར་མདོག་རྒྱན་གྱིས་མཛེས། །མེ་ཏོག་ཕྲེང་བ་བུམ་ཐོགས་པའི་།ལུས་ཕྱེད་ས་ལས་ཐོན་བྱས་ཏེ། །མཐུན་ན་བཀའ་ཉན་ཚུལ་དུ་གནས་།མཆོད་བསྟོད་ཞལ་བསིལ་སོགས་འབུལ་  
ཞིང༑ ༑དྲི་ཞིང་ལས་རྣམས་མ་རྫོགས་པར། །དེ་སྲིད་མི་འགྱུར་བརྟན་བཞུགས་ནས། །བདུད་སོགས་བསྒོ་བའི་དག་བཅས་མཛད། །སྐྱོབ་པ་སངས་རྒྱས་ཐམས་ཅད་ཀྱི། །སྤྱོད་པའི་ཚུལ་  
དང་ཁྱད་པར་གྱིས། །ས་དང་ཕ་རོལ་ཕྱིན་པ་ལས། །ལྷ་མོ་ཁྱོད་ནི་དཔང་དུ་ཤོག། ཇི་ལྟར་རྒྱལ་བ་ཐམས་ཅད་ཀྱི། །བདུད་ཀྱི་སྡེ་རྣམས་འཇོམས་མཛད་པ། །དེ་བཞིན་བདག་གིས་བདུད་  
ལས་ཀྱང། །རྒྱལ་བར་བྱས་པའི་དཀྱིལ་འཁོར་བརྩམ། །དེ་ནས་སློབ་དཔོན་རྒྱན་རྫོགས་པའི། །རྡོ་རྗེ་དྲིལ་འགྱིང་བཅས་པ་ལ། །དམ་ཚིག་ཉེ་བར་བསྐུལ་བ་ཡི། །གླུ་དག་ཕྱོགས་བཞིའི་  
  
  
༄༅། །གནས་ནས་གདོན། །རྒྱལ་བས་འགྲོ་བའི་མགོན་གྱུར་པའི་།ཆོས་ཀྱི་མེ་ལོང་གསལ་བ་སྟོན། །བདེར་གཤེགས་རྣམས་ཀྱི་གསང་བ་པ། །རྡོ་རྗེ་གསང་གསུམ་དམ་  
ཚིག་མཆོག་ཡེ་ཤེས་དྲི་མ་མེད་པའི་ཚུལ། །སྒྲིབ་སོགས་མ་ལུས་བྲལ་བྱེད་པའི། །རྡོ་རྗེ་པདྨོ་མཉམ་པའི་དབྱིངས། །དཀྱིལ་འཁོར་ཆེན་པོ་དྲུག་ཅུའི་བདག་ཐེག་ཆེན་ཆོས་  
ཀྱི་འཁོར་ལོའི་མཛོད། །གསང་གསུམ་པདྨོ་དག་པའི་དབྱིངས། །སོ་སོར་གསལ་བའི་དོན་བསྟན་པ། །རྡོ་རྗེ་ལྟ་བུས་གནས་ཀུན་སྦྱོར། །ཟབ་ཅིང་རྒྱ་ཆེན་སྒྲ་སྣ་ཚོགས། །ཆོས་ཀྱི་  
འཁོར་ལོ་བཤད་པའི་དུས། །རྒྱལ་པོ་ཡོན་ཏན་དཔེ་དང་བྲལ། །རིན་ཆེན་ལྷུན་པོའི་མཛོད་མངའ་བ། །ཉམས་དགའ་ཐུགས་རྗེའི་ཞིང་རྣམས་དགོངས། །བདག་མེད་མཉམ་པའི་ཡེ་  
ཤེས་ཅན། །འཕྲིན་ལས་དག་པས་ཟད་པར་མཛོད། །གསང་གསུམ་སྣ་ཚོགས་རྡོ་རྗེའི་བདག་རིགས་མཆོག་ཤེས་རབ་བརྩོན་བྱེད་ཅིང་།སྤྱན་བཟང་དག་པས་འགྲོ་ལ་གཟིགས། །སླར་  
ཉིད་ཁྲོ་བོ་ཆེན་པོའི་སྐུ། །ཞལ་ལྔ་ཕྱག་ཆ་སྣ་ཚོགས་འཛིན་།འཇིགས་བྱེད་འབར་བའི་སྐུར་གནས་ཏེ། །མགུར་ནས་ཧཱུཾ་བསྒོམས་སྒྲ་སྒྲོག་ཅིང། །རྡོ་རྗེ་པདྨ་ལྟ་བ་ཡིས། །ལྷ་རྣམས་བདག་  
ལ་བསྡུ་བྱེད་ཅིང། །མ་དང་ཏ་ལས་བྱུང་བ་ཡི། །མིག་གཉིས་ཉི་ཟླའི་དཀྱིལ་འཁོར་བརྗིད། །འབར་ཞིང་ཐམས་ཅད་དག་བྱས་ནས་།སླར་ཉིད་རང་གི་དཀྱིལ་འཁོར་རྫོགས། །ཤངས་  
  
  
།འཇིག་རྟེན་ཐམས་ཅད་འབར་བྱེད་པ། །རྡོ་རྗེའི་འགྲོས་ལས་བྱུང་བ་ཡི། །སྣ་ཚོགས་ས་གཞིར་བརྟན་པར་བྱས། །ཨོཾ་སུམྦྷ་ནི་སུམྦྷ་ཧཱུཾ། གྲིཧྣ་གྲིཧྣ་ཧཱུཾ། གྲིཧྣ་པ་ཡ་གྲིཧྣ་པ་ཡ་  
ཧཱུཾ་ཧཱུཾ། ཨ་ན་ཡ་ཧོ་བྷ་ག་ཝཱ་ན་བིདྱ་ར་ཛ་ཡ་ཧཱུཾ་ཧཱུཾ་ཕཊ། ཕྱག་གི་མཚན་མ་ཀུན་འཁྲོལ་ཞིང། །ཁྲོ་བོའི་དཀྱིལ་འཁོར་སྤྲོ་བར་བྱེད། །ཧཱུཾ། ལྷ་དབང་རླུང་ལྷའི་ཚོགས། །གནོད་སྦྱིན་དྲི་ཟ་སྲིན་པོ་དང།།  
ཤ་ཟ་གཤིན་རྗེ་མ་མོའི་ཚོགས། །མཁའ་འགྲོ་གནོད་སྦྱིན་མ་ལུས་རྣམས། །གང་དག་ས་གཞི་འདིར་གནས་པ། །སྲུང་བྱེད་ས་ཡི་བདག་པོར་བས། །ཐོས་པ་ཙམ་གྱིས་མྱུར་བར་དེངས། །ང་ཡི་བཀའ་  
ལས་འདའ་མ་བྱེད། །གང་ཞིག་གནས་པའི་མཐུ་བོ་ཆེ། །པདྨ་རྡོ་རྗེ་ཁ་ཊཱཾ་ཁ། །ཐལ་བའི་ཚོགས་བཞིན་རླག་པར་བྱེད། །རབ་འབར་ཁྲོ་བོའི་གནས་འཇོམས་པའོ། །པདྨའི་འབར་བའི་གཟུགས་  
འདི་ཡིས། །གལ་ཏེ་གང་གི་དམ་ཚིག་བཅག་འདོད་གསུམ་སྐྱེ་གནས་གསལ་བྱས་ཏེ། །འཇིགས་པར་འགྱུར་ཞིང་གཞན་འདི་མེད། །ས་ལས་ཡོངས་སུ་བསྐོར་བྱས་ཏེ། །བགེགས་བྱེད་བྱ་ཕྱིར་  
ཕུར་པར་གདབ། །ཨོཾ་གྷ་ཏ་ཡ་གྷ་ཏ་ཡ་སརྦ་དུཥྚན་ཕཊ། ཧཱུཾ་ཧཱུཾ་ཧཱུཾ་བཛྲ་ཀཱི་ལ་ཡ་བཛྲ་དྷ་རོད་ཨཛྙཱ་པ་ཡ་ཏི་ཀྵ་ཡ་ཝཱ་ཀ་ཙིཏྟ་བཛྲ་ཀཱི་ལ་ཡ་ཧཱུཾ་ཕཊ། ལག་པ་བསྐྱོད་ཅིང་རྐང་པ་བསྐྱོད། །ངོ་མཚར་  
ཁྲོ་བོའི་ཟུར་མིག་བཞིན། །སྨིན་མ་ཁྲོ་གཉེར་གཡོན་མཛད་ཅིང་།ཁ་ཡི་པདྨ་འཛུམ་བཅས་པས། །སོ་སོའི་ཕྱག་རྒྱ་གནས་སུ་སྒྱུར་།འགྱིང་བག་བཅས་པས་ཞལ་ལ་བསྟོད། །རྟ་མཆོག་ཁྲོ་བོའི་  
  
  
༄༅། །གར་ཐབས་ཀྱིས། །ཞི་རྒྱས་དབང་དང་དྲག་པོའི་ཚུལ་།བ་ཡི་རྣམ་ལྔ་དྲི་བསྲེས་ཆུས། །དཀྱིལ་འཁོར་ས་གཞི་ཉེར་བྱུགས་ནས། །ལྷ་རྣམས་གནས་སུ་དྲི་ཡི་ཆུས། །ཐིག་ལེ་གྲུ་བཞི་  
ཟླུམ་པོར་བྱ། །རང་གི་སྔགས་དང་མེ་ཏོག་རྣམས། །སོ་སོའི་གནས་སུ་དགྲམ་པར་བྱ། །དབུ་རྒྱན་རོལ་མོ་མཆོད་པའི་ཚོགས། །ལྷ་མགོན་གནས་ཀྱི་ཉེ་འཁོར་མཛེས། །དཀྱིལ་འཁོར་ལྷ་རྣམས་ཉེ་  
བའི་ས༑ ༑མཆོད་ཅིང་བསྟོད་པས་མཉེས་པར་བྱ། །ཆོ་གའི་ཡན་ལག་རྫོགས་པ་དང། །བཟོད་གསོལ་བསྐང་པའི་དོན་ཆེད་དུ། །རྡོ་རྗེ་དྲིལ་འཛིན་དཔའ་བོ་ཡིས། །ཕྱོགས་རྣམས་ཀུན་ཏུ་བསྐོར་  
བ་བྱ༑ ༑ཨོཾ་བཛྲ་སཏ་ས་མ་ཡ། མ་ནུ་པཱ་ལ་ཡ། བཛྲ་སྟྭ་ཏྭེ་ནོ་པ་ཏིཥྛ་ཌི་ཌྷོ་མེ་བྷ་བ། སུ་པོ་ཥྱོ་མེ་བྷ་བ། ཨ་ནུ་རཀྟོ་མེ་བྷ་བ། སུ་ཏོ་ཥྱོ་མེ་བྷ་བ། སརྦ་སིདྡྷིཾ་མེ་པྲ་ཡཙྪ། སརྦ་ཀརྨ་སུ་ཙ་མེ་  
ཙིཏྟཾ་ཤྲཱི་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོ། བྷ་ག་ཝཱ་ན་སརྦ་ཏ་ཐཱ་ག་ཏ་བཛྲ་མ་མེ་མུཉྩ། བཛྲི་བྷ་བ་མཧཱ་ས་མ་ཡ་སྟྭ་ཨཿ། གསང་སྔགས་རྒྱལ་པོ་བླ་མེད་པའི། །ལན་གཅིག་བརྗོད་  
པ་ཙམ་གྱིས་ཀྱང། །སྡིག་པ་མ་ལུས་ཟད་བྱེད་ཅིང། །ལས་རྣམས་ཐམས་ཅད་འགྲུབ་པར་བྱེད། །པུས་མོ་ས་ལ་བཙུགས་བྱས་ཏེ། །ལག་པ་གཡས་པ་སྤོས་འཛིན་ཅིང། །གཡོན་པ་  
དྲིལ་བུ་དཀྲོལ་བྱས་ཏེ། །ཚིག་འདིས་གསོལ་བ་གདབ་པར་བྱ། །ཨོཾ་བདེར་གཤེགས་སྟོབས་བཅུ་བརྩོན་ལྡན་འགྲོ་བའི་མགོན། །མི་འཇིགས་ལ་སོགས་ཡོན་ཏན་རྩལ་མེད་ལྡན།།  
  
  
།བརྙེངས་པ་མི་མངའ་ཐུགས་རྗེ་ཤུགས་ཆེན་པོ། །དགའ་མཛད་དབང་གི་དཀྱིལ་འཁོར་ཚོགས་ཆེན་ལ། །ཚུལ་ཁྲིམས་ལ་སོགས་ཕུང་པོ་  
མཉེས་གྱུར་ཅིག་པདྨ་གར་གྱི་དབང་ཕྱུག་གཙོར་བྱས་པའི། །དྲི་བྲལ་ཐུགས་རྗེའི་དཀྱིལ་འཁོར་འདི་ཉིད་ནི། །མཉེས་པའི་ཚོགས་རྣམས་ཀུན་ལས་རྣམ་གྲོལ་ཞིང། །བདེ་གཤེགས་ཡོན་  
ཏན་ཐམས་ཅད་འབྱུང་བའི་གནས། །འདོད་ཡོན་འབྲས་བུ་ཕུན་སུམ་ཚོགས་སྒྲུབ་དང། །འགྲོ་རྣམས་མ་ལུས་ཐུགས་རྗེས་གཟུང་བྱེད་ཅིང། །ཁྱེད་རྣམས་ལ་ཡང་མཆོད་པ་བྱ་བའི་ཕྱིར། །དཀྱིལ་  
འཁོར་རྣམ་དག་རྒྱ་ཆེན་བརྩོན་ལགས་ན། །མགོན་པོའི་བཀའ་དྲིན་རྗེས་སུ་བརྩེ་དགོངས་ཏེ། །ཁྱེད་ཀྱིས་རབ་ཏུ་གནས་པར་མཛད་འོས་ལགས། །མེ་ཏོག་དྲི་བཟང་ཕྲེང་སོགས་འདི་བཞེས་ལ། །ཇི་  
སྲིད་འགྲོ་བའི་དོན་རྣམས་མ་གྲུབ་པར། །དེ་སྲིད་ཐུགས་རྗེས་བཟུང་ཞིང་བཞུགས་ནས་ནི། །བདག་གི་གནས་སོགས་འདི་དག་བྱིན་གྱིས་རློབས་།དེ་ནས་སློབ་མ་ལ་བོས་ཏེ། ཀྱེ་རིགས་ཀྱི་  
བུ་ཁྱོད་ཐེག་པའི་སྣོད། །རྡོ་རྗེ་ཐེག་པའི་གཞུང་འདི་ཉོན། །དད་གུས་དགའ་བའི་ཤུགས་ཕྱུང་ཤོག་སྔོན་གྱི་དེ་བཞིན་གཤེགས་རྣམས་ཀྱིས། །ཆོ་ག་བཟང་པོ་འདི་བསྟན་བྱ། །མགོན་པོ་  
རྫོགས་སངས་རྒྱས་རྣམས་དང། །མ་བྱོན་དེ་བཞིན་གཤེགས་པའི་ཚོགས། །དེ་བཞིན་ད་ལྟའི་སེམས་ཅན་རྣམས། །འགྲོ་ལ་ཕན་ཕྱིར་གནས་བཞུགས་ཏེ། །གསང་བ་ཟབ་མོ་བླ་  
  
  
༄༅། །ན་མེད། །ཆོག་བཟང་པོ་འདི་སྤྱོད་པས། །སྐྱེས་མཆོག་རང་གི་གནས་ཉིད་དུ། །ཀུན་མཁྱེན་ཡེ་ཤེས་བདེ་ཆེན་བརྙེས། །གསང་སྔགས་སྦྱོར་བ་མཉམ་མེད་པར། །པདྨ་གར་  
དབང་དཀྱིལ་འཁོར་གྱི། །བདུད་ཚོགས་ཤིན་ཏུ་མི་བཟད་པའི། །དཔུང་རྣམས་མ་ལུས་འཇོམས་པར་མཛད། །དེ་ཕྱིར་ཀུན་མཁྱེན་ཡེ་ཤེས་ཀྱི་།བློ་གྲོས་མཆོག་འདི་ཁྱོད་ཀྱིས་ཀྱང། །སངས་རྒྱས་  
ཆོས་དང་དགེ་འདུན་ལ། །ཀུན་ཏུ་སྐྱབས་སུ་འགྲོ་བར་གྱིས། །རྣལ་འབྱོར་མཁའ་འགྲོ་གསང་སྔགས་ཅན། །རིགས་ཀྱི་དཀྱིལ་འཁོར་སོ་སོ་ཡི། །འཁོར་ལོ་བཞུགས་པའི་ཚོགས་རྣམས་ལ། །  
ཀུན་ནས་སྐྱབས་སུ་འགྲོ་བར་གྱིས། །དཔའ་བོ་དཔའ་མོ་འཁོར་དང་བཅས། །བྱང་ཆུབ་སེམས་དཔའི་བདག་ཉིད་ཚེ། །ཁྱད་པར་དུ་ཡང་སློབ་དཔོན་ལ། །ཁྱོད་ཀྱིས་སྐྱབས་སུ་འགྲོ་བར་  
གྱིས། །དེ་ནས་ལེགས་སྤྱོད་སློབ་མ་ཡིས། །སྐྱབས་འགྲོ་བྱང་སེམས་སྡོམ་པ་གཟུང། །དཀོན་མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་པོ་གཟུང་བར་བྱ། །བདག་གིས་  
སྡིག་པ་བྱས་པ་དང། །བགྱིད་པ་རྗེས་སུ་ཡི་རང་བ། །མགོན་པོའི་སྤྱན་སྔར་མཆིས་ནས་སུ། །དེ་དག་ཐམས་ཅད་བཤགས་པར་བགྱི་།རྒྱལ་བ་སྲས་བཅས་འཁོར་རྣམས་དང། །རང་  
རྒྱལ་དགྲ་བཅོམ་འགྲོ་རྣམས་ཀྱིས། །བསྒོམ་བཟླས་ལ་སོགས་བསོད་ནམས་ལ། །དད་པས་རྗེས་སུ་ཡི་རང་ངོ། །སེམས་ཉིད་མངོན་པར་སངས་རྒྱས་དང། །ཆོས་ཀྱི་འཁོར་ལོ་  
  
  
།ཚོགས་སྤྱོད་བྱང་ཆུབ་སེམས་དཔའ་ལ་།བདག་ནི་རབ་ཏུ་སྐྱབས་སུ་མཆི། །སངས་རྒྱས་རྣམས་འབྱུང་ཅི་ལྟ་བར། །སྐལ་ལྡན་བྱང་ཆུབ་སེམས་དཔའ་ཡིས། །བྱང་ཆུབ་སེམས་  
མཆོག་དྲི་མེད་པས། །འགྲོ་བ་རྒྱ་ཆེ་ཚོགས་ལ་དམིགས། །དུས་གསུམ་བཞུགས་པའི་འགྲོ་རྣམས་ཀྱིས། །ཐུགས་ཀྱི་དཀྱིལ་འཁོར་གསལ་མཛད་པ། །དེ་བཞིན་ཉིད་དབྱིངས་བྱང་  
ཆུབ་སེམས། །དུས་གསུམ་དག་ཏུ་གཏང་མི་བྱ། །རྡོ་རྗེ་སློབ་དཔོན་ལ་གུས་ཤིང། །དུས་ཀུན་དུ་ནི་ཡོན་ཏན་གཟུང། །རྣལ་འབྱོར་གསང་བ་སྨད་མི་བྱ། །རྡོ་རྗེ་སྤུན་ལ་མིག་བཞིན་བལྟ།།  
གསང་སྔགས་ཕྱག་རྒྱའི་རྣམ་པ་དག། བརྩོན་པས་དུས་གསུམ་དྲན་པར་བྱ། །དེ་ནས་ཤིས་པར་བྱ་བའི་ཕྱིར། །རང་དང་མཚན་མའི་ཡི་གེ་སྔགས། །བྱིན་བརླབས་ཡེ་ཤེས་བསྐྱེད་པར་  
བྱ༑ ༑སླར་ཡང་བདུག་པ་མེ་ཏོག་དང། །མར་མེ་དྲི་ཆབ་ལ་སོགས་པའི། །རང་གི་གནས་སུ་འདུག་ཅིང་དབུལ། །བཀྲ་ཤིས་ཤིང་མཆོག་འོ་མ་ཅན། །ལོ་མ་མེ་ཏོག་འབྲས་བུར་བཅས། །  
རློན་པ་དྲང་ཞིང་འབུ་རྗེས་མེད། །ཆག་གས་མེད་པའི་ཚེམས་ཤིང་ནི། །སོར་ནི་བཅུ་གཉིས་དྲི་བཟང་བྱུག། རྩེ་མོ་མེ་ཏོག་ཕྲེང་བཏགས་པ། །སྔགས་ཟློས་དྲི་ཆུས་བསང་བར་བྱ། །རིགས་  
ཀྱི་མཚོན་ཆར་བྱིན་བརླབས་པས། །ཨོཾ་སརྦ་པཱ་པཾ་ད་ཧ་ན་བཛྲ་ཤི་ཏ་ནི་སཱཧཱ། ཡི་གེ་གསུམ་བཅས་སྔགས་བརྗོད་ཅིང་།ཤར་དུ་ཁ་བལྟས་སློབ་མ་ལ། །བདེན་པ་བདར་ཞིང་སྦྱིན་བྱ་ཞིང། །  
  
  
༄༅། །དེས་ཀྱང་མི་སྨྲ་བླང་བར་བྱ། །གྲི་རྩེ་ལྟ་བུས་ལྕེ་བཞར་ཞིང། །ཕྲ་མོའི་ཕྱོགས་ཀྱིས་སོ་བྲུས་ཏེ། །ས་གཞི་དྲི་ཡིས་བྱུགས་པ་རུ། །ཕན་ཚུན་མི་བལྟ་དོར་བར་བྱ། །ཤར་ལ་  
སོགས་པའི་ཕྱོགས་ཀུན་གྱིས། །ཞི་སོགས་དངོས་གྲུབ་མཚན་མ་བརྟག་།གྱེན་ཐུར་རབ་དང་འབྲིང་གིས་བལྟ། །མཚམས་ཀྱིས་འཇིག་རྟེན་ལས་རྣམས་འགྲུབ། །ལས་དག་པ་ཡི་སྔགས་བཟླས་  
ནས༑ ༑སྦྱང་ཞིང་བྱིན་གྱིས་བརླབས་བྱས་པའི། །ཆུ་གཙང་དྲིས་སྦྱང་ཁྱོར་བ་གསུམ། །ཉེ་རེག་འཐོར་བའི་ཚུལ་དུ་སྦྱིན། །ཨོཾ་ཧྲི་བི་ཤུདྡྷ་སརྦ་དྷརྨ་པཱ་པ་ནི་ཙཱ་ཤ་བི་ཤོ་དྷ་མ་སརྦ་ཀལྤ་ན་  
ཨ་པ་ནི་ཡ་ཧཱུཾ། གཙང་མའི་རས་ལ་ལེགས་བཀལ་བའི། །སྲུང་སྐུད་མདུད་པ་གསུམ་ལྡན་པའི། །ཡི་གེ་གསུམ་གྱིས་སྔགས་བཟླས་ནས། །དེ་ཡི་དཔུང་པ་གཡོན་པར་བཅིང། །ཀུ་ཤ་  
རྩེ་མོ་མ་འཁྲུགས་པའི། །བམ་པོ་གཉིས་སུ་སྦམས་པ་ཡིས། །ཡབ་ཡུམ་གཉིས་སུ་བྱིན་བརླབས་པའི། །སྔས་དང་སྟན་དུ་སྦྱིན་པར་བྱ་།ཨོཾ་སརྦ་དུ་སྟི་ཀུ་རུ་སཱཧཱ། དགའ་བའི་གཏམ་  
གྱིས་གཟེངས་བསྟོད་ཅིང། །མཆོད་པ་གཏོར་མའི་ཚོགས་བཅས་པས། །ལྷ་ཚོགས་རྣམས་ལ་བསྔོ་བྱས་ནས། །བདེན་པ་བརྗོད་ཅིང་ཅི་བདེར་ཉལ་།མི་སྨྲ་དགེ་པའི་སེམས་བཅས་  
པས༑ ༑རྨི་ལམ་མཚན་མ་བརྟག་པར་བྱ། །སླར་ཉིད་སློབ་དཔོན་ནང་སོང་སྟེ། །དཀྱིལ་འཁོར་གསལ་བའི་ཏིང་འཛིན་གྱིས། །ལྷ་རྣམས་མཆོད་ཅིང་བསྟོད་བྱ་སྟེ། །དགེ་བའི་སེམས་  
  
  
།དེ་ནས་སྐྱ་རེངས་ཤར་དུས་སུ། །སློབ་དཔོན་སློབ་མ་སྔས་འོངས་ཏེ། །ཀྱེ་ཀྱེ་བཞིན་བཟང་རྣམས་ལོངས་ཤིག་རྨི་ལམ་མཚན་མ་ཅི་མཐོང་བ། །བདེན་པ་བརྗོད་  
པའི་དུས་ཡིན་ནོ། །དེས་ཀྱང་ཅི་བཞིན་སྨྲ་བར་བྱ། །རབ་འབྲིང་མཚན་མའི་ལྟས་བསྟན་ཅིང། །ངན་པའི་ལྟས་རྣམས་བཟློག་པར་བྱ་།སྦྱིན་སྲེག་གཏོར་མ་ལ་སོགས་དང། །བ་ཡི་རྣམ་ལྔས་  
བྱུག་པར་བྱ། །དངོས་རྣམས་མཚན་མ་ལས་གྲོལ་བའི། །སྟོང་པ་ཆེན་པོ་ཡེ་ཤེས་བསྒོམ། །རིན་ཆེན་རྒྱུ་ལས་བྱུང་བ་ཡི། །བུམ་པ་མགུལ་རིང་ལྟོ་བ་ཟླུམ། །ཁ་ཁྱེར་ཞབས་བཏེག་  
འཕེལ་ཀ་ཆེ། །དྲི་ཞིམ་ཚོན་དཀར་ལེགས་བྱུགས་ཏེ། །པདྨའི་དཀྱིལ་འཁོར་ལེགས་གནས་ཏེ། །སོ་སོའི་མཚན་མའི་ཡི་གེ་བརྒྱན། །རྣམ་རྒྱལ་བུམ་པ་ལ་སོགས་རྣམས། །མཆོད་  
ནས་སྟན་ལ་བཀྲམ་པར་བྱ། །རིན་ཆེན་སྣ་ལྔ་འབྲུ་ལྔ་དང་།སྙིང་པོ་ལྔ་དང་སྨན་ལྔ་དང། །བཀྲ་ཤིས་རྫས་ལྔ་གཞུག་པར་བྱ། །མགུལ་ཆིངས་གཟུངས་ཐག་ཁ་རྒྱན་སོགས། །དམ་  
ཚིག་ལྷ་རྣམས་གསལ་བྱས་ནས། །ཡེ་ཤེས་སྐུ་དང་གཉིས་མེད་པར་།མཆོད་བསྟོད་སྔགས་ཀྱི་བཟླས་པ་བྱ། །སྔགས་བཅས་ཆུ་དང་གཉིས་མེད་གནས། །དཀྱིལ་འཁོར་གྲུབ་  
པའི་དུས་དག་ཏུ། །རང་རང་གནས་ཀྱི་ཕྱོགས་སུ་དགྲམ། །དམ་ཚིག་དཀྱིལ་འཁོར་གསལ་བྱས་ནས། །ཡེ་ཤེས་ལྷ་དང་གཉིས་མེད་པའི་།ཐབས་དང་ཤེས་རབ་འབྲེལ་བྱས་  
  
  
༄༅། །པས༑ ༑དཀྱིལ་འཁོར་ས་ལ་ཐིག་གདབ་བྱ། །ཤེས་རབ་སྤྱན་མཛེས་བཅུ་དྲུག་ལོན་བའམ། །ཇི་བཞིན་བྱིན་གྱིས་བརླབས་ནས་ཀྱང་།དཀྱིལ་འཁོར་སྒྲུབ་པ་གནས་  
བྱའོ༑ ༑གཙང་མའི་རྒྱུ་ལས་བྱུང་བའི་རས། །ཁ་དོག་ཉི་ཤུ་རྩ་ལྔ་འམ། །ལྔ་ལས་བྱུང་བའི་སྐུད་པ་དག་བྱིན་གྱིས་བརླབས་ཅིང་བསྒྲིལ་བར་བྱ། །སྟོང་པ་ཉིད་ཀྱིས་སྦྱངས་བྱས་  
ནས༑ ༑རིགས་ཀྱི་ལྷ་རུ་གནས་པ་དག་མཆོད་བསྟོད་སྔགས་བཅས་བསྒྲིལ་བར་བྱ། །ཨོཾ་བཛྲ་ས་མ་ཡ་མུ་ཏྲ་མ་ཏི་ཀྲ་མ་ཧཱུཾ། ཨོཾ་ཨཱ་ཧཱུཾ། ཛ་གདགས་པ་ཡི་སྔགས་བརྗོད་ཅིང། །རྡོ་རྗེ་  
སློབ་དཔོན་ཐུགས་ཀ་ནས། །སློབ་མས་སྨིན་མཚམས་དྲང་པོར་འཐེན་།དེ་ལ་གནས་ཀྱི་ནུབ་དང་ཤར། །འོད་འཕྲོས་བྱང་སེམས་ཐུགས་རྗེ་ཆེ། །ནམ་མཁའི་དཀྱིལ་འཁོར་མངོན་བར་བལྟ།།  
རྡོ་རྗེ་ལྟེ་བས་ཕྱོགས་དང་མཚམས། །དཀྱིལ་འཁོར་ཆེན་པོ་རྫོགས་པར་བསྟན། །སྟོབས་མཆོག་དཔའ་བོ་དགོངས་སུ་གསོལ། །རྡོ་རྗེ་ཐིག་སྐུད་སྒྲར་ལྡན་པས། །ནམ་མཁའི་དཀྱིལ་  
འཁོར་ལེགས་གྲུབ་ཅིང། །འགྲོ་བའི་དོན་ལ་བསྐུལ་བར་མཛོད། །ཨོཾ་ཨ་ནུ་ན་ཨ་ནུ་ག་ཏོ་སརྦ་དྷརྨ་པ་ར་པ་ར་ཨ་ནུ་ག་ཏ་སརྦ་ཨ་ནནྟ། ཨ་བ་ཏ་ར་སརྦ་དྷརྨ་ཧཱུཾ། ལྷ་རྣམས་  
མདུན་དུ་བཞུགས་གྱུར་ནས། །མཆོད་བསྟོད་དབང་པོའི་ཚུལ་དུ་དགོངས་།རྡོ་རྗེ་ཁུ་ཚུར་སར་བཞག་ཅིང། །ཤར་ནས་ནུབ་ཏུ་བརྐྱང་བ་ཡི་།ཚངས་ཐིག་དང་པོ་གདབ་བྱས་ནས། །  
  
  
།ཟུར་བཞི་ཤིན་ཏུ་ལེགས་པར་གཞལ། །རྡོ་རྗེ་ལྷོ་བྱང་གཉིས་པ་དང། །མཚམས་ཀྱི་ཐིག་རྣམས་གདབ་པར་བྱ། །ལེགས་ཐིག་གྲུ་བཞི་མཉམ་གྱུར་ནས། །  
བརྒྱད་དང་བཅུ་དྲུག་དག་ཏུ་བགོ་བར་ཁྱམས་ཕྱི་ཁྱམས་མ་གཏོགས་པའི། །གཞན་དག་ཆ་ཕྲན་བཞི་བཞིར་བགོ་ཐིག་གི་ཆོ་ག་རྫོགས་པ་དང། །ཡེ་ཤེས་སྐུད་པས་མཆོད་བསྟོད་ཅིང། །རྡོ་རྗེ་ཁུ་  
ཚུར་སྔགས་བཅས་ཀྱིས། །རང་གི་གནས་སུ་གཤེགས་གསོལ་བྱ། །ཨོཾ་བཛྲ་ག་ཛཿ། དཀྱིལ་འཁོར་བདག་པོའི་ང་རྒྱལ་གྱིས། །མིག་གཉིས་མ་དང་ཏ་ལས་བྱུང་བར་བསམ། །དཀྱིལ་འཁོར་  
གནས་རྣམས་ཀུན་བལྟས་ཏེ། །སྔགས་དང་ཕྱག་རྒྱ་བཅས་པ་ཡི། །སྒོ་དག་བཞི་པོ་དབྱེ་བྱས་ནས། །ཆ་ཕྲན་དག་ཀྱང་བློ་ཡིས་བརྟག་།རྡོ་རྗེ་སློང་བའི་ཕྱག་རྒྱ་ཡིས། །རི་མོའི་མཁར་ནི་བཏེགས་  
བྱས་ཏེ༑ ༑འབྱུང་འཇུག་གསང་བའི་ཆོ་ག་དག་རྣལ་འབྱོར་བརྟན་པ་ཡིད་ཀྱིས་བྱ། །ཨོཾ་བེ་གཱ་ཀྲ་མ་ཧཱུཾ། པདྨ་རང་བཞིན་རྣམ་དག་པས། །དཀྱིལ་འཁོར་འབྱུང་བའི་གནས་ཆེན་པོ། །ཐུགས་རྗེ་ཡེ་  
ཤེས་རྣམ་འཕྲུལ་ཚོགས། །ཁྱབ་མཛད་བྱིན་རླབས་སྟོན་པའི་གཙོ་།རྒྱལ་བ་རྣམས་ཀྱི་སྐུ་གསུང་ཐུགས། །ཡོན་ཏན་འཕྲིན་ལས་རྨད་དུ་བྱུང། །མ་ལུས་སེམས་ཅན་དོན་གྱི་ཕྱིར། །ཕོ་བྲང་  
དག་པར་བྱིན་གྱིས་བརླབ། །ཕྱོགས་མཚམས་མ་ལུས་རྣམ་དག་པས་།བྱང་ཆུབ་ཡེ་ཤེས་གནས་གསལ་འགྱུར། །ཉོན་མོངས་ཉེས་ཚོགས་ཀུན་བཅོམ་པའི། །ཐུགས་རྗེ་ཆེན་པོ་དྲི་མེད་  
  
  
༄༅། །ཤུགས༑ ༑ཡེ་ཤེས་བྱིན་བརླབས་ལས་བྱུང་བའི། །དཀྱིལ་འཁོར་གསང་བ་གྲུབ་པར་མཛོད། །རིན་ཆེན་རྣམ་ལྔའི་ཕྱེ་མ་དང། །ས་ཚོན་ལ་སོགས་གང་  
འབྱོར་པ། །རིན་པོ་ཆེ་ཡི་སྣོད་བླུགས་ཏེ། །དཀྱིལ་འཁོར་གནས་ཀྱི་ཕྱོགས་ལྔར་གཞག་སྦྱངས་ཤིང་བྱིན་གྱིས་བརླབས་བྱས་ན། །རིགས་ལྔའི་སྐུད་ཚོགས་ཡུམ་བཅས་ལ། །རིགས་ཀྱི་  
དཀྱིལ་འཁོར་དབུས་སོགས་དང། །མཆོད་བསྟོད་སྔགས་ཀྱིས་མཉེས་པར་བྱ། །ཨོཾ་བཛྲ་ཙིཏྟ་མ་ཏི་ས་མ་ཡ་ཧཱུཾ། དཀར་མཐིང་སེར་པོ་ལྗང་ཁུ་དང། །དམར་པོའི་ཚོན་རྣམས་རིམ་བཞིན་དུ། །  
དབང་ལྡན་མཚམས་ནས་བརྩམ་བྱས་ཏེ། །པཉྩ་རཱ་ག་དྲང་བར་བྱ། །གཡས་པས་པདྨ་རྡོ་རྗེ་གཟུང། །གཡོན་པས་འདྲེན་པའི་ལས་བྱའོ། །དེ་ལ་མཆོད་འབུལ་སྔགས་བརྗོད་ཅིང། །བདེན་པ་བདར་  
ཏེ་དགབ་པར་བྱ། །འདི་ནི་ཆོས་དབྱིངས་རྣམ་པར་དག་སེམས་ཅན་ཁམས་ནི་རབ་སྒྲོལ་བྱེད། །དཔལ་ལྡན་པདྨ་གར་དབང་ནི། །དེ་བཞིན་གཤེགས་པ་ཀུན་གྱི་གནས། །ཡང་དག་བདེན་པའི་བྱིན་  
རླབས་ཀྱིས། །དཀྱིལ་འཁོར་ལས་རྣམས་ཤིས་པར་མཛད། །དབུས་ཀྱི་ལྟེ་བ་ནས་བརྩམས་ཏེ། །དང་པོ་སློབ་དཔོན་གྱིས་བྲི་ཞིང། །ཕྱིས་ནི་ཅི་དགར་ཤེས་པར་བྲི། །མཐོ་དམན་མེད་སྙོམས་  
དྲང་པོར་བྱ། །དེ་ནས་མཚན་མ་རྟགས་བསྟན་ཏེ། །ཆད་ཅིང་སྨྲ་བས་མི་འགྲུབ་སྟེ། །ཡོན་པས་གདུང་བའི་ལས་རྣམས་སྐྱེ། །ཆད་པས་སློབ་དཔོན་སློབ་མ་དག་ཤི་ཐ་མ་ངན་པར་འགྱུར་བ་ཡིན། །ལྷག་  
  
  
།ཕྱོགས་འཁྲུལ་བ་ཡིས་སྨྱོ་བར་འགྱུར། །དབུས་ཀྱི་དཀྱིལ་འཁོར་གནས་དག་ཏུ། །རེའུ་མིག་ཉི་ཤུ་རྩ་ལྔ་ལས། །བདེ་གཤེགས་གཙོ་བོའི་རིགས་སུ་བཅས། །ཕྱག་  
རྒྱའི་ཡི་གེ་མཚན་མ་བྲི། །ཕྱི་རོལ་པདྨའི་འདབ་གནས་པ། །ཉི་ཤུ་རྩ་བཞི་ཚོགས་རྣམས་ལ། །བྱང་སེམས་ཁྲོ་བོ་བཅས་པ་དག་།ཤར་ནས་རིམ་བཞིན་བྲི་བར་བྱ། །ཕྱི་དང་ནང་གི་མཚམས་རྣམས་  
སུ༑ ༑མཆོད་པའི་ལྷ་མོ་བརྒྱད་རྣམས་གཞག་བར་ཁྱམས་བསྐལ་བཟང་སེམས་དཔའ་རྣམས། །སྒོ་བཞིར་ཁྲོ་བོའི་ཚོགས་གཞག་གོ་དབུས་ཀྱི་དཀྱིལ་འཁོར་དབུས་སོང་སྟེ། །བདེ་གཤེགས་འོད་  
ཟེར་སྣང་བ་ཡི། །པདྨོ་རྡོ་རྗེ་དྲིལ་བཅས་པས། །རང་གི་ཁ་དོག་ཚོན་བཅས་གཞག་དེ་ཡི་ཤར་ཕྱོགས་རེའུ་མིག་ལ། །ཚེ་མཐའ་ཡས་དང་ཆོས་དབང་ཕྱུག་ཆགས་མེད་འོད་དང་སྤྱན་དགའ་  
པའི༑ ༑པད་བརྩེགས་པདྨའི་ཕྲེང་མ་དང། །བདག་ནས་གླེགས་བམ་རིན་ཆེན་ཕྲེང། །རང་མདོག་སྔགས་ཀྱིས་བརྒྱན་པ་གཞག་ཤར་གྱི་དཀྱིལ་འཁོར་དབུས་གནས་པར། །བདེ་བར་གཤེགས་པ་མི་  
བསྐྱོད་པ། །རྡོ་རྗེ་དྲིལ་བུའི་སྔགས་བཅས་པས། །རང་གི་འོད་བཅས་གདན་ལ་གཞག་དེ་ཡི་ཤར་ཕྱོགས་རེའུ་མིག་ལ། །འབྲུག་སྒྲ་དྲི་མ་མེད་པའི་རིགས། །མངོན་པར་སྣང་མཛད་བསྟན་དབང་ཕྱུག་  
ཆགས་ཤིང་རིན་ཆེན་པད་སྤུངས་པ། །རིན་པོ་ཆེ་ཡི་དྲ་བ་སྟེ་།རིམ་བཞིན་རང་མདོག་སྔགས་ཀྱིས་བརྒྱན། །ལྷོ་ཡི་དཀྱིལ་འཁོར་དབུས་གནས་པ། །བདེ་གཤེགས་རིན་པོ་ཆེ་སྦྱངས་ཀྱིས། །རིན་ཆེན་བརྩེགས་  
  
  
༄༅། །དང་དྲིལ་བུ་ལ། །རང་མདོག་སྔགས་ཀྱིས་མཚན་བྱས་པའོ། །དེ་ཡི་ཤར་ཕྱོགས་རེའུ་མིག་ལ། །ནམ་མཁའི་མཛོད་དང་དྲ་བ་ཅན། །དཀོན་མཆོག་རྒྱལ་མཚན་རིན་ཆེན་ཏོག་  
རིན་ཆེན་གླིང་བུ་རིན་ཆེན་ཕྲེང། །རིན་ཆེན་རྒྱལ་མཚན་རིན་ཆེན་བུམ། །རང་གི་འོད་བཅས་སྔགས་ཀྱིས་བརྒྱན། །ནུབ་ཀྱི་དཀྱིལ་འཁོར་དབུས་གནས་པ། །བདེ་གཤེགས་ཀུན་དུ་སྣང་བའི་འོད། །  
འཁོར་ལོ་དྲིལ་བུ་མཚན་མ་ལ། །རང་འོད་སྔགས་ཀྱིས་མཚན་བ་བྲི་།པདྨོ་རིགས་ཀྱི་འཁོར་ལོའི་ཚད། །བྱང་གི་དཀྱིལ་འཁོར་དབུས་གནས་པ། །བདེ་གཤེགས་དོན་ཡོད་གྲུབ་པ་ཡི། །རྡོ་རྗེ་སྣ་  
ཚོགས་དྲིལ་བུ་བསྣམས། །རང་གི་སྔགས་དང་ཁ་དོག་གསལ། །དེ་ཡི་ཤར་ཕྱོགས་རེའུ་མིག་ལ། །བརྩོན་འགྲུས་དང་ནི་ཤུགས་ཆེན་པོ་།གནོད་སྦྱིན་འདུལ་བ་སྣ་ཚོགས་དབང། །རྒྱ་གྲམ་  
ཕྲེང་དང་པདྨ་ཕྲེང། །རྡོ་རྗེ་གདེངས་པོ་ཟླ་གམ་ཅན། །འོད་འཕྲོས་སྔགས་ཀྱིས་མཚན་བྱས་པའི། །མཚམས་ཀྱི་རེའུ་མིག་བཞི་རྣམས་ལ། །འོད་འཕྲོས་པདྨ་འཛིན་པ་དང། །པདྨ་གནོན་དང་པད་སྐྱོང་དང། །  
མེ་ལོང་རིན་ཆེན་ཕྲེང་བ་དང། །པི་ཝང་གར་གྱི་ཕྱག་རྒྱ་ལ་།རང་འོད་སྔགས་ཀྱིས་མཛེས་པར་བྱ། །ཕྱི་རོལ་པདྨའི་ཤར་བརྩམས་ཏེ། །རིགས་ཀྱི་བྱང་སེམས་བཞི་བཞིར་གནས། །བདེ་བའི་བློ་གྲོས་རྒྱ་  
མཚོའི་སྒྲ། །གཟི་མདངས་དང་ནི་འཁོར་ལོ་ཡི། །ནམ་མཁའི་མཛོད་ཀྱི་འཁོར་ལོ་རིན་པོ་ཆེ། །པད་ལྕུག་འཁོར་ལོ་དབྱུག་པ་རྣམས། །རང་འོད་སྔགས་ཀྱི་མཚན་མར་གནས། །ཤེས་རབ་སྣང་  
  
  
།འོད་ཟེར་འཕྲོ་བ་དྲག་ཤུལ་གྱི། །རིན་ཆེན་ཕུང་པོ་རིན་ཆེན་གདུགས། །པདྨའི་སྡོང་པོ་འོད་ཕུང་བྲི་།དྲི་མའི་ཚོགས་དང་སྒྱུ་མ་འཕྲུལ། །རིན་ཆེན་རྒྱལ་པོ་དྲ་བ་ཅན། །རིན་ཆེན་རི་བོ་  
རྒྱ་གྲམ་བྲི། །ལག་པ་བྲང་གསེར་འོད་འཕྲོ་བ་དང། །རིན་ཆེན་སྙེ་མ་ཆོས་མཐོང་དང། །པདྨའི་རྒྱ་གྲམ་གླེགས་བམ་དང་།པདྨའི་སྡོང་པོའི་གོ་ཆ་བྲི། །དྲི་མེད་མུན་པ་སེལ་བ་དང་།དགའ་བ་དབྱངས་དང་  
གཞོན་ནུ་ཡི། །ཆུ་ཤེལ་ནོར་བུའི་ཕྲེང་བ་དང། །སྤྲིན་ཕུང་རྡོ་རྗེ་རྒྱ་གྲམ་བྲི། །དེ་ནི་རིགས་ལྔའི་སེམས་དཔའ་སྟེ། །རང་འོད་སྔགས་ཀྱིས་མཚན་བྱས་པའི། །དེ་མཐར་ཁྲོ་བོ་བཞི་རྣམས་ཀྱིས་།ཕྱག་རྒྱའི་མཚན་  
མ་བྲི་བྱས་ཏེ། །སྦྱིན་བདག་སྨྲ་བའི་དབང་ཕྱུག་དང། །རྩེ་གསུམ་རིན་ཆེན་རྩེ་དགུ་དང། །དབྱིག་པ་རྩེ་གཅིག་རལ་གྲིའོ། །གྲུ་ཆད་མཆོད་པའི་ལྷ་མོ་བཞི། །བདུག་སྤོས་མེ་ཏོག་མར་མེ་དྲི། །ཕྱི་རོལ་བར་  
ཁྱམས་གནས་དག་ལ། །ཕྱོགས་རེ་སེམས་དཔའ་བཞི་བཞི་སྟེ། །རྡོ་རྗེ་རྣམ་སྣང་གར་མཁན་དང། །བློ་ཡི་རྒྱ་མཚོ་ཐོགས་མེད་བཀོད། །རྡོ་རྗེ་མཚན་མ་གསང་སྔགས་བཅས། །རང་འོད་གནས་གདན་  
དག་ལ་བྲི། །པདྨོ་དགའ་བའི་ས་ལ་དབང། །རིན་ཆེན་སྤུངས་པ་སྤྲིན་གྱི་ཕྲེང། །རིན་ཆེན་མཚན་མ་སྔགས་དང་བཅས། །རང་འོད་གདན་ལ་གནས་པ་བྲི། །ཡིད་འོང་མེ་ཏོག་སྒྲོན་མ་དང། །སྤོས་  
བརྩེགས་ཁ་ལོ་སྒྱུར་བ་དང། །པདྨའི་མཚན་མ་སྔགས་དང་བཅས་།རང་འོད་གདན་ལ་གནས་པར་བྲི། །དྲན་དབང་པདྨའི་བློ་གྲོས་དང། །ལས་བྱེད་སྙིང་པོའི་བློ་གྲོས་དང། །རྒྱ་གྲམ་མཚན་  
  
  
༄༅། །མ་སྔགས་དང་བཅས། །རང་འོད་གདན་ལ་གནས་པར་བྲི་།ཤར་སོགས་པ་ཡི་སྒོ་རྣམས་སུ། །ཁྲོ་བོའི་འཇིགས་པའི་རྒྱལ་པོ་ཡི་།རྡོ་རྗེ་རྒྱ་གྲམ་རྡོ་རྗེ་གདེངས། །རིན་  
ཆེན་དབྱུག་པ་པདྨ་ཕྲེང། །རང་གི་ཡི་གེ་གདན་གནས་པའི། །ཕྱག་རྒྱའི་མཚན་མ་བྲི་བར་བྱ། །ཕྱོགས་བཞི་རྒྱན་དང་ཕྲེང་བ་དང། །འདོད་ཡོན་ལྷ་མོ་ལ་སོགས་པའི། །རྒྱན་རྣམས་པདྨ་རྡོ་རྗེ་  
དང༑ ༑རིན་ཆེན་འཁོར་ལོ་རྒྱ་གྲམ་བྲི། །འཕྲོ་བས་མཚན་མ་ཁ་དོག་ལྔ། །ཉི་ཤུ་རྩ་ལྔའི་འོད་བཅས་པའོ། །ཕྱི་རོལ་རྟ་བབས་དྲ་བ་སོགས། །བནྡྷ་དྲིལ་བུ་ཉི་ཤུ་བཞི། །གདུགས་དང་བུམ་པ་  
བྱ་ཡི་ཕྲེང། །དཔག་བསམ་རྫིང་བུ་དང་བ་དང། །ཉི་ཟླ་མེ་ལོང་རྒྱལ་མཚན་ལྔ། །ཆོས་ཀྱི་འཁོར་ལོ་རི་དྭགས་རྣམས། །མཛེས་བྱས་ཕྱི་མཐའ་པདྨ་དང། །རྡོ་རྗེ་མེ་འོད་མཚོན་གྱིས་བསྐོར། །  
དབུས་མིག་ཁ་དོག་ཉི་ཤུ་ལྔ། །པད་ཕྲེང་དམར་པོ་བར་ཁྱམས་དཀར། །སྒོ་བཞིའི་རིན་ཆེན་སྣ་བཞི་པ། །གྲུ་ཆད་གསེར་གྱི་ཁ་དོག་ཅན། །མཆོད་པ་ལྔ་དང་བུམ་དགྲམ་ཞིང། །བླ་རྒྱན་ན་བཟའ་  
ཕྱོགས་རྒྱན་བྲེ། །མེ་ཏོག་ཚོམ་བུ་སྔགས་བཅས་པ། །སོ་སོའི་གནས་སུ་དགྲམ་པར་བྱ། །གཏོར་མའི་ཚོགས་མང་སྦྱར་བྱས་ནས། །ཕྱི་རོལ་ཕྱོགས་དང་མཚམས་སུ་དགོད། །ལྷ་ཡི་ཏིང་འཛིན་  
གསལ་བྱས་པས། །དཀྱིལ་འཁོར་ཤིས་པའི་ལས་འགྲུབ་འགྱུར། །དེ་ནས་ལྷ་རྣམས་བསྟོད་བྱས་ཏེ། །རྡོ་རྗེས་པདྨོ་དམ་ཚིག་གཞུག་ཐུགས་ཀའི་སྔགས་ཀྱིས་དགུག་བྱས་པའི། །མགྲོན་རྣམས་  
  
  
།དམ་ཚིག་སྔགས་ཀྱིས་བསྐུལ་བྱས་ཤིང། །རང་གི་འཕྲིན་ལས་བཅོལ་བར་བྱ། །ཞེས་གསུངས་སོ། །དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་པའི་གསང་བ་  
དཔལ་རྟ་མཆོག་རོལ་པའི་རྒྱུད་ཆེན་པོ་ལས། གཟུགས་བརྙན་བརྩམ་པའི་ལེའུ་སྟེ་བདུན་པའོ།། །།དེ་ནས་བྱང་ཆུབ་སེམས་དཔའི་གཙོ་།རྡོ་རྗེ་འཆང་སོགས་མགུ་གྱུར་ནས། །རྒྱལ་བ་སར་ཡང་  
བསྐུལ་བ་མཛད། །ཀུན་དོན་ཐུགས་རྗེ་ཆེན་པོའི་ཤུགས། །མ་འོངས་གསང་སྔགས་སྤྱོད་རྣམས་ཀྱིས། །དཀྱིལ་འཁོར་ཆེན་པོར་གང་འཇུག་པ། །དབང་བསྐུར་ཚུལ་བཞིན་ཇི་ལྟ་བུར། །དེ་བཞིན་  
རབ་ཏུ་གནས་པ་གང། །བདག་གཞན་དོན་གྱི་ཡན་ལག་བསྲུང། །སྦྱིན་སྲེག་རིམ་པ་ཇི་ལྟར་ལགས། །གཙོ་བོ་ཐུགས་རྗེ་ཆེར་ལྡན་པས། །མ་ལུས་གདུལ་བྱ་ཀུན་གྱི་ཕྱིར། །དུས་འདི་སྣང་བར་  
མཛད་ནས་ཀྱང། །ཆོ་གའི་ཡན་ལག་རྒྱས་པ་གསུངས། །དེ་ནས་བྱང་ཆུབ་སེམས་ཚོགས་ཀྱིས། །གུས་བར་གཟུང་སྟེ་སྤྱད་པར་བགྱི། །དེ་ནས་བཅོམ་ལྡན་འདས་ཀྱི་དབང། །ཕྱག་རྒྱ་ཤེས་རབ་རབ་  
བསྐྱོད་ཅིང། །རབ་ཏུ་དགའ་བའི་བཞིན་རྒྱས་པ། །རིགས་རྣམས་ཀུན་ལ་གཟིགས་མཛད་དེ། །མཆོག་གསུམ་སྦྱིན་པ་ཞེས་བྱ་བའི། །དོན་འདི་རབ་ཏུ་གནས་པར་མཛད། །བྱང་ཆུབ་སེམས་དཔའ་  
བློ་ལྡན་པའི། །མ་འོངས་གདུལ་བྱ་གང་དག་གིས། །གཉིས་མེད་གསང་བའི་ཐིག་པ་འདིར། །སྨིན་པའི་ལམ་ལ་འཇུག་འདོད་པས། །གང་གིས་ཉེས་པའི་ལས་རྣམས་ཀྱིས། །རྡོ་རྗེ་སློབ་དཔོན་མགུ་  
  
  
༄༅། །བྱས་ནས། །ཡང་དང་ཡང་དུ་གསོལ་བཏབ་སྟེ། །དཀྱིལ་འཁོར་གསང་བའི་དོན་དུ་གཉེར། །མ་ལུས་སྡུག་བསྔལ་ལས་བསྒྲལ་ཕྱིར། །བྱང་ཆུབ་སེམས་མཆོག་རྒྱ་  
ཆེན་བློས། །ཕྱི་ནང་འབྱོར་པའི་ཡོ་བྱད་དག་ཐམས་ཅད་བྱང་ཆུབ་དོན་དུ་བསྔོས། །འདོད་ཆགས་རྣམ་དག་པདྨོའི་དབྱིངས། །ཆོས་ཀུན་གྱི་ནི་དེ་བཞིན་ཉིད། །ཡེ་ཤེས་སྤྲུལ་པའི་དཀྱིལ་  
འཁོར་མཆོག་དེ་རིང་ཡིད་འོང་དོན་ཆེན་གཉེར། །ཨོཾ་ཨུ་ཏ་ག་ཏ་ས་མ་ཡ་སྟྭཾ། པདྨ་དགའ་བའི་སྐུ་མཆོག་མཉེས། །སྣ་ཚོགས་དཀྱིལ་འཁོར་འབྱུང་བའི་གནས། །མཚན་དཔེ་ཕུན་སུམ་ཚོགས་  
པ་ཡི༑ ༑བདེ་གཤེགས་སྐུ་ལ་ཕྱག་འཚལ་ལོ། །རྡོ་རྗེ་ཆེན་པོས་གཞན་རྣམས་འཇོམས། །མི་ཤེས་དྲི་མ་ཀུན་སེལ་བའི། །ཐུགས་མཆོག་གསང་བའི་ཆོས་མཐར་ཕྱིན། །རྡོ་རྗེ་ཐུགས་ལ་ཕྱག་  
འཚལ་ལོ། །གསང་སྔགས་སྙིང་པོ་གསང་བའི་ཆོས། །རབ་སྣང་པདྨའི་དབྱིངས་ནས་འཁྲུལ། །བྱང་ཆུབ་ནམ་མཁའི་མཚན་ཉིད་ཅན། །རྡོ་རྗེ་གསུང་ལ་ཕྱག་འཚལ་ལོ། །ཡོན་ཏན་རིན་ཆེན་  
ཆར་འབེབས་ཤིང། །དེ་བཞིན་གཤེགས་པའི་རྒྱལ་འགྱུར་བ། །དཔལ་མཆོག་བཀྲ་ཤིས་ཕུན་སུམ་ཚོགས། །ཐེག་པ་ཆེ་ལ་ཕྱག་འཚལ་ལོ་།ཀུན་ཏུ་གནས་འགྱུར་ཁྱབ་པ་པོ། །ལས་  
མཛད་རྡོ་རྗེ་དམ་ཚིག་མཆོག་མི་མཐུན་གནས་རྣམས་རབ་འཇོམས་མཛད། །རྡོ་རྗེ་འཇོམས་ལ་ཕྱག་འཚལ་ལོ། །དངོས་གྲུབ་ཀུན་གྱི་དབང་ཕྱུག་རྒྱལ། །དཀྱིལ་འཁོར་ཆེན་པོའི་གནས་  
  
  
།དབང་བསྐུར་གསང་བ་ལས་བྱུང་བ། །དམ་ཚིག་ཡེ་ཤེས་རབ་གྲུབ་མཛོད། །ཤེས་རབ་ཆོས་ཉིད་ལས་འཕྲུལ་པའི། །རྗེས་སུ་འཇུག་པས་སྙིང་རྗེའི་ཚོགས། །ཡང་དག་བདེན་པ་ལས་  
བྱུང་བའི། །བྱིན་རླབས་འདོད་པ་ཐམས་ཅད་རྫོགས། །བདེ་གཤེགས་སྤྲུལ་པའི་ཚིག་ཚོགས་ནི། །དབང་བསྐུར་རྫོགས་མཛད་པ་ཡི་རིགས་།མེ་ཏོག་ཕྲེང་བ་ལ་སོགས་པས། །སློབ་མ་བརྒྱན་  
བར་བྱས་ནས་ནི། །ཕྱིར་ཕྱོགས་སྟེགས་བུ་ལ་བཞག་སྟེ། །གཏོར་མ་ཕྱོགས་ཀུན་ལས་ཕྱིན་ནས། །ཀུན་ལ་གསོལ་འདེབས་བསྒོ་བྱ་ཞིང་།སློབ་མ་གཞུག་པ་ཉིད་དུ་བྱ། །རས་གཙང་དམར་  
བོའི་རྒྱུ་ལས་བྱུང། །གནས་གཞན་མ་སྤྱད་མ་ཉམས་པར། །རང་གི་སྔགས་ཀྱིས་བྱིན་བརླབས་ནས། །ལེགས་པར་གདོང་ནི་གཡོགས་པར་བྱ་།པདྨོའི་ཐལ་སྦྱར་རིན་ཆེན་ཕྲེང། །སྔགས་བརྗོད་  
གཟུངས་འཛིན་རྩེ་གཅིག་ཏུ། །བརྟན་བོར་བྱང་ཆུབ་དོན་གཉེར་བས་།དཀྱིལ་འཁོར་གནས་སུ་མོས་པ་བསྐྱེད། །དེ་ནས་སློབ་དཔོན་བློ་ལྡན་པས། །ཐེག་ཆེན་ལམ་ལ་ཞུགས་པའི་ཕྱིར། །  
སློབ་མ་དག་ལ་སླར་སྨྲས་པ། །གསང་སྔགས་ལམ་མཆོག་ཟབ་པ་འདི་།ཤིན་ཏུ་གཟུང་བར་དཀའ་བ་ཡིན། །ཁྱོད་ཀྱིས་གཟུང་བར་འདོད་པ་རྣམས། །མི་སྙེམས་པ་ཡི་བློ་བསྐྱེད་ནས། །ལྟ་སྤྱོད་  
མཆོག་ལ་གནས་དགོངས་སོ། །ཀྱེ་མ་རྡོ་རྗེ་གསང་བའི་དོན། །ཐེག་ཆེན་སྙིང་པོ་བླ་མ་མེད། །ཚེ་འདིས་བྱང་ཆུབ་འགྲུབ་བྱེད་ཀྱང་།རྨོངས་རྣམས་ཐེ་ཚོམ་སྐྱེ་བར་འགྱུར། །ངང་ཚུལ་བཟང་པོ་འདི་རྟོགས་  
  
  
༄༅། །པས༑ ༑དུས་གསུམ་བཞུགས་པའི་སངས་རྒྱས་རྣམས། །བྱིན་རླབས་ངོ་མཚར་མཆོག་བརྙེས་ཏེ། །སེམས་ཅན་དོན་ཕྱིར་ཚུལ་དང་ལྡན། །ཁྱོད་ཀྱིས་སྒྲོ་སྐུར་དང་བྲལ་  
ཞིང༑ ༑དད་བརྩོན་ཐེ་ཚོམ་མེད་པར་ཟུངས། །དེ་ནས་སློབ་མས་སླར་གསོལ་བ། །ཡང་དག་ཐུགས་རྗེ་ཆེར་མངའ་བའི། །མགོན་མཆོག་རྣམས་ཀྱིས་བདག་ལ་གནོང། །འདི་དག་བདག་ལ་  
གཏོལ་མེད་པས། །ཁྱོད་ཀྱིས་གསུངས་བཞིན་གསོལ་བར་འཚལ། །སླར་ཡང་རབ་གུས་དང་བའི་ཡིད། །ཚུལ་ཆེན་མི་ཉན་དམ་ཚིག་མཆོག་སློབ་དཔོན་ཆེ་ལ་སྐྱབས་སུ་མཆི། །སངས་  
རྒྱས་དཀྱིལ་འཁོར་སྲས་བཅས་ཚོགས། །ཐུགས་མཆོག་དྲི་མེད་བདག་ལ་དགོངས། །བདག་གིས་བྱང་ཆུབ་དོན་གཉེར་བས། །དཀྱིལ་འཁོར་གནས་སུ་མོས་པ་བསྐྱེད། །གར་གྱི་  
དབང་ཕྱུག་བདེ་ཆེན་མཆོག་མགོན་འགྱུར་རྣམས་ལ་སྐྱབས་སུ་མཆི་།མྱ་ངན་ལས་འདས་ཕོ་བྲང་འདིར། །བདག་ཉིད་ཞུགས་པར་མཛད་པ་ལེགས། །དེ་ནས་ལས་ཀྱི་རྡོ་རྗེ་ཡིས།།  
གསང་བའི་མཐེ་བོ་ནས་བཟུང་སྟེ། །ཡོལ་བའི་ནང་དུ་གཞུག་པར་བྱ། །ཨོཾ་པདྨོ་སརྦ་ཏ་ཐཱ་ག་ཏ་ས་མ་ཡ་ཡོ་ག་ཙིཏྟ་ཨུཏྤ་ཏཱ་ཡཱ་མི་ཧཱུཾ་སཱཧཱ། དེ་ནས་གསང་བའི་གནས་ཞུགས་པས། །  
མཆོད་བརྙེས་རྒྱུན་བཤགས་ལ་སོགས་ཀྱིས། །སྣོད་དུ་རུང་བར་གྱུར་པ་དང། །དམ་ཚིག་གསུམ་སྒྲོག་ཆུ་བླུད་ཅིང། །རྡོ་རྗེ་གསང་བའི་དམ་སྒྲོགས་ཤིང། །ཕྱག་རྒྱས་སྔགས་ཀྱི་གནས་  
  
  
།ཨོཾ། རྒྱལ་བ་ཀུན་གྱིས་ཁྱོད་ཉིད་ནི། །བྱིན་གྱིས་བརླབ་ཅིང་བརྟན་མཛད་པས། །པདྨ་གར་དབང་དཀྱིལ་འཁོར་འདིར། །བདག་མེད་དམ་ཚིག་སྤངས་པ་དང། །དད་མེད་བརྩོན་འགྲུས་ཉམས་  
པ་དང། །བློ་དམན་ཤེས་རབ་ཆུང་བ་དང། །བློ་དམན་རྟོག་འཛིན་ལ་གནས་ལ། །སྲོག་གི་ཕྱིར་ཡང་བརྗོད་མི་བྱ། །བདེ་ཆེན་མགོན་པོ་པད་འཆང་སྐུ། །ཁྱོད་ཀྱི་སྙིང་ལ་ཞུགས་པ་ན། །གསང་བའི་ཡེ་ཤེས་གཞན་  
བརྗོད་དུས། །སྙིང་ཁྲག་འཐུང་ཞིང་གཞན་དུ་ཤེས། །བདག་ནི་གར་གྱི་དབང་ཕྱུག་སྐུ། །ཁྱོད་ལ་ཐུགས་རྗེས་གཟུང་བྱེད་པས། །ང་ཡིས་བསྒོ་བའི་ཚིག་འདི་དག་འདའ་བར་རུང་བ་མ་ཡིན་ནོ། །  
བདག་ལ་བརྙས་ཤིང་འཁུ་བྱེད་ན། །རབ་གཏུམ་ཁྲོ་བོ་ཆེན་པོའི་སྐུ། །ཀླད་པ་ཚལ་པ་བརྒྱར་འགས་ཤིང། །ལུས་སེམས་ངལ་སོགས་རྡུལ་དུ་བྱེད། །གནས་བཞི་འབྱུང་བའི་དཀྱིལ་འཁོར་  
ལ༑ ༑རང་སྔགས་ས་བོན་འོད་ཟེར་བཅས། །དབབ་པའི་གསང་སྔགས་ལན་སྟོང་དུ། །དྲི་ཞིམ་བདུག་སྤོས་དྲིལ་བཀྲོལ་ཞིང། །ཡེ་ཤེས་སེམས་དཔའ་གཞུག་པར་བྱ། །དེས་ནི་མཚན་མའི་  
རྟགས་མཐོང་འགྱུར། །སྐུ་ཡི་ཡེ་ཤེས་ཕྱོགས་བཅུར་གཡོས། །གསུང་གི་ཡེ་ཤེས་གསང་བ་བརྗོད། །ཐུགས་ཀྱི་ཡེ་ཤེས་མངོན་ཤེས་གསལ་།སྔགས་གསུམ་ཕྱག་རྒྱས་བརྟན་པར་  
གནས༑ ༑བདེན་པའི་ཡེ་ཤེས་བྱིན་རླབས་ཀྱིས། །དཀྱིལ་འཁོར་རིགས་ཀྱི་ལྷ་གང་ཡིན། །བདག་གིས་སྐལ་བ་ཇི་ལྟ་བར། །དུས་འདིར་དབབ་པར་མཛད་པ་རིགས། །ནོར་བུ་ཕྲེང་  
  
  
༄༅། །བ་གར་བབ་པ། །རིགས་དེ་རང་གི་དམ་ཚིག་ཉིད། །སྔགས་དང་ཕྲེང་བ་མ་ལུས་པ། །སླར་ཉིད་དེ་ལ་སྦྱིན་པར་བྱ། །གསེར་གྱི་ཐུར་མ་བྱིན་བརླབས་  
པས༑ ༑མ་རིག་ལྡོངས་པའི་ལིང་ཏོག་བསལ། །ཕྱོགས་བཅུའི་སངས་རྒྱས་ཐམས་ཅད་ཀྱིས། །ཁྱོད་ཀྱི་མིག་འབྱེད་བརྩོན་པར་མཛད། །མ་རིག་བསྒྲིབས་གཡོགས་བསལ་  
མཛད་ནས། །པདྨོ་སྤྱན་བཟང་དྲི་མ་མེད། །ཨོཾ་པདྨ་ཙཀྵུ་ཛྙཱ་ན་པྲ་བེ་ཤ་ཕཊ། རྡོ་རྗེས་གདོང་གཡོགས་བསལ་བྱས་ནས་།དཀྱིལ་འཁོར་གསལ་བ་བསྟན་པར་བྱ། །ལེགས་  
པར་ལྟོས་ཤིག་བློ་གྲོས་ཆེ། །སྔོན་གྱི་རྒྱལ་བ་ལ་སོགས་རྣམས་།གསང་སྔགས་སྙིང་པོ་དཀྱིལ་འཁོར་འདིར། །ལེགས་པར་ཞུགས་ཏེ་གྲུབ་པ་བཞིན། །མེ་ཏོག་གང་ལ་བབ་  
པ་ཡི༑ ༑ལྷ་དེ་རིགས་ཀྱི་དམ་ཚིག་ཡིན། །ཤར་གྱི་སྒོ་སྲུང་ནས་བརྩམས་ཏེ། །གཙོ་བོའི་བར་དུ་དཀྱིལ་འཁོར་བསྟན། །ཞལ་ཟས་ན་བཟའ་ལ་སོགས་པས། །བླ་མ་བློ་ལྡན་  
མཉེས་པར་བྱ། །ཡི་དམ་ལྷ་སྐུ་ཕྱག་རྒྱ་སོགས། །གསང་བའི་མིང་དང་བཅས་པར་བསྟན། །དེ་རིང་དུས་ནས་བཟུང་བྱས་ཏེ། །རྡོ་རྗེ་འཛིན་པའི་གནས་ཐོབ་པར། །རབ་རིབ་ཐ་  
མའི་བློ་ལྡན་པས། །དུས་ཀུན་ཏུ་ནི་གཟུང་བར་བྱ། །ཀྱེ་མ་ཧོ་བློ་གྲོས་རྒྱ་མཚོའི་གནས། །འགྲོ་ལ་བསྐྱབ་པའི་དོན་བརྩོན་ལ། །ཁྱོད་ཞབས་པདྨ་ལ་བཏུད་དེ། །ཕོ་བྲང་གྲོང་མཆོག་  
  
  
།དབང་བསྐུར་བ་ཡི་རིན་ཆེན་མཛོད། །སྣང་མཛད་ལུས་ལ་བབ་པ་ལགས། །རིགས་བཞིན་ཐུགས་རྗེ་བརྩེ་དགོངས་པས་།དྲི་མའི་སྐྱོན་སོལ་བྱིན་བརླབས་མཛོད། །གནང་  
བར་མཛད་པའི་དུས་ལགས་པས། །སྐྱོབ་པའི་སྐུ་མཆོག་ཐོབ་པར་མཛོད། །ཤར་གྱི་སྒོ་ཕྱོགས་ཁྲུ་དོའི་རྒྱབ། །དབང་བསྟན་དཀྱིལ་འཁོར་དབུས་ཀྱི་ཚད། །པདྨ་འདབ་བརྒྱད་སྒོ་དང་བཅས། །  
དམར་པོའི་ཚོན་གྱིས་ལེགས་བྱུགས་ཏེ། །སེངྒེའི་ཁྲི་བཤམས་པདྨོར་བཅས། །འཁོར་ལོ་སྒྱུར་རྒྱལ་ཚུལ་གྱིས་བཞག་སྤྱི་བོར་གདུགས་མཛེས་རྒྱལ་མཚན་གཡས། །དུང་དང་ཟངས་དུང་  
སིལ་སྙན་རྣམས། །རོལ་ཆ་མཆོད་ཆ་ཕྱོགས་མཚམས་དགོད། །རྒྱན་ཕྲེང་གོས་ཀྱིས་ལེགས་ཀླུབས་པ། །དྲི་ཆུ་སྔགས་བཅས་ཡུངས་ཀར་དང། །ཀུ་ཤའི་ཆུ་ཡིས་དག་པར་བྱ། །ཨོཾ་མ་ཧཱ་བིན་  
ཏ་ཧ་ན་[?]ཧ་ན་ཧཱུཾ་ཕཊ། དེ་ནས་རིགས་ཀྱི་ལྷར་བསྐྱེད་དེ། །བཀྲ་ཤིས་དག་པའི་གླུ་བླངས་ཤིང། །རོལ་མོ་རྒྱན་ཕྲེང་བཀོད་བྱས་ཏེ། །བུམ་པའི་ཆུ་ཡིས་དབང་བསྐུར་བྱ། །དེ་ཡི་ཕྱིར་ནི་སྒྲིབ་ཚོགས་  
དང༑ ༑བག་ཆགས་ཉོན་མོངས་གནས་དག་ནས། །ལྷ་ཡི་ཆུ་རྒྱུན་དག་པའི་མཐུས། །ཡེ་ཤེས་ཕུང་པོ་དབང་ཕྱུག་མཆོག་ཨོཾ་ལྷ་ཡི་ཆུ་ནི་དག་པའི་ཆུ། །རྡོ་རྗེ་གསང་གསུམ་གནས་ལས་  
བྱུང༑ ༑བྱང་སེམས་ཆུ་ཡིས་ཚོགས་རྣམས་དག་དབང་བསྐུར་བ་ཡི་དོན་ཐོབ་མཛོད། །ཡོན་ཏན་རིན་ཆེན་རྣམ་དག་མཆོག་རིགས་ལྔའི་སྐུ་རྒྱན་བྱས་པ་ཡི། །དབུ་རྒྱན་བཟང་པོའི་  
  
  
༄༅། །ཅོད་པན་བཅས། །ཀུན་འབྱུང་རིན་ཆེན་ཕུང་པོ་མཆོག་།ཏྲཾ། ཡོན་ཏན་མ་བཅས་པ་ཡི་རྒྱན། །རིགས་ཀྱི་དཀྱིལ་འཁོར་གསལ་བར་བྱེད། །ཁམས་  
གསུམ་ཆོས་ཀྱི་རྒྱལ་པོ་ཆེ། །མཚན་དང་དཔེ་བྱད་ཀུན་རྫོབ་ཀུན་།ཡེ་ནས་རྡོ་རྗེ་རྩེ་ལྔ་པ། །འོད་ཕྲེང་སྔགས་ཀྱིས་བརྒྱན་བྱས་པའི། །རྟོགས་བཅས་ཚོགས་རྣམས་ཀུན་  
ལས་རྒྱལ། །བདེ་གཤེགས་ཐུགས་རྗེ་རྩེ་གཅིག་པས། །ཁམས་གསུམ་གནས་རྣམས་དོར་མི་མཛད། །བྱང་སེམས་རྡོ་རྗེ་རྩེ་ལྔ་པ། །རང་རིག་ཡེ་ཤེས་གནས་གསལ་  
བྱེད༑ ༑ཆོས་རྣམས་སྐྱེ་བ་མེད་པའི་དོན། །སྒྲ་བརྗོད་དངོས་པོ་བྲག་ཅ་བཞིན། །སྟོང་པའི་དྲིལ་བུ་གསུང་རང་བཞིན། །དེ་ལས་སྣ་ཚོགས་རྒྱ་ཆེན་ཚོགས། །ཧོཾ། ཆོས་ཀུན་  
རྒྱུན་ལས་རྣམ་གྲོལ་ཞིང། །དེ་བཞིན་རྐྱེན་མེད་འབྲས་བུའི་ཚོགས་།རང་བཞིན་པདྨ་དག་པའི་དབྱིངས། །ངེས་པའི་ཐེག་པ་སྟོན་བྱེད་གསུང། །ཀྱེ་ཧོ་རྡོ་རྗེ་ཆེ་གེ་མོ། །  
རིགས་ཀྱི་མཚན་གྱིས་དབང་བསྐུར་ཏེ། །ཆོས་སྐུ་འོད་གསལ་བདེ་བ་ཆེ། །པདྨའི་སྒྲ་དབྱངས་མིང་དང་བཅས། །ཨོཾ། ཕྱག་རྒྱ་ཆེན་པོ་གསང་བའི་གནས། །རྡོ་རྗེ་ལྟ་བུའི་  
ཏིང་འཛིན་གྱིས། །མི་མཐུན་ལ་སོགས་བཅོམ་བྱས་ཏེ། །རྣམ་པར་སྣང་མཛད་དེ་བཞིན་གཤེགས། །ཨོཾ་བཛྲ་པདྨོ་ཨ་བཧི་ཥིཉྩ་མི། ཨོཾ་རཏྣ་མུ་ཀུ་ཊ་ཨ་བཧི་ཥིཉྩ་ཧཱུཾ། ཨོཾ་  
  
  
ཨོཾ་ན་མ་ཆེ་གེ་མོ་ཨ་བཧི་ཥིཉྩ་མི། །སློབ་དཔོན་ལྷ་ལ་རབ་གུས་པས། །ཚོགས་བཅས་ཡོན་ཏན་གཟུང་བྱེད་ཅིང། །རྡོ་རྗེ་དམ་ཚིག་པ་ཡི་སྤུན། །མིག་གི་  
འབྲས་བུ་བཞིན་དུ་བསྐྱང། །འདི་དག་ལ་གུས་སྨོད་བྱེད་པ། །ཚེ་སྲོག་རྡོ་རྗེ་གཏུམ་པོས་འཕྲོག་སྔགས་རྣམས་དུས་སུ་བརྗོད་བྱ་ཞིང། །ཕྱག་རྒྱ་རྒྱུན་དུ་བཅིང་བར་བྱ། །གསང་  
བའི་ཚིག་དང་མཚན་མའི་ཚོགས། །དུས་ཀུན་དག་ཏུ་སྦ་བྱས་ཏེ་།བདུད་རྩི་ལྔ་པོ་ཤ་སོགས་རྣམས། །མཉམ་པར་ཤེས་པས་རྒྱུན་དུ་སྤྱད། །བྲོ་དྲུག་གླུ་དྲུག་སྟབས་པ་  
ཡི༑ ༑བརྟུལ་ཞུགས་གནས་སྐབས་དག་ཏུ་བྱ། །ཉོན་མོངས་ཆོས་ལྔ་འདོད་ཡོན་ལྔ། །དམ་ཚིག་ཉམས་པས་ཤེས་པར་སྤྱད། །རྡོ་རྗེ་དྲིལ་བུའི་ཕྱག་རྒྱ་ཆེ། །གནས་གསུམ་  
བརྟུལ་ཞུགས་ལ་གནས་ཤིང། །ལུང་བསྟན་རྗེས་གནང་དབུགས་འདོན་པའི། །ཆོ་ག་བཟང་པོ་སྤྱད་པར་བྱ། །དེས་ནི་རྡོ་རྗེ་སློབ་དཔོན་མཆོག་ཡོན་ཏན་བཟའ་བའི་གནས་  
ཐོབ་འགྱུར། །རྡོ་རྗེ་དྲིལ་བུའི་ཕྱག་རྒྱ་སྐུ། །ཡང་དག་སྔགས་ཀྱིས་བྱིན་བརླབས་ཏེ། །མ་འོངས་གཟུང་བའི་བློ་གནས་པས། །གསང་བའི་དམ་ཚིག་རྗེས་སུ་ཟུངས། །ཨོཾ་སརྦ་  
ཏ་ཐཱ་ག་ཏ་སྭ་ར་པདྨ་ས་མ་ཡ་སྟྭཾ། །ཨོཾ་ད་དུ་ཤྲཱི་པདྨོ་གྷཱན་དྷ་ཨ། ཨོཾ་མ་ཧཱ་པདྨོ་སཱ་ཧཱ་སརྦ་ཏ་ཐཱ་ག་ཏ་ཀ་ཡ་ཝ་ཀ་ཙིཏྟ་ཧཱུཾ་ཕཊ། མཆོད་པ་བཀྲ་ཤིས་བཟང་ལ་བཀླགས། བརྟུལ་  
  
  
༄༅། །ཞུགས་མཆོག་ཏུ་གྱུར་པ་ཡིན། །བདག་དང་གཞན་གྱི་དོན་སྤྱོད་པའི། །དངོས་གྲུབ་ཐུན་མོང་ཆོ་གའི་ལས། །ཞི་རྒྱས་དབང་དང་དགུག་པ་དང། །དབྱེ་  
རྨོངས་བསྐྲད་པའི་ཆོ་ག་དང། །གསང་པ་ལ་སོགས་ལས་རྣམས་ཀུན་།གསང་བའི་དཀྱིལ་འཁོར་འདི་ཡི་ཚུལ། །ཁྱོད་ཀྱིས་གང་འདོད་གྲུབ་པར་གྱིས། །དེ་ནས་རང་བཞིན་  
འོད་གསལ་བའི། །པདྨའི་དཀྱིལ་འཁོར་རབ་སྦྱོར་བས། །འཁོར་བའི་ཆོས་རྣམས་ཟིལ་གནོན་ཅིང། །ཕྱོགས་བཅུར་དམ་ཆོས་གསུང་སྒྲོགས་ཤིང། །ཕ་རོལ་ཕྱིན་དྲུག་  
གནས་འཕགས་ཏེ། །སྒྲོ་འདོགས་ཐེ་ཚོམ་གཅོད་པར་བྱེད། །ལུང་བསྟན་བདེ་གཤེགས་སྲས་བཅས་ཀྱིས། །རིགས་མཆོག་མཛད་པ་བླ་ན་མེད་།རྒྱལ་བ་ཀུན་གྱིས་  
ལུང་བསྟན་མཛད། །ཁམས་གསུམ་འཛིན་བཅས་ཀུན་ལས་གྲོལ། །འདོད་ཆགས་བྲལ་བ་ལྟ་བུའི་སྡིག་ཁམས་གསུམ་ཀུན་ན་གཞན་མེད་དེ། །དེས་ན་འདོད་ལ་  
ཆགས་བྲལ་བར། །ཁྱེད་ཀྱིས་ནམ་ཡང་མ་བྱེད་ཅིག་ཨོཾ་མཧཱ་ས་མ་ཡ་ཧཱུཾ་ཕཊ། གསང་སྔགས་རྒྱུད་རྣམས་འཛིན་བྱ་དང། །ལྷ་དང་སློབ་དཔོན་གཟུང་བར་བྱ། །འདི་  
ནི་སངས་རྒྱས་ཐམས་ཅད་ཀྱིས། །གསུང་གཅིག་སྒོ་ནས་གསུངས་པ་ཡིན་།འགྲོ་རྣམས་ཀུན་ལ་ཕན་པའི་བློས། །དཀྱིལ་འཁོར་ལ་སོགས་བརྩོན་པར་གྱིས། །དད་  
  
  
།གང་འདོད་འབྲས་བུའི་ཚུལ་ལ་སྦྱོར། །མཆོག་ཏུ་གསང་བའི་གྲོང་ཁྱེར་འདིར། །གང་གིས་འདོད་དོན་གང་གཉེར་པ། །དེས་ནི་སྒྲིབ་སོགས་  
ཀུན་སྤངས་ཤིང། །མཆོག་གནས་ཡེ་ཤེས་གསལ་བར་སྦྱོར། །བདེ་ཆེན་གསང་བའི་ཐེག་པ་ཆེ། །ཚེ་འདི་བྱང་ཆུབ་འགྲུབ་པར་བྱེད། །ཉོན་མོངས་དགྲ་སོགས་ལས་གྲོལ་  
བའི༑ ༑བདེ་བ་ཆེན་པོའི་གནས་ཐོབ་པའོ། །དེ་ནས་ལྷ་དང་བཞུགས་གནས་པའི། །རྣམ་དག་དེ་ཉིད་བསྟན་བྱ་སྟེ། །མཆོད་སྦྱིན་གཏོར་ཚོགས་མགྲོན་གཉེར་ཅིང། །བཀྲ་ཤིས་  
འགྲོ་བའི་ཚོགས་གསོག་བྱ། །སླར་ཡང་སློབ་མ་བློ་ལྡན་པས། །ཡོན་མཆོག་བླ་མ་ལ་ཕུལ་ཏེ། །མཎྜལ་མཆོད་པའི་ཚོགས་རྣམས་ཀྱིས་།མཉེས་བྱས་གསོལ་བ་གདབ་པར་བྱ། །  
ཤེས་རབ་ཡན་ལག་ཕུན་སུམ་ཚོགས། །བཅུ་དྲུག་ཡང་ན་ཉི་ཤུ་བཞི་།རྡོ་རྗེ་བླ་མ་ལ་ཕུལ་ཏེ། །བྱིན་གྱིས་བརླབ་པའི་ཆོ་ག་བྱ་།ཁྲུས་བྱས་དྲི་ཞིམ་རྒྱན་གྱིས་ཀླུབས། །སྣ་  
ཚོགས་སྔགས་དང་ཕྱག་རྒྱས་སྦྱང། །རིགས་ཀྱི་ལྷ་དང་ལྡན་བྱས་པས། །དམ་ཚིག་བསྐུལ་བའི་བརྡས་མཚོན་ཏེ། །གཉིས་མེད་ཡེ་ཤེས་སྙོམས་འཇུག་བྱ། །བྱང་ཆུབ་  
སེམས་ཀྱི་ཆུ་རྒྱུན་གྱིས། །རང་གི་དཀྱིལ་འཁོར་མཆོད་བྱས་པས་།སློབ་དཔོན་ཚོགས་ལ་དབང་ཡང་བསྐུར། །ཇི་ལྟར་རྒྱལ་བ་སྲས་མཆོག་གིས། །འཇུག་པ་པོ་རྣམས་  
  
  
༄༅། །ཚིམ་མཛད་པའི། །གཉིས་མེད་ཡེ་ཤེས་གསང་བའི་དོན་།དབབ་པའི་ཕྱག་རྒྱ་ལས་བྱུང་བའི། །ཨ་ལ་ལ་ཧོ། ཨོཾ་ཨཱཧཱུཾ་ཨ་ཧོ་སུ་ཀ་རང་གི་གནས། །  
ཨ་ཧོ་རེ་ཏི་ཚིམ་པར་མཛད། །དཀྱིལ་འཁོར་ཀུན་ལ་རང་བཞིན་གནས་།ཤེས་རབ་མཆོག་ལྡན་བྱིན་བརླབས་པ། །སློབ་མའི་ལག་ཏུ་གཏད་པར་བྱ། །རང་བཞིན་བདེ་བའི་ཡེ་  
ཤེས་ཉིད། །ཟག་པ་མེད་པའི་དོན་གསལ་འགྱུར། །རྣམ་པར་རྟོག་པའི་སེམས་ཀྱིས་ནི། །རང་གི་དངོས་ཉིད་མཐོང་བར་འགྱུར། །ཨེ་མ་ཧོ་འགྲོ་བའི་གནས་འདི་དག་  
དེ་བཞིན་ཉིད་ལས་གཞན་དུ་འཁྲུལ། །དེ་དག་བདེ་ཆེན་ཡེ་ཤེས་པས་།གཞན་དུ་འགྱུར་བ་ཅི་ཡང་མེད། །ཡེ་ཤེས་འདི་ནི་ཤིན་ཏུ་ཕྲ་།རྡོ་རྗེ་སྙིང་པོ་མཁའ་འདྲ་ཞིང།།  
རྡུལ་བྲལ་ཐར་པ་ཞི་བའི་ཆོས། །རང་གི་རང་བཞིན་དེ་ཉིད་དོ་།དེ་ནི་སྦྱིན་སྲེག་གསང་བའི་དོན། །ཁྱེད་རྣམས་ཀུན་ལ་ཕྱིར་བཤད་དེ། །དཀྱིལ་འཁོར་ཆེན་པོ་ཕྱོགས་  
བཞི་འམ། །གཞན་ཡང་གནས་གཞན་གང་འཐད་པར། །ཞི་རྒྱས་དབང་དང་མངོན་སྤྱོད་དང། །ལས་ཀུན་པ་ཡི་ཐབ་ཁུང་བརྩམ། །ཟླུམ་པོ་ཁྲུ་གང་ཟླ་གམ་དང། །གྲུ་  
གསུམ་སྣ་ཚོགས་དབྱིབས་ཅན་ནོ། །དེ་དག་དཀར་སེར་དམར་དང་ནག་སྣ་བཞི་ཀུན་གྱིས་མཚོན་པའོ། །རྡོ་རྗེ་འཁོར་ལོ་པདྨའི་རྒྱན། །སྣ་ཚོགས་རྡོ་རྗེ་མཚོན་ཆ་ཅན། །  
  
  
།ཁྲུ་གསུམ་དེ་ཡི་ཞབས་སུ་ཕྱེད། །བུད་ཤིང་ཡམ་ཤིང་སོ་སོ་ཡི། །མཚན་ཉིད་ལོ་འབྲས་ཁ་དོག་རོ། །རྩེ་མོ་ཆ་ལས་སོར་བཞི་དང། །སོར་  
བརྒྱད་བཅུ་དྲུག་ཉི་ཤུའི་ཚད། །སྦམས་པའི་སོ་སོའི་མར་གྱིས་བྱུག་།རིམ་བཞིན་རྩ་བ་བུད་ཁང་ནི། །ཟླུམ་དང་གྲུ་བཞི་ཟླ་གམ་དང། །གྲུ་གསུམ་ཚུལ་དུ་བརྩིག་པར་  
བྱ༑ ༑ལྷ་རྣམས་ཀུན་གྱི་ཁང་པ་ཉིད། །མེ་ཡི་གནས་སུ་བཞག་བྱས་ཏེ། །སོ་སོའི་ལས་དང་མཐུན་པ་སྟེ། །ཨགྣེ་ར་ཛ་འབོད་པར་བྱ་།གཡས་པ་མི་འཇིགས་ཕྱག་རྒྱས་གཡོབ། །གཡོན་  
པ་བགྲང་ཕྲེང་གཟུང་བར་བྱ། །ཨོཾ་ཨེ་ཧྱེ་ཧི་ཨགྣེ་ཡེ་མཧཱ་པ་བ་ཧི་སཱཧཱ། ཁྲོ་བོའི་རྒྱལ་པོས་གསུང་བྱ་སྟེ། །མེ་ལྷའི་གདན་མཆོད་པདྨ་དབུལ། །དེ་རྗེས་མཆོད་པ་རྣམ་ལྔ་དང། །  
བསྲེག་རྫས་མ་ལུས་དབུལ་བྱས་ནས། །ལྷ་རྣམས་མཆོད་པའི་ཕྱག་ཚང་དུ། །བསྟོད་ཅིང་གསོལ་བ་གདབ་པར་བྱ། །གཡས་གཡོན་དགང་གཟར་བླུགས་གཟར་གྱིས། །ཁུ་བཅུད་  
འཛག་པའི་རྣམ་གྲངས་དབུལ། །ཨོཾ་མཧཱ་ཨ་ན་ལ་མཧཱ་བཧུ་ཏཱ་བཛྲ་ལ་བསྨི་ཀུ་རུ་ཧཱུཾ་སརྦ་དུཥྚཎ་ཧཱུཾ་ཕཊ། མེ་ལྷ་མཆོད་པའོ། །ཨོཾ་མཧཱ་ཀུ་རུ་པཉྩ་ཧཱུཾ། དགང་བླུགས་དབུལ་བའི་  
སྔགས་སོ། །ཨོཾ་སརྦ་བ་དྷ་ཧ་ན་བཛྲ་སཱཧཱ། ཏིལ་གྱིའོ་།ཨོཾ་བཛྲ་པུཥྤེ་ཧཱུཾ། མེ་ཏོག་གིའོ། །ཨོཾ་སརྦ་ཨགྣེ་ཡེ་སཱ་ཧཱ། ཡམ་ཤིང་ངོ། །ཨོཾ་བཛྲ་པཱུ་ཛ་མེ་གྷ་ག་ལོ་ཀེ་ཤྭ་ར་ཧཱུཾ་  
  
  
༄༅། །འཇིག་རྟེན་དབང་ཕྱུག་བྱ་བའི་མཆོད་པའོ། །ཨོཾ་དཧུ་པེ་ཏི་པ་པུ་ཤ་གནྡྷེ་སྦྱར་བའི་མཆོད་པ་རྣམས་སོ། །ཨོཾ་ཨ་པྲ་ཏི་བཛྲ་ཡེ་སཱཧཱ། ཀུ་ཤའི་འོ། །ཨོཾ་བཛྲ་  
ཨཱ་ཡུ་ཥེ་སཱཧཱ། དུར་བའི་འོ། །གཞན་ཡང་རྫས་རྣམས་གང་ཚོགས་པ། །རང་མིང་ཡི་གེ་གསུམ་སྔགས་དབུལ། །དེ་ནས་དཀྱིལ་འཁོར་ཀུན་མཆོད་ཅིང། །འདོད་པའི་དོན་  
ལ་གསོལ་བ་གདབ། །སྡིག་བཤགས་བག་ཆགས་ཀུན་བྱས་པས། །ལྷ་ཡི་དངོས་གྲུབ་ཐོབ་པར་འགྱུར། །ཐ་མ་མེ་ལྷ་མཆོད་བྱས་ནས། །འཕྲིན་ལས་སོ་སོའི་སྔགས་བརྗོད་  
ཅིང༑ ༑ཨོཾ་བཛྲ་ན་མ་སརྦ་ཏ་ཐཱ་ག་ཏ་ཧྲྀ་ད་ཡ་མ་ཀུ་རུ་ཧཱུཾ། ལྷ་རྣམས་གཤེགས་སུ་གསོལ་ཞིང། དམ་ཚིག་ལྷ་ལ་བསྡུ་བར་བྱ། །དེ་ནས་རབ་གནས་བཟང་པོ་ནི། །འགྲོ་ལ་  
ཕན་ཕྱིར་བཤད་པར་བྱ། །ས་ཕྱོགས་ཉམས་དགའ་མཛེས་པ་རུ་།གཟུགས་བརྙན་དཀྱིལ་འཁོར་ལེགས་བྱས་ཏེ། །མཆོད་རྫས་རྫས་ཀྱིས་མཉེས་བྱས་ནས། །སློབ་  
དཔོན་ཆས་སུ་གཞུག་པར་བྱ། །དཀྱིལ་འཁོར་གསལ་བར་བསྒྲུབས་བྱས་ནས། །རྟེན་ཚོགས་སྦྱང་བའི་ཆོ་ག་བྱ། །ཇི་ལྟར་རྫོགས་པའི་སངས་རྒྱས་ཀུན། །དགའ་ལྡན་  
གནས་ནས་གཤེགས་མཛད་དེ། །ལྷ་མོ་སྒྱུ་མའི་ལྷུམས་ཞུགས་ནས། །དེ་བཞིན་འདིར་ཡང་བཞུགས་སུ་གསོལ། །དཀོན་མཆོག་གནས་འདིར་བཞུགས་ནས་ཀྱང། །  
  
  
།འདི་དོན་གཟུང་བར་བྱ་བ་དང། །བྱང་ཆུབ་སེམས་མཆོག་སྤེལ་བར་མཛོད། །ནང་པར་རབ་གནས་བགྱིད་པར་འཚལ། །སློབ་མ་རྣམས་ལ་བརྩེ་  
བ་དང། །ཁྱེད་རྣམས་ལ་ཡང་མཆོད་པའི་ཕྱིར། །བཅོམ་ལྡན་བདག་ནི་གྲུབ་པ་ལ། །བཀའ་དྲིན་ཆོ་ག་མཛད་པར་འོས། །དེ་ནས་གནས་རྣམས་ཀུན་སྦྱངས་ནས། །འགྲོ་དྲུག་གནས་  
ཀུན་སྒྲོལ་བྱེད་པ། །ཐམས་ཅད་དུས་འདིར་དགོངས་སུ་གསོལ། །བྱང་ཆུབ་སེམས་དཔའ་དགྲ་བཅོམ་དང། །གསང་བའི་སྔགས་ལྡན་ལྷ་རྣམས་ཀུན། །འཇིག་རྟེན་མཆོད་པའི་  
དོན་ཕྱིར་རོ། །རབ་གནས་བཟང་པོར་འོས་པ་ལགས། །དེ་ནས་གནས་རྣམས་ཀུན་སྦྱངས་ནས། །བྱིན་གྱིས་བརླབས་པ་རྫོགས་བྱས་ཏེ། །རང་གི་དཀྱིལ་འཁོར་ཇི་ལྟ་བར། །དབང་  
བསྐུར་ཆོ་ག་རྫོགས་བྱས་ནས། །སྦྱིན་སྲེག་གཏོར་མ་ལ་སོགས་གཏང་།ཞེས་གསུངས་སོ། །དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་པའི་གསང་བ་དཔལ་རྟ་མཆོག་  
རོལ་པའི་རྒྱུད་ཆེན་པོ་ལས། ལམ་ཁྱད་པར་དུ་འཕགས་པའི་ལེའུ་སྟེ་བརྒྱད་པའོ།། །།དེ་ལྟར་དེ་བཞིན་གཤེགས་པའི་མཐུས་ཐམས་ཅད་འདུལ་བར་མཛད་པ་དེའི་  
ཚེ་བདུད་ཀྱི་རྒྱལ་པོ་ཤིན་ཏུ་མྱ་ངན་སྐྱེས་ཏེ། ཀྱེ་མའོ་ཧོ་སངས་རྒྱས་འདིར་ནི་བདག་གི་གནས་ལ་སོགས་པ་བཅོམ་ཞིང་བརླག་པར་བྱེད་ན། ཐབས་ཇི་ལྟ་བུས་གདུལ་བར་བྱ། འོན་  
  
  
༄༅། །ཀྱང་འདི་ཉིད་ལ་ནི། བདག་ཅི་ཡང་བྱ་བའི་གནས་མེད་ཤིན་ཏུ་དམན་པར་གྱུར་པ་དག་དང་མཚུངས་པར་འགྲན་ནམ། དེ་བཞིན་དུ་  
འཇིག་རྟེན་གསུམ་པ་འདི་དག་ནི། སྲིད་པ་མི་བསྲེག་བརླག་པར་བྱ་བའི་འཕྲིན་ལས་ཡིན་པས། ཐམས་ཅད་ལ་བཀའ་བསྒོ་ཞིང། ལས་ངན་པ་འདི་དག་ལ་བཟློག་  
པར་བྱའོ་ཞེས་བསམ་མོ། །དེ་ནས་འཇིག་རྟེན་གསུམ་གྱི་གནས་ན་མཐུ་ཆེ་བ་དང། དབང་དང་གཟི་བརྗིད་ཐམས་ཅད་འདུས་ནས་ཀྱེ་ཁྱེད་རྣམས་བདག་ལ་ཉོན་ཅིག་  
འཇིག་རྟེན་གྱི་ཁམས་འདི་དག་ནི། རྒྱལ་པོ་གཅིག་གི་དབང་དུ་མ་གནས་ན། ཐམས་ཅད་སྲིད་པ་འཇིག་པར་འགྱུར་རོ། །དེས་ན་ཕྱོགས་ཐམས་ཅད་འཁོར་དང་བཅས་  
པ་འདུས་ལ། བདག་གི་བཀའ་ཉན་པར་མཛོད་ཅིག་ཅེས་བསྒྲགས་སོ། །དེའི་ཚེ་འཇིག་རྟེན་གྱི་དྲག་བྱེད་ཆེན་པོའི་ཚོགས་ཀྱིས་རང་རང་གི་རྫུ་འཕྲུལ་བསྟན་ཅིང་སྨྲས་པ་  
ཁྱེད་ཇི་ལྟ་བུའི་ང་རྒྱལ་ཅན་ཞིག་ཡིན། ངེད་རྣམས་རེ་རེ་ཡང་འཁོར་དཔག་ཏུ་མེད་པ་སྐྱོང་བའི་རྒྱལ་པོ་ཆེན་པོ་ཡིན་པས། ཡུལ་འཁོར་གྲངས་མེད་པ་ལ་དབང་བྱེད་  
ཅིང། གཞན་གྱི་རེ་གནས་དམ་པར་གྱུར་པ་ལགས་པས། ཁྱོད་རང་བཞིན་གནས་ན་ལེགས་སོ་ཞེས་མཐུན་པར་བརྗོད་པས། བདུད་ཀྱི་རྒྱལ་པོ་ཡང་ཤིན་ཏུ་ཉོན་མོངས་  
  
  
ལྷར་བཅས་འཇིག་རྟེན་འདི་དག་ཀུན། །ང་ཡི་བཀའ་ལས་གནས་པ་ཡིན། །སྐྱེ་འགྲོ་མ་ལུས་གང་དག་ཀུན། །རྒྱལ་པོའི་བཀའ་གསང་ཉན་པར་  
གྱིས༑ ༑ཁམས་གསུམ་བདག་པོ་ལྷ་ཡི་ལྷ། །ས་རྣམས་ཀུན་གྱི་ས་སྟེར་པ། །བདག་ནི་མཐུ་དང་རྫུ་འཕྲུལ་ཚད། །ཀུན་གྱི་འགྲན་པར་ནུས་མ་ཡིན། །ང་ཡི་བཀའ་ལས་འདའ་བྱེད་ན། །  
སྲོག་སྲིད་བརླག་ཅིང་གནས་ཀྱང་འཐོར། །ཞེས་བརྗོད་དོ། །དེ་ནས་ཚངས་པའི་རྒྱལ་པོ་རང་གི་འཁོར་དཔག་ཏུ་མེད་པ་བསྡུས་ཏེ་དེ་དག་གི་དབུས་ནས་སྲིན་པོ་ཆེན་པོའི་གཟུགས་  
འཛིན་པའི་ཁྲོ་བོར་གནས་ནས་རང་གི་མཐུ་ལས་སྤྲུལ་པའི་ཁྲོ་བོ་དང། མཚོན་ཆའི་ཚོགས་སྤྲོ་བར་མཛད་དོ། །དེ་བཞིན་དུ་ཁྱབ་འཇུག་དང། དབང་ཕྱུག་ཆེན་པོ་དང། བརྒྱ་བྱིན་དང་  
ཚོགས་ཀྱི་བདག་པོ་དང། བཧྲིང་གི་རི་ཏི་དང། གཞོན་ནུ་གདོང་དྲུག་པ་རྣམས་ཀྱིས་ཀྱང་རང་རང་གི་འཁོར་དཔག་ཏུ་མེད་པ་བསྡུས་ཏེ་དེ་དག་གི་དབུས་ན་འགྱིང་ཞིང་སྤྲུལ་པ་བསམ་མི་ཁྱབ་  
པར་སྤྲོས་ཏེ་དབང་དང། རྫུ་འཕྲུལ་སྟོན་ཏོ། །རི་རབ་ཀྱི་ཁ་ཁྱེར་ལ་གནས་པའི་རྒྱལ་པོ་ཆེན་པོ་བཞིས་ཀྱང་རང་རང་གི་འཁོར་གྱི་དབུས་ན་འགྱིང་ཞིང་མཐུ་དང་རྫུ་འཕྲུལ་སྟོན་པར་མཛད་  
དོ༑ ༑གསེར་གྱི་རི་ལ་གནས་པའི་ཕྱོགས་སྐྱོང་བརྒྱ་བྱིན་དང་དབང་ལྡན་དང། གཤིན་རྗེ་དང། བདེན་བྲལ་དང། ཆུ་ལྷ་དང་གནོད་སྦྱིན་དང། ཉི་མ་དང། སའི་ལྷ་རྣམས་ཀྱིས་ཀྱང་རང་  
  
  
༄༅། །རང་གི་གནས་དང་བཅས་པར་འཇིགས་པའི་མཚོན་ཆ་དང་བཅས་པར་འཁོད་དོ། །ཉི་མ་དང། ཟླ་བ་དང། མིག་དམར་དང། ཕུར་བུ་དང། པ་བསངས་  
དང། སྤེན་པ་དང། གཟའ་ཆེན་པོ་རྣམས་ཀྱིས་ཀྱང་རང་རང་གི་འཁོར་དང་བཅས་པས་འཇིགས་པའི་ཁྲོ་བོའི་ཚོགས་དང། མཚོན་ཆར་བཅས་པས་འཁོད་དོ། །མཐའ་ཡས་  
དང། འཇོག་པོ་དང། སྟོབས་ཀྱི་རྒྱུ་དང། རིགས་ལྡན་དང། ནོར་རྒྱས་དང། དུང་སྐྱོང་དང། པདྨ་དང། ཆུ་ལྷ་རྣམས་ཀྱིས་རང་རང་གི་གཡོག་འཁོར་རྣམས་དང། འཇིགས་པའི་  
སྤྲུལ་པས་འཁོད་དོ། །དེ་བཞིན་དུ་ཁམས་གསུམ་གྱི་དྲེགས་བྱེད་ཀྱི་ཚོགས་གནས་པའི་གནོད་སྦྱིན་དང། དྲི་ཟ་དང། གྲུལ་བུམ་དང། འགྲོ་བ་དྲུག་གཙོ་བོ་དབང་ཆེ་ཞིང་མཐུ་  
ཡོད་པ་རྣམས་དང། མ་མོ་རྣམས་དང། གཤིན་རྗེ་དང། ལྷ་མ་ཡིན་རྣམས་དང། འདབ་བཟང་དང། སྲིན་པོ་དང། ནམ་མཁའ་ལྡིང་དང་རྒྱུ་སྐར་གྱི་ཚོགས་སུ་བཅས་པ་  
རྣམས་ཀྱིས་ཀྱང་རང་རང་རང་གི་འཁོར་གྱི་དབུས་ན་འཇིགས་པའི་གཟུགས་ཀྱིས་མཚོན་ཆ་དང་ང་རོ་དང་བཅས་པས་རྣམ་པར་འཕྲུལ་ཞིང་འཁོད་དོ། །དེ་ནས་བདུད་ཀྱི་རྒྱལ་པོ་  
ཡང་ཉོན་མོངས་པ་སྐྱེས་ཏེ་རང་གི་འཁོར་རྣམས་འདུ་བར་མཛད་ཅིང་རྫུ་འཕྲུལ་གྱི་ནུས་པ་ཅི་ཡོད་པ་དུས་འདི་དག་གཅིག་ཏུ་སྟོན་ནས་མཚོན་ཆ་སྣ་ཚོགས་འབར་བའི་གཞལ་  
  
  
།ཁྲོ་མོའི་ཚོགས་དང་རོལ་པ་མཛད་པ་ལགས། འཁོར་བའི་ཚོགས་མཚོན་ཆ་མེ་འོད་བཅས་པ་ཕྱོགས་བཅུར་སྤྲོས་ཏེ་ནམ་  
མཁའ་ཐམས་ཅད་གང་བར་བྱས་ནས་ཐོག་སེར་ནད་དང་ཚུབ་མ་ཐམས་ཅད་སྐྱེས་སོ། །དེས་འཇིག་རྟེན་གྱི་ལྷ་ཀུན་མྱོས་ཤིང་རྨོངས་པར་འགྱུར་བ་དང། འཇིགས་པའི་ཚོགས་ཀྱི་  
ས་ཕྱོགས་ཐམས་ཅད་ནས་འཁོར་བའི་མེ་འོད་འབར་བའི་མཚོན་ཆས་བསད་ཅིང་གཏུབས་པ་ལས། སོ་སོའི་ཚོགས་བྲེད་པར་གྱུར་ཏེ་རང་གི་སྙིང་པོ་ཕུལ་ཞིང་སྐྱབས་སུ་གསོལ་ལོ། །  
དེ་ནས་ལྷ་ཐམས་ཅད་འདུ་བར་བྱེད་པའི་བདུད་ཀྱི་སྡེ་དེ་དག་ལ་གནས་དོར་ཞིང་དམ་ཚིག་བྱིན་ཏེ། སོ་སོའི་སྙིང་པོ་བླངས་ཏེ་འཁོར་ཚོགས་ཐམས་ཅད་རྗེ་དཔོན་དང་བྲལ་ཏེ། ལྷ་ཆེན་  
པོ་བརྒྱད་ནི། རང་གི་རྩེ་ལ་འཁོད་དོ། །རྒྱལ་པོ་ཆེན་པོ་བཞི་ནི། ཤར་གྱི་གླིང་ལ་འཁོད་དོ། །གནོད་སྦྱིན་དང་ཕྱོགས་སྐྱོང་དག་ནི། ཤར་གྱི་གླིང་ཕྲན་གཉིས་སུ་འཁོད་དོ། །འགྲོ་  
བ་རིགས་དྲུག་གི་སེམས་ཅན་རྣམས་ནི། ལྷོར་འཁོད་དོ། །དྲི་ཟ་དང་མ་མོ་རྣམས་ནི། ལྷོའི་གླིང་ཕྲན་ལ་དགོད་དོ། །ལྷ་མ་ཡིན་རྣམས་ནི་ནུབ་ཏུ་འཁོད་དོ། །གཤིན་རྗེ་དང་འདབ་བཟང་  
དང་སྲིན་པོ་རྣམས་ནི། ནུབ་ཀྱི་གླིང་གི་གླིང་ཕྲན་གཉིས་ལ་འགོད་དོ། །གཟའ་དང་རྒྱུ་སྐར་རྣམས་ནི། བྱང་དུ་འཁོད་དོ། །དེ་བཞིན་གཤེགས་པ་ཐམས་ཅད་ཀྱི་དགོངས་པ་གསང་བ་བླ་ན་མེད་  
  
  
༄༅། །པ་ལས། བདུད་ཀྱི་སྤྲུལ་པ་བསྟན་པའོ།། །།དེ་ནས་བདུད་ཀྱི་རྒྱལ་པོ་དེ་ཉིད་ཤིན་ཏུ་དགའ་ཞིང་འཁོར་ཐམས་ཅད་ལ་བཀའ་བསྒོ། །རྒྱལ་པོ་གཅིག་གི་འཁོར་  
དུ་གནས་པས་ནི། ཡིད་དང་མཐུན་པར་སྤྱོད་པས་གནས་པ་ཡིན་པས་ཁྱེད་རྣམས་ཀྱིས་ཀྱང་ངས་ཇི་ལྟར་བསྒོ་བའི་བཀའ་བཞིན་ཉོན་ལ་ཐར་པའི་ལམ་འདི་ཆོད་ལ་སྟོན་པ་གཞན་  
ལ་གུས་པར་མ་བྱེད་ཅིག་ཁོ་བོས་འཇིག་རྟེན་སྟོངས་པར་འོང་ངོ་།བསམ་པ་རྒྱ་ཆེན་པོ་མེད་པའི་འགྲོ་བ་འདི་དག་ནི། གཏི་མུག་ཅན་གྱི་རང་བཞིན་ཏེ། བྱོལ་སོང་ལྟ་བུ་ཡིན་པས། བདེ་ལེགས་  
ཀྱི་གནས་ཐོབ་པའི་དོན་མེད་པ་ཡིན་ནོ། །ཡང་ཚིགས་སུ་བཅད་དེ་སྨྲས་པ། ཀྱེ་འདུ་ཤེས་མེད་པའི་འགྲོ་བ་དག་རང་གི་བདེ་བ་སྤོང་བྱེད་ཅིང། །ཐར་པའི་ལམ་གཞན་སྒྲུབ་བྱེད་པ། །དེ་དག་  
འཁྲུལ་པས་རང་རྒྱུད་བརླག་ཉེས་འདོད་བདེ་ལེགས་སྤོང་བྱེད་པ་།རྨོངས་པས་འགྲོ་རྣམས་སྙིང་རེ་རྗེ། །རེ་ཞིག་ཐུགས་རྗེ་སྐལ་ལྡན་པས། །བདག་གི་འཁོར་དུ་འདུས་པ་ཡིན། །གནས་  
གཞན་གོང་མ་ཐོབ་འདོད་པས། །བདག་ལ་དད་སེམས་གུས་པར་གྱིས་ཤིག་ཅེས་བསྒོའོ། །དེ་དག་གིས་ཀྱང་དེ་ལྟར་ཉན་ཏེ་རང་རང་གི་གནས་ཤོར་ཞིང་མྱ་ངན་གྱི་སེམས་སྐྱེས་ཀྱང་ཇི་ལྟར་བྱ་  
བའི་ཐབས་མེད་དེ། དེ་ལྟར་འཁོད་ཅིང་གནས་སོ། །དེ་ནས་བདུད་ཀྱི་རྒྱལ་པོ་རང་གི་གནས་སུ་སོང་སྟེ། འཁོར་དང་བཅས་པ་རྣམས་དགའ་བའི་ལོངས་སྤྱོད་འདོད་པའི་ཡོན་ཏན་ལ་སྤྱོད་ཅིང་  
  
  
།ཇི་ལྟར་ཁམས་གསུམ་ཀུན་གྱི་བདག་པོ་ནི། བདག་ཡིན་པས་འདི་ལས་ལྷག་པའི་བསྒྲུབ་བྱ་ནི། གཞན་དག་ཡོད་པར་བདག་གིས་མ་མཐོང་ངོ། །ད་སངས་  
རྒྱས་ཀྱི་ཚོགས་དང། བྱང་ཆུབ་སེམས་དཔའ་དག་ཀྱང་བདག་གི་དབང་དུ་བསྡུ་ན་ཐབས་ཇི་ལྟར་བརྩམ་ཞིང། རང་གི་འཁོར་དག་ལ་ཡང་འདྲི་བར་བྱེད་དོ། །དེ་ནས་བདུད་ཀྱི་གྲོང་ཁྱེར་ཀུན་ལ་བསྒོ་སྟེ་  
སངས་རྒྱས་ཀྱི་འཁོར་རྣམས་ལ་མི་དགེ་བའི་ལྟས་དང། མཚན་མ་ངན་པའི་ཆོ་འཕྲུལ་སྣ་ཚོགས་ཀྱི་སྒྲུབ་པ་ཐམས་ཅད་དུ་རབ་ཏུ་འཆད་ཅིང། ཅི་འདོད་པ་རྣམས་ལ་གྲུབ་པར་བྱ་ན། བདག་ཅག་ལ་མོས་  
པ་བྱེད་དོ། །དེའི་རྗེས་ལ་དེ་དག་གི་གཙོ་བོ་རྣམས་བདག་གི་འཁོར་དུ་འདུས་པའི་ཚེ་ཐབས་སྣ་ཚོགས་ཀྱི་སྒོ་ནས་གདུལ་བར་བྱའོ། །གལ་ཏེ་འོངས་པར་མ་ནུས་པ་དག་ནི། ཁོ་རང་གི་གནས་དེ་  
ཉིད་དང་བཅོས་པ་གཞོམ་པར་བྱའོ་ཞེས་བརྗོད་དོ། །དེའི་སྟོང་གསུམ་གཡོ་བར་བྱེད་པའི་ཚོགས་ཀྱི་ཁྲོ་བོའི་མཚོན་ཆའི་ཚོགས་དང་བཅས་པ་སྤྲུལ་ནས་དཀར་པོའི་རིས་ལ་དགའ་  
བའི་འགྲོ་བ་རྣམས་མ་ལུས་བཅོམ་ཞིང། ས་ལ་གནས་པའི་བྱང་ཆུབ་སེམས་དཔའ་རྣམས་ཀྱང་བརླག་པར་བཤམས་པ་ལས། བདེན་པའི་མཐུ་གང་ལ་གནོད་པར་མ་གྱུར་ཏོ། །  
དེ་ནས་རབ་ཏུ་ཁྲོས་ཏེ་བདག་གི་ཁམས་གསུམ་འདི་དུས་གཅིག་ཏུ་གདུལ་བར་བྱ་སྤྱོད་པ་ལ་ངན་པའི་ཚུལ་ཅན་གཡོ་སྒྱུ་དང་བཅས་པ་འདི་དག་མི་འདུལ་ལམ། དེ་རང་གི་སྡེ་  
  
  
༄༅། །ཚན་འོག་མ་ལ་གནས་པ་ཀུན་བསྐུལ་ཏེ་ཐར་པའི་ལམ་ལ་གནས་པ་འདི་དག་རིགས་ཀྱིས་འདུལ་བར་བྱའོ་ཞེས་བརྗོད་དོ། །དེ་ནས་ཚངས་པ་ལ་སོགས་པ་བསྒོ་བར་མཛད་  
པ་དང། དེ་དག་གིས་ཀྱང་རང་རང་གི་སྤྲུལ་པ་དང། མཚོན་ཆ་རྣམས་ཕྱོགས་ཀུན་ཏུ་སྤྲོ་ཞིང། རང་གི་གསང་སྔགས་དྲག་པོའི་ཚོགས་དག་ཀྱང་རྗོད་པར་བྱེད་དོ། །དེས་འཇིག་རྟེན་འཁྲུགས་ཤིང་  
གཡོས་ནས་ཐམས་ཅད་བྲེད་པར་གྱུར་ཏོ། །བླ་ན་མེད་པའི་གསང་བ་དཔལ་རྟ་མཆོག་རོལ་བའི་རྒྱུད་ལས། བདུད་ཀྱི་སྡེ་དང་བཅས་པ་ཤུགས་འབྱུང་བའི་ལེའུ་སྟེ་དགུ་པའོ།། །།དེ་ནས་  
བཅོམ་ལྡན་བདེ་ཆེན་མཆོག་སངས་རྒྱས་ཀུན་གྱི་བདག་ཉིད་ཀྱིས་།སྟོང་གསུམ་སོ་སོར་འདུལ་མཛད་ཕྱིར། །རྣམ་འཕྲུལ་ཏིང་འཛིན་གནས་ལ་བཞུགས། །དེ་བཞིན་ཉིད་ལས་མ་གཡོས་  
ཀྱང། །ཐུགས་རྗེ་ཆེ་དང་སྨོན་ལམ་མཐུས། །སོ་སོའི་ལས་རྟོག་མཐུན་བཞིན་དུ། །སྣ་ཚོགས་རྟོག་པའི་ཚུལ་མ་སྟོན། །འདོད་ཆགས་ལ་ཞེན་སྨོན་པ་དག་ཆགས་པ་ཆེན་པོས་འདུལ་བར་མཛད། །དེ་  
བཞིན་ཞེ་སྡང་གཏི་མུག་དང། །ང་རྒྱལ་ཕྲག་དོག་འདུལ་དོན་དུ་།མཐུན་བྱས་སྣང་བ་སྣ་ཚོགས་དང། །མི་མཐུན་སྒོ་ནས་འདུལ་བར་མཛད། །པདྨོ་བདེ་གཤེགས་རྡོ་རྗེ་དོན། །རིན་ཆེན་རིན་  
ཆེན་ལས་སྣ་ཚོགས། །ཕྱག་རྒྱ་ཆེ་སོགས་འཁོར་ལོས་བསྒྱུར། །ཇི་ལྟ་བ་བཞིན་དག་པར་མཛད། །ཐབས་ཆེན་རྣམ་དག་པདྨོའི་དོན་།ཤེས་རབ་སྤྲུལ་པའི་མཆོག་གྱུར་པས། །གར་གྱི་དབང་  
  
  
།རྡོ་རྗེ་ལྟ་ཉིད་སྤྲུལ་པར་མཛད། །གཞན་ཡང་མཛད་པ་རྒྱ་ཆེན་པོ། །སྣ་ཚོགས་མཐུ་ཡིས་འདུལ་མཛད་དེ་།དག་པའི་འགྲོ་བ་མཐུན་བྱས་སྐུ། །གསེར་འོད་མཚན་དང་དཔེ་བྱད་  
ལྡན༑ ༑གོ་བྱེད་ཐེག་པ་བླ་ན་མེད། །ཟབ་མོ་གསང་སྔགས་ཇི་བཞིན་པར། །རྒྱལ་བ་བདེ་གཤེགས་ཕྱག་རྒྱའི་སྐུ། །རབ་སྤྲུལ་དཀྱིལ་འཁོར་སྣ་ཚོགས་པའི། །ལ་ལས་བྱང་སེམས་རྒྱ་ཆེན་མཆོག་  
ལ་ལར་ལམ་ལྔ་དག་པར་སྦྱོང། །ལ་ལར་ཕ་རོལ་ཕྱིན་བཅུ་རྫོགས་།ལ་ལར་འབྲས་བུའི་དོན་ལ་སྦྱོར། །ལ་ལར་དགའ་ལྡན་ལྷ་ཡུལ་འཕགས། །ལྷུམས་སུ་ཞུགས་དང་བལྟམས་པ་  
དང། །འཇིག་རྟེན་སྤྱོད་མཐུན་རོལ་རྩེད་སོགས། །གཞན་གྱི་སྐུར་སྤང་བྱ་བ་བསྣམས། །བཅས་ཀའི་ཅན་གྱི་བསམ་འཕྲུལ་བ། །མཐུན་འཇུག་ཐབས་ཀྱི་བྱ་བ་མཆོག་དཀའ་ཐུབ་  
མཛད་དང་དགའ་བ་སྤྱོད། །རྡོ་རྗེ་གདན་ལ་ཡང་སངས་རྒྱས་།བདུད་འདུལ་མངོན་རྫོགས་སངས་རྒྱས་ཤིང། །རྩེ་གཅིག་ཏིང་འཛིན་བསྐུལ་ནས་བཞུགས། །ཆོ་འཕྲུལ་མཛད་པ་ཀུན་འདུལ་ཞིང།།  
ཆོས་ཀྱི་འཁོར་ལོ་རིམ་བཞིན་བསྐོར། །མྱ་ངན་འདའ་ཚུལ་རིང་བསྲེལ་སྟོན། །ཞི་ཚོགས་ཁྲོ་བོར་འཁྱིལ་བ་དང། །རང་བྱུང་དུད་འགྲོའི་གཟུགས་སྣ་ཚོགས། །སྣོད་ཀྱི་འཇིག་རྟེན་ཀུན་མཐུ་སྐུ། །  
ཚངས་པ་ཁྱབ་འཇུག་འཇིག་རྟེན་སྐྱོང། །བདུད་དང་སྲིན་པོ་གཟུགས་སོགས་ཀྱིས། །འགྲོ་བའི་ལས་རྟོག་དག་མཛད་ཅིང། །རང་གི་ཡེ་ཤེས་དོན་བཀོད་བྱ། །དེ་ཚེ་འགྲོ་བའི་གནས་མཚོན་  
  
  
༄༅། །ཚོགས། །ལས་ཀྱི་སྟོབས་ཚོགས་མཐུས་བརྡབས་རྣམས། །དེ་བཞིན་ཉིད་མཐུས་ཚོགས་ཆེན་པོས། །ཡང་དག་ལམ་ལས་རབ་གྲོལ་ཞིང། །ང་རྒྱལ་ཆེན་  
པོའི་དྲེགས་ཚོགས་སྐྱེས། །རང་གི་མཐུ་དང་རྫུ་འཕྲུལ་སྟོན་།ཉོན་མོངས་ལས་ཀྱི་ལམ་ལ་ཞེན། །རང་གི་རིགས་ཚོགས་བསྡུ་བར་བྱེད། །འཇིག་རྟེན་གསུམ་འཇིག་ཨ་ལ་ལ། །ཁམས་  
གསུམ་གཙོ་བོ་བདག་ཅག་རྣམས། །སུ་ཞིག་སྤྲུལ་པ་ཨ་ལ་ལ། །འཇིགས་པར་མཛད་པའི་འོས་མ་ལགས། །རང་གི་དཀའ་ཐུབ་བདེ་གནས་པས། །མྱ་ངན་འདས་པའི་ལམ་  
མཆོག་སྟེ། །གཞན་གྱི་བསྟན་པ་ཅི་ཞིག་བྱ། །བདེ་ཚོགས་འཇིགས་པའི་ཡན་ལག་གོ་སུ་ཞིག་རང་གི་བདེ་སྤོང་ཞིང། །གཞན་ནས་སྡུག་བསྔལ་དོན་གཉེར་བ། །གཟུགས་  
མང་སྤྲུལ་པ་བསམ་ཡས་ཀྱང། །རང་གི་སྐུ་མཛེས་བསྒྱུར་བ་དཀའ་།སྒྲ་མང་སྤྲུལ་པ་བསམ་ཡས་པས། །རང་གི་གསུང་ཉན་འཕྲོ་བྱེད་དམ། །སེམས་རྟོགས་བྱ་བའི་འོད་བཅས་  
ཀྱིས༑ ༑ཏིང་འཛིན་རྩེ་གཅིག་འགྱུར་བ་མེད། །དྲག་པོའི་སྟོབས་མཆོག་གཟི་ལྡན་རྣམས། །རང་གིས་རང་སྤྱོད་བདེ་བར་སྡོད། །དེ་ནས་བདུད་དཔུང་དང་པོ་དང། །དབང་ཕྱུག་ཚངས་པ་ཁྱབ་  
འཇུག་ཆེ། །རྒྱ་བྱེད་གླུ་དང་དྲེགས་བྱེད་རྣམས། །རབ་ཏུ་ཁྲོས་ཏེ་རང་གི་མཐུས། །སྟོན་ཞིང་དྲག་པོའི་གསང་སྔགས་དང། །གཏུམ་ཚིག་ང་རོ་འབོད་སྒྲོག་བྱེད། །དེ་ཚེ་རྒྱལ་པོའི་བྱིན་  
  
  
།མཐུན་འཇུག་ཐབས་ཀྱིས་འདུལ་མཛད་དེ། །ཐེག་པ་གསང་བ་བླ་མེད་མཆོག་ཁྱད་པར་སྒོ་གསུང་གསང་བྱེད་ཅིང་།ཡང་དག་དོན་ལ་བདེ་བཀོད་ཕྱིར། །ཐུགས་རྗེ་ཆེན་  
པོས་མཐུན་མཛད་དེ། །འཇུག་པའི་ལམ་རིང་བདེ་བསྟན་ཞིང། །དགའ་བའི་སྒོ་ནས་བདེ་མཛད་ཀྱང། །རང་གི་ཉོན་མོངས་དྲེགས་པའི་མཐུས། །དོན་འཇུག་མཐུན་པའི་སྤྱོད་སྒོ་འཇིག་གཏི་  
མུག་ཆེན་པོ་མུན་གཏིབས་ནས། །ང་རྒྱལ་རི་བོ་ཀུན་དུ་བཀོད། །ཞེ་སྡང་མེ་ལྕེ་འབར་བསྲེགས་ཤིང། །ཕྲག་དོག་རླུང་གིས་བསྐྱོད་བྱས་ནས། །འདོད་ཆགས་ཆུ་བོས་འབྱིན་བར་འགྱུར། །དྲེགས་  
པའི་མཐུ་ཡིས་རབ་ཁྲོས་ཏེ། །ཚོགས་རྣམས་གཅིག་ལ་གཅིག་བསྒོ་ཞིང་།གསང་སྔགས་རྫུ་འཕྲུལ་སྟོབས་ཕྱུང་ནས། །རབ་ཏུ་བསྒྲགས་པའི་མཐུ་ཡིས་ནི། །འཇིག་རྟེན་གསུམ་དག་འཁྲུག་  
པར་བྱེད། །མི་ནད་མུ་གེ་འཁྲུག་པ་དང། །མཚོན་ཆ་ལོ་ཏོག་འབྲས་བུ་འཕྲོག་འབྱུང་པོའི་འཇིགས་གཟུགས་ཉེས་ཚོགས་རྣམས། །རྒྱུན་མི་འཆད་དུ་འཁོར་བར་འབྱུང། །ས་གཞི་མེ་  
འབར་ཆུ་བདག་བྱེད། །དུག་དང་དབྱིག་དུག་རླུང་བཞིན་གཡོས། །བདེ་ལམ་མཐོ་རིས་ཐར་ལམ་གཅོད། །མི་དག་སེམས་ཀྱིས་ནོན་འགྱུར་ཞིང་།འགྲོ་རྣམས་སྡུག་བསྔལ་བསྐྱེད་བྱས་པས། །  
སངས་རྒྱས་རྣམས་ཀྱིས་ཐུགས་ཁྲལ་བསྐྱེད། །དེ་ནས་བྱང་ཆུབ་སེམས་བཅས་པའི། །འཁོར་རྣམས་དུས་གཅིག་བསྟན་པར་བཞེངས། །གཙོ་བོའི་ཕྱོགས་སུ་འདུད་བྱེད་ཅིང། །ལན་  
  
  
༄༅། །གྲངས་བསྐོར་ཞིང་ཕྱག་ཀྱང་འཚལ། །མགོན་པོ་བདེ་བ་མཉེས་བྱེད་ཅིང། །མཆོད་ནས་གསོལ་བ་གདབ་པར་བྱ། །ཐུགས་རྗེ་ཆེ་མངའ་ལྷ་ཡི་ལྷ། །བྱམས་སོགས་  
དགའ་བའི་བདུད་རྩི་ཆུས། །གདོས་བཅས་ཐལ་བར་བརླག་མཛད་པས་།ཐིམ་འགྱུར་རྡོ་རྗེ་ཡེ་ཤེས་ཚོགས། །ཆོ་འཕྲུལ་དཀྱིལ་འཁོར་བསྟན་དུ་གསོལ། །མཛད་པའི་བྱིན་རླབས་བསྟན་  
དུ་གསོལ། །དེ་དག་ཉོན་མོངས་རླབས་འཁྲུག་པས། །རང་བཞིན་ཐར་ལམ་བདེ་བར་འཇོམས། །བྱང་ཆུབ་སེམས་ཉིད་རླན་བྲལ་ལམ། །སྲིད་གསུམ་ཡལ་བར་དོར་བྱེད་ན། །ཐུགས་རྗེ་  
ཆེན་པོ་གང་ལ་གདགས། །ཨེ་མ་ཧོ་འབྲས་བུ་མྱ་ངན་འདས། །ཨེ་མ་ཧོ་བྱང་སེམས་པདྨའི་རྫིང། །ཨེ་མ་ཧོ་བརྗོད་བྲལ་ཀུ་མུ་ཏ། །ཨེ་མ་ཧོ་མེ་ཏོག་འབྲས་བཅས་ཤིང། །འདི་དག་  
དཀྱིལ་འཁོར་རྣམ་དག་པས། །རིགས་མཆོག་མཚན་ཉིད་ཡོན་ཏན་གནས་།དུས་འདིར་དག་པར་ག་ལ་མཛད། །ཐུགས་རྗེ་ཆེན་པོ་ག་ལ་གདགས་།འདི་དག་སྐལ་ལྡན་གསུང་  
བའི་སྣོད། །རྡོ་རྗེ་ཐེག་པའི་བསྟན་པ་འཛིན། །ད་ལྟར་རྣམ་རྟོག་རི་བོས་ནོན། །ཐབས་ཀྱིས་འདུལ་བར་མ་གྱུར་པས། །ཤུགས་ཀྱིས་བསྒྲལ་བར་བྱ་བའི་ཕྱིར། །དཀྱིལ་འཁོར་སྣ་ཚོགས་  
བསྟན་དུ་གསོལ། །ཞེས་གསོལ་ཏོ། །དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་པའི་གསང་བ་དཔལ་རྟ་མཆོག་རོལ་པའི་རྒྱུད་ཆེན་པོ་ལས། མཛད་པ་ཆེན་པོའི་ལེའུ་  
  
  
། །།དེ་ནས་བཅོམ་ལྡན་འདས་ཀྱིས་ལྷ་ཆེན་པོ་རྣམས་འདུལ་བར་བྱེད་པ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ཏེ་རྡོ་རྗེ་བཀོད་པའི་དཀྱིལ་འཁོར་ཆེན་པོ་འདི་ཉིད་  
སྐུ་གསུང་ཐུགས་ཀྱི་དབྱིངས་ནས་ཕྱུང་སྟེ་སྤྲུལ་པ་མཛད་དོ་།གྲུ་བཞི་པ་ལ་སྒོ་བཞི་པའི། །རྟ་བབས་རྒྱན་ཚོགས་ཀུན་གྱིས་སྤྲས། །རིན་ཆེན་ནོར་བུའི་ཕྲེང་སོགས་དང། །བནྡྷ་དྲིལ་བུ་འདོད་པ་ལྔ་ཡི་  
ཚོགས། །མཆོད་པ་བླ་རེ་རྒྱལ་མཚན་གདུགས། །ཁ་དོག་ཉི་ཤུ་རྩ་ལྔས་སྦྲས། །འཁོར་ལོ་རེའུ་མིག་དགུ་པ་ལས། །སེངྒེ་ལ་སོགས་གདན་ཁྲི་སྤྲས། །ཀ་ཁ་ག་གྷ་ང། ཙ་ཚ་ཛ་ཛྙ་ཉ། ཊ་ཋ་ཌ་ཌྷ་  
ཎ། ཏ་ཐ་ད་དྷ་ན། པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧ་ཀྵ། ཡེ་ཤེས་མ་འདྲེས་བདེ་ཆེན་གསལ། །རྣམ་འཕྲུལ་རིགས་མཆོག་གཟུངས་ཀྱི་དམ་ཚིག་དང། །ཁྲོ་ཞིང་འདྲེན་པའི་མདངས་  
ཀྱིས་གནས། །རིགས་གཉིས་ལུང་གིས་རྒྱུད་པའི་སྐུ། །དམར་ནག་ཞལ་གསུམ་ཕྱག་དྲུག་པ། །སེར་དཀར་དམར་བའི་ཞལ་གཉིས་དག་བཞིན་མདངས་ཚངས་པའི་ཚུལ་གྱིས་གནས། །  
དབུས་མ་ཁྲོ་འཛུམ་བརྗིད་བག་དང། །པདྨ་རྡོ་རྗེ་འཁོར་ལོ་དང་།དྲིལ་བུ་རིན་ཆེན་རྩེ་གསུམ་འཛིན། །རིན་ཆེན་ཕྲེང་བའི་ཆུན་འཕྱང་དང། །མུ་ཏིག་དོ་ཤལ་དཔུང་རྒྱན་སྤྲས། །སྟོང་གཡོགས་  
སྨད་དཀྲིས་ན་བཟའ་ཀླུབས། །དབུ་རྒྱན་སྙན་ཆ་སོར་གདུབ་ཚོགས་།མཚན་བཟང་དཔེ་བྱད་མཛེས་པར་བརྒྱན། །རིགས་ཀྱི་མཆོད་པས་དབུ་སྐྲ་སིལ། །རང་འོད་བཙུན་མོའི་སྐུ་བཅས་  
  
  
༄༅། །པ༑ ༑ཕྱུང་ནས་ཕྱོགས་བཅུའི་སྔགས་ཀྱིས་སྤྲོས། །ཧཱུཾ་ཕཊ་པདྨོ་དཧྲྀཀ་ཛ་སཱཧཱ། ཨོཾ་དུཾ་དྲུཾ་བྷིནྡྷ་ཛ་པྲ་མོ་ཧཾ། མཛད་པའི་འཕྲིན་ལས་རྫོགས་བྱས་ནས། །སླར་  
འདུས་བདག་པོའི་སྐུ་ལ་ཐིམ། །ཤར་དུ་རྣམ་སྣང་ཕྱག་རྒྱ་ཆེ་།གསེར་མདོག་ཞལ་གསུམ་ཕྱག་དྲུག་པ། །རྩེ་གསུམ་བེ་ཅོན་པདྨོ་རལ་གྲི་བནྡྷ་འཛིན། །ལྷོ་རུ་རིན་ཆེན་འབྱུང་ལྡན་ཉིད།།  
མཐིང་གཞལ་གསུམ་ཕྱག་དྲུག་པ། །རིན་ཆེན་པདྨ་གྲི་གུག་དང་།ཤཱུ་ལ་བུམ་པ་རྩེ་གསུམ་འཛིན། །ནུབ་ཏུ་སྣང་བ་མཐའ་ཡས་སྐུ་།དམར་པོ་ཞལ་གསུམ་ཕྱག་དྲུག་པ། །ཐོད་  
དབྱུག་རྩེ་གསུམ་པདྨོ་དང། །དགྲ་སྟ་འཁོར་ལོ་རལ་གྲི་འཛིན་།བྱང་དུ་དོན་ཡོད་གྲུབ་པ་ཉིད། །ལྗང་ཁུ་ཞལ་གསུམ་ཕྱག་དྲུག་པ། །རལ་གྲི་རྡོ་རྗེ་དབྱུག་པ་མདུང། །པདྨོ་རྩེ་གསུམ་  
གཤིན་རྗེའི་རྐང། །ཀུན་གྱི་གཡས་དཀར་གཡོན་པ་ནི། །དམར་ལྗང་སེར་དང་ལེ་བརྒན་མདོག་རང་གི་བཙུན་མོའི་མགུལ་ནས་འཁྱུད། །ཞལ་གཅིག་ཕྱག་གཉིས་བདག་པོ་  
ལྷར༑ ༑སྐུ་མདོག་གསང་བའི་མདངས་དང་ལྡན། །ཕྱག་དང་ཆ་ལུགས་ཀུན་གྱིས་བརྒྱན། །ཨོཾ་ཛི་ན་ཛིཀ་ལཾ། དྭེ་ཥ་ར་ཏི། སྭ་རཏྣ་དཧྲྀཀ་མཾ་མོ་ཧ་ར་ཏི། ཨོཾ་ཨཱ་རོ་ལ་ཀི་པཾ་རཱ་  
ག་ར་ཏི། ཧ་པྲཛྙཱ་དཧྲྀཀ་ཏཱཾ་བཛྲ་ར་ཏི། ཧཱུཾ་ཕཊ་སཱཧཱ། འོད་ཟེར་འཕྲོ་བའི་ཚོགས་བཅས་པས། །རིགས་ཀྱི་དཀྱིལ་འཁོར་གསལ་བར་མཛད། །འཁོར་ལོས་བསྒྱུར་རྒྱལ་ཆ་  
  
  
།དགྱེས་པའི་སྐྱིལ་ཀྲུང་ཚུལ་གྱིས་བཞུགས་།ཁྱམས་ཀྱི་ཕྱོགས་དང་མཚམས་རྣམས་སུ། །སེམས་དཔའ་བརྒྱད་དང་སེམས་མ་བརྒྱད། །ཐུགས་ཀྱི་ཡེ་ཤེས་ཡི་གེ་ལས། །  
རང་གི་གསང་སྔགས་དག་གིས་གདོན། །ས་སྙིང་དཀར་སེར་རིན་ཆེན་འཛིན། །ནམ་སྙིང་མཐིང་ག་རལ་གྲི་འཛིན། །སྤྱན་རས་དམར་སྐྱ་པདྨ་འཛིན། །གསང་བདག་ལྗང་སྐྱ་རྡོ་རྗེ་འཛིན། །  
གཡོན་པ་པདྨོ་ཡུ་བ་ཅན། །སྙེམས་པའི་ཚུལ་གྱིས་ཕྱོགས་སུ་འདུད་།སྒེག་མོ་ཕྲེང་བ་དབྱངས་དང་གར། །དཀར་སེར་དམར་ལྗང་འོད་འཕྲོ་མདོག་མེ་ལོང་རིན་ཆེན་ཕྲེང་བ་དང། །དབྱངས་  
སྙན་གར་ཐབས་མཛེས་པའི་ཚུལ། །ཨོཾ་ཀཤིར་ཛ་ཡ། ཧཱུཾ་ལཱ་སྱེ་ས་མ་ཡ་སྟྭཾ། །ཏྲཱཾ་མཱ་ལེ་ས་མ་ཡ་ཧོ། །ཧྲཱི་པདྨ་བནྡྷ་ཧྲི། གིརྟི་ར་ཧོ་ཧཾ། ཨ་ནྲྀ་ཏི་ར་ག་ཡཱ་མི་ཧཱུཾ་ཕཊ། བྱམས་པ་དཀར་སེར་  
ཀླུ་ཤིང་འཛིན། །སྒྲིབ་སེལ་འཁོར་ལོ་མཐིང་ག་སྟེ། །འཇམ་དཔལ་དམར་སྐྱ་ཨུཏྤ་ལ། །ཀུན་བཟང་ལྗང་སེར་རིན་ཆེན་སྔ། །གཡོན་པ་པདྨོ་ལྕུག་མ་འཛིན། །སེམས་དཔའི་སྟབས་ཀྱིས་  
གདན་ལ་བཞུགས། །བདུག་སྤོས་མེ་ཏོག་འཐོར་བ་དང། །མར་མེ་དྲི་ཆབ་ལྷ་མོ་རྣམས། །སེར་དཀར་དམར་ལྗང་གོ་རིམས་བཞིན། །མཚན་དང་མཐུན་པའི་རྫས་ཀྱིས་མཛེས། །ཨོཾ་མེ་ར་  
ནི༑ ཛ་དྷཱུ་བེ་པྲ་བེ་ཤ་ཐི་ལིང་སྭ་ར་མ་པ་ཡ། ཧཱུཾ་པུཥྤེ་ཨཱ་བེ་ཤ་ཧཱུཾ་སྭ་ར་ཙ་ཡ། བཾ་དའི་པཾ་བུ་གི་ནི། མུཾ་ཤེ་ར་ཙ་ཡ། ཧོ་གིནྡྷེ་ཙི་ཏ་ཡ་ཧཱུཾ་ཕཊ། ཤར་སྒོར་གཤིན་རྗེ་གཤེད་པོ་  
  
  
༄༅། །ཆེ༑ ༑མཐིང་ནག་པོ་ཅོན་རྩེ་གསུམ་ཕྲེང། །ལྷོ་སྒོར་སྟོབས་ཆེན་སེར་སྐྱའི་མདངས། །རྡོ་རྗེ་ཞགས་པ་རིན་ཆེན་ཕྲེང་།ནུབ་སྒོར་རྟ་མཆོག་འཇིགས་བྱེད་རྒྱལ།།  
ཐོད་སྤྲུལ་དྲིལ་བུ་ལུ་གུ་རྒྱུད། །བྱང་སྒོར་རྡོ་རྗེ་འཁྱིལ་བ་སྟེ། ལྗང་སྐྱ་རྡོ་རྗེ་རྩེ་གསུམ་མཐུ། །ཁྲོ་བོ་ཆ་ལུགས་རྔམ་བརྗིད་དང། །དུར་ཁྲོད་རིམ་པའི་ཆས་ཀྱིས་བརྒྱན། །ལྕགས་ཀྱུ་ཞགས་  
པ་ལྕགས་སྒྲོག་དྲིལ། །སྤྱན་དམར་འཇིགས་བྱེད་འོད་དཔུང་དང། །རྡོ་རྗེ་མཆེ་སོགས་ཁྲོ་གཉེར་ཅན། །ཡབ་ཡུམ་འཁྱིལ་བ་བརྐྱང་བསྐུམ་སྐུ། །ཧཱུཾ་ཕཊ་རུ་ལུའི་གསུང་འདོན་ཅིང།།  
ལས་ཀྱི་འཁོར་ལོ་གནོན་པའི་ཚུལ། །ཨོཾ་རུ་ལུ་པདྨ་ནྟ་ཀྲྀཏ་ཧཱུཾ་ཕཊ། ཛ་བཛྲ་ཀྲོ་དྷཱི་ཤྭ་རི་ཧཱུཾ་པྲཛྙཱ་ནྟ་ཀྲྀཏ་ཕཊ་ཧཱུཾ་རཏྣ་ཀྲོ་དྷཱི་ཤྭ་རི། ཧཱུཾ་པདྨཱ་ནྟ་ཀྲྀཊ་ཕཊ། བཾ་པདྨ་ཀྲོ་དྷཱི་ཤྭ་རི་ཧཱུཾ་བིགྷཱནྟ་  
ཀྲྀཏ༑ ཧོ་ཀརྨ་ཀྲོ་དྷཱི་ཤྭ་རི་ཧཱུཾ་ཕཊ་སཱཧཱ། ཕྱི་ནང་མེད་པར་དཀྱིལ་འཁོར་ཆེན་པོ་སྟེ། །ཐུགས་རྗེ་ཡེ་ཤེས་ཆེ་ལས་སྤྲུལ་།ཕྱག་རྒྱ་བཞི་ཡིས་རྒྱས་བཏབ་ཅིང། །དབུ་ལ་རིགས་ཀྱི་  
བདག་པོས་བརྒྱན། །འོད་དཔུང་སྤྲུལ་པའི་ལྷ་འཁོར་གྱིས། །འཇིག་རྟེན་གསུམ་པོ་སྣང་བྱེད་ཅིང། །ཚངས་པ་ལ་སོགས་ལྷ་ཆེན་བརྒྱད་རྣམས་འགུགས། །རྡོ་རྗེ་བརྗིད་གནོན་སྔགས་  
ཀྱི་མཐུས། །དེ་དག་དྲན་པ་མེད་པར་འགྱུར། །མཚོན་ཆའི་ཚོགས་ཀྱིས་སྒྲོལ་བྱས་ཏེ། །དུག་གསུམ་ཕུང་པོ་གསོལ་བར་མཛད། །འཕྲིན་ལས་ཁྲོ་བོ་བརྗིད་གླུ་ཡིས། །ལྷ་ཆེན་  
  
  
།དཀྱིལ་འཁོར་ཆེན་པོར་བཞག་བྱས་ནས། །སྔ་མའི་ཤ་རུས་གནས་ནས་སྟོན། །རྡོ་རྗེ་བདུད་རྩིའི་ཏིང་འཛིན་གྱིས། །ལྷ་ཆེན་རྣམས་ཀྱིས་སླར་ལུས་གསོལ། །འཁོར་  
བཅས་པ་ཡི་དབང་བསྐུར་ཞིང། །རྡོ་རྗེ་འཆང་གི་གྲལ་ལ་དགོད་།དམ་ཚིག་གསང་བའི་བརྡས་བསྒོས་ཤིང། །འཕྲིན་ལས་བཀའ་ཉན་གཉེར་གཏད་དེ། །གཞལ་ཡས་ཁང་གི་རྒྱན་དུ་གཞག་  
ཀུན་ཀྱང་ཚིག་དབྱངས་མཐུན་པ་བསྒོས། །དམ་ཚིག་མནའ་སྲོག་ཐལ་མྱོང་འགྱུར། །ཞེས་བརྗོད་དོ། །དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་པའི་གསང་བ་དཔལ་རྟ་  
མཆོག་རོལ་པའི་རྒྱུད་ཆེན་པོ་ལས། རྡོ་རྗེ་བཀོད་པའི་དཀྱིལ་འཁོར་སྤྲུལ་པའི་ལེའུ་སྟེ་བཅུ་གཅིག་པའོ།། །།དེ་ནས་པདྨོ་ཆགས་པའི་སྐུས། །གསུང་གི་གཟི་མདངས་རྒྱས་  
མཛད་དོ། །ཕྱག་རྒྱ་རྫུ་འཕྲུལ་གནས་སྦྱོར་བས། །གསེར་མིག་འདབ་བཟང་གྲོང་ཁྱེར་དང། །ལངྐའི་གནས་ཚོགས་སྲིན་པོའི་སྡེ། །ཀླུ་རྒྱལ་དབང་དུ་བསྡུ་བའི་ཕྱིར། །རྫུ་འཕྲུལ་ཀུན་  
སྟོབས་འཁོར་ལོ་ཡིས། །ལྷ་ཆེན་ལ་སོགས་གདུལ་བར་དགོངས། །ཏིང་ངེ་འཛིན་ལ་སྙོམས་ཞུགས་ཏེ། །པདྨ་རྟ་མཆོག་སྤྲུལ་པ་མཛད། །དེ་བཞིན་ཉིད་དབྱིངས་སྙོམས་འཇུག་  
ལས༑ ༑སེམས་དཔའ་རྒྱལ་བ་ཀུན་གྱི་ཡབ། །རྡོ་རྗེ་འཛིན་ཐུབ་དབང་ཉིད་དང། །རིགས་ཉིད་སྤྲུལ་པའི་ལུང་ལས་གྲུབ། །སྐུ་མདོག་དམར་པོ་རཱ་གའི་མདོག་ཞལ་གསུམ་རྟ་མགོ་  
  
  
༄༅། །ལྗང་ཁུ་ཅན། །ཕྱག་ན་གྲི་གུག་ཁ་ཊཱཾ་ག་ཐོད་པ་ཁྲག་མེ་དཔུང་སྤྲུལ་ལྔ། །གནས་བརྒྱད་ཀླུ་བདག་ཐོད་ཕྲེང་དང། །གླང་ཆེན་སྟག་གི་པགས་པ་གྱོན། །སྒྲ་  
སྐད་དྲག་པོ་ཕྱོགས་བཅུར་སྒྲོགས། བགེགས་ལ་སོགས་པའི་ཆ་ལུགས་ཅན་།དྲང་སྲོང་ཁྲོས་པའི་ཆ་ལུགས་ཀྱིས། །ཀླུ་ཡི་འགྲོ་བ་རྨོངས་མཛད་པ། །པདྨའི་གདན་ལ་བརྐྱང་བསྐུམ་  
གྱིས༑ ༑ཡུམ་ཆེན་དཔལ་ལྡན་མ་དང་སྦྱོར། །ཨོཾ་པདྨོ་གུ་རུ་ཧེ་ཧེ་རུ་ལུ་ཧཱུཾ་ཕཊ། འཁོར་ལོ་འབར་བ་ཕྱོགས་མཚམས་སུ། །ཡེ་ཤེས་ཁྲོ་བོ་ཆེན་པོ་བརྒྱད། །ཧྲཱི་ལས་གྲུབ་པའི་  
འཇིགས་གཟུགས་ཅན། །རྟ་མགོ་ལྗང་ཁུ་བརྗིད་པ་ཡི། །ཤར་དུ་པདྨའི་དབང་ཕྱུག་ནི། །དཀར་པོ་ཞལ་གསུམ་ཕྱག་དྲུག་པའོ། །རྡོ་རྗེ་པདྨ་ཀླུ་ཞགས་དང། །རིན་ཆེན་དབྱུག་བ་  
རལ་གྲི་མདུང། །སེངྒེ་རྒྱལ་མོ་སྐུ་དང་འཁྲིལ། །སྣ་ཚོགས་མི་མཐུན་ཞབས་ཀྱིས་གནོན། །ཉི་མ་ཟླ་བའི་སྙན་ཆས་བརྒྱན། །སྤྲུལ་གྱི་ཕྲེང་བས་གནས་ཀུན་བརྒྱན། །ལྷོ་རུ་གཟི་  
ཆེན་དྲག་པོ་ནི། །མདོག་ནག་རལ་གྲི་རྩེ་གསུམ་ལྔ། །རྡོ་རྗེ་རྩེ་གསུམ་མདའ་དང་གཞུ། །དྲག་པོ་གནས་ཀྱི་སྐུ་དང་འཁྲིལ། །མེ་རི་འབར་བས་ཀུན་ཏུ་ཁྱབ། །སྟག་མོ་བཅིངས་པས་  
གཞན་གནས་འཇིགས། །སྤྲུལ་པའི་ཕོ་ཉ་མེ་འབྲུག་གི་ཁྲོ་བོ་ཡི་ནི་དཀྱིལ་འཁོར་ཚོགས། །ནུབ་ཏུ་རྡོ་རྗེ་དྲ་བ་མཆོག་དམར་སེར་རྡོ་རྗེ་དབྱུག་པ་གྲི། །འཁོར་ལོ་སྦྲུལ་ཞགས་  
  
  
།ལྷ་མོ་འཇིགས་ཆེན་ཞབས་ཀྱིས་གནོན། །འོད་འབར་གློག་གི་ཕྲེང་བ་ཅན། །སྤྲུལ་པའི་ཕོ་ཉ་ལྕེ་སྤྱང་གདོང་།འབུམ་ཕྲག་གྲི་དང་ཐོད་ཁྲག་འཛིན། །བྱང་དུ་འོད་བྱེད་འཇིགས་ཆེན་སྐུ། །  
ལྗང་ཁུ་རྩེ་གསུམ་མདའ་བོ་ཆེ། །ནོར་བུ་དང་ཁུག་ལྕུག་མ་དུང་ཁྲག་འཆང། །ར་རོ་མིག་དམར་ཟིལ་གྱིས་གནོན། །རྒྱལ་བདག་ཁྲོ་བོའི་སྐུ་དང་འཁྲིལ། །ཅོད་པན་ཀླུ་མགོ་གདེངས་ཀའི་རྒྱན་དུས་  
མཚུངས་ཕུད་ཀྱི་སྒྲ་ཆེན་སྒྲོགས། ཀུན་ཀྱང་ཐོད་ཕྲེང་གཡང་གཞི་དང། །དུར་ཁྲོད་གནས་འབྱུང་གཙང་སྨེ་བྱེད། །མཚམས་ཀྱི་ཁྲོ་བོ་ཆེན་པོ་བཞི། །རིགས་ཀྱི་ཕྱེད་གཟུགས་ཐིག་ལེས་མཚན། །ཞལ་  
གསུམ་ཕྱག་དྲུག་འོད་མདངས་ཅན། །རྡོ་རྗེ་ཐོད་དབྱུག་ཀླུ་ཡི་སྒྲ་།ལྕེ་སྤྱང་བྱ་ཁྱུང་གནམ་ལྕགས་སྤྲིན། །འོད་ཕྲེང་ཐིག་ལེ་དབྱུག་གུའི་རྒྱན། །རྣམ་འཕྲུལ་ཀླུ་ཐབས་ཨུ་ཧ་ར། །འདོད་ཡོན་ལྷ་མོའི་  
ཚོགས་ཀྱིས་བསྐོར། །ཀུན་ཏུ་སྤྱན་དམར་རྡོ་རྗེའི་མཚན། །གནས་སུ་འཇིགས་པའི་ཧཱུཾ་སྒྲ་སྒྲོགས། །ཀླུ་ཡི་རྒྱལ་པོའི་གནས་ན་བཞུགས་།གཞན་གྱི་རྫུ་འཕྲུལ་འཇོམས་པར་བྱེད། །ཨོཾ་མཧཱ་ཧ་ཡ་གྲཱི་  
བ་པདྨ་དྷ་རུ་ནཾ་བིདྷ་ཧར་ཧཱུཾ་ཕཊ། རྩ་བའི་སྔགས་སོ་།ཨོཾ་ན་མོ་ཨུད་ཏཾ་ཧེ་རུ་ལུ་རུ་ཀཾ་པ་མུ་ཁ། ཨཱ་ཀ་རྵ་ཡ་རཀྵ་ན་གཾ་གུ་རུ་ཧཱུཾ་ཕཊ། སྙིང་པོའི་སྔགས་སོ། །ཨོཾ་པདྨ་རཀྨ་ཀུ་རྱ་ར་གཾ་རུ་ལུ་རུ་ལུ་ཧཱུཾ་ཕཊ་  
ཉེ་བའི་སྙིང་པོའོ། །དཀྱིལ་འཁོར་ཆེན་པོའི་ཕྱོགས་བཞི་རུ་།ལྕགས་ཀྱུ་ལྕགས་སྒྲོག་ཞགས་པ་དྲིལ་བུ་རྣམས། །དཀར་དམར་སེར་ལྗང་འོད་མདངས་འབར། །སེངྒེ་ལྕེ་སྤྱང་སྟག་འབྲུག་  
  
  
༄༅། །དང། །མགོ་བརྩེགས་སྤྲུལ་པའི་འཁོར་དང་བཅས། །རང་གི་ལས་ཀྱིས་འཁོད་པ་དང། །འཇིགས་པའི་ཆ་ལུགས་རྔམ་གཟུགས་གནས་།ལས་མཛད་ཀླུ་ཡི་  
དཀྱིལ་འཁོར་འདུལ། །ཀླུ་ཆེན་བརྒྱད་སོགས་བདུས་བྱས་ན། །མཐུ་དང་རྫུ་འཕྲུལ་མེད་པར་བྱ། །རང་གི་དམ་ཚིག་དྲན་པའི་ཤུགས་།སྤྱན་རྣམས་སྤྱན་སྔར་འདོད་པར་བྱེད། །ཨོཾ་ན་ག་  
དྲིངས་མེ་གནན་གར་ཛ་ཡ་ས་མ་ཡ་ཧཱུཾ། དཀྱིལ་འཁོར་གསང་བར་དབང་བསྐུར་ནས། འོད་བཟང་གཟི་མདངས་མེ་དཔུང་འབར། །རིགས་ཀྱི་དབུ་རྒྱན་གསལ་བྱེད་ཕྱེ། །ཡེ་ཤེས་འོད་ཚོགས་  
གནས་བཅས་ཏེ། །དཀྱིལ་འཁོར་གསང་བར་གོམས་ཞུགས་ཀྱིས། །ཚུལ་འཛིན་དཀོན་མཆོག་མངོན་དུ་དབྱེ། །ཚོགས་རྣམས་མ་ལུས་མགྲིན་གཅིག་ཏུ། །གར་དབང་སྐུ་ལ་སྐྱབས་  
གསོལ་ཞིང། །འདོད་ཡོན་གསོལ་འདེབས་དམ་བཅས་པ། །བསོད་ནམས་ཕུང་པོའི་གཏེར་ལ་སྤྱོད། །ཀྱེ་མ་དཀྱིལ་འཁོར་ཡ་མཚན་ཆེ། །བདག་ཅག་འཁོར་རྣམས་རབ་སྒྲོལ་  
མཛད༑ ༑རྒྱལ་བའི་དཀྱིལ་འཁོར་དཔེ་བྲལ་བས། །ཉི་མའི་དཀྱིལ་འཁོར་བཞིན་དུ་གནས། །བདེ་ཆེན་ལམ་འདི་སྔོན་མ་རྟོགས། །ད་ལྟར་ཐུགས་རྗེ་དྲིན་གྱིས་རྙེད། །རྣལ་འབྱོར་  
གསང་བར་འཛིན་བྱེད་ཀྱི། །ཇི་ལྟར་བསྒོས་པའི་བཀའ་བཞིན་བགྱིད་།རྡོ་རྗེ་གསང་བའི་དམ་འདི་ལས། །གལ་ཏེ་ཉམས་ན་འདས་པར་ཤོག་།ཅེས་དམ་བཅས་སོ། །དེ་  
  
  
གསང་བ་དཔལ་རྟ་མཆོག་རོལ་བའི་རྒྱུད་ཆེན་པོ་ལས། རྟ་མགྲིན་དབང་གི་དཀྱིལ་འཁོར་སྤྲུལ་པའི་ལེའུ་སྟེ་བཅུ་གཉིས་པའོ།།  
དེ་ནས་བཅོམ་ལྡན་པདྨའི་སྐུས། །ཡུལ་ལ་ཆགས་ཚུལ་འཛུམ་མདངས་ཀྱིས། །བཀའ་ཡི་བསྒོ་བས་དགྱེས་མཛད་དེ། །མི་ཤིགས་ཏིང་འཛིན་ལ་གནས་མཛད། །ཕྱོགས་སྐྱོང་དྲི་ཟ་རྒྱལ་ཆེན་  
པོ། །རང་གི་ཆུང་མ་ཚོགས་བཅས་པས། །གནས་གཞན་འཇིགས་པར་མཛད་པ་དང། །རང་གི་མཐུས་བཅུས་འདུལ་བར་མཛད། །སྐུ་ནི་བཻ་ཌཱུར་འཚེར་བའི་མདངས། །ཞལ་གསུམ་ཕྱག་རྒྱ་  
དྲུག་གིས་རོལ། །རིན་ཆེན་མཛོད་བུམ་སྔགས་ཆེན་ལྕུག་འཁོར་ལོ་ཕྲེང་བ་མ་ག་ཏ། །རྒྱན་དང་ཆ་ལུགས་རིན་ཆེན་ཚོགས། །དབྱིངས་ཀྱི་དབང་ཕྱུག་ཡུམ་ཆེན་མོ། །དམར་སྐྱ་ཟབ་མོའི་ཚུལ་དུ་  
སྦྱོར༑ ༑འོད་འཕྲོ་སེམས་དཔའི་གདུག་པའི་འཕྲོ། །རིགས་ལྔའི་དབུ་རྒྱན་རིན་ཆེན་ཕྲེང། །ཕྱག་རྒྱ་བཞི་ཡིས་བརྗིད་པའི་ལྷ། །རིན་ཆེན་འབར་བའི་གཞལ་ཡས་ཁང། །གྲུ་བཞི་སྒོ་བཞི་རྟ་བབས་བརྒྱན། །  
བར་ཁྱམས་འཁོར་གྱི་དབུས་ནས་འགྱིང། །པདྨའི་ལྟེ་བར་སྐྱིལ་ཀྲུང་བཞུགས། །ཤར་དུ་འཇོམས་བྱེད་རྡོ་རྗེའི་སྐུ། །དཀར་གསལ་རྡོ་རྗེ་དྲིལ་བུ་འཛིན། །ལྷོ་རུ་རིན་ཆེན་བློ་གྲོས་སྐུ། །དཔལ་བེའུ་  
གདུགས་མཛེས་འོད་མང་སེར། །ནུབ་ཀྱི་ཕྱོགས་ཀྱི་རྒྱལ་པོ་རྟོག་དཀར་དམར་པདྨ་གླེགས་བམ་འཛིན། །བྱང་དུ་འཇིག་རྟེན་ཀུན་སྒྲོལ་བ་།ལྗང་སྐྱ་རྡོ་རྗེ་རྒྱ་གྲམ་ནི། །ཤར་ལྷོ་དྲ་བའི་དབང་ཕྱུག་ནི། །སེར་སྐྱེ་  
  
  
༄༅། །རིན་ཆེན་བཧྲྀང་ག་ར། །ལྷོ་ནུབ་ཆོས་ཀྱི་ལྷུན་པོ་མཆོག་།རྩེ་གསུམ་པདྨའི་ལྕུག་མ་འཛིན། །ནུབ་བྱང་རྒྱལ་བའི་ཡེ་ཤེས་ཏོག་སྔོ་སྐྱ་སེངྒེའི་བུམ་པ་འཛིན། །བྱང་ཤར་སྒྱུ་འཕྲུལ་དྲ་བ་  
བརྩེགས། །ལྗང་སེར་གཡུང་དྲུང་རྡོ་རྗེ་མཚན། །འདི་དག་འཁོར་ལོས་བསྒྱུར་རྒྱལ་བྱིན། །མཚན་དང་དཔེ་བྱད་འོད་མདངས་རྒྱན་།སྐྱེས་བུ་ཆེན་པོའི་ལོངས་སྤྱོད་འཕེལ། །ཆ་མཐུན་ཡུམ་དང་  
འཁྲིལ་པར་བཞུགས། །ཨོཾ་བི་ཏ་ཛྙཱ་ན་ཏ་ན་སཾ་བོ་ག་ཏ་ཧཱུཾ་ཕཊ། ཨོཾ་དྷརྨ་མུ་ནི་ན་ས་ན་ས་ཧཱུཾ། ཨོཾ་བི་ཧ་ར་ཕྲ་མོ་ཐ་ན་ཧཱུཾ་ཕཊ། ཨོཾ་ཛྙཱ་ན་ལོ་ཏྲ་སཾ་བོ་ག་ཡ་ཧཱུཾ་ཕཊ། ཨོཾ་རཏྣ་མ་རུ་དཧེ་ས་གྲུབ ་ཧཱུཾ་ཕཊ། ཨོཾ་མ་  
ཧཱ་ཤུ་ཏི་མུ་ས་མོ་ཧ་ཧཱུཾ་ཕཊ། ཨོཾ་བུདྡྷ་བུདྡྷ་སརྱ་ན་ཀུ་མཱ་ར་ཧཱུཾ་ཕཊ། ཨོཾ་ནམ་ག་ག་ན་སི་ཏ་ཡོ་ག་ཧཱུཾ་ཕཊ། ཨོཾ་ནི་ས་ཧ་ཧི་ཧེ་ཧུ་མུ་ག་ར་བ་རི་ཧཱུཾ་ཕཊ། འཁོར་ལོའི་གསང་སྔགས་རབ་བརྗོད་པས། །  
ལྷ་རྣམས་ཕྱི་ཡི་གནས་སུ་སྤྲོ། །དྲག་པོའི་རྒྱུ་འབྲས་སྦྱོང་བྱས་ཏེ། །གནས་ཀུན་དག་པའི་ཡེ་ཤེས་ཆེ། །རིགས་མཆོག་ཡེ་ཤེས་འོད་གསལ་བས། །ཤར་གྱི་དབང་པོ་དྲི་ཟ་སོགས། །གནས་མགོ་  
སྐྱབས་དང་དབང་དུ་མཛད། །ཉོན་མོངས་ལས་ཀྱིས་དྲེགས་པའི་ཚོགས། །རང་རྒྱུ་ཞི་ནས་བྱང་སེམས་བཅས། །བཅོམ་ལྡན་འདས་ཀྱི་སྤྱན་སྔར་འཁོད། །སྙིང་པོ་མདོངས་གསོལ་དུལ་བར་འགྱུར་  
ཨོཾ་ཏྲག་ཤ་ཀ་སརྦ་ར་མ་མ་ས་ཧཱུཾ་ཧཱུཾ་སཱ་ཧཱ། བཅོམ་ལྡན་འདས། བདག་ཅག་གི་རིག་པ་འདི་བྱིན་གྱིས་བརླབ་ཏུ་གསོལ། བསྟན་པ་མྱུར་དུ་སྤེལ་ཅིག་རྒྱ་ཆད་པའི་སྔགས་ཀྱིས་ཐམས་ཅད་བྱུང་  
  
  
ཅད་དཀྱིལ་འཁོར་འདིར་གནས་ཤིང་དེ་འཛིན་པའི་རྣལ་འབྱོར་པ་དག་བསྲུང་བར་བྱ་བ་དང། བྲན་བཞིན་དུ་གནས་པར་བགྱིའོ། །སླར་  
ཡང་བདག་ཅག་རྣམས་མགོན་པོས་བཞེངས་ལ་བྱིན་གྱིས་བརླབས་ཏེ་དབང་བསྐུར་བ་དང་གྲོལ་བར་མཛད་དུ་གསོལ་ཞེས་གསོལ་བ་བཏབ་པ་དང་བཅོམ་ལྡན་འདས་  
ཀྱིས་རིག་པའི་སྙིང་པོ་འདི་བྱིན་གྱིས་བརླབས་སོ། །ཨོཾ་ཨུ་ཨོཾ་མྲྀ་ཏ་བིག་ན་ཤུ་ཏ་ཧཱུཾ་ཕཊ་སཱཧཱ། ཞེས་གསུངས་པ་དང། དེ་དག་དང་པོའི་སངས་རྒྱས་བཞིན་དུ་འོད་ཟེར་དང་  
བཅས་པར་གྱུར་ནས་གཞལ་ཡས་ཁང་གི་རྒྱན་དུ་འཁོད་དོ། །དེ་བཞིན་གཤེགས་པ་ཐམས་ཅད་ཀྱི་དགོངས་པ་བླ་ན་མེད་པའི་གསང་བ་དཔལ་རྟ་མཆོག་རོལ་པའི་རྒྱུད་ཆེན་  
པོ་ལས༑ ཐུགས་ཡེ་ཤེས་སེམས་དཔའི་དཀྱིལ་འཁོར་འཕྲུལ་པའི་ལེའུ་སྟེ་བཅུ་གསུམ་པའོ།། །།དེ་ནས་བདེ་བྱེད་གར་དབང་ཕྱུག་པདྨ་ཚོགས་པའི་སྐུ་  
ཆེན་པོས། །ཡོན་ཏན་རིན་ཆེན་སྒྱུ་མའི་ཆོས། །ཏིང་ངེ་འཛིན་ལ་སྙོམས་ཞུགས་ནས། །མཁའ་འགྲོ་ཚོགས་བཅས་གཤིན་རྗེ་རྣམས། །རྒྱལ་པོ་རྒྱལ་ཆེན་རྒྱལ་མོར་གནས།།  
འཁོར་བཅས་འདུལ་བར་བྱ་བའི་ཕྱིར། །ནམ་མཁའ་ཆེན་མོའི་ཚོགས་འཕྲུལ་མཛད། །ཐབས་དང་ཤེས་རབ་གཉིས་མེད་ལས། །གཟི་ལྡན་གར་གྱི་དབང་ཕྱུག་མ། །པདྨ་རཱ་