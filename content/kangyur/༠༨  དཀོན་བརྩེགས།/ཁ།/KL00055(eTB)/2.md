  
༄༅། །འབུམ་ཕྲག་བརྒྱ་སྟོང་སྣ་ཚོགས་ཀྱིས་བརྒྱན་པ། གཞན་ཡང་རིན་པོ་ཆེའི་མེ་ཏོག་ཁ་དོག་ཁྱད་པར་དུ་འཕགས་པའི་ཕྲེང་བའི་ཕུང་པོ་དག་  
གཅལ་དུ་བཀྲམ་མོ། །མེ་ཏོག་ཙམྤ་ཀ་དང། ཨ་ཏི་མུཀྟ་ལ་སོགས་པ་རྣམ་པ་སྣ་ཚོགས་ཀྱི་ཕྲེང་བ་ཚད་མེད་གྲངས་མེད་པ་ཡང་རིན་པོ་ཆེའི་ལྡིང་ཁང་གི་ནང་ཐམས་  
ཅད་དང་འཁོར་འདུས་པ་ཐམས་ཅད་ཀུན་དུ་ཁྱབ་པར་དཔྱངས་ཤིང་རྒྱན་དུ་བྲེས་སོ། །གཞན་ཡང་དེའི་ནང་དུ་ཁྲི་སྟན་རྣམས་བཤམས་ནས་རིན་པོ་ཆེའི་སྤོས་ཕྱི་ལི་  
ཀ་དང། དུ་མ་ཙ་དང། ཙནྡན་དང། གུར་གུམ་རྣམ་པར་དག་ཅིང་ཡིད་དགའ་བར་བྱེད་པ་སྣ་ཚོགས་བསྲེགས་སོ། །དེ་བཞིན་དུ་སྦྱར་སྤོས་མཆོག་དམ་པ་སྣ་ཚོགས་ཀྱང་  
མཆོད་པའི་ཡོ་བྱད་དུ་སྦྱར་ཏོ། །གཞན་ཡང་སྤོས་ཀྱི་ཆུས་ལམ་སྲང་རྣམས་ཀུན་དུ་ཁྱབ་པར་ཆག་ཆག་བཏབ་བོ། །ས་གཞི་ཀུན་དུ་མེ་ཏོག་སྣ་ཚོགས་གཅལ་དུ་བཀྲམ་  
མོ༑ ༑དེའི་ཚེ་ལྷའི་བུ་མོ་དང། ལྷ་མ་ཡིན་གྱི་བུ་མོ་དང། སྒྲ་གཅན་འཛིན་གྱི་བུ་མོ་གྲངས་མེད་ཚད་མེད་པ་ཡང་རབ་ཏུ་དགའ་བའི་སེམས་བསྐྱེད་ནས་བྱང་ཆུབ་ཀྱི་  
རྒྱུ་མངོན་པར་སྒྲུབ་པར་འདོད་པའི་ཕྱིར་དེར་འོངས་ནས་གྲོང་ཁྱེར་ཆེན་པོ་དེའི་ཁྱད་པར་དུ་འཕགས་པ་དེ་རབ་ཏུ་བརྒྱན་ཏོ་།དེ་ནས་ཟླ་འོད་གཞོན་ནུར་གྱུར་པས་གྲོང་  
  
  
དང། གདུགས་ཚོད་ལ་བབ་པར་རིག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སེམས་ཅན་  
རྣམས་ལ་སྨན་པར་མཛད་པའི་སླད་དུ་གྲོང་ཁྱེར་ཆེན་པོར་གཤེགས་སུ་གསོལ། །དེ་ནས་བཅོམ་ལྡན་འདས་འཁོར་མང་པོ་དང་ཐབས་ཅིག་ཏུ་གྲོང་ཁྱེར་དུ་གཤེགས་ནས་སྒོའི་ཐེམ་  
པ་ལ་ཞབས་བཞག་མ་ཐག་ཏུ་གྲོང་ཁྱེར་ཆེན་པོ་དེའི་ས་ཆེན་པོ་ཡང་རབ་ཏུ་གཡོས་པར་འགྱུར། །ཕྱོགས་བཅུའི་འཇིག་རྟེན་གྱི་ཁམས་འབུམ་ཕྲག་བརྒྱ་སྟོང་ཚད་མེད་པ་ཡང་  
རབ་ཏུ་གཡོས་པར་གྱུར་ཏེ། དེའི་ཚེ་ལོང་བ་དག་གིས་མིག་གིས་གཟུགས་མཐོང་བར་གྱུར། སྡུག་བསྔལ་བ་རྣམས་ནི། བདེ་བ་ཐོབ་པར་གྱུར་།འོན་པ་རྣམས་ནི། རྣ་བས་སྒྲ་ཐོས་པར་  
གྱུར༑ བྱད་བཞིན་མི་སྡུག་པ་རྣམས་ནི། བྱད་བཞིན་བཟང་པོ་ཐོབ་པར་གྱུར། ནོར་མེད་པ་རྣམས་ནི། ནོར་དང་ལྡན་པར་གྱུར། བུ་མེད་པ་རྣམས་ནི། བུ་ཡོད་པར་གྱུར། གོས་མེད་པ་རྣམས་  
ནི༑ གོས་ཐོབ་པར་གྱུར། རིན་པོ་ཆེ་མེད་པ་རྣམས་ནི། རིན་པོ་ཆེ་ཐོབ་པར་གྱུར། ཉེ་བཤེས་མེད་པ་རྣམས་ནི། ཉེ་བཤེས་དང་ལྡན་པར་གྱུར། ལུས་ཀྱི་རྒྱན་ཐམས་ཅད་ཀྱིས་ཕོངས་པ་  
རྣམས་ནི། ལུས་ཀྱི་རྒྱན་ཐམས་ཅད་དང་ལྡན་པར་གྱུར་ཏོ། །གཞན་ཡང་ངང་པ་དང། ཁྲུང་ཁྲུང་དང། ནེ་ཙོ་དང། རྨ་བྱ་དང། ཀ་རི་ཀ་ལ་སོགས་པ་བྱའི་ཚོགས་མང་པོ་རྣམས་དེ་  
  
  
༄༅། །བཞིན་གཤེགས་པ་མཐོང་བ་དང་རབ་ཏུ་དགའ་བའི་སེམས་བསྐྱེད་ནས་སྒྲ་སྙན་ཅིང་ཡིད་དུ་འོང་བ་མཆོག་དམ་པ་ཕྱུང་སྟེ། གང་གིས་སྒྲ་དེ་ཐོས་པ་ཡང་  
ཡིད་ཤིན་ཏུ་བདེ་བར་གྱུར་ཏོ། །གཞན་ཡང་དེ་བཞིན་གཤེགས་པས་རྫུ་འཕྲུལ་གྱི་སྟོབས་ཀྱིས་ཙམྤ་ཀའི་ལྗོན་ཤིང་ཚད་མེད་པ་སྙེད་མངོན་པར་སྤྲུལ་པས་སེམས་ཅན་  
བརྒྱ་སྟོང་མང་པོ་རྣམས་མེ་ཏོག་ཡོངས་སུ་དག་པ་དེ་དག་དང་གཞན་ཡང་སྤོས་མཆོག་དམ་པ་ཐོགས་ནས་བཅོམ་ལྡན་འདས་ལ་མངོན་པར་གཏོར་ཏེ་མཆོད་པ་བྱས་སོ། །གཞན་  
ཡང་ལྷ་མ་ཡིན་གྱི་བུ་མོ་དབང་ཕྱུག་ཐོབ་པ་བརྒྱ་སྟོང་དུ་མ་མུ་ཏིག་དམར་པོ་དང། ཙནྡན་གྱི་ཕྱེ་མ་ཐོགས་ནས་དེ་བཞིན་གཤེགས་པ་ལ་རབ་ཏུ་དགའ་བས་མངོན་པར་གཏོར་  
ཏོ༑ ༑ལྷ་མ་ཡིན་མང་པོ་དང། གཞན་ཡང་ལྷ་མང་པོ་རྣམས་རིན་པོ་ཆེའི་གདུགས་གསེར་དང་དངུལ་གྱིས་རབ་ཏུ་བརྒྱན་པ་ཐོགས་ནས་བར་སྣང་ལ་འདུག་སྟེ། དེ་བཞིན་གཤེགས་  
པའི་སྟེང་དུ་ཁེབས་པར་གཡོགས་སོ། །གཞན་ཡང་བཅོམ་ལྡན་འདས་ཀྱི་རྫུ་འཕྲུལ་གྱི་སྟོབས་ཀྱིས་ཙནྡན་གྱི་ལྗོན་ཤིང་དང། གསེར་གྱི་ལྗོན་ཤིང་དང། རིན་པོ་ཆེའི་སྣོད་དང། གོས་ལ་  
སོགས་པའི་ལྗོན་ཤིང་བརྒྱ་སྟོང་ཚད་མེད་དཔག་ཏུ་མེད་པ་རིན་པོ་ཆེ་རྣམས་ཀྱིས་བརྒྱན་པ། མེ་ཏོག་དང་ལོ་མ་ཕུན་སུམ་ཚོགས་ཤིང་རྒྱས་པ། སེམས་ཅན་ཚད་མེད་པའི་བསོད་ནམས་  
  
  
པ། རླུང་གི་ངད་ལངས་པ་ཙམ་གྱིས་སྤོས་མཆོག་དམ་པའི་དྲིས་སངས་རྒྱས་ཀྱི་ཞིང་ཚད་མེད་པ་རྣམས་ཀུན་དུ་ཁྱབ་  
གང་བར་མངོན་པར་སྤྲུལ་ཏོ། །སེམས་ཅན་བརྒྱ་སྟོང་ཚད་མེད་པ་རྣམས་ཀྱིས་ཀྱང་དུས་གཅིག་ཏུ་མེ་ཏོག་ཐོགས་ནས་བཅོམ་ལྡན་འདས་ལ་མངོན་པར་གཏོར་ཏོ། །དེ་བཞིན་དུ་སེམས་  
ཅན་དང། སེམས་ཅན་མ་ཡིན་པ་ཚད་མེད་པ་རྣམས་ཀྱང་དེ་བཞིན་གཤེགས་པའི་རྫུ་འཕྲུལ་གྱི་སྟོབས་ཀྱིས་མངོན་པར་སྤྲུལ་པ་ཤ་སྟག་གོ་གང་དག་ཅི་དང་ཅི་སྨོན་པ་དེ་དག་ཀྱང་  
རྫུ་འཕྲུལ་གྱི་དབང་གིས་དེ་དག་གི་བསམ་པ་ཇི་ལྟ་བ་བཞིན་དུ་རེ་བ་ཡོངས་སུ་རྫོགས་པར་གྱུར་ཏོ། །བཅོམ་ལྡན་འདས་གྲོང་ཁྱེར་དུ་གཤེགས་པའི་ཚེ་འཁོར་འདུས་པ་ཐམས་ཅད་  
ནམ་མཁའ་ལས་ཁྱད་པར་དུ་འཕགས་པའི་སྒྲས་བསམ་གྱིས་མི་ཁྱབ་པར་ཡང་དག་པར་སྟོན་པའི་སྒྲ་ཐོས་པར་གྱུར་ཀྱང་དེ་གང་ནས་བྱུང་བ་ཤེས་པར་ཡང་མ་གྱུར་ལ། ཚིགས་སུ་  
བཅད་པ་བརྒྱ་སྟོང་དུ་མས་ཀྱང་ཆོས་རྣམས་ཡང་དག་པར་བསྟན་པར་གྱུར་ཏོ། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ་།མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་  
ཆགས་ཟད་མཐའ་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་  
  
  
༄༅། །པར་གྱུར། །འདོད་ཆགས་སྐྱེ་མཐའ་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་  
པའི་ཚེ༑ ༑མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་མཐའ་ནི་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་  
འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་རབ་ཞི་སྟོང་དབེན་གང་རྟོགས་པ་།ཡང་དག་ཉིད་རྟོགས་བྱང་ཆུབ་ཐོབ་པར་  
འགྱུར༑ ༑བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་འཇུག་པ་སྟོང་དབེན་གང་རྟོགས་པ། །ཡང་དག་ཉིད་  
རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་མེད་ཅིང་སྟོང་དབེན་གང་རྟོགས་  
པ༑ ༑ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །འདོད་ཆགས་སྐྱེ་  
མེད་སྟོང་དབེན་གང་རྟོགས་པ། །ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ་།མཁའ་ལས་སྒྲ་ནི་འདི་སྐད་གྲགས་  
  
  
།འདོད་ཆགས་རབ་འགོག་སྟོང་དབེན་གང་རྟོགས་པ་།ཡང་དག་ཉིད་རྟོགས་བྱང་ཆུབ་ཐོབ་པར་འགྱུར། །ཞེ་སྡང་གཏི་མུག་ཁོང་ཁྲོ་འཆབ་སེར་སྣ། །གཡོ་སྒྱུ་ཁེངས་དང་  
ང་རྒྱལ་མྱ་ངན་དང། །སྡུག་བསྔལ་ཀུན་འབྱུང་འགོག་པ་ལམ་སེམས་ཅན། །ཁྱེའུ་དང་བུ་མོ་བུད་མེད་དག་དང་ནི། །སྐྱེས་པ་གསོ་བ་དག་དང་དབང་པོ་དྲུག་ཡུལ་དྲུག་འབྱུང་ཆེན་  
བཞི་ཡི་དངོས་པོ་དང། །འཇིག་རྟེན་སྡུག་བསྔལ་ཕུང་པོ་ཁམས་རྣམས་དང། །འཇིག་རྟེན་སྐྱེ་སྒྲ་མིང་སོགས་ཀྱང་དེ་བཞིན། །ཆོས་རྗེ་དམ་པའི་ཆོས་ནི་བསྟན་པས་ན། །སེམས་ཅན་  
ཐམས་ཅད་རབ་ཏུ་དགའ་བར་གྱུར། །ལྷ་ཡི་འཇིག་རྟེན་ཀུན་ཀྱང་ཐོས་གྱུར་ནས། །དེ་བཞིན་གཤེགས་པའི་ཐག་ལ་གནས་པར་མོས། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ་  
མཁའ་ལས་སྒྲ་ནི་འདི་སྐད་གྲགས་པར་གྱུར། །བཅོམ་ལྡན་སྦྱིན་སྟོབས་དག་ལ་རབ་མོས་པས། །སྦྱིན་པའི་སྟོབས་ཀྱིས་བྱང་ཆུབ་བརྙེས་པར་གྱུར། །བཅོམ་ལྡན་འདས་ནི་གྲོང་  
ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར་།བཅོམ་ལྡན་ཚུལ་ཁྲིམས་རྣམ་དག་རབ་མོས་པས། །ཚུལ་ཁྲིམས་སྟོབས་ཀྱིས་བྱང་ཆུབ་བརྙེས་པར་གྱུར།།  
བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །བཅོམ་ལྡན་བཟོད་པ་དག་ལ་རབ་མོས་པས་།བཟོད་པའི་སྟོབས་ཀྱིས་བྱང་  
  
  
༄༅། །ཆུབ་བརྙེས་པར་གྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར། །བཅོམ་ལྡན་བརྩོན་འགྲུས་  
དག་ལ་རབ་མོས་པས། །བརྩོན་འགྲུས་སྟོབས་ཀྱིས་བྱང་ཆུབ་བརྙེས་པར་གྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་སྒྲ་ནི་འདི་སྐད་གྲགས་པར་གྱུར།།  
བཅོམ་ལྡན་བསམ་གཏན་དག་ལ་རབ་མོས་པས། །བསམ་གཏན་སྟོབས་ཀྱིས་བྱང་ཆུབ་བརྙེས་པར་གྱུར། །བཅོམ་ལྡན་འདས་ནི་གྲོང་ཁྱེར་ཞུགས་པའི་ཚེ། །མཁའ་ལས་  
སྒྲ་ནི་འདི་སྐད་གྲགས་པར་གྱུར། །བཅོམ་ལྡན་ཤེས་རབ་དག་ལ་རབ་མོས་པས། །ཤེས་རབ་སྟོབས་ཀྱིས་བྱང་ཆུབ་བརྙེས་པར་གྱུར། །རྫུ་འཕྲུལ་མངོན་ཤེས་ཡོན་ཏན་གནས་  
ཤེས་སྟོབས། །ཐབས་དང་གཟུངས་ཀྱི་སྟོབས་དང་གྲགས་པའི་སྟོབས་།ལས་དང་རྟེན་འབྱུང་ཡན་ལག་དད་དང་ཐོས། །གཏོང་དང་མཐུན་པའི་སྟོབས་དང་རབ་ཞི་སྟོབས། །རབ་  
དུལ་ཡང་དག་མཐའ་དང་དབེན་མཁས་སྟོབས། །འཇིགས་དང་དགའ་དང་ཕན་འདོགས་ལ་མོས་དང། །བྱམས་དང་སྙིང་རྗེ་དགའ་སྙོམས་བཟོད་འཚེ་མེད། །སྟོང་དང་མཚན་  
མ་མེད་སོགས་ཀྱང་དེ་བཞིན། །སྟོབས་བཅུ་འཕགས་པའི་མངའ་བདག་ལྷ་ཡི་གཙོ། །ཡོན་ཏན་གྲགས་པ་དཔེ་ཟླ་མ་མཆིས་པ། །གྲོང་ཁྱེར་མཆོག་གཤེགས་ཞབས་ནི་  
  
  
།སེམས་ཅན་རྣམས་ལ་རྒྱ་ཆེར་ཕན་པ་མཛད་།སྔོན་ཆད་སྲིད་གསུམ་ལས་དགེ་རབ་བསྒྲུབས་པས། །ལྷ་ཡི་དགེ་བ་སྣ་ཚོགས་འཕེལ་བར་མཛད། །འཇིག་རྟེན་  
ཐམས་ཅད་ཀྱིས་ནི་རབ་ཏུ་བཀུར། །ང་ཡི་བསྟན་པ་འདི་ཐོས་ཐམས་ཅད་དགའ། །བཅོམ་ལྡན་གྲོང་ཁྱེར་གཤེགས་ནས་ཞབས་བཞག་ཚེ་།གྲོང་ཁྱེར་ས་ཆེན་དག་ནི་རབ་ཏུ་གཡོས།།  
བཅོམ་ལྡན་རྣམ་དག་འོད་ཟེར་མཐོང་བས་ན། །ངོ་མཚར་མི་འཛིན་མི་དགའ་གང་ཡང་མེད། །བཅོམ་ལྡན་གྲོང་གཤེགས་ཕན་པ་ཆེར་མཛད་པས། །ལྷ་མིའི་འཁོར་རྣམས་སེམས་  
ནི་དགའ་བར་གྱུར། །ས་དང་མཁའ་འགྲོ་དག་གིས་སྲིད་གསུམ་ན། །བཅོམ་ལྡན་ཤིན་ཏུ་བདེ་ཞེས་བསྔགས་པར་གྱུར། །བཅོམ་ལྡན་ཞབས་ཀྱི་འཁོར་ལོ་ས་བཞག་ཚེ། །རྣམ་དག་  
འོད་ཟེར་ཀུན་གསལ་ངོ་མཚར་གྱུར། །རྟ་ནི་ཅང་ཤེས་གྲོང་ཁྱེར་སྒྲ་སྙན་ཕྱུང། །བྱ་ཚོགས་དག་ཀྱང་མཁའ་ལས་རབ་ཏུ་དགའ་།གཞན་ཡང་རབ་དད་བུད་མེད་མང་པོ་ཡི། །ལག་དང་  
རྐང་གི་གདུབ་འཁོར་ཕྲེང་བ་དང། །དེ་བཞིན་རིན་ཆེན་རྒྱན་ནི་སྣ་ཚོགས་ལས། །མ་དཀྲོལ་བར་ཡང་རང་ལས་སྒྲ་སྙན་བྱུང། །སོ་སོར་ཕན་ཚུན་དགའ་བའི་གཏམ་བརྗོད་ཅིང།།  
སྐད་མཐུན་བཀྲ་ཤིས་མཆོག་གི་བསྔགས་པ་བརྗོད། །འོན་ལོང་དབང་པོ་མ་ཚང་དབང་པོ་ཐོབ། །ཐམས་ཅད་བཅོམ་ལྡན་ཁྱད་འཕགས་འབྲས་བུ་དབང། །བཅོམ་ལྡན་གྲོང་ཁྱེར་  
  
  
༄༅། །གཤེགས་ཚེ་ཀུན་དགའ་བས། །ལྷ་མིས་མེ་ཏོག་ཀུན་གཏོར་མཆོད་པ་བྱས། །མཁའ་ལས་ཀུན་ཏུ་སྒྲ་སྙན་བྱུང་བས་ན། །ལྷ་ཚོགས་ཚད་མེད་རབ་ཏུ་  
དགའ་བར་གྱུར། །གཞན་ཡང་སེམས་ཅན་དྲན་པ་ཉམས་པ་དང། །སྨྱོས་འཁྲུགས་རབ་ཞི་ཕན་ཚུན་གཏམ་སྙན་བརྗོད། །བུད་མེད་གང་སྦྲུམ་མྱ་ངན་འཇིགས་གྱུར་པ། །འོད་  
ཟེར་བྱིན་གྱིས་བདེ་བ་ཐོབ་པར་གྱུར། །སྐྱེས་པ་བུད་མེད་ངོ་ཚ་ཁྲེལ་བཅས་ལ། །དྲི་མ་སྤངས་པའི་ཆོས་དག་རབ་བཤད་པས། །ཐམས་ཅད་དགའ་ནས་དག་པའི་སེམས་  
བསྐྱེད་དེ། །ཐུབ་མཆོག་ཞབས་ལ་སྤྱི་བཏུད་ཕྱག་བྱས་ནས། །ཁ་ཅིག་བཅོམ་ལྡན་བླ་མེད་ལམ་མཆོག་ཚོལ། །ཁ་ཅིག་བྱང་ཆུབ་སེམས་དཔའ་ཉན་ཐོས་ཚོལ། །བཅོམ་  
ལྡན་གྲོང་ཁྱེར་མཆོག་ཏུ་གཤེགས་པས་ན། །བཅོམ་ལྡན་ཞལ་དུ་བལྟ་ཞིང་རང་ཉིད་དགའ། །བཅོམ་ལྡན་མཁྱེན་པས་ས་ཡི་སྤྱོད་རྟོགས་པས། །འཇིག་རྟེན་རྗེས་  
མཐུན་ཕན་པ་རབ་ཏུ་མཛད། །ཆོས་ཀྱི་ནོར་མཆོག་བྱང་ཆུབ་སེམས་དཔའ་བྱིན། །རིན་ཆེན་མཆོག་ནི་སེམས་ཅན་རྣམས་ལ་བཏང། །བཅོམ་ལྡན་གྲོང་ཁྱེར་གཤེགས་པའི་  
ཚེ༑ ༑མཁའ་ལས་སྒྲ་ནི་འདི་སྐད་བྱུང། །གང་ཞིག་མིག་ཟད་མཐའ་སྲེད་པ། །སངས་རྒྱས་ལ་ནི་གུས་པ་ཡིན། །བཅོམ་ལྡན་གྲོང་ཁྱེར་གཤེགས་པའི་ཚེ། །མཁའ་ལས་སྒྲ་  
  
  
།གང་ཞིག་མིག་སྐྱེ་མཐའ་སྲེད་པ་།སངས་རྒྱས་ལ་ནི་གུས་པ་ཡིན། །གང་ཞིག་མིག་ཟད་མཐའ་སྲེད་པ་།སངས་རྒྱས་ཡིད་ཆེས་མི་འཇིགས་ཐོབ། །མིག་ཟད་  
མཐར་ནི་ལྟ་བས་ན། །ཤིན་ཏུ་དང་བ་རྒྱུན་མི་འཆད། །གང་ཞིག་མིག་ཟད་མཐའ་སྲེད་པ། །ཆོས་ལ་ཡིད་ཆེས་མི་འཇིགས་ཐོབ། །མིག་ཟད་མཐར་ནི་ལྟ་བས་ན། །ཤིན་ཏུ་དང་བ་  
རྒྱུན་མི་འཆད། །གང་ཞིག་མིག་ཟད་མཐའ་སྲེད་པ། །དགེ་འདུན་ཡིད་ཆེས་མི་འཇིགས་ཐོབ། །མིག་ཟད་མཐར་ནི་ལྟ་བས་ན། །ཤིན་ཏུ་དང་བ་རྒྱུན་མི་འཆད། །གང་ཞིག་མིག་  
ཟད་མཐའ་སྲེད་པ། །ཚུལ་ཁྲིམས་འཛིན་མེད་ཐོབ་པར་འགྱུར། །མིག་ཟད་མཐར་ནི་ལྟ་བས་ན། །ཤིན་ཏུ་དང་བ་རྒྱུན་མི་འཆད། །གང་ཞིག་མིག་ཟད་མཐའ་སྲེད་པ། །ངན་འགྲོའི་  
འདོད་ཆགས་སྤོང་བར་འགྱུར། །མིག་ཟད་མཐར་ནི་ལྟ་བས་ན། །འདོད་ཆགས་རྒྱུན་ནི་སྤོང་བར་བྱེད། །གང་ཞིག་མིག་ཟད་མཐའ་སྲེད་པ་།ངན་འགྲོའི་ཞེ་སྡང་སྤོང་བར་འགྱུར།།  
མིག་ཟད་མཐར་ནི་ལྟ་བས་ན། །ཞེ་སྡང་རྒྱུན་ནི་སྤོང་བར་བྱེད་།གང་ཞིག་མིག་ཟད་མཐའ་སྲེད་པ། །ངན་འགྲོའི་གཏི་མུག་སྤོང་བར་འགྱུར། །མིག་ཟད་མཐར་ནི་ལྟ་བས་ན། །  
གཏི་མུག་རྒྱུན་ནི་སྤོང་བར་བྱེད། །གང་ཞིག་མིག་ཟད་མཐའ་སྲེད་པ། །བྱང་ཆུབ་ཡེ་ཤེས་དག་ལ་གནས། །མིག་ཟད་མཐར་ནི་ལྟ་བས་ན། །བྱང་ཆུབ་ཡེ་ཤེས་རྒྱུན་མི་འཆད། །  
  
  
༄༅། །མིག་སྐྱེ་མཐའ་དང་མིག་གི་མཐའ། །འཇུག་པ་དང་ནི་རབ་དབེན་དང། །ཡོད་པ་ཉིད་དུ་མི་འགྱུར་དང། །མི་སྐྱེ་རབ་ཏུ་ཞི་བ་དང། །འདི་ལ་སོགས་  
པའི་སྒོ་རྣམས་ཀྱང། །ཐམས་ཅད་མིག་ཟད་འདྲ་བར་བསྟན། །གང་ཞིག་མིག་ཟད་མཐའ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་  
འཕྲུལ་ཐོབ་པར་འགྱུར། །གང་ཞིག་མིག་སྐྱེ་མཐའ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །གང་ཞིག་  
མིག་གི་མཐའ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར་།གང་ཞིག་མིག་གི་འཇུག་སྲེད་པ། །དེ་ནི་རྟག་  
ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །གང་ཞིག་མིག་དབེན་རབ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་  
མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །གང་ཞིག་མིག་མི་སྐྱེ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་  
འཕྲུལ་ཐོབ་པར་འགྱུར། །གང་ཞིག་མིག་མེད་ལ་སྲེད་པ། །དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར། །གང་ཞིག་  
  
  
།དེ་ནི་རྟག་ཏུ་ཐེ་ཚོམ་མེད། །དེ་ལྟར་ཐེ་ཚོམ་མེད་པའི་ཕྱིར། །སངས་རྒྱས་རྫུ་འཕྲུལ་ཐོབ་པར་འགྱུར་།རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་  
ནས༑ ༑སྒྲ་དང་མིང་གི་བར་དུ་ཡང། །ཐམས་ཅད་དེ་བཞིན་སྦྱར་བར་བྱ། །མིག་སྐྱེ་དཔག་མེད་གང་བསྐྱེད་པ། །ཡེ་ཤེས་དཔག་མེད་སྐྱེད་པར་བྱེད། །ཡེ་ཤེས་དཔག་ཏུ་མེད་པའི་  
ཕྱིར༑ ༑ཆོས་འདི་བསྟན་པའང་དེ་བཞིན་ནོ། །མིག་ཟད་དཔག་མེད་གང་ཤེས་པ། །མིག་ལ་སྒྲིབ་པ་མེད་པར་འགྱུར། །དེ་ལྟར་སྒྲིབ་པ་མེད་པའི་ཕྱིར། །སངས་རྒྱས་མཁྱེན་པ་ཐོགས་  
མེད་ཐོབ། །རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང། །ཐམས་ཅད་དེ་བཞིན་སྦྱར་བར་བྱ། །བཅོམ་ལྡན་གྲོང་ཁྱེར་གཤེགས་  
པའི་ཚེ༑ །སེམས་ཅན་དག་ནི་བརྒྱ་སྟོང་སྙེད། །མཁའ་ལས་ཆོས་བཤད་སྒྲ་ཐོས་ནས། །སངས་རྒྱས་ཡོན་ཏན་ཐེ་ཚོམ་མེད། །ཁ་ཅིག་འདོད་ཆགས་སེམས་བྱུང་ཡང། །སངས་  
རྒྱས་ཡེ་ཤེས་འཇིགས་མི་བྱེད། །གང་ཞིག་འདོད་ཆགས་སེམས་བྱུང་ཡང། །སངས་རྒྱས་ཡོན་ཏན་སྟོར་མ་གྱུར། །ཁ་ཅིག་འདོད་ཆགས་སེམས་བྱུང་ཡང། །བླ་མེད་ཡེ་  
ཤེས་ཚོལ་བྱེད་ཅིང། །མ་འདྲེས་ཆོས་ནི་སྒྲུབ་པ་དང། །ཉན་ཐོས་ཐེག་པ་མོས་མི་བྱེད། །བྱིས་པ་བསམ་གཏན་སྒོམ་བྱེད་ཀྱང། །བསམ་གཏན་བདེ་ལ་མོས་པས་ན། །  
  
  
༄༅། །མངོན་པའི་ང་རྒྱལ་རབ་བསྐྱེད་ནས། །དགེ་སྦྱོང་འབྲས་བུ་ཐོབ་སྙམ་སེམས། །བྱིས་པ་གསམ་གཏན་སྒོམ་བྱེད་ཀྱང། །མི་ཟད་མཐའ་ཡི་ཤེས་མེད་  
ན༑ ༑བསྐལ་པ་བརྒྱ་སྟོང་སྒོམ་བྱེད་ཀྱང། །དེ་ལ་རྣམ་གྲོལ་ཅི་ཡང་མེད། །སྐྱེ་བ་ལེན་པ་ཐམས་ཅད་ནི། །དེ་ལ་ཞེན་ཆགས་སྐྱེད་པར་བྱེད། །གལ་ཏེ་སྐྱེ་ཉིད་སྟོང་རིག་  
ན༑ ༑མཐོང་བ་རྣམས་ནི་རྣམ་དག་འགྱུར། །གང་ཞིག་བསམ་གཏན་བཞི་བསྒྲུབས་ཀྱང། །མིག་ཟད་མཐའ་ཤེས་མེད་གྱུར་ན། །བསྐལ་པ་བརྒྱ་སྟོང་ལོན་ཀྱང་ནི། །བསམ་  
གཏན་ཡོངས་སུ་དག་མི་འགྱུར། །གང་ཞིག་ཉེར་བསྡོགས་ཐོབ་གྱུར་ཀྱང། །ཟད་མཐའ་ཤེས་པ་ཐོབ་མི་འགྱུར། །ཟད་པ་ཐོབ་པ་མ་ཤེས་ཕྱིར། །ཟག་པ་ཐོབ་ལ་རྟག་ཏུ་  
སྤྱོད༑ ༑གང་ཞིག་འདུ་ཤེས་ཞེན་བྱེད་པ། །འདུ་ཤེས་ཟད་མཐའི་ཤེས་པ་མེད། །འདུ་ཤེས་ཟད་པ་མ་ཤེས་ཕྱིར། །རྟག་ཏུ་འདུ་ཤེས་ཟག་ལ་སྤྱོད། །གང་ཞིག་འཇིག་རྟེན་  
ཞེན་ཆགས་པ། །འཇིག་རྟེན་ཟད་མཐའ་ཤེས་པ་མེད། །འཇིག་རྟེན་ཟད་མཐའ་མ་ཤེས་ཕྱིར། །རྟག་ཏུ་འཇིག་རྟེན་ཟག་ལ་སྤྱོད། །གང་ཞིག་ཟག་བཅས་སེམས་ལ་གནས། །  
སེམས་ཟད་མཐའ་ཡི་ཤེས་པ་མེད། །སེམས་ཟད་པ་ནི་མ་ཤེས་ཕྱིར་།རྟག་ཏུ་སེམས་ནི་ཟག་ལ་སྤྱོད། །གང་ཞིག་ཟག་བཅས་ཆོས་ལ་གནས་།ཆོས་ཟད་མཐའ་ཡི་ཤེས་པ་  
  
  
༑ཆོས་ཟད་པ་ནི་མ་ཤེས་ཕྱིར། །རྟག་ཏུ་ཟད་བཅས་ཆོས་ལ་སྤྱོད། །སྦྱངས་པའི་ཆོས་ལ་གནས་གྱུར་ཀྱང། །མིག་ཟད་མཐའ་ཡི་ཤེས་མེད་ན། །མིག་ཟད་པ་ནི་མ་ཤེས་ཕྱིར། །  
ཡང་དག་སྦྱངས་ལ་གནས་མ་ཡིན། །ཁ་དོག་བསྒྱུར་གོས་བགོས་གྱུར་ཀྱང། །མིག་ཟད་མཐའ་ཡི་ཤེས་མེད་ན། །མིག་ཟད་པ་ནི་མ་ཤེས་ཕྱིར། །ཡང་དག་ཆོས་གོས་བགོས་མ་ཡིན། །ཡ་  
རབས་རིགས་སུ་སྐྱེས་གྱུར་ཀྱང། །མིག་ཟད་མཐའ་ཡི་ཤེས་མེད་ན་།མིག་ཟད་པ་ནི་མ་ཤེས་ཕྱིར། །དེ་ནི་དག་པའི་རིགས་མ་ཡིན། །འཁོར་མང་དག་ནི་བདོག་གྱུར་ཀྱང། །མིག་ཟད་  
མཐའ་ཡི་ཤེས་མེད་ན། །མྱུར་དུ་ངན་འགྲོར་ལྷུང་འགྱུར་ཏེ། །འཁོར་དག་གིས་ནི་སྐྱོབ་མི་ནུས། །སྒྲ་ཡི་རིག་པ་མཁས་གྱུར་ཀྱང། །མིག་ཟད་མཐའ་ཡི་ཤེས་མེད་ན། །མིག་ཟད་པ་  
ནི་མ་ཤེས་ཕྱིར། །སྒྲ་ཡི་རིག་པ་རྟོགས་མ་ཡིན། །བཟོ་རྣམས་ལ་ནི་མཁས་གྱུར་ཀྱང། །མིག་ཟད་མཐའ་ཡི་ཤེས་མེད་ན། །མིག་ཟད་པ་ནི་མ་ཤེས་ཕྱིར། །དེ་ནི་བཟོ་ལ་མཁས་མ་ཡིན།།  
དྲི་བ་མང་ལ་མཁས་གྱུར་ཅིང། །ཡི་གེ་གཅིག་གིས་རྣམ་འབྱེད་ཀྱང་།མིག་ཟད་མཐའ་ཡི་ཤེས་མེད་ན། །དེ་ནི་དོན་མཐུན་བཤད་མ་ཡིན་།མཁས་པའི་རྗེས་སུ་སློབ་བྱེད་ཀྱང། །  
གསང་དང་གསང་མིན་མི་ཤེས་ཤིང། །མིག་ཟད་མཐའ་ཡི་ཤེས་མེད་ན། །ཆོས་ནི་རྟོགས་པར་མི་འགྱུར་རོ། །བརྗོད་པ་སྣ་ཚོགས་རྒྱང་པན་དང། །ཆོས་རྣམས་རབ་ཏུ་ཤེས་གྱུར་  
  
  
༄༅། །ཀྱང༑ །མིག་ཟད་མཐའ་ཡི་ཤེས་མེད་ན། །འཁྲི་ཤིང་སྟུག་བོར་ལྷུང་བ་འདྲ། །སྒྲ་ཡི་རིག་པ་མཁས་གྱུར་ཅིང། །དགེ་དང་མི་དགེའི་རྟགས་སྟོན་ཀྱང།།  
ཚིག་འབྲུ་ཡི་གེ་སྒྲ་སྐད་དང། །ཀློག་དང་འདོན་པའི་མཐར་ཐུག་དང། །མིག་ཟད་མཐའ་ནི་མ་ཤེས་ན། །དེ་དག་རྣམས་ནི་ཤེས་མེད་ཡིན། །བུད་མེད་དག་གི་མཚན་མ་དང། །  
ཚིག་མཁན་རྨོངས་པར་བྱེད་པ་དང། ལུས་ཉེས་ངལ་སོས་ཆོས་རྣམས་དང། །མཁྱུད་དཔྱད་དག་ལ་མཁས་གྱུར་ཀྱང། །མིག་ཟད་མཐའ་ནི་མ་ཤེས་ན། །དེ་དག་རྣམས་ནི་ཤེས་མེད་  
ཡིན༑ ༑གཞུང་ལུགས་བརྒྱ་མང་སྟོན་བྱེད་ཅིང། །ཡི་གེ་འབྲུ་གཅིག་མི་བརྗེད་ཀྱང། །མིག་ཟད་མཐའ་ནི་མ་ཤེས་ན། །བཤད་པ་དེ་ནི་དོན་མེད་ཡིན། །དེ་བཞིན་མིག་སྐྱེ་མཐའ་  
དག་དང། །མིག་མཐའ་དང་ནི་འཇུག་པ་ནས། །རབ་ཏུ་ཞི་བའི་བར་དུ་ཡང། །དེ་བཞིན་དུ་ནི་རིག་པར་གྱིས། །རྣ་བ་སྣ་ལྕེ་ལུས་དང་ཡིད་།གཟུགས་སྒྲ་དྲི་རོ་རེག་བྱ་ནས། །  
སྒྲ་དང་མིང་གི་བར་དུ་ཡང། །ཐམས་ཅད་དེ་བཞིན་སྦྱར་བར་བྱ་།སྒྲ་ཡི་རིག་པ་ཀློག་འདོན་ཅིང། །དེ་ཡི་དོན་ནི་རྟོགས་གྱུར་ཀྱང་།མིག་ཟད་མཐའ་ནི་མ་ཤེས་ན། །དེ་  
ནི་ནམ་ཡང་དམན་པ་ཡིན། །སྨྲང་གཞི་དག་ནི་འདོན་བྱེད་ཅིང་།གསང་སྔགས་དག་ནི་རྟོགས་གྱུར་ཀྱང། །མིག་ཟད་མཐའ་ནི་མ་ཤེས་ན། །དེ་ནི་ནམ་ཡང་དམན་པ་  
  
  
༑དེ་བཞིན་མིག་གི་སྐྱེ་མཐའ་དག་མིག་གི་མཐའ་དང་འཇུག་པ་ནས། །རབ་ཏུ་ཞི་བའི་བར་དུ་ཡང། །དེ་བཞིན་ཉིད་དུ་རིག་པར་གྱིས། །རྣ་བ་སྣ་ལྕེ་ལུས་དང་ཡིད། །གཟུགས་  
སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང། །ཐམས་ཅད་དེ་བཞིན་སྦྱར་བར་བྱའོ། །བམ་པོ་བཞི་པ། བཅོམ་ལྡན་གྲོང་ཁྱེར་གཤེགས་པའི་ཚེ། །  
སེམས་ཅན་དག་ནི་ཚད་མེད་སྙེད། །མཁའ་ལས་ཆོས་བསྟན་སྒྲ་ཐོས་པས། །མིག་ཟད་མཐའ་ཡི་ཤེས་པ་ཐོབ། །བཅོམ་ལྡན་གྲོང་ཁྱེར་གཤེགས་པའི་ཚེ། །སེམས་ཅན་དག་ནི་ཚད་  
མེད་སྙེད། །མཁའ་ལས་ཆོས་བསྟན་སྒྲ་ཐོས་པས། །མིག་གི་རང་བཞིན་རྟོགས་པར་འགྱུར། །སྟོང་དང་བདག་མེད་རབ་རྟོགས་པས། །ཐམས་ཅད་རྣམ་དག་མིག་ཐོབ་གྱུར། །རྣ་བ་སྣ་  
ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང། །ཐམས་ཅད་དེ་བཞིན་སྦྱར་བར་བྱ། །འདོད་སྡང་གཏི་མུག་ཁོང་ཁྲོ་དང། ང་རྒྱལ་ཁེངས་དང་  
གཡོ་སྒྱུ་ནས། །བག་མེད་པ་ཡི་བར་དུ་ཡང། །དེ་བཞིན་དུ་ནི་རིག་པར་གྱིས། །བཅོམ་ལྡན་གྲོང་ཁྱེར་གཤེགས་པའི་ཚེ། །སེམས་ཅན་དག་ནི་ཚད་མེད་སྙེད། །སྟེང་གི་ནམ་  
མཁའ་དག་ལས་ནི། སངས་རྒྱས་མཚན་ནི་སྣ་ཚོགས་ཐོས། །ཁ་ཅིག་འདོད་ཆགས་འཇིགས་པ་ཡི། །དཔེ་ཟླ་མེད་པའི་མིང་ཡང་ཐོས། །ཁ་ཅིག་ཞེ་སྡང་འཇིགས་བྱེད་  
  
  
༄༅། །ཅིང༑ །འཇིག་རྟེན་ཕན་འདོགས་མིང་དག་ཐོས། །ཁ་ཅིག་གཏི་མུག་རབ་རྟོགས་ཤིང། །ང་རྒྱལ་འདུལ་བའི་མིང་དག་ཐོས། །ཁ་ཅིག་འཇིག་  
རྟན་དག་ལ་ནི། །རབ་ཞི་སྟོན་པའི་འདྲེན་མིང་ཐོས། །ཁ་ཅིག་ཤེས་རབ་དག་བསྟན་ནས། །འཇིག་རྟེན་ཕན་འདོགས་མིང་དག་ཐོས། །ཁ་ཅིག་ཐབས་དག་རབ་བསྟན་ནས། །  
སེམས་ཅན་ཕན་འདོགས་མིང་དག་ཐོས། །ཁ་ཅིག་བདུད་ནི་རབ་བཏུལ་ཀྱང། །འཁོན་འཛིན་མེད་པའི་མིང་དག་ཐོས། །ཁ་ཅིག་གསུང་རབ་ཆོས་དག་གིས། །རྣམ་གྲོལ་  
བསྟན་པའི་མིང་དག་ཐོས། །ཁ་ཅིག་སེམས་ཅན་སྡུག་བསྔལ་བ། །རྒྱ་ཆེར་སྒྲོལ་བའི་མིང་དག་ཐོས། །ཁ་ཅིག་མི་ཡི་གཙོ་བོ་ཡིས། །འཇིག་རྟེན་སྒྲོལ་བའི་མིང་དག་ཐོས།།  
མིང་ནི་དེ་དག་ཐོས་གྱུར་ནས། །ཐམས་ཅད་རྣམ་དག་མིང་ཐོབ་གྱུར་།ནམ་མཁའ་དང་ནི་རྒྱ་མཚོའི་ཆུ། །རི་རབ་ལྷུན་པོའི་བར་དུ་ཡང། །ཐམས་ཅད་གཞལ་དུ་རུང་སྲེད་ཀྱི། །  
སངས་རྒྱས་མཁྱེན་པ་ཐུག་མི་འགྱུར། །གང་ཞིག་མིག་ཟད་ངེས་པ་ཐོབ་གྱུར་ན། །ཆོས་སྐུ་མངོན་པར་གྲུབ་པ་དཀའ་མི་འགྱུར། །གང་ཞིག་ཆོས་སྐུ་མཆོག་ནི་གྲུབ་གྱུར་ན།།  
ཀུན་འཛིན་ཡེ་ཤེས་དཔག་མེད་ཐོབ་པར་འགྱུར། །གང་ཞིག་ཀུན་འཛིན་ཡེ་ཤེས་དཔག་མེད་ཐོབ། །དེས་ནི་མདོ་སྡེ་དཔག་མེད་གོ་བར་འགྱུར་།གང་ཞིག་མདོ་སྡེ་དཔག་མེད་  
  
  
།སངས་རྒྱས་རྫུ་འཕྲུལ་ཐོབ་པ་དཀའ་མི་འགྱུར། །གང་ཞིག་མིག་སྐྱེ་ངེས་པ་ཐོབ་གྱུར་ན། །ཆོས་སྐུ་མངོན་པར་གྲུབ་པ་དཀའ་མི་འགྱུར། །གང་ཞིག་ཆོས་སྐུ་མཆོག་ནི་  
གྲུབ་གྱུར་ན། །ཀུན་འཛིན་ཡེ་ཤེས་དཔག་མེད་འཐོབ་པར་འགྱུར། །གང་ཞིག་ཀུན་འཛིན་ཡེ་ཤེས་དཔག་མེད་ཐོབ། །དེས་ནི་མདོ་སྡེ་དཔག་མེད་གོ་བར་འགྱུར། །གང་ཞིག་མདོ་སྡེ་  
དཔག་མེད་གོ་གྱུར་པས། །སངས་རྒྱས་རྫུ་འཕྲུལ་ཐོབ་པར་དཀའ་མི་འགྱུར། །དེ་བཞིན་རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ཆོས་དག་ནས། །སྒྲ་རྣམས་དང་ནི་མིང་  
གི་བར་དུ་ཡང། །ཐམས་ཅད་དེ་བཞིན་དུ་ནི་སྦྱར་བ་བྱ། །དེ་ཚེ་ས་ཆེན་དག་ནི་རབ་ཏུ་གཡོས། །རྒྱ་མཚོ་རི་རྣམས་ཀྱང་ནི་དེ་བཞིན་ནོ། །ལྷ་མ་ཡིན་དང་ལྷ་ནི་མང་པོ་རྣམས། །ཐམས་  
ཅད་རབ་ཏུ་དགའ་བ་སྐྱེས་པར་གྱུར། །བདུད་དང་བདུད་དཔུང་གཡོ་སྒྱུ་རབ་བཅོམ་ནས། །ཐམས་ཅད་སངས་རྒྱས་བཀོད་པ་སྒྲུབ་པར་མོས་།ལྷ་རྣམས་སོ་སོ་གཞལ་མེད་ཁང་ཞུགས་  
ནས༑ ༑ཕན་ཚུན་དགའ་བའི་གཏམ་ནི་འདི་སྐད་སྨྲས། །འདྲེན་པ་དེང་ནི་འཇིག་རྟེན་བྱུང་བས་ན། །ལྷ་མི་ཐམས་ཅད་ལ་ནི་ཕན་པ་མཛད་།ས་བླའི་ལྷ་འཁོར་གཞལ་མེད་ཁང་  
གནས་ནས། །དང་བའི་སེམས་ཀྱིས་དགའ་ནས་འདི་སྐད་དུ། །འདྲེན་པ་འཇིག་རྟེན་དེང་བྱུང་ཤིན་ཏུ་ལེགས། །འཇིག་རྟེན་ཀུན་བདེའི་རྒྱུ་ནི་རབ་ཏུ་མཛད། །མཁའ་ལ་སྤྱོད་པའི་ལྷ་  
  
  
༄༅། །རྣམས་དེ་ཐོས་ནས། །ཐམས་ཅད་དགའ་ནས་རབ་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས་།འདྲེན་བ་བྱུང་བས་  
འཇིག་རྟེན་ཕན་མཛད་ཟེར། །རྒྱལ་ཆེན་རིགས་བཞིའི་ལྷ་ནི་དེ་ཐོས་ནས། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས། །  
འདྲེན་པ་བྱུང་བས་འཇིག་རྟེན་ཕན་མཛད་ཟེར། །སུམ་ཅུ་རྩ་གསུམ་ལྷ་ནི་དེ་ཐོས་ནས། །ཐམས་ཅད་དགའ་ནས་ཤིན་ཏུ་དང་བ་སྐྱེས་།ཁྱད་འཕགས་སྒྲ་སྙན་སངས་རྒྱས་བསྔགས་  
བརྗོད་ནས། །འདྲེན་པ་བྱུང་བས་འཇིག་རྟེན་ཕན་མཛད་ཟེར། །འཐབ་བྲལ་ལྷ་དག་དེ་སྐད་ཐོས་ནས་ནི། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་  
སངས་རྒྱས་བསྔགས་བརྗོད་ནས། །འདྲེན་པ་བྱུང་བས་འཇིག་རྟེན་ཕན་མཛད་ཟེར། །བདག་ཅག་བྱང་ཆུབ་སེམས་ནི་རབ་བསྐྱེད་ན། །བཅོམ་ལྡན་བླ་མེད་མཁྱེན་པ་ཉེ་བར་  
བགྱི༑ ༑ལྷ་མི་གཙོ་མཆོག་ལ་ནི་བརྟེན་ནས་སུ། །སེམས་ཅན་ཐམས་ཅད་སྒྲོལ་བར་བགྱིད་ཅེས་ཟེར། །དགའ་ལྡན་ལྷ་རྣམས་དེ་སྐད་ཐོས་ནས་ཀྱང། །ཐམས་ཅད་དགའ་ནས་  
ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས། །འདྲེན་པ་བྱུང་བས་འཇིག་རྟེན་ཕན་མཛད་ཟེར་།བཅོམ་ལྡན་འདས་ཀྱིས་བསྐལ་པ་བྱེ་བར་  
  
  
༑སྤྱོད་མཆོག་ཁྱད་འཕགས་དཔག་མེད་སྔོན་བསྒྲུབས་ནས་།སེམས་ཅན་སྡུག་བསྔལ་བ་ལ་བདེ་ལམ་བསྟན། །འཁོར་བ་བསྒྲལ་ནས་མྱ་ངན་འདས་ལ་བཀོད། །འཕྲུལ་དགའི་  
ལྷ་རྣམས་དེ་སྐད་ཐོས་ནས་ནི། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས་།འདྲེན་པ་བྱུང་བས་འཇིག་རྟེན་ཕན་མཛད་  
ཟེར༑ ༑གཞན་འཕྲུལ་དབང་བྱེད་ལྷ་ནི་དེ་ཐོས་ནས། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་བརྗོད་ནས། །འདྲེན་པ་བྱུང་བས་  
འཇིག་རྟེན་ཕན་མཛད་ཟེར། །དེ་བཞིན་གཤེགས་པ་སྐྱེ་ཤི་འདས་པ་ན། །བདུད་དང་མུ་སྟེགས་མང་པོ་ཕམ་པར་མཛད། །བླ་མེད་བྱང་ཆུབ་དག་ནི་ཡོངས་རྫོགས་ནས། །སྐྱེ་རྒུ་  
དྲངས་ནས་ཕ་རོལ་འཇོག་ཅེས་ཟེར། །ཚངས་རིས་ལྷ་རྣམས་དེ་སྐད་ཐོས་ནས་ཀྱང། །ཐམས་ཅད་དགའ་ནས་ཤིན་ཏུ་དང་བ་སྐྱེས། །ཁྱད་འཕགས་སྒྲ་སྙན་སངས་རྒྱས་བསྔགས་  
བརྗོད་ནས། །འདྲེན་པ་བྱུང་བས་འཇིག་རྟེན་ཕན་མཛད་ཟེར། །དེ་བཞིན་གཅིག་ནས་གཅིག་ཏུ་སྒྲ་ཐོས་པས། །ཚངས་པའི་འཁོར་རྣམས་དགའ་ནས་འདི་སྐད་དུ། །འདྲེན་པ་བྱུང་  
བས་འཇིག་རྟེན་ཕན་པ་མཛད། །བདུད་དཔུང་འཇིགས་སྐྲག་མྱ་ངན་བྱེད་ཅེས་ཟེར། །སྲིད་པའི་རྩེ་མོའི་ལྷ་ཡི་བར་དུ་ཡང། །སངས་རྒྱས་བྱུང་ནས་འཇིག་རྟེན་ཕན་མཛད་ཐོས། །  
  
  
༄༅། །དེ་བཞིན་སྒྲ་ནི་ཀུན་དུ་གྲགས་པས་ན། །ལྷ་མ་ཡིན་དག་འགྲིབ་ཅིང་ལྷ་རྣམས་འཕེལ། །བདུད་ཀྱི་ཁང་པ་དག་ནི་ཡོངས་སྟོངས་ཤིང། །ལྷ་  
རྣམས་འཁོར་ནི་རབ་ཏུ་རྒྱས་པར་འགྱུར། །མི་འཇིགས་སྟོབས་ཀྱིས་ལོག་པ་རབ་བཏུལ་ནས། །བྱང་ཆུབ་ཆེན་པོའི་མཆོག་ནི་མྱུར་དུ་བརྙེས་།དེ་བཞིན་སྐད་ཅིག་ཡུད་ཙམ་  
ལྷ་རྣམས་ཀྱིས། །བཅོམ་ལྡན་བྱུང་ནས་ཕན་མཛད་ཐོས་གྱུར་པས་།འཇིག་རྟེན་འདྲེན་པར་མཛད་པ་ཤིན་ཏུ་ལེགས། །རྣམ་དག་མིང་ནི་སེམས་ཅན་སྦྱིན་ཞེས་ཟེར། །བཅོམ་  
ལྡན་གྲོང་ཁྱེར་གཤེགས་པའི་ཚེ། །འདོད་པས་ཡོངས་སུ་གདུངས་པ་རྣམས། །མི་གཙང་སྒོམ་པ་བཤད་ཐོས་པས། །འདོད་ཆགས་ཞི་སྟེ་མ་ལུས་སྤངས། །བཅོམ་ལྡན་  
གྲོང་ཁྱེར་གཤེགས་པའི་ཚེ། །ཞེ་སྡང་དག་གིས་གདུངས་པ་རྣམས་།བྱམས་པ་བསྟན་པའི་ཆོས་ཐོས་པས། །ཞེ་སྡང་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་  
གཤེགས་པའི་ཚེ། །གཏི་མུག་དག་གིས་གདུངས་པ་རྣམས། །ཤེས་རབ་ཆོས་ནི་བསྟན་ཐོས་པས། །གཏི་མུག་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་གཤེགས་  
པའི་ཚེ༑ །ང་རྒྱལ་དག་གིས་གདུངས་པ་རྣམས། །ང་རྒྱལ་སྤངས་པའི་ཆོས་ཐོས་པས། །ང་རྒྱལ་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་གཤེགས་པའི་ཚེ། །ཕྲག་  
  
  
།ཕྲག་དོག་སྤངས་པའི་ཆོས་ཐོས་པས། །ཕྲག་དོག་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་གཤེགས་པའི་ཚེ། །ཁོང་ཁྲོ་དག་གིས་གདུངས་པ་  
རྣམས༑ ༑ཁོང་ཁྲོ་སྤངས་པའི་ཆོས་ཐོས་པས། །ཁོང་ཁྲོ་ཞི་སྟེ་མ་ལུས་སྤངས། །བཅོམ་ལྡན་གྲོང་ཁྱེར་གཤེགས་པའི་ཚེ། །སེར་སྣ་དག་གིས་གདུངས་པ་རྣམས། །སེར་སྣ་སྤངས་  
པའི་ཆོས་ཐོས་པས། །སེར་སྣ་ཞི་སྟེ་མ་ལུས་སྤངས། །གང་ཞིག་དུལ་བའི་སྤྱོད་གྲུབ་པ། །དཔག་མེད་ཆོས་ནི་འདི་ཐོས་པས། །མང་དུ་ཐོས་པའི་མཚོར་ཞུགས་པས། །ཀུན་འཛིན་སྒོ་  
ནི་སྒྲུབ་པར་བྱེད། །གཞན་ཡང་མཁའ་ལས་སྒྲ་ཐོས་པས། །མེ་ཏོག་དག་གིས་སངས་རྒྱས་མཆོད། །ཡོན་ཏན་ཁྱད་པར་འཕགས་སྒྲུབ་ཅིང་།སྙིང་རྗེ་ཆེན་པོའི་རྫུ་འཕྲུལ་སྟོན། །  
གཞན་ཡང་མཁའ་ལས་སྒྲ་ཐོས་པས། །བཅོམ་ལྡན་སྐུ་དང་སྐྱེ་གནས་དང། །གདུང་རྒྱུད་དང་ནི་གསུང་སྒྲ་རྣམས། །ཁྱད་པར་འཕགས་པའི་བསྔགས་པ་བརྗོད། །སེམས་ཅན་  
འགྲོ་བ་ཇི་ལྟ་བར། །རྫུ་འཕྲུལ་དག་ཀྱང་ཅི་རིགས་བཤད། །མིག་དང་རྣ་བ་སྣ་ལྕེ་ལུས། །གཟུགས་དང་སྒྲ་དྲི་ལ་སོགས་དང་།བསྐུམ་པ་དང་ནི་བརྐྱང་བ་དང། །སྟོན་པར་མཛད་པ་  
ཁྱད་པར་འཕགས། །བཅོམ་ལྡན་འཇིག་རྟེན་འདས་པ་ན། །འཇིག་རྟེན་སྒྲོན་མ་རབ་མཛད་ཅིང། །གཟུགས་ནི་མང་པོ་སྟོན་པ་ཡང། །ཐམས་ཅད་སངས་རྒྱས་རྫུ་འཕྲུལ་ཡིན། །  
  
  
༄༅། །སྣོད་དང་སྣོད་མིན་དེ་རྗེས་སུ། །མི་མཐུན་ཆོས་ནི་སྟོན་མཛད་པས། །སེམས་ཅན་ཚེ་རབས་ཚད་མེད་ནས། །སངས་རྒྱས་མཆོད་པར་མ་བྱས་ཤིང།།  
དམུ་རྒོད་གདུལ་བར་དཀའ་བ་ལ། །སེམས་ཅན་དམྱལ་བ་བཤད་པར་མཛད་།གང་ཞིག་ལས་ལ་རྨོངས་གྱུར་ཅིང། །ལྟ་ལ་བརྟེན་ནས་སྤྲོས་དགའ་བ། །བཅོམ་ལྡན་དེ་  
དག་ལྟ་བ་དང། །སྤྲོས་པ་ཞི་བའི་སྒྲ་ཐོས་མཛད། །གཞན་ཡང་མཁའ་ལས་ངོ་བོ་ཉིད། །ངེས་པ་ཉིད་དུ་སྟོང་པ་དང། །འགྲོའོ་མེད་ཅིང་མཚན་མེད་དང། །ཅི་ཡང་མེད་པའི་  
སྒྲ་ཡང་ཐོས། །གཞན་ཡང་སེམས་ཅན་བརྒྱ་སྟོང་དག་མཁའ་ལས་ཤ་དང་ཤེས་རབ་སྤྱན། །དེ་བཞིན་ཆོས་ཀྱི་སྤྱན་བར་དུ། །ཡང་དག་སྟོན་པའི་སྒྲ་ཡང་ཐོས། །བཅོམ་  
ལྡན་རྫུ་འཕྲུལ་སྟོབས་ཀྱིས་ནི། །ཚུལ་ཁྲིམས་ཏིང་འཛིན་ཤེས་རབ་སྒྲ། །རྣམ་གྲོལ་རྣམ་གྲོལ་མཐོང་བའི་སྒྲ། །སྟོན་པ་དག་ཀྱང་ཐོས་པར་གྱུར། །སེམས་ཅན་དག་ནི་ཇི་  
སྙེད་ལ༑ ༑དེ་བཞིན་རྫུ་འཕྲུལ་རབ་བསྟན་ནས། །ཇི་ལྟར་རྗེས་མཐུན་སྒྲ་སྐད་ཀྱིས། །ཡང་དག་ཆོས་ནི་བསྟན་པར་མཛད། །སེམས་ཅན་ལ་ལ་གང་ཞིག་གིས། །སྦྱིན་དང་ཚུལ་  
ཁྲིམས་བཟོད་སྒྲུབ་མོས། །རྫུ་འཕྲུལ་མོས་པ་ཇི་ལྟ་བཞིན། །སྦྱིན་དང་ཚུལ་ཁྲིམས་བཟོད་སྒྲ་སྟོན། །བཅོམ་ལྡན་རྫུ་འཕྲུལ་སྟོབས་ཀྱིས་ནི། །སེམས་ཅན་དབང་པོ་ཇི་ལྟ་  
  
  
༑རྒྱ་ཆེར་ཡང་དག་འབྱེད་མཛད་པས། །ལེན་འཛིན་སྟོན་ལ་དགོད་པར་མཛད། །བཅོམ་ལྡན་རྫུ་འཕྲུལ་སྟོབས་ཀྱིས་ནི། །ཕུང་པོ་ཁམས་དང་སྐྱེ་མཆེད་ཀྱི། །བཅིངས་དང་  
གྲོལ་དང་ཉི་རིང་དང། །ས་ཡི་གནས་སྐབས་བྱེ་བྲག་གི་མཚན་ཉིད་སྟོང་པ་ཐོས་པར་འགྱུར། །གཞན་ཡང་ས་དང་ཡེ་ཤེས་ཀྱི་།འོད་ཟེར་ཚད་མེད་སྟོན་པ་དང། །ཉོན་མོངས་བག་  
ཆགས་སྤངས་པ་དང། །སྤངས་མིན་སྟོན་པ་ཐོས་པར་གྱུར། །བཅོམ་ལྡན་རྫུ་འཕྲུལ་སྟོབས་ཀྱིས་ནི། །ལྷ་དང་མི་ཡི་ངོ་བོ་ཉིད། །ལས་དང་འབྲས་བུ་མི་མཚུངས་པས། །སྐྱེ་ལེན་ཐ་  
དད་ཐོས་པར་འགྱུར། །རེས་འགའ་བུད་མེད་མདུན་དག་ཏུ། །བུད་མེད་བརྒྱན་པའི་ལུས་སྤྲུལ་ནས། །མཁའ་ལས་སྐྱོ་སྟོན་སྒྲ་བསྒྲགས་པས་།གང་ཐོས་འདོད་ཆགས་སེལ་བར་མཛད།།  
ཤཱ་རིའི་བུ་ནི་ཇི་ལྟ་བཞིན། །ཤིན་ཏུ་དང་བ་སྐྱེས་གྱུར་པ་།ཐུགས་རྗེས་མོས་པ་ཇི་བཞིན་དུ། །བླ་མེད་ཆོས་ནི་སྟོན་པར་མཛད་།མཽ་དགལ་བུ་དང་འོད་སྲུང་དང། །ཀ་པི་ན་དང་ཀུན་  
དགའ་དང། །འོད་སྲུང་ཆེན་པོ་དག་དང་ནི། །ཀུན་ཤེས་ཀཽ་དི་ནྱ་ལ་སོགས། །དེ་དག་མོས་པ་ཇི་བཞིན་དུ། །ཉན་ཐོས་ཆོས་སྟོན་ཐོས་པར་འགྱུར། །ལྷ་རྣམས་དང་ནི་ལྷ་མ་ཡིན། །  
གནོད་སྦྱིན་དག་ནི་མང་པོ་དང། །བེ་རོ་ཀ་ནི་འཁོར་དང་བཅས་།གྲུལ་བུམ་དག་ནི་ཚད་མེད་རྣམས། །བཅོམ་ལྡན་རྫུ་འཕྲུལ་སྟོབས་ཀྱིས་ནི། །གཟུངས་སྔགས་སྒྲ་ནི་ཐོས་པར་  
  
  
༄༅། །གྱུར༑ །ཨི་དི་སི། བི་དི་སི། ཨི་ར་སུ། ཨི་ར། ཨཽ་ན་སི་མ་ན་སི། ཨུ་ཁྱི། ཨ་ནོ་ཁྱི། ཨ་ཁི་ཙ་ལ་མཾ་ནཾ་ཡེ། དི་ར་  
ནི་ཤྠ་ནི་མི། ཏ་ཀ་ནི། ཨི་མི་མནྟྲ། ནི་ཧ་ར། ཨ་བུ་རེ་བུདྡྷེ། ནི་རེ། ཨ་ཁི་ཙ་ར། བི་ཡ་ཀི་རི་ཡ་ཏེ། ཨ་ཁི་ཙར་པ་ར་མི་ཏེ། ཀ་ལཱ་བ་ཧི་ནི། སརྦ་བིདཤི་ནིར་དཧེ་བཽ་ན། བ་ར་ཤ་  
སད་ཏེ༑ ཤ་ས་ཏ། པ་ར་ཤ་སད་ཏ། ཏ་ར་སད་ཏ། བྷཱུ་མི། ཨཱམ་བྷ་ར། ལི་ལ་བྷ་ན། ཤིཉྩ་ཙིད་ཏ། བི་བ་མ་ཏི། ཙིད་ཏ་ཨ་ནནྟ། ཨོ་བེ་ར་ཧ་བ་མི་ཏ་བྷཱུ་མི། ན་ནམ་ཀཱ་ནི། ཨ་ཀ་  
ནི་བི་བཧི་མིད་ཏེ། ཤ་རི་བི་ཤྠ། ཨ་མ་ལ་ནི་མ་ལ། བའུ་ལི་ཏེ་ན་ར་ཤི་ཙ། ཧ་ཧ་རི། མ་མ་ལཱི། བྷ་ར་ཎི་ཏི་ཤྠ། ཙཀྵུ་ནིར་ཧ་ར། ཨུ་དྷ་རི་ཏ་བ་ཙི། ཨནྟ་རི། ཀུ་ཏ་རི། ཀེ་ཏུ་སུ་ཀེ་ཏུ་སུ་  
པ་ར་ནི༑ ཀ་ར་ནི། ཀུ་སུ་མ་ནི་ཡཻ། ཀ་ཀ་རི། ཀ་ཁ་རི། ཨུ་པ་ལཾ་མའུ་རི། ཏི་ཤྠ་ད་ར་ནི། ནཱ་ག་ནི་ར་ཧ་རེ། པ་ར་ལད་ཏེ་ཨ་ཏེ་པ་ར་ཡ་ཏེ། ཨནྟ་ར་བྷནྡྷེ། ཨནྟ་ར་ཏ་བྷ་ཏི་ཤི་ཙ་  
ཧ་སི་རི། མ་ཁ་ལི། ཨཱི་ནི་སམྦྷ་རེ། ཏི་ཤྠ་སིཏྟ་ར་ཎི། ཀུ་བཧུ་ལོ་ཙ་ཏེ། གཞན་ཡང་རྒྱལ་པོ་རྣམ་ཐོས་བུ། །ཡུལ་འཁོར་སྲུང་ནི་ལ་སོགས་པས། །ཁྱད་འཕགས་སྒྲ་ནི་གྲངས་  
མེད་ཀྱིས། །བདེན་པའི་སྔགས་ཚིག་རབ་ཏུ་སྨྲས། །ཚད་མེད་སྒྲ་ནི་དེ་དག་ཀྱང། །བདེ་གཤེགས་རྫུ་འཕྲུལ་དབང་གིས་བྱུང། །རྫུ་འཕྲུལ་དག་ནི་ཚད་མེད་པས། །བསྟན་པ་  
  
  
།རེས་འགའ་སངས་རྒྱས་མེད་ཞིང་དུ་།རྫུ་འཕྲུལ་རོལ་པའི་སྟོབས་དག་གིས། །འཁོར་བསྐོར་སངས་རྒྱས་སྐུ་སྟོན་པ། །ད་ལྟར་མཐོང་བ་དེ་བཞིན་ནོ། །བསམ་གྱིས་  
མི་ཁྱབ་ཞིང་དག་ཏུ། །སྤྲུལ་པ་ཚད་མེད་སྟོན་མཛད་པ། །བལྟམས་ནས་གོམ་པ་བདུན་གཤེགས་དང། །རྒྱལ་སྲིད་སྤངས་ནས་རབ་བྱུང་དང། །བྱང་ཆུབ་སྙིང་པོར་སངས་རྒྱས་ནས། །  
བརྙེས་པའི་ཆོས་དག་རབ་དགོངས་ཏེ། །ཆོས་ཀྱི་འཁོར་ལོ་བསྐོར་མཛད་དང། །མྱ་ངན་འདས་པ་སྟོན་པར་མཛད། །རྫུ་འཕྲུལ་གྱི་ནི་སྟོབས་དག་གིས། །སྣ་ཚོགས་ཆོས་ནི་སྟོན་མཛད་  
པས༑ ༑སེམས་ཅན་དག་ནི་ཚད་མེད་རྣམས། །ཁྱད་འཕགས་ཡེ་ཤེས་གྲུབ་པར་མཛད། །དེ་ཚེ་ཐུགས་རྗེ་ཆེན་པོ་ཡིས། །ཚངས་པའི་འཁོར་གྱིས་ཡོངས་བསྐོར་ནས། །བྱམས་ཆོས་  
སྒོམ་པ་བཤད་བསྟན་ནས། །བྱམས་པའི་སེམས་ནི་འཕེལ་བར་མཛད། །དེ་ཚེ་ཐུགས་རྗེ་ཆེན་པོ་ཡིས། །ལྷ་རྣམས་ཀྱིས་ནི་ཡོངས་བསྐོར་ནས་།བསྡུ་བའི་དངོས་བཞི་བཤད་བསྟན་  
པས༑ ༑བསྡུ་བའི་དངོས་བཞི་འཕེལ་བར་མཛད། །དེ་ཚེ་ཐུགས་རྗེ་ཆེན་པོ་ཡིས། །ཀླུ་རྣམས་ཀྱིས་ནི་ཡོངས་བསྐོར་ནས། །ཞེ་སྡང་ཉེས་དམིགས་བཤད་བསྟན་པས། །ཞེ་སྡང་སེམས་  
ནི་སྤངས་པར་གྱུར། །དེ་ཚེ་ཐུགས་རྗེ་ཆེན་པོ་ཡིས། །གནོད་སྦྱིན་རྣམས་ཀྱིས་ཡོངས་བསྐོར་ནས། །རྣམ་འཚེའི་ཉེས་དམིགས་བཤད་བསྟན་པས། །རྣམ་འཚེའི་སེམས་ནི་སྤངས་  
  
  
༄༅། །པར་གྱུར། །དེ་ཚེ་ཐུགས་རྗེ་ཆེན་པོ་ཡིས། །ལྷ་མ་ཡིན་གྱིས་ཡོངས་བསྐོར་ནས། །འཐབ་པའི་ཉེས་དམིགས་བཤད་བསྟན་ཏེ་།བཟོད་པ་སྒོམ་  
པའི་བསྔགས་པ་བརྗོད། །དེ་ཚེ་ཐུགས་རྗེ་ཆེན་པོ་ཡིས། །ནམ་མཁའ་ལྡིང་གིས་ཡོངས་བསྐོར་ནས། །འགལ་བྱས་ཉེས་དམིགས་བཤད་བསྟན་ཏེ་།འདུམ་པའི་སེམས་ཀྱི་  
བསྔགས་པ་བརྗོད། །དེ་ཚེ་ཐུགས་རྗེ་ཆེན་པོ་ཡིས། །དྲི་ཟའི་འཁོར་གྱིས་ཡོངས་བསྐོར་ནས། །དགའ་བའི་ཚིག་ནི་དཔག་མེད་ཀྱིས། །དེ་བཞིན་གཤེགས་པའི་བསྔགས་བརྗོད་  
བསྟན༑ ༑དེ་ཚེ་ཐུགས་རྗེ་ཆེན་པོ་ཡིས། །ལྟོ་འཕྱེའི་འཁོར་གྱིས་ཡོངས་བསྐོར་ནས། །མུ་སྟེགས་ཆོས་ལ་སྨོད་མཛད་ཅིང། །བཅོམ་ལྡན་གསུང་རབ་བསྔགས་བརྗོད་བསྟན། །  
དེ་ཚེ་ཐུགས་རྗེ་ཆེན་པོ་ཡིས། །འདྲེ་སྲིན་འཁོར་གྱིས་ཡོངས་བསྐོར་ནས། །དེ་བཞིན་གཤེགས་པའི་ཡོན་ཏན་མཆོག་རྒྱ་ཆེར་བསྔགས་པ་བསྟན་པར་མཛད། །ཐུགས་རྗེ་  
ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད་།མིག་ཟད་མཐའ་བསྟན་ཐོས་པས་ན། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་  
བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་སྐྱེ་མཐའ་ནི་བསྟན་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོའི་འཕྲུལ་བསྟན་པས། །  
  
  
།མིག་གི་མཐའ་ནི་བསྟན་ཐོས་པས། །མཐར་ཕྱིན་དེ་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་དག་ནི་བརྒྱ་སྟོང་  
སྙེད༑ ༑མིག་འཇུག་བསྟན་པ་ཐོས་གྱུར་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་དབེན་  
བསྟན་པ་ཐོས་པས་ན། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་ལ་སྐྱེ་མེད་བསྟན་ཐོས་པས།།  
མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་མེད་བསྟན་པ་ཐོས་པས་ན། །མཐར་ཕྱིན་དོན་ནི་རྟོགས་  
པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་ནི་ཉེར་ཞི་བསྟན་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་  
ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་སྙེད་།མིག་ལ་བདག་མེད་བསྟན་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་  
བསྟན་པས། །སེམས་ཅན་དག་ནི་བརྒྱ་སྟོང་སྙེད། །མིག་ལ་གང་ཟག་མེད་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་  
  
  
༄༅། །ཅན་དག་ནི་བརྒྱ་སྟོང་སྙེད། །མིག་ལ་སེམས་ཅན་མེད་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །  
སེམས་ཅན་དག་ནི་བརྒྱ་སྟོང་སྙེད། །མིག་ལ་སྲོག་མེད་ཐོས་པས་ན་།མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་དག་ནི་བརྒྱ་སྟོང་  
སྙེད༑ ༑མིག་ལ་གསོ་བ་མེད་ཐོས་པས། །མཐར་ཕྱིན་དོན་ནི་རྟོགས་པར་གྱུར། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་རྣམས་ལ་རྒྱ་ཆེར་ནི། །འཇིག་རྟེན་ཞེན་པ་  
རབ་སྨད་དེ། །ཞེན་པ་མི་བསྐྱེད་ཉིད་དུ་མཛད། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་རྣམས་ལ་རྒྱ་ཆེར་ནི། །འཇིག་རྟེན་རྙེད་པ་རབ་སྨད་དེ། །འདུས་མ་བྱས་ཀྱི་  
བསྔགས་བརྗོད་མཛད། །ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་རྣམས་ལ་རྒྱ་ཆེར་ནི། །ཟག་བཅས་ཤེས་པ་རབ་སྨད་དེ། །ཟག་མེད་ཤེས་རབ་བསྔགས་པ་མཛད། །  
ཐུགས་རྗེ་ཆེན་པོས་འཕྲུལ་བསྟན་པས། །སེམས་ཅན་རྣམས་ལ་རྒྱ་ཆེར་ནི། །འཇིག་རྟེན་བསམ་གཏན་རབ་སྨད་དེ། །འཇིག་རྟེན་འདས་པའི་ཏིང་འཛིན་བསྔགས། །ཐུགས་རྗེ་ཆེན་  
པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །ཟག་བཅས་ཚུལ་ཁྲིམས་རབ་སྨད་དེ། །ཟག་མེད་བསླབ་ནས་བསྔགས་པར་མཛད་།ཐུགས་རྗེ་ཆེན་པོས་འཕྲུལ་  
  
  
།སེམས་ཅན་རྣམས་ལ་རྒྱ་ཆེར་ནི། །སེམས་རྒྱ་ཆུང་དུའི་སྐྱོན་བརྗོད་དེ། །སེམས་རྒྱ་ཆེན་པོའི་ཡོན་ཏན་བསྔགས་།ཐུགས་རྗེ་ཆེན་པོའི་འཕྲུལ་བསྟན་ནས། །ལུས་ཀྱི་ཚུལ་ཁྲིམས་  
སེམས་ཤེས་རབ། །ཟག་མེད་བརྟེན་པ་མེད་པ་ཡི། །བསྔགས་པ་དག་ནི་བརྗོད་པར་མཛད། །ཐུགས་རྗེ་ཆེན་པོས་འཕྲུལ་བསྟན་པས། །སྡུག་བསྔལ་འགོག་པའི་ལམ་བསྔགས་ཤིང། །སྤྲོས་  
ལ་དགའ་ཞིང་ཞེན་པ་དག་སངས་རྒྱས་སྨད་པ་རབ་ཏུ་བསྟན་།ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །མིག་ཟད་སྐྱོན་ནི་རབ་འབྱེད་ཅིང། །རབ་ཞི་མཚན་  
ཉིད་བསྟན་པར་མཛད། །རྣ་བ་སྣ་ལྕེ་ལུས་དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང། །ཐམས་ཅད་དེ་བཞིན་སྦྱར་བར་བྱ། །ཐུགས་རྗེ་ཆེན་པོས་འཕྲུལ་བསྟན་  
ནས༑ ༑སེམས་ཅན་རྣམས་ལ་རྒྱ་ཆེར་ནི། །དར་ལ་བབ་ཅིང་གཞོན་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་  
ལ་རྒྱ་ཆེར་ནི། །ཆོ་རིགས་དག་ནི་སྙེམས་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །ལོངས་སྤྱོད་  
བག་མེད་གྱུར་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི་།རང་དབང་བག་མེད་གྱུར་པ་ལ། །ཉེས་  
  
  
༄༅། །དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །གཟུགས་ཀྱིས་བག་མེད་གྱུར་  
པ་ལ༑ ༑ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །བུད་མེད་བག་མེད་གྱུར་པ་ལ། །ཉེས་དམིགས་  
དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས་།སེམས་ཅན་རྣམས་ལ་རྒྱ་ཆེར་ནི། །གོས་ཀྱི་བག་མེད་གྱུར་པ་ལ་།ཉེས་དམིགས་དཔག་མེད་ཡོད་པར་  
བསྟན༑ ༑ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི། །ཆང་གིས་བག་མེད་གྱུར་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་  
ཆེན་པོས་འཕྲུལ་བསྟན་ནས། །སེམས་ཅན་རྣམས་ལ་རྒྱ་ཆེར་ནི་།རྒྱལ་པོ་བག་མེད་གྱུར་པ་ལ། །ཉེས་དམིགས་དཔག་མེད་ཡོད་པར་བསྟན་།ཐུགས་རྗེ་ཆེན་པོས་འཕྲུལ་  
བསྟན་ནས། །སེམས་ཅན་རྣམས་ལ་རྒྱ་ཆེར་ནི། །ཚུལ་ཁྲིམས་སྙེམས་པར་གྱུར་པ་ལ། །ཉེས་དམིགས་དཔག་མེད་ཡོད་པར་བསྟན། །ཐུགས་རྗེ་ཆེན་པོས་འཕྲུལ་བསྟན་ནས།།  
སེམས་ཅན་རྣམས་ལ་རྒྱ་ཆེར་ནི། །ཤེས་རབ་སྙེམས་པར་གྱུར་པ་ལ་།ཉེས་དམིགས་དཔག་མེད་ཡོད་པར་བསྟན། །དེ་བཞིན་རྟོགས་དང་རྫུ་འཕྲུལ་དང། །བསམ་གཏན་  
  
  
།ནོར་དང་བཤད་དང་རིགས་དང་འཁོར། །རོལ་མོ་གླུ་དང་ལྕེ་རྒྱད་དང། །གྲགས་བ་ཕུན་ཚོགས་བསྔགས་པ་དང། །བཀུར་སྟི་དང་ནི་རྙེད་པ་དང། མཛེས་དང་  
གཡོ་སྒྱུ་ང་རྒྱལ་དང། །ངོ་ཚ་མེད་དང་ཁྲེལ་མེད་དང་།ཁེངས་དང་ཕུན་ཚོགས་ང་རྒྱལ་དང། །བག་མེད་འདོད་ཆགས་དེ་བཞིན་ནོ། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་  
ཅན་གང་ཞིག་སེམས་དང་ཡིད། །དམན་པར་གྱུར་པ་དེ་དག་ལ། །ཁྱད་པར་འཕགས་པའི་འདུ་ཤེས་བསྟན། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་གང་ཞིག་རབ་  
ཞུམ་ཞིང། །རྩོལ་བར་མི་བྱེད་དེ་དག་ལ། །བརྩོན་འགྲུས་སྟོབས་ནི་སྟོན་པར་མཛད། །ཐུགས་རྗེ་ཆེན་པོས་འཕྲུལ་བསྟན་ནས། །སེམས་ཅན་གང་ཞིག་ནོར་རྣམས་ལ། །ཆགས་  
པར་གྱུར་པ་དེ་དག་ལ། །ཆོག་ཤེས་ཆོས་ནི་སྟོན་པར་མཛད། །གཞན་ཡང་སྦོས་ཀྱི་དྲི་གཙང་ཁང། །མེ་ཏོག་དག་གི་གཞལ་མེད་ཁང་།ཁང་པ་བརྩེགས་མ་མཆོག་སྤྲུལ་ནས། །  
སྤྲུལ་པའི་སངས་རྒྱས་བཞུགས་པར་བསྟན། །གཞན་ཡང་ལྷ་ཡི་བུ་མོ་རྣམས། །མེ་ཏོག་ཙམྤའི་ཁང་པ་ན། །གནས་པའི་ལུས་ཕྱེད་བསྟན་སྤྲུལ་ནས། །མེ་ཏོག་ཕྲེང་ཐོགས་མཆོད་  
བྱེད་བསྟན། །གཞན་ཡང་ལྷ་མིན་བུ་མོ་དག་མེ་ཏོག་མ་ལའི་ཁང་པ་ན། །གནས་པའི་ལུས་ཕྱེད་བསྟན་སྤྲུལ་ནས། །མེ་ཏོག་ཕྲེང་ཐོགས་མཆོད་བྱེད་བསྟན། །གཞན་ཡང་ལྷ་ཡི་བུ་  
  
  
༄༅། །མོ་རྣམས། །པདྨ་སྔོན་པོའི་ཁང་པ་ན། །གནས་པའི་ལུས་ཕྱེད་བསྟན་འཕྲུལ་ནས། །སངས་རྒྱས་ཡོན་ཏན་བསྔགས་པ་བསྟན་།གཞན་ཡང་ཚངས་  
པ་རྣམས་ཀྱི་ལྷ། །གསེར་གྱི་གཞལ་མེད་ཁང་པ་ན། །གནས་པའི་ལུས་ཀུན་བསྟན་བསྡུས་ནས། །སྒྲ་སྙན་སངས་རྒྱས་བསྔགས་པ་བསྟན་།གཞན་ཡང་ལྷ་ཡི་བུ་མོ་དག་སྣ་ཚོགས་  
རྒྱན་གྱིས་ལུས་བརྒྱན་ཞིང། །རྒྱན་ནི་ཕན་ཚུན་རེག་པ་ལས་།སྒྲ་སྙན་དག་ནི་རབ་བྱུང་ནས། །འདུས་བྱས་རྣམས་ཀྱི་ཆོས་དག་ནི། །འགྱུར་ཞིང་མི་བརྟན་ཡིན་ན་ཡང། །བྱིས་པ་  
མི་བདེན་རྟོགས་པ་ཡིས། །ཡང་དག་ཇི་བཞིན་མི་ཤེས་ཟེར། །རྒྱན་གྱི་སྒྲ་ནི་དེ་དག་ཀྱང། །ལུས་དང་སེམས་ལས་བྱུང་མ་ཡིན། །འགྲོ་བ་མེད་ཅིང་འོང་བ་མེད། །ཕྱོགས་ཀྱང་  
ཡོད་པ་མ་ཡིན་ཏེ། །གཟུགས་དང་སེམས་ཀྱི་བར་དུ་ཡང། །ཐམས་ཅད་དེ་བཞིན་སྦྱར་བར་བྱ། །བྱིས་པ་རྣམས་ནི་མི་ཤེས་པས། །འདི་ལ་ཐེ་ཚོམ་སྐྱེ་བར་འགྱུར། །རྒྱན་གྱི་རྣམ་  
པ་དེ་དག་ལས། །སྒྲ་སྙན་བྱུང་བ་དེ་ཡིས་ནི། །སངས་རྒྱས་ཞིང་ཀུན་གྲགས་པས་ན། །སེམས་ཅན་ཚད་མེད་གྲོལ་བར་འགྱུར། །དེ་ལྟ་བས་ན་ཁྱེད་རྣམས་ཀྱིས། །འདྲེན་པ་  
དང་བྱུང་ཡེ་ཤེས་དང། །ཡོན་ཏན་དཔག་མེད་སྐུ་དག་ནི། །སྲེད་པའི་སྤྲོས་ལས་འདས་པ་དང། །རབ་དབེན་སྐྱོན་ནི་མེད་པ་དང། །ལྟ་བྲལ་སེམས་ནི་རབ་སྦྱངས་དང། །མཚན་  
  
  
།སྐུ་དང་ཐུགས་ནི་དག་པར་ལྟོས། །ཁྱེད་ཀྱིས་བཅོམ་ལྡན་གྲོང་གཤེགས་ཚེ། །གོམ་པ་དག་ནི་སེངྒེ་འདྲ། །གཤེགས་སྟངས་ངང་པ་གླང་ཆེན་འདྲ། །སེམས་  
ཅན་རེ་བ་སྐོང་བར་མཛད། །བསོད་ནམས་ཁྱད་འཕགས་ཡོངས་སུ་རྫོགས། །ཡང་དག་མཚན་གྱིས་རབ་ཏུ་བརྒྱན། །སེམས་ཅན་དག་ནི་ཐམས་ཅད་ཀུན། །བལྟ་བས་མི་ངོམས་ཉིད་དུ་  
ལྟོས༑ ༑ཁྱེད་ཀྱིས་རྐང་གཉིས་གཙོ་མཆོག་ནི། །ཐུགས་རྗེ་ཆེན་པོ་ལྡན་པས་ན། །དངོས་པོ་ཆུང་དུས་མཆོད་བྱས་ཀྱང། །ཡོན་ཏན་ཚད་མེད་ཐོབ་མཛད་པས། །སེམས་ཅན་དག་ནི་མང་  
པོ་རྣམས། །བསྐལ་པ་བརྒྱ་སྟོང་མང་པོར་ནི། །མྱ་ངན་འདས་པ་ཐོབ་བར་དུ། །རྣམ་སྨིན་ཐུག་པ་མེད་པར་ལྟོས། །ཁྱེད་ཀྱི་རྐང་གཉིས་གཙོ་མཆོག་ནི། །ཟག་མེད་ཚུལ་ཁྲིམས་རྫོག་  
པས་ན༑ ༑སེམས་ཅན་དག་ནི་མང་པོ་རྣམས། །གུས་པས་སྤྱི་བོས་ཕྱག་བྱེད་དང། །ལྷ་ཡི་འཁོར་ནི་མང་པོ་རྣམས། །སོ་སོར་གཞལ་མེད་ཁང་སྤངས་ནས། །རྩེ་བ་དག་ལ་ཆགས་མེད་  
པར༑ ༑འདྲེན་པ་ལ་ནི་རྟོན་བྱེད་ལྟོས། །ཁྱེད་ཀྱིས་བདུད་དང་བདུད་ཀྱི་འཁོར། །བཅོམ་ལྡན་འདས་ལ་དད་བསྐྱེད་ནས། །གསེར་གྱི་རླུང་ཡབ་དག་ཐོགས་ཏེ། །གཡས་གཡོན་དུ་ནི་འཁོད་  
པ་དང། །བདུད་ཀྱི་བུ་ནི་ལྔ་བརྒྱ་ཡིས། །ལྷ་ཡི་མེ་ཏོག་ཡིད་འོང་བས། །དེ་བཞིན་གཤེགས་ལ་མངོན་གཏོར་ནས། །བླ་མེད་ཡེ་ཤེས་ཚོལ་ལ་ལྟོས། །འདས་པའི་སངས་རྒྱས་རྣམས་  
  
  
༄༅། །ལ་ནི༑ ༑བསྔགས་པ་བརྗོད་ཅིང་མཆོད་པས་ན། །དེང་ནི་བཅོམ་ལྡན་ཕྲད་གྱུར་ནས། །སོ་སོར་དགའ་བར་གྱུར་པ་ཡིན། །སྤོབས་པ་དག་ནི་ཚད་མེད་ཀྱིས། །  
དེ་བཞིན་གཤེགས་པའི་བསྔགས་པ་བརྗོད། །དེ་ཡི་ཚེ་ན་བདུད་ཀྱི་བུ་།སྲེད་པ་སྤངས་པ་ཞེས་བྱ་བ། །ཐོག་མར་བཅོམ་ལྡན་བསྔགས་བརྗོད་ནས། །མིག་ཟད་མཐའ་ནི་ཤེས་པར་  
གྱུར༑ ༑མིག་གི་སྐྱེ་མཐའ་ཤེས་པས་ན། །རབ་ཞིའི་མཚན་ཉིད་བར་དུ་རྟོགས། །གཞན་ཡང་མིག་ལ་སོགས་པ་ཡི། །མིང་དོན་ཚིག་ནི་དཔག་མེད་རྟོགས། །དེས་ནི་ཚིག་མཁས་དག་  
གིས་ནི༑ ༑སེམས་ཅན་རྣམས་ལ་ཡང་དག་བསྟན། །མིང་དང་དོན་རྣམས་ལ་ཡང་ནི། །ཞེན་པ་ཐེ་ཚོམ་མེད་པས་ན། །འགྲོ་འོང་མེད་པར་རབ་རྟོགས་ཤིང། །བླང་དོར་མེད་པ་ཉིད་དུ་  
གྱུར༑ ༑རང་བཞིན་དག་ནི་སྟོང་དབེན་པས། །ཡི་གེ་རྣམས་ནི་སྤངས་པ་དང། །ལེན་དང་འཛིན་དང་ཀློག་པ་དང། །ཁ་ཏོན་འདོན་ཅིང་སྒྲུབ་མེད་རྟོགས། །འདས་པའི་དེ་བཞིན་གཤེགས་  
པ་རྣམས། །སྔོན་ཡང་རབ་ཏུ་ཕྱེ་སྟེ་བསྟན། །བཏགས་པའི་མིང་ཙམ་ཡིན་པས་ན། །ཡང་དག་བརྗོད་དུ་ཅི་ཡང་མེད། །རང་བཞིན་སྟོང་པ་དེ་དག་ནི། །ཕུང་པོ་ཁམས་དང་སྐྱེ་  
མཆེད་འདས། །རྫུན་པ་མེད་ཅིང་བདེན་པའང་མེད། །གནས་དང་གནས་པ་ཡོད་མ་ཡིན། །ཚིག་གི་སྨྲ་བའི་ལམ་ཆད་ཅིང། །སེམས་ཀྱི་སྤྱོད་པའང་རབ་ཏུ་ཞི། །སྐྱེ་བོ་མཚན་  
  
  
།བཅོམ་ལྡན་གྲོང་ཁྱེར་གཤེགས་པར་མཐོང། །བཅོམ་ལྡན་མཚན་མ་ཡོངས་སྤངས་ཀྱང། །བྱིས་པ་ཡང་དག་མ་ཡིན་རྟོག་བཅོམ་ལྡན་གྲོང་ཁྱེར་གཤེགས་པའི་  
ཚེ༑ ༑གང་ཞིག་དགའ་བ་སྐྱེ་འགྱུར་བ། །དེ་ནི་མཚན་མར་རྟོག་པ་སྟེ། །མྱ་ངན་གདུང་དང་བཅས་པར་འགྱུར། །གང་གི་མཚན་མའི་རྟོག་སྤངས་པ། །གྲོང་ཁྱེར་གཤེགས་པ་མཐོང་མི་  
འགྱུར༑ ༑གཤེགས་ཤིང་བསྐྱོད་པའི་མཚན་མ་ལ། །རྣམ་རྟོག་མེད་པའི་ཤེས་རབ་ཐོབ། །གང་གིས་མཚན་མར་སངས་རྒྱས་མཐོང། །དེས་ནི་གྲོང་ཁྱེར་གཤེགས་པ་མཐོང། །སྐྱེ་ཞིང་འཁོར་  
པའི་ཆོས་དག་ལ། །རྣམ་པར་རྟོག་པ་སྐྱེད་པར་བྱེད། །གང་གིས་སངས་རྒྱས་མཚན་མར་མཐོང། །དགའ་བ་དང་ནི་སྐྱེ་འགྱུར་བ། །དེ་ནི་བདུད་ཀྱི་སྤྱོད་ལ་གནས། །བདུད་ཀྱི་སྤྱོད་ཡུལ་  
སྣང་བ་ཡིན། །གང་གིས་མཚན་མར་སངས་རྒྱས་མཐོད། །དེ་ནི་འགྱུར་བ་མཐོང་བ་ཡིན། །དེ་ནི་མྱ་ངན་གདུང་བཅས་པས། །མཁས་པས་སྙིང་བརྩེར་བྱ་བ་ཡིན། །ཆོས་ལ་ཐོབ་པར་  
གང་ལྟ་བ། །དེ་ལ་ཆོས་སྟོར་མྱ་ངན་ཡོད། །སངས་རྒྱས་མཐོང་བ་སྐྱེས་པ་ལ། །མྱ་ངན་འདས་པའི་སྡུག་བསྔལ་ཡོད། །བསྐལ་པ་མང་པོར་གང་བསྒོམས་པས། །མཚན་མ་ཐམས་ཅད་  
རྟོགས་ནས་ནི། །གྲོང་ཁྱེར་གཤེགས་པ་མི་རྟོག་ཅིང། །མྱ་ངན་འདའ་བའི་འདུ་ཤེས་མེད། །སེམས་ཀྱི་མཚན་ཉིད་སྟོང་རྟོགས་པ། །སངས་རྒྱས་སྤྱོད་ལ་གནས་པས་ན། །གྲོང་ཁྱེར་  
  
  
༄༅། །གཤེགས་པར་མི་རྟོག་ཅིང། །མྱ་ངན་འདའ་བའི་འདུ་ཤེས་མེད། །གང་གིས་དེ་ལྟར་རབ་ཤེས་པ། །སངས་རྒྱས་རྣམས་ནི་མཐོང་འགྱུར་ཞིང། །ངོ་བོ་ཉིད་  
ཀྱང་སྟོང་རྟོགས་པས། །མཐར་ནི་སྐྱེ་འགག་ཅི་ཡང་མེད། །བཅོམ་ལྡན་བསྐལ་པ་དཔག་མེད་ནས། །དཀའ་བ་རྣམས་ནི་རབ་སྤྱད་ནས། །ངོ་བོ་ཉིད་ནི་སྟོང་མཁྱེན་ན། །བྱིས་པ་རྣམས་  
ཀྱིས་མི་རྟོགས་སོ། །བཅོམ་ལྡན་གྲོང་ཁྱེར་གཤེགས་པའི་ཚེ། །འཁོར་ནི་བརྒྱ་སྟོང་མང་པོས་བསྐོར། །མི་དང་མི་མ་ཡིན་ལ་སོགས། །དང་བའི་སེམས་ཀྱིས་མཆོད་པ་བས། །གང་  
གིས་སྐད་ཅིག་ཙམ་དུ་ནི། །མིག་ཟད་མཐར་ནི་རབ་སེམས་ཤིང། །མཚན་མ་རྣམས་ནི་སྟོང་རྟོགས་ན། །འདི་ཡི་བསོད་ནམས་དེ་བས་འཕགས་།བགྲང་བ་དང་ནི་གྲངས་ཀྱི་ཆ། །  
རྒྱུ་ཙམ་དུ་ཡང་མི་བཟོད་དོ། །དེ་བཞིན་མིག་གི་སྐྱེ་མཐའ་དང་།མིག་གི་མཐའ་དང་འཇུག་པ་ནས། །རབ་ཏུ་ཞི་བའི་བར་དུ་ཡང། །དེ་བཞིན་དུ་ནི་རེག་པར་བྱ། །རྣ་བ་སྣ་ལྕེ་ལུས་  
དང་ཡིད། །གཟུགས་སྒྲ་དྲི་རོ་རེག་བྱ་ནས། །སྒྲ་དང་མིང་གི་བར་དུ་ཡང། །ཐམས་ཅད་དེ་བཞིན་སྦྱར་བར་བྱ། །དེ་ནས་དེ་ཚེ་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ།།  
ཞབས་ནི་ས་ལ་རེག་ཙམ་གྱིས། །ས་ནི་ཀུན་ཏུ་རབ་ཏུ་གཡོས། །རི་རྣམས་གང་ཡིན་དེ་དག་ཀྱང། །ཐམས་ཅད་བཅོམ་ལྡན་འདས་ལ་ཕྱོགས་།ལྷ་མི་དག་ནི་ཆོས་ཀྱི་ཕྱིར། །ཐམས་  
  
  
།དེ་ནས་དེ་ཚེ་བཅོམ་ལྡན་འདས་།གྲོང་ཁྱེར་དུ་ནི་གཤེགས་པའི་ཚེ། །ལྷ་ཡི་དབང་པོ་མི་ཡི་རྒྱལ་།ལྷ་མ་ཡིན་ནི་མང་པོ་དང། །གནོད་སྦྱིན་དག་ནི་མང་  
པོ་རྣམས། །རང་གི་གྲོང་ཁྱེར་སྤངས་ནས་ནི། །བཅོམ་ལྡན་སྤྱན་སྔར་འདུས་གྱུར་ཏེ། །རབ་ཏུ་དགའ་བས་མཆོད་པ་བྱས། །དེ་ནས་དེ་ཚེ་བཅོམ་ལྡན་འདས། །གྲོང་ཁྱེར་དུ་ནི་གཤེགས་  
པའི་ཚེ༑ ༑གཞན་ཡང་རྣམ་པ་ཐ་དད་པའི། །བྱ་ཡི་ཚོགས་ནི་ཚད་མེད་པ། །ནེ་ཙོ་དང་ནི་རྨ་བྱ་དང། །ཀ་ལ་པིངྐ་བྱ་ཡི་རྣམས་།བཅོམ་ལྡན་དེ་བཞིན་གཤེགས་པ་ཡི། །ཡོན་ཏན་མཆོག་  
ནི་མཐོང་བས་ན། །ཐམས་ཅད་ནམ་མཁའ་དག་ལ་ནི། །རབ་ཏུ་དགའ་བས་རྣམ་པར་རྩེ། །ཐམས་ཅད་རྣམ་པ་སྣ་ཚོགས་ཀྱིས། །སྒྲ་སྙན་དག་ནི་རབ་ཏུ་ཕྱུང། །དེ་ནས་དེ་ཚེ་བཅོམ་  
ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །བཅོམ་ལྡན་འདས་ཀྱི་ཡོན་ཏན་དང། །རྫུ་འཕྲུལ་གྱི་ནི་སྟོབས་དག་གིས། །སེམས་ཅན་ཚད་མེད་བརྒྱ་སྟོང་སྙེད། །ལོང་བ་  
དག་ནི་མཐོང་བར་གྱུར། །འོན་པ་རྣམས་ནི་ཐོས་པར་གྱུར། །དབང་པོ་མ་ཚང་གང་ཡིན་པ། །ཐམས་ཅད་དབང་པོ་ཚང་བར་གྱུར། །སྡུག་བསྔལ་ལ་ནི་གནས་པ་དག་ཐམས་  
ཅད་བདེ་བ་ཐོབ་པར་གྱུར། །དེ་ནས་དེ་ཚེ་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །ནམ་མཁའ་བར་སྣང་དག་ལས་ནི་།འདི་སྐད་སྨྲ་བ་ཐོས་པར་གྱུར། །གང་གིས་  
  
  
༄༅། །མཚན་མ་རྣམས་ཀྱིས་ནི། །དེ་བཞིན་གཤེགས་པ་རྟོག་བྱེད་པ། །དེ་ཡིས་བཅོམ་ལྡན་འདས་ལ་ནི། །མཆོད་པ་བྱས་ཞེས་བརྗོད་མི་བྱ། །མིག་ཟད་  
མཐའ་ཡི་ངོ་བོ་ཉིད། །རྟོགས་པར་ཡང་ནི་མི་འགྱུར་རོ། །མཚན་མ་རྣམས་ནི་གང་སྤངས་པ། །ཡོན་ཏན་གཞི་ནི་བསགས་པས་ན། །མིག་ཟད་མཐའ་ཡི་ངོ་བོ་ཉིད། །རབ་ཏུ་  
རྟོགས་པར་ཡང་འགྱུར་རོ། །འདི་ལྟར་མིག་ནི་ཟད་པའི་མཐའ། །རབ་ཏུ་རྟོགས་པར་གྱུར་པའི་ཕྱིར། །སངས་རྒྱས་རྣམས་ཀྱི་ཡོན་ཏན་ཡང་།རབ་ཏུ་རྟོགས་པར་ཁོང་དུ་ཆུད།།  
མིག་ནི་ཟད་པའི་མཐའ་དག་ལ། །མི་འཛིན་སྦེད་པ་མེད་པ་དང། །མིག་ནི་སྐྱེ་བའི་མཐའ་དག་ལ། །བརྟེན་ཅིང་གནས་པ་མེད་པ་དང། །མིག་ནི་རབ་ཏུ་དབེན་པ་ལ། །གཡོ་བའི་  
བསམ་པ་མེད་གྱུར་པ། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་འགྱུར་བ་ཡིན། །མིག་ནི་སྐྱེ་བའི་མཐའ་དག་ལ། །རྣམ་པར་རྟོག་པ་མེད་པ་དང། །མིག་གི་  
མཐའ་ནི་གང་ཡིན་པ། །དེ་ལ་ཡིད་ཀྱིས་རྟོག་མེད་དང། །མིག་ནི་རྣམ་པར་འཇིག་པ་ལ། །བསྟན་པར་བྱ་བ་མེད་གྱུར་པ། །དེས་ནི་དེ་བཞིན་གཤེགས་པ་རྣམས། །མཐོང་བ་  
ཉིད་དུ་འགྱུར་བ་ཡིན། །མིག་ནི་མེད་པར་གྱུར་པ་ལ། །མངོན་པར་ཞེན་པ་མེད་པ་དང། །མིག་ནི་སྐྱེ་བ་མེད་པ་ལ། །ཡོངས་སུ་སྡུད་པ་མེད་པ་དང། །མིག་ནི་རབ་ཏུ་ཞི་བ་ལ།།  
  
  
།དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །མིག་ནི་ཟད་པ་མེད་པའི་ཕྱིར། །མཚན་རྣམས་མངོན་པར་སྒྲུབ་པ་དང། །མིག་གི་མཐའ་ནི་  
ཤེས་པའི་ཕྱིར། །དབང་པོ་དག་ནི་ངེས་གྱུར་དང། །མིག་ནི་སྐྱེ་བ་ཤེས་པའི་ཕྱིར། །དབང་པོ་རང་དབང་ཐོབ་གྱུར་པ། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་  
གྱུར་པ་ཡིན། །མིག་ནི་མེད་པར་རྟོགས་གྱུར་ནས། །གཟུགས་ནི་ཁོང་དུ་ཆུད་པ་དང། །མིག་ནི་འཇིག་པར་རབ་ཤེས་ནས། །ཆོས་ལ་སོ་སོར་རྟོག་པ་ད་དང། །མིག་ནི་སྐྱེ་མེད་ཤེས་གྱུར་  
ནས༑ ༑ལམ་ནི་སྒྲུབ་པར་གང་བྱེད་པ། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །མིག་ཟད་མཐའ་ནི་གང་ཡིན་པ། །ཡང་དག་ཇི་བཞིན་རྟོགས་པའི་ཕྱིར།།  
ལས་ཀྱི་བྱེ་བྲག་ཐ་དད་པ། །དེ་ཡང་རབ་ཏུ་རྟོགས་པར་འགྱུར་།ལས་ཀྱི་བྱེ་བྲག་ཐ་དད་པ། །རབ་ཏུ་རྟོགས་པར་གྱུར་པའི་ཕྱིར་།དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་  
དུ་གྱུར་པ་ཡིན། །མིག་སྐྱེ་མཐའ་ནི་གང་ཡིན་པ། །ཡང་དག་ཇི་བཞིན་རྟོགས་པའི་ཕྱིར། །སྡུག་བསྔལ་བྱེ་བྲག་ཐ་དད་པ། །དེ་ཡང་རབ་ཏུ་རྟོགས་པར་འགྱུར། །སྡུག་བསྔལ་བྱེ་བྲག་  
ཐ་དད་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །མིག་གི་འཇིག་པ་གང་ཡིན་པ། །ཡང་དག་ཇི་བཞིན་  
  
  
༄༅། །རྟོགས་པའི་ཕྱིར། །སྡུག་བསྔལ་འཇིག་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །སྡུག་བསྔལ་འཇིག་པ་གང་ཡིན་པ་།རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་  
གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །མིག་གི་མེད་པ་གང་ཡིན་པ། །ཡང་དག་ཇི་བཞིན་རྟོགས་པའི་ཕྱིར། །མཚན་མ་སྤངས་  
པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །མཚན་མ་སྤངས་པ་གང་ཡིན་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་  
དུ་གྱུར་པ་ཡིན། །མིག་གི་སྐྱེ་མེད་གང་ཡིན་པ། །ཡང་དག་ཇི་བཞིན་རྟོགས་པའི་ཕྱིར། །བག་ཆགས་སྤངས་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །བག་ཆགས་  
སྤངས་པ་གང་ཡིན་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །གཞན་ཡང་མིག་གི་མི་རྟོག་ཉིད། །  
ཡང་དག་ཇི་བཞིན་རྟོགས་པའི་ཕྱིར། །སྒྲིབ་པ་སྤངས་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །སྒྲིབ་པ་སྤངས་པ་གང་ཡིན་པ། །རབ་ཏུ་རྟོགས་པར་གྱུར་པའི་ཕྱིར།།  
དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན་།གཞན་ཡང་མིག་ལ་ཡི་གེ་མེད། །ཡང་དག་ཇི་བཞིན་རྟོགས་པའི་ཕྱིར། །སངས་རྒྱས་ཡེ་ཤེས་སྟོབས་  
  
  
།རབ་ཏུ་རྟོགས་པར་འགྱུར་བ་ཡིན། །སངས་རྒྱས་ཡེ་ཤེས་སྟོབས་དག་ནི། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་  
པ་ཡིན༑ ༑གཞན་ཡང་མིག་གི་ངོ་བོ་ཉིད། །ཡང་དག་ཇི་བཞིན་རྟོགས་པའི་ཕྱིར། །འདོད་རྣམས་སྤངས་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །འདོད་རྣམས་སྤངས་པ་གང་  
ཡིན་པ༑ ༑རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །གཞན་ཡང་བསམ་གཏན་སྒོམ་པ་དག་ཡང་དག་ཇི་བཞིན་  
རྟོགས་པའི་ཕྱིར། །ཉོན་མོངས་སྤངས་པ་གང་ཡིན་པ། །དེ་ཡང་རབ་ཏུ་རྟོགས་པར་འགྱུར། །ཉོན་མོངས་སྤངས་པ་གང་ཡིན་པ། །རབ་ཏུ་རྟོགས་པར་གྱུར་པའི་ཕྱིར། །དེས་ནི་དེ་བཞིན་  
གཤེགས་པ་རྣམས། །མཐོང་བ་ཉིད་དུ་གྱུར་པ་ཡིན། །གང་ཟག་དེས་ནི་དེ་བཞིན་དུ། །མིག་གི་མངོན་མཐའ་ཤེས་པ་དང། །མིག་གི་མི་གནས་ཤེས་པ་དང། །མིག་ནི་སྐྱེ་བ་ཤེས་  
པ་དང། །སངས་རྒྱས་རྫུ་འཕྲུལ་ཤེས་པ་དང། །མིག་གི་དམན་པ་ཤེས་པ་དང། །མིག་ནི་ཁྱད་པར་འཕགས་ཤེས་དང། །ཡེ་ཤེས་དམན་པ་ཤེས་པ་དང། །རྣམ་དག་ཡེ་ཤེས་ཤེས་  
པ་དང། །ཚུལ་ཁྲིམས་རྣམ་དག་ཤེས་པ་དང། །ལུས་ཀྱི་སྡོམ་པའི་ཤེས་པ་དང། །རྣམ་དག་སྒྲ་ཡི་ཤེས་པ་དང། །ངག་གི་སྡོམ་པའི་ཤེས་པ་དང། །རྣམ་དག་སེམས་ཀྱི་ཤེས་  
  
  
༄༅། །པ་དང། །གནས་ཀྱི་བྱེ་བྲག་ཤེས་པ་དང། །སེམས་ཀྱི་ཆོས་ཀྱི་ཤེས་པ་དང། །སེམས་སྐྱོན་ཤེས་པའི་ཤེས་པ་དང། །རྣམ་དག་ལས་ཀྱི་ཤེས་པ་དང་  
སེམས་ཀྱི་སྡོམ་པའི་ཤེས་པ་དང། །ཉེས་དམིགས་ཤེས་པའི་ཤེས་པ་དང། །རྣམ་དག་སྒྲ་ཡི་ཤེས་པ་དང། །ཕུང་པོའི་བྱེ་བྲག་ཤེས་པ་དང། །ཕུང་པོའི་རྒྱུ་རྐྱེན་ཤེས་པ་དང། །མིག་  
ནི་ཡོངས་ཤེས་ཤེས་པ་དང། །སྡུག་བསྔལ་འབྱུང་གནས་ཤེས་པ་དང། །ཟག་མེད་ཚུལ་ཁྲིམས་ཤེས་པ་དང། །ཚུལ་ཁྲིམས་རྒྱུ་རྐྱེན་ཤེས་པ་དང། །སྡུག་བསྔལ་རྒྱུ་རྐྱེན་ཤེས་པ་  
དང། །སྡུག་བསྔལ་ཟད་པའི་རྒྱུ་ཤེས་དང། །འདུས་བྱས་རྣམས་ཀྱི་ཤེས་པ་དང། །ཟག་པ་ཟད་པའི་ཤེས་པ་དང། །ཡོངས་སུ་རྫོགས་པར་ཤེས་པ་ཡིན། །གཞན་ཡང་རྒྱུ་རྐྱེན་  
བཅུ་གཉིས་ཀྱི། །སྤྱོད་དང་བཅས་པའི་ཤེས་པ་དང། །སྤྱོད་པ་མེད་པའི་ཤེས་པ་དང། །མཚན་མ་དང་བཅས་མཚན་མ་མེད། །འདུས་བྱས་དང་ནི་འདུས་མ་བྱས། །རྣམ་པར་གཞག་  
དང་ཡོངས་སྡུད་དང། །བདག་དང་གཞན་གྱི་སེམས་ཤེས་པ། །ཡང་དག་ཇི་བཞིན་ཤེས་པ་ཡིན། །གཞན་ཡང་མིག་ཟད་སྐྱེ་མཐའ་དང་།མིག་གི་མཐའ་དང་རབ་དབེན་དང། །  
འཇུག་པ་དང་ནི་མེད་པ་དང། །མི་སྐྱེ་བ་དང་ཉེར་ཞི་ཉིད་།ཡང་དག་ཇི་བཞིན་ཤེས་པས་ན། །སེམས་ཅན་དག་ནི་མང་པོ་རྣམས་།རྣམ་པར་དག་པའི་ཡེ་ཤེས་དང། །མཐུ་དང་  
  
  
།བརྩོན་འགྲུས་ཡེ་ཤེས་ཐོབ་པར་བྱེད། །གཞན་ཡང་གཅིག་དང་ཐ་དད་ཤེས། །སེམས་ཅན་དག་ནི་ཐམས་ཅད་ཀྱི། །མོས་པའི་ཤེས་པ་གང་ཡིན་པ། །ཡང་  
དག་དེ་བཞིན་ཤེས་པ་ཡིན། །གཞན་ཡང་སེམས་ཅན་ཐམས་ཅད་ཀྱི་།མོས་པ་ཁྱད་པར་འཕགས་པ་དང། །རྣམ་དག་སེམས་ཀྱི་ཤེས་པ་དང། །ལས་དང་རྣམ་སྨིན་ཤེས་པ་དང། །  
དབང་པོ་ཁམས་ཀྱི་ཤེས་པ་དང། །སེམས་ཀྱི་འགྱུར་བ་ཤེས་པ་དང་།ཤེས་རབ་མོས་པའི་ཤེས་པ་དང། །ཤིན་ཏུ་རྣམ་གྲོལ་ཤེས་པ་དང་།སྤོབས་པ་མཆོག་གི་ཤེས་པ་དག་ཡང་  
དག་ཇི་བཞིན་ཤེས་པ་ཡིན། །གཞན་ཡང་སེམས་ཅན་མ་རུངས་དང་།ཆོས་ལ་མོས་པ་མེད་གྱུར་པ། །ཡང་དག་ཇི་བཞིན་ཤེས་པས་ན། །མོས་པའི་ཤེས་པ་སྐྱེད་པར་བྱེད། །གཞན་ཡང་  
དོན་གྱི་ཚུལ་དག་ནི། །ཡང་དག་ཇི་བཞིན་ཤེས་པས་ན། །ལེ་ལོ་མེད་པའི་ཤེས་པ་དང། །འདུ་ཤེས་སྒྲུབ་པར་བྱེད་པ་ཡིན། །གཞན་ཡང་རྫུ་འཕྲུལ་སྟོབས་དག་གིས། །ཆོས་རྣམས་རབ་  
ཏུ་འབྱེད་པ་དང། །ཐོགས་པ་མེད་པའི་ཡེ་ཤེས་དག་ཡང་དག་ཇི་བཞིན་ཤེས་པ་ཡིན། །གཞན་ཡང་རྒྱ་ཆེན་དོན་དག་དང། །ཚིག་གིས་བསྟན་པ་གང་ཡིན་པ། །རྗེས་སུ་ཤེས་པའི་  
ཤེས་པ་དག་ཡང་དག་ཇི་བཞིན་ཤེས་པ་ཡིན། །གཞན་ཡང་གྲོགས་བཟང་མཐུན་གནས་དང། །གོས་དང་ཟས་དང་བཏུང་བ་དག་ཚོད་ཤེས་པ་ཡི་ཤེས་པ་རྣམས། །ཡང་དག་  
  
  
༄༅། །ཇི་བཞིན་ཤེས་པ་ཡིན། །གཞན་ཡང་བྱ་བ་མེད་པ་ཡི་།གཟུགས་ཀྱི་ཆོས་ནི་གང་ཡིན་པ། །ནན་ཏན་སྒྲུབ་པའི་ཤེས་པ་དག་།ཡང་དག་ཇི་བཞིན་  
ཤེས་པ་ཡིན། །གཞན་ཡང་ལུས་སེམས་སྐྱོན་མེད་ཅིང། །སྒྲོ་འདོགས་སྐུར་འདེབས་ཡོངས་སྤངས་ནས། །བླ་མེད་ཡེ་ཤེས་གང་ཚོལ་བ། །ཡང་དག་ཇི་བཞིན་ཤེས་པ་ཡིན། །  
གཞན་ཡང་རྫུ་འཕྲུལ་སྟོབས་དག་གིས། །ནམ་མཁའ་བར་སྣང་དག་ལས་ནི། །སྤྲུལ་པའི་སྐུ་ནི་རབ་བསྟན་ནས། །སེམས་ཅན་དག་ནི་བརྒྱ་སྟོང་སྙེད། །ཡོངས་སུ་སྨིན་པར་  
མཛད་པས་ན། །ཐམས་ཅད་རབ་ཏུ་དགའ་གྱུར་ནས། །དང་བ་སྐྱེས་པའི་ཤེས་པ་དང། །དེ་བཞིན་གཤེགས་པ་རྣམས་ལ་ཡང། །མོས་ཤིང་གུས་པའི་ཤེས་པ་དང། །འདོད་ཆགས་  
སྤངས་པའི་ཆོས་དག་ལ། །རབ་མོས་སྒྲུབ་པའི་ཤེས་པ་དང་།འཕགས་པའི་དགེ་འདུན་ཚོགས་ལ་ཡང། །མཆོད་པར་མོས་པའི་ཤེས་པ་དང། །བྱང་ཆུབ་ཆེན་པོ་དག་ལ་  
ཡང། །རབ་མོས་བསྔོ་བའི་ཤེས་པ་དང། །གཟུངས་རྣམས་ཀྱི་ནི་སྒོ་དག་ལ། །རབ་མོས་སྟོན་པའི་ཤེས་པ་དང། །མོས་པ་རྣམས་ནི་གང་ཡིན་པ། །སོ་སོར་རབ་རྟོགས་ཤེས་པ་  
དང། །འཕགས་པའི་ཏིང་འཛིན་གང་ཡིན་པ། །ལེགས་པར་རྟོགས་པའི་ཤེས་པ་དང། །སྲུང་དང་རྗེས་སུ་དྲན་རྣམས་ལ། །ངེས་པར་འབྱེད་པའི་ཤེས་པ་དང། །དཔག་ཏུ་མེད་  
  
  
།ལེགས་པར་འཇུག་པའི་ཤེས་པ་དང། །ཚིགས་སུ་བཅད་པ་ཚད་མེད་རྣམས། །ཡང་དག་སྟོན་པའི་ཤེས་པ་དང་།འདོད་པའི་མཚམས་སྦྱོར་གང་ཡིན་པ། །  
རྟོགས་ཤིང་གོ་བའི་ཤེས་པ་དང། །འགྲོ་བ་དམན་པ་དེ་དག་ཏུ་།ལྟུང་བར་མི་འགྱུར་ཤེས་པ་དང། །མི་དགེ་བཤེས་གཉེན་གང་ཡིན་པ། །ཡོངས་སུ་སྤོང་བྱེད་ཤེས་པ་དང། །དགེ་  
བའི་བཤེས་གཉེན་གང་ཡིན་པ། །སྟེན་པར་བྱེད་པའི་ཤེས་པ་དང་།འདྲི་ཞིང་ལན་ལྡོན་གང་ཡིན་པ། །རབ་ཏུ་རྣམ་འབྱེད་ཤེས་པ་དང། །གནས་དང་གནས་མིན་གང་ཡིན་པ། །  
ལེགས་པར་རྟོགས་པའི་ཤེས་པ་དང། །ས་དང་ས་མིན་གང་ཡིན་པ་།ལེགས་པར་རྟོགས་པའི་ཤེས་པ་དང། །རབ་འབྲིང་ཐ་མ་གང་ཡིན་པ། །རྣམ་པར་འབྱེད་པའི་ཤེས་པ་དང། །  
འདུས་བྱས་ཤེས་པ་གང་ཡིན་དང། །འདུས་མ་བྱས་ཀྱི་ཤེས་པ་དང་།དངོས་པོ་དང་ནི་རྫས་ཀྱི་ཤེས། །དངོས་དང་རྫས་མིན་ཤེས་པ་དང། །ཡོངས་སུ་སྡུད་བྱེད་ཤེས་པ་དང། །  
ཡོངས་སུ་སྡུང་མིན་ཤེས་པ་དང། །མངོན་པར་སྒྲུབ་པའི་ཤེས་པ་དང། །མངོན་པར་སྒྲུབ་མིན་ཤེས་པ་དང། །ཡང་དག་སྒྲུབ་པའི་ཤེས་པ་དང། །ཡང་དག་སྒྲུབ་མིན་ཤེས་པ་  
དང། །མིག་དང་མིག་མིན་ཤེས་པ་དང། །མིག་དང་ལྷན་ཅིག་ཤེས་པ་དང། །མིག་གི་བྱེ་བྲག་ཤེས་པ་དང། །མིག་གི་རང་བཞིན་ཤེས་པ་དག་ཡང་དག་ཇི་བཞིན་ཤེས་པ་  
  
  
༄༅། །ཡིན༑ ༑རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་བར་བྱ། །གང་ཞིག་  
མིག་གི་རྒྱུ་རྐྱེན་ཉིད། །ཡང་དག་སྟོང་ཞིང་དབེན་པ་དང་།མཐར་ནི་བག་ཡོད་མ་ཡིན་པར། །སེམས་པར་བྱེད་པ་གང་ཡིན་པ་།གང་ཟག་དེས་ནི་དེ་བཞིན་དུ། །ཡང་དག་ངེས་  
པ་ཁོ་ནར་ནི། །སེམས་ཀྱི་ཏིང་འཛིན་གང་ཡིན་པ། །ཡོངས་སུ་རྫོགས་པར་བྱེད་པར་འགྱུར། །གང་ཞིག་མིག་གི་རྟེན་འབྲེལ་དང། །མིག་མི་རྟག་པའི་མཚན་ཉིད་དང། །ངེས་  
པ་ཉིད་དུ་རྟོགས་པར་འགྱུར། །སེམས་པར་བྱེད་པ་གང་ཡིན་པ། །གང་ཟག་དེས་ནི་དེ་བཞིན་དུ། །མིག་གི་རྒྱུ་རྐྱེན་གང་ཡིན་པ། །མཐར་ནི་ཡོད་པ་མ་ཡིན་པ། །ཡང་  
དག་ཇི་བཞིན་རྟོགས་པར་འགྱུར། །རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་བར་བྱ། །དེ་ཡི་  
ཚིན་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །ཞབས་ནི་ས་ལ་རེག་ཙམ་གྱིས། །དངོས་པོ་ངོ་མཚར་རབ་བསྟན་པ། །དེང་འདིར་བདག་གིས་མདོར་  
བསྡུས་ནས། །ཡོན་ཏན་ཕྱོགས་ནི་ཅུང་ཟད་ཅིག་སེམས་ཅན་དགའ་བ་སྐྱེ་བའི་ཕྱིར། །ཡང་དག་པར་ནི་བསྟན་པར་བྱ། །དེ་ཚེ་ལྷ་མིའི་འདྲེན་པ་ཡིས། །སྤུ་ཡི་ཁུང་  
  
  
།འོད་ཟེར་བརྒྱ་སྟོང་ཚད་མེད་སྙེད། །རབ་ཏུ་བཀྱེ་བར་གྱུར་པས་ན། །འོད་ཟེར་དག་ནི་རེ་རེས་ཀྱང། །ཞིང་ནི་ཚད་མེད་གསལ་མཛད་ནས། །སེམས་ཅན་མང་པོ་ཀུན་གྱི་  
ཕྱིར༑ ༑སངས་རྒྱས་མཛད་པ་རབ་ཏུ་མཛད། །གང་ཞིག་འདས་པའི་དུས་སུ་ནི། །སངས་རྒྱས་རྣམས་ལ་མཆོད་པ་དང། །ཡུན་རིང་སྦྱིན་དང་ཚུལ་ཁྲིམས་དག་མངོན་པར་སྒྲུབ་པ་གང་ཡིན་  
པ༑ ༑དེ་ལྟ་བུ་ཡི་གང་ཟག་དག་དེས་ནི་ཇི་སྐད་བསྟན་པ་ཡི། །རྫུ་འཕྲུལ་དངོས་པོ་ཐོས་གྱུར་ན། །རབ་ཏུ་དགའ་ཞིང་མོས་པར་འགྱུར་།གང་ཞིག་སངས་རྒྱས་རྫུ་འཕྲུལ་རྣམས། །  
ཉན་ཐོས་དང་ནི་རང་རྒྱལ་གྱི། །སྤྱོད་ཡུལ་མིན་པར་རབ་ཤེས་ནས། །དེ་ལྟ་བུ་ཡི་གང་ཟག་དག་དེས་ནི་ཇི་སྐད་བསྟན་པ་ཡི་།རྫུ་འཕྲུལ་དག་ནི་ཐོས་གྱུར་ན། །མོས་པ་དག་ནི་  
སྐྱེ་འགྱུར་ཞིང། །ངོ་མཚར་འཛིན་པའི་སེམས་ཀྱང་བསྐྱེད། །ལྷ་དང་མི་ནི་འདྲེན་པ་ཡིས། །བསམ་གྱིས་མི་ཁྱབ་མཐུ་དག་གིས། །དེ་ལྟ་བུ་ལ་སོགས་པ་ཡི། །རྫུ་འཕྲུལ་སྣ་ཚོགས་  
རབ་བསྟན་པས། །སེམས་ཅན་དག་ནི་བརྒྱ་སྟོང་དང། །ཚད་མེད་གྲངས་མེད་པ་རྣམས་ཀྱིས། །དེ་བཞིན་གཤེགས་པ་རྣམས་ལ་ནི། །བསྟེན་ཅིང་རིམ་གྲོ་མཆོད་པ་བྱས། །ལྷ་དང་མི་  
ནི་འདྲེན་པ་ཡིས། །བསམ་གྱིས་མི་ཁྱབ་མཐུ་དག་གིས། །མདོ་སྡེ་དག་ནི་བརྒྱ་སྟོང་དང། །ཚད་མེད་གྲངས་མེད་རབ་བཤད་པས། །སེམས་ཅན་དག་ནི་མང་པོ་རྣམས། །བསྟན་པ་  
  
  
༄༅། །དེ་ནི་ཐོས་པས་ན། །ཐམས་ཅད་དང་བས་རབ་བླངས་ཏེ་།སེམས་ནི་རབ་ཏུ་དགའ་བར་གྱུར། །དེ་ཡི་ཚེ་ན་བཅོམ་ལྡན་འདས་།གྲོང་ཁྱེར་  
དུ་ནི་གཤེགས་པའི་ཚེ། །རྫུ་འཕྲུལ་གྱི་ནི་མཐུ་དག་གིས། །ནམ་མཁའ་ལས་ནི་འདི་སྐད་དུ། །མིག་ཟད་མཐའ་ནི་ཤེས་པ་ནས། །མིག་ནི་ཉེ་བར་ཞི་བ་དང། །མིག་ཉིད་རྒྱུ་  
ཡི་བར་དུ་ཡང། །འགྲོ་བ་མེད་ཅིང་འོང་མེད་དང། །མཐར་ནི་སྟོང་དབེན་ཤེས་པར་གྱིས། །དེ་སྐད་དུ་ནི་ཐོས་པར་གྱུར། །རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་  
པའི་བར། །ཆོས་ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་བར་བྱ། །དེ་ཡི་ཚེ་ན་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །ནམ་མཁའ་བར་སྣང་དག་  
ལས་ནི༑ ༑སྒྲ་སྙན་དམ་པ་མཆོག་བྱུང་ནས། །དེ་བཞིན་གཤེགས་པའི་མཚན་སྣ་ཚོགས། །རབ་ཏུ་བསྔགས་པར་གྱུར་པས་ན། །འཁོར་ནི་འདུས་པ་ཆེན་པོ་རྣམས། །ཐམས་  
ཅད་དད་མོས་སེམས་ཀྱང་བསྐྱེད། །ད་ལྟར་འཇིག་རྟེན་བཞུགས་པ་ཡི་།མི་ཡི་སེངྒེ་གང་ཡིན་པ། །མཚན་ནི་བདུད་དང་བདུད་དཔུང་དག་།ཕན་མཛད་ཆོས་ཀྱི་རྒྱལ་ཞེས་  
བྱ༑ ༑གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི་།ལོག་པར་ལྟ་བའི་ཚོགས་ཐམས་ཅད། །རབ་ཏུ་འདུལ་བར་ནུས་ཞེས་ཟེར་།དེ་ལྟར་འཇིག་རྟེན་བཞུགས་  
  
  
༑མི་ཡི་སེངྒེ་གང་ཡིན་པ། །མཚན་ནི་འདོད་ཆགས་གཞོམ་པ་དང། །ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །འདོད་  
པའི་འདོད་ཆགས་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར་།ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ་།མཚན་ནི་ཞེ་སྡང་གཞོམ་པ་དང། །ཞི་  
མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན་།ཐོས་པར་གྱུར་པ་དེ་དག་ནི། །ཞེ་སྡང་དག་ནི་གང་ཡིན་པ་།ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་  
རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་གཏི་མུག་གཞོམ་པ་དང། །ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་  
ནི༑ ༑གཏི་མུག་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ་།མཚན་ཉིད་ང་རྒྱལ་གཞོམ་པ་དང། །  
ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན་།ཐོས་པར་གྱུར་པ་དེ་དག་ནི། །ང་རྒྱལ་དག་ནི་གང་ཡིན་པ་།ཐམས་ཅད་སྤོང་བར་འགྱུར་ཞེས་ཟེར། །ད་ལྟར་  
འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་ཁོང་ཁོར་གཞོམ་པ་དང། །ཞི་མཛད་ཆོས་ཀྱི་རྒྱལ་ཞེས་བྱ་།གང་གིས་འདི་ལྟ་བུ་ཡི་མཚན། །ཐོས་པར་གྱུར་  
  
  
༄༅། །པ་དེ་དག་ནི། །ཁོང་ཁྲོ་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི་།མི་ཡི་སེངྒེ་གང་  
ཡིན་པ༑ ༑མཚན་ནི་ཕྲག་དོག་གཞོམ་པ་དང། །ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ཕྲག་དོག་དག་ནི་གང་ཡིན་  
པ༑ ༑ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་མི་བདེན་གཞོམ་པ་དང། །ཞི་མཛད་ཆོས་ཀྱི་རྒྱལ་ཞེས་  
བྱ༑ ༑གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི་།མི་བདེན་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར་།ད་ལྟར་འཇིག་རྟེན་བཞུགས་པ་  
ཡི༑ ༑མི་ཡི་སེངྒེ་གང་ཡིན་པ། །མཚན་ནི་ལྷ་རྣམས་གཞོམ་པ་དང་།ཞི་མཛད་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ལྟ་  
བ་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་སྤྲོས་པ་གཞོམ་པ་དང། །ཞི་མཛད་  
ཆོས་ཀྱི་རྒྱལ་ཞེས་བྱ། །གང་གི་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །སྤྲོས་པ་དག་ནི་གང་ཡིན་པ། །ཐམས་ཅད་སྤོང་བར་འགྱུར་ཞེས་ཟེར། །ད་ལྟར་འཇིག་རྟེན་  
  
  
།མི་ཡི་སེངྒེ་གང་ཡིན་པ། །མཚན་ནི་ཡང་དག་པ་ཡི་ཆོས། །རྣམ་དག་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །རྣམ་  
དག་ཆོས་ནི་གང་ཡིན་པ། །རབ་ཏུ་རྟོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་ལས་རྣམས་རྟོགས་པ་ཡི། །ཆོས་ཀྱི་རྒྱལ་  
ཞེས་བྱ་བ་ཡིན། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ལས་རྣམས་ཐམས་ཅད་གང་ཡིན་པ། །རབ་ཏུ་རྟོགས་པར་འགྱུར་ཞེས་ཟེར། །ད་ལྟར་འཇིག་རྟེན་  
བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་རྫུ་འཕྲུལ་ཕུན་ཚོགས་པའི། །ཆོས་ཀྱི་རྒྱལ་ཞེས་བྱ་བ་ཡིན། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །རྫུ་  
འཕྲུལ་ཡོན་ཏན་གང་ཡིན་པ། །ཡོངས་སུ་རྫོགས་པར་འགྱུར་ཞེས་ཟེར་།ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ་།མཚན་ནི་ཕ་རོལ་ཕྱིན་པ་རྣམས། །ཕུན་  
ཚོགས་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན་།ཐོས་པར་གྱུར་པ་དེ་དག་ནི། །ཕ་རོལ་ཕྱིན་དྲུག་གང་ཡིན་པ་།ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་  
འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་འདུ་བྱེད་གང་ཡིན་པ། །རབ་རྟོགས་ཆོས་ཀྱི་རྒྱལ་ཞེས་བྱ། །གང་གིས་འདི་ལྟ་བུ་ཡི་མཚན། །འཛིན་པར་བྱེད་པ་  
  
  
༄༅། །དེ་དག་ནི། །འདུ་བྱེད་དག་ནི་ཐམས་ཅད་ཀུན། །རབ་ཏུ་རྟོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་  
པ༑ ༑མཚན་ནི་རྣམ་པར་དག་པ་ཡི། །འོད་ཟེར་ཀུན་འཛིན་བསྐྱེད་ཅེས་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི་།ཁྱད་པར་འཕགས་པའི་སྐྱེ་ལེན་  
དག་ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་ཁ་དོག་དག་པ་ཡིན། །འོད་ཟེར་ཀུན་འཛིན་ཞེས་ཀྱང་  
བྱ༑ ༑གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི་།ཁྱད་པར་འཕགས་པའི་གཟུགས་དམ་པ། །ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་  
བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་སྐུ་ཉིད་དམ་པ་ཡི། །འོད་ཟེར་ཀུན་འཛིན་ཞེས་ཀྱང་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །  
ཁྱད་པར་འཕགས་པའི་གཟུགས་སྐུ་དག་ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་གདུད་ཉིད་དག་  
བ་ཡི༑ ༑འོད་ཟེར་ཀུན་འཛིན་ཞེས་ཀྱང་བྱ། །གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །ཁྱད་པར་འཕགས་པའི་རུས་རིགས་རྣམས། །ཡོངས་སུ་རྫོགས་  
  
  
།ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་རྒྱ་ཆེར་གྲགས་པ་ཡི། །འོད་ཟེར་ཀུན་འཛིན་ཞེས་ཀྱང་བྱ། །གང་གིས་འདི་ལྟ་བུ་ཡི་  
མཚན༑ ༑ཐོས་པར་གྱུར་པ་དེ་དག་ནི། །རྒྱ་ཆེར་གྲགས་པའི་གྲགས་པ་རྣམས། །ཡོངས་སུ་རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་  
ཡིན་པ༑ ༑མཚན་ནི་སྦྱིན་པ་གཏོང་བ་དང། །ཚུལ་ཁྲིམས་ཅན་དང་བཟོད་བསྒོམས་དང། །བརྩོན་འགྲུས་བརྩམས་དང་བསམ་གཏན་པ། །ཤེས་རབ་ཀུན་འཛིན་ཞེས་ཀྱང་བྱ། །  
གང་གིས་འདི་ལྟ་བུ་ཡི་མཚན། །ཐོས་པར་གྱུར་པ་དེ་དག་ནི། །སྦྱིན་པ་དང་ནི་ཚུལ་ཁྲིམས་ནས། །ཤེས་རབ་ཕ་རོལ་ཕྱིན་པ་དང་།གཟུངས་ཀྱི་སྒོ་ནི་གང་ཡིན་པ། །ཡོངས་སུ་  
རྫོགས་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་སྟོང་ཉིད་རྫོགས་པ་ཡི། །ཆོས་ཀྱི་རྗེ་ཞེས་བྱ་བ་ཡིན། །གང་གིས་འདི་  
ལྟ་བུ་ཡི་མཚན། །འཛིན་པར་བྱེད་པ་དེ་དག་ནི། །ཆོས་རྣམས་སྟོང་པའི་དོན་དག་ཀྱང། །ཡང་དག་སྟོན་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་  
གང་ཡིན་པ། །མཚན་ནི་བདག་མེད་རྫོགས་པ་ཡི། །ཆོས་ཀྱི་རྗེ་ཞེས་བྱ་བ་ཡིན། །གང་གིས་འདི་ལྟ་བུ་ཡི་མཚན། །འཛིན་པར་བྱེད་པ་དེ་དག་ནི། །སྐྱེ་འགག་མེད་དོན་གང་  
  
  
༄༅། །ཡིན་པ༑ ༑ཡང་དག་སྟོན་པར་འགྱུར་ཞེས་ཟེར། །ད་ལྟར་འཇིག་རྟེན་བཞུགས་པ་ཡི། །མི་ཡི་སེངྒེ་གང་ཡིན་པ། །མཚན་ནི་སྤྱན་ཉིད་དག་པ་ཡི། །  
ཀུན་འཛིན་ཆོས་ཀྱི་རྗེ་ཞེས་བྱ། །གང་གིས་འདི་ལྟ་བུ་ཡི་མཚན་།འཛིན་པར་བྱེད་པ་དེ་དག་ནི། །མིག་ཟད་མཐའ་དོན་གང་ཡིན་པ་།ཡང་དག་སྟོན་པར་འགྱུར་ཞེས་ཟེར། །  
རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར་།ཆོས་ནི་ཉི་ཤུ་རྩ་ལྔ་དང། །མེ་ཏོག་ཕྲེང་བ་སྤོས་དག་དང་།མར་མེ་གདུགས་དང་གོས་རྣམས་ཀྱང། །ཐམས་ཅད་  
དེ་བཞིན་སྦྱར་བར་བྱ།། །།བམ་པོ་ལྔ་པ་སྟེ། ཐ་མ། དེ་ཡི་ཚེ་ན་བཅོམ་ལྡན་འདས། །གྲོང་ཁྱེར་དུ་ནི་གཤེགས་པའི་ཚེ། །བསམ་གྱིས་མི་ཁྱབ་པ་དག་  
གི་རྫུ་འཕྲུལ་གྱི་ནི་སྟོབས་རྣམས་ཀྱིས། །ནམ་མཁའ་བར་སྣང་དག་ལས་ནི། །སྒྲ་བརྙན་དམ་པ་རབ་ཕྱུང་སྟེ། །གཟུངས་ཀྱི་སྤྱོད་པ་སྣ་ཚོགས་དག་ཡང་དག་པར་ནི་བསྟན་  
པས་ན༑ ༑འཁོར་ནི་འདུས་པ་ཆེན་པོ་རྣམས། །འདི་ལྟ་བུ་ཡི་ཚིག་ཐོས་ཏེ། །གཟུངས་ནི་གང་ཡིན་འདི་དག་གིས། །མིག་ནི་ཟད་མཐའ་གང་ཡིན་དང། །སྐྱེ་མཐའ་དང་ནི་མཐའ་  
རྣམས་དང། །རབ་དབེན་དང་ནི་འཇུག་པ་ནས། །ཉེ་བར་ཞི་བའི་བར་རྣམས་ཀྱི། །ཆོས་རྣམས་གང་ཡིན་དེ་དག་གི་མཐར་ཕྱིན་གནས་ནི་གང་ཡིན་པ། །ཐམས་ཅད་རབ་ཏུ་རྟོགས་  
  
  
།སྦྱིན་པའི་སྟོབས་ནི་གང་དག་གིས། །མཐར་ནི་གང་དག་སྡུད་པ་དང། །ཚུལ་ཁྲིམས་སྟོབས་ནི་གང་དག་གིས། །མཐར་ནི་གང་དག་འགྲུབ་པ་དང། །བཟོད་པའི་སྟོབས་ནི་  
གང་དག་གིས། །མཐར་ནི་གང་དག་བཀོད་པ་དང། །བརྩོན་འགྲུས་སྟོབས་ནི་གང་དག་གིས། །མཐར་ནི་གང་དག་སློང་བ་དང། །བསམ་གཏན་སྟོབས་ནི་གང་དག་གིས། །མཐར་ནི་གང་  
དག་སྒོམ་པ་དང། །ཤེས་རབ་སྟོབས་ནི་གང་དག་གིས། །མཐར་ནི་གང་དག་སྟོན་པ་དང། །ཡི་གེ་རྣམ་དག་བརྗོད་པ་དང། །སྒྲ་སྐད་རྣམས་ནི་སྤངས་པ་ནས། །གཟུགས་དང་སེམས་  
གྱི་བར་དུ་ཡང། །མཐར་ནི་རྣམ་དག་ཉིད་དུ་རྟོགས། །ཟག་དང་བཅས་དང་ཟག་མེད་དང། །དོན་རྣམས་དང་ནི་ཕན་པ་དག་ཐམས་ཅད་སྟོང་ཞིང་དབེན་པ་དང། །མཐར་ནི་རྣམ་དག་  
ཉིད་དུ་རྟོགས། །སྲིད་པ་དག་ནི་ཐམས་ཅད་ལ། །རྟེན་ཅིང་གནས་པར་མི་བྱེད་དང། །གཟུངས་དང་ཏིང་འཛིན་དག་ལ་ནི། །རབ་ཏུ་དབེན་པར་གནས་པར་བྱེད། །འགྲོ་བ་མེད་ཅིང་འོང་  
མེད་དང། །དགེ་བ་མ་ཡིན་མི་དགེ་མིན། །ལུང་དུ་མི་སྟོན་པ་ཡང་མིན། །བདག་དང་གཞན་ལ་ཕན་འདོགས་པའི། །དེ་ལྟ་བུ་ཡི་མཚན་མ་རྣམས། །ཐམས་ཅད་ཡོངས་སུ་དག་པས་  
ན༑ ༑དབང་ཕྱུག་ཡོན་ཏན་དག་ལ་ཡང། །གནས་པར་ཡང་ནི་མི་བྱེད་དོ། །ཉན་ཐོས་དང་ནི་སྐྱེ་བོ་དང། །སངས་རྒྱས་རྣམས་ཀྱི་ཆོས་ལ་ཡང། །གནས་པར་ཡང་ནི་མི་བྱེད་དོ། །  
  
  
༄༅། །མིག་ནི་ཟད་པའི་མཐའ་དག་དང། །སྐྱེ་མཐའ་དང་ནི་མཐའ་རྣམས་ནས། །ཉེ་བར་ཞི་བའི་བར་རྣམས་ཀྱི། །སྤྱོད་པ་དག་ནི་གང་ཡིན་པ། །ཐམས་ཅད་  
ཡོངས་སུ་ཞི་བར་བྱེད། །སྐྱེ་བ་དང་ནི་མི་སྐྱེ་དང། །སྡུག་བསྔལ་དང་ནི་བདེ་བ་དང། །བསྟོད་པ་དང་ནི་སྨོད་པ་དག་ཐམས་ཅད་ཡོངས་སུ་སྤོང་ཞེས་ཟེར། །མཐར་ཕྱིན་སྣང་བ་གང་  
ཡིན་དང། །སྟོང་པའི་གཟུངས་ནི་གང་ཡིན་པ། །ཐམས་ཅད་རབ་ཏུ་གང་རྟོགས་པ། །འདི་ཉིད་སངས་རྒྱས་སྤྱོད་ཡུལ་ལ། །རབ་ཏུ་གནས་པར་བྱེད་པ་ཡིན། །འདི་ཉིད་སངས་རྒྱས་  
རོལ་པ་ཡི། །གནས་ལ་རབ་ཏུ་གནས་པ་ཡིན། །འདི་ཉིད་སངས་རྒྱས་རྫུ་འཕྲུལ་ལ། །རབ་ཏུ་གནས་པར་གྱུར་པ་ཡིན། །འདི་ཉིད་སངས་རྒྱས་མཁྱེན་པ་ལ། །རབ་ཏུ་གནས་  
པར་གྱུར་པ་ཡིན། །མིག་ཟད་མཐའ་ཡི་སྟོབས་དག་ལ། །དེ་བཞིན་དུ་ནི་གནས་པ་དང། །མིག་སྐྱེ་མཐའ་ཡི་སྟོབས་དག་ལ། །དེ་བཞིན་དུ་ནི་གནས་པ་དང། །མིག་གི་མཐའ་  
ཡི་སྟོབས་དག་ལ། །དེ་བཞིན་དུ་ནི་གནས་པ་ནས། །ཉེ་བར་ཞི་བའི་སྟོབས་ཀྱི་བར། །དེ་ལ་རབ་ཏུ་གནས་པ་དང། །རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་  
ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་ཞེས་ཟེར་།གཟུངས་ནི་གང་ཡིན་འདི་དག་གིས། །དེ་བཞིན་གཤེགས་པ་རྣམས་ཀྱི་སྟོབས། །ཁྱད་པར་འཕགས་པ་གང་  
  
  
༑ཡོངས་སུ་རྫོགས་པར་བྱེད་ཅེས་ཟེར། །གཟུངས་ནི་གང་ཡིན་འདི་དག་གིས། །གཟི་བྱིན་མཐུ་སྟོབས་དེ་ལྟ་བུ། །ཡོངས་སུ་རྫོགས་པར་བྱས་ནས་ནི། །དེ་བཞིན་གཤེགས་པ་ཐམས་  
ཅད་ཀྱི༑ ༑གནས་ཀུན་ལ་ནི་འཇུག་པ་དང། །དེ་བཞིན་གཤེགས་པ་ཐམས་ཅད་ཀྱི། །སྤྱོད་ཡུལ་ཀུན་ལ་གནས་གྱུར་པས། །འཇིག་རྟེན་པ་ནི་ཐམས་ཅད་ཀུན། །ལྷ་མ་ཡིན་གྱི་ཚོགས་  
དག་ལ༑ ༑བརྟན་པར་འཛིན་པའི་སེམས་སྤངས་ནས། །ཚངས་པའི་སྤྱོད་ལ་གནས་པར་བྱེད། །གནོད་སྦྱིན་བརྒྱ་སྟོང་ཚད་མེད་དང། །གྲུལ་བུམ་དག་ནི་ཚད་མེད་རྣམས། །དེ་དག་  
ཐམས་ཅད་ཀུན་ཀྱང་ནི། །རབ་ཏུ་དགའ་བ་སྐྱེད་པར་བྱེད། །དྲི་ཟའི་འཁོར་ནི་གང་ཡིན་དང། །སྲིན་པོའི་འཁོར་ནི་གང་ཡིན་པ། །མཚན་མེད་གྲངས་མེད་དེ་དག་ཀྱང། །རབ་ཏུ་དུལ་  
ལ་དགའ་བར་བྱེད། །གལ་ཏེ་ཚངས་པའི་འཁོར་རྣམས་ཀྱིས། །སྒྲ་སྙན་དག་ནི་དམ་པ་ཡི། །ཚིག་དང་དོན་ནི་རྗོད་བྱེད་ཀྱང། །ཡང་དག་བསྟན་པར་མི་ནུས་ཏེ། །སེམས་ལས་བྱུང་  
བའི་ཆོས་རྣམས་ཀྱིས། །དཔག་པར་བྱ་བ་མ་ཡིན་དང། །སེམས་ལས་བྱུང་བའི་ཆོས་རྣམས་ཀྱིས། །གཟུང་བར་བྱ་བ་མིན་ཞེས་ཟེར་།གཟུངས་ནི་གང་ཡིན་འདི་དག་ནི། །མིག་  
གིས་དམིགས་པར་བྱ་བ་མིན། །གཟུངས་ནི་གང་ཡིན་འདི་དག་ནི། །ལུས་ཀྱི་བར་གྱིས་དམིགས་བྱ་མིན། །གཟུངས་ནི་གང་ཡིན་འདི་དག་ནི། །མིག་གིས་དམིགས་པར་བྱ་བ་  
  
  
༄༅། །མིན༑ ༑མིག་གི་སྤྱོད་ཡུལ་བར་གྱིས་ཀྱང། །དམིགས་པར་བྱ་བ་མ་ཡིན་ཏེ༑ །རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་ནི་  
རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་ཞེས་ཟེར། །གཞན་ཡང་མིག་གི་ཟད་མཐའ་དང། །མིག་རྣམས་ཀྱི་ནི་སྐྱེ་མཐའ་དང་།མིག་གི་མཐའ་དང་འཇུག་པ་ནས། །ཉེ་བར་  
ཞི་བའི་བར་དག་ལ། །བདག་དང་སྐྱེས་བུ་མེད་པ་དང། །སེམས་དང་སྲོག་ནི་མེད་པ་དང། །དེ་བཞིན་གང་ཟག་མེད་པ་དང། །མཚན་མ་མེད་ཅིང་བྱེད་མེད་དང། །འགྲོ་བ་  
མེད་ཅིང་འོང་མེད་དང། །འདི་ལྟ་བུ་ལ་སོགས་པའི་མཚན། །ཐམས་ཅད་རྟོགས་པར་འགྱུར་ཞེས་ཟེར། །གཞན་ཡང་འདི་སྐད་ཆོས་ཉིད་ཀྱི་།མིག་ནི་རྟོགས་པར་འགྱུར་ཞེས་  
ཟེར༑ ༑གཞན་ཡང་འདི་སྐད་ཆོས་རྣམས་ལས། །གྲུབ་པའི་མིག་ནི་གང་ཡིན་དང། །ཡེ་ཤེས་མིག་དང་ཤེས་རབ་མིག་ཚངས་པའི་མིག་དང་ལྷ་ཡི་མིག་ཚངས་པར་སྐྱེ་  
གནས་ཐོབ་མིག་དང། །ལྷ་ཡི་སྐྱེ་གནས་ཐོབ་མིག་དང། །ཚངས་པའི་རྣམ་སྨིན་མིག་དག་དང། །ལྷ་ཡི་རྣམ་སྨིན་མིག་དག་དང། །ཚངས་པའི་རྒྱུ་ལས་སྐྱེ་མིག་དང། །ལྷ་ཡི་  
རྒྱུ་ལས་སྐྱེས་པའི་མིག་ལྷ་ཡི་རྫུ་འཕྲུལ་མིག་དག་དང། །ལྷ་ཡི་བརྩོན་འགྲུས་དག་གི་མིག་དམན་པར་སྐྱེས་པའི་མིག་དག་དང། །ཁྱད་འཕགས་སྐྱེས་པའི་མིག་དག་དང། །  
  
  
།ཡོངས་སུ་སྤངས་པའི་མིག་དག་དང། །ཀླུ་དང་གནོད་སྦྱིན་མིག་དག་དང། །གྲུལ་བུམ་གྱི་ནི་མིག་དག་དང། །ཡོངས་སུ་གདུང་བཅས་མིག་དག་  
དང། །ཡོངས་སུ་གདུང་མིན་མིག་དག་དང། །རྣམ་པར་དག་པའི་མིག་དག་དང། །རྣམ་པར་དག་མིན་མིག་དག་དང། །མཆུ་རིང་ཞེད་ཆུང་མིག་དག་དང། །ཉན་ཐོས་ཐེག་པའི་མིག་  
དག་དང། །བསམ་གཏན་པ་ཡི་མིག་དག་དང། །ཏིང་ངེ་འཛིན་གྱི་མིག་དག་དང། །སྤྱོད་ཡུལ་ལས་བྱུང་མིག་དག་དང། །འདུ་ཤེས་ལས་བྱུང་མིག་དག་དང། །འདོད་ཆགས་ལས་བྱུང་  
མིག་དག་དང། །འདོད་ཆགས་བྲལ་བའི་མིག་དག་དང། །རྒྱུ་ལས་བྱུང་བའི་མིག་དག་དང། །རྒྱུ་མིན་ལས་བྱུང་མིག་དག་དང། །མཚུངས་པར་ལྡན་པའི་མིག་དག་དང། །མཚུངས་  
པར་ལྡན་མིན་མིག་དག་དང། །སྒོ་རྟེན་ལས་བྱུང་མིག་དག་དང། །སྒོ་ལས་བྱུང་མིན་མིག་དག་དང། །རྒྱུ་རྐྱེན་ལས་བྱུང་མིག་དག་དང་།རྒྱུ་སྒོ་ལས་སྐྱེས་མིག་དག་དང། །ཤ་  
ལས་གྲུབ་མིན་མིག་དག་དང། །ཡེ་ཤེས་རྣམ་པར་དག་མིག་དང། །ཡོད་པ་མིན་པའི་མིག་དག་དང། །དམིགས་མེད་མིག་ནི་གང་ཡིན་པ། །ཐམས་ཅད་རྟོགས་པར་བྱེད་ཅེས་  
ཟེར༑ ༑རྣ་བ་སྣ་ལྕེ་ལུས་ནས་ནི། །སྒྲ་དང་མིང་ལ་སོགས་པའི་བར། །ཆོས་ནི་རྣམ་པ་ཉི་ཤུ་ལྔ། །ཐམས་ཅད་དེ་བཞིན་སྦྱར་ཞེས་ཟེར། །དེ་ཡི་ཚེ་ན་བཅོམ་ལྡན་འདས། །ནམ་མཁའ་  
  
  
༄༅། །བར་སྣང་དག་ལས་ནི། །གཞན་ཡང་དཔག་ཏུ་མེད་པ་ཡི་།སྒྲ་སྙན་དམ་པ་མཆོག་བྱུང་ནས། །ཁྱད་པར་འཕགས་པའི་གཟུངས་ཀྱི་ཆོས། །འདི་  
སྐད་དུ་ནི་བཀའ་སྩལ་ཏེ། །འདི་ཡང་དེ་བཞིན་གཤེགས་པ་ཡི། །རྫུ་འཕྲུལ་དག་གིས་སྤྲུལ་པ་ཡིན། །འདི་ལྟ་སྟེ། སི་ལི། མ་ལེ་མ་ལེ་སིདྡྷཻ། ཨཻ་ནི། སི་ཎེ། ཀུ་ལུ་ནི་ཡུ་  
ཀུ་ལུ་ནེ་ཡུ། ཀུ་ལེ་མ་ལེ། ཀུ་ནུ་ཏེ། ཨ་ལ་ཤི་ཨ་སི་ལེ། སི་སི་ལི་ཏེ། སུ་སི་ལི། སི་ལེ་སི་ལེ། ཁྱི་བི་ལི། ཨ་བི་ལི། །སུ་ཊེ་ཙ་ན་དྷ་ནི་མ་ནི། ཀ་ནི། ཀ་ལ་ཏེ། སུ་ཀ་ལེ། པྲ་ཡ་  
ཤ་ནཾ་ནི། ཨ་ནུ་ལོ་སི་ཀྱེ། བི་ལོ་མེ། སུ་བྷ་ནི་རེ་ཤྷེ། ཨ་ཤི་རི་ལེ། ས་ར་མ་པ་ར་ཕུན་ཏེ། པ་རི་བྷ་ཧེ། དྷ་ར་ཎི། དཧེ་ཤུ་ཙི་ཧ། སུ་དཧེ། ཨ་ཙ་ན། བཧུ་བོ་ག་ག་ནཾ། ཀུང་པ་ནོ། བྷ་ས་བྷ་  
ནཾ༑ པ་ར་རི་དཧུ་རི་ཡ། ནི་པ་རི་ཀ་ནོ་ནི། མ་ནཾ་བྷ། སུ་རུ་ཙི་ཋ། པ་ན་ཨ་ཙ་ར། ཨ་བཧེ་ལ་བིརྱ་པྲ་ཏི་ཤྠ་ཧ། དྷ་རི་ནི་ཨ་སི་ཋ། ལོ་ཎི་བཧི། གཟུངས་རྣམས་གང་ཡིན་འདི་དག་ནི། །སངས་  
རྒྱས་རྣམས་ཀྱིས་རབ་ཏུ་བརྙེས། །མཐུ་ཆེན་དག་ནི་ཕུན་སུམ་ཚོགས་།ཤེས་རབ་དག་ནི་ཚད་ཀྱང་མེད། །འཛིན་པ་དག་ནི་ཡོངས་སུ་སྤོང་།དྲན་པ་དག་ནི་དག་པར་བྱེད། །  
གཟུགས་མེད་འགྲོ་དང་འོང་བ་མེད། །ཕྱོགས་དང་ཕྱོགས་མཚམས་ཡོད་པ་མིན། །མཚན་མ་མེད་ཅིང་བརྗོད་དང་བྲལ། །སྤྲོས་པ་དག་ལས་ཡང་དག་འདས། །བྱང་ཆུབ་སེམས་  
  
  
།མཐར་ནི་བསིལ་པ་ཐོབ་པར་འགྱུར་།ཚིགས་སུ་བཅད་པ་བྱེ་བ་ཕྲག་བརྒྱ་སྟོང་མང་པོ་དག་གིས་ནི་།ཚིག་གཅིག་ཙམ་ནི་རབ་བསྟན་ཀྱང། །མཐའ་ནི་དམིགས་པར་  
ཡོང་མི་ནུས། །འཕགས་པ་མང་པོས་རབ་ཏུ་བསྔགས། །རྣམ་པར་དག་ཅིང་ཞེན་པ་མེད། །འཁོར་འདུས་མང་པོ་ཐམས་ཅད་ཀྱིས། །ཤིན་ཏུ་གུས་པ་བསྐྱེད་པར་གྱིས། །གཟུངས་  
ནི་གང་ཡིན་འདི་དག་གི་དགེ་བའི་ཆོས་ཀྱི་མཐུ་སྟོབས་ཀྱིས། །ཉོན་མོངས་རབ་བཅོམ་ཉེར་ཞི་ནས། །ཁྱད་འཕགས་ཕན་ཡོན་ཐོབ་པར་བྱེད། །ཡོན་ཏན་དང་ནི་ཤེས་རབ་དག་  
ཤིན་ཏུ་རྒྱ་ཆེ་རྒྱ་མཚོ་འདྲ། །བཟོད་པ་དག་ནི་སྒྲུབ་པར་བྱེད་།སེམས་ནི་རབ་བདེ་གཡོ་མེད་འགྱུར། །བྱང་ཆུབ་སེམས་དཔས་རྟག་ཏུ་བསྒོམས། །མཁས་པ་དག་གིས་རབ་ཏུ་  
བསྔགས། །དབུལ་ཕོངས་དག་ནི་སྤོང་བྱེད་ཅིང། །ནོར་དང་རིན་ཆེན་འཐོབ་པར་བྱེད། །གཟུངས་ནི་གང་ཡིན་འདི་དག་གིས། །ཡོན་ཏན་རྣམས་ནི་འཕེལ་བར་བྱེད། །རྟག་ཏུ་  
སྟོང་ཉིད་ལ་སོགས་པའི། །བདེན་ཚིག་དག་གིས་རབ་ཏུ་བརྒྱན། །ཡི་གེ་དག་ནི་སྤངས་པས་ན། །སྟོང་པའི་ངོ་བོ་ཉིད་ཅེས་བྱ། །སེམས་དང་རྣམ་ཤེས་སྤངས་པས་ན། །ཆོས་ཀྱི་ངོ་  
བོ་ཉིད་ཅེས་བྱ། །གཟུངས་ནི་གང་ཡིན་འདི་དག་གིས། །དྲི་བྲལ་རྟག་ཏུ་རྣམ་དག་བྱེད། །ཡང་དག་ཡེ་ཤེས་ལ་གནས་ནས། །ཕན་པ་སྣ་ཚོགས་སྟོན་པར་བྱེད། །སེམས་ཅན་དག་  
  
  
༄༅། །ནི་མང་པོ་རྣམས། །དགའ་ཞིང་དང་བ་སྐྱེད་པར་བྱེད་།གནོད་སྦྱིན་འཁོར་ནི་ཚད་མེད་དང། །གྲུལ་བུམ་འཁོར་ནི་གང་ཡིན་པ། །འདི་ལ་སོགས་  
པ་ཡི་དྭགས་རྒྱལ། །དགའ་བ་ཆེན་པོ་སྐྱེད་ཅེས་ཟེར། །གཟུངས་སྔགས་གང་ཡིན་འདི་དག་ནི། །རབ་ཏུ་ཞི་ཞིང་སྤྲོས་པ་མེད། །སེམས་ཅན་དག་ལ་བྱམས་པས་ན། །ཀུན་  
ལ་བདེ་བ་སྦྱིན་པར་བྱེད། །བསྐལ་པ་མང་པོ་བརྒྱ་སྟོང་དུ། །འགྲོ་བ་རྣམས་སུ་རྟག་གནས་ཤིང། །ཕན་པ་ཚད་མེད་རབ་འབྱེད་ཀྱང་།རྣམ་པར་དག་ཅིང་གོས་པ་མེད། །  
ཚིགས་སུ་བཅད་པ་བརྒྱ་སྟོང་གིས། །བདུད་རྩིའི་ཆོས་ནི་རབ་བསྟན་ནས། །སེམས་ཅན་དག་ནི་ཚད་མེད་རྣམས། །དགའ་བ་ཆེན་པོ་སྐྱེད་པར་བྱེད། །སྔོན་གྱི་སངས་རྒྱས་  
ཚད་མེད་རྣམས། །ཤིན་ཏུ་རྣམ་དག་མོས་པ་ཡིས། །གཟུངས་འདི་ལ་ནི་བརྟེན་ནས་སུ། །རྟག་ཏུ་ཆོས་ཉིད་དགོངས་པར་མཛད། །ཚངས་དང་བརྒྱ་བྱིན་ལྷ་རྣམས་དང། །ཀླུ་ཡི་  
རྒྱལ་པོ་ལྷ་མ་ཡིན། །གཟུངས་འདི་ཐོས་པར་གྱུར་ནས་ཀྱང། །སེམས་ཀྱི་དགའ་བ་སྐྱེད་ཅེས་ཟེར། །གཟུངས་སྔགས་གང་ཡིན་འདི་དག་རྣམས་།གང་དུ་གནས་པའི་  
ཡུལ་དེར་ནི། །རྟག་ཏུ་གནོད་དང་འཁྲུག་པ་དང། །ནད་དང་སྡུག་བསྔལ་མྱ་ངན་མེད། །སེམས་ཅན་དག་ནི་ཐམས་ཅད་ཀུན། །སོ་སོ་དགའ་བའི་སེམས་བསྐྱེད་ནས། །གཟུངས་  
  
  
སེམས་ལ་གནས་པར་སྨོན་ལམ་འདེབས་།གཟུངས་སྔགས་གང་ཡིན་འདི་དག་ནི། །ལུས་དང་སེམས་དང་རྐན་དག་དང། །ཁ་མཆུ་དག་ལ་གནས་  
གྱུར་ན༑ ༑ཡོན་ཏན་དཔག་མེད་སྐྱེད་པར་བྱེད། །གལ་ཏེ་རྟག་ཏུ་འཛིན་བྱེད་ན། །ཡོན་ཏན་ཚད་མེད་ཐོབ་གྱུར་ནས། །སེམས་ཅན་མང་ལ་ཕན་འདོགས་ཤིང། །ཐམས་ཅད་  
དགའ་བ་ཐོབ་ཅེས་ཟེར། །གཟུངས་སྔགས་གང་ཡིན་འདི་དག་གིས། །སྡིག་པ་རྣམས་ནི་རབ་སྤོང་ཞིང། །དམ་ཆོས་དག་ནི་སྟོན་བྱེད་པས་།ཐུག་པ་མེད་པའི་སྤོབས་པ་ཐོབ། །  
སེམས་ཅན་དག་ནི་བརྒྱ་སྟོང་རྣམས། །ཐེ་ཚོམ་དག་ནི་རབ་བསལ་ནས་།ང་རྒྱལ་རྣམས་ནི་རབ་བཅོམ་སྟེ། །ཡོན་ཏན་དཔག་མེད་ཐོབ་ཅེས་ཟེར་།ཤིན་ཏུ་ཟབ་ཅིང་གསང་  
བའི་ཆོས། །གཟུངས་སྔགས་གང་ཡིན་འདི་དག་ནི། །མཁས་པས་རྟག་ཏུ་སེམས་བྱེད་ཅིང། །ནན་ཏན་གྱིས་ནི་སྒྲུབ་པར་བྱེད། །ཤེས་རབ་གོ་ཆ་རབ་བགོས་ནས། །ཉོན་མོངས་  
རབ་ཏུ་འཇོམས་པར་བྱེད། །ཡོན་ཏན་སེམས་ནི་འཕེལ་བྱེད་པས། །རབ་ཏུ་མོས་ཤིང་སྐྱོ་བ་མེད། །གཟུངས་སྔགས་གང་ཡིན་དེ་དག་ནི། །གྲགས་པ་ཆེན་པོ་ཕུན་ཚོགས་པས།།  
ཟད་པ་དང་ནི་མི་ཟད་དང། །སྐྱེ་དང་མི་སྐྱེ་མཐའ་རབ་རྟོགས་།འདི་འདྲའི་ཤེས་རབ་སྣ་ཚོགས་ཀྱིས། །བདག་ཉིད་རབ་ཏུ་བརྒྱན་པས་ན། །དེ་བཞིན་གཤེགས་པ་བརྒྱ་སྟོང་རྣམས། །  
  
  
༄༅། །ཤིན་ཏུ་གུས་ཤིང་མཆོད་པ་མཛད། །དེ་འདྲའི་གཟུངས་ནི་གང་ཡིན་པ། །རིག་པ་དག་གིས་རྐང་གཉིས་བྱེད། །ཏིང་འཛིན་མཆོག་ལ་རབ་  
གནས་ནས། །བྱང་ཆུབ་ལམ་ལ་གཞོལ་བར་བྱེད། །ཞི་གནས་ལྷག་མཐོང་རྗེས་འབྲང་ཞིང། །ཟག་མེད་ཤེས་རབ་རྟོགས་པར་བྱེད། །རབ་དང་དབང་པོ་སྟོབས་ཀྱིས་ནི། །ལག་  
གཉིས་ཡོངས་སུ་སྒྲུབ་པར་བྱེད། །བརྩོན་འགྲུས་དང་ནི་བཟོད་པ་ཡིས་།ནུ་མ་གཉིས་ནི་གྲུབ་པར་བྱེད། །ཤེས་རབ་ཕ་རོལ་ཕྱིན་པས་ནི་།སྤྱི་གཙུག་མཚན་ཉིད་རབ་ཏུ་བྱེད།།  
མདོ་སྡེ་དག་གིས་སྐུད་བྱས་ནས། །སོ་སོ་རིག་བཞིའི་ཕྲེང་བ་བརྒྱུས། །སྔོན་ནི་མངོན་པར་བསྒྲུབས་པ་ཡི། །ཡོན་ཏན་རྣམ་པ་སྣ་ཚོགས་དང། །དཔེ་ནི་ཚད་མེད་ཇི་སྙེད་  
པ༑ ༑ཐམས་ཅད་རབ་ཏུ་རྒྱན་ཅེས་ཟེར། །གཟུངས་སྔགས་གང་ཡིན་འདི་དག་ནི། །ཡོན་ཏན་ཚད་མེད་ཕུན་ཚོགས་པས། །མིག་གི་སྔོན་དང་ཕྱི་མཐའ་དང། །ཟད་དང་མི་  
ཟད་མཐའ་དག་དང། །སྐྱེ་བ་དང་ནི་མི་སྐྱེ་དང། །མཐའ་དང་མཐའ་མིན་གང་ཡིན་དང། །དབེན་པ་དང་ནི་མི་དབེན་དང། །འཇུག་པ་དང་ནི་འཇུག་མིན་དང། །ཅི་ཡང་མེད་  
དང་མི་འབྱུང་དང། །ཉེར་ཞི་དང་ནི་བདག་མེད་དང། །གང་ཟག་མེད་དང་སྲོག་མེད་དང། །སེམས་ཅན་མེད་པའི་བར་དག་དང། །འདི་ལ་སོགས་པའི་ཚད་མེད་སྒོ། །ཐམས་  
  
  
།རྣ་བ་སྣ་ལྕེ་ལུས་དང་ཡིད་།ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་བར་དུ། །ཐམས་ཅད་དེ་བཞིན་སྦྱར་ཞེས་ཟེར། །གོང་དུ་  
བསྔགས་པ་བརྗོད་པ་ཡི། །གཟུངས་མཆོག་དམ་པ་གང་ཡིན་པ། །རབ་དབེན་ཡོན་ཏན་མཆོག་ལྡན་ཞིང། །སངས་རྒྱས་སྤྱོད་ཡུལ་ཡིན་པས་ན་།གཟུངས་དོན་ཡང་དག་གང་  
ཡིན་པ༑ ༑ཡི་གེས་བརྗོད་བྱ་མ་ཡིན་ཡང། །འཇིག་རྟེན་པ་ཡི་རྗེས་སུ་ནི། །བཏགས་པའི་མིང་གིས་བརྗོད་པ་ཡིན། །དེ་ནས་བཅོམ་ལྡན་འདས་འཁོར་མང་པོ་དང་ཐབས་ཅིག་ཏུ་  
ཟླ་འོད་གཞོན་ནུའི་ཁྱིམ་དུ་བྱོན་པ་དང། གདན་བཤམས་པ་ལ་རབ་ཏུ་བཞུགས་སོ། །དེའི་ཚེ་ཟླ་འོད་གཞོན་ནུར་གྱུར་པས་བཅོམ་ལྡན་འདས་གདན་བཤམས་པ་ལ་བཞུགས་  
པར་རིག་ནས་བདག་ཉིད་མཆོད་པའི་ཡོ་བྱད་མཆོག་དམ་པ་ཐོགས་ནས་དེ་བཞིན་གཤེགས་པ་དང། འཁོར་འདུས་པ་ཆེན་པོ་རྣམས་ལ་རབ་ཏུ་ཕུལ་ཏེ། །མཆོད་པ་དེ་ཡང་  
བསམ་གཏན་དང། །ཏིང་ངེ་འཛིན་དང། བསམ་གཏན་གྱི་ཡོན་ཏན་ཁྱད་པར་དུ་འཕགས་པའི་དགེ་བའི་རྩ་བ་དང། བསམ་གྱིས་མི་ཁྱབ་པའི་མཐུ་ལས་མངོན་པར་གྲུབ་པ་  
ཤ་སྟག་གོ་དེ་ལྟར་མཆོད་པ་ཕུལ་བ་ཡང་བདག་འབའ་ཞིག་གི་ཕྱིར་མ་ཡིན་གྱི། སེམས་ཅན་ཚད་མེད་པ་ཐམས་ཅད་བླ་ན་མེད་པའི་བྱང་ཆུབ་ལ་གཞོལ་ཞིང་ཕན་པ་ཆེན་  
  
  
༄༅། །པོ་འཐོབ་པར་བྱ་བའི་ཕྱིར་མཆོད་ཅིང་ཕུལ་བས་ན་མཆོད་པ་དེས་ཀུན་ཏུ་ཁྱབ་ཅིང་ཐམས་ཅད་རབ་ཏུ་ཚིམ་པར་གྱུར་ཏོ་།དེ་ནས་བཅོམ་ལྡན་  
འདས་གདུགས་ཚོད་གསོལ་བའི་འོག་ཏུ་འཁོར་འདུས་པ་མང་པོའི་མདུན་དུ་ཟླ་འོད་གཞོན་ནུར་གྱུར་པ་ལ་འདི་སྐད་ཅེས་བཀའ་སྩལ་ཏོ། །གཞོན་ནུ། རིགས་ཀྱི་བུའམ་རིགས་  
ཀྱི་བུ་མོ་གང་ལ་ལ་ཞིག་ཐེག་པ་ཆེན་པོ་ལ་གནས་ནས་སྦྱིན་པའི་ཚོགས་མངོན་པར་སྒྲུབ་པར་བྱེད་ན། ཡོན་ཏན་ཁྱད་པར་དུ་འཕགས་པ་རྣམ་པ་བརྒྱད་ཅུ་དང་ལྡན་པར་  
འགྱུར་རོ། །རྣམ་པ་བརྒྱད་ཅུ་གང་ཞེ་ན། འདི་ལྟ་སྟེ། སེམས་ཅན་ཡོངས་སུ་སྨིན་པར་བྱེད་ཅིང་ཚིག་སྙན་པས་ཡོངས་སུ་སྡུད་པར་བྱེད་པ་དང། མཚན་གྱ་ནོམ་པ་ཡོངས་  
སུ་རྫོགས་པ་དང། དབང་པོ་རྣམས་མ་ཚང་བ་མེད་པ་དང། འཁོར་བ་སྤངས་ནས་མྱ་ངན་ལས་འདས་པ་མངོན་དུ་བྱེད་པ་དང། །ཉོན་མོངས་པ་རྣམས་ཟད་ནས་དབང་ཕྱུག་  
མཆོག་ཐོབ་པ་དང། ཡོན་ཏན་ཕུན་སུམ་ཚོགས་ཤིང་སངས་རྒྱས་ཀྱི་ཞིང་རབ་ཏུ་བརྒྱན་པ་དང། འཁོར་རྣམ་པར་དག་པ་དང། གཟི་བྱིན་ཆེན་པོ་དང་ལྡན་པ་དང། ཤེས་  
རབ་ཕུན་སུམ་ཚོགས་པ་དང། སྤྱོད་པ་ཁྱད་པར་དུ་འཕགས་པ་མཆོག་མངོན་པར་སྒྲུབ་པ་དང། སྤྱོད་པ་བླ་ན་མེད་ཅིང་མཚུངས་པ་མེད་པ་ཡོངས་སུ་རྫོགས་པ་དང། །བག་  
  
  
མཁྱེན་པའི་སྤྱོད་པ་འཕེལ་བར་བྱེད་པ་དང། ལུས་དང་རིང་བསྲེལ་འཇིག་རྟེན་ཐམས་ཅད་དང། ཉན་ཐོས་  
དང་རང་སངས་རྒྱས་རྣམས་ཀྱིས་མཆོད་པར་འགྱུར་བ་དང། མ་རུངས་པ་རྣམས་རབ་ཏུ་བཏུལ་བས་མིའི་རྒྱལ་པོ་དང། ལྷ་དང། ཀླུ་དང། གནོད་སྦྱིན་དང། ལྷ་མ་ཡིན་དང། ནམ་  
མཁའ་ལྡིང་གི་རྒྱལ་པོ་དང། ཚངས་པའི་རྒྱལ་པོ་རྣམས་ཡོངས་སུ་དང་བ་སྐྱེ་བར་འགྱུར་བ་དང། མཐུ་ཆེན་པོ་དང་ལྡན་པ་དང་མདོའི་སྡེ་དང། ཚིགས་སུ་བཅད་པ་དང། ལུང་དུ་  
བསྟན་པ་དང། །ཆེད་དུ་བརྗོད་པ་དང། །དབྱངས་ཀྱིས་བསྙད་པ་དང། རྟོགས་པ་བརྗོད་པ་དང། །གླེང་གཞི་དང། །ད་ལྟར་བྱུང་བ་དང། སྐྱེས་པའི་རབས་དང། ཤིན་ཏུ་རྒྱས་པ་དང་  
རྨད་དུ་བྱུང་བ་དང། གཏན་ལ་ཕབ་པར་བསྟན་པའི་སྡེའི་བར་དུ་ལེན་པ་དང། འཛིན་པ་དང། ཡང་དག་པར་སྟོན་པར་འགྱུར་བ་དང་སེམས་ལ་ལེ་ལོ་མེད་པ་དང། ཆོས་ལ་  
སེར་སྣ་མེད་པ་དང། སངས་རྒྱས་ཀྱི་ལམ་ལ་ཡང་དག་པར་གནས་པ་དང། འཇིག་རྟེན་ན་མཆོག་ཏུ་འགྱུར་ཞིང་མིང་དང་གཟུགས་ཡོངས་སུ་དག་པར་འགྱུར་བ་དང། ཆོས་ཀྱི་སྐུ་  
མངོན་དུ་བྱེད་པར་འགྱུར་བ་དང། མི་འཇིགས་པ་ཐོབ་པར་འགྱུར་བ་དང། བསོད་ནམས་ཕུན་སུམ་ཚོགས་པར་འགྱུར་བ་དང། མུ་སྟེགས་ཅན་རྣམས་ཟིལ་གྱིས་གནོན་པ་དང་  
  
  
༄༅། །སྐྱེས་བུ་དམ་པའི་ཆོས་ཕུན་སུམ་ཚོགས་པ་དང། སྡིག་པ་ཅན་གྱི་སྤྱོད་པ་སྤོང་བར་འགྱུར་བ་དང། བསོད་ནམས་དང་ཡེ་ཤེས་ཀྱི་རྒྱུ་ལ་མངོན་  
པར་ཡིད་ཆེས་པ་དང། སངས་རྒྱས་ཀྱི་ཆོས་སྡུད་པར་བྱེད་པ་དང་བདུད་མང་པོ་ཕམ་པར་བྱེད་པ་དང། སངས་རྒྱས་ཀྱིས་གསུངས་པའི་ཆོས་བདེན་པ་དག་ལ་ཐེ་ཚོམ་དང་  
ནེམ་ནུར་མེད་པ་དང། འདོད་པ་ངན་པ་རྣམས་རབ་ཏུ་བཅོམ་པ་དང་གཟི་བྱིན་ཆེན་པོ་དང་ལྡན་པ་དང། བྱང་ཆུབ་སེམས་དཔའི་སྤྱོད་པ་མངོན་པར་བསྒྲུབས་པས་རྫུ་  
འཕྲུལ་ཁྱད་པར་དུ་འཕགས་པ་འཐོབ་པར་འགྱུར་བ་དང། སྐྱེ་ཤི་སྤོང་བར་འགྱུར་བ་དང། སེམས་ཅན་ཡོངས་སུ་སྨིན་པར་བྱེད་པ་དང་སྤྱོད་པ་དཔག་ཏུ་མེད་པའི་བསྔགས་  
པ་བརྗོད་པ་དང། ཡོན་ཏན་རྣམས་ཡོངས་སུ་སྡུད་པར་འགྱུར་པ་དང་སེམས་ཅན་རྣམས་ལ་སྤྲོ་བ་བསྐྱེད་པ་དང། ཆོས་ཀྱི་དགའ་བ་ལ་ཡོངས་སུ་སྤྱོད་པར་འགྱུར་བ་དང་  
སྦྱིན་པ་གཏོང་བ་མངོན་པར་སྒྲུབ་པར་འགྱུར་བ་དང། ཡེ་ཤེས་ཆེན་པོའི་སྒོར་འཇུག་པར་འགྱུར་བ་དང། དྲོ་བར་གྱུར་པའི་ཆོས་ལ་གནས་པར་འགྱུར་བ་དང། རིགས་ངེས་  
པ་ཉིད་དུ་འགྱུར་བ་དང། ཆོས་ཀྱི་བཟོད་པ་སྒྲུབ་པར་འགྱུར་བ་དང། སངས་རྒྱས་ཀྱི་ལམ་ལ་བདེ་བར་གནས་པ་གང་ཡིན་པའོ་།གཞོན་ནུ། རིགས་ཀྱི་བུའམ་རིགས་ཀྱི་བུ་མོ་གང་  
  
  
ཡོན་ཏན་ཁྱད་པར་དུ་འཕགས་པ་རྣམ་པ་བརྒྱད་ཅུ་པོ་འདི་དག་ཕུན་སུམ་ཚོགས་ཤིང་ཡོངས་སུ་རྫོགས་པར་འགྱུར་རོ། །  
དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། བྱང་ཆུབ་སེམས་དཔའ་བློ་ཆེན་གང། །སྦྱིན་པའི་ཚོགས་དང་ལྡན་པ་ལ། །ཕན་ཡོན་མཆོག་ནི་བརྒྱད་  
ཅུ་ཡོད༑ ༑ངས་མདོར་བསྡུས་ཏེ་བསྟན་པ་ཡིན། །གཞན་ཡང་དཔག་མེད་བསམ་དཀའ་ཡི། །ཡོན་ཏན་དག་ནི་གང་ཡིན་པ། །ཐམས་ཅད་སྦྱིན་པ་ལས་སྐྱེ་སྟེ། །དེང་འདིར་  
ཅུང་ཟད་བསྟན་པར་བྱ། །ཁྱེད་ཀྱིས་འཁོར་འདུས་མང་པོ་ལ། །མཉམ་པའི་སེམས་ཀྱིས་གང་མཆོད་པ། །སྦྱིན་པའི་ཚོགས་ནི་དེ་དག་ལ་།མཁས་པ་རྣམས་ཀྱིས་བསྒྲུབ་པར་  
བྱ༑ ༑སྦྱིན་པ་འདི་ཡིས་བསགས་པ་ཡི། །བསོད་ནམས་ཕུང་པོ་བསམ་མི་ཁྱབ། །མཚན་དང་དཔེ་བྱད་ལུས་བརྒྱན་པ། །ཐམས་ཅད་ཡོངས་སུ་རྫོགས་པར་འགྱུར། །སྐྱེ་  
གནས་དང་ནི་རུས་རིགས་དང། །ཡུལ་རྣམས་དང་ནི་ཁྱིམ་དག་དང་།གྲགས་པ་དང་ནི་གཟུགས་དང་སེམས། །ཐམས་ཅད་ཡོངས་སུ་དག་པར་འགྱུར། །ལྷ་རྣམས་རྫུ་འཕྲུལ་  
དངོས་པོ་དང། །གཞལ་མེད་ཁང་དང་ལྷ་མོ་དང། །རྣམ་དག་ཐོགས་མེད་སྤོབས་པ་ཡང། །སྦྱིན་པ་ལས་ནི་བྱུང་བ་ཡིན། །སྦྱིན་པའི་ཚོགས་མཆོག་གང་ཡིན་པ། །སངས་རྒྱས་  
  
  
༄༅། །རྣམས་ཀྱིས་འདི་སྐད་དུ། །འདི་ནི་དང་པོར་བྱང་ཆུབ་རྣམས། །གནས་པའི་གཞི་ཞེས་བསྔགས་པ་མཛད། །བྱང་ཆུབ་སེམས་དཔའ་བརྩོན་  
འགྲུས་ཅན། །སྦྱིན་ལ་ཐེ་ཚོམ་མེད་པ་དག་ངེས་པའི་སེམས་ལ་རབ་གནས་ནས། །སྦྱིན་པ་ནན་ཏན་སྒྲུབ་པར་གྱིས། །སྦྱིན་པའི་སེམས་ནི་གང་དག་གིས། །བསོད་ནམས་  
ཚོགས་ནི་རྫོགས་བྱེད་པ། །བྱང་ཆུབ་སེམས་དཔའ་སྒྲུབ་བྱེད་ན་།སངས་རྒྱས་བྱང་ཆུབ་ཐོབ་པར་འགྱུར། །སྦྱིན་པའི་མཐུ་ཡི་སྟོབས་ཀྱིས་ནི། །རྫུ་འཕྲུལ་མཆོག་ནི་རྫོགས་  
བྱེད་པས། །ཞིང་ནི་བྱེ་བ་བསྐུལ་བྱས་ནས། །སེམས་ཅན་རྣམས་ལ་གནོད་མི་འགྱུར། །སྦྱིན་པ་བཏང་བའི་དབང་གིས་ན། །རྣམ་དག་ཚུལ་ཁྲིམས་མང་ཐོས་དང། །ཡང་  
དག་ཡིད་ཆེས་བརྩོན་འགྲུས་དང། །ཏིང་འཛིན་ཟག་མེད་ཤེས་རབ་འདྲེན། །སྦྱིན་པ་བཏང་བའི་དབང་གིས་ན། །དབང་པོ་སྟོབས་དང་ཡང་དག་ལམ། །ཡང་དག་སྤོང་  
དང་རྫུ་འཕྲུལ་རྐང། །བག་ཆགས་སྤོང་བ་འདྲེན་པར་བྱེད་།སྦྱིན་པ་བཏང་བའི་དབང་གིས་ན། །རྣམ་དག་སྒྲ་སྙན་དག་གིས་ནི། །ཞིང་ནི་བྱེ་བ་བརྒྱ་ཕྲག་ཏུ། །དཔག་མེད་  
ཆོས་སྟོན་འདྲེན་པར་བྱེད། །ཡོངས་སུ་དང་བས་སྦྱིན་བཏང་བས་།རྫུ་འཕྲུལ་རྣམས་ནི་མྱུར་དུ་འཐོབ། །རྫུ་འཕྲུལ་ཡོངས་སུ་རྫོགས་བྱའི་ཕྱིར། །ནན་ཏན་སྦྱིན་པ་བཏང་  
  
  
།ལྷ་ནི་མང་པོ་ཚད་མེད་རྣམས། །ལྷ་མ་ཡིན་དང་ཀླུ་རྣམས་དང། །གནོད་སྦྱིན་བརྒྱ་སྟོང་མང་པོ་དང། །འཁོར་རྣམས་ཀྱིས་ནི་ཡོངས་བསྐོར་ནས། །གཞལ་མེད་  
ཁང་མཆོག་རབ་ཞུགས་ཏེ། །རང་དབང་དག་གིས་རྩེ་བྱེད་ན། །འདི་ལ་སོགས་པའི་རྒྱལ་པོ་རྣམས། །སྦྱིན་ལ་བརྩོན་པ་མཐོང་གྱུར་ན་།ཐམས་ཅད་ལངས་ནས་བསུ་ནས་ནི། །  
སྟན་གདིང་མཆོད་པ་དག་ཀྱང་བྱེད། །སྦྱིན་གཏོང་གང་ཟག་གང་ཡིན་པ། །གཟི་བྱིན་ཆེན་པོ་ཕུན་སུམ་ཚོགས་ཤིང། །རྫུ་འཕྲུལ་སྟོབས་ལ་དབང་ཐོབ་པས། །ལྷ་རྒྱལ་རྣམས་ནི་  
སྡུད་པར་བྱེད། །གྲུལ་བུམ་དང་ནི་གནོད་སྦྱིན་རྣམས། །ཐམས་ཅད་སྐྱབས་སུ་འགྲོ་བར་འགྱུར། །དྲི་ཟ་འཁོར་བཅས་རྣམས་ཀྱིས་ཀྱང་།རོལ་མོ་དག་གིས་མཆོད་པར་བྱེད། །  
ཆོམ་རྐུན་དག་ནི་བྱམས་སེམས་བསྐྱེད། །མ་རུངས་པ་རྣམས་རིང་དུ་འགྲོ། །ནོར་རྣམས་ཉམས་པར་མི་འགྱུར་ཏེ། །བང་མཛོད་དག་ནི་གང་བར་འགྱུར། །སྦྱིན་པ་ཡོངས་སུ་  
བཏང་བའི་ཕྱིར། །ཚོགས་མཆོག་དག་ནི་རྫོགས་པར་འགྱུར། །སངས་རྒྱས་ཡེ་ཤེས་ཐུག་བར་དུ། །མུ་སྟེགས་ཆོས་ནི་སྤྱོད་མི་བྱེད། །ད་ལ་ན་བ་ཡོང་མེད་དེ། །གཟུངས་  
རྣམས་ཡོངས་སུ་སྲུང་བར་བྱེད། །ཁྱད་པར་འཕགས་པའི་སྟོབས་རྣམས་ཀྱང། །སྦྱིན་པ་ལས་ནི་བྱུང་བ་ཡིན། །དེ་ལྟར་སྦྱིན་པ་གང་གཏོང་བ། །བྱང་ཆུབ་ལམ་ནི་སྒྲུབ་པར་  
  
  
༄༅། །བྱེད༑ ༑མི་དགེའི་བཤེས་གཉེན་ཕྲད་མི་འགྱུར། །སྤྱོད་མཐུན་གྲོགས་པོ་ཐོབ་པར་འགྱུར། །གཞན་ཡང་བྱང་ཆུབ་སེམས་དཔའ་རྣམས། །  
སྦྱིན་པའི་ཚོགས་ནི་གསོག་བྱེད་པས། །བསམ་གྱིས་མི་ཁྱབ་གཟུངས་དག་དང། །ཤེས་རབ་ཡོངས་སུ་རྫོགས་བྱེད་པས། །ཚིགས་སུ་བཅད་པ་ཚད་མེད་ཀྱིས། །ཀུན་འཛིན་  
ཡང་དག་སྟོན་པར་བྱེད། །ཐམས་ཅད་ལ་ནི་ཐོགས་མེད་པས། །ངོ་བོ་ཉིད་དོན་སྟོར་མི་འགྱུར། །བྱང་ཆུབ་སེམས་ནི་རྒྱ་ཆེ་ལ། །མོས་པའི་སེམས་ནི་བརྟན་པར་འགྱུར། །  
ཚུལ་ཁྲིམས་དག་པ་ཕུན་ཚོགས་ཤིང། །བདུད་ཀྱི་ལས་རྣམས་སྤོང་བར་བྱེད། །འདོད་པ་ལྔ་ལ་ཞེན་མེད་ཅིང། །རྩེ་གཅིག་ཡང་དག་དྲན་པ་ཚོལ། །སེམས་ལ་རྟག་ཏུ་  
རྨོངས་མེད་པས། །འདོད་པ་དག་ལ་སྲེད་མི་བསྐྱེད། །ཞེ་སྡང་ཉོན་མོངས་གང་ཡིན་པ། །ཡང་དག་ཇི་བཞིན་རབ་ཏུ་རྟོགས། །སྤྱོད་ཡུལ་དག་ནི་ཐམས་ཅད་ལ། །ཞེན་པ་  
མེད་ཅིང་རྨོངས་པ་མེད། །གང་ཟག་དེས་ནི་ཉོན་མོངས་རྣམས། །ལེགས་པ་ཉིད་དུ་རྟོགས་པར་འགྱུར། །རྒྱུ་དང་རྐྱེན་ནི་འདུས་པ་ལས་།ཉེས་དམིགས་རྣམས་ནི་སྐྱེ་བ་  
ནས། །སངས་རྒྱས་ཆོས་ཀྱི་བར་དག་གི་རྒྱུ་དང་རྒྱུ་ཡི་རྒྱུ་ཉིད་དང། །དེ་བཞིན་རྒྱུ་ཡི་བྱ་བ་རྣམས། །ཐམས་ཅད་རབ་ཏུ་རྟོགས་པར་འགྱུར། །དེས་ནི་མིག་ཟད་མཐའ་ཡི་  
  
  
༑གང་ཡིན་རབ་ཏུ་རྟོགས་པས་ན། །རྨོངས་པ་རྣམས་ནི་ཡོངས་སྤངས་ནས། །མིག་ལ་མངོན་པར་ཞེན་མི་འགྱུར། །དེས་ནི་མིག་གི་སྐྱེ་མཐའ་དང། །མཐའ་དང་རབ་ཏུ་དབེན་  
པ་དང། །འཇུག་པ་དང་ནི་མེད་པ་དང། །མི་སྐྱེ་བ་ནས་ཉེར་ཞིའི་བར། །འདི་ལ་སོགས་པའི་རྒྱུ་ཉིད་ཀྱང། །རབ་ཏུ་རྟོགས་པར་གྱུར་པས་ན། །རྨོངས་པ་རྣམས་ནི་ཡོངས་སྤངས་  
ནས༑ ༑མིག་ལ་མངོན་པར་ཞེན་མི་འགྱུར། །དེས་ནི་མིག་གི་སྔོན་མཐའ་ཡི། །བརྗོད་པ་འཇིག་རྟེན་རྗེས་སུ་ནི། །བཏགས་པ་ཡིན་པས་དེ་ལ་ནི་།ཡང་དག་ཅི་ཡང་མེད་པར་  
རྟོགས༑ ༑དེས་ནི་མིག་གི་ཕྱི་མཐའ་ཡི། །བརྗོད་པ་འཇིག་རྟེན་རྗེས་སུ་ནི། །བཏགས་པ་ཡིན་པས་དེ་ལ་ནི། །ཡང་དག་ཅི་ཡང་མེད་པར་རྟོགས་།དེས་ནི་མིག་གི་སྐྱེ་མཐའ་  
དང། །མཐའ་དང་རབ་དབེན་འཇུག་པ་དང། །ཅི་ཡང་མེད་དང་སྐྱེ་མེད་ནས། །ཉེ་བར་ཞི་བའི་བར་དག་དང། །འདི་ལ་སོགས་པའི་བརྗོད་པ་རྣམས། །འཇིག་རྟེན་རྗེས་སུ་བཏགས་  
པས་ན། །དེ་ལ་ཡང་དག་མེད་པར་ནི། །རབ་ཏུ་རྟོགས་པར་འགྱུར་བ་ཡིན། །དེས་ནི་མིག་གི་སྔོན་མཐའ་ཡི། །བརྗོད་པ་རྒྱུ་རྐྱེན་འདུས་པ་ལས། །བྱུང་བ་ཉིད་དུ་རྟོགས་པས་ན། །  
དེ་ལ་ཞེན་པ་ཅི་ཡང་མེད། །དེས་ནི་མིག་གི་ཕྱི་མཐའ་ཡི། །བརྗོད་པ་རྒྱུ་རྐྱེན་འདུས་པ་ལས། །བྱུང་བ་ཉིད་དུ་རྟོགས་པས་ན། །དེ་ལ་ཞེན་པ་ཅི་ཡང་མེད། །དེས་ནི་མིག་གི་སྐྱེ་  
  
  
༄༅། །མཐའ་དང། །མཐའ་དང་རབ་དབེན་འཇུག་པ་དང། །ཅི་ཡང་མེད་དང་སྐྱེ་མེད་ནས། །ཉེ་བར་ཞི་བའི་བར་དག་དང། །འདི་ལ་སོགས་པའི་  
བརྗོད་པ་རྣམས། །རྒྱུ་དང་རྐྱེན་ནི་འདུས་པ་ལས། །བྱུང་བ་ཉིད་དུ་རྟོགས་པས་ན། །དེ་ལ་ཞེན་པ་ཅི་ཡང་མེད། །དེས་ནི་མིག་གི་སྔོན་མཐའ་ཡི། །བརྗོད་པའི་རང་བཞིན་བསྟན་  
མེད་པར། །རབ་ཏུ་རྟོགས་པར་གྱུར་པས་ན། །དེ་ལ་ཞེན་པ་ཅི་ཡང་མེད། །དེས་ནི་མིག་གི་ཕྱི་མཐའ་ཡི། །བརྗོད་པ་རང་བཞིན་བསྟན་མེད་པར། །རབ་ཏུ་རྟོགས་པར་  
གྱུར་པས་ན། །དེ་ལ་ཞེན་པ་ཅི་ཡང་མེད། །དེས་ནི་མིག་གི་སྐྱེ་མཐའ་དང། །མཐའ་དང་རབ་དབེན་འཇུག་པ་དང། །ཅི་ཡང་མེད་དང་སྐྱེ་མེད་ནས། །ཉེ་བར་ཞི་བའི་བར་  
དག་དང། །འདི་ལ་སོགས་པའི་བརྗོད་པ་རྣམས། །རང་བཞིན་གྱིས་ནི་བསྟན་མེད་པར། །རབ་ཏུ་རྟོགས་པར་གྱུར་བས་ན། །དེ་ལ་ཞེན་པ་ཅི་ཡང་མེད། །རྣ་བ་སྣ་ལྕེ་ལུས་  
དང་ཡིད། །ཡུལ་དྲུག་དག་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་བར། །ཐམས་ཅད་དེ་བཞིན་སྦྱར་བར་བྱ། །དེས་ནི་འདོད་ཆགས་སངས་རྒྱས་ལམ། །  
རང་བཞིན་དབྱེར་མེད་ཡིན་པར་ནི། །རབ་ཏུ་རྟོགས་པར་གྱུར་པས་ན་།འདོད་ཆགས་ལ་ནི་ཞེན་པ་མེད། །སངས་རྒྱས་ལམ་ནི་ཐམས་ཅད་ཀུན་།ཉོན་མོངས་ལས་  
  
  
།རང་བཞིན་དབྱེར་མེད་རབ་ཤེས་ན། །ཀུན་འཛིན་སྒོར་ནི་ཞུགས་པ་ཡིན། །འདོད་ཆགས་ཀུན་འཛིན་ཡིན་པ་དང་།ཀུན་འཛིན་འདོད་ཆགས་ཡིན་སྟོན་ཅིང། །  
རང་བཞིན་དབྱེར་མེད་རབ་ཤེས་ན། །ཀུན་འཛིན་སྒོར་ནི་སློབ་པ་ཡིན་།དེ་བཞིན་འདོད་ཆགས་གང་མཆོད་པ། །དེ་ནི་སངས་རྒྱས་མཆོད་པ་ཡིན། །སངས་རྒྱས་ལ་ནི་མཆོད་པའི་  
ཕྱིར༑ ༑ཀུན་འཛིན་སྒོ་ནི་རྫོགས་པར་འགྱུར། །དེས་ནི་ཞེ་སྡང་སངས་རྒྱས་ལམ། །རང་བཞིན་དབྱེར་མེད་ཡིན་པར་ནི། །རབ་ཏུ་རྟོགས་པར་གྱུར་པས་ན། །ཞེ་སྡང་ལ་ནི་ཞེན་པ་  
མེད༑ ༑ཞེ་སྡང་ཀུན་འཛིན་ཡིན་པ་དང། །ཀུན་འཛིན་ཞེ་སྡང་ཡིན་སྟོན་ཅིང། །རང་བཞིན་དབྱེར་མེད་རབ་ཤེས་ན། །ཀུན་འཛིན་སྒོར་ནི་སློབ་པ་ཡིན། །དེ་བཞིན་ཞེ་སྡང་གང་  
མཆོད་པ། །དེ་ནི་སངས་རྒྱས་མཆོད་པ་ཡིན། །སངས་རྒྱས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེས་ནི་གཏི་མུག་སངས་རྒྱས་ལམ། །རང་བཞིན་  
དབྱེར་མེད་ཡིན་པར་ནི། །རབ་ཏུ་རྟོགས་པར་གྱུར་པས་ན། །གཏི་མུག་ལ་ནི་ཞེན་པ་མེད། །གལ་ཏེ་གཏི་མུག་ཉིད་ཀྱི་མཐའ། །ཡང་དག་ཇི་བཞིན་རྟོགས་གྱུར་ན། །དེ་ནི་སངས་  
རྒྱས་ལམ་བསྒྲུབས་པས། །ཀུན་འཛིན་སྒོ་ནི་རྫོགས་པར་འགྱུར། །གཏི་མུག་ཀུན་འཛིན་ཡིན་པ་དང། །ཀུན་འཛིན་གཏི་མུག་ཡིན་སྟོན་ཞིང་།རང་བཞིན་དབྱར་མེད་རབ་  
  
  
༄༅། །ཤེས་ན༑ ༑ཀུན་འཛིན་སྒོར་ནི་སློབ་པ་ཡིན། །དེ་བཞིན་གཏི་མུག་གང་མཆོད་པ། །དེ་ནི་སངས་རྒྱས་མཆོད་པ་ཡིན། །སངས་རྒྱས་ལ་ནི་མཆོད་པའི་  
ཕྱིར༑ ༑ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །དེ་ནི་ཆོས་ལ་མཆོད་པ་ཡིན། །ཆོས་ལ་མཆོད་པ་བྱས་པའི་ཕྱིར། །ཀུན་འཛིན་  
སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །དེ་ནི་དགེ་འདུན་མཆོད་པ་ཡིན། །དགེ་འདུན་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་  
འགྱུར༑ ༑དེ་བཞིན་གཏི་མུག་གང་མཆོད་པ། །དེ་ནི་ཚུལ་ཁྲིམས་མཆོད་པ་ཡིན། །ཚུལ་ཁྲིམས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་  
བཞིན་གཏི་མུག་གང་མཆོད་པ། །བརྩོན་འགྲུས་ལ་ནི་མཆོད་པ་ཡིན་།བརྩོན་འགྲུས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་  
གཏི་མུག་གང་མཆོད་པ། །བསྔགས་པ་བརྗོད་ཅིང་མཆོད་པ་ཡིན་།བསྔགས་པ་བརྗོད་ཅིང་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་  
གཏི་མུག་གང་མཆོད་པ། །སངས་རྒྱས་ཆོས་ལ་མཆོད་པ་ཡིན། །སངས་རྒྱས་ཆོས་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་  
  
  
།ཆོས་ཉིད་ལ་ནི་མཆོད་པ་ཡིན། །ཆོས་ཉིད་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར་།དེ་བཞིན་གཏི་མུག་གང་མཆོད་པ། །དེ་བཞིན་ཉིད་  
ལ་མཆོད་པ་ཡིན། །དེ་བཞིན་ཉིད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །སྐྱེ་བ་མེད་ལ་མཆོད་པ་ཡིན། །སྐྱེ་བ་མེད་ལ་  
མཆོད་པའི་ཕྱིར༑ །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འགག་པ་མེད་ལ་མཆོད་པ་ཡིན། །འགག་པ་མེད་ལ་མཆོད་པའི་ཕྱིར། །ཀུན་  
འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ་།ཟག་པ་མེད་ལ་མཆོད་པ་ཡིན། །ཟག་པ་མེད་ལ་མཆོད་པའི་ཕྱིར་།ཀུན་འཛིན་སྒོ་ནི་རྫོགས་པར་འགྱུར། །  
དེ་བཞིན་གཏི་མུག་གང་མཆོད་པ། །ཅི་ཡང་མེད་ལ་མཆོད་པ་ཡིན། །ཅི་ཡང་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར་།དེ་བཞིན་གཏི་མུག་གང་མཆོད་པ་  
པ༑ ༑དཔག་ཏུ་མེད་ལ་མཆོད་པ་ཡིན། །དཔག་ཏུ་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །སྲིད་པ་གསུམ་ལ་མཆོད་  
པ་ཡིན། །སྲིད་པ་གསུམ་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །རབ་དབེན་ལ་ནི་མཆོད་པ་ཡིན། །རབ་དབེན་ལ་ནི་  
  
  
༄༅། །མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར་།དེ་བཞིན་གཏི་མུག་གང་མཆོད་པ། །འཁོར་བར་འཇུག་ལ་མཆོད་པ་ཡིན་།འཁོར་  
བར་འཇུག་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར་།དེ་བཞིན་གཏི་མུག་གང་མཆོད་པ། །འཇུག་པ་མེད་ལ་མཆོད་པ་ཡིན་།འཇུག་པ་མེད་ལ་མཆོད་པའི་  
ཕྱིར༑ ༑ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །ཡོད་པ་མིན་ལ་མཆོད་པ་ཡིན། །ཡོད་པ་མིན་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་  
པར་འགྱུར། །དེ་བཞིན་གཏི་མུག་གང་མཆོད་པ། །འབྱུང་བ་མེད་ལ་མཆོད་པ་ཡིན། །འབྱུང་བ་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་  
གཏི་མུག་གང་མཆོད་པ། །ཉེ་བར་ཞི་ལ་མཆོད་པ་ཡིན། །ཉེ་བར་ཞི་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །  
འོང་བ་མེད་ལ་མཆོད་པ་ཡིན། །འོང་བ་མེད་ལ་མཆོད་པའི་ཕྱིར་།ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འགྲོ་བ་མེད་ལ་མཆོད་པ་  
ཡིན༑ ༑འགྲོ་བ་མེད་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འདུས་བྱས་ལ་ནི་མཆོད་པ་ཡིན། །འདུས་བྱས་  
  
  
།ཀུན་འཛིན་སྒོ་ནི་རྫོགས་པར་འགྱུར་།དེ་བཞིན་གཏི་མུག་གང་མཆོད་པ། །སྡུག་བསྔལ་ལ་སོགས་མཆོད་པ་ཡིན། །སྡུག་བསྔལ་ལ་སོགས་  
མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །སྡུག་བསྔལ་ཤེས་ལ་མཆོད་པ་ཡིན། །སྡུག་བསྔལ་ཤེས་ལ་མཆོད་པའི་  
ཕྱིར༑ ༑ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །ཀུན་འབྱུང་ཤེས་ལ་མཆོད་པ་ཡིན། །ཀུན་འབྱུང་ཤེས་ལ་མཆོད་པའི་ཕྱིར། །ཀུན་འཛིན་  
སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །འགོག་པ་ཤེས་ལ་མཆོད་པ་ཡིན། །འགོག་པ་ཤེས་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་  
འགྱུར༑ ༑དེ་བཞིན་གཏི་མུག་གང་མཆོད་པ། །ལམ་ཤེས་ལ་ནི་མཆོད་པ་ཡིན། །ལམ་ཤེས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་  
གཏི་མུག་གང་མཆོད་པ། །ཆོས་ཤེས་ལ་ནི་མཆོད་པ་ཡིན། །ཆོས་ཤེས་ལ་ནི་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་  
པ༑ ༑རྗེས་ལ་ཤེས་ལ་མཆོད་པ་ཡིན། །རྗེས་ལ་ཤེས་ལ་མཆོད་པའི་ཕྱིར། །ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །སྐྱེ་མེད་ཡེ་  
  
  
༄༅། །ཤེས་མཆོད་པ་ཡིན། །སྐྱེ་མེད་ཡེ་ཤེས་མཆོད་པའི་ཕྱིར་།ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་གཏི་མུག་གང་མཆོད་པ། །ཟད་  
པའི་ཡེ་ཤེས་མཆོད་པ་ཡིན། །ཟད་པའི་ཡེ་ཤེས་མཆོད་པའི་ཕྱིར་།ཀུན་འཛིན་སྒོ་ནི་རྫོགས་པར་འགྱུར། །དེ་བཞིན་ཡང་དག་སྤོང་བ་དང། །དྲན་པ་ཉེར་གཞག་རྫུ་  
འཕྲུལ་རྐང། །དབང་པོ་ལྔ་དང་སྟོབས་ལྔ་དང། །བྱང་ཆུབ་ཡན་ལག་བདུན་པོ་དང། །ཡན་ལག་བརྒྱད་པའི་ལམ་དག་དང། །ཞི་གནས་ལྷག་མཐོང་ལ་སོགས་པ།།  
ཆོས་ནི་རྣམ་པ་དགུ་པོ་རྣམས། །ཐམས་ཅད་དེ་བཞིན་སྦྱར་བར་བྱ་།དེ་ནས་བཅོམ་ལྡན་འདས་ཀྱིས་ཟླ་འོད་གཞོན་ནུར་གྱུར་པ་ལ་བཀའ་སྩལ་པ། རིགས་ཀྱི་བུ་  
སེམས་ཅན་གང་ལ་ལ་ཞིག་ཐེག་པ་ཆེན་པོ་ལ་གནས་ནས་གོང་དུ་ཇི་སྐད་བསྟན་པའི་གཟུངས་མངོན་པར་སྒྲུབ་པར་འདོད་པས། གང་ཟག་རྣམ་པ་བརྒྱད་ཅུ་ཡོངས་སུ་  
སྤང་བར་བྱའོ། །རྣམ་པ་བརྒྱད་ཅུ་གང་ཞེ་ན། འདི་ལྟ་སྟེ། ཕ་བསད་པ་དང། མ་བསད་པ་དང། དགྲ་བཅོམ་པ་བསད་པ་དང། གནོད་སེམས་ཀྱིས་དེ་བཞིན་གཤེགས་པའི་སྐུ་  
ལ་མཚལ་བྱུང་བ་དང། དགེ་འདུན་མཐུན་པ་བཤིག་པ་དང། རྐུན་བུར་རབ་ཏུ་བྱུང་བ་དང། དབང་པོ་མ་ཚང་བ་དང། དབང་པོ་གཉིས་དང་ལྡན་པ་དང། ལོག་པར་ལྟ་བ་  
  
  
ལོག་པར་སེམས་པ་དང། ལོག་པར་སྨྲ་བ་དང། ལོག་པའི་ལམ་ཅན་དང། ལོག་པས་འཚོ་བ་དང། ལོག་པར་བརྩོན་པ་དང། ལོག་པའི་དྲན་པ་ཅན་དང། ལོག་པའི་  
ཏིང་ངེ་འཛིན་ལ་གནས་པ་དང། གནས་མི་ཤེས་པ་དང། དུས་མ་ཤེས་པ་དང། ཚོད་མི་ཤེས་པ་དང། །ལམ་མི་ཤེས་པ་དང། ཚད་མི་ཤེས་པ་དང། བདག་དང་གཞན་མི་ཤེས་པ་  
དང། །སངས་རྒྱས་དང། ཆོས་དང། དགེ་འདུན་དང། བསླབ་པའི་གནས་རྣམས་ལ་གུས་པ་མེད་པ་དང། བག་ཡོད་པ་དང། སྤྱོད་ཡུལ་ཁྱད་པར་དུ་འཕགས་པ་དག་ལ་བཙུན་པར་  
མི་འཛིན་པ་དང། ཆོས་མི་ཤེས་པ་དང། འདུལ་བ་མི་ཤེས་པ་དང་བསླབ་པའི་གནས་མི་ཤེས་པ་དང། ཁ་ན་མ་ཐོ་བ་ལྕི་བ་དང་ཡང་བ་མི་ཤེས་པ་དང། ཚུལ་ཁྲིམས་ཉམས་  
པ་དང་རལ་པ་མི་ཤེས་པ་དང། གཞན་ཡང་སྤྱོད་པ་ཤིན་ཏུ་ཕྲ་བ་དང་རིགས་མི་ཤེས་པ་དང། ལས་མ་འོངས་པ་དང་ད་ལྟར་བྱུང་བ་མི་ཤེས་པ་དང། དངོས་པོ་དམན་པ་རྣམས་  
མི་ཤེས་པ་དང། ཉན་ཐོས་ཀྱི་ཐེག་པའི་བསྔགས་པ་བརྗོད་ཅིང་དེ་བཞིན་གཤེགས་པའི་ཆོས་ལ་སྐུར་པ་འདེབས་པ་དང། རང་སངས་རྒྱས་ཀྱི་ཐེག་པ་སྒྲུབ་པར་བསྐུལ་བ་དང་  
བླ་ན་མེད་པའི་ལམ་ཡང་དག་པ་ལ་སྐྱོ་ཞིང་སྤོང་བར་བྱེད་པ་དང། ཚུལ་ཁྲིམས་ཉམས་པ་དང། ལྟ་བ་ཉམས་པ་དང། སྤྱོད་ལམ་ཉམས་པ་དང། ལམ་མ་ཡིན་པ་སྤྱོད་པ་  
  
  
༄༅། །དང། བདག་ཡོད་པར་སྨྲ་བ་དང། སེམས་ཅན་ཡོད་པར་སྨྲ་བ་དང། སྲོག་ཡོད་པར་སྨྲ་བ་དང། གང་ཟག་ཡོད་པར་སྨྲ་བ་དང། བསམ་པ་  
ཤིན་ཏུ་དམན་ཞིང་འདོད་ཆགས་དང། ཞེ་སྡང་དང། གཏི་མུག་སྐྱེད་པར་བྱེད་པ་དང། ཆད་པར་ལྟ་བ་དང། རྟག་པར་ལྟ་བ་དང་སྟོང་ཞིང་རྒྱུ་མེད་པར་ལྟ་བ་དང་  
ཡོད་པ་མི་མཐོང་བ་དང། མེད་པ་མི་མཐོང་བ་དང། ལས་མི་མཐོང་བ་དང། བརྩོན་འགྲུས་མི་མཐོང་བ་དང། ལས་མི་ཤེས་པ་དང། ལས་ཀྱི་རྒྱུ་མི་ཤེས་པ་དང། རྣམ་པར་  
སྨིན་པ་མི་ཤེས་པ་དང། རྣམ་པར་སྨིན་པའི་རྒྱུ་མི་ཤེས་པ་དང་དབང་པོ་རྣམས་མི་ཤེས་པ་དང། དབང་པོ་རྣམས་ཀྱི་རྒྱུ་མི་ཤེས་པ་དང། ཁམས་མི་ཤེས་པ་དང། ཁམས་  
ཀྱི་རྒྱུ་མི་ཤེས་པ་དང། རྣམ་པར་གྲོལ་བ་མི་ཤེས་པ་དང། རྣམ་པར་གྲོལ་བའི་རྒྱུ་མི་ཤེས་པ་དང། ལམ་མི་ཤེས་པ་དང། ལམ་གྱི་རྒྱུ་མི་ཤེས་པ་དང། ཉོན་མོངས་པ་  
མི་ཤེས་པ་དང། ཉོན་མོངས་པའི་རྒྱུ་མི་ཤེས་པ་དང། གཏོང་བ་མི་ཤེས་པ་དང། གཏོང་བའི་རྒྱུ་མི་ཤེས་པ་དང། སྔོན་གྱི་མཐའ་དང་ཕྱི་མའི་མཐའ་མི་ཤེས་པ་དང་  
སྔོན་གྱི་མཐའ་དང་ཕྱི་མཐའི་རྒྱུ་མི་ཤེས་པ་དང། སྐྱེ་ཤི་མི་ཤེས་པ་དང། སྐྱེ་ཤིའི་རྒྱུ་མི་ཤེས་པ་དང། ཟག་པ་དང་བཅས་པ་མི་ཤེས་པ་དང། ཟག་པ་དང་བཅས་པའི་རྒྱུ་  
  
  
ཟད་པ་དང་ཟད་པ་མ་ཡིན་པ་མི་ཤེས་པ་དང། ཡོད་པ་དང་ཡོད་པ་མ་ཡིན་པ་མི་ཤེས་པ་དང། མཐའ་དང་མཐའ་མ་ཡིན་པ་མི་ཤེས་པ་དང། དབེན་པ་དང་  
དབེན་པ་མ་ཡིན་པ་མི་ཤེས་པ་དང། འཇུག་པ་དང་འཇུག་པ་མ་ཡིན་པ་མི་ཤེས་པ་དང། ངོ་བོ་ཉིད་དང་ངོ་བོ་ཉིད་མ་ཡིན་པ་མི་ཤེས་པ་དང། སྐྱེ་བ་དང་སྐྱེ་བ་མ་ཡིན་པ་མི་  
ཤེས་པ་དང། འགག་པ་དང་འགག་པ་མ་ཡིན་པ་མི་ཤེས་པ་གང་ཡིན་པ་སྟེ། གཞོན་ནུ། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གོང་དུ་ཇི་སྐད་བསྟན་པའི་གཟུངས་  
མངོན་པར་སྒྲུབ་པར་འདོད་པས་ཆོས་མ་ཡིན་པ་སྤྱོད་པའི་གང་ཟག་བརྒྱད་ཅུ་པོ་འདི་དག་ཡོངས་སུ་སྤང་བར་བྱའོ། །དེ་ནས་བཅོམ་ལྡན་འདས་ཀྱིས་ཡང་ཚིགས་སུ་བཅད་དེ་  
བཀའ་སྩལ་པ། གང་ཞིག་མིག་གི་སྐྱེ་མཐའ་དང། །ཟད་མཐའ་དག་ནི་མི་རྟོགས་པ། །དེ་ནི་ཀུན་འཛིན་ལ་རྨོངས་པས། །མཁས་པས་ཡོངས་སུ་སྤང་བར་བྱ། །གང་ཞིག་  
མིག་ལ་བདག་མེད་དང། །སེམས་ཅན་མེད་པར་རྟོགས་གྱུར་པ། །དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་ནི་སྐྱེ་ཟད་དང།།  
ཡི་གེ་སྤངས་པ་རྟོགས་གྱུར་པ། །དེ་ནི་ཀུན་འཛིན་ལ་གནས་པས་།མཁས་པས་ཡོངས་སུ་བསྟེན་པར་བྱ། །གང་ཞིག་མིག་ནི་དབེན་པ་དང། །གནས་པ་མེད་པར་རྟོགས་  
  
  
༄༅། །གྱུར་པ༑ ༑དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་གི་རང་བཞིན་ཉིད། །གནས་པ་མེད་  
པར་རྟོགས་གྱུར་པ། །དེ་ནི་ཀུན་འཛིན་ལ་གནས་པས། །མཁས་པས་རབ་ཏུ་བསྟེན་པར་བྱ། །གང་ཞིག་མིག་ལ་འཇུག་མེད་དང། །གཟུགས་ཀྱི་མཚན་ཉིད་མི་རྟོགས་  
པ༑ ༑དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་ལ་སྐྱེ་མེད་དང། །རང་བཞིན་ཞི་བར་རྟོགས་གྱུར་པ། །དེ་ནི་ཀུན་འཛིན་  
ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་ནི་རང་བཞིན་གྱིས། །མིག་གི་མཚན་ཉིད་སྤངས་པས་ན། །སངས་རྒྱས་རྣམས་ཀྱིས་བསྔགས་  
པ་དང། །བསྟན་དུ་མེད་པར་རྟོགས་གྱུར་པ། །དེ་ནི་ཀུན་འཛིན་ལ་གནས་པས། །མཁས་པས་ཡོངས་སུ་བསྟེན་པར་བྱ། །གང་ཞིག་མིག་ནི་རང་བཞིན་གྱིས། །མིག་  
གི་མཚན་ཉིད་སྤངས་པས་ན། །སུ་ཡང་སེམས་ཤིང་འཛིན་པ་དང་།བཤད་དུ་མེད་པར་རྟོགས་གྱུར་པ། །དེ་ནི་ཀུན་འཛིན་ལ་གནས་པས་།མཁས་པས་ཡོངས་སུ་  
བསྟེན་པར་བྱ། །དེ་བཞིན་གཟུངས་ཀྱི་ངོ་བོ་ཉིད། །ཡི་གེས་བརྗོད་བྱ་མ་ཡིན་པས། །ཕྱོགས་ཀྱང་ཡོད་པ་མ་ཡིན་ལ། །སེམས་ཀྱིས་ཀྱང་ནི་ཕྱིན་མི་འགྱུར། །ཆོས་དེ་ལ་ནི་  
  
  
།ཞེ་སྡང་ལ་ཡང་གནས་པ་མིན། །རི་རྒྱལ་བཞིན་དུ་མི་གཡོ་བས། །རྗོད་པར་བྱེད་ཀྱང་དམིགས་སུ་མེད། །ཀུན་འཛིན་ཡང་དག་ཡོད་མ་ཡིན། །བདག་ཀྱང་ཡོད་  
པ་མ་ཡིན་ཏེ། །གལ་ཏེ་བདག་ནི་རང་བཞིན་སྟོང། །ཀུན་འཛིན་ཡང་ནི་ཡོད་མི་འགྱུར། །ཀུན་འཛིན་རང་བཞིན་སྟོང་ཡིན་ན། །བྱིས་པས་ཡོད་པར་རབ་ཏུ་བརྟགས། །ཡང་དག་  
མ་ཡིན་བརྟགས་པས་ན། །མ་ཐོས་པར་ཡང་མྱ་ངན་བསྐྱེད། །གང་ཞིག་འདོད་དང་ཀུན་འཛིན་དང། །སྟོང་པ་ཉིད་དུ་རྣམ་རྟོག་པ་།རྟོག་པ་གཉིས་པོ་དེ་དག་ཀྱང། །མཐར་ནི་  
གང་ཡང་དམིགས་མི་འགྱུར། །གལ་ཏེ་སྟོང་ཉིད་སྟོང་རྟོགས་ན། །ཀུན་འཛིན་དག་ཀྱང་ཡོད་མི་འགྱུར། །བྱང་ཆུབ་ཡན་ལག་བར་དག་དང་།ཏིང་འཛིན་དག་ཀྱང་སྟོང་པ་  
ཡིན༑ ༑གང་ཞིག་ཀུན་འཛིན་སྟོང་ཉིད་དང། །ཏིང་འཛིན་དག་གི་བར་དག་དང། །རབ་ཏུ་རྟོགས་པར་གྱུར་ན་ནི། །མིག་ཀྱང་རབ་ཏུ་རྟོགས་པར་འགྱུར། །གང་ཞིག་མིག་ནི་ཟད་པའི་  
མཐའ༑ ༑ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་ནི་སྐྱེ་བའི་མཐའ། །ཡང་དག་ཇི་བཞིན་རབ་  
རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་མཐའ་ཡི་རྣམས། །ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་  
  
  
༄༅། །གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་ནི་རབ་དབེན་པ། །ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་གང་  
ཡིན་པ༑ ༑མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་འཇུག་པ་དག་ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་  
ཡོངས་སུ་རྫོགས་པར་བྱེད། །གང་ཞིག་མིག་ནི་ཡོད་མིན་པ། །ཡང་དག་ཇི་བཞིན་རབ་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །  
གང་ཞིག་མིག་ནི་ཉེར་ཞི་བ། །ཡང་དག་ཇི་བཞིན་རབ་རྟོགས་ན་།ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་ནི་འགྱུར་བ་  
ཡི༑ ༑ཟད་མཐའ་ཡང་དག་བཞིན་རྟོགས་པ། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིང་མིག་གི་འགྱུར་བ་ཡི། །སྐྱེ་མཐའ་ཡང་དག་  
བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་འགྱུར་བ་ཡི། །མཐའ་ནི་ཡང་དག་བཞིན་རྟོགས་ན། །ཀུན་  
འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད་།གང་ཞིག་མིག་གི་འགྱུར་བ་ཡི། །རབ་དབེན་ཡང་དག་བཞིན་རྟོགས་ན་།ཀུན་འཛིན་སྒོ་ནི་གང་ཡིན་  
  
  
༑མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་འགྱུར་བ་ཡི། །འཇུག་པ་ཡང་དག་བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་  
རྫོགས་པར་བྱེད། །གང་ཞིག་མིག་གི་འགྱུར་བ་ཡི། །མེད་པ་ཡང་དག་བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་  
གི་འགྱུར་བ་དག་སྐྱེ་མེད་ཡང་དག་བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །གང་ཞིག་མིག་གི་འགྱུར་བ་ཡི། །ཉེར་ཞི་ཡང་  
དག་བཞིན་རྟོགས་ན། །ཀུན་འཛིན་སྒོ་ནི་གང་ཡིན་པ། །མཐར་ནི་ཡོངས་སུ་རྫོགས་པར་བྱེད། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་  
སྐྱེ་བའི་མིང་གི་བར། །ཐམས་ཅད་དེ་བཞིན་སྦྱར་བར་བྱ། །གང་ཞིག་མིག་གི་སྔོན་མཐའ་འམ། །འགྱུར་དང་ཐ་དད་མཚན་ཉིད་མེད་།ལེན་དང་རྣམ་རྟོག་མེད་གྱུར་པ། །ཀུན་  
འཛིན་སྒོ་ལ་གནས་པ་ཡིན། །གང་ཞིག་མིག་གི་ཟད་མཐའ་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ་།ཀུན་འཛིན་སྒོ་ལ་གནས་པ་ཡིན། །  
གང་ཞིག་མིག་གི་སྐྱེ་མཐའ་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་མཐའ་དག་ལ། །  
  
  
༄༅། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་ཉེར་ཞི་ལ། །འགྱུར་དང་ཐ་  
དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་འཇུག་པ་ལ། །འགྱུར་དང་ཐ་དད་མཚན་ཉིད་མེད། །ལེན་དང་  
རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་མེད་པ་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་  
ལ་གནས་པ་ཡིན། །གང་ཞིག་མིག་གི་སྐྱེ་མེད་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་  
གི་ཉེར་ཞི་ལ། །འགྱུར་དང་ཐ་དད་མཚན་ཉིད་མེད། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་  
ཆེན་བཞི། །འཇིག་རྟེན་སྐྱེ་བའི་མིང་གི་བར། །ཐམས་ཅད་དེ་བཞིན་སྦྱར་བར་བྱ། །འདོད་སྡང་གཏི་མུག་ང་རྒྱལ་ཆེ། །ཕྲག་དོག་གཡོ་སྒྱུ་སེར་སྣ་དང། །ཉེས་དམིགས་དྲི་མ་  
ཟུག་རྔུ་དང། །ཆུ་བོ་དཀར་ནག་ལས་རྣམས་དང། །སྐྱེ་བ་མེད་དང་འགོག་མེད་དང། །འགྲོ་བ་མེད་དང་འོང་མེད་དང། །མི་གཡོ་ཐ་དད་མི་འགྱུར་དང། །བྱས་མིན་སྤྱོད་པ་མ་ཡིན་  
  
  
།སྣང་མིན་མུན་པ་མ་ཡིན་དང། །འཇུག་མིན་ཆུ་བོ་སྤངས་པ་དང། །ཟག་པ་མེད་དང་གནས་མེད་དང། །འགྲོ་མིན་མི་འགྲོ་མ་ཡིན་དང། །ཡི་གེ་མ་ཡིན་དམིགས་མིན་དང། །འབྱུང་  
བ་མ་ཡིན་འཇུག་མིན་དང། །ཡང་དག་མ་ཡིན་རྣམ་རྟོག་སོགས། །སྒོ་ནི་དྲུག་ཅུ་རྩ་གཉིས་རྣམས། །སོ་སོའི་དོན་དང་ཅི་རིགས་པར། །ཐམས་ཅད་དེ་བཞིན་སྦྱར་བར་བྱ། །གང་ཞིག་  
མིག་གི་སྔོན་མཐའ་ཡི། །རབ་དང་ཐ་མའི་བར་ཤེས་ཤིང། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་ཟད་མཐའ་ཡི། །རབ་དང་ཐ་  
མའི་བར་ཤེས་ཤིང། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིས་མིག་གི་སྐྱེ་མཐའ་ཡི། །རབ་དང་ཐ་མའི་བར་ཤེས་ཤིང། །ལེན་དང་རྣམ་  
རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་མཐའ་དག་གི་རབ་དང་ཐ་མའི་བར་ཤེས་ཤིང། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་  
གནས་པ་ཡིན། །གང་ཞིག་མིག་གི་རབ་དབེན་པའི། །རབ་དང་ཐ་མའི་བར་ཤེས་ཤིང། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་གི་  
འཇུག་པ་ཡི། །རབ་དང་ཐ་མའི་བར་ཤེས་ཤིང། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་ནི་མེད་པ་ཡི། །རབ་དང་ཐ་མའི་རབ་ཤེས་  
  
  
༄༅། །ཤིང། །ལེན་དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་ནི་མི་སྐྱེ་བའི། །རབ་དང་ཐ་མའི་བར་ཤེས་ཤིང། །ལེན་  
དང་རྣམ་རྟོག་མེད་གྱུར་པ། །ཀུན་འཛིན་སྒོ་ལ་གནས་པ་ཡིན། །གང་ཞིག་མིག་ནི་ཉེར་ཞི་བའི། །རབ་དང་ཐ་མའི་བར་ཤེས་ཤིང་།ལེན་དང་རྣམ་རྟོག་མེད་གྱུར་པ། །ཀུན་  
འཛིན་སྒོ་ལ་གནས་པ་ཡིན། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་བར་།ཐམས་ཅད་དེ་བཞིན་སྦྱར་བར་བྱ། །ས་ལ་  
འགྱུར་བ་མེད་པ་དང། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །ས་ནི་མི་སྐྱེ་འདུ་ཤེས་ཤིང། །ལེན་དང་  
རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །ས་ནི་འགག་མེད་འདུ་ཤེས་ཤིང་།ལེན་དང་རྣམ་རྟོག་མེད་པར་ནི། །དེ་ལྟར་  
གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །ས་ལ་འཇུག་པར་འདུ་ཤེས་ཤིང། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་  
འཛིན་སྒོ་ནི་རྫོགས་པར་བྱེད། །ས་ལ་ངེས་འབྱུང་འདུ་ཤེས་ཤིང་།ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ་།ཀུན་འཛིན་སྒོ་ནི་རྫོགས་པར་བྱེད།།  
  
  
།ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །ས་ལ་གནས་མེད་འདུ་ཤེས་ཤིང། །འགྲོ་  
བ་མེད་དང་འོང་མེད་དང། །མཐའ་མེད་དང་ནི་ཟད་མེད་དང་།མཚུངས་པར་ལྡན་དང་མཚུངས་མི་ལྡན། །མིང་དང་ཡི་གེ་བརྟགས་བྲལ་དང། །སོ་སོར་བརྟགས་དང་འཇུག་པ་དང།།  
གཉེན་པོ་མི་མཐུན་ཕྱོགས་མེད་དང། །བརྗོད་དུ་མེད་ཅིང་བསྟན་མེད་དང། །རབ་དབེན་གནས་པ་མེད་པ་དང། །དྲན་པ་ཉེར་གཞག་ཡང་དག་སྤོང། །རྫུ་འཕྲུལ་རྐང་དང་དབང་པོ་སྟོབས། །  
བྱང་ཆུབ་ཡན་ལག་མི་འཇིགས་ལམ། །དེ་ལྟར་ས་ཡི་ཆོས་རྣམས་ལ་།ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ་།ཀུན་འཛིན་སྒོ་ནི་རྫོགས་པར་བྱེད། །གལ་  
ཏེ་བདག་ལ་འཇུག་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་འབྱུང་མེད་པས། །ལེན་དང་  
རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་མཚན་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་  
ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་སྨོན་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་  
  
  
༄༅། །རྫོགས་པར་བྱེད། །གལ་ཏེ་བདག་ལ་གནས་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་  
བྱེད༑ ༑གལ་ཏེ་བདག་ལ་སྐྱེ་མེད་པས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་འགག་མེད་  
པས༑ ༑ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ལ་ཡིག་མེད་པས། །ལེན་དང་རྣམ་རྟོག་མེད་པར་ནི།།  
དེ་ལྟར་གང་ཞིག་རྟོགས་གྱུར་པ། །ཀུན་འཛིན་སྒོ་ནི་རྫོགས་པར་བྱེད། །གལ་ཏེ་བདག་ནི་ཡིག་བྲལ་བས། །ལེན་དང་རྣམ་རྟོག་མེད་པར་ནི། །དེ་ལྟར་གང་ཞིག་རྟོགས་གྱུར་པ།།  
ཀུན་འཛིན་སྒོ་ནི་རྫོགས་པར་བྱེད། །མིག་གི་སྔོན་དང་ཕྱི་མཐའ་དང། །རྟག་ཆད་དག་ནི་སྤངས་པ་དང། །རྒྱུ་རྐྱེན་རང་བཞིན་སྟོང་པར་ནི། །འདྲེན་པས་ཐབས་ཀྱིས་བསྟན་རིག་བྱོས།།  
གལ་ཏེ་ཆོས་ནི་སྟོན་པའི་ཚེ། །མིག་གི་མཚན་ཉིད་རྟོགས་བྱེད་ན་།དེ་ནི་མི་བདེན་རྟོགས་ཡིན་པས། །ཡང་དག་ཆོས་བསྟན་ཞེས་མི་བྱ་།གལ་ཏེ་ཆོས་ནི་སེམས་པའི་ཚེ། །  
མིག་གི་མཚན་ཉིད་རྟོགས་བྱེད་ན། །དེ་ནི་མི་བདེན་རྟོགས་ཡིན་པས་།ཆོས་སེམས་པ་ཞེས་མི་བྱའོ། །གལ་ཏེ་ཆོས་ནི་སྒོམ་པའི་ཚེ། །མིག་གི་མཚན་ཉིད་རྟོགས་བྱེད་ན། །དེ་ནི་  
  
  
།ཆོས་སྒོམ་པ་ཞེས་མི་བྱའོ། །གང་ཞིག་མིག་གི་སྟོང་ཉིད་རྟོགས། །བྱང་ཆུབ་གཞོལ་བར་མི་བྱེད་ན་།སངས་རྒྱས་གང་ཟག་དེ་དག་ལ། །རྟག་ཏུ་མངོན་  
སུམ་ཆོས་སྟོན་མཛད། །གལ་ཏེ་མིག་ནི་མ་རྟོགས་ན། །གཟུགས་ཀྱང་རྟོགས་པར་མི་འགྱུར་ལ། །གལ་ཏེ་མིག་ནི་རྟོགས་གྱུར་ན། །གཟུགས་ཀྱང་རབ་ཏུ་རྟོགས་པར་འགྱུར། །གལ་  
ཏེ་མིག་ནི་རྟོགས་གྱུར་ན། །གཟུགས་ཀྱང་རབ་ཏུ་རྟོགས་འགྱུར་ལ། །གལ་ཏེ་གཟུགས་ནི་རྟོགས་གྱུར་ན། །མིག་ཀྱང་རབ་ཏུ་རྟོགས་པར་འགྱུར་།རྣ་བ་སྣ་ལྕེ་ལུས་དང་ཡིད། །ཡུལ་  
དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་བར་།ཐམས་ཅད་དེ་བཞིན་སྦྱར་བར་བྱ། །གལ་ཏེ་ཆོས་ནི་སྟོན་པའི་ཚེ་།རྒྱུ་ཡི་མཚན་ཉིད་རྟོག་བྱེད་ན། །དེ་ནི་མི་བདེན་རྟོག་  
ཡིན་པས། །ཆོས་སྟོན་པ་ཞེས་མི་བྱའོ། །གལ་ཏེ་ཆོས་ནི་སྟོན་པའི་ཚེ། །འབྲས་བུའི་མཚན་ཉིད་རྟོག་བྱེད་ན། །དེ་ནི་མི་བདེན་རྟོགས་ཡིན་པས། །ཆོས་སྟོན་པ་ཞེས་མི་བྱའོ། །གལ་  
ཏེ་ཆོས་ནི་སྟོན་པའི་ཚེ། །ལམ་གྱི་མཚན་ཉིད་རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་སྟོན་པ་ཞེས་མི་བྱའོ། །གལ་ཏེ་ཆོས་ནི་སྟོན་པའི་ཚེ། །སྟོང་པའི་མཚན་ཉིད་  
རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་སྟོན་པ་ཞེས་མི་བྱའོ། །གལ་ཏེ་ཆོས་ནི་སྟོན་པའི་ཚེ། །བསགས་པ་དག་ཏུ་རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་  
  
  
༄༅། །སྟོན་པ་ཞེས་མི་བྱའོ། །གལ་ཏེ་ཆོས་ནི་སྟོན་པའི་ཚེ་།རྫས་ཀྱི་དངོས་པོར་རྟོག་བྱེད་ན། །དེ་ནི་མི་བདེན་རྟོག་ཡིན་པས་།ཆོས་སྟོན་པ་ཞེས་མི་བྱའོ། །གལ་  
ཏེ་ཆོས་ནི་སྟོན་པའི་ཚེ། །མིག་གི་འཛིན་པར་རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་སྟོན་པ་ཞེས་མི་བྱའོ། །མིག་ནི་ཤེས་པར་མ་གྱུར་ན། །འདོད་ཆགས་དག་ནི་  
སྐྱེ་བར་འགྱུར། །གལ་ཏེ་མིག་ནི་ཤེས་གྱུར་ན། །འདོད་ཆགས་དག་ནི་སྐྱེ་མི་འགྱུར། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་  
བར༑ ༑ཐམས་ཅད་དེ་བཞིན་སྦྱར་བར་བྱ། །གལ་ཏེ་ཆོས་ནི་སྟོན་པའི་ཚེ། །ཁམས་ནི་སྣ་ཚོགས་རྟོག་བྱེད་ན། །དེ་ནི་མི་བདེན་རྟོག་ཡིན་པས། །ཆོས་སྟོན་པ་ཞེས་མི་བྱའོ། །  
ཡི་དམ་དག་ནི་མི་ཉམས་ཤིང། །ངོ་བོ་ཉིད་སྟོང་རྟོག་པ་དང་།ཏིང་འཛིན་སྒོ་རྣམས་ཐོབ་གྱུར་པ། །དེ་ནི་ཆོས་ལེགས་སྟོན་པར་འགྱུར། །ཡི་དམ་དག་ནི་མི་ཉམས་ཤིང། །མིག་  
ལ་རྟོག་པ་སྤངས་པ་ནི། །རྣམ་རྟོག་མེད་པར་གྱུར་པའི་ཕྱིར། །དེས་ནི་ཆོས་ལེགས་སྟོན་པར་འགྱུར། །མིག་ཉིད་སྟོང་པར་མ་ཤེས་ན། །མིག་གི་རང་བཞིན་དག་ལ་རྨོངས། །འདི་ལྟར་  
ཁོང་དུ་མ་ཆུད་ཕྱིར། །དེས་ནི་ཆོས་རྣམས་བསྟན་མི་བྱ། །གལ་ཏེ་མིག་ཉིད་སྟོང་ཤེས་ན། །མིག་གི་རང་བཞིན་ཤེས་པར་འགྱུར། །འདི་ལྟར་རབ་ཏུ་ཤེས་པའི་ཕྱིར། །དེ་ནི་ཆོས་  
  
  
།མིག་ཉིད་སྟོང་པར་མ་ཤེས་ན། །མིག་གི་རང་བཞིན་དག་ལ་རྨོངས། །འདི་ལྟར་ཁོང་དུ་མ་ཆུད་ཕྱིར། །དེ་ནི་ཆོས་རྣམས་བསྟན་མི་བྱ། །གལ་ཏེ་མིག་ཉིད་སྟོང་ཤེས་ན།།  
ཚིག་གི་རང་བཞིན་ཤེས་པར་འགྱུར། །འདི་ལྟར་རབ་ཏུ་ཤེས་པའི་ཕྱིར། །དེས་ནི་ཆོས་རབ་བསྟན་པར་བྱ། །མིག་ཉིད་སྟོང་པར་མ་ཤེས་ན། །ཡི་གེའི་རང་བཞིན་དག་ལ་རྨོངས། །འདི་ལྟར་  
ཁོང་དུ་མ་ཆུད་ཕྱིར། །དེས་ནི་ཆོས་རྣམས་བསྟན་མི་བྱ། །གལ་ཏེ་མིག་ཉིད་སྟོང་ཤེས་ན། །ཡི་གེའི་རང་བཞིན་ཤེས་པར་འགྱུར། །དེ་ལྟར་རབ་ཏུ་ཤེས་པའི་ཕྱིར། །དེ་ནི་ཆོས་རབ་བསྟན་  
པར་བྱ༑ ༑མིག་ཉིད་སྟོང་པར་མ་ཤེས་ན། །མིག་གི་རང་བཞིན་དག་ལ་རྨོངས། །འདི་ལྟར་ཁོང་དུ་མ་ཆུད་ཕྱིར། །དེས་ནི་ཆོས་རྣམས་བསྟན་མི་བྱ། །གལ་ཏེ་མིག་ཉིད་སྟོང་ཤེས་ན། །  
མིག་གི་རང་བཞིན་ཤེས་པར་འགྱུར། །འདི་ལྟར་རབ་ཏུ་ཤེས་པའི་ཕྱིར། །དེས་ནི་ཆོས་རབ་བསྟན་པར་བྱ། །མིག་ཉིད་སྟོང་པར་མ་ཤེས་ན། །གཟུགས་ཀྱི་རང་བཞིན་དག་ལ་རྨོངས། །འདི་  
ལྟར་ཁོང་དུ་མ་ཆུད་ཕྱིར། །དེས་ནི་ཆོས་རྣམས་བསྟན་མི་བྱ་།གལ་ཏེ་མིག་ཉིད་སྟོང་ཤེས་ན། །གཟུགས་ཀྱི་རང་བཞིན་ཤེས་པར་འགྱུར། །འདི་ལྟར་རབ་ཏུ་ཤེས་པའི་ཕྱིར། །དེ་ནི་ཆོས་  
རབ་བསྟན་པར་བྱ། །མིག་ཉིད་སྟོང་པར་མ་ཤེས་ན། །འཇིག་རྟེན་མཚན་གནས་རྟོགས་བྱེད་པས། །རྗེས་སུ་མཐུན་པ་ཁོ་ནར་ནི། །སེམས་ཅན་རྣམས་ནི་གདུལ་མི་ནུས། །མིག་གི་ཡོད་  
  
  
༄༅། །མེད་མ་རྟོགས་པར། །འཁོར་གྱི་ནང་དུ་ཆོས་སྟོན་པ། །དེ་ནི་རྙེད་ལ་གདུ་བས་ན། །ཐམས་ཅད་ཡིད་ཆེས་ལེན་མི་བྱེད། །མིག་གི་ཡོད་མེད་རྟོགས་གྱུར་ན། །  
འཁོར་གྱི་ནང་དུ་ཆོས་སྟོན་པས། །དེས་ནི་མངོན་ཞེན་མེད་པས་ན་།ཐམས་ཅད་ཡིད་ཆེས་ལེན་པར་བྱེད། །མིག་ནི་སྟོང་པར་མ་རྟོགས་པར་།ཆོས་ཀྱི་སྟན་ལ་འདུག་ནས་ནི། །དཔེ་མང་  
དག་གིས་རབ་བསྟན་ཀྱང། །ཐམས་ཅད་ཡིད་ཆེས་ལེན་མི་བྱེད། །གལ་ཏེ་མིག་ཉིད་སྟོང་ཤེས་ན། །ཆོས་ཀྱི་སྟན་ལ་འདུག་ནས་ནི། །དཔེ་རྣམས་ཀྱིས་ནི་སྟོན་བྱེད་ན། །ཐམས་ཅད་  
ཡིད་ཆེས་ལེན་པར་བྱེད། །རྣ་བ་སྣ་ལྕེ་ལུས་དང་ཡིད། །ཡུལ་དྲུག་དང་ནི་འབྱུང་ཆེན་བཞི། །འཇིག་རྟེན་སྐྱེ་བའི་མིང་གི་བར་།ཐམས་ཅད་དེ་བཞིན་སྦྱར་བར་བྱ། །བཅོམ་ལྡན་  
འདས་ཀྱིས་དེ་སྐད་ཅེས་བཀའ་སྩལ་ནས་ཟླ་འོད་གཞོན་ནུར་གྱུར་པ་དང། ལྷ་དང། མི་དང། ལྷ་མ་ཡིན་དང། དྲི་ཟར་བཅས་པའི་འཇིག་རྟེན་འཁོར་འདུས་པ་ཆེན་པོ་ཐམས་  
ཅད་ཡི་རང་སྟེ། བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ།། །།འཕགས་པ་དཀོན་མཆོག་བརྩེགས་པ་ཆེན་པོ་ཆོས་ཀྱི་རྣམ་གྲངས་ལེའུ་  
སྟོང་ཕྲག་བརྒྱ་པ་ལས། །འོད་ཟེར་ཀུན་ཏུ་བསྐྱེ་བའི་ལེའུ་སྟེ་བཅུ་གཅིག་པ་རྫོགས་སོ།།  
