  
༄༅། །རིང་བ། ལུས་རླུང་དང་ཚ་བས་གདུངས་པ། ཤིང་གོས་གྱོན་པ་ཞིག་ཤིང་དྲུང་དུ་གནས་བཅས་ཏེ། རྩྭའི་སྤྱིལ་བུ་ན་འདུག་པ་མཐོང་ངོ། །མཐོང་ནས་ཀྱང་རྐང་པ་ལ་  
མགོ་བོས་ཕྱག་བྱས་ཏེ་ཐལ་མོ་སྦྱར་ནས་དྲིས་པ། ལེགས་ལྡན་ཕྱོགས་འདིར་ཁྱོད་བཞུགས་ནས། ཡུན་ཇི་སྲིད་ཅིག་ལགས། ལོ་བཞི་བཅུ་ལོན་ནོ། །ཁྱོད་ཀྱི་ཡུན་དེ་སྲིད་ཅིག་ཏུ་ཕྱོགས་  
འདིར་ལོན་ནོ། །ངོ་མཚར་རྨད་དུ་བྱུང་བའི་ཆོས་འགའ་ལྟ་གཟིགས་པའམ། གསན་པ་ལྟ་མཆིས་སམ། དྲང་སྲོང་ཞི་བའི་བདག་ཉིད་དེས་དལ་བུ་དལ་བུས་སྨྲས་པ། བཞིན་བཟང་ཁྱོད་  
ཀྱིས་མཚོ་འདི་མཐོང་ངམ། ལེགས་ལྡན་མཐོང་ལགས་སོ། །འདི་ནི་།ཚངས་པ་འདུ་བའི་རྫིང་ཞེས་བྱ་སྟེ། ཨུཏྤ་ལ་དང། ཀུ་མུ་ད་དང། པདྨ་དཀར་པོས་གང་བ་དང། བྱ་སྣ་ཚོགས་ཀྱི་  
ཚོགས་ཀྱིས་བསྟེན་པ། ཁ་བ་དང། དངུལ་དང། བ་མོའི་མདོག་ལྟ་བུའི་ཆུས་ཤིན་ཏུ་གང་བ། ཤིན་ཏུ་དྲི་ཞིམ་པའི་མེ་ཏོག་གིས་བསྐོར་བའི་ཆུའི་རྫིང་འདིར་ཚེས་བཅོ་ལྔ་ལ་མིའམ་  
ཅིའི་རྒྱལ་པོ་ལྗོན་པའི་བུ་མོ་ཡིད་འཕྲོག་མ་ཞེས་བྱ་བ། མིའམ་ཅི་མོ་ལྔ་བརྒྱས་ཡོངས་སུ་བསྐོར་ནས། མགོ་ཁྲུས་དང་བསྐུ་མཉེ་སྣ་ཚོགས་དང་འོངས་ནས་ཁྲུས་བྱེད་དོ། །དེ་ཁྲུས་བྱེད་པའི་ཚེ་  
བྲོ་གར་དང། གླུ་དང། རོལ་མོའི་སྒྲ་ཉན་པས་བྱ་དང། རི་དྭགས་ཀྱང་ཡིད་འཕྲོག་པར་བྱེད་དོ། །ཁོ་བོ་ཡང་དེའི་སྒྲ་ཐོས་ནས་དགའ་བ་དང། ཡིད་བདེ་བ་ཆེན་པོས་ཞག་བདུན་འདའ་བར་བྱེད་དེ་  
  
  
ངོ། །དེ་ནས་རྔོན་པ་སྤང་ལེབ་ཅན་འདི་སྙམ་དུ་སེམས་ཏེ། བདག་གིས་ཀླུ་ལས་དོན་ཡོད་པའི་ཞགས་པ་ཐོབ་པ་སྟེ། དེ་མིའམ་ཅིའི་བུ་མོ་ཡིད་འཕྲོག་མ་  
ལ་གདབ་བོ། །སྙམ་ནས། དེ་དུས་གཞན་ཞིག་ན། ཚེས་བཅོ་ལྔ་ལ་དོན་ཡོད་པའི་ཞགས་པ་ཁྱེར་ཏེ། མཚོ་འགྲམ་དང་ཉེ་བར་མེ་ཏོག་དང། འབྲས་བུ་དང། ལོ་མ་ཚང་ཚིང་ཞིག་ཏུ་འཁྲས་ནས་  
གཅིག་ཏུ་བསྒྲིམས་པས་བྱ་ར་བྱེད་ཅིང་འདུག་གོ་ཇི་ཙམ་ན། ཡིད་འཕྲོག་མ་མིའམ་ཅི་མོ་ལྔ་བརྒྱས་ཡོངས་སུ་བསྐོར་ཏེ། དེ་འདྲ་བའི་འབྱོར་བ་ཉིད་ཀྱིས་ཚངས་པ་འདུ་བའི་རྫིང་དུ་ཁྲུས་ཀྱི་ཕྱིར་ཞུགས་  
པ་དང། རྔོན་པ་སྤང་ལེབ་ཅན་གྱིས་དེ་མ་ཐག་ཏུ་དོན་ཡོད་པའི་ཞགས་པ་བཏབ་པ་ལས། དེས་མིའམ་ཅི་མོ་ཡིད་འཕྲོག་མ་ཟིན་ཏོ། །དོན་ཡོད་པའི་ཞགས་པས་ཟིན་ནས། མཚོའི་ནང་ན་མཆོང་  
བརྒལ་ཞིང་འཇིགས་པའི་སྒྲ་ཡང་ཕྱུང་བ་དང། མིའམ་ཅི་མོའི་ཚོགས་ལྷག་མས་དེ་ཐོས་ནས། ཕན་ཚུན་བརྒྱུགས་ཏེ་མིའམ་ཅི་མོ་ཡིད་འཕྲོག་མ་ལ་བརྟག་པར་བརྩམས་པ་ལས་བཟུང་བར་མཐོང་  
ངོ། །མཐོང་ནས་ཀྱང་སྐྲག་ནས་བྲོས་སོ། །རྔོན་པ་དེས། མཆོག་ཏུ་གཟུགས་བཟང་མོ། །བལྟ་ན་སྡུག་པ་དེ་མཐོང་ངོ། །མཐོང་ནས་ཀྱང་གཟུང་བའི་ཕྱིར་དྲུང་དུ་གཏུགས་པ་དང། དེས་སྨྲས་པ། མ་  
རབས་ཁྱོད་ནི་ང་ལ་མ་རེག་ཅིག་ཁྱོད་ཀྱི་འདི་ནི་ཐོག་ཏུ་བབ་མ་ཡིན། །ང་ནི་གཟུགས་བཟང་རྒྱལ་གྱི་འོས་ཡིན་པས། །འཛིན་པ་ལེགས་པར་འགྱུར་བ་མ་ཡིན་ནོ། །རྔོན་པས་སྨྲས་པ། གང་  
  
  
༄༅། །དེ་ཁྱོད་མ་བཟུང་ན་འབྲོས་པར་འགྱུར་རོ། །དེས་སྨྲས་པ་ཁོ་མོ་མི་འབྲོས་ཀྱི། གལ་ཏེ་ཡིད་མི་ཆེས་ན། འདིའི་མཐུས་ཁོ་མོ་སྟེང་གི་ནམ་མཁའ་ལ་འགྲོའི་གཙུག་  
གི་ནོར་བུ་འདི་ཟུངས་ཤིག་རྔོན་པས་སྨྲས་པ། སུ་ཤེས། དེས་དེ་ལ་གཙུག་གི་ནོར་བུ་བྱིན་ནས། སྨྲས་པ། གཙུག་གི་ནོར་བུ་འདི་སུའི་ལག་པ་ན་གནས་པ་དེའི་དབང་དུ་ཁོ་མོ་འགྱུར་རོ། །  
དེ་ནས་རྔོན་པས་ནོར་བུ་དེ་བླངས་ཏེ། ཞགས་པས་བཅིངས་བཞིན་དུ་ཁྲིད་དེ་སོང་ངོ། །དེའི་ཚེ་གཞོན་ནུ་ནོར་བཟང་རི་དྭགས་འཆོར་དུ་ཆས་པ་དང། རྔོན་པ་དེས་གཞོན་ནུ་ནོར་བཟང་གཟུགས་  
བཟང་པོ། །མཛེས་པ། བལྟ་ན་སྡུག་པ་མཐོང་ངོ། །མཐོང་ནས་ཀྱང་དེ་འདི་སྙམ་དུ་སེམས་ཏེ། འདི་ནི། རྒྱལ་བུ་གཞོན་ནུ་ཡིན་ལ་འདི་ཡང། མཆོག་ཏུ་གཟུགས་བཟང་མོ། །བལྟ་ན་  
སྡུག་པ་ཡིན་ཏེ། གལ་ཏེ་འདི་མཐོང་ན། བཙན་ཐབས་སུ་ཁྱེར་བར་འགྱུར་གྱི། མ་ལ་བདག་གིས་འདི་སྐྱེས་ཀྱི་ཚུལ་དུ་བདག་ཉིད་ཀྱིས་དབུལ་ལོ། །སྙམ་ནས། དེ་ནས་དེ་ཞགས་པས་  
བཅིངས་བཞིན་དུ། རྒྱལ་པོ་གཞོན་ནུ་ནོར་བཟང་གང་ན་བ་དེར་ཁྲིད་སོང་ནས་ཕྱིན་པ་དང། རྐང་པ་གཉིས་ལ་གཏུགས་ཏེ་སྨྲས་པ། ལྷ་བདག་གིས་བུད་མེད་རིན་པོ་ཆེ་འདི་སྐྱེས་སུ་འཚལ་  
ཏེ་མཆིས་ན། བཞེས་སུ་གསོལ། རྒྱལ་བུ་གཞོན་ནུ་ནོར་བཟང་གིས་མིའམ་ཅི་མོ་ཡིད་འཕྲོག་མ། གཟུགས་བཟང་མོ། བལྟ་ན་སྡུག་པ། མཛེས་པ། ཁ་དོག་རྒྱས་པ། མཆོག་  
  
  
ཡོན་ཏན་ཐམས་ཅད་འདུས་པ། བུད་མེད་ཀྱི་མཚན་བཅོ་བརྒྱད་ཀྱིས་བརྒྱན་པ། ཡུལ་གྱི་མི་བས་བཟང་པ། ནུ་མ་གསེར་གྱི་བུམ་པ་དང། རུས་སྦལ་ལྟར་རྒྱས་ཤིང། རློ་བ་དང་  
མཁྲང་ཞིང་མཁྲེགས་པས་ཤིན་ཏུ་ལེགས་པར་ཟླུམ་པ་ལྟེམ་པ། མིག་མཐོང་མཐིང་ལ་རྩ་དམར་ཞིང་དཀྱུས་རིང་ལ་པདྨ་གཞོན་ནུ་འདྲ་བ། སྣའི་གཟེགས་རིང་ཞིང་མཐོ་བ། མ་མཆུ་བྱི་རུ་དང་  
ནོར་བུ་དང། རིན་པོ་ཆེ་དང། བིམ་པའི་འབྲས་བུའི་དབྱིབས་འདྲ་བ་འགྲམ་པ་མ་རྙོང་ཞིང་ཡོངས་སུ་རྒྱས་པ། མཁུར་ཚོས་ལྷག་པར་དགའ་བར་བྱེད་པའི་རི་མོའི་ཐིག་ལེ་ཅན། སྨིན་མ་རིམ་གྱིས་  
མཛེས་ཤིང་འཛར་ལ་བུང་བའི་ཚོགས་ལྟར་གནག་པ། དཔུང་པ་ཟླ་བ་དྲི་མ་མེད་པ་ལྟར་རྒྱས་ལ་རིང་བ། ལྟོ་གཉེར་མ་ཟབ་མོ་གསུམ་དང་ལྡན་ཞིང་ཡིད་ཙམ་རྙོང་བ། ནུ་མའི་གཡུར་གྱི་རོ་སྟོད་བགས་  
ཀྱིས་འདུད་ལ། དཀུ་ཤིང་རྟའི་ཡན་ལག་ལྟར་དབྱིབས་ཤིན་ཏུ་མཛེས་པ། ལག་པ་ཆུ་ཤིང་གི་སྙིང་པོ་འདྲ་བ། བརླ་བྱིན་གྱིས་ཕྲ་བ་ཟླུམ་པས་མཛེས་པ། རྩ་ཤིན་ཏུ་མི་མངོན་ཞིང་གྱ་གྱུ་མེད་  
པས་ཡན་ལག་ཐམས་ཅད་མཛེས་པ། ནོར་བུ་མང་པོའི་མགོ་རྒྱན་དང་མགུལ་གདུབ་དང། རྐང་གདུབ་དང། གདུབ་བུ་དང། དོ་ཤལ་དང། སེ་མོ་དོའི་སྒྲས་འགྱིང་ཞིང་འགྲོ་བ། སྐྲ་གནག་  
ལ་འཇམ་པ། བདེ་སོགས་ལྟར་རྐང་པ་རྐང་གདུབ་ཀྱིས་བརྒྱན་ཅིང་གསེར་གྱི་འོག་པག་ཅན། ལྟོ་ཕྱང་དེ་བ། དོ་ཤལ་མང་པོ་དཔྱངས་པ། མདོག་གསེར་གཙོ་མ་ལྟར་བཟང་བ་མཐོང། མཐོང་  
  
  
༄༅། །མ་ཐག་ཏུ་གཞོན་ནུ་ནོར་བཟང་འདོད་ཆགས་ཀྱི་ཞགས་པ་ཆུ་ཟླ་དྲི་མ་མེད་ཅིང། གསལ་བ་གཡོ་བའི་རང་བཞིན་ལྟ་བུར་གཟུང་དཀའ་བ། རླུང་ཆུ་རླབས་དང་བཅས་  
པའི་ཆུ་སྲིན་ལྟ་བུར་རྟོགས་པར་དཀའ་བ། ནམ་མཁའ་ལྡིང་དང་རླུང་གི་ཤུགས་དང་འདྲ་བར་འགྲོ་བ་ཤིང་བལ་གྱི་འདའ་བ་ལྟ་བུར་མྱུར་དུ་འགྱུར་བ། སྤྲེའུ་ལྟར་ས་གཅིག་ན་མི་འདུག་པས་  
གཡོ་ཞིང་གཙབ་ཡབ་ཅན་གྱིས་ནི་དམ་དུ་ཟིན། འདོད་ཆགས་ཀྱི་མདའ་རྟག་ཏུ་ཉོན་མོངས་བསྟེན་པ་ལ་གོམས་པའི་འདོད་ཆགས་ཀྱི་བདེ་བ་རོ་མྱང་བ་ལ་བརྐམ་པ། ཉོན་མོངས་པ་ཐམས་ཅད་ཀྱི་  
ཡུལ་ངན་འགྲོའི་གཡང་ས་ལས་མི་ལྡོག་པ། བཟང་མོ་ལ་རྗེས་སུ་ཆགས་པའི་སེམས་ཀྱིས་ཤིན་ཏུ་དྲི་མ་ཅན་དུ་བྱས་པ། འཕྲད་པས་འདོད་པས་ཤིན་ཏུ་དབྱུང་མི་བཟོད་པའི་སྒྲ་འབྱིན་པ་  
ཚུལ་བཞིན་མ་ཡིན་པའི་གཞུས་འཕངས་པས་ནི། སྙིང་ལ་ཕོག་སྟེ་མེའི་ནང་དུ་ཕྱེ་མ་ལེབ་བཞིན་དུ་དེ་ཉིད་དུ་འགྱེལ་ཏོ། །སྨྲས་པ་དབྱར་གྱི་ཆར་སྤྲིན་ནང་ནས་གློག་ནི་འགྱུ་བ་ལྟར། །  
བཞིན་རས་ཟླ་བ་འདྲ་དེ་ནོར་བཟང་གིས་མཐོང་སྟེ། །དེ་ལ་ཆགས་པའི་འདོད་པ་སྟེག་ཚོལ་ལས་བྱུང་བའི། །འདོད་ཆགས་མདའ་ཡིས་དེ་ཡི་སེམས་ལ་ཕོ་ག། །།འདུལ་བ་གཞི། བམ་པོ་  
ཞེ་ལྔ་པ། དེ་ནས་རྒྱལ་བུ་ནོར་བཟང་གིས་ཡིད་འཕྲོག་མ་དེ་ཁྲིད་དེ་གླང་པོའི་ཁྱིམ་གྱི་གྲོང་ཁྱེར་དུ་སོང་ནས། རྔོན་པ་དེ་ལ་ཡང་གྲོང་ཁྱེར་མཆོག་གཅིག་བྱིན་ནོ། །དེ་ནས་གཞོན་ནུ་ནོར་བཟང་ཡིད་  
  
  
ནས་ལྷན་ཅིག་ཏུ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད། ཡིད་འཕྲོག་མའི་གཟུགས་དང། ན་ཚོད་དང། བསྙེན་བཀུར་  
བརྒྱ་ཕྲག་དུ་མའི་ཡོན་ཏན་གྱིས་གཞོན་ནུ་ནོར་བཟང་གི་སེམས་ཇི་ལྟར་དེ་དང་སྐད་ཅིག་ཀྱང་འབྲལ་མི་ཕོད་པ་དེ་ལྟར་འཕྲོག་གོ་ཇི་ཙམ་དུས་གཞན་ཞིག་ན། བྲམ་ཟེ་གཉིས་ཤིག་ལྗོངས་རྒྱུ་ཞིང་  
འོངས་པ་ལས། དེ་ལས་གཅིག་ནི། རྒྱལ་པོ་ལ་རྟེན་བཅས་སོ། །གཉིས་པ་ནི། གཞོན་ནུ་ནོར་བཟང་ལའོ། །རྒྱལ་པོ་ལ་བརྟེན་བཅས་པ་གང་ཡིན་པ་དེ་ནི། རྒྱལ་པོས་མདུན་ན་འདོན་དུ་བཅུག་  
སྟེ། ལོངས་སྤྱོད་ཀྱི་སྐལ་བ་ཡང་བྱིན་ནོ། །གཞོན་ནུ་ནོར་བཟང་གི་གང་ཡིན་པ་དེ་ལ་ནི། དེས་ལོངས་སྤྱོད་ཀྱི་སྐལ་བ་ཙམ་ཞིག་བྱིན་པ་དང། སྨྲས་པ། གཞོན་ནུ་གང་གི་ཚེ་ཡབ་འདས་ནས་ཁྱོད་  
རྒྱལ་པོར་བཅུག་པ་དེའི་ཚེ། བདག་ལ་ཅི་ཞིག་བགྱི། གཞོན་ནུ་ནོར་བཟང་གིས་སྨྲས་པ། ཇི་ལྟར་ཁྱོད་ཀྱི་གྲོགས་པོ་བྲམ་ཟེ། ངའི་ཡབ་ཀྱིས་མདུན་ན་འདོན་དུ་བཅུག་པ་དེ་བཞིན་དུ། ཁྱོད་ཀྱང་  
ངའི་མདུན་ན་འདོན་དུ་གཞུག་གོ། ཞེས་བྱ་བའི་གཏམ་དེ་གཅིག་ནས་གཅིག་ཏུ་བརྒྱུད་དེ། བྲམ་ཟེ་མདུན་ན་འདོན་དེས་ཐོས་ནས། དེ་འདི་སྙམ་དུ་སེམས་ཏེ། ངས་ཅི་ནས་གཞོན་ནུ་ཉིད་ཀྱིས་  
ཀྱང་རྒྱལ་སྲིད་མི་ཐོབ་པ་དེ་ལྟར་བྱ་ན། མདུན་ན་འདོན་དུ་གཞུག་པ་ལྟ་སྨོས་ཀྱང་ཅི་དགོས་སྙམ་མོ། །ཇི་ཙམ་དུས་གཞན་ཞིག་ན་རྒྱལ་པོ་དེའི་ཡུལ་དུ་རི་བོར་པ་ཞིག་བསྔོ་བར་གྱུར་ནས། རྒྱལ་པོས་དེ་  
  
  
༄༅། །འབེབས་སུ་དམག་ཁ་ཆེན་ཞིག་བཏང་བ་ལས་དེ་བཅོམ། རྣམ་པར་བཅོམ་སྟེ་ཕམ་པར་བྱས་ནས་སླར་ལོག་གོ་དེ་བཞིན་དུ་ཁ་ཆེ་བདུན་གྱི་བར་བཏང་བ་ལས། དེ་རྣམས་ཀྱང་  
བཅོམ། རྣམ་པར་བཅོམ་སྟེ་ཕམ་པར་བྱས་ནས་སླར་ལྷགས་སོ། །རྒྱལ་པོ་ལ་བློན་པོ་རྣམས་ཀྱིས་གསོལ་པ། ལྷ། ཅིའི་སླད་དུ་རང་གི་དཔུང་ཉམས་ཤིང་གཞན་གྱི་མཐུ་སྐྱེད་པར་མཛད། གང་  
ཡང་ལྷའི་ཡུལ་ན་མཚོན་གྱིས་འཚོ་བ་ཇི་སྙེད་མཆིས་པ་ཐམས་ཅད་དགུག་ཏུ་གསོལ། བྲམ་ཟེ་མདུན་ན་འདོན་གྱིས་བསམ་པ། གཞོན་ནུ་ནོར་བཟང་གསད་པའི་ཐབས་བྱ་བའི་དུས་ནི། འདི་  
ཡིན་ནོ། །སྙམ་ནས། དེ་ནས་རྒྱལ་པོ་ལ་གསོལ་པ། ལྷ་དེ་ལྟ་བུས་ནི། དབབ་པར་རྔོ་མི་ཐོགས་སོ། །རྒྱལ་པོས་སྨྲས་པ། ཇི་ལྟར་བྱ་ང་ཉིད་ཁོ་ན་འྒྲོའམ། མདུན་ན་འདོན་གྱིས་  
སྨྲས་པ། ཅིའི་སླད་དུ་ལྷ་ཉིད་གཤེགས། གཞོན་ནུ་ནོར་བཟང་འདི་ནི། དར་ལ་བབ་ཅིང་མཐུ་རྩལ་སྙེམས་པ་དང་ལྡན་པ་ལགས་པས་དམག་འདི་རྣམས་དང་ལྷན་ཅིག་ཏུ་དགྱེར་  
གསོལ། རྒྱལ་པོས་སྨྲས་པ། དེ་བཞིན་དུ་བྱའོ། །ཞེས། དེ་ནས་རྒྱལ་པོས་གཞོན་ནུ་བཀུག་ནས་བསྒོ་བ། གཞོན་ནུ། དམག་དང་ལྷན་ཅིག་ཏུ་དེངས་ལ་རི་བོར་རྣམས་ཕོབ་ཅིག་  
ལྷ་བཀའ་བཞིན་འཚལ་ཞེས་གཞོན་ནུ་ནོར་བཟང་གིས་རྒྱལ་པོ་ལས་མཉན་ནས་བཙུན་མོ་རྣམས་ཀྱི་གན་དུ་སོང་སྟེ། ཡིད་འཕྲོག་མ་མཐོང་བ་དང། དེས་ཐམས་ཅད་བརྗེད་པར་གྱུར་  
  
  
།དེ་ནས་ཡང་རྒྱལ་པོས་བསྒོ་བ་དང། ཡང། དེ་མཐོང་མ་ཐག་ཏུ་ཐམས་ཅད་བརྗེད་པར་གྱུར་ཏོ། །དེ་ནས་མདུན་ན་འདོན་གྱིས་རྒྱལ་པོ་ལ་སྨྲས་པ། ལྷ། གཞོན་ནུ་ནོར་བཟང་ནི། ཡིད་  
འཕྲོག་མ་ལ་ལྷག་པར་ཆགས་པས་མཆི་བར་རྔོ་མི་ཐོགས་ཀྱི། དམག་བསྡོགས་ལ་གཞོན་ནུ་བཙུན་མོ་རྣམས་ཀྱི་ནང་ནས་བྱུང་བ་དང། ཅི་ནས་ཀྱང་ཡིད་འཕྲོག་མའི་དྲུང་དུ་མི་མཆི་བར་  
ཐལ་བྱུང་གཏང་བར་བགྱིའོ། །རྒྱལ་པོས་བློན་པོ་རྣམས་ལ་སྨྲས་པ། ཤེས་ལྡན་དག་དཔུང་གི་ཚོགས་སྟ་གོན་གྱིས་ཤིག་བློན་པོ་རྣམས་ཀྱི་རྒྱལ་པོ་ལས་མཉན་ནས། དཔུང་  
གི་ཚོགས་གླང་པོ་ཆེ་དང། རྟ་དང། ཤིང་རྟ་དང། དཔུང་བུ་ཆུང་ཕུན་སུམ་ཚོགས་པ། འཚོག་ཆས་གོ་མཚོན་རྣམ་པ་དུ་མ་དང་ལྡན་པ་དག་སྟ་གོན་བྱས་སོ། །དེ་ནས་གཞོན་ནུ་ཕྱིར་  
བྱུང་བ་དང་བསྒོ་བ། གཞོན་ནུ་དཔུང་གི་ཚོགས་སྟ་གོན་བྱས་ཀྱི་སོང་ཞིག་དེས་སྨྲས་པ། ལྷ། ཡིད་འཕྲོག་མ་ལ་བལྟས་ཏེ་མཆི་བར་བགྱིད། རྒྱལ་པོས་སྨྲས་པ། གཞོན་ནུ་  
ཐོགས་པར་འགྱུར་གྱི་མ་ལྟ་ཞིག་ཡབ། གལ་ཏེ་དེ་ལྟར་ན། མ་ལ་བལྟས་ཏེ་མཆིའོ། །གཞོན་ནུ་མ་ལ་ལྟོས་ཤིག་དེས་ཡིད་འཕྲོག་མའི་གཙུག་གི་ནོར་བུ་ཁྱེར་ནས། མའི་དྲུང་  
དུ་སོང་སྟེ་རྐང་པ་གཉིས་ལ་གཏུགས་ཏེ་སྨྲས་པ། ཡུམ། བདག་རི་བོར་བ་རྣམས་འབེབས་སུ་མཆི་ལགས་ཀྱི། གཙུག་གི་ནོར་བུ་འདི། ཁྱོད་ཀྱིས་ཤིན་ཏུ་དབེན་པར་སྦོས་ལ། ཡིད་  
  
  
༄༅། །འཕྲོག་མ་འགུམ་པ་ལ་ཐུག་པ་མ་ལགས་པར་ཇི་ལྟར་གྱུར་ཀྱང་མ་སྩོལ་ཅིག་ཅེས་དེས་དེ་སྐད་མ་ལ་བསྒོས་ནས་མཆི་ཕྱག་བྱས་ཏེ། དམག་གི་དཔུང་གི་ཚོགས་དང་  
རོལ་མོའི་སྒྲ་སྣ་ཚོགས་དང་ཆས་ཏེ་རིམ་གྱིས་ཡུལ་འདས་ནས། རི་བོར་བ་དེ་དང་ཧ་ཅང་མི་རིང་བ་ཞིག་ན་ཤིང་ལྗོན་པ་ཞིག་གི་དྲུང་དུ་བཏབ་སྟེ་འདུག་གོ་དེའི་ཚེ་རྒྱལ་པོ་ཆེན་པོ་རྣམ་ཐོས་  
ཀྱི་བུ་འཁོར་གནོད་སྦྱིན་དུ་མ་དང། འཁོར་གནོད་སྦྱིན་བརྒྱ་ཕྲག་དུ་མ་དང་འཁོར་གནོད་སྦྱིན་སྟོང་ཕྲག་དུ་མ་དང། འཁོར་གནོད་སྦྱིན་བརྒྱ་སྟོང་ཕྲག་དུ་མ་དང་ལམ་དེ་ནས་གནོད་  
སྦྱིན་རྣམས་ཀྱི་གནོད་སྦྱིན་གྱི་མདུན་སར་ཆས་སོ། །དེ་ལ་མ་དེ་ནས་ཆས་པ་ན། ནམ་མཁའི་ལམ་ལ་ཐོགས་པར་གྱུར་ནས། དེ་འདི་སྙམ་དུ་སེམས་ཏེ། བདག་གིས་ལམ་འདི་ནས་  
ལན་མང་པོ་ཞིག་ཏུ་སོང་ན་བདག་གི་བཞོན་པ་ལན་འགའ་ཡང་ཐོགས་པར་མ་གྱུར་ན། གང་གིས་ན། དེ་ལྟར་ཐོགས་པ་འདི་ལྟ་རྒྱུ་ཅི་ཡོད་སྙམ་པ་ལས། དེས་གཞོན་ནུ་ནོར་བཟང་མཐོང་  
ནས། དེ་འདི་སྙམ་དུ་སེམས་ཏེ། འདི་ནི། བསྐལ་པ་བཟང་པོའི་བྱང་ཆུབ་སེམས་དཔའ་ཡིན་ཏེ། དམག་ལ་ཆས་པས་ཉོན་མོངས་པར་འགྱུར་གྱི་འདིའི་གྲོགས་བྱས་ཏེ་རི་བོར་  
པ་འདི་རྣམས་སྲོག་ཆགས་འགའ་ཡང་གནོད་པར་མི་འགྱུར་བར་དབབ་པོ་།སྙམ་དུ་བསམ་ནས་གནོད་སྦྱིན་གྱི་སྡེ་དཔོན་ཆེན་པོ་ལྔ་ལེན་ལ་སྨྲས་པ། ལྔ་ལེན་ཚུར་ཤོག་ཁྱོད་ཀྱིས་  
  
  
སྲོག་ཆགས་འགའ་ལ་ཡང་གནོད་པར་མི་བྱ་བར་ཕོབས་ཅིག་གནོད་སྦྱིན་གྱི་སྡེ་དཔོན་ཆེན་པོ་ལྔ་ལེན་གྱིས། བཀའ་བཞིན་  
འཚལ་ཞེས་རྒྱལ་པོ་ཆེན་པོ་རྣམ་ཐོས་ཀྱི་བུ་ལས་མཉན་ནས། ལྷའི་ཡན་ལག་བཞི་པའི་དཔུང་གི་ཚོགས་ཤིང་ཏ་ལའི་ཚད་ཙམ་གྱི་སྐྱེས་པ་དང། རིའི་ཚད་ཙམ་གྱི་གླང་པོ་ཆེ་དང། གླང་པོ་ཆེའི་  
ཚད་ཙམ་གྱི་རྟ་དང། གཞལ་མེད་ཁང་གི་ཚད་ཙམ་གྱི་ཤིང་རྟ་རྣམས་སྤྲུལ་ཏོ། །དེ་ནས་རལ་གྲི་དང། ཐོ་བ་དང། མདའ་བོ་ཆེ་དང། མདུང་དང། འཁོར་ལོ་དང། མདུང་ཐུང་དང་  
མདའ་དང། དགྲ་སྟ་ལ་སོགས་ཏེ། མཚོན་ཆའི་ཁྱད་པར་རྣམ་པ་སྣ་ཚོགས་དང། སིལ་དཀྲོལ་གྱི་སྒྲ་རྣམ་པ་སྣ་ཚོགས་འབྱིན་པས་འཇིགས་པ་ཆེན་པོ་སྟོན་ཅིང། ལྔ་ལེན་མཐུ་ཆེན་པོ་ཚོགས་  
རྣམས་དང་རི་བོར་དུ་ཕྱིན་པ་དང། གླང་པོ་ཆེ་དང། རྟ་དང་ཤིང་རྟའི་སྒྲ་དང། སིལ་དཀྲོལ་གྱི་སྒྲ་སྣ་ཚོགས་དང། གནོད་སྦྱིན་རྣམས་ཀྱི་རང་བཞིན་གྱི་མཐུས། ར་བ་དག་རལ་  
བར་གྱུར་ཏོ། །དེ་ནས་རི་བོར་ན་གནས་པ་དེ་རྣམས་ཀྱི་དཔུང་གི་ཚོགས་དེ་དག། ར་བ་དག་རལ་བ་མཐོང་ནས། མཆོག་ཏུ་ངོ་མཚར་སྐྱེས་ཏེ་དྲིས་པ། དཔུང་གི་ཚོགས་འདི་གང་ནས་འོངས། དེ་རྣམས་  
ཀྱིས་སྨྲས་པ། མྱུར་དུ་སྒོ་ཕྱེ་ཞིག་གཞོན་ནུ་ནོར་བཟང་འདིའི་མཇུག་ནས་འོང་སྟེ། དཔུང་གི་ཚོགས་འདི་ནི། དེའི་ཡིན་ནོ། །གལ་ཏེ་མྱུར་དུ་མ་ཕྱེ་ན་ཐམས་ཅད་རྨེག་མེད་པར་འགྱུར་རོ། །དེ་རྣམས་  
  
  
༄༅། །ཀྱིས། བདག་ཅག་རྒྱལ་ལ་མི་ལྡོག་སྟེ། །གཞོན་ནུ་བློ་དང་ལྡན་ལ་མིན། །རྒྱལ་པོའི་ཞོ་ཤས་འཚོ་རྣམས་ཀྱིས། །བདག་ཅག་འཇིགས་ཤིང་སྐྲག་གྱུར་མེད། །ཅེས་  
སྨྲས་ནས། དེ་རྣམས་ཀྱིས་སྒོ་ཕྱེ་སྟེ། དེ་ནས་རྒྱལ་མཚན་དང་བ་དན་བསྒྲེང་ནས། བུམ་པ་གང་བ་དང། རོལ་མོའི་སྒྲ་སྣ་ཚོགས་ཀྱིས་གཞོན་ནུ་ནོར་བཟང་བསུའོ། །དེས་ཀྱང་དབུགས་ཕྱུང་  
ནས་དེ་རྣམས་བགྲང་བ་ལས་སྣ་བོ་བསྐོས་ཏེ་དཔྱ་ཐང་བཅད། གཏེའུ་ཡང་བཟུང་ངོ། །དེ་ནས་རི་བོར་པ་དེ་རྣམས་ཆམ་དུ་ཕབ་ནས་གཞོན་ནུ་ནོར་བཟང་སླར་ལོག་གོ། རྒྱལ་པོ་ནོར་ཅན་གྱིས་  
དེ་ཉིད་ཀྱིས་ནུབ་མོ་རྨི་ལམ་ན་བྱ་རྒོད་ཅིག་འོངས་ཏེ། རྒྱལ་པོའི་ལྟོ་དྲལ་ནས་རྒྱུ་མ་གཟངས་ཏེ་གྲོང་ཁྱེར་དེ་ཐམས་ཅད་ཀྱི་མཐའ་བསྐོར་བ་དང། རིན་པོ་ཆེ་སྣ་བདུན་གྱི་ཁྱིམ་དུ་འོངས་པར་མཐོང་ནས་  
དེ་ནས་རྒྱལ་པོ་འཇིགས་ཤིང་སྐྲག་མི་དགའ་ཞིང་སྤུ་ཟིང་ཞེས་བྱེད་ནས། མྱུར་བ་མྱུར་བར་ལངས་ཏེ་མལ་ཆེན་པོ་ལ་འདུག་ནས་ལག་པ་འགྲམ་པ་ལ་གཏད་དེ། གཞི་འདི་ལས་བདག་  
རྒྱལ་སྲིད་ལས་ཉམས་པའམ། སྲོག་གི་བར་ཆད་དུ་མི་འགྱུར་གྲང་སྙམ་ནས། སེམས་ཁོང་དུ་ཆུད་ཅིང་འདུག་པ་ལས། དེ་ནམ་ནངས་ནས་རྨི་ལམ་དེ་བྲམ་ཟེ་མདུན་ན་འདོན་ལ་སྨྲས་  
པ་དང། དེས་བསམ་པ། ལྷས། རྨི་ལམ་དེ་ལྟ་བུ་མཐོང་བ་ནི། གདོན་མི་ཟ་བར་གཞོན་ནུས་རི་བོར་པ་རྣམས་ཕམ་པར་བྱས་ཀྱི། ལོག་པ་བཞིན་དུ་བསྟན་པར་བྱའོ། །སྙམ་ནས་སྨྲས་  
  
  
ལྷ། ཁྱེད་ཀྱི་རྨི་ལམ་དུ་གཟིགས་པ་ནི། བཟང་པོ་མ་ལགས་ཏེ། གདོན་མི་འཚལ་བར་གཞི་འདི་ལས་ལྷའི་རྒྱལ་སྲིད་ལས་ཉམས་པའམ། སྐུ་ཚེའི་བར་ཆད་དུ་འགྱུར་ལགས་སོ། །འོན་ཀྱང་  
འདི་ཟློག་པའི་ཐབས་མཆིས་ཏེ། དེ་ཡང་བྲམ་ཟེ་རྣམས་ཀྱི་གསང་ཚིག་ལས་མཐོང་ངོ། །ཟློག་པའི་ཐབས་དེ་ཅི་ཡིན། ལྷ། སྐྱེད་མོས་ཚལ་དུ་རྫིང་དབྱིབས་ལེགས་པ། ཚད་ལ་བབ་པ་བགྱིས་ལ། དེ་  
ནས་རྡོ་ཐལ་གྱིས་བྱུགས་ཏེ་ལེགས་པར་བསྟར་ནས། རི་དྭགས་ཕྲ་མོ་རྣམས་ཀྱི་ཁྲག་གིས་བཀང་ལ། དེ་ནས་ལྷས་ཁྲུས་ལ་གཤེགས་པ་ན་རྫིང་དེ་ལ་ཐེམ་སྐས་གཅིག་ལས་འཇུག་པར་བགྱིའོ། །  
གཅིག་ལས་ཞུགས་ནས་གཉིས་ལ་འཛེག་པར་བགྱིའོ། །གཉིས་པ་ལས་ཞུགས་ནས་གསུམ་པ་ལ་འཛེག་པར་བགྱིའོ། །གསུམ་པ་ལས་ཞུགས་ནས་བཞི་པ་ལ་འཛེག་པར་བགྱིའོ། །དེ་ནས་བྲམ་ཟེ་  
རིག་བྱེད་དང། རིག་བྱེད་ཀྱི་ཡན་ལག་གི་ཕ་རོལ་ཏུ་ཕྱིན་པ་བཞིས་ལྷའི་ཞབས་ལྕེས་བལྡགས་ལ། མི་མ་ཡིན་པའི་ཚིལ་གྱི་བདུག་པས་བདུག་གོ། དེ་ལྟར་ན། ལྷའི་དངོས་སྡིག་འབྱང་ཞིང་ཡུན་  
རིང་པོར་རྒྱལ་སྲིད་སྐྱོང་བར་འགྱུར་རོ། །རྒྱལ་པོས་སྨྲས་པ། དེ་དག་ཐམས་ཅད་ནི། ནུས་ན། འདི་ལྟར། མི་མ་ཡིན་པའི་ཚིལ་བུ་འདི་ནི། ཤིན་ཏུ་དཀོན་ནོ། །མདུན་ན་འདོན་གྱིས་སྨྲས་པ། །ལྷ་  
མོད་པ་གང་ལགས་པ་དེ། དཀོན་ལགས་སམ། རྒྱལ་པོས་སྨྲས་པ། དེ་ཇི་ལྟ་བུ་ཞིག་ཡིན། མདུན་ན་འདོན་གྱིས་སྨྲས་པ། ལྷ། ཡིད་འཕྲོག་མ་འདི། མི་མ་ལགས་པ་མ་ལགས་སམ། རྒྱལ་པོས་སྨྲས་  
  
  
༄༅། །པ༑ མདུན་ན་འདོན། འདི་ལ་གཞོན་ནུའི་སྲོག་འདུག་གི་དེ་སྐད་མ་སྨྲ་ཞིག། དེས་སྨྲས་པ། ལྷ། ཁྱིམ་གྱི་ཕྱིར་ནི་འགའ་གཏང་སྟེ། །གྲོང་རྡལ་ཕྱིར་ནི་ཁྱིམ་གཏང་ངོ།།  
ཡུལ་ལྗོངས་ཕྱིར་ནི་གྲོང་རྡལ་ཏེ། །བདག་གི་ཕྱིར་ནི་ས་གཏང་ངོ། །ཞེས་བགྱི་བ་མ་གསན་ཏམ། རྒྱལ་པོ་བདག་ཉིད་བརྟན་གྱུར་ནས། །གཞོན་ནུ་བློ་ལྡན་དེ་ལ་ནི། །གཞན་ཞིག་སྩལ་བར་སྤྱོད་གྲང་  
གི་ཡིད་འཕྲོག་འདི་ནི་དགུམ་པར་མཛོད། །བདག་ཉིད་ལ་མངོན་པར་ཆགས་པ་ནི། མི་བྱེད་པ་ཅི་ཡང་མེད་པས། དེས་ཁས་བླངས་སོ། །དེ་ནས་མདུན་ན་འདོན་གྱིས་ཇི་སྐད་བསྟན་པ་  
བཞིན་དུ་བྱ་བར་བརྩམས་ཏེ། རྫིང་བརྐོས་ནས་རྔོ་ཐལ་གྱིས་བྱུགས་ཤིང་ལེགས་པར་བསྟར་ནས། རི་དྭགས་ཕྲ་མོ་རྣམས་ཀྱི་ཁྲག་གསོག་པ་ལ་ཞུགས་སོ། །སྦྱོར་བ་དེ། ནོར་བཟང་  
གི་བཙུན་མོའི་སྐྱེ་བོས་ཤེས་ནས། དེ་རྣམས་དགའ་བ་དང། ཡིད་བདེ་བ་སྐྱེས་ཏེ། བདག་ཅག་ལང་ཚོ་ལ་བབ་ཅིང། གཟུགས་ཕུན་སུམ་ཚོགས་པ་ཡིན་པས། ད་ནི། བདག་ཅག་  
དང། གཞོན་ནུ་ནོར་བཟང་དུ་ཡོངས་སུ་དགའ་མགུར་སྤྱོད་པར་འགྱུར་རོ། །ཞེས་དེ་རྣམས་རབ་ཏུ་དགའ་བར་བྱེད་པ་དེ་དག། ཡིད་འཕྲོག་མས་མཐོང་ནས་དྲིས་པ། ཁྱེད་ཅག་ཅིའི་ཕྱིར་  
ལྷག་པར་དགའ། ཇི་ཙམ་ན། གཞན་ཞིག་གིས་ཡིད་འཕྲོག་མ་ལ་ཇི་ལྟར་གྱུར་པ་རྒྱས་པར་སྨྲས་པ་དང། ཡིད་འཕྲོག་མ་སྡུག་བསྔལ་བ་དང། ཡིད་མི་བདེ་བ་སྐྱེས་ནས་གཞོན་ནུ་  
  
  
རྐང་པ་གཉིས་ལ་གཏུགས་ནས་སྙིང་རྗེ་རྗེ་སྐད་དུ་སྒྲ་གཅོམ་ཆུང་ངུས་དོན་དེ་དལ་བུས་སྨྲས་པ་དང། དེས་སྨྲས་པ། གལ་ཏེ་དེ་ལྟར་ན། ལེགས་པར་རྟོགས་ཤིག་  
བདག་གིས་ཀྱང་བརྟག་གོ། ཡིད་འཕྲོག་མས་བརྟགས་ནས་ཡང་སྨྲས་པ་དང། དེས་བརྟགས་ན་ཡང་བདེན་པར་མཐོང་ནས། དེ་ནས་དེས་གཙུག་གི་ནོར་བུ་དེ་དང་གོས་ཤིག། ཡིད་འཕྲོག་མ་  
ལ་བྱིན་ནས་སྨྲས་པ། བུ་མོ་ཁྱོད་དུས་ལ་མ་བབ་པར་མ་འགྲོ་ཞིག་དེ་ལྟར་ན། ཁོ་མོ་ལ་ཁམ་མཆུ་འབྱུང་བར་མི་འགྱུར་རོ་དེ་ནས་རྒྱལ་པོ་ཇི་སྐད་བསྟན་པའི་རིམ་པ་བཞིན་དུ་ཁྲུས་ལ་  
ཆས་ཏེ་ཁྲག་གིས་གང་བའི་རྫིང་བུར་ཞུགས་ནས་བྱུང་བ་དང་དེ་ནས་དེའི་རྐང་པ་གཉིས་ལ་བྲམ་ཟེ་རྣམས་ཀྱི་ལྕེས་བལྡགས་སོ་།ཇི་ཙམ་ན། མིའམ་ཅི་མོ་ཁྲིད་དེ་ཤོག་ཅིག་ཅེས་བསྒོ་བ་དང་  
དེ་མ་ཐག་ཁོ་ནར་ཡིད་འཕྲོག་མ་ནམ་མཁའ་ལ་འཕགས་ཏེ་ཚིགས་སུ་བཅད་དེ་སྨྲས་པ། བདག་ནི་རེག་དང་འཕྲད་པ་དང། །བདག་ནི་བགད་དང་བརྩེས་པ་ལས། །བལ་གླང་མོ་བཏགས་ཐར་པ་ལྟར།།  
ད་ནི་བདག་མོ་འགྲོ་བར་བྱ། །རྒྱལ་པོས་ཀྱང་ནམ་མཁའི་ལམ་ནས་འགྲོ་བ་མཐོང་ནས། དེ་སྐྲག་སྟེ་མདུན་ན་འདོན་ལ་སྨྲས་པ། གང་གི་ཕྱིར་འབད་པར་བྱ་བ་དེ་མ་གྲུབ་པར། མིའམ་ཅི་ཡིད་འཕྲོག་  
མ་བྲོས་སོ། །མདུན་ན་འདོན་གྱིས་སྨྲས་པ། ལྷ། ད་ནི། དོན་གྲུབ་སྟེ། དངོས་སྡིག་དང་བྲལ་ལགས་སོ། །དེ་ནས་ཡིད་འཕྲོག་ནམ་མཁའི་ལམ་ལས་འགྲོ་བ་ན། འདི་སྙམ་དུ་སེམས་ཏེ། གང་ཡང་  
  
  
༄༅། །བདག་གནས་སྐབས་འདི་ཐོབ་པ་དེ་ནི། དྲང་སྲོང་དེས་བསྟན་པ་ལས་གྱུར་གྱི། གལ་ཏེ་དེས་མ་བསྟན་ན་ནི། བདག་གཟུང་ཞིང་འགྲོ་བར་མི་འགྱུར་བ་ཞིག་དེ་ལྟ་བས་  
ན། རེ་ཞིག་དྲང་སྲོང་དེའི་དྲུང་དུ་འགྲོའོ། །སྙམ་ནས། དེ་དེའི་བསྟི་གནས་སུ་སོང་ནས་རྐང་པ་གཉིས་ལ་ཕྱག་བྱས་ནས་དྲང་སྲོང་ལ་སྨྲས་པ། དྲང་སྲོང་ཆེན་པོ་ཁྱོད་ཀྱིས་བསྟན་པས། བདག་བཟུང་  
སྟེ་མཆིས་ནས། མིའི་རེག་པ་རྣམས་ཐོབ་ཅིང་སྲོག་གི་བར་ཆད་དུ་ཅུང་ཞིག་གིས་མ་གྱུར་ཏོ་དེ་བས་གསོལ་བ་ནི། གལ་ཏེ་བརྒྱ་ཞིག་ལ་གཞོན་ནུ་ནོར་བཟང་བདག་ཚོལ་ཞིང་མཆིས་ན། དེ་ལ་  
བདག་གི་སོར་གདུབ་སྩོལ་ལ། འདི་སྐད་ཀྱང་གསུང་བའི་རིགས་སོ་།གཞོན་ནུ། ལམ་ཡང་བགྲོད་པར་དཀའ་སྟེ། ཉོན་མོངས་པར་འགྱུར་གྱི་སླར་བཞུད་ཅིག་གལ་ཏེ་བཟློག་ཀྱང་མཆིས་  
སུ་མ་བཏུབ་ན། དེ་ལ་ལམ་བསྟན་པའི་རིགས་ཀྱི། གཞོན་ནུ་ཡིད་འཕྲོག་མས་བསྟན་པ། བྱང་ཕྱོགས་ལོགས་ན་རི་ནག་པོ་གསུམ་མཆིས་སོ། །དེ་དག་བརྒལ་བའི་ཕ་རོལ་ན་ཡང་གསུམ་མོ། །  
དེ་དག་བརྒལ་བའི་ཕ་རོལ་ན་ཡང་གསུམ་མཆིས་སོ། །དེ་དག་བརྒལ་བ་དང། རིའི་རྒྱལ་པོ་གངས་ཅན་མཆིས་སོ། །དེའི་བྱང་ཕྱོགས་ན་ནི་རི་བོ་ཕུར་པའི་རྩེ་མཆིས་སོ། །དེ་ནས་ལམ་ཆུ་སྒྲ་  
ཅན་དང། སེང་ལྡེང་ཅན་དང། རྒྱུད་གཅིག་པ་དང། རྡོ་རྗེ་ཅན་དང། འདོད་རྒུར་སྒྱུར་བའི་གཟུགས་ཅན་དང། ཕུར་བའི་དབྱིབས་དང་ས་སྲུང་བུའི་དབྱིབས་དང། མི་གཡོ་བ་དང། རབ་  
  
  
རི་བོ་དེ་དག་ཁྱོད་ཀྱིས་རྒོལ་ཅིག་དེ་ལ་རི་བོ་སེང་ལྡེང་ཅན་དང། རྒྱུད་གཅིག་པ་དང། ཕུར་པའི་དབྱིབས་ལ་ནི། ཕུག་ནས་འཇུག་རྡོ་རྗེ་ཅན་ལ་ནི། བྱའི་རྒྱལ་པོས་འཇུག་སྟེ། ཐབས་  
འདི་དག་གིས་རི་བོ་དེ་རྣམས་བརྒལ་བར་བགྱིའོ། །འཁྲུལ་འཁོར་ར་གདོང་ཅན་དང། ལུག་ལྟ་བུ་དང། སྐྱེས་བུ་སྲིན་པོ་སེར་སྐྱའི་གཟུགས་ཅན་དག་ཀྱང་གཞོམ་པར་བགྱིའོ། །ཕུག་ན་སྦྲུལ་ཁ་  
ཆུའི་རྒྱུན་ཆེན་པོའི་ཤུགས་ཀྱིས་རྒྱུག་པ་ཞིག་མཆིས་ཏེ། དེ་ནི་ཞོ་ཤས་གཞོམ་པར་བགྱིའོ། །གང་ན་སྦྲུལ་ནི་ནག་པོ་ཞིག་ཕུག་ན་ཕྱེད་འདུག་མཐོང་ནས་ནི། །བདག་གི་སླད་དུ་གཞུ་  
བརྡུངས་ལ། །མདའ་ཡིས་བསྣུན་ཏེ་གསད་པར་གྱིས། །གང་ནས་ལུག་གཉིས་ཕན་ཚུན་ནས། །རྡུང་བར་བྱེད་པ་མཐོང་ན་ནི། །དེ་གཉིས་རྭ་རེ་བཅག་མཛོད་དང། །ལམ་ནི་རྙེད་པར་འགྱུར་  
ལགས་སོ། །འཇིགས་པ་ཆེ་སྐྱེད་མཚོན་ཐོགས་པའི། །ལྕགས་ཀྱི་སྐྱེས་པ་གཉིས་མཐོང་ན། །དེ་གཉིས་ལས་ནི་གཅིག་བརྡེགས་དང། །ལམ་ནི་རྙེད་པར་འགྱུར་ལགས་སོ། །སྲིན་མོ་  
ལྕགས་ཀྱི་མཆུ་ཅན་ཞིག་ཁ་འཛུམ་གདངས་པར་བགྱིད་གཟིགས་ན། །དེ་ཚེ་དེ་ཡི་དཔྲལ་བ་ལ། །ཕུར་པ་དག་གིས་གདབ་པར་མཛོད། །དེ་བཞིན་ཁྲོན་པ་ཀློང་དྲག་འཁྱིལ། །དྲུག་ཅུའི་ཁྲུ་  
ཅན་ལ་ཁྱོད་མཆོངས། །སྐྲ་མིག་སེང་གེའི་ལྟར་སེར་ཞིང། །མི་བཟད་བསྙེན་པར་དཀའ་བ་ཡི། །གནོད་སྦྱིན་དང་ནི་སྲིན་པོ་དང་།གཞུ་བཀང་སྟེ་ནི་གསད་མཛོད་ལ། །ཆུ་སྲིན་འཛིན་  
  
  
༄༅། །ཁྲིས་གང་བ་ཡི། །ཆུ་བོ་མང་པོ་བརྒལ་མཛོད་ཅིག། ནང་གི་ཕྱེ་མ་ལེབ་གདུངས་དང། །སྣ་ཚོགས་དུད་མོ་རྒོད་པ་དང་།སྦྲུལ་ཅན་འོད་མ་ཅན་གྱི་ཀླུང། །ནང་ག་ན་ནི་སྲིན་  
མོ་ཁྲོ། །ཕྱེ་མ་ལེབ་ན་མི་མ་ཡིན། །གདུངས་པ་ན་ནི་འཛིན་ཁྲི་མང། །སྣ་ཚོགས་ཅན་ན་འདོད་རྒྱུར་གཟུགས། །དུད་མོར་མའི་མ་ཅི་ཡི་བྲན། །རྒོད་པ་ན་ནི་མིའམ་ཅིའི། མནའ་མ་སྦྲུལ་མང་  
སྦྲུལ་ཅན་ན། །འོད་མ་ཅན་ཀླུང་ཤལ་མ་ཡི། །ནང་ག་ལ་ནི་བརྟན་པར་བྱ། །ཕྱེ་མ་ལེབ་ལ་བརྟུལ་ཕོད་བྱ། །གདུངས་པར་འཛིན་ཁྲི་ཁ་བཅིང་ངོ། །སྣ་ཚོགས་ཅན་དུ་ཀླུ་སྣ་ཚོགས། །དུད་  
མོ་ཅན་དུ་ཡིད་བདེ་བས། །རྒོད་བྱེད་དུ་ནི་མི་སྨྲ་བའི། །སྦྱོར་བས་ཀུན་ཏུ་རྒལ་བར་མཛོད། །སྦྲུལ་ཅན་དུ་ནི་སྦྲུལ་དུག་གི། སྔགས་ཀྱི་སྦྱོར་དང་འོད་མ་ཅན། །ཀླུང་དུ་མཚོན་རྣོན་གདབ་པ་  
ཡི། །སྦྱོར་བས་ཀུན་ཏུ་རྒལ་བར་མཛོད། །ཆུ་བོ་རྣམས་བརྒལ་ནས་གཅན་པོའི་གནས་ན་གནོད་སྦྱིན་ལྔ་བརྒྱ་ཡོད་པ་དེ་རྣམས་ལ་སྲན་ཚུགས་ཏེ། གཞོམ་པར་མཛོད་ཅིག། དེ་ནས་ནི། མི་  
འམ་ཅིའི་རྒྱལ་པོའི་ཕོ་བྲང་མཆིས་སོ། །ཞེས་གསུངས་ཤིག། དྲང་སྲོང་དེ་ལ་ཡིད་འཕྲོག་མས་དེ་སྐད་སྨྲས་ནས། རྐང་པ་གཉིས་ལ་མགོ་བོས་གཏུགས་ཏེ་དེ་ནས་སོང་ངོ། །ཇི་ཙམ་ན་  
གཞོན་ནུ་ནོར་བཟང་གིས་རི་བོར་དེ་ཕབ་ནས་སྐྱེས་ཁྱེར་ཏེ། གླང་པོའི་གྲོང་ཁྱེར་དུ་འོངས་སོ། །ཞེས་རྒྱལ་པོས་ཐོས་ནས་མཆོག་ཏུ་དགའ་བ་སྐྱེས་སོ། །དེ་ནས་གཞོན་ནུ་ངལ་སོས་ནས་  
  
  
དང། རྒྱལ་པོས་མཆོག་ཏུ་དགའ་བར་འགྱུར་བའི་གཏམ་བྱས་ནས་སྨྲས་པ། གཞོན་ནུ། ཁྱོད་བདེ་བར་འོང་སམ། ལྷ། ཁྱོད་ཀྱི་བཀའ་དྲིན་  
གྱིས་རི་བོར་པ་ཕབ་སྟེ་གཏེའུ་བཟུང། སྣ་བོ་བསྐོས་ལགས་ཏེ། དཔྱ་དང་སྐྱེས་ཀྱང་འདི་དག་ལགས་ཀྱི། ཕྱག་མཛོད་དུ་གཞུག་ཏུ་གསོལ་རྒྱལ་པོས་སྨྲས་པ། བུ། ལེགས་པར་བྱས་ཀྱི་  
བཞེས་སོ། །དེ་ནས་གཞོན་ནུས་ཕ་ལ་ཕྱག་བྱས་ནས་ཆས་པ་དང་རྒྱལ་པོས་སྨྲས་པ། གཞོན་ནུ་སྐྱེས་ལ་ལྷན་ཅིག་ཁོ་ནར་ལོངས་སྤྱད་ཀྱི་འདུག་ཅིག་ལྷ། བདག་གིས་ཡིད་འཕྲོག་མ་མ་  
མཐོང་ནས་ཡུན་རིང་ཞིག་ལགས་པས་མཆིས་ལགས་སོ། །གཞོན་ནུ། དེང་འགྲོ་བ་བཤོལ་ལ། སང་སོང་ཞིག། དེ་གལ་གྱིས་འཆུ་ཞིང་འདི་སྐད་ཅེས་སྨྲས་སོ། །ཡབ། ངེས་པར་དེར་ཉིད་  
བདག་མཆིས་ལགས་སོ། །རྒྱལ་པོ་ཅང་མི་སྨྲ་བར་འདུག་གོ་དེ་ནས་གཞོན་ནུ་རང་གི་ཁྱིམ་དུ་སོང་ན། བཙུན་མོའི་ཕོ་བྲང་གི་སྒོ་དཔལ་གྱིས་སྟོང་པར་མཐོང་ནས། དེ་སེམས་ཁོང་དུ་ཆུད་བཞིན་  
དུ་ཞུགས་ན། ཡིད་འཕྲོག་མ་མ་མཐོང་ནས། སྙིང་སྟོར་ཏེ་ཕན་ཚུན་དུ་རྒྱུ་ཞིང། ཡིད་འཕྲོག་མ། ཡིད་འཕྲོག་མ་ཞེས་སྒྲ་ཕྱུང་ངོ། །ཇི་ཙམ་ན་བཙུན་མོ་རྣམས་ཚོགས་ནས། བཙུན་མོ་དེ་རྣམས་  
གཏམ་རླུང་ལ་བསྐུར་བ་དང། དེའི་སྙིང་ལ་ཟུག་རྔུས་ཟུགས་པས་ཡང་ནས་ཡང་དུ་དྲིས་པས། དེ་རྣམས་ཀྱིས་ཇི་ལྟར་གྱུར་པ་སྨྲས་སོ། །དེ་མྱ་ངན་གྱིས་ཡིད་བློང་བར་གྱུར་ཏོ། །བུད་མེད་དེ་རྣམས་  
  
  
༄༅། །ཀྱིས་སྨྲས་པ། ལྷ། བཙུན་མོའི་འཁོར་འདི་ན་དེ་བས་བུད་མེད་ཤིན་ཏུ་ཁྱད་པར་དུ་འཕགས་པ་དག་མཆིས་ན། ཅིའི་སླད་དུ་ཐུགས་ངན་མཛད། དེས་ཕ་སྙིང་རྗེ་མེད་ཅིང་  
བྱས་པ་ཆུད་གཟོན་པ་ཐོས་ནས། མའི་དྲུང་དུ་སོང་སྟེ་རྐང་པ་གཉིས་ལ་གཏུགས་ནས་སྨྲས་པ། ཡུམ། ཡིད་བཞིན་ཡོན་ཏན་ལྡན་གྱུར་ཅིང། །གཟུགས་མཛེས་ཕུན་སུམ་ཚོགས་པ་ཡི། །  
ཡིད་འཕྲོག་མ་ནི་མི་གདའ་ན། །བདག་ཡིད་འཕྲོག་མ་གང་དུ་མཆིས་།ཡིད་ཀྱིས་རབ་ཏུ་རྒྱུག་སྙམ་ནའང། །བདག་གི་ཡིད་ནི་ཀུན་ཏུ་རྨོངས། །དེ་དང་བྲལ་བར་གྱུར་པ་ཡིས། །སྙིང་ནི་ཤིན་  
ཏུ་གདུངས་པ་ཉིད། །བདག་གི་ཡིད་དུ་འོང་ཞིང་ཡིད་འཕྲོག་ལ། །ཡིད་དུ་འཐད་ཅིང་ཡིད་ལ་དགའ་བ་ཡི། །ཡིད་འཕྲོག་དང་བྲལ་བདག་ལུས་གདུངས་པ་ཡི། །བདག་གི་སྡུག་བསྔལ་འདི་  
ནི་གང་ནས་མཆིས། །དེས་སྨྲས་པ། བུ། ཡིད་འཕྲོག་མ་སྡུག་བསྔལ་མི་བཟད་པ་ཉམ་ང་བར་གྱུར་ནས་ཁོ་མོས་བཏང་ངོ། །ཡུམ། ཇི་ལྟར་གྱུར། དེས་ཇི་ལྟར་གྱུར་པ་ཐམས་ཅད་རྒྱས་  
པར་སྨྲས་པ་དང། དེས་ཕ་སྙིང་རྗེ་མེད་ཅིང་བྱས་པ་མི་གཟོབ་ཡིན་ནོ། །ཞེས་སྨྲས་ནས། ཡང་སྨྲས་པ། ཡུམ། གང་དུ་མཆིས། བཤུལ་ནི། གང་ནས། དེས་སྨྲས་པ། གང་དུ་  
ཡིད་འཕྲོག་སོང་བ་ཡི། །ལམ་དེ་རི་དང་དྲང་སྲོང་དང། །སེང་གེ་དག་གིས་རྟག་བསྙེན་ཅིང། །ཆོས་ཀྱི་རྒྱལ་པོ་གནས་པ་ཡིན། །དེ་ཡིད་འཕྲོག་མ་དང་བྲལ་བའི་སྡུག་བསྔལ་གྱིས་མི་བཟད་  
  
  
སྔགས་འདོན་པ། ཡིད་བཞིན་ཡོན་ཏན་ལྡན་གྱུར་པའི། །ཡིད་འཕྲོག་མ་ནི་མི་གདའ་ན། །ཞེས་བྱ་བ་ནས། བདག་གི་སྡུག་བསྔལ་འདི་ནི་གང་ནས་འོངས། །  
ཞེས་བྱ་བའི་བར་གོང་མ་བཞིན་དུའོ། །དེ་ནས་མས་སྨྲས་པ། བུ་བཙུན་མོའི་འཁོར་འདི་ན་དེ་བས་ཆེས་ཁྱད་པར་དུ་འཕགས་པའི་བུད་མེད་དག་ཡོད་ན། ཅིའི་ཕྱིར་མྱ་ངན་བྱེད། གཞོན་ནུས་སྨྲས་པ་  
ཡུམ། དེ་མ་རྙེད་པར་བདག་དགའ་བར་ག་ལ་འགྱུར། དེས་དེ་དབུགས་ཕྱུང་ཡང་འོན་ཀྱང་མྱ་ངན་གྱིས་གདུངས་ནས་དེའི་ཁུངས་ཚོལ་ཞིང་ཕན་ཚུན་དུ་བཙལ་བར་བརྩམས་ཏེ་དེའི་བློ་སྐྱེས་པ། གང་ཁོ་ན་  
ལས་ཐོབ་པ་དེ་ཉིད་ལ་རེ་ཞིག་དྲིའོ། །སྙམ་ནས། དེས་རྔོན་པ་སྤང་ལེབ་ཅན་གྱི་དྲུང་དུ་སོང་སྟེ་དྲིས་པ། ཁྱོད་ཀྱིས་ཡིད་འཕྲོག་མ་གང་ནས་རྙེད། དེས་སྨྲས་པ། རི་བོ་ཆེ་གེ་མོའི་ངོས་ལ་དྲང་སྲོང་  
ཞིག་གནས་ཏེ། དེའི་བསྟི་གནས་ན་ཚངས་པ་འདུ་བ་ཞེས་བགྱི་བའི་རྫིང་མཆིས་ཏེ། དེར་ཁྲུས་ལ་ཞུགས་པ་ལས། དྲང་སྲོང་གིས་བསྟན་ནས་རྙེད་དོ། །དེས་བསམ་པ། དེ་ནི། དྲང་སྲོང་  
གི་དྲུང་དུ་སོང་དང་དེ་ལས་ཁུངས་ཕྱིན་པར་འགྱུར་རོ། །སྙམ་མོ། །རྒྱལ་པོས་གཞོན་ནུ་ཡིད་འཕྲོག་མ་དང་བྲལ་བས་ཤིན་ཏུ་ཡིད་བློང་བའི་གཏམ་དེ་ཐོས་སོ། །དེ་ནས་རྒྱལ་པོས་སྨྲས་པ། གཞོན་ནུ་  
ཁྱོད་ཡིད་བློང་དུ་ཅི་ཡོད། ད་ནི། དེ་བས་ཁྱད་པར་དུ་འཕགས་པའི་ཆུང་མ་སྦྱིན་ནོ། །དེས་སྨྲས་པ། ཡབ། བདག་ནི། དེ་མ་ལགས་པའི་མཆིས་བྲང་གི་འཁོར་དང་མཆིས་པར་རྔོ་མི་ཐོགས་ལགས་  
  
  
༄༅། །སོ༑ ༑རྒྱལ་པོས་དེ་ལ་ལན་དུ་མ་སྨྲས་ཀྱང་མ་བཟློག་གོ་།དེ་ནས་རྒྱལ་པོས་གྲོང་ཁྱེར་གྱི་སྒོ་དང། ར་བའི་ཁར་ཅི་ནས་ཀྱང་གཞོན་ནུ་ཕྱིར་མི་འཆོར་བར་བྱ་བའི་ཕྱིར་སྐྱེས་བུ་  
སྲུང་མ་དག་བཀོད་དོ། །དེ་ནས་གཞོན་ནུ་ནི། །མཚན་ཐོག་ཐག་མི་ཉལ་བར་གྱུར་ཏོ། །ལྔ་པོ་འདི་དག་ནི། མཚན་མོ་ཅུང་ཟད་ཉལ་གྱི། ཕལ་ཆེར་མི་ཉལ་ཏེ། ལྔ་གང་ཞེ་ན། སྐྱེས་པ་བུད་མེད་  
ལ་ཆགས་པས་སེམས་བཅིངས་པ་དང། བུད་མེད་སྐྱེས་པ་ལ་ཆགས་པ་དང། སྲོག་ཆགས་ངུར་པ་དང། ཆོམ་རྐུན་པའི་ར་བགོ་དང། དགེ་སློང་བརྩོན་འགྲུས་བརྩམས་པ་ཡིན་ནོ། །ཞེས་  
གསུངས་སོ། །དེ་ནས་གཞོན་ནུ་འདི་སྙམ་དུ་སེམས་ཏེ། གལ་ཏེ་བདག་སྒོ་ནས་སོང་ན་རྒྱལ་པོའི་སྒོ་སྲུང་གི་སྲུང་མ་གཏུམ་པོ་དག་ཡོད་དེ་དེ་རྣམས་ཀྱིས་བདག་ཆད་བས་གཅོད་པའམ། སྲོག་  
དང་བྲལ་བར་བྱེད་པར་འགྱུར་གྱི། ཅི་ནས་ཀྱང་མ་ལ་བདག་སྲུང་མ་མེད་པའི་ལམ་ནས་འགྲོའོ། །སྙམ་ནས། དེ་མཚན་མོ་ལངས་ཏེ་ཨུཏྤ་ལ་སྔོན་པོའི་ཕྲེང་བས་མགོ་བོ་བཅིངས་པའི་ཕྲེང་བ་  
རྒྱལ་མཚན་ལ་བརྟགས་ནས། གང་ན་སྲུང་མའི་མི་མེད་པ་དེ་ནས་བབས་པ་ན་ཟླ་བ་ཤར་ཏོ། །དེ་ནས་དེས་ཟླ་བ་ལ་བལྟས་ནས་ཡིད་འཕྲོག་མ་དང་བྲལ་བའི་སྨྲེ་སྔགས་འདི་ལྟ་བུ་དག་འདོན་པར་བྱེད་  
དེ༑ ཟླ་ཉ་རྒྱུ་སྐར་རྒྱལ་པོ་མཚན་མོ་གསལ་མཛད་ཀྱེ། །ཁྱོད་ནི་སྣར་མའི་མིག་ཏུ་སྡུག་པ་དེད་དཔོན་བཟང། །ཅིག་བདག་གི་སྡུག་པ་ཨུཏྤལ་ལྟ་བུའི་མིག་ཡིད་འཕྲོག་ཅེས་བགྱི་ཁྱོད་ཀྱིས་ས་སྟེང་  
  
  
ཞེས་སྨྲས་ནས། སྔོན་གྱི་དགའ་པ་ཉམས་སུ་མྱོང་བ་དྲན་ཞིང་སོང་བ་ལས། རི་དྭགས་མོ་ཞིག་མཐོང་ནས་དེ་ལ་ཡང་སྨྲས་པ། ཀྱེ་མ་རི་དྭགས་མོ་ཁྱོད་རྩྭ་ཆུ་ལོ་མ་ཟ་ཁྱོད་ནི་  
ལེགས་འགྱུར་བ་དེར་སྤྱོད་བདག་ནི་རྔོན་པ་མིན། །རི་དྭགས་མོ་ལྟར་མིག་དཀྱུས་རིང་བས་གཟུགས་བཟང་བ། །བདག་གི་ཡིད་འཕྲོག་ཅེས་བྱ་ཁྱོད་ཀྱིས་མཐོང་གྱུར་ཏམ། །དེ་དེ་ནས་སོང་སྟེ་ཕྱོགས་  
གཞན་ཞིག་ཏུ་ཕྱིན་པ་དང། ཚལ་མེ་ཏོག་དང། འབྲས་བུ་མཛེས་པར་བྱས་པའི་སྙིང་པོ་ལ་བུང་བ་དག་ལོངས་སྤྱོད་པ་མཐོང་ནས། དེ་ནས་བུང་བ་ཞིག་ལ་སྨྲས་པ། སྦྲང་རྩིའི་བུང་བ་རི་བོ་མཐོན་མཐིང་  
ལྟ་བུའི་མཆོག་སྨྱུག་མའི་སྦུབས་དང་པདྨ་དག་ལ་གནས་འཆའ་བ་།སྐྲ་ཡི་ཚོགས་རིང་ཁ་དོག་བུང་བ་ལྟར་གནག་པ། །བདག་གི་ཡིད་འཕྲོག་ཅེས་བྱ་ཁྱོད་ཀྱིས་མཐོང་གྱུར་ཏམ། །ཕྱོགས་དེ་ནས་  
ཀྱང་སོང་བ་དང། སྦྲུལ་ཞིག་མཐོང་ངོ། །མཐོང་ནས་ཀྱང་སྨྲས་པ། ཀྱེ་མའི་སྦྲུལ་ནག་ཤིང་ལོ་ལྟ་བུར་ལྕེ་གཡོ་ཞིང་།མིག་དང་ཁ་ཡི་ནང་ནས་དུད་པའི་ཚོགས་འབྱིན་པ། །ཁྱོད་ཀྱི་གདུག་པའི་མེ་དང་  
འདོད་ཆགས་མེར་མི་མཚུངས། །བདག་གི་ཡིད་འཕྲོག་ཅེས་བྱ་ཁྱོད་ཀྱིས་མཐོང་གྱུར་ཏམ། །དེ་ནས་ཀྱང་ཕྱོགས་གཞན་ཞིག་ཏུ་སོན་པ་དང་ཚལ་གཞན་ཞིག་ན་ཁུ་བྱུག་སྒྲ་འབྱིན་པ་ཞིག་མཐོང་ངོ། །  
མཐོང་ནས་ཀྱང་ཁུ་བྱུག་དེ་ལ་ཡང་སྨྲས་པ། ཀྱེ་མ་ཁུ་བྱུག་ཚལ་མཆོག་ལྗོན་ཤིང་ལ་གནས་པ། །འདབ་ཆགས་ཚོགས་ཀྱི་རྒྱལ་པོ་བུད་མེད་ཡིད་འཕྲོག་པ། །ཨུཏྤལ་སྔོན་པོ་ལྟ་བུར་དྲི་མེད་མཛེས་  
  
  
༄༅། །པའི་མིག་བདག་གི་ཡིད་འཕྲོག་ཅེས་བྱ་ཁྱོད་ཀྱིས་མཐོང་གྱུར་ཏམ། །ཕྱོགས་དེ་ནས་ཀྱང་སོང་བ་དང། ཤིང་མྱ་ངན་འཚང་བྱ་བ་མེ་ཏོག་ཐམས་ཅད་རྒྱས་པ་ཞིག་མཐོང་  
ནས། མིང་གི་རྣམ་གྲངས་བཀྲ་ཤིས་ཞེས་བརྗོད་པ། །ལྗོན་པ་རྣམས་ཀྱི་རྒྱལ་པོ་ཆེར་གྱུར་པ། །ཡིད་འཕྲོག་མྱ་ངན་གྱིས་ནི་བློང་བ་བདག་ཐལ་མོ་སྦྱར་ན་ཁྱོད་ཀྱིས་མྱ་ངན་སོལ། །དེ་དེ་  
ལྟར་ཡིད་བློང་ཞིང་རིམ་གྱིས་དྲང་སྲོང་དེའི་བསྟི་གནས་སུ་ཕྱིན་ནས། །དེས་དྲང་སྲོང་དེ་ལ་དུལ་བ་དང་བཅས་པས་ཕྱག་བྱས་ནས་སྨྲས་པ། བཟོད་འཕགས་གོས་སུ་ཤིང་ཤུན་དང་ནི་གཡང་གཞི་  
མནབས། ༑རྩ་བ་མྱུ་གུ་སྐྱུ་རུ་བིལ་བ་ཀ་བདེ་གསོལ། །དྲང་སྲོང་མགོས་བཏུད་ཕྱག་འཚལ་བདག་གི་ཡིད་འཕྲོག་མ། །ཁྱོད་ཀྱིས་གཟིགས་སམ་ཁྱོད་ནི་བདག་ལ་མྱུར་དུ་གསུངས། །དེ་ནས་  
དྲང་སྲོང་དེས་གཞོན་ནུ་ནོར་བཟང་ལ། བྱོན་པ་ལེགས་ཞེས་བྱ་བ་དང། སྟན་བཏིང་བྱ་བ་ལ་སོགས་པ་སྔར་བྱ་བས་ཡང་དག་པར་དགའ་བ་བྱས་ནས་སྨྲས་པ། སྨིན་མ་འཛར་བའི་སྨིན་ཚུགས་མཐོན་  
མཐིང་བཞིན་ལེགས་མཐོང་ན་དགའ་བའི་གཟུགས་འཆང་བ། །བཞིན་རས་ཟླ་བ་ཉ་འདྲ་ཨུཏྤལ་སྔོན་པོ་ལྟ་བུའི་མིག་དེ་བདག་གིས་མཐོང་།དཔོན་ཁྱོད་བག་བརྐྱང་བཞུགས་ཏེ་རྩ་བ་འབྲས་བུ་སྣ་  
ཚོགས་གསོལ་བར་མཛོད་ཅིག་དང། །སླད་ཀྱིས་བདེ་བླག་འབྱོན་འགྱུར་འདི་ལ་བདག་གི་ཡིད་ལ་ཐེ་ཚོམ་ཡོང་མ་མཆིས། །སྨིན་མ་བཟང་མོས་འདི་སྐད་ཚིག་སྨྲས་ཏེ། །གཞོན་ནུ་ཁྱོད་ལ་སྲེད་  
  
  
།ནགས་ཁྲོད་གནས་པའང་སྡུག་བསྔལ་ཆེན་པོ་སྟེ། །གཤེགས་པར་གྱུར་ན་ངེས་པར་བདག་མཐོང་ངོ། །དེས་སོར་གདུབ་རྒྱན་འདི་བྱིན་ནས་སྨྲས་པ། ལམ་ཡང་ལ་བགྲོད་དཀའ་བས་ཉོན་མོངས་  
པར་འགྱུར་གྱི་སླར་ལོག་ཅིག་གལ་ཏེ་བཟློག་ཀྱང་འདུག་ཏུ་མ་བཏུབ་ན། དེ་ལ་ལམ་བསྟན་པའི་རིགས་སོ། །དེས་ཡང་འདི་སྐད་ཅེས་བསྟན་ཏེ། བྱང་ཕྱོགས་ན་རི་ནག་པོ་གསུམ་ཡོད་དོ། །དེ་དག་བརྒལ་བའི་  
ཕ་རོལ་ན་ཡང་གསུམ། དེ་དག་བརྒལ་བའི་ཕ་རོལ་ན་ཡང་གསུམ་ཡོད་དེ། དེ་དག་བརྒལ་བ་དང། རིའི་རྒྱལ་པོ་གངས་ཅན་ཞེས་བྱ་བ་ཡོད་དེ། ཕྱོགས་དེ་ནས་སྨན་འདི་དག་བླང་བར་བྱ་སྟེ། འདི་ལྟ་སྟེ་ཤིན་  
ཏུ་འོ་མ་འཛག་ཅེས་བྱ་བའི་སྨན་ཡོད་དེ། དེ་མར་ལ་བཙོས་ནས་བཏུང་བར་བྱའོ། །དེས་ན་སྐོམ་པ་དང་བཀྲེས་པ་མེད་ཅིང། དྲན་པ་དང་མཐུ་སྟོབས་འཕེལ་བར་འགྱུར་རོ། །སྤྲེའུ་ཞིག་ཀྱང་བཀྲི་བར་བྱ། གསང་  
སྔགས་དག་ཀྱང་བསླབ་པར་བྱ། གཞུ་མདའ་དང་ཆས་པ་དང། ནོར་བུ་འོད་དང་ལྡན་པ་དང། དུག་གསོད་པ་སྨན་དུག་སེལ་བ་དང། ལྕགས་ཀྱི་ཕུར་པ་གསུམ་དང། པི་ཝང་ཡང་བཅང་བར་བྱའོ། །རིའི་རྒྱལ་  
པོ་གངས་ཅན་གྱི་བྱང་ཕྱོགས་ན། རི་བོ་ཕུར་པའི་རྩེ་ཡོད་དོ་།དེ་ནས་ལམ་ཆུ་སྒྲ་ཅན་དང། སེང་ལྡེང་ཅན་དང། རྒྱུད་གཅིག་པ་དང། རྡོ་རྗེ་ཅན་དང། འདོད་རྒྱུར་སྒྱུར་བའི་གཟུགས་ཅན་དང་ཕུར་པའི་  
དབྱིབས་དང། ས་སྲུང་བུའི་དབྱིབས་དང། མི་གཡོ་བ་དང་རབ་གྲོལ་ལོ། །ཁྱོད་ཀྱིས་རི་དེ་དག་བརྒལ་དགོས་ཏེ། དེ་ལ་རི་བོ་སེང་ལྡེང་ཅན་ལ་ནི། ཕུག་ནས་འཇུག་རྒྱུད་གཅིག་པ་དང། ཕུར་པའི་  
  
  
༄༅། །དབྱིབས་ལ་ཡང་ཕུག་ནས་འཇུག་རྡོ་རྗེ་ཅན་ལ་ནི་བྱའི་རྒྱལ་པོས་འཇུག་སྟེ། ཐབས་འདི་དག་གིས་རི་རྣམས་བརྒལ་བར་བྱའོ་།འཁྲུལ་འཁོར་ང་གདོང་ཅན་དང། ལུག་  
ལྟ་བུ་དང། སྐྱེས་བུ་སྲིན་པོ་སེར་སྐྱའི་གཟུགས་ཅན་དག་གཞོམ་པར་བྱའོ། །ཕུག་ན་སྦྲུལ་ཁ་ཆུའི་རྒྱུན་ཆེན་པོའི་ཤུགས་ཀྱིས་རྒྱུག་པ་ཞིག་མཆིས་ཏེ། དེ་ནི། ཞོ་ཤས་གཞོམ་པར་བྱའོ། །གང་  
ན་སྦྲུལ་ནི་ནག་པོ་ཞིག། ཕུག་ན་ཕྱེད་འདུག་མཐོང་ནས་ནི། །བདག་གི་སླད་དུ་གཞུ་བརྡུངས་ལ། །མདའ་ཡིས་བསྣུན་ཏེ་གསད་པར་གྱིས་།གང་ལ་ལུག་གཉིས་ཕན་ཚུན་ནས། །རྡུང་བར་བྱེད་  
པ་མཐོང་ན་ནི། །དེ་གཉིས་རྭ་རེ་བཅད་མཛོད་དང། །ལམ་ནི་རྙེད་པར་འགྱུར་ལགས་སོ། །འཇིགས་པ་ཆེ་སྐྱེས་མཚོན་ཐོགས་པའི། །ལྕགས་ཀྱི་སྐྱེས་པ་གཉིས་མཐོང་ན། །དེ་གཉིས་ལས་ནི་གཅིག་  
བརྡེགས་དང། །ལམ་ནི་རྙེད་པར་འགྱུར་ལགས་སོ། །སྲིན་མོ་ལྕགས་ཀྱི་མཆུ་ཅན་ཞིག་ཁ་འཛུམ་གདངས་པར་བགྱིད་གཟིགས་ན། །དེ་ཚེ་དེ་ཡི་དཔྲལ་བ་ལ། །ཕུར་པ་དག་གིས་གདབ་པར་མཛོད། །  
དེ་བཞིན་ཁྲོན་པ་ཀློང་ཁྲག་འཁྱིལ། །དྲུག་ཅུའི་ཁྲུ་ཅན་ལ་ཁྱོད་མཆོངས། །སྐྲ་མིག་སེང་གེའི་ལྷར་སེར་ཞིང། །མི་བཟད་བསྙེན་པར་དཀའ་བ་ཡི། །གནོད་སྦྱིན་དང་ནི་སྲིན་པོ་དག། གཞུ་བཀང་དེ་ནི་  
གསད་མཛོད་ལ། །ཆུ་སྲིན་འཛིན་ཁྲིས་གང་བ་ཡི། །ཆུ་བོ་མང་པོ་རྒལ་མཛོད་ཅིག་ནང་གི་ཕྱེ་མ་ལེབ་གདུངས་དང། །སྣ་ཚོགས་དུད་མ་དགོད་པ་དང། །སྦྲུལ་ཅན་འོད་མ་ཅན་གྱི་ཀླུང། །ནང་ག་ན་  
  
  
།ཕྱེ་མ་ལེབ་ན་མི་མ་ཡིན། །གདུངས་པ་ན་ནི་འཛིན་ཁྲི་མང། །སྣ་ཚོགས་ཅན་ན་འདོད་སྒྱུར་གཟུགས། །ངུད་མོར་མི་འམ་ཅི་ཡི་བྲན། །དགོད་པ་ན་ནི་མིའམ་ཅིའི། །མནའ་མ་སྦྲུལ་ཅན་སྦྲུལ་མང་  
ན། །འོད་མ་ཅན་ཀླུང་ཤལ་མ་ལི། །ནང་ག་ན་ནི་བརྟན་པར་བྱ་།ཕྱེ་མ་ལེབ་ལ་རྟུལ་ཕོད་བྱ། །གདུང་བར་འཛིན་ཁྲི་ཁ་བཅིང་ངོ། །སྣ་ཚོགས་ཅན་དུ་ཀླུ་སྣ་ཚོགས། །དུད་མོ་ཅན་དུ་ཡིད་བདེ་བས། །  
དགོད་བྱེད་དུ་ནི་མི་སྨྲ་བའི། །སྦྱོར་བས་ཀུན་ཏུ་རྒལ་བར་མཛོད་།སྦྲུལ་ཅན་དུ་ནི་སྦྲུལ་དུག་གི་སྔགས་ཀྱི་སྦྱོར་དང་འོད་མ་ཅན་།ཀླུང་དུ་མཚོན་རྣོན་གདབ་པ་ཡི། །སྦྱོར་བ་ཀུན་ཏུ་རྒལ་བར་  
མཛོད། །ཆུ་བོ་རྣམས་བརྒལ་ནས་གཅན་པའི་གནས་ན་གནོད་སྦྱིན་ལྔ་བརྒྱ་ཡོད་པ་དེ་རྣམས་ལ་སྲན་བཙུགས་ཏེ་གཞོམ་པར་མཛོད་ཅིག་དེ་ནས་ནི་མིའམ་ཅིའི་རྒྱལ་པོའི་ཕོ་བྲང་མཆིས་སོ། །  
ཞེས་གསུངས་ཤིག་དེ་ནས་གཞོན་ནུ་ནོར་བཟང་གིས་ཇི་སྐད་བསྟན་པའི་སྨན་པ་དང། གསང་སྔགས་དང། སྨན་དུག་སེལ་གྱི་སྦྱོར་བ་རྣམས་བཙལ་བའི་ཕྱིར་དྲང་སྲོང་དེའི་རྐང་པ་ལ་མགོ་བོས་ཕྱག་  
བྱས་ནས་སོང་ངོ། །དེ་ནས་དེས་སྤྲེའུ་མ་གཏོགས་པར་ཇི་སྐད་བསྟན་པ་ཐམས་ཅད་སྟ་གོན་བྱས་ནས། དེ་ནས་དེ་རྣམས་ཁྱེར་ཏེ། ཡང་དྲང་སྲོང་དེའི་དྲུང་དུ་སོང་བ་དང། དེས་དེ་ལ་སྤྲེའུ་བྱིན་ནས་སྨྲས་པ་  
གཞོན་ནུ། །འབད་པ་འདིས་ཅི་བྱ། ཡིད་འཕྲོག་མ་འདིས་ཅི་ཞིག་དགོས་ཁྱོད་གཅིག་པུ་ནི། གྲོགས་མེད་པས་ལུས་གདོན་མི་ཟ་བར་འགྱུར་གྱི་ཐོང། གཞོན་ནུས་སྨྲས་པ། དྲང་སྲོང་ཆེན་པོ། བདག་  
  
  
༄༅། །ནི༑ གདོན་མི་ཟ་བར་མཆིའོ། །དེ་ཅིའི་སླད་དུ་ཞེ་ན་མཁའ་ལ་ཟླ་བ་རྒྱུ་བ་གྲོགས་ཤིག་ག་ལས་མཆིས། །མཆེ་བའི་མཐུ་སྟོབས་ལྡན་པའི་རི་དྭགས་གཙོ་བོ་དང། །  
མེ་ཡིས་ནགས་སྲེག་པ་ན་གྲོགས་ཤིག་ག་ལས་མཆིས། །བདག་ལྟ་བུ་ལ་གྲོགས་པོ་མཐུ་ལྡན་ཅི་ཞིག་འཚལ། །ཀྱེ་ཅི་རྒྱ་མཚོ་ཆེ་ཆུར་འཇུག་པར་མི་བྒྱིའམ། །ཅི་ལགས་སྦྲུལ་གྱིས་ཟིན་  
ཅེས་གསོ་བར་མི་བྒྱིའམ། །སེམས་ཅན་སྤུངས་ཅན་གྱིས་བསྟན་བརྩོན་འགྲུས་ཆེར་བརྩམས་ཏེ། །གལ་ཏེ་འབད་དེ་མ་རུངས་འདི་ལ་ཉེས་པ་མེད། །དེ་ནས་གཞོན་ནུ་ནོར་བཟང་ཡིད་འཕྲོག་མས་  
བསྟན་པའི་རྣམ་པ་སྣ་ཚོགས་དང་ཆས་ཏེ། རིམ་གྱིས་རི་དང། ཆུ་བོ་དང། ཕུག་དང། གཡང་ས་ལ་སོགས་པར་སྨན་དང། གསང་སྔགས་དང། སྨན་དུག་སེལ་གྱི་སྦྱོར་བས་རྒྱལ་བར་བྱས་ནས་མི་  
འམ་ཅིའི་རྒྱལ་པོ་ལྗོན་པའི་གྲོང་ཁྱེར་དང་ཉེ་བ་ཞིག་ཏུ་སོན་པ་དང། གཞོན་ནུས། གྲོང་ཁྱེར་དཔལ་དང་ལྡན་པ། སྐྱེད་མོས་ཚལ་གྱི་ཚལ་མེ་ཏོག་དང། འབྲས་བུ་སྣ་ཚོགས་དང་ལྡན་པས་མཛེས་པར་  
བྱས་པ། བྱ་སྣ་ཚོགས་ཀྱིས་བསྟེན་པ། རྫིང་བུ་དང། མཚེའུ་རིང་པོ་དང། གྲུ་བཞི་དང། མིའམ་ཅི་མོ་རྣམས་ཀྱིས་བསྐོར་བ་དེ་ལ་མིའམ་ཅི་མོ་རྣམས་ཆུ་ལེན་དུ་འོང་བ་མཐོང་ནས། དེ་ནས་  
གཞོན་ནུ་ནོར་བཟང་གིས་དེ་རྣམས་ལ་སྨྲས་པ། ཆུ་མང་པོ་འདིས་ཅི་ཞིག་བྱ། དེ་རྣམས་ཀྱིས་སྨྲས་པ། མིའམ། ཅིའི་རྒྱལ་པོ་ལྗོན་པའི་སྲས་མོ་ཡིད་འཕྲོག་མ་ཞེས་བགྱི་བ་ཞིག་མཆིས། དེ་མིའི་  
  
  
།གཞོན་ནུ་ནོར་བཟང་གིས་དྲིས་པ། ཅི། བུམ་པ་འདི་དག་ཐམས་ཅད་ཀྱིས་དུས་གཅིག་ཏུ་དེའི་སྟེང་ནས་ལྡུགས་སམ། འོན་ཏེ་རིམ་གྱིས། དེ་  
རྣམས་ཀྱིས་སྨྲས་པ། རིམ་གྱིས་སོ། །དེས་བསམ་པ། ཐབས་འདི་བཟང་སྟེ། སོར་གདུབ་ཀྱི་རྒྱ་འདི་བུམ་པ་གཅིག་གི་ནང་དུ་གཞུག་གོ། སྙམ་ནས། དེས་མིའམ་ཅི་མོ་གཅིག་གི་བུམ་པར་མ་ཚོར་  
བར་བཅུག་ནས་མིའམ་ཅི་མོ་དེ་ལ་སྨྲས་པ། ཁྱོད་ཀྱིས་བུམ་པ་འདིས་ཐོག་མར་ཡིད་འཕྲོག་མ་ལ་ཁྲུས་བྱོས་ཤིག། དེས་བསམ་པ། གདོན་མི་ཟ་བར་འདི་ལ་དགོས་པ་ཞིག་ཡོད་པར་འགྱུར་རོ། །སྙམ་  
ནས། དེ་ནས་དེས་བུམ་པ་དེ་ཐོག་མར་ཡིད་འཕྲོག་མའི་སྤྱི་བོར་བླུགས་པ་ལས། ཇི་ཙམ་ན་སོར་གདུབ་ཀྱི་རྒྱ་པང་དུ་ལྷུང་བ་དང། ཡིད་འཕྲོག་མས་དེ་འཕྲིགས་སོ། །དེ་ནས་མིའམ་ཅི་མོ་ལ་དྲིས་པ། འདིར་  
མི་འགའ་ཞིག་མ་འོངས་སམ། དེས་སྨྲས་པ། མཆིས་སོ། །སོང་ལ་དེ་དབེན་པ་ཞིག་ཏུ་ཞོག་ཅིག་དེས་དེ་ནང་དུ་ཁྲིད་ནས་དབེན་པ་ཞིག་ཏུ་བཞག་གོ་དེ་ནས་ཡིད་འཕྲོག་མས་ཕའི་རྐང་པ་གཉིས་ལ་  
གཏུགས་ཏེ་སྨྲས་པ། ཡབ། གལ་ཏེ་བདག་གི་ཁྱིམ་ཐབ་བགྱིད་པ། གཞོན་ནུ་ནོར་བཟང་དེ་མཆིས་ན། དེ་ལ་ཁྱོད་ཀྱིས་ཅི་ཞིག་བགྱི། དེས་སྨྲས་པ། དེ་མི་ཡིན་ཏེ། ཅིར་ཡང་མི་མཁོ་བས་  
ངས་དེ་དུམ་བུ་བརྒྱར་བྱས་ཏེ་ཕྱོགས་བཞིར་གཏོར་ཏེ་གཏོང་ངོ་།ཡིད་འཕྲོག་མས་སྨྲས་པ། ཡབ། མིར་གྱུར་པས་འདིར་ག་ལ་མཆིས་བདག་ཉིད་དེ་སྐད་མཆི་བར་བས་སོ། །དེ་ནས་མིའམ་  
  
  
༄༅། །ཅིའི་རྒྱལ་པོ་ལྗོན་པ་ཀུན་ནས་དཀྲིས་པ་དང་བྲལ་ཏེ། དེ་ཀུན་ནས་དཀྲིས་པ་དང་བྲལ་ནས་སྨྲས་པ། གལ་ཏེ་གཞོན་ནུ་དེ་འོངས་ན། ངས་ཁྱོད་རྒྱན་ཐམས་ཅད་ཀྱིས་བརྒྱན་  
པ། ནོར་དང། ཡོ་བྱད་མང་པོ་དང། མིའམ་ཅི་མོ་སྟོང་གིས་ཡོངས་སུ་བསྐོར་ཏེ་དེ་ལ་ཆུང་མའི་དོན་དུ་སྦྱིན་ནོ། །དེ་ནས་ཡིད་འཕྲོག་མ་དགའ་བ་དང། མགུ་བ་དང། རབ་ཏུ་དགའ་བས། གཞོན་  
ནུ་ནོར་བཟང་ལྷའི་རྒྱན་གྱིས་བརྒྱན་ནས་མིའམ། ཅིའི་རྒྱལ་པོ་ལྗོན་པ་ལ་བསྟན་ཏོ། །དེ་ནས་མིའམ་ཅིའི་རྒྱལ་པོ་ལྗོན་པས། གཞོན་ནུ་ནོར་བཟང་གཟུགས་བཟང་པོ། མཛེས་པ། བལྟ་ན་སྡུག་པ། ཁ་དོག་  
རྒྱས་པ་མཆོག་དང་ལྡན་པ་མཐོང་ངོ། །མཐོང་ནས་ཤིན་ཏུ་ངོ་མཚར་དུ་གྱུར་ཏེ་དེ་ནས་དེ་བགམ་པར་འདོད་ནས་གསེར་གྱི་སྡོང་པོ་བདུན་དང། ཤིང་ཏ་ལ་བདུན་དང། རྔ་བོ་ཆེ་བདུན་དང། ཕག་བདུན་  
བཙུགས་སོ། །གཞོན་ནུ་ནོར་བཟང་ནི། བྱང་ཆུབ་སེམས་དཔའ་ཡིན་ལ་བྱང་ཆུབ་སེམས་དཔའ་རྣམས་ནི། བཟོའི་གནས་དང། ལས་ཀྱི་གནས་དེ་དང་དེ་དག་ལ་མཁས་པ་ཡིན་ནོ། །ལྷ་རྣམས་  
ཀྱང་དེ་དག་ལ་གེགས་མེད་པར་བྱ་བའི་ཕྱིར་བརྩོན་པར་བྱེད་དོ་།དེ་ནས་བྱང་ཆུབ་སེམས་དཔའ་གར་དང། གླུ་དང། པི་ཝང་དང་འཁར་རྔ་དང། ཤིན་ཏུ་སྒྲ་སྙན་དང། པི་ཝང་རྒྱུད་གསུམ་པ་དང། རྫ་  
རྔ་ལ་སོགས་པ་རྣམས་ཀྱིས་བསྒྲུབས་པའི་སིལ་སྙན་རྣམ་པ་སྣ་ཚོགས་ཀྱི་སྒྲའི་ཁྱད་པར་ནི། ཀུན་ནས་འབུད་ཅིང། མིའམ་ཅི་སྟོང་ཕྲག་དུ་མས་ནི། ཡོངས་སུ་བསྐོར་ནས་རལ་གྲི་ཨུཏྤ་ལ་སྔོན་པོའི་  
  
  
མིའམ་ཅིའི་རྒྱལ་པོ་ལྗོན་པ་མཐོང་བར་གསེར་གྱི་སྡོང་པོའི་དྲུང་དུ་སོང་ནས། ཆུ་ཤིང་ལ་གཅོད་པ་བཞིན་དུ་སྡོང་པོ་དེ་དུམ་བུ་དུམ་བུར་བཅག་པར་བརྩམས་ཏེ་དེ་ནས་དེ་ཏིལ་འབྲུ་  
ཙམ་དུ་བརླགས་སོ། །མདས་ནི། ཤིང་ཏ་ལ་བདུན་དང། རྔ་བདུན་དང། ཕག་བདུན་གཙང་མར་ཕྱུང་སྟེ་རི་རབ་བཞིན་དུ་མི་གཡོ་བར་གནས་སོ། །དེ་ནས་ནམ་མཁའ་ལ་གནས་པའི་ལྷ་དང། མིའམ་  
ཅིའི་བརྒྱ་སྟོང་ཕྲག་དུ་མས་ཨ་ལ་ལ་ཞེས་ཅ་ཅོ་དང། ག་ཞའི་སྒྲ་ཆེན་པོ་ཕྱུང་ངོ། །མིའམ་ཅིའི་རྒྱལ་པོ་ལྗོན་པས་མཐོང་ཞིང་ཐོས་ནས་ཤིན་ཏུ་ངོ་མཚར་དུ་གྱུར་ཏོ། །དེ་ནས་མིའམ་ཅི་མོ་ཡིད་འཕྲོག་  
མ་འདྲ་བ་ཤ་སྟག་སྟོང་གི་དབུས་སུ་ཡིད་འཕྲོག་མ་བཞག་སྟེ་གཞོན་ནུ་ནོར་བཟང་ལ་སྨྲས་པ། གཞོན་ནུ། ཚུར་ཡིད་འཕྲོག་མ་ངོ་ཤེས་པར་གྱིས་ཤིག་དེ་ནས་གཞོན་ནུ་ནོར་བཟང་གིས། དེ་  
ངོ་ཤེས་པར་བྱ་བའི་ཕྱིར་ཚིགས་སུ་བཅད་པའི་དབྱངས་ཀྱིས་སྨྲས་པ། ཇི་ལྟར་ཁྱོད་ནི་ལྗོན་པའི་བུ་ཡིན་ལ། །ཁོ་བོའི་སྡུག་པ་ཡིད་འཕྲོག་ཡིན་ཞེས་ན། །བདེན་པ་འདི་ཡིས་མྱུར་བ་ཁོ་ནར་  
ནི༑ ༑ཡིད་འཕྲོག་གོམ་པས་མྱུར་དུ་འགྲོ་བར་ཤོག་དེ་ནས་དེ་མ་ཐག་ཏུ་གོམ་པས་སོང་བ་དང། མིའམ་ཅི་རྣམས་ཀྱིས་སྨྲས་པ། ལྷ། གཞོན་ནུ་ནོར་བཟང་འདི་ནི། སྟོབས་དང། བརྩོན་  
འགྲུས་དང། ཕ་རོལ་གནོན་པ་ཤིན་ཏུ་ཚོགས་པ་ལགས་ཏེ། ཡིད་འཕྲོག་མ་དང་ཐབ་རིར་བབ་ལགས་ན། ཅིའི་སླད་དུ་འདི་ལ་མཐོ་བཙམ། འདི་ལ་ཡིད་འཕྲོག་མ་སྩོལ་ཅིག་དེ་ནས་  
  
  
༄༅། །མིའམ་ཅིའི་རྒྱལ་པོ་ལྗོན་པ་མིའམ་ཅིའི་ཚོགས་རྣམས་ཀྱི་རྗེས་སུ་བསྔགས་པ་དང། མིའམ་ཅི་རྣམས་ཀྱི་འདུན་པས་གཞོན་ནུ་ནོར་བཟང་ལ་རྗེས་བཀུར་སྟི་ཆེན་པོ་བྱས་ནས་  
ཡིད་འཕྲོག་མ་ལྷའི་རྒྱན་རྣམས་ཀྱིས་བརྒྱན་ཏེ་ལག་པ་གཡོན་པས་བཟུང། གསེར་གྱི་བྱ་མ་བུམ་ལག་པ་གཡས་པས་བཟུང་ནས། གཞོན་ནུ་ནོར་བཟང་གི་དྲུང་དུ་སོང་སྟེ་སྨྲས་པ། གཞོན་  
ནུ༑ ཡིད་འཕྲོག་མ་འདི་མིའམ་ཅི་མོ་སྟོང་གིས་ཡོངས་སུ་བསྐོར་ཏེ་ཁོ་བོས་ཁྱོད་ཀྱི་ཆུང་མའི་ཕྱིར་བྱིན་གྱི། མི་རྣམས་ནི། ངོ་མི་རྟག་པ་ཡིན་གྱི་ཇི་ལྟར་ཡང་འདི་མི་དོར་ཅིག་ཡབ་  
བཀའ་བཞིན་འཚལ་ཞེས་གཞོན་ནུ་ནོར་བཟང་གིས། མིའམ་ཅིའི་རྒྱལ་པོ་ལྗོན་པ་ལས་མཉན་ནས། མིའམ་ཅིའི་གནས་ཀྱི་ཁང་པ་ན་ཡིད་འཕྲོག་མ་དང་ལྷན་ཅིག་སྐྱེས་པ་མེད་པར་སིལ་  
སྙན་རྣམས་ཀྱིས་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་དུས་གཞན་ཞིག་ན་རང་གི་ཡུལ་དྲན་ནས་ཕ་མ་དང་བྲལ་བ་ལས་བྱུང་བའི་སྡུག་བསྔལ་གྱི་མྱ་ངན་གྱིས་  
གདུངས་པར་གྱུར་ནས། ཡིད་འཕྲོག་མ་ལ་སྨྲས་པ། ཕ་མ་དང་བྲལ་བ་ལས་བྱུང་བའི་སྡུག་བསྔལ་གྱིས་ནོན་པར་གྱུར་ཏོ། །དེ་ནས་ཡིད་འཕྲོག་མས། དེ་ལྟར་གྱུར་པ་དག་ཕ་ལ་རྒྱས་པར་  
སྨྲས་སོ། །དེས་སྨྲས་པ། གཞོན་ནུ་དང་ལྷན་ཅིག་སོང་ལ། མི་རྣམས་ནི། སླུ་བར་བྱེད་པ་ཡིན་གྱིས། ཁྱོད་ཀྱིས་བག་ཡོད་པར་གྱིས་ཤིག་།དེ་ནས་མིའམ་ཅིའི་རྒྱལ་པོ་ལྗོན་པས་ནོར་བུ་  
  
  
མུ་ཏིག་དང། གསེར་ལ་སོགས་པ་མང་དུ་བརྫངས་ཏེ་བཏང་ནས། དེ་ཡིད་འཕྲོག་མ་དང་ལྷན་ཅིག་ཏུ་སྟེང་གི་ནམ་མཁའི་ལམ་ལ། མིའམ་ཅིའི་ཤུགས་ཀྱིས་ཆས་པ་ན། རིམ་གྱིས་གླང་པོའི་  
ཁྱིམ་གྱི་གྲོང་ཁྱེར་དུ་ཕྱིན་ཏོ། །དེ་ནས་གླང་པོའི་ཁྱིམ་གྱི་གྲོང་ཁྱེར་རྡོ་བ་དང། གསེག་མ་དང། གྱོ་མོ་རྣམས་བསལ་ནས་ཙནྡན་གྱི་ཆུས་ཆག་ཆག་བཏབ། དར་གྱི་ཆུན་འཕྱང་དཔྱངས་རྒྱལ་མཚན་  
དང། བ་དན་བཙུགས། ཤིན་ཏུ་དྲི་ཞིམ་པོའི་པོག་པོར་ངག་བཤམས་མེ་ཏོག་རྣམ་པ་སྣ་ཚོགས་བཀྲམ་སྟེ་དགའ་དགའ་ལྟར་བྱས་སོ། །དེ་ནས་གཞོན་ནུ་མའི་གཙོ་བོ་སྟོང་ཕྲག་དུ་མས་ཡོངས་  
སུ་བསྐོར་ཅིང། ཡིད་འཕྲོག་མ་དང་ལྷན་ཅིག་ཏུ་གླང་པོའི་ཁྱིམ་གྱི་གྲོང་ཁྱེར་དུ་ཞུགས་སོ། །དེ་ནས་ལམ་གྱིས་དུབ་པའི་ངལ་སོས་ནས་རིན་པོ་ཆེ་རྣམ་པ་སྣ་ཚོགས་དག་ཁྱེར་ཏེ། ཕའི་དྲུང་དུ་སོང་ནས་  
རྒྱལ་པོའི་སྟན་གྱི་གློ་ཞིག་ཏུ་འདུག་སྟེ། མིའམ་ཅིའི་གྲོང་ཁྱེར་དུ་སོང་བ་དང། འོངས་པ་རྣམས་རྒྱས་པར་སྨྲས་སོ། །དེ་ནས་རྒྱལ་པོ་ནོར་ཅན་གྱིས། འདི་ནི། ཤིན་ཏུ་སྟོབས་དང། བརྩོན་འགྲུས་  
དང། ཕ་རོལ་གནོན་པ་ཅན་ནོ། །ཞེས་བྱ་བར་རིག་ནས། རྒྱལ་པོའི་དབང་བསྐུར་བས་དབང་བསྐུར་རོ། །གཞོན་ནུ་ནོར་བཟང་གིས་བསམ་པ་གང་བདག་ཡིད་འཕྲོག་མ་དང་ལྷན་ཅིག་ཚོགས་  
པ་དང། རྒྱལ་སྲིད་ཀྱི་དབང་བསྐུར་བ་ཐོབ་པར་གྱུར་པ་འདི་ནི་སྔོན་བྱས་པའི་རྒྱུའི་ཁྱད་པར་ཡིན་གྱི། མ་ལ་ད་ཡང་བདག་གིས་སྦྱིན་པ་དག་ནི་གཏང། བསོད་ནམས་དག་ནི། བྱའོ་  
  
  
༄༅། །སྙམ་ནས། དེས་གླང་པོའི་ཁྱིམ་གྱི་གྲོང་ཁྱེར་དུ་ལོ་བཅུ་གཉིས་སུ་གཏན་པ་མེད་པའི་མཆོད་སྦྱིན་བྱས་སོ། །རྒྱལ་པོ་ཆེན་པོ། དེའི་ཚེ་དེའི་དུས་ན། གཞོན་ནུ་ནོར་བཟང་ཞེས་  
བྱ་བར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་ཉིད་དེའི་ཚེ་དེའི་དུས་ན་བྱང་ཆུབ་སེམས་དཔའི་སྤྱད་པ་སྤྱོད་པ་ན་རྒྱལ་པོ་ནོར་བཟང་ཞེས་བྱ་བར་གྱུར་ཏོ་།ངས་  
གང་ཡིད་འཕྲོག་མའི་ཕྱིར་སྟོབས་དང། བརྩོན་འགྲུས་དང། ཕ་རོལ་གནོན་པར་བསྟན་ནས། ལོ་བཅུ་གཉིས་སུ་གཏན་པ་མེད་པའི་མཆོད་སྦྱིན་བྱས་པ་དེས། ངས་བླ་ན་མེད་པ་ཡང་  
དག་པར་རྫོགས་པའི་བྱང་ཆུབ་མ་ཐོབ་མོད་ཀྱི། འོན་ཀྱང་སྦྱིན་པ་དེ་དང། བརྩོན་འགྲུས་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ། རྐྱེན་ཙམ་དང། ཚོགས་ཙམ་ཡིན་ནོ།།  
རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང། བསོད་ནམས་དག་བྱས་པ་གང་ཡིན་པ་དེ་ཉོན་ཅིག་  
རྒྱལ་པོ་ཆེན་པོ། སྔོན་བྱུང་བ། ཐམས་ཅད་ཅེས་བྱ་བའི་གྲོང་རྡལ་གྱི་གྲོང་ཁྱེར་ན། རྒྱལ་པོ་ཐམས་ཅད་ཀྱི་བཤེས་གཉེན་ཞེས་བྱ་བ་ཞིག་རྒྱལ་སྲིད་བྱེད་དུ་འཇུག་སྟེ། འབྱོར་པ་དང་  
རྒྱས་པ་དང། བདེ་བ་དང། ལོ་ལེགས་པ་དང། སྐྱེ་བོ་དང། མི་མང་པོས་རབ་ཏུ་གང་བ་ན། འཐབ་པ་དང། འཐབ་མོ་དང། ཁྲག་ཁྲུག་དང། འགྱེད་པ་རྣམས་རབ་ཏུ་ཞི་བ་ཞེས་  
  
  
ཞེས་བྱ་བའི་བར་གོང་མ་བཞིན་དུའོ། །དེ་དུས་གཞན་ཞིག་ན་བཙུན་མོ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་  
བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། དུས་གཞན་ཞིག་ན་བཙུན་མོ་སེམས་ཅན་དང་ལྡན་པར་གྱུར་ཏེ། དེ་ཟླ་བ་བརྒྱད་དམ། དགུ་འདས་ནས། ཁྱེའུ་  
གཟུགས་བཟང་བ། བལྟ་ན་སྡུག་པ། མཛེས་པ། པགས་པའི་མདོག་གསེར་འདྲ་བ། མགོ་གདུགས་ལྟར་འདུག་པ། དཔུང་པ་རིང་བ། དཔྲལ་བའི་དབྱེས་ཆེ་བ། སྨིན་མ་འཛར་བ། སྣའི་  
གཟེངས་མཐོ་བ་ཞེས་བྱ་བ་ནས་གནས་ལྔ་ལ་བྱང་བར་གྱུར་ཏོ་།ཞེས་བྱ་བའི་བར་གོང་མ་བཞིན་ནོ། །གཞོན་ནུ་ཐམས་ཅད་སྒྲོལ་དད་པ་བཟང། དགེ་བའི་བསམ་པ་ཅན། བདག་ལ་ཕན་པ་  
དང། གཞན་ལ་ཕན་པར་ཞུགས་པ། སྙིང་རྗེ་ཅན། བདག་ཉིད་ཆེན་པོ། ཆོས་འདོད་པ། སྐྱེ་རྒུ་རྣམས་ལ་བྱམས་པ། ཐམས་ཅད་སྦྱིན་པ་ཐམས་ཅད་གཏོང་བ། ཆགས་པ་མེད་པར་གཏོང་  
བ༑ གཏོང་བ་ཆེན་པོ་ལ་ཞུགས་པ་ཡིན་ནོ། །དེའི་གཏོང་བ་རྒྱ་ཆེན་པོ་ཐོས་ནས། དཔག་ཚད་བརྒྱ་ནས་ཀྱང་དོན་དུ་གཉེར་བའི་སྐྱེ་བོ་འོངས་ཏེ། ཐམས་ཅད་ཀྱང་ཡིད་ལ་རེ་བ་རྫོགས་པར་བྱས་ནས་  
གཏོང་ངོ། །དེ་ནས་རེ་ཞིག་ཅིག་ན། བྱང་ཆུབ་སེམས་དཔའ་ཤིང་རྟ་ནོར་བུ་དང། གསེར་དང། དངུལ་དང། རྡོ་རྗེ་དང། བཻ་ཌཱུརྱ་དང། སྤུག་དང། པདྨ་རཱ་ག་དང། ཨིནྡྲ་ནཱི་ལས་འབར་  
  
  
༄༅། །བར་བྱས་པ། ཙནྡན་ས་མཆོག་གི་སྙིང་པོ་ལས་བསྒྲུབས་པ། སེངྒེ་དང། སྟག་དང། གུང་གི་པགས་པས་གཡོགས་པ། རྟ་རླུང་གི་ཤུགས་ལྟར་མགྱོགས་པ་  
གསེར་དང། དངུལ་གྱི་དྲིལ་བུ་གཡེར་ཀའི་སྒྲ་འཁྲོལ་པ་བཞི་དང་ལྡན་པ་མཆོག་གི་ནང་དུ་ཞུགས་ནས། གྲོང་ཁྱེར་དམ་པ་ནས་སྐྱེད་མོས་ཚལ་དུ་མངོན་དུ་སོང་ངོ། །དེ་ནས་བྲམ་ཟེ་རིག་བྱེད་  
དང། རིག་བྱེད་ཀྱི་ཡན་ལག་ཤེས་པ་ཁ་ཅིག་གིས་ཐམས་ཅད་སྒྲོལ་མངོན་དུ་བསུ་ནས་སྨྲས་པ། རྒྱལ་རིགས་གཞོན་ནུ་ཁྱོད་རྒྱལ་བར་གྱུར་ཅིག་ཡང་སྨྲས་པ། ཁྱོད་ནི་འཇིག་རྟེན་  
ཐམས་ཅད་དུ། །ཐམས་ཅད་གཏོང་ཞེས་རྣམ་པར་གྲགས། །བྲམ་ཟེ་རྣམས་ལ་ཤིང་རྟ་འདི། །ཁྱོད་ཀྱིས་སྦྱིན་པར་གཏང་བའི་རིགས་།དེ་སྐད་ཅེས་སྨྲས་པ་དང། བྱང་ཆུབ་སེམས་  
དཔའ་ཐམས་ཅད་སྒྲོལ། ཤིང་རྟ་དེ་ལས་མྱུར་བ་མྱུར་བར་བབས་ཏེ་སྙིང་དགའ་བ་དང། མགུ་བ་དང། རབ་ཏུ་དགའ་བས་བྲམ་ཟེ་དེ་དག་ལ་ཤིང་རྟ་དེ་བྱིན་ནས་སྨྲས་པ། བདག་  
གིས་ཇི་ལྟར་བྲམ་ཟེ་ལ། །མཆོག་ཏུ་དགའ་བས་ཤིང་རྟ་བཏང། །དེ་བཞིན་བདག་གིས་སྲིད་པ་གསུམ། །བཏང་ནས་བྱང་ཆུབ་མཆོག་རེག་ཤོག།། །།འདུལ་བ་གཞི་  
བམ་པོ་ཞེ་དྲུག་པ། དེ་དུས་གཞན་ཞིག་ན། གླང་པོ་ཆེའི་མཆོག་རྒྱལ་སྲིད་འཕེལ་ཞེས་བྱ་བ། མེ་ཏོག་ཀུན་མུ་ད་དང། ཁ་བ་དང་དངུལ་དང། སྤྲིན་དཀར་པོ་ལྟ་བུའི་མདོག་ཅན་  
  
  
རྐང་ལག་ལེགས་པར་གནས་པ། གླང་པོ་ཆེ་ས་སྲུང་གི་བུ་ལྟར་འགྱིང་ཞིང་འགྲོ་བ། རང་བཞིན་གྱི་མཚན་མཆོག་གིས་བརྒྱན་པ། མཐོང་ན་བཀྲ་ཤིས་པ་  
ལ་ཞོན་ནས། ཤིན་ཏུ་སྡུག་པའི་བྲན་དང། མཛའ་བཤེས་དང། གཡོག་རྣམས་ཕྱི་བཞིན་འབྲང་ཞིང་ཟླ་བ་རྒྱུ་སྐར་གྱི་ཚོགས་ཀྱིས་ཡོངས་སུ་བསྐོར་བ་བཞིན་དུ་སོས་ཀའི་དུས་ལ་བབ་  
པས༑ ཤིང་རྣམས་མེ་ཏོག་ཁ་འབུས་ཤིང། ངང་པ་དང། ཁྲུང་ཁྲུང་དང། རྨ་བྱ་དང། ནེ་ཙོ་དང། རི་སྐེགས་དང། ཁུ་བྱུག་དང། ཤང་ཤང་ཏེའུ་སྒྲ་འབྱིན་པའི་ནགས་ཚལ་  
གྱི་སྐྱེད་མོས་ཚལ་གྱི་སར་སོང་བ་དང། དེ་ནས་ཕྱིར་རྒོལ་བས་རྦད་པའི་བྲམ་ཟེ་ཁ་ཅིག་གཞོན་ནུ་ཐམས་ཅད་སྒྲོལ་གྱི་དྲུང་དུ་རིངས་པ་རིངས་པར་འོངས་ནས། རྒྱལ་རིགས་གཞོན་ནུ་ཁྱོད་  
རྒྱལ་བར་གྱུར་ཅིག་ཅེས་སྨྲས་ནས། ཡང་སྨྲས་པ། ལྷ་མིན་ལྷར་བཅས་འཇིག་རྟེན་དུ། །ཁྱོད་ནི་ཐམས་ཅད་གཏོང་ཞེས་གྲགས། །ཁྱོད་ཀྱི་གླང་པོ་མཆོག་འདི་ནི། །བདག་ཅག་  
རྣམས་ལ་སྩལ་བའི་རིགས། །དེ་སྐད་ཅེས་སྨྲས་པ་དང། བྱང་ཆུབ་སེམས་དཔའ་གླང་པོའི་མཆོག་དེ་ལས་མྱུར་བ་མྱུར་བར་བབས་ནས། དགའ་བ་དང། མགུ་བ་དང། རབ་ཏུ་  
དགའ་བའི་ཡིད་ཀྱིས་དེ་དག་ལ་གླང་པོའི་མཆོག་དེ་བྱིན་ནས་སྨྲས་པ། བདག་གིས་ཇི་ལྟར་བྲམ་ཟེ་ལ། །མཆོག་ཏུ་དགའ་བས་གླང་ཆེན་བཏང། །དེ་བཞིན་བདག་གིས་སྲིད་པ་གསུམ།།  
  
  
༄༅། །བཏང་ནས་བྱང་ཆུབ་མཆོག་རེག་ཤོག་རྒྱལ་པོ་ཐམས་ཅད་ཀྱི་བཤེས་གཉེན་གྱིས། ཁྱོད་ཀྱི་སྲས་ཐམས་ཅད་སྒྲོལ་གྱིས་གླང་པོའི་མཆོག་རྒྱལ་སྲིད་འཕེལ་ཞེས་  
བྱ་བ་ཕྱིར་རྒོལ་བས་རྦད་པའི་བྲམ་ཟེ་རྣམས་ལ་སྦྱིན་ནོ། །ཞེས་ཐོས་སོ། །ཐོས་ནས་ཀྱང་རྒྱལ་པོ་ཐམས་ཅད་བཤེས་གཉེན་ཤིན་ཏུ་ཁྲོས། འཁྲུགས་ནས། གཞོན་ནུ་ཐམས་ཅད་  
སྒྲོལ་བཀུག་སྟེ་སྨྲས་པ། གཞོན་ནུ། ཁྱོད་ངའི་ཡུལ་ན་མ་འདུག་པར་སོང་ཞིག། དེ་ནས་གཞོན་ནུ་ཐམས་ཅད་སྒྲོལ་ཕས་སྤངས་པ་དང་བསམ་པ། བདག་གིས་བྱང་ཆུབ་ཀྱི་  
ཕྱིར་འབད་པ་བྱས་པ་དང། འཇིག་རྟེན་ཐམས་ཅད་རྗེས་སུ་གཟུང་བའི་ཕྱིར་བརྩོན་འགྲུས་ཀྱི་གོ་ཆ་བགོས་པས། གླང་པོ་ཆེན་པོ་དེ་ཡང་བཏང་སྟེ། དེ་བས་ཁྱིམ་ན་གནས་པས་  
ནི༑ ༑ཅི་ནུས་པར་ནི་སྦྱིན་པར་གཏང། །དཀའ་ཐུབ་གནས་སུ་བརྟེན་ནས་ནི། །ངེས་པར་མཆོག་དག་བྱ་བ་ཡིས། །བསླངས་ནས་མི་སྦྱིན་ཞེས་བྱ་བའི། །ཚིག་ནི་སྨྲ་བར་མི་ཕོད་ཀྱི། །  
དེ་བས་བདག་ནི་ཁྱིམ་སྤངས་ཏེ། །དཀའ་ཐུབ་གནས་སུ་རབ་ཏུ་འགྲོ་།བྱང་ཆུབ་སེམས་དཔའ་དེ་ལྟར་སྙིང་ལ་མནའ་མཐོ་བཅད་ནས་ཆུང་མ་རྒྱགས་སྦྱིན་མའི་དྲུང་དུ་སོང་སྟེ་  
དེ་དག་རྒྱས་པར་སྨྲས་སོ། །དེ་ནས་རྒྱགས་སྦྱིན་མས་ཐོས་མ་ཐག་ཏུ་སྡུག་པ་དང་བྲལ་བར་དོགས་པའི་སྙིང་གིས་ཐལ་མོ་སྦྱར་ཏེ་བྱང་ཆུབ་སེམས་དཔའ་ལ་སྨྲས་པ། རྗེའི་སྲས་  
  
  
བདག་ཀྱང་དཀའ་ཐུབ་ཀྱི་ནགས་སུ་མཆི་སྟེ། བདག་ནི། རྗེའི་སྲས་དང་བྲལ་ན། སྐད་ཅིག་ཙམ་ཡང་འཚོ་བར་རྔོ་མི་ཐོགས་ལགས་སོ། །དེ་ཅིའི་སླད་དུ་ཞེ་ན། ནམ་  
མཁའ་ཟླ་བས་སྟོངས་པར་གྱུར་པ་དང། །ཇི་ལྟར་ས་ནི་ལོ་ཏོག་གིས་སྟོངས་དང། །པདྨ་ཆུ་ཡིས་སྟོངས་པར་གྱུར་པ་ལྟར། །བུད་མེད་ཁྱིམ་ཐབ་ཀྱིས་སྟོངས་དེ་བཞིན་ནོ། །བྱང་ཆུབ་  
སེམས་དཔས་སྨྲས་པ། བདག་ཅག་མཐར་གདོན་མི་ཟ་བར་འབྲལ་བར་འགྱུར་ཏེ། འདི་ནི། འཇིག་རྟེན་གྱི་རང་བཞིན་ཡིན་ནོ། །ཁྱོད་ནི། བཟའ་བ་དང། བཏུང་བ་དང། མལ་ཆ་དང་  
བགོ་བ་མཆོག་ལ་གོམས་པས་ལུས་ཤིན་ཏུ་སྐྱིད་དེ་བ་ཡིན། དཀའ་ཐུབ་ཀྱི་ནགས་ན་ནི། རྩྭ་དང། ལོ་མ་བཏིང་བར་ནི། ཉལ། རྩྭ་དང་མེ་ཏོག་དང། འབྲས་བུ་ནི་ཟ། རྩྭ་དུར་  
བ་དང། ཟུག་རྔོ་དང། རྩྭ་དང། ཚེར་མས་གང་བའི་ས་ལ་ནི་རྒྱུ། ཡང་དང་ཡང་དུ་ཟ་གཅིག་པ་ལ་ནི་བརྟེན། བདག་ཉིད་སྐྱེ་བོ་ཐམས་ཅད་ལ་ནི། བརྟེན་དགོས། གློ་བུར་དུ་འོངས་  
པ་ཐམས་ཅད་མཆོད་སྦྱིན་ལ་ནི། འབོད་དགོས་ལ། དེ་ན་ཡང་གདོན་མི་ཟ་བར་ཅི་ནུས་ཀྱིས་སྦྱིན་པ་གཏོང་སྟེ། དེ་ལ་ཁྱོད་ཀྱིས་ཅུང་ཟད་ཀྱང་མི་འགྱོད་པར་བྱ་དགོས་སོ། །དེ་བས་ན། རེ་ཞིག་  
ད་དུང་ཡང་ལེགས་པར་སོམས་ཤིག་རྒྱགས་སྦྱིན་མས་སྨྲས་པ། རྗེའི་སྲས། བདག་རྡོ་ཅི་ཐོགས་ཀྱིས་རྗེའི་སྲས་ཀྱི་རྗེས་སུ་སྒྲུབ་ལགས་སོ། །བྱང་ཆུབ་སེམས་དཔས་སྨྲས་པ། གལ་ཏེ་  
  
  
༄༅། །དེ་ལྟ་ན། དམ་བཅས་པ་དེ་ཁྱོད་ཀྱིས་དྲན་པར་བྱོས་ཤིག་།དེ་ནས་བྱང་ཆུབ་སེམས་དཔའ་ཕའི་དྲུང་དུ་སོང་ནས་མགོ་བོས་ཕྱག་བྱས་ཏེ། ཡབ་ཅིག་བདག་གིས་  
སྦྱིན་པར་གླང་ཆེན་སྩལ། །ནོངས་པ་གང་ལགས་ས་བདག་བཟོད་པར་གསོལ། །བདག་ནི་གྲོང་ནས་དགོན་པར་མཆིས་ལགས་ཀྱི། །མི་ཡི་དབང་པོ་ཕྱག་མཛོད་སྟོངས་མ་གྱུར། །དེ་  
ནས་རྒྱལ་པོ་བུ་དང་བྲལ་བའི་སྡུག་བསྔལ་གྱིས་དབུགས་བརྣངས་ཏེ་སྐད་འདར་འདར་པོར་སྨྲས་པ། བུ། སྦྱིན་པའི་བློ་བོར་ལ་འདུག་ཅིག་།བྱང་ཆུབ་སེམས་དཔས་སྨྲས་པ། ས་ནི་རི་  
དང་བཅས་པར་ཡང། །གལ་ཏེ་ལྡོག་པར་འགྱུར་གདའ་ཡི། །ས་བདག་བདག་ནི་སྦྱིན་པ་ལས། །སེམས་ནི་ལྡོག་པར་མི་བགྱིད་དོ། །ཞེས་སྨྲས་ནས་སོང་ངོ། །དེ་ནས་བུ་དང། བྲན་མོ་  
དང། ཆུང་མ་དང་ལྷན་ཅིག་ཤིང་རྟའི་ནང་དུ་ཞུགས་ཏེ། གྲོང་ཁྱེར་དམ་པ་དེ་ནས་བྱུང་ནས་ཕོ་བྲང་འཁོར་གྱི་མི་དང། ཡུལ་མི་མྱ་ངན་བྱེད་པ་བརྒྱ་སྟོང་རྗེས་སུ་འབྲང་བཞིན་སོང་ངོ། །དེ་  
ནས་མི་ཞིག་གིས་དུ་ཞིང་སྨྲེ་སྔགས་འདོན་པའི་སྒྲ་དེ་ཡང་ཐོས་སྐྱེ་བོའི་ཚོགས་ཆེན་པོ་གྲོང་ཁྱེར་གྱི་སྒོར་བྱུང་བ་ཡང་མཐོང་ནས། མི་ཞིག་ལ་དྲིས་པ། ཀྱེ་ནང་རྗེ། སྐྱེ་བོའི་ཚོགས་ཆེན་  
པོ་ཆོ་ངེས་འདེབས་པ་འདི་རྒྱུ་ཅི་ལས་གྱུར། དེས་སྨྲས་པ། ཤེས་ལྡན་དག། ཅི། མི་ཤེས་སམ། འདི་ལྟར་མི་ཡི་དབང་པོས་ཉིད་ཀྱི་སྲས་པོ་ཆེ་བ་བཟང། །བརྟན་པའི་ངང་ཚུལ་  
  
  
།དེ་ནི་བུ་དང་ཆུང་མར་བཅས་ཏེ་ནགས་མཐར་ཆགས་པ་ལས། །ཕོ་བྲང་འཁོར་བ་རྣམས་འདུས་ཤིན་ཏུ་སྙིང་རྗེས་ཆོ་ངེས་འདེབས། །དེ་ནས་བྱང་ཆུབ་  
སེམས་དཔས་གྲོང་ཁྱེར་དམ་པ་དེ་ནས་བྱུང་བའི་ཕོ་བྲང་འཁོར་གྱི་མི་རྣམས་ལ་ཅི་རིགས་པར་མངོན་དུ་སོང་ནས་སྨྲས་པ། ཤེས་ལྡན་དག། སླར་དེངས་ཤིག། སླར་དེངས་ཤིག། འདི་  
ལྟར། ཤིན་ཏུ་ཡུན་རིང་པོ་ནས་སྡུག་པ་དང་འགྲོགས་པ་ཡང་མཇུག་ཏུ་གདོན་མི་ཟ་བར་འབྲལ་བའི་མཐའ་ཅན་དུ་འགྱུར་ཏེ། གཉེན་གྱི་སྐྱེ་བོ་དང་འགྲོགས་པ་ནི། ལམ་ཁའི་ངལ་བསོ་  
བའི་བསྟི་གནས་ཀྱི་ཤིང་དང་འདྲ་བས་གདོན་མི་ཟ་བར་སྡུག་པ་དང་བྲལ་བར་འགྱུར་རོ། །དེ་ཅིའི་ཕྱིར་ཞེ་ན། འཇིག་རྟེན་ཀུན་ན་སྐྱེ་བོ་དབང་མེད་དོ། །མཛའ་བ་རྣམས་དང་བྲལ་བར་འགྱུར་  
བསམ་ནས། །ཁྱོད་ཀྱིས་ས་སྟེང་འབད་པ་ཐམས་ཅད་ཀྱིས། །ཞི་ཕྱིར་བློ་གྲོས་མི་གཡོ་བརྟན་པར་གྱིས། །དེ་ནས་དཔག་ཚད་སུམ་བརྒྱ་འདས་པ་དང། བྱང་ཆུབ་སེམས་དཔའ་མཐོང་ནས་  
བྲམ་ཟེ་ཞིག་མངོན་དུ་འོངས་ཏེ་སྨྲས་པ། ཀྱེ་རྒྱལ་རིགས་གཞོན་ནུ་བདག་ནི། ཁྱོད་ཀྱི་ཡོན་ཏན་ཐོས་ནས་འདི་ནས་དཔག་ཚད་སུམ་བརྒྱ་ཙམ་གྱི་ཡུལ་ནས་འདིར་མཆིས་ལགས་ཀྱི། ཁྱོད་  
ཀྱིས་ཤིང་རྟ་མཆོག་འདིས་བདག་ངལ་བ་འབྲས་བུ་མཆིས་པར་བགྱི་བའི་རིགས་སོ། །དེ་ནས་རྒྱགས་སྦྱིན་མ་མི་བཟོད་པ་སྐྱེས་ནས། ཚིག་བརླང་པོས་བྲམ་ཟེ་དེ་ལ་སྨྲས་པ། ཨེ་མའོ་ནགས་  
  
  
༄༅། །ནའང་མི་དབང་སྲས་ལ་སློང་བ་གང། །བྲམ་ཟེ་འདི་ནི་ཤིན་ཏུ་བརྩེ་བ་མེད་པའི་བློ། །མི་དབང་སྲས་པོ་མི་དབང་དཔལ་ལས་ཉམས་གྱུར་པ། །འདི་ལ་འདིར་ནི་སྙིང་རྗེ་  
ཇིག་མི་སྐྱེའམ། །བྱང་ཆུབ་སེམས་དཔས་སྨྲས་པ། ཁྱོད་ཀྱིས་བྲམ་ཟེ་མ་སྤྱོ་ཞིག་དེ་ཅིའི་ཕྱིར་ཞེ་ན། རྒྱགས་སྦྱིན་གལ་ཏེ་ནོར་འདོད་ལེན་པ་འདི་དག་མེད་གྱུར་ན། །ཀུན་སྦྱིན་མེད་  
པར་མི་གང་ཞིག་གིས་ས་སྟེང་བྱང་ཆུབ་འཐོབ། །སྦྱིན་སོགས་ཕ་རོལ་ཕྱིན་དྲུག་ཚུལ་གྱིས་ཡོན་ཏན་མཆོག་ཅན་གྱི། །བྱང་ཆུབ་སེམས་དཔའ་རྣམས་ཀྱིས་ཀུན་མཁྱེན་ཉིད་མཆོག་  
རྟག་ཏུ་འཐོབ། །དེ་ནས་བྱང་ཆུབ་སེམས་དཔའ་མཆོག་ཏུ་དགའ་བས་ཡང་རྟ་དང་ལྡན་པའི་ཤིང་རྟ་དེ་བྲམ་ཟེ་དེ་ལ་བྱིན་ནས་སྨྲས་པ། བྲམ་ཟེ་སེར་སྣ་དྲི་མ་སེལ་བྱེད་པ། །ཤིང་རྟ་རབ་  
ཏུ་བྱིན་པ་འདི་ཡིས་འདིར། །བདག་ནི་དྲང་སྲོང་ཆེ་མཆོག་གིས་བསྐོར་བའི། །ཟག་མེད་ཆོས་ཀྱི་ཤིང་རྟ་ཆེ་བསྐོར་ཤོག་དེ་ནས་ཐམས་ཅད་སྒྲོལ་གྱིས་སྙིང་རབ་ཏུ་དགའ་བས་ཤིང་རྟའི་  
མཆོག་དེ་ཡང་བྲམ་ཟེ་ལ་བྱིན་ནས་གཞོན་ནུ་ནག་པོ་ཕྲག་པ་ལ་ཁྱེར། རྒྱགས་སྦྱིན་མ་ནི། གཞོན་ནུ་མ་དྲ་བ་ཅན་ཁྱེར་ནས་དཀའ་ཐུབ་ཀྱི་ནགས་ལོགས་སུ་ཆས་པ་དང། རིམ་གྱིས་དཀའ་  
ཐུབ་ཀྱི་ནགས་སུ་ཕྱིན་ཏོ། །དེ་ནས་ཐམས་ཅད་སྒྲོལ་དཀའ་ཐུབ་ཚལ་དེར་རང་གི་སྙིང་མགུ་བར་བྱེད་པའི་བརྟུལ་ཞུགས་བླངས་ཏེ་གནས་སོ། །ཇི་ཙམ་ན་རྒྱགས་སྦྱིན་མ་རྩ་བ་དང་འབྲས་བུའི་  
  
  
བྲམ་ཟེ་ཞིག་ཐམས་ཅད་སྒྲོལ་གྱི་དྲང་དུ་འོངས་ནས་སྨྲས་པ། རྒྱལ་རིགས་གཞོན་ནུ། ཁྱོད་རྒྱལ་བར་གྱུར་ཅིག་བདག་ཅག་བཀོལ་བ་མ་མཆིས་  
པས། །སྤར་ཤུགས་ལྷན་ཅིག་འཁྱམས་བགྱིད་ན། །དེ་ཡི་དོན་དུ་བུས་པ་གཉིས། །ཁྱོད་ཀྱིས་བདག་ལ་སྦྱིན་པའི་རིགས། །དེ་སྐད་ཅེས་སྨྲས་པ་དང། དེ་ནས་བྱང་ཆུབ་སེམས་དཔའ་  
ཐམས་ཅད་སྒྲོལ། བུ་སྡུག་པ་གཏོང་བ་ལ་ཆུང་ཞིག་སེམས་ཤིང་འདུག་པ་དང། དེ་ནས་བྲམ་ཟེ་དེས། བྱང་ཆུབ་སེམས་དཔའ་ཐམས་ཅད་སྒྲོལ་ལ་སྨྲས་པ། ཀྱེ་རྒྱལ་རིགས་གཞོན་  
ནུ། བདག་གིས་ཁྱོད་ཐམས་ཅད་སྟེར་བའོ་ཞེས་ཐོས་ན། འདི་ལྟར་ཁྱོད་ལ་བདག་གིས་བསླངས་པ་དེ་ལ་ཅི་ཞིག་དཔྱད་དུ་ཡོད། ཁྱོད་ནི་ཀུན་སྟེར་སྙིང་རྗེ་ཡི། །བདག་ཉིད་ཅན་དུ་ས་སྟེང་  
གྲགས། །ཇི་ལྟར་གྲགས་པ་དེ་བཞིན་དུ། །ཁྱོད་ཀྱིས་རྟག་ཏུ་བྱ་བའི་རིགས། །དེ་སྐད་ཅེས་སྨྲས་པ་དང། བྱང་ཆུབ་སེམས་དཔའ་ཐམས་ཅད་སྒྲོལ་གྱིས། བྲམ་ཟེ་དེ་ལ་སྨྲས་པ། ཀྱེ་  
བྲམ་ཟེ་ཆེན་པོ། རང་གི་སྲོག་ནི་བཏང་བ་ལའང། །ལན་འགའ་དཔྱོད་པ་མ་མྱོང་ན། །རང་གི་བུ་ནི་བཏང་བ་ལ། །བདག་བློ་གཞན་དུ་གྱུར་ཅི་སྨོས། །བྲམ་ཟེ་ཆེན་པོ། དེ་ལྟ་མོད་ཀྱི། བདག་  
གིས་ནགས་སུ་བསྐྱེད་པ་ཡི། །བུས་པ་འདི་གཉིས་ཡོངས་སྤངས་ན། །མ་དང་བྲལ་བའི་ཉོན་མོངས་པ། །འདི་དག་ཇི་ལྟར་གནས་སྙམ་མོད་།གཞོན་ནུ་ཤིན་ཏུ་བརྩེ་མེད་པས། །བུས་པ་  
  
  
༄༅། །བཏང་ལ་བདག་མིན་ཞེས། །ཁ་ཅིག་བདག་ལ་འཕྱར་འོང་གི་།བྲམ་ཟེ་བདག་ནི་ཁྲིད་ན་ལེགས། །དེ་ནས་བྲམ་ཟེ་དེས། ཐམས་ཅད་སྒྲོལ་ལ་སྨྲས་པ། ཀྱེ་རྒྱལ་  
རིགས་གཞོན་ནུ། རྒྱལ་པོ་ཆེན་པོའི་རིགས་སུ་སྐྱེས་པ། ས་འདི་ཐམས་ཅད་དུ་ཡོན་ཏན་གྲགས་པ། སྲོག་ཆགས་ཐམས་ཅད་ལ་སྙིང་བརྩེ་བས་བྱམས་པར་ཞུགས་པ། སྦྱིན་པ་  
དང། མཆོད་པ་དང། བཀུར་སྟིས་སྤོས་ཀྱི་གླང་པོ་ཆེ་ལྟ་བུ། དགེ་སྦྱོང་དང། བྲམ་ཟེ་དང། གློ་བུར་བའི་སྐྱེ་བོ་ལ་མཆོད་པར་བྱེད་པ། སྐྱེ་བོ་བཀྲེན་པ་དང། ཕོངས་པ་དང། མགོན་  
མེད་པ་དང། ལྟོགས་པ་ཡོངས་སུ་སྡུད་པ། ཐམས་ཅད་ཀྱི་རེ་བ་ཡོངས་སུ་རྫོགས་པར་བྱེད་པ། མཐོང་ན་དོན་ཡོད་པ། ཁྱོད་ཀྱིས་བདག་འོངས་པ་ནོམ་པ་མེད་པའམ། ལམ་གྱིས་དུབ་  
པ༑ འབྲས་བུ་མེད་པའམ། མཐོང་བ་དོན་མེད་པའམ། རེ་བ་དང། ཡུན་རིང་པོ་ནས་བརྣག་བརྣག་པའི་འདོད་པ་འབྲུ་འབྲས་བུ་མེད་པར་བྱ་བ་གང་ཡིན་པ་དེ་ནི། ཆ་མ་ཡིན་ཏེ། ཁྱོད་  
ཀྱིས། མེད་དོ། །ཞེས་བྱ་བའི་ཚིག་གིས་ཁོ་བོའི་ཡིད་ལ་རེ་བའི་ཀུན་ཏུ་རྟོག་པའི་རྟ་བཏབ་ན། མྱུར་དུ་ལྡོག་པར་འགྱུར་རོ། །དེ་བས་ན་ཁྱོད་ཀྱིས་བདག་གི་ཡིད་ལ་རེ་བ་ཡོངས་སུ་རྫོགས་  
པར་བྱས་ནས་གཏང་བའི་རིགས་སོ། །དེ་ཅིའི་ཕྱིར་ཞེ་ན། ཆུ་གཏེར་གོས་སུ་གྱོན་ཞིང་གཟའ་མིག་མཚུངས་མེད་པ། །རི་བོ་མཆོག་རྒྱས་ནུ་མར་ལྡན་པའི་རོ་སྟོད་ཅན། །གྲོང་ཁྱེར་  
  
  
མཆེ་བཟང་ཁྱོད་དང་མཚུངས་པའི་གཏོང་ཕོད་ཡོད་མ་ཡིན། །དེ་ནས་བྱང་ཆུབ་སེམས་དཔའ་ཐམས་ཅད་སྒྲོལ་གྱིས་བྲམ་ཟེའི་ཚིག་དེ་ཐོས་ནས། བུ་  
ལ་ཆགས་པའི་བློང་བས་འདི་དག་སེམས་པར་བྱེད་དེ། གལ་ཏེ་རེ་ཞིག་བུ་གཉིས་པོ། །བྲམ་ཟེར་བྱིན་ན་བུ་དང་ནི། །བྲལ་བ་ལས་བྱུང་སྡུག་བསྔལ་དག་བདག་དང་རྒྱགས་སྦྱིན་གྱིས་ཐོབ་  
འགྱུར། །འོན་ཀྱང་འདི་ལ་མི་བྱིན་ན། །བརྟུལ་ཞུགས་ལས་ཀྱང་ཉམས་འགྱུར་ཞིང། །བྲམ་ཟེ་འདི་ནི་ཚི་ཆད་དེ། །ཇི་ལྟར་འོངས་པ་བཞིན་དུ་འགྲོ། ཉིས་ན་བུ་བྲལ་ཉམ་ཐག་པའི། །མྱ་ངན་  
ས་སྟེང་བདག་གིས་བླངས། །དེ་བཞིན་མ་བྱས་དམ་བཅས་པ། །ཞིག་ཅིང་བརྟུལ་ཞུགས་ཉམས་པར་འགྱུར། །དེ་ནས་བྱང་ཆུབ་སེམས་དཔའ་ཐམས་ཅད་སྒྲོལ་གྱིས། སྡུག་པའི་བུ་གཉིས་ངེས་  
པར་གཏང་བར་ཆད་ནས་སྨྲས་པ། ཀྱེ་ཁོ་བོས། དཀའ་སྤྱད་བརྒྱ་ཡིས་འཇིག་རྟེན་སྡུག་བསྔལ་གྱི། །རྒྱ་མཚོ་ཆེན་པོས་སོ་སོར་འཇིགས་བྱེད་པ། །གཏིང་མི་དཔོག་པར་རབ་ཏུ་བྱིང་བ་དག་  
ཕ་རོལ་བརྒལ་ཕྱིར་ལམ་གྱི་ཟམ་སྟེགས་བཅའ། །ཟླ་བ་དྲི་མེད་ཉ་བའི་བཞིན་རས་ཅན། །མ་ཞུམ་ཁ་ནས་དེ་སྐད་ཚིག་སྨྲས་ནས་།མཆི་མ་རླན་ཆུས་མིག་ནི་གང་གྱུར་པའི། །བྱིས་པ་  
གཉིས་ནི་བྲམ་ཟེ་དེ་ལ་བྱིན། །ཡང་སྨྲས་པ། བུ་འདི་བྱིན་པའི་འབྲས་བུ་ནི། །རྒྱ་ཆེན་བདག་གིས་ཐོབ་གྱུར་ནས། །དེས་ནི་འཁོར་བའི་རྒྱ་མཚོ་ལས། །འཇིག་རྟེན་རྣམས་ནི་བསྒྲལ་བར་བྱ། །  
  
  
༄༅། །བུས་པ་གཞོན་ནུ་དག་བྱིན་མ་ཐག་ཏུ་ས་འདི་རྣམ་པ་དྲུག་ཏུ་གཡོས་སོ། །དེ་ནས་ས་གཡོས་པ་དེ། ཚལ་དེ་ན་གནས་པའི་དཀའ་ཐུབ་ཅན་རྣམས་དངངས་ནས་ཕན་ཚུན་  
སྨྲས་པ། ས་ནི་མི་བཟད་གཡོས་གྱུར་པ། །འདི་ནི་སུ་ཡི་མཐུ་ལྟས་ཡིན། །གང་གི་མཐུ་ནི་འདི་འདྲ་བ། །ཤིན་ཏུ་གསལ་བར་ཤེས་པར་བྱ། །དེ་ནས་གནས་འཇོག་དང་རུས་གཅིག་  
པ་རྒན་པོ་དཀའ་ཐུབ་ཅན། ལྟས་ཤེས་པ་ལ་མཁས་པ་གཞན་ཞིག་ཡོད་པ་དེས། དྲང་སྲོང་དེ་རྣམས་ལ་དོན་དེ་གོ་བར་བྱས་པ། གདོན་མི་ཟ་བར་དཀའ་ཐུབ་ཀྱི་ནགས་ན་འདུག་པའི་བུ་བྱིས་  
པ། འབྲས་བུ་དང་ཆུ་འཐུང་བ། ཡིད་དུ་འོང་བ། མིག་ཏུ་སྡུག་པར་བྱེད་པ་གཉིས། ཐམས་ཅད་སྒྲོལ་གྱིས་སྐྱེ་བོ་སྡུག་བསྔལ་གྱིས་ཉམ་ཐག་པ་ཡོངས་སུ་ཐར་པར་བྱ་བའི་ཕྱིར་སྤངས་ཏེ་  
དེས་ན། ས་གཡོས་པར་གྱུར་ཏོ། །དེ་ནས་བུས་པ་གཞོན་ནུ་དེ་གཉིས་ཀྱིས་ཕས་སྙིང་ནས་ཡོངས་སུ་བཏང་བའི་བློ་རིག་ནས། སྙིང་རྗེ་རྗེ་སྐད་དུ་དུ་ཞིང་ཐལ་མོ་གཉིས་སྦྱར་ནས་ཐམས་ཅད་  
སྒྲོལ་གྱི་རྐང་པ་གཉིས་ལ་གཏུགས་ཏེ་སྨྲས་པ། ཡབ་ཅིག་ཡུམ་ནི་མ་མཆིས་པར། །ཁྱོད་ནི་བདག་ཅག་སྩོལ་བཞེད་པ། །རེ་ཞིག་དེ་ནི་མཐོང་གྱུར་ནས། །དེ་ནས་བདག་ཅག་སྩལ་དུ་གསོལ། །  
དེ་ནས་བྱང་ཆུབ་སེམས་དཔའ་ཡིད་ལ་གཅགས་པའི་སྡུག་བསྔལ་གྱིས་ངོམ་ཟུམ་གནག་ཅིང། མཆི་མ་འཛག་བཞིན་དེ་གཉིས་ལ་འཁྱུད་ནས་སྨྲས་པ། བུ་དག། ང་ཡི་སྙིང་དུ་མི་སྡུག་མིན།།  
  
  
།འཇིག་རྟེན་ཀུན་ལ་ཕན་པའི་ཕྱིར། །ཡོན་ཏན་མཐོང་ནས་བཏང་བ་ཡིན། །ཅི་ནས་ང་ཡིས་བྱང་ཆུབ་མཆོག་ཞི་བ་རང་གིས་ཐོབ་ནས་ནི། །སྡུག་བསྔལ་རྒྱ་མཚོ་  
ལ་གནས་པའི། །རྟེན་མེད་འཇིག་རྟེན་རྣམས་བསྒྲལ་ལོ། །དེ་ནས་བུས་པ་གཞོན་ནུ་དེ་དག་གིས་ཕས་སྙིང་ནས་ཡོངས་སུ་བཏང་བའི་བློ་རིག་ནས། ཕའི་རྐང་པ་གཉིས་ལ་ཕྱག་འཚལ་ཏེ་ཐལ་མོ་  
སྦྱར་ནས་སྙིང་རྗེ་རྗེ་སྐད་དང། སྨ་བབ་པའི་ཚིག་གིས་དལ་བུས་སྨྲས་པ། གལ་ཏེ་ཁྱོད་ཀྱིས་ཐག་བཀུམ་ན། །མ་ལ་བདག་ཅག་གཉིས་ཀྱི་འཕྲིན། །ཁྱོད་ཀྱིས་བཟོད་པ་མཛོད་ཅིག་ཅེས། །ཡབ་  
ཅིག་ཁྱོད་ཀྱིས་གསུང་དུ་གསོལ། །ཡབ། གཞན་ཡང། བྱིས་པར་གྱུར་པས་བླ་མ་ཁྱོད་ལ་ནོངས་པ་བགྱིས་པ་གང། །གལ་ཏེ་ལ་ལར་ཐུགས་ལ་མི་འབབ་ཚིག་འགའ་སྨྲས་པའམ། །  
གུས་པར་མཉན་པས་ཡོངས་སུ་མཉེས་པ་ཉིད་དུ་མ་བགྱིས་པ། །དེ་ནི་བྱིས་པའི་ནོངས་པ་ལགས་ཞེས་བཟོད་པ་མཛད་དུ་གསོལ། །དེ་སྐད་ཅེས་སྨྲས་ནས། ཕ་ལ་ཕྱག་འཚལ་ཏེ་ལན་  
གསུམ་དུ་བསྐོར་བ་བྱས་ནས། མིག་མཆི་མས་གང་བཞིན་དུ་བླ་མ་ལ་སྨྲ་བར་ཡིད་ལ་ཆགས་པས་ཡང་དང་ཡང་ཕྱིར་ལྟ་ཞིང་བསྟི་གནས་དེ་ནས་བྱུང་སྟེ་སོང་ངོ། །དེ་ནས་བྱང་ཆུབ་སེམས་  
དཔའ་བྱིས་པ་གཞོན་ནུའི་ཚིག་ཤིན་ཏུ་སྙིང་རྗེར་རུང་བ་དེ་དག་གིས་སྙིང་བློང་ནས། ཡིད་ཀྱིས་བྱང་ཆུབ་ཏུ་སྨོན་ལམ་བཏབ་སྟེ་དཀའ་ཐུབ་ཀྱི་ཚལ་གྱི་ལོ་མའི་སྤྱིལ་བུར་ཞུགས་སོ། །བྱིས་  
  
  
༄༅། །པ་གཞོན་ནུ་དག་དོང་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཡང་རྣམ་པ་དྲུག་ཏུ་གཡོས་སོ་།ལྷ་སྟོང་ཕྲག་དུ་མ་ཡང་བར་སྣང་ལ་ཅ་ཅོ་དང་  
གཞའི་སྒྲ་འབྱིན་ཅིང། ཨེ་མའོ་རབ་སྦྱིན་བདག་ཉིད་ཆེ། །བུས་པ་འདི་གཉིས་བཏང་ནས་ཀྱང། །གང་གི་ཡིད་ནི་འགྱུར་མེད་པ། །དེ་ཡི་ངེས་པ་རྨད་གཅིག་གོ་དེ་ནས་རྒྱགས་སྦྱིན་མ་རྩ་བ་  
དང་འབྲས་བུ་རྣམས་ཁྱེར་ཏེ་བསྟི་གནས་ལོགས་སུ་ཆས་པ་ལས། ས་ཆེ་ཐང་དུ་གཡོས་པ་དེས་མྱུར་བ་ཁོ་ནར་བསྟི་གནས་དེ་ཉིད་དུ་སོང་བ་དང། ལྷ་གཞན་ཞིག་གིས་རྒྱགས་སྦྱིན་མ་བྱང་ཆུབ་  
སེམས་དཔའ་ཐམས་ཅད་ཐར་པར་བྱ་བར་བརྩོན་པ་བྱས་པའི་སྦྱིན་པའི་ཕ་རོལ་ཏུ་ཕྱིན་པའི་བར་ཆད་བྱེད་པར་འགྱུར་དུ་འོང་ངོ་།སྙམ་ནས། སེངྒེ་མོ་ཞིག་གི་གཟུགས་སུ་བསྒྱུར་ཏེ་ལམ་བཀག་  
ནས་འདུག་པ་དང། རྒྱགས་སྦྱིན་མས་རི་དྭགས་ཀྱི་རྒྱལ་པོའི་ཆུང་མ་དེ་ལ་སྨྲས་པ། རི་དྭགས་རྒྱལ་པོའི་ཆུང་མ་སྒེག་སྒེག་མ་།ཁོ་མོའི་ལམ་འདི་བཀག་ནས་ཅི་སྟེ་འདུག་ཇི་ལྟར་བདག་ནི་  
མི་འཕྱོ་ངེས་ཤེས་ན། །ལམ་ལས་ཟུར་ཏེ་མྱུར་དུ་འགྲོ་བར་གྱིས་།གཞན་ཡང། ཁྱོད་ཀྱང་རི་དྭགས་རྒྱལ་པོའི་ཆུང་མ་ལ། །བདག་ཀྱང་མི་ཡི་དབང་པོ་སེང་གེ་ཡི། །བཙུན་མོ་ཡིན་པས་ཆོས་  
ཀྱི་སྤུན་གྱུར་གྱི། །རི་དྭགས་རྒྱལ་མོས་བདག་གི་ལམ་ཕྱེ་ཞིག་དེ་སྐད་ཅེས་སྨྲས་པ་དང། ལྷ་སེང་གེའི་གཟུགས་སུ་བསྒྱུར་བ་དེ་ཡང་ལམ་དེ་ནས་ལོགས་ཤིག་ཏུ་སོང་ངོ། །དེ་ནས་  
  
  
ཡུད་ཙམ་ཞིག་བསམ་པ། ཇི་ལྟར་བར་སྣང་ལ་དུད་མོའི་སྒྲ་གྲགས་པ་དང། ཇི་ལྟར་ཡང་ཚལ་ན་གནས་པའི་ལྷ་རྣམས་མྱ་ངན་བྱེད་པའི་  
སྒྲ་གྲགས་པ་ལས་ན། གདོན་མི་ཟ་བར་བསྟི་གནས་སུ་མ་ལེགས་པ་ཞིག་བྱུང་བར་གྱུར་ཏོ། །སྙམ་ནས་སྨྲས་པ། ཇི་ལྟར་བདག་མིག་འགུལ་བ་དང། །ཇི་ལྟར་བྱ་སྐད་འབྱིན་པ་དང། །ཇི་ལྟར་བདག་  
ནི་དོགས་པ་ལས། །བུས་པ་དེ་གཉིས་བཏང་བར་ངེས། །ཇི་ལྟར་ས་འདི་གཡོས་པ་ལས། །བདག་གི་སྙིང་ནི་འདར་བ་དང། །ཇི་ལྟར་ལུས་ཀྱང་རྨྱ་བ་ལས། །བུས་པ་དེ་གཉིས་བཏང་བར་ངེས། །ཞེས་དེ་ལྟ་  
བུའི་མི་ལེགས་པ་བརྒྱ་སྟོང་དག་སེམས་ཤིང་བསྟི་གནས་སུ་སོང་ནས་བསྟི་གནས་སུ་ཞུགས་ཏེ་མི་དགའ་བཞིན་བལྟས་ན། བུ་དེ་གཉིས་མ་མཐོང་ནས། དེ་ནས་རྨོངས་ཤིང་སྙིང་འདར་ནས། བསྟི་  
གནས་ཀྱི་གཞི་དེའི་རྗེས་བཞིན་དུ་སེམས་ཏེ། ཕྱོགས་འདི་ན་ནི། གཞོན་ནུ་ནག་པོ་སྲིང་མོ་དང་ལྷན་ཅིག་རི་དྭགས་ཀྱི་ཕྲུ་གུ་དང་རྟག་ཏུ་རྩེ་རྩེ། འདི་ནི། དེ་གཉིས་ཀྱི་ས་རྡུལ་ལས་བྱས་པའི་ཁྱིམ་ཡིན་  
འདི་ནི། དེ་གཉིས་ཀྱི་རྩེ་མོའི་ཆ་བྱད་ཡིན་ན། དེ་གཉིས་ནི། མི་སྣང་ན། གལ་ཏེ་ཞིག་ན་བདག་གིས་མ་མཐོང་གི་ལོ་མའི་སྤྱིལ་བུར་ཞུགས་ནས་ཉལ་ལྟར་སྲིད་དམ་སྙམ་དུ་དེ་ལྟར་སྙིང་ལ་རེ་  
ཞིང་བུ་མཐོང་བར་འདོད་པས། རྩ་བ་དང། འབྲས་བུ་ཕྱོགས་གཅིག་ཏུ་བཞག་ནས། མིག་མཆི་མས་གང་བཞིན་དུ་ཁྱིམ་ཐབ་ཀྱི་རྐང་པ་གཉིས་ལ་གཏུགས་ཏེ་སྨྲས་པ། རྗེའི་སྲས། ཁྱེའུ་དང་  
  
  
༄༅། །བུ་མོ་གཉིས་གང་དུ་མཆིས། ཐམས་ཅད་སྒྲོལ་གྱིས་སྨྲས་པ། ཁོ་བོའི་དྲུང་དུ་བྲམ་ཟེ་ཞིག་རེ་བས་ཡང་དག་འོངས་གྱུར་ནས། །བུས་པ་དེ་གཉིས་དེ་ལ་བྱིན། །དེ་ལ་  
རྗེས་སུ་ཡི་རང་རིགས། །དེ་སྐད་ཅེས་སྨྲས་པ་དང། རྒྱགས་སྦྱིན་མ་རི་དྭགས་མོ་མདའ་དུག་ཅན་ཞིག་གིས་ཕོག་པ་བཞིན་དུ་ས་ལ་འགྱེལ་ནས། ཉ་ཆུའི་གནས་ནས་བྱུང་བ་བཞིན་དུ་ནི་  
འགྲེ་ལྡོག་པར་བྱེད། ཀྲུང་ཀྲུང་བུ་སྟོར་བ་བཞིན་དུ་ནི། སྙིང་རྗེ་རྗེ་སྐད་དུ་ངུ། བ་བེའུ་ཤི་བ་བཞིན་དུ་ནི། འབའི་སྒྲ་ཚོགས་འདོན་ཅིང་སྨྲས་པ། པདྨ་གཞོན་ནུ་ལྟ་བུའི་བྱད་བཞིན་ཅན། །  
ལག་པ་པདྨའི་འདབ་ལྟར་གཞོན་ཤ་ཅན། །བདག་གི་བུ་གཉིས་སྡུག་བསྔལ་མ་མྱོང་བ། །འགྲོ་བ་གང་དུ་སོང་ནས་སྡུག་བསྔལ་གྱུར་།རི་དྭགས་བུ་ལྟར་དྲང་ཞིང་རི་དྭགས་མིག་རི་དྭགས་  
ལྷན་ཅིག་བསྟི་གནས་དགའ་དགའ་ན། །དེ་རིང་བདག་གི་བུ་གཉིས་ཇི་ལྟ་བུར། །གཞན་གྱི་དབང་གིས་དོང་ཞིང་སྡུག་བསྔལ་གྱུར། །མིག་ནི་མཆི་མས་གང་བའི་མིག་གིས་ནི། །སྙིང་རྗེས་དུ་བ་ཤིན་ཏུ་  
སྡུག་བསྔལ་བ། །དེ་རིང་བདག་གིས་ལེགས་པར་མ་མཐོང་བས། །སྐྱེ་བོ་བཀྲེན་པའི་ནང་ན་སྡུག་པས་འཚོ། །དེ་གཉིས་བདག་གི་པང་ནས་བསྐྱེད་བསྐྱེད་པ། །ཟས་སུ་རྩ་བ་མེ་ཏོག་འབྲས་བུ་ཟ། །བཟོད་  
དང་གནམ་པས་བླ་མ་བརྟག་དཀའ་བ། །བདག་གི་བུ་གཉིས་ཤིན་ཏུ་སྡུག་བསྔལ་ལོ། དེ་གཉིས་མ་དང་ཉེ་དུ་བྲལ་བ་དང། །རྩ་ལག་རྣམས་ཀྱིས་གཟུ་ལུམ་སྤངས་པ་ལས། །སྐྱེ་བོ་སྡིག་ཅན་ངན་དང་  
  
  
།བདག་གི་བུ་གཉིས་ཤིན་ཏུ་སྡུག་བསྔལ་ལོ་།སྐོམ་ཞིང་བཀྲེས་པས་བདག་ཉིད་རྟག་གདུངས་ན། །དེ་གཉིས་ཡིད་དབང་གིས་འགྲོ་བར་འགྱུར། །བྲན་དུ་གྱུར་པས་གདོན་མི་ཟ་  
བར་ནི། །དེ་གཉིས་ཉམ་ཐག་སྡུག་བསྔལ་ཡོངས་སུ་གཟིར། །བདག་གིས་ངེས་པར་ཚེ་རབས་གཞན་དག་ཏུ། །སྲོག་ཆགས་སྡུག་པ་བརྒྱ་དང་བྲལ་བ་ཡི། །སྡིག་ལས་ཤིན་ཏུ་མི་བཟད་འདིར་བྱས་པ་  
དེས་ན་བ་བེའུ་མེད་བཞིན་ཆོ་ངེས་འདེབས། །བདེན་ཚིག་གང་གིས་བདག་ནི་རྟག་ཏུ་ཡང། །སེམས་ཅན་ཀུན་ལ་ཡིད་ནི་མཉམ་གྱུར་པ། །བདེན་ཚིག་དེས་ནི་བདག་གི་བུ་གཉིས་པོ། །བྲན་དུ་གྱུར་པ་ལས་  
ནི་ཐར་ཕར་ཤོག་རྒྱགས་སྦྱིན་མས་བུས་པ་གཞོན་ནུ་དེ་དག་གིས་བསྐྱེད་ཅིང་བསྲིངས་པའི་ཤིང་གང་ཡིན་པ་དེ་དག་ལོ་མ་ཐིབ་བེ་འདུག་པར་མཐོང་ནས། སྙིང་དུ་སྡུག་ནས་འཁྱུད་དེ་སྨྲས་པ། བུས་  
པས་རིལ་བ་ཆུང་ངུས་ཆུ་བཅུས་པའི། །ལོ་མ་རྣམས་ལས་ཐིགས་པ་འཛག་པ་ཡི། །ལྗོན་ཤིང་རྣམས་ནི་སེམས་དང་བཅས་པ་བཞིན། །བུས་པ་ནུ་ཞོ་མ་བླུད་ལྟ་བུར་ངུ། །ཡང་བུས་པ་གཞོན་ནུ་དེ་  
གཉིས་དང་རྩེ་རྩེ་བའི་རི་དྭགས་ཀྱི་ཕྲུ་གུ་བསྟི་གནས་ན་འདུག་པ་རྣམས་མཐོང་ནས་མི་དགའ་སྟེ། སྙིང་རྗེ་རྗེ་སྐད་ཀྱི་ཚིག་གིས་དལ་བུས་སྨྲས་པ། དེ་ཡི་ནེའུ་ཟླ་མཐོང་བར་འདོད་པ་གང། །གནས་སུ་  
མ་ཚུགས་མཚོན་ཅིང་ཚོལ་བྱེད་པ། །རི་དྭགས་ཕྲུ་གུ་རྒྱུ་བ་འདི་དག་ཀྱང། །བདག་གི་སྡུག་བསྔལ་མི་ཆུང་གཞན་ཡིན་ནོ། །དེ་ནས་བུས་པ་གཞོན་ནུ་དེ་དག་ལམ་གང་ནས་དོང་བའི་ལམ་དེ་རྗེས་བཅད་  
  
  
༄༅། །དང། བུས་པ་གཞོན་ནུ་དེ་གཉིས་ཀྱི་རྗེས་དྲང་པོར་མ་བྱུང་གི་གྱ་གྱུས་གང་བར་མཐོང་ནས་ལྷགས་པར་ཡང་སྡུག་བསྔལ་གྱིས་གདུངས་ནས་སྨྲས་པ། ཇི་ལྟར་འཐེན་  
པའི་རྗེས་བྱུང་དང། །ལ་ལར་མྱུར་དུ་སོང་བ་ལས། །བརྡེགས་ཏེ་ཁྲིད་པར་གདོན་མི་ཟ། །ཀྱེ་མ་བྲམ་ཟེ་བརྩེ་མེད་མཆོག་མགུལ་ནི་དབུགས་ཀྱིས་བརྫངས་ཤིང་སྐད་ཀྱང་འཛེར། །མ་མཆུ་  
མཛེས་པ་འདར་ཞིང་བདག་གི་བུ། །རི་དྭགས་བཞིན་དུ་མིག་ཀྱང་རིག་རིག་སྟེ། །རྐང་པ་འཇམ་པོས་ཇི་ལྟར་སོང་ཞིག་གུ། དེ་ནས་བྱང་ཆུབ་སེམས་དཔས་དེ་དེ་ལྟར་སྨྲེ་སྔགས་འདོན་པའི་བདག་  
ཉིད་དེ་མཐོང་ནས། མི་རྟག་པ་ཉིད་དང་ལྡན་པའི་ཚིག་དེ་དང་དེ་དག་གིས་རྣམ་གྲངས་མང་པོར་གོ་བར་བྱས་ནས་སྨྲས་པ། ཁོ་བོས་བུ་གཉིས་གྲགས་པ་ཡིས། །བཏང་བ་མ་ཡིན་སྡང་བས་མིན། །  
སེམས་ཅན་ཀུན་ལ་ཕན་དོན་དུ། །གཏང་བར་དཀའ་བའི་བུ་དེ་བཏང་།མཆོག་ཏུ་གཏང་དཀའི་བདག་ཉིད་དང། །བུ་ནོར་ཆུང་མ་རྣམས་བཏང་ནས། །སེམས་དཔའ་ཆེན་པོས་ཚུལ་བཞིན་དུ། །  
བྱང་ཆུབ་མཆོག་ནི་ཐོབ་པར་འགྱུར། །རྒྱགས་སྦྱིན་བདག་གིས་གཏོང་བ་ལ་བརྟན་གཏང་དཀའ་བའི། །བུས་པ་དེ་གཉིས་འཇིག་རྟེན་ཐར་པའི་དོན་དུ་བཏང། །བདག་དང་ཆུང་མ་བཞོན་དང་ནོར་  
ཡང་བཏང་བྱས་ཏེ། །ཀུན་ལ་ཐམས་ཅད་གཏང་བའི་བློ་གྲོས་ང་ལ་ཡོད། །དེ་ནས་རྒྱགས་སྦྱིན་མས་སེམས་བརྟན་ཏེ་བྱང་ཆུབ་སེམས་དཔའ་ལ་སྨྲས་པ། ཁྱོད་ལ་བར་ཆད་མི་བགྱིད་ཀྱི། །ཁྱོད་བློ་  
  
  
གལ་ཏེ་བདག་ཀྱང་སྩོལ་བཞེད་ན་།དོགས་པ་མེད་པར་བདག་སྩོལ་ཅིག་གཞན་ཡང། དཔའ་བོ་གང་ཕྱིར་ཉིད་ཀྱི་ཕྱིར། །སྡུག་པས་ཆགས་པ་བཏང་བ་ཡི། །  
དོན་དེ་མྱུར་དུ་ཐོབ་ནས་ནི། །སྲིད་ལས་འགྲོ་བ་བསྒྲལ་བར་མཛོད་།དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས། བྱང་ཆུབ་སེམས་དཔའ་དང་རྒྱགས་སྦྱིན་མ་བརྩོན་འགྲུས་ཤིན་ཏུ་རྨད་དུ་བྱུང་  
བ་དང། ཤིན་ཏུ་བྱ་དཀའ་བར་རིགས་ནས་སུམ་ཅུ་རྩ་གསུམ་པའི་ཚོགས་ཀྱིས་ཡོངས་སུ་བསྐོར་ཏེ་སྟེང་གི་ནམ་མཁའ་ལས་བསྟི་གནས་དེར་ལྷགས་ནས་སྣང་བ་རྒྱ་ཆེན་པོས་ནགས་དེ་གསལ་  
བར་བྱས་ཏེ། ནམ་མཁའ་ལ་འདུག་བཞིན་དུ་བྱང་ཆུབ་སེམས་དཔའ་ལ་སྨྲས་པ། འདི་ལྟར་འཇིག་རྟེན་རྨོངས་པ་བློ་ངན་གཞུང་གིས་བཅིངས་པའི་བློ་གྲོས་ཅན། །ལོངས་སྤྱོད་ལ་ཆགས་སྙིང་གི་  
ཞགས་པ་བུ་ཡིས་བཅིངས་པའི་ནང་ན་ཡང། །ཁྱབ་བདག་ཁྱོད་གཅིག་ཆགས་པ་མེད་པས་དགའ་བ་བསྐྱེད་པའི་བུ་གཏོང་བས། །ངེས་པར་གོ་འཕང་བདེ་དང་ཞི་བ་དྲི་མེད་རྒ་བ་མེད་པ་འཐོབ། །དེ་  
སྐད་ཅེས་བྱང་ཆུབ་སེམས་དཔའ་སྤྲོ་བ་བསྐྱེད་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ། འདི་གཅིག་པུ་གཡོག་དང་བྲལ་ན་ཉོན་མོངས་པར་འགྱུར་གྱི། མ་ལ་བདག་གིས་རྒྱགས་སྦྱིན་མ་བསླང་  
ངོ༑ ༑སྙམ་ནས་བྲམ་ཟེའི་ཆ་བྱད་དུ་བསྒྱུར་ཏེ་བྱང་ཆུབ་སེམས་དཔའི་དྲུང་དུ་སོང་ནས། ཡང་བྱང་ཆུབ་སེམས་དཔའ་ལ་སྨྲས་པ་ཡན་ལག་ཀུན་བཟང་ཁྱིམ་ཐབ་ལས། །འཕྱོ་བ་མེད་ཅིང་སྙིང་ཉེ་བ། །  
  
  
༄༅། །རིགས་ན་བསྔགས་པའི་སྲིང་མོ་འདི། །བདག་ལ་བྲན་མོའི་དོན་དུ་སྩོལ། །དེ་ནས་རྒྱགས་སྦྱིན་མ་མི་བཟོད་པ་སྐྱེས་ནས། བྲམ་ཟེ་ལ་སྨྲས་པ། ངོ་ཚ་མེད་ཅིང་བརྐམ་པ་  
ཁྱོད། །འདི་ན་བྲམ་ཟེ་ཐ་ཤལ་ཏེ། །ཁྱོད་ལྟ་འཕྱོན་མ་མི་བྱེད་ཅིང། །དམ་ཆོས་དགའ་བ་ང་འདོད་དམ། །དེ་ནས་བྱང་ཆུབ་སེམས་དཔའ་ཐམས་ཅད་སྒྲོལ། སྙིང་རྗེ་དང་ལྡན་པའི་སྙིང་གིས་  
རྒྱགས་སྦྱིན་མ་ལ་བརྟག་པར་བརྩམས་པ་དང། དེ་ནས་རྒྱགས་སྦྱིན་མས་བྱང་ཆུབ་སེམས་དཔའ་ལ་སྨྲས་པ། བདག་ནི་བདག་ལ་གཡར་ངན་མེད། །དེ་བཞིན་བདག་ལ་ལྟ་མ་ལགས། །  
གཅིག་པུ་ཇི་ལྟར་བཞུགས་འགྱུར་ཞེས། །དེ་ལྟར་ཁྱོད་སླད་གཡར་ངན་བགྱིད། །དེ་ནས་བྱང་ཆུབ་སེམས་དཔས་རྒྱགས་སྦྱིན་མ་ལ་སྨྲས་པ་གོ་འཕང་མི་བཟད་མྱ་ངན་མེད་པ་ཚོལ་བདག་  
ལ། །ས་སྟེང་འདིར་ནི་རྒྱགས་སྦྱིན་མྱ་ངན་བྱ་མི་དགོས། །ཁྱོད་ནི་མྱ་ངན་མེད་པར་བྲམ་ཟེ་འདི་རྗེས་འབྲོངས། །བདག་ནི་རི་དྭགས་འཆི་བ་བཞིན་དུ་བསྟི་གནས་འཐེན། །དེ་སྐད་ཅེས་སྨྲས་  
པ་དང། དགའ་བ་དང། མགུ་བ་དང། ཡིད་རབ་ཏུ་དགའ་བས་བསམ་པ་དང། སྦྱིན་པ་འདི་ནི་ནགས་ཚལ་འདིར། །བདག་གི་སྦྱིན་པ་ཐ་མ་ཡིན། །རྒྱགས་སྦྱིན་འདི་ཡང་ཡོངས་བཏང་ནས། །  
ཡོངས་སུ་བཟུང་བ་མེད་པར་འགྱུར། །སྙམ་དུ་རིག་ནས། རྒྱགས་སྦྱིན་མ་ལག་པ་ནས་བཟུང་སྟེ་བྲམ་ཟེ་དེ་ལ་སྨྲས་པ། བདག་གི་མཆིས་བྲང་སྡུག་པ་འདི། །སྙིང་ནས་སྙིང་ཉེ་བསྒོ་བ་ཉན། །ཡ་  
  
  
།བྲམ་ཟེ་མཆོག་ཁྱོད་བཞེས་སུ་གསོལ། །དེ་ནས་མཆེ་བ་བཟང་པོ་ཡི། །ཆུང་མ་བྱང་ཆུབ་འདོད་ཕྱིར་བཏང། །ཆུ་ལ་གྲུ་ནི་ཇི་ལྟ་བར། །ས་ནི་མཐའ་དག་རྣམ་དྲུག་  
གཡོས། །དེ་ནས་རྒྱགས་སྦྱིན་མ་བྲམ་ཟེའི་དབང་དུ་གྱུར་ཏེ། ཁྱོད་དང། བུ་དང། བུ་མོ་དང་བྲལ་བའི་སྡུག་བསྔལ་གྱིས་ཉམ་ཐག་ནས་དབུགས་བརྫངས་པས་སྒྲ་ངར་ངར་པོར་འགག་བཞིན་འདི་སྐད་  
ཅེས་སྨྲས་སོ། །བདག་གིས་ཚེ་རབས་སྔ་མ་ལ། །ཅི་འདྲ་བ་ཡི་ལས་ངན་བྱས། །དེ་ནས་བ་བེའུ་ཤི་བ་བཞིན། །སྐྱེ་བོ་མེད་པའི་ནགས་ནང་དུ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བྲམ་ཟེའི་  
ཆ་བྱད་མི་སྣང་བར་བྱས་ཏེ་རང་བཞིན་གྱི་ཆ་བྱད་དུ་གནས་ནས་རྒྱགས་སྦྱིན་མ་ལ་སྨྲས་པ། སྐལ་བཟང་བདག་ནི་བྲམ་ཟེ་མ་ཡིན་མི་ཡང་མ་ཡིན་གྱི། །བདག་ནི་ལྷ་ཡི་དབང་པོ་བརྒྱ་བྱིན་ལྷ་མིན་  
འཇོམས་བྱེད་དེ། །ཁྱོད་ཀྱི་འདུལ་བ་མཆོག་ཏུ་གྱུར་པ་འདི་ཡིས་བདག་མགུ་ཡི། །བདག་ལས་དམ་པ་གང་ཞིག་འདོད་པ་དེ་འདིར་སྨྲ་བར་གྱིས་།དེ་ནས་དེའི་ཚིག་གིས་རྒྱགས་སྦྱིན་མ་ཡིད་བདེ་བ་  
སྐྱེས་ནས་བརྒྱ་བྱིན་ལ་ཕྱག་འཚལ་ནས་སྨྲས་པ། སྤྱན་སྟོང་ལྡན་པ་བདག་གི་བུ། །བྲན་གྱུར་པ་ལས་ཐར་མཛད་ཅིང། །མེས་པོའི་དྲུང་དུ་ཕྱིན་པར་ཡང། །སུམ་ཅུ་རྩ་གསུམ་བདག་པོས་མཛོད། །  
དེ་སྐད་ཅེས་སྨྲས་ནས། ཡང་དབང་པོ་ཆེན་པོ་བསྟི་གནས་སུ་ཞུགས་ནས་བྱང་ཆུབ་སེམས་དཔའི་དྲུང་དུ་སོང་སྟེ། རྒྱགས་སྦྱིན་མ་ལག་པ་གཡོན་པ་ནས་བ་ཟུང་ནས་བྱང་ཆུབ་སེམས་དཔའ་ལ་སྨྲས་  
  
  
༄༅། །པ༑ བདག་གིས་ཁྱོད་ལ་རྒྱགས་སྦྱིན་འདི། །གཡོག་གི་ཕྱིར་ནི་སྦྱིན་པར་བྱ། །ཁྱོད་ཀྱིས་སུ་ལའང་མ་སྦྱིན་ཅིག་བཞག་པ་བྱིན་ན་སྨད་པར་འགྱུར། །དེ་ནས་ལྷ་རྣམས་ཀྱི་  
དབང་པོ་བརྒྱ་བྱིན་གྱིས། བྲམ་ཟེ་ཁྱེའུ་དང། བུ་མོ་ཁྱེར་བ་དེ་ཇི་ལྟར་གྲོང་ཁྱེར་གཞན་ཞིག་ཡིན་ནོ། །སྙམ་ནས་གྲོང་ཁྱེར་དེ་ཉིད་དུ་སོང་ནས། བུས་པ་གཞོན་ནུ་དེ་དག་བཙོང་བར་བརྩམས་  
པ་དེ་ལྟ་བུར་རྨོངས་པར་བྱས་སོ། །ཇི་ཙམ་ན་བློན་པོ་རྣམས་ཀྱིས་མཐོང་ནས་རྒྱལ་པོ་ལ་སྨྲས་པ། ལྷ། ཁྱོད་ཀྱི་དཔོན་པོ་ནག་པོ་དང། །དྲ་བ་ཅན་དང་དེ་གཉིས་ནི། །བྲམ་ཟེ་ཤིན་ཏུ་མ་རུངས་པས། །  
གྲོང་ཁྱེར་མཆོག་འདིར་འཚོང་ཞིང་མཆིས། །དེ་སྐད་ཐོས་ནས་རྒྱལ་པོ་དེ་སེམས་མི་དགའ་ནས་སྨྲས་པ། གཞོན་ནུ་གཉིས་མྱུར་དུ་སྟོན་ཅིག་བློན་པོ་རྣམས་ཀྱིས་སྐད་ཕྱུང་བ་དང། གྲོང་ཁྱེར་བ་  
རྣམས་མྱུར་དུ་རྒྱལ་པོའི་དྲུང་དུ་ཉེ་བར་ལྷགས་སོ། །ཇི་ཙམ་ན་བློན་པོ་གཞན་ཞིག་གིས། རྒྱལ་པོའི་དྲུང་དུ་ཁྲིད་པ་དང། མི་ཡི་དབང་པོ་མངོན་ཕྱོགས་ཁྲིད་པའི་ཚ་བོ་གོས་མེད་ཅིང། །ལུས་རྦེག་དྲི་མ་  
ཅན་གྱི་ལུས་དེ་དེ་ཡིས་མཐོང་ནས་ནི། །མོད་ལ་སེང་གེའི་ཁྲི་ལས་ས་ཡི་སྟེང་དུ་ལྷུང་གྱུར་ཏེ། །ཕོ་བྲང་འཁོར་མི་བློན་ཚོགས་བུད་མེད་དག་ཀྱང་དུ་བར་གྱུར། །དེ་ནས་རྒྱལ་པོས་བློན་པོ་རྣམས་ལ་སྨྲས་  
པ༑ གང་ཞིག་ནགས་ན་གནས་ན་ཡང། །སྦྱིན་ལ་མངོན་པར་དགའ་བའི་ཡིད། །མིག་བཟང་དེ་ནི་མྱུར་དུ་འདིར། །ཆུང་མ་དང་བཅས་དགུག་པར་གྱིས། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་  
  
  
སོང་ངོ། །ཕྱི་ཞིག་ན་རྒྱལ་པོ་ཐམས་ཅད་བཤེས་གཉེན་ཤི་བ་དང་བྲམ་ཟེ་དང། བློན་པོ་དང། གྲོང་མི་དང། ཡུལ་མི་རྣམས་ལྷན་ཅིག་ཏུ་  
བསྟི་གནས་དེར་སོང་ནས་བྱང་ཆུབ་སེམས་དཔའ་ལ་གསོལ་བ་བཏབ་སྟེ་རང་གི་གྲོང་ཁྱེར་དུ་བོས་ནས་རྒྱལ་པོར་བཅུག་གོ། དེ་ནས་རྒྱལ་པོ་ཐམས་ཅད་སྒྲོལ་ཐམས་ཅད་གཏོང་ཞེས་བྱ་བར་གྱུར་ཏོ། །དེས་  
དགེ་སྦྱོང་དང། བྲམ་ཟེ་དང། བཀྲེན་པ་དང། ཕོངས་པ་དང་མཛའ་བོ་དང། ཉེ་དུ་དང། གཉེན་གཤེས་དང། ཞོ་ཤས་འཚོ་བ་རྣམས་ལ་སྦྱིན་པ་རྣམ་པ་དུ་མ་དག་སྦྱིན་ནས་ཚིགས་སུ་བཅད་དེ་སྨྲས་པ་  
བྱང་ཆུབ་དོན་དུ་གཉེར་བ་ཡིས། །རྒྱལ་རིགས་བྲམ་ཟེ་རྗེའུ་རིགས་དང། །དམངས་རིགས་གདོལ་པ་གཡུང་པོ་ལའང། །འཇིགས་པ་མེད་པར་སྦྱིན་པ་བཏང། །གསེར་དང་དངུལ་དང་བ་ལང་དང། །རྟ་དང་  
ནོར་བུའི་རྣ་རྒྱན་དང། །དེ་བཞིན་ལས་དག་བྱེད་པའི་བྲན། །ཚུལ་ཁྲིམས་ཕུན་སུམ་ཚོགས་ལ་སྦྱིན། །ཆགས་པ་མེད་པའི་སེམས་ཀྱིས་ནི་།བུ་དང་བུ་མོ་ཡོངས་བཏང་ནས། །འཇིག་རྟེན་འདི་དང་ཕ་རོལ་  
ཏུ༑ ༑མི་ཡི་དག་པ་ཐོབ་པར་འགྱུར། །རྒྱལ་པོ་ཆེན་པོ། དེའི་ཚེ་དེའི་དུས་ཀྱི་རྒྱལ་པོ་ཐམས་ཅད་སྒྲོལ་ཞེས་བྱ་བར་གྱུར་པ་གང་གིས་དགེ་སྦྱོང་དང། བྲམ་ཟེ་དང། བཀྲེན་པ་དང། ཕོངས་པ་དང་མཛའ་  
བོ་དང། ཉེ་དུ་དང། གཉེན་བཤེས་དང། ཞོ་ཤས་འཚོ་བ་རྣམས་ལ་སྦྱིན་པ་རྣམ་པ་དུ་མ་དག་བྱིན། བསོད་ནམས་དག་བྱས་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་  
  
  
༄༅། །ཉིད་དེའི་ཚེ་དེའི་དུས་ན་རྒྱལ་པོ་ཐམས་ཅད་སྒྲོལ་ཞེས་བྱ་བ་དེར་གྱུར་ཏེ། ང་ཉིད་ཀྱིས་དེ་ན་དགེ་སྦྱོང་དང། བྲམ་ཟེ་དང། བཀྲེན་པ་དང། ཕོངས་པ་དང། མཛའ་བོ་དང། ཉེ་  
དུ་དང། གཉེན་བཤེས་དང། ཞོ་ཤས་འཚོ་བ་རྣམས་ལ་སྦྱིན་པ་རྣམ་པ་དུ་མ་དག་བྱིན། བསོད་ནམས་དག་བྱས་སོ། །རྒྱལ་པོ་ཆེན་པོ་ངའི་སྦྱིན་པའམ། སྦྱིན་པའི་བགོ་བཤའ་དེས། བླ་ན་  
མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན་ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་  
ཙམ་དང། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང་ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང། བསོད་ནམས་དག་བྱས་པ་  
གང་ཡིན་པ་དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། ཐམས་ཅད་ཅེས་བྱ་བའི་གྲོང་རྡལ་གྱི་གྲོང་ཁྱེར་རྒྱལ་པོ་ཐམས་ཅད་ཀྱི་བཤེས་གཉེན་ཞེས་བྱ་བ་ཞིག་བྱུང་བར་གྱུར་ཏེ། དེ་འབྱོར་པ་  
དང། རྒྱས་པ་དང། བདེ་བ་དང། ལོ་ལེགས་པ། སྐྱེ་བོ་དང། མི་མང་པོས་རབ་ཏུ་གང་བ། འཐབ་པ་དང། འཐབ་མོ་དང། ཁྲག་ཁྲུག་དང། བྱེད་པ་དང། ཆོམ་རྐུན་དང། ནད་རབ་ཏུ་  
ཞི་བ། འབྲས་སཱ་ལུ་དང། བུ་རམ་ཤིང་དང། བ་ལང་ཕུན་སུམ་ཚོགས་པ་མ་བུ་གཅིག་པ་ལ་བྱམས་པ་བཞིན་དུ་རྒྱལ་སྲིད་བྱེད་དུ་འཇུག་སྟེ། ཆོས་བཞིན་གྱིས་རྒྱལ་སྲིད་བྱེད་དུ་འཇུག་གོ་  
  
  
ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དེ། དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས་  
ཁྱེའུ་གཟུགས་བཟང་བ། མཛེས་པ། བལྟ་ན་སྡུག་པ། པགས་པའི་མདོག་གསེར་འདྲ་བ། མགོ་གདུགས་ལྟར་འདུག་པ། དཔུང་པ་རིང་བ། དཔྲལ་བའི་དབྱེས་ཆེ་བ་ཞིག་བཙས་ཏེ། དེའི་ཉེ་དུ་རྣམས་  
འདུས་ནས། ཁྱེའུ་མིང་ཅིར་གདགས་ཞེས་མིང་འདོགས་པར་བྱེད་དོ་།ཤེས་ལྡན་དག་གཞོན་ནུ་འདི་ནི། རྒྱལ་པོ་ཐམས་ཅད་བཤེས་གཉེན་གྱི་བུ་ཡིན་པས། གཞོན་ནུ་ཐམས་ཅད་སྒྲོལ་ཞེས་བྱ་  
བར་གདགས་སོ། །ཞེས་གཞོན་ནུ་ཐམས་ཅད་སྒྲོལ་དུ་མིང་བཏགས་ནས་མ་མ་བརྒྱད་ལ་གཏད་དེ་ཞེས་བྱ་བ་ནས་གནས་ལྔ་རྣམས་ལ་བྱང་བར་གྱུར་ཏོ། །ཞེས་བྱ་བའི་བར་གོང་མ་བཞིན་ནོ། །དེ་གང་ཅི་  
སློང་བ་ཐམས་ཅད་སློང་བ་པོ་དག་ལ་སྦྱིན་པར་བྱེད་པས་དེའི་མིང་ཐམས་ཅད་གཏོང་བ། ཐམས་ཅད་གཏོང་བ་ཞེས་བྱ་བར་གྲགས་སོ། །ཁམས་ཀྱི་རྒྱལ་ཕྲན་གྱི་བུ་མོ་རྒྱགས་སྦྱིན་མ་ཞེས་བྱ་བ་ཞིག་ཡོད་པ་དེ་  
དེའི་ཆེད་དུ་བསླངས་ནས་དཔལ་གྱི་འབྱོར་པ་ཆེན་པོས་བག་མར་བླངས་ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཇི་ཙམ་ན་ཁྱེའུ་ཞིག་བཙས་པ་དང་  
དེའི་མིང་ནག་པོ་ཞེས་བྱ་བར་བཏགས། ཡང་དེ་དང་རྩེ་བར་བྱེད་དགའ་བར་བྱེད། དགའ་མགུར་སྤྱོད་པར་བྱེད་པ་ལས་བུ་མོ་ཞིག་བཙས་ཏེ། དེའི་མིང་དྲ་བ་ཅན་ཞེས་བྱ་བར་བཏགས་སོ། །རྒྱལ་པོ་  
  
  
༄༅། །ཐམས་ཅད་ཀྱི་བཤེས་གཉེན་ལ་གླང་པོ་ཆེའི་མཆོག་བཀྲ་ཤིས་ལྡན་ཞེས་བྱ་བ་ཡོད་དེ། དེའི་མཐུས་ཁམས་ཀྱི་རྒྱལ་ཕྲན་རྣམས་སྤ་འགོང་བར་བྱེད་དོ། །དེས་ཐམས་  
ཅད་སྒྲོལ་ལ་སྨྲས་པ། བུ། བདག་གིས་གང་ཅུང་ཟད་ཁམས་ཀྱི་རྒྱལ་ཕྲན་རྣམས་སྤ་འགོང་བར་བྱེད་པ་དེ་དག་ཐམས་ཅད་ཀྱང་གླང་པོ་ཆེའི་མཆོག་འདིའི་མཐུ་ཡིན་གྱི། ཁྱོད་ཐམས་  
ཅད་གཏོང་ན་ཡང་གླང་པོའི་མཆོག་བཀྲ་ཤིས་ལྡན་ནི། ཞོག་ཅིག་།ཁམས་ཀྱི་རྒྱལ་ཕྲན་རྣམས་ཀྱིས་སྨྲས་པ། གང་གི་མཐུས་ན་བདག་ཅག་ཐམས་ཅད་རྒྱལ་པོ་ཐམས་ཅད་བཤེས་  
གཉེན་འདིས་ཟིལ་གྱིས་མནན། ཁ་ཅིག་གིས་སྨྲས་པ། རྒྱལ་པོ་ཐམས་ཅད་བཤེས་གཉེན་ལ་གླང་པོའི་མཆོག་བཀྲ་ཤིས་ལྡན་ཞེས་བྱ་བ་ཞིག་ཡོད་དེ། དེའི་མཐུས་བདག་ཅག་འདིས་  
ཟིལ་གྱིས་མནན་ཏོ། །དེ་དག་གིས་སྨྲས་པ། གང་གིས་ན་གླང་པོའི་མཆོག་དེ་དགུག་པའི་ཐབས་བཟང་པོ་ལྟ་ཅི་ཡོད། བློན་པོ་རྣམས་ཀྱིས་སྨྲས་པ། ལྷ། རྒྱལ་པོ་ཐམས་ཅད་བཤེས་  
གཉེན་གྱི་བུ་ཐམས་ཅད་སྒྲོལ་ཞེས་བགྱི་བ་དེ། མི་སྦྱིན་པའམ། མི་གཏོང་བ་ཅི་ཡང་མ་མཆིས་ཏེ། དེ་ཅི་སློང་པ་དེ་ཐམས་ཅད་སྦྱིན་པས། དེའི་མིང་ཐམས་ཅད་གཏོང་བ། ཐམས་ཅད་  
གཏོང་བ་ཞེས་བྱ་བར་གྲགས་ཀྱི། བྲམ་ཟེ་དག་ཅིག་མངགས་དང་དེ་རྣམས་ཀྱིས་བསླངས་ན། ཁུགས་པར་འགྱུར་རོ། །དེ་རྣམས་ཀྱིས་བྲམ་ཟེ་དག་བཀུག་ནས་སྨྲས་པ། བྲམ་ཟེ་དག་  
  
  
ཐམས་ཅད་ཅེས་བྱ་བའི་གྲོང་རྡལ་ན་ཐམས་ཅད་སྒྲོལ་ཞེས་བྱ་བ་ལས་གླང་པོའི་མཆོག་སློངས་ཤིག་དེ་དག་མངགས་ནས། ཐམས་ཅད་ཀྱི་གྲོང་རྡལ་དུ་དོང་ངོ། །གཞོན་ནུ་ཐམས་ཅད་སྒྲོལ་  
གླང་པོའི་མཆོག་མེ་ཏོག་ཀུན་ད་དང། ཀུ་མུ་ཏ་དང། ཁབ་དང་དངུལ་དང། སྤྲིན་དཀར་པོའི་མདོག་ལྟ་བུ་མཆེ་བ་དྲུག་པ། བདུན་ལེགས་པར་གནས་པ། གླང་པོ་ཆེས་སྲུང་གི་བུ་ལྟར་འགྱིང་ཞིང་འགྲོ་  
བ༑ རང་བཞིན་གྱི་མཚན་མཆོག་གིས་བརྒྱན་པ། མཐོང་ན་བཀྲ་ཤིས་པ་ལ་ཞོན་ནས། ཤིན་ཏུ་སྡུག་པའི་བྲན་དང། གྲོགས་པོ་དང། གཡོག་རྣམས་ཕྱི་བཞིན་འབྲང་ཞིང། ཟླ་བ་རྒྱུ་སྐར་གྱི་ཚོགས་ཀྱིས་  
ཡོངས་སུ་བསྐོར་བ་བཞིན། གྲོང་ཁྱེར་ནས་བྱུང་ནས་སྐྱེད་མོས་ཚལ་ལོགས་སུ་སོང་ངོ། །དེ་ནས་མངགས་པ་དེ་དག་གིས་གཞོན་ནུ་ཐམས་ཅད་སྒྲོལ་མངོན་དུ་བསུས་ནས་སྨྲས་པ། རྒྱལ་རིགས་  
གཞོན་ནུ་ཁྱོད་རྒྱལ་བར་གྱུར་ཅིག་ཡང་སྨྲས་པ། ལྷ་མིན་ལྷར་བཅས་འཇིག་རྟེན་དུ། །ཁྱོད་ནི་ཐམས་ཅད་གཏོང་ཞེས་གྲགས། །ཁྱོད་ཀྱི་གླང་པོ་མཆོག་འདི་ནི། །བདག་ཅག་རྣམས་ལ་སྩལ་བའི་  
རིགས། །དེ་སྐད་ཅེས་སྨྲས་པ་དང། བྱང་ཆུབ་སེམས་དཔའ་གླང་པོའི་མཆོག་དེ་ལས་བབས་ནས། དགའ་བ་དང། མགུ་བ་དང། རབ་ཏུ་དགའ་བའི་ཡིད་ཀྱིས་བྲམ་ཟེ་དེ་དག་ལ་གླང་པོའི་མཆོག་དེ་  
བསྟན་ནས་སྨྲས་པ། ཇི་ལྟར་བདག་རབ་དགའ་བས་དེང། །བྲམ་ཟེ་རྣམས་ལ་གླང་ཆེན་གཏང། །དེ་བཞིན་བདག་གིས་སྲིད་པ་གསུམ་།བཏང་ནས་བྱང་ཆུབ་མཆོག་རེག་ཤོག་བློན་པོ་རྣམས་  
  
  
༄༅། །ཀྱིས་རྒྱལ་པོ་ཐམས་ཅད་བཤེས་གཉེན་ལ་སྨྲས་པ། ལྷ་ཁྱོད་ཀྱི་སྲས་ཐམས་ཅད་སྒྲོལ་གྱིས། གླང་པོའི་མཆོག་བཀྲ་ཤིས་ལྡན་ཞེས་བགྱི་བ། ཕྱིར་རྒོལ་བས་  
མངགས་པ་ལ་སྩལ་ཏོ། །རྒྱལ་པོས་ཐོས་ནས་ཤིན་ཏུ་ཁྲོས། འཁྲུགས་ཏེ་བསྒོ་བ། ཤེས་ལྡན་དག་དེངས་ལ། ཐམས་ཅད་སྒྲོལ་ཁྲིད་དེ་ཤོག་ཅིག་དེ་རྣམས་ཀྱིས་ཁྲིད་དེ་འོངས་པ་  
དང། རྒྱལ་པོ་ཐམས་ཅད་བཤེས་གཉེན་གྱིས། ཐམས་ཅད་སྒྲོལ་ལ་སྨྲས་པ། གཞོན་ནུ། ཁོ་བོས་ཁྱོད་ལ་གང་ཅུང་ཟད་ཁམས་ཀྱི་རྒྱལ་ཕྲན་རྣམས་སྤ་འགོང་བར་བྱེད་པ་དེ་ཐམས་ཅད་ནི་  
གླང་པོའི་མཆོག་འདིའི་མཐུ་ཡིན་གྱི། ཁྱོད་ཐམས་ཅད་གཏོང་ན་ཡང་གླང་པོའི་མཆོག་འདི་ཞོག་ཅིག་ཅེས། སྔ་མོ་ཞིག་ཏུ་མ་བྶྒོའམ། ཅིའི་ཕྱིར་ཁྱོད་ཀྱིས་གླང་པོའི་མཆོག་ཡོངས་སུ་བཏང་  
དེས་མཉན་ནས་སྨྲས་པ། ཡབ། བསླངས་ན་ཇི་ལྟར་མི་སྩལ། ཅི། ཇི་སྙེད་བསླངས་པ་དེ་ཐམས་ཅད་དེ་སྦྱིན་ནམ། ཚིགས་སུ་བཅད་དེ་སྨྲས་པ། ཁྱིམ་ན་གནས་པའི་སྐྱེས་བུ་ཡིས། །  
ཅི་རིགས་པར་ནི་སྦྱིན་པ་གཏང། །འོན་ཏེ་ནགས་སུ་སོང་ན་ནི། །ངེས་པ་ཡིན་ནི་མཆོག་བྱའོ། །ཡབ། གལ་ཏེ་སྦྱིན་པ་དག་གཏང། བསོད་ནམས་དག་བགྱིར་མ་མཆིས་ན། དཀའ་ཐུབ་ཀྱི་  
ནགས་སུ་བརྟན་པར་བགྱིའོ། །གཞོན་ནུ། དེ་བཞིན་དུ་གྱིས་ཤིག་བྱང་ཆུབ་སེམས་དཔས་རྒྱགས་སྦྱིན་མའི་དྲུང་དུ་སོང་སྟེ་སྨྲས་པ་རྒྱགས་སྦྱིན་མ། བདག་ནི། དཀའ་ཐུབ་ཀྱི་ནགས་  
  
  
ཁྱོད་ཁྱིམ་ན་བག་ཡོད་པར་གནས་ཤིག་དེས་སྨྲས་པ། རྗེའི་སྲས་དང་ཐབས་ཅིག་དཀའ་ཐུབ་ཀྱི་ནགས་སུ་གནས་པར་བགྱིའོ། །རྒྱགས་སྦྱིན་མ། བྱང་ཆུབ་སེམས་དཔའ་རྣམས་ནི་  
སྦྱིན་པ་ལ་དགའ་བས། གལ་ཏེ་ཁྱོད་འགའ་ཞིག་སློང་ན། བྱིན་པར་འགྱུར་རོ། །རྗེའི་སྲས། གལ་ཏེ་ཁྱོད་ཀྱིས་བཏང་ན་སྩལ་དུ་གསོལ་བྱང་ཆུབ་སེམས་དཔས་སྨྲས་པ། ཁྱོད་ཀྱིས་དམ་བཅས་  
པ་དེ་དྲན་པར་བྱོས་ཤིག་དེ་ནས་བྱང་ཆུབ་སེམས་དཔའ་པའི་དྲུང་དུ་སོང་ནས་མགོ་བོས་ཕྱག་བྱས་ཏེ་སྨྲས་པ། ཡབ་ཅིག་བདག་གིས་སྦྱིན་སླད་གླང་ཆེན་བཏང། །ནོངས་པ་གང་ལགས་ས་བདག་  
བཟོད་པར་གསོལ། །བདག་ནི་གྲོང་ནས་དགོན་པར་མཆིས་ལགས་ཀྱི། མི་དབང་ཁྱོད་ཀྱི་ཕྱག་མཛོད་སྟོངས་མ་གྱུར། །དེ་ནས་རྒྱལ་པོ་བུ་དང་བྲལ་བའི་བློང་བས་མཆི་མས་བརྣངས་ནས་སྨྲས་པ་  
བུ། སྦྱིན་པ་དང། དཀའ་ཐུབ་ཀྱི་ནགས་ཀྱི་བློ་གྲོས་འདི་ཟློག་ཅིག་།བྱང་ཆུབ་སེམས་དཔས་སྨྲས་པ། ས་ནི་རི་དང་བཅས་པར་ཡང། །གལ་ཏེ་ལྡོག་པར་འགྱུར་གདའ་ཡི། །ས་བདག་བདག་ནི་  
སྦྱིན་པ་ལས། །སེམས་ནི་ལྡོག་པར་མི་བགྱིད་དོ། །ཞེས་སྨྲས་ནས་སོང་སྟེ། བྱང་ཆུབ་སེམས་དཔའ་བུ་དང། བུ་མོ་དང། ཆུང་མ་དང་ལྷན་ཅིག་ཤིང་རྟ་མཆོག་གི་ནང་དུ་ཞུགས་ནས་དཀའ་  
ཐུབ་ཀྱི་ནགས་སུ་ཆས་སོ། །དེ་ནས་བྲམ་ཟེ་རིག་བྱེད་དང། རིག་བྱེད་ཀྱི་ཡན་ལག་ཤེས་པ་ཁ་ཅིག་གིས། ཐམས་ཅད་སྒྲོལ་བསུས་ནས་སྨྲས་པ། རྒྱལ་རིགས་གཞོན་ནུ་ཁྱོད་རྒྱལ་བར་གྱུར་  
  
  
༄༅། །ཅིག་ཁྱོད་ནི་འཇིག་རྟེན་ཐམས་ཅད་དུ། ཐམས་ཅད་གཏོང་ཞེས་རྣམ་པར་གྲགས། །བྲམ་ཟེ་དག་ལ་ཤིང་རྟ་འདི། །ཁྱོད་ཀྱིས་སྦྱིན་པར་གཏང་བའི་རིགས། །དེ་སྐད་ཅེས་  
སྨྲས་པ་དང། བྱང་ཆུབ་སེམས་དཔའ་ཐམས་ཅད་སྒྲོལ་ཤིང་རྟའི་མཆོག་དེ་ལས་བབས་ནས་དགའ་བ་དང། མགུ་བ་དང། རབ་ཏུ་དགའ་བའི་སྙིང་གིས་བྲམ་ཟེ་དག་ལ་ཤིང་རྟའི་མཆོག་དེ་བསྟན་ནས་  
སྨྲས་པ། ཇི་ལྟར་བདག་རབ་དགའ་བས་དེང། །བྲམ་ཟེ་རྣམས་ལ་ཤིང་རྟ་བཏང། །དེ་བཞིན་བདག་གིས་སྲིད་པ་གསུམ། །བཏང་ནས་བྱང་ཆུབ་མཆོག་རེག་ཤོག་དེ་ནས་བྱང་ཆུབ་སེམས་དཔའ་རྟ་  
ལ་ཞོན་ནས་རྒྱགས་སྦྱིན་མ་དང་ལྷན་ཅིག་སོང་བ་དང། དེ་ནས་བྲམ་ཟེ་རིག་བྱེད་དང། རིག་བྱེད་ཀྱི་ཡན་ལག་ཤེས་པ་ཁ་ཅིག་གིས་ཐམས་ཅད་སྒྲོལ་བསུས་ནས་སྨྲས་པ། རྒྱལ་རིགས་གཞོན་ནུ་  
ཁྱོད་རྒྱལ་བར་གྱུར་ཅིག་ཁྱོད་ནི་འཇིག་རྟེན་ཐམས་ཅད་དུ། །ཐམས་ཅད་གཏོང་ཞེས་རྣམ་པར་གྲགས། །བྲམ་ཟེ་རྣམས་ལ་རྟ་འདི་ནི་།ཁྱོད་ཀྱིས་སྦྱིན་པར་གཏང་བའི་རིགས། །དེ་སྐད་ཅེས་  
སྨྲས་པ། བྱང་ཆུབ་སེམས་དཔའ་ཐམས་ཅད་སྒྲོལ་རྟ་དེ་ལས་བབས་ནས་དགའ་བ་དང། མགུ་བ་དང། རབ་ཏུ་དགའ་བའི་སྙིང་གིས་བྲམ་ཟེ་དེ་རྣམས་ལ་རྟ་དེ་བསྟན་ནས་སྨྲས་པ། ཇི་ལྟར་བདག་  
རབ་དགའ་བས་དང། །བྲམ་ཟེ་རྣམས་ལ་རྟ་བཏང་བ། །དེ་བཞིན་བདག་གིས་སྲིད་པ་གསུམ། །བཏང་ནས་བྱང་ཆུབ་མཆོག་རེག་ཤོག་དེ་ནས་བྱང་ཆུབ་སེམས་དཔས་ནི། ནག་པོ་ཁྲིད་རྒྱགས་  
  
  
དྲ་བ་ཅན་ཁྲིད་དེ་རྐང་པས་དོང་ནས། བྱང་ཆུབ་སེམས་དཔས་གངས་རིའི་སུལ་མེ་ཏོག་དང། འབྲས་བུ་དང། ཆུ་ཕུན་སུམ་ཚོགས་པ་ཞིག་ཏུ་སོང་སྟེ། བྱང་ཆུབ་སེམས་དཔའ་ནི། བསམ་  
གཏན་བྱེད་དོ། །རྒྱགས་སྦྱིན་མས་ནི། འབྲས་བུས་བསྙེན་བཀུར་བྱེད་དོ། །རི་བོར་གཞན་ཞིག་ན་བྲམ་ཟེ་ཞིག་གནས་པ་དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་བར་བྱེད་  
དགའ་བར་བྱེད། དགའ་མགུར་སྤྱོད་པར་བྱེད་དེ། དེ་རྩེ་བར་བྱེད་།དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཁྱེའུ་མཚན་ངན་པ་བཅོ་བརྒྱད་དང་ལྡན་པ་ཞིག་བཙས་པ། ངན་ཏོ་རེ་  
ཞེས་སྒྲ་འབྱིན་པས། དེའི་མིང་ངན་ཏོ་རེ། ངན་ཏོ་རེ་ཞེས་བྱ་བར་གྱུར་ཏོ། །རི་བོར་གཞན་ཞིག་ན། བྲམ་ཟེ་རིག་བྱེད་བཞི་ཤེས་པ་ཞིག་གནས་པ་དེས། རིགས་མཉམ་པ་ལས་ཆུང་མ་བླངས་ཏེ། དེ་དེ་  
དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཇི་ཙམ་ན་བུ་མོ་གཟུགས་བཟང་མོ། མཛེས་མ། བལྟ་ན་སྡུག་པ་ཞིག་བཙས་ཏེ། བསྲིངས་བསྐྱེད་ནས་ཆེན་མོར་  
གྱུར་པ་དང། བྲམ་ཟེ་དེས། བདག་གི་བུ་མོ་འདི་བྱད་གཟུགས་སམ། རིགས་སམ། བྯོའམ། ནོར་གྱི་ཕྱིར་ནི། སུ་ལའང་མི་སྦྱིན་ནོ། །འོན་ཀྱང་སུ་ཞིག་བདག་ལས་རིག་བྱེད་བཞི་ཀློག་པ་ཞིག་  
ཡོད་ན། བདག་གིས་དེ་ལ་འདི་སྦྱིན་པར་བྱའོ། །ཞེས་དམ་བཅས་སོ་།དེ་ནས་ངན་ཏོ་རེ་གསང་ཚིག་དོན་དུ་གཉེར་ཞིང། གསང་ཚིག་ཚོལ་བ་བྲམ་ཟེ་དེའི་གན་དུ་སོང་སྟེ་ཕྱིན་ནས་སྨྲས་པ། མཁན་  
  
  
༄༅། །པོའི་ཞབས་ལ་བདག་བཀུར་སྟི་བགྱིད་པར་འཚལ་ལགས་སོ་།ཅིའི་ཕྱིར། རིག་བྱེད་བཀླག་པའི་སླད་དུའོ། །དེ་བཞིན་དུ་གྱིས་ཤིག་དེ་དེ་ལས་རིག་བྱེད་བཀླག་པར་བརྩམས་  
པ་ལས། དེ་ཡིད་གཞུངས་པའི་རང་བཞིན་ཅན་ཞིག་ཡིན་པས། དེས་རིང་པོ་མ་ལོན་པར་རིག་བྱེད་རྣམ་པ་བཞི་ལ་བྱང་བར་གྱུར་ཏོ། །བྲམ་ཟེ་དེས་བསམ་པ། བདག་གིས་དམ་བཅས་པ་ནི། བདག་  
གི་བུ་མོ་འདི་རིགས་སམ་ཞེས་བྱ་བ་རྒྱས་པར་སྦྱར་ཏེ། བྲམ་ཟེའི་ཁྱེའུ་འདིས་བདག་ལས་རིག་བྱེད་བཞི་བྱང་བར་བྱས་པ་ཡིན་ན་མཚན་ངན་པ་བཅོ་བརྒྱད་དང་ལྡན་པ་ཡིན་ཏེ། གལ་ཏེ་འདིས་བུ་  
མོ་མ་འདོད་ན་ནི། ལེགས་སོ། །སྙམ་ནས། དེས་དེ་ལ་སྨྲས་པ། བྲམ་ཟེའི་ཁྱེའུ། བདག་གིས་བུ་མོ་འདི། བྱད་གཟུགས་སམ། རིགས་སམ་བྯོའམ། ནོར་གྱི་ཕྱིར་སུ་ལ་ཡང་མི་སྦྱིན་ཏེ་  
འོན་ཀྱང་སུ་ཞིག་བདག་ལས་རིག་བྱེད་བཞི་ཀློག་པ་ཞིག་ཡོད་ན་བདག་གིས་དེ་ལ་འདི་སྦྱིན་པར་བྱའོ། །ཞེས་དམ་བཅས་པ་ལས། བདག་ལས་ཁྱོད་ཀྱིས་རིག་བྱེད་བཞི་བྱང་བར་བྱས་པ་ལས། ཁྱོད་  
ལ་བུ་མོ་འདི་ཆུང་མར་སྦྱིན་ནོ། །དེས་སྨྲས་པ། བཀྲ་ཤིས་པར་གྱུར་ཅིག་བླང་བར་བགྱིའོ། །ཞེས་དེས་དེ་ལ་དཔལ་གྱི་འབྱོར་བ་ཆེན་པོས་བག་མར་བཏང་ནས་སྨྲས་པ། བྲམ་ཟེའི་ཁྱེའུ། ཆུང་མ་  
ཁྲིད་ལ་རང་གི་ཁྱིམ་དུ་སོང་ཞིག་དེས་ཆུང་མ་དེ་ཁྲིད་དེ་རང་གི་ཁྱིམ་དུ་སོང་བ་དང། དེས་དེ་ལ་སྨྲས་པ། རྗེའི་སྲས་བདག་ནི། ཤིན་ཏུ་གཞོན་པས། ལས་བགྱིད་རྔོ་མི་ཐོགས་ཀྱི། བདག་ལ་བཀོལ་  
  
  
དེས་དེ་ལ་སྨྲས་པ། བཟང་མོ། ཁོ་བོ་ལ་བཀོལ་བ་ག་ལ་མཆིས། དེས་སྨྲས་པ། རྗེའི་སྲས། ཐམས་ཅད་ཅེས་བགྱི་བའི་གྲོང་རྡལ་ན་རྒྱལ་པོ་ཐམས་ཅད་ཀྱི་བཤེས་གཉེན་ཞེས་བགྱི་  
བ་དེའི་སྲས་ཐམས་ཅད་སྒྲོལ་ཞེས་བགྱི་བ་དེ། གང་ཅུང་ཟད་ཅི་སློང་བ་དེ་ཐམས་ཅད་སྩོལ་གྱི། དེ་ལ་བདག་གི་བཀོལ་བ་སློངས་ཤིག་བཟང་མོ། གལ་ཏེ་དེ་ལྷན་ལྷན་ཅིག་ཏུ་འདོང་ངོ། །དེ་ནས་ངན་ཏོ་  
རེ་ཐམས་ཅད་ཀྱི་གྲོང་རྡལ་དུ་ཕྱིན་ནས་དྲིས་པ། གཞོན་ནུ་ཐམས་ཅད་སྒྲོལ་གང་ན། དེ་དག་གིས་སྨྲས་པ། དཀའ་ཐུབ་ཀྱི་ནགས་ན་གནས་སོ།། །།འདུལ་བ་གཞི། བམ་པོ་ཞེ་བདུན་པ། དེ་  
ནས་ངན་ཏོ་རེ་ཆུང་མ་དང་ལྷན་ཅིག་དཀའ་ཐུབ་ཀྱི་ནགས་སུ་སོང་བ་དང། དེའི་ཚེ་རྒྱགས་སྦྱིན་མ་མེ་ཏོག་དང། འབྲས་བུའི་ཕྱིར་སོང་ངོ། །དེ་ནས་བྲམ་ཟེ་ངན་ཏོ་རེ་རྒྱགས་སྦྱིན་མ་མེ་ཏོག་དང་འབྲས་བུའི་  
ཕྱིར་སོང་བ་དང་ཐམས་ཅད་སྒྲོལ་གྱི་དྲུང་དུ་འོངས་ནས་སྨྲས་པ། ཆུ་གཏེར་གོས་སུ་གྱོན་ཞིང་གཟའ་མིག་མཚུངས་མེད་པ། །རི་བོ་མཆོག་རྒྱས་ནུ་མར་ལྡན་པའི་རོ་སྟོད་ཅན། གྲོང་ཁྱེར་གྲོང་རྡལ་བཅས་  
པའི་ས་ལ་བཙལ་བྱས་ཀྱང། མཆེ་བཟང་ཁྱོད་དང་མཚུངས་པར་གཏོང་ཕོད་ཡོད་མ་ཡིན། བདག་ཅག་བཀོལ་བ་མ་མཆིས་པས། །སྦ་ཤུགས་ལྷན་ཅིག་འཁྱམས་བགྱིད་ན། །ཁྱོད་ཀྱིས་རྗེས་སུ་བརྩེ་  
བགྱིས་ཏ། །བདག་ལ་བཀོལ་བ་སྩལ་བའི་རིགས། །ཁོ་བོ་ལ་བཀོལ་བ་ག་ལ་ཡོད། དེ་དང་ཧ་ཅང་མི་རིང་བ་ཞིག་ན་ནག་པོ་དང། དྲ་བ་ཅན་རྩེ་ཞིང་འདུག་པ་དང། དེས་སྨྲས་པ། བུས་པ་གཞོན་ནུ་འོ་ནི་  
  
  
༄༅། །དག་སྦྱིན་ཅིག་དེ་སྐད་ཅེས་སྨྲས་པ་དང། དེ་ནས་བྱང་ཆུབ་སེམས་དཔའ་བུ་སྡུག་པ་ཡོངས་སུ་གཏོང་བ་ལ་ཡུད་ཙམ་ཞིག་སེམས་པར་གྱུར་ཏོ། །དེ་ནས་བྲམ་ཟེ་དེས་ཐམས་ཅད་  
སྒྲོལ་ལ་སྨྲས་པ། ཀྱེ་རྒྱལ་རིགས་གཞོན་ནུ། ཁོ་བོས་ཁྱོད་ཐམས་ཅད་གཏོང་བའོ། །ཞེས་ཐོས་ནས་དེའི་ཕྱིར་ཁོ་བོ་ཁྱོད་ལ་སློང་ན། འདི་ལ་ཁྱོད་ཀྱིས་དཔྱད་དུ་ཅི་ཞིག་ཡོད། སྙིང་རྗེ་ཡི་ནི་བདག་ཉིད་  
ཁྱོད། །ཐམས་ཅད་གཏོང་བར་ས་སྟེང་གྲགས། །ཇི་ལྟར་གྲགས་པ་དེ་བཞིན་དུ། །ཁྱོད་ཀྱིས་ས་སྟེང་བྱ་བའི་རིགས། །དེ་སྐད་ཅེས་སྨྲས་པ་དང། བྱང་ཆུབ་སེམས་དཔས་བྲམ་ཟེ་དེ་ལ་འདི་སྐད་ཅེས་  
སྨྲས་སོ། །རང་གི་སྲོག་ནི་གཏོང་བ་ལའང། བདག་གིས་རེས་འྒའང་མ་དཔྱད་ན། །རང་གི་བུ་ནི་གཏང་བ་ལ། །བདག་བློ་གཞན་འགྱུར་སྨོས་ཅི་དགོས། །བྲམ་ཟེ་ཆེན་པོ། དེ་ལྟ་མོད་ཀྱི། བདག་  
གིས་ནགས་སུ་བསྐྱེད་བསྐྱེད་པའི། །བུས་པ་འདི་གཉིས་ཡོངས་སྤངས་ན། །མ་དང་བྲལ་བའི་ཉོན་མོངས་པ། །འདི་དག་ཇི་ལྟར་གནས་སྙམ་མོད། །གཞོན་ནུ་ཤིན་ཏུ་བརྩེ་མེད་པས། །བུས་པ་  
བཏང་ལ་བདག་མིན་ཞེས། །ཁ་ཅིག་བདག་ལ་འཕྱར་འོང་གི། །བྲམ་ཟེ་བདག་ནི་ཁྲིད་ན་ལེགས། །དེ་ནས་བྲམ་ཟེ་དེས་བྱང་ཆུབ་སེམས་དཔའ་ལ་འདི་སྐད་ཅེས་སྨྲས་སོ། །ཀྱེ་རྒྱལ་རིགས་གཞོན་  
ནུ། རྒྱལ་པོ་ཆེན་པོའི་རིགས་སུ་སྐྱེས་པ། ས་འདི་ཐམས་ཅད་དུ་ཡོན་ཏན་གྲགས་པ། སྲོག་ཆགས་ཐམས་ཅད་ལ་སྙིང་བརྩེ་བས་བྱམས་པར་ཞུགས་པ། སྦྱིན་པ་དང། མཆོད་པ་དང། བཀུར་སྟིས་  
  
  
དགེ་སྦྱོང་དང། བྲམ་ཟེ་དང། གློ་བུར་དང། སྐྱེ་བོ་བླ་མ་ལ་མཆོད་པ་དང། བཀྲེན་པ་དང། མགོན་མེད་པ་དང། ཕོངས་པ་རྣམས་ཡོངས་སུ་འཛིན་པ། ཐམས་ཅད་ཀྱི་རེ་བ་ཡོངས་  
སུ་རྫོགས་པར་བྱེད་པ། མཐོང་ན་དོན་ཡོད་པ་ཁྱོད་ཀྱིས། བདག་འོངས་པ་ནོམ་པ་མེད་པའམ། ལམ་གྱིས་དུབ་པ་འབྲས་བུ་མེད་པའམ་མཐོང་ན་དོན་མེད་པའམ། རེ་བ་དང། ཡུན་རིང་པོ་ནས་བརྣག་  
པའི་འདོད་པ་འབྲས་བུ་མེད་པར་བྱ་བ་གང་ཡིན་པ་དེ་ནི། ཆ་མ་ཡིན་ཏེ། ཁྱོད་ཀྱིས་མེད་དོ་ཞེས་བྱ་བའི་ཚིག་གིས་ཁོ་བོ་ཡིད་ལ་རེ་བ་ཀུན་ཏུ་རྟོག་པའི་རྟ་བཏབ་ན། མྱུར་དུ་ལྡོག་པར་འགྱུར་རོ། །དེ་བས་ན་  
ཁྱོད་ཀྱིས་བདག་གི་རེ་བ་ཡོངས་སུ་རྫོགས་པར་བྱས་ཏེ་གཏང་བའི་རིགས་སོ། །བྱང་ཆུབ་སེམས་དཔས་སྨྲས་པ། བྲམ་ཟེ། གལ་ཏེ་དེ་ལྟ་ན་ཡོངས་སུ་གཏང་ངོ། །བུས་པ་གཞོན་ནུ་དག་བཏང་མ་ཐག་ཏུ་སྟོང་  
གསུམ་གྱི་སྟོང་ཆེན་པོའི་འཇིག་རྟེན་ཁམས་འདི་རྣམ་པ་དྲུག་ཏུ་གཡོས་སོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ་རྒྱགས་སྦྱིན་མ་བྱང་ཆུབ་སེམས་དཔའི་སྦྱིན་པའི་བར་ཆད་བྱེད་པར་  
འགྱུར་དུ་འོང་ངོ། །སྙམ་ནས་སེང་གེ་མོ་ཞིག་གི་གཟུགས་སུ་བསྒྱུར་ཏེ་ལམ་བཀག་ནས་འདུག་པ་དང། དེ་ནས་རྒྱགས་སྦྱིན་མས་སྨྲས་པ་རི་དྭགས་རྒྱལ་པོའི་ཆུང་མ་སྒེག་སྒེག་མ། །ཁྱོད་ནི་ཅི་སྟེ་ལམ་  
བཀག་འདུག་པར་བྱེད། །གལ་ཏེ་བདག་ནི་མི་འཕྱོ་བདེན་ཞེ་ན། ལམ་ལས་ཟུར་ཏེ་མྱུར་དུ་འགྲོ་བར་གྱིས། ཁྱོད་ཀྱང་རི་དྭགས་རྒྱལ་པོའི་ཆུང་མ་ལ། བདག་ཀྱང་མི་ཡི་དབང་པོ་སེང་གེ་ཡི། །བཙུན་  
  
  
༄༅། །མོ་ཡིན་པས་ཆོས་ཀྱི་སྤུན་གྱུར་གྱི། །རི་དྭགས་རྒྱལ་པོའི་ཆུང་མས་བདག་ལམ་ཕྱེ། །དེ་སྐད་ཅེས་སྨྲས་པ་དང། རི་དྭགས་ཀྱི་རྒྱལ་མོ་དེ་ལམ་དེ་ནས་ལོགས་ཤིག་ཏུ་སོང་ངོ། །  
དེ་ནས་རྒྱགས་སྦྱིན་མ་བསྟི་གནས་གང་ན་པ་དེར་སོང་བ་དང་ནག་པོ་དང། དྲ་བ་ཅན་གང་ན་ཡང་མ་མཐོང་ནས། བྱང་ཆུབ་སེམས་དཔའི་དྲུང་དུ་སོང་སྟེ་སྨྲས་པ། རྗེའི་སྲས། བུས་པ་གཞོན་ནུ་  
གཉིས་གང་ན་མཆིས། བྱང་ཆུབ་སེམས་དཔས་སྨྲས་པ། ཁོ་བོའི་དྲུང་དུ་བྲམ་ཟེ་ཞིག་རེ་བས་ཡང་དག་འོངས་གྱུར་ནས། །བུས་པ་དེ་གཉིས་དེ་ལ་བྱིན། །དེ་ལ་རྗེས་སུ་ཡི་རང་རིགས། །དེ་  
བརྒྱལ་ནས་ས་ལ་འགྱེལ་བ་དང། དེ་ལ་ཆུ་མང་པོས་བཏབ་ནས་བརྟས་ཏེ་སྨྲས་པ། རྗེའི་སྲས། བུས་པ་གཞོན་ནུ་དཀའ་ཐུབ་ཀྱི་ནགས་ནས་བསྐྲུན་པ་བདེ་བའི་བདག་ཉིད་ཅན་དེ་དག་ཁྱོད་ཀྱིས་  
ཅིའི་སླད་དུ་ཡོངས་སུ་སྤངས། དེ་ནས་བྱང་ཆུབ་སེམས་དཔས་རང་གི་ལུས་ལས་བླ་གོས་ཕུད་དེ་རྒྱགས་སྦྱིན་མ་ལ་སྨྲས་པ། ཅི། ང་དེ་གཉིས་ལ་བྱམས་པ་མེད་སྙམ་མམ། ངའི་བ་སྤུའི་  
ཁུང་བ་ཐམས་ཅད་ནས་གས་ཏེ་ཁྲག་ཕྱུང་བ་ལ་ལྟོས། ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ། བསྐལ་པ་བཟང་པོའི་བྱང་ཆུབ་སེམས་དཔའ་སྦྱིན་པ་ལ་དགའ་བས་གལ་ཏེ་འགའ་  
ཞིག་གིས་རྒྱགས་སྦྱིན་མ་བསླངས་ཏེ་དེ་ལ་བྱིན་ན། གཡོག་བྱེད་པ་མེད་པར་འགྱུར་རོ། །སྙམ་དུ་བསམ་ནས། བདག་ཉིད་བྲམ་ཟེའི་ཁྱེའུ་ཞིག་གི་ཆ་བྱད་དུ་སྤྲུལ་ནས་བྱང་ཆུབ་སེམས་དཔའི་  
  
  
གྲོགས་པོ། གཡོག་བྱིན་ཅིག་བྱང་ཆུབ་སེམས་དཔས་སྨྲས་པ། བདག་ལ་གཡོག་ག་ལ་ཡོད། བརྒྱ་བྱིན་གྱིས་སྨྲས་པ། རྒྱགས་སྦྱིན་མ་བྱིན་ཅིག་བྱང་ཆུབ་སེམས་དཔས་  
རྒྱགས་སྦྱིན་མའི་གདོང་དུ་བརྟག་པར་བརྩམས་པ་དང། རྒྱགས་སྦྱིན་མས་བྱང་ཆུབ་སེམས་དཔའི་བསམ་པ་ཤེས་ནས་སྨྲས་པ། རྗེའི་སྲས། གལ་ཏེ་ཁྱོད་ཀྱིས་བདག་ཉིད་བཏང་ན། སྩལ་དུ་གསོལ་  
བྱང་ཆུབ་སེམས་དཔས་སྨྲས་པ། བྲམ་ཟེ་ཁྱོད་ལ་སྦྱིན་ནོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས། བྲམ་ཟེའི་ཁྱེའུ་ཆ་བྱད་མི་སྣང་བར་བྱས་ནས་རང་གི་ཆ་བྱད་དུ་འདུག་ནས་སྨྲས་པ་དྲང་  
སྲོང། བདག་གི་རྒྱགས་སྦྱིན་མ་འདི། ཁྱོད་ལ་བཅོལ་གྱི། ཁྱོད་ཀྱིས་སུ་ལ་ཡང་མ་སྦྱིན་ཅིག་རྒྱགས་སྦྱིན་མས་བརྒྱ་བྱིན་གྱི་རྐང་པ་གཉིས་ལ་མགོ་བོས་གཏུགས་ཏེ་སྨྲས་པ། ཀོའུ་ཤི་ཀ། ཅི་ནས་  
ཀྱང་བུས་པ་གཞོན་ནུ་དེ་གཉིས་བྲན་ཉིད་དུ་མི་འགྱུར་བ་དེ་ལྟར་མཛོད་ཅིག་ལྷ་རྣམས་ཀྱི་དབང་པོ་བརྒྱ་བྱིན་གྱིས་དེ་བཞིན་དུ་བྱའོ། །ཞེས་སྨྲས་ནས། དེ་ཉིད་དུ་མི་སྣང་བར་གྱུར་ཏོ། །དེ་ནས་ལྷ་རྣམས་  
ཀྱི་དབང་པོ་བརྒྱ་བྱིན་གྱིས། བུས་པ་གཞོན་ནུ་ཁྱེར་བའི་བྲམ་ཟེ་ཇི་ལྟར་ཐམས་ཅད་ཀྱི་གྲོང་རྡལ་དུ་འཚོང་བར་བརྩམས་པ་དེ་ལྟར་རྨོངས་པར་བྱས་སོ། །དེ་གཉིས་རྒྱལ་པོའི་ཞོ་ཤས་འཚོ་བ་རྣམས་ཀྱིས་མཐོང་  
ནས་དེ་རྣམས་རྒྱལ་པོའི་དྲུང་དུ་སོང་སྟེ་སྨྲས་པ། བུས་པ་ནག་པོ་དང་དྲ་བ་ཅན་ནི། བྲམ་ཟེ་ཞིག་ཚོང་དུས་ན་འཚོང་ཞིང་མཆིས་ལགས་སོ། །དེས་བསྒོ་བ། ཤེས་ལྡན་དག་དེངས་ལ་ཁྲིད་དེ་ཤོག་  
  
  
༄༅། །ཅིག་དེ་གཉིས་ཁྲིད་དེ་འོངས་པ་དང། རྒྱལ་པོས་སྲང་ལ་གཞལ་ཏེ་མཉམ་དུ་གསེར་གྱིས་བླུས་སོ། །རྒྱལ་པོ་དེས་བློན་པོ་རྣམས་ལ་བསྒོ་བ། ཤེས་ལྡན་དག་གང་ཞིག་ཁྱེའུ་  
དང་བུ་མོ་ཡངས་སུ་གཏང་བར་བྱེད་པ་དེ་ལ་གཞན་ཡོངས་སུ་གཏང་བར་མི་བྱ་བ་ཅི་ཡོད། གཞོན་ནུ་དེ་ཁུག་ཅིག་དང། རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་གཞུག་གོ། བློན་པོ་རྣམས་ཀྱིས་དེ་  
དཀའ་ཐུབ་ཀྱི་གནས་ནས་བཀུག་སྟེ། དེ་རྒྱལ་པོའི་རྒྱལ་སྲིད་ཀྱི་དབང་ཕྱུག་ལ་བཞག་ནས་དེས་གྲོང་ཁྱེར་གྱི་སྒོ་བཞིར་མཆོད་སྦྱིན་གྱི་གནས་ཀྱི་ཁང་པ་བརྩིགས་ནས་ལོ་མང་པོ་དང། ལོ་བརྒྱ་ཕྲག་  
མང་པོ་དང། ལོ་སྟོང་ཕྲག་མང་པོ་དང། ལོ་བརྒྱ་སྟོང་ཕྲག་མང་པོར་སྦྱིན་པ་དག་བྱིན། བསོད་ནམས་དག་བྱས་ཏེ། དེས་བདག་ཉིད་ཀྱི་མཆོད་སྦྱིན་གྱི་ཕུན་སུམ་ཚོགས་པ་མཐོང་ནས་ཚིགས་སུ་བཅད་  
དེ་སྨྲས་པ། བྱང་ཆུབ་བསོད་ནམས་དོན་གཉེར་བས། །དགེ་སྦྱོང་རྣམས་དང་བྲམ་ཟེ་དང། །དམངས་རིགས་གདོལ་པ་གཡུང་པོ་ལའང་།འཇིགས་པ་མེད་པར་སྦྱིན་པ་བྱིན། །གསེར་དང་དངུལ་དང་བ་  
ལང་དང། །རྟ་དང་ནོར་བུ་རྒྱན་རྣམས་དང། །དེ་བཞིན་ལས་དག་བྱེད་པའི་བྲན། །ཚུལ་ཁྲིམས་ལྡན་པ་རྣམས་ལ་སྦྱིན། །ཆགས་པ་མེད་པའི་སེམས་ཀྱིས་ནི། །བུ་དང་བུ་མོ་ཡོངས་བཏང་བས། །འཇིག་རྟེན་འདི་  
དང་ཕ་རོལ་ཏུ། །མི་ཡི་དག་པ་འཐོབ་པར་འགྱུར། །རྒྱལ་པོ་ཆེན་པོ། དེའི་ཚེ་དེའི་དུས་ན་རྒྱལ་པོ་ཐམས་ཅད་སྒྲོལ་ཞེས་བྱ་བར་གྱུར་པ་གང་གིས་བུ་དང་ཆུང་མ་ཡོངས་སུ་བཏང་བ་དེ། གཞན་ཞིག་ཡིན་སྙམ་ན་  
  
  
འོན་ཀྱང་ང་ཉིད་དེའི་ཚེ་དེའི་དུས་ན་རྒྱལ་པོ་ཐམས་ཅད་སྒྲོལ་ཞེས་བྱ་བར་གྱུར་ཏེ། ངས་དེ་ན་བུ་དང་ཆུང་མ་ཡོངས་སུ་བཏང་ངོ། །རྒྱལ་པོ་ཆེན་པོ་།ངས་བུ་དང་ཆུང་མ་ཡོངས་སུ་བཏང་  
བ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་སྦྱིན་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་  
ཙམ་དང། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བྱིན། བསོད་ནམས་དག་བྱས་པ་གང་ཡིན་པ་  
དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། ཝཱ་ར་ཎཱ་སི་ཞེས་བྱ་བའི་གྲོང་ཁྱེར་དུ་རྒྱལ་པོ་ཚངས་སྦྱིན་ཞེས་བྱ་བ་རྒྱལ་སྲིད་བྱེད་དེ། དེ་འབྱོར་བ་དང། རྒྱས་པ་དང། ཞེས་བྱ་བ་ནས་ཆོས་བཞིན་གྱིས་རྒྱལ་  
སྲིད་བྱེད་དོ། །ཞེས་བྱ་བའི་བར་གོང་མ་བཞིན་དུའོ། །ཇི་ཙམ་ན་ལྟས་མཁན་དག་གིས་ཝཱ་ར་ཎཱ་སིར་ལོ་བཅུ་གཉིས་སུ་ཆར་པ་མི་འབབ་བོ། །ཞེས་ལུང་བསྟན་ཏོ། །དེ་ནས་རྒྱལ་པོ་ཚངས་སྦྱིན་གྱིས་རང་གི་ཡུལ་དུ་དྲིལ་  
སྒྲོག་ཏུ་བཅུག་པ། དེའི་ཡུལ་ན་གནས་པའི་ཤེས་ལྡན་གྲོང་ཁྱེར་བ་དག་ཉོན་ཅིག་ལྟས་མཁན་དག་གིས་ལོ་བཅུ་གཉིས་སུ་ཆར་མི་འབབ་པར་ལུང་བསྟན་གྱི། ཁྱེད་ཅག་ལས་གང་དག་ལ་ལོ་བཅུ་གཉིས་སུ་  
བཟའ་བ་དང་བཏུང་བ་ཡོད་པ་དེ་རྣམས་ནི། འདུག་ཅིག་གཞན་རྣམས་ནི། བཟའ་བ་དང་བཏུང་བ་མོད་པའི་ཡུལ་དུ་དེངས་ཤིག་ལོ་ལེགས་པར་གྱུར་པ་དང་སླར་ཡང་ཤོག་ཅིག་དེའི་ཚེ་ཝཱ་ར་ཎཱ་སིའི་  
  
  
༄༅། །གྲོང་ཁྱེར་ན་ཁྱིམ་བདག་འདུམ་བྱེད་ཅེས་བྱ་བ་ཕྱུག་པ། ནོར་མང་བ། ལོངས་སྤྱོད་ཆེ་བ། ཡོངས་སུ་བཟུང་བ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་  
ཐོས་ཀྱི་བུ་ལ་ནོར་གྱིས་འགྲན་པ་ཞིག་གནས་སོ། །དེས་མངན་བཀུག་སྟེ་སྨྲས་པ། ཀྱེ་ནང་རྗེ། བང་བ་ན་བདག་འཁོར་གྱི་སྐྱེ་བོ་དང་བཅས་པ་ལོ་བཅུ་གཉིས་ཀྱི་རྒྱགས་ཐུབ་པ་ཡོད་དམ། འོན་ཏེ་མེད་  
དེས་སྨྲས་པ། ཇོ་བོ། མཆིས་སོ། །དེ་ནས་ཁྱིམ་བདག་འདུམ་བྱེད་འཁོར་དང་བཅས་པ་ནི། འདུག་གོ། སྐྱེ་བོའི་ཚོགས་གཞན་ནི། བཟའ་བ་དང་བཏུང་བ་མོད་པའི་ཡུལ་དུ་དོང་ངོ། །སངས་རྒྱས་  
འབྱུང་བ་མེད་པ་ན་འཇིག་རྟེན་དུ་རང་སངས་རྒྱས་དམན་པ་དང་ངན་པ་ལ་སྙིང་བརྩེ་བ་ཅན། བས་མཐའི་གནས་མལ་དག་ལ་དགའ་བ། འཇིག་རྟེན་གྱི་ཡོན་གནས་གཅིག་པུ་དག་འབྱུང་བར་འགྱུར་  
བས། ཇི་ཙམ་ན་ཝཱ་ར་ཎཱ་སི་དེའི་ཕྱོགས་གཅིག་ཏུ་རང་སངས་རྒྱས་ལྔ་བརྒྱ་གནས་སོ། །ཕྱོགས་གཞན་ཞིག་ཏུ་ཡང་རང་སངས་རྒྱས་ལྔ་བརྒྱའོ། །དེ་ནས་རང་སངས་རྒྱས་ལྔ་བརྒྱ་པོ་དག་སྔ་དྲོ་ཤམ་ཐབས་  
བགོས། ལྷུང་བཟེད་དང། ཆོས་གོས་ཐོགས་ཏེ་ཁྱིམ་བདག་འདུམ་བྱེད་ག་ལ་བ་དེར་དོང་སྟེ་ལྷགས་པ་དང། ཁྱིམ་བདག་འདུམ་བྱེད་ལ་འདི་སྐད་ཅེས་སྨྲས་སོ། །ཁྱིམ་བདག་ཁྱོད་ཀྱིས་རབ་ཏུ་བྱུང་བ་ལྔ་  
བརྒྱ་ལ་ལོ་བཅུ་གཉིས་སུ་བསོད་སྙོམས་འབུལ་ནུས་སམ། དེས་སྨྲས་པ་འཕགས་པ་དག་རེ་ཞིག་མངན་ལ་རྨས་ཏེ་བགྱིའོ། །དེས་མངན་བཀུག་སྟེ་སྨྲས་པ། ཀྱེ་ནང་རྗེ། བདག་འཁོར་དང་བཅས་  
  
  
རབ་ཏུ་བྱུང་བ་ལྔ་བརྒྱ་པོ་འདི་རྣམས་ཀྱི་ལོ་བཅུ་གཉིས་ཀྱི་རྒྱགས་ཐུབ་པ་ཡོད་དམ། དེས་སྨྲས་པ། ཇོ་བོ། མཆིས་སོ་།དེ་ནས་རང་སངས་རྒྱས་ལྔ་བརྒྱ་པོ་དེ་རྣམས་ལ་ཁས་བླངས་སོ། །ཇི་ཙམ་ན་  
ཕྱི་དྲོའི་དུས་སུ་རང་སངས་རྒྱས་ལྔ་བརྒྱ་པོ་གཞན་ཡང་ལྷགས་ནས་ཁྱིམ་བདག་འདུམ་བྱེད་ལ། ཁྱིམ་བདག་རང་སངས་རྒྱས་ལྔ་བརྒྱ་པོ་འདི་དག་ལ་ཁྱོད་ཀྱིས་ལོ་བཅུ་གཉིས་སུ་བསོད་སྙོམས་དབུལ་  
བར་ནུས་སམ་ཞེས་བསླངས་པ་དང། དེས་སྨྲས་པ། འཕགས་པ་དག་།ཁྱེད་ཅག་ལ་གཡར་གྱིས་བླངས་ལགས་ན། ཡང་བསླང་ཅི་འཚལ། དེ་རྣམས་ཀྱིས་སྨྲས་པ། ཁྱིམ་བདག། དེ་དག་ཀྱང་  
གཞན་ལ། བདག་ཅག་ཀྱང་གཞན་ཡིན་ནོ། །དེས་སྨྲས་པ། འཕགས་པ་དག་གལ་ཏེ་དེ་ལྟ་ན། དེ་རི་ཞིག་མངན་ལ་རྨས་ཏེ་བགྱིའོ། །དེས་མངན་བཀུག་སྟེ་སྨྲས་པ། ཀྱེ་ནང་རྗེ། བདག་འཁོར་དང་  
བཅས་པ་དང། རབ་ཏུ་བྱུང་བ་སྟོང་གི་ལོ་བཅུ་གཉིས་ཀྱི་རྒྱགས་ཐུབ་པ་ཡོད་དམ། དེས་སྨྲས་པ། ཇོ་བོ། མཆིས་སོ། །དེ་ནས་ཁྱིམ་བདག་དེས་རང་སངས་རྒྱས་ལྔ་བརྒྱ་པོ་དེ་རྣམས་ལ་ཁས་བླངས་ཏེ་ཞུས་པ་  
ཁྱེད་ཅག་གི་དུས་གང་ལགས། དེ་རྣམས་ཀྱིས་སྨྲས་པ། གུང་ཚིགས་མ་ཡོལ་བའོ། །དེ་ནས་ཁྱིམ་བདག་འདུམ་བྱེད་ཀྱིས། སྦྱིན་པའི་ཁང་པ་བརྩིགས་ནས་སྦྱིན་པའི་ཞལ་ཏ་བའི་མི་དག་ཀྱང་བསྐོས། དུས་  
ཚོད་བརྗོད་པ་དག་ཀྱང་བསྐོས་ཏེ། དེས་ཉི་མ་རེ་རེ་ཞིག་རང་སངས་རྒྱས་སྟོང་ལ་བསོད་སྙོམས་འབུལ་དུ་བཅུག་གོ་མུ་གེ་དེ་ཡང་ལོ་བསྟུད་མ་ཁོ་ནར་བར་ཡེ་མ་ཆད་ནས། དེ་ནས་ཁྱིམ་བདག་དེས་རང་སངས་  
  
  
༄༅། །རྒྱས་རྣམས་ལ་ཞུས་པ། འཕགས་པ་དག་ལྷས་ཆར་འབེབས་པར་འགྱུར་རམ། ཆར་འབེབས་པར་འགྱུར་རོ། །བདག་གིས་ས་བོན་སྩལ་ཏམ། ཐོབ་ཅིག་དེ་དག་གིས་ས་  
བོན་བཏབ་བོ། །ལྷ་རྣམས་ཀྱི་དབང་པོ་བརྒྱ་བྱིན་གྱི་ཤེས་པ་མཐོང་བ་ནི། འོག་ཏུ་འཇུག་པ་ཡིན་གྱི། དེས་བསམ་པ། འཇིག་རྟེན་ན་ཡོན་གནས་གང་ཇི་སྙེད་པ་དེ་རྣམས་ཀྱི་མཆོག་ནི། རང་སངས་  
རྒྱས་རྣམས་ཡིན་ལ། སྦྱིན་བདག་གང་ཇི་སྙེད་པ་དེ་རྣམས་ཀྱི་མཆོག་ནི། ཁྱིམ་བདག་འདུམ་བྱེད་ཡིན་གྱི། བདག་གིས་འདི་དག་གི་གྲོགས་བྱའོ། །སྙམ་ནས། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་  
གྱིས་དབང་པོ་ཆེན་པོའི་ཆར་ཕབ་པ་དང། ལོ་ཏོག་དེ་རྣམས་ཀུ་བར་སྐྱེས་སོ། །དེ་ནས་སྐྱེ་བོའི་ཚོགས་དེ་རྣམས་ཀྱིས། རང་སངས་རྒྱས་རྣམས་ལ་ཞུས་པ། འཕགས་པ་དག། བདག་ཅག་གི་ལོ་ཏོག་  
བསྐྲུན་པ་གང་ལགས་པ་དེ་དག་ཀུ་བར་སྐྱེས་པར་གྱུར་ན། དེ་ལ་ཇི་ལྟར་བསྒྲུབ་པར་བགྱི། དེ་རྣམས་ཀྱིས་སྨྲས་པ། མ་བཅད་པར་སྐྲུན་ཅིག་དེ་རྣམས་ཀྱིས་བསྐྲུན་པ་ལས། མེ་ཏོག་དང། འབྲས་  
བུ་རྫ་མའི་ཚད་ཙམ་ཆགས་སོ། །དེ་ནས་དེ་རྣམས་ཀྱིས་རང་སངས་རྒྱས་དེ་དག་ལ་རྒྱས་པར་སྨྲས་པ་དང། དེ་རྣམས་ཀྱིས་སྨྲས་པ་མ་གཅད་ཅིག་དང། རང་ཉིད་སྨིན་ནས་གས་པར་འགྱུར་རོ། །  
ཇི་ཙམ་ན་དེ་རྣམས་སྨིན་ནས་གས་པ་དང། གང་གིས་ས་བོན་ཇི་ལྟ་བུ་བཏབ་པ་དེ་དེའི་ཁོ་ན་ལྟ་བུ་ཤ་སྟག་གིས་གང་བར་གྱུར་ཏོ་།དེ་ནས་མུ་གེ་རྒྱུན་ཆད་ནས་ལོ་ལེགས་པར་གྱུར་ནས་ཡུལ་ཕྱོགས་  
  
  
སྲོག་ཆགས་གང་དག་མུ་གེས་འཇིགས་སྐྲག་ནས་དོང་བ་རྣམས་ཀྱང་ཡུལ་ཝཱ་ར་ཎཱ་སིར་འོངས་སོ། །དེ་ནས་མུ་གེ་རྒྱུན་ཆད་དེ་ལོ་ལེགས་པར་གྱུར་ནས་  
ཁྱིམ་བདག་འདུམ་བྱེད་ཀྱིས་དེ་ན་རང་སངས་རྒྱས་སྟོང་ལ་གཙང་ཞིང་བསོད་པའི་བཟའ་བ་དང་བཅའ་བ་སྣ་ཚོགས་དང། ཚོད་མ་རོ་དང་ལྡན་པ་རྣམས་ཀྱིས་ཚིམ་པར་བྱས་ཏེ། ཚིགས་སུ་བཅད་དེ་སྨྲས་  
པ། བློ་ལྡན་མཁས་པས་ནོར་དང་ནི། །དད་པ་ཤེས་རབ་རྙེད་ནས་ནི། །སྐྱེས་བུ་དེ་ཡིས་རྟག་པར་ཡང། །འདོད་ཆགས་བྲལ་ལ་ཡོན་དབུལ་ལོ། །རྫུ་འཕྲུལ་ལྡན་ཞིང་འོད་དང་ལྡན། །ཁ་དོག་ལྡན་ཞིང་  
གྲགས་ལྡན་པའི། །བརྟན་རྣམས་གང་གིས་བཤོས་གསོལ་པ། །དེ་ཡི་རིགས་ནི་བདེ་བར་འཕེལ། །དེ་ལྟར་ཚུལ་ཁྲིམས་ཕུན་ཚོགས་པའི། །ཡོན་གནས་དག་ལ་ཡོན་ཕུལ་ན། །འཇིག་རྟེན་འདི་  
དང་ཕ་རོལ་དུ། །བདེ་བ་དག་ཏུ་འགྱུར་བ་ཉིད། །རྒྱལ་པོ་ཆེན་པོ་དེའི་ཚེ་དེའི་དུས་ན་ཁྱིམ་བདག་འདུམ་བྱེད་ཅེས་བྱ་བར་གྱུར་པ་གང་གིས་མུ་གེ་ལོ་བཅུ་གཉིས་སུ་བྱུང་བ་ན། རང་སངས་རྒྱས་སྟོང་ལ་  
བསོད་སྙོམས་སྦྱར་ཅིང། དེའི་གྲོགས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བྱས་པ་དེ་གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། ཁྱིམ་བདག་འདུམ་  
བྱེད་ཅེས་བྱ་བ་དེར་གྱུར་ཏོ། ང་ཉིད་ཀྱིས་དེ་ན་མུ་གེ་ལོ་བཅུ་གཉིས་སུ་བྱུང་བ་ན། རང་སངས་རྒྱས་སྟོང་ལ་བསོད་སྙོམས་སྦྱར་བས། ངའི་གྲོགས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བྱས་སོ་།རྒྱལ་པོ་  
  
  
༄༅། །ཆེན་པོ། ངའི་སྦྱིན་པའམ། སྦྱིན་པའི་བགོ་བཤའ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་  
ངའི་སྦྱིན་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །སྡོམ་ལ། སྤྲིན་ཤུགས་དབང་པོ་སྤྲུལ་མགོ་གཉིས། །དེ་བཞིན་ཆུ་  
སྲེག་ནེ་ཙོ་དང། །སྟོན་མོ་རུས་སྦལ་སྡེ་བཟང་དང། །དེད་དཔོན་ཚོགས་སུ་བསྡུས་པ་ཡིན། །རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་  
སེམས་ཅན་རྣམས་རྗེས་སུ་བཟུང་བ་བྱས་པ་གང་ཡིན་པ་དེ་ཉོན་ཅིག་།རྒྱལ་པོ་ཆེན་པོ། སྔོན་བྱུང་བ། འཛམ་བུའི་གླིང་གི་དོན་མཐུན་པ་རབ་ཏུ་མང་པོ་དག་ཅིག་རྒྱ་མཚོའི་གྲུ་བོ་ཆེ་བསྒྲུབས་ཏེ་རྒྱ་མཚོ་  
ཆེན་པོར་འཇུག་པར་འདོད་ནས། དེ་རྣམས་འདི་སྙམ་དུ་སེམས་ཏེ། ཤེས་ལྡན་དག་བདག་ཅག་རྒྱ་མཚོ་ཆེན་པོར་ཞུགས་པ་རྣམས་འདི་ལྟ་སྟེ་གཅིག་ལ་གཅིག་ཕན་ཐོགས་པར་མངོན་པ་མེད་ཀྱི་  
མ་ལ་བདག་ཅག་ནོར་ཚོལ་བ་རྣམས་སོ་སོ་ནས་ཕོངས་པ་ན་དགོས་པ་རྐྱལ་གྱི་ཆ་སྤྱད་དག་ཁྱེར་ཏེ་རྒྱ་མཚོ་ཆེན་པོར་འཇུག་པར་བྱའོ། །ཞེས་དེ་ལྟར་ཆད་བཅད་ནས་ནོར་ཚོལ་བ་རྣམས་སོ་སོ་ནས་ཕོངས་  
པ་ན་དགོས་པ། རྐྱལ་གྱི་ཆ་བྱད། ཁ་ཅིག་གིས་ནི། ཤིང་ཤལ་མ་ལའི་སྤང་ལེབ། ཁ་ཅིག་གིས་ནི། རས་སྒྱེ་ནང་ཚངས་ཅན། ཁ་ཅིག་གིས་ནི་ཀུ་བ་བརྒྱུས་པ། ཁ་ཅིག་གིས་ནི། ར་རྐྱལ་ཁྱེར་ཏེ་རྒྱ་  
  
  
།དེ་རྣམས་རྒྱ་མཚོ་ཆེན་པོའི་དབུས་སུ་ཕྱིན་པ་དང་ཆུ་སྲིན་ཉའི་རིགས་ཀྱིས་རྒྱ་མཚོའི་གྲུ་བོ་ཆེ་བཤིག་གོ་གྲུ་བོ་ཆེ་བ་ཤིག་པ་དང་དེ་རྣམས་རྐྱལ་པ་རེ་རེ་ལ་ཞོན་ཏེ་ཆུ་ཇི་ལྟ་བ་བཞིན་དུ་  
ཁྱེར་ཏེ་དོང་བ་ལས། དེ་རྣམས་ཀྱི་ལས་ཀྱི་རྣམ་པར་སྨིན་པ་ལས་བྱུང་བའི་རླུང་བྱང་ཕྱོགས་ནས་ལངས་ཏེ། དེས་ལྷོ་ཕྱོགས་ཀྱི་འགྲམ་དུ་ཁྱེར་བ་དང། དེ་ན་བུད་མེད་གཟུགས་བཟང་མོ། མཛེས་མ་བལྟ་ན་  
སྡུག་པ་དག་ཡོད་དེ། དེ་དག་གིས་འདི་སྐད་ཅེས་སྨྲས་སོ། །ཇོ་བོ་དག་།ཚུར་སྤྱོན། བཞིན་བཟང་དག་ཚུར་སྤྱོན། བདག་ཅག་ཇོ་བོ་མ་མཆིས་པ་རྣམས་ཀྱི་ཇོ་བོ་དང། ཁྱིམ་ཐབ་མ་མཆིས་པ་རྣམས་ཀྱི་  
ཁྱིམ་ཐབ་དང། གནས་མ་མཆིས་པ་རྣམས་ཀྱི་གནས་དང། གླིང་མ་མཆིས་པ་རྣམས་ཀྱི་གླིང་དང། མགོན་མ་མཆིས་པ་རྣམས་ཀྱི་མགོན་དང། སྐྱབས་མ་མཆིས་པ་རྣམས་ཀྱི་སྐྱབས་དང། རྟེན་མ་  
མཆིས་པ་རྣམས་ཀྱི་རྟེན་མཛོད་ཅིག་འདི་དག་ནི་ཁྱེད་ཀྱི་ཟས་ཀྱི་ཁང་པ་དང། སྐོམ་གྱི་ཁང་པ་དང། གོས་ཀྱི་ཁང་པ་དང་གནས་མལ་གྱི་ཁང་པ་དང། དགའ་བར་འགྱུར་བའི་ཀུན་དགའ་ར་བ་དང་  
དགའ་བར་འགྱུར་བའི་ཚལ་དང། དགའ་བར་འགྱུར་བའི་རྫིང་དང་འཛམ་བུ་གླིང་གི་རིན་པོ་ཆེ་རབ་ཏུ་མང་བོ་འདི་ལྟ་སྟེ། ནོར་བུ་དང། མུ་ཏིག་དང། བཻ་ཌཱུརྱ་དང། དུང་དང། མན་ཤེལ་དང། བྱི་རུ་  
དང། དངུལ་དང། གསེར་དང། རྡོའི་སྙིང་པོ་དང། སྤུག་དང་པདྨ་རཱ་ག་དང། དུང་གཡས་སུ་འཁྱིལ་བ་དག་ལགས་ཀྱི། ཁྱེད་ཚུར་སྤྱོན། བདག་ཅག་དང་ལྷན་ཅིག་ཏུ་རྩེད་མོ་བགྱི། དགའ་བར་  
  
  
༄༅། །བགྱི། དགའ་མགུར་སྤྱད་པར་བགྱིའོ། །ཁྱེད་ཅག་ལ་སུ་ཡང་སྨོས་ཀྱང་ལྷོ་ཕྱོགས་ཀྱི་ལམ་དུ་མ་བཞུད་ཅིག་དེ་དག་བུད་མེད་དེ་རྣམས་དང་ལྷན་ཅིག་ཏུ་རྩེ་བར་བྱེད། དགའ་བར་  
བྱེད། དགའ་མགུར་སྤྱོད་པར་བྱེད་དེ། དེ་དག་དེ་རྣམས་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། བུ་ཕོ་དང་བུ་མོ་དག་བཙས་སོ། །དེ་ནས་ཚོང་པ་མཁས་  
པའི་རང་བཞིན་ཅན་ཞིག་འདི་སྙམ་དུ་སེམས་ཏེ། ཅིའི་ཕྱིར་བུད་མེད་དེ་དག་གིས་ལྷོ་ཕྱོགས་ཀྱི་ལམ་ལྷག་པར་སྲུང་བར་སེམས། མ་ལ་བདག་གིས་བུད་མེད་གང་དང་ལྷན་ཅིག་ཉལ་བ་དེ་མལ་དུ་གཉིད་  
ལོག་པར་རིག་ནས། བགས་ཀྱིས་དལ་བུ་དལ་བུས་མལ་ནས་བབས་ལ་ལྷོ་ཕྱོགས་ཀྱི་ལམ་དུ་འགྲོའོ། །སྙམ་ནས། དེ་དེ་ལྟར་ངེས་པར་བྱས་ནས་བུད་མེད་གང་དང་ལྷན་ཅིག་ཉལ་བ་དེ་གཉིད་ཀྱིས་ལོག་  
པར་རིག་ནས། བགས་ཀྱིས་དལ་བུ་དལ་བུས་མལ་ནས་བབས་ཏེ་རལ་གྲི་རྣོན་པོ་མཆན་དུ་ཐོགས་ནས་ལྷོ་ཕྱོགས་ཀྱི་ལམ་དུ་སོང་བ་དང། དེ་དེ་ན་སྐྱེ་བོའི་ཚོགས་ཆེན་པོ་སྨྲེ་སྔགས་འདོན་པའི་སྒྲ་  
ཀྱི་ཧུད་མ། ཀྱི་ཧུད་ཕ། ཀྱི་ཧུད་སྲིང་མོ། ཀྱི་ཧུད་སྤུན། ཀྱི་ཧུད་འཛམ་བུའི་གླིང་བཀྲ་བས་སྤངས་སམ། འདི་ལྟར་འཛམ་བུའི་གླིང་ན་རེ་སྐྱིད་ཅེས་སྒྲ་འབྱིན་པ་དག་ཐོས་སོ། །ཐོས་ནས་ཀྱང་དེ་འཇིགས་  
པར་གྱུར། རྨོངས་པར་གྱུར། སྐྱི་བུང་ཞེས་བྱེད་པར་གྱུར་ཏོ། །དེ་ནས་ཚོང་བ་མཁས་པའི་རང་བཞིན་ཅན་དེས། འཇིགས་པ་དང། སྐྱི་བུང་ཞེས་བྱེད་པ་དེ་ཤིན་ཏུ་ལེགས་པར་བསལ་ནས་ལྷོ་ཕྱོགས་  
  
  
དེས་དེ་ན་ལྕགས་ཀྱི་མཁར་ཆེན་པོ་མཐོ་ཞིང་རྒྱ་ཆེ་བ་ཞིག་མཐོང་ནས། དེས་གྲོང་ཁྱེར་དེའི་མཐའ་ཁོ་ར་ཁོར་ཡུལ་ཏུ་བསྐོར་ན། ཅི་ནས་ཀྱང་སྒོ་ཅུང་ཟད་ཅིག་རྙེད་  
གྲང་སྙམ་ནས། དེས་གྲོང་ཁྱེར་དེའི་མཐའ་ཁོ་ར་ཁོར་ཡུག་ཏུ་བསྐོར་བ་དང། ཆུང་དུ་ན་བྱི་ལའམ་སྤྲུལ་འཛུལ་པའི་སྒོ་ཙམ་ཡང་མ་རྙེད་དོ། །དེ་ན་ཤིང་ཤི་རི་ཤ་ཞེས་བྱ་བ་སྤོམ་ལ་རིང་བ་ཞིག་མཐོང་ནས་  
དེ་ནས་ཚོང་པ་མཁས་པའི་རང་བཞིན་ཅན་དེས། ཤིང་ཤི་རི་ཤ་དེ་ལ་པགས་ཀྱིས་དེ་དལ་བུ་དལ་བུས་འཛེགས་ནས་སྐྱེ་བོའི་ཚོགས་ཆེན་ལ་འདི་སྐད་ཅེས་སྨྲས་སོ། །ཤེས་ལྡན་དག་ཅིའི་ཕྱིར་ཀྱི་ཧུད་མ་ཀྱི་ཧུད་ཕ་  
ཀྱི་ཧུད་སྲིང་མོ། ཀྱི་ཧུད་སྤུན། ཀྱི་ཧུད་འཛམ་བུའི་གླིང་བཀྲ་བས་སྤངས་སམ། འདི་ལྟར་འཛམ་བུའི་གླིང་ན་རེ་སྐྱིད་ཅེས་ཤིན་ཏུ་སྨྲེ་སྔགས་འདོན། དེ་རྣམས་ཀྱིས་སྨྲས་པ། ཀྱེ་ནང་རྗེ། བདག་ཅག་འཛམ་  
བུའི་གླིང་གི་དོན་འཐུན་ནོར་ཚོལ་བ་རབ་ཏུ་མང་པོ་དག་ཅིག་རྒྱ་མཚོའི་གྲུ་བོ་ཆེ་བསྒྲུབས་ཏེ་རྒྱ་མཚོ་ཆེན་པོར་འཇུག་པར་འདོད་པ་ལས། བདག་ཅག་འདི་སྙམ་དུ་སེམས་ཏེ། ཤེས་ལྡན་དག་བདག་ཅག་  
རྒྱ་མཚོ་ཆེན་པོར་ཞུགས་པ་རྣམས་འདི་ལྟ་སྟེ། གཅིག་ལ་གཅིག་ཕན་འདོགས་པར་མངོན་པ་མེད་ཀྱི། མ་ལ་བདག་ཅག་ནོར་ཚོལ་བ་རྣམས་སོ་སོ་ནས་ཕོངས་པ་ན་དགོས་པ། རྐྱལ་གྱི་ཆ་བྱད་དག་ཁྱེར་ཏེ་རྒྱ་  
མཚོ་ཆེན་པོར་འཇུག་པར་བྱའོ། །ཞེས་དེ་ལྟར་ཆད་བཅད་ནས་ནོར་ཚོལ་བ་རྣམས་སོ་སོ་ནས་ཕོངས་པ་ན་དགོས་པ་རྐྱལ་གྱི་ཆ་བྱད་ཁ་ཅིག་གིས་ནི། ཤིང་ཤལ་མ་ལའི་སྤང་ལེབ། ཁ་ཅིག་གིས་  
  
  
༄༅། །ནི༑ རས་སྒྱེ་ནང་ཚངས་ཅན། ཁ་ཅིག་གིས་ནི། ཀུ་བ་བརྒྱུས་པ། ཁ་ཅིག་གིས་ནི། ར་རྐྱལ་ཁྱེར་ཏེ་རྒྱ་མཚོ་ཆེན་པོར་ཞུགས་སོ། །བདག་ཅག་རྒྱ་མཚོ་ཆེན་པོའི་དབུས་སུ་ཕྱིན་པ་  
དང་ཆུ་སྲིན་ཉའི་རིགས་ཀྱིས་གྲུ་པོ་ཆེ་བཤིག་གོ་གྲུ་བོ་ཆེ་བཤིག་ནས་བདག་ཅག་རྐྱལ་པ་རེ་རེ་ལ་ཞོན་ཏེ་ཆུ་ཇི་ལྟ་བ་བཞིན་ཁྱེར་ཏེ་དོང་བ་ལས། བདག་ཅག་གི་ལས་ཀྱི་རྣམ་པར་སྨིན་པ་ལས་བྱུང་བའི་  
རླུང་བྱང་ཕྱོགས་ནས་ལངས་ཏེ། དེས་བདག་ཅག་ལྷོ་ཕྱོགས་ཀྱི་འགྲམ་དུ་ཁྱེར་བ་དང། དེ་ན་བུད་མེད་གཟུགས་བཟང་མོ། མཛེས་མ་བལྟ་ན་སྡུག་པ་དག་ཡོད་དེ། དེ་དག་གིས་འདི་སྐད་ཅེས་སྨྲས་  
སོ༑ ༑ཇོ་བོ་དག་ཚུར་སྤྱོན། བཞིན་བཟང་དག་ཚུར་སྤྱོན། བདག་ཅག་ཇོ་བོ་མ་མཆིས་པ་རྣམས་ཀྱི་ཇོ་བོ་དང། ཁྱིམ་ཐབ་མ་མཆིས་པ་རྣམས་ཀྱི་ཁྱིམ་ཐབ་དང། གནས་མ་མཆིས་པ་རྣམས་ཀྱི་གནས་  
དང། གླིང་མ་མཆིས་པ་རྣམས་ཀྱི་གླིང་དང། མགོན་མ་མཆིས་པ་རྣམས་ཀྱི་མགོན་དང། སྐྱབས་མ་མཆིས་པ་རྣམས་ཀྱི་སྐྱབས་དང་རྟེན་མ་མཆིས་པ་རྣམས་ཀྱི་རྟེན་མཛོད་ཅིག་འདི་དག་ནི་  
ཁྱེད་ཀྱི་ཟས་ཀྱི་ཁང་པ་དང། སྐོམ་གྱི་ཁང་པ་དང། གོས་ཀྱི་ཁང་པ་དང། གནས་མལ་གྱི་ཁང་པ་དང། དགའ་བར་འགྱུར་བའི་ཀུན་དགའ་ར་བ་དང། དགའ་བར་འགྱུར་བའི་ཚལ་དང། དགའ་བར་འགྱུར་  
བའི་རྫིང་དང། འཛམ་བུའི་གླིང་གི་རིན་པོ་ཆེ་རབ་ཏུ་མང་པོ་འདི་ལྟ་སྟེ། ནོར་བུ་དང། མུ་ཏིག་དང། བཻ་ཌཱུརྱ་དང། དུང་དང། མན་ཤེལ་དང། བྱི་རུ་དང། དངུལ་དང། གསེར་དང། རྡོའི་སྙིང་པོ་  
  
  
སྦུག་དང། པདྨ་རཱ་ག་དང། དུང་གཡས་སུ་འཁྱིལ་བ་དག་ལགས་ཀྱི། ཁྱེད་ཚུར་སྤྱོན། བདག་ཅག་དང་ལྷན་ཅིག་རྩེད་མོ་བགྱི། དགའ་བར་བགྱི། དགའ་མགུར་སྤྱད་པར་བགྱིའོ། །ཁྱེད་  
ཅག་ལས་སུ་ཡང་སྨྱོས་ཀྱང་ལྷོ་ཕྱོགས་ཀྱི་ལམ་དུ་མ་བཞུད་ཅིག་།བདག་ཅག་བུད་མེད་དེ་དག་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དེ། བདག་ཅག་དེ་དག་དང་  
ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཁྱེའུ་དང་བུ་མོ་དག་བཙས་ཏེ། ཇི་སྲིད་འཛམ་བུའི་གླིང་གི་དོན་མཐུན་གཞན་རྣམས་ཀྱི་རྒྱ་མཚོའི་གྲུ་བོ་ཆེ་ཞིག་གོ། ཞེས་  
མ་ཐོས་པ་དེ་སྲིད་དུ་བུད་མེད་དེ་དག་དང་བདག་ཅག་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། གང་གི་ཚེ་བུད་མེད་རྣམས་ཀྱིས་འཛམ་བུའི་གླིང་གི་དོན་མཐུན་རབ་ཏུ་  
མང་པོ་གཞན་དག་ཀྱང་རྒྱ་མཚོ་ཆེན་པོའི་དབུས་སུ་ཕྱིན་པ་དང། ཆུ་སྲིན་ཉའི་རིགས་ཀྱིས་རྒྱ་མཚོའི་གྲུ་བོ་ཆེ་བཤིག་གོ་།ཞེས་ཐོས་ནས། དེ་ནས་བདག་ཅག་གི་དྲུང་དུ་འོངས་ཏེ་ཁ་ཅིག་ནི་ཟོས་སོ། །  
སྐྱེས་པ་ཟ་བར་བྱེད་པ་ན་ལྷག་རོལ་སྐྲའམ། སྤུའམ། སེན་མོའམ་སོ་ལུས་པ་གང་དག་ཡིན་པ་དེ་དག་ཀྱང་མ་ལུས་པར་ཟ་བར་བྱེད་དོ་།དེ་རྣམས་ཟ་བར་བྱེད་པ་ན་ཁྲག་དྲོན་པོའི་ཐིགས་པ་ས་ལ་ལྷུང་བ་  
གང་དག་ཡོད་ན་ཡང་དེ་དག་ཀྱང་སོར་མོའི་རྩེ་མོ་རྣམས་ཀྱིས་བྲུད་དེ་ས་དང་བཅས་པར་ཁར་འཇུག་པར་བྱེད་དོ། །བདག་ཅག་ཁ་ཅིག་ནི། ལྕགས་ཀྱི་མཁར་འདིར་བཅུག་གོ། །ཀྱེ་ནང་རྗེ། འདི་དག་ནི། མིའི་  
  
  
༄༅། །བུད་མེད་མ་ཡིན་ཏེ། སྲིན་མོ་ཡིན་གྱི་འདི་དག་ལས་བདག་ཉིད་སྲུང་ཤིག་དེ་སྐད་ཅེས་སྨྲས་པ་དང། ཚོང་པ་མཁས་པའི་རང་བཞིན་ཅན་གྱིས། སྐྱེ་བོའི་ཚོགས་ཆེན་  
པོ་དེ་དག་ལ་འདི་སྐད་ཅེས་སྨྲས་སོ། །གང་གིས་ན། ཁྱེད་ཅག་དང་བདག་ཅག་ལེགས་པ་དང། བདེ་བར་འཛམ་བུའི་གླིང་དུ་ཕྱིན་པར་འགྱུར་བའི་ཐབས་འགའ་ཅི་ཡོད། དེ་རྣམས་ཀྱིས་འདི་སྐད་ཅེས་  
སྨྲས་སོ། །ཀྱེ་ནང་རྗེ། རེ་ཞིག་བདག་ཅག་གང་གིས་ན། ལེགས་པ་དང། བདེ་བར་འཛམ་བུའི་གླིང་དུ་ཕྱིན་པར་འགྱུར་བའི་ཐབས་ནི་ཅུང་ཟད་ཀྱང་ཁོ་བོ་ཅག་ལ་མེད་དེ། དེ་ཅིའི་ཕྱིར་ཞེ་ན། གལ་  
ཏེ་བདག་ཅག་གིས་འདི་སྙམ་དུ། ཀྱེ་མ་བདག་ཅག་གིས་ལྕགས་ཀྱི་མཁར་འདི་ལས་བརྒལ་ཏེ་འབྲོས་སོ། །སྙམ་དུ་བསམ་ན། དེའི་ཉིས་འགྱུར་རམ། དེའི་སུམ་འགྱུར་གྱིས་མཐོན་པོར་འགྱུར་རོ། །གལ་  
ཏེ་བདག་ཅག་གིས་འདི་སྙམ་དུ། ཀྱེ་མ་བདག་ཅག་གིས་ལྕགས་ཀྱི་མཁར་འདི་ལས་བརྒལ་ཏེ་འབྲོས་སོ། །སྙམ་དུ་བསམ་ན། དེའི་ཉིས་འགྱུར་རམ། དེའི་སུམ་འགྱུར་གྱིས་ཞེང་དུ་སྐྱེ་བར་འགྱུར་ཏེ། དེ་  
ལྟར་རེ་ཞིག་བདག་ཅག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་འགྱུར་བའི་ཐབས་བདག་ཅག་ལ་མེད་དོ། །འོན་ཀྱང་གང་གིས་ན། ཁྱེད་ཅག་ནི། སླར་ལེགས་པ་དང་བདེ་བར་འཛམ་བུའི་གླིང་  
དུ་ཕྱིན་པར་འགྱུར་བའི་ཐབས་ཡོད་དེ། འདི་ན་བདག་ཅག་གི་བར་སྣང་ལ་རྒྱུ་བའི་ལྷ་རྣམས། ཀྱེ་མ་འཛམ་བུའི་གླིང་གི་དོན་མཐུན་རྣམས་གསོ་སྦྱོང་བཅོ་ལྔ་པ་དེ་ཉིད་ལ། བྱང་ཕྱོགས་ཀྱི་གསེབ་ལམ་  
  
  
མ་རྨོས་མ་བཏབ་པའི་འབྲས་སཱ་ལུ་ཟ་བ། བདེ་བ་དང། ནད་མེད་པ་དང། སྟོབས་དང་ལྡན་པས་དབང་པོ་རྣམས་ཚིམ་པ། མགོ་འཕང་བསྟོད་དེ་ཕ་རོལ་ཏུ་འགྲོ་བ་ནི་  
སུ་ཡོད། སུ་ནི། ཕ་རོལ་དུ་བཀྲི། སུ་ནི། འཛམ་བུའི་གླིང་དུ་ལེགས་པ་དང་བདེ་བར་ཕྱིན་པར་བྱ་ཞེས་ཆེད་དུ་བརྗོད་པ་ཆེད་དུ་བརྗོད་པ་ཡོད་པར་མི་འགྲོ་བ་ནི། བྱིས་པའོ། །ཞེས་སྒྲ་འབྱིན་པ་ཐོས་ཀྱི་  
ཁྱེད་དེའི་དྲུང་དུ་དེངས་ལ་འདི་སྐད་ཅེས། བདག་ཅག་ཕ་རོལ་ཏུ་མཆིའོ། །བདག་ཅག་ཕ་རོལ་དུ་མཆི་སྟེ། བདག་ཅག་ཕ་རོལ་དུ་བཀྲི་ཞིང་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་མཛད་དུ་  
གསོལ་ཞེས་སྨྲོས་ཤིག་དེ་ནས་ཚོང་པ་མཁས་པའི་རང་བཞིན་ཅན་གྱིས། སྐྱེ་བོའི་ཚོགས་ཆེན་པོ་དེས་སྨྲས་པ་ཤིན་ཏུ་ལེགས་པར་བཟུང་སྟེ་ཆུབ་པར་བྱས་ནས། བགས་ཀྱིས་དལ་བུ་དལ་བུས་ཤིང་  
ཤི་རི་ཤ་ལས་བབས་ནས་གཡས་ཕྱོགས་ཀྱི་ལམ་དེ་ཉིད་དུ་སོང་སྟེ་བུད་མེད་གང་དང་ལྷན་ཅིག་ཉལ་བ་དེ། མལ་ན་གཉིད་ཀྱིས་ལོག་པར་རིག་ནས། བགས་ཀྱིས་དལ་བུ་དལ་བུས་ཉལ་ལོ། །དེ་ནས་ཚོང་པ་  
མཁས་པའི་རང་བཞིན་ཅན་གྱིས། དེ་ཉིད་ཀྱི་མཚན་མོ་འདས་པ་དང། ནང་པར་སྔར་ལངས་ནས་འཛམ་བུ་གླིང་གི་དོན་མཐུན་རབ་ཏུ་མང་པོ་གང་ན་བ་དེར་སོང་སྟེ་ཕྱིན་པ་དང། འཛམ་བུའི་གླིང་གི་དོན་  
མཐུན་རབ་ཏུ་མང་པོ་རྣམས་ལ་འདི་སྐད་ཅེས་སྨྲས་སོ། །ཤེས་ལྡན་དང། རེ་ཞིག་གང་ན་སྐྱེད་མོས་ཚལ་དབེན་པ་ཡོད་པ་ཞིག་ཏུ་ཤོག་ཅིག་དང། ཁོ་བོས་ཁྱེད་ཅག་དང་ལྷན་ཅིག་གསང་སྟེ་གླེང་དགོས་  
  
  
༄༅། །པ་ཅུང་ཞིག་ཡོད་ཀྱི། ཁྱེད་སུ་ཡང་སྨྱོས་ཀྱང་ཁྱེའུ་བུ་མོ་ནི། ཁྲིད་དེ་མ་འོངས་ཤིག་ཤེས་ལྡན་དག། དེ་བཞིན་དུ་བགྱིའོ། །ཞེས་འཛམ་བུའི་གླིང་གི་དོན་མཐུན་རབ་ཏུ་མང་  
པོ་རྣམས་ཀྱིས་མཉན་ཏོ། །དེ་ནས་འཛམ་བུའི་གླིང་གི་དོན་མཐུན་རབ་ཏུ་མང་པོ་རྣམས་སྐྱེད་མོས་ཚལ་རབ་ཏུ་དབེན་པ་གང་ན་བ་དེར་དོང་པ་དང། དེ་ནས་ཚོང་པ་མཁས་པའི་རང་བཞིན་ཅན་གྱིས་སྐྱེ་  
བོའི་ཚོགས་ཆེན་པོ་དེ་དང་ལྷན་ཅིག་སྐབས་ཀྱི་གཏམ་ཇི་སྙེད་གླེང་པ་དེ་དག་འཛམ་བུའི་གླིང་གི་དོན་འཐུན་རབ་ཏུ་མང་པོ་རྣམས་ལ་རྒྱས་པར་སྨྲས་ནས་འདི་སྐད་ཅེས་ཀྱང་སྨྲས་ཏེ། འདི་དག་ནི། བུད་  
མེད་མ་ཡིན་ཏེ། འདི་དག་སྲིན་མོ་ཡིན་གྱི། ཤེས་ལྡན་དག་འདི་ལས་བདག་ཉིད་སྲུང་བར་གྱིས་ཤིག་དེ་ནས་འཛམ་བུའི་གླིང་གི་དོན་འཐུན་རབ་ཏུ་མང་པོ་རྣམས་དེ་བཞིན་དུ་གསོ་སྦྱོང་བཅོ་ལྔ་པ་  
ཉིད་ལ་བྱང་ཕྱོགས་གསེབ་ལམ་གང་ན་རྟའི་རྒྱལ་པོ་སྤྲིན་གྱི་ཤུགས་ཅན། མ་རྨོས་མ་བཏབ་པའི་འབྲས་སཱ་ལུ་ཟ་བ། བདེ་བ་དང་ནད་མེད་པ་དང། སྟོབས་དང་ལྡན་པས་དབང་པོ་རྣམས་ཚིམ་པ་  
མགོ་འཕང་བསྟོད་དེ་ཕ་རོལ་ཏུ་འགྲོ་བ་ནི། སུ་ཞིག་ཡོད། སུ་ནི་ཕ་རོལ་ཏུ་བཀྲི། སུ་ནི། ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་བྱ་ཞེས་ཆེད་དུ་བརྗོད་པ་ཆེད་དུ་བརྗོད་པ་ཡོད་པར་སོང་བ་  
དང། ཚོང་པ་རྟ་རྫིའི་རིགས་ཤིག་གིས་རྟའི་རྒྱལ་པོའི་སྤྲིན་གྱི་ཤུགས་ཅན་རྒྱང་རིང་པོ་ཁོ་ན་ནས་མཐོང་ངོ། །མཐོང་ནས་ཀྱང་འཛམ་བུའི་གླིང་གི་དོན་འཐུན་རབ་ཏུ་མང་པོ་ལ་འདི་སྐད་ཅེས་སྨྲས་སོ། །  
  
  
རྟའི་རྒྱལ་པོ་སྤྲིན་གྱི་ཤུགས་ཅན་ནི། ཕ་བི་ཡིན་ཏེ། ཕ་བིའི་དྲུང་དུ་དོང་ལ་འདི་སྐད་ཅེས། བདག་ཅག་ཕ་རོལ་ཏུ་མཆིའོ། །བདག་ཅག་ཕ་རོལ་ཏུ་མཆི་སྟེ། བདག་ཅག་ཕ་རོལ་ཏུ་  
བཀྲི་ཞིང། བདག་ཅག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་མཛད་དུ་གསོལ་ཞེས་སྨྲའོ། །དེ་ནས་ཚོང་པ་མཁས་པའི་རང་བཞིན་ཅན་གྱིས་དོན་འཐུན་རབ་ཏུ་མང་པོ་ལ་འདི་སྐད་ཅེས་སྨྲས་  
སོ༑ ༑ཤེས་ལྡན་དག། བདག་གིས་ཇི་ལྟར་སྐྱེ་བོའི་ཚོགས་ཆེན་པོ་དེས་སྨྲས་པའི་དོན་གོ་བ་ལྟར་ན། འདི་ནི། བདག་ཅག་གིས་རྟའི་རྒྱལ་པོ་སྤྲིན་གྱི་ཤུགས་ཅན་དེའི་དྲུང་དུ་དོང་ནས་འདི་སྐད་ཅེས། བདག་  
ཅག་ཕ་རོལ་དུ་མཆིའོ། །བདག་ཅག་ཕ་རོལ་ཏུ་མཆི་སྟེ། བདག་ཅག་ཕ་རོལ་ཏུ་བཀྲི་ཞིང། བདག་ཅག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་མཛད་དུ་གསོལ་ཞེས་སྨྲ་བའི་དུས་ལ་བབ་པ་  
མ་ཡིན་ནོ། །འོན་ཀྱང་གང་གི་ཚེ་རྟའི་རྒྱལ་པོ་སྤྲིན་གྱི་ཤུགས་ཅན་གྱིས་མ་རྨོས་མ་བཏབ་པའི་འབྲས་སཱ་ལུ་ཟོས་ནས་ཞེས་བྱ་བ་ནས་འཛམ་བུའི་གླིང་དུ་ཕྱིན་པར་བྱ་ཞེས་བྱ་བའི་བར་གོང་མ་བཞིན་དུ་སྟེ། དེ་  
ནི། བདག་ཅག་རྟའི་རྒྱལ་པོ་སྤྲིན་གྱི་ཤུགས་ཅན་གྱི་དྲུང་དུ་དོང་ལ་འདི་སྐད་ཅེས། བདག་ཅག་ཕ་རོལ་ཏུ་མཆིའོ། །བདག་ཅག་ཕ་རོལ་ཏུ་མཆི་སྟེ། བདག་ཅག་ཕ་རོལ་ཏུ་བཀྲི་ཞིང། བདག་ཅག་ལེགས་པ་དང་བདེ་  
བར་འཛམ་བུའི་གླིང་དུ་ཕྱིན་པར་མཛད་དུ་གསོལ་ཞེས་དེ་སྐད་དུ་སྨྲ་བའི་དུས་ལ་བབ་པ་ཡིན་ནོ། །དེ་ནས་རྟའི་རྒྱལ་པོ་སྤྲིན་གྱི་ཤུགས་ཅན་གྱིས་མ་རྨོས་མ་བཏབ་པའི་འབྲས་སཱ་ལུ་ཟོས་ནས་ཞེས་བྱ་བ་ནས་སུ་ནི་  
  
  
༄༅། །ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་བྱ་ཞེས་བྱ་བའི་བར་གོང་མ་བཞིན་དུའོ། །དེ་ནས་འཛམ་བུའི་གླིང་གི་དོན་འཐུན་རབ་ཏུ་མང་པོ་བླ་གོས་ཕྲག་པ་གཅིག་ཏུ་གཟར་ནས་  
པུས་མོ་གཡས་པའི་ལྷ་ང་ས་ལ་བཙུགས་ཏེ་རྟའི་རྒྱལ་པོའི་སྤྲིན་གྱི་ཤུགས་ཅན་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་རྟའི་རྒྱལ་པོ་སྤྲིན་གྱི་ཤུགས་ཅན་ལ་འདི་སྐད་ཅེས་སྨྲས་སོ་།བདག་  
ཅག་ཕ་རོལ་ཏུ་མཆིའོ། །བདག་ཅག་ཕ་རོལ་ཏུ་མཆི་སྟེ། བདག་ཅག་ཕ་རོལ་ཏུ་བཀྲི་ཞིང། བདག་ཅག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་མཛད་དུ་གསོལ། །དེ་ནས་རྟའི་རྒྱལ་པོ་སྤྲིན་གྱི་  
ཤུགས་ཅན་གྱིས། འཛམ་བུའི་གླིང་གི་དོན་འཐུན་རབ་ཏུ་མང་པོ་ལ་ལེགས་པར་རབ་ཏུ་གཏམས་ཤིང་རྗེས་སུ་བསྟན་པ། ཤེས་ལྡན་དག་བུད་མེད་དེ་དག་ལྷག་པར་གཟུགས་བཟང་བ། ལྷག་པར་མཛེས་  
པ། ལྷག་པར་བལྟ་ན་སྡུག་པར་བྱས་ན་ཁྱེའུ་དང། བུ་མོ་རྣམས་ཁྲིད་དེ་འོངས་ཤིང། དེ་རྣམས་འདི་སྐད་ཅེས། ཇོ་བོ་དག་ཚུར་སྤྱོན། བཞིན་བཟང་དག་ཚུར་སྤྱོན་ཞེས་བྱ་བ་ནས་བདག་ཅག་དང་ལྷན་  
ཅིག་རྩེ་བར་བགྱི། དགའ་བར་བགྱི། དགའ་མགུར་སྤྱོད་བར་བགྱིའོ་།ཞེས་བྱ་བའི་བར་གོང་མ་བཞིན་ནོ། །འོན་ཏེ་ཁྱེད་ཅག་ལ་འགའ་ཞིག་གིས་ཅུང་ཟད་སྨྲས་ཏེ་བདག་ཅག་མི་དགོས་ན། རང་རང་གི་བུ་  
དག་ཁྲིད་དེ་དེངས་ཤིག་ཅེས་ཟེར་བ་དེ་ལ། ཁྱེད་ཅག་ལས་གང་དག་འདི་སྙམ་དུ། བདག་ཅག་གི་ཆུང་མའམ། བུ་ཕོའམ། བོ་མོའམ། བདག་གི་ཟས་ཀྱི་ཁང་པའམ། སྐོམ་གྱི་ཁང་པའམ། གོས་ཀྱི་ཁང་  
  
  
གནས་མལ་གྱི་ཁང་པའམ། དགའ་བར་འགྱུར་བའི་ཀུན་དགའ་ར་བའམ། དགའ་བར་འགྱུར་བའི་རྫིང་ངམ། འཛམ་བུའི་གླིང་གི་རིན་པོ་ཆེ་རབ་ཏུ་མང་པོ་འདི་ལྟ་སྟེ། ནོར་བུ་དང། མུ་ཏིག་དང། བཻ་  
ཌཱུརྱ་དང་ཞེས་བྱ་བ་ནས་དུང་གཡས་སུ་འཁྱིལ་བ་ཞེས་བྱ་བའི་བར་གོང་མ་བཞིན་དུ་སེམས་ཕན་ཆད། དེ་དག་ཁོ་བོའི་རྒྱབ་བམ་རོ་སྟོད་ལ་ཞོན་ཡང་ཤིང་ཏོག་གི་འབྲས་བུ་སྨིན་པ་རྩ་བ་ཆད་པ་བཞིན་དུ་ལྟུང་  
བར་འགྱུར་ཞིང། བུད་མེད་དེ་རྣམས་འོངས་ནས་ཟ་བར་འགྱུར་ཏེ། དེ་དག་སྐྱེས་པ་ཟ་བར་བྱེད་པ་ན། ཁྲག་དྲོན་པོའི་ཐིགས་པ་ས་ལ་ལྟུང་བ་གང་དག་ཡིན་པ་དེ་དག་ཀྱང་སོར་མོའི་རྩེ་མོས་ས་དང་བཅས་ཏེ་བྲུད་ནས་  
ཁར་འཇུག་གོ། ཁྱེད་ཅག་ལས་གང་དག་འདི་སྙམ་དུ། བདག་གི་ཆུང་མའམ། བུའམ། བུ་མོའམ་ཞེས་བྱ་བ་ནས་དུང་གཡས་སུ་འཁྱིལ་བ་ཞེས་བྱ་བའི་བར་གོང་མ་བཞིན་དུ་མི་སེམས་ན། དེ་རྣམས་ཁོ་བོའི་  
སྤུའི་རྩེ་མོ་བྱེ་བའི་ཆ་ལ་བརྟེན་ཀྱང་ལྷུང་བར་མི་འགྱུར་ཏེ་དེ་དག་ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་འགྱུར་རོ། །དེ་ནས་རྟའི་རྒྱལ་པོ་སྤྲིན་གྱི་ཤུགས་ཅན་གྱིས། འཛམ་བུའི་གླིང་གི་ཚོང་པ་རབ་  
ཏུ་མང་པོ་ལ་ལེགས་པར་རབ་ཏུ་གཏམས་ཤིང་རྗེས་སུ་བསྟན་ནས་རྒྱབ་སྨད་དོ། །དེ་ནས་འཛམ་བུའི་གླིང་གི་ཚོང་པ་རབ་ཏུ་མང་པོས་རྟའི་རྒྱལ་པོ་སྤྲིན་གྱི་ཤུགས་ཅན་ལ། ཁ་ཅིག་ནི། རོ་སྟོད་དུ་ཁ་ཅིག་ནི། རྒྱབ་  
ཏུ། ཁ་ཅིག་ནི། གཉའ་བར་རོ། །ཁ་ཅིག་ནི། མཇུག་མ་ལ་འཇུས་སོ་།དེ་ནས་རྟའི་རྒྱལ་པོ་སྤྲིན་གྱི་ཤུགས་ཅན་གྱིས་རིམ་གྱིས་ལུས་ཀྱི་མཐུ་དང། སྟོབས་དང། བརྩོན་འགྲུས་ཡང་དག་པར་བསྐྱེད་ནས་  
  
  
༄༅། །དེ་ཉིད་ནས་སྟེང་གི་ནམ་མཁའ་ལ་སོང་བ་དང། དེ་ནས་བུད་མེད་ལྷག་པར་གཟུགས་བཟང་བ། ལྷག་པར་མཛེས་པ། ལྷག་པར་བལྟ་ན་སྡུག་པ་རྣམས་ཀྱིས་ཁྱེའུ་དང་བུ་མོ་རྣམས་ཁྲིད་དེ་  
ལྷགས་ནས་འདི་སྐད་ཅེས། ཇོ་བོ་དག་ཚུར་སྤྱོན། བཞིན་བཟང་དག་ཚུར་སྤྱོན་ཞེས་བྱ་བ་ནས་བདག་ཅག་དང་ལྷན་ཅིག་རྩེད་མོ་བགྱི་དགའ་བར་བགྱི། དགའ་མགུར་སྤྱད་པར་བགྱིའོ། །ཞེས་བྱ་བའི་བར་གོང་  
མ་བཞིན་དུའོ། །འོན་ཏེ་ཁྱེད་ཅག་ལ་འགའ་ཞིག་ཅུང་ཟད་སྨྲས་ཏེ་ཁོ་མོ་ཅག་མི་དགོས་ན། རང་རང་གི་ཁྱེའུ་དང་བུ་མོ་རྣམས་ཁྲིད་དེ་དེངས་ཤིག་ཅེས་སྨྲ་བ་དེ་ལ་གང་དག་འདི་སྙམ་དུ། བདག་གི་ཆུང་མའམ། བུ་  
ཕོའམ། བུ་མོའམ། བདག་གི་ཟས་ཀྱི་ཁང་པའམ་ཞེས་བྱ་བ་ནས་དུང་གཡས་སུ་འཁྱིལ་བ་ཞེས་བྱ་བའི་བར་གོང་མ་བཞིན་དུ་སེམས་བསྐྱེད་པ་དེ་དག་ནི། རྟའི་རྒྱལ་པོ་སྤྲིན་གྱི་ཤུགས་ཅན་གྱི་རོ་སྟོད་དང་རྒྱབ་ཏུ་  
ཞོན་ཡང། ཤིང་ཏོག་གི་འབྲས་བུ་སྨིན་པ་རྩ་བ་ཆད་པ་བཞིན་དུ་དེ་ནས་སླར་ལྷུང་བར་གྱུར་བ་དང། བུད་མེད་དེ་རྣམས་དེ་དག་གི་དྲུང་དུ་དོང་སྟེ་ཕྱིན་ནས་ཟ་བར་བྱེད་དེ། སྐྱེས་པ་རྣམས་ཟ་བར་བྱེད་པ་ན། ལྷག་མ་ལུས་  
པ་གང་ཡིན་པ་འདི་ལྟ་སྟེ། སྐྲའམ་ཞེས་བྱ་བ་ནས་ས་དང་འདྲེན་མར་བྲུད་དེ་ཁར་འཇུག་པར་བྱེད་དོ། །ཞེས་བྱ་བའི་བར་གོང་མ་བཞིན་དུའོ། །གང་དག་འདི་སྙམ་དུ། བདག་གི་ཆུང་མའམ། བདག་གི་བུ་ཕོའམ་  
བདག་གི་བུ་མོའམ། ཞེས་བྱ་བ་ནས་དུང་གཡས་སུ་འཁྱིལ་པ་ཞེས་བྱ་བའི་བར་དུ་སྟེ། དེ་ལྟར་མི་སེམས་པ་རྣམས་ནི། འདི་ལྟར། རྟའི་རྒྱལ་པོ་སྤྲིན་གྱི་ཤུགས་ཅན་གྱི་སྤུའི་རྩེ་མོའི་ཆ་ཤས་ལ་འཇུས་པ་  
  
  
ལེགས་པ་དང་བདེ་བར་འཛམ་བུའི་གླིང་དུ་ཕྱིན་པར་གྱུར་ཏོ། །རྒྱལ་པོ་ཆེན་པོ། དེ་བཞིན་དུ་གང་དག་འདི་སྙམ་དུ་བདག་ནི། མིག་ཡིན་ནོ། །མིག་ནི། བདག་གི་ཡིན་ནོ། །བདག་ནི། རྣ་བ་དང། སྣ་དང་  
ལྕེ་དང། ལུས་དང། ཡིད་ཡིན་ནོ། །ཡིད་ནི། བདག་གི་ཡིན་ནོ། །བདག་ནི། གཟུགས་ཡིན་ནོ། །གཟུགས་ནི། བདག་གི་ཡིན་ནོ། །བདག་ནི། སྒྲ་དང་དྲི་དང། རོ་དང། རེག་དང། བདག་ནི། ཆོས་ཡིན་ནོ། །  
ཆོས་ནི། བདག་གི་ཡིན་ནོ། །བདག་ནི། སའི་ཁམས་ཡིན་ནོ། །སའི་ཁམས་ནི། བདག་གི་ཡིན་ནོ། །བདག་ནི། ཆུའི་ཁམས་དང། མེའི་ཁམས་དང་རླུང་གི་ཁམས་དང། ནམ་མཁའི་ཁམས་དང། བདག་  
ནི། རྣམ་པར་ཤེས་པའི་ཁམས་ཡིན་ནོ། །རྣམ་པར་ཤེས་པའི་ཁམས་ནི། བདག་གི་ཡིན་ནོ། །བདག་ནི། གཟུགས་ཀྱི་ཕུང་པོ་ཡིན་ནོ། །གཟུགས་ཀྱི་ཕུང་པོ་ནི། བདག་གི་ཡིན་ནོ། །བདག་ནི། ཚོར་བ་དང་  
འདུ་ཤེས་དང། འདུ་བྱེད་དང། བདག་ནི། རྣམ་པར་ཤེས་པའི་ཕུང་པོ་ཡིན་ནོ། །རྣམ་པར་ཤེས་པ་ནི། བདག་གི་ཡིན་ནོ། །སྙམ་དུ་སེམས་ན། དེ་རྣམས་སྡུག་བསྔལ་འཐོབ་པར་འགྱུར་ཏེ། སྲིན་མོའི་ནང་དུ་ཚོང་  
པ་བཞིན། རྒྱལ་པོ་ཆེན་པོ། གང་དག་འདི་སྙམ་དུ། བདག་ནི། མིག་ཡིན་ནོ། །མིག་གི་ནི། བདག་གི་ཡིན་ནོ། །ཞེས་བྱ་བ་ནས་རྣམ་པར་ཤེས་པའི་ཕུང་པོ་ནི་བདག་གི་ཡིན་ནོ། །ཞེས་བྱ་བའི་བར་གོང་མ་བཞིན་  
དུ་སྟེ། དེ་ལྟར་མི་སེམས་ན། དེ་རྣམས་བདེ་བ་འཐོབ་པར་འགྱུར་ཏེ་སྤྲིན་གྱི་ཤུགས་ཀྱིས་ཚོང་པ་བཞིན། །སངས་རྒྱས་བསྟན་ལ་བླུན་པོའི་མི། །གང་དག་དད་པར་མི་བྱེད་པ། །དེ་རྣམས་སྡུག་བསྔལ་འཐོབ་  
  
  
༄༅། །འགྱུར་ཏེ། །སྲིན་པོའི་ནང་དུ་ཚོང་པ་བཞིན། །ཤེས་རབ་ཅན་གྱི་མི་གང་དག། སངས་རྒྱས་བསྟན་ལ་དད་བྱེད་པ། །བདེ་བར་ཕ་རོལ་འགྲོ་འགྱུར་ཏེ། །སྤྲིན་གྱི་ཤུགས་  
ཀྱིས་ཚོང་པ་བཞིན། །རྒྱལ་པོ་ཆེན་པོ་ཇི་སྙམ་དུ་སེམས། དེའི་ཚེ་དེའི་དུས་ན་རྟའི་རྒྱལ་པོ་སྤྲིན་གྱི་ཤུགས་ཅན་དུ་གྱུར་པ་དེ་གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་  
ང་ཉིད་དེའི་ཚེ་དེའི་དུས་ན། རྟའི་རྒྱལ་པོ་སྤྲིན་གྱི་ཤུགས་ཅན་ཞེས་བྱ་བར་གྱུར་ཏོ། །རྒྱལ་པོ་ཆེན་པོ། དེའི་ཚེ་ངས་སེམས་ཅན་རྣམས་ལ་ཕན་པ་བྱས་པ་དེས། བླ་ན་མེད་པ་ཡང་དག་པར་རྫོགས་  
པའི་བྱང་ཆུབ་ཐོབ་བོ་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ་འོན་ཀྱང་སེམས་ཅན་རྣམས་ལ་ཕན་པ་བྱས་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་  
ཙམ་ཡིན་ནོ། །རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་རྗེས་སུ་བཟུང་བར་བྱས་པ་གང་ཡིན་པ་དེ་ཉོན་ཅིག་རྒྱལ་  
པོ་ཆེན་པོ། སྔོན་བྱུང་བ། །ཡུལ་ཝཱ་ར་ཎཱ་སི་དང་ཧ་ཅང་ཡང་མི་རིང་བ་ཞིག་ན། དྲང་སྲོང་བྱམས་པའི་བདག་ཉིད་སྙིང་རྗེ་ཅན། སེམས་ཅན་ལ་བྱམས་པ་ཞིག་གནས་སོ། །དེའི་བསྟི་གནས་དང་ཧ་ཅང་  
ཡང་མི་རིང་བ་ཞིག་ན། ཁྱིམ་བདག་ཞིང་པ་གཉིས་ཤིག་ཞིང་རྨེད་པ་ལས། དེ་གཉིས་ཕན་ཚུན་རྩོད་པ་བྱུང་བར་གྱུར་ཏེ། དེ་ན་གཅིག་ཁྲོས་པ་དང་གཅིག་ཤོས་ཀྱང་སླར་ཁྲོས་སོ། །གཅིག་གིས་བརྒྱབ་པ་  
  
  
།དེ་གཉིས་ཀ་ཡང་དྲང་སྲོང་གི་དྲུང་དུ་དོང་ནས། དྲང་སྲོང་དེ་ལ་གཅིག་གིས་དབང་བཙུགས་པ་དང། གཅིག་ཤོས་ཀྱིས་ཀྱང་བཙུགས་སོ། །དེ་གཉིས་རྒྱལ་  
པོའི་དྲུང་དུ་སོང་བ་དང། རྒྱལ་པོས་དེ་གཉིས་ལ་སྨྲས་པ། ཁྱེད་གཉིས་ལ་དཔང་སུ་ཡོད། གཅིག་གིས་སྨྲས་པ། ལྷ། བདག་གི་དཔང་དྲང་སྲོང་ལགས་སོ། །གཅིག་ཤོས་ཀྱིས་སྨྲས་པ། བདག་གི་དཔང་ཡང་  
དེ་ཁོ་ན་ལགས་སོ། །དེ་ནས་རྒྱལ་པོས་དྲང་སྲོང་བོས་ཏེ་དྲིས་པ་དྲང་སྲོང་ཆེན་པོ། འདི་གཉིས་སྔར་གང་གིས་ཉེས། དྲང་སྲོང་གིས་སྨྲས་པ། ལྷ། གལ་ཏེ་འཁོར་ལོས་བསྒྱུར་བའི་བཀའ་ཁྲིམས་ཀྱིས་ཞལ་  
ཆེ་བཅད་ན། དེ་ལྟ་ན་བདག་གིས་དབང་བགྱིའོ། །གཞན་དུ་ནི་མ་ལགས་སོ། །རྒྱལ་པོས་སྨྲས་པ། དེ་བཞིན་དུ་བྱའོ། །དེ་ནས་དྲང་སྲོང་གིས་སྨྲས་པ། ལྷ། གཅིག་ཁྲོས་པ་དང་གཅིག་བཤོས་ཀྱང་སླར་ཁྲོས་  
སོ། །གཅིག་གིས་བརྒྱབ་པ་དང་གཅིག་ཤོས་ཀྱིས་ཀྱང་སླར་བརྒྱབ་བོ་།རྒྱལ་པོས་སྨྲས་པ། འོ་ན་གཉིས་ཀ་ཆད་པས་གཅད་དོ། །དྲང་སྲོང་གིས་སྨྲས་པ། ལྷ། ཁྱོད་ལ་བདག་གིས་སྔར་ལྷ་གལ་ཏེ་འཁོར་  
ལོས་བསྒྱུར་བའི་བཀའ་ཁྲིམས་ཀྱིས་ཞལ་ཆེ་བཅད་ན། དེ་ལྟ་ན་བདག་གིས་དབང་བགྱིའོ། །གཞན་དུ་ནི་མ་ལགས་སོ། །ཞེས་མ་གསོལ་ཏམ་རྒྱལ་པོས་སྨྲས་པ། དྲང་སྲོང་ཆེན་པོ། འཁོར་ལོས་བསྒྱུར་བའི་  
ཞལ་ཆེ་ཇི་ལྟར་གཅོད། དྲང་སྲོང་གིས་སྨྲས་པ། ལྷ། འཁོར་ལོས་བསྒྱུར་བའི་རྒྱལ་པོ་ནི། གནོད་པ་ལས་ཟློག་ཅིང། ཕན་པ་ལ་སྦྱོར་བར་བགྱིད་དོ། །དེ་ནས་རྒྱལ་པོས་སྨྲས་པ། གཉིས་ཀ་དེངས་ལ་ད་  
  
  
༄༅། །ཕྱིན་ཆད་དེ་ལྟར་མ་བྱེད་ཅིག་རྒྱལ་པོ་ཆེན་པོ། དེའི་ཚེ་དེའི་དུས་ན། དྲང་སྲོང་དུ་གྱུར་པ་གང་གིས་ཆོས་བཞིན་གྱིས་དབང་བྱས་པ་དེ་གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་  
མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན་ཞེས་བྱ་བ་ནས་ང་ཉིད་ཀྱིས་ཆོས་བཞིན་གྱིས་དབང་དེ་བྱས་སོ། །ཞེས་བྱ་བའི་བར་གོང་མ་བཞིན་དུའོ། །རྒྱལ་པོ་ཆེན་པོ། ངས་ཆོས་བཞིན་གྱིས་དབང་བྱས་  
བ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་རྟོགས་སོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངས་ཆོས་བཞིན་གྱིས་དཔང་བྱས་པ་དེ་ནི། བླ་ན་མེད་པ་ཡང་དག་པར་རྫོགས་  
པའི་བྱང་ཆུབ་ཀྱི་ཞེས་བྱ་བ་ནས་ཚོགས་ཙམ་ཡིན་ནོ། །ཞེས་བྱ་བའི་བར་གོང་མ་བཞིན་ནོ། །རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་  
ཕྱིར་མ་ངེས་པའི་ཕུང་པོ་ལ་གནས་པ་ན་རང་གི་སྲོག་ཡོངས་སུ་བཏང་ནས་སེམས་ཅན་མང་པོ་རྗེས་སུ་བཟུང་བ་བྱས་པ་གང་ཡིན་པ་དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། ནགས་ཚང་ཚིང་ཞིག་ན་སེང་  
གེ་རལ་པ་ཅན་ཞིག་གནས་སོ། །ལམ་དེ་ནས་དོན་འཐུན་ལྔ་བརྒྱ་ཙམ་དོང་ནས་དེ་དག་གི་ཅ་ཅོའི་སྒྲས་དུས་བསྐུལ་བས། སྦྲུལ་ཆེན་པོ་ཞགས་པ་ལྟ་བུ་ཞེས་བྱ་བ་ཞིག་གློ་བུར་དུ་ལངས་ནས། དེས་དོན་འཐུན་  
ཚོང་དཔོན་དང་བཅས་པ་བསྐོར་བ་དང། དེ་རྣམས་སྐྲག་ནས་སྒྲ་འབྱིན་ཅིང། ཞི་བ་དང། ཆུ་ལྷ་དང། ལུས་ངན་དང། དབང་ཕྱུག་ལ་སོགས་པ་ལྷ་རྣམས་ལ་གསོལ་བ་བཏབ་པ་དང། དེ་ནས་སེང་གེས་  
  
  
།ཐོས་ནས་ཀྱང་ཕྱོགས་དེར་འོངས་པ་དང་ཇི་ཙམ་ན་སྦྲུལ་ཆེན་པོ་ཞགས་པ་ལྟ་བུ་ཞས་བྱ་བས། དོན་འཐུན་ལྔ་བརྒྱ་ཙམ་བསྐོར་བ་མཐོང་ངོ། །དེ་དང་ཧ་ཡང་མི་རིང་བ་ཞིག་ན། གླང་པོའི་  
ཕྲུ་གུ་ཞིག་ཀྱང་རྒྱུ་ཞིང་འདུག་པ་དང། དེ་དེའི་དྲུང་དུ་སོང་སྟེ་སྨྲས་པ། གྲོགས་པོ། སྦྲུལ་ཆེན་པོ་ཞགས་པ་ལྟ་བུ་ཞེས་བྱ་བས་དོན་མཐུན་ལྔ་བརྒྱ་བསྐོར་ན། དེ་རྣམས་ཀྱི་དོན་གྱི་ཕྱིར་རང་གི་སྲོག་ཡོངས་སུ་  
གཏང་བར་ཁྱོད་སྤྲོའམ། ཇི་ལྟ་བུ་ཞིག་བྱ། བདག་གི་རྐང་པ་ཁྱོད་ཀྱི་ཀླད་པར་བཞག་ལ་ཐལ་མོ་སྦྲུལ་ཆེན་པོ་ལ་བསྣུན་པ་དང། བདག་གི་རྐང་པ་བརྟན་པའི་ཤུགས་ཀྱིས་ནི། ཁྱོད་འཆི་བར་འགྱུར་རོ། །  
ཐལ་ལྕག་གིས་ནི། སྦྲུལ་ལོ། །སྦྲུལ་ཆེན་པོའི་ཁ་ཆུས་རེག་པས་ནི་བདག་ཀྱང་འཆི་བར་འགྱུར་རོ། །གླང་པོ་ཆེའི་ཕྲུ་གུས། དེ་བཞིན་དུ་བྱའོ། །ཞེས་ཁས་བླངས་ནས། སེང་གེས་གླང་པོ་ཆེའི་ཕྲུ་གུའི་  
སྟེང་དུ་རྐང་པ་བཞག་ནས་ཐལ་མོས་སྦྲུལ་ཆེན་པོ་ལ་བསྣུན་པ་དང། སེང་གེས་རྐང་པ་བརྟན་པའི་ཤུགས་ཀྱིས་ནི་གླང་པོ་ཆེའི་ཕྲུ་གུ་ཤི་ཐལ་མོས་ཀྱང་སྦྲུལ་ཆེན་པོ་ཤི་སྦྲུལ་ཆེན་པོའི་ཁ་ཆུས་ཀྱང་རི་དྭགས་  
ཀྱི་རྒྱལ་པོ་སེང་གེ་ཤི་སྟེ། འགྲོ་བ་གསུམ་ཆར་ཡང་ངོ། །དོན་འཐུན་གྱི་ཚོགས་ཆས་པ་དང་ལྷ་ཞིག་གིས་སྨྲས་པ། བསྐལ་པ་བཟང་པོའི་བྱང་ཆུབ་སེམས་དཔས་ཁྱེད་ཀྱི་ཕྱིར་རང་གི་སྲོག་ཡོངས་སུ་བཏང་ནས་  
སྐྱབས་བྱས་ཀྱི། རེ་ཞིག་དེའི་ལུས་ལ་མཆོད་པ་བྱོས་ལ་ཕྱིར་དེངས་ཤིག། དེ་ནས་དེ་རྣམས་ཀྱིས་དེའི་རུས་པ་བསྲེགས་ཏེ་རུས་པ་ལ་མཆོད་པ་བྱས་སོ། །རྒྱལ་པོ་ཆེན་པོ། དེའི་ཚེ་དེའི་དུས་ན། རི་དྭགས་ཀྱི་  
  
  
༄༅། །རྒྱལ་པོ་སེང་གེ་ཞེས་བྱ་བ་ནས་ངས་དོན་འཐུན་ལྔ་བརྒྱ་པོ་དེ་དག་སྦྲུལ་ཆེན་པོ་ལས་རང་གི་སྲོག་བཏང་ནས་ཐར་པར་བྱས་སོ། །ཞེས་བྱ་བའི་བར་སྔ་མ་བཞིན་ནོ། །རྒྱལ་པོ་ཆེན་པོ་  
ངས་སེམས་ཅན་རྣམས་རྗེས་སུ་བཟུང་བ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ཞེས་བྱ་བ་ནས་ངས་སེམས་ཅན་རྣམས་རྗེས་  
སུ་བཟུང་བ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །ཞེས་བྱ་བའི་བར་གོང་མ་བཞིན་ནོ། །རྒྱལ་པོ་ཆེན་པོ། གཞན་ཡང་  
ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་གསོད་པ་ལ་ཡང་བྱམས་པ་བསྒྲུབས་པ་གང་ཡིན་པ་དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། ནགས་ཁྲོད་ཅིག་  
ན་བྱང་ཆུབ་སེམས་དཔའ་མ་ངེས་པའི་ཕུང་པོ་ལ་གནས་པ། བྱ་མགོ་གཉིས་ལ་སེམས་ཐ་དད་པ་ཞིག་ཏུ་གྱུར་ཏོ། །དེ་ལ། གཅིག་ནི། ཆོས་ཅན་ཞེས་བྱའོ། །གཅིག་ཤོས་ནི། ཆོས་མིན་ཞེས་བྱའོ། །  
ཇི་ཙམ་དུས་གཞན་ཞིག་ན། ཆོས་ཅན་གྱིས་བདུད་རྩིའི་འབྲས་བུ་ཞིག་ཟོས་སོ། །ཆོས་མིན་གྱིས་ནི། དུག་གི་འབྲས་བུ་ཞིག་ཟོས་པ་ལས་གཉིས་ཀ་ཡང་དུག་གི་མཐུས་ཀུན་ཏུ་མྱོས་པར་གྱུར་ནས་ཕན་  
ཚུན་རྩོད་པར་བརྩམས་པ་དང། གཅིག་གིས་ལོག་པར་སྨོན་ལམ་བཏབ་པ། ཁྱོད་ཀྱི་སྐྱེ་བ་གང་དང་གང་དུ་སྐྱེས་པའི་སྐྱེ་བ་དེ་དང་དེར་གསོད་པ་དང། ཕྱིར་རྒོལ་བ་དང། དགྲ་བོར་གྱུར་ཅིག་ཅེས་  
  
  
།གཅིག་ཤོས་ཀྱིས་ཀྱང་སྨྲས་པ། བདག་ནི། ཁྱོད་ལ་ཐམས་ཅད་དུ་བྱམས་པའི་སེམས་དང། ཕན་པའི་སེམས་དང། སྙིང་བརྩེ་བའི་སེམས་སུ་གྱུར་ཅིག་ཅེས་བྱས་སོ། །རྒྱལ་པོ་ཆེན་པོ། དེ་  
ཇི་སྙམ་དུ་སེམས། དེའི་ཚེ་དེའི་དུས་ཀྱི་ཆོས་ཅན་གང་ཡིན་པ་དེ་ནི། ང་ཉིད་ཡིན་ནོ། །ཆོས་མིན་གང་ཡིན་པ་དེ་ནི། ལྷས་སྦྱིན་ཡིན་ནོ། །རྒྱལ་པོ་ཆེན་པོ། ངའི་བྱམས་པའི་སེམས་དེས་བླ་ན་མེད་པ་  
ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་བྱམས་པའི་སེམས་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང་རྐྱེན་ཙམ་དང་  
ཚོགས་ཙམ་ཡིན་ནོ།། །།འདུལ་བ་གཞི། བམ་པོ་ཞེ་བརྒྱད་པ། རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་གྱི་  
སྐྱབས་བྱས་པ་གང་ཡིན་པ་དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། ཆུ་གླིང་ཞིག་གི་འགྲམ་ན་བྱང་ཆུབ་སེམས་དཔའ་མ་ངེས་པའི་ཕུང་པོ་ལ་གནས་པ་ན། ཆུ་སྲེག་རྣམས་ཀྱི་ནང་དུ་སྐྱེས་ནས་ཆུ་སྲེག་  
ལྔ་བརྒྱའི་དཔོན་དུ་གྱུར་ཏོ། །ཇི་ཙམ་ན་ཆུ་སྲེག་རྒན་པོ་ཞིག་།ཆུ་སྲེག་དེ་རྣམས་ཀྱི་སྒོ་ང་དང། ཕྲུ་གུ་རྣམས་ཐབས་ཀྱིས་སྔར་ཟོས་ནས། དལ་བུ་དལ་བུས་འཆག་ཅིང། རེས་འགའ་བྱ་བ་མེད་པ་ན་རྐང་པ་  
གཅིག་བསྐུམས་ནས་འདུག་གོ་དེ་ནས་ཆུ་སྲེག་དེ་རྣམས་བུ་དང་བྲལ་བ་ལས་བྱུང་བའི་སྡུག་བསྔལ་གྱིས་གདུངས་ནས་དཔོན་པོའི་དྲུང་དུ་སོང་སྟེ། རིས་མཐུན་པའི་སྐད་གཉུག་མས་ངུ་བར་བརྩམས་པ་དང་  
  
  
༄༅། །དེ་ནས་དཔོན་པོས་རང་གི་ཁྱུ་རྣམས་དེ་ལྟར་སྡུག་བསྔལ་བར་མཐོང་ནས་ཆུ་གླིང་ཀུན་ནས་བྱུལ་བར་བརྩམས་པ་དང། ཆོས་ཉིད་ཀྱིས་བྱང་ཆུབ་སེམས་དཔའ་རྣམས་ནི། ལུས་ཀྱིས་  
རྣམ་པར་ལྟུང་བར་འགྱུར་གྱི། སེམས་ཀྱིས་ནི། མ་ཡིན་པས། དེས་ཆུ་སྲེག་རྒན་པ་དེ་དལ་བུ་དལ་བུས་འཆག་ཅིང། ཕྱོགས་གཅིག་ཏུ་སོང་ནས་རྐང་པ་གཅིག་བཙུགས་ཏེ་གནས་པ་མཐོང་ནས། བྱང་ཆུབ་  
སེམས་དཔས་འཕྲིགས་པ། འདི་ནི། རང་གི་རིགས་ཀྱི་ཕྱིར་རྒོལ་བ་རང་བཞིན་ངན་པ་ཡིན་ནོ། །སྙམ་དུ་རིག་ནས་ཚིགས་སུ་བཅད་དེ་སྨྲས་པ། བདག་གི་སྒོ་ང་ཕྲུ་གུ་དང། །རུས་ཆགས་རྣམས་ཀྱང་ཟོས་  
ནས་ནི། །རྐང་པ་གཅིག་བཙུགས་འདུག་པ་དེ། །ཀྱེ་མ་ཁྱོད་ཀྱི་བརྟུལ་ཞུགས་ཡིན། །ཁ་ཅིག་སྨྲ་བ་ཡང་བདེན་ཏེ། །གོམ་པ་དལ་བུས་འདོར་བྱེད་ཅིང། །དལ་བུ་དལ་བུས་སྨྲ་བ་དང། །གཉའ་བ་གྱུར་གྱུར་བྱེད་  
པ་ནི། །དེ་ནི་ངན་གཡོའི་མཚན་ཉིད་ཡིན། །དེས་བསམ་པ། དཔོན་པོ་འདིས་ནི། བདག་གི་རྒྱུས་ཤེས་སོ། །སྙམ་དུ་རིག་ནས་དེ་ཉིད་ལ་སྐྱབས་སུ་སོང་ངོ། །དེ་ནས་དཔོན་པོས་སྨྲས་པ། ཁུ་གུ། ནམ་  
ཆུ་སྲེག་གི་ཚོགས་རྣམས་འཁྲུགས་པར་མ་གྱུར་པ་དེའི་བར་དུ་ཁྱོད་ཀྱི་སེམས་བདེ་བར་གྱིས་ཤིག་དེ་ནས་ཆུ་སྲེག་རྒན་པོ་དེ་བྲོས་ནས་ཆུ་སྲེག་དེ་རྣམས་བདེ་བར་གྱུར་ཏོ། །རྒྱལ་པོ་ཆེན་པོ། དེའི་ཚེ་  
དེའི་དུས་ན་ཆུ་སྲེག་གི་དཔོན་པོར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན་ཆུ་སྲེག་གི་དཔོན་པོ་དེར་གྱུར་ཏོ། །རྒྱལ་པོ་ཆེན་པོ་ངས་སེམས་  
  
  
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངས་སེམས་ཅན་རྗེས་སུ་བཟུང་བ་ནི། བླ་ན་མེད་པ་ཡང་དག་པར་རྫོགས་  
པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་རྗེས་སུ་བཟུང་  
བར་བྱས་པ་གང་ཡིན་པ་དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། ནགས་ཚང་ཚིང་ཞིག་ན་བྱང་ཆུབ་སེམས་དཔའ་མ་ངེས་པའི་ཕུང་པོ་ལ་གནས་པ་ན། ནེ་ཙོ་མི་སྐད་སྨྲ་བ་ཞིག་ཏུ་གྱུར་ཏོ། །དེའི་ཚེ་ཝཱ་  
ར་ཎཱ་སིར་རྒྱལ་པོ་ཚངས་སྦྱིན་ཞེས་བྱ་བར་གྱུར་པ་དེ། ཆོས་མ་ཡིན་པས་རྒྱལ་སྲིད་བྱེད་དུ་འཇུག་གོ་དེ་ནས་ནེ་ཙོ་ཉིན་རེ་ཞིང་རྒྱལ་པོ་དེའི་ཁང་པའི་པུ་ཤུའི་སྟེང་ན་ཡིབ་ཅིང། རྒྱལ་པོ་ཆེན་པོ། ཆོས་མ་ཡིན་  
པས་རྒྱལ་སྲིད་མ་མཛད་ཅིག་ཅེས་སྨྲའོ། །རྒྱལ་པོ་དེ་དེ་དང་ལྷན་ཅིག་གཅུགས་པར་གྱུར་པ་དང། དེ་ནས་དེས་རྒྱལ་པོ་དེ་དཀའ་ཐུབ་ཀྱི་གནས་ལྔ་ལ་རབ་ཏུ་བཞག་ནས་ཆོས་བཞིན་གྱིས་རྒྱལ་སྲིད་བྱེད་པ་ལ་ཞུགས་  
ནས། དེ་རི་དྭགས་དང། བྱ་ཐམས་ཅད་ལ་མི་འཇིགས་པ་བྱིན་ནོ་།རྒྱལ་པོ་ཆེན་པོ། དེའི་ཚེ་དེའི་དུས་ན་ནེ་ཙོར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་  
དུས་ན། ནེ་ཙོ་མི་སྐད་སྨྲ་བ་དེ་ཡིན་པར་གྱུར་ཏོ། །རྒྱལ་པོ་ཆེན་པོ། ངས་སེམས་ཅན་ལ་ཕན་པ་བྱས་པ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་  
  
  
༄༅། །སྟེ༑ འོན་ཀྱང་ངས་སེམས་ཅན་ལ་ཕན་པ་བྱས་པ་དེ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །རྒྱལ་པོ་  
ཆེན་པོ། གཞན་ཡང། ངས་བླ་ན་མེད་པར་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་གསོད་པ་ལ་བྱམས་པའི་སེམས་བསྐྱེད་པ་གང་ཡིན་པ་དེ་ཉོན་ཅིག། རྒྱལ་པོ་ཆེན་པོ། སྔོན་བྱུང་  
བ། ཡུལ་ཀ་ཤི་ཞེས་བྱ་བ་ན་རྒྱལ་པོ་ཚངས་སྦྱིན་ཞེས་བྱ་བ་ཞིག་རྒྱལ་སྲིད་བྱེད་དེ། དེ་རྟག་ཏུ་ལུས་འཕགས་ཀྱི་ཡུལ་འདོད་པ་ཁོ་ནའི་ཕྱིར་ལུས་འཕགས་ཀྱི་རྒྱལ་པོ་དང་མི་མཐུན་པར་གྱུར་ཏོ་།ལུས་  
འཕགས་ཀྱི་རྒྱལ་པོ་དེ་ནི། དེ་བས་ཁྱད་ཞུགས་པའི་མཐུ་དང་ལྡན་ཡང་ཡུལ་དེ་མི་འདོད་པས། རྟག་ཏུ་དེ་ལ་བྱམས་པའི་སེམས་དང། ཕན་པའི་སེམས་དང། སྙིང་བརྩེ་བས་གནས་སོ། །འོན་ཀྱང་དེ་  
སྲེད་པས་འཁོལ་བས་ཡུལ་དེ་ཁོ་ན་འདོད་པའི་ཕྱིར་དེ་དཔུང་གི་ཚོགས་ཡན་ལག་བཞི་པ་གོ་བསྐོན་ནས་ལུས་འཕགས་ཀྱི་རྒྱལ་པོ་དང་གཡུལ་སྤྲད་པའི་ཕྱིར་ཆས་སོ། །དེ་ནས་ལུས་འཕགས་ཀྱི་རྒྱལ་པོས་  
ཐོས་ནས། དཔག་ཚད་ཕྱེད་དང་གསུམ་གྱི་ལམ་བསྟར་དུ་བཅུག་སྟེ་གྲོང་ཁྱེར་དེ་ཐམས་ཅད་རྡོ་བ་དང། གསེག་མ་དང། གྱོ་མོ་བསལ་ནས་རྒྱལ་མཚན་དང་བ་དན་ནི། བསྒྲེངས། དར་གྱི་ཆུན་འཕྱང་  
མང་པོས་ནི། དཔྱངས། དྲི་ཞིམ་པོའི་པོག་ཕོར་ནི། བཤམས། ཙནྡན་གྱི་ཆུའི་ཆག་ཆག་གིས་བཏབ་ཅིང། མེ་ཏོག་སིལ་མ་སྣ་ཚོགས་ཀྱིས་དགའ་དགའ་ལྟར་བྱས་ནས་གཙང་ཞིང་བསོད་པའི་བཟའ་  
  
  
གྲོང་མི་དང། བློན་པོ་རྣམས་བསུར་བཀྱེ་ནས་མགུ་བར་འགྱུར་བ་བརྒྱ་ཕྲག་དག་སྤྲིང་བ་ཐོས་པ་དང། རྒྱལ་པོ་ཚངས་སྦྱིན་ཀུན་ནས་དཀྲིས་པ་དང་བྲལ་ཏེ། དེ་ནས་བསམ་པ་  
ལུས་འཕགས་ཀྱི་རྒྱལ་པོ་ལ་སོ་སོར་ཡང་དག་པར་དགའ་བར་འགྱུར་བ་ཞིག་བྱས་ཏེ་སླར་ལྡོག་གོ་སྙམ་དུ་བསམ་ནས་ལུས་འཕགས་ཀྱི་རྒྱལ་པོའི་དྲུང་དུ་སོང་བ་དང། ལུས་འཕགས་ཀྱི་རྒྱལ་པོས་བཀུར་སྟི་ཆེན་  
པོས་བསུས་ནས་ནང་དུ་ཁྲིད་དེ། ཁ་ཟས་བསོད་པ་རྣམས་ཀྱིས་ཚིམ་པར་བྱས་ནས་ཚིགས་སུ་བཅད་དེ་སྨྲས་པ། རྒྱལ་དབང་བདག་ལ་བཟོད་པར་མཛོད། །ཁྱེད་ལ་བདག་ནི་རྟག་ཏུ་འདུད། །བདག་ནི་གྲོགས་པོར་  
གྱུར་ལགས་ན། །ཁྱེད་ཀྱིས་བདག་ནི་བརྩེ་བར་མཛོད། །དེས་ཀྱང་ཚིགས་སུ་བཅད་དེ་སྨྲས་པ། བཟོད་པ་ཡི་ནི་གཞུ་བརྡུངས་ནས། །ཁྲོ་དང་ང་རྒྱལ་འཇོམས་པ་ཡི། །ཡོན་ཏན་ལྡན་པའི་མདའ་གཅིག་གིས་།ཁྱོད་  
ཀྱིས་བདག་ཅག་རིལ་བཅོམ་མོ། །དེ་ནས་དེ་གཉིས་ཕན་ཚུན་ཡིད་གཅུགས་པར་གྱུར་ནས། རྒྱལ་པོ་ཚངས་སྦྱིན་ཡང་རང་གི་ཡུལ་དུ་སོང་ངོ་།ལུས་འཕགས་ཀྱི་ཡུལ་མི་རྣམས་ཀྱང་འཇིགས་པ་དང་བྲལ་  
བར་གྱུར་ཏོ། །རྒྱལ་པོ་ཆེན་པོ། དེའི་ཚེ་དེའི་དུས་ན། ལུས་འཕགས་ཀྱི་རྒྱལ་པོར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་ཉིད་དེའི་ཚེ་དེའི་དུས་ན། ལུས་འཕགས་ཀྱི་རྒྱལ་པོ་དེ་  
ཡིན་པར་གྱུར་ཏོ། །རྒྱལ་པོ་ཆེན་པོ། ངས་ཡིད་ཀྱི་དྲེགས་པ་བཅོམ་པ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ་།སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་ཡིད་ཀྱི་དྲེགས་པ་