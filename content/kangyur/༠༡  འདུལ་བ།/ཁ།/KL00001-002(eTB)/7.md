  
༄༅། །པ་བློན་པོ་རིན་པོ་ཆེ་ཡང་ཡོད། བདག་ལ་བུ་དཔའ་བ་རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཡང་ཚང། བདག་གི་ཕོ་བྲང་གི་  
ནང་དུ་ཡང་རིན་པོ་ཆེའི་ཆར་ཞག་བདུན་བབས། བདག་ཤར་གྱི་ལུས་འཕགས་ཀྱི་གླིང་དུ་ཡང་སོང་སྟེ། ལོ་མང་པོ་དང། ལོ་བརྒྱ་ཕྲག་མང་པོ་དང། ལོ་སྟོང་ཕྲག་མང་པོ་དང། ལོ་བརྒྱ་སྟོང་ཕྲག་མང་པོར་  
བདག་གིས། ཤར་གྱི་ལུས་འཕགས་ཀྱི་གླིང་དུ་རྗེས་སུ་བསྟན། བདག་ནུབ་ཀྱི་བ་ལང་སྤྱོད་ཀྱི་གླིང་དུ་ཡང་སོང་སྟེ། ལོ་མང་པོ་དང། ལོ་བརྒྱ་ཕྲག་མང་པོ་དང། ལོ་སྟོང་ཕྲག་མང་པོ་དང་ལོ་བརྒྱ་སྟོང་  
ཕྲག་མང་པོར་བདག་གིས་ནུབ་ཀྱི་བ་ལང་སྤྱོད་ཀྱི་གླིང་དུ་རྗེས་སུ་བསྟན། བདག་བྱང་གི་སྒྲ་མི་སྙན་གྱི་གླིང་དུ་ཡང་སོང་སྟེ་ལོ་མང་པོ་དང། ལོ་བརྒྱ་ཕྲག་མང་པོ་དང། ལོ་སྟོང་ཕྲག་མང་པོ་དང། ལོ་བརྒྱ་སྟོང་  
ཕྲག་མང་པོར་བདག་གིས་བྱང་གི་སྒྲ་མི་སྙན་གྱི་གླིང་དུ་རང་གི་དཔུང་གི་ཚོགས་ལ་རྗེས་སུ་བསྟན་ན། སུམ་ཅུ་རྩ་གསུམ་པའི་ལྷ་ཚེ་རིང་བ། ཁ་དོག་དང་ལྡན་པ། བདེ་བ་མང་ཞིང་གཞལ་མེད་ཁང་  
མཐོན་པོ་ན་ཡུན་རིང་དུ་གནས་པ་དག་ཅིག་ཡོད་ཅེས་གྲག་གི་མ་ལ་བདག་སུམ་ཅུ་རྩ་གསུམ་པའི་ལྷ་རྣམས་བལྟ་བའི་ཕྱིར་འགྲོའོ་།སྙམ་པ་དང། སེམས་བསྐྱེད་མ་ཐག་ཏུ། རྒྱལ་པོ་ང་ལས་  
ནུ་དཔུང་གི་ཚོགས་བྱེ་བ་བརྒྱད་འབུམ་དང་ཐབས་ཅིག་ཏུ་བུ་སྟོང་གིས་ཡོངས་སུ་བསྐོར་ནས། མདུན་ནས་འགྲོ་བ་རིན་པོ་ཆེ་སྣ་བདུན་དང་སྟེང་གི་ནམ་མཁའ་ལ་འཕགས་ཏེ་ཆས་སོ། །རིའི་རྒྱལ་  
  
  
གསེར་གྱི་རི་བོ་བདུན་གྱིས་བསྐོར་བ་ཡིན་པས། དེ་ནས་རྒྱལ་པོ་ང་ལས་ནུ་གསེར་གྱི་རི་བོ་མུ་ཁྱུད་འཛིན་ལ་གནས་ཏེ་དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་  
དྲུག་ཤི་འཕོས་པ་ལོན་ནོ། །རི་བོ་མུ་ཁྱུད་འཛིན་ནས་གསེར་གྱི་རི་བོ་རྣམ་པར་འདུད་ལ་འདུག་སྟེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །རི་བོ་  
རྣམ་པར་འདུད་ནས་གསེར་གྱི་རི་བོ་རྟ་རྣ་ལ་འདུག་སྟེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །རི་བོ་རྟ་རྣ་ནས་གསེར་གྱི་རི་བོ་བལྟ་ན་སྡུག་ལ་  
འདུག་སྟེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །རི་བོ་བལྟ་ན་སྡུག་ནས་གསེར་གྱི་རི་བོ་སེང་ལྡེང་ཅན་ལ་འདུག་སྟེ། དེ་དེ་ན་རང་གི་དཔུང་གི་ཚོགས་  
ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །རི་བོ་སེང་ལྡེང་ཅན་ནས་གསེར་གྱི་རི་བོ་གཤོལ་མདའ་འཛིན་ལ་འདུག་སྟེ་དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་  
དྲུག་ཤི་འཕོས་པ་ལོན་ནོ། །རི་བོ་གཤོལ་མདའ་འཛིན་ནས་གསེར་གྱི་རི་བོ་གཉའ་ཤིང་འཛིན་ལ་འདུག་སྟེ། དེ་དེ་ན་རང་གི་དཔུང་གི་ཚོགས་ལ་རྗེས་སུ་སྟོན་པ་ལ་བརྒྱ་བྱིན་དྲུག་ཤི་འཕོས་པ་ལོན་ནོ། །བར་  
སྡོམ་ལ། མུ་ཁྱུད་འཛིན་དང་རྣམ་པར་འདུད། །དེ་བཞིན་རི་བོ་རྟ་རྣ་དང། །བལྟ་ན་སྡུག་དང་སེང་ལྡེང་ཅན་གཤོལ་མདའ་འཛིན་དང་གཉའ་ཤིང་འཛིན། །རི་བོ་གཉའ་ཤིང་འཛིན་ནས་སྟེང་གི་  
  
  
༄༅། །ནམ་མཁའ་ལ་འཕགས་ཏེ་ཆས་པ་ན། རི་རབ་ཀྱི་བང་རིམ་དེ་ལ་དྲང་སྲོང་ལྔ་བརྒྱ་པོ་དེ་རྣམས་གནས་ཏེ། དེ་རྣམས་ཀྱིས་རྒྱལ་པོ་དེ་འོང་བ་མཐོང་ནས། དེ་རྣམས་ཀྱིས་སྨྲས་པ་  
ཤེས་ལྡན་དག་རྒྱལ་པོ་འཐབ་ཀྲོལ་ཅན་འདིར་འོང་ངོ། །དེ་ན་དྲང་སྲོང་བཞིན་ངན་ཞེས་བྱ་བ་དེ་ཁྱོར་བར་ཆུ་བླུགས་ཏེ་གཏོར་བས་དཔུང་གི་ཚོགས་རྣམས་ཐོགས་པར་གྱུར་པ་དང། དེའི་མདུན་ནས་  
བློན་པོ་རིན་པོ་ཆེ་འགྲོ་བས། དེས་དྲང་སྲོང་དེ་རྣམས་ལ་སྨྲས་པ། བྲམ་ཟེ་ཁྲོ་བ་དོར་བར་གྱིས། །འདི་ནི་ཀུན་ལ་འགྲུབ་པ་ཡིན་།འདི་ནི་མི་དབང་ང་ལས་ནུ། །བྱ་ཀར་དེ་དག་མ་ཡིན་ནོ། །ཇི་  
ཙམ་ན། རྒྱལ་པོ་ང་ལས་ནུ་ཕྱོགས་དེར་ཕྱིན་ནས་སྨྲས་པ། དཔུང་གི་ཚོགས་འདི་སུ་ཞིག་གིས་བཀག་བློན་པོ་རིན་པོ་ཆེས་སྨྲས་པ་དྲང་སྲོང་རྣམས་ཀྱིས་སོ། །རྒྱལ་པོས་སྨྲས་པ། དྲང་སྲོང་  
འདི་རྣམས་ནང་ན་ཅི་ཞིག་ལ་དགའ། དེས་སྨྲས་པ། ལྷ། རལ་པ་ལ་དགའ་ལགས་སོ། །རྒྱལ་པོས་སྨྲས་པ། འདི་རྣམས་རལ་པ་བྱི་ནས། བདག་གི་མདུན་ནས་འགྲོ་བར་གྱུར་ཅིག་ཅེས་བྱས་  
པ་དང། དེ་ནས་དེ་རྣམས་ཀྱི་རལ་པ་བྱི་ནས་ལག་ན་མདའ་གཞུ་ཐོགས་ཏེ་མདུན་དུ་རྒྱུག་པར་བརྩམས་པ་དང། བུད་མེད་རིན་པོ་ཆེས་རྒྱལ་པོ་ལ་གསོལ་པ། ལྷ། དྲང་སྲོང་འདི་རྣམས་ནི་  
དཀའ་ཐུབ་ཅན་ལགས་ན། འདི་དག་ཅི་བགྱི། ཐོང་ལགས། རྒྱལ་པོས་བཏང་བ་དང། དེ་རྣམས་ཀྱིས་སླར་ཡང་བརྩོན་འགྲུས་ལ་གནས་ནས་མངོན་པར་ཤེས་པ་ལྔ་མངོན་སུམ་དུ་བྱས་  
  
  
༑རྒྱལ་པོ་ང་ལས་ནུ་ཡང་དཔུང་གི་ཚོགས་དང་ནམ་མཁའ་ལ་འཕགས་ཏེ་ཆས་སོ། །རི་རབ་རིའི་རྒྱལ་པོ། དཔག་ཚད་བརྒྱད་ཁྲི་ནི། འོག་ཏུ་གསེར་གྱི་ས་གཞི་ལ་ཐུག་པར་འདུག་གོ། དཔག་ཚད་བརྒྱད་  
ཁྲི་ནི། ཆུའི་སྟེང་དུ་བྱུང་སྟེ། དེ་ལྟར་དཔག་ཚད་འབུམ་དྲུག་ཁྲི་ཡོད་དོ། །དེའི་ངོས་རེ་རེ་ལ་ཡང་དཔག་ཚད་བརྒྱད་ཁྲི་ཡོད་དོ། །དེ་ནི། ཁོ་ར་ཁོར་ཡུག་ཏུ་དཔག་ཚད་སུམ་འབུམ་ཉི་ཁྲི་ཡོད་དེ། རིན་  
པོ་ཆེ་སྣ་བཞིའི་རང་བཞིན། བཟང་པོ། མཛེས་པ། བལྟ་ན་སྡུག་པ་ཡིན་ནོ། །དེའི་སྟེང་ན་ལྷ་སུམ་ཅུ་རྩ་གསུམ་པ་རྣམས་གནས་ཏེ། སུམ་ཅུ་རྩ་གསུམ་པའི་ལྷ་རྣམས་ཀྱི་སྲུང་མ་ལྔ་པོ། ཆུ་ལ་གནས་པའི་ཀླུ་  
རྣམས་དང། གནོད་སྦྱིན་ལག་ན་ཡོལ་གོ་ཐོགས་པ་རྣམས་དང། ཕྲེང་ཐོགས་རྣམས་དང། རྟག་ཏུ་མྱོས་རྣམས་དང། རྒྱལ་པོ་ཆེན་པོ་བཞི་རྣམས་བཀོད་པ་ལས། ཆུ་ན་གནས་པ་རྣམས་ཀྱིས། རྒྱལ་  
པ་ང་ལས་ནུའི་དཔུང་གི་ཚོགས་རྣམས་བཀག་པ་དང། ཇི་ཙམ་ན་རྒྱལ་པོ་ང་ལས་ནུབ་ཕྱོགས་དེར་ཕྱིན་ནས་སྨྲས་པ། དཔུང་གི་ཚོགས་འདི་སུ་ཞིག་གིས་བཀག་དེ་རྣམས་ཀྱིས་སྨྲས་པ། ལྷ། ཆབ་ན་  
གནས་པའི་ཀླུ་རྣམས་ཀྱིས་སོ། །རྒྱལ་པོས་སྨྲས་པ། བདག་དུད་འགྲོ་རྣམས་དང་གཡུལ་འགྱེད་དམ། དེས་སྨྲས་པ། ཆུ་ལ་གནས་པའི་ཀླུ་འདི་དག་ཉིད་དག་ཉིད་བདག་གི་མདུན་ནས་འགྲོ་བར་གྱུར་ཅིག་ཅེས་བྱས་པ་  
དང། དེ་ནས་རྒྱལ་པོ་ང་ལས་ནུའི་མདུན་ནས་འགྲོ་བར་ཆས་སོ། །ཇི་ཙམ་ན། ཀླུ་དེ་རྣམས་རྒྱལ་པོ་ང་ལས་ནུའི་མདུན་ནས་རྒྱུག་ཅིང་ལྷ་ལག་ན་ཡོལ་གོ་ཐོགས་ཀྱི་དྲུང་དུ་ཕྱིན་པ་དང། དེ་རྣམས་ཀྱིས་དེ་  
  
  
༄༅། །དག་ལ་དྲིས་པ། ཤེས་ལྡན་དག་ཅི་སྟེ་རྒྱུག་དེ་རྣམས་ཀྱིས་སྨྲས་པ། འདིར་མིའི་རྒྱལ་པོ་འོང་ངོ། །དེ་ནས་ཀླུ་དེ་རྣམས་དང། ལྷ་ལག་ན་ཡོལ་གོ་ཐོགས་པ་རྣམས་  
ལོག་ནས་ཡང་དཔུང་གི་ཚོགས་དེ་ཐོགས་པར་བྱས་སོ། །ཇི་ཙམ་ན་རྒྱལ་པོ་ང་ལས་ནུ་འོངས་ནས། དེས་སྨྲས་པ། དཔུང་གི་ཚོགས་འདི་སུ་ཞིག་གིས་བཀག་དེས་སྨྲས་པ། ལྷ་ལག་ན་  
ཡོལ་གོ་ཐོགས་འདི་རྣམས་ཀྱིས་དཔུང་གི་ཚོགས་བཀག་ལགས་སོ། །རྒྱལ་པོ་ང་ལས་ནུས་སྨྲས་པ། ལྷ་ལག་ན་ཡོལ་གོ་ཐོགས་འདི་དག་ཉིད་བདག་གི་མདུན་ནས་འགྲོ་བར་གྱུར་ཅིག་དེ་ནས་དེ་  
རྣམས་མདུན་ནས་རབ་ཏུ་རྒྱུག་སྟེ། ཇི་ཙམ་ན། ཀླུ་དེ་རྣམས་དང་ལྷན་ཅིག་ལྷ་ཕྲེང་ཐོགས་རྣམས་ཀྱི་དྲུང་དུ་ཕྱིན་པ་དང། དེ་རྣམས་ཀྱིས་དེ་དག་ལ་དྲིས་པ། ཤེས་ལྡན་དག་ཅི་སྟོ་རྒྱུག་དེ་དག་གིས་  
སྨྲས་པ། མིའི་རྒྱལ་པོ་འདིར་འོང་ངོ། །དེ་ནས་ལྷ་དང་ཀླུ་དེ་རྣམས་ཡང་ལོག་ནས། དཔུང་གི་ཚེགས་ཐོགས་པར་བྱས་པ་དང། རྒྱལ་པོ་ཕྱོགས་དེར་ཕྱིན་ནས། དེས་སྨྲས་པ། དཔུང་གི་ཚོགས་འདི་སུ་ཞིག་  
གིས་བཀག་དེས་སྨྲས་པ། ལྷ། ལྷ་ཕྲེང་ཐོགས་རྣམས་ཀྱིས་སོ་།རྒྱལ་པོས་སྨྲས་པ། ལྷ་ཕྲེང་ཐོགས་འདི་དག་ཉིད་བདག་གི་མདུན་ནས་འགྲོ་བར་གྱུར་ཅིག་དེ་ནས་དེ་རྣམས་མདུན་ནས་རྒྱུག་པར་  
བརྩམས་སོ། །དེ་རྣམས་ཀྱིས་བརྒྱུགས་ནས། ལྷ་རྟག་ཏུ་མྱོས་རྣམས་ཀྱི་དྲུང་དུ་ཕྱིན་པ་དང། དེ་རྣམས་ཀྱིས་དེ་དག་ལ་དྲིས་པ། ཤེས་ལྡན་དག་ཅི་སྟེ་རྒྱུག་དེ་དག་གིས་སྨྲས་པ། མིའི་རྒྱལ་པོ་  
  
  
།དེ་ནས་དེ་རྣམས་ལོག་ནས། ཡང་དཔུང་གི་ཚོགས་དེ་ཐོགས་པར་བྱས་པ་དང། རྒྱལ་པོ་ཕྱོགས་དེར་ཕྱིན་ནས་དེས་སྨྲས་པ། དཔུང་གི་ཚོགས་འདི་སུ་ཞིག་གིས་བཀག་དས་སྨྲས་པ་  
ལྷ། ལྷ་རྟག་ཏུ་མྱོས་རྣམས་ཀྱིས་སོ། །རྒྱལ་པོས་སྨྲས་པ། ལྷ་རྟག་ཏུ་མྱོས་འདི་དག་ཉིད་བདག་གི་མདུན་ནས་འགྲོ་བར་གྱུར་ཅིག་དེ་ནས་དེ་རྣམས་མདུན་ནས་བརྒྱུགས་སོ། །དེ་རྣམས་ཀྱིས་བརྒྱུགས་  
ནས། རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ལྷ་རྣམས་ཀྱི་དྲུང་དུ་ཕྱིན་པ་དང། དེ་རྣམས་ཀྱིས་དེ་དག་ལ་དྲིས་པ། ཤེས་ལྡན་དག་ཅི་སྟེ་རྒྱུག་མིའི་རྒྱལ་པོ་འདིར་འོང་ངོ། །རྒྱལ་ཆེན་བཞི་རྣམས་ཀྱིས་བསམ་པ་  
སེམས་ཅན་འདི་ནི། བསོད་ནམས་ཀྱི་མཐུ་ཆེན་པོ་དང་ལྡན་པ་ཡིན་ཏེ་དེ་དགག་པར་མི་ནུས་སོ། །སྙམ་ནས། དེ་ནས་རྒྱལ་ཆེན་བཞིའི་རིས་ཀྱི་ལྷ་དེ་རྣམས་ཀྱིས་སུམ་ཅུ་རྩ་གསུམ་པའི་ལྷ་རྣམས་ལ་  
འདིར་མིའི་རྒྱལ་པོ་ང་ལས་ནུ་འོང་ངོ། །ཞེས་སྦྲན་ཏོ། །སུམ་ཅུ་རྩ་གསུམ་པའི་ལྷ་རྣམས་ཀྱིས་བསམ་པ། སེམས་ཅན་འདི་ནི། བསོད་ནམས་ཀྱི་མཐུ་ཆེན་པོ་དང་ལྡན་པ་ཡིན་པས། དེ་བཟློག་པར་མི་བྱ་ཡི་  
མཆོད་ཡོན་གྱིས་བསུ་བར་བྱའོ། །སྙམ་ནས། དེ་ནས་སུམ་ཅུ་རྩ་གསུམ་པའི་ལྷ་དེ་རྣམས་ཀྱིས། མཆོད་ཡོན་གྱིས་བསུའོ། །རྒྱལ་པོ་ང་ལས་ནུ་རི་རབ་ཀྱི་རྩེ་ལ་འཛེག་པ་ན། ཚལ་སྔོ་ཞིང་སྔོ་བའི་ཕྲེང་བ་  
སྤྲིན་སྤུངས་པ་ལྟ་བུ་མཐོན་པོ་དག་མཐོང་ངོ། །མཐོང་ནས་ཀྱང་གནོད་སྦྱིན་ལྷ་གནས་ལ་སྨྲས་པ། ལྷ་གནས། ཚལ་སྔོ་བའི་ཕྲེང་བ་སྤྲིན་སྤུངས་པ་ལྟ་བུ་མཐོན་པོ་ཕ་བི་དག་ཅི་ཞིག་ཡིན། ལྷ་དེ་ནི། སུམ་  
  
  
༄༅། །ཅུ་རྩ་གསུམ་པའི་ལྷ་རྣམས་ཀྱི་ཤིང་ཡོངས་འདུ་ས་བརྟོལ་ཞེས་བགྱི་བ་རྣམས་ལགས་ཏེ། སུམ་ཅུ་རྩ་གསུམ་པའི་ལྷ་རྣམས་དབྱར་ཟླ་བ་བཞི་ལྷའི་འདོད་པའི་ཡོན་ཏན་ལྔ་དང་འབྱོར་  
ཅིང་ལྡན་པར་དེ་ན་རྩེ་བར་བགྱིད། དགའ་བར་བགྱིད། དགའ་མགུར་སྤྱོད་པར་བགྱིད་དོ། །ལྷ་ཡང་དེར་བྱོན་ནས་ལྷའི་འདོད་པའི་ཡོན་ཏན་ལྔ་དང་འབྱོར་ཅིང་ལྡན་པར་རོལ་པར་མཛད། དགྱེས་  
པར་མཛད། དགྱེས་མགུར་སྤྱད་པར་མཛོད་ཅིག་རྒྱལ་པོ་ང་ལས་ནུས་ཐོས་ནས་ཡང་བློན་པོ་རྣམས་ལ་སྨྲས་པ། སྣ་བོ་དག་ཁྱེད་ཅག་གིས་ཚལ་སྔོ་ཞིང་སྔོ་བའི་ཕྲེང་བ་སྤྲིན་སྤུངས་པ་ལྟ་བུ་  
མཐོན་པོ་དག་མཐོང་ངམ། ལྷ། མཐོང་ལགས་སོ། །སྣ་བོ་དག་དེ་ནི། སུམ་ཅུ་རྩ་གསུམ་པའི་ལྷ་རྣམས་ཀྱི་ཤིང་ཡོངས་སུ་འདུ་ས་བརྟོལ་ཞེས་བྱ་བ་ཡིན་ཏེ། སུམ་ཅུ་རྩ་གསུམ་པའི་ལྷ་རྣམས་  
དབྱར་ཟླ་བ་བཞི་ལྷའི་འདོད་པའི་ཡོན་ཏན་ལྔ་དང་འབྱོར་ཅིང་ལྡན་པར་དེ་ན་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་ཀྱི། སྣ་བོ་དག་ཁྱེད་ཅག་ཀྱང་དེར་ཕྱིན་ནས་འདོད་པའི་ཡོན་  
ཏན་ལྔ་དང་འབྱོར་ཅིང་ལྡན་པར་རྩེ་བར་གྱིས། དགའ་བར་གྱིས་དགའ་མགུར་སྤྱོད་པར་གྱིས་ཤིག་ཡང། རྒྱལ་པོ་ང་ལས་ནུས་རི་རབ་ཀྱི་རྩེ་ན་དཀར་ཞིང་དཀར་བ་སྤྲིན་སྤུངས་པ་ལྟ་བུ་མཐོན་པོ་  
ཞིག་མཐོང་ངོ། །མཐོང་ནས་ཀྱང་གནོད་སྦྱིན་ལྷ་གནས་ལ་སྨྲས་པ། ལྷ་གནས། དཀར་ཞིང་དཀར་བ་སྤྲིན་སྤུངས་པ་ལྟ་བུ་མཐོན་པོ་ཕ་བི་ཅི་ཞིག་ཡིན། ལྷ། དེ་ནི། སུམ་ཅུ་རྩ་གསུམ་པའི་ལྷ་  
  
  
སུམ་ཅུ་རྩ་གསུམ་པའི་ལྷ་རྣམས་དང། རྒྱལ་ཆེན་བཞི་རྣམས་དེར་འདུས་ཤིང་ཚོགས་ནས་ལྷ་དང་མི་རྣམས་ཀྱི་དོན་སེམས་པར་བགྱིད། འཇལ་བར་བགྱིད་  
ཉེ་བར་རྟོག་པར་བགྱིད་དེ། ལྷ་ཡང་དེར་བཞུད་པར་འགྱུར་རོ་།རྒྱལ་པོ་ང་ལས་ནུས་བློན་པོ་རྣམས་ལ་སྨྲས་པ། སྣ་བོ་དག་།ཁྱེད་ཅག་གིས་དཀར་ཞིང་དཀར་པ་སྤྲིན་སྤུངས་པ་ལྟ་བུ་མཐོན་པོ་མཐོང་ངམ་  
ལྷ་མཐོང་ལགས་སོ། །སྣ་བོ་དག་དེ་ནི། སུམ་ཅུ་རྩ་གསུམ་པའི་ལྷ་རྣམས་ཀྱི་མདུན་ས་ཆོས་བཟང་ཞེས་བྱ་བ་ཡིན་ཏེ། སུམ་ཅུ་རྩ་གསུམ་པའི་ལྷ་རྣམས་དང། རྒྱལ་ཆེན་བཞི་རྣམས་དེར་འདུས་ཤིང་  
ཚོགས་ནས་ལྷ་དང་མི་རྣམས་ཀྱི་དོན་སེམས་པར་བྱེད། འཇལ་བར་བྱེད་ཉེ་བར་རྟོག་པར་བྱེད་དེ། སྣ་བོ་དག་ཁྱེད་ཅག་ཀྱང་དེར་འགྲོ་བར་འགྱུར་རོ། །སུམ་ཅུ་རྩ་གསུམ་པའི་ལྷ་རྣམས་ཀྱི་གྲོང་ཁྱེར་བལྟ་  
ན་སྡུག་ཅེས་བྱ་བ་ནི། ཆུ་དང་ཞེང་དུ་དཔག་ཚད་ཉིས་སྟོང་ལྔ་བརྒྱ་ཡོད་དེ། ཁོ་ར་ཁོར་ཡུག་ཏུ་དཔག་ཚད་ཁྲི་ཡོད་པ། གསེར་གྱི་ར་བ་རིམ་པ་བདུན་གྱིས་ཡོངས་སུ་བསྐོར་བ་སྟེ། ར་བདེ་དེ་རྣམས་ཀྱི་འཕང་དུ་ནི་  
དཔག་ཚད་ཕྱེད་དང་གསུམ་ཡོད་དོ། །ར་བདེ་རྣམས་ལ་ལྕོག་རྣམ་པ་བཞི་པོ། གསེར་ལས་བྱས་པ་དང། དངུལ་ལས་བྱས་པ་དང། བཻཌཱུརྱ་ལས་བྱས་པ་དང། ཤེལ་ལས་བྱས་པ་དག་བཏགས་སོ། །  
སྐར་ཁུང་ཁ་ཡར་ལྟ་བ་དང། མར་ལྟ་བ་དག་ཀྱང་བཏོད་དོ་།གྲོང་ཁྱེར་བལྟ་ན་སྡུག་གི་ནང་གི་སའི་ཕྱོགས་ནི། བཟང་པོ་མཛེས་པ། བལྟ་ན་སྡུག་པ། བཀྲ་བ། ཤིན་ཏུ་བཀྲ་བ། ཚོན་བརྒྱ་རྩ་གཅིག་  
  
  
༄༅། །གིས་བཀྲ་བར་བྱས་པ། དཔེར་ན། རས་བལ་གྱི་འདའ་བའམ་ཤིང་བལ་གྱི་འདའ་བ་ལྟ་བུར་འཇམ་པ། ཤིན་ཏུ་འཇམ་པ། རྐང་པས་མནན་ན་ནེ་མ་ཞེས་བྱེད་ལ། རྐང་པ་བཏེག་  
ན་པར་ཞེས་བྱེད་པ། ལྷའི་མེ་ཏོག་མནྡཱ་ར་བའི་ཕུང་པོ་པུས་མོ་ནུབ་ཙམ་བཀྲམ་པ་སྟེ། རླུང་ལངས་པས་མེ་ཏོག་རྙིང་པ་རྣམས་ཁྱེར་ལ། མེ་ཏོག་གསར་པ་རྣམས་འབབ་པར་བྱེད་དོ། །བལྟ་ན་སྡུག་གི་  
གྲོང་ཁྱེར་ལ་སྒོ་དགུ་བརྒྱ་དགུ་བཅུ་རྩ་དགུ་ཡོད་དེ། སྒོ་རེ་རེ་ན་གནོད་སྦྱིན་གོས་སྔོན་པོ་ཅན་གོ་ཆ་བགོས་པ། མདའ་གཞུ་སྐྱས་ཀོར་ཐོགས་པ་ལྔ་བརྒྱ། འདི་ལྟར་སུམ་ཅུ་རྩ་གསུམ་པའི་ལྷ་རྣམས་  
བསྲུང་བ་དང། བསྐྱབ་པ་དང། མཛེས་པར་བྱ་བའི་ཕྱིར་གནས་སོ་།གྲོང་ཁྱེར་བལྟ་ན་སྡུག་གི་སྲང་གི་སྲིད་དུ་ནི། དཔག་ཚད་ཉིས་སྟོང་ལྔ་བརྒྱ་ཡོད་ལ། རྒྱར་ནི། དཔག་ཚད་བཅུ་གཉིས་ཡོད་དེ་  
བཟང་པོ། མཛེས་པ། བལྟ་ན་སྡུག་པ། གསེར་གྱི་ཕྱེ་མས་བརྡལ་བ་ཙནྡན་གྱི་ཆུས་ཆག་ཆག་བཏབ་པ། གསེར་གྱི་དྲ་བས་བྲེས་པ་དེའི་ཕྱོགས་ཀུན་ན་རྫིང་བུ་རྣམ་པ་སྣ་ཚོགས་ཡོད་དེ། རྫིང་  
བུ་དེ་རྣམས་ཕ་གུ་རྣམ་པ་བཞི་པོ། གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པས་བསྐོར་ཏོ། །རྫིང་བུ་དེ་རྣམས་ཀྱི་ཐེམ་སྐས་རྣམ་པ་བཞི་པོ་  
གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་ཡིན་ནོ། །རྫིང་བུ་དེ་རྣམས་ལན་ཀན་རྣམ་པ་བཞི་པོ། གསེར་ལས་བྱས་པ་དང། དངུལ་ལས་  
  
  
བཻཌཱུརྱ་ལས་བྱས་པ་དང། ཤེལ་ལས་བྱས་པས་བསྐོར་ཅིང། གསེར་ལས་བྱས་པའི་ལན་ཀན་གྱི་གཟུངས་གཟེར་དང་གདང་བུ་དང། ལན་ཀན་གྱི་རྟེན་མ་དངུལ་ལས་བྱས་པ་དང་  
དངུལ་ལས་བྱས་པའི་ལན་ཀན་གྱི་གཟུངས་གཟེར་དང། གདང་བུ་དང་ལན་ཀན་གྱི་རྟེན་མ་གསེར་ལས་བྱས་པ་དང། བཻ་ཌཱུརྱ་ལས་བྱས་པའི་ལན་ཀན་གྱི་གཟུངས་གཟེར་དང། གདང་བུ་དང། ལན་  
ཀན་གྱི་རྟེན་མ་ཤེལ་ལས་བྱས་པ་དང། ཤེལ་ལས་བྱས་པའི་ལན་ཀན་གྱི་གཟུངས་གཟེར་དང། གདང་བུ་དང། ལན་ཀན་གྱི་རྟེན་མ་བཻཌཱུརྱ་ལས་བྱས་པ་ཡིན་ནོ། །རྫིང་བུ་དེ་རྣམས་ཆུ་སྦྲང་རྩི་ལྟར་  
མངར་ཞིང་བསིལ་བས་གང་ལ། ཨུཏྤ་ལ་དང། པདྨ་དང། ཀུ་མུ་ད་དང། པདྨ་དཀར་པོས་གང་ཞིང། ཆུ་ལ་གནས་པའི་བྱ་རྣམ་པ་སྣ་ཚོགས་འདོད་རྒུར་སྒྱུར་བའི་གཟུགས་ཅན་རྣམས་ཀྱིས་སྙན་ཅིང་  
འཇེབས་ལ་ཡིད་དུ་འོང་བའི་སྒྲ་སྐད་འབྱིན་པར་བྱེད་དོ། །དེའི་ཕྱོགས་ཀུན་ན་མེ་ཏོག་གི་ཤིང་དང། འབྲས་བུའི་ཤིང་དང། དབུ་རྒྱན་སྐྱེ་བ་དག་ཤིན་ཏུ་དབྱིབས་ལེགས་ཤིང་ལེགས་པར་སྐྱེས་པ་ནི་  
དཔེར་ན། ཕྲེང་བ་མཁན་ནམ། ཕྲེང་བ་མཁན་གྱི་སློབ་མ་མཁས་པ་ཞིག་གིས། རྣ་རྒྱན་དུ་བྱ་བའི་ཕྱིར་མེ་ཏོག་གི་ཕྲེང་བ་ལེགས་པར་བགྱུས་པ་བཞིན་ནོ། །ཐང་ལ་གནས་པའི་བྱ་རྣམ་པ་སྣ་ཚོགས་  
འདོད་རྒུར་སྒྱུར་བའི་གཟུགས་ཅན་རྣམས་ཀྱང་སྙན་ཅིང་འཇེབས་པའི་སྒྲ་སྐད་འབྱིན་ནོ། །གྲོང་ཁྱེར་བལྟ་ན་སྡུག་ན་དཔག་བསམ་གྱི་གོས་ཀྱི་ཤིང་ལྗོན་པ་རྣམ་པ་བཞི་པོ། སྔོན་པོ་དང། སེར་པོ་དང་  
  
  
༄༅། །དམར་པོ་དང། དཀར་པོ་རྣམས་ལས་དཔག་བསམ་གྱི་ཤིང་ལྗོན་པ་ལས་བྱུང་བའི་གོས་རྣམ་པ་བཞི་པོ། སྔོན་པོ་དང། སེར་པོ་དང། དམར་པོ་དང། དཀར་པོ་རྣམས་ཏེ་  
ལྷའམ། ལྷའི་བུ་མོ་དག། ཇི་ལྟ་བུ་འདོད་པའི་སེམས་བསྐྱེད་མ་ཐག་ཏུ་དེ་ལྟ་བུ་ལག་ཏུ་ཐོབ་པར་འགྱུར་རོ། །རྒྱན་གྱི་ཤིང་རྣམ་པ་བཞི་པོ་རྣམས་ལས། རྒྱན་རྣམ་པ་བཞི་པོ། ལག་པའི་རྒྱན་  
དང། རྐང་པའི་རྒྱན་དང། སྨད་ཀྱི་རྒྱན་དང། སྣང་བར་བྱ་བའི་རྒྱན་ནོ། །ལྷའི་བུའམ། ལྷའི་བུ་མོ་དག་ཇི་ལྟ་བུ་འདོད་པའི་སེམས་བསྐྱེད་མ་ཐག་ཏུ་དེ་ལྟ་བུ་ལག་ཏུ་ཐོབ་པར་འགྱུར་རོ་  
རོལ་མོའི་ཆ་བྱད་རྣམ་པ་བཞི་པོ། པི་ཝང་དང། གླིང་བུ་དང་པི་ཝང་རྒྱུད་གསུམ་པ་དང། སྒྲ་སྙམ་རྣམས་ལས། ལྷའམ་ལྷའི་བུ་མོས། ཇི་ལྟ་བུ་འདོད་པའི་སེམས་བསྐྱེད་མ་ཐག་ཏུ་དེ་ལྟ་བུ་  
ལག་ཏུ་ཐོབ་པར་འགྱུར་རོ། །ལྷའི་ཁ་ཟས་རྣམ་པ་བཞི་པོ། སེར་པོ་དང། སྔོན་པོ་དང། དམར་པོ་དང། དཀར་པོ་རྣམས་ལས། ལྷའམ་ལྷའི་བུ་མོས། ཇི་ལྟ་བུ་འདོད་པའི་སེམས་བསྐྱེད་  
མ་ཐག་ཏུ་དེ་ལྟ་བུ་ལག་ཏུ་ཐོབ་པར་འགྱུར་རོ། །ཁང་པ་དང་ཁང་པ་བརྩེགས་མ་དང། བསིལ་ཁང་དང། ཁྱམས་དང། སྐར་ཁུང་དང། མཐོངས་ཁུང་ཅན་བུད་མེད་ཀྱི་ཚོགས་དང་  
ལྷ་མོའི་ཚོགས་འདུ་བའི་གནས་དག་ཡོད་དོ། །དེ་ན་བཏུང་བ། སྦྲང་རྩིའི་བཏུང་བ་དང། མ་དྷ་བའི་བཏུང་བ་དང། ཀ་དམ་བྷ་རའི་བཏུང་བ་དང། རོལ་མོའི་སྒྲ་སྐད་རྣམས་ཀྱིས་སུམ་ཅུ་  
  
  
དགའ་བར་བྱེད། དགའ་མགུར་སྤྱོད་པར་བྱེད་དེ། རང་གི་བསོད་ནམས་ཀྱི་འབྲས་བུ་ཉམས་སུ་མྱོང་བར་བྱེད་དོ། །སུམ་ཅུ་རྩ་གསུམ་པའི་ལྷ་རྣམས་ཀྱི་ལྷའི་མདུན་ས་  
ཆོས་བཟང་ཞེས་བྱ་བ། སྲིད་དུ་དཔག་ཚད་སུམ་བརྒྱ། རྒྱར་དཔག་ཚད་སུམ་བརྒྱ་སྟེ། ཁོ་ར་ཁོར་ཡུག་ཏུ་དཔག་ཚད་དགུ་བརྒྱ་ཡོད་པ། བཟང་པོ། མཛེས་པ། བལྟ་ན་སྡུག་པ། ཤེལ་གྱི་རྒྱུ་ལས་བྱུང་བ་སྟེ་  
གྲོང་ཁྱེར་དེ་ལས་དཔག་ཚད་དང་ཕྱེད་དང་བཞི་གྱེན་དུ་འཕགས་སོ། །དེར་སུམ་ཅུ་རྩ་གསུམ་པའི་ལྷ་རྣམས་ཀྱི་སྟན་བཤམས་པ་ནི་ཉེ་དབང་པོ་སུམ་ཅུ་རྩ་གཉིས་དང། སུམ་ཅུ་རྩ་གསུམ་པའི་ལྷ་རྣམས་ཀྱི་  
དབང་པོ་བརྒྱ་བྱིན་གྱི་སྟན་དག་སོ་སོར་བཤམས་སོ། །རྒྱལ་པོ་ང་ལས་ནུའི་སྟན་ནི། དེ་དག་ཐམས་ཅད་ཀྱི་འཇུག་ཁོ་ནར་བཤམས་སོ་།དེ་ནས་སུམ་ཅུ་རྩ་གསུམ་པའི་ལྷ་རྣམས་མཆོད་ཡོན་ཐོགས་ཏེ་  
རྒྱལ་པོ་ང་ལས་ནུ་བསུའོ། །དེ་ན་སེམས་ཅན་བསོད་ནམས་ཀྱི་རྣམ་པར་སྨིན་པས་དབང་ཆེ་བར་གྲགས་པ་གང་ཡིན་པ་དེ་དག་ནི། རིམ་གྱིས་ནང་དུ་ཞུགས་སོ། །ལྷག་མ་རྣམས་ནི། ཕྱི་རོལ་ཏུ་འཁོད་པ་དང་  
རྒྱལ་པོ་ང་ལས་ནུས་བསམ་པ། སྟན་བཤམས་པ་གང་དག་ཡིན་པ་འདི་རྣམས་ལས། སྟན་ཐ་མ་གང་ཡིན་པ་ནི། གདོན་མི་ཟ་བར་བདག་གི་སྟན་ཡིན་ནོ། །སྙམ་ནས། དེ་ནས་རྒྱལ་པོ་ང་ལས་ནུ་འདི་  
སྙམ་དུ། ཀྱེ་མའོ། །ལྷ་རྣམས་ཀྱི་དབང་པོ་བརྒྱ་བྱིན་གྱིས་སྟན་ཕྱེད་བདག་ལ་བསྟབས་ཀྱང་ཅི་མ་རུང་སྙམ་དུ་བསམ་པ་དང། སེམས་བསྐྱེད་མ་ཐག་ཏུ། རྒྱལ་པོ་ཆེན་པོ་ལྷ་རྣམས་ཀྱི་དབང་པོ་བརྒྱ་བྱིན་གྱིས་  
  
  
༄༅། །རྒྱལ་པོ་ང་ལས་ནུ་ལ་སྟན་ཕྱེད་བསྟབས་ནས། རྒྱལ་པོ་ང་ལས་ནུ་ལྷའི་དབང་པོ་བརྒྱ་བྱིན་གྱི་སྟན་ཕྱེད་ལ་འདུག་གོ་རྒྱལ་པོ་ཆེན་པོ་རྒྱལ་པོ་ང་ལས་ནུ་དང། ལྷ་རྣམས་  
ཀྱི་དབང་པོ་བརྒྱ་བྱིན་སྟན་ཅིག་ལ་འདུག་པ་ན། འདི་ལྟ་སྟེ། སྲིད་དུའམ། ཞེང་དུའམ། ཁ་དོག་རྒྱས་པའམ། སྨྲེ་ངག་ལ་ཁྱད་པར་རམ། ཐ་དད་དུ་བྱ་བ་ཅུང་ཟད་ཀྱང་མེད་དེ། གཞན་  
དུ་ན། ལྷ་རྣམས་ཀྱི་དབང་པོ་བརྒྱ་བྱིན་ནི། མིག་མི་འཛུམ་མོ་།རྒྱལ་པོ་ཆེན་པོ་རྒྱལ་པོ་ང་ལས་ནུ་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་ན་འདུག་པ་ལ། བརྒྱ་བྱིན་སུམ་ཅུ་རྩ་དྲུག་ཤི་འཕོས་  
པ་ལོན་ནོ། །ཡང། དེ་ན་ལྷ་རྣམས་ལ། ལྷ་དང་ལྷ་མ་ཡིན་གཡུལ་འགྱེད་པ་འབྱུང་སྟེ། དེ་ལ། གལ་ཏེ་ལྷ་མ་ཡིན་རྣམས་ཕམ་པར་གྱུར་ན་ནི། ལྷ་མ་ཡིན་དེ་རྣམས་གྲོང་ཁྱེར་གྱི་སྒོ་བཅད་  
ནས་ར་བའི་ཁ་བསྐོར་ནས་འདུག་གོ། འོན་ཏེ་ལྷ་རྣམས་ཕམ་པར་གྱུར་ན་ནི། ལྷ་དེ་རྣམས་ཁང་པའི་སྒོ་རྣམས་བཅད་ནས་ར་བའི་ཁ་བསྐོར་ནས་འདུག་གོ་ཇི་ཙམ་ན། ལྷ་མ་ཡིན་རྣམས་དཔུང་  
གི་ཚོགས་ཡན་ལག་བཞི་པ་གོ་བསྐོན་ནས་གཅན་རིམ་པ་ལྔ་དྲལ་ཏེ་ལྷ་རྣམས་ཀྱི་དབང་པོ་བརྒྱ་བྱིན་གྱི་དྲུང་དུ་གཡུལ་འགྱེད་དུ་འོངས་པ་དང། གནོད་སྦྱིན་རྣམས་ཀྱིས་ལྷ་རྣམས་ཀྱི་ལྷའི་དབང་  
པོ་བརྒྱ་བྱིན་ལ་སྨྲས་པ། ཀོའུ་ཤི་ཀ་མཁྱེན་པར་མཛོད་ཅིག་ལྷ་མ་ཡིན་རྣམས་ཀྱིས་གཅན་རིམ་པ་ལྔ་དྲལ་ཏེ་ཉེ་བར་མཆིས་ཀྱི་ཁྱོད་ཀྱི་བགྱི་བ་དང། བཤམ་པ་གང་ལགས་པ་དེ་  
  
  
དེ་ནས་ལྷ་རྣམས་ཀྱི་དབང་པོ་བརྒྱ་བྱིན་དཔུང་གི་ཚོགས་ཡན་ལག་བཞི་གོ་བགོས་ནས། ལྷ་མ་ཡིན་དང་གཡུལ་སྤྲད་པའི་ཕྱིར་སྤགས་པ་རྒྱལ་པོ་ང་ལས་ནུས་མཐོང་ནས་སྨྲས་པ་  
བཞུགས་ཤིག་བདག་ཉིད་མཆིའོ། །བརྒྱ་བྱིན་གྱིས་སྨྲས་པ། དེ་བཞིན་མཛོད་ཅིག་དེ་ནས་རྒྱལ་པོ་ང་ལས་ནུ་དཔུང་གི་ཚོགས་བྱེ་བ་བརྒྱད་འབུམ་དང་སྟེང་གི་ནམ་མཁའ་ལ་འཕགས་ནས་  
གཞུ་རྒྱུད་ཀྱི་སྒྲ་སྦྲེངས་སོ། །ལྷ་མ་ཡིན་རྣམས་ཀྱིས་དེ་ཐོས་ནས་སྨྲས་པ། འདི་སུའི་གཞུ་རྒྱུད་ཀྱི་སྒྲ་ཡིན། དེ་རྣམས་ཀྱིས་འདི་ནི། རྒྱལ་པོ་ང་ལས་ནུའི་གཞུ་རྒྱུད་ཀྱི་སྒྲ་ཡིན་ནོ། །ཞེས་ཐོས་སོ། །  
ཐོས་ནས་ཀྱང་ངོ་མཚར་སྐྱེས་པར་གྱུར་ཏོ། །ཇི་ཙམ་ན། རྒྱལ་པོ་ང་ལས་ནུས་སྤགས་པ་དང། ཆོས་ཉིད་ཀྱིས་ལྷ་མ་ཡིན་དེ་རྣམས་གཡུལ་འགྱེད་པའི་ཤིང་རྟ་དག་ནམ་མཁའ་ལ་ཐད་ཀ་ཐད་ཀར་འདུག་  
སྟེ། གང་གི་ཡང་མཐོ་དམན་མེད་པ་ཡིན་པ་ལས། རྒྱལ་པོ་ང་ལས་ནུའི་ནི། ལྷ་མ་ཡིན་ཐམས་ཅད་ཀྱི་ལྟག་ན་ནམ་མཁའ་ལ་འཕགས་ནས་འདུག་གོ་ལྷ་མ་ཡིན་དེ་རྣམས་ཀྱིས་སྨྲས་པ། བདག་  
ཅག་གི་ལྟག་ན་ནམ་མཁའ་ལ་སྤགས་ཏེ་འདུག་པ་འདི། སུ་ཞིག་ཡིན། དེ་རྣམས་ཀྱིས། འདི་ནི། མིའི་རྒྱལ་པོ་ང་ལས་ནུ་ཞེས་བྱ་བ་ཡིན་ནོ་།ཞེས་ཐོས་སོ། །ཐོས་ནས་ཀྱང་དེ་རྣམས་ཀྱིས་བསམ་  
པ། གང་གི་ཤིང་རྟ་བདག་ཅག་གི་ལྟག་ཏུ་ནམ་མཁའ་ལས་འགྲོ་བའི་སེམས་ཅན་འདི་ནི། བསོད་ནམས་ཀྱི་རྣམ་པར་སྨིན་པས་དབང་ཆེ་བར་གྲགས་པ་ཡིན་ནོ། །སྙམ་ནས། དེ་རྣམས་ཕམ་  
  
  
༄༅། །པར་གྱུར་ཏེ། འཇིགས་སྐྲག་ཅིང་བཅོམ་པས་རྒྱབ་བསྟན་ནས་ལྷ་མ་ཡིན་རྣམས་ཀྱི་གནས་སུ་ཞུགས་སོ། །རྒྱལ་པོ་ང་ལས་ནུས་སྨྲས་པ། གང་རྒྱལ། བློན་པོ་རྣམས་  
ཀྱིས་སྨྲས་པ། ལྷ་རྒྱལ་ལགས་སོ། །རྒྱལ་པོས་བསམ་པ། སུམ་ཅུ་རྩ་གསུམ་པའི་ལྷ་རྣམས་པས་ནི། བདག་ལྷག་གོ་སྙམ་མོ། །དེ་ནས་རྒྱལ་པོ་ང་ལས་ནུ་འདི་སྙམ་དུ་སེམས་ཏེ། བདག་  
ལ་ཛམྦུའི་གླིང། འབྱོར་པ་དང། རྒྱས་པ་དང། བདེ་བ་དང། ལོ་ལེགས་པ། སྐྱེ་བོ་དང་མི་མང་པོས་རབ་ཏུ་གང་བ་ཡང་ཡོད། བདག་ལ་ཤར་གྱི་ལུས་འཕགས་དང། ནུབ་ཀྱི་བ་  
ལང་སྤྱོད་དང། བྱང་གི་སྒྲ་མི་སྙན་གྱི་གླིང་ཡང་ཡོད། བདག་ལ་རིན་པོ་ཆེ་སྣ་བདུན་འདི་ལྟ་སྟེ། འཁོར་ལོ་རིན་པོ་ཆེ་དང་གླང་པོ་རིན་པོ་ཆེ་དང། རྟ་རིན་པོ་ཆེ་དང། ནོར་བུ་རིན་པོ་ཆེ་  
དང། བཙུན་མོ་རིན་པོ་ཆེ་དང། ཁྱིམ་བདག་རིན་པོ་ཆེ་དང། བདུན་པ་བློན་པོ་རིན་པོ་ཆེ་ཡང་ཡོད། བདག་ལ་བུ་དཔའ་བ། རྟུལ་ཕོད་པ་ཡན་ལག་མཆོག་གི་གཟུགས་དང་  
ལྡན་པ། ཕ་རོལ་གྱི་སྡེ་རབ་ཏུ་འཇོམས་པར་བྱེད་པ་སྟོང་ཡང་ཆང་བར་ཡོད། བདག་གི་ཕོ་བྲང་གི་ནང་དུ་ཡང་གསེར་གྱི་ཆར་ཞག་བདུན་དུ་བབས། བདག་སུམ་ཅུ་རྩ་གསུམ་པའི་ལྷ་  
རྣམས་ཀྱི་ནང་དུ་ཡང་ཕྱིན། ལྷའི་མདུན་ས་ཆོས་བཟང་དུ་ཡང་ཞུགས། ལྷ་རྣམས་ཀྱི་དབང་པོ་བརྒྱ་བྱིན་ཀྱང་བདག་ལ་སྟན་ཕྱེད་བསྟབས་ཀྱི། ཀྱེ་མའོ། །བདག་གིས་ལྷ་རྣམས་ཀྱི་  
  
  
བདག་ཁོ་ནས་ལྷ་དང་མི་རྣམས་ཀྱི་རྒྱལ་སྲིད་ཀྱི་དབང་ཕྱུག་ལ་དབང་བྱའོ་།སྙམ་པ་དང། སེམས་བསྐྱེད་མ་ཐག་ཏུ། རྒྱལ་པོ་ཆེན་པོ་རྒྱལ་པོ་  
ང་ལས་ནུ་འབྱོར་པ་དེ་ལས་ཡོངས་སུ་ཉམས་ཏེ། ཛམྦུའི་གླིང་དུ་འོངས་ནས་ནད་ཚབས་ཆེན་པོ་ཞིག་གིས་ཐེབས་ཏེ་སྡུག་བསྔལ་མི་ཟད་པ་འཆི་བ་ལ་ཐུག་པ་མྱོང་བ་དང། དེ་ནས་རྒྱལ་  
པོ་ང་ལས་ནུའི་བློན་པོ་དང། རྩིས་པ་དང། རྒྱལ་སྲིད་འབུལ་བའི་སྣ་ཆེན་པོ་ལ་གཏོགས་པ་དང་གསང་སྔགས་ཀྱིས་ལྷན་ཅིག་འཚོ་བར་བྱེད་པ་རྣམས། རྒྱལ་པོ་ང་ལས་ནུ་ག་ལ་བ་དེར་  
སོང་སྟེ་ཕྱིན་པ་དང། རྒྱལ་པོ་ང་ལས་ནུ་ལ་འདི་སྐད་ཅེས་སྨྲས་སོ། །ལྷ་འདས་ནས་ཡུལ་འཁོར་གྱི་མི་སླད་མ་རྣམས། ཤེས་ལྡན་དག་།རྒྱལ་པོ་ང་ལས་ནུས། ནོངས་པའི་དུས་ཀྱི་ཚེ་ཅི་ཞིག་  
གསུངས་ཞེས་འདྲི་ན། དེ་སྐད་དུ་འདྲི་བ་དེ་དག་ལ་བདག་ཅག་གིས་ཇི་སྐད་དུ་ལན་གདབ་པར་བགྱི། སྣ་བོ་དག། ང་འདས་ནས། གལ་ཏེ་ཁྱེད་ཅག་ལ་སྐྱེ་བོ་ཕྱི་མ་རྣམས་ཉེ་བར་འོངས་ནས་དེ་  
སྐད་དུ་འདྲི་བར་བྱེད་ན། འདྲི་བ་དེ་དག་ལ་ཁྱེད་ཀྱིས་ལན་འདི་སྐད་ཅེས་ཐོབ་ཅིག་ཤེས་ལྡན་དག། རྒྱལ་པོ་ང་ལས་ནུ་ནི། རིན་པོ་ཆེ་སྣ་བདུན་དང་ཡང་ལྡན། མིའི་འབྱོར་པ་རྣམ་བཞི་  
གླིང་བཞིར་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་ཡང་སོང་ནས། འདོད་པའི་ཡོན་ཏན་རྣམ་པ་ལྔ་པོ་དག་གིས་མི་ངོམས་བཞིན་དུ་  
  
  
༄༅། །ནོངས་སོ། །ཞེས་ཟེར་རོ། །ཞེས་གྱིས་ཤིག་ཚིགས་སུ་བཅད་པ་དག་ཀྱང་སྨྲས་པ། ཀརཤ་པ་ཎའི་ཆར་བབས་ཀྱང། །འདོད་པ་དག་ལ་ངོམས་པ་མེད། མཁས་པས་  
འདོད་པ་མནོག་ཆུང་ཞིང། །སྡུག་བསྔལ་མང་པོར་ཤེས་ནས་ནི། །ལྷ་ཡི་འདོད་པ་རྣམས་ལ་ཡང། །དགའ་བར་འགྱུར་བ་མེད་པ་ཉིད། །ཡང་དག་རྫོགས་པའི་སངས་རྒྱས་ཀྱི་  
ཉན་ཐོས་སྲེད་པ་ཟད་ལ་དགའ། །གངས་ཀྱི་རི་དང་མཉམ་པ་ཡི་།གསེར་གྱི་རི་བོར་གྱུར་ཀྱང་ནི། །གཅིག་གི་ནོར་དུའང་དེ་མི་ཆོག་།མཁས་པས་དེ་ལྟར་ཤེས་པར་བྱ། །གང་ཞིག་གཞི་  
འདིས་སྡུག་བསྔལ་རྟོག་པ་དེ། །འདོད་པ་དག་ལ་གཞར་ཡང་ཇི་ལྟར་དགའ། །འཇིག་རྟེན་ནོར་དག་ཟུག་རྡུར་རྟོགས་ནས་ནི། །བསྟན་པས་དེ་ཉིད་གདུལ་ཕྱིར་བསླབ་པར་བྱ། །རྒྱལ་པོ་  
ཆེན་པོ། དེ་ལྟ་བས་ན། རྣམ་གྲངས་དེས་ན་འདིས། ཁྱོད་ཀྱིས་འདི་ལྟར་གང་མིའི་འཇིག་རྟེན་ན་འདོད་པའི་ཡོན་ཏན་ལྔས་ངོམས་ཤིང་ཆོག་ཤེས་ཏེ་འཆི་བར་འགྱུར་བའི་མི་གང་དག་ཡིན་  
པ་དེ་དག་ནི། ཉུང་གི་མིའི་འཇིག་རྟེན་ན་འདོད་པའི་ཡོན་ཏན་ལྔས་མི་ངོམས་ཤིང་ཆོག་མི་ཤེས་ཏེ་འཆི་བར་འགྱུར་བ་ནི། ཆེས་མང་བར་རིག་པར་བྱའོ། །དེ་ནས་རྒྱལ་པོ་ང་ལས་ནུས་གཏན་པ་  
མེད་པའི་མཆོད་སྦྱིན་བཏང་ནས། ཚིགས་སུ་བཅད་དེ་སྨྲས་པ། འཇིག་རྟེན་ཕ་རོལ་ཡང་ཤེས་ཤིང། །ཚེ་ཐུང་བར་ནི་ཤེས་བྱས་ནས་།བསོད་ནམས་དག་ནི་བྱ་བ་སྟེ། །བསོད་ནམས་མ་  
  
  
།དེ་བས་བསོད་ནམས་འདོད་པ་ཡིས་།སྦྱིན་པ་ཚུལ་བཞིན་བཏང་བྱས་ན། །འཇིག་རྟེན་འདི་དང་ཕ་རོལ་ཏུ། །སྦྱིན་པ་བྱས་པ་དགའ་བར་འགྱུར། །ཇི་ཙམ་ན། གྲོང་མི་དང་  
ཡུལ་མི་རྣམས་ཀྱིས། རྒྱལ་པོ་ང་ལས་ནུ་ན་སྟེ་ཤི་ལ་ཐུག་ཅིང་འདུག་གོ་ཞེས་ཐོས་སོ། །ཐོས་ནས་ཀྱང་ཡང་སྲོག་ཆགས་བརྒྱ་སྟོང་དུ་མ་དག་རྒྱལ་པོ་ང་ལས་ནུ་བལྟ་བའི་ཕྱིར་ཉེ་བར་སོང་བ་དང་  
རྒྱལ་པོས་སྐྱེ་བོའི་ཚོགས་རྣམས་ལ་འདོད་པ་རྣམས་ཀྱི་ཉེས་དམིགས་ཀྱི་གཏམ་ཡང་བྱས། ཁྱིམ་ན་གནས་པའི་ཉེས་དམིགས་དང། དེ་བཞིན་དུ་འདོད་པ་སྨད་པ་ཡང་བཤད་དེ། དེ་ཐོས་ནས་  
སྲོག་ཆགས་བརྒྱ་སྟོང་དུ་མ་དག་ཁྱིམ་གྱི་གནས་སྤངས་ནས་དྲང་སྲོང་རྣམས་ཀྱི་ནང་དུ་རབ་ཏུ་བྱུང་སྟེ། ནགས་ཚལ་དུ་འདུག་ནས་ཚངས་པའི་གནས་བཞི་བསྒོམས་པས། འདོད་པ་རྣམས་ལ་  
འདུན་པ་སྤངས་ཏེ། དེ་ལ་མང་དུ་གནས་པས་ཚངས་པའི་འཇིག་རྟེན་དུ་སྐལ་པ་མཉམ་པར་སྐྱེས་སོ། །རྒྱལ་པོ་ཆེན་པོ་རྒྱལ་པོ་ང་ལས་ནུས། ཇི་སྲིད་གཞོན་ནུ་རྩེ་བའི་ས་ན་རྩེས་པ་དང། ཇི་སྲིད་རྒྱལ་  
ཚབ་བྱས་པ་དང། ཇི་སྲིད་ཛམྦུའི་གླིང་དུ་རྒྱལ་སྲིད་ཆེན་པོ་བྱས་པ་དང། ཇི་སྲིད་ཤར་གྱི་ལུས་འཕགས་དང། ནུབ་ཀྱི་བ་ལང་སྤྱོད་དང། བྱང་གི་སྒྲ་མི་སྙན་དང། གསེར་གྱི་རི་བོ་བདུན་ལ་གནས་པ་  
དང། ཇི་སྲིད་དུ་སུམ་ཅུ་རྩ་གསུམ་གྱི་ལྷ་རྣམས་ཀྱི་གནས་སུ་སོང་སྟེ་གནས་ལ་དེའི་བར་ལ་བརྒྱ་བྱིན་བརྒྱད་ཅུ་རྩ་བཞི་ཤི་འཕོས་པ་ལོན་ནོ། །རྒྱལ་པོ་ཆེན་པོ། ལྷ་རྣམས་ཀྱི་དབང་པོ་བརྒྱ་བྱིན་གྱི་  
  
  
༄༅། །ཚེའི་ཚད་ནི། མི་རྣམས་ཀྱི་ལོ་བརྒྱ་གང་ཡིན་པ་དེ་ནི་སུམ་ཅུ་རྩ་གསུམ་པའི་ལྷ་རྣམས་ཀྱི་ཉིན་ཞག་གཅིག་ཡིན་ནོ། །ཉིན་ཞག་དེ་སུམ་ཅུ་ལ་ཟླ་བ་གཅིག་ཟླ་བ་  
བཅུ་གཉིས་ལ་ལོ་གཅིག་ཏུ་བརྩིས་པའི་ལྷ་རྣམས་ཀྱི་ལོ་སྟོང་ནི་སུམ་ཅུ་རྩ་གསུམ་པའི་ལྷ་རྣམས་ཀྱི་ཚེའི་ཚད་ཡིན་ཏེ། དེ་ལ་མིའི་ལྟར་བགྲང་ན། ལོ་བྱེ་བ་ཕྲག་གསུམ་དང་དྲུག་ཁྲི་  
ཡོང་ངོ། །རྒྱལ་པོ་ཆེན་པོ། གང་གི་ཚེ་རྒྱལ་པོ་ང་ལས་ནུས་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སོང་སྟེ། འདི་སྐད་ཅེས་ཀྱེ་མའོ། །བདག་ལ་ལྷ་རྣམས་ཀྱི་དབང་པོ་བརྒྱ་བྱིན་  
གྱིས་སྟན་ཕྱེད་བསྟབས་ཀྱང་ཅི་མ་རུང་སྙམ་དུ་སེམས་བསྐྱེད་པ་དེའི་ཚེ་དེའི་དུས་ཀྱི་བརྒྱ་བྱིན་ནི། དགེ་སློང་འོད་སྲུང་ཡིན་ནོ་།གང་གི་ཚེ་རྒྱལ་པོ་ང་ལས་ནུས་འདི་ལྟ་བུའི་སེམས་བསྐྱེད་དེ། མ་  
ལ་བདག་གིས་ལྷ་རྣམས་ཀྱི་དབང་པོ་བརྒྱ་བྱིན་གནས་འདི་ནས་ཕྱུང་ལ། བདག་ཉིད་ལྷ་དང་མི་རྣམས་ཀྱི་རྒྱལ་སྲིད་ཀྱི་དབང་ཕྱུག་ལ་དབང་བྱའོ། །སྙམ་པ་དེའི་ཚེ་དེའི་དུས་ཀྱི་ལྷ་རྣམས་ཀྱི་  
དབང་པོ་བརྒྱ་བྱིན་ནི། ཡང་དག་པར་རྫོགས་པའི་སངས་རྒྱས་འོད་སྲུང་ཡིན་ཏེ། སེམས་ཅན་ཤིན་ཏུ་དབང་ཆེར་གྲགས་པ་ལ་ངན་སེམས་བསྐྱེད་པ་དེས་ན། འབྱོར་པ་དེ་ལས་ཉམས་  
ནས་འཛམ་བུའི་གླིང་དུ་འོངས་ཏེ། ནད་ཚབས་ཆེན་པོས་ཐེབས་ཤིང་འཆི་བ་ལ་ཐུག་པའི་ཚོར་བ་མི་ཟད་པ་མྱོང་བར་གྱུར་ཏོ། །རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ཀྱི་  
  
  
ང་ཉིད་ཡིན་ཏེ། གང་ཡང་ངས་སེམས་ཅན་དེ་སྙེད་ཅིག་ལ་ཕན་པ་བྱས་པ་ན། དེས་བླ་ན་མེད་པའི་ཡེ་ཤེས་མ་ཐོབ་བོ། །འོན་ཀྱང་དེ་དག་ནི། བླ་ན་མེད་  
པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །རྒྱལ་པོ་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་  
ལ་ཞུས་པ། བཙུན་པ། རྒྱལ་པོ་ང་ལས་ནུས་ལས་ཅི་ཞིག་བགྱིས་ན་ལས་དེའི་རྣམ་པར་སྨིན་པས་སེམས་བསྐྱེད་མ་ཐག་ཏུ་དགུང་བདུན་དུ་ཕོ་བྲང་ནང་དུ་གསེར་གྱི་ཆར་བབ་ལགས། རྒྱལ་  
པོ་ཆེན་པོ། སྔོན་བྱུང་བ། འདས་པའི་དུས་ན། འཇིག་རྟེན་དུ་སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་  
པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཐམས་ཅད་ཟིལ་གནོན་ཅེས་བྱ་བ་བྱུང་སྟེ། དེའི་ཚེ་  
ཚོང་དཔོན་གྱི་བུ་ཁྱིམ་ཕུབ་ནས་རིང་པོ་མ་ལོན་པ་ཞིག་གནས་སོ་།ཡུལ་དེ་ན་ཆོས་ལུགས་ཀྱིས། བག་མར་བཏང་ནས་རིང་པོར་མ་ལོན་པར་བག་རྫོངས་བཏབ་སྟེ། ཁྱིམ་ཐབ་ལ་གཏོང་བའི་  
བག་མ་གང་ཡིན་པ་རིན་པོ་ཆེ་སྣ་བཞི་ལས་བྱས་པའི་མེ་ཏོག་གིས་བརྒྱན་ནས་ཁྱིམ་ཐབ་ལ་གཏོང་ལ། ཁྱིམ་ཐབ་དེས་ཀྱང་དེ་ཁྲིད་ནས་རང་གི་ཁྱིམ་དུ་འགྲོ་བས། ཚོང་དཔོན་གྱི་བུ་དེས། རིན་  
  
  
༄༅། །པོ་ཆེ་སྣ་བཞི་ལས་བྱས་པའི་མེ་ཏོག་ཐོགས་ནས་བཞོན་པ་ལ་ཞོན་ཏེ་རང་གི་ཁྱིམ་དུ་ཆས་སོ། །དེ་ཆས་པ་ལས་རེ་ཞིག་ཅིག་ན། ལམ་ན་ཚུར་ཡང་དག་པར་རྫོགས་  
པའི་སངས་རྒྱས་ཐམས་ཅད་ཟིལ་གནོན་ལྗོངས་རྒྱུ་ཞིང་བྱོན་ཏོ་།དེས་དེ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པ། བལྟ་བས་ཆོག་མི་ཤེས་པ་མཐོང་ནས་ཤིན་ཏུ་དད་པ་སྐྱེས་  
སོ། །དེ་ནས་དེ་དད་པས་བརླན་པའི་སེམས་ཀྱིས་བཞོན་པ་ལས་བབས་ནས་རིན་པོ་ཆེ་སྣ་བཞི་ལས་བྱས་པའི་མེ་ཏོག་དེ་རྣམས་ཀྱིས་ཡང་དག་པར་རྫོགས་པའི་སངས་རྒྱས་ཐམས་ཅད་ཟིལ་  
གནོན་ལ་གཏོར་རོ། །ཡང་དག་པར་རྫོགས་པའི་སངས་རྒྱས་ཐམས་ཅད་ཟིལ་གནོན་གྱིས། མེ་ཏོག་དེ་དག་ཇི་ལྟར་ཤིང་རྟའི་འཕང་ལོ་ཙམ་ཤ་སྟག་ཏུ་གྱུར་ནས། གཤེགས་ན་ཡང་ཕྱི་བཞིན་  
འོང་ཞིང། བཞུགས་ན་ཡང་འདུག་པ་དེ་ལྟ་བུར་བྱིན་གྱིས་བརླབས་པ་དང། དེ་དད་པ་སྐྱེས་ནས་ཚིགས་སུ་བཅད་དེ་སྨྲས་པ། སྦྱིན་པ་ཆེན་པོར་གྱུར་པ་འདི་ཡིས་ནི། །འགྲོ་བའི་ནང་དུ་  
རང་བྱུང་སངས་རྒྱས་ཤོག་བརྒལ་ནས་སྔོན་གྱི་རྒྱལ་བས་མ་བསྒྲལ་བའི། །སྐྱེ་བོའི་ཚོགས་རྣམས་བདག་གིས་སྒྲོལ་གྱུར་ཅིག་།དྲང་སྲོང་ཆེ་ཀུན་ཟིལ་གནོན་བཅོམ་ལྡན་ལ། །ང་  
ཡིས་གསེར་གྱི་མེ་ཏོག་བཟང་གཏོར་ནས། །གོ་འཕང་མཆོག་འདི་འདོད་ནས་དེ་ཡི་ཚེ། །ང་ཡིས་སྨོན་ལམ་རྒྱ་ཆེན་བཏབ་པ་ཡིན། །བསོད་ནམས་དེ་ཉིད་ཀྱི་ནི་རྣམ་སྨིན་གྱིས། །ལེགས་  
  
  
།གསེར་ལས་བྱས་པ་དགའ་དགའ་ལྟར་འདུག་པ། །ཕོ་བྲང་རྩྭ་ཅན་ཞེས་ནི་བྱ་བར་གྱུར། །རྒྱལ་པོ་ཆེན་པོ། ཇི་སྙམ་དུ་སེམས། དེའི་ཚེ་དེའི་དུས་ཀྱི་ཚོང་  
དཔོན་གྱི་བུ་དེ་ནི། ང་ཉིད་ཡིན་ནོ། །གང་ཡང་ངས་ཡང་དག་པར་རྫོགས་པའི་སངས་རྒྱས་ཐམས་ཅད་ཟིལ་གནོན་ལ་སེམས་དང་བ་བསྐྱེད་ནས་རིན་པོ་ཆེ་སྣ་བཞིའི་མེ་ཏོག་གིས་གཏོར་བའི་ལས་དེའི་  
རྣམ་པར་སྨིན་པས། ངའི་ཕོ་བྲང་གི་ནང་དུ་ཞག་བདུན་དུ་གསེར་གྱི་ཆར་བབ་པོ། །བཙུན་པ། རྒྱལ་པོ་ང་ལས་ནུས་ཅི་ཞིག་བགྱིས་ན། ལས་དེའི་རྣམ་པར་སྨིན་པས། གླིང་བཞི་པ་རྣམས་སུ་རྒྱལ་  
སྲིད་ཀྱི་དབང་ཕྱུག་ལ་དབང་བགྱིས་པ་ནས་སུམ་ཅུ་རྩ་གསུམ་པའི་ལྷ་རྣམས་ཀྱི་བར་དུ་མཆིས་ལགས། རྒྱལ་པོ་ཆེན་པོ། སྔོན་བྱུང་བ། འདས་པའི་དུས་ན། འཇིག་རྟེན་དུ་ཡང་དག་པར་རྫོགས་པའི་  
སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་  
ལྡན་འདས་རྣམ་པར་གཟིགས་ཞེས་བྱ་བ་བྱུང་སྟེ། དེ་ལྗོངས་རྒྱུ་ཞིང་གཤེགས་པ་ན། རིམ་གྱིས་རྒྱལ་པོའི་ཕོ་བྲང་གཉེན་ལྡན་དུ་བྱོན་ཏོ། །དེ་ནས་ཡང་དག་པར་རྫོགས་པའི་སངས་རྒྱས་རྣམ་པར་  
གཟིགས། སྔ་དྲོ་ཤམ་ཐབས་མནབས། ལྷུང་བཟེད་དང་ཆོས་གོས་བསྣམས་ནས། རྒྱལ་པོའི་ཕོ་བྲང་གཉེན་ལྡན་དུ་བསོད་སྙོམས་ལ་ཞུགས་སོ་།དེ་ནས་འབྲུ་འཚོང་བའི་ཚོང་པ་ཞིག་  
  
  
༄༅། །གིས། ཡང་དག་པར་རྫོགས་པའི་སངས་རྒྱས་རྣམ་པར་གཟིགས་དེ། བལྟ་བས་ཆོག་མི་ཤེས་པ་མཐོང་ནས་ལྷག་པར་དད་པ་སྐྱེས་ཏེ། དེ་དད་པ་སྐྱེས་ནས་སྲན་  
མུད་ག་ལ་སྤར་བས་བཅུས་ཏེ་ལྷུང་བཟེད་དུ་བླུགས་པ་དང། དེ་ལས་སྲན་མུད་ག་ལ་འབྲུམ་བུ་བཞི་ཞིག་ལྷུང་བཟེད་དུ་སོང་ངོ། །འབྲུམ་བུ་གཅིག་ནི། ལྷུང་བཟེད་ཀྱི་ཁར་ཕོག་ནས་  
ས་ལ་ལྷུང་ངོ། །ལྷག་མ་རྣམས་ནི། ལྷུང་བཟེད་ཀྱི་ནང་དུ་མ་སོང་བ་ཉིད་དུ་ས་ལ་བོའོ། །དེ་ནས་ཚོང་པ་དེ་དད་པ་སྐྱེས་ནས་སྨོན་ལམ་བཏབ་པ། སྦྱིན་པ་ཆེན་པོར་གྱུར་པ་འདི་ཡིས་  
ནི། །འགྲོ་བའི་ནང་དུ་རང་བྱུང་སངས་རྒྱས་ཤོག་བརྒལ་ནས་སྔོན་གྱི་རྒྱལ་བས་མ་བསྒྲལ་བའི། །སྐྱེ་བོའི་ཚོགས་རྣམས་བདག་གིས་སྒྲོལ་གྱུར་ཅིག། ཅེས་བཏབ་བོ། །  
འདུལ་བ་གཞི། བམ་པོ་ཞེ་གཉིས་པ། རྒྱལ་པོ་ཆེན་པོ་ཇི་སྙམ་དུ་སེམས། དེའི་ཚེ་དེའི་དུས་ཀྱི་འབྲུ་འཚོང་བའི་ཚོང་པ་གང་ཡིན་པ་དེ་ནི། ང་ཉིད་ཡིན་ཏེ། ང་དེ་ན་གང་ཡང་དག་  
པར་རྫོགས་པའི་སངས་རྒྱས་རྣམ་པར་གཟིགས་ལ་དད་པ་སྐྱེས་ཏེ་སྲན་མུད་ག་ལ་སྤར་བས་བཅུས་ནས་ལྷུང་བཟེད་དུ་བླུགས་པ་དང། དེ་ལས་སྲན་མུད་ག་ལ་འབྲུམ་བུ་བཞི་ཞིག་  
ལྷུང་བཟེད་དུ་སོང་ངོ། །ལྷག་མ་རྣམས་ནི། ས་ལ་བོའོ། །དེས་དེའི་རྣམ་པར་སྨིན་པས། གླིང་བཞི་རྣམས་སུ་རྒྱལ་སྲིད་ཀྱི་དབང་ཕྱུག་ལ་དབང་བྱས་སོ། །གང་ཡང་དེ་ནས་སྲན་མུད་ག་  
  
  
བའི་ལས་ཀྱི་རྣམ་པར་སྨིན་པས། སུམ་ཅུ་རྩ་གསུམ་པའི་ལྷ་རྣམས་ཀྱི་བར་དུ་སོན་ཏོ། །རྒྱལ་པོ་ཆེན་པོ། གང་སྲན་མུད་ག་  
ལྷུང་བཟེད་དུ་བླུགས་པ་ས་ལ་མ་ལྷུང་ན། ལས་དེའི་རྣམ་པར་སྨིན་པས་ལྷ་དང་མི་རྣམས་ཀྱི་བར་ལ་རྒྱལ་སྲིད་ཀྱི་དབང་ཕྱུག་ལ་དབང་བྱེད་པར་འགྱུར་རོ། །དེའི་ཚེ་དེའི་དུས་ཀྱི་འབྲུ་འཚོང་  
བའི་ཚོང་པ་གང་ཡིན་པ་དེ་ནི། ང་ལས་ནུ་དེ་ཉིད་ཡིན་ནོ། །དེ་ལྟར་ན། རྒྱལ་པོ་ཆེན་པོ། སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་ཅན་ལ་བྱ་བ་བྱས་པ་ནི། འབྲས་བུ་དང། ཕན་ཡོན་  
ཤིན་ཏུ་ཆེན་པོར་འགྱུར་རོ། །རྒྱལ་པོ་ཆེན་པོ། དེ་ལྟ་བས་ན། འདི་ལྟར། སངས་རྒྱས་བཅོམ་ལྡན་འདས་ལ་བྱ་བ་བྱའོ། །ཞེས་བསླབ་པར་བྱའོ། །རྒྱལ་པོ་ཆེན་པོ། གཞན་ཡང། ངས་བླ་ན་མེད་  
པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སེམས་ཅན་རྣམས་ལ་ཕན་པ་བྱས་པ་གང་ཡིན་པ་དེ་ཉོན་ཅིག། རྒྱལ་པོ་ཆེན་པོ། སྔོན་བྱུང་བ་རྒྱལ་པོ་ལེགས་མཐོང་ཆེན་པོ་  
ཞེས་བྱ་བ། འཁོར་ལོ་སྒྱུར་བའི་རྒྱལ་པོ་མཐའ་བཞིར་རྣམ་པར་རྒྱལ་བ། ཆོས་ཀྱི་རྒྱལ་པོ་ཆོས་དང་ལྡན་པ། རིན་པོ་ཆེ་སྣ་བདུན་དང། མི་རྣམས་འབྱོར་པ་བཞི་དང་ལྡན་པ་ཞིག་བྱུང་ངོ་།རྒྱལ་  
པོ་ལེགས་མཐོང་ཆེན་པོ་རིན་པོ་ཆེ་སྣ་བདུན་པོ་གང་དག་དང་ལྡན་ཞེ་ན། འདི་ལྟ་སྟེ། འཁོར་ལོ་རིན་པོ་ཆེ་དང། གླང་པོ་རིན་པོ་ཆེ་དང། རྟ་རིན་པོ་ཆེ་དང། ནོར་བུ་རིན་པོ་ཆེ་དང། བཙུན་མོ་རིན་  
  
  
༄༅། །པོ་ཆེ་དང། ཁྱིམ་བདག་རིན་པོ་ཆེ་དང། བདུན་པ་ནི་བློན་པོ་རིན་པོ་ཆེ་ཡིན་ནོ། །རྒྱལ་པོ་ལེགས་མཐོང་ཆེན་པོ་མི་རྣམས་ཀྱི་འབྱོར་པ་བཞི་པོ་གང་དག་དང་ལྡན་  
ཞེ་ན། ཚེ་རིང་ཞིང་ཡུན་རིང་དུ་གནས་པ་ཡིན་ཏེ། དེ་གཞོན་ནུའི་རྩེད་མོས་རྩེ་བ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་ཚབ་བྱེད་པ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་སྲིད་ཆེན་  
པོ་བྱེད་པ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་པོ་ཆེན་པོའི་དྲང་སྲོང་གི་ཚངས་པར་སྤྱོད་པ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་པོ་ལེགས་མཐོང་ཆེན་པོ་ཚེ་རིང་ཞིང་ཡུན་རིང་དུ་གནས་  
པ་གང་ཡིན་པ་འདི་ནི། རྒྱལ་པོ་ལེགས་མཐོང་ཆེན་པོའི་འབྱོར་པ་ཞེས་བྱའོ། །གཞན་ཡང། རྒྱལ་པོ་ལེགས་མཐོང་ཆེན་པོ་ནི། གཟུགས་བཟང་བ། མཛེས་པ། བལྟ་ན་སྡུག་པ་ཡིན་  
ཏེ༑ མིའི་ཁ་དོག་ལས་འདས་པ། ལྷའི་ཁ་དོག་ནི། མ་ཐོབ་པ་སྟེ་རྒྱལ་པོ་ལེགས་མཐོང་ཆེན་པོ། གཟུགས་བཟང་བ། མཛེས་པ། བལྟ་ན་སྡུག་པ་གང་ཡིན་པ་འདི་ནི། རྒྱལ་  
པོ་ལེགས་མཐོང་ཆེན་པོའི་འབྱོར་པ་ཞེས་བྱའོ། །གཞན་ཡང། རྒྱལ་པོ་ལེགས་མཐོང་ཆེན་པོ་ནི། གནོད་པ་ཆུང་ཞིང་ནད་མེད་པའི་རང་བཞིན་ཅན་ཡིན་ཏེ། ཕོ་བ་ཧ་ཅང་བསིལ་  
པ་མ་ཡིན་ཞིང་ཧ་ཅང་དྲོ་བ་མ་ཡིན་པ། དྲོད་སྙོམས་པ་དང་དུས་ཀུན་ཏུ་བདེ་བ་དང། གནོད་པ་མེད་པ་དང་ལྡན་པས་ཟོས་པ་དང་འཐུངས་པ་དང། འཆོས་པ་དང། མྱངས་པ་རྣམས་ལེགས་  
  
  
རྒྱལ་པོ་ལེགས་མཐོང་ཆེན་པོ་གནོད་པ་ཆུང་ཞིང་ནད་མེད་པའི་རང་བཞིན་ཅན་གང་ཡིན་པ་འདི་ནི། རྒྱལ་པོ་ལེགས་མཐོང་ཆེན་པོའི་འབྱོར་པ་ཞེས་བྱའོ། །གཞན་  
ཡང། རྒྱལ་པོ་ལེགས་མཐོང་ཆེན་པོ་ནི། གྲོང་མི་དང། ཡུལ་མི་རྣམས་ཀྱི་སྙིང་དུ་སྡུག་ཅིང་ཡིད་དུ་འོང་བ་ཡིན་ཏེ། དཔེར་ན། བུ་རྣམས་ལ་ཕ་བཞིན་ཏེ། རྒྱལ་པོ་ཆེན་པོ་དུས་གཅིག་ཅིག་ན་  
རྒྱལ་པོ་ལེགས་མཐོང་ཆེན་པོ་སྐྱེད་མོས་ཚལ་གྱི་གནས་སུ་སོང་བ་ན། ཤིང་རྟ་སྒྱུར་བ་ལ་སྨྲས་པ། ཤིང་རྟ་སྒྱུར་བ། རེ་ཞིག་ཤིང་རྟ་རིམ་གྱིས་དལ་བུ་དལ་བུས་སྒྱུར་ཅིག་ངས་གྲོང་མི་  
དང། ཡུལ་མི་རྣམས་ལ་ཡུན་རིང་དུ་ལྟའོ། །གྲོང་མི་དང། ཡུལ་མི་རྣམས་ཀྱིས་ཀྱང་ཤིང་རྟ་སྒྱུར་བ་ལ་སྨྲས་པ། ཤིང་རྟ་སྒྱུར་བ། རེ་ཞིག་ཤིང་རྟ་རིམ་གྱིས་དལ་བུ་དལ་བུས་སྒྱུར་ཅིག་  
དང། བདག་ཅག་ཀྱང་ལྷ་ལ་ཡུན་རིང་དུ་ལྟའོ། །རྒྱལ་པོ་ལེགས་མཐོང་ཆེན་པོ། ཡུལ་མི་དང། གྲོང་མི་རྣམས་ཀྱི་སྙིང་དུ་སྡུག་ཅིང་ཡིད་དུ་འོང་བ་གང་ཡིན་པ་འདི་ནི། རྒྱལ་པོ་ལེགས་  
མཐོང་ཆེན་པོའི་འབྱོར་པ་ཞེས་བྱའོ། །དེ་ནས་དུས་གཞན་ཞིག་ན་གྲོང་མི་དང། ཡུལ་མི་རྣམས་གསེར་དང། དངུལ་དང། ནོར་བུ་རིན་པོ་ཆེ་དང། ལ་བ་རིན་པོ་ཆེ་མང་པོ་དག་ཐོགས་  
ནས། རྒྱལ་པོ་ལེགས་མཐོང་ཆེན་པོ་གང་ན་བ་དེར་དོང་སྟེ་ཕྱིན་པ་དང། རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ་།ལྷའི་སླད་དུ་བདག་ཅག་གིས་གསེར་དང། དངུལ་དང་  
  
  
༄༅། །ནོར་བུ་རིན་པོ་ཆེ་དང། ལ་བ་རིན་པོ་ཆེ་མང་པོ་འདི་དག་འཚལ་ཏེ་མཆིས་ལགས་ན། ལྷ་ཐུགས་བརྩེ་བའི་སླད་དུ་འདི་དག་བཞེས་སུ་གསོལ། སྣ་བོ་དག། ངའི་ཡུལ་ན་  
འདི་འདྲ་བའི་ནོར་གྱི་རིགས་ཡོད་པས་མི་འདོད་དོ། །ཞེས་སྨྲས་ནས་ལེན་དུ་མ་བཏུབ་བོ། །གྲོང་མི་དང། ཡུལ་མི་རྣམས་ཀྱིས་ལན་གཉིས་ལན་གསུམ་དུ་རྒྱལ་པོ་ལེགས་མཐོང་ཆེན་པོ་  
ལ་འདི་སྐད་ཅེས་སྨྲས་སོ། །ལྷའི་སླད་དུ་བདག་ཅག་གིས་གསེར་དང་དངུལ་དང། ནོར་བུ་རིན་པོ་ཆེ་དང། ལ་བ་རིན་པོ་ཆེ་འདི་དག་འཚལ་ཏེ་མཆིས་ལགས་ན། ལྷ་ཐུགས་བརྩེ་བའི་སླད་དུ་འདི་  
དག་བཞེས་སུ་གསོལ། རྒྱལ་པོའི་ལེགས་མཐོང་ཆེན་པོས་ཀྱང་ལན་གཉིས། ལན་གསུམ་དུ་གྲོང་མི་དང། ཡུལ་མི་རྣམས་ལ་འདི་སྐད་ཅེས་སྨྲས་སོ། །སྣ་བོ་དང། ངའི་ཡུལ་ན་འདི་  
འདྲའི་ནོར་གྱི་རིགས་ཡོད་པས་མི་འདོད་དོ། །ཞེས་སྨྲས་ནས་ལེན་དུ་མ་བཏུབ་བོ། །དེ་ནས་གྲོང་མི་དང་ཡུལ་མི་རྣམས་འདི་སྙམ་དུ་སེམས་ཏེ་བདག་ཅག་གིས་ལྷའི་ཕྱིར་གསེར་དང་  
དངུལ་དང། ནོར་བུ་རིན་པོ་ཆེ་དང། ལ་བ་རིན་པོ་ཆེ་རབ་ཏུ་མང་པོ་སྟ་གོན་བྱས་ལ། དེ་བདག་ཅག་གིས་བླངས་ཏེ་སླར་སོ་སོའི་གནས་སུ་འདོང་བ་ནི། བདག་ཅག་གི་ཚུལ་མ་ཡིན་པས། མ་ལ་  
བདག་ཅག་གིས་རྒྱལ་པོ་ལེགས་མཐོང་ཆེན་པོའི་མདུན་དུ་གསེར་དང་དངུལ་གྱི་ཕུང་པོ་ཆེར་སྤུངས་ལ། མཐའ་གཅིག་ཏུ་ནོར་བུ་རིན་པོ་ཆེ་དང། ལ་བ་རིན་པོ་ཆེ་བཞག་ནས་འདི་དག་ནི། ལྷ་  
  
  
།ཞེས་སྨྲས་ཏེ་མི་ལྟ་བར་འདོང་ངོ། །སྙམ་ནས། དེ་ནས་གྲོང་མི་དང། ཡུལ་མི་རྣམས་ཀྱིས་རྒྱལ་པོ་ལེགས་མཐོང་ཆེན་པོའི་མདུན་དུ་རིན་པོ་ཆེ་དང། གསེར་  
ཕུང་པོ་ཆེན་པོར་སྤུངས་ནས། མཐའ་གཅིག་ཏུ་ནོར་བུ་རིན་པོ་ཆེ་དང། ལ་བ་རིན་པོ་ཆེ་བཞག་སྟེ། འདི་དག་ནི། ལྷ་ཁྱོད་ཀྱི་དཀོར་གྱི་རིགས་ལགས་སོ། །ཞེས་སྨྲས་ནས་མི་ལྟ་བར་དོང་ངོ། །དེ་  
ནས་རྒྱལ་པོ་ལེགས་མཐོང་ཆེན་པོ། འདི་སྙམ་དུ་སེམས་ཏེ། བདག་གི་ནོར་གྱི་རིགས་ནི། ཆོས་བཞིན་གྱིས་རྙེད་པ་ཡིན་གྱི། ཆོས་མ་ཡིན་པས་ནི་མ་ཡིན་པས། མ་ལ་བདག་གིས་ཆོས་དང་  
མཐུན་པའི་ཁང་བཟང་བརྩིག་གོ་སྙམ་པ་དང། མཐའི་རྒྱལ་ཕྲན་བརྒྱད་ཁྲི་བཞི་སྟོང་གིས། རྒྱལ་པོ་ལེགས་མཐོང་ཆེན་པོ་ཆོས་དང་མཐུན་པའི་ཁང་བཟང་རྩིག་པར་སྤྲོའོ་ཞེས་ཐོས་སོ་།ཐོས་ནས་  
ཀྱང་རྒྱལ་པོ་ལེགས་མཐོང་ཆེན་པོ་གང་ན་བ་དེར་དོང་སྟེ་ཕྱིན་པ་དང། རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ་།ལྷ། ཆོས་དང་མཐུན་པའི་ཁང་བཟང་རྩིག་པ་ལ་ཐུགས་ཀྱི་འཕྲིན་ལས་  
བསྐྱང་དུ་གསོལ། ལྷའི་ཆོས་དང་མཐུན་པའི་ཁང་བཟང་བདག་ཅག་གིས་བརྩིག་པར་བགྱིའོ། །སྣ་བོ་དག་ཁོ་བོའི་ཡུལ་ན་འདི་འདྲ་བའི་ནོར་གྱི་རིགས་ཡོད་པས་མི་དགོས་སོ། །ཞེས་སྨྲས་ནས་མ་  
གནང་ངོ། །དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས། རྒྱལ་པོ་ལེགས་མཐོང་ཆེན་པོའི་རྐང་པ་ལ་གཏུགས་ནས། ཁ་ཅིག་གིས་ནི། གོས་ཀྱི་མཐའ་ནས་བཟུང། ཁ་ཅིག་གིས་ནི། རྒྱལ་  
  
  
༄༅། །པོ་ལེགས་མཐོང་ཆེན་པོ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། རྒྱལ་པོ་ལེགས་མཐོང་ལ་འདི་སྐད་ཅེས་སྨྲས་སོ་།ལྷ། ཆོས་དང་མཐུན་པའི་ཁང་  
བཟང་རྩིག་པ་ལ་ཐུགས་ཀྱི་འཕྲིན་ལས་བསྐྱང་དུ་གསོལ། ལྷའི་ཆོས་དང་མཐུན་པའི་ཁང་བཟང་བདག་ཅག་གིས་བརྩིག་པར་བགྱིའོ་།རྒྱལ་པོ་ལེགས་མཐོང་ཆེན་པོས། ཁམས་ཀྱི་རྒྱལ་  
ཕྲན་བརྒྱད་ཁྲི་བཞི་སྟོང་ལ་ཅང་མི་སྨྲ་བས་གནང་ངོ། །དེ་ནས་ཁམས་ཀྱི་རྒྱལ་པོ་བརྒྱད་ཁྲི་བཞི་སྟོང་གིས། རྒྱལ་པོ་ལེགས་མཐོང་ཆེན་པོ་ཅང་མི་སྨྲ་བས་གནང་བར་རིག་ནས། རང་རང་གི་  
གནས་སུ་དོང་སྟེ། གསེར་དང། དངུལ་མང་པོ་དང། རིན་པོ་ཆེའི་ཀ་བ་རེ་རེ་ཁྱེར་ནས། རྒྱལ་པོ་ལེགས་མཐོང་ཆེན་པོ་གང་ན་བ་དེར་དོང་སྟེ་ཕྱིན་ནས། རྒྱལ་པོ་ལེགས་མཐོང་ཆེན་པོ་ལ་འདི་སྐད་  
ཅེས་སྨྲས་སོ། །ལྷའི་ཆོས་དང་མཐུན་པའི་ཁང་བཟང་བདག་ཅག་གིས་གང་དུ་ཇི་ཙམ་ཞིག་རྩིག་ལགས། གྲོང་པ་དག་ཁྱེད་ཀྱིས་དེའི་ཕྱིར་རྩྭ་ཅན་གྱི་ཤར་ཕྱོགས་སུ་ཆོས་དང་མཐུན་པའི་ཁང་  
བཟང་ཆུར་དཔག་ཚད་གཅིག། རྒྱར་དཔག་ཚད་གཅིག་པ་ཞིག་རྩིགས་ཤིག་དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས་རྩྭ་ཅན་གྱི་ཤར་ཕྱོགས་སུ་ཆོས་དང་མཐུན་པའི་ཁང་བཟང་རྒྱར་  
དཔག་ཚད་གཅིག། ཆུར་དཔག་ཚད་གཅིག་པ་ཞིག་བརྩིགས་ཏེ། ཆོས་དང་མཐུན་པའི་ཁང་བཟང་གི་ཀ་རྟེན་གྱི་གཞི་རྣམ་པ་བཞི་པོ། གསེར་ལས་བྱས་པ་དང། དངུལ་ལས་བྱས་པ་དང། བཻ་  
  
  
ཤེལ་ལས་བྱས་པ་བྲེས་སོ། །ཆོས་དང་མཐུན་པའི་ཁང་བཟང་ལ་ཀ་བ་རྣམ་པ་བཞི་པོ། །གསེར་ལས་བྱས་པ་དང། ཞེས་བྱ་བ་ནས། ཤེལ་ལས་བྱས་པའི་བར་དག་བཙུགས་  
སོ། །གསེར་ལས་བྱས་པའི་ཀ་བའི་རྟེན་དང། ཀ་གཞུ་དང། བྲེ་ཕུལ་དང། གདུང་ནི། དངུལ་ལས་བྱས་སོ། །དངུལ་ལས་བྱས་པའི་ནི། གསེར་ལས་བྱས་སོ། །བཻ་ཌཱུརྱ་ལས་བྱས་པའི་ནི། ཤེལ་  
ལས་བྱས་སོ། །ཤེལ་ལས་བྱས་པའི་ཀ་བའི་ཀ་རྟེན་དང། ཀ་གཞུ་དང། བྲེ་ཕུལ་དང། གདུང་ནི། བཻ་ཌཱུརྱ་ལས་སོ། །ཆོས་དང་མཐུན་པའི་ཁང་བཟང་ལ་ཕྱི་ཚེ་རྣམ་པ་བཞི་པོ། གསེར་ལས་བྱས་  
པ་ནས་ཤེལ་ལས་བྱས་པའི་བར་དག་བྲེས་སོ། །ཆོས་དང་མཐུན་པའི་ཁང་བཟང་ལ་ཕྱམ་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་བཞིའོ། །ཆོས་དང་མཐུན་པའི་ཁང་  
བཟང་ལ་གདུང་རིང་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་བྲེས་སོ། །ཆོས་དང་མཐུན་པའི་ཁང་བཟང་ལ་བ་གམ་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་  
བྱས་པའི་བར་བཏགས་སོ། །ཆོས་དང་མཐུན་པའི་ཁང་བཟང་ལ་སྤང་ལེབ་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་གྱིས་གཡོགས་སོ། །ཆོས་དང་མཐུན་པའི་ཁང་  
བཟང་ལ་ཐེམ་སྐས་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་བརྩིགས་སོ། །ཆོས་དང་མཐུན་པའི་ཁང་བཟང་ལ་ལན་ཀན་རྣམ་པ་བཞི་པོ། གསེར་ལས་བྱས་པ་  
  
  
༄༅། །ནས་ཤེལ་ལས་བྱས་པའི་བར་གྱིས་བསྐོར་ཏོ། །གསེར་ལས་བྱས་པའི་ལན་ཀན་གྱི་གཟུངས་གཟེར་དང། གདང་བུ་དང། ལན་ཀན་གྱི་རྟེན་མ་ནི། དངུལ་ལས་བྱས་སོ། །  
དངུལ་ལས་བྱས་པའི་ནི། གཟུངས་གཟེར་དང། གདང་བུ་དང། ལན་ཀན་གྱི་རྟེན་མ་གསེར་ལས་བྱས་སོ། །ཤེལ་ལས་བྱས་པའི་ནི། གཟུངས་གཟེར་དང། གདང་བུ་དང། ལན་ཀན་གྱི་རྟེན་མ་  
བཻ་ཌཱུརྱ་ལས་བྱས་སོ། །ཡང། ཆོས་དང་མཐུན་པའི་ཁང་བཟང་ལ་ཁང་པ་བརྩེགས་མ་བརྒྱད་ཁྲི་བཞི་སྟོང་བརྩིགས་ཏེ། ཁང་པ་བརྩེགས་མ་རྣམ་པ་བཞི་པོ། གསེར་ལས་བྱས་པ་ནས་ཤེལ་  
ལས་བྱས་པའི་བར་རྣམས་ལ། གསེར་ལས་བྱས་པའི་ཁང་པ་བརྩེགས་མར་ནི། དངུལ་ལས་བྱས་པའི་ཁྲི་ལྷས་མ་ཅན། མགོ་ན་ཀ་ཤི་ཀའི་རས་ཀྱི་གདིང་བ་ཅན་དང། སྟན་ནང་ཚངས་ཅན་  
གྱི་གདིང་བ་ཅན་དང། ཟ་བུག་གི་གདིང་བ་ཅན་དང། ཨར་མོ་ནིག་གི་གདིང་བ་ཅན་དང། ཀ་ལིངྐའི་རས་ཕྲན་གྱི་གདིང་བ་ཅན་སྟེང་གཡོགས་དང་བཅས་པ། ཕྱོགས་གཉིས་སུ་སྔས་  
དམར་པོ་བཅུག་པའི་བར་དག་བཤམས་སོ། །དངུལ་ལས་བྱས་པ་ལ་ནི་གསེར་ལས་བྱས་པའོ། །བཻ་ཌཱུརྱ་ལས་བྱས་པ་ལ་ནི། ཤེལ་ལས་བྱས་པའོ། །ཤེལ་ལས་བྱས་པ་ལ་ནི། བཻ་  
ཌཱུརྱ་ལས་བྱས་པའི་ཁྲི་ལྷས་མ་ཅན་ནས་ཕྱོགས་གཉིས་སུ་སྔས་དམར་པོ་བཅུག་པའི་བར་དག་བཤམས་སོ། །གསེར་ལས་བྱས་པའི་ཁང་པ་བརྩེགས་མའི་མདུན་དུ་ནི། དངུལ་ལས་  
  
  
མེ་ཏོག་དང། འབྲས་བུ་གསེར་ལས་བྱས་པ་སྦྲེངས་སོ། །དངུལ་ལས་བྱས་པའི་མདུན་དུ་ནི་གསེར་ལས་བྱས་པའོ། །བཻ་ཌཱུརྱ་ལས་བྱས་པའི་མདུན་དུ་ནི་  
ཤེལ་ལས་བྱས་པའོ། །ཤེལ་ལས་བྱས་པའི་མདུན་དུ་བཻ་ཌཱུརྱ་ལས་བྱས་པ་ལོ་མ་དང། མེ་ཏོག་དང། འབྲས་བུ་ཤེལ་ལས་བྱས་པ་སྦྲེངས་སོ། །ཤིང་ཏ་ལ་དེ་རྣམས་རླུང་གིས་བསྐྱོད་པ་ན། འདི་  
ལྟ་བུའི་སྒྲ་ཡིད་དུ་འོང་བ་འབྱུང་སྟེ། དཔེར་ན། སྐྱེས་བུ་མཁས་པ་སིལ་སྙན་ཡན་ལག་ལྔ་དང་ལྡན་པ་ཡང་དག་པར་ལེགས་པར་བསྒྲགས་པ་བཞིན་ནོ། །ཆོས་དང་མཐུན་པའི་ཁང་བཟང་ལ་གསེར་གྱི་  
བྱེ་མ་བདལ་ཅིང། ཙནྡན་གྱི་ཆུས་ཆག་ཆག་བཏབ་ལ། གསེར་གྱི་དྲ་བ་དང། གསེར་གྱི་དྲིལ་བུ་གཡེར་ཁ་བརྒྱུས་པས་བཏགས་སོ། །དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས། ཆོས་དང་  
མཐུན་པའི་ཁང་བཟང་གི་བྱ་བ་ཐམས་ཅད་ཟིན་པར་རིག་ནས། ཆོས་དང་མཐུན་པའི་ཁང་བཟང་གི་མདུན་དུ་ཆོས་དང་མཐུན་པའི་རྫིང་ཆུར་དཔག་ཚད་གཅིག་རྒྱར་དཔག་ཚད་གཅིག་པ་ཞིག་བརྐོས་ཏེ་  
ཆོས་དང་མཐུན་པའི་རྫིང་དུ་ཕ་གུ་རྣམ་པ་བཞི་པོ། གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པས་བརྩིགས་སོ། །ཆོས་དང་མཐུན་པའི་རྫིང་  
ལ་ཐེམ་སྐས་རྣམ་པ་བཞི་པོ། གསེར་ལས་བྱས་པ་ནས་ཤེལ་ལས་བྱས་པའི་བར་གྱིས་བརྩིགས་སོ། །ཆོས་དང་མཐུན་པའི་རྫིང་ལ་ལན་ཀན་རྣམ་པ་བཞི་པོ་གསེར་ལས་བྱས་པ་ནས་ཤེལ་ལས་  
  
  
༄༅། །བྱས་པའི་བར་གྱིས་བསྐོར་ཏེ། གསེར་ལས་བྱས་པའི་ལན་ཀན་གྱི་གཟུངས་གཟེར་དང། གདང་བུ་དང། ལན་ཀན་གྱི་རྟེན་མ་དངུལ་ལས་བྱས་སོ། །དངུལ་ལས་བྱས་པའི་  
ནི། གསེར་ལས་བྱས་སོ། །བཻ་ཌཱུརྱ་ལས་བྱས་པའི་ནི། ཤེལ་ལས་བྱས་སོ། །ཤེལ་ལས་བྱས་པའི་ནི། གཟུངས་གཟེར་དང། གདང་བུ་དང། ལན་ཀན་གྱི་རྟེན་མ་བཻ་ཌཱུརྱ་ལས་བྱས་སོ། །ཆོས་དང་  
མཐུན་པའི་རྫིང་དུ་ཆུ་ནས་སྐྱེ་བོའི་མེ་ཏོག་རྣམ་པ་སྣ་ཚོགས་འདི་ལྟ་སྟེ། ཨུཏྤ་ལ་དང། པདྨ་དང། ཀུ་མུ་ད་དང། པདྨ་དཀར་པོ་དང། དྲི་ཞིམ་དང། དྲི་ངད་འཇམ་དང། དུས་ཚིགས་ཐམས་ཅད་  
དང། དུས་ཐམས་ཅད་པའི་མེ་ཏོག། སྐྱེ་བོ་ཐམས་ཅད་ལ་དགག་པ་མེད་པ་བསྐྱེད་དོ། །ཆོས་དང་མཐུན་པའི་རྫིང་གི་འགྲམ་གཉིས་སུ་ཐང་ལས་སྐྱེས་པའི་མེ་ཏོག་རྣམ་པ་སྣ་ཚོགས་འདི་ལྟ་སྟེ། ཨ་  
ཏི་མུཀྟ་ཀ་དང། ཙམྤ་ཀ་དང། པ་ཏ་ལ་དང། པ་རི་ཤ་ཀ་དང། མ་ལི་ཀ་དང། ན་བ་མ་ལི་ཀ་དང། ཡིད་དུ་འོང་དང། ཡུ་ཏི་ཀ་དང། དྷ་ནུ་ཀ་རི་དང། དུས་ཚིགས་ཐམས་ཅད་པ་དང། དུས་ཐམས་  
ཅད་པའི་མེ་ཏོག། སྐྱེ་བོ་ཐམས་ཅད་ལ་དགག་པ་མེད་པ་དག་བསྐྱེད་དོ། །ཆོས་དང་མཐུན་པའི་རྫིང་དུ་གསེར་གྱི་གཅལ་བཀྲམ་ཞིང་ཙནྡན་གྱི་ཆུས་བཀང་ལ། གསེར་གྱི་དྲ་བ་དང། གསེར་གྱི་དྲིལ་  
བུ་གཡེར་ཁ་བརྒྱུས་པས་བྲེས་སོ། །དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས། ཆོས་དང་མཐུན་པའི་རྫིང་གི་བྱ་བ་ཐམས་ཅད་ཟིན་པར་རིག་ནས། ཆོས་དང་མཐུན་པའི་རྫིང་གི་མདུན་  
  
  
གཅིག་པ། རྒྱར་དཔག་ཚད་གཅིག་ཞིག་བཙུགས་ཏེ། ཆོས་དང་མཐུན་པའི་ཤིང་ཏ་ལའི་ཚལ་དུ་ཏ་ལ་རྣམ་པ་བཞི་པོ། གསེར་ལས་བྱས་པ་ནས་  
ཤེལ་ལས་བྱས་པའི་བར་བཙུགས་པ་ལ། གསེར་ལས་བྱས་པའི་ནི། ལོ་མ་དང། མེ་ཏོག་དང། འབྲས་བུ་དངུལ་ལས་བྱས་པ་བཙུགས་སོ། །དངུལ་ལས་བྱས་པའི་ནི། གསེར་ལས་བྱས་སོ། །  
གསེར་ལས་བྱས་པའི་ནི། བཻ་ཌཱུརྱ་ལས་བྱས་སོ། །བཻ་ཌཱུརྱ་ལས་བྱས་པའི་ནི། ལོ་མ་དང། མེ་ཏོག་དང། འབྲས་བུ་ཤེལ་ལས་བྱས་པ་བཙུགས་སོ། །ཡང། ཤིང་ཏ་ལའི་ཚལ་དེ་རྣམས་རླུང་གིས་བསྐྱོད་  
པ་ན། འདི་ལྟ་བུའི་སྒྲ་ཡིད་དུ་འོང་བ་འབྱུང་བར་འགྱུར་ཏེ། དཔེར་ན། སྐྱེས་བུ་མཁས་པས་སིལ་སྙན་ཡན་ལག་ལྔ་དང་ལྡན་པ་ཡང་དག་པར་ལེགས་པར་བསྒྲགས་པ་བཞིན་ནོ། །ཆོས་དང་མཐུན་པའི་  
ཤིང་ཏ་ལའི་ཚལ་ལ་ལན་ཀན་རྣམ་པ་བཞི་པོ། གསེར་ལས་བྱས་པ་དང། དངུལ་ལས་བྱས་པ་དང། རིན་པོ་ཆེ་ལས་བྱས་པ་དང། ཤེལ་ལས་བྱས་པས་བསྐོར་ཏེ། གསེར་ལས་བྱས་པའི་ལན་ཀན་  
གྱི་གཟུངས་གསེར་དང། གདང་བུ་དང། ལན་ཀན་གྱི་རྟེན་མ་ནི་དངུལ་ལས་བྱས་པ་བསྐོར་ཏོ། །ཞེས་བྱ་བའི་བར་གོང་མ་བཞིན་ནོ་།ཆོས་དང་མཐུན་པའི་ཤིང་ཏ་ལའི་ཚལ་ན་གསེར་གྱི་གཅལ་  
བཀྲམ་ཞིང། ཙནྡན་གྱི་ཆུས་ཆག་ཆག་བཏབ་ལ། གསེར་གྱི་དྲ་བ་གསེར་གྱི་དྲིལ་བུ་གཡེར་ཁ་བརྒྱུས་པ་བྲེས་སོ། །དེ་ནས་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་གིས་ཆོས་དང་མཐུན་པའི་  
  
  
༄༅། །ཁང་བཟང་དང། ཆོས་དང་མཐུན་པའི་རྫིང་དང་ཆོས་དང་མཐུན་པའི་ཤིང་ཏ་ལའི་ཚལ་གྱི་བྱ་བ་ཐམས་ཅད་ཟིན་པར་རིག་ནས། རྒྱལ་པོ་ལེགས་མཐོང་ཆེན་པོ་གང་ན་  
བ་དེར་དོང་སྟེ་ལྷགས་པ་དང། རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །ལྷའི་ཆོས་དང་མཐུན་པའི་ཁང་བཟང་དང། ཆོས་དང་མཐུན་པའི་རྫིང་དང། ཆོས་དང་མཐུན་པའི་ཤིང་  
ཏ་ལའི་ཚལ་ཡང་བགྱིས་ལགས་ཏེ། ལྷ། ད་དེའི་དུས་ལ་བབ་པར་དགོངས་ཤིག་དེ་ནས་རྒྱལ་པོ་ལེགས་མཐོང་ཆེན་པོ། འདི་སྙམ་དུ་སེམས་ཏེ། འདི་ལྟར། ཁང་བཟང་འདི་ཉིད་དུ་ཐོག་མར་  
བདག་ཁོ་ན་གནས་པ་ནི། བདག་གི་ཆ་མ་ཡིན་གྱི། མ་ལ་བདག་གིས་བདག་གི་ཡུལ་ན་དགེ་སྦྱོང་དང། བྲམ་ཟེ་དང། ཚུལ་བཟང་པོར་བཀུར་བ་གང་དག་གནས་པ་དེ་དག་ལ་ཆོས་དང་མཐུན་པའི་ཁང་  
བཟང་དུ་ཟན་བྱིན་ལ། རེ་རེ་ལ་ཡང་རས་བཅོས་བུ་གསར་པ་ཟུང་རེ་རེ་བསྐོན་སྙམ་ནས། དེ་ནས་རྒྱལ་པོ་ལེགས་མཐོང་ཆེན་པོས། ཆོས་དང་མཐུན་པའི་ཁང་བཟང་དུ་རང་སངས་རྒྱས་ལྔ་བརྒྱ་ལ་ཟན་  
བྱིན་ཏེ། རེ་རེ་ལ་ཡང་རས་བཅོས་བུ་ཟུང་རེ་བསྐོན་ནས། ཚིགས་སུ་བཅད་དེ་སྨྲས་པ། མཁས་པས་ནོར་ནི་མང་པོ་དག་རྙེད་ནས་བག་མེད་མི་བྱ་སྟེ། །ཚུལ་ཁྲིམས་ལྡན་པ་གང་དག་ལ། །ཡོན་  
གྲུབ་འགྱུར་བ་རྣམས་ལ་སྦྱིན། །དེ་ལྟར་ཡིད་གཞུངས་དད་པ་ཅན་།མ་ཆགས་སེམས་ཀྱིས་འདིར་སྦྱིན་ནས། །མཁས་པ་འཇིག་རྟེན་མནོག་མེད་པ། །བདེ་བ་ཅན་དུ་སྐྱེ་བར་འགྱུར། །རྒྱལ་པོ་  
  
  
དེའི་ཚེ་དེའི་དུས་ཀྱི་རྒྱལ་པོ་ལེགས་མཐོང་ཆེན་པོ་ཞེས་བྱ་བ། འཁོར་ལོས་བསྒྱུར་བའི་རྒྱལ་པོ་གླིང་བཞི་ལ་དབང་བ། རིན་པོ་ཆེ་སྣ་བདུན་དང། མི་རྣམས་ཀྱི་འབྱོར་པ་བཞི་དང་ལྡན་པར་  
གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་ཉིད། དེའི་ཚེ་དེའི་དུས་ན་རྒྱལ་པོ་ལེགས་མཐོང་ཆེན་པོ་ཞེས་བྱ་བ། འཁོར་ལོས་བསྒྱུར་བའི་རྒྱལ་པོ་གླིང་བཞི་ལ་དབང་  
བ༑ རིན་པོ་ཆེ་སྣ་བདུན་དང། མི་རྣམས་ཀྱི་འབྱོར་པ་རྣམ་པ་བཞི་དང་ལྡན་པར་གྱུར་ཏོ། །རྒྱལ་པོ་ཆེན་པོ། ངས་སྦྱིན་པའམ། སྦྱིན་པའི་བགོ་བཤའ་དེས་བླ་ན་མེད་པ་ཡང་དག་པར་རྫོགས་པའི་བྱང་  
ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་པ་ཙམ་ཡིན་ནོ། །རྒྱལ་པོ་ཆེན་  
པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང། བསོད་ནམས་དག་བྱས་པ་གང་ཡིན་པ་དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། བྲམ་ཟེ་  
ཤིང་སཱ་ལ་ཆེན་པོ་ལྟ་བུ་དུས་དཔོག་ཅེས་བྱ་བ་ཞིག་བྱུང་བར་གྱུར་པས། དེས་བྲམ་ཟེ་རྣམས་ལ་སྦྱིན་པ་འདི་ལྟ་བུ་བྱིན་ཏེ། གླང་པོ་ཆེ་གསེར་གྱིས་བརྒྱན་པ། གསེར་གྱིས་མཛེས་པར་བྱས་པ། གསེར་  
གྱི་རྒྱལ་མཚན་ཅན། གསེར་གྱི་དྲ་བས་གཡོགས་པ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་པར་བྱིན་ནོ། །རྟ་གསེར་གྱིས་བརྒྱན་པ། གསེར་གྱིས་མཛེས་པར་བྱས་པ། གསེར་གྱི་དྲ་བས་གཡོགས་  
  
  
༄༅། །པ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་པར་བྱིན་ནོ། ཤིང་རྟ་རྣམ་པ་བཞི་པོ། གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་  
ལས་བྱས་པ། སེངྒེའི་པགས་པས་གཡོགས་པ། གུང་ལྤགས་ཀྱིས་གཡོགས་པ། ཨར་མོ་ནིག་གིས་གཡོགས་པ། རྣམ་པར་རྒྱལ་བྱེད་ཀྱི་བ་དན་ཅན་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་  
པར་བྱིན་ནོ། །གསེར་གྱི་སྣོད་དངུལ་སིལ་མས་བཀང་བ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་ནོ། །དངུལ་གྱི་སྣོད་གསེར་ཕྱེས་བཀང་བ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་པར་བྱིན་ནོ་  
ཁྲི་རྣམ་པ་བཞི་པོ། གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་ལྷས་མ་ཅན་མགོན་ཀ་ཤི་ཀའི་རས་བཏིང་བ། སྟན་ནང་ཚངས་  
ཅན་བཏིང་བ། སྟན་ཆེན་པོ་བཏིང་བ། ཀ་ལིངྐའི་གོས་ཀྱིས་སྟེང་གཡོགས་པ། སྟེང་གཡོགས་བརྩེགས་མ་ཅན། ཕྱོགས་གཉིས་སུ་སྔས་དམར་པོ་བཤམས་པ་བརྒྱད་ཁྲི་བཞི་སྟོང་དང། རས་  
ཟུང་རྣམ་པ་བཞི་པོ། ཀ་ཤི་ཀའི་རས་ཕྲན་དང། ཟར་མའི་རས་ཕྲན་དང། དའུ་བུ་ལའི་རས་ཕྲན་དང། ཀོ་ཏམ་པའི་རས་ཕྲན་ཟུང་བརྒྱད་ཁྲི་བཞི་སྟོང་དང། བ་གསེར་གྱི་རྭ་ཅན། རྨིག་པ་  
དངུལ་ལས་བྱས་པ། བེའུ་སྤུ་མཐུན་དང་བཅས་པ། ཁར་བའི་ཟོ་བ་ཅན། རས་བཅོས་བུ་ཕྲུགས་ཀྱིས་གཡོགས་པ་བརྒྱད་ཁྲི་བཞི་སྟོང་དང། བུ་མོ་གསེར་གྱི་དཔུང་བརྒྱན་དང། མགུལ་རྒྱན་  
  
  
ལེགས་པར་བརྒྱན་པ་བརྒྱད་ཁྲི་བཞི་སྟོང་བྲམ་ཟེ་རྣམས་ལ་སྦྱིན་པ་བྱིན་ན། ཟས་དང། སྐོམ་དང། བཟའ་བ་དང་བཅའ་བ་དང། བལྡག་པ་དང། བཞི་པ་ལྟ་སྨོས་ཀྱང་ཅི་དགོས་རྒྱལ་  
པོ་ཆེན་པོ། བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་གིས་བྲམ་ཟེ་རྣམས་ལ་དེ་ལྟ་བུའི་སྦྱིན་པའི་བྱིན་པ་འདི་བས་ནི། གང་གིས་ཕྱི་རོལ་པའི་དྲང་སྲོང། འདོད་པ་རྣམས་ལས་འདོད་ཆགས་དང་བྲལ་བ་བརྒྱ་  
ལ་ཟན་བྱིན་ན། སྦྱིན་པ་དེ་བས་སྦྱིན་པ་འདི་འབྲས་བུ་ཆེས་ཆེའོ་།རྒྱལ་པོ་ཆེན་པོ། བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་གིས་བྲམ་ཟེ་རྣམས་ལ་སྦྱིན་པ་དེ་ལྟ་བུ་བྱིན་པ་གང་ཡིན་པ་འདི་དང། གང་  
གིས་ཕྱི་རོལ་པའི་དྲང་སྲོང། འདོད་པ་རྣམས་ལས་འདོད་ཆགས་དང་བྲལ་བ་བརྒྱ་ལ་ཟན་བྱིན་པ་བས། གང་གིས་སོ་སོའི་སྐྱེ་བོ་ཛམྦུའི་ཚལ་ན་འདུག་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་  
འབྲས་བུ་ཆེས་ཆེའོ། །བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་གིས་བྲམ་ཟེ་རྣམས་ལ་སྦྱིན་པ་དེ་ལྟ་བུ་བྱིན་པ་གང་ཡིན་པ་འདི་དང། གང་གིས་ཕྱི་རོལ་པའི་དྲང་སྲོང། འདོད་པ་རྣམས་ལས་འདོད་ཆགས་  
དང་བྲལ་བ་བརྒྱ་ལ་ཟན་བྱིན་པ་བས། གང་གིས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེའོ། །དེ་ལ་  
སོགས་པ་རྒྱས་པར་ཐམས་ཅད་ལ་བརྩམས་ནས་ཐམས་ཅད་བརྗོད་པར་བྱ་སྟེ། མཇུག་ཁྲོན་བྲི་བར་བྱའོ། །གང་གིས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པར་བརྒྱ་ལ་ཟན་བྱིན་  
  
  
༄༅། །པ་བས། གང་གིས་རྒྱུན་དུ་ཞུགས་པ་གཅིག་ལ་ཟན་བྱིན་ན་སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེ་བའོ། །གང་གིས་རྒྱུན་དུ་ཞུགས་པ་བརྒྱ་ལ་ཟན་བྱིན་པ་བས་  
གང་གིས་ལན་གཅིག་ཕྱིར་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེ་བའོ། །གང་གིས་ལན་གཅིག་ཕྱིར་འོང་  
བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་ལ་ཟན་བྱིན་པ་བས། གང་གིས་ལན་གཅིག་ཕྱིར་འོང་བ་གཅིག་ལ་ཟན་བྱིན་ན་སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེ་བའོ། །གང་  
གིས་ལན་གཅིག་ཕྱིར་འོང་བ་བརྒྱ་ལ་ཟན་བྱིན་པ་བས། གང་གིས་ཕྱིར་མི་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པའི་འབྲས་བུ་ཆེས་ཆེ་བའོ། །  
གང་གིས་ཕྱིར་མི་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་ལ་ཟན་བྱིན་པ་བས། གང་གིས་ཕྱིར་མི་འོང་བ་གཅིག་ལ་ཟན་བྱིན་ན། དེ་བས་སྦྱིན་པ་འདིའི་འབྲས་བུ་ཆེས་ཆེ་བའོ། །  
གང་གིས་ཕྱིར་མི་འོང་བ་བརྒྱ་བས། གང་གིས་དགྲ་བཅོམ་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེའོ། །གང་གིས་  
དགྲ་བཅོམ་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་བས་ནི། གང་གིས་དགྲ་བཅོམ་པ་གཅིག་ལ་ཟན་བྱིན་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེའོ། །གང་གིས་དགྲ་  
  
  
གང་གིས་ཕྱོགས་བཞིའི་དགེ་སློང་གི་དགེ་འདུན་ལ་ཀུན་དགའི་ར་བ་ཕུལ་ན། སྦྱིན་པ་དེ་བས་སྦྱིན་པ་འདིའི་འབྲས་བུ་ཆེས་ཆེའོ། །གང་གིས་ཀུན་དགའ་ར་བ་དེ་  
ཉིད་དུ་གཙུག་ལག་ཁང་རྩིག་ཏུ་བཅུག་ན། དེ་བས་འདིའི་འབྲས་བུ་ཆེས་ཆེའོ། །གང་གིས་གཙུག་ལག་ཁང་དེ་ཉིད་དུ་གནས་མལ་འདི་ལྟ་སྟེ། ཁྲི་དང། ཁྲིའུ་དང། སྟན་ནང་ཚངས་ཅན་དང། ལ་བ་དང་  
སྔས་དང། གོར་བུ་དག་ཕུལ་ན། དེ་བས་འདིའི་འབྲས་བུ་ཆེས་ཆེའོ་།གང་གིས་གཙུག་ལག་ཁང་དེ་ཉིད་དུ་གཏན་གྱི་རྐྱེན་རིས་བཅད་དེ་རྗེས་སུ་མཐུན་པའི་མཆོད་སྦྱིན་བཙུགས་ན། དེ་བས་འདིའི་འབྲས་  
བུ་ཆེས་ཆེའོ། །གང་གིས་སངས་རྒྱས་ལ་སྐྱབས་སུ་སོང་ཞིང་ཆོས་དང་དགེ་འདུན་ལ་སྐྱབས་སུ་སོང་ནས་བསླབ་པའི་གཞི་རྣམས་བླངས་ན། དེ་བས་འདིའི་འབྲས་བུ་ཆེས་ཆེའོ། །གང་གིས་བྱམས་  
པའི་སེམས་དང་ལྡན་པ་ཞེས་བྱ་བ་རྒྱས་པར་སྦྱར་ཏེ། དེ་བས་འདིའི་འབྲས་བུ་ཆེས་ཆེའོ། །རྒྱལ་པོ་ཆེན་པོ། བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་གིས་བྲམ་ཟེ་དེ་རྣམས་ལ་སྦྱིན་པ་དེ་ལྟ་བུ་བྱིན་པ་གང་  
ཡིན་པ་འདི་དང། གང་གིས་ཕྱི་རོལ་པའི་དྲང་སྲོང། འདོད་པ་རྣམས་ལ་འདོད་ཆགས་དང་བྲལ་བ་བརྒྱ་ལ་ཟན་བྱིན་པ་དང། གང་གིས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་ལ་  
ཟན་བྱིན་པ་དང། གང་གིས་རྒྱུན་དུ་ཞུགས་པ་བརྒྱ་དང། གང་གིས་ལན་གཅིག་ཕྱིར་འོང་བའི་འབྲས་བུ་མངོན་སུམ་དུ་བྱ་བའི་འཕྱིར་ཞུགས་པ་བརྒྱ་དང། གང་གིས་ལན་གཅིག་ཕྱིར་འོང་བ་བརྒྱ་དང་གང་  
  
  
༄༅། །གིས་ཕྱིར་མི་འོང་བའི་འབྲས་བུ་མངོན་སུམ་དུ་བྱ་བའི་ཕྱིར་ཞུགས་པ་བརྒྱ་དང། གང་གིས་ཕྱིར་མི་འོང་བ་བརྒྱ་དང་གང་གིས་དགྲ་བཅོམ་པའི་འབྲས་བུ་མངོན་སུམ་དུ་བྱ་བའི་ཕྱིར་  
ཞུགས་པ་བརྒྱ་དང། གང་གིས་དགྲ་བཅོམ་པ་བརྒྱ་དང། གང་གིས་ཕྱོགས་བཞིའི་དགེ་སློང་གི་དགེ་འདུན་ལ་ཀུན་དགའ་ར་བ་ཕུལ་བ་དང། གང་གིས་ཀུན་དགའ་ར་བ་ཉིད་དུ་གཙུག་ལག་ཁང་  
རྩིག་ཏུ་བཅུག་པ་དང། གང་གིས་གཙུག་ལག་ཁང་དེ་ཉིད་དུ་གནས་མལ་འདི་ལྟ་སྟེ། ཁྲི་དང། ཁྲིའུ་དང། སྟན་ནང་ཚངས་ཅན་དང། ལ་བ་དང། སྔས་དང། གོར་བུ་དག་ཕུལ་བ་དང། གང་གིས་  
གཙུག་ལག་ཁང་དེ་ཉིད་དུ་གཏན་གྱི་རྐྱེན་རིས་བཅད་དེ་རྗེས་སུ་མཐུན་པའི་མཆོད་སྦྱིན་འཛུགས་པ་དང། གང་གིས་སངས་རྒྱས་ལ་སྐྱབས་སུ་འགྲོ་ཆོས་དང་དགེ་འདུན་ལ་སྐྱབས་སུ་འགྲོ་ཞིང་བསླབ་  
པའི་གཞི་རྣམས་བླངས་པ་དང། གང་གིས་བྱམས་པའི་སེམས་དང་ལྡན་པ་ཞེས་བྱ་བ་རྒྱས་པ་བས། གང་ཞིག་འདུ་བྱེད་ཐམས་ཅད་མི་རྟག་པར་རྗེས་སུ་ལྟ་ཞིང་ཟད་པར་རྗེས་སུ་ལྟ། འདོད་ཆགས་དང་  
བྲལ་བར་རྗེས་སུ་ལྟ། འགོག་པར་རྗེས་སུ་ལྟ། ངེས་པར་འབྱུང་བར་རྗེས་སུ་ལྟ་ཞིང་གནས་ན། སྦྱིན་པ་དེ་བས་འདིའི་འབྲས་བུ་ཆེས་ཆེའོ། །རྒྱལ་པོ་ཆེན་པོ། དེ་ལྟ་བས་ན། ཁྱོད་ཀྱིས་འདི་ལྟར་བསླབ་པར་  
བྱ་སྟེ། འདུ་བྱེད་ཐམས་ཅད་ལ་མི་རྟག་པར་རྗེས་སུ་ལྟ་ཞིང་གནས་པར་བྱའོ། །ཟད་པར་རྗེས་སུ་ལྟ་བ་དང། འདོད་ཆགས་དང་བྲལ་བར་རྗེས་སུ་ལྟ་བ་དང། འགོག་པར་རྗེས་སུ་ལྟ་བ་དང། ངེས་པར་འབྱུང་  
  
  
།ཞེས་ཁྱོད་ཀྱིས་དེ་ལྟར་བསླབ་པར་བྱའོ། །རྒྱལ་པོ་ཆེན་པོ། དེ་ལྟར་བྲམ་ཟེ་ཤིང་སཱ་ལ་ཆེན་པོ་དུས་དཔོག་དེས། བྲམ་ཟེ་རྣམས་ལ་སྦྱིན་པ་དག་བཏང་བསོད་ནམས་  
དག་བྱས་ནས། ཚིགས་སུ་བཅད་དེ་སྨྲས་པ། སྦྱིན་པ་བྱིན་པས་བདེ་བར་འགྱུར། །སྦྱིན་པ་བྱིན་པས་འཇིགས་པ་མེད། །ལྷ་དང་མི་ཡི་ནང་དག་ན། །སྦྱིན་པ་ཡིས་ནི་ལེགས་པར་མཆོད། །དེ་བས་འབྱོར་  
པ་འདོད་པ་དང། །དབང་ཕྱུག་དང་ནི་ལྷ་ཡུལ་དང། །ཐར་པ་འདོད་པས་རྟག་ཏུ་ནི། །འཇིགས་པ་མེད་པར་སྦྱིན་པ་བཏང། །རྒྱལ་པོ་ཆེན་པོ། དེའི་ཚེ་དེའི་དུས་ཀྱི་བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་  
ཅེས་བྱ་བར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། དེའི་ཚེ་དེའི་དུས་ན། ང་ཉིད་བྲམ་ཟེ་ཤིང་སཱ་ལ་ཆེན་པོ་ལྟ་བུ་དུས་དཔོག་ཅེས་བྱ་བར་གྱུར་ཏེ། ངས་དེ་ན་བྲམ་ཟེ་རྣམས་ལ་དེ་  
ལྟ་བུའི་སྦྱིན་པ་བྱིན་ནོ། །རྒྱལ་པོ་ཆེན་པོ། ངས་སྦྱིན་པའམ་སྦྱིན་པའི་བགོ་བཤའ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་  
སྦྱིན་པ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་  
ཆུབ་དོན་དུ་གཉེར་བའི་ཕྱིར། སྦྱིན་པ་དག་བཏང། བསོད་ནམས་དག་བྱས་པ་གང་ཡིན་པ་དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། རྒྱལ་པོ་ལ་ཉེ་ཅན་ཞེས་བྱ་བ། མཐུ་དང་ལྡན་པ་ཞིག་  
  
  
༄༅། །བྱུང་སྟེ། ལྷ་རྣམས་ཀྱི་དབང་པོ་བརྒྱ་བྱིན་གྱི་སྙིང་དུ་སྡུག་པ་གྲོགས་པོར་གྱུར་པ་ལས། དེ་ལ་བུ་ཕོ་ཡང་མེད། བུ་མོ་ཡང་མེད་ནས། དེ་ལག་པ་འགྲམ་པ་ལ་གཏད་ནས་བདག་  
གི་འབྱོར་པ་དང། དབང་ཕྱུག་འདི་འདྲ་ན། བུ་ཕོ་ཡང་མེད། བུ་མོ་ཡང་མེད་པས། བདག་འདས་ན། གདུང་རྒྱུད་ཆད་པར་འགྱུར་རོ། །སྙམ་ནས། སེམས་ཁོང་དུ་ཆུད་ཅིང་འདུག་པ། ལྷ་རྣམས་ཀྱི་  
དབང་པོ་བརྒྱ་བྱིན་གྱིས་མཐོང་ནས་སྨྲས་པ། གྲོགས་པོ། ཁྱོད་ཅིའི་ཕྱིར་ལག་པ་ལ་འགྲམ་པ་གཏད་ནས་སེམས་ཁོང་དུ་ཆུད་ཅིང་འདུག། དེས་སྨྲས་པ། ཀོའུ་ཤི་ཀ། བདག་གི་འབྱོར་པ་དང་  
དབང་ཕྱུག་འདི་འདྲ་ན། བུ་ཕོ་ཡང་མེད། བུ་མོ་ཡང་མེད་པས་བདག་འདས་ན། གདུང་རྒྱུད་ཆད་པར་འགྱུར་རོ། །དེས་སྨྲས་པ། གྲོགས་པོ། ཁོ་བོས་ཁྱོད་ལ་སྨན་ཞིག་བསྐུར་གྱི་བཙུན་མོ་རྣམས་  
ལ་ལུད་ཅིག་དང། དེས་ན་ཁྱོད་བུ་ཕོ་དང། བུ་མོ་ཡོད་པར་འགྱུར་རོ། །ལྷ་རྣམས་ཀྱི་དབང་པོ་བརྒྱ་བྱིན་རི་སྤོས་ངད་ལྡན་ལ་སོང་ནས་སྨན་བླངས་ཏེ། རྒྱལ་པོ་དེ་ལ་བསྐུར་བ་དང། རྒྱལ་པོས་བཙུན་  
མོ་རྣམས་ལ་སྨན་འདི་འཐུངས་ཤིག་ཅེས་བསྐུར་བ་ལས། རྒྱལ་པོ་དེའི་བཙུན་མོ་དམ་པ་གཉིད་ཀྱིས་ལོག་པ་དང། དེ་དག་གིས་དེ་མ་བསླངས་པར། སྨན་འཐུངས་པས། དེ་དག་ཐམས་ཅད་སེམས་  
ཅན་དང་ལྡན་པར་གྱུར་ཏོ། །དེ་ནས་ཕྱི་ཞིག་ན། བཙུན་མོ་དམ་པ་དེ་ལངས་ནས། དེས་དེ་རྣམས་སེམས་ཅན་དང་ལྡན་པར་མཐོང་སྟེ། དེས་སྨྲས་པ། ཁྱེད་ཅག་གིས་ཅི་ཞིག་བྱས་ན། དེས་ན་སེམས་  
  
  
དེ་རྣམས་ཀྱིས་སྨྲས་པ། ལྷས་ཁོ་མོ་ཅག་ལ་སྨན་ཞིག་བཏུང་བའི་ཕྱིར་བྱིན་ནོ། །ཁྱེད་ཅག་གིས་ཅིའི་ཕྱིར་ཁོ་མོ་མི་བསླང་བར་བཏུང། དེ་ལྟ་མོད་ཀྱི། སྨན་སྣོད་ཅི་ཞིག་ནས་ཁྱེར་ཏེ་  
འོངས། ཀུ་ཤའི་ཐུམ་པོར་བཅུག་ནས་སོ། །རྩྭ་དེ་གང་ན་འདུག་འོ་ནི། ཡིན་ནོ། །དེས་ཀུ་ཤ་བཀྲུས་ནས་འཐུངས་པ་དང། དེ་ཡང་སེམས་ཅན་དང་ལྡན་པར་གྱུར་ཏོ། །དེ་རྣམས་ཟླ་བ་བརྒྱད་དམ་  
དགུ་འདས་པ་དང། དེ་དག་ཐམས་ཅད་བུས་པ་བཙས་སོ། །དེའི་བཙུན་མོ་དམ་པ་ལས་ནི། བུ་ཕོ་མཚན་ངན་པ་བཅོ་བརྒྱད་དང་ལྡན་པ་བཞིན་སེངྒེའི་གདོང་པ་ལྟ་བུ། ཚན་པོ་ཆེ་ཆེན་པོའི་མཚན་དང་  
ལྡན་པ་ཞིག་བཙས་ནས། དེའི་བཙས་སྟོན་རྒྱ་ཆེར་བྱས་ཏེ། ཀུ་ཤ་ཞེས་བྱ་བར་བཏགས་སོ། །རྒྱལ་པོ་དེ་བུ་གཞན་རྣམས་མཐོང་ན་ནི་དགའ་བར་འགྱུར་ལ། དེ་ནི། མི་སྡུག་པས་ཞེ་སྡང་སྐྱེ་བར་  
འགྱུར་རོ། །ཁམས་ཀྱི་རྒྱལ་ཕྲན་དག་གིས་སྨྲས་པ། ཤེས་ལྡན་དག་།བདག་ཅག་ཐམས་ཅད་རྒྱལ་པོ་ལ་ཉེ་ཅན་ཆེན་པོ་འདིས་ཐིབས་ཀྱིས་མནན་གྱི། དེ་རྒྱལ་སྲིད་ལས་དབྱུང་གི། འདོང་ངོ་ཞེས་དེ་  
རྣམས་ཀྱིས་དཔུང་གི་ཚོགས་ཡན་ལག་བཞི་དང་འོངས་ནས། དེའི་གྲོང་ཁྱེར་བསྐོར་ཏེ་འདུག་གོ། རྒྱལ་པོ་ལ་ཉེ་ཅན་ཆེན་པོ་ནི། དེ་རྣམས་དང་ལྷན་ཅིག་གཡུལ་སྤྲོད་མ་ཕོད་ནས། དེ་སྒོ་རྣམས་བཅད་  
དེར་བའི་ཁ་ནས་སྦྲེངས་ཏེ་འདུག་གོ། ཀུ་ཤ། མའི་དྲུང་དུ་སོང་ནས་སྨྲས་པ། ཡུམ། ཅིའི་སླད་དུ་སྒོ་རྣམས་བཀུམ། ཁྱོད་ཀྱི་ཡབ་ཁམས་ཀྱི་རྒྱལ་ཕྲན་དག་དང་ལྷན་ཅིག་གཡུལ་སྤྲོད་མ་ཕོད་ནས་  
  
  
༄༅། །དེ་སྒོ་རྣམས་བཅད་དེ་འདུག་པ་ཡིན་ནོ། །ཡུམ། བདག་འདི་དག་དང་ལྷན་ཅིག་གཡུལ་སྤྲད་ཀྱི། བདག་ལ་རྒྱལ་པོས་ཤིང་རྟ་སྩལ་དུ་གསོལ། བུ། ཁྱོད་དེའི་སྙིང་དུ་མི་སྡུག་ཅིང་ཞེ་སྡང་  
སྐྱེ་བར་འགྱུར་ན། དེ་ཇི་ག་ཁྱོད་ལ་ཤིང་རྟ་སྟེར་ཏམ། ཡུམ་བཞུད་ཅིག། བཞུད་ནས་གཞོན་ནུ་ཀུ་ཤ་འདི་དག་དང་ལྷན་ཅིག་གཡུལ་སྤྲོད་པར་འགྱུར་གྱི། ཤིང་རྟ་སྩོལ་ཅེས་གསུངས་ཤིག་དེ་སོང་  
ནས་རྒྱལ་པོ་ལ་སྨྲས་པ། ལྷ། གཞོན་ནུའི་མཆིད་ནས། བདག་འདི་དག་དང་ལྷན་ཅིག་གཡུལ་སྤྲད་ཀྱི། ཤིང་རྟ་སྩོལ་ཅིག་མཆིའོ། །དེས་དེ་ལ་ཤིང་རྟ་བྱིན་པ་དང། དེ་དོང་པ་གཉིས་ཐོགས་ནས་  
ཤིང་རྟར་ཞུགས་ཏེ་འབྱུང་བར་བརྩམས་པ་ན་ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ། ཁམས་ཀྱི་རྒྱལ་ཕྲན་འདི་དག་ནི་མཐུ་དང་ལྡན་པ་ཡིན་ལ། གཞོན་ནུ་ཀུ་ཤ་བསྐལ་པ་བཟང་པོའི་  
བྱང་ཆུབ་སེམས་དཔའ་འདི། ཉོན་མོངས་པར་འགྱུར་གྱི། འདིའི་གྲོགས་བྱའོ། །སྙམ་ནས། དེས་དེ་ལ་དུང་དང། འཁོར་ལོ་དང། བེ་ཅོན་བྱིན་ནས། བྱང་ཆུབ་སེམས་དཔའ་འདི་དག་གིས་ཁྱོད་  
འཚོ་བར་གྱིས་ཤིག་དེ་སྒོ་ཕྱེ་ནས་བྱུང་སྟེ། དེ་ནམ་དུང་འབུད་པ་དེའི་ཚེ། དུང་གི་སྒྲས་དཔུང་རྣམས་སྐྲག་ནས། ཁ་ཅིག་ནི་སྒྲ་དེས་འོན་པར་གྱུར་ཏོ། །ཁ་ཅིག་ནི། རྣ་བ་བཀབ་ནས་བྲོས་  
སོ༑ ༑ནམ་འཁོར་ལོའམ། བེ་ཅོན་འཕངས་པ་དེའི་ཚེ། དེ་དག་ས་ལ་འགྱེལ་བར་གྱུར་ཏོ། །དེས་དམག་གི་ནང་དུ་སོང་ནས་དུང་བུས་པ་ན་དེ་དག་ཐམས་ཅད་ཀྱི་རྣ་བ་རྡོལ་བར་གྱུར་ནས་དེ་  
  
  
སྐྱེས་བུ་འདི་ནི། སྲིན་པོ་ཡིན་ནོ། །ཞེས་བྱས་ནས་བྲོས་སོ། །དེས་རིལ་ཕབ་ནས་ཕའི་དྲུང་དུ་སོང་སྟེ། ལྷ། བདག་གིས་རྒྱལ་པོ་ཐམས་ཅད་ཕམ་པར་བགྱིས་ཏེ། ཡུལ་བསྒྲུབས་ལགས་སོ།།  
རྒྱལ་པོ་ལ་ཉེ་ཅན་ཆེན་པོས་ཐོས་ནས་མགུ་སྟེ། དེས་བསམ་པ། གཞོན་ནུ་ཀུ་ཤ་མཐུ་དང་ལྡན་པ། བརྩོན་འགྲུས་ཕུན་སུམ་ཚོགས་པ་ཡིན་ན། ཅིའི་ཕྱིར་བདག་གིས་འདི་ལ་མི་དགའ་བ་བསྐྱེད་སྙམ་  
ནས། དེ་དེ་ལ་དགའ་བ་བསྐྱེད་པར་བརྩམས་སོ། །དེས་བུ་དེ་རྣམས་ཁྱིམ་ཕུབ་ནས། ཀུ་ཤའི་ཆུང་མ་ཡང་བསླང་བ་དེ་བརྩམས་པ་དང། དེ་དག་ཐམས་ཅད་ཀྱིས་སྨྲས་པ། ཀུ་ཤ་མ་གཏོགས་པ་ལ་བུ་མོ་  
སྦྱིན་ནོ། །རྒྱལ་པོ་གཞན་ཞིག་གིས་རྒྱལ་པོ་གཞན་གྱི་བུ་མོ་ཞིག་བསླངས་ཏེ་བག་མར་མ་བླངས་པའི་བར་དེར། རྒྱལ་པོ་ལ་ཉེ་ཅན་ཆེན་པོས། བུ་གཞན་གྱི་ཆེད་ཡིན་པའི་ཐབས་ཤིག་གིས་བསླངས་ནས་བུ་མོ་  
དེ་ཀུ་ཤ་ལ་བྱིན་ནས། རྒྱུ་སྐར་དང། ཉི་ཚོད་དང། ཡུད་ཙམ་དག་བསྟུན་ཏེ། གཞོན་ནུ་ཀུ་ཤའི་ཁྱིམ་ཕུབ་བོ། །རྒྱལ་པོས་སྨྲས་པ། ཤེས་ལྡན་དག། སུས་ཀྱང་གཞོན་ནུ་ཀུ་ཤ་ལ་མེ་ལོང་མ་སྟོན་ཅིག་  
ཆུར་འཇུག་པའི་ཁྲུས་མ་ཡིན་པའི་ཁྲུས་ཀྱི་ཁྲུས་བྱོས་ཤིག་ཉིན་པར་ཆུང་མའི་དྲུང་དུ་མ་གཏོང་ཞིག། གཞོན་ནུ་ཀུ་ཤ་སྤུན་རྣམས་དང་ལྷན་ཅིག་རྩེ་བ་ཆུང་མ་དེས་མཐོང་ནས། དེས་སྨྲས་པ་གཞོན་ནུ་  
རྣམས་ཀྱི་དབུས་ན་རྩེད་མོ་བྱེད་པའི་ཤ་ཟ་ཕ་བི་སུ་ཞིག་ཡིན་དེ་ནི། ཁྱོད་ཀྱི་ཁྱིམ་ཐབ་ཡིན་ནོ། །ཅི། ཁོ་མོའི་ཁྱིམ་ཐབ་འདི་འདྲ་བ་ཞིག་གམ། ཕྱི་ཞིག་ན་ཡང་དེས་གཞོན་ནུ་རྣམས་དང་ལྷན་ཅིག་ཆུ་  
  
  
༄༅། །ན་རྩེ་བའི་བར་དག་མཐོང་ནས། དེ་བཞིན་དུ་བདག་གི་ཁྱིམ་ཐབ་ཅི་འདྲ་བ་ཞིག་སྙམ་སྟེ། དེས་བསམ་པ། མངོན་སུམ་དུ་བྱའོ། །སྙམ་ནས། དེས་མེ་མར་བུས་ཏེ་ཕྲུ་བས་  
བཀབ་ནས་བཞག་གོ། དེ་ཡང་ཆུང་མའི་དྲུང་དུ་འོངས་པ་དང། དེས་ཀྱང་བསྟན་པ་ལས། མཚན་ངན་པ་བཅོ་བརྒྱད་དང་ལྡན་པ། བཞིན་སེང་གེའི་གདོང་པ་འདྲ་བ་ཞིག་མཐོང་ནས། དེས་སྨྲས་པ་  
ཤ་ཟ། ཤ་ཟ་ཞེས་བྱས་ནས་བྲོས་སོ། །རྒྱལ་པོ་ལ་ཉེ་ཅན་ཆེན་པོ་ལ། རི་བོར་པ་གཞན་ཞིག་ལོག་ནས། དེས་གཞོན་ནུ་ཀུ་ཤ་སོང་ལ་རི་བོར་པ་རྣམས་ཕོབས་ཅིག་ཅེས་བཏང་ནས། དེ་དེར་སོང་  
བ་དང། ཀུ་ཤའི་ཆུང་མས། ཕ་དང་མ་ལ། ཁྱེད་ཅག་སའི་སྟེང་ན་སྐྱེས་པ་མེད་དམ། ཅི་ན་ཁྱེད་ཀྱིས་བདག་ཤ་ཟ་ལ་སྦྱིན། གལ་ཏེ་བདག་བཀུམ་ན་དེ་ལྟ་ན་ལེགས། གལ་ཏེ་མི་བཀུམ་ན་ནི། ཁོ་  
མོ་རང་འཆིའོ་ཞེས་སྤྲིང་བ་དང། དེ་དག་གིས་དེ་ཁྲིད་དོ་།གཞོན་ནུ་ཀུ་ཤས་ཀྱང་རི་བོར་དེ་ཕབ་སྟེ་འོངས་པ་དང། དེས་མ་ལ་དྲིས་པ། ཡུམ། བདག་གི་མཆིས་བྲང་དེ་གར་མཆིས། དེས་སྨྲས་པ་  
ཕ་མས་ཁྲིད་དོ། །ཅིའི་སླད་དུ། ཁྱོད་ཤ་ཟ་ཡིན་སྙམ་ནས་སོ་།ཡུམ་མཆིས་ལ་དེ་དགུག་པར་བགྱིའོ། །དེ་བཞིན་དུ་གྱིས་ཤིག་དེ་དུང་དང། འཁོར་ལོ་དང། བེ་ཅོན་ཁྱེར་ཏེ་དེར་སོང་བ་ལས་  
ཇི་ཙམ་ན། རི་བོར་གཞན་ཞིག་ན། སྐྱེ་བོའི་ཚོགས་ཆེན་པོ་སེང་གེས་འཇིགས་པས། སྒོ་རྣམས་བཅད་དེ་ཕྱོགས་སུ་ལྟ་ཞིང་འཁོད་པ་དང། གཞོན་ནུ་ཀུ་ཤས་སྨྲས་པ། ཅིའི་ཕྱིར་དེ་ལྟར་  
  
  
སེང་གེའི་འཇིགས་པས་སོ། །ཅི་སྟེ་མི་གསད། མི་ནུས་མོད་གལ་ཏེ་བདག་གིས་བསད་ན། བདག་ལ་ཅི་སྦྱིན། དཔུང་གི་ཚོགས་ཡན་ལག་བཞི་པའི་ཕྱེད་དོ། །གཞོན་ནུ་ཀུ་ཤས་སེང་གེའི་  
དྲུང་དུ་ཉེ་བར་སོང་ནས་དུང་བུས་པ་དང། དེའི་རྣ་བ་རྡོལ་དེ་ཤི་ནས། དེས་དེ་ཁྱེར་ཏེ་རི་བོར་དུ་སོང་ནས། ཤེས་ལྡན་དག་སེང་གེ་དེ་ནི། འདི་ཡིན་ནོ། །དཔུང་གི་ཚོགས་ཡན་ལག་བཞི་པའི་ཕྱེད་ཁྱེར་  
ཅིག་དེས་སྨྲས་པ། ཁྱེད་ཅག་ཉིད་ཀྱི་ལག་ཏུ་ཞོག་ལ། སླར་འོངས་ན་བྱིན་ཅིག་དེ་རི་བོར་གང་ན་ཆུང་མ་དེ་ཡོད་པའི་རི་བོར་དེར་སོང་ནས་མེ་ཏོག་ཕྲེང་རྒྱུད་མཁན་ཞིག་གི་དྲུང་དུ་ཕྱིན་པ་དང། དེས་སྨྲས་  
པ༑ ཁྱོད་འདྲ་བ་སུ་ཞིག། དེས་སྨྲས་པ། མེ་ཏོག་ཕྲེང་རྒྱུད་མཁན་གྱི་བུ་ཡིན་ནོ། །ཁྱོད་ཀྱི་མིང་ཅི་ཡིན། སྤོང་བྱེད་དོ་།བྱང་ཆུབ་སེམས་དཔའ་རྣམས་ནི། བཟོའི་གནས་དང། ལས་ཀྱི་གནས་དེ་དང་དེ་  
རྣམས་ལ་མཁས་པ་ཡིན་པས། དེས་མེ་ཏོག་ཕྲེང་ལེགས་པར་བརྒྱུད་པ་དང། མེ་ཏོག་རྒྱུད་མཁན་དེས། བུ་མོ་དེ་ལ་མེ་ཏོག་ཕྲེང་བ་དེ་བྱིན་ནོ། །དེས་སྨྲས་པ། འདི་འདྲ་བའི་མེ་ཏོག་ཕྲེང་བ་ནི། ཁྱེད་ཀྱིས་  
སྔོན་ལན་འགའ་ཡང་མ་བརྒྱུས་ན། འདི་ལ་རྒྱུ་ཅི་ཡོད། བདག་གི་སློབ་མས་བརྒྱུས་སོ། །ཁྱོད་ཀྱི་སློབ་མ་དེ་བལྟའོ། །དེས་ནི། དེར་ཁྲིད་པ་དང། དེས་མཐོང་ནས། དེས་བསམ་པ། ཤ་ཟ་འདི་གང་  
ནས་འོངས་པ་ཞིག་སྙམ་ནས། དེས་ཤ་ཟ། ཤ་ཟ་ཞེས་སྒྲ་ཕྱུང་སྟེ། དེ་བསྐྲད་པ་ལས། གཡོས་མཁན་ཞིག་གི་དྲུང་དུ་ཕྱིན་པ་དང། དེས་སྨྲས་པ། ཁྱོད་སུ་ཞིག། ཁོ་བོ་གཡོས་མཁན་གྱི་བུ་ཡིན་ནོ། །  
  
  
༄༅། །ཁྱོད་ཀྱི་མིང་ཅི་ཡིན། སྣོད་དྲི་ཞིམ་ཞེས་བྱའོ། །དེས་བཙོ་བ་དང། བསྲེག་པ་ལེགས་པར་བྱས་པ་དང། གཡོས་མཁན་དེས་ཀྱང། བུ་མོ་དེ་ལ་བཅོས་པ་དང། བསྲེགས་པ་དེ་  
བསྟབས་སོ། །དེས་སྨྲས་པ། ཀྱེ་ནང་རྗེ། བཙོ་བ་དང། བསྲེག་པ་ལེགས་པ་འདི། སུས་གཡོས། བདག་གི་སློབ་མས་གཡོས་སོ། །ཁྱོད་ཀྱི་སློབ་མ་དེ་བལྟའོ། །ཞེས་བྱ་བ་ནས་དེ་ནས་ཀྱང་བསྐྲད་  
དོ༑ ༑ཞེས་བྱ་བའི་བར་དུ་སྟེ། སྨན་པ་ཞིག་གི་དྲུང་དུ་ཕྱིན་པ་ལས། དེས་སྨྲས་པ། ཁྱོད་སུ་ཞིག་སྨན་པའི་བུ་ཡིན་ནོ། །ཁྱོད་ཀྱི་མིང་ཅི་ཡིན། རྒྱུན་ཤེས་ཀྱི་བུ་ཞེས་བྱའོ། །བུ་མོ་དེ་ཀླད་ནད་ཀྱིས་ཐེབས་  
པར་གྱུར་པ་དང། སྨན་པས་གསོ་མ་ནུས་ནས། སྨན་པ་སེམས་ཁོང་དུ་ཆུད་ཅིང་འདུག་གོ་དེས་སྨྲས་པ། མཁན་པོ། ཅིའི་ཕྱིར་སེམས་ཁོང་དུ་ཆུད་ཅིང་འདུག་རྒྱལ་པོའི་བུ་མོ་ཀླད་ནད་ཀྱིས་ཐེབས་  
ན། ཁོ་བོས་གསོ་བར་མ་ནུས་སོ། །བདག་མཆིས་ལགས་སོ། །ལེགས་སོ་ཞེས་དེ་སོང་བ་དང། དེས་མཐོང་ནས་དེས་སྨྲས་པ། ཤ་ཟ་འདི་གང་ནས་འོངས། ཡང་བསམ་པ། གལ་ཏེ་འགའ་ཞིག་སྨྲས་ན་  
སོས་པར་མ་བྱས་ཀྱི། གང་གི་ཚེ་བདག་སོས་པར་གྱུར་པ་དེའི་ཚེ་སྨྲའོ། །སྙམ་ནས། དེ་སོས་པར་གྱུར་ནས། ཤ་ཟ། ཤ་ཟ་ཞེས་སྒྲ་ཕྱུང་སྟེ། དེས་དེ་བསྐྲད་པ་ལས། བློན་པོ་རྣམས་ཀྱི་དྲུང་དུ་ཕྱིན་པ་  
དང། ཁྱོད་སུ་ཞིག་ཁོ་བོ་སྟོང་ཐུབ་བོ། །དེ་རྣམས་ཀྱིས་དེ་དྲུང་དུ་བཞག་གོ་སྔོན་དབང་པོའི་རྒྱལ་པོའི་བུ་གང་ཡིན་པ་དེས། བདག་གིས་སྔོན་རྒྱལ་པོའི་བུ་མོ་ཐོབ་པ་གང་ཡིན་པ་དེ་གཞོན་ནུ་  
  
  
རང་གི་ཁྱིམ་དུ་སོང་ངོ། །ཞེས་ཐོས་ནས་དེས་རྒྱལ་པོ་དེ་ལ་གལ་ཏེ་རེ་ཞིག་ཁོ་བོ་ལ་བུ་མོ་བྱིན་ན་ནི། དེ་ལྟ་ན་ལེགས། གལ་ཏེ་མ་བྱིན་ན་ནི། རྒྱལ་སྲིད་སྟོར་བར་བྱའོ་།ཞེས་སྤྲིང་པ་  
དང༑ དེས་སྨྲས་པ། ཁོ་བོའི་བུ་མོ་འདི་ནི། རྒྱལ་པོ་ལ་ཉེ་ཅན་ཆེན་པོའི་བུ་རྒྱལ་བུ་གཞོན་ནུ་ཀུ་ཤ་ལ་བྱིན་ཟིན་པས། ཇི་ལྟར་གཞན་ལ་སྦྱིན། དེ་དཔུང་གི་ཚོགས་ཡན་ལག་བཞི་དང་འོངས་ནས་  
རྒྱལ་པོའི་ཕོ་བྲང་བསྐོར་ཏེ་འདུག་གོ། རྒྱལ་པོ་དེ་ནི། དེ་དང་ལྷན་ཅིག་གཡུལ་སྤྲོད་མ་ཕོད་ནས། དེས་སྒོ་དག་བཅད་ནས་འདུག་གོ་གཞོན་ནུ་ཀུ་ཤས་བློན་པོ་རྣམས་ལ་སྨྲས་པ། ཤེས་ལྡན་དག་  
ཅིའི་ཕྱིར་སྒོ་རྣམས་བཅད། དེ་རྣམས་ཀྱིས་དེ་ལ་རྒྱས་པར་སྨྲས་པ་དང། གཞོན་ནུ་ཀུ་ཤས་སྨྲས་པ། གལ་ཏེ་ཁོ་བོ་ལ་རྒྱལ་པོའི་སྲས་མོ་བྱིན་ན། ཁོ་བོས་དེ་དང་ལྷན་ཅིག་གཡུལ་སྤྲོད་དོ། །  
དེ་རྣམས་ཀྱིས་རྒྱལ་པོ་ལ་སྨྲས་པ་དང། དེས་སྨྲས་པ། བུ་མོ་འདི་ངས་ལ་ཉེ་ཅན་ཆེན་པོའི་བུ་ལ་བྱིན་ཟིན་ན། ངས་ཇི་ལྟར་འདི་ལ་སྦྱིན། ད་ལྟར་གྱི་ཁྲག་ཁྲུག་འདི་ཡང་བུ་མོ་ཁོ་ནའི་ཕྱིར་ཡིན་  
ནོ༑ ༑བློན་པོ་རྣམས་ཀྱིས་སྨྲས་པ། ལྷ། སུ་རྒྱལ་བར་འགྱུར་གཏོལ་མ་མཆིས་ཀྱི། རེ་ཞིག་འདི་དེ་རྣམས་དང་ལྷན་ཅིག་གཡུལ་སྤྲོད་དུ་སྩོལ་ཅིག་དང། དེ་ན་སྐོལ་གྱིས་དུས་མཁྱེན་པར་འགྱུར་  
རོ། །རྒྱལ་པོས་སྨྲས་པ། དེ་བཞིན་དུ་གྱིས་ཤིག། བློན་པོ་རྣམས་ཀྱིས་སྨྲས་པ། སྟོང་ཐུབ་ཇི་སྐད་དུ་སྨྲས་པ་དེ་བཞིན་དུ་བྱའོ་།དེ་ནས་བཞོན་ནུ་ཀུ་ཤས་མདའ་ལྔ་བརྒྱ་ཤོང་བའི་དོང་པ་གཉིས་  
  
  
༄༅། །ཐོགས་ནས། དུང་དང། འཁོར་ལོ་དང། བེ་ཅོན་ཁྱེར་ཏེ་བྱུང་ནས། དེས་དུང་བུས་པ་དང། དེ་རྣམས་ཀྱི་རྣ་བ་རྡོལ་ནས་བྲོས་སོ། །རྒྱལ་པོའི་བུ་མོ་དེས་བསམ་པ། གཞོན་  
ནུ་ཀུ་ཤ་འདི་ནི། བརྩོན་འགྲུས་དང། ཕ་རོལ་གནོན་པ་ཆེན་པོ་དང་ལྡན་པ་ཡིན་ན། ཅིའི་ཕྱིར་བདག་གིས་འདི་ལ་དགའ་བར་མི་བྱ་སྙམ་ནས། དེ་དེ་ལ་དགའ་བ་བསྐྱེད་ནས། རྒྱལ་པོ་ལ་འདི་སྐད་  
ཅེས་སྨྲས་སོ། །ཇི་སྐད་ཞལ་གྱིས་བཞེས་པ་དེ་མཛོད་ཅིག་བུ། ངས་ཁྱོད་ཀུ་ཤ་ལ་བྱིན་ནོ། །དེས་སྨྲས་པ། ཡབ། གཞོན་ནུ་ཀུ་ཤ་དེ་ནི། འདི་ཉིད་ལགས་སོ། །བུ། གལ་ཏེ་དེ་ལྟ་ན་སོང་ཞིག་  
ཅེས་ངེས་དེ་ལ་ཡན་ལག་བཞི་པའི་དཔུང་གི་ཚོགས་བྱིན་ནས། བཀུར་སྟི་ཆེར་བྱས་ཏེ་བཏང་ངོ། །དེ་རི་བོར་དེར་ཕྱིན་ནས་དེ་རྣམས་ལ་སྨྲས་པ། ཤེས་ལྡན་དག་ཁོ་བོའི་དཔུང་གི་ཚོགས་ཡན་ལག་  
བཞི་པའི་ཕྱེད་བྱིན་ཅིག་དེ་རྣམས་ཀྱིས་སྨྲས་པ། གཞོན་ནུ་དཔུང་གི་ཚོགས་ཡན་ལག་བཞི་ཁྱེར་བའི་ཆུ་བྲུག་པ་གང་ཡིན་པ་དེ་ལྟ་བུ་བྱུང་ངོ། །དེ་ན་ཧ་ཅང་མི་རིང་བ་ཞིག་ན་ལུག་དག་ཅིག་རྒྱུ་ནས། གཞོན་ནུ་ཀུ་  
ཤས་ཚིགས་སུ་བཅད་དེ་སྨྲས་པ། ལོ་ནི་དྲུག་ཅུ་ལོན་པའི་གླང་།གླང་ཆེན་གང་དུ་ཁྱེར་གྱུར་པ། །དེར་ནི་བ་ལང་ལུག་ཁྱེར་བར་།རྗེས་སུ་དཔག་ནས་ཤེས་པར་བྱའོ།། །།འདུལ་བ་གཞི་  
བམ་པོ་ཞེ་གསུམ་པ། གལ་ཏེ་རེ་ཞིག་བྱིན་ན། དེ་ལྟ་ན་ནི། ལེགས་གལ་ཏེ་མ་བྱིན་ན། རྔམས་ལ་གཏུགས་སོ། །དེ་རྣམས་ཀྱིས་དེ་ལ་བྱིན་ནས། དེ་འབབ་ཆུ་དང་ཉེ་བ་ཞིག་ཏུ་བཏབ་ནས། ངལ་  
  
  
དེ་ན་དེས་རང་གི་བཞིན་གྱི་གཟུགས་བརྙན་མཐོང་ནས་དེས་བསམ་པ། མཚན་ངན་པ་རྣམ་པ་བཅོ་བརྒྱད་དང་ལྡན་ཞིང། བཞིན་སེངྒེའི་གདོང་པ་འདྲ་བ་ཡིན་  
ཏེ༑ དེ་ཉིད་ཀྱི་ཕྱིར་རྒྱལ་པོའི་བུ་མོ་འདི་བདག་ལ་མི་དགའ་བ་ཡིན་གྱི། བདག་འདྲ་བ་ནི། གསོན་ན་ཅི་རུང། སོང་ལ་བདག་འཆིའོ་སྙམ་ནས། དེ་ནགས་ཐིབས་པོ་ཞིག་ཏུ་ཞུགས་ནས། བདག་  
ཉིད་འགེགས་པར་བརྩམས་པ་དང། ལྷ་རྣམས་ཀྱི་དབང་པོ་བརྒྱ་བྱིན་གྱིས་བསམ་པ། འདི་ནི། བསྐལ་པ་བཟང་པོའི་བྱང་ཆུབ་སེམས་དཔའ་ཡིན་ན། གཟུགས་བཟང་པོ་དང་མི་ལྡན་པས། བདག་ཉིད་  
གསོད་པར་བྱེད་ཀྱི། དེའི་ཡིད་ལ་རེ་བ་རྫོགས་པར་བྱའོ། །སྙམ་ནས། བརྒྱ་བྱིན་གྱིས་སྨྲས་པ། གཞོན་ནུ་ཡི་མ་ཆད། བདག་ཉིད་གསོད་པར་མ་བྱེད་པ་གཙུག་གི་ནོར་བུ་འདི་མགོ་ལ་ཐོགས་ཤིག་  
དང༑ ཡིད་ལ་རེ་བ་ཡོངས་སུ་རྫོགས་པར་འགྱུར་རོ། །ཞེས་སྨྲས་ནས་སོང་ངོ། །གཞོན་ནུ་ཀུ་ཤ་ཁྱིམ་དུ་འཇུག་པར་བརྩམས་པ་དང། སྒོ་སྲུང་གི་མིས་འདི་ནི། གཞོན་ནུ་ཀུ་ཤའི་ཕོ་བྲང་ཡིན་གྱི་  
མ་འཇུག་ཅིག་ཅེས་བཟློག་གོ་དེ་སྨྲས་པ། ཀུ་ཤ་དེ་ནི། ང་ཡིན་ནོ་།དེ་ཡིད་མ་ཆེས་ནས། དེས་གཙུག་གི་ནོར་བུ་ཕྲལ་བ་དང། སྔོན་གྱི་ཇི་ལྟ་བ་བཞིན་དུ་གྱུར་ནས། དེ་ཡིད་ཆེས་སོ། །  
གཞོན་ནུ་ཀུ་ཤས་བསམ་པ། འདི་ཉིད་དུ་འདུག་གོ་སྙམ་ནས། དེས་ཕ་ལ་ཡང་མཁྱེན་པར་མཛོད་ཅིག་འདི་ཉིད་དུ་མཆིས་སོ་ཞེས་སྤྲིང་པ་དང། ལྷ་རྣམས་ཀྱི་དབང་པོ་བརྒྱ་བྱིན་གྱིས་དེ་ལ་  
  
  
༄༅། །གཏེར་བཞིའི་འབྱུང་ཁུངས་བསྟན་ནས། དེས་གྲོང་ཁྱེར་དེ་རིན་པོ་ཆེ་སྣ་བཞི་ལས་བྱེད་དུ་བཅུག་གོ་གཞོན་ནུ་ཀུ་ཤ་གནས་པས་ཀུ་ཤ་ཅན་ཞེས་གྲགས་སོ། །དེ་ནི་  
སྟོབས་ཀྱི་འཁོར་ལོས་བསྒྱུར་བའི་རྒྱལ་པོ་ཀུ་ཤ་ཞེས་བྱ་བར་གྱུར་ཏེ། དེས་གྲོང་ཁྱེར་དྲུག་ཁྲིར་མཆོད་སྦྱིན་གྱི་གནས་བརྩིགས་ཏེ་ལོ་མང་པོ་དང། ལོ་བརྒྱ་ཕྲག་མང་པོ་དང། ལོ་སྟོང་ཕྲག་  
མང་པོ་དང། ལོ་བརྒྱ་སྟོང་ཕྲག་མང་པོར་བྲམ་ཟེ་རྣམས་ལ་སྦྱིན་པ་བཏང་སྟེ། དེ་བདག་ཉིད་ཀྱི་མཆོད་སྦྱིན་ཕུན་སུམ་ཚོགས་པ་མཐོང་ནས། ཚིགས་སུ་བཅད་དེ་སྨྲས་པ། ལྷ་དང་མི་ཡི་ནང་དག་  
ཏུ༑ ༑བདག་གི་འབྱོར་པ་མཐོང་ནས་ནི། །གང་གིས་ཕུན་སུམ་འཐོབ་པ་ཡི། སྦྱིན་པ་སུ་ཞིག་སྦྱིན་མི་ཕྱེད། །གང་གིས་སྐྱེས་བུ་བརྒྱ་ཕྲག་ཐིབས་མནན་ཅིང། །སེར་སྣ་དགྲ་བོར་གྱུར་པ་ཟིལ་མནན་  
ནས༑ ༑འཇིག་རྟེན་ཕ་རོལ་འཇིགས་པས་སྦྱིན་གཏོང་སྟེ། །བདག་ནི་དཔའ་བོའི་དཔའ་རབ་ཡིན་པར་སེམས། །གང་ཞིག་ལག་ན་མཚོན་ཐོགས་གཡུལ་ངོར་འཇུག་དེ་ནི་དཔའ་བོ་མིན་ཞེས་  
ཐུབ་རྣམས་གསུང། །གང་དག་འཇིགས་པ་མེད་པར་སྦྱིན་གཏོང་བ། །དེ་དག་དཔའ་བོ་ཡིན་ཞེས་ཀུན་མཁྱེན་གསུང། །རྒྱལ་པོ་ཆེན་པོ། དེའི་ཚེ་དེའི་དུས་ན། སྟོབས་ཀྱི་འཁོར་ལོས་བསྒྱུར་བའི་  
རྒྱལ་པོ་ཀུ་ཤ་ཞེས་བྱ་བར་གྱུར་པ། གང་གིས་གྲོང་ཁྱེར་དྲུག་ཁྲིར་སྦྱིན་པ་དག་བཏང། བསོད་ནམས་དག་བྱས་པ་དེ་གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་  
  
  
རྒྱལ་པོ་ཀུ་ཤ་ཞེས་བྱ་བ་དེར་གྱུར་ཏེ། ངས་དེ་ན་གྲོང་ཁྱེར་དྲུག་ཁྲིར་མཆོད་སྦྱིན་གྱི་གནས་བརྩིགས་ནས། སྦྱིན་པ་དག་བཏང་བསོད་ནམས་  
དག་བྱས་སོ། །རྒྱལ་པོ་ཆེན་པོ། ངའི་སྦྱིན་པའམ། སྦྱིན་པའི་བགོ་བཤའ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་བར་གྱུར་ཏོ། །སྙམ་ན། ཁྱོད་  
ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །དགེ་སློང་རྣམས་ཐེ་ཚོམ་སྐྱེས་ནས་  
ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་བཙུན་པ། རྒྱལ་པོ་ཀུ་ཤས་ལས་ཅི་ཞིག་བགྱིས་ན། ལས་དེའི་རྣམ་པར་སྨིན་པས་མཚན་མི་སྡུག་པ་བཅོ་བརྒྱད་དང་  
ལྡན་ཞིང། ཕྱུག་པ། ནོར་མང་བ། ལོངས་སྤྱོད་ཆེ་བའི་རིགས་སུ་སྐྱེས་པ་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་།ཀུ་ཤ་ཉིད་ཀྱིས་ལས་ཚོགས་རྙེད་པ། རྐྱེན་ཡོངས་  
སུ་བསྒྱུར་བ། འོད་པ་བཞིན་དུ་ཉེ་བར་གནས་པ་གདོན་མི་ཟ་བར་འབྱུང་བར་འགྱུར་བའི་ལས་དག་བྱས་ཤིང་བསགས་པས། དགེ་སློང་དག། ཀུ་ཤ་ཉིད་ཀྱིས་ལས་བྱས་ཤིང་བསགས་པ་དག་  
གཞན་སུ་ཞིག་གིས་སོ་སོར་མྱོང་བར་འགྱུར། དགེ་སློང་དག་ལས་བྱས་ཤིང་བསགས་པ་དག་ནི། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར། ཆུའི་ཁམས་ལ་མི་འགྱུར་  
  
  
༄༅། །མེའི་ཁམས་ལ་མི་འགྱུར། རླུང་གི་ཁམས་ལ་མི་འགྱུར་གྱི་འདི་ལྟར། ལས་དགེ་བ་དང། མི་དགེ་བ་བྱས་ཤིང་བསགས་པ་དག་ནི་ཟིན་པའི་ཕུང་པོ་དང། ཁམས་  
དང། སྐྱེ་མཆེད་ལ་རྣམ་པར་སྨིན་པར་འགྱུར་ཏེ། ལས་རྣམས་བསྐལ་པ་བརྒྱར་ཡང་ནི། །ཆུད་མི་ཟ་བའང་ཚོགས་དང་དུས། །རྙེད་ན་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་  
ཉིད། །དགེ་སློང་དག་སྔོན་བྱུང་བ། རི་བོར་གཞན་ཞིག་ན། ཁྱིམ་བདག་ཅིག་གནས་ཏེ། དེ་བཟའ་བ་དང། བཅའ་བ་རབ་ཏུ་མང་པོ་ཁྱེར་ཏེ། སྐྱེད་མོས་ཚལ་དུ་སོང་ངོ། །སངས་  
རྒྱས་བཅོམ་ལྡན་འདས་རྣམས་འབྱུང་བ་མེད་པ་ན། འཇིག་རྟེན་དུ་རང་སངས་རྒྱས་དམན་པ་དང། ངན་པ་ལ་སྙིང་བརྩེ་བ་ཅན། བས་མཐའི་གནས་མལ་དག་ལ་དགའ་བ། འཇིག་རྟེན་གྱི་  
ཡོན་གནས་གཅིག་བུ་དག་འབྱུང་བར་འགྱུར་རོ། །དེ་ནས་རང་སངས་རྒྱས་ཤིག་ལྗོངས་རྒྱུ་ཞིང་སོང་བ་ན། སྐྱེད་མོས་ཚལ་དེར་ཕྱིན་པ་ཁྱིམ་བདག་དེས་མཐོང་ནས། དེ་ཞོ་ཤས་འཚོ་བ་  
རྣམས་ལ་བསྒོ་བ། ཤེས་ལྡན་དག་རབ་ཏུ་བྱུང་བ་འདི་སྐྲོད་ཅིག་དེ་དག་སྐྲོད་མ་ཕོད་པ་དང་ཁྱིམ་བདག་དེ་ཉིད་ལངས་ཏེ་བཟུང་ནས་བསྐྲད་དེ། སེང་གེའི་གདོང་ཅན་མཚན་ངན་བཅོམ་  
བརྒྱད་དང་ལྡན་པ་ཁྱོད་གར་འགྲོ་ཞེས་ཀྱང་སྨྲས་སོ། །རང་སངས་རྒྱས་དེས་བསམ་པ། ཉོན་མོངས་འདི། གཏན་དུ་རྨས་ཤིང་ཉམས་ན་མི་རུང་ངོ། །སྙམ་དུ་རིག་ནས། སྟེང་གི་ནམ་  
  
  
བར་དུ་རྒྱས་པར་སྦྱར་ཏེ། ཇི་ཙམ་ན། རྐང་པ་གཉིས་ལ་གཏུགས་ནས་སྨོན་ལམ་བཏབ་པ། བདག་གིས་ཡོན་གནས་དམ་པ་འདི་ལྟ་བུ་  
ལ་ངག་རྩུབ་པོའི་ལས་ཕྱུང་བ་གང་ཡིན་པ་དེའི་ལས་དེ་བདག་གིས་མྱོང་བར་མ་གྱུར་ཅིག་གང་ཡང་བྱ་བ་བྱས་པའི་དགེ་བའི་རྩ་བ་འདིས་བདག་ཕྱུག་ཅིང་ནོར་མང་བ་དང། ལོངས་སྤྱོད་ཆེ་བའི་རིགས་  
སུ་སྐྱེ་བར་གྱུར་ཅིག་ཅེས་བྱས་སོ། །དགེ་སློང་དག་ཇི་སྙམ་དུ་སེམས། ཁྱིམ་བདག་གང་ཡིན་པ་དེ། ཀུ་ཤ་གཞོན་ནུ་འདི་ཉིད་ཡིན་ཏེ་དེ་ནི། འདིས་རང་སངས་རྒྱས་ལ་ངག་རྩུབ་པོའི་ལས་  
ཕྱུང་བས། ལས་དེའི་རྣམ་པར་སྨིན་པས་མཚན་ངན་པ་བཅོ་བརྒྱད་དང་ལྡན་ཞིང། བཞིན་སེང་གེའི་གདོང་འདྲ་བར་གྱུར་ཏོ། །གང་ཡང་བྱ་བ་བྱས་པ་དེའི་ལས་ཀྱི་རྣམ་པར་སྨིན་པས་སྟོབས་ཀྱི་  
འཁོར་ལོས་བསྒྱུར་བའི་རྒྱལ་པོར་གྱུར་ཏོ། །དགེ་སློང་དག་དེ་ལྟ་བས་ན། ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི། གཅིག་ཏུ་གནག་པར་འགྱུར་ཞིང། འདྲེན་མ་རྣམས་ཀྱི་  
ནི༑ འདྲེན་མར་འགྱུར། གཅིག་ཏུ་དཀར་བ་རྣམས་ཀྱི་ནི། གཅིག་ཏུ་དཀར་བར་འགྱུར་རོ། །དེ་ལྟ་བས་ན། དགེ་སློང་དག་འདི་ལྟར་བསླབ་པར་བྱ་སྟེ། ལས་གང་དག་གཅིག་ཏུ་གནག་པ་  
རྣམས་དང་འདྲེན་མ་རྣམས་ནི། སྤངས་ལ། གཅིག་ཏུ་དཀར་བའི་ལས་རྣམས་ཁོ་ན་ལ་རྩོལ་བར་བྱའོ། །ཞེས་དགེ་སློང་དག་ཁྱེད་ཀྱིས་དེ་ལྟར་བསླབ་པར་བྱའོ། །གཞན་ཡང། རྒྱལ་  
  
  
༄༅། །པོ་ཆེན་པོ། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང། བསོད་ནམས་དག་བྱས་པ་གང་ཡིན་པ་དེ་ཉོན་ཅིག་རྒྱལ་པོ་ཆེན་པོ་  
སྔོན་བྱུང་བ། ཡུལ་ཀ་ལིངྐ་ཞེས་བྱ་བར་གདོལ་བའི་རྒྱལ་པོ་ཕུར་བུ་གསུམ་པ་ཞེས་བྱ་བ། འཁོར་གདོལ་པ་བརྒྱ་ཕྲག་དུ་མ་དང། འཁོར་གདོལ་པ་སྟོང་ཕྲག་དུ་མ་དང། འཁོར་གདོལ་པ་བརྒྱ་སྟོང་  
དུ་མ་ཡོད་པ། བྱམས་པའི་བདག་ཉིད། སྙིང་རྗེ་ཅན། སེམས་ཅན་ཐམས་ཅད་ལ་ཕན་པ། སྙིང་བརྩེ་བ་ཞིག་བྱུང་སྟེ། དེའི་ཡུལ་དུ་ནམ་ལོ་ཉེས་བྱུང་བ་དེའི་ཚེ་བདེན་པ་གསོལ་བས། ལྷས་ཆར་  
པ་འབེབས་པས། ལན་འགའ་ཡང་ལོ་ཉེས་འབྱུང་བར་མི་འགྱུར་རོ། །དེ་དྲང་སྲོང་གི་ནང་དུ་རབ་ཏུ་བྱུང་ནས། དེས་མངོན་པར་ཤེས་པ་ལྔ་མངོན་སུམ་དུ་བྱས་སོ། །དེའི་ཚེ་ཡུལ་ཝཱ་ར་ཎཱ་སི་ན་  
རྒྱལ་པོ་ཚངས་སྦྱིན་ཞེས་བྱ་བ། འབྱོར་པ་དང། རྒྱས་པ་དང་བདེ་བ་དང། ལོ་ལེགས་པ་དང། སྐྱེ་བོ་དང། མི་ཕལ་པོ་ཆེས་རབ་ཏུ་གང་བ་ན་རྒྱལ་སྲིད་བྱེད་དུ་འཇུག་གོ་ཇི་ཙམ་  
དུས་གཞན་ཞིག་ན། ལྟས་མཁན་རྣམས་ཀྱིས་ལོ་བཅུ་གཉིས་སུ་ཆར་མི་འབབ་བོ། །ཞེས་ལུང་བསྟན་ཏོ། །དེ་ནས་རྒྱལ་པོ་ཚངས་སྦྱིན་གྲོང་ཁྱེར་ཝཱ་ར་ནཱ་སིར་དྲིལ་སྒྲོག་ཏུ་བཅུག་པ་  
ཝཱ་ར་ཎཱ་སི་ན་གནས་པའི་ཤེས་ལྡན་གྲོང་ཁྱེར་པ་དག་ཉོན་ཅིག་།ལྟས་མཁན་རྣམས་ཀྱིས་ལོ་བཅུ་གཉིས་སུ་ཆར་མི་འབབ་བོ། །ཞེས་ལུང་བསྟན་གྱི། ཁྱེད་ཅག་ལས། གང་དག་ལ་  
  
  
འདུག་ཅིག་གང་དག་ལ་མེད་པ་དེ་ནི། དེངས་ཤིག་དེ་ནས་སྐྱེ་བོའི་ཚོགས་ཆེན་པོ་དེ་དག་མུ་གེས་དུས་མ་ཡིན་པར་འཆི་བས་འཇིགས་སྐྲག་ནས་  
གྲོས་བྱ་བར་བརྩམས་པ། ཤེས་ལྡན་དག་རྒྱལ་པོས་ཡུལ་རྣམས་སུ་འདི་ལྟ་བུའི་དྲིལ་སྒྲོག་ཏུ་བཅུག་ན། དེ་ཇི་ལྟར་བསྒྲུབ་པར་བྱ་གང་དུ་འདོང། དེ་རྣམས་ཀྱིས་གདོལ་པའི་ཡུལ་  
ན༑ གདོལ་པའི་རིགས་ལས་བྱུང་བའི་དྲང་སྲོང་ཞིག་ཡོད་དེ། དེའི་བདེན་པ་གསོལ་བས། ལྷས་ཆར་འབེབས་སོ། །ཞེས་ཐོས་ནས། དེ་ནས་ལོ་བཅུ་གཉིས་ཀྱི་བར་གྱི་བཟའ་བ་མེད་པ་གང་  
ཡིན་པ་དེ་རྣམས་གདོལ་པའི་ཡུལ་དུ་དོང་པ་དང། གདོལ་པའི་རིགས་ལས་བྱུང་བའི་དྲང་སྲོང་གི་བུ་གདོལ་བའི་རྒྱལ་པོ་དེས། སྐྱེ་བོའི་ཚོགས་དེའི་བཟའ་བ་དང་བཏུང་བ་ལོ་བཅུ་གཉིས་སུ་སྦྱར་  
ན༑ མུ་གེ་རྒྱུན་ཆགས་ཁོ་ནར་བྱུང་ནས། རྒྱལ་པོ་ཚངས་སྦྱིན་གྱིས་བློན་པོ་རྣམས་ལ་དྲིས་པ། སྐྱེ་བོའི་ཚོགས་དེ་དག་གང་དུ་སོང། བློན་པོ་རྣམས་ཀྱིས་སྨྲས་པ། ལྷ། ཡུལ་ཀ་ལིངྐ་ན་  
གདོལ་པའི་རྒྱལ་པོ་ཕུར་བུ་གསུམ་པ་ཞེས་བགྱི་བ། བྱམས་པའི་བདག་ཉིད། སྙིང་རྗེ་ཅན། སེམས་ཅན་ཐམས་ཅད་ལ་ཕན་པ། བྱམས་པ་ཞིག་མཆིས་ཏེ། དེའི་བདེན་པ་གསོལ་བས་ལྷས་ཆར་  
འབེབས་པས། དེར་སྐྱེ་བོའི་ཚོགས་ཆེན་པོ་མཆིས་སོ། །རྒྱལ་པོས་སྨྲས་པ། ཤེས་ལྡན་དག་མུ་གེ་ཆེན་པོ་འདི་ནི། མུ་གེའི་བསྐལ་པ་བར་མ་དང་འདྲ་བ་ཡིན་ན། དེ་ལ་ཇི་ལྟར་བསྒྲུབ་  
  
  
༄༅། །པར་བྱ། དེ་རྣམས་ཀྱིས་སྨྲས་པ། ལྷ། གདོལ་པའི་ཡུལ་གྱི་རྒྱལ་པོ་གང་ལགས་པ་དེ་དྲང་སྲོང་གི་ནང་དུ་རབ་ཏུ་བྱུང་ངོ་ཞེས་ཐོས་ལགས་ཀྱི། དེ་ལ་གསོལ་པ་མཛོད་  
ཅིག་དེ་ནས་རྒྱལ་པོ་ཚངས་སྦྱིན་གདོལ་བའི་ཡུལ་དུ་སོང་ནས་དྲང་སྲོང་དེ་ལ་གསོལ་བ་གདབ་པར་བརྩམས་པ། དྲང་སྲོང་ཆེན་པོ། བདག་གི་ཡུལ་དུ་མུ་གེ་ཆེན་པོ་མུ་གེའི་བསྐལ་པ་བར་  
མ་དང་འདྲ་བ་བྱུང་ན། དེ་ལ་བདེན་པ་གསོལ་བའི་རིགས་སོ། །དེས་བདེན་པ་གསོལ་བར་བརྩམས་པ། ཁྱི་འཚེད་རིགས་ལས་སྐྱེས་པ་ཡིན་།ཞེ་སྡང་མེད་ཅིང་འཚེ་མེད་པ། །གདོལ་པ་ཕུར་  
བུ་གསུམ་པ་ཞེས། །ལྷ་དང་མི་ལ་གྲགས་པ་ཡིས། །སེམས་ཅན་ཀུན་ལ་བྱམས་པའི་སེམས། །སྐྱོན་མེད་རབ་ཏུ་བསྒོམས་བདག་གི་བདེན་ཚིག་དེས་ནི་སྐྱེ་རྒུ་འདི། །ཀླུས་ནི་  
ཚིམ་པར་བྱེད་གྱུར་ཅིག་གང་ཕྱིར་སྐྱེས་པ་ཚུན་ཆད་ནས། །བྱམས་པའི་སེམས་ནི་རབ་བསྒོམས་པ། །བདེན་པའི་ཚིག་དེས་སྐྱེ་རྒུ་དག་ཀླུས་ནི་ཚིམ་པར་བྱེད་གྱུར་ཅིག་དེ་ནས་  
བདེན་པ་གསོལ་པས། ཡུལ་ཝཱ་ར་ཎཱ་སིར་ལྷས་ཆར་ཕབ་ནས། མུ་གེ་རྒྱུན་ཆད་ཅིང་ལོ་ལེགས་པར་གྱུར་ཏོ། །དེ་ནས་ཝཱ་ར་ཎཱ་སི་ན་གནས་པའི་སྐྱེ་བོའི་ཚོགས་དེ་གདོལ་པའི་ཡུལ་ནས་  
ཝཱ་ར་ཎཱ་སིར་ལྷགས་སོ། །རྒྱལ་པོ་ཆེན་པོ། དེའི་ཚེ་དེའི་དུས་ན་གདོལ་པའི་རྒྱལ་པོ་ཕུར་བུ་གསུམ་པ་ཞེས་བྱ་བ། བྱམས་པའི་བདག་ཉིད་སྙིང་རྗེ་ཅན། སེམས་ཅན་ཐམས་  
  
  
སྙིང་བརྩེ་བ་ཅན་ཞིག་བྱུང་བ་དེའི་བདེན་པ་གསོལ་བས། ལྷས་ཆར་ཕབ་ནས་མུ་གེ་རྒྱུན་ཆད་ཅིང་ལོ་ལགས་པར་གྱུར་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་  
མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། གདོལ་པའི་རྒྱལ་པོ་ཕུར་བུ་གསུམ་པ་ཞེས་བྱ་བ། བྱམས་པའི་བདག་ཉིད་སྙིང་རྗེ་ཅན། སེམས་ཅན་ཐམས་ཅད་ལ་ཕན་པ་དང་  
སྙིང་བརྩེ་བ་ཅན། དེས་བདེན་པ་གསོལ་བས་ལྷས་ཆར་འབེབས་པ་དེ་ཡིན་པར་གྱུར་ཏོ། །རྒྱལ་པོ་ཆེན་པོ། ངས་སྦྱིན་པའམ། སྦྱིན་པའི་བགོ་བཤའ་དེས། བླ་ན་མེད་པ་ཡང་  
དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང་  
ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་པའི་ཕྱིར་སྦྱིན་པ་དག་བཏང། བསོད་ནམས་དག་བྱས་པ་གང་ཡིན་པ་  
དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། ཡུལ་མི་ཐི་ལར་རྒྱལ་པོ་ལྷ་ཆེན་པོ་ཞེས་བྱ་བ། འཁོར་ལོས་བསྒྱུར་པའི་རྒྱལ་པོ་མཐའ་བཞིར་རྣམ་པར་རྒྱལ་པ། ཆོས་དང་ལྡན་པ་  
ཆོས་ཀྱི་རྒྱལ་པོ། རིན་པོ་ཆེ་སྣ་བདུན་དང་ལྡན་པ་ཞིག་བྱུང་སྟེ། དེའི་རིན་པོ་ཆེ་སྣ་བདུན་ནི། འདི་ལྟ་བུ་དག་ཡིན་ཏེ། འདི་ལྟ་སྟེ། འཁོར་ལོ་རིན་པོ་ཆེ་དང། གླང་པོ་རིན་པོ་ཆེ་དང། རྟ་  
  
  
༄༅། །རིན་པོ་ཆེ་དང། ནོར་བུ་རིན་པོ་ཆེ་དང། བུད་མེད་རིན་པོ་ཆེ་དང། ཁྱིམ་བདག་རིན་པོ་ཆེ་དང། བདུན་པ་བློན་པོ་རིན་པོ་ཆེའོ། །དེ་ལ་བུད་དཔའ་བ། རྟུལ་ཕོད་པ། ཡན་ལག་  
མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཡང་ཚང་བར་ཡོད་ཅིང། དེ་རྒྱ་མཚོ་ལ་ཐུག་པའི་ས་ཆེན་པོ་མ་ལུས་པར་གནོད་པར་བསྔོ་བ་མེད་ཅིང། འཚེ་བ་མེད་པ་  
འདི་ཉིད་ཆད་པ་མེད་ཅིང། མཚོན་གྱིས་བདའ་བ་མེད་ལ། ཆོས་དང་མཐུན་ཞིང་སྙོམས་པས་ལེགས་པར་ཕབ་སྟེ་གནས་སོ། །དེ་ནས་རྒྱལ་པོ་ལྷ་ཆེན་པོའི་སྐྲ་མཁན་གྱི་མི། སྐྲ་དང་ཁ་སྤུ་འཆོས་  
པ་ན། སྐྲ་མཁན་གྱི་མི་ལ་སྨྲས་པ། ཀྱེ་ནང་རྗེ། ཁྱོད་ཀྱིས་གང་གི་ངའི་མགོ་ལས་གཤིན་རྗེའི་ཕོ་ཉ་སྐྲ་དཀར་སྐྱེས་པ་དེའི་ཚེ་ང་ལ་སྦྲོན་ཅིག་ལྷ། བཀའ་བཞིན་འཚལ། ཞེས་སྐྲ་མཁན་  
གྱི་མིས། རྒྱལ་པོ་ལྷ་ཆེན་པོའི་ལྟར་མཉན་ཏོ། །དུས་གཞན་ཞིག་ན། སྐྲ་མཁན་གྱི་མིས། རྒྱལ་པོ་ལྷ་ཆེན་པོའི་སྐྲ་དང་ཁ་སྤུ་འཆོས་པ་ན། རྒྱལ་པོ་ལྷ་ཆེན་པོ་མགོ་ལས་གཤིན་རྗེའི་ཕོ་  
ཉའི་སྐྲ་དཀར་སྐྱེས་པ་མཐོང་ངོ། །མཐོང་ནས་ཀྱང་ཡང་རྒྱལ་པོ་ཆེན་པོ་ལྷ་ཆེན་པོ་ལ་འདི་སྐད་ཅེས་སྨྲས་སོ། །ལྷ་མཁྱེན་པར་མཛོད་ཅིག་དབུ་ལ་གཤིན་རྗེའི་ཕོ་ཉ་དབུ་སྐྲ་དཀར་པོ་སྐྱེས་  
ལགས་སོ། །ཀྱེ་ནང་རྗེ། དེའི་ཕྱིར་ཁྱོད་ཀྱིས་སྐྲ་དཀར་དེ་དག་རིམ་གྱིས་དལ་བུ་དལ་བུས་ཕྱུང་ལ། ངའི་ལག་པར་བྱིན་ཅིག་ལྷ་།བཀའ་བཞིན་འཚལ། ཞེས་སྐྲ་མཁན་གྱི་མིས་རྒྱལ་པོ་ལྷ་  
  
  
སྐྲ་སྐྱ་བོ་དེ་དག་གསེར་གྱི་སྨང་ཚེར་གྱིས་རིམ་གྱིས་དལ་བུ་དལ་བུས་ཕྱུང་ནས། རྒྱལ་པོ་ལྷ་ཆེན་པོའི་ལག་ཏུ་བཞག་གོ་དེ་ནས་རྒྱལ་པོ་ལྷ་ཆེན་པོས་སྐྲ་སྐྱ་བོ་དེ་དག་  
ལག་པ་གཉིས་ཀྱིས་བརྐྱངས་ནས། ཚིགས་སུ་བཅད་དེ་སྨྲས་པ། བདག་གི་མགོ་ལ་ཀླད་ཀྱི་སྐྲ། །ལང་ཚོ་འཕྲོག་པ་སྐྱེས་པ་ན། །གཤིན་རྗེའི་ཕོ་ཉ་བྱུང་གྱུར་གྱི། །བདག་ནི་རབ་བྱུང་དུས་ལ་  
བབ། །བདག་གིས་མི་རྣམས་ཀྱི་འདོད་པ་ནི། སྤྱད་ཟིན་ཏེ། ལྷ་རྣམས་ཀྱི་འདོད་པ་བཙལ་བའི་དུས་ལ་བབ་ཀྱི། མ་ལ་བདག་གི་གཞོན་ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་ལ་  
རྒྱལ་པོའི་དྲང་སྲོང་གི་ཚངས་པར་སྤྱད་པ་སྤྱོད་དོ། །སྙམ་མོ། །དེ་ནས་རྒྱལ་པོ་ལྷ་ཆེན་པོས་གཞོན་ནུ་ཐུ་བོ་ཤོས་ཕོ་ཉས་བཀུག་ནས་འདི་སྐད་ཅེས་སྨྲས་སོ། །གཞོན་ནུ་ཤེས་པར་གྱིས་ཤིག་།ངའི་  
མགོ་ལ་གཤིན་རྗེའི་ཕོ་ཉ་སྐྲ་དཀར་སྐྱེས་ཏེ། ངས་མི་རྣམས་ཀྱི་འདོད་པ་ནི། སྤྱད་ཟིན་པས། ལྷ་རྣམས་ཀྱི་འདོད་པ་བཙལ་པའི་དུས་ལ་བབ་སྟེ། བུ། གཞོན་ནུ་ཁྱོད་ལ་ངས་རྒྱ་མཚོ་ལ་ཐུག་  
པའི་ས་ཆེན་པོ་འདི་གཏད་ཀྱི། ཁྱོད་ཀྱིས་འདི་ལ་ཆོས་བཞིན་གྱིས་བསྐྱང་བར་བྱའི། ཆོས་མ་ཡིན་པས་ནི། མ་ཡིན་ནོ། །འགའ་ཞིག་ཆོས་མ་ཡིན་པ་སྤྱོད་དམ། འདྲེན་མར་སྤྱོད་ན། ཁྱོད་ཀྱི་  
ཡུལ་དུ་གནས་སུ་མ་གཞུག་ཅིག་བུ། གཞོན་ནུ་ཁྱོད་ཀྱིས་ཀྱང་གང་གི་ཚེ་མགོ་ལ་གཤིན་རྗེའི་ཕོ་ཉ་སྐྲ་དཀར་སྐྱེས་པར་མཐོང་བ་དེའི་ཚེ་ཁྱོད་ཀྱིས་ཀྱང་གཞོན་ནུ་ཐུ་བོ་ཤོས་རྒྱལ་སྲིད་ཀྱི་དབང་  
  
  
༄༅། །ཕྱུག་ལ་དབང་བྱེད་དུ་ཆུག་ལ། རྒྱལ་པོའི་དྲང་སྲོང་གི་ཆད་པར་སྤྱད་པ་སྤྱོད་ཅིག་ཅི་ནས་ཀྱང་ཁྱོད་ཀྱིས་དགེ་བའི་ལམ་ངེས་པ་འདི་ལྟ་བུ་ལ་ཞུགས་པའི་རྗེས་སུ་འཇུག་པར་  
བྱའི། རྒྱུན་ཆད་པར་མི་བྱ་ཞིང་སྐྱེས་བུ་ཐ་ཤལ་དུ་གྱུར་པར་མི་བྱའོ། །བུ། གཞོན་ནུ་འགའ་ཞིག་སྐྱེས་བུ་བཟང་པོ་ཡོད་པའི་དུས་འདི་ལྟ་བུ་ལ། དགེ་བའི་ལམ་ངེས་པ་འདི་ལྟ་བུ་ལ་ཞུགས་  
པའི་རྗེས་སུ་འཇུག་པར་བྱེད་པ་གང་ཡིན་པ་དེ་ནི། དེ་རྣམས་ཀྱི་རྒྱུན་ཆད་པར་མི་བྱེད་པ་ཡིན། དེ་ནི། དེ་རྣམས་ཀྱི་སྐྱེས་བུ་ཐ་ཤལ་མ་ཡིན་པར་འགྱུར་རོ། །བུ། གཞོན་ནུ་འགའ་ཞིག་སྐྱེས་བུ་  
བཟང་པོ་ཡོད་པའི་དུས་འདི་ལྟ་བུ་ལ། དགེ་བའི་ལམ་ངེས་པར་འདི་ལྟ་བུ་ལ་ཞུགས་པའི་རྗེས་སུ་འཇུག་པར་མི་བྱེད་པ་གང་ཡིན་པ་དེ་ནི། དེ་རྣམས་ཀྱི་རྒྱུན་ཆད་པར་བྱེད་པ་ཡིན། །དེ་ནི། དེ་  
རྣམས་ཀྱི་སྐྱེས་བུ་ཐ་ཤལ་ཡིན་ནོ། །དེ་ལྟ་བས་ན། ང་ཁྱོད་ལ་དེ་སྐད་དུ་ཅི་ནས་ཀྱང་ཁྱོད་ཀྱིས་དགེ་བའི་ལམ་ངེས་པ་འདི་ལྟ་བུ་ལ་ཞུགས་པའི་རྗེས་སུ་འཇུག་པར་བྱ་ཞིང། རྒྱུན་ཆད་པར་  
མི་བྱ་ཞིང། སྐྱེས་བུ་ཐ་ཤལ་དུ་གྱུར་པར་མི་བྱའོ། །ཞེས་སྨྲས་སོ། །དེ་ནས་རྒྱལ་པོ་ལྷ་ཆེན་པོས་གཞོན་ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་ནས། ཡུལ་བཅོམ་བརླག་  
འདི་ཉིད་ཀྱི་ལྷ་ཆེན་པོའི་ཨ་མྲའི་ཚལ་འདི་ཉིད་དུ་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །རྒྱལ་པོ་ལྷ་ཆེན་པོའི་གཞོན་ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་པ་  
  
  
རྒྱལ་པོ་ལྷ་ཆེན་པོ་ཞེས་བྱ་བ་འཁོར་ལོས་བསྒྱུར་བའི་རྒྱལ་པོ། མཐའ་བཞིར་རྣམ་པར་རྒྱལ་བ་ཞེས་བྱ་བ་ནས་གནས་སོ། །ཞེས་བྱ་བའི་བར་གོང་མ་བཞིན་ནོ། །དེ་ནས་  
རྒྱལ་པོ་ལྷ་ཆེན་པོའི་སྐྲ་དང་ཁ་སྤུ་དག་སྐྲ་མཁན་གྱི་མིས་འཆོས་པ་ན་ཞེས་བྱ་བ་ནས། སྐྱེས་བུ་ཐ་ཤལ་དུ་གྱུར་པར་མི་བྱའོ། །ཞེས་བྱ་བའི་བར་གོང་མ་བཞིན་ནོ། །དེ་ནས་རྒྱལ་པོ་ལྷ་ཆེན་པོས་གཞོན་  
ནུ་ཐུ་བོ་རྒྱལ་སྲིད་ཀྱི་དབང་ཕྱུག་ལ་དབང་བྱེད་དུ་བཅུག་ནས་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །དེ་ལྟར་བུ་དང། ཚ་བོ་དང། ཡང་ཚ་བརྒྱུད་པས་ལྷ་ཆེན་པོ་བརྒྱད་ཁྲི་བཞི་སྟོང་གིས་རྒྱལ་  
པོའི་དྲང་སྲོང་གི་ཚངས་པར་སྤྱོད་པ་སྤྱད་དོ། །དེ་ནས་རྒྱལ་པོ་ལྷ་ཆེན་པོ་བདག་ཉིད་མཆོད་སྦྱིན་ཕུན་སུམ་ཚོགས་པར་མཐོང་ནས་ཚིགས་སུ་བཅད་དེ་སྨྲས་པ། ལྷ་དང་མི་ཡི་ནང་དག་ཏུ། །དབང་  
ཕྱུག་དོན་དུ་གཉེར་བ་དང། །དབུལ་བའི་འཇིགས་པས་སྐྲག་པ་ཡིས་།ཅི་ནུས་ཀྱིས་ནི་སྦྱིན་པ་གཏང། །འཇིག་རྟེན་ན་ནི་སྦྱིན་བྱེད་མཆོད། །སྦྱིན་བྱེད་ལྷ་ཡི་ནང་མཆོད་དོ། །བྱ་ཡིས་འབྲས་  
ལྡན་ཤིང་བཞིན་དུ། །འབྱུང་པོ་ཀུན་གྱི་སྐྱབས་འོས་ཡིན། །རྒྱལ་པོ་ཆེན་པོ། དེའི་ཚེ་དེའི་དུས་ན། རྒྱལ་པོ་ལྷ་ཆེན་པོ་ཞེས་བྱ་བ་འཁོར་ལོས་བསྒྱུར་བའི་རྒྱལ་པོ་གང་གིས་དགེ་  
བའི་ལམ་ངེས་པ་དེ་སྲོལ་བཏོད་ཅིང། དགེ་བའི་ལམ་ངེས་པ་སྲོལ་བཏོད་པ་དེ་ལ་བརྟེན་ནས་ལྷ་ཆེན་པོ་བརྒྱད་ཁྲི་བཞི་སྟོང་གིས་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་པ་དེ་  
  
  
༄༅། །གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། ང་ཉིད་དེའི་ཚེ་དེའི་དུས་ན། འཁོར་ལོས་བསྒྱུར་བའི་རྒྱལ་པོ་ལྷ་ཆེན་པོ་ཞེས་བྱ་བར་གྱུར་ཏོ། །ང་ཉིད་ཀྱིས། དགེ་  
བའི་ལས་ཀྱི་ལམ་ངེས་པ་དེ་སྲོལ་བཏོད་ཅིང། དགེ་བའི་ལམ་ངེས་པ་སྲོལ་བཏོད་པ་དེ་ལ་བརྟེན་ནས་ལྷ་ཆེན་པོ་བརྒྱད་ཁྲི་བཞི་སྟོང་གིས་རྒྱལ་པོའི་དྲང་སྲོང་གི་ཚངས་པར་སྤྱོད་པ་སྤྱད་དོ་།རྒྱལ་  
པོ་ཆེན་པོ། ངས་སྦྱིན་པའམ། སྦྱིན་པའི་བགོ་བཤའ་དེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི་  
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །རྒྱལ་པོ་ཆེན་པོ་གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་  
བྱང་ཆུབ་དོན་དུ་གཉེར་བའི་ཕྱིར་སྦྱིན་པ་དག་བཏང། བསོད་ནམས་དག་བྱས་པ་གང་ཡིན་པ་དེ། ཉོན་ཅིག་རྒྱལ་པོ་ཆེན་པོ། སྔོན་བྱུང་བ། ཡུལ་མི་ཐི་ལ་འདི་ཉིད་དུ་དེ་རྣམས་ཀྱི་ཐ་  
མ་ཤོས་རྒྱལ་པོ་མུ་ཁྱུད་ཅེས་བྱ་བ། ཆོས་ཀྱི་རྒྱལ་པོ། ཆོས་དང་ལྡན་པ། ཆོས་ལ་གནས་པའི་རྒྱལ་པོ་ཞིག་བྱུང་སྟེ། དེ་བཙུན་མོ་དང། གཞོན་ནུ་དང། བློན་པོ་དང། ཁྲོམ་གྱི་  
རུ་བ་དང། གྲོང་མི་དང། ཡུལ་མི་རྣམས་དང་ལྷན་ཅིག་ཏུ་ཆོས་སྤྱོད་ཅིང་སྦྱིན་པ་དག་གཏོང། བསོད་ནམས་དག་བྱེད་པ། བསྙེན་གནས་ལ་ཉེ་བར་གནས་པ། ཚུལ་ཁྲིམས་ཡང་  
  
  
།དེའི་ཚེ་ལྷ་རྣམས་ཀྱི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་ཀྱི་གུང་ལ་ལྷ་རྣམས་མདུན་ས་ཆོས་བཟང་དུ་ཚོགས་ཤིང་ལྷ་རྣམས་ལ་བསྔགས་པ་བརྗོད་དེ་  
གྲོགས་པོ་དག་ལུས་འཕགས་ཀྱི་མི་རྣམས་ཀྱི་རྙེད་པ་ནི། ལེགས་པར་རྙེད་དེ། ལུས་འཕགས་ཀྱི་མི་དེ་རྣམས་ཀྱི་རྒྱལ་པོ་མུ་ཁྱུད་ནི་ཆོས་ཀྱི་རྒྱལ་པོ། ཆོས་དང་ལྡན་པ། ཆོས་  
ལ་གནས་པའི་རྒྱལ་པོ་ཆེན་པོ་ཡིན་ཏེ། དེ་བཙུན་མོ་དང་ཞེས་བྱ་བ་ནས་ལྷན་ཅིག་ཏུ་ཆོས་སྤྱོད་ཅིང་ཚུལ་ཁྲིམས་ཡང་དག་པར་བླངས་ཏེ་གནས་སོ། །ཞེས་བྱ་བའི་བར་གོང་མ་བཞིན་ནོ། །གྲོགས་  
པོ་དག་ཁྱེད་ཅག་རྒྱལ་པོ་མུ་ཁྱུད་བལྟ་བར་འདོད་དམ། ཀོའུ་ཤི་ཀ། མཆོག་ཏུ་འཚལ་ལོ། །གྲོགས་པོ་དག་དེའི་ཕྱིར་ཁྱེད་ཅག་སྡོད་ཅིག་དང། ཁོ་བོས་ཇེ་རྒྱལ་པོ་མུ་ཁྱུད་བརྟག་  
པར་བྱའོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན། དཔེར་ན་སྐྱེས་བུ་མཐུ་དང་ལྡན་པའི་ལག་པ་བསྐུམ་པ་ལས་བརྐྱང་བའམ་བརྐྱང་བ་ལས་བསྐུམ་པ་ཙམ་གྱིས་ལྷ་རྣམས་ཀྱི་དབང་  
པོ་བརྒྱ་བྱིན། སུམ་ཅུ་རྩ་གསུམ་པའི་ལྷ་རྣམས་ཀྱི་ནང་ནས་མི་སྣང་བར་གྱུར་ཏེ། མི་ཐི་ལར་རྒྱལ་པོ་མུ་ཁྱུད་ལྡན་གྱི་ཁང་བཟང་དུ་ཕྱིན་ནས་འདི་སྐད་ཅེས་སྨྲས་སོ། །མུ་ཁྱུད་ལྡན། ཁྱོད་  
ཀྱིས་རྙེད་པ་ནི། ལེགས་པར་རྙེད་དེ། གང་གི་ཕྱིར་སུམ་ཅུ་རྩ་གསུམ་པའི་ལྷ་རྣམས་ལྷའི་མདུན་ས་ཆོས་བཟང་དུ་ཚོགས་ཤིང་འདུས་པ་རྣམས། ཁྱོད་ཀྱི་བསྔགས་པ་རྗོད་པར་བྱེད་དེ་  
  
  
༄༅། །གྲོགས་པོ་དག་ལུས་འཕགས་ཀྱི་མི་རྣམས་ཀྱིས་རྙེད་པ་ཞེས་བྱ་བ་ནས། ཚུལ་ཁྲིམས་ཡང་དག་པར་བླངས་ཏེ་གནས་སོ་།ཞེས་བྱ་བའི་བར་གོང་མ་བཞིན་ནོ། །མུ་  
ཁྱུད་ཁྱོད། སུམ་ཅུ་རྩ་གསུམ་པའི་ལྷ་རྣམས་ལ་བལྟ་ཞིང་འགྲོ་འདོད་དམ། ཀོའུ་ཤི་ཀ། བདག་སུམ་ཅུ་རྩ་གསུམ་པའི་ལྷ་རྣམས་ལ་བལྟ་ཞིང་མཆི་འཚལ་ལོ། །མུ་ཁྱུད་དེའི་  
ཕྱིར་ཁྱོད་སྡོད་ཅིག་ཁོ་བོས། ཇེ་ཅང་ཤེས་སྟོང་ལྡན་གྱི་ཤིང་རྟ་ཁྱོད་ལ་བསྐུར་གྱི། དེར་ཁྱོད་ཞུགས་ལ་མ་གཡོ་བར་ཤོག་ཅིག་།རྒྱལ་པོ་མུ་ཁྱུད་ཀྱིས་དེ་བཞིན་འཚལ་ལོ། །ཞེས་  
ལྷ་རྣམས་ཀྱི་དབང་པོ་བརྒྱ་བྱིན་ལས་མཉན་ཏེ། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སོང་ནས། ཁ་ལོ་སྒྱུར་བ་མ་ལ་གདུ་ལ་སྨྲས་པ་  
མ་ལ་གདུ། ཁྱོད་སོང་ལ། ཅང་ཤེས་སྟོང་ལྡན་གྱི་ཤིང་རྟ་མྱུར་དུ་ཆོས་ལ། རྒྱལ་པོ་མུ་ཁྱུད་གང་ན་བ་དེར་སོང་སྟེ་ཕྱིན་ནས་འདི་སྐད་ཅེས། མུ་ཁྱུད་ལ་ལྷ་རྣམས་ཀྱི་  
དབང་པོ་བརྒྱ་བྱིན་གྱིས། ཅང་ཤེས་སྟོང་ལྡན་གྱི་ཤིང་རྟ་བསྐུར་བ་འདི་ཡིན་གྱི་དེར་ཁྱོད་ཞུགས་ལ་མི་གཡོ་བར་ཤོག་ཅིག་ཅེས་བྱོས་ཤིག་ཀོའུ་ཤི་ཀ། ཁྱོད་ཀྱིས་གསུངས་  
པས་ཤིན་ཏུ་མ་ནོངས་སོ། །ཞེས་ཁ་ལོ་སྒྱུར་བ་མ་ལ་གདུས། ལྷ་རྣམས་ཀྱི་དབང་པོ་བརྒྱ་བྱིན་ལས་མཉན་ནས་མྱུར་དུ་ཅང་ཤེས་སྟོང་ལྡན་གྱི་ཤིང་རྟ་བཅོས་ཏེ། རྒྱལ་པོ་མུ་  
  
  
འདི་སྐད་ཅེས་སྨྲས་སོ། །མུ་ཁྱུད། ཁྱོད་ལ་ལྷ་རྣམས་ཀྱིས་དབང་པོ་བརྒྱ་བྱིན་གྱིས་ཅང་ཤེས་སྟོང་ལྡན་གྱི་ཤིང་རྟ་བསྐུར་བ་འདི་ཡིན་གྱི་འདིར་ཁྱོད་  
ཞུགས་ལ་མ་གཡོ་བར་ཤོག་ཅིག་ཅེས་མཆིའོ། །རྒྱལ་པོ་ཆེན་པོ་རྒྱལ་པོ་མུ་ཁྱུད་ཅང་ཤེས་རྟ་སྟོང་ལྡན་གྱི་ཤིང་རྟར་ཞུགས་པ་དང། དེ་ནས་ཁ་ལོ་སྒྱུར་བ་མ་ལ་གདུ་རྒྱལ་པོ་མུ་ཁྱུད་ལ་  
སྨྲས་པ། ཁྱོད་ཀྱི་ཤིང་རྟ་གང་ནས་དྲང། གང་ན། སེམས་ཅན་སྡིག་པའི་ལས་ཅན་རྣམས་སྡིག་པ་མི་དགེ་བའི་ལས་ཀྱི་རྣམ་པར་སྨིན་པ་ཉམས་སུ་མྱོང་བ་ནས་སམ། གང་ན། སེམས་  
ཅན་དགེ་བའི་ལས་ཅན་རྣམས་ལས་དགེ་བའི་རྣམ་པར་སྨིན་པ་ཉམས་སུ་མྱོང་བ་ནས་དྲང། མ་ལ་གདུ། དེའི་ཕྱིར་གང་ན། སེམས་ཅན་སྡིག་པའི་ལས་ཅན་རྣམས། སྡིག་པ་མི་དགེ་བའི་  
རྣམ་པར་སྨིན་པ་ཉམས་སུ་མྱོང་བ་ཡོད་པ། གང་ན་སེམས་ཅན་དགེ་བའི་ལས་ཅན་རྣམས། ལས་དགེ་བའི་རྣམ་པར་སྨིན་པ་ཉམས་སུ་མྱོང་བ་དག་ཡོད་པར་གཉིས་ཀ་བལྟའི། དེ་དག་གང་ན་བ་དེ་  
ལོགས་སུ་ཤིང་རྟ་དྲོངས་ཤིག་དེ་ནས་ཁ་ལོ་སྒྱུར་བ་མ་ལ་གདུ་རྒྱལ་པོ་མུ་ཁྱུད་ཀྱིས་ཅི་ནས་ཀྱང་གང་ན་སེམས་ཅན་སྡིག་པ་མི་དགེ་བའི་ལས་ཀྱི་རྣམ་པར་སྨིན་པ་ཉམས་སུ་མྱོང་བ་ཡོད་པ་དང་  
གང་ན་སེམས་ཅན་དགེ་བའི་ལས་ཅན་རྣམས། ལས་དག་པའི་རྣམ་པར་སྨིན་པ་ཉམས་སུ་མྱོང་བ་ཡོད་པ་གཉི་ག་མཐོང་བར་འགྱུར་བ་དེ་ལྟར་རྒྱལ་པོ་མུ་ཁྱུད་ལྡན་གྱི་ཤིང་རྟ་དྲངས་སོ། །རྒྱལ་པོ་མུ་ཁྱུད་  
  
  
༄༅། །སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་ཕྱིན་ནས་རྒྱལ་པོ་མུ་ཁྱུད་ལྷ་རྣམས་ཀྱི་མདུན་ས་ཆོས་བཟང་དུ་ཞུགས་པ་དང། ལྷ་རྣམས་ཀྱི་དབང་པོ་བརྒྱ་བྱིན་གྱིས་རྒྱལ་པོ་མུ་  
ཁྱུད་ལ་སྟན་ཕྱེད་བསྟབས་ནས། རྒྱལ་པོ་མུ་ཁྱུད་དང། ལྷ་རྣམས་ཀྱི་དབང་པོ་བརྒྱ་བྱིན་སྟན་ཕྱེད་ལ་འདུག་རྒྱལ་པོ་ཆེན་པོ་རྒྱལ་པོ་མུ་ཁྱུད་དང། ལྷ་རྣམས་ཀྱི་དབང་པོ་བརྒྱ་བྱིན་སྟན་ཕྱེད་  
ཕྱེད་ལ་འདུག་པ་ན། ཁྱད་པར་རམ། བསམ་པའམ། ཐ་དད་དུ་བྱ་བ་ཅུང་ཟད་ཀྱང་མེད་དེ། གཞན་དུ་ན། ལྷ་རྣམས་ཀྱི་དབང་པོ་བརྒྱ་བྱིན་ནི། མིག་མི་འཛུམ་པར་ཟད་དོ། །དེ་ནས་རྒྱལ་པོ་མུ་  
ཁྱུད་ཀྱིས་བདག་ཉིད་ཀྱི་མཆོད་སྦྱིན་ཕུན་སུམ་ཚོགས་པ་མཐོང་ནས། དེའི་ཚེ་ཚིགས་སུ་བཅད་དེ་སྨྲས་པ། དགེ་ལས་བྱས་དང་དེ་བཞིན་དུ། མི་དགེ་བ་ཡི་ལས་མཐོང་ནས། །མི་གང་  
བག་མེད་བྱེད་པ་དེ། །སྐྱེས་བུ་ཐ་ཤལ་སྙིང་རེ་རྗེ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས། རྒྱལ་པོ་མུ་ཁྱུད་ལ་འདི་སྐད་ཅེས་སྨྲས་སོ། །མུ་ཁྱུད། ཁྱོད་འདི་ཉིད་དུ་འདུག་ལ་དགའ་  
བ་སྤྱོད་ཅིག་འདོད་པའི་ཡོན་ཏན་ལྔ་འབྱོར་ཅིང་ལྡན་པས་རྩེ་མོ་བྱོས་ཤིག་དགའ་བར་སྤྱོད་ཅིག་དགའ་མགུར་སྤྱོད་ཅིག་དེས་ཚིགས་སུ་བཅད་དེ་སྨྲས་པ། ཇི་ལྟར་སྣོད་དང་ཤིང་  
རྟ་དག་བརྙས་པ་རེ་ཞིག་དུས་ཡིན་ལྟར། དེ་དང་འདྲ་བར་གནས་འདི་ཡང། །དབང་ནི་གཞན་དག་སྒྱུར་བས་བདག་འདི་ནས་མི་ཐི་ལར་སོང་ནས། །དགེ་བ་མང་པོ་རྣམས་བྱ་ཞིང། །  
  
  
།དེ་ནས་མཐོ་རིས་འོང་བར་བྱ། །དེ་མི་ཐི་ལར་འོངས་ནས་སྦྱིན་པ་དག་བཏང། བསོད་ནམས་དག་བྱས་ནས་ཚིགས་སུ་བཅད་དེ་སྨྲས་པ། གང་ཚེ་རྒྱལ་  
རིགས་བྲམ་ཟེ་དང། །རྗེའུ་རིགས་དམངས་རིགས་གདོལ་པ་དང། །ཀླ་ཀློ་ཕོངས་ལ་སྦྱིན་པ་ནི། །སྦྱིན་པ་དམ་པ་རྣམས་ཀྱིས་བསྔགས། །མུ་གེའི་ཚེ་ན་སྦྱིན་བྱིན་ཞིང། །སྐྱེ་བོ་དམ་པ་ཚིམ་  
བྱས་ནས། །ངན་སོང་རྣམས་སྤངས་འདི་དང་ནི། །མཐོ་རིས་སུ་ཡང་བཀུར་བ་ཡིན། །ཕན་ཡོན་འདི་ནི་ཤེས་ནས་ཀྱང། །མཁས་པ་རྣམས་ཀྱིས་སྦྱིན་པ་གཏང། །སྦྱིན་པ་ཡིས་ནི་ཐར་པ་དང་  
དབང་ཕྱུག་ལྷ་གནས་འབྱོར་པར་འགྱུར། །རྒྱལ་པོ་ཆེན་པོ། དེའི་ཚེ་དེའི་དུས་ན་འཁོར་ལོས་བསྒྱུར་བའི་རྒྱལ་པོ་མུ་ཁྱུད་ཅེས་བྱ་བ་གང་གིས་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སོང་ནས་ལྷ་རྣམས་  
ཀྱི་དབང་པོ་བརྒྱ་བྱིན་གྱི་སྟན་ཕྱེད་དང། ལྷ་རྣམས་ཀྱི་འདོད་པའི་ཡོན་ཏན་ལྔས་བསྟབས་ནས། དེས་མི་ཐི་ལར་འོངས་ནས་གྲོང་ཁྱེར་གྱི་སྒོ་བཞིར་མཆོད་སྦྱིན་གྱི་གནས་བརྩིགས་ནས་སྦྱིན་པ་དག་བཏང་  
བསོད་ནམས་དག་བྱས་པ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། འཁོར་ལོས་བསྒྱུར་བའི་རྒྱལ་པོ་མུ་ཁྱུད་ཅེས་བྱ་བ་གང་གིས་སུམ་ཅུ་  
རྩ་གསུམ་པའི་ལྷ་རྣམས་ཀྱི་ནང་དུ་སོང་ནས། ལྷ་རྣམས་ཀྱི་དབང་པོ་བརྒྱ་བྱིན་གྱི་སྟན་ཕྱེད་དང། ལྷ་རྣམས་ཀྱི་འདོད་པའི་ཡོན་ཏན་ལྔས་བསྟབས་པ་ཡིན་པར་གྱུར་ཏེ། ང་ཉིད་དེ་ནས་མི་ཐི་ལར་  
  
  
༄༅། །སོང་ནས། གྲོང་ཁྱེར་གྱི་སྒོ་བཞིར་མཆོད་སྦྱིན་གྱི་གནས་བརྩིགས་ཏེ། སྦྱིན་པ་དག་བྱིན། བསོད་ནམས་དག་བྱས་སོ། །རྒྱལ་པོ་ཆེན་པོ། ངས་སྦྱིན་པའམ་  
སྦྱིན་པའི་བགོ་བཤའ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ་འོན་ཀྱང་ངའི་སྦྱིན་པ་དེ་ནི། བླ་ན་མེད་པ་ཡང་དག་པར་  
རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །དེའི་འོག་ཏུ་རྒྱལ་པོ་ཀུན་དགའ་བོ་ཞེས་བྱ་བ། མཐུ་དང་ལྡན་པ་ཞེས་བྱ་བའི་བར་དུ་རྒྱས་པར་སྦྱར་ཏེ། དེ་ལ་  
བུ་གཅིག་དང་གཉིས་ནས་ལྔའི་བར་དག་བཙས་པ་ལས། དེའི་བུ་ཐ་ཆུང་གང་ཡིན་པ་དེའི་གདོང་མེ་ལོང་འདྲ་བས། དེའི་མིང་མེ་ལོང་གདོང་ཞེས་བྱ་བར་གྲགས་སོ། །དེ་དག་ཐམས་ཅད་བསྲིངས་  
བསྐྱེད་དེ་ཆེན་པོར་གྱུར་ཏེ། གཞོན་ནུ་མེ་ལོང་གདོང་ནི། ཤིན་ཏུ་དེས་པ་དང། ཤིན་ཏུ་དུལ་བ་ཡིན་ནོ། །དེ་དག་གཞན་ནི། གཏུམ་པ་གཟུ་ལུམས་ཅན། རྩུབ་པ་ཡིན་ནོ། །དེ་དག་  
ཐམས་ཅད་ཕའི་དགོས་པ་ཞིག་གི་ཕྱིར་འདུས་ན། ཤེས་རབ་ཀྱིས་ཅུང་ཟད་ཀྱང་སོ་སོར་རྟོག་པ་མེད་དོ། །གཞོན་ནུ་མེ་ལོང་གདོང་ནི། །དྲི་བ་ཟབ་མོ་དག་ལ། རང་གི་ཤེས་རབ་ཀྱིས་དཔྱོད་པར་  
བྱེད་དོ། །རྒྱལ་པོ་ཀུན་དགའ་བོ་ནད་ཀྱིས་ཐེབས་ནས། དེས་བསམ་པ་གང་རྒྱལ་སྲིད་བྱེད་དུ་གཞུག་གལ་ཏེ་བདག་གིས་ཕུ་བོ་གོང་མ་བཞི་ལས་གང་ཡང་རུང་བ་ཞིག་རྒྱལ་པོ་བྱེད་དུ་བཅུག་ན་  
  
  
གཟུ་ལུམས་ཅན། རྩུབ་པ་ཡིན་པས། ཚུལ་མ་ཡིན་པས་ཡུལ་མི་རྣམས་ལ་གནོད་པ་བྱེད་པར་འགྱུར་རོ། །གལ་ཏེ་གཞོན་ནུ་མེ་ལོང་གདོང་རྒྱལ་སྲིད་བྱེད་དུ་བཅུག་ན་ནི། ཉེ་  
དུ་རྣམས་ཀྱིས་ད། རྒྱལ་པོ་འདིས། སྲས་ཐུ་བོ་རྣམས་བཞག་ནས་སྲས་ཐ་ཆུང་རྒྱལ་སྲིད་བྱེད་དུ་འཇུག་པ་ཅིའི་ཐ་ཚིག་ཅེས་སྨོད་པར་འགྱུར་བས། ཐབས་ཤིག་བཤམ་མོ། །སྙམ་ནས་  
དེས་རིན་པོ་ཆེ་གསུམ་དང། བཙུན་མོའི་འཁོར་ཞེས་བྱེད་པ་དང་ཤེས་རབ་ཀྱིས་སོ་སོར་བརྟག་པར་བྱ་བ་དྲུག་བཞག་ནས། དེས་བློན་པོ་རྣམས་ལ་སྨྲས་པ། ཀྱེ་སྣ་བོ་དག་ང་འདས་ན། ཁྱེད་ཅག་  
གིས་གཞོན་ནུ་རྣམས་རེ་རེ་ནས་བརྟག་པར་བྱ་སྟེ། སུས་ནོར་བུའི་ལྷམ་ཟུང་བགོས་ན། འཚམ་པར་འགྱུར་བ་དང། སེང་གེའི་ཁྲི་ལ་འདུག་ན་མི་གཡོ་བར་འདུག་པ་དང། དབུ་རྒྱན་མགོ་ལ་  
ཐོགས་ན། མི་གཡོ་བར་འདུག་པ་དང། བཙུན་མོའི་འཁོར་ཞེས་བྱེད་པ་དང། ཤེས་རབ་ཀྱིས་སོ་སོར་བརྟག་པར་བྱ་བ་དྲུག་པོ། ནང་གི་གཏེར་དང། ཕྱིའི་གཏེར་དང། ཕྱི་ནང་གི་གཏེར་དང་  
ཤིང་གི་རྩེ་མོའི་གཏེར་དང། རིའི་རྩེ་མོའི་གཏེར་དང། ཆུ་འགྲམ་གྱི་གཏེར་ཏེ། སུ་འདི་དག་ཐམས་ཅད་དང་ལྡན་པར་གྱུར་པ་དེ། ང་འདས་ནས་ཁྱེད་ཅག་གིས་ཆུག་ཅིག་ཅེས་སྨྲས་ནས་  
བསགས་པ་ཀུན་གྱི་མཐའ་འཛད་ཅིང། །མཐོན་པོའི་མཐའ་ནི་ལྟུང་བར་འགྱུར། །ཞེས་བྱ་བ་ཡིན་པས་ཤིའོ། །བློན་པོ་དེ་རྣམས་ཀྱིས། གཞོན་ནུ་ཕུ་བོ་ཤོས་ལ་ནོར་བུའི་ལྷམ་ཟུང་དུ་བསྐོན་  
  
  
༄༅། །ན༑ ཇི་ལྟར་ཡང་དེ་དང་མི་འཚམ་མོ། །སེང་གེའི་ཁྲི་ལ་བཞག་ན། གཡོས་སོ། །དབུ་རྒྱན་བཏགས་ན། རབ་ཏུ་གཡོས་སོ་།བཙུན་མོའི་འཁོར་གྱིས་ཀྱང་ཞེས་མ་བྱས་  
སོ༑ ༑ཤེས་རབ་ཀྱིས་སོ་སོར་བརྟག་པར་བྱ་བ་དྲུག་སྨྲས་ན། མ་ཤེས་ཏེ། ནུ་བོ་ཕྱི་མ་རྣམས་ཀྱང་དེ་བཞིན་ནོ། །གཞོན་ནུ་མེ་ལོང་གདོང་ལ་ནོར་བུའི་ལྷམ་ཟུང་དུ་བསྐོན་ན། ཤིན་ཏུ་འཚམ་  
པར་འདུག་གོ་སེངྒེའི་ཁྲི་ལ་འདུག་ན། མི་གཡོ་བར་འདུག་གོ་དབུ་རྒྱན་ཐོགས་ན། སྤྱི་གཙུག་རྒྱས་པར་འདུག་གོ་བཙུན་མོའི་འཁོར་གྱིས་ཀྱང་ཞེས་བྱས་པ་དང། བློན་པོ་རྣམས་  
ཀྱིས་སྨྲས་པ། ད་དུང་ཤེས་རབ་ཀྱིས་སོ་སོར་བརྟག་པར་བྱ་བ་དྲུག་པོ། ནང་གི་གཏེར་དང། ཕྱིའི་གཏེར་དང། ཕྱི་ནང་གི་གཏེར་དང་ཤིང་གི་རྩེ་མོའི་གཏེར་དང། རིའི་རྩེ་མོའི་གཏེར་  
དང། ཆུ་འགྲམ་གྱི་གཏེར་ཤེས་པར་བྱ་དགོས་སོ། །མེ་ལོང་གདོང་གིས་བསམ་པ། ནང་གི་གཏེར་ཞེས་བྱ་བ། ནང་གི་གཏེར་ཅི་ཞེ་ན། ཐེམ་པའི་ནང་རོལ་ན་ཡོད་པའི་གཏེར་ཡིན་ནོ། །ཕྱིའི་  
གཏེར་ཞེས་བྱ་བ། ཕྱིའི་གཏེར་ཅི་ཞེ་ན། ཕྱིའི་གཏེར་ཞེས་བྱ་བ་ནི། ཐེམ་པའི་ཕྱི་རོལ་ན་ཡོད་པའི་གཏེར་ཡིན་ནོ། །ཕྱི་ནང་གི་གཏེར་ཞེས་བྱ་བ་ནི། ཅི་ཡིན་ཞེ་ན། ཐེམ་པའི་འོག་ན་ཡོད་པའི་  
གཏེར་ཡིན་ནོ། ཤིང་གི་རྩེ་མོའི་གཏེར་ཞེས་བྱ་བ། ཤིང་གི་རྩེ་མོའི་གཏེར་ཅི་ཞེ་ན། རྒྱལ་པོ་དེ་བཞུགས་པའི་ཤིང་དེའི་གྲིབ་མས་ཉི་མའི་གུང་ལ་གང་དུ་ཁྱབ་པ་དེ་ན་ཡོད་པའི་གཏེར་ཡིན་ནོ། །  
  
  
རྒྱལ་པོ་དེ་རོལ་བའི་རྫིང་དེ་ན་ཁྲུས་ཀྱི་རྡོ་ལེབ་དེའི་འོག་ན་ཡོད་པའི་གཏེར་ཡིན་ནོ་།ཆུ་འགྲམ་གྱི་གཏེར་ཞེས་བྱ་བ་ནི། ཁྱིམ་གྱི་ཆུ་གང་དུ་འབབ་པ་དེའི་སྟོར་ཁུང་གི་མཐའ་ན་  
ཡོད་པའི་གཏེར་ཡིན་ནོ། །བློན་པོ་དེ་རྣམས་ཀྱིས་ཐམས་ཅད་སོ་སོར་བརྟགས་ན་དེ་དག་བྱུང་ནས། དེ་རྣམས་ཀྱིས་དེ་རྒྱལ་པོར་དབང་བསྐུར་ཏེ། རྒྱལ་པོ་མེ་ལོང་གདོང་ཞེས་བྱ་བ། མཐུ་དང་ལྡན་པར་གྱུར་ཏོ། །  
རི་བོར་གཞན་ཞིག་ན། བྲམ་ཟེ་དབྱུག་གུ་ཅན་ཞེས་བྱ་བ་ཞིག་གནས་པ་དེས། ཁྱིམ་བདག་ཅིག་ལས་གླང་དག་ཅིག་བརྙས་ཏེ། ཞིང་རྨོས་ནས་གླང་དེ་དག་དེད་དེ་ཁྱིམ་བདག་དེའི་ཁྱིམ་དུ་སོང་བ་དང། ཇི་  
ཙམ་ན། ཁྱིམ་བདག་དེ་དྲོ་ལ་བབ་ནས། བྲམ་ཟེ་དབྱུག་གུ་ཅན་གྱིས་གླང་ཕུགས་སུ་བཏང་བ་ལས། སྒོ་གཞན་ཞིག་ནས་བྱུང་སྟེ་སེང་ངོ། །ཁྱིམ་བདག་དེ་ཟན་ཟོས་ནས་ལངས་ན། གང་ན་ཡང་  
གླང་མི་སྣང་ནས། དེས་དབྱུག་གུ་ཅན་བཟུང་ནས། གླང་ག་རེ། དེས་སྨྲས་པ། ཁྱིམ་དུ་མ་བཅུག་གམ། ཁྱོད་ཀྱིས་ཁོ་བོའི་གླང་འཕྲོག་གི། ཁོ་བོ་ལ་གླང་སླར་བྱིན་ཅིག་དེས་སྨྲས་པ། ཁོ་  
བོས་མ་འཕྲོག་གོ་དེས་སྨྲས་པ། རྒྱལ་པོ་མེ་ལོང་གདོང་འདི་ནི་ཤེས་རབ་དང་ལྡན་པ་ཡིན་གྱི། དེའི་དྲུང་དུ་དོང་བ་དང། དེས་དོན་འདི་མཁས་ཏེ་བདག་ཅག་ལ་རིགས་མི་རིགས་སྟོན་པར་  
འགྱུར་རོ། །ཞེས་དེ་གཉིས་ཆས་པ་དང། མི་ཞིག་གིས་རྟ་རྒོད་མ་ཞིག་བྲོས་ནས། དེས་དབྱུག་གུ་ཅན་ལ་སྨྲས་པ། རྟ་རྒོད་མ་འོ་ནི་ཁོ་ག་ཅིག་དེས་སྨྲས་པ། ཇི་ལྟར་དགག་ཅི་ནུས་པས་སོ་  
  
  
༄༅། །དེས་རྡོ་བ་ཞིག་བླངས་ཏེ། མགོར་བསྣུན་པས་དེ་ཤི་བར་གྱུར་ཏོ། །མི་དེས་སྨྲས་པ། ཁོ་བོའི་རྟ་རྒོད་མ་ཁྱོད་ཀྱིས་བསད་ཀྱི་ཁོ་བོ་ལ་རྟ་རྒོད་མ་གཅིག་བྱིན་ཅིག་ཅིའི་  
ཕྱིར་རྟ་རྒོད་མ་སྦྱིན། དེས་སྨྲས་པ། ཚུར་ཤོག་རྒྱལ་པོ་མེ་ལོང་གདོང་གི་གན་དུ་འདོང་དང། དེས་བདག་ཅག་གི་ཞལ་ཆེ་སྦྱོང་བར་འགྱུར་རོ། །ཞེས་དེ་དག་དེར་དོང་བ་དང། དབྱུག་གུ་ཅན་  
དེ་འབྲོས་པར་བརྩམས་སོ། །དེས་རྩིག་པ་ཞིག་གི་ཁ་ནས་བདག་ཉིད་མཆོངས་པ་དང། དེའི་ཞོད་ན་ཐ་ག་པ་ཞིག་ཐགས་འཐག་ཅིང་འདུག་པ་དེའི་སྟེང་དུ་ལྟུང་བས་ཐ་ག་པ་ཤི་ནས། དབྱུག་  
གུ་ཅན་ཡང་ཐ་ག་པའི་ཆུང་མས་བཟུང་ནས། ཁོ་བོའི་ཁྱིམ་ཐབ་ཁྱོད་ཀྱིས་བསད་ཀྱི། ཁོ་མོའི་ཁྱིམ་ཐབ་བྱིན་ཅིག་ཁོ་བོས་ཁྱོད་ཀྱི་ཁྱིམ་ཐབ་ག་ལ་སྦྱིན། དེས་སྨྲས་པ། ཚུར་རྒྱལ་  
པོ་མེ་ལོང་གདོང་གི་དྲུང་དུ་འདོང་དང། དེས་བདག་ཅག་གི་ཞལ་ཆེ་གཅོད་པར་འགྱུར་རོ། །ཞེས་དེ་རྣམས་ཆས་པ་དང། ལམ་གྱི་བར་དེ་ན་ཆུ་བོ་གཏིང་ཟབ་མོ་ཞིག་ཡོད་པ་དེ་ལ་ཤིང་  
མཁན་ཞིག་ཁ་ན་སྟེའུ་ཐོགས་ཏེ། ཕས་ཚུར་བརྒལ་བ་དེ་ལ་དབྱུག་གུ་ཅན་དེས་སྨྲས་པ། ཆུ་ཆེ་ཆུང་ཇི་ཙམ། སྟེའུ་བཏང་སྟེ་སྨྲས་པ། ཆུ་གཏིང་ཟབ་བོ། །སྟེའུ་དེ་ཆུར་ལྷུང་ནས། དེས་  
དབྱུག་གུ་ཅན་ད་བཟུང་སྟེ། ཁྱོད་ཀྱིས་བའི་སྟེའུ་ཆུར་བསྐུར་རོ་།ངས་མ་བསྐུར་རོ། །ཚུར་རྒྱལ་པོ་མེ་ལོང་གདོང་གི་དྲུང་དུ་འདོང་དང། དེས་བདག་ཅག་གི་ཞལ་ཆེ་སྦྱོང་བར་འགྱུར་  
  
  
༑དེ་རྣམས་ངལ་བས་དབྱུག་གུ་ཅན་ཁྲིད་དེ། ཆང་འཚོང་ཞིག་གི་ཁྱིམ་དུ་ཞུགས་པ་དང། ཆང་འཚོང་མ་ལ་ཁྱེའུ་ཞིག་བཅས་པ། དེས་ཁྱེའུ་དེ་གོས་ཀྱིས་བཀབ་སྟེ་བསྙལ་བ་དེ་ལ་དབྱུག་གུ་  
ཅན་འདུག་གོ་དེས་ཁྱེའུ་ཡོད། ཁྱེའུ་ཡོད་ཅེས་སྨྲས་ནས། ཇི་ཙམ་ན་བལྟས་ན་ཤི་བར་གྱུར་ནས། དེས་དབྱུག་གུ་ཅན་དེ་བཟུང་ནས། ཁྱོད་ཀྱིས་ཁོ་མོའི་བུ་བསད་ཀྱི། ཁོ་མོའི་བུ་བྱིན་  
ཅིག་དེས་སྨྲས་པ། ཁོ་བོས་ནི། མ་བསད་པ་ན། ཅིའི་ཕྱིར་ཁོ་བོས་ཁྱེད་ཀྱི་བུ་སྦྱིན། དེས་སྨྲས་པ། ཚུར་རྒྱལ་པོ་མེ་ལོང་གདོང་གི་དྲུང་དུ་འདོང་ངོ། །ཞེས་དེ་རྣམས་ཆས་པ་དང། ཇི་ཙམ་  
ན༑ ཕྱོགས་གཞན་ཞིག་ན་ཤིང་སྐམ་ལ་ཁྭ་ཞིག་འདུག་པ་དེས་དབྱུག་གུ་ཅན་མཐོང་ནས་སྨྲས་པ། གང་དུ་འགྲོ། ཁོ་བོ་ནི། མི་འགྲོ་ན། འདི་དག་གིས་ཁོ་བོ་ཁྲིད་དོ། །གང་དུ། མེ་ལོང་  
གདོང་གི་དྲུང་དུའོ། །འོ་ན་ཁོ་བོའི་འཕྲིན་ཡང་ཁྱེར་ལ། རྒྱལ་པོ་མེ་ལོང་གདོང། ཕྱོགས་ག་གེ་མོ་ཞིག་ན། ཤིང་ལོ་མ་བསྐམས་པ་ཞིག་མཆིས་པ་དེ་ལ་ཁྭ་ཞིག་མཆིས་ཏེ། དེའི་མཆིད་  
ནས། ཤིང་ལོ་མ་སྔོ་ཞིང་སྣུམ་པ་གཞན་དག་མཆིས་བཞིན་དུ་དེ་ལ་བདག་དགའ་བར་མི་འགྱུར་གྱི། འདི་ལ་བདག་མཆིས་ན་བདེ་བ་ཅི་ལས་གྱུར་ཅེས་གྱིས་ཤིག་དེ་རྣམས་ཆས་པ་ལས། རི་  
དྭགས་ཤིག་གིས་དབྱུག་གུ་ཅན་མཐོང་ནས་དེས་སྨྲས་པ། དབྱུག་གུ་ཅན་གང་དུ་འགྲོ། ཁོ་བོ་ནི། གང་དུ་ཡང་མི་འགྲོ་ན། འདི་དག་གིས་ཁོ་བོ་ཁྲིད་དོ། །གང་དུ། མེ་ལོང་གདོང་གི་དྲུང་དུའོ།།  
  
  
༄༅། །ཁོ་བོའི་འཕྲིན་ཡང་ཁྱེར་ལ། གནས་གཞན་དག་ན་གསིང་མ་དང། རྩྭ་སྔོན་པོ་དག་མཆིས་བཞིན་དུ་བདག་དེ་དག་ལམ་དད་པ་ལ་རྒྱུ་ཅི་ཞིག་མཆིས་ཞེས་གྱིས་ཤིག་དེ་  
དག་ཆས་པ་དང། ཇི་ཙམ་ན། སྲེག་པ་ཞིག་གིས་མཐོང་ནས་སྨྲས་པ། གང་དུ་འདོང་ཞེས་བྱ་བ་ནས། འོ་ན་ཁོ་བོའི་འཕྲིན་ཡང་ཁྱེར་ཅིག་ཅེས་བྱ་བར་གོང་མ་བཞིན་དུ་སྟེ། བདག་ཕྱོགས་གཅིག་  
ཏུ་ནི། སྲེག་པའི་སྐད་འབྱིན་ལ། ཕྱོགས་གཞན་དུ་ནི། སྐད་གཞན་འབྱིན་པ་འདི་ལ་རྒྱུ་ཅི་ཞིག་མཆིས་ཞེས་གྱིས་ཤིག།། །།འདུལ་བ་གཞི། བམ་པོ་ཞེ་བཞི་པ། ཕྱོགས་  
གཞན་ཞིག་ན་སྦྲུལ་ཞིག་གིས་མཐོང་ནས་ཞེས་བྱ་བ་ནས། འོ་ན་ཁོ་བོའི་འཕྲིན་ཡང་ཁྱེར་ཅིག་ཅེས་བྱ་བའི་བར་གོང་མ་བཞིན་དུ་སྟེ། བདག་ཕུག་ནས་ནི། བདེ་བར་འབྱུང་ལ། སླར་ནི་  
སྡུག་བསྔལ་གྱིས་འཇུག་པར་འགྱུར་བ་འདི་ལ་རྒྱུ་ཅི་ཞིག་མཆིས་ཞེས་གྱིས་ཤིག་སྦྲུལ་ཞིག་དང་ནེའུ་ལེ་གཉིས་ཕན་ཚུན་མི་མཐུན་ཞིང་འཐབ་པར་བྱེད་པ་ཞེས་བྱ་བ་ནས། འོ་ན་བདག་  
ཅག་གི་འཕྲིན་ཡང་ཁྱེར་ཅིག་ཅེས་བྱ་བའི་བར་གོང་མ་བཞིན་དུ་སྟེ། བདག་ཅག་ཉིན་པར་གཅིག་གིས་གཅིག་མཐོང་ནས་འཐབ་མོ་བགྱིད་ཀྱི། དགའ་བར་མི་འགྱུར་བ་འདི་ལ་རྒྱུ་ཅི་ཞིག་མཆིས་  
ཞེས་གྱིས་ཤིག་བག་གསར་གཞོན་ནུ་མ་ཞིག་གིས་ཞེས་བྱ་བ་ནས་དེས་སྨྲས་པ། འོ་ན་བདག་ཅག་གི་འཕྲིན་ཡང་ཁྱེར་ཅིག་ཅེས་བྱ་བའི་བར་གོང་མ་བཞིན་དུ་སྟེ། གང་གི་ཚེ་བདག་  
  
  
གྱོས་པོའི་ཁྱིམ་འཚལ་ལ། གང་གི་ཚེ་གྱོས་པོའི་ཁྱིམ་ན་མཆིས་པ་དེའི་ཚེ་ནི། ཕའི་ཁྱིམ་འཚལ་བ་འདི་ལ་རྒྱུ་ཅི་ཞིག་མཆིས་ཞེས་གྱིས་ཤིག་དེ་རྣམས་ཆས་ནས་  
རྒྱལ་པོ་མེ་ལོང་གདོང་ག་ལ་བ་དེར་དོང་སྟེ་ཕྱིན་ནས་དབྱུག་གུ་ཅན་གྱིས། རྒྱལ་པོ་ལ་རྒྱལ་བ་དང་ཚེ་སྤེལ་བ་དག་བྱས་ནས་ཕྱོགས་གཅིག་ཏུ་འདུག་གོ། གཞན་དག་གིས་ཀྱང་རྐང་པ་གཉིས་ལ་མགོ་  
བོས་ཕྱག་བྱས་ཏེ་འཁོད་པ་དང། རྒྱལ་པོས་དབྱུག་གུ་ཅན་ལ་དྲིས་པ། ཁྱོད་ཅི་ལ་འོངས། ལྷ། བདག་ནི། ཁྲིད་དོ། །ཅི་ཞིག་གི་ཕྱིར་དབྱུག་གུ་ཅན་གྱིས་ཁྱིམ་བདག་དང་ཅི་ཞིག་ལས་རྩོད་པ་  
དེ་ཐམས་ཅད་སྨྲས་སོ། །རྒྱལ་པོས་ཁྱིམ་བདག་ལ་དྲིས་པ། ཁྱོད་ཀྱིས་གླང་མཐོང་ངམ། མཐོང་ལགས་སོ། །དབྱུག་གུ་ཅན་ཁྱོད་ཀྱིས་གླང་ཕུགས་སུ་བསྐྲད་དམ། ལྷ། བསྐྲད་ལགས་སོ། །རྒྱལ་  
པོས་སྨྲས་པ། གང་གིས་ཕྱིར་གོ་བར་མ་བྱས་བས། དབྱུག་གུ་ཅན་འདིའི་ལྕེ་ཆོད་ཅིག་གང་གི་ཕྱིར་འདི་ཡང་གླང་མ་བཏགས་པས་མིག་ཕྱུང་ཞིག་ཁྱིམ་བདག་གིས་སྨྲས་པ། རྣམ་པ་གཅིག་  
ཏུ་བདག་གི་གླང་སྟོར། རྣམ་པ་གཉིས་སུ་བདག་གི་མིག་དབྱུང་བ་བས། དབྱུག་གུ་ཅན་རྒྱལ་མི་བསྔོའོ། །མི་དེས་སྨྲས་པ། ལྷ། དབྱུག་གུ་ཅན་འདིས། བདག་གི་རྟ་རྒོད་མ་ཞིག་བཀུམ་མོ།།  
ཇི་ལྟར་བསད། དེས་རྒྱས་པར་སྨྲས་པ་དང། རྒྱལ་པོས་སྨྲས་པ་གང་གི་ཕྱིར་ཇི་ལྟར་ནུས་པ་དེ་བཞིན་དུ་ཁོག་ཅིག་ཅེས་སྨྲས་པས་མི་འདིའི་ལྕེ་ཆོད་ཅིག་གང་གི་ཕྱིར་རྡོ་བས་མི་སྣུན་  
  
  
༄༅། །པར་གཞན་གྱིས་དགག་མི་ནུས་པ་མེད་པས། དབྱུག་གུ་ཅན་འདི་ཡང་ལག་པ་ཆོད་ཅིག་མི་དེས་སྨྲས་པ། རྣམ་པ་གཅིག་ཏུ་བདག་གི་རྟ་རྒོད་མ་བཀུམ། རྣམ་པ་  
གཉིས་སུ་བདག་གི་ལྕེ་བཅད་པ་བས། དབྱུག་གུ་ཅན་རྒྱལ་མི་བསྔོའོ་།ཐ་ག་པའི་ཆུང་མས་རྒྱས་པར་སྨྲས་པ་དང། རྒྱལ་པོས་སྨྲས་པ། འདི་ཉིད་ཁྱོད་ཀྱི་ཁྱིམ་ཐབ་ཏུ་ཁྱེར་ཅིག་  
དེས་སྨྲས་པ། རྣམ་པ་གཅིག་ཏུ་ནི། འདིས་བདག་གི་སྡུམ་ཐབ་བཀུམ་།རྣམ་པ་གཉིས་སུ་ནི། འདི་སྡུམ་ཐབ་ཏུ་འགྱུར་བ་བས། དབྱུག་གུ་ཅན་རྒྱལ་མི་བསྔོའོ། །ཤིང་  
མཁན་གྱིས་རྒྱས་པར་སྨྲས་པ་དང། རྒྱལ་པོས་སྨྲས་པ། གང་གི་ཕྱིར་སྟེའུ་ཆུའི་དབུས་སུ་བོར་ནས་ཚིག་སྨྲས་པས། ཤིང་མཁན་འདི་ལྕེ་ཆོད་ཅིག་དབྱུག་གུ་ཅན་འདིའི་ཡང་  
ཆུའི་གཏིང་ཟབ་པར་མཐོང་བཞིན་དུ་ཤིང་མཁན་ལ། དྲིས་པས་མིག་དབྱུང་ངོ། །ཤིང་མཁན་གྱིས་སྨྲས་པ། རྣམ་པ་གཅིག་ཏུ་བདག་གི་སྟེའུ་སྟོར། རྣམ་པ་གཉིས་སུ་བདག་  
གི་ལྕེ་བཅད་པ་བས། དབྱུག་གུ་ཅན་རྒྱལ་མི་བསྔོའོ། །ཆང་འཚོང་མས་རྒྱས་པར་སྨྲས་པ་དང། རྒྱལ་པོས་སྨྲས་པ། གང་གི་ཕྱིར་འདིས་བུ་ཐམས་ཅད་ཀྱི་ཐམས་ཅད་གོས་ཀྱིས་  
གཡོགས་ནས་བསྙལ་བས། ཆང་འཚོང་མ་འདི་ལག་པ་ཆོད་ཅིག་དབྱུག་གུ་ཅན་ཡང་མ་བརྟགས་པར་གཞན་གྱི་སྟན་ལ་འདུག་པས་འདིའི་མིག་ཕྱུང་ཞིག་དེས་སྨྲས་པ་  
  
  
རྣམ་པ་གཉིས་སུ་བདག་གི་སུག་པ་བཀུམ་པ་བས། དབྱུག་གུ་ཅན་རྒྱལ་མི་བསྔོའོ། །དབྱུག་གུ་ཅན་གྱིས་ཁྭའི་ཐན་སྨྲས་པ་དང། རྒྱལ་པོས་སྨྲས་པ། དབྱུག་  
གུ་ཅན། ཁྭ་དེ་ལ་ཁྱོད་ཀྱི་ཕྱོགས་དེ་ན། རི་བོར་ཅིག་ཡོད་པའི་གྲོང་གི་བདག་པོར་གྱུར་པ་ན་ཤིང་སྐམ་པོ་དེའི་དྲུང་ན་གཏེར་ཡོད་ཀྱི། དེ་འགའ་ཞིག་ལ་བྱིན་ཏེ་སོང་ཞིག་དང་བདེ་བར་འགྱུར་རོ། །  
ཞེས་སྒོས་ཤིག་རི་དྭགས་ཀྱི་ཐན་སྨྲས་པ་དང། ཁྱོད་ཀྱི་རི་དྭགས་ལ། རི་དྭགས་ཁྱོད་དེ་ན་ཤིང་ཡོད་པ་དེའི་ཁ་ནས་སྦྲང་རྩིའི་ཐིགས་པ་འཛག་སྟེ། དེ་ཟགས་པས་རྩྭ་དང། གསིང་མ་  
མང་པོར་གྱུར་པ་ལ། ཁྱོད་ཟ་ཟ་བ་སྦྲང་མ་དེ་སོང་ཟིན་གྱི། རོ་ལ་ཆགས་པར་མ་བྱེད་ཅིག་ཚུལ་མ་ཡིན་པས་སྡུག་བསྔལ་བར་གྱུར་ཏ་རེ་ཞེས་སྨྲོས་ཤིག་སྲེག་པའི་ཐན་སྨྲས་པ་དང། རྒྱལ་  
པོས་སྨྲས་པ། གང་དུ་སྲེག་པ་དེ་སྲེག་པའི་སྐད་འབྱིན་པའི་ཕྱོགས་དེ་ན་གཏེར་མེད་ཀྱི། གང་དུ་སྐད་གཞན་འབྱིན་པ་དེ་ན་གཏེར་ཡོད་པས། ཁྱོད་ཀྱིས་གཏེར་འགའ་ཞིག་ལ་སྟོན་ལ། ཚུལ་མ་ཡིན་  
པས་སྡུག་བསྔལ་བར་གྱུར་པ་ན་མི་རུང་གི་གཞན་དུ་སོང་ཞིག་ཅེས་སྒོས་ཤིག་དེས་སྦྲུལ་དང་ནེའུ་ལེའི་ཐན་སྨྲས་པ་དང། རྒྱལ་པོས་སྨྲས་པ། དེ་གཉིས་ལ་ཁྱེད་ཅག་མིར་གྱུར་པ་ན་སྤུན་གཉིས་  
ཤིག་ཏུ་སྐྱེས་ཏེ། དེ་ན་གཅིག་གིས་སྨྲས་པ། ནོར་བགོའོ། །གཅིག་ཤོས་སེར་སྣའི་ཟིལ་གྱིས་ནོན་པས་མ་བགོས་སོ། །དེ་ལ། གཅིག་ནི། ལྷག་པའི་ཆགས་པར་བྱས་པས་སྦྲུལ་དུ་  
  
  
༄༅། །སྐྱེས་སོ། །གཅིག་ཤོས་ཀྱང་ནོར་ལ་ཐེན་ཏེ་ལྷག་པར་ཆགས་པར་བྱས་པས་ནེའུ་ལེར་སྐྱེས་སོ། །དེ་བས་ན། ཁྱེད་ཅག་གིས་ནོར་དེ་དག་དགེ་སྦྱོང་ངམ། བྲམ་ཟེ་དག་ལ་  
བྱིན་ལ། གནས་དེ་འོར་ཅིག་དང། བདེ་བར་འགྱུར་རོ། །ཞེས་སྒོས་ཤིག་།སྦྲུལ་གྱི་ཐན་སྨྲས་པ་དང། རྒྱལ་པོས་སྨྲས་པ། ཁྱོད་ཀྱིས་སྦྲུལ་དེ་ལ་ཁྱོད་ལྟོགས་ཤིང་ཉམ་ཆུང་བར་གྱུར་  
པས་ནི། ཕུག་ནས་བདེ་བར་ཕྱིར་འབྱུང་ལ། ཁ་ཟས་ཕལ་མོ་ཆེ་ཟོས་ནས་ནི། སྡུག་བསྔལ་བས་ཕུག་ཏུ་འཇུག་པ་ཡིན་གྱི། ཁྱོད་ཀྱིས་ཁ་ཟས་ལ་ཇི་ཙམ་དུ་སྤྱོད་པ་དྲོད་ཟིན་པར་བྱས་ན། ཁྱོད་  
བདེ་བར་གནས་པར་འགྱུར་རོ། །ཞེས་སྒོས་ཤིག་བག་གསར་གཞོན་ནུ་མའི་ཐན་སྨྲས་པ་དང། རྒྱལ་པོས་སྨྲས་པ། ཁྱོད་ཀྱིས་བག་གསར་གཞོན་ནུ་མ་དེ་ལ། ཁྱོད་ཀྱི་ཕ་མའི་ཁྱིམ་ན་ནི་  
འགྲོགས་བཤེས་ཤིག་གནས་ཏེ། གང་གི་ཚེ་ཁྱོད་གྱོས་པོའི་ཁྱིམ་ན་འདུག་པའི་ཚེ་ན་འགྲོགས་བཤེས་དེ་འདོད་དོ། །གང་གི་ཚེ་ཕ་མའི་ཁྱིམ་ན་གནས་པ་དེའི་ཚེ་ན་ཁྱིམ་ཐབ་འདོད་དེ། ཁྱོད་ཚུལ་  
མ་ཡིན་པའི་སྡུག་བསྔལ་བར་གྱུར་ན། མི་རུང་གི། གནས་གཅིག་ཐོང་ལ། གཅིག་ལེགས་པར་བཟུང་བར་བྱོས་ཤིག་ཅེས་སྒོས་ཤིག་བག་གསར་གཞོན་ནུ་མ་དེ་དང། སྤྲུལ་གྱིས་ཇི་སྐད་  
བསྟན་པ་བཞིན་བྱས་སོ། །སྦྲུལ་དང་ནེའུ་ལེ་དག་དང། ཁྭས་ནི་ནོར་དབྱུག་གུ་ཅན་ལ་བྱིན་ནོ། །ལྷག་མ་རྣམས་ཀྱིས་ཀྱང་ཇི་སྐད་བསྟན་པ་དེ་བཞིན་མཉན་ཏོ། །བློན་པོ་རྣམས་ཀྱིས་སྨྲས་པ་  
  
  
།ལྷ་ལ་འདི་ལྟ་བུའི་སྤོབས་པ་ཡང་མངའ་བ་ལྟ་རྒྱལ་པོ་དགའ་བ་དང་མགུ་བས་གྲོང་ཁྱེར་གྱི་སྒོ་བཞི་རྣམས་སུ་སྦྱིན་གཏོང་གི་ཁང་པ་བརྩིགས་ནས་སྦྱིན་པའི་ཞལ་ཏ་པའི་མི་དག་བཞག་གོ་  
དེའི་ཚེ་མུ་གེ་ལོ་བཅུ་གཉིས་སུ་བྱུང་སྟེ། དེས་མུ་གེ་ལོ་བཅུ་གཉིས་སུ་བྱུང་བ་ན། སྲོག་ཆགས་བརྒྱ་སྟོང་ཕྲག་དུ་མ་དག་གི་ཁ་ཟས་སྦྱར་ཏོ། །དེས་བདག་ཉིད་ཀྱི་མཆོད་སྦྱིན་ཕུན་སུམ་ཚོགས་པ་མཐོང་ནས་  
ཚིགས་སུ་བཅད་དེ་སྨྲས་པ། བློ་ལྡན་ཆོས་དང་མཐུན་པ་ཡིས། ནོར་རྙེད་བསག་པར་མི་བྱ་སྟེ། །ཚུལ་ཁྲིམས་ཕུན་སུམ་ཚོགས་པ་ཡི་།ཡོན་གནས་ལ་ནི་ཡོན་དུ་དབུལ། །དགེ་སྦྱོང་བྲམ་ཟེ་  
དེས་པ་དང། །ཕོངས་པ་ལེགས་པར་ཚིམ་བྱས་ན། །ཤེས་རབ་ཅན་དེ་ལུས་ཞིག་ནས། །ལྷ་ཡི་ནང་དུ་སྐྱེ་བར་འགྱུར། །མཁས་པས་དེ་ལྟར་ཤེས་བྱས་ནས། །དད་ལྡན་ཆགས་པ་མེད་  
སེམས་ཀྱིས། །ཡོན་གནས་རྣམས་ལ་བྱིན་པ་ནི། །དཔའ་བོ་སེར་སྣ་མེད་པས་བསྔགས། །རྒྱལ་པོ་ཆེན་པོ། དེའི་ཚེ་དེའི་དུས་ན། རྒྱལ་པོ་མེ་ལོང་གདོང་ཞེས་བྱ་བ། མཐུ་དང་ལྡན་པ་གང་གིས་  
མུ་གེ་ལོ་བཅུ་གཉིས་སུ་བྱུང་བ་ན། སྲོག་ཆགས་བརྒྱ་སྟོང་ཕྲག་དུ་མའི་ཁ་ཟས་སྦྱར་བ་དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན་རྒྱལ་  
པོ་མེ་ལོང་གདོང་ཞེས་བྱ་བ་མཐུ་དང་ལྡན་པ་དེར་གྱུར་ཏེ། ངས་མུ་གེ་ལོ་བཅུ་གཉིས་སུ་བྱུང་བ་ན། སྲོག་ཆགས་བརྒྱ་སྟོང་ཕྲག་དུ་མ་དག་གི་ཁ་ཟས་སྦྱར་ཏོ། །རྒྱལ་པོ་ཆེན་པོ། ངས་སྦྱིན་པའམ་  
  
  
༄༅། །སྦྱིན་པའི་བགོ་བཤང་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ། །སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི། བླ་ན་མེད་པ་ཡང་  
དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །རྒྱལ་པོ་ཆེན་པོ། གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་གཉེར་བའི་  
ཕྱིར་སྦྱིན་པ་དག་བྱིན། བསོད་ནམས་དག་བྱས་པ་གང་ཡིན་པ་དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། འཁོར་ལོས་སྒྱུར་བའི་རྒྱལ་པོ་ནོར་བཟང་ཞེས་བྱ་བ་ཞིག་བྱུང་སྟེ། དེས་གྲོང་  
ཁྱེར་བརྒྱད་ཁྲི་བཞི་སྟོང་དུ་མཆོད་སྦྱིན་གྱི་གནས་བརྩིགས་ཏེ་ལོ་མང་པོ་དང། ལོ་བརྒྱ་ཕྲག་མང་པོ་དང། ལོ་སྟོང་ཕྲག་མང་པོ་དང། ལོ་བརྒྱ་སྟོང་ཕྲག་མང་པོར་སྦྱིན་པ་དག་བྱིན། བསོད་  
ནམས་དག་བྱས་ཏེ། དེས་བདག་ཉིད་ཀྱི་མཆོད་སྦྱིན་ཕུན་སུམ་ཚོགས་པ་མཐོང་ནས་ཚིགས་སུ་བཅད་དེ་སྨྲས་པ། ལྷ་དང་མི་ཡི་ནང་དག་ཏུ་བདག་གི་འབྱོར་བ་མཐོང་ནས་ནི། གང་གིས་  
ཕུན་སུམ་ཐོབ་པ་ཡི། །སྦྱིན་པ་སུ་ཞིག་སྦྱིན་མི་བྱེད། །གང་གིས་སྐྱེས་བུ་བརྒྱ་ཕྲག་ཐིབས་མནན་ཅིང། །སེར་སྣ་དགྲ་བོར་གྱུར་པ་ཟིལ་མནན་ནས། འཇིག་རྟེན་ཕ་རོལ་འཇིགས་པས་  
སྦྱིན་གཏོང་སྟེ། བདག་ནི་དཔའ་བོའི་དཔའ་རབ་ཡིན་པར་སེམས། །གང་ཞིག་ལག་ན་མཚོན་ཐོགས་གཡུལ་ངོར་འཇུག་དེ་ནི་དཔའ་བོ་མིན་ཞེས་ཐུབ་རྣམས་གསུང། །གང་དག་འཇིགས་  
  
  
།དེ་དག་དཔའ་བོ་ཡིན་ཞེས་ཀུན་མཁྱེན་གསུང། །རྒྱལ་པོ་ཆེན་པོ། དེའི་ཚེ་དེའི་དུས་ན། འཁོར་ལོས་བསྒྱུར་བའི་རྒྱལ་པོ་ནོར་བཟང་ཞེས་བྱ་བ་གང་གིས། གྲོང་ཁྱེར་བརྒྱད་ཁྲི་  
བཞི་སྟོང་དུ་མཆོད་སྦྱིན་གྱི་གནས་བརྩིགས་ཏེ། ལོ་མང་པོ་དང་ལོ་བརྒྱ་ཕྲག་མང་པོ་དང། ལོ་སྟོང་ཕྲག་མང་པོ་དང། ལོ་བརྒྱ་སྟོང་ཕྲག་མང་པོར་སྦྱིན་པ་དག་བྱིན། བསོད་ནམས་དག་བྱས་པ་  
དེ། གཞན་ཞིག་ཡིན་སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ང་ཉིད་དེའི་ཚེ་དེའི་དུས་ན། འཁོར་ལོས་བསྒྱུར་བའི་རྒྱལ་པོ་ནོར་བཟང་ཞེས་བྱ་བ་དེར་གྱུར་ཏེ། ང་ཉིད་ཀྱིས་དེ་ན་གྲོང་ཁྱེར་  
བརྒྱད་ཁྲི་བཞི་སྟོང་དུ་མཆོད་སྦྱིན་གྱི་གནས་བརྩིགས་ཏེ། ལོ་མང་པོ་དང། ལོ་བརྒྱ་ཕྲག་མང་པོ་དང། ལོ་སྟོང་ཕྲག་མང་པོ་དང། ལོ་བརྒྱ་སྟོང་ཕྲག་མང་པོར་སྦྱིན་པ་དག་བྱིན། བསོད་ནམས་དག་  
བྱས་སོ། །རྒྱལ་པོ་ཆེན་པོ། ངས་སྦྱིན་པའམ་སྦྱིན་པའི་བགོ་བཤའ་དེས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཐོབ་བོ་།སྙམ་ན། ཁྱོད་ཀྱིས་དེ་ལྟར་མི་བལྟ་སྟེ། འོན་ཀྱང་ངའི་སྦྱིན་པ་དེ་ནི་  
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་རྒྱུ་ཙམ་དང། རྐྱེན་ཙམ་དང། ཚོགས་ཙམ་ཡིན་ནོ། །རྒྱལ་པོ་ཆེན་པོ་གཞན་ཡང། ངས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དོན་དུ་  
གཉེར་བའི་ཕྱིར་སྦྱིན་པ་དག་བྱིན། བསོད་ནམས་དག་བྱས་ཏེ། བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མ་ཐོབ་པ་གང་ཡིན་  
  
  
༄༅། །པ་དེ་ཉོན་ཅིག་རྒྱལ་པོ་ཆེན་པོ། སྔོན་བྱུང་བ། ཡུལ་ལྔ་ལེན་པར་རྒྱལ་པོ་གཉིས་བྱུང་སྟེ། བྱང་ཕྱོགས་ཀྱི་ལྔ་ལེན་པ་དང། ལྷོ་ཕྱོགས་ཀྱི་ལྔ་ལེན་པའོ། །དེ་ལ། བྱང་  
ཕྱོགས་ཀྱི་ལྔ་ལེན་པ་ནོར་ཅན་ཞེས་བྱ་བ། གྲོང་ཁྱེར་གླང་པོ་ཆེའི་ཁྱིམ་ཞེས་བྱ་བ་ན་འབྱོར་པ་དང། རྒྱས་པ་དང། བདེ་བ་དང། ལོ་ལེགས་པ། སྐྱེ་བོ་དང་མི་མང་པོས་གང་བ། འཐབ་  
པ་དང། ཁྲག་ཁྲུག་དང། འགྱེད་པ་དང། ཆོམ་རྐུན་མེད་པ། ནད་རབ་ཏུ་ཞི་བར་གྱུར་པ། འབྲས་སཱ་ལུ་དང། བུ་རམ་ཤིང་དང། བ་ལང་དང། མ་ཧེ་ཕུན་སུམ་ཚོགས་པ་ན། ཆོས་  
ཀྱི་རྒྱལ་པོ་ཆོས་དང་ལྡན་པ་དང། ཆོས་བཞིན་གྱིས་རྒྱལ་སྲིད་བྱེད་དུ་འཇུག་གོ། །གྲོང་ཁྱེར་དེ་ན་ཡང་མཚོ་ཆེན་པོ་ཨུཏྤ་ལ་དང། པདྨ་དང། ཀུ་མུ་ད་དང། པདྨ་དཀར་པོས་གང་བ། ངང་པ་  
དང། ངུར་པ་དང། བྱ་ཀ་རནྡ་པས་མཛེས་པར་བྱས་པ། ཡིད་དུ་འོང་བ་ཡོད་དོ། །མཚོ་དེ་ན་ཀླུའི་བུ་སྐྱེ་བ་སྣ་ཚོགས་པ་ཞེས་བྱ་བ་གནས་ཏེ། དེས་དུས་དུས་སུ་ཆར་གྱི་རྒྱུན་ལེགས་པར་ཕབ་  
པས། ས་གཞི་ལྷག་པར་ལོ་ཏོག་ཕུན་སུམ་ཚོགས་པར་གྱུར་ཏོ། །ཡུལ་ཡང་བཟའ་བ་དང། བཏུང་བ་ཤིན་ཏུ་མོད་ལ། འཇིག་རྟེན་ཡང་སྒྲིབ་པ་དང། མཆོད་པ་དང། བསྙེན་བཀུར་དང་  
ལྡན་པས། དགེ་སྦྱོང་དང། བྲམ་ཟེ་དང། བཀྲེན་པ་དང། ཕོངས་པ་རྣམས་ལ་ཁ་ཟས་སྦྱིན་པར་བྱེད་དོ། །ལྷོ་ཕྱོགས་ཀྱི་ལྔ་ལེན་པའི་རྒྱལ་པོ་ནི། ཆོས་མ་ཡིན་པ་ལྷག་པར་གནས་པ་  
  
  
གཟུ་ལུམས་ཅན། སྤྲོ་ཐུང་བ་ཞིག་པས། ཆོས་མ་ཡིན་པས་རྒྱལ་སྲིད་བྱེད་ཅིང། ཆད་པ་དང། བརྡེག་པ་དང། འཚོག་པ་དང། གསོད་པ་དང། འཛིན་པ་དང། འཆིང་བ་དང་  
སུ་མི་འདོད་དང། ཁོང་སྒྲིལ་དང། གནོད་པ་སྣ་ཚོགས་ཀྱིས་ཡུལ་ན་གནས་པའི་སྐྱེ་བོ་རྣམས་ལ་རྟག་ཏུ་སྐྲག་པར་བྱེད་དོ། །དེ་ཆོས་མ་ཡིན་པ་ལ་ལྷག་པར་གནས་པས་དེར་ལྷ་ཡང་དུས་  
དུས་སུ་ཆར་གྱི་རྒྱུན་ལེགས་པར་མི་འབེབས་སོ། །དེས་ན་སྐྱེ་བོའི་ཚོགས་དེ་འཇིགས་པ་དང། ཡི་ཆད་པས་རང་གི་སྲོག་ལ་མི་ལྟ་བར་ཡུལ་ཡོངས་སུ་སྤངས་ཏེ། བྱང་ཕྱོགས་ཀྱི་ཡུལ་  
ལྔ་ལེན་པའི་རྒྱལ་པོའི་ཡུལ་དུ་དོང་ནས་གནས་སོ། །ཇི་ཙམ་དུས་གཞན་ཞིག་ན། ལྷོ་ཕྱོགས་ཀྱི་ལྔ་ལེན་པའི་རྒྱལ་པོ་རི་དྭགས་འཆོར་བའི་ཚུལ་དུ་བྱས་ནས་ཡུལ་རྣམས་བརྟག་པའི་ཕྱིར་  
བྱུང་བ་དང། གྲོང་རྡལ་དང། གྲོང་ཁྱེར་གང་ཡིན་པ་དག་ནི་སྟོང་པར་གྱུར་ཅིང། སྐྱེད་མོས་ཚལ་དང། ལྷ་ཁང་རྣམས་ནི་ཞིག་རལ་དུ་གྱུར་པ་མཐོང་ངོ། །མཐོང་ནས་ཀྱང་བློན་པོ་རྣམས་ལ་  
སྨྲས་པ། ཤེས་ལྡན་དག་ཅིའི་ཕྱིར་གྲོང་རྡལ་དང། གྲོང་ཁྱེར་འདི་སྟོངས་པར་གྱུར་ཅིང་སྐྱེད་མོས་ཚལ་དང། ལྷ་ཁང་རྣམས་ནི་ཞིག་རལ་དུ་གྱུར། སྐྱེ་བོའི་ཚོགས་དེ་དག་ནི། གང་དུ་  
དོང། བློན་པོ་རྣམས་ཀྱིས་སྨྲས་པ། ལྷ། བྱང་ཕྱོགས་ཀྱི་ལྔ་ལེན་པའི་རྒྱལ་པོ་ནོར་ཅན་གྱི་ཡུལ་དུ་མཆིས་སོ། །ཅིའི་ཕྱིར། ལྷ། མི་འཇིགས་པ་སྩལ་དུ་གསོལ། །ཤེས་ལྡན་སྦྱིན་གྱི། སྨྲོས་  
  
  
༄༅། །ཤིག་དེ་ནས་དེ་རྣམས་ཀྱིས་སྨྲས་པ། ལྷ། བྱང་ཕྱོགས་ཀྱི་ལྔ་ལེན་པའི་རྒྱལ་པོ་ཆོས་བཞིན་གྱིས་རྒྱལ་སྲིད་བགྱིད་པས་དེའི་ཡུལ་འབྱོར་བ་དང། རྒྱས་པ་དང། བདེ་བ་དང་  
ལོ་ལེགས་པ་སྐྱེ་བོ་དང་མི་མང་པོས་གང་ཞིང། འཐབ་པ་དང་རྩོད་པ་དང། ཁྲག་ཁྲུག་དང། འགྱེད་པ་དང། ཆོམ་རྐུན་མ་མཆིས་ལ། ནད་རབ་ཏུ་ཞི་བར་གྱུར་པ། འབྲས་སཱ་ལུ་དང། བུ་  
རམ་ཤིང་དང། བ་ལང་དང། མ་ཧེ་ཕུན་སུམ་ཚོགས་པ། འཇིག་རྟེན་ལ་ཡང་སྦྱིན་པ་དང། མཆོད་པ་དང། བསྙེན་བཀུར་དང་ལྡན་པས་དགེ་སྦྱོང་དང། བྲམ་ཟེ་དང། བཀྲེན་པ་  
དང། ཕོངས་པ་རྣམས་ལ་ཁ་ཟས་སྩོལ་བར་བགྱིད་དོ། །ལྷ་ནི་གཏུམ་པ། གཟུ་ལུམས་ཅན། སྤྲོ་ཐུང་བས། ཆད་པ་དང། རྡེག་པ་དང། འཚོག་པ་དང། གསོད་པ་དང་  
འཛིན་པ་དང། འཆིང་བ་དང། སུ་མི་འདོད་དང། ཁོང་སྒྲིལ་བ་དང། གནོད་པ་སྣ་ཚོགས་ཀྱིས་ཡུལ་མི་རྣམས་ལ་རྟག་ཏུ་སྐྲག་པར་མཛད་པས། དེ་ན། སྐྱེ་བོའི་ཚོགས་དེ་  
འཇིགས་ཤིང་ཡི་ཆད་ནས་བྱང་ཕྱོགས་ཀྱི་ལྔ་ལེན་པའི་རྒྱལ་པོའི་ཡུལ་དུ་མཆིས་ལགས་སོ། །ལྷོ་ཕྱོགས་ཀྱི་ལྔ་ལེན་པའི་རྒྱལ་པོས་སྨྲས་པ། ཤེས་ལྡན་དག་གང་གིས་ན། སྐྱེ་བོའི་  
ཚོགས་དེ། སླར་འོངས་ནས་གྲོང་རྡལ་དང། གྲོང་ཁྱེར་འདི་དག་ཏུ་གནས་པར་འགྱུར་བའི་ཐབས་བཟང་པོ་ཅི་ཡོད། བློན་པོ་རྣམས་ཀྱིས་སྨྲས་པ། ལྷ། གལ་ཏེ་བྱང་ཕྱོགས་ཀྱི་ལྔ་ལེན་  
  
  
བྱམས་པའི་སེམས་དང། ཕན་པའི་སེམས་དང། ཐུགས་བརྩེ་བའི་སེམས་ཀྱིས་ཡུལ་བསྐྱངས་ན། རིང་པོར་མི་ཐོགས་པར་སྐྱེ་  
བོའི་ཚོགས་དེ་སླར་མཆིས་ནས་གྲོང་རྡལ་དང། གྲོང་ཁྱེར་འདི་རྣམས་སུ་གནས་པར་འགྱུར་ལགས་སོ། །ལྷོ་ཕྱོགས་ཀྱི་ལྔ་ལེན་པའི་རྒྱལ་པོས་སྨྲས་པ། ཤེས་ལྡན་དག་གལ་ཏེ་དེ་ལྟ་  
ན༑ ངས་ཀྱང་བྱང་ཕྱོགས་ཀྱི་ལྔ་ལེན་པའི་རྒྱལ་པོ་བཞིན་དུ་ཆོས་བཞིན་རྒྱལ་སྲིད་བྱས་ཏེ། བྱམས་པའི་སེམས་དང། ཕན་པའི་སེམས་དང། སྙིང་བརྩེ་བའི་སེམས་ཀྱིས་ཡུལ་བསྐྱང་བར་  
བྱའི། ཁྱེད་ཀྱིས་ཅི་ནས་ཀྱང་སྐྱེ་བོའི་ཚོགས་དེ་སླར་འོངས་ནས་གྲོང་རྡལ་དང། གྲོང་ཁྱེར་འདི་རྣམས་སུ་གནས་པར་འགྱུར་བ་དེ་ལྟར་གྱིས་ཤིག་ལྷ། ཡོན་ཏན་གཞན་ཡང་འདི་ལྟ་བུ་  
མཆིས་ཏེ། གྲོང་ཁྱེར་དེ་ན་མཚོ་ཆེན་པོ་ཨུཏྤ་ལ་དང། པདྨ་དང། ཀུ་མུ་ད་དང། པདྨ་དཀར་པོས་གང་བ། ངང་པ་དང། ངུར་བ་དང། བྱ་ཀ་རནྡ་པས་མཛེས་པར་བགྱིས་པ། དེ་ན་ཀླུའི་བུ་སྐྱེ་  
བ་སྣ་ཚོགས་པ་ཞེས་བགྱི་བ་ཞིག་གནས་ཏེ། དེས་དུས་དུས་སུ་ཆར་གྱི་རྒྱུན་ལེགས་པར་ཕབ་པས། ལོ་ཏོག་ལྷག་པར་ཕུན་སུམ་ཚོགས་པར་གྱུར་ཏོ། །དེ་ནས་གཞི་ལྷག་པར་ལོ་ཏོག་དང་  
ལྡན་པས་ཡུལ་ཡང་བཟའ་བ་དང་བཏུང་བ་ཤིན་ཏུ་མོད་ལགས་སོ་།རྒྱལ་པོས་སྨྲས་པ། ཤེས་ལྡན་དག་གང་གིས་ནི། ཀླུའི་བུ་དེ་འདིར་ཁུགས་པར་འགྱུར་བའི་ཐབས་ལྟ་ཅི་ཡོད་  
  
  
༄༅། །ལྷ༑ རིག་སྔགས་དང། གསང་སྔགས་འཆང་དག་གིས་དེ་ཁུགས་པར་འགྱུར་གྱི། དེ་དག་བཙལ་དུ་གསོལ། དེ་ནས་རྒྱལ་པོས་གསེར་གྱི་ཐུམ་པོ་རྒྱལ་མཚན་གྱི་རྩེ་  
མོ་ལ་བཅིངས་ནས་ཡུལ་ཐམས་ཅད་དུ་དྲིལ་བསྒྲགས་ཏེ། གང་གིས་བྱང་ཕྱོགས་ལྔ་ལེན་པའི་ཡུལ་ནས་ཀླུའི་བུ་སྐྱེ་བ་སྣ་ཚོགས་པ་ཁུགས་ན། དེ་ལ་གསེར་གྱི་ཐུམ་པོ་འདི་སྦྱིན་ནོ། །  
བཀུར་སྟི་ཆེན་པོས་ཀྱང་བཀུར་སྟི་བྱའོ། །ཇི་ཙམ་ན། སྤྲུལ་ཁས་སྡིགས་པ་ཞིག་བློན་པོ་རྣམས་ཀྱི་དྲུང་དུ་སོང་ནས་སྨྲས་པ། བདག་ལ་གསེར་གྱི་ཐུམ་པོ་འདི་སྩལ་ན། བདག་གིས་  
ཀླུའི་བུ་སྐྱེ་བ་སྣ་ཚོགས་པ་འཕྲོག་སྟེ། ཁྲིད་དེ་མཆིའོ། །བློན་པོ་རྣམས་ཀྱིས་སྨྲས་པ། འདི་ཁྱེར་ཅིག་དེས་སྨྲས་པ། ཁྱེད་ཅག་གང་ལ་ཡིད་ཆེས་ཤིང་ཡིད་བརྟན་པ་དེའི་ལག་  
ཏུ་བཞག་ལ། ཀླུའི་བུ་སྐྱེ་བ་སྣ་ཚོགས་པ་ཁྲིད་དེ་མཆིས་ནས་འཚལ་ལོ། །དེ་བཞིན་དུ་གྱིས་ཤིག་དེ་ནས་སྤྲུལ་ཁས་སྡིགས་པ་དེས་མི་ཡིད་བརྟན་དུ་རུང་བའི་ལག་ཏུ་གསེར་  
གྱི་ཐུམ་པོ་གཏད་ནས་གླང་པོའི་ཁྱིམ་གྱི་གྲོང་ཁྱེར་དུ་སོང་ངོ། །དེ་ནས་དེས་མཚོ་དེའི་ཁོ་ར་ཁོར་ཡུག་ཏུ་བརྟགས་ནས། མཚན་མ་ལ་མཁས་པ་ཞིག་པས་ཀླུའི་བུ་སྐྱེ་བ་སྣ་ཚོགས་  
པ་དེ་ནི། ཕྱོགས་འདི་ཁོ་ན་ཉིད་ན་འདུག་གོ་སྙམ་ནས། དེ་ནས་དེ་གཏོར་མ་དང་ཡོ་བྱད་ཀྱི་ཕྱིར་སླར་སོང་ནས། བློན་པོ་རྣམས་ལ་སྨྲས་པ། བདག་ལ་གཏོར་མ་དང་ཡོ་བྱད་རྣམས་  
  
  
ཞག་བདུན་གྱི་ཉིན་པར་ཀླུའི་བུ་དེ་འཕྲོག་སྟེ་ཁྲིད་དེ་མཆིའོ། །སྦྲུལ་ཁས་སྡིགས་པ་དེ་ཡང་དེས་མཐོང་ནས་དེ་ནི། བདག་འཕྲོག་ཏུ་འོངས་ཏེ། ཞག་བདུན་གྱི་བར་བདག་འཕྲོག་  
ནས། ཕ་མ་དང་བྲལ་བ་ལས་བྱུང་བའི་སྡུག་བསྔལ་ཆེན་པོ་བདག་གིས་མྱོང་བར་འགྱུར་ན། ཇི་ལྟར་བྱ། སུ་ལ་སྐྱབས་བཙལ་སྙམ་པ་དང། ཡང། མཚོ་དེ་ནས་ཧ་ཅང་ཡང་མི་རིང་བ་ཞིག་ན་  
རྔོན་པ་སྲན་ཅན་དང། སྤང་ལེབ་ཅན་གཉིས་གནས་ཏེ། དེ་གཉིས་མཚོ་དེའི་དྲུང་ན་གནས་བཅས་ནས་གང་དག་སྐམ་ལ་ཡོད་པའི་སྲོག་ཆགས་རི་བོང་དང། ལྡང་སྐོ་ཀ་དང། ཕག་ལ་སོགས་  
པ་མཚོ་དེ་ལ་འཐུང་དུ་འགྲོ་བ་དང། གང་ཡང་ཆུ་ན་ཡོད་པ་ཉ་དང། རུས་སྦལ་དང། སྦལ་པ་ལ་སོགས་པ་བསད་ཅིང་འཚོ་བར་བྱེད་པ་ལས། དེ་ན་ཡང་སྲན་ཅན་ནི། ཤིའོ། །སྤང་ལེབ་  
ཅན་ནི། གསན་ནོ། །ཀླུའི་བུ་སྐྱེ་བ་སྣ་ཚོགས་པས་བསམ་པ། རྔོན་པ་སྤང་ལེབ་ཅན་མ་གཏོགས་པ་སྐྱབས་གཞན་མེད་དོ། །སྙམ་ནས། དེ་ནས་མིའི་ཆ་བྱད་དུ་བྱས་ཏེ། རྔོན་པ་སྤང་  
ལེབ་ཅན་གྱི་དྲུང་དུ་སོང་ནས་སྨྲས་པ། ཀྱེ་ནང་རྗེ། རྒྱལ་པོ་ནོར་ཅན་གྱི་ཡུལ་གྱི་འབྱོར་པ་དང། རྒྱས་པ་དང། བདེ་བ་དང། ལོ་ལེགས་པ། སྐྱེ་བོ་དང་མི་མང་པོས་གང་བ་ཞེས་བྱ་བ་ནས་  
འབྲས་སཱ་ལུ་དང། བུ་རམ་ཤིང་དང། བལ་གླང་དང། མ་ཧེ་ཕུན་སུམ་ཚོགས་པ་ཞེས་བྱ་བའི་བར་གོང་མ་བཞིན་དུ་སྟེ། སུའི་མཐུ་ལས་གྱུར་པ། ཇི་ག་ཁྱོད་ཀྱིས་ཤེས་སམ། དེས་སྨྲས་པ་  
  
  
༄༅། །ཤེས་ཏེ། རྒྱལ་པོ་དེ་ཆོས་དང་ལྡན་པས་ཆོས་བཞིན་གྱིས་རྒྱལ་སྲིད་བྱེད་དེ། བྱམས་པའི་སེམས་དང། ཕན་པའི་སེམས་དང་བརྩེ་བའི་སེམས་ཀྱིས་ཡུལ་  
བསྐྱངས་པས་སོ། །དེས་སྨྲས་པ། ཅི་དེ་འབའ་ཞིག་གམ། གཞན་གྱིས་ཀྱང་ཡིན། རྔོན་པས་སྨྲས་པ། གཞན་གྱི་ཡོན་ཏན་ཞིག་ཀྱང་ཡོད་དེ། མཚོ་འདི་ན་ཀླུའི་བུ་སྐྱེ་བ་སྣ་ཚོགས་ཅན་  
ཞེས་བྱ་བ་གནས་ཏེ། དེས་དུས་དུས་སུ་ཆར་གྱི་རྒྱུན་ལེགས་པར་ཕབ་པས་ལྷག་པར་ལོ་ཏོག་ཕུན་སུམ་ཚོགས་པར་གྱུར་ཏོ། །དེ་ན་ས་གཞི་ལྷག་པར་ལོ་ཏོག་དང་ལྡན་པས་ཡུལ་ཡང་བཟའ་  
བ་དང། བཏུང་བ་མོད་པར་གྱུར་ཏོ། །སྐྱེ་བ་སྣ་ཚོགས་པས་སྨྲས་པ། གལ་ཏེ་འགའ་ཞིག་གིས་ཀླུའི་བུ་དེ་ཡུལ་འདི་ནས་འཕྲོག་ན། ཀླུའི་བུ་དེ་ཅིར་འགྱུར། རུང་བར་མི་འགྱུར་ཏེ་  
དེ་ཕ་མ་དང་བྲལ་བ་ལས་བྱུང་བའི་སྡུག་བསྔལ་མྱོང་བར་འགྱུར་རོ། །རྒྱལ་པོ་དང་ཡུལ་མིས་འཕྲོག་ན། དེ་ལ་ཁྱོད་ཀྱིས་ཇི་ལྟར་བྱ། སྲོག་དང་དབྲལ་བར་བྱའོ། །ཁྱོད་ཀྱིས་ཀླུའི་བུ་དེ་གང་  
ཡིན་པ་ཤེས་སམ། མི་ཤེས་སོ། །དེ་ཉིད་ང་ཡིན་ན། ལྷོ་ཕྱོགས་ལྔ་ལེན་པའི་སྤྲུལ་ཁས་སྡིགས་པ་ང་འཕྲོག་པར་བྱེད་དེ། དེ་གཏོར་མ་དང། ཡོ་བྱད་ཀྱི་ཕྱིར་སླར་སོང་ནས་ཞག་བདུན་གྱི་ཉིན་  
པར་འོང་བར་འགྱུར་ཏེ། འོངས་ནས་མཚོ་ངོགས་སུ་སེང་ལྡེང་གི་ཕུར་བུ་གྲྭ་བཞིར་བཙུགས་པ། ཚོན་སྐུད་སྣ་ཚོགས་ཀྱིས་བྲེས་ཏེ། གསང་སྔགས་རྗོད་པར་བྱེད་ཀྱི། དེ་ནས་ཧ་ཅང་  
  
  
གང་གི་ཚེ་དེས་ཆོ་ག་དེ་ལྟ་བུ་བྱ་བར་གྱུར་པ་དེའི་ཚེ་མཚོའི་ནང་གི་ཆུ་ཁོལ་ཞིང་ལུད་པར་འགྱུར་ཏེ། ང་ཡང་འབྱུང་གི། དེའི་ཚེ་ཁྱོད་ཀྱིས་  
སྦྲུལ་ཁས་སྡིགས་པ་དེའི་གནད་དུ་མདས་བསྣུན་ལ་དེ་མ་ཐག་ཏུ་དྲུང་དུ་སོང་སྟེ་གསང་སྔགས་སླར་སྡུས་ཤིག་མ་བསྡུས་ན། ཁྱོད་ཀྱི་མགོ་དྲུང་ནས་བཅད་དེ། ས་ལ་བོར་ར་རེ་ཞེས་  
སྨྲོས་ཤིག་གལ་ཏེ་དེས་གསང་སྔགས་རྣམས་མ་བསྡུས་པར་སྲོག་དང་བྲལ་ཏེ་ཤི་ན་ནི། ཁོ་བོ་ཇི་སྲིད་འཚོའི་བར་དུ་གསང་སྔགས་ཀྱི་ཞགས་པས་བཅིངས་པར་འགྱུར་རོ། །རྔོན་པས་  
སྨྲས་པ། གལ་ཏེ་ཁྱོད་གཅིག་པ་ལ་ཕན་ཐོགས་ན་ཡང་དེ་བཞིན་དུ་ཁོ་བོ་ཁོ་ནས་བྱས་ན། ཡུལ་མཐའ་དག་ལ་ཕན་པ་ལྟ་སྨོས་ཀྱང་ཅི་དགོས་ཏེ། ཁོ་བོས་སྐྱབས་བྱའི་སོང་ཞིག། དེ་ནས་  
ཀླུའི་བུ་དེས་དེ་ལ་དབེན་པའི་ཕྱོགས་ཤིག་བསྟན་ནས། ཇི་ཙམ་ན་རྔོན་པ་དེ་ཞག་བདུན་གྱི་ཉིན་པར་ཕྱོགས་དབེན་པར་བདག་ཉིད་གབ་སྟེ་འདུག་པ་དང། སྦྲུལ་ཁས་སྡིགས་དེ་ཡང་འོངས་ནས་  
གཏོར་མ་དང་ཡོ་བྱད་ཀྱི་ཆོ་ག་བྱ་བར་རྩོམ་སྟེ། དེས་ཕྱོགས་བཞིར་སེང་ལྡེང་གི་ཕུར་བུ་བཞི་བཙུགས། ཚོན་སྐུད་སྣ་ཚོགས་ཀྱིས་བྲེས་ཏེ་གསང་སྔགས་བརྗོད་དོ། །དེ་ནས་ཆུ་དེ་ཁོལ་དུ་ཆ་བ་དང་  
རྔོན་པས་གནད་དུ་མདས་བསྣུན་ནས་རལ་གྲི་ཤུབས་ནས་ཕྱུང་སྟེ་སྨྲས་པ། ཁྱོད་ཀྱིས་ངེད་ཀྱི་ཡུལ་ན་གནས་པའི་ཀླུའི་བུ་གསང་སྔགས་ཀྱིས་དབྲོག་གམ། གསང་སྔགས་སླར་སྡུས་ཤིག་  
  
  
༄༅། །མ་བསྡུས་ན། ཁྱོད་ཀྱི་མགོ་དྲུང་ནས་བཅད་དེ་ས་ལ་བོར་ར་རེ། དེ་ནས་སྦྲུལ་ཁས་སྡིགས་པས་སྡུག་བསྔལ་ཉམས་སུ་མྱོང་བས་ཉམ་ཐག་ཅིང། འཆི་བའི་འཇིགས་པས་  
སྐྲག་ནས་གསང་སྔགས་བརྟུལ་བ་དང། རྔོན་པས་དེ་མ་ཐག་པར་དེ་བསད་དོ། །དེ་ནས་ཀླུའི་བུ་གསང་སྔགས་ཀྱི་ཞགས་པས་བཅིངས་པ་ལས་ཐར་ཏེ། མཚོ་ནས་བྱུང་ནས་རྔོན་པ་ལ་འཁྱུད་  
དེ་འདི་སྐད་ཅེས་སྨྲས་སོ། །ཁྱོད་ནི་ཁོ་བོའི་མ་ཡིན་ལ། ཁྱོད་ནི་ཁོ་བོའི་ཕ་ཡིན་ཏེ། འདི་ལྟར། ཁྱོད་ལ་བརྟེན་པས་ཁོ་བོ་ཕ་མ་དང་བྲལ་བ་ལས་བྱུང་བའི་སྡུག་བསྔལ་མ་སྐྱེས་སོ། །ཚུར་  
ཤོག། གནས་སུ་འདོད་ངོ། །ཞེས་དེས་དེ་གནས་སུ་ཁྲིད་དེ་སོང་ནས་བཟའ་བ་དང། བཏུང་བ་རྣམ་པ་སྣ་ཚོགས་ཀྱིས་ཚིམ་པར་བྱས་ཏེ་རིན་པོ་ཆེ་དག་བསྟབས་ནས་མ་དང་ཕ་ལ་སྨྲས་པ་  
ཡབ་ཡུམ། འདི་ནི། བདག་གི་སྙིང་དུ་སྡུག་པ། སྐྱབས་དང་གཉེན་དུ་གྱུར་པ་ལགས་ཏེ། འདིའི་མཐུས། བདག་ཁྱེད་དང། ལྷན་ཅིག་པ་ལས་བྲལ་བར་མ་གྱུར་ཏོ། །དེ་དག་གིས་ཀྱང་དེ་  
ལ་དམ་པ་སྦྱིན་པར་བྱེད་དེ། རིན་པོ་ཆེ་རྣམ་པ་སྣ་ཚོགས་བྱིན་ནས་དེས་དེ་རྣམས་ཁྱེར་ཏེ་མཚོ་དེ་ནས་བྱུང་ངོ། །མཚོ་དེ་དང་ཧ་ཅང་མི་རིང་བ་ཞིག་ན། བསྟི་གནས་མེ་ཏོག་དང། འབྲས་བུ་  
ཕུན་སུམ་ཚོགས་པ། བྱ་སྣ་ཚོགས་སྐད་འབྱིན་པ་ཞིག་ཡོད་དེ། དེ་ན་དྲང་སྲོང་བྱམས་པ་དང་སྙིང་རྗེའི་བདག་ཉིད་ཅན། སེམས་ཅན་རྣམས་ལ་སྡུག་པར་འཛིན་པ་ཞིག་གནས་སོ། །དེ་  
  
  
བར་རྩོམ་ཞིང། དེ་ལ་ཀླུའི་བུ་སྐྱེ་བ་སྣ་ཚོགས་པ་དང་ལྷན་ཅིག་ཇི་ལྟར་གྱུར་པ་དེ་དག་ཐམས་ཅད་རྒྱས་པར་སྨྲས་སོ། །དེ་ནས་དྲང་སྲོང་དེས་སྨྲས་པ་  
ཁྱོད་ལ་རིན་པོ་ཆེ་དང་གསེར་ཅི་དགོས། དེའི་གནས་ན་དོན་ཡོད་པ་ཞེས་བྱ་བའི་ཞགས་པ་ཡོད་ཀྱི་དེ་སློངས་ཤིག། དེ་ནས་རྔོན་པ་དེ་དོན་ཡོད་པའི་ཞགས་པ་ལ་ཆགས་པ་སྐྱེས་ནས། དྲང་སྲོང་  
གི་ཚིག་མཉན་ཏེ་སླར་ཀླུའི་གནས་སུ་སོང་བ་དང། དེ་ནས་ཇི་ཙམ་ན། ཀླུའི་ཁང་པའི་སྒོ་ན་དོན་ཡོད་པའི་ཞགས་པ་དེ་མཐོང་ནས་ཀྱང་དེ་འདི་སྙམ་དུ་སེམས་ཏེ། བདག་འདོད་པའི་ཞགས་པ་  
གང་ཡིན་པ་དེ་ནི། འདི་ཁོ་ན་ཡིན་ནོ། །སྙམ་ནས། ཀླུའི་གནས་སུ་ཞུགས་སོ། །དེ་ནས་ཀླུའི་བུ་སྐྱེ་བ་སྣ་ཚོགས་པ་དང། ཀླུ་གཞན་རྣམས་ཀྱིས་ཡང་དག་པར་དགའ་བ་དང་མགུ་བ་དག་བྱས་ནས་  
རིན་པོ་ཆེ་དག་བསྟབས་པ་དང། དེས་སྨྲས་པ། ཁོ་བོ་ལ་ནི། རིན་པོ་ཆེ་མི་དགོས་ཀྱི། འོན་ཀྱང་དོན་ཡོད་པའི་ཞགས་པ་འདི་ཁོ་བོ་ལ་བྱིན་ཅིག་སྐྱེ་བ་སྣ་ཚོགས་པས་སྨྲས་པ། ཁྱོད་ལ་འདི་  
ཅི་དགོས་ཁོ་བོ་ཅག་ལ་ནི། དགོས་པ་སྟེ། གང་གི་ཚེ་ནམ་མཁའ་ལྡིང་གིས་གནོད་པ་བྱས་པ་དེའི་ཚེ་འདིས་ཁོ་བོ་ཅག་སྲུང་བར་འགྱུར་རོ། །རྔོན་པས་སྨྲས་པ། ཁྱེད་ཅག་ལ་ནི། ནམ་མཁའ་  
ལྡིང་གི་གནོད་པ་ལན་འགའ་ཞིག་འབྱུང་བ་ན། འདི་དགོས་ཀྱི། ཁོ་བོ་ལ་ནི། དུས་ཀུན་ཏུ་དགོས་ཀྱི་གལ་ཏེ་ལེགས་པ་བྱས་པ་དང། ཕན་བཏགས་པ་དྲན་པ་ལྟ་ན། བྱིན་ཅིག། ཀླུའི་བུ་  
  
  
༄༅། །སྐྱེ་བ་སྣ་ཚོགས་པ་འདི་སྙམ་དུ་སེམས་ཏེ། འདིས་བདག་ལ་ཕན་ཆེར་བཏགས་ཀྱི། ཕ་མ་ལ་བརྟགས་ཏེ་སྦྱིན་ནོ། །སྙམ་ནས་དེས་ཕ་མ་ལ་བརྟགས་ཏེ་ཞགས་  
པ་དེ་བྱིན་ནོ། །དེ་ནས་རྔོན་པ་དེ་བདག་ཐོབ་པ་བཞིན་དུ་བདེ་བ་དང། ཡིད་བདེ་བས་ཚིམ་ནས། དོན་ཡོད་པའི་ཞགས་པ་ཁྱེར་ཏེ། ཀླུའི་གནས་ནས་བྱུང་ནས་རང་གི་ཁྱིམ་དུ་སོང་ངོ། །ཇི་ཙམ་  
དུས་གཞན་ཞིག་ན། རྒྱལ་པོ་ནོར་ཅན་བཙུན་མོ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་  
པ་ལས། བུ་ཕོ་ཡང་མེད། བུ་མོ་ཡང་མེད་ནས། ལག་པ་འགྲམ་པ་ལ་གཏད་དེ། བདག་གི་ཁྱིམ་དུ་ནོར་ཟས་འདི་སྙེད་ཅིག་བསགས་ཀྱང། བདག་ལ་བུ་ཕོ་ཡང་མེད། བུ་མོ་ཡང་མེད་པས་  
བདག་འདས་ན། བདག་གི་རྒྱུད་འཆད་ཅིང་ཡུལ་འཆོར་བ་དང། བདོག་པ་རིལ་ཡང་རྒྱལ་པོ་གཞན་གྱིས་དབང་བྱ་བར་འགྱུར་རོ། །སྙམ་ནས་སེམས་ཁོང་དུ་ཆུད་ཅིང་འདུག་པ་དང། དེ་  
ལ་དགེ་སྦྱོང་དང། བྲམ་ཟེ་དང། གྲོགས་པོ་དང། མཛའ་བཤེས་དང། ཉེ་དུ་རྣམས་ཀྱིས་སྨྲས་པ། ལྷ། ཅིའི་སླད་དུ་ཐུགས་མི་དགྱེས། དེ་སྐབས་དེ། དེ་རྣམས་ལ་རྒྱས་པར་  
སྨྲས་པ་དང། དེ་རྣམས་ཀྱིས་སྨྲས་པ། ལྷ་རྣམས་ལ་གསོལ་བ་མཛོད་ཅིག་དང། ཁྱོད་ལ་སྲས་མཆིས་པར་འགྱུར་རོ། །དེ་བུ་མེད་དེ། བུ་མངོན་པར་འདོད་པས་ཞི་བ་དང། ཆུ་ལྷ་དང་  
  
  
ནོར་ལྷ་ལ་སོགས་པ་ལ་གསོལ་བ་འདེབས་ཤིང་ལྷའི་བྱེ་བྲག་གཞན་ཡང། འདི་ལྟ་སྟེ། ཀུན་དགའ་ར་བའི་ལྷ་དག་དང། ནགས་ཚལ་གྱི་ལྷ་དག་དང། བཞི་མདོའི་ལྷ་དག་དང་  
སུམ་མདོའི་ལྷ་དག་དང། གཏོར་མ་ལེན་པའི་ལྷ་དག་དང། ལྷན་ཅིག་སྐྱེས་པ་དང། ཆོས་དང་མཐུན་པ་དག་དང། རྟག་ཏུ་རྗེས་སུ་འབྲང་བའི་ལྷ་དག་ལ་ཡང་གསོལ་བ་འདེབས་སོ། །འཇིག་རྟེན་  
ན༑ གང་གསོལ་བ་འདེབས་པའི་རྒྱུ་ལས་བུ་དང་བུ་མོ་དག་སྐྱེའོ་།ཞེས་བྱ་བའི་གཏམ་དེ་ལྟ་བུ་ཡོད་དེ། དེ་ནི། དེ་ལྟ་བུ་མ་ཡིན་ཏེ་གལ་ཏེ་དེ་ལྟར་འགྱུར་དུ་ཟིན་ན། རེ་རེ་ལ་ཡང་འདི་ལྟ་སྟེ་  
དཔེར་ན། འཁོར་ལོས་བསྒྱུར་བའི་རྒྱལ་པོ་བཞིན་དུ་བུ་སྟོང་ཡོད་པར་འགྱུར་རོ། །འོན་ཀྱང་གནས་གསུམ་པོ་དག་མངོན་པར་གྱུར་པ་ལས། བུ་ཕོ་དང་བུ་མོ་དག་སྐྱེ་བར་འགྱུར་རོ། །གསུམ་པོ་  
དེ་དག་གང་ཞེ་ན། ཕ་དང་མ་དག་ཆགས་པར་གྱུར་ཅིང་འདུས་པ་དང། མ་དུས་ལ་བབ་ཅིང་ཟླ་མཚན་དང་ལྡན་པ་དང། དྲི་ཟ་ཉེ་བར་གནས་ཤིང་འཇུག་འདོད་པ་སྟེ། གནས་གསུམ་པོ་དེ་དག་  
མངོན་དུ་གྱུར་པ་ལས། བུ་ཕོ་དང་བུ་མོ་དག་སྐྱེ་བར་འགྱུར་རོ་།དེ་དེ་ལྟར་གསོལ་བ་འདེབས་པ་ལྷུར་ལེན་ཅིང་འདུག་པ་ན། བསྐལ་པ་བཟང་པོའི་བྱང་ཆུབ་སེམས་དཔའ་ཞིག་བཙུན་མོ་དམ་པ་  
དེའི་མངལ་དུ་ཞུགས་སོ། །བུད་མེད་མཁས་པའི་རང་བཞིན་ཅན་ཁ་ཅིག་ལ་མ་འདྲེས་པའི་ཆོས་ལྔ་ཡོད་དེ། ལྔ་གང་ཞེ་ན། སྐྱེས་པ་ཆགས་པར་གྱུར་པ་ཤེས་ཤིང་ཆགས་པ་དང་བྲལ་བ་ཤེས་པ་  
  
  
༄༅། །དང། དུས་ཤེས་ཤིང་ཟླ་མཚན་ཤེས་པ་དང། མངལ་དུ་ཞུགས་པ་ཤེས་པ་དང། གང་ལས་མངལ་དུ་ཞུགས་པ་དེ་ཡང་ཤེས་པ་དང། ཁྱེའུ་ཤེས་ཤིང་བུ་མོ་ཤེས་པ་  
སྟེ༑ གལ་ཏེ་ཁྱེའུ་ཡིན་ན། དཀུ་གཡས་པར་བརྟེན་ཅིང་འདུག་ལ། གལ་ཏེ་བུ་མོ་ཡིན་ན། དཀུ་གཡོན་པར་བརྟེན་ཅིང་འདུག་གོ། དེ་ཡིད་དགའ་ཞིང་ཡིད་དགའ་ནས། ཁྱོ་ལ་སྨྲས་པ་  
རྗེའི་སྲས། བདག་ལ་སེམས་ཅན་ཞུགས་པར་གྱུར་པ་ནི། འདི་ལྟར། བདག་གི་དཀུ་གཡས་པར་བརྟེན་ཅིང་མཆིས་པ་ལས་ན། ངེས་པར་ཁྱེའུ་འགྱུར་གྱི། དགྱེས་པ་བསྐྱེད་དུ་  
གསོལ༑ དེ་ཡང་ཡིད་དགའ་ནས་རོ་སྟོད་བསྲང་སྟེ་ལག་པ་གཡས་པ་བརྐྱངས་ནས། འདི་སྐད་ཅེས། ཁོ་བོ་ཡུན་རིང་པོ་ནས་མངོན་པར་འདོད་པ་བུའི་ངོ་མཐོང་བ་དང། ཁོ་བོ་དང་མཐུན་པར་སྐྱེ་ཞིང་  
མི་མཐུན་པར་མི་སྐྱེ་བ་དང། ཁོ་བོའི་བྱ་བ་དག་བྱེད་པ་དང་གསོས་པས་ཕྱིར་གསོ་བ་དང། བགོ་སྐལ་ལ་སྤྱོད་པ་དང། ཁོ་བོ་རིགས་རྒྱུད་ལ་ཡུན་རིང་དུ་གནས་པར་བསྒྲུབ་པ་དང། བདག་  
ཅག་ཤི་ཞིང་དུས་ལ་བབ་པ་དག་ལ་ཉུང་དུའམ། མང་པོ་ཡང་རུང་བའི་སྦྱིན་པ་དག་བྱིན། བསོད་ནམས་དག་བྱས་ནས། འདི། དེ་གཉིས་གང་དུ་སྐྱེས་པ་དེར་འགྲོ་ཞིང་རྗེས་སུ་འགྲོ་བར་གྱུར་  
ཅིག། ཅེས་མིང་གིས་ཡོན་བསྔོ་བ་བྱེད་པར་གྱུར་ཅིག་ཅེས་ཆེད་དུ་བརྗོད་པ་རྗོད་པར་བྱེད་དོ། །དེ་ལ་སེམས་ཅན་ཞུགས་པར་རིག་ནས། འདི་ལྟ་སྟེ། མངལ་ན་གནས་པ་ཡོངས་སུ་སྨིན་  
  
  
ན་གྲང་བའི་ཡོ་བྱད་དག་དང། དྲོ་བ་ན་དྲོ་བའི་ཡོ་བྱད་དག་དང། སྨན་པས་བསྟན་པའི་ཁ་ཟས་ཧ་ཅང་མི་ཁ་བ་དང། ཧ་ཅང་མི་སྐྱུར་བ་དང་  
ཧ་ཅང་ལན་ཚྭ་མི་ཆེ་བ་དང། ཧ་ཅང་མི་མངར་བ་དང། ཧ་ཅང་མི་ཚ་བ་དང། ཧ་ཅང་མི་བསྐ་བ་དང། ཁ་བ་དང། སྐྱུར་བ་དང། ལན་ཚྭ་དང། མངར་བ་དང། ཚ་བ་དང། བསྐ་བ་སྤངས་པའི་ཟས་  
དག་དང། དོ་ཤལ་དང། སེ་མོ་དོ་དང། རྒྱན་གྱིས་ཀླུབས་པའི་ལུས་ལྷའི་བུ་མོ་དགའ་བའི་ཚལ་ན་རྣམ་པར་སྤྱོད་པ་ལྟ་བུ་དང། ཁྲི་ནས་ཁྲིར་དང། ཁྲིའུ་ནས་ཁྲིའུ་དང། ཞོད་ཀྱིས་  
གཞིར་མི་འབབ་པ་དང། དེས་སྒྲ་ཡིད་དུ་མི་འོང་བ་ཅུང་ཟད་ཀྱང་མི་ཐོས་པར་ཉམ་བག་ཏུ་བཞག་གོ། དེ་ཟླ་བ་བརྒྱད་དམ་དགུ་འདས་པ་དང། ཁྱེའུ་གཟུགས་བཟང་བ་བལྟ་ན་སྡུག་པ། མཛེས་  
པ༑ གསལ་བ། གསེར་གྱི་མདོག་འདྲ་བ། མགོ་བོ་གདུགས་ལྟར་འདུག་པ་ལག་པ་རིང་བ། དཔྲལ་བའི་དབྱེས་ཆེ་བ། སྨིན་མ་འཛར་བ། སྣའི་གཟེངས་མཐོ་བ། ཡན་ལག་  
དང་ཉིང་ལག་ཐམས་ཅད་དང་ལྡན་པ་ཞིག་བཙས་སོ། །དེ་བཙས་པ་ན། ཀུན་དགའ་བར་འགྱུར་བའི་རྔ་བརྡུངས་བ་རྒྱལ་པོས་ཐོས་ནས་སྨྲས་པ། དེ་ཅིའི་ཕྱིར་ཡིན། བཙུན་མོ་རྣམས་ཀྱིས་  
རྒྱལ་པོ་ལ་སྨྲས་པ། ལྷ་དགྱེས་པ་བསྐྱེད་དུ་གསོལ། ཁྱོད་ཀྱི་སྲས་པོ་ཞིག་བལྟམས་སོ། །དེ་ནས་རྒྱལ་པོས་གྲོང་ཁྱེར་དེ་ཐམས་ཅད་རྡོ་བ་དང། གསེག་མ་དང། གྱོ་མོ་བསལ་ཏེ། བྱི་  
  
  
༄༅། །དོར་བྱས་ནས། ཙནྡན་གྱི་ཆུས་ཆག་ཆག་བཏབ། རྒྱལ་མཚན་དང། བ་དན་བསྒྲེང། ཤིན་ཏུ་དྲི་ཞིམ་པོའི་པོག་པོར་དག་བཤམས། མེ་ཏོག་སིལ་མ་སྣ་ཚོགས་  
ཀྱིས་དགའ་དགའ་ལྟར་བཀྲམ་སྟེ་བསྒོ་བ། དགེ་སྦྱོང་དང། བྲམ་ཟེ་དང། བཀྲེན་པ་དང། ཕོངས་པ་རྣམས་ལ་སྦྱིན་པ་བྱིན་ཅིག། བཙོན་ཐམས་ཅད་ཁྱེ་ཞིག། དེའི་ཕྱིར་ཉི་མ་བདུན་གསུམ་  
ཉི་ཤུ་རྩ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ནས་ཁྱེའུ་མིང་ཅིར་གདགས་ཞེས་མིང་འདོགས་པར་བྱེད་པ་ན། བློན་པོ་རྣམས་ཀྱིས་སྨྲས་པ། ཁྱེའུ་འདི། རྒྱལ་པོ་ནོར་  
ཅན་གྱི་སྲས་ལགས་པས། ཁྱེའུ་མིང་ནོར་བཟང་དུ་གདགས་སོ། །ཞེས་དེའི་མིང་ནོར་བཟང་ཞེས་བྱ་བར་བཏགས་སོ། །ཁྱེའུ་ནོར་བཟང་མ་མ་བརྒྱད་པོ། པང་ན་འཚོ་བའི་མ་མ་གཉིས་  
དང། ནུ་མ་སྣུན་པའི་མ་མ་གཉིས་དང། དྲི་མ་འཕྱི་བའི་མ་མ་གཉིས་དང། རྩེད་གྲོགས་ཀྱི་མ་མ་གཉིས་ལ་རྗེས་སུ་གཏད་དེ། དེ་མ་མ་བརྒྱད་པོ་དག་གིས་འོ་མ་དང། ཞོ་དང། མར་དང་  
ཞུན་མར་དང། མར་གྱི་སྙིང་ཁུ་དང། གཞན་ཡང། ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་བསྲིང་བར་བྱེད། སྐྱེད་པར་བྱེད་ཅིང། རྫིང་ན་གནས་པའི་པདྨ་བཞིན་དུ་མྱུར་དུ་སྐྱེད་  
པར་བྱེད་དོ། །གང་གི་ཚེ་ཆེན་པོར་གྱུར་པ་དེའི་ཚེ་ཡི་གེ་སློབ་ཏུ་བཅུག་སྟེ་ཞེས་བྱ་བ་ནས་བརྟག་པ་བརྒྱད་དང། དབྱེ་བ་དང། ཀློག་པ་ལ་མཁས་པ་དང། སྤྱོད་པ་གསལ་བར་གྱུར་ཏོ། །ཞེས་  
  
  
།དེ་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ། ལྗོངས་ཀྱི་དབང་ཕྱུག་དང། མཐུ་དང་བརྩོན་འགྲུས་ཐོབ་པ། ས་ཆེན་པོའི་དཀྱིལ་འཁོར་འདི་མངོན་པར་རྒྱལ་  
བར་བྱས་ཏེ་གནས་པ་རྣམས་ཀྱི་བཟོའི་གནས་དང། ལས་ཀྱི་གནས་ཞེས་བྱ་བ་ནས་གནས་ལྔ་ལ་བྱང་བར་གྱུར་ཏོ། །ཞེས་བྱ་བའི་བར་གོང་མ་བཞིན་ཏེ། དེའི་ཕས་ཆུང་མ་གསུམ་པོ་ཆེ་མ་དང་  
འབྲིང་མ་དང། ཆུན་མ་དག་བཞག་ཅིང་གནས་པའི་ཁང་པ་རྣམ་པ་གསུམ་པོ། དགུན་གྱི་དང། དཔྱིད་ཀྱི་དང། དབྱར་གྱི་རྣམས་བརྩིགས་ནས། སྐྱེད་མོས་ཚལ་རྣམ་པ་གསུམ་པོ། དགུན་  
གྱི་དང། དཔྱིད་ཀྱི་དང། དབྱར་གྱི་དག་བཙུགས་སོ། །དེ་ནས་གཞོན་ནུ་ནོར་བཟང་སྟེང་གི་ཁང་བཟང་གི་གཞི་ལ་སྐྱེས་པ་མེད་པར་སོང་ནས་སིལ་སྙན་རྣམས་ཀྱིས་རྩེ་བར་བྱེད། དགའ་  
བར་བྱེད། དགའ་མགུར་སྤྱོད་པར་བྱེད་དོ། །ཇི་ཙམ་དུས་གཞན་ཞིག་ན། རྔོན་པ་སྤང་ལེབ་ཅན་རི་དྭགས་ཚོལ་ཞིང་དེ་དང་དེ་དག་ཏུ་རྒྱུ་བ་ན། རི་བོ་གཞན་ཞིག་ལ་ཕྱིན་པ་དང། དེས་རི་བོ་དེའི་  
ཞོད་ན། དྲང་སྲོང་གི་བསྟི་གནས་མེ་ཏོག་དང། འབྲས་བུ་ཕུན་སུམ་ཚོགས་པ། བྱ་སྣ་ཚོགས་རྒྱུ་བ། དེ་ན་མཚོ་ཆེན་པོ་ཨུཏྤ་ལ་དང། ཀུ་མུ་ད་དང། པདྨ་དཀར་པོས་གཡོགས་པ། ངང་  
པ་དང། བྱ་ཀ་རནྡ་བ་དང། ངུར་བས་མཛེས་པ་དེ་མཐོང་ནས་དེ་བསྟི་གནས་དེར་འཁྱམ་པར་བརྩམས་པ་ལས། ཇི་ཙམ་ན། དྲང་སྲོང་སྐྲ་དང། ཁ་སྤུ་དང། སེན་མོ་དང། སྤུ་རྣམས་