  
༄༅། །པོར་གྱུར་པ་དང། གནག་ལྷས་སྐྱེས་སུ་ང་གྱུར་ཚེ་།ཤེས་རབ་ཕ་རོལ་ཕྱིན་རྫོགས་ནས། །དེ་བཞིན་རྔ་བོ་ཆེ་ཡང་བསྒྲགས། །བྲམ་ཟེ་རབ་འབར་གྱུར་པ་ན། །རལ་པར་འདབ་ཆགས་  
ཚང་བཅས་ཀྱང། །བསམ་གཏན་ལས་ནི་མ་ལངས་པར། །བསམ་གཏན་ཕ་རོལ་ཕྱིན་བརྩོན་བྱས། །སྙིང་རྗེ་ཡོངས་སུ་བསྒོམས་བྱས་ཤིང་།ཕ་རོལ་ཕྱིན་པ་དྲུག་རྫོགས་པས། །ཁུར་ལྕི་བ་ནི་ངས་བོར་ཏེ་།དམ་  
བཅས་པ་ཡང་རྫོགས་པར་བྱས། །ང་དང་སངས་རྒྱས་གང་ཕྲད་ནས། །མཆོད་པ་བྱས་པའི་མི་མཆོག་ནི། །དེ་ཀུན་མྱ་ངན་འདས་པར་གཤེགས། །ང་ནི་བྱང་ཆུབ་ལ་བཞག་གོ་རྒྱལ་པོ་འོད་ལྡན་དབང་པོ་ནས། །  
ཐུབ་པ་དབང་པོ་རྒྱལ་མཚན་བར། །སེམས་ཅན་བྱེ་བ་ཕྲག་སྟོང་ནི། །སྲིད་པའི་མཚོ་ལས་བསྒྲལ་བ་བྱས། །འཇིག་རྟེན་གཙོ་བོ་རྣམ་འདྲེན་པ། རྫོགས་སངས་རྒྱས་ཏེ་ལྷ་མིར་བཅས། །འཇིག་རྟེན་འདི་ནི་  
བསྒྲལ་བ་དང། །སྒྲོལ་བར་མཛད་པ་སྨོས་ཅི་དགོས། །ངས་ནི་འཇིག་རྟེན་དོན་གྱི་ཕྱིར། །མྱ་ངན་འདས་ནའང་ཆོས་ཀྱི་གྲུ་བརྟན་པ་དག་ནི་བཅའ་བྱས་ཏེ། །བརྒྱ་སྟོང་ཕྲག་ནི་བསྒྲལ་བར་བྱ། །མི་གང་སངས་  
རྒྱས་སྐྱབས་སོང་ཞིང། །མྱ་ངན་འདས་ཀྱང་སངས་རྒྱས་ལ་།བྱ་བ་བྱེད་པའི་སྐྱེས་བུ་དེ། །འཇིག་རྟེན་དག་ནི་སྐྱིད་དེ་བ་།གང་དག་དེ་བཞིན་གཤེགས་རྒྱལ་ལ། །བྱ་བ་ཅུང་ཟད་བྱེད་པ་ནའང་དེ། །མཐོ་རིས་  
སྣ་ཚོགས་བགྲོད་ནས་ནི། །བདུད་རྩིའི་གོ་འཕང་འཐོབ་པར་འགྱུར་།ཡང་དག་ཇི་བཞིན་འདི་ཐོས་ནས། །དགེ་བ་བུངས་ནི་བསྐྱེད་དེ་བྱ་།ང་ནི་མྱ་ངན་འདས་འོག་ཏུ། །སྲིད་པའི་རྒྱ་མཚོར་འཁྱམས་ས་རེ། །  
  
  
།སངས་རྒྱས་འོད་ལྡན་དང། ཤཱཀྱ་ཐུབ་པ་དང། ཀོའུ་དི་ནྱ་དང། འཇིག་རྟེན་འདྲེན་དང། གཞན་གྱིས་མི་ཐུབ་དང། རིན་ཆེན་གཙུག་ཏོར་དང། བདེ་  
མཛད་དང། སྒྲ་སྙན་དང། དཔལ་འབྱུང་དང། ཕན་བཞེད་དང་ཀོའུ་དི་ནྱ་དང། བལྟ་ན་སྡུག་པ་དང། སྤྱན་མཛེས་དང། ཡུལ་འཁོར་སྐྱོང་དང། མར་མེ་མཛད་དང། དཀའ་ཐུབ་མཛད་དང། མུན་སེལ་དང། བདེ་མཛད་དང་  
དབང་ཆེན་དང། གཙུག་ཏོར་ཅན་དང། མ་འགག་པ་དང། སྤྱན་མཛེས་དང། ལེགས་འཁྲུངས་དང། ཡིད་བཟང་དང། ཙནྡན་དང། ཚངས་སྦྱིན་དང། འོད་ཟེར་ཅན་དང། དོན་དམ་གཟིགས་དང། ཤཱཀྱ་ཐུབ་པ་དང་  
མཐོར་འཕགས་དང། དམ་པ་དང། གཙོ་བོ་དང། དགྲ་ཞི་མཛད་དང། ཤིང་རྟའི་ཡན་ལག་དང། སྐལ་ལྡན་ཤིང་རྟ་དང། ཚངས་པ་དང། ཚངས་པའི་ཚེ་དང། ཙནྡན་དང། དབང་པོ་དང། དབང་པོ་འདུལ་དང། རིན་  
ཆེན་རི་བོ་དང། དོན་ཐམས་ཅད་གྲུབ་པ་དང། ཐ་མ་དབང་པོའི་རྒྱལ་མཚན་དང། བཟོད་པ་མཛད་དང། རྫོགས་ལྡན་དང། ཐམས་ཅད་ཟིལ་གནོན་དང། རིན་ཆེན་གཙུག་ཕུད་དང། པདྨ་དམ་པ་དང། གྲགས་པ་  
དམ་པ་དང། གསུང་སྙན་དང། དྲི་མ་མེད་དང། སད་མཛད་དང་དགྲ་ཐུལ་དང། གནས་འཇོག་དང། སྐར་འོད་དང། ཏོག་དང། དྲང་སྲོང་དང། བྷ་ར་དཧྭ་ཛ་དང། དོན་གཟིགས་དང། དོན་དམ་གཟིགས་དང། དོན་  
ཐམས་ཅད་གཟིགས་དང། རྒྱལ་དང། སྐར་རྒྱལ་དང། རྣམ་པར་གཟིགས་དང། གཙུག་ཏོར་ཅན་དང། ཐམས་ཅད་སྐྱོབ་དང། ལོག་པར་དད་སེལ་དང། གསེར་ཐུབ་དང། འོད་སྲུང་དང། ཤཱཀྱ་ཐུབ་པ་དང། ཐ་མ་  
  
  
༄༅། །བྱམས་པའོ། །སངས་རྒྱས་རྣམས་ཀྱི་མཚན་རྫོགས་སོ།།།།སངས་རྒྱས་བཅོམ་ལྡན་འདས་ལ་བཀུར་སྟི་བྱས། བླ་མར་བྱས་ཞེས་བྱ་བ་གོང་མ་བཞིན་  
དུ་སྟེ། དེ་ཉན་ཐོས་ཀྱི་དགེ་འདུན་དང་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ། མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་གཞན་མུ་སྟེགས་ཅན། ཀུན་ཏུ་རྒྱུ་རབ་ཏུ་མང་  
པོ་རྟོག་ཁང་དུ་ལྷགས་ཤིང་འདུས་པར་གྱུར་ནས་སྐབས་ཀྱི་གཏམ་འདི་ལྟ་བུ་དག་གླེང་བར་བྱེད་དེ། ཤེས་ལྡན་དག་ཤེས་པར་གྱིས་ཤིག་།སྔོན་ནི། བདག་ཅག་ལ་རྒྱལ་པོ་དང། བློན་པོ་དང་  
བྲམ་ཟེ་དང། ཁྱིམ་བདག་དང། གྲོང་མི་དང། ཡུལ་པ་དང། ཚོང་པ་དང། ཚོང་དཔོན་དང། དེད་དཔོན་རྣམས་ཀྱིས་བཀུར་སྟི་བྱས། བླ་མར་བྱས། རྗེད་པར་བྱས་པས། གོས་དང། བསོད་སྙོམས་དང་  
གནས་མལ་དང། ནད་ཀྱི་རྐྱེན་སྨན་གྱི་ཡོ་བྱད་རྣམས་ཀྱང་རྙེད་པ་ལས། ད་ནི། དགེ་སྦྱོང་གོའུ་ཏ་མ་འཇིག་རྟེན་དུ་བྱུང་བ་ལ་བཀུར་སྟིར་བྱེད། བླ་མར་བྱེད། རྗེད་པར་བྱེད། མཆོད་པར་བྱེད་ཅེས་བྱ་བ་ནས་སྨན་  
དང། ཡོ་བྱད་རྣམས་ཞེས་བྱ་བའི་བར་གོང་མ་བཞིན་ནོ། །དེས་ན་དེ་ལྟར་བདག་ཅག་གི་རྙེད་པ་དང་བཀུར་སྟི་ཐམས་ཅད་ཀྱི་ཐམས་ཅད་དུ་ཆད་ན། དེ་ལ་བདག་ཅག་གིས་ཇི་ལྟར་བྱ། དེ་ན་ཁ་ཅིག་གིས་  
སྨྲས་པ། ཚངས་པར་སྤྱོད་པ་ལ་མི་ཚངས་པར་སྤྱད་པ་སྐྱོན་ཡིན་པས། དེ་ལ་སྐྱོན་འདི་གདགས་སོ། །ཁ་ཅིག་གིས་སྨྲས་པ། ཇི་ལྟ་བུ་ཞིག་བྱ། དེ་རྣམས་ཀྱིས་སྨྲས་པ། བདག་ཅག་གི་ནང་ན་ཀུན་ཏུ་རྒྱུ་གཟུགས་བཟང་  
  
  
མཛེས་པ། བལྟ་ན་སྡུག་པ་གང་ཡིན་པ་དེ་ལ། སྲིང་མོ་དག་ཚུར་དགེ་སྦྱོང་གོའུ་ཏ་མ་ལ་སྐུར་བ་ཐོབ་ཅིག་ཅེས་སྤྲོ་བར་བྱའོ། །བདག་ཅག་གི་ནང་ན་ཀུན་ཏུ་རྒྱུ་གཟུགས་བཟང་མོ། མཛེས་པ་བལྟ་ན་སྡུག་པ་གང་ཡིན་  
བྲམ་ཟེའི་བུ་མོ་རྩྭ་མི་ཡིན་ནོ། །དེ་ལ་སྤྲོ་བ་བསྐྱེད་དོ། །ཞེས་དེ་རྣམས་ཀྱིས་དེ་ཕོ་ཉས་བཀུག་སྟེ་སྨྲས་པ། སྲིང་མོ་ཤེས་པར་གྱིས་ཤིག་སྔོན་ནི། བདག་ཅག་གིས་བཀུར་སྟི་དང་ཞེས་བྱ་བ་ནས་ནད་ཀྱི་རྐྱེན་སྨན་གྱི་ཡོ་  
བྱད་རྣམས་ཞེས་བྱ་བའི་བར་གོང་མ་བཞིན་དུའོ། །ད་ནི། དགེ་སྦྱོང་གོའུ་ཏ་མ་འཇིག་རྟེན་དུ་བྱུང་བས། འཇིག་རྟེན་དེ་ལ་བཀུར་སྟི་བྱེད་པས་བདག་ཅག་གི་རྙེད་པ་དང། བཀུར་སྟི་ཐམས་ཅད་ཀྱི་ཐམས་ཅད་དུ་ཆད་པར་གྱུར་ན་  
ཁྱོད་ཀྱིས་ཡལ་བར་འདོར་རམ། བྲམ་ཟེའི་བུ་མོ་ཀུན་ཏུ་རྒྱུ་རྩྭ་མིས་སྨྲས་པ། འཕགས་པ་དག་བདག་གིས་དེ་ལ་ཇི་ལྟར་བགྱི་ལགས་སྲིང་མོ། ཁྱོད་ཀྱིས་ཉེ་དུ་རྣམས་ཀྱི་ཆེད་དུ་དགེ་སྦྱོང་གོའུ་ཏ་མ་ལ་ཁོ་མོ་དང་ལྷན་  
ཅིག་ཏུ་མི་ཚངས་པར་སྤྱད་དོ། །ཞེས་ཁྱོད་སྐུར་པ་འདེབས་པར་སྤྲོའམ། དེ་ལྟ་ན། བདག་གི་རྙེད་པ་དང། བཀུར་སྟི་སྔོན་གྱི་བཞིན་དུ་འགྱུར་རོ། །དེ་སྐད་ཅེས་སྨྲས་པ་དང། བྲམ་ཟེའི་བུ་མོ་ཀུན་ཏུ་རྒྱུ་རྩྭ་མིས། གཞན་མུ་  
སྟེགས་ཅན་དང། ཀུན་ཏུ་རྒྱུ་རབ་ཏུ་མང་པོ་ལ་འདི་སྐད་ཅེས་སྨྲས་སོ། །འཕགས་བ་དག་དགེ་སྦྱོང་གོའུ་ཏ་མ་ལ་ནི། སྐུར་པ་འདེབས་པར་བདག་མི་སྤྲོའོ། །སྲིང་མོ། ཁྱོད་ཇི་ཙམ་དུ་དགེ་སྦྱོང་གོའུ་ཏ་མ་ལ་སྐུར་པ་  
འདེབས་པར་མི་སྤྲོ་བ་དེ་ཙམ་དུ་བདག་ཅག་དང་གཏམ་འདྲེ་བར་མི་བྱ། ཕེབས་པར་སྨྲ་བར་མི་བྱ། བལྟ་བར་མི་བྱ། རྣམ་པར་བལྟ་བར་མི་བྱ་ཞིང། ཁྱོད་གནས་ཐམས་ཅད་དུ་འདུག་ཏུ་མི་གཞུག་སྟེ་འགྱོད་པ་དེ་ཉིད་  
  
  
༄༅། །ཀྱིས་དུས་བྱས་ནས་སེམས་ཅན་དམྱལ་བ་རྣམས་སུ་འགྱུར་བ་གང་ཡིན་པའི་གནས་དེ་ཡོད་དོ། །བུད་མེད་ནི། ཤེས་རབ་ཆུང་བ་ཡིན་པས། དེ་སྐྲག་ནས་སྨྲས་པ། འཕགས་  
པ༑ བདག་གིས་ཇི་ལྟར་བུ་ཞིག་བགྱི། སྲིང་མོ། ཚུར་ཁྱོད་རྒྱལ་བུ་རྒྱལ་བྱེད་ཚལ་དུ་རྒྱུན་དུ་སོང་ལ་དུས་ཐག་གི་ཙམ་ལོན་ནས་དགེ་སྦྱོང་གོའུ་མ་ལ་སྐུར་པ་ཐོབ་ཅིག་དེ་ཉི་མ་རེ་རེ་ཞིང་ལངས་ཏེ་རྒྱལ་བུ་  
རྒྱལ་བྱེད་ཀྱི་ཚལ་དུ་སོང་ངོ། །ཇི་ཙམ་ན་ལྟོ་ལ་སྣོད་གཅིག་བཅིངས་ནས་བཅོམ་ལྡན་འདས་གང་ན་བ་དེར་སོང་ངོ། །དེའི་ཚེ་བཅོམ་ལྡན་འདས་འཁོར་བརྒྱ་ཕྲག་དུ་མའི་གུང་ལ་ཆོས་འཆད་ཅིང་བཞུགས་  
སོ༑ ༑བཅོམ་ལྡན་འདས་ཀྱིས་བྲམ་ཟེའི་བུ་མོ་ཀུན་ཏུ་རྒྱུ་རྩྭ་མི་རྒྱང་རིང་པོ་ཁོ་ན་ནས་གཟིགས་སོ། །གཟིགས་ནས་ཀྱང་འདི་སྙམ་དུ་དགོངས་ཏེ། ང་ཉིད་ཀྱིས་ལས་རྣམས་བྱས་ཤིང་བསགས་པ། ཚོགས་རྙེད་པ་  
རྐྱེན་ཡོངས་སུ་བསྒྱུར་བ། འོད་པ་བཞིན་ཉེ་བར་གནས་པ། གདོན་མི་ཟ་བར་འབྱུང་བར་འགྱུར་བ་རྣམས། གཞན་སུ་ཞིག་གིས་སོ་སོར་མྱོང་བར་འགྱུར་སྙམ་མོ། །དེ་ནས་བྲམ་ཟེའི་བུ་མོ་ཀུན་ཏུ་རྒྱུ་རྩྭ་མི་  
བཅོམ་ལྡན་འདས་ཀྱི་སྤྱན་སྔར་འདུག་ནས་གསོལ་པ། བདག་ནི་འདི་རུ་སྦྲུམ་བགྱིས་ནས། །ཆགས་པར་འགྱུར་ཞིང་དགའ་འགྱུར་བ། །སྙན་ཅིང་འཇེབས་པའི་གསུང་དབྱངས་ཀྱིས། །ད་ལྟར་ཆོས་ནི་  
གསུང་མཛད་དམ། །བཅོམ་ལྡན་འདས་ཀྱིས་བཀའ་སྩལ་པ། ཡང་དག་མིན་པ་སྨྲ་བ་དམྱལ་བར་འགྲོ་བྲམ་ཟེའི་བུ་མོ་རྩྭ་མིས་གསོལ་པ་གང་གིས་བྱས་ནས་མ་བྱས་ཞེས་སྨྲ་བའང། །བཅོམ་ལྡན་  
  
  
དམན་པའི་ཆོས་ཅན་མི་ནི་དེ་གཉི་ག་ཕ་རོལ་དག་ཏུ་འདྲ་བར་འགྲོ་བར་འགྱུར། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་འདི་སྙམ་དུ་སེམས་ཏེ། ཀྱེ་མའོ། །བྲམ་ཟེའི་བུ་མོ་རྩྭ་མི་  
འདི་ནི། བཅོམ་ལྡན་འདས་དང། དགེ་སློང་གི་དགེ་འདུན་ལ་ཡུན་རིང་པོ་ནས་མཐོ་འཚམ་པར་བྱེད་དོ། །སྙམ་དུ་བསམ་ནས། རྫུ་འཕྲུལ་གྱིས་སྣོད་དེ་ས་ལ་ལྷུང་བར་བྱས་སོ། །དེ་ནས་བྲམ་ཟེའི་བུ་མོ་རྩྭ་མི་  
སྐྱེངས་ནས་རིངས་པ་རིངས་པར་སླར་སོང་ངོ། །དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། ཀོ་ས་ལའི་རྒྱལ་པོ་གསལ་རྒྱལ་ལ་  
ཆོས་ཀྱི་དབང་དུ་བགྱི་བའི་བཀའ་མཆིད་ཀྱང་བཀའ་སྩལ། གང་དུ་ཐོག་མར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་ཡང་ལུང་བསྟན། ཡང་དག་པར་རྫོགས་པའི་སངས་རྒྱས་  
ཇི་སྙེད་ཅིག་ལ་བསྙེན་བཀུར་བགྱིས་པ་ཡང་བཀའ་སྩལ་ལགས་པས། ཅི་ནས་བདག་ཅག་མཚོ་ཆེན་པོ་མ་དྲོས་པར་མཆིས་ལ། བཅོམ་ལྡན་འདས་ཀྱི་སྤྱན་སྔར་རང་རང་གི་ལས་ཀྱི་རྒྱུ་བ་ལུང་བསྟན་པར་  
བགྱིའོ། །བཅོམ་ལྡན་འདས་ཀྱིས། དགེ་སློང་གནས་བརྟན་གནས་བརྟན་རྣམས་ལ་ཅང་མི་གསུང་བས་གནང་ངོ། །ཆོས་ཉིད་ཀྱིས་སངས་རྒྱས་བཅོམ་ལྡན་འདས་འཚོ་ཞིང་གཞེས་པ་རྣམས་ཀྱི་གདོན་མི་ཟ་བར་  
མཛད་པ་ནི། བཅུ་སྟེ། བཅུ་གང་ཞེ་ན། ཇི་སྲིད་སངས་རྒྱས་སུ་ལུང་བསྟན་པ་དང། སེམས་ཅན་འགས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་དང། སངས་རྒྱས་ཀྱིས་འདུལ་བར་  
  
  
༄༅། །བྱ་བ་ཐམས་ཅད་བཏུལ་བ་དང། ཉན་ཐོས་ཀྱི་མཆོག་ཟུང་གཅིག་ཏུ་བསྟན་པ་དང། མཚམས་བཅད་པ་དང། སྐུ་ཚེའི་ལྔ་ཆ་བཏང་བ་དང། མཉན་ཡོད་དུ་ཆོ་འཕྲུལ་ཆེན་  
པོ་རྣམ་པར་བསྟན་པ་དང། གྲོང་ཁྱེར་གསལ་བར་ལྷ་ལས་གཤེགས་པ་བསྟན་པ་དང། ཡབ་དང་ཡུམ་གཉིས་བདེན་པ་དག་ལ་བཀོད་པ་དང་མཚོ་ཆེན་པོ་མ་དྲོས་པར་ཉན་ཐོས་ཀྱི་དགེ་འདུན་དང་  
ཐབས་ཅིག་ཏུ་སྔོན་གྱི་ལས་ཀྱི་རྒྱུ་བ་བསྟན་པ་མ་མཛད་པ་དེ་སྲིད་དུ་སངས་རྒྱས་བཅོམ་ལྡན་འདས་རྣམས་ཡོངས་སུ་མྱ་ངན་ལས་མི་འདའོ། །དོན་འདི་ལ་ནི། བཅོམ་ལྡན་འདས་ཉན་ཐོས་ཀྱི་དགེ་  
འདུན་དང་ཐབས་ཅིག་མཚོ་ཆེན་པོ་མ་དྲོས་པར་སྔོན་གྱི་ལས་ཀྱི་རྒྱུ་བ་ལུང་བསྟན་པར་བཞེད་ནས་དགེ་སློང་རྣམས་ལ་བཀའ་སྩལ་བ། དགེ་སློང་དག་མཚོ་ཆེན་པོ་མ་དྲོས་པ་གང་ན་བར་འདོང། དེར་  
རང་རང་གི་སྔོན་གྱི་ལས་ཀྱི་རྒྱུ་བ་ལུང་བསྟན་པར་བྱའོ་།བཙུན་པ། བཀའ་བཞིན་འཚལ་ཞེས་དགེ་སློང་རྣམས་ཀྱིས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་དགྲ་བཅོམ་པ་ལྔ་  
བརྒྱར་གཅིག་གིས་མ་ཚང་བ་དང་ཐབས་ཅིག་ཏུ་མཉན་ཡོད་ནས་མི་སྣང་བར་གྱུར་ཏེ་མཚོ་ཆེན་པོ་མ་དྲོས་པར་གཤེགས་སོ། །གནོད་སྦྱིན་གཏུམ་པོ་མི་བཟད་གནས་པ་ཡིད་འོང་ཞིང། །མེ་ཏོག་སྣ་ཚོགས་  
ཤིང་གིས་རྣམ་པར་མཛེས་བྱས་པ། །དེ་ལས་རྒྱ་མཚོ་དུག་ཅན་དག་ཏུ་འགྲོ་བ་ཡི། །ཆུ་བོ་ཆེན་པོ་བཞི་པོ་འདི་དག་ཕྱོགས་བཞིར་འབབ་།གང་ག་སིནྡྷུ་དེ་བཞིན་པཀྵུ་དང། །སི་ཏ་དེ་དག་རྫུ་འཕྲུལ་  
  
  
།མ་གཏོགས་མི་རྣམས་ཀྱིས་ནི་མི་བགྲོད་པ། །དེར་ནི་ཐུབ་པ་དགེ་འདུན་བཅས་པར་བཞུགས། །དེ་ནས་བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་དེ། ཆོས་ཉིད་ཀྱིས་  
གང་གི་ཚེ་སངས་རྒྱས་བཅོམ་ལྡན་འདས་རྣམས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་པ་དེའི་ཚེ་སྲོག་ཆགས་གྲོག་སྦུར་ཡན་ཆད་ཀྱི་སེམས་ཀྱིས། བཅོམ་ལྡན་འདས་ཀྱི་དགོངས་པ་ཤེས་པར་  
འགྱུར་བས། དེ་ནས་ཀླུའི་རྒྱལ་པོ་དགའ་བོ་དང། ཉེ་དགའ་བོ་གཉིས་ཀྱིས་བསམ་པ། ཅིའི་ཕྱིར་བཅོམ་ལྡན་འདས་ཀྱིས་འཇིག་རྟེན་པའི་ཐུགས་བསྐྱེད་པ་མཛད་སྙམ་ན། མཚོ་ཆེན་པོ་མ་དྲོས་པར་ལས་  
ཀྱི་རྒྱུ་བ་ལུང་བསྟན་པར་བཞེད་པར་མཐོང་ངོ། །དེ་ནས་དེ་གཉིས་ཀྱིས་མཚོ་ཆེན་པོ་མ་དྲོས་པའི་ནང་དུ་པདྨ་འདབ་མ་སྟོང་དང་ལྡན་པ། ཤིང་རྟའི་འཕང་ལོ་ཙམ། བཟང་པོ་ཐམས་ཅད་གསེར་ལས་བྱས་པ། སྡོང་  
པོ་ནི། རིན་པོ་ཆེ། གེ་སར་ནི། རྡོ་རྗེ་ལས་བྱས་པ། པདྨ་སྟོང་ཕྲག་དུ་མས་ཡོངས་སུ་བསྐོར་བ་ཞིག་སྤྲུལ་པ་དང། བཅོམ་ལྡན་འདས་དགེ་སློང་གི་དགེ་འདུན་གྱི་གུང་ལ་པདྨའི་སྙིང་པོ་དེ་ལ་བཞུགས་སོ། །དགེ་  
སློང་གནས་བརྟན་གནས་བརྟན་རྣམས་ཀྱང་པདྨ་གཞན་རྣམས་ཀྱི་སྙིང་པོ་ལ་འཁོད་དོ། །དེའི་ཚེ་ཚེ་དང་ལྡན་པ་ཤཱ་རིའི་བུ་བྱ་རྒོད་ཀྱི་ཕུང་པོའི་རི་ལ་སྣམ་སྦྱར་འདྲུབ་བོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་  
པ་མོའུ་དགལ་གྱི་བུ་ཆེན་པོ་ལ་བཀའ་སྩལ་བ། མོའུ་དགལ་གྱི་བུ་སོང་ལ་རབ་ཏུ་བྱུང་བའི་ཟླ་བོ་ཁྲིད་དེ་ཤོག་ཅིག་བཙུན་པ་བཀའ་བཞིན་འཚལ་ཞེས་ཚེ་དང་ལྡན་པ་མོའུ་དགལ་ཆེན་པོ་མ་དྲོས་པ་ནས་  
  
  
༄༅། །མི་སྣང་བར་གྱུར་ཅིང། བྱ་རྒོད་ཀྱི་ཕུང་པོའི་རི་ལ་ཚེ་དང་ལྡན་པ་ཤཱ་རིའི་བུའི་མདུན་དུ་འདུག་སྟེ། འདི་སྐད་ཅེས་སྨྲས་སོ། །ཚེ་དང་ལྡན་པ་ཤཱ་ར་དྭ་ཏིའི་བུ། སྟོན་པ་དགྲ་བཅོམ་  
པ་ལྔ་བརྒྱར་གཅིག་གིས་མ་ཚང་བ་དང་ཐབས་ཅིག་ཏུ་མཚོ་ཆེན་པོ་མ་དྲོས་པ་ན་སྔོན་གྱི་ལས་ཀྱི་རྒྱུ་བ་ལུང་བསྟན་པར་བཞེད་ནས་ཁྱོད་ལ་གཞེས་ཀྱི། ཚུར་ཤོག་འདོང། དེས་སྨྲས་པ། ཚེ་དང་ལྡན་པ་མོའུ་  
དགལ་གྱི་བུ་ཆེན་པོ། རེ་ཞིག་སྣམ་སྦྱར་དྲུབས་ལ། དེ་ནས་ཕྱིས་འགྲོའོ། །དེས་སྨྲས་པ། གྲོགས་བྱའོ། །དེ་བཞིན་དུ་གྱིས་ཤིག་དེ་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་རྫུ་འཕྲུལ་གྱིས་སོར་  
མོ་ལྔ་ཆར་གྱིས་དྲུབ་པར་བརྩམས་པ་དང། ཚེ་དང་ལྡན་པ་ཤཱ་རིའི་བུས་སྨྲས་པ། ཚེ་དང་ལྡན་པ་མོའུ་དགལ་གྱི་བུ་ཆེན་པོ། འོ་ན་ལྟ་བུ་དྲུབ་ཟིན་ཏུ་ཟད་མོ། དེས་སྨྲས་པ། ཚེ་དང་ལྡན་པ་ཤཱ་རིའི་བུ། གལ་ཏེ་  
ཁྱོད་མི་འགྲོ་ན། མཐུས་བཀུར་བར་བྱའོ། །དེ་ནས་ཚེ་དང་ལྡན་པ་ཤཱ་རིའི་བུས། སྐེ་རགས་རྒྱ་ཅང་ཕྲོལ་ནས་སྨྲས་པ། ཚེ་དང་ལྡན་པ་མོའུ་དགལ་གྱི་བུ་ཆེན་པོ། ཁྱོད་བཅོམ་ལྡན་འདས་ཀྱིས་རྫུ་འཕྲུལ་གྱི་  
མཐུ་ཅན་རྣམས་ཀྱི་མཆོག་ཏུ་བསྟན་པ་ཡིན་ན། རེ་ཞིག་ཁྱོད་ཀྱིས་འདི་ཁྱེར་ལ། དེ་ནས་ཕྱིས་ཁོ་བོ་ཁྱེར་ཅིག་དེ་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་དེ་དྲངས་པ་དང། ཚེ་དང་ལྡན་པ་ཤཱ་རིའི་བུས་  
བསམ་པ། འདི་ནི་མཐུ་ཆེ་ཞིང་རྫུ་འཕྲུལ་ཆེ་བ་ཡིན་པས། གལ་ཏེ་འདི་འཁྱེར་བར་འགྱུར་བའི་གནས་འདི་ཡོད་དོ། །སྙམ་ནས། དེས་དེ་བྱ་རྒོད་ཕུང་པོའི་རིའི་སྤྱི་ལ་བཏགས་སོ། །ཚེ་དང་ལྡན་པ་མོའུ་དགལ་གྱི་བུ་  
  
  
བྱ་རྒོད་ཀྱི་ཕུང་པོའི་རི་འགུལ་བར་གྱུར་ཏོ། །དེ་ནས་ཚེ་དང་ལྡན་པ་ཤཱ་རིའི་བུས་བསམ་པ། འདིས་བྱ་རྒོད་ཀྱི་ཕུང་པོའི་རི་ཡང་འཁྱེར་བར་འགྱུར་གྱི། མ་ལ་བདག་གིས་རིའི་རྒྱལ་པོ་རི་རབ་ལ་  
གདགས་སོ། །སྙམ་ནས། དེས་དེ་རིའི་རྒྱལ་པོ་རི་རབ་ལ་བཏགས་པ་ལས། ཡང་ཚེ་དང་ལྡན་པ་མོའུ་དགལ་གྱི་བུ་ཆེན་པོས་དེ་དྲངས་པ་དང། རིའི་རྒྱལ་པོ་རི་རབ་དང། ཀླུའི་རྒྱལ་པོ་དགའ་བོ་དང། ཉེ་དགའ་བོ་དག་ཀྱང་  
གཡོས་པར་གྱུར། མ་དྲོས་པ་ཡང་ཀུན་ནས་འཁྲུགས་ཤིང། དགེ་སློང་གནས་བརྟན་གནས་བརྟན་རྣམས་ཀྱང་ལྡེག་པར་གྱུར་ནས་པདྨའི་སྙིང་པོ་ལ་འདུག་བཞིན་དུ་དེ་རྣམས་ཀྱིས་བཅོམ་ལྡན་འདས་ལ་ཞུས་པ། བཙུན་པ་  
ཅིའི་སླད་དུ་ཀླུའི་རྒྱལ་པོ་དགའ་བོ་དང། ཉེ་དགའ་བོ་གཉིས་གཡོས་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགའ་བོ་དང་ཉེ་དགའ་བོ་གཉིས་གཡོས་པ་མ་ཡིན་ཏེ། འོན་ཀྱང་ཉན་ཐོས་ཆེན་  
པོ་གཉིས་རྫུ་འཕྲུལ་གྱིས་རྣམ་པར་འཕྲུལ་པར་བྱེད་དོ། །ཚེ་དང་ལྡན་པ་ཤཱ་རིའི་བུས་བསམ་པ། རིའི་རྒྱལ་པོ་རི་རབ་འདི་ཡང་འཁྱེར་བར་འགྱུར་གྱི། མ་ལ་བདག་གིས་བཅོམ་ལྡན་འདས་ཀྱི་པདྨའི་སྡོང་པོ་ལ་གདགས་  
སོ། །སྙམ་ནས། དེས་བཅོམ་ལྡན་འདས་ཀྱི་པདྨའི་སྡོང་པོ་ལ་བཏགས་པས་མ་འགུལ་བར་འདུག་གོ་གང་གི་ཚེ་དེའི་རྫུ་འཕྲུལ་ལ་རྫུ་འཕྲུལ་གྱིས་རྡུགས་པ་དེའི་ཚེ། ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་  
སྨྲས་སོ། །ཚེ་དང་ལྡན་པ་ཤཱ་རིའི་བུ། ཁྱོད་ཀྱིས་རྫུ་འཕྲུལ་གྱིས་རྣམ་པར་རྩེས་པ་བྱས་ཟིན་གྱི་ཚུར་ཤོག་འདོང། ཚེ་དང་ལྡན་པ་མོའུ་དགལ་གྱི་བུ་ཆེན་པོ་སོང་ཞིག་དང། ཁོ་བོ་འོང་ངོ་།ཞེས་བྱས་ནས་  
  
  
༄༅། །ཇི་སྲིད་ཚེ་དང་ལྡན་པ་མོའུ་འགལ་གྱི་བུ་ཆེན་པོ་མ་ཕྱིན་པ་དེའི་བར་དུ་ཚེ་དང་ལྡན་པ་ཤཱ་རིའི་བུས་སྔར་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་  
ཕྱག་འཚལ་ཏེ་པདྨའི་སྙིང་པོ་ལ་འདུག་པ་དང། དེའི་འོག་ཏུ་ཚེ་དང་ལྡན་པ་མོའུ་དགལ་གྱི་བུ་ཆེན་པོ་ཕྱིན་པས། ཚེ་དང་ལྡན་པ་ཤཱ་རིའི་བུ་མཐོང་ནས་དེས་སྨྲས་པ། ཚེ་དང་ལྡན་པ་ཤཱ་རིའི་བུ་འོངས་སམ། ཚེ་  
དང་ལྡན་པ། ཁོ་བོ་འོངས་སོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། བཅོམ་ལྡན་འདས་ཀྱིས་ཚེ་དང་ལྡན་པ་མོའུ་དགལ་གྱི་  
བུ་ཆེན་པོ་ནི། རྫུ་འཕྲུལ་དང་ལྡན་པ་རྣམས་ཀྱི་མཆོག་ཏུ་བསྟན་པ་ལགས་ན། འོན་ཀྱང་ཚེ་དང་ལྡན་པ་ཤཱ་རིའི་བུའི་རྫུ་འཕྲུལ་གྱིས་ཕམ་པར་བགྱིས་པ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ། དགེ་  
སློང་དག་ད་ལྟར་འབའ་ཞིག་ཏུ་མ་ཟད་ཀྱི། ཇི་ལྟར་འདིས་འདས་པའི་དུས་ན་ཡང་བཟོས་ཕམ་པར་བྱས་པ་དེ་ཉོན་ཅིག་དགེ་སློང་དག་།སྔོན་བྱུང་བ། ཡུལ་དབུས་སུ་རི་མོ་མཁན་གྱི་སློབ་དཔོན་ཞིག་བྱུང་ངོ། །དེ་དགོས་  
པ་འགའ་ཞིག་གི་ཕྱིར་ཡུལ་དབུས་ནས་ཡུལ་ནས་ཅན་ཞེས་བྱ་བར་སོང་ངོ། །དེ་དེ་ན་འཁྲུལ་འཁོར་གྱི་སྒྱུ་རྩལ་གྱི་སློབ་དཔོན་ཞིག་གི་ཁྱིམ་དུ་ཞུགས་པ་ལས། དེ་དེ་ཉལ་བའི་རིམ་གྲོ་བར་འཁྲུལ་འཁོར་ལས་བུ་མོ་  
ཞིག་བྱས་ནས་བཏང་ངོ། །དེས་དེའི་རྐང་པ་གཉིས་བགྲུས་ནས་འདུག་གོ། དེ་ནས་དེས་སོང་ཞིག་ཅེས་སྨྲས་ན། དེ་ཅང་མི་སྨྲ་བར་འདུག་གོ། དེས་བསམ་པ། གདོན་མི་ཟ་བར་འདི་བདག་དང་དགའ་མགུར་སྤྱོད་  
  
  
།སྙམ་ནས། དེས་དེའི་ལག་པ་ནས་བཟུང་སྟེ་དྲངས་པ་ལས། ཇི་ཙམ་ཞིག་ནས་ཤིང་བྲུལ་གྱི་ཕུང་པོར་གྱུར་ཏོ། །དེ་སྐྱེངས་ནས་བསམ་པ། བདག་གཅིག་པུ་ཞིག་ཏུ་སྐྱེངས་པར་བྱས་ཀྱི། མ་ལ་  
བདག་གིས་ནི། འདི་རྒྱལ་པོ་འཁོར་དང་བཅས་པའི་ནང་དུ་སྐྱེངས་པར་བྱའོ། །སྙམ་ནས། དེས་སྒོའི་ངོས་ལོགས་ལ་རང་གི་གཟུགས་བརྙན་འགེགས་པ་ཞིག་བྲིས་ཏེ། སྒོ་ཕག་ཏུ་ཡིབ་ནས་འདུག་གོ་དེ་ལྡང་  
བའི་དུས་གང་ཡིན་པ་དེ་ལས་བྲལ་བ་དང། དེ་ནས་འཁྲུལ་འཁོར་གྱི་སྒྱུ་རྩལ་གྱི་སློབ་དཔོན་གྱིས་བསམ་པ། རིང་ཞིག་ལོན་ན། ཅིའི་ཕྱིར་དེ་སྒོར་མ་བྱུང་སྙམ་དུ་སེམས་ཏེ། དེར་སོང་བ་ལས། ཇི་ཙམ་ན་འགེགས་  
ཏེ་ཤི་བ་མཐོང་ངོ། །དེས་བསམ་པ། ཅིའི་ཕྱིར་འདིས་བདག་ཉིད་སྲོག་དང་བྲལ་བར་བྱས་སྙམ་པ་ལས། དེས་འཁྲུལ་འཁོར་ཞིག་ནས་ཤིང་བྲུལ་གྱི་ཕུང་པོར་འདུག་པ་མཐོང་ནས། དེ་འདི་སྙམ་དུ་སེམས་  
ཏེ། བདག་ཉིད་སྐྱེངས་པས་འགེགས་སོ། །སྙམ་མོ། །ཡུལ་ནས་ཅན་གྱི་ཀུན་ཏུ་སྤྱོད་པ་ནི། གང་སུའི་ཁྱིམ་ཡང་རུང། དེར་མི་གློ་བུར་བ་ཤི་ན། ཇི་སྲིད་རྒྱལ་པོ་ལ་མ་མཐོལ་བ་དེ་སྲིད་དུ་དེས་དེ་ལ་རིམ་  
གྲོ་མི་བྱེད་དོ། །དེ་ནས་དེ་རྒྱལ་པོའི་དྲུང་དུ་སོང་སྟེ་མཐོལ་བ་ལྷ། ཡུལ་དབུས་ནས་རི་མོ་མཁན་གྱི་སློབ་དཔོན་ཞིག་མཆིས་ཏེ། དེ་བདག་གིས་སྡུམ་པར་གནས་པ་ལས། དེ་ལ་བཀུར་སྟི་བགྱི་བའི་སླད་དུ་  
བདག་གིས་འཁྲུལ་འཁོར་ལས་བུ་མོ་ཞིག་བགྱིས་ཏེ་བཏང་བ་དང། དེས་དེ་ལག་པ་ནས་བཟུང་སྟེ་དྲངས་པས་ཤིང་གི་ཕུང་པོར་མཆིས་པ་དང། དེ་སྐྱེངས་ནས་བདག་ཉིད་འགེགས་ལགས་ན། ལྷ། དེ་ལ་གཡར་  
  
  
༄༅། །སྔ་འབྲིམ་པ་ཞིག་གཏང་དུ་གསོལ། དེ་ནས་བདག་གིས་རིམ་གྲོ་བགྱི་ལགས་སོ། །དེ་ནས་རྒྱལ་པོས་ཞོ་ཤས་འཚོ་བ་རྣམས་ལ་བསྒོ་བ། ཤེས་ལྡན་དག་  
དེངས་ལ་གཡར་སྔ་རིམས་ཤིག་དེ་རྣམས་དོང་ནས་དེ་མཐོང་ངོ་།དེས་བསམ་པ། བདག་གིས་ཇི་ལྟར་ཟུང་ང་ལས་དབབ་པར་བྱའོ་།སྙམ་མོ། །གཞན་དག་གིས་སྨྲས་པ། འགེགས་ཐག་ཆོད་  
སྟ་རེ་ཁྱེར་ཏེ་ཐག་པ་གཅད་པར་བརྩམས་པ་ལས། ཇི་ཙམ་ན་རྩིག་པ་ཡིན་པར་མཐོང་ནས། དེ་ནས་འཁྲུལ་འཁོར་མཁན་གྱི་སློབ་དཔོན་དེ་སྐྱེངས་པར་གྱུར་ཏོ། །དེ་དེ་ལྟར་སྐྱེངས་པར་གྱུར་པ་དང་  
རི་མོ་མཁན་གྱི་སློབ་དཔོན་དེ། སྒོ་ལྐོག་ནས་ཕྱུང་སྟེ་སྨྲས་པ་ཀྱེ་ནང་རྗེ། ཁྱོད་ཀྱིས་ནི། ཁོ་བོ་གཅིག་པུ་ཞིག་ཏུ་སྐྱེངས་པར་བྱས་ཏེ། ཁྱོད་ནི། རྒྱལ་པོ་འཁོར་དང་བཅས་པའི་ནང་དུ་སྐྱེངས་པར་བྱས་  
སོ། །དགེ་སློང་དག་ཇི་སྙམ་དུ་སེམས། དེའི་ཚེ་དེའི་དུས་ཀྱི་རི་མོ་མཁན་གྱི་སློབ་དཔོན་གང་ཡིན་པ་དེ་ནི། དགེ་སློང་ཤཱ་རིའི་བུ་འདི་ཉིད་ཡིན་ཏེ། དེ་ན་ཡང་འདིས་འདི་བཟོས་ཕམ་པར་བྱས་  
སོ། །ད་ལྟར་ཡང་འདིས་འདི་རྫུ་འཕྲུལ་གྱིས་ཕམ་པར་བྱས་སོ་།གཞན་ཡང། འདི་ལྟར། འདིས་འདི་བཟོས་ཕམ་པར་བྱས་པ་དེ་ཉོན་ཅིག་།དགེ་སློང་དག་སྔོན་བྱུང་བ། རི་བོར་གཞན་ཞིག་ན་  
རི་མོ་མཁན་གྱི་སློབ་དཔོན་གཉིས་ཤིག་བྱུང་བ་ལས། རྩོད་པར་གྱུར་ཏེ་གཅིག་གིས་སྨྲས་པ། ང་ནི། བཟོ་ལེགས་པར་ཤེས་སོ། །གཅིག་ཤོས་ཀྱིས་སྨྲས་པ། ང་ནི། དེ་བས་ཀྱང་ལྷག་པར་ལེགས་  
  
  
།དེ་གཉིས་ཕན་ཚུན་འགྲན་པར་གྱུར་ནས་རྒྱལ་པོའི་དྲུང་དུ་དོང་སྟེ། དེའི་རྐང་པ་གཉིས་ལ་གཏུགས་ཏེ་གཅིག་གིས་སྨྲས་པ། ལྷ། བདག་ནི། བཟོ་ལེགས་པར་འཚལ་ཏོ། །  
གཅིག་ཤོས་ཀྱིས་ཀྱང་སྨྲས་པ། ལྷ། བདག་ནི། དེ་བས་ཀྱང་ལྷག་པར་ལེགས་པར་འཚལ་ཏོ། །རྒྱལ་པོས་དེ་གཉིས་ལ་སྒོ་ཁང་བསྟན་ནས་ཁྱེད་གཉིས་གང་མཁས་ནི། ངས་མི་ཤེས་མོད་ཀྱི་  
འོན་ཀྱང་གཅིག་གིས་ནི། རྩིག་ངོས་གཅིག་ལ་བྲིས་ལ། གཅིག་ཤོས་ཀྱིས་ཀྱང་གཅིག་ལ་བྲིས་ཤིག་དང། དེ་ལྟ་ན་ཁྱེད་ཅག་གཉིས་གང་བཟོ་ལེགས་པར་ཤེས་པ་ངས་ལེགས་པར་ཤེས་པར་  
འགྱུར་རོ། །དེ་གཉིས་ཀྱི་བར་ཡོལ་བས་བཅད་ནས། རི་མོ་བྲི་བར་བརྩམས་ཏེ། དེ་ལ་གཅིག་གིས་ཟླ་བ་དྲུག་གིས་རི་མོའི་ལས་ཟིན་ཏོ་།གཅིག་ཤོས་ཀྱིས་ནི་ཟླ་བ་དྲུག་ཏུ་རྩིག་ངོས་བསྟར་ཏོ། །  
རི་མོའི་ལས་ཟིན་པ་གང་ཡིན་པ་དེ། རྒྱལ་པོའི་དྲུང་དུ་སོང་སྟེ་སོན་པ་དང་སྨྲས་པ། ལྷ། བདག་གིས་རི་མོའི་ལས་བགྱིས་ལགས་ན་སྤྱན་སྔར་བྲིམ་དུ་གསོལ། དེ་ནས་རྒྱལ་པོའི་བློན་པོ་དང་ལྷན་  
ཅིག་སྒོར་བྱུང་ནས་མཐོང་བ་དང། རི་མོའི་ལས་མཁས་སོ། །ཞེས་ཤིན་ཏུ་མགུའོ། །གཅིག་ཤོས་ཀྱིས་ཀྱང་རྐང་པ་གཉིས་ལ་གཏུགས་ཏེ་སྨྲས་པ། དེ་བདག་གི་རི་མོའི་ལས་ལ་གཟིགས་སུ་  
གསོལ། དེས་བར་ཆད་ཀྱི་ཡོལ་བ་བཤུས་པ་དང་གཅིག་གི་གཟུགས་བརྙན་དེ་ལ་ཤར་བ་རྒྱལ་པོས་མཐོང་ནས། རི་མོའི་ལས་ལ་ལྷག་པར་འདི་མཁས་སོ། །ཞེས་ཤིན་ཏུ་ཡ་མཚན་སྐྱེས་སོ། །  
  
  
༄༅། །དེ་ནས་དེས་སླར་ཡོལ་བས་བར་བཅད་ནས་རྐང་པ་གཉིས་ལ་གཏུགས་ཏེ་སྨྲས་པ། ལྷ། འདི་ནི། རི་མོའི་ལས་མ་ལགས་ཏེ། འོན་ཀྱང་རྩིག་ངོས་བསྟར་བ་ལགས་སོ། །དེ་ནས་  
རྒྱལ་པོ་དེ་ཡ་མཚན་སྐྱེས་ནས་སྨྲས་པ། འདི་ནི། བཟོ་ལ་ལྷག་པར་མཁས་པ་ཡིན་ནོ། །དགེ་སློང་དག་ཇི་སྙམ་དུ་སེམས། གང་གིས་ཟླ་བ་དྲུག་ཏུ་རྩིག་ངོས་བསྟར་བ་དེ་ནི། དགེ་སློང་ཤཱ་རིའི་བུ་འདི་ཉིད་ཡིན་  
ནོ༑ ༑གང་གིས་ཟླ་བ་དྲུག་ཏུ་རི་མོའི་ལས་བྱས་པ་དེ་ནི། དེའི་ཚེ་དེའི་དུས་ན་དགེ་སློང་མོའུ་དགལ་གྱི་བུ་འདི་ཉིད་དེ་ཡིན་ཏེ། དེ་ན་ཡང་འདིས་འདི་བཟོས་ཕམ་པར་བྱས་སོ། །ད་ལྟར་ཡང་འདིས་འདི་རྫུ་འཕྲུལ་  
གྱིས་ཕམ་པར་བྱས་སོ། །གཞན་ཡང། ཇི་ལྟར་འདིས་འདི་ཕམ་པར་བྱས་པ་དེ་ཉོན་ཅིག་དགེ་སློང་དག་སྔོན་བྱུང་བ། ཝཱ་ར་ཎཱ་སིའི་གྲོང་ཁྱེར་དུ་དྲང་སྲོང་དུང་དང། བྲིས་པ་ཞེས་བྱ་བ་གཉིས་ཤིག་ཉེ་བར་བརྟེན་ཅིང་  
གནས་སོ། །ཇི་ཙམ་དུས་གཞན་ཞིག་ན་ལྷས་ཆར་ཕབ་པས་རྫབ་ཏུ་གྱུར་ཏེ། དུང་དྲེད་དེ་རྫབ་ཏུ་རྡེག་འཆོས་ནས་རིལ་བ་ཆག་པར་གྱུར་ཏོ། །དེ་ནས་དེས་དམོད་པ་བོར་པ། རང་བཞིན་ངན་པ་ཁྱོད་ཀྱིས་ད་  
ཕན་ཆད་ལོ་བཅུ་གཉིས་སུ་ཆར་མི་འབེབས་པར་གྱུར་ཅིག། ཅེས་བྱས་སོ། །རྒྱལ་པོ་ཚངས་སྦྱིན་དང། ཝཱ་ར་ཎཱ་སི་ན་གནས་པའི་སྐྱེ་བོའི་ཚོགས་ཀྱིས་ཐོས་ནས། དེ་ནས་དེ་རྣམས་དེའི་དྲུང་དུ་སོང་སྟེ་  
གསོལ་བ་བཏབ་པ། དྲང་སྲོང་ཆེན་པོ། དེ་ལྟར་མ་མཛད་ཅིག། དེས་སྨྲས་པ། བདག་གིས་རང་བཞིན་ངན་པ་ལ་བཟོད་པར་མི་ནུས་ཏེ། བདག་གིས་དམོད་པས་བཅོམ་པ་དེས། ལོ་བཅུ་གཉིས་སུ་ཆར་  
  
  
།དེ་ནས་རྒྱལ་པོ་ཚངས་སྦྱིན་དང་སྐྱེ་བོའི་ཚོགས་དེས་བྲིས་པ་ལ་གསོལ་བ་བཏབ་ནས་དེས་གསོལ་བ་བྱས་ཏེ་ལྷས་ཆར་ཕབ་བོ། །དགེ་སློང་དག་ཇི་སྙམ་དུ་སེམས། དེའི་ཚེ་དེའི་དུས་  
ཀྱི་དྲང་སྲོང་དུང་གང་ཡིན་པ་དེ་ནི། དགེ་སློང་མོའུ་དགལ་གྱི་བུ་འདི་ཉིད་ཡིན་ནོ། །དེའི་ཚེ་དེའི་དུས་ཀྱི་བྲིས་པ་གང་ཡིན་པ་དེ་ནི། དགེ་སློང་ཤཱ་རིའི་བུ་ཡིན་ཏེ། དེ་ན་ཡང་འདིས་འདི་རྫུ་འཕྲུལ་གྱིས་ཕམ་པར་  
བྱས་སོ། །གཞན་ཡང། ཇི་ལྟར་འདིས་འདི་རྫུ་འཕྲུལ་གྱིས་ཕམ་པར་བྱས་པ་དེ་ཉོན་ཅིག་བྲིས་པས་དགོས་པ་འགའ་ཞིག་གི་ཕྱིར་དུང་གི་རྐང་པ་གཉིས་ལ་གཏུགས་པ་ལས། དུང་གི་རྐང་པ་གཉིས་ཀྱིས་  
རལ་པ་མནན་པ་དང་བྲིས་པས་སྨྲས་པ། ཉི་མ་འཆར་ཁའི་དུས་ཀྱི་ཚེ་ཁྱོད་ཀྱི་སྤྱི་བོ་གས་པར་གྱུར་ཅིག་དུང་གིས་སྨྲས་པ། དེ་ལྟར་ན་ཉི་མ་འཆར་བར་མ་གྱུར་ཅིག་ཅེས་བྱས་པ་དང། འཇིག་རྟེན་དུ་  
ནམ་སྲོས་པར་གྱུར་ཏོ། །དེ་ནས་རྒྱལ་པོ་དང། བྲམ་ཟེ་དང། ཁྱིམ་བདག་གིས་དུང་ལ་གསོལ་བ་བཏབ་པ། དྲང་སྲོང་ཆེན་པོ། དེ་ལྟ་བུ་མ་མཛད་ཅིག་དེས་སྨྲས་པ། ཉི་མ་ཤར་བར་གྱུར་ན། གདོན་མི་ཟ་བར་  
བདག་གི་མགོ་འགས་པར་འགྱུར་རོ། །བྲིས་པས་དེ་ལ་སྨྲས་པ། གལ་ཏེ་དེ་ལྟ་ན། འཇི་བ་ལས་བྱས་པའི་མགོ་ཞིག་བྱོས་ཤིག་ཇི་ཙམ་ན་འཇི་བ་ལས་དུང་གི་མགོ་ཞིག་བྱས་པ་ལས། ཉི་མ་ཤར་བ་དང་གས་པར་  
གྱུར་ཏོ། །དགེ་སློང་དག་ཇི་སྙམ་དུ་སེམས། དུང་གང་ཡིན་པ་དེ་ནི། དགེ་སློང་མོའུ་དགལ་གྱི་བུ་འདི་ཉིད་ཡིན་ནོ། །བྲིས་པ་གང་ཡིན་པ་དེ་ནི། དགེ་སློང་ཤཱ་རིའི་བུ་འདི་ཉིད་དེ་ཡིན་ཏེ། དེ་ན་ཡང་འདིས་ཕམ་  
  
  
༄༅། །པར་བྱས་སོ། །གཞན་ཡང། ཇི་ལྟར་ཕམ་པར་བྱས་པ་དེ་ཉོན་ཅིག་ཡུལ་དབུས་སུ་བསོ་མཁན་གྱི་སློབ་དཔོན་ཞིག་བྱུང་ནས། བ་སོ་འབྲས་ཙམ་བྲེའུ་ཆུང་གང་ཁྱེར་ནས་ཡུལ་ནས་  
ཅན་དུ་སོང་སྟེ། དེ་རི་མོ་མཁན་གྱི་སློབ་དཔོན་ཞིག་གི་ཁྱིམ་དུ་ཞུགས་ན། དེ་ཡང་སྟོང་པར་འདུག་ན་དེའི་ཆུང་མ་ལ་སྨྲས་པ་གྲོགས་པོའི་ཆུང་མ། འབྲས་བྲེའུ་ཆུང་གང་པོ་འདི་ཚོས་ལ་བྱིན་ཅིག། ཅེས་  
དེ་བཞག་སྟེ་སོང་ངོ། །དེས་བཙོ་བར་བརྩམས་པ་ལས། ཤིང་ཟད་པར་གྱུར་ཀྱང་མ་ཚོས་སོ། །དེ་ནས་དེའི་ཁྱིམ་ཐབ་འོང་ནས་སྨྲས་པ། བཟང་མོ། འདི་ཅི་ཞིག་ཡིན། དེས་རྒྱས་པར་སྨྲས་པ་དང། དེས་དེ་བརྟགས་པ་  
ལས། བ་སོ་འབྲས་ཙམ་ཤ་སྟག་ཏུ་མཐོང་ནས། དེས་དེ་ལ་ཅོ་འདྲི་བར་སྨྲས་པ། བཟང་མོ། འདི་ཚྭ་ཆུ་ཡིན་གྱི། ཆུ་བཟང་པོ་གཞན་ཞིག་ཁྱེར་ཏེ་འོངས་དང། དེས་འབྲས་འདི་ཚོས་པར་འགྱུར་རོ། །དེས་བ་སོ་མཁན་  
གྱི་སློབ་དཔོན་ལ། ཆུ་བཟང་པོ་ཞིག་ཁྱེར་ཏེ་ཤོག་ཅིག་ཅེས་སྨྲས་པ། དེས་དེ་ལ་སྨྲས་ནས། དེས་ཕྱོགས་གཞན་ཞིག་ཏུ་རྫིང་བུ་ཞིག་བྲིས་ཏེ། དེར་ཁྱི་རོ་བམ་བ་ཞིག་ཀྱང་བྲིས་སོ། །དེ་ནས་བ་སོ་མཁན་གྱི་སློབ་  
དཔོན་དེ་བུམ་པ་ཁྱེར་ནས་རྫིང་བུ་ཡིན་ནོ། །སྙམ་ནས། ཕྱོགས་དེར་ཕྱིན་ཏེ་ཁྱི་རོ་བམ་པ་མཐོང་བ་དང། དེས་སྣ་བཀབ་ནས་བརྟག་པར་བརྩམས་པ་ལས། ཇི་ཙམ་ན་དེའི་ཆུ་སྣོད་དེ་ཆག་ནས་བ་སོ་མཁན་གྱི་སློབ་  
དཔོན་དེ་སྐྱེངས་པར་གྱུར་ཏོ། །དགེ་སློང་དག་ཇི་སྙམ་དུ་སེམས། བ་སོ་མཁན་གྱི་སློབ་དཔོན་གང་ཡིན་པ་དེ་ནི། དགེ་སློང་མོའུ་དགལ་གྱི་བུ་འདི་ཉིད་ཡིན་ནོ། །རི་མོ་མཁན་གྱི་སློབ་དཔོན་གང་ཡིན་པ་དེ་ནི་  
  
  
།འོན་ཀྱང་དེ་བཞིན་གཤེགས་པས་བརྙེས་པའི་བསམ་གཏན་དང། ཏིང་ངེ་འཛིན་དང་སྙོམས་པར་འཇུག་པ་གང་ཡིན་པ་དེ་དག་གི་མིང་ཡང་རང་སངས་རྒྱས་  
རྣམས་ཀྱིས་མི་ཤེས་སོ། །རང་སངས་རྒྱས་རྣམས་ཀྱིས་ཐོབ་པ་གང་དག་ཡིན་པ་དེ་དག་གི་མིང་ཡང་དགེ་སློང་ཤཱ་རིའི་བུས་མི་ཤེས་སོ། །དགེ་སློང་ཤཱ་རིའི་བུས་ཐོབ་པ་གང་དག་ཡིན་པ་དེ་དག་གི་མིང་ཡང་  
དགེ་སློང་མོའུ་དགལ་གྱི་བུས་མི་ཤེས་སོ། །དགེ་སློང་མོའུ་དགལ་གྱི་བུས་ཐོབ་པ་གང་ཡིན་པ་དེ་དག་གི་མིང་ཡང་ཉན་ཐོས་གཞན་རྣམས་ཀྱིས་མི་ཤེས་ཏེ། དགེ་སློང་མོའུ་དགལ་གྱི་བུ་བས། དགེ་སློང་ཤཱ་  
རིའི་བུ་རྫུ་འཕྲུལ་ཆེ་ཞིང་མཐུ་ཆེ་མོད་ཀྱི། དེས་མང་དུ་གནས་པ་ལ་དགོངས་ནས་ངས་རྫུ་འཕྲུལ་ཅན་རྣམས་ཀྱི་མཆོག་ཏུ་བསྟན་ཏོ། །ཤཱ་རིའི་བུ་དང། མོའུ་དགལ་གྱི་བུའི་ལེའུ།། །།དེ་ནས་  
ཚེ་དང་ལྡན་པ་འོད་སྲུང་ཆེན་པོ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ་སྨྲས་པ། དེ་ནི་དེར་སོང་སྔོན་ནས་སྤྱད་པ་དང། །རྗེ་མཐུན་ཚིག་དག་ཤིན་ཏུ་སྒྲོག་པ་ན། །གང་ཞིག་བྱས་པས་འབྲས་བུ་ཆེ་མྱོང་བ། །  
ཆུང་ངུ་གཅིག་པུ་དེ་ནི་མྱུར་དྲན་ནས། །ཇི་ལྟར་སེང་གེ་རི་ཡི་ཕུག་གནས་པ། །འཇིགས་པ་མེད་པར་སྤྱོད་ཡུལ་འགྲོ་བ་ལྟར། །མཚུངས་པ་མེད་པའི་ཉན་ཐོས་འོད་སྲུང་དེ། །སྔོན་གྱི་གནས་ནས་སྤྱད་པ་སྒྲོག་  
བྱེད་པ། །ཟག་མེད་ཐ་བ་མེད་པ་རྣམ་གྲོལ་སེམས། །ཉོན་མོངས་མེད་པར་གནས་པ་སྐྱོན་མེད་ཡིད། །དེ་ལ་ཆོས་མཆོག་ཡོད་པར་ཡིད་ཆེས་ནས། །དེ་ཡི་ཆོས་ལ་ཡིད་ཀྱིས་སྨོན་བྱས་ཏེ། །རང་སངས་  
  
  
༄༅། །རྒྱས་ལ་བདག་གིས་ཡོན་དུ་ནི། །ཁྲེ་རྒོད་བྲེའུ་ཆུང་གང་ཞིག་རབ་ཕུལ་བས། །དེ་འདྲ་བ་དང་ཀུན་ཏུ་ཕྲད་གྱུར་ཅིང་།སྨོན་པས་སྒྲ་མི་སྙན་དུ་སྐྱེས་པ་ནི། །ལས་དེ་གཅིག་  
པུ་ཉིད་ཀྱི་འབྲས་བུ་ཡིས། །ལུས་ཅན་བདག་གིར་འཛིན་མེད་ཚེ་རིང་བ། །ཁྱད་པར་འགྲོ་ཞིང་སྤྱོད་པ་མི་དམན་པ། །སྒྲ་མི་སྙན་དུ་ལན་སྟོང་སྐྱེས་པར་གྱུར། །ལས་དེ་གཅིག་པུ་ཉིད་ཀྱི་འབྲས་བུ་ཡིས་།ལན་  
སྟོང་སུམ་ཅུ་རྩ་གསུམ་པར་སྐྱེས་ཏེ། མེ་ཏོག་ཕྲེང་རྒྱན་བྱུག་པ་སྣ་ཚོགས་དང། །མཐུ་ཆེན་ལུས་མཛེས་པ་དང་ལྡན་པར་གྱུར། །དེ་ནས་འཕོས་བདག་སྒྲ་མི་སྙན་དུ་སྐྱེས། །སླར་ཡང་ལྷ་དགེ་དགའ་བར་  
བྱེད་པ་དང། །སེམས་ཀྱི་སྨོན་ལམ་དབང་གིས་སླར་ཡང་བདག། མི་ནི་དགེ་བ་རྣམས་ཀྱི་ནང་དུ་སྐྱེས། །ལས་དེ་གཅིག་པུ་ཉིད་ཀྱི་འབྲས་བུས་བདག། བྲམ་ཟེ་སཱ་ལ་ཆེན་པོའི་རིགས་སྐྱེས་ཏེ། །ནོར་  
མང་སྐྱེས་པ་བུད་མེད་རྣམས་ཀྱིས་བཀུར། །འདོད་པའི་ཡོན་ཏན་ལྔ་དོན་མི་གཉེར་ཡང། །བདག་གིས་སྟོན་པ་ལན་འགའ་མ་མཐོང་ཞིང་།མཚུངས་མེད་ཉན་ཐོས་བདག་གིས་མ་མཐོང་ནས། །  
བདག་གིས་སེང་རས་ཚེམ་གྱོན་འཇིག་རྟེན་ན། །དགྲ་བཅོམ་རྣམས་ལ་ཕྱག་འཚལ་རབ་ཏུ་བྱུང། །བདག་ནི་དེ་ལྟར་རབ་ཏུ་བྱུང་བ་དང་།རྒྱལ་བ་བུ་མང་མཆོད་རྟེན་ན་བཞུགས་མཐོང། །ཐུབ་ཞབས་  
ཕྱག་འཚལ་བཅོམ་ལྡན་བདག་གི་སྟོན། །བདག་ནི་ཁྱོད་ཀྱི་ཉན་ཐོས་གྱུར་ཅེས་གསོལ། །འོད་སྲུང་ཇི་སྐད་སྨྲས་བཞིན་བྱས་ཏེ་འདིར་།ཁྱོད་སྟོན་ང་ཡིན་ང་ཡི་ཉན་ཐོས་ཁྱོད། །གལ་ཏེ་སྡུག་  
  
  
།ཁྱོད་ཀྱིས་སྙན་པར་བཤད་པའི་ཆོས་སྙན་ཉོན། །གང་ཡང་དག་ལ་སྐྱེས་མཆོག་སྐྱོབ་པ་ནི་།ཐུགས་རྗེ་ཆེན་པོ་ཡིས་ནི་ཆོས་བཤད་པ། །བསམ་གཏན་བཞི་སྟོབས་དབང་པོ་  
བྱང་ཆུབ་ཀྱི། །ཡན་ལག་ལམ་གྱི་ཡན་ལག་རྣམ་པར་ཐར། །དེ་དག་བསྒོམ་པ་བདག་གིས་དགའ་མགུར་ཐོབ། །ཟག་པ་ཟད་ཅིང་ལུས་ཀྱི་ཐ་མ་བཟུང། །ལུས་ཀྱི་ཐ་མ་འཛིན་པ་རྡུལ་མེད་པ། །དྲང་པོ་འདི་དག་དང་  
ནི་བདག་གིར་ཕྲད། །དེ་བཞིན་གཤེགས་རྒྱལ་ཕུན་སུམ་ཚོགས་པ་གསུངས། །ཚུལ་ཁྲིམས་ལྡན་པ་གང་འདོད་འགྲུབ་པར་འགྱུར། །བདག་གི་ཡིད་ལ་ཅི་དང་ཅི་བསམ་པ། །ཐམས་ཅད་གྲུབ་སྟེ་སྲིད་པའི་ཐ་མ་  
འདི། །བདག་གི་སྐྱེ་བ་ཟད་ཅིང་འཆིང་བ་དང། །སྲེད་པ་ཀུན་ནས་ལངས་པ་ཉིད་བཅད་དེ། །བདག་ནི་ཆོས་རྒྱལ་ཐུགས་ལས་སྐྱེས་པའི་སྲས། །ཉོན་མོངས་ཚོགས་རྣམས་ཟད་པས་མྱ་ངན་འདའ། །བདག་ནི་  
ཐམས་ཅད་གཟིགས་པ་ཡིས། །སྦྱངས་ལ་གནས་པ་མཆོག་ཏུ་བསྟེན། །ཟག་པ་མེད་ཅིང་ཉེས་པ་བསལ། །གོ་འཕང་མི་གཡོ་བདག་གིས་ཐོབ། །གནས་བརྟན་འོད་སྲུང་དེ་ལྟ་བུར། །མ་དྲོས་པ་ཡི་མཚོ་ཆེན་  
དུ༑ ༑དགེ་སློང་དགེ་འདུན་མདུན་འདུག་ནས། །རང་གི་ལས་ནི་ལུང་བསྟན་ཏོ། །འོད་སྲུང་གི་ལེའུ་སྟེ། །དང་པོའོ།། །།འདུལ་བ་གཞི། བམ་པོ་ང་གཉིས་པ། དེ་ནས་དགེ་སློང་གནས་བརྟན་གནས་  
བརྟན་རྣམས་ཀྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཤཱ་རིའི་བུས་ལས་ཅི་ཞིག་བྱས་ན་ལས་དེའི་རྣམ་པར་སྨིན་པས། ཤེས་རབ་ཆེན་པོ་དང། སྤོབས་པ་ཆེན་པོ་དང་ལྡན་པར་  
  
  
༄༅། །གྱུར། དེས་སྨྲས་པ། བདག་གིས་དགོན་པར་རང་སངས་རྒྱས་།དྲང་སྲོང་དགེ་སྦྱོང་ཞིར་གྱུར་པ། །སྐལ་དང་ལྡན་པ་ཆོས་གོས་ནི། །དེ་ཚེ་རྙིང་པ་གྱོན་པ་མཐོང། །དེ་ལ་བདག་གིས་སེམས་  
དད་པས། །བང་བརྒྱུགས་ནས་ཀྱང་ཆོས་གོས་ནི། །དྲུབས་ཤིང་ཁ་བསྒྱུར་དེ་བཞིན་དུ། །དེ་ལ་ཡང་དང་ཡང་དུ་གཏུགས། །དེ་ནས་བདག་ལ་ཐུགས་བརྩེའི་ཕྱིར། །དེ་ནི་བར་སྣང་ལ་འཕགས་ནས། །རང་གི་གཟི་  
བརྗིད་ཀྱིས་འབར་ཞིང། །དེ་ནས་མཁའ་ལ་གཤེགས་པར་གྱུར། །བདག་གིས་ཐལ་མོ་སྦྱར་བྱས་ནས། །ཇི་ལྟར་བདག་ནི་འདི་འདྲ་བར། །དབང་རྣོན་ཤེས་རབ་ཆེར་ཤོག་ཅེས། །དེ་ལྟ་བུ་ནི་སྨོན་ལམ་བཏབ། །  
བདག་ནི་ཕྱུག་པོའི་རིགས་སུ་འམ། །མ་རབས་དག་ཏུ་མི་སྐྱེ་བར། །བར་མའི་རིགས་སུ་སྐྱེ་འགྱུར་ཞིང། །རྟག་ཏུ་རབ་བྱུང་མང་བར་ཤོག་།དགེ་བའི་རྩ་བ་དེས་ན་བདག་བདག་ནི་ཚེ་རབས་ལྔ་བརྒྱར་ཡང། །  
མི་ཡི་རྙེད་པ་ཐོབ་ནས་ནི། །ཁྱིམ་མེད་པར་ནི་རབ་ཏུ་བྱུང། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་  
ལ༑ ༑བདག་གིས་རབ་བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་བའི། །དགྲ་བཅོམ་པ་ཡང་བདག་གིས་ཐོབ། །བཙུན་པ་བདག་གིས་ཟླ་ཕྱེད་ཀྱིས། །འགྲོ་བའི་ཕ་རོལ་ཕྱིན་པ་ཐོབ། །དགེ་སློང་དགེ་འདུན་  
གུང་བཞུགས་ནས། །སྟོན་པས་བདག་ནི་མངོན་སུམ་དུ། །ཆོས་ཀྱི་འཁོར་ལོ་རྗེས་བསྐོར་བ། །ཤེས་རབ་ཅན་གྱི་གཙོ་བོར་བསྟན། །ཤེས་རབ་ཆེན་པོ་ཤཱ་རིའི་བུ། །དགེ་སློང་དགེ་འདུན་མདུན་ནས་  
  
  
།རང་གི་ལས་ནི་ལུང་བསྟན་ཏོ་།ཤཱ་རིའི་བུའི་ལེའུ་སྟེ། གཉིས་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་མོའུ་དགལ་གྱི་བུ་  
ཆེན་པོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་མོའུ་དགལ་གྱི་བུ་ཆེན་པོ། །ཚེ་དང་ལྡན་པ་ཤཱ་རིའི་བུས་ནི། རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ད་ནི། ཁྱོད་ཀྱིས་ཀྱང་རང་གི་ལས་ཀྱི་རྒྱུ་བ་ལུང་སྟོན་ཅིག་  
དེ་སྐད་ཅེས་སྨྲས་པ་དང། ཚེ་དང་ལྡན་པ་མོའུ་དགལ་གྱི་བུ་ཆེན་པོས། དགེ་སློང་གནས་བརྟན་གནས་བརྟན་རྣམས་ལ་འདི་སྐད་ཅེས་སྨྲས་སོ། །བདག་སྔོན་དྲང་སྲོང་གྱུར་པའི་ཚེ། །ནགས་མཐའི་དགོན་པར་  
གནས་པ་ན། །དེར་ནི་སྐྱེས་པ་ཞིག་འོངས་ནས། །བདག་ལ་རབ་བྱུང་གསོལ་བ་འདེབས། །བདག་གིས་རྒྱུགས་ནས་དེ་ཡི་སྐྲ། །བྲེགས་ནས་ཀྱང་ནི་ཆོས་གོས་དག་ཁ་དོག་བསྒྱུར་ནས་དེ་ལ་བྱིན། །དེ་ཡིད་དགའ་གྱུར་  
དེ་ཡི་ཚེ། །ཕྱོགས་གཅིག་ཏུ་ནི་ཉེར་སོང་ནས། །སྐྱིལ་མོ་ཀྲུང་བཅས་འདུག་ནས་དེས། །རང་བྱང་ཆུབ་ནི་རེག་གྱུར་ཏེ། །དེ་ནས་མཁའ་ལ་སོང་བར་གྱུར། །བདག་གིས་དད་བསྐྱེད་ཉེར་སོང་སྟེ། །དེ་ནས་ཐལ་མོ་  
ལེགས་སྦྱར་ཏེ། །དེ་ནས་རྫུ་འཕྲུལ་མཆོག་གསོལ་ཞིང། །སྨོན་ལམ་གདབ་པ་བྱས་པ་ནི། །དྲང་སྲོང་ཆེ་འདི་ཅི་འདྲ་བའི། །བདག་གི་རྫུ་འཕྲུལ་དེ་འདྲར་ཤོག་དགེ་བའི་རྩ་བ་དེ་ཡིས་ནི། །གང་དང་གང་དུ་  
སྐྱེས་པར་ནི། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །བདག་གི་སྲིད་པ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་  
  
  
༄༅། །པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ནི་བདག་གིས་ཐོབ། །ཐམས་ཅད་གཟིགས་པས་རྫུ་  
འཕྲུལ་ཅན། །རྣམས་ཀྱི་མཆོག་ཏུ་བདག་བསྟན་ཏོ། །དགེ་བ་ཆུང་ངུ་བྱས་པས་ནི། །བདེ་བ་མང་པོ་ཉམས་སུ་མྱོང། །མི་དགེ་བ་ཡི་ལས་གང་ཡིན། །བདག་གིས་ལུང་བསྟན་མཉན་པར་གྱིས། །གྲོང་མཆོག་  
རྒྱལ་པོའི་ཁབ་ཏུ་ནི། །བདག་ནི་ཚོང་དཔོན་ཁྱེའུ་གྱུར་ནས་།ཁྱིམ་གྱི་ཕྱི་རོལ་རྩེ་རྩེ་ནས། །ཟན་གྱི་ཕྱིར་ཡང་ཞུགས་པ་ལས། །དེ་ན་ཕ་མ་གཉིས་ཀ་ནི། །དབེན་པར་འདུག་པ་བདག་གིས་མཐོང། །དེ་  
གཉིས་མཐོང་ནས་བདག་བརྡེགས་ཤིང། །སྐྱེངས་པས་ཀྱང་ནི་སྤྱོ་བ་བྱས། །ཕ་དང་མ་ནི་གཉིས་ཀ་ལ། །ཡིད་ཀྱི་ཉེས་པ་བྱས་པ་ནི་།གང་ཚེ་ཆེན་པོར་གྱུར་པ་ན། །འདམ་བུ་བཅོམ་པ་བཞིན་གསད་སྙམ་།བདག་  
གི་ཡིད་ཀྱིས་ཉེས་བྱས་ཀྱི། །ལུས་ཀྱིས་བྱས་པ་མ་ཡིན་ན། །བདག་ནི་དམྱལ་བ་ཐིག་ནག་ཏུ། །སྡུག་བསྔལ་མི་བཟད་ཉམས་སུ་མྱོང། །དེ་ཡི་ལས་ཀྱི་ལྷག་མ་ཡི། །བདག་གི་སྲིད་པ་ཐ་མ་འདིར། །མུ་སྟེགས་  
གཞན་གྱི་དགེ་སྦྱོང་གིས། །འདམ་བུ་བཅོམ་བཞིན་བདག་གཏོག་འགྱུར་།བདག་ནི་སྡུག་བསྔལ་དེ་ཉིད་ཀྱིས། །ཤི་བར་གྱུར་ཏེ་དེ་ནས་ནི་།ལས་རྣམས་ཀྱི་ནི་ལྷག་མ་ཡང། །ཐ་མ་ཟད་པར་འགྱུར་བ་ཡིན། །  
དེ་བས་ཕ་དང་མ་དག་ལ། །སེམས་ནི་རབ་ཏུ་དད་པར་བྱ། །སེམས་དད་པ་ཡི་རྒྱུ་ཡིས་ནི། །སེམས་ཅན་འགྲོ་བ་བཟང་པོར་འགྲོ་དེ་ལྟར་གནས་བརྟན་པང་ནས་སྐྱེས། །དགེ་སློང་དགེ་འདུན་མདུན་འདུག་ནས།།  
  
  
།རང་གི་ལས་ནི་ལུང་བསྟན་ཏོ་།པང་ནས་སྐྱེས་ཀྱི་ལེའུ་སྟེ། གསུམ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་མཛེས་ལྡན་ལ་  
འདི་སྐད་ཅེས་སྨྲས་སོ། །ཚེ་དང་ལྡན་པ་མཛེས་ལྡན། ཚེ་དང་ལྡན་པང་ནས་སྐྱེས་ཀྱི་རང་གི་ལས་ཀྱི་རྒྱུ་བ་བསྟན་ཟིན་གྱི། ད་ནི། ཚེ་དང་ལྡན་པ་མཛེས་ལྡན་གྱིས་ཀྱང་རང་གི་ལས་ཀྱི་རྒྱུ་བ་ལུང་སྟོན་ཅིག། དེ་ནས་ཚེ་དང་ལྡན་  
པ་མཛེས་ལྡན་གྱིས། དགེ་སློང་གི་དགེ་འདུན་གྱི་མདུན་དུ་རང་གི་ལས་ཀྱི་རྒྱུ་བ་ལུང་བསྟན་པ། དགེ་འདུན་ཀུན་དགར་བདག་སོན་ན། །ཁྱམས་དེའི་ཕྱག་དར་མཐོང་ནས་ནི། །བདག་གིས་ཕྱགས་མ་བླངས་ནས་སུ།།  
དེ་ཚེ་དགའ་བས་ཕྱག་དར་བྱས། །དེ་ནས་བདག་གི་སེམས་དད་པས་།ཁྱམས་དེ་གཙང་མར་མཐོང་ནས་ནི། །ཇི་ལྟར་ཁྱམས་དེ་གཙང་བ་ལྟར། །ཉོན་མོངས་མེད་པར་གྱུར་ཅིག་སྨྲས། །དགེ་བའི་རྩ་བ་དེ་ཡིས་ན། །  
གང་དང་གང་དུ་སྐྱེས་པར་ཡང། །བདག་གི་གཟུགས་ནི་བཟང་བ་དང། །བལྟ་ན་སྡུག་ཅིང་མཛེས་པར་གྱུར། །དེ་ཡི་ལས་ཀྱི་ལྷག་མས་ནི། །བདག་གི་ལུས་ནི་ཐ་མ་ལ། །བདག་གི་ཕ་དང་མ་གཉིས་ཀྱིས་།བདག་  
མིང་མཛེས་ལྡན་ཁོ་ནར་བཏགས། །མཛེས་ལྡན་བདག་ནི་བཙས་གྱུར་ཏེ་།གང་ཚེ་གཉེན་ཚོགས་མདུན་ཕྱིན་པ། །དེ་ཚེ་གཉེན་ནི་ཐམས་ཅད་ཀྱིས། །མགུ་ཞིང་ཡིད་དགའ་བཀུར་སྟི་བྱས། །རྫོགས་སངས་བླ་ན་  
མེད་པ་ཡི། །དེད་དཔོན་འདི་ནི་མཉེས་པར་བྱས། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །བདག་གིས་ཉོན་མོངས་མེད་གྱུར་ཅེས། །སྨོན་ལམ་བཏབ་པ་གང་ཡིན་པ། །བྱ་བ་  
  
  
༄༅། །བྱས་ཏེ་ཉོན་མོངས་མེད། །དགྲ་བཅོམ་ཟག་པ་མེད་པ་ཡིན་།འཛམ་བུའི་གླིང་ནི་ཐམས་ཅད་ཀྱང། །ཀ་ཤིའི་གོས་ཀྱིས་ཕྱགས་པ་བས། །གང་གིས་འདོད་ཆགས་བྲལ་བ་  
ཡི། །དྲང་སྲོང་འཆག་གཅིག་ཕྱགས་པའོ། །འཛམ་བུའི་གླིང་ན་དྲང་སྲོང་གི། འཆགས་ཐམས་ཅད་ཕྱགས་པ་བས། །གང་གིས་ཕྱོགས་བཞིའི་དགེ་འདུན་གྱི། །རེ་ལྡེ་ཙམ་དག་ཕྱགས་པའོ། །འཛམ་  
བུའི་གླིང་ན་དགེ་འདུན་གྱི། །ཀུན་དགའ་ར་བ་ཀུན་ཕྱགས་པས། །གང་གིས་རྒྱལ་བའི་མཆོད་རྟེན་ནི། །ཁྲུ་གང་ཙམ་ཞིག་ཕྱགས་པའོ་།བདག་ཉིད་ཀྱིས་ནི་གང་རྟོགས་པའི། །ཁྱད་པར་དེ་དག་ཤེས་བྱས་  
ནས༑ ༑བདེ་གཤེགས་མཆོད་རྟེན་ཕྱགས་ནས་ནི། །སེམས་ཀྱང་རབ་ཏུ་དང་བར་གྱིས། །དེ་ལྟས་རྫོགས་པའི་སངས་རྒྱས་ཀྱིས། །ཡོན་ཏན་མང་པོ་ཤེས་པ་ཡིས། །མཆོད་རྟེན་རྣམས་ལ་བཀུར་སྟི་བྱོས། །  
འབྲས་བུ་ཆེན་པོ་དག་ཏུ་འགྱུར། །བཙུན་པ་བདག་གིས་དགེ་བ་ནི་།གང་བྱས་དྲན་པ་འདི་ལགས་ཏེ། །དེ་ཡི་འབྲས་བུ་སྡུག་པ་དང་།འདོད་པ་ཡིད་འོང་ཉམས་སུ་མྱོང། །དེ་བས་རྒྱལ་བའི་མཆོད་  
རྟེན་ལ༑ ༑མཆོད་པ་དག་ནི་བཟང་པོ་གྱིས། །བཙུན་པ་འདི་ནི་བསོད་རྣམས་ཞིང། །དམ་པ་བླ་ན་མེད་པ་ཡིན། །རྫོགས་སངས་དེ་བཞིན་གཤེགས་པའམ། །སངས་རྒྱས་རྣམས་ཀྱི་ཉན་ཐོས་  
ལ༑ ༑སེམས་ནི་རབ་ཏུ་དང་བྱས་པའི། །ཡོན་ནི་ཆུང་ངུར་འགྱུར་མ་ཡིན། །དེ་ལྟར་གནས་བརྟན་མཛེས་ལྡན་གྱིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་  
  
  
།མཛེས་ལྡན་གྱི་ལེའུ་སྟེ། བཞི་པའོ།།།།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་སྣ་མའི་མེ་ཏོག་ལ་འདི་སྐད་ཅེས་སྨྲས་སོ། །ཚེ་  
དང་ལྡན་པ་སྣ་མའི་མེ་ཏོག་ཚེ་དང་ལྡན་པ་མཛེས་ལྡན་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ད་ནི། ཚེ་དང་ལྡན་པས་ཀྱང་རང་གི་ལས་ཀྱི་རྒྱུ་བ་ལུང་སྟོན་ཅིག་སྣ་མའི་མེ་ཏོག་རྣ་རྒྱན་བྱས། །མགོ་ལ་  
མེ་ཏོག་ཕྲེང་བཅིངས་ནས། །ནེའུ་ཟླ་རྣམས་ཀྱིས་ཡོངས་བསྐོར་ཏེ་།སྐྱེད་མོས་ཚལ་གྱི་གནས་སུ་བྱུང། །དེ་ན་ཐུབ་པ་ཆེན་པོ་པ་།རྣམ་པར་གཟིགས་ཀྱི་མཆོད་རྟེན་ལ། །སྐྱེ་བོའི་ཚོགས་ཆེན་ཐམས་ཅད་  
ནས༑ ༑ལེགས་པར་མཆོད་པ་བདག་གིས་མཐོང། །དེ་ནས་ནེའུ་ཟླ་རྣམས་ཁྲིད་ནས། །རང་རང་གི་ནི་ཕྲེང་བ་ཀུན། །སེམས་ནི་དད་པར་བྱས་ནས་སུ། །མཆོད་རྟེན་དེ་ལ་གདགས་པ་བྱས། །དེ་ན་བདག་གིས་  
དེ་དག་དང། །སྐྱེ་བོ་མང་པོ་གཞན་མཐོང་ནས། །སྣ་མ་རྣ་བ་ལས་ཕྲལ་ཏེ། །དེ་ཚེ་མཆོད་རྟེན་གདགས་པ་བྱས། །དགེ་བའི་རྩ་བ་དེས་ན་བདག་གང་དང་གང་དུ་སྐྱེ་བར་ཡང། །བསོད་ནམས་བྱས་པས་  
མཛེས་པ་ཡི། །ལྷ་དང་མི་ནི་རྣམས་སུ་གྱུར། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ནི་བདག་གིས་ཐོབ། །མེ་ཏོག་  
གཅིག་ནི་བཏང་བས་ན། །ལོ་ནི་བྱེ་བ་བརྒྱ་ཕྲག་ཏུ། །བདག་གིས་ལྷ་ཡི་ལོངས་སྤྱད་ནས། །དེ་ཡི་ལྷག་མས་མྱ་ངན་འདས། །བཙུན་པ་གལ་ཏེ་སངས་རྒྱས་ཀྱི། །ཡོན་ཏན་ཕལ་ཆེར་འཚལ་གྱུར་ནས།།  
  
  
༄༅། །སེམས་ནི་ཤིན་ཏུ་དང་བ་ཡིས། །ཕྱིར་ཞིང་བསྙེན་བཀུར་བགྱིས་པ་ཞིག་དེ་ལྟས་རྫོགས་པའི་སངས་རྒྱས་ཀྱི། །ཡོན་ཏན་མང་པོ་ཤེས་པ་ཡིས། །མཆོད་རྟེན་རྣམས་ལ་  
བཀུར་སྟི་བྱོས། །འབྲས་བུ་ཆེན་པོ་དག་ཏུ་འགྱུར། །རྫོགས་སངས་དེ་བཞིན་གཤེགས་པའམ། །སངས་རྒྱས་རྣམས་ཀྱི་ཉན་ཐོས་ལ། །སེམས་ནི་རབ་ཏུ་དང་བྱས་པའི། །ཡོན་ནི་ཆུང་བར་འགྱུར་  
མ་ཡིན༑ ༑བཙུན་པ་བདག་གིས་དགེ་བ་ནི། །གང་བྱས་དྲན་པ་འདི་ལགས་ཏེ། །དེ་ཡི་འབྲས་བུ་སྡུག་པ་དང། །འདོད་པ་ཡིད་འོང་ཉམས་སུ་མྱོང། །ལས་ཀྱི་རྣམ་པར་སྨིན་པ་དེས། །ཡང་སྲིད་སྐྱེ་  
པ་ཟད་པ་དང། །ཉོན་མོངས་བཅོམ་ནས་བསིལ་གྱུར་པའི། །བདག་ནི་དགྲ་བཅོམ་མྱ་ངན་འདས། །བདག་ནི་ཡང་སྲིད་ཉལ་བ་དང། །འཁོར་བ་གང་དུ་འང་ཉལ་བ་ཡིན། །བདག་གི་སྐྱེ་བ་ཐ་  
མ་ནི༑ ༑འདི་ཡིན་ལེན་པ་མེད་པར་འགྱུར། །དེ་ཉིད་ཀྱི་ནི་རྒྱུ་ཡིས་བདག་སྣ་མའི་མེ་ཏོག་མིང་འདི་གདགས། །སྡུག་བསྔལ་ཀུན་ལས་བདག་གྲོལ་ཞིང། །སྲིད་པའི་མཚོ་ལས་བརྒལ་བར་  
གྱུར། །དེ་ལྟར་གནས་བརྟན་སྣ་མ་ནི། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །སྣ་མའི་མེ་ཏོག་གི་ལེའུ་སྟེ། ལྔ་  
པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་བྱེ་བ་ཉི་ཤུ་པ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་བྱེ་བ་ཉི་ཤུ་པ། །ཚེ་དང་ལྡན་  
  
  
ཟིན་གྱི། ཚེ་དང་ལྡན་པས་ཀྱང་ད་ནི། རང་གི་ལས་ཀྱི་རྒྱུ་བ་ལུང་སྟོན་ཅིག་ཚེ་དང་ལྡན་པ་བྱེ་བ་ཉི་ཤུ་པས་ལས་ཅི་ཞིག་བྱས་ན། ལས་དེས། བཅོམ་  
ལྡན་འདས་ཀྱིས་བརྩོན་འགྲུས་རྩོམ་པ་རྣམས་ཀྱི་མཆོག་ཏུ་བསྟན་དེས་སྨྲས་པ། རྣམ་པར་གཟིགས་ཀྱི་གསུང་རབ་ལ། །རྒྱལ་པོའི་ཕོ་བྲང་བཤེས་ལྡན་དུ། །བདག་གིས་ཕྱོགས་བཞིའི་དགེ་འདུན་གྱི། །  
གནས་ཁང་གཅིག་ཅིག་བརྩིགས་ནས་ནི། །བདག་གིས་གནས་ཁང་དེ་ཡི་གཞིར། །རས་ཕྲན་རྣམས་ཀྱིས་ས་གཞི་གཡོགས། །སེམས་དགའ་བ་དང་ཡིད་བདེ་བས། །དེ་ཚེ་སྨོན་ལམ་བཏབ་པ་ནི། །རྫོགས་  
སངས་རྒྱས་ནི་མཉེས་བྱས་ཏེ། །བསྙེན་པར་རྫོགས་པ་ཐོབ་ནས་ནི་།མྱ་ངན་འདས་པ་ཕྱོགས་ཞི་བ། །རྒ་མེད་གོ་འཕང་རེག་པར་ཤོག་།བདག་གི་བསོད་ནམས་དེས་ནི་བདག་བསོད་ནམས་བྱས་པས་མཛེས་  
པ་ཡི༑ ༑བསྐལ་པ་དགུ་བཅུར་ལྷ་དང་ནི། །མི་རྣམས་སུ་ནི་འཁོར་བར་གྱུར། །དེ་ནས་ལས་ཀྱི་ལྷག་མས་ནི། །བདག་གི་ལུས་ནི་ཐ་མ་ལ་།ཙམ་པར་ཚོང་དཔོན་མཆོག་གི་ཡང། །བུ་གཅིག་པར་ནི་  
བདག་སྐྱེས་སོ། །བདག་ནི་བཙས་མ་ཐག་ཏུ་ཡང། །ཕ་ཡིས་ཐོས་ནས་འདུན་གྱུར་པ། །གཞོན་ནུ་ལ་ནི་བདག་གི་ནོར། །བྱེ་བ་ཉི་ཤུ་སྦྱིན་པར་བྱ། །བདག་གི་རྐང་མཐིལ་གཉིས་ཀའི་སྤུ། །ཤིན་ཏུ་  
ཕྲ་ཞིང་མཉེན་པ་དང། །རེག་ན་བདེ་ཞིང་འཇམ་པ་ཡི། །ཤིང་བལ་འདབ་ལྟའི་སོར་བཞི་སྐྱེས། །འདས་པའི་བསྐལ་བ་དགུ་བཅུ་དང་།བསྐལ་པ་གཅིག་འདི་ལྷག་པར་ནི། །ས་གཞི་གདིང་  
  
  
༄༅། །བས་མ་གཡོགས་པར། །རྐང་པ་འཇོག་ནི་མ་མྱོང་ངོ་།རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས་།མྱ་ངན་འདས་པ་བསིལ་གྱུར་པའི། །དགྲ་བཅོམ་  
པ་ཡང་བདག་གིས་ཐོབ། །ཐམས་ཅད་གཟིགས་པས་བརྩོན་འགྲུས་ཅན་།རྣམས་ཀྱི་མཆོག་ཏུ་བདག་བསྟན་ཏོ། །ཟག་མེད་ཉེས་པ་སྤངས་པ་ཡི་།གོ་འཕང་མི་གཡོ་བདག་གིས་ཐོབ། །གནས་  
བརྟན་བྱེ་བ་ཉི་ཤུ་པ། །དགེ་སློང་དགེ་འདུན་མདུན་འདུག་ནས། །དེ་ལྟར་མ་དྲོས་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །བྱེ་བ་ཉི་ཤུ་པའི་ལེའུ་སྟེ། དྲུག་པའོ།། །།དེ་ནས་  
དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་ངག་དབང་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ངག་དབང། ཚེ་དང་ལྡན་པ་བྱེ་བ་ཉི་ཤུ་པས་རང་གི་ལས་ཀྱི་རྒྱུ་བ་ལུང་བསྟན་ཟིན་  
གྱི༑ ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེས་སྨྲས་པ། འདས་པའི་བསྐལ་པ་དགུ་བཅུར་ནི། །བསོད་ནམས་བྱས་པས་མཛེས་པ་ཡི། །ལྷ་རྣམས་དང་ནི་མིར་སྐྱེས་ཏེ། །བདག་  
གིས་ངན་འགྲོ་མི་ཤེས་སོ། །བདག་གིས་དགེ་བ་མི་ཤེས་ཏེ། །ཕན་ཚུན་ཟླ་ལྟས་འབབ་ཞིག་གིས། །རྣམ་པར་གཟིགས་ཀྱི་མཆོད་རྟེན་ནི་།མཐོང་ནས་དེ་ཚེ་བསྙེན་བཀུར་བྱས། །འགྲོན་བུ་  
དྲུག་ཅུ་རྣམས་ཀྱིས་ནི། །དྲི་དང་ཕྲེང་བ་བྱུག་ཉོས་ཏེ། །མཆོད་རྟེན་ལ་ནི་གདགས་བྱས་པས། །བདག་ན་ནི་ལོག་པར་ལྟུང་མ་གྱུར་།དགེ་བ་ཆུང་ངུ་བྱས་པས་ནི། །བདེ་བ་མང་པོ་ཉམས་  
  
  
།མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །གལ་ཏེ་རྫོགས་སངས་རྒྱས་གྱུར་ལ། མཆོད་རྟེན་དེ་ལ་བདག་གིས་སུ། །བཀུར་སྟི་བྱས་པར་གྱུར་ན་ནི། །  
ལེགས་པར་མང་བྱེད་འགྱུར་བ་ཞིག་དེ་ལྟས་རྫོགས་པའི་སངས་རྒྱས་ཀྱི། །ཡོན་ཏན་མང་པོ་ཤེས་པ་ཡིས། །མཆོད་རྟེན་བཀུར་སྟི་བྱོས་ཤིག་དང། །འབྲས་བུ་ཆེན་པོ་དག་ཏུ་འགྱུར། །ཐམས་ཅད་  
གཟིགས་པས་མང་ཐོས་དང། །སྣ་ཚོགས་གཏམ་དང་དགེ་བ་ཡིས། །སྤོབས་ལྡན་ཚིགས་བཅད་བྱེད་པ་ནི། །རྣམས་ཀྱི་མཆོག་ཏུ་བདག་བསྟན་ཏོ་།དེ་ལྟར་གནས་བརྟན་ངག་དབང་ནི། །དགེ་  
སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ངག་དབང་གི་ལེའུ་སྟེ། བདུན་པའོ།།།།དེ་ནས་དགེ་སློང་གནས་བརྟན་  
གནས་བརྟན་རྣམས་ཀྱིས། ཚེ་དང་ལྡན་པ་བྷ་ར་དཧྭ་ཛ་བསོད་སྙོམས་ལེན་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་བྷ་ར་དཧྭ་ཛ་བསོད་སྙོམས་ལེན་ལ་ཚེ་དང་ལྡན་པ་ངག་དབང་གིས་རང་གི་ལས་  
ཀྱི་རྒྱུ་བ་ལུང་བསྟན་ཟིན་གྱི། །ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་བྷ་ར་དཧྭ་ཛ་བསོད་སྙོམས་ལེན་གྱིས་འདི་སྐད་ཅེས་སྨྲས་སོ། །བདག་ནི་ཚོང་དཔོན་བུར་  
གྱུར་ནས། །ཕ་ཡི་ཁྱིམ་ན་དབང་བྱེད་ཚེ། །བདག་གིས་ཕ་ནི་ཡིད་བསྲུབས་ཤིང། །མ་ལ་ལོག་པ་མི་མཐུན་བྱས། །ཕ་དང་སྲིང་མོ་སྤུན་དང་ནི། །བྲན་དང་ལས་བྱེད་རྣམས་ལ་ཡང། །ཟས་  
  
  
༄༅། །དང་སྐོམ་གྱིས་ཚིམ་བྱས་ཀྱང། །མ་ལ་སྤྱོ་བ་བྱས་ནས་སུ། །བདག་ནི་སེར་སྣས་ཟིལ་ནོན་པས། །མ་ལ་ཟས་ནི་མ་བྱིན་པར་།ཁྲོས་པས་ཚིག་ཏུ་སྨྲས་པ་ནི། །ཟས་སུ་རྡོ་བ་ཟོ་  
ཞིག་བྱས། །ལས་ཀྱི་རྣམ་པར་སྨིན་པ་དེས། །རབ་ཏུ་ཚ་དང་ཐིག་ནག་གི་དམྱལ་བར་ལན་མང་ལྷུང་ནས་ནི། །སྡུག་བསྔལ་མི་ཉུང་ཐོབ་པར་གྱུར། །དམྱལ་བ་དེ་ནས་ཤི་འཕོས་ནས། །མི་ཡི་སྲིད་  
པ་ཐོབ་པ་ནས། །ལས་ཀྱི་རྣམ་པར་སྨིན་པ་དེས། །བདག་ནི་རྡོ་བ་ཟ་བར་གྱུར། །སྐྱེ་བ་དེ་དང་དེ་དག་ཏུ། །བདག་གི་རྡོ་བ་མ་ཟོས་ཤིང། །དེ་བཞིན་བཀྲེས་སྐོམ་སྡུག་བསྔལ་གྱིས། །བདག་ནི་འཆི་  
བའི་དུས་བྱས་སོ། །བདག་གི་སྐྱེ་བ་ཐ་མ་ནི། །མི་སྲིད་ཐོབ་པ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་བྱུང་  
ཐོབ་ནས་ནི། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །ཐམས་ཅད་གཟིགས་པས་སེང་གེ་ཡི། །སྒྲ་སྒྲོག་པ་ཡི་མཆོག་ཏུ་བསྟན། །བདག་གིས་ཉོན་མོངས་ཐམས་  
ཅད་སྤངས། །ཉོན་མོངས་བྲལ་བས་ཟག་པ་མེད། །ད་དུང་དུ་ཡང་བཙུན་པ་དག་དེ་ལྟར་རྫུ་འཕྲུལ་ལྡན་ལགས་ན། །ཕུག་ན་བདག་གི་ཟས་མཆིས་པ། །རྡོ་བ་ཉིད་དུ་གྱུར་ལགས་སོ། །བཙུན་པ་བདག་  
གིས་སྡིག་པ་ནི། །གང་བགྱིས་དྲན་པ་འདི་ལགས་ཏེ། །ལས་རྣམས་ཆུད་མི་ཟ་བས་ན། །དེ་ཡི་འབྲས་བུ་ཉམས་སུ་མྱོང། །བྷ་ར་དྷཱ་ཛ་བསོད་སྙོམས་ལེན། །དགེ་སློང་དགེ་འདུན་མདུན་འདུག་ནས།།  
  
  
།རང་གི་ལས་ནི་ལུང་བསྟན་ཏོ་།བྷ་ར་དཧྭ་ཛ་བསོད་སྙོམས་ལེན་གྱི་ལེའུ་སྟེ། བརྒྱད་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་  
ལྡན་པ་ལེགས་འོངས་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ལེགས་འོངས། ཚེ་དང་ལྡན་པ་བྷ་ར་དཧྭ་ཛ་བསོད་སྙོམས་ལེན་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་ལེགས་འོངས་  
ཀྱིས་ཀྱང་ང་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་ལེགས་འོངས་ཀྱིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྒྱལ་པོའི་ཕོ་བྲང་བཤེས་ལྡན་དུ། །ཚོང་དཔོན་བུ་ཕོར་གྱུར་ནས་  
ནི༑ ༑བདག་ནི་ནོར་དང་འབྲུ་མང་ཞིང། །སྐྱེ་བོའི་ཚོགས་ཀྱིས་བཀུར་བ་དང། །རྒྱལ་པོ་དང་ནི་གྲོང་མི་དང། །གསང་ཚིག་བརྗོད་པ་རྣམས་ཀྱིས་བཀུར། །བལྟ་ན་སྡུག་ཅིང་མཛེས་པ་དང། །དར་ལ་བབ་པ་  
གཟུགས་ཀྱིས་རྒྱགས། །དེ་ནས་བདག་ནི་ཤིང་རྟར་ཞུགས། །སྐྱེ་བོའི་ཚོགས་ཀྱིས་མདུན་བྱས་ནས། །འདོད་པ་ཀུན་དང་ལྡན་གྱུར་ཅིང་།སྐྱེད་མོས་ཚལ་གྱི་གནས་སུ་བྱུང། །སྐྱེད་མོས་ཚལ་དེར་དགེ་སྦྱོང་  
ནི༑ ༑དབང་པོ་ལེགས་པར་བསྡམས་པ་དང། །དབང་པོ་ཞི་བས་རྒྱུ་བྱེད་པ། །ཆོས་གོས་རྙིང་པ་ཅན་ཞིག་མཐོང། །དགེ་སྦྱོང་དེ་མཐོང་བདག་གིས་ནི། །ཡིད་མི་བདེ་བ་སྐྱེ་གྱུར་ཏེ། །དེ་སྐྱོན་མེད་ཀྱང་མི་  
སྡུག་ནས། །སྨད་ཅིང་སྤྱོ་བ་བྱས་ནས་ནི། །ཁ་དོག་ངན་ཅིང་འཇིགས་པར་སྣང། །མཛེ་ཅན་ལུས་ནི་ལུས་རྨ་ཅན། །ཤ་བྲི་ངན་ཅིང་རྩ་ཐོན་པ། །རབ་ཏུ་བྱུང་འདི་སུ་ཡི་ཡིན། །ངག་གི་ཉེས་པ་སྤྱད་པ་  
  
  
༄༅། །དང། །ལས་ཀྱི་རྣམ་པར་སྨིན་པ་དེས། །དེ་ནས་ཤི་འཕོའི་དུས་བྱས་ནས། །དམྱལ་བ་རྣམས་སུ་སྐྱེ་བར་གྱུར། །དམྱལ་བ་ནས་ནི་ཤི་འཕོས་བདག་ཁ་དོག་ངན་ཅིང་  
སྡུག་བསྔལ་ལྡན། །མཛེ་ཅན་ལུས་ནི་ལུས་རྨ་ཅན། །ཤ་བྲི་ངན་ཅིང་རྩ་ཐོན་གྱུར། །ལག་ན་གྱོ་མོ་ཐོགས་ཤིང་རྒྱུ། །ཤ་ནི་རས་ཀྱི་སྨད་གཡོགས་བྱོན། །ཕྱག་དར་ཕུང་པོའི་སྟེང་ན་ཉལ། །གནས་  
མེད་མགོན་མེད་སྐྱོབ་པ་མེད། །ཟས་ཀྱི་ཆེད་དུ་སྤྲང་བ་ན། །གང་དང་གང་དུ་སོང་ན་ཡང། །དབྱུག་པ་ཅན་གྱིས་ཕྱིར་ལྡོག་ཅིང་།དེ་དག་བདག་ལ་སྨོད་པར་བྱེད། །དེ་ལྟར་ཚེ་རབས་ལྔ་བརྒྱར་ནི་།གང་  
དང་གང་དུ་སྐྱེས་པ་དེར། །བཀྲེས་དང་སྐོམ་པའི་སྡུག་བསྔལ་གྱིས། །བདག་ནི་འཆི་བའི་དུས་བྱས་སོ། །སེམས་ཅན་ཀུན་གྱིས་བདག་གི་མིང། །ཉེས་འོངས་པ་ཞེས་སྨད་པ་བྱས། །ཀུན་གྱིས་ཡིད་དུ་མི་འོངས་  
པས། །དེ་ཚེ་སྨད་པ་བྱེད་པར་གྱུར། །བདག་གིས་རྫོགས་པའི་སངས་རྒྱས་ནི། །དགེ་སློང་དགེ་འདུན་མདུན་གྱིས་བྱས། །སྐྱེ་བོའི་ཚོགས་ནི་ཆེན་པོ་ལ། །དམ་པའི་གནས་ནི་སྟོན་པ་མཐོང། །སྐྱེ་བོའི་ཚོགས་  
དེ་མཐོང་ནས་ནི། །ཇི་ཙམ་འདོད་པའི་ཟས་དང་སྐོམ། །རྙེད་པར་གྱུར་ན་སྟེར་སྙམ་ནས། །མྱུར་དུ་རྒྱུགས་ཏེ་ཕྱིན་པ་དང། །སྐྱེ་བོའི་ཚོགས་ནི་ཆོས་ཀྱི་ཕྱིར། །འདུག་པ་དེ་ནི་མཐོང་ནས་ཀྱང་།ཟས་སྦྱིན་པ་ནི་  
མེད་དོ་ཞེས། །བདག་ནི་རེ་ཆད་སླར་ལོག་གོ་དེ་ནས་ཐུབ་པ་ཐུགས་རྗེ་ཅན། །མགོན་པོས་བདག་ལ་བཀའ་སྩལ་པ། །འོངས་པ་ལེགས་ཚུར་ཁྱོད་བདེ་འམ། །སྟན་འདི་ལ་ནི་ཁྱོད་འདུག་ཅིག་བདག་  
  
  
།ཐལ་མོ་ལེགས་སྦྱར་དེའི་འོག་ཏུ་།སྟོན་པའི་ཞབས་ལ་ཕྱག་བྱས་ནས། །ཕྱོགས་གཅིག་ཏུ་ནི་བདག་འདུག་གོ་དེ་ནས་སྟོན་པ་ཐུགས་རྗེ་ཅན། །གོའུ་ཏམ་རྗེས་སུ་ཐུགས་བརྩེ་བས།།  
རིམ་པ་བཞིན་གྱི་གཏམ་གསུངས་པས། །བདག་ནི་བདེན་པ་མཐོང་བར་བགྱིས། །བདེན་པ་མཐོང་ནས་ཐུབ་ཆེན་ལ། །དེ་ནས་བདག་གིས་རབ་འབྱུང་གསོལ། །གོའུ་ཏམ་ཐུགས་རྗེ་ཆེན་པོས་བདག་རྗེས་སུ་བརྩེ་བས་  
རབ་ཏུ་བྱུང། །འཇིག་རྟེན་གྱི་ནི་འདྲེན་པ་ཡིས། །བདག་མིང་ལེགས་འོངས་ཞེས་བཏགས་ཤིང། །མེ་ཡི་ཁམས་ལ་སྙོམས་འཇུག་པ། །རྣམས་ཀྱི་མཆོག་ཏུ་བདག་བསྟན་ཏོ། །དེ་ལྟར་གནས་བརྟན་ལེགས་འོངས་  
ཀྱིས༑ ༑དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ལེགས་འོངས་ཀྱི་ལེའུ་སྟེ། དགུ་པའོ།། །།དེ་ནས་དགེ་སློང་གནས་བརྟན་གནས་  
བརྟན་རྣམས་ཀྱིས། ཚེ་དང་ལྡན་པ་དགའ་ཡོད་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དགའ་ཡོད། ཚེ་དང་ལྡན་པ་ལེགས་འོངས་ཀྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་དགའ་ཡོད་ཀྱིས་  
ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་དགའ་ཡོད་ཀྱིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། གྲོང་མཆོག་རྒྱལ་པོའི་ཁབ་ཏུ་ནི། །ཚོང་དཔོན་ཕྱུག་པོར་གྱུར་པ་ན། །དེ་  
ན་མུ་གེ་བྱུང་གྱུར་ནས། །དྲང་སྲོང་རྣམས་ནི་གསོ་སྐལ་བགོས། །དེ་ནས་བདག་གི་གསོ་སྐལ་དུ། །སྐལ་དང་ལྡན་པའི་རང་སངས་རྒྱས་།ཟག་པ་མེད་པ་བསིལ་གྱུར་པའི། །དྲང་སྲོང་མཛེས་པ་གཅིག་ཅིག་བྱོན།།  
  
  
༄༅། །སེམས་ནི་སེར་སྣའི་སྐྱོན་ཅན་གྱིས། །བདག་གི་སྡིག་པ་བསམ་པ་ནི། །ད་ལྟའི་དུས་སུ་དགེ་སྦྱོང་འདི། །ལོ་བདུན་དུ་ནི་སུ་ཞིག་གསོ། །ཁྱི་ཡི་གཅིན་ནི་བསྐོལ་བ་ཡིས། །དེ་  
ནས་འབྲས་ཀྱི་ཆན་བཙོས་ཏེ། །དེ་ན་དྲང་སྲོང་ཟ་རུ་བཅུག་དེ་ཚེ་དེ་ནི་འཆི་དུས་བྱས། །སྡིག་པའི་ལས་ནི་དེ་བྱས་པས། །བསྡུས་གཞོམ་དང་ནི་ངུ་འབོད་དང། །དེ་བཞིན་ཚ་བ་རབ་ཚ་བའི་།དམྱལ་  
བ་རྣམས་སུ་ཡུན་རིང་བཙོས། །དམྱལ་བ་ལས་ནི་ཤི་འཕོས་བདག་མི་ཡི་སྲིད་པ་ཐོབ་ན་ཡང། །ནད་བུ་ཅན་ལ་གཞན་དབང་དང། །སྡུག་བསྔལ་གྱིས་ནི་བདག་དུས་བྱས། །དེ་ལྟར་ཚེ་རབས་ལྔ་  
བརྒྱར་ནི། །གང་དང་གང་དུ་སྐྱེས་པ་ན། །མི་སྡུག་ནད་དང་མི་བཟད་པས། །རྟག་ཏུ་བདག་ནི་དུས་བྱས་སོ། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །  
དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ་།བདག་གི་རབ་བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་པ་།དགྲ་བཅོམ་པ་ཡང་བདག་གིས་ཐོབ། །བཙུན་པ་ད་ལྟར་  
ན་ཡང་བདག་རྫུ་འཕྲུལ་ལྡན་ཞིང་ཟག་མེད་ཀྱང། །ནད་བུ་ཅན་ལ་འགྲེ་ལྡོག་པ། །དེ་ལྟ་བུས་ནི་བདག་འཚོའོ། །དེ་ལྟར་གནས་བརྟན་དགའ་ཡོད་ཀྱིས། །དགེ་སློང་དགེ་འདུན་མདུན་འདུག་  
ནས༑ ༑མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ་།མ་འགག་པའི་གྲོགས་པོ་དགའ་ཡོད་ཀྱི་ལེའུ་སྟེ། བཅུ་པའོ།། །།སྡོམ་ནི། འོད་སྲུང་ཤཱ་རིའི་བུ་དང་ནི། །མོའུ་  
  
  
།སྣ་མ་གྲོ་བཞིན་ངག་དབང་དང། །བསོད་སྙོམས་ལེགས་འོངས་དགའ་ཡོད་དོ། །དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གྲགས་པ་ལ་འདི་སྐད་  
ཅེས་སྨྲས་སོ། །ཚེ་དང་ལྡན་པ་གྲགས་པ། ཚེ་དང་ལྡན་པ་དགའ་ཡོད་ཀྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་གྲགས་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་།དེ་ནས་ཚེ་དང་ལྡན་པ་  
གྲགས་པས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ་བདག་སྔོན་དགོན་པའི་དྲང་སྲོང་གྱུར། །གྲོང་དུ་བསོད་སྙོམས་ཕྱིར་སོང་ན། །རྣམ་པར་སྔོས་པའི་བམ་པ་ཡི། །བུད་མེད་ཀྱི་ནི་རོ་ཞིག་མཐོང། །  
བདག་གིས་ཚུལ་བཞིན་བརྟག་བྱས་ཏེ། །སྐྱིལ་མོ་ཀྲུང་བཅས་འདུག་ནས་ནི། །རྩེ་གཅིག་ཤིན་ཏུ་མཉམ་བཞག་པས། །དེར་ནི་མི་སྡུག་སྒོམ་པ་བྱས། །བདག་འདུག་པ་ལས་དེ་ཡི་ལྟོ། །རྡོལ་ནས་འཇིགས་པའི་སྒྲ་  
བྱུང་བ༑ ༑ཐོས་པར་གྱུར་ནས་བདག་ཀྱང་ནི། །ཏིང་ངེ་འཛིན་ལ་ལངས་པར་གྱུར། །དེ་ཡི་ལྟོ་ན་ཡོད་པ་ཡི། །ངན་སྐྱུགས་དང་ནི་ཁྲག་དང་ནི། །རུལ་པའི་དྲི་དང་མི་གཙང་བ། །ཀུན་ནས་རབ་ཏུ་འཛག་པ་མཐོང། །རྒྱུ་མ་  
གཉེ་མ་མཁལ་མ་དང། །སྙིང་དང་དེ་བཞིན་གློ་བ་དང། །སྲིན་བུ་བརྒྱ་ཕྲག་ཟ་བྱེད་ནས། །སླར་ཡང་སེམས་ནི་མཉམ་པར་བཞག་།དེ་ཅི་འདྲ་བར་འདི་དེ་འདྲ། །འདི་ཅི་འདྲ་བར་དེ་དེ་འདྲ། །ཕྱི་ཡི་རོ་ནི་མཐོང་གྱུར་  
ནས༑ ༑རང་གི་ལུས་ལ་གཏོད་པར་བྱེད། །དེ་ནས་ཏིང་འཛིན་ལས་ལངས་ནས། །བསྟི་གནས་སུ་ནི་སླར་ལོག་སྟེ། །དེ་ཚེ་བསོད་སྙོམས་མ་སྤྱད་དེ། །ཟས་ཀྱང་བཟའ་བ་མ་བྱས་སོ། །གང་ཚེ་བདག་ཡང་གྲོང་ཁྱེར་དུ།།  
  
  
༄༅། །ཟས་ཀྱི་ཆེད་དུ་ཞུགས་པ་ན། །ཡིད་འཕྲོག་པ་ཡི་གཟུགས་མཐོང་ནས། །དེ་ལ་མི་གཙང་བསྒོམས་བྱས་པ། །དེ་ཡི་རོ་ནི་ཅི་འདྲ་བར། །གཟུགས་གཏོགས་དེ་ཀུན་དེ་འདྲ་སྟེ། །  
ཁོག་པ་མི་གཙང་བས་གང་བ། །ཐམས་ཅད་སྨད་པ་ཡིན་ནོ་ཞེས་།དེ་ལྟར་ཡང་དང་ཡང་བསྒོམས་པས། །བདག་གིས་འདོད་ཆགས་བྲལ་བ་ཐོབ། །ཚངས་པའི་གནས་པ་ཚད་མེད་པ། །བཞི་པོ་ལེགས་  
པར་བསྒོམས་བྱས་པས། །དེ་ནས་འཆི་བའི་དུས་བྱས་ཏེ། །ཚངས་པ་ཡི་ནི་འཇིག་རྟེན་སྐྱེས། །ཚངས་པའི་འཇིག་རྟེན་ཤི་འཕོས་བདག་ཝཱ་ར་ཎཱ་སིའི་གྲོང་དུ་སྐྱེས། །ཚོང་དཔོན་མཆོག་གི་བུ་  
གཅིག་པར། །དཔལ་དང་བདག་ཉིད་དེར་སྐྱེས་ཏེ། །ཀུན་ལ་སྡུག་ཅིང་ཡིད་འོང་བ། །མཐར་ཕྱིན་གནས་ནི་ཐོབ་པར་གྱུར། །བདག་ནི་ཉིན་མོ་ཡོངས་རྒྱུ་ཞིང། །མཚན་མོ་དག་ཉི་ཉལ་བར་བྱེད། །མྱུར་  
བར་དེ་ནས་ལངས་པ་ན། །དེ་ན་བུད་མེད་མང་པོ་དག། །རྫ་རྔ་དང་ན་རྔི་ཆེན་དང། །འཁར་རྔའི་པི་ཝང་སྔས་བཙུགས་ནས་།སྒྲེན་མོར་བླ་རྡོལ་བྱེད་པ་དང། །ལག་བརྐྱང་ནས་ནི་གཉིད་ལོག་མཐོང།།  
དེ་ནས་བདག་གི་སྔོན་གྱི་རྒྱུ། །མཐུ་ཆེན་པོ་ནི་སྐྱེས་པར་གྱུར་།བདག་ལ་དེ་ནས་བུད་མེད་ལ། །དུར་ཁྲོད་མི་གཙང་འདུ་ཤེས་བྱུང་།དེ་ནས་སྐྱོ་བར་གྱུར་ནས་ནི། །བདག་གིས་སྡང་བའི་ཚིག་  
སྨྲས་པ༑ ༑གྲོགས་པོས་བདག་ནི་གཅེས་གྱུར་ཏེ། །ཀུན་ནས་འཚེ་བས་རེག་པར་གྱུར། །དེ་ནས་མལ་ནས་ལངས་ནས་ནི། །ཁང་བཟང་ནས་ནི་ཤོད་དུ་བབས། །ལྷས་ནི་རྗེས་སུ་སྙིང་བརྩེ་བས། །བདག་  
  
  
།གྲོང་ཁྱེར་ནས་ནི་མངོན་བྱུང་ནས། །འབབ་ཆུའི་ངོགས་སུ་ཉེ་བར་སོང། །བདག་གིས་ཕ་རོལ་འགྲམ་ན་ནི། །དགེ་སྦྱོང་དབང་པོ་བསྡམས་པ་མཐོང། །བདག་གིས་དགེ་སྦྱོང་དེ་  
མཐོང་ནས། །སྒྲ་གསང་བསྟོད་དེ་སྨྲས་པ་ནི། །དགེ་སྦྱོང་དག་ནི་གཙེས་གྱུར་ཏེ། །གྲོགས་པོ་བདག་ལ་འཚེ་བས་རེག་དེ་ནས་སྟོན་པས་བདག་ལ་ཡང། །དེ་ཚེ་བདུད་རྩིའི་ཚིག་གསུངས་པ། །གཞོན་  
ནུ་མ་འཇིགས་ཁྱོད་ཚུར་ཤོག་འདིར་ནི་ཁྱེད་ལ་འཚེ་བ་མེད། །བདག་གིས་ནོར་བུའི་ལྷམ་ཕུད་དེ། །འབབ་ཆུ་ཡི་ནི་ངོགས་བརྒལ་ནས་།སངས་རྒྱས་གང་ཟག་ཟླ་མེད་པ། །ཐུགས་རྗེ་ཅན་གྱི་སྤྱན་  
སྔར་སོང། །དེ་ནས་བདག་སྒོམ་ཐུགས་ཆུད་ནས། །གང་ཟག་ཟླ་མེད་སྟོན་པ་དེས། །སྙན་པའི་ཆོས་ནི་བཀའ་སྩལ་པ། །དེ་ནི་སོ་སོར་བདག་གིས་རྟོགས། །དེ་ནས་བདག་གིས་བདེན་མཐོང་ནས།།  
ཐུབ་ཆེན་རབ་བྱུང་གསོལ་བ་བཏབ། །གོའུ་ཏམ་ཐུགས་རྗེ་ཆེན་པོ་ཡིས། །ཐུགས་བརྩེ་བ་ཡིས་རབ་ཏུ་ཕྱུང། །མཚན་གཅིག་ལོན་ནས་དེ་ནས་ནི། །ཉི་མ་འཆར་ཁ་ཙམ་ན་ནི། །བདག་གི་ཟག་པ་ཀུན་  
ཟད་ཅིང། །བདག་ནི་བསིལ་གྱུར་མྱ་ངན་འདས། །དེ་ལྟར་གནས་བརྟན་གྲགས་པ་ནི། དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །གནས་  
བརྟན་གྲགས་པའི་ལེའུ་སྟེ། བཅུ་གཅིག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚོ་དང་ལྡན་པ་དཔལ་སྐྱེད་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དཔལ་  
  
  
༄༅། །སྐྱེད༑ ཚེ་དང་ལྡན་པ་གྲགས་པས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་དཔལ་སྐྱེད་ཀྱིས་ཀྱང་ང་རང་གི་ལས་ཀྱི་རྒྱུ་བ་ལུང་སྟོན་ཅིག་  
དེ་ནས་ཚེ་དང་ལྡན་པ་དཔལ་སྐྱེད་ཀྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། ཝཱ་ར་ཎཱ་སིའི་གྲོང་ཁྱེར་དུ་།སྟོན་པ་འོད་སྲུང་མྱ་ངན་འདས། །རྒྱལ་པོ་ཀྲི་ཀྲིས་རིན་ཆེན་ལས། །བྱས་པའི་  
མཆོད་རྟེན་ཆེན་པོ་བརྩིགས། །རྒྱལ་པོ་ཀྲི་ཀྲིའི་གྲགས་ལྡན་བུ་།བདག་ནི་ཐུ་བོར་གྱུར་པ་ན། །བདག་གིས་ཐོག་མར་གདུགས་ཀྱིས་ནི་།རྒྱལ་བའི་མཆོད་རྟེན་ལ་གདགས་བྱས། །དགེ་བའི་ལས་  
ནི་དེ་བྱས་པས། །གང་དང་གང་དུ་སྐྱེས་པ་ན། །བསོད་ནམས་བྱས་པའི་མཛེས་པ་ཡི། །ལྷ་དང་མི་ནི་རྣམས་སུ་གྱུར། །སྐྱེ་བ་དེ་དང་དེ་དག་ཏུ། །ཕྱུག་ཅིང་ལོངས་སྤྱོད་ཆེ་བ་དང། །ནོར་དང་འབྲུར་ནི་ལྡན་  
པ་ཡི༑ ༑བདག་ནི་ཡོན་བདག་ཆེན་པོར་གྱུར། །བདག་གིས་ཚེ་རབས་ལྔ་བརྒྱར་ནི། །སྦྱིན་པ་མི་ཉུང་བཏང་བྱས་ཏེ། །སློང་བ་པ་དང་དགེ་སྦྱོང་དང། །བྲམ་ཟེ་སོ་སོར་ཚིམ་པར་བྱས། །ཤིན་ཏུ་དད་པའི་  
སེམས་ཀྱིས་ནི། །འདོད་ཆགས་བྲལ་ཞིང་ཟག་མེད་པ། །ཐ་བ་མེད་པའི་རང་སངས་རྒྱས། །ལྔ་བརྒྱ་པོ་དག་ཚིམ་པར་བྱས། །དགེ་བའི་ལས་ནི་དེ་བྱས་པས། །སྲིད་པ་ཐ་མ་འདི་ལ་ནི། །ཤཱཀྱ་ཕྱུག་  
པོའི་རིགས་སུ་སྐྱེས། །བཙས་མ་ཐག་ཏུ་ཚིག་སྨྲས་པ། །ཁྱིམ་འདི་ན་ནི་ནོར་འབྲུ་དག་ཇི་ག་ཅུང་ཟད་ཅིག་ཡོད་དམ། འདི་ལྟར་སྦྱིན་པ་ངས་བཏང་ངོ། །དབུལ་པོ་རྣམས་སུ་ཚིམ་པར་བྱས། །དབུལ་  
  
  
།གཏོང་བས་ངོམས་པར་འགྱུར་བ་མེད། །ཇི་ག་ནོར་ལྟ་ཡོད་དམ་ཁྱེད། །བདག་ལ་མྱུར་དུ་ལེགས་པར་སྨྲོས། །དེ་དག་བདག་གི་ཚིག་ཐོས་ནས། །ཡིད་སྐྱོ་བར་ནི་གྱུར་ནས་སུ། །  
མ་མ་གཏོགས་པར་ཕྱོགས་དང་ནི། །ཕྱོགས་སུ་རྣམ་པར་རྒྱུག་པར་བྱེད། །མ་ནི་བུ་ལ་བྱམས་པ་ཡིས། །དེ་ཚེ་བདག་ལ་འདི་སྐད་སྨྲས་།ལྷའམ་མི་འམ་གནོད་སྦྱིན་ནམ། །ཁྱོད་སུ་བདག་ལ་མྱུར་དུ་  
སྨྲོས༑ །མ་གཅིག་ཁྱོད་ཀྱི་བུ་བདག་ནི། །མི་ལགས་སྲིན་པོ་མ་ལགས་ཏེ། །སྦྱིན་བདག་ཚེ་རབས་དྲན་པས་ན། །རྟག་ཏུ་སྦྱིན་པ་གཏོང་ལ་སྤྲོ། །བདག་གི་ཚིག་དེ་མས་ཐོས་ནས། །ཡིད་ནི་དགའ་བར་  
གྱུར་ནས་ཀྱང། །དབུགས་འབྱིན་བྱེད་ཅིང་སྨྲས་པ་ནི། །བུ་གཅིག་ཅི་དགར་སྦྱིན་པ་མཐོང། །ཡོ་བྱད་མང་པོ་རྣམས་ཀྱིས་ཀྱང། །བདག་ལ་མས་ནི་གསོ་བ་བྱས། །ཀུན་ལ་སྡུག་ཅིང་ཡོད་འོང་བ། །བདག་ནི་  
ལྟ་བས་ངོམས་མི་མྱོང། །བདག་ནི་བཙས་མ་ཐག་ཏུ་ཡང། །ཁྱིམ་དེ་ནོར་དང་འབྲུ་རྣམས་དང། །གསེར་དང་བྲན་དང་ལས་བྱེད་པ་།རྣམས་ཀྱང་རྟག་ཏུ་འཕེལ་བར་གྱུར། །དཔལ་སྐྱེད་ཁྱེའུ་ཞིག་བཙས་  
གྱུར་ལ༑ ༑བཙས་མ་ཐག་ཏུ་སྨྲས་པས་ན། །བདག་གི་མིང་ནི་གཉེན་རྣམས་ཀྱིས། །དཔལ་སྐྱེད་ཅེས་ནི་བྱ་བར་བཏགས། །དེ་ནས་བདག་གིས་སྦྱིན་བཏང་ཞིང། །དབུལ་པོ་རྣམས་ནི་ཚིམ་བྱས་ཏེ། །རྫོགས་  
པའི་སངས་རྒྱས་མཉེས་བྱས་ནས། །ཁྱིམ་མེད་པར་ནི་རབ་ཏུ་བྱུང་།བདག་ནི་འཚོ་མེད་འཇིགས་པའམ། །བུ་ལོན་ཉེན་པས་རབ་བྱུང་མིན་།དེ་ཚེ་དད་པས་རབ་བྱུང་ནས། །མངོན་ཤེས་དྲུག་པོ་བདག་  
  
  
༄༅། །གིས་ཐོབ། །བདག་ནི་རྒྱལ་པོ་བློན་པོ་དང། །དེ་བཞིན་གྲོང་མི་རྣམས་ཀྱིས་མཆོད། །ཟས་དང་བཏུང་བ་གོས་དང་ནི། །གནས་མལ་ཡང་ནི་རྙེད་པར་གྱུར། །དེ་ལྟར་གནས་  
བརྟན་དཔལ་སྐྱེད་ཀྱིས། དགེ་སློང་གནས་བརྟན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །དཔལ་སྐྱེད་ཀྱི་ལེའུ་སྟེ། བཅུ་གཉིས་པའོ།། །།དེར་  
དགེ་སློང་གནས་བརྟན་གནས་བརྟན་རབ་ཏུ་མང་པོ་རྣམས་ཀྱིས། ཚེ་དང་ལྡན་པ་བ་ཀུ་ལ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་བ་ཀུ་ལ། ཚེ་དང་ལྡན་པ་དཔལ་སྐྱེད་ཀྱིས། རང་གི་ལས་ཀྱི་རྒྱུ་བ་  
ལུང་བསྟན་ཟིན་གྱི། ཚེ་དང་ལྡན་པ་བ་ཀུ་ལས་ཀྱང། ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་བ་ཀུ་ལས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྒྱལ་པོའི་ཕོ་བྲང་  
བཤེས་ལྡན་དུ། །བདག་སྔོན་སྤོས་འཚོང་གྱུར་པ་ལ། །རྣམ་པར་གཟིགས་ཀྱི་གསུང་རབ་ཀྱི། །དགེ་སློང་དགེ་འདུན་སྤྱན་དྲངས་ནས་།ཁྱེད་ཅག་ཇི་སྙེད་བཞེད་པ་ཡི། །སྙུན་སྨན་བདག་གིས་དབུལ་  
བགྱིས་ཏེ། །ཤུན་པ་རྩ་བ་འབྲས་བུའི་སྨན། །དགེ་འདུན་བདག་གིས་ཚིམ་པར་བགྱིས། །དགེ་འདུན་གཡར་ནི་སྤྱན་དྲངས་ནས། །བདག་ལ་དགེ་སློང་གཅིག་ཅིག་གིས། །ཨ་རུ་ར་གཅིག་མ་གཏོགས་  
པར༑ ༑དེ་ནས་འགའ་ཡང་སློང་བ་མེད། །བསྐལ་པ་དགུ་བཅུ་རྩ་གཅིག་ཏུ། །བདག་ནི་ལོག་པར་ལྟུང་མ་གྱུར། །སྨན་སྦྱིན་པ་ཡི་རྣམ་སྨིན་ནི། །མཐུ་ཆེན་འདི་ལ་བལྟ་བར་གྱིས། །དགེ་བ་ཆུང་ངུ་  
  
  
།བདེ་བ་མང་པོ་ཉམས་སུ་མྱོང། །ཨ་རུ་ར་ནི་གཅིག་བྱིན་པས། །ཡུན་རིང་མཐོ་རིས་རྣམས་སུ་དགའ། །དེ་ནས་ལས་ཀྱི་ལྷག་མས་ནི། །བདག་གིས་མི་ཡི་སྲིད་ཐོབ་ནས། །ཡུལ་འཁོར་བསོད་སྙོམས་ལེན་  
པ་དག་སློབ་པ་ན་ཡང་མ་མྱོང་ངོ། །ནུབ་གསུམ་ཁོ་ནས་རིག་པ་ནི། །གསུམ་པོ་བདག་གིས་མངོན་སུམ་བྱས། །ངན་ངོན་གྱིས་ནི་འཚོ་བྱས་ཤིང། །ཕྱག་དར་ཁྲོད་ཀྱི་ཆོས་གོས་འཆང། །ཁྱིམ་པའམ་རབ་ཏུ་བྱུང་བ་  
དང། ༑བདག་ནི་འདྲེས་པར་མི་གནས་ཏེ། །བདག་གི་ཚེ་ནི་ལོ་བརྒྱ་དང། །དྲུག་ཅུ་ལྷག་ཅིག་ལོན་ན་ཡང། །དེ་ཙམ་བར་དུའང་བདག་གིས་ནི། །ན་བར་མངོན་པར་མི་དྲན་ཏེ། །བཙུན་པ་བདག་གིས་དགེ་བ་ནི། །  
ཆུང་ངུ་བགྱིས་པ་འདི་དྲན་ཏེ། །དེ་ཡི་འབྲས་བུ་ཡིད་འོང་འདོད་།བདེ་བ་བྱུང་བ་ཉམས་སུ་མྱོང། །དེ་ལྟར་གནས་བརྟན་པ་ཀུ་ལས་།དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ་།རང་གི་  
ལས་ནི་ལུང་བསྟན་ཏོ། །བ་ཀུ་ལའི་ལེའུ་སྟེ། བཅུ་གསུམ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གནས་བརྟན་ཞེས་བྱ་བ་ལ་འདི་སྐད་ཅེས་སྨྲས་  
སོ༑ ༑ཚེ་དང་ལྡན་པ་གནས་བརྟན། ཚེ་དང་ལྡན་པ་བ་ཀུ་ལས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་གནས་བརྟན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་  
པ་གནས་བརྟན་ཞེས་བྱ་བས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། སྔོན་གྱི་ཚེ་རབས་གཞན་རྣམས་སུ། །བདག་ནི་ལྷམ་མཁན་གྱུར་པ་ན། །མུ་གེ་བྱུང་ནས་དེ་ན་བདག་ཀོ་བའི་རས་མ་  
  
  
༄༅། །རྣམས་འཚོད་དོ། །བཟའ་བར་བྱ་བ་ཁོ་ནའི་ཕྱིར། །ཀོ་བའི་རས་མ་འཚོད་པ་ལས། །དགེ་སྦྱོང་གཞན་ཞིག་ཟས་ཀྱི་ཕྱིར་།བསོད་སྙོམས་ལ་ནི་བྱོན་པ་དང། །དེ་ལ་བདག་  
གིས་སེམས་དད་པས། །ཀོ་རས་ཀྱི་ནི་ཐུག་པ་བྱིན། །དགེ་སྦྱོང་དེས་ནི་ལོངས་སྤྱད་ནས། །དེ་ནི་ནམ་མཁར་འཕགས་པར་གྱུར། །བདག་ནི་རབ་ཏུ་དགའ་གྱུར་ནས། །ཐལ་མོ་ལེགས་པར་སྦྱར་བྱས་  
ཏེ༑ ༑དེ་ནས་གང་དང་གང་དུ་ནི། །སོང་བ་ཀུན་ཏུ་འབྲང་བྱས་སོ་།དགའ་བ་རྒྱ་ཆེན་ཐོབ་ནས་ཀྱང། །དེ་ཚེ་སྨོན་ལམ་བཏབ་པ་ནི་།གནས་བརྟན་འདི་ལྟ་བུ་དང་བདག། ལྷན་ཅིག་འདུག་པར་  
གྱུར་པར་ཤོག་དགེ་སློང་འདི་ཡི་ལས་གྱིས་ནི། །དྲི་མེད་ཆོས་ནི་གང་རེག་པ། །བདག་གིས་ཆོས་དེ་རེག་གྱུར་ཅེས། །དེ་ཚེ་སྨོན་ལམ་བཏབ་པར་གྱུར། །ཁ་དོག་ལྡན་པ་མ་ཡིན་ཞིང། །དྲི་ནི་  
སྨན་པར་གྱུར་པ་དང། །རོ་དང་ལྡན་པ་མ་ཡིན་པའི། །སྦྱིན་པ་དེ་ཚེ་བདག་གིས་བཏང། །དགེ་བ་ཆུང་ངུ་བྱས་པས་ཀྱང། །བདེ་བ་མང་པོ་མྱོང་བར་གྱུར། །བསོད་ནམས་བྱས་པའི་མཛེས་པ་ཡིས།།  
ལྷ་དང་མི་ནི་རྣམས་སུ་གྱུར། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །བདག་གི་སྨོན་ལམ་གང་བཏབ་པའི། །  
བྱང་ཆུབ་དམ་པ་འདི་རེག་སྟེ། །བདག་གིས་ད་ལྟར་བསིལ་གྱུར་པའི་།མྱ་ངན་འདས་པ་ལེགས་པར་ཐོབ། །དེ་ནས་གནས་བརྟེན་ཆེན་པོ་ནི་།གནས་བརྟེན་ཞེས་བྱ་མཐུ་ཆེན་གྱི། །མ་དྲོས་པ་ཡི་  
  
  
།རང་གི་ལས་ནི་ལུང་བསྟན་ཏོ། །གནས་བརྟན་ཞེས་བྱའི་ལེའུ་སྟེ། བཅུ་བཞི་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་ལྟེང་  
རྒྱས་འོད་སྲུང་ལ་སོགས་པ་གནས་བརྟན་གསུམ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དག་གནས་བརྟན་གནས་བརྟན་ཞེས་བྱ་བས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་  
དག་གིས་ཀྱང། ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་དེ་རྣམས་ཀྱིས་ཀྱང་རང་གི་ལས་ཀྱི་རྒྱུ་བ་ལུང་བསྟན་པར་བརྩམས་པ། བདག་ཅག་གསུམ་ནི་སྤུན་གྱུར་ནས། །ལྷན་ཅིག་ཚོང་དཔོན་གྱུར་  
པ་ན༑ ༑འོད་སྲུང་མཆོད་རྟེན་རལ་པ་ལ། །ཤག་ཤིག་འདུས་པ་མཐོང་གྱུར་ནས། །ཚོང་པ་ཐམས་ཅད་བསྡུས་ནས་ནི། །དེས་ན་སླར་ཡང་གསར་པར་བརྩིགས། །སྤུན་རྣམས་དག་ནི་ལྷན་ཅིག་ཏུ། །  
གདུགས་གསུམ་ཞིག་ནི་གདགས་པར་བྱས། །དགེ་བའི་ལས་ནི་དེ་བྱས་པས་།མཐོ་རིས་གནས་སུ་ཡུན་རིང་དགའ། །མི་རྣམས་སུ་ནི་སླར་འོངས་ནས་།ཕྱུག་པོའི་རིགས་ཅན་དག་ཏུ་སྐྱེས། །རྫོགས་  
པའི་སངས་རྒྱས་མ་མཐོང་ནས། །མུ་སྟེགས་གཞན་ལས་རབ་ཏུ་བྱུང་།ནེ་རཉྫ་ནའི་ཆུ་ངོགས་སུ། །ཆོ་འཕྲུལ་མཛད་པ་མཐོང་ནས་ནི། །དེ་ནས་དེ་ལ་རབ་བྱུང་ཕྱིར། །བདག་ཅག་གིས་ཀྱང་གསོལ་བ་  
བཏབ༑ ༑དེ་ནས་ཐུགས་རྗེ་ཅན་གྱི་ནི། །ཐུགས་བརྩེས་བདག་ཅག་རབ་ཏུ་ཕྱུང། །བདག་ཅག་ག་ཡས་མགོར་སོན་ནས། །གོའུ་ཏ་མ་ཡི་བསྟན་པ་ཐོས། །དེ་ནས་བརྩོན་འགྲུས་བརྩམས་པས་ནི། །མྱ་ངན་  
  
  
༄༅། །འདས་པ་དམ་པ་ཐོབ། །དེ་ལྟར་སྟོན་པ་བཀུར་བྱས་ཤིང་།དེ་ཚེ་མཆོད་རྟེན་མངོན་བཏུད་པས། །བདག་ཅག་ཀུན་ནི་རབ་བྱུང་ནས། །བསིལ་བར་གྱུར་ཏེ་མྱ་ངན་  
འདས༑ ༑ལྟེང་རྒྱས་དང་ནི་ཆུ་ཀླུང་དང། །ག་ཡ་འོད་སྲུང་གནས་བརྟན་གསུམ། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ལྟེང་རྒྱས་དང། ཆུ་ཀླུང་དང། ག་ཡ་འོད་སྲུང་རྣམས་ཀྱི་  
ལེའུ་སྟེ༑ བཅོ་ལྔ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གྲགས་པ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་གྲགས་པ། ཚེ་དང་ལྡན་པ་  
ལྟེང་རྒྱས་དང། ཆུ་ཀླུང་དང། ག་ཡ་འོད་སྲུང་རྣམས་ཀྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་གྲགས་པས་ཀྱང། ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་  
ལྡན་པ་གྲགས་པས་ཀྱང་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བདག་སྔོན་དྲི་འཚོང་གྱུར་པ་ན། །དྲི་རྣམས་འཚོང་ལ་མཁས་གྱུར་པས། །དེ་ནི་དེ་ཚེ་ཉོ་བའི་ཕྱིར། །བུད་མེད་  
གཞོན་ནུ་མ་དག་འོངས། །དེར་ནི་བདག་གི་གཟུགས་ལྡན་མའི། །བུད་མེད་འོངས་པ་མཐོང་ནས་ནི། །འདྲན་བརྐྱང་གི་ནི་ཚིག་སྨྲ་ཞིང་།ཆགས་པའི་སེམས་ཀྱིས་རེག་པར་བྱས། །འདུ་ཞིང་  
ལྷན་ཅིག་འཁོད་པའམ། །མི་ཚངས་སྤྱོད་པ་སྤྲོ་མེད་ཀྱང། །མ་བརྟགས་གཞན་གྱི་བུད་མེད་ལ། །ལག་པས་རེག་པར་བྱས་པས་ན། །ལས་ཀྱི་རྣམ་པར་སྨིན་པ་དེས། །སེམས་ཅན་དམྱལ་བ་རྣམས་  
  
  
།སླར་ཡང་མིང་ནི་འོངས་པ་ན། །ལག་པ་གཡས་པ་བསྐམས་པར་གྱུར། །དེ་ལྟར་ཚེ་རབས་ལྔ་བརྒྱར་ནི། །གང་དང་གང་དུ་སྐྱེས་པ་ན། །རྟག་ཏུ་བདག་གི་ལག་པ་ནི། །གཡས་པ་ཞ་ཞིང་  
རྣམ་པར་བསྐམས། །བདག་གིས་སངས་རྒྱས་མཉེས་བྱས་ནས། །ཁྱིམ་མེད་པར་ནི་རབ་ཏུ་བྱུང། །མྱ་ངན་འདས་པ་བདེར་གྱུར་པའི། །དགྲ་བཅོམ་པ་ཡང་བདག་གིས་ཐོབ། །བཙུན་པ་བདག་གིས་མི་དགེ་བ། །  
གང་བགྱིས་དྲན་པ་འདི་ལགས་ཏེ། །ལས་རྣམས་ཆུད་མི་ཟ་བས་ནི། །དེ་ཡི་འབྲས་བུ་ཉམས་སུ་མྱོང། །ད་དུང་དུ་ཡང་བདུན་པ་དག། བདག་ནི་རྫུ་འཕྲུལ་ལྡན་གྱུར་ནའང། །ལག་པ་གཡས་འདི་ཇི་ལྟ་  
བར༑ ༑གཡོན་པ་དེ་ལྟ་མ་ལགས་སོ། །སྐྱེས་པའམ་བུད་མེད་གང་ཡང་རུང། །བྱི་བ་བྱེད་པ་གང་ཡིན་པ། །སེམས་ཅན་དམྱལ་བར་སྐྱེས་གྱུར་ནས། །དེ་ནི་སྡུག་བསྔལ་ཚོར་བ་མྱོང། །མཁས་པ་བློ་དང་  
ལྡན་པའི་མིས། །རབ་འབར་མེ་ནི་ཇི་ལྟ་བར། །གཞན་གྱི་བུད་མེད་རྣམས་སྤང་ཞིང། །རང་གི་ཆུང་མས་ཆོག་པར་གྱིས། །གཞན་གྱི་བུད་མེད་མཐོང་ནས་ནི། །སྐྱེས་པ་གང་ཞིག་དེ་ལ་ཆགས། །དམྱལ་བའི་  
ཚོར་བས་ཉེན་པ་ཡིས། །སྡུག་བསྔལ་མང་པོ་མྱོང་བར་འགྱུར། །བདག་གིས་དེ་ལྟར་སྡིག་བྱས་པས། །སྔོན་གྱི་ཚེ་རབས་གཞན་དག་ཏུ། །ཡུན་རིང་དམྱལ་བ་དེ་ཡི་ནི། །འབྲས་བུ་མི་ཉུང་ཉམས་སུ་མྱོང།།  
བདག་གི་སྐྱེ་བ་ཐ་མ་འདི། །བླ་ན་མེད་པའི་གནས་ཐོབ་ནས། །སྡུག་བསྔལ་ཀུན་ལས་བདག་གྲོལ་ཞིང། །བསིལ་བར་གྱུར་ཅིང་མྱ་ངན་འདས། །དེ་ལྟ་བས་ན་བདེ་འདོད་ཅིང། །སྡུག་བསྔལ་ཉིད་ནི་མི་འདོད་  
  
  
༄༅། །པས༑ ༑གཞན་གྱི་བུད་མེད་བགྲོད་མི་བྱ། །དེ་ལྟར་སྡུག་བསྔལ་མི་འགྱུར་རོ། །དེ་ནས་གནས་བརྟན་གྲགས་པ་ནི། །དགེ་སློང་དགེ་འདུན་མདུན་འདུག་ནས། །མ་དྲོས་པ་  
ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །གནས་བརྟན་གྲགས་པའི་ལེའུ་སྟེ། བཅུ་དྲུག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་  
མེ་སྐྱེས་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་མེ་སྐྱེས་ཚེ་དང་ལྡན་པ་གྲགས་པས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་མེ་སྐྱེས་ཀྱི་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་  
ཅིག་དེ་ནས་ཚེ་དང་ལྡན་པ་མེ་སྐྱེས་ཀྱི། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྒྱལ་པོའི་ཕོ་བྲང་བཤེས་ལྡན་དུ། །རྣམ་པར་གཟིགས་ཀྱི་ཚངས་སྤྱོད་ཚེ། །ཉོན་མོངས་མེད་ཅེས་  
བྱ་བ་ཡི༑ ༑ཚོང་དཔོན་ནོར་མང་ཞིག་ཏུ་གྱུར། །ཐུབ་ཆེན་རྣམ་པར་གཟིགས་པ་ཡི། །འཁོར་ནི་སྟོང་ཕྲག་བརྒྱ་དག་དང། །དྲུག་བཅུ་རྩ་གཉིས་ཡོད་པར་གྱུར། །དེ་ཚེ་རྒྱལ་པོ་བཤེས་ལྡན་དང། །  
བདག་གིས་མི་ཡི་ཁྱུ་མཆོག་ནི། །ཟླ་བ་གསུམ་དུ་སྤྱན་དྲངས་ནས་།ཕྱིར་ཞིང་བཤོས་ཐང་བསྐྱེད་པ་ཡིས། །ཚོགས་དང་བཅས་ཏེ་ཚིམ་པར་བྱས། །བདག་གིས་སངས་རྒྱས་ཟླ་གསུམ་དུ། །བཤོས་  
གསོལ་དེ་ནས་བཤེས་ལྡན་གྱིས། །དེ་ཚེ་རྗེས་གཅོད་སྟོན་མོ་ནི། །བཟའ་བཅའ་དང་ནི་ན་བཟའ་དང། །གནས་མལ་དག་དང་ལྡན་པ་གསོལ། །དེ་ནས་སྐྱེད་མོས་ཚལ་བསྟར་བ། །རྒྱལ་པོ་དེས་  
  
  
།དེ་བཞིན་དགེ་སློང་རེ་རེ་ལ། །གོས་ཀྱིས་ཀུན་ནས་གཡོགས་པའི་སྟན། །བརྒྱ་སྟོང་དག་དང་དེ་ཡི་ཏེས། །གསེར་གྱི་དྲ་བས་གཡོགས་པ་ཡི། །གླང་པོ་ཤིན་ཏུ་ལེགས་བརྒྱན་པ། །མི་ཉུང་བ་དག་སྦྱིན་  
པར་བཏང། །དགེ་སློང་རེ་རེའི་སྤྱི་བོར་ནི། །དེ་ཚེ་གདུགས་ཀྱང་འཛིན་པར་བྱས། །དེ་ན་བུད་མེད་ལེགས་བརྒྱན་བུས། །ཙནྡན་ཨ་ཀ་རུས་བསྐུས་པ། །དེ་ཚེ་དགེ་སློང་རེ་རེ་ལ་ཡང། །བསྙེན་བཀུར་དག་ནི་བྱེད་དུ་བཅུག་  
རྒྱལ་པོ་དེ་ནི་དེ་ལྟ་བུའི། །རྗེས་གཅོད་པ་ཡི་བཀུར་སྟི་བྱས་།དྲང་སྲོང་གཙོ་བོ་རྣམ་པར་འདྲེན། །རྒྱལ་པོས་ཚིམ་པར་བྱས་པ་དང། །སྟན་དེ་ཕུན་སུམ་ཚོགས་མཐོང་ནས། །དེ་ནས་བདག་གིས་བསམ་པ་ནི། །བདག་ལ་  
བཟའ་དང་བཅའ་ཡོད་ཀྱང། །འདི་འདྲ་བ་ཡི་སྟན་མེད་དེ། །ཕུན་སུམ་ཚོགས་པ་འདི་འདྲ་དང། །གླང་པོ་བདག་ལ་ག་ལ་བདོག་ལྷ་ཡི་དབང་པོ་དབང་བསྒྱུར་བ། །བརྒྱ་བྱིན་བདག་གི་དྲུང་དུ་འོངས། །དེ་ནས་བརྒྱ་  
བྱིན་བདག་ལ་སྨྲས། །ཁྱོད་ཀྱི་གྲོགས་ནི་ངས་བྱ་ཞེས། །དེས་ནི་ལྷ་ཡི་སྐྱེད་མོས་ཚལ། །མཛེས་ཤིང་ཡིད་དུ་འོང་བ་སྦྲུལ། །ལྷ་ཡི་གདན་ནི་བཤམས་ནས་ནི། །ལྷ་ཡི་གཡོགས་པ་རྣམས་ཀྱིས་གཡོགས། །དེ་  
ནས་བདག་གིས་བཅོམ་ལྡན་འདས། །རྣམ་གཟིགས་འཇིག་རྟེན་གྱིས་བཀུར་བ་།མི་མཆོག་དེ་ནི་ཉན་ཐོས་བཅས། །གདུགས་ཚོད་ལ་ནི་སྤྱན་དྲངས་ནས། །ས་སྲུང་ལ་སོགས་གླང་པོ་རྣམས། །ལྷ་ཡི་རྒྱན་གྱིས་  
ལེགས་བརྒྱན་པ། །དགེ་སློང་རེ་རེའི་སྤྱི་བོར་ནི། །དེ་ཚེ་གདུགས་དག་འཛིན་པར་བྱས། །དེ་ནས་རྣམ་པར་འདྲེན་པ་ནི། །ལྷ་ཡི་ཞལ་ཟས་རྣམས་ཀྱིས་བསྟབས། །ཐུབ་པ་ཉན་ཐོས་ཐབས་ཅིག་ལ། །བདག་གིས་ལྷ་  
  
  
༄༅། །ཡི་གོས་ཀྱིས་གཡོགས། །དགེ་བའི་ལས་ནི་དེ་བྱས་པས། །བདེ་བ་མང་པོ་ཉམས་སུ་མྱོང། །བསོད་ནམས་བྱས་པས་ལྷ་དང་ནི། །མི་ཡི་ནང་དུ་མཛེས་གྱུར་པ། །བསྐལ་པ་དགུ་བཅུ་  
རྩ་གཅིག་ཏུ། །ངན་འགྲོ་བདག་གིས་མི་ཤེས་སོ། །རྣམ་པར་གཟིགས་པ་དཔལ་ལྡན་པའི། །དྲང་སྲོང་ཆེན་པོ་བསྙེན་བཀུར་བས། །བདག་གི་སྐྱེ་བ་ཐ་མ་འདི། །རྒྱལ་པོའི་ཁབ་ཏུ་བདག་སྐྱེས་སོ། །  
གཟུགས་ཅན་སྙིང་པོའི་གྲོང་ཁྱེར་དུ། །ནོར་ཆེན་ཕྱུག་པོའི་ཁྱིམ་དུ་ནི། །རྒྱལ་པོ་གཟུགས་ཅན་སྙིང་པོ་ནི། །དེ་ཚེ་བདག་རྗེད་བཀུར་སྟི་བྱས། །བློན་པོ་རྣམས་དང་གྲོང་མི་ལ། །ཀུན་ནས་སྡུག་ཅིང་  
ཡིད་དུ་འོང། །ལྷ་ཡི་འདོད་པས་རྟག་ཏུ་ནི། །སྲིད་པ་འདིར་ནི་བདག་ཚིམ་བྱས། །མིར་གྱུར་ན་ཡང་ལྷ་རྣམས་ཀྱི། །འདོད་པ་ཡིད་འོང་ཉམས་སུ་མྱོང། །དེ་ནས་དེད་དཔོན་བླ་ན་མེད། །སངས་རྒྱས་རྣམ་  
པར་འདྲེན་པ་པོ། །ཐུབ་པ་ཆེན་པོ་ཐུགས་བརྩེ་བས། །རྒྱལ་པོའི་ཁབ་ཏུ་གཤེགས་པར་གྱུར། །སངས་རྒྱས་ཤེས་རབ་ཆེན་པོ་ནི། །རྒྱལ་པོའི་ཁབ་བྱོན་བདག་གིས་ཐོས། །བཅོམ་ལྡན་ཐུབ་དེ་གང་  
ན་བར༑ ༑དགའ་བའི་ཡིད་ཀྱིས་སོང་བ་དང། །འཇིག་རྟེན་གསལ་བ་འོད་མཛད་པ། །སྒྲོན་མ་འཛིན་པ་མཐོང་ནས་ནི། །དེ་ཚེ་བབས་ཏེ་རྐང་པས་ནི། །ཐུབ་པའི་སྤྱན་སྔར་སོང་ནས་ཀྱང། །ཐུབ་པ་ཆེ་  
ལ་བདག་མགུ་བས། །ཞབས་གཉིས་ལ་ནི་མགོས་ཕྱག་བྱས། །སྐྱེས་མཆོག་ལ་ནི་ཕྱག་བྱས་ནས། །ཕྱོགས་གཅིག་ཏུ་ནི་འདུག་ནས་སུ། །འགྲོ་བས་བསྙེན་བཀུར་བྱས་པ་ཡི། །དཔལ་ཆེན་བདུད་ཀྱི་  
  
  
དེད་དཔོན་མི་ཡི་ཉི་མ་ལ། །རིང་པོར་མ་ཐོགས་མཉེས་པར་བྱས། །འཇིག་རྟེན་སྟོན་པ་བླ་ན་མེད། །དེས་ནི་བདག་ལ་ཐུགས་བརྩེ་བས། །འཕགས་པའི་བདེན་པ་རྣམས་བཤད་དེ། །དེ་  
ཚེ་བདག་གིས་སོ་སོར་རྟོགས། །དེ་ནས་བདག་གིས་ཐུགས་རྗེ་ཅན་།རྫོགས་སངས་རྒྱས་ལ་འདི་སྐད་གསོལ། །དཔའ་བོ་བདག་ནི་རབ་འབྱུང་ཞིང། །བསྙེན་པར་རྫོགས་པ་ཐོབ་པར་འཚལ། །དེ་ནས་ཤེས་  
རབ་དམ་པ་ཅན། །སངས་རྒྱས་གང་ཟག་ཟླ་མེད་པས། །དགེ་སློང་ཚུར་ཤོག་ཅེས་གསུངས་པས། །བདག་ནི་བསྙེན་པར་རྫོགས་པར་གྱུར་།དེས་ན་བདག་ནི་བག་ཡོད་ཅིང། །བརྩོན་འགྲུས་བསམ་གཏན་  
བརྟན་པོ་ཡིས། །བདུད་རྩི་མྱ་ངན་འདས་ཞི་བའི། །གནས་ཀྱི་དམ་པ་རེག་པར་གྱུར། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་བྱས། །མྱ་ངན་འདས་པ་བསིལ་གྱུར་པའི། །དགྲ་བཅོམ་  
པ་ཡང་བདག་གིས་ཐོབ། །སྲིད་པར་འཁོར་བར་སྐྱེ་བ་དང། །འཆི་བ་རྣམས་ལས་བདག་གྲོལ་ཞིང། །མྱ་ངན་སྨྲེ་སྔགས་འདོན་པ་ལས་།ཐམས་ཅད་དུ་ནི་བདག་གྲོལ་ཏོ། །དེ་ལྟར་གནས་བརྟན་མེ་སྐྱེས་  
ཀྱིས༑ ༑དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །མེ་སྐྱེས་ཀྱི་ལེའུ་སྟེ། བཅུ་བདུན་པའོ།། །།དེ་ནས་དགེ་སློང་གནས་བརྟན་  
གནས་བརྟན་རྣམས་ཀྱིས། ཚེ་དང་ལྡན་པ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཡུལ་འཁོར་སྐྱོང། ཚེ་དང་ལྡན་པ་མེ་སྐྱེས་ཀྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི་ཚེ་  
  
  
༄༅། །དང་ལྡན་པ་ཡུལ་འཁོར་སྐྱོང་གིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་ཡུལ་འཁོར་སྐྱོང་གིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་  
དེ༑ ཀ་ཤའི་ཡུལ་འཁོར་དར་བྱེད་པ། །རྒྱལ་པོ་ཀྲི་ཀྲི་ཞེས་བྱ་བྱུང། །རྒྱལ་པོ་ཀྲི་ཀྲིའི་བུ་ཐ་ཆུང། །དེ་ཡི་ཚེ་ན་བདག་གྱུར་ཏོ། །འོད་སྲུང་དཔལ་དང་ལྡན་པ་ཡི། །མཆོད་རྟེན་ཆེན་པོ་བརྩིགས་པ་དང། །ཕ་  
ཡི་ཡིད་ནི་བསྲུང་བའི་ཕྱིར། །དེ་ལ་གདུགས་བུ་ཆུང་ཞིག་ཕུལ་།དགའ་བའི་ཡིད་ཀྱིས་མཆོད་རྟེན་ལ། །གདུགས་ནི་གདགས་པ་བྱས་པ་དེས། །རབ་བྱུང་རྫོགས་པའི་སངས་རྒྱས་དང། །ལྷན་ཅིག་འགྲོགས་  
གྱུར་སྨོན་ལམ་བཏབ། །དགེ་བའི་ལས་ནི་དེ་བྱས་པས། །གང་དང་གང་དུ་སྐྱེས་པར་ནི། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །བདག་གི་སྐྱེ་བ་ཐ་མ་འདི། །བང་མཛོད་སྟུག་  
པོར་བདག་སྐྱེས་ཏེ། །དེར་ཡང་ཚོང་དཔོན་ཁྱིམ་དུ་སྐྱེས། །རིགས་ཀྱི་བུ་གཅིག་བུར་གྱུར་ཏེ། །མི་དབང་ཀོའུ་རབ་བྱ་དང་ནི། །དེ་བཞིན་ཀུན་སྡུག་ཡིད་དུ་འོང། །དེ་བཞིན་ཡུལ་མི་རྣམས་དང་ནི། །བདག་ནི་  
གཉེན་ཚོགས་ཡིད་དུ་འོང། །མཛེས་ཤིང་བལྟ་ན་སྡུག་པ་དང་།གཟུགས་བཟང་ཤིན་ཏུ་དབྱིབས་ལེགས་ཤིང། །མི་ཡི་འབྱོར་པ་རྣམས་ཀྱིས་ནི། །འདོད་པ་ཐམས་ཅད་ཕུན་སུམ་ཚོགས། །སྟོན་པ་དགའ་  
ཞིང་ཡིད་འོང་བ། །བང་མཛོད་སྟུག་པོར་གཤེགས་པ་ནི། །བདག་གིས་མཐོང་ནས་སེམས་དད་པ། །རབ་ཏུ་འབྱུང་བར་གསོལ་བ་བཏབ། །སྟོན་པ་གང་ཟག་ཟླ་མེད་དེ། །བསམ་པ་ཀུན་ལ་མཁས་གྱུར་  
  
  
༑བདག་གི་བསམ་པ་དེས་མཁྱེན་ནས། །རབ་ཏུ་བྱུང་བ་ལས་བཟློག་པ། །ཕ་མ་དག་གིས་མ་གནང་བའི། །གང་ཟག་དགེ་ཡང་སངས་རྒྱས་རྣམས། །རབ་ཏུ་འབྱིན་པར་མི་མཛད་ཀྱི། །སོང་ལ་བདག་ཉིད་  
ཐར་པར་གྱིས། །དེ་ནས་ཁྱིམ་དུ་བདག་སོང་ནས། །ཕ་མ་གཉིས་ལ་སྨྲས་པ་ནི། །ཡབ་ཅིག་གནང་བར་མཛོད་ཅིག་བདག་ཁྱིམ་མ་མཆིས་པར་རབ་ཕྱུང་ངོ། །ཕ་མས་བདག་ལས་ཐོས་ནས་ནི། །དེ་ཚེ་ཡིད་མི་  
བདེར་གྱུར་ནས། །བུ་གཅིག་ཁྱོད་ནི་བདག་ཅག་གཉིས། །ཤི་བར་གྱུར་ནའང་མི་གནང་ངོ། །དེ་ཐོས་ནས་ནི་བདག་གིས་སུ། །གལ་ཏེ་མི་གནང་འདི་ཉིད་དུ། །ཟས་མི་འཚལ་བར་བདག་འགུམ་ཞེས། །ས་  
ལ་ཡང་ནི་ཉལ་བར་བྱས། །དེ་ཚེ་དཀར་པོའི་ཆོས་དག་གིས། །བསྐུལ་ནས་རབ་འབྱུང་དོན་གཉེར་ཞིང། །ཐར་པར་འདོད་པས་ཞག་དྲུག་ཏུ་།ཟན་མ་ཟོས་པར་འདུག་པ་དང། །དེ་ནས་བདག་དང་མཛའ་བ་  
ཡི༑ ༑ནེའུ་ཟླས་ཕ་མ་ལ་སྨྲས་པ། །འདི་ནི་གནང་བར་གྱུར་ན་ལེགས། །ཁྱེད་ལ་ཤི་བས་ཅི་ཞིག་བྱ། །གལ་ཏེ་འདི་ནི་རབ་བྱུང་བར། །དགའ་ན་ཕྱིས་ཀྱང་ཁྱེད་ཅག་གིས། །གསོན་པོ་ཉིད་དུ་བལྟས་པས་  
ཆོག་ཤི་བར་གྱུར་ན་ཅི་ཞིག་རུང། །གལ་ཏེ་རབ་ཏུ་བྱུང་བ་ལ་།འདི་ནི་དགའ་བར་མ་གྱུར་ན། །ཁྱེད་ཀྱིར་ཟད་མོད་ཕ་མ་ལས་།གཞན་ནི་བུ་གནས་ག་ལ་ཡོད། །བདག་གི་སྙན་སྨྲ་ནེའུ་ཟླ་ལ། །  
ཕ་མ་གཉིས་ཀྱིས་སྨྲས་པ་ནི། །གལ་ཏེ་རབ་བྱུང་ལྟ་བྱེད་ན། །དེ་ལྟ་ན་གཏང་གཞན་དུ་མིན། །དེ་ནས་ནེའུ་ཟླ་བདག་གི་དྲུང། །ཉེ་བར་འོངས་ནས་སྨྲས་པ་ནི། །མཁས་པ་ཁྱོད་ནི་ཕ་མ་ཡིས། །རབ་ཏུ་  
  
  
༄༅། །འབྱུང་བར་གནང་བ་ནི། །ཁྱོད་ལ་ཕ་མ་གཉིས་ན་རེ་།གལ་ཏེ་རབ་ཏུ་བྱུང་ནས་ཁྱོད། །ཕྱིས་ཀྱང་ལྟ་བར་བྱེད་ན་ནི་།བུ་གཅིག་སོང་ལ་རབ་ཏུ་བྱུང། །ལེགས་ཞེས་  
བདག་གིས་མཉན་བྱས་ཏེ། །དེ་ནས་ཉམས་ནི་རྟས་བྱས་ནས། །སྟོན་པའི་སྤྱན་སྔར་སོང་ནས་ནི། །འདི་སྐད་ཅེས་ནི་ཚིག་གསོལ་ཏོ་།བཙུན་པ་བདག་ནི་གནང་ལགས་ན། །ཐུབ་ཆེན་ཁྱོད་ཀྱི་བསྟན་པ་ལ་  
བདེ་གཤེགས་རབ་འབྱུང་གསོལ་འདེབས་ན། །རྒྱལ་བ་བདག་ནི་རབ་ཏུ་བྱུང། །དེ་ནས་བདག་ནི་རབ་བྱུང་ནས། །སྟོན་པའི་བསྟན་ལ་འདི་ལྟར་གནས། །བདག་གི་ཀུན་སྦྱོར་ཐམས་ཅད་ཟད། །ཟག་པ་  
རྣམས་ནི་བཅོམ་པར་གྱུར། །བདག་གིས་གདུགས་གཅིག་བཏང་བས་ནི། །བདེ་བ་མང་པོར་མྱོང་བར་གྱུར། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །ཐམས་ཅད་གཟིགས་  
པས་དགོན་པ་པ། །རྣམས་ཀྱི་མཆོག་ཏུ་བདག་བསྟན་ཏོ། །མྱ་ངན་འདས་པ་བསིལ་གྱུར་བའི། །དགྲ་བཅོམ་པ་ཡང་བདག་གིས་ཐོབ། །དེ་ལྟར་ཐུགས་རྗེ་ཆེ་རྒྱལ་ལ། །ཡིད་ནི་རབ་ཏུ་དང་བྱས་  
ཏེ༑ ༑མཆོད་རྟེན་ལ་ནི་བཀུར་སྟི་བྱོས། །འཇིགས་པ་ཆེ་ལས་རྣམ་ཐར་གྱིས། །གནས་བརྟན་ཕྱག་དར་ཁྲོད་པ་ནི། །ཡུལ་འཁོར་སྐྱོང་ཞེས་གྲགས་པ་ཡིས། །མ་དྲོས་པ་ཡི་མཚོ་ཆེན་དུ། །རང་གི་  
ལས་ནི་ལུང་བསྟན་ཏོ། །ཡུལ་འཁོར་སྐྱོང་གི་ལེའུ་སྟེ། བཅོ་བརྒྱད་པའོ།། །།འདུལ་བ་གཞི། བམ་པོ་ང་གསུམ་པ། དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་  
  
  
།ཚེ་དང་ལྡན་པ་ཡུལ་འཁོར་སྐྱོང་གིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པས་གས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་།དེ་ནས་ཚེ་དང་ལྡན་པས་གས་  
དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྒྱལ་པོའི་ཁབ་ཀྱི་ཚོང་དཔོན་གྱི། །གཙོ་བོ་ནོར་ཆེན་བདག་གྱུར་ཏོ་།དབྱར་གྱི་དུས་སུ་དྲང་སྲོང་ནི། །ལྔ་བརྒྱ་དག་ནི་ཉེ་བར་བྱོན། །དེར་ནི་ཚོང་དཔོན་ལྔ་བརྒྱ་  
ཡང༑ ༑ཐམས་ཅད་འདུས་པར་གྱུར་ནས་ནི། །ཀུན་གྱི་དྲང་སྲོང་རེ་རེ་ཞིག་ཁྱིམ་ཁྱིམ་དུ་ནི་བགོ་བར་བྱ། །རང་གི་དོན་དུ་ཁ་ཟས་ནི་།ཇི་ལྟ་བུ་དག་གཡོ་བྱེད་པ། །དཀའ་ཐུབ་ཅན་དེ་རེ་རེ་ལའང་།རྟག་ཏུ་  
དེ་འདྲ་ཁོ་ན་སྦྱིན། །དེའི་ནང་དྲང་སྲོང་རྒན་པོ་གང། །དེ་ནི་བདག་གི་སྐལ་བར་འོངས། །ཚོང་དཔོན་མཆོག་ལ་དེ་བཞིན་དུ། །ཐུབ་པ་མཆོག་དེ་འཚམ་པར་གྱུར། །བདག་ལ་ལྔ་བརྒྱ་བ་ཡི་ཟས། །སྣོད་གང་  
ནས་ནི་འདྲེན་བྱེད་པ། །དེ་འདྲ་བ་ཡི་ཁ་ཟས་ཉིད། །བདག་གིས་དགེ་སློང་དེ་ལ་བྱིན། །དེ་ནས་དེ་ལ་བདག་ལ་ནི། །སེར་སྣ་ཤིན་ཏུ་མི་བཟད་སྐྱེས། །འདི་ལྟ་བུ་ཡི་ཁ་ཟས་ནི། །བདག་གི་ཆུང་མར་བྱིན་མ་  
མྱོང༑ ༑སྲིང་མོ་མ་ཡིན་དེ་བཞིན་དུ། །བུ་དང་བུ་མོ་དག་དང་ནི་།ཕུ་ནུ་ལའང་མ་བྱིན་ན། །དགེ་སློང་འདི་ལ་ཟླ་གསུམ་དུ། །སྦྱིན་པ་ལྟ་ཞིག་སྨོས་ཅི་དགོས། །བདག་ནི་ལྔ་བརྒྱ་པོ་དག་གིས། །གོད་ཚེགས་  
ཆེན་པོ་འདིར་འགྱུར་གྱི། །མ་ལ་བདག་གིས་དགེ་སྦྱོང་འདི། །གསད་པ་ལ་ནི་བརྩོན་བྱས་ཏེ། །འདི་ནི་ཤི་བའི་དུས་བྱས་ན། །བདག་ལ་འགོད་པ་མི་འབྱུང་ཞེས། །དེ་ནས་བདག་གི་སྡིག་སེམས་ཀྱིས། །རྟ་  
  
  
༄༅། །ཡི་གཅིན་ནི་བསྐོལ་བྱས་ཏེ། །ཉེས་མེད་པར་ནི་གསད་བྱ་བར། །ཁ་ཟས་རྣམས་དང་ལྷན་ཅིག་བྱིན། །དེར་ནི་ཟོས་མ་ཐག་ཏུ་ཡང། །མི་བཟད་པ་ཡི་ནད་  
ལངས་ཏེ། །རྒྱུ་མ་གཉེ་མ་མཁལ་མ་དག། །རོ་སྨད་ནས་ནི་ཟགས་པར་གྱུར། །ཐུབ་པ་ཆོས་ཀྱི་ཡོན་ཏན་དགའ། །ཤེས་བཞིན་དེ་ནས་དུས་ལས་འདས། །ལྷ་དང་གནོད་སྦྱིན་གཅིག་ལ་  
གཅིག་སྒྲ་ནི་ཤིན་ཏུ་སྒྲོག་བྱེད་པ། །ཀྱེ་མའོ་ཚོང་དཔོན་འདི་རེ་སྡིག་འདི་ཡིས་ཐུབ་པ་རང་སངས་རྒྱས། །བསིལ་བར་གྱུར་ཅིང་ཟག་མེད་པ། །དབང་ལྡན་འདི་ནི་གྲོངས་པར་གྱུར། །ཉེ་དུ་རྣམས་  
ཀྱང་འཁྲུགས་ནས་ནི། །དེ་ནས་བདག་ལ་སྨོད་བྱེད་པ། །གང་ཕྱིར་ཐུབ་པ་འདི་བསད་པས། །ཁྱེད་ཀྱིས་བསོད་ནམས་མིན་མང་བསྐྱེད། །ཉེ་དུ་རྣམས་ཀྱི་ཚིག་ཐོས་ནས། །བདག་ཀྱང་ཡིད་  
མི་བདེར་གྱུར་ནས། །དྲང་སྲོང་དེ་དག་བསགས་ནས་ནི། །དེ་ནས་བདག་གིས་ཉེས་པ་བཤགས། །བཟོད་པ་གསོལ་ནས་དེ་ནས་ཡང། །ཉེས་པ་ཐམས་ཅད་སོ་སོར་བཤགས། །ལྔ་བརྒྱ་ལ་ནི་  
ཞལ་ཟས་ཀྱིས། །གུས་དང་བཅས་པས་ཚིམ་པར་བྱས། །བདག་གིས་སྡིག་པ་དེ་བཤགས་ནས། །བཟོད་གསོལ་དྲང་སྲོང་དེ་དག་ནི། །ཟས་དང་བཏུང་བས་ཚིམ་བྱས་ནས། །དེ་ཚེ་སྨོན་ལམ་  
བཏབ་པ་ནི། །གནས་བརྟན་འདི་འདྲ་དག་དང་ནི། །བདག་ནི་ལྷན་ཅིག་འགྲོགས་པར་ཤོག་ཇི་ལྟར་འདི་ཀུན་གྲོལ་གྱུར་པ། །དེ་བཞིན་འཆིང་ལས་གྲོལ་བར་ཤོག་བཀྲེན་པ་རྣམས་ཀྱི་  
  
  
ལན་འྒའང་སྐྱེ་བར་མ་གྱུར་ཅིག་བདག་གི་སེམས་ནི་ལན་འགའ་ཡང། །སེར་སྣ་སྐྱེ་བར་མ་གྱུར་ཅིག་བདག་གིས་རང་སངས་རྒྱས་བསད་པའི། །ཤིན་ཏུ་མི་བཟད་ལས་བྱས་  
པས༑ ༑དེ་ནས་འཆི་འཕོའི་དུས་བྱས་ནས། །དམྱལ་བ་རྣམས་སུ་སྐྱེས་ནས་ནི། །ཡུན་རིང་ལོ་ནི་སྟོང་དག་ཏུ། །སྡུག་བསྔལ་ཚོར་བ་ཉམས་སུ་མྱོང། །སླར་ཡང་མིར་ནི་འོངས་པ་ན། །ཕྱུག་ཅིང་ནོར་  
ཆེན་གྱུར་པ་དང། །འཇིག་རྟེན་རྣམས་ཀྱིས་མཆོད་བཀུར་ནའང། །བདག་ནི་མྱུར་དུ་འཆིར་འགྱུར་ཞིང། །རྟག་ཏུ་བདག་ནི་ནང་གྲོལ་དག་།འཛག་པས་ཤི་བའི་དུས་བྱས་སོ། །ཁྱིམ་པའི་རྟགས་  
རྣམས་སྤངས་ནས་ནི། །ཁྱིམ་མེད་པར་ནི་རབ་ཏུ་བྱུང། །བསྟན་ལ་བརྩོན་འགྲུས་བྱས་པས་ན། །འདོད་ཆགས་ཐམས་ཅད་ཡང་དག་བཏོན་།གང་ཚེ་ལེན་པ་མེད་པ་ཡི། །མྱ་ངན་འདས་པར་བདག་གྱུར་  
ནའང༑ ༑རྒྱུ་མ་གཉེ་མ་མཁལ་མ་ནང། །དེ་དག་ཀྱང་ནི་འཛག་པར་གྱུར། །བདག་གིས་སྡིག་ལས་བྱས་པ་དང། །དགེ་བའི་ལས་བྱས་གང་ཡིན་པ། །དགེ་དང་སྡིག་པ་དེ་དག་གི་འབྲས་བུ་དེ་  
དག་ཉམས་སུ་མྱོང། །མཉན་ཡོད་དབུས་ན་སྐྱེས་པ་ཡི། །དགེ་སློང་མཐུ་ཆེན་ས་གས་ནི། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་  
ཏོ༑ ༑ས་གའི་ལེའུ་སྟེ། བཅུ་དགུ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་འོད་སྲུང་བྱིན་པ་ཅན་ལ་འདི་སྐད་ཅེས་སྨྲས་སོ། །ཚེ་དང་ལྡན་  
  
  
༄༅། །པ་འོད་སྲུང་བྱིན་པ་ཅན། དགེ་སློང་ས་གས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ད་ཚེ་དང་ལྡན་པ་འོད་སྲུང་བྱིན་པ་ཅན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་  
ཅིག་དེ་ནས་ཚེ་དང་ལྡན་པ་འོད་སྲུང་བྱིན་པ་ཅན་གྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། མུ་གེ་དག་ནི་བྱུང་བ་ན། །གྲོང་ཁྱེར་བ་ནི་མཐའ་དག་གིས། །ལོ་བདུན་ཚང་བར་དགེ་སློང་  
གི་དགེ་འདུན་དག་ནི་སྤྱན་དྲངས་སོ། །དེ་ནས་བདག་གི་སྐལ་བར་ནི་།རང་སངས་རྒྱས་ནི་སྐལ་ལྡན་པ། །བསིལ་བར་གྱུར་ཅིང་ཟག་མེད་པའི། །ཐུབ་པ་མཛེས་པ་གཅིག་ཅིག་འོངས། །བདག་གིས་  
དམ་བཅས་བྱས་པ་ནི། །ལས་མི་བྱེད་ན་བུ་དང་ནི། །ནང་མི་ཡང་རུང་སུ་ལ་ཡང། །བདག་གིས་ཟན་ནི་མི་སྦྱིན་ནོ། །དེ་ལྟར་རྣམ་པར་བསམ་ནས་ནི། །བདག་གིས་སྡིག་པའི་བློ་བསམ་པ། །དགེ་སློང་ལས་  
མི་བྱེད་པ་འདི། །བདག་གིས་ཅི་སྟེ་ཟས་སྦྱིན་ཞེས། །དེ་ནས་དྲང་སྲོང་བདག་འགྲོགས་ནས། །ཞིང་ལས་མཐའ་རྣམས་བལྟ་བའི་ཕྱིར་།མཐའ་དག་ཏུ་ནི་བསྐོར་ནས་སུ། །དེ་ཡི་འོག་ཏུ་ཟས་ཟར་བཅུག་  
ལས་ཀྱི་རྣམ་པར་སྨིན་པ་དེས། །བསྡུས་གཞོམ་དང་ནི་ཚ་བ་ཡི་།དམྱལ་བ་རྣམས་སུ་སྐྱེས་ནས་ནི། །སྡུག་བསྔལ་ཁོ་ནའི་ཚོར་བ་ཐོབ། །དམྱལ་བ་རྣམས་ནས་ཤི་འཕོས་བདག་གང་དང་གང་དུ་སྐྱེས་  
པར་ནི། །དེ་ཚེ་བརྩོན་པ་མང་བྱས་ནའང། །སྡུག་བསྔལ་ཁོ་ནས་ཟས་རྙེད་དོ། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡི། །དེད་དཔོན་འདི་ནི་མཉེས་པར་  
  
  
༑ཡང་དག་དད་པས་རབ་བྱུང་ནས། །བདག་གི་ཟག་པ་རྣམས་བཅོམ་སྟེ། །བདག་གི་མངོན་ཤེས་དྲུག་རེག་ནས། །དགྲ་བཅོམ་ཉིད་ཀྱང་ཐོབ་པར་གྱུར། །ད་དུང་དུ་ཡང་བཙུན་པ་བདག་འདི་ལྟར་རྫུ་  
འཕྲུལ་ལྡན་ལགས་ནའང། །ད་ལྟ་ལན་མང་སོང་ནས་ནི། །སྡུག་བསྔལ་གྱིས་ནི་ཟས་བསྒྲུབ་བོ། །ལམ་ནི་རིང་པོར་སོང་ནས་ཀྱང་།བདག་ནི་ཟས་དག་སྒྲུབ་པ་ན། །གང་ཚེ་བདག་ནི་དུབ་གྱུར་ནས། །  
དེ་ཡི་འོག་ཏུ་ཟས་འགྲུབ་བོ། །རུས་ནི་འོད་སྲུང་ལས་ཀྱི་མིང། །བྱིན་པ་ཅན་ནི་མཐུ་ཆེན་པོ། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །འོད་སྲུང་བྱིན་པ་ཅན་གྱི་ལེའུ་སྟེ། ཉི་ཤུ་  
པའོ།། །།སྡོམ་ནི། གྲགས་ལྡན་དང་ནི་དཔལ་སྐྱེད་དང། །བ་ཀུ་ལ་དང་གསུམ་གྲགས་དང། །མི་སྐྱེས་དང་ནི་ཡུལ་འཁོར་སྐྱོང། །ས་ག་འོད་སྲུང་བྱིན་པ་ཅན། །དེ་ནས་དགེ་སློང་  
གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་ལམ་ཕྲན་བསྟན་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ལམ་ཕྲན་བསྟན། ཚེ་དང་ལྡན་པ་འོད་སྲུང་བྱིན་པ་ཅན་གྱིས། །རང་གི་ལས་  
ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་ལམ་ཕྲན་བསྟན་གྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། སྔོན་  
གྱི་ཚེ་རབས་གཞན་རྣམས་སུ། །བདག་ནི་ཕག་རྫིར་གྱུར་པ་ན་།ཕག་རྣམས་ཁ་ནི་བཅིངས་ནས་སུ། །འབབ་ཆུ་ལས་ནི་སྒྲོལ་བར་བྱེད། །འབབ་ཆུ་ལས་ནི་བསྒྲལ་བའི་ཕྱིར། །བདག་གིས་ཆུ་དབུས་  
  
  
༄༅། །ཕྱིན་པ་དང། །བསྐྱོད་པར་གྱུར་པས་དབུགས་བསུབས་ནས་།ཕག་རྣམས་ཐམས་ཅད་ཤི་བར་གྱུར། །སྐྱོབ་པ་མེད་ཅིང་མགོན་མེད་པས། །བདག་ཀྱང་འབབ་ཆུས་ཁྱེར་བ་  
ལས༑ ༑དྲང་སྲོང་རྗེས་སུ་བརྩེ་བ་དག་འོངས་ནས་བདག་ནི་ཕྱུང་བར་གྱུར། །དེ་དག་གིས་བདག་དེ་ལས་བསྒྲལ། །དེ་ནས་བདག་གིས་རབ་ཏུ་ཕྱུང། །བདག་གིས་གདམས་ངག་མེད་པར་ནི། །  
འདུ་ཤེས་མེད་ལ་སྙོམས་པར་ཞུགས། །དེ་ནས་འཆི་བའི་དུས་བྱས་ནས་།ལྷ་རྣམས་སུ་ནི་བདག་སྐྱེས་ཏེ། །ལྷ་ཡི་འཇིག་རྟེན་ཤི་འཕོས་ནས་།བདག་གིས་མི་ཡི་སྲིད་པ་ཐོབ། །རྫོགས་  
པའི་སངས་རྒྱས་མཉེས་བྱས་ནས། །ཁྱིམ་མེད་པར་ནི་རབ་ཏུ་བྱུང་།རྨོངས་ཤིང་གཡེར་པོ་མ་ཡིན་པས། །བཤད་པ་བདག་གིས་མ་རྟོགས་སོ། །བཙུན་པ་བདག་གིས་ཟླ་གསུམ་དུ། །ཚིགས་  
བཅད་གཅིག་ལ་ཞུགས་ནས་ནི། །ཚིག་བཞི་པ་ཡི་རྐང་པ་གཅིག་རྟོགས་པས་འདོད་ཆགས་ཀུན་བཏོན་ཏོ། །བཙུན་པ་དེ་ལྟར་བདག་གིས་ནི། །ལས་གང་བགྱིས་པ་དྲན་ལགས་ཏེ། །བསྐལ་  
པ་མི་ཉུང་ཡུན་རིང་དུ། །འཁོར་བ་འདི་ནི་བདུག་གིས་བརྒྱུགས། །འཇིག་རྟེན་མགོན་པོའི་སྤྱན་སྔར་ནི། །ལམ་ཕྲན་བསྟན་གྱིས་དཀར་ནག་ལས། །མ་དྲོས་པ་ཡི་མཚོ་ཆེན་དུ། །ལུང་བསྟན་  
པ་ནི་བྱས་པ་ཡི། །ལམ་ཕྲན་བསྟན་གྱི་ལེའུ་སྟེ། ཉི་ཤུ་གཅིག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་སྦྲུལ་ཁོལ་ལ་འདི་སྐད་  
  
  
།ཚེ་དང་ལྡན་པ་སྦྲུལ་ཁོལ། ཚེ་དང་ལྡན་པ་ལམ་ཕྲན་བསྟན་གྱིས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་  
ལྡན་པ་སྦྲུལ་ཁོལ་གྱིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། སངས་རྒྱས་འོད་སྲུང་མྱ་ངན་འདས། །ཐོག་མར་བྱུང་བའི་དགེ་སྦྱོང་ནི། །སྡེ་སྣོད་གསུམ་ལྡན་མང་དུ་ཐོས། །ཆོས་ཀྱི་སེར་སྣ་ཅན་  
དུ་གྱུར། །དགེ་སློང་གཞན་དག་ཤེས་གྱུར་ནས། །བདག་དང་མཚུངས་པར་འགྱུར་འོང་ཞེས། །བདག་གིས་དགེ་སློང་རྣམས་ལ་ཆོས། །མ་བཏོན་ཅིང་ནི་མ་བཤད་དོ། །བདག་གི་དྲུང་དུ་དགེ་སློང་གང།།  
ཉེ་བར་འོངས་ནས་འདི་བྱེད་ནའང། །ཐམས་ཅད་གདམས་ངག་མ་བྱིན་པར། །ཐམས་ཅད་དུ་ནི་སྤྱོས་ཤིང་བཀྱེ། །དགེ་སློང་རྣམས་ནི་ཉེར་འོངས་ནས། །དེ་ཚེ་བདག་ལ་བཀུར་སྟི་བྱེད། །ཆོས་ནི་རབ་ཏུ་  
མི་སྟོན་པ། །ཁྱོད་ཀྱི་དེ་ནི་བཟང་མིན་ཟེར། །དེ་ནས་འཆི་བའི་དུས་བབ་ཚེ། །བདག་གིས་ཆོས་ནི་གཞན་དག་ལ། །མ་བསྟན་དེ་ནི་ལེགས་མིན་ཞེས། །བདག་ནི་ཡིད་ལ་འགྱོད་པར་གྱུར། །ཚེ་ཡི་ལྷག་  
མ་ཉུང་ངུ་ཞིག་ཞག་བདུན་ལུས་ནས་བདག་གིས་ནི། །རབ་ཏུ་བྱུང་བ་རྣམས་བསགས་ཏེ། །དེ་ནས་ཉེས་པ་བཤགས་པར་བྱས། །བདག་གིས་ཉེས་པ་བཤགས་བྱས་ཤིང། །སེར་སྣ་དེ་ནི་རྣམ་  
བསལ་ནས། །དེ་ཚེ་བདག་གིས་ནུབ་བདུན་དུ། །དོན་བཟང་པོ་ཡི་ཆོས་བཤད་དོ། །བདག་གི་བློ་ལ་ཅི་ལྕོགས་པས། །ལེགས་པར་བཤད་པའི་ཆོས་ཐོས་ནས། །ཕན་ཚུན་འདོམས་ཤིང་གཅིག་ལ་  
  
  
༄༅། །གཅིག་སྨྲ་བར་ཡང་ནི་བྱེད་དུ་བཅུག་དེ་ཚེ་བདག་གིས་ནུབ་བདུན་དུ། །ཆོས་ནི་ཅུང་ཟད་ཅིག་བཤད་པས། །འདོད་པ་ཐམས་ཅད་འབྱོར་པ་ཡི། །ལྷ་ཡི་  
འཇིག་རྟེན་དག་ཏུ་དགའ། །ལྷ་ཡི་འཇིག་རྟེན་ཤི་འཕོས་ཏེ། །བདག་གིས་མི་ཡི་སྲིད་ཐོབ་ནས། །གྲོང་ཁྱེར་སེར་སྐྱའི་གཞི་དག་ཏུ་།ཤཱཀྱའི་རྒྱལ་པོའི་རིགས་སུ་སྐྱེས། །ནོར་ཆེན་ལོངས་སྤྱོད་  
ཆེན་པོ་དང། གཟུགས་བཟང་བལྟ་ན་སྡུག་པ་དང། །ཐམས་ཅད་ལ་ཐུག་ཡིད་འོང་ཞིང། །ཕུན་སུམ་ཚོགས་པའི་མཐར་ཕྱིན་ཏོ། །ཁྱིམ་རེ་ནས་ནི་སྐྱེས་པ་རེ། །ཁྱིམ་མེད་པར་ནི་རབ་བྱུང་  
ལས༑ ༑འདོད་པའི་ལོངས་སྤྱོད་འབྱོར་པས་ན། །བདག་ནི་རབ་བྱུང་མ་བཏུབ་པོ། །རྫོགས་སངས་གང་ཟག་ཟླ་མེད་པས། །བདག་ཉིད་ལ་ནི་ཐུགས་བརྩེའི་ཕྱིར། །ཡང་དང་ཡང་དུ་རབ་བྱུང་  
བ། །ཡང་དག་ལེན་པར་སྐུལ་མ་མཛད། །དེ་ནས་དེད་དཔོན་བླ་མེད་པ་།སངས་རྒྱས་ལ་ནི་བདག་གིས་གསོལ། །རེ་ཞིག་བདག་གིས་ལོ་བདུན་དུ་།སྦྱིན་པ་མི་ཉུང་གཏང་བར་བགྱི། །  
བདག་གིས་སྦྱིན་པ་དག་བཏང་ནས། །ལོ་བདུན་ལོན་པར་གྱུར་པ་དང་།ཤེས་རབ་མཆོག་ཅན་ཁྱོད་ལས་ནི། །དེ་ནས་བདག་གིས་རབ་ཏུ་འབྱུང་།ལོ་བདུན་དག་ནི་ཐོགས་ཆེས་ལ། །ཚེ་ནི་  
ཅུང་ཟད་ཙམ་ཡིན་པས། །སང་ཉིད་འཆི་ཡང་སུས་ཤེས་ཀྱི། །དེ་རིང་ཉིད་དུ་བརྟུལ་ཏེ་གྱིས། །བདག་གིས་གུས་པས་སངས་རྒྱས་ཀྱི་།གསུང་ནི་སླར་ལྡོག་མ་བྱས་པར། །བཙུན་པ་བདག་  
  
  
།ཐུགས་བརྩེས་རབ་ཏུ་བྱུང་བར་མཛོད་།བདག་གིས་ཞག་བདུན་སྦྱིན་བཏང་སྟེ། །ཕོངས་པ་དག་ནི་ཚིམ་བྱས་ནས། །བདག་གི་ཕྱིར་ནི་ཉེ་དུ་དག་གྲོང་ཁྱེར་དུ་ནི་མེལ་ཚེ་  
བཙུགས། །སྣང་བ་ཆེན་པོ་རྣམས་ཀྱིས་ནི། །གྲོང་ཁྱེར་མཆོག་ནི་གསལ་བར་བྱས། །སྐྱེ་བོ་དག་གིས་མ་ཚོར་བར། །རབ་བྱུང་ཕྱིར་ནི་སྔོན་དུ་བྱུང། །བདག་ནི་དད་པས་རབ་བྱུང་ནས། །རྒྱལ་བའི་  
བསྟན་ལ་བརྩོན་བྱས་ཏེ། །ལོ་ནི་ཉི་ཤུ་ལྔ་ལོན་ཡང། །སེམས་མཉམ་པ་ཡང་མ་ཐོབ་བོ། །དེ་ནས་བདག་གིས་སྡིག་པའི་སེམས། །འདོད་ལ་ཞེན་པ་སྐྱེས་པ་ནི། །བདུད་རྩི་རྟོགས་པར་མ་གྱུར་  
གྱི༑ ༑དམན་པར་སླར་ནི་བདག་ལྡོག་སྙམ། །དེ་ནས་ངོ་ཚ་ཁྲེལ་ཡོད་པ། །དོན་ཆེན་དག་ནི་སྐྱེས་གྱུར་པ། །བདག་ལ་ཉེ་དུའི་ཚོགས་སྨོད་ཅིང། །སྐྱོན་དུ་ཡང་ནི་བགྲང་འགྱུར་བ། །དེས་ནི་བདག་དང་  
འཚམ་མིན་ཞིང། །དེ་ནི་བཟང་པོ་མ་ཡིན་གྱི། །བདག་ལྟ་གསོན་ནའང་ཅི་རུ་རུང། །མཚོན་གྱིས་གདབ་པར་བྱའོ་སྙམ། །མཚོན་རྣོན་བདག་གིས་བླངས་ནས་སུ། །སྐྱིལ་མོ་ཀྲུང་ནི་བཅས་ནས་ཀྱང། །མཚོན་  
ནི་སྐྱེ་ལ་གཏད་པ་ལས། །དེ་ནས་སེམས་ནི་རྣམ་པར་གྲོལ། །བདག་སེམས་ཐ་བ་ལས་གྲོལ་ནས། །ཡང་དང་ཡང་དུ་བརྗོད་པ་ནི། །ཨེ་མའོ་སངས་རྒྱས་ཆོས་དགེ་འདུན། །ཨེ་མའོ་ཆོས་ཉིད་ཨེ་རེ་བཟང། །  
སྔོན་ནི་བདག་གི་འདུ་ཤེས་གང། །སོ་སོའི་སྐྱེ་བོ་ཤི་བླ་སྙམ་།བདག་གིས་སྲོག་ལ་མ་བལྟས་པས། །ཞི་བ་དམ་པ་ཐོབ་པར་གྱུར་།སྔོན་ནི་འཁུམས་པར་གྱུར་པ་ཡིས། །དམ་ཆོས་སེར་སྣ་བྱས་པ་  
  
  
༄༅། །གང༑ ༑བཙུན་པ་དེ་ཡི་འབྲས་བུ་ནི། །སྡུག་བསྔལ་བ་ཡིས་རྣམ་པར་གྲོལ། །བདག་གིས་འཆི་བའི་དུས་ན་ཆོས། །དམ་པ་རབ་བསྟན་གང་ཡིན་པའི། །ལས་ཀྱི་རྣམ་པར་  
སྨིན་པ་དེས། །ཕུན་སུམ་ཚོགས་པའི་ཕ་རོལ་ཕྱིན། །ཤཱཀྱའི་བུ་ཕོ་དབང་པོ་རྟུལ། །སྦྲུལ་ཁོལ་མཐུ་ཆེན་ལྡན་པས་ནི། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །སྦྲུལ་ཁོལ་གྱི་  
ལེའུ་སྟེ། ཉི་ཤུ་རྩ་གཉིས་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་མ་འགག་པ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་མ་འགག་པ། །ཚེ་  
དང་ལྡན་པ་སྦྲུལ་ཁོལ་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། །ཚེ་དང་ལྡན་པ་མ་འགག་པས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་མ་འགག་པས་རང་གི་ལས་ཀྱི་  
རྒྱུ་བ་ལུང་སྟོན་པར་བྱེད་དེ། སྔོན་ནི་ཕྲག་ཁུར་ཁྱེར་བ་ཡི་།རྩྭ་འཐུན་དབུལ་པོར་གྱུར་པ་ན། །བདག་གིས་དགེ་སྦྱོང་གྲགས་ལྡན་པ། །ཉོན་མོངས་བཅོམ་ལ་བསོད་སྙོམས་ཕུལ། །ཤཱཀྱའི་རིགས་ལ་  
བདག་སྐྱེས་ནའང། །བདག་ནི་མ་འགག་ཡིན་པར་ཤེས། །རོལ་མོ་གླུ་ལ་མཁས་གྱུར་པ། །ཕེག་སྒྲ་ཕྱད་པས་བསླང་བ་ན། །རྫོགས་སངས་ག་ལས་བསྙེངས་མེད་པ། །སྟོན་པ་བདག་གིས་མཐོང་  
བར་གྱུར། །མཐོང་ནས་བདག་ནི་སེམས་དད་པས། །ཁྱིམ་མེད་པར་ཡང་རབ་ཏུ་བྱུང། །བདག་གིས་དེ་ཡི་གསུང་ཐོས་ནས། །བསྟན་ལ་དགའ་བས་གནས་གྱུར་ཏེ། །རྟག་ཏུ་ཕ་རོལ་གནོན་བརྟན་  
  
  
༑གཟབ་པའི་བདག་ཉིད་བརྩོན་འགྲུས་བརྩམས། །སངས་རྒྱས་བསྟན་པ་མཐར་ཕྱུང་ནས། །རིག་པ་གསུམ་ནི་རྗེས་སུ་ཐོབ་།བདག་སྔོན་གང་ན་འདུག་པ་ཡི། །སྔོན་གྱི་གནས་ནི་ཤེས་གྱུར་ཏེ་།སུམ་  
ཅུ་རྩ་གསུམ་ལྷ་རྣམས་སུ། །བདག་གིས་ལན་བདུན་སྐྱེ་བ་བླངས་།སླར་ཡང་མི་ཡི་ནང་དུ་ནི། །མི་ཡི་དབང་པོ་ལན་བདུན་བྱས། །དེ་ཚེ་འཛམ་ཚལ་དབང་ཕྱུག་གི་རྒྱལ་རིགས་སྤྱི་བོར་དབང་བསྐུར་ཏོ། །  
འདིར་ནི་བདུན་དང་དེར་བདུན་ཏོ། །བདག་གི་ལན་ནི་བཅུ་བཞིར་འཁོར་།བདག་སྔོན་གང་ན་འདུག་པ་ཡི། །གནས་ནི་སྔོན་དུ་ཤེས་གྱུར་ཏེ་།ལས་ཀྱི་འབྲས་བུ་དེ་ལྟ་བུ། །བདག་གིས་དེ་ཚེ་ཉམས་སུ་  
མྱོང། །གང་དང་གང་དུ་སྐྱེས་པ་ན། །དགའ་བ་དག་གིས་རྒྱུ་བར་བྱེད། །སེམས་ཅན་རྣམས་ཀྱི་འཆི་འཕོ་དང། །འོང་བ་དང་ནི་འགྲོ་བ་དང། །འདི་ལྟ་བུ་དང་གཞན་གྱུར་ཤེས། །འཕགས་པའི་ཡན་  
ལག་ལྔ་ལྡན་དགའ། །ཡན་ལག་ལྔ་པའི་ཏིང་འཛིན་ལ། །ཞི་བ་ཕྱོགས་གཅིག་གོམས་བྱས་ཤིང། །ཤིན་ཏུ་སྦྱངས་ཐོབ་ལམ་གྱིས་ནི་།ལྷ་ཡི་སྤྱན་ནི་རྣམ་པར་སྦྱངས། །སྟོན་པ་འཇིག་རྟེན་བླ་  
མེད་ཀྱི། །བདག་གི་ཀུན་རྟོགས་མཁྱེན་ནས་ཀྱང། །ཡིད་ལས་བྱུང་བའི་སྐུ་ཡིས་ནི། །བདག་དྲུང་རྫུ་འཕྲུལ་གྱིས་བྱོན་ནས། །སྟོན་པ་སྤྲོས་མེད་ལ་དགྱེས་པས། །སྤྲོས་པ་དང་ནི་བྲལ་བ་བཤད། །  
བདག་གིས་དེ་ཡི་གསུང་ཐོས་ནས། །བསྟན་ལ་དགའ་བས་གནས་གྱུར་ཏེ་།རྟག་པར་ཕ་རོལ་གནོན་བརྟན་ཞིང། །གཟབ་པའི་བདག་ཉིད་བརྩོན་འགྲུས་བརྩམས། །སངས་རྒྱས་བསྟན་པ་མཐར་ཕྱུང་  
  
  
༄༅། །ནས༑ ༑རིག་པ་གསུམ་ནི་རྗེས་སུ་ཐོབ། །འཆི་བའང་མངོན་པར་མི་དགའ་ཞིང། །འཚོ་བའང་མངོན་པར་མ་དགའ་སྟེ། །ཤེས་བཞིན་དྲན་དང་ལྡན་པ་ཡིས། །དུས་ལ་སོ་  
སོར་རྟོག་པར་བྱེད། །ཡངས་པའི་འོད་མའི་གྲོང་ཁྱེར་གྱི། །འོད་མ་ཚང་ཚིང་དེའི་དྲུང་དུ། །བདག་གི་སྲོག་ནི་ཟད་ནས་ཀྱང། །ཟག་མེད་མྱ་ངན་འདའ་བར་འགྱུར། །བདག་གིས་བསོད་སྙོམས་  
བྱིན་པས་ནི། །འབྲས་བུ་ཐོབ་པ་འདི་ཡིན་ཏེ། །རྫོགས་སངས་གང་ཟག་ཟླ་མེད་པའི། །སྟོན་པ་བདག་གིས་མཉེས་པར་བྱས། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་  
གིས་ཐོབ། །ཐམས་ཅད་གཟིགས་པས་བསོད་ནམས་ཅན། །རྣམས་ཀྱི་མཆོག་ཏུ་བདག་བསྟན་ཏོ། །དེ་ལྟར་གནས་བརྟན་མ་འགག་པས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་  
མཚོ་ཆེན་དུ། །རང་གི་ལས་ནི་ལུང་བསྟན་ཏོ། །མ་འགག་པའི་ལེའུ་སྟེ། ཉི་ཤུ་རྩ་གསུམ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་རི་  
དྭགས་འཛིན་གྱི་བུ་ནག་པོ་ལ་འདི་སྐད་ཅེས་སྨྲས་སོ་ཚེ་དང་ལྡན་པ་ནག་པོ། །ཚེ་དང་ལྡན་པ་མ་འགག་པས། །རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པས་ཀྱང་ད་རང་གི་ལས་ཀྱི་རྒྱུ་བ་  
ལུང་སྟོན་ཅིག་དེ་ནས་ཚེ་དང་ལྡན་པ་རི་དྭགས་འཛིན་གྱི་བུ་ནག་པོས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བུ་རམ་སྦྱོར་བའི་ཁང་པ་ན། །བུར་མ་ཤིང་རྣམས་བཙིར་བ་ལས་།རང་སངས་  
  
  
།ནད་པ་གསོར་རུང་ཞིག་འོངས་ནས་།བདག་གིས་ཐུབ་པ་ནུབ་བདུན་དུ། །བུ་རམ་ཏིལ་མར་བསྙེན་བཀུར་བྱས་།སྐལ་ལྡན་ཞག་བདུན་འདས་པ་དང། །དེ་ནས་དེ་ཡིས་མཁའ་ལ་འཕགས། །  
དེ་ནས་བྲན་དེ་ཉེར་འོངས་ནས། །བདག་ལ་སྨྲས་པར་གྱུར་པ་ནི་།ཡོན་གནས་རབ་ཏུ་བྱུང་གྱུར་བ། །དེ་ལྟ་བུ་ནི་སོང་བར་གྱུར་།དྲང་སྲོང་མཁའ་ལས་སོང་ངོ་ཞེས། །བདག་གིས་དེ་ལ་ཚིག་ཐོས་ནས། །སེམས་  
མགུ་བ་དང་ཡིད་བདེ་བས། །དེ་ཡི་ཚེ་ན་དད་པར་བྱས། །སེམས་རབ་དང་བ་དེ་དང་ནི། །བུ་རམ་སྦྱིན་པར་བཏང་བ་དེས། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །བདག་གི་སྐྱེ་བ་  
ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །རྫོགས་སངས་བླ་ན་མེད་པ་ཡིས། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་  
པའི༑ ༑དགྲ་བཅོམ་པ་ཡང་བདག་གིས་ཐོབ། །ད་དུང་དུ་ཡང་བཙུན་པ་དག་བདག་གིས་ཆོས་གོས་བསོད་སྙོམས་དང། །ཡོ་བྱད་དང་ནི་གནས་མལ་གྱི། །རྙེད་པ་མང་པོ་རྙེད་པར་གྱུར། །བདག་ནི་ཆོས་གོས་  
འདྲུབ་པ་ན། །བུ་རམ་བཏུང་བ་བླུད་པའི་ཕྱིར། །བདག་ལ་བུ་རམ་སྣོད་བཞི་ཞིག་དགོས་སོ་སྙམ་དུ་བསམ་པ་དང། །རྒྱལ་པོ་གཟུགས་ཅན་སྙིང་པོ་ལ། །དེ་ནས་ལྷ་ཡིས་སྨྲས་པ་ནི། །རི་དྭགས་འཛིན་བུ་  
ནག་པོ་ལ། །བུ་རམ་བཏུང་བ་བྱིན་ཅིག་དང། །མི་ཡི་དབང་པོ་ཁྱོད་ཀྱིས་ནི། །བུ་རམ་བཏུང་བ་དོན་ཆེན་འགྱུར། །འཚོ་བྱེད་ཨ་མྲའི་ཚལ་དུ་ནི། །རི་དྭགས་བུ་ལ་བུ་རམ་སྐྱོལ། །རྒྱལ་པོའི་མཆོག་ནི་མཐུ་ཆེན་  
  
  
༄༅། །པོ༑ ༑གཟུགས་ཅན་སྙིང་པོ་བདག་ལ་ནི། །སྣོད་ཆེན་བུ་རམ་གྱིས་བཀང་བ། །བཞི་པོ་དག་ནི་བསྐུར་བར་གྱུར། །དེ་ནས་དེས་ནི་བུ་རམ་དག་རོ་དང་ལྡན་པ་ཁྱེར་འོངས་ནས། །སྟོང་  
ནི་ཉིས་བརྒྱ་ལྔ་བཅུ་ཡི། །དགེ་སློང་དགེ་འདུན་ཚིམ་པར་བྱས། །རི་དྭགས་འཛིན་བུ་དགྲ་བཅོམ་པ། །མངོན་ཤེས་དྲུག་ལྡན་མཐུ་ཆེན་པོ་།མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །རི་དྭགས་  
འཛིན་གྱི་བུ་ནག་པོའི་ལེའུ་སྟེ། ཉི་ཤུ་རྩ་བཞི་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་སྒྲ་གཅན་ཟིན་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་སྒྲ་  
གཅན་ཟིན། ཚེ་དང་ལྡན་པ་རི་དྭགས་འཛིན་གྱི་བུ་ནག་པོས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་སྒྲ་གཅན་ཟིན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་  
སྒྲ་གཅན་ཟིན་གྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། །བདག་སྔོན་ལུས་འཕགས་མི་ཐི་ལའི། །བདག་པོ་རྒྱལ་པོར་གྱུར་པ་ན། །དགོས་པ་ཞིག་གི་ཕྱིར་འདུག་ནས། །སྐྱེ་བོ་རྗེས་སུ་བསྟན་  
པ་ན། །དེ་ནས་དྲང་སྲོང་དཀའ་ཐུབ་ཆེ། །གཟི་བརྗིད་མཆོག་འཇིགས་འོངས་གྱུར་ཏེ། །དེ་ནི་ཉེ་བར་འོངས་ནས་ཀྱང། །བདག་ལ་འདི་སྐད་ཚིག་སྨྲས་སོ། །ས་བདག་བདག་ནི་རྐུན་མ་སྟེ། །བདག་གིས་མ་བྱིན་  
ཆབ་འཚལ་གྱི། །རྐུན་པོའི་ཆད་པ་ཇི་ལྟ་བར། །ཁྱོད་ཀྱིས་དེ་བཞིན་གཅད་དུ་གསོལ། །དྲང་སྲོང་ཆོས་ཀྱི་ཡོན་ཏན་དགའ། །དེ་ལ་བདག་གིས་དེར་སྨྲས་པ། །ཁྱོད་ལ་ཆུ་ནི་གནང་བར་བྱས། །ཁྱོད་ནི་སོང་ལ་ཅི་བདེར་  
  
  
༑རྒྱལ་པོ་བདག་གི་འགྱོད་པ་ནི། །དེ་ལྟས་བསལ་བའི་རྔོ་མི་ཐོགས། །བདག་ལ་ཆད་པས་གཅད་མཛོད་དང། །འགྱོད་པ་དག་དང་འཕྲལ་བར་འགྱུར། །བདག་གིས་དེ་ནི་སྐྱེད་མོས་ཚལ། །གཞིར་ནི་ཞག་དྲུག་སྤང་བ་  
བྱས༑ ༑དེ་ནི་ཞག་དྲུག་ལོན་ནས་ཕྱིར། །རང་གི་བསྟི་གནས་གནས་སུ་སོང། །ཞེ་སྡང་མེད་པའི་སེམས་ཀྱིས་ནི། །སྡིག་པ་བདག་གིས་བྱས་པས་ཀྱང། །རབ་ཏུ་ཚ་དང་ཐིག་ནག་ཏུ། །ལོ་ནི་དྲུག་ཅུ་རྣམས་སུ་བཙོས། །དེ་ནས་  
ལས་ཀྱི་ལྷག་མས་ནི། །བདག་གི་ལུས་ནི་ཐ་མ་ལ། །མ་ཡི་མངལ་དུ་ལོ་དྲུག་ནི། །ཚང་པར་ཡང་ནི་འདུག་པར་གྱུར། །བདག་ནི་ཞེ་སྡང་མེད་བཞིན་དུ། །ལུས་དང་ངག་གི་ལས་བྱས་པས། །ལས་རྣམས་ཆུད་མི་ཟ་བས་  
ན༑ ༑དེ་ཡི་འབྲས་བུ་ཉམས་སུ་མྱོང། །དེ་ལྟར་གནས་བརྟན་སྒྲ་གཅན་ཟིན། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །སྒྲ་ཅན་ཟིན་གྱི་ལེའུ་སྟེ་ཉི་  
ཤུ་རྩ་ལྔ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། །ཚེ་དང་ལྡན་པ་དགའ་བོ་ལ་འདི་སྐད་ཅེས་སྨྲས་སོ་།ཚེ་དང་ལྡན་པ་དགའ་བོ། །ཚེ་དང་ལྡན་པ་སྒྲ་གཅན་ཟིན་གྱིས་རང་གི་  
ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་དགའ་བོས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་དགའ་བོས་ཀྱང་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། རྣམ་པར་གཟིགས་  
ཀྱི་གསུང་རབ་ལ། བདག་གིས་ལན་གཅིག་ཁྲུས་བྱས་ཏེ། དགེ་སློང་དགེ་འདུན་ཁྲུས་བྱས་ནས། དེ་ཚེ་སྨོན་ལམ་བཏབ་པ་ནི། །གནས་བརྟན་འདི་ལྟ་བུ་དག་དང། །བདག་ནི་ལྷན་ཅིག་འགྲོགས་པར་ཤོག་དག་  
  
  
༄༅། །ཅིང་དྲི་མ་མེད་པ་དང། །ཉོན་མོངས་མེད་ཅིང་ཟག་བྲལ་ཤོག་ཁ་དོག་བཟང་པོ་དག་དང་ནི། །གཟུགས་བཟང་གྱུར་ཅིག་སྨོན་ལམ་བཏབ། །དེ་ནས་འཆི་འཕོའི་དུས་བྱས་ནས། །ལྷ་རྣམས་  
སུ་ནི་སྐྱེས་པར་གྱུར། །བདག་ནི་གསེར་གྱི་མདོག་འདྲ་བའི། །མི་དང་ལྷ་ནི་རྣམས་སུ་གྱུར། །གང་དང་གང་དུ་སྐྱེས་བར་ནི། །ལོངས་སྤྱོད་ཆེན་པོས་ཤིན་ཏུ་གནས། །རང་སངས་རྒྱས་ཀྱི་མཆོད་རྟེན་ནི་།ཤིན་  
ཏུ་དཀར་པོ་བདག་གིས་བརྩིགས། །དེ་ནས་བྱུག་པས་ཐམས་ཅད་ནི། །སེར་པོར་གྱུར་པ་དེ་ལྟར་བྱུགས། །དེ་ནས་མཚན་རྣམས་འདོད་པའི་ཕྱིར་།གསེར་གྱི་མདོག་ཏུ་འགྱུར་པ་དང། །གསེར་བཟང་དབྱིབས་  
ནི་ལེགས་འགྱུར་བར། །སྨོན་ལམ་དུ་ནི་གདབ་པ་བྱས། །དག་པའི་ལས་ནི་དེ་བྱས་པས། །གྲོང་ཁྱེར་ཝཱ་ར་ཎཱ་སིར་ནི། །ཀ་ཤིའི་རྒྱལ་པོ་ཀྲི་ཀྲི་ཡི། །བུ་ཕོ་འབྲིང་པོར་བདག་སྐྱེས་སོ། །འོད་སྲུང་མཆོད་རྟེན་  
མཐོང་ནས་ནི། །དེ་ནས་དད་པའི་སེམས་བསྐྱེད་དེ། །མཆོད་རྟེན་དེ་ལ་བདག་གིས་ནི། གདུགས་འབྲིང་ཞིག་ནི་གདགས་པ་བྱས། །ཁྲུས་དེ་དང་ནི་བསྲོ་གང་དང། །ཡུང་གི་བྱུག་པས་བྱུགས་པ་  
དང༑ ༑གདུགས་ནི་གདགས་པ་བྱས་པ་ཡི། །བདེ་བ་མང་པོ་ཉམས་སུ་མྱོང། །དེ་ནས་ལས་ཀྱི་ལྷག་མས་ནི། །བདག་གི་ཡང་སྲིད་ཐ་མ་འདིར། །ཤཱཀྱའི་རྒྱལ་པོའི་རིགས་སྐྱེས་ནས། །སངས་  
རྒྱས་སྐྱོབ་པའི་མཆེད་དུ་གྱུར། །བདག་གི་ལུས་ནི་འདི་ལ་ཡང་།སྐྱེས་བུ་ཆེན་པོའི་མཚན་ཡོད་པ། །སུམ་ཅུ་ལྷག་པ་མ་ཡིན་པའི་།སུམ་ཅུ་དམན་པ་མ་ཡིན་པའོ། །ཤཱཀྱ་སེང་གེའི་བསྟན་པ་ལ།།  
  
  
།མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །ཐམས་ཅད་གཟིགས་པས་མཛེས་པ་ཡི། །རྣམས་ཀྱི་མཆོག་ཏུ་བདག་བསྟན་ཏོ། །ཉེས་བསལ་  
ཟག་པ་ཟད་ནས་ནི། །གོ་འཕང་དམ་པ་ཐོབ་པར་གྱུར། །དེ་ལྟར་གནས་བརྟན་དགའ་བོས་ནི། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །དགའ་བོའི་  
ལེའུ་སྟེ༑ ཉི་ཤུ་རྩ་དྲུག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གྱད་བུ་ནོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་གྱད་བུ་ནོར། །ཚེ་དང་ལྡན་པ་དགའ་  
བོས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་གྱད་བུ་ནོར་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་།དེ་ནས་ཚེ་དང་ལྡན་པ་གྱད་བུ་ནོར་ཀྱིས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་  
དེ༑ འདི་ནས་བདག་སྔོན་ཚོང་པ་ནི། །ཉ་པ་ཞེས་ནི་བྱ་བར་གྱུར་།ཚོང་པའི་ལམ་དུ་ཞུགས་པ་ན། དབང་དུ་གྱུར་ཅིང་ཟག་མེད་པ་།ཉོན་མོངས་མེད་པའི་རང་སངས་རྒྱས། །དྲང་སྲོང་ཞིག་ནི་མགྲོན་པར་  
འོངས། །དེ་ཡི་བར་དུ་བདག་གིས་ནི། །རྟག་པར་ཟས་ལ་མགྲོན་དུ་བོས་།གང་དུ་བྲང་ནི་འདེབས་འགྱུར་པ། །དེར་ནི་གདིང་བ་དག་ཀྱང་བཤམས། །རྐང་པའི་ཆུ་དང་ཏིལ་མར་དང། །དེ་ཡི་མར་མེ་དག་ཀྱང་བཤམས། །  
ཇི་སྲིད་ལམ་ཡོད་དེ་སྲིད་དུ། །བདག་གིས་དེ་ལ་བཀུར་སྟི་བྱས། །ཚོང་པ་རྣམས་ཀྱིས་རིམ་བཞིན་དུ། །རྒྱ་མཚོའི་འགྲམ་དུ་ཕྱིན་པ་དང་།དགེ་སློང་གྲུ་དྲུང་ཉེར་འོངས་ནས། །བདག་གིས་དེ་ལ་སྨྲས་པ་ནི་  
  
  
༄༅། །བཙུན་པ་རྒྱ་མཚོ་འདི་ལ་ནི། །ནོར་གྱི་སླད་དུ་བཞུད་དམ་ཅི། །བཙུན་པ་བདག་ཅག་ཕོངས་པས་ན། །འདོད་པ་དག་གི་ཕྱིར་ཡང་ནི། །རྒྱ་མཚོ་ཆེན་པོའི་ཚུ་ཚོགས་ལ། །ཉེན་ཅན་དུ་  
ནི་འཇུག་པར་བྱེད། །བདག་ལ་དགེ་སློང་དེས་སྨྲས་པ། །བདག་ནི་མྱ་ངན་འདས་པ་ཡིན། །ཁྱེད་ཅག་གཉེན་ཀུན་ལྷན་ཅིག་ཏུ། །ནོར་ཆེན་བསོད་ནམས་ཆེ་བདེར་གྱུར། །དེ་ཚེ་དེ་ལ་བདག་གིས་ནི། །རབ་  
དགས་ཆོས་གོས་བཟང་པོ་ཕུལ། །མགོ་བོས་ཕྱག་ནི་བྱས་ནས་ཡང། །དེ་ལ་བསྐོར་བ་དག་བྱས་སོ། །དེ་ནས་བདག་ལ་ཐུགས་བརྩེའི་ཕྱིར། །དེ་ནི་ཆོས་གོས་བླངས་ནས་ནི། །དེ་དག་ཐམས་ཅད་བལྟ་  
བཞིན་དུ། །དེ་ཡི་འོག་ཏུ་མཁའ་ལ་འཕགས། །ཆོ་འཕྲུལ་བྱེད་པ་དེ་མཐོང་ནས། །དེ་ཚེ་བདག་ནི་སྐྱོ་གྱུར་ནས། །བདག་གིས་ཐལ་མོ་སྦྱར་བྱས་ཏེ། །དེ་ནས་སྨོན་ལམ་བཏབ་པ་ནི། །གནས་བརྟན་  
འདི་ལྟ་བུ་དག་དང། །བདག་ནི་ལྷན་ཅིག་འགྲོགས་པར་ཤོག་འདི་ཡི་ཆོས་ནི་གང་དག་ཐོབ། །དེ་དག་བདག་གིས་ཐོབ་པར་ཤོག་རྫོགས་སངས་རྒྱས་ནི་མཉེས་བྱེད་ཅིང། །རབ་ཏུ་བྱུང་བ་ཐོབ་པ་  
དང༑ །དགེ་འདུན་ལ་ཡང་རྫུ་འཕྲུལ་གྱིས། །རྣམ་འཕྲུལ་བཀུར་སྟི་བྱེད་པར་ཤོག་དགེ་བའི་རྩ་བ་དེ་ཡིས་ནི། །ལྷ་ཡི་འཇིག་རྟེན་རབ་ཏུ་དགའ། །མི་ཡི་འཐོབ་པ་ཐོབ་ནས་ཀྱང། །བདེ་བ་རྒྱ་ཆེན་  
ཉམས་སུ་མྱོང། །སྐྱེ་བ་དེ་དང་དེ་དག་ཏུ། །བདག་ནི་ནོར་ཆེན་ཕྱུག་པ་དང། །བསོད་ནམས་བྱས་པས་མཛེས་པ་ཡི། །ལྷ་དང་མི་ནི་རྣམས་སུ་གྱུར། །བསྐལ་པ་ཐ་མ་འདི་ལ་ནི། །སྲིད་པ་ཐ་མ་འདི་  
  
  
།ཀུ་ཤི་ཞེས་བྱའི་གྱད་རྣམས་ཀྱི། །གྱད་ཀྱི་བུར་ནི་བདག་སྐྱེས་ཏེ། །བལྟ་ན་སྡུག་ཅིང་མཛེས་པ་དང། །གཟུགས་བཟང་སྤྱོད་པ་མཛེས་པ་དང། །ཐམས་ཅད་ལ་སྡུག་ཡིད་འོང་ཞིང། །ཕུན་སུམ་  
ཚོགས་པ་མཐར་ཕྱིན་ཏོ། །སངས་རྒྱས་ཤཱཀྱ་སེང་གེ་ནི། །བླ་ན་མེད་པ་མཉེས་པར་བྱས། །མཐོང་ནས་བདག་སེམས་དད་བྱས་ཏེ། །ཁྱིམ་མེད་པར་ནི་རབ་ཏུ་བྱུང། །མ་ག་དྷ་ཡི་རི་རྒྱུད་ནས། །འོད་མའི་ཚལ་  
དུ་གནས་བཅས་ནས། །དགེ་སློང་དགེ་འདུན་མཐོ་འཚམ་པའི། །ཉན་ཐོས་དག་ཅིག་དེར་ལྷགས་ཏེ། །གནས་མལ་དག་ནི་བསྐོས་ན་ཡང། །དགེ་སློང་རྣམས་ལ་སྤྱོ་བྱེད་དེ། །རྣམ་པར་འཚེ་ཞིང་སྐྲོད་པ་  
དང༑ ༑ཡང་དང་ཡང་དུ་གཤེ་བར་བྱེད། །ཚངས་པ་མཚུངས་སྤྱོད་རྣམས་མཐོང་ནས། །བདག་ནི་སྙིང་རྗེ་བར་གྱུར་ཏེ། །བདག་ནི་ཟག་པ་ཟད་གྱུར་ཀྱང། །ཉིད་ཀྱིས་དགེ་སློང་བསྙེན་བཀུར་བྱ། །བདག་གིས་བརྩོན་  
འགྲུས་བརྩམས་ནས་ནི། །བསྟན་པ་འདི་ལ་བརྩོན་བྱས་པས། །དགྲ་བཅོམ་བདག་གིས་ཐོབ་ནས་ནི། །མངོན་ཤེས་དྲུག་ལ་དབང་བྱས་སོ་།སྟོན་པའི་སྤྱན་སྔར་སོང་ནས་ནི། །ཐུབ་ལ་མགོ་བོས་ཕྱག་བྱས་ཏེ།།  
ཐལ་མོ་སྤྱི་བོར་སྦྱར་ནས་སུ། །སྐྱེས་བུ་དམ་པ་ལ་གསོལ་བ། །འདོད་ཆགས་གཏི་མུག་གིས་མ་ལགས། །བྱམས་སེམས་གུས་དང་བཅས་པ་ཡིས་།ཐུབ་པ་བདག་ནི་དགེ་སློང་གི་རིམ་གྲོ་བགྱིད་པ་  
གནང་བར་མཛོད། །ཕ་རོལ་སེམས་ལ་མཁས་པ་ཡི། །སྟོན་པས་བདག་གསོལ་མཁྱེན་ནས་ནི། །ཉིད་ཀྱིས་དགེ་སློང་དགེ་འདུན་མདུན། །གཉུག་མའི་རིམ་གྲོ་བྱེད་དུ་བཅུག་བྱམས་པའི་ལུས་ཀྱིས་  
  
  
༄༅། །ལས་དང་ནི། །དེ་བཞིན་ངག་དང་ཡིད་ཀྱིས་ཀྱང། །བདག་གིས་རྟག་ཏུ་སེམས་སྨད་ནས། །དགེ་སློང་དགེ་འདུན་རིམ་གྲོ་བྱས་།སྤྱོད་པ་ལ་ནི་ཞུགས་པ་དང། །ལམ་ནས་  
འོངས་པའི་དགེ་སློང་དག་བདག་གིས་མཐོང་ནས་དགའ་བ་དག་སོ་སོར་ཡིད་ནི་བདེ་གྱུར་ན། །ཏིལ་མར་རབ་འབར་ལྟ་བུ་ཡི། །བདག་གིས་སོར་ལྔའི་སྒྲོན་མ་ཡི། །རྫུ་འཕྲུལ་རྣམ་པར་བསྟན་  
བྱས་ནས། །གནས་མལ་དག་ནི་འཆའ་བར་བྱེད། །དགེ་སློང་གང་དག་བདག་གི་ནི། །ཆོ་འཕྲུལ་འདི་ནི་བལྟ་འདོད་ན། །ནམ་ནི་སྲོས་པར་གྱུར་པ་དང། །མུན་ཁུང་བདག་དྲུང་ལྷགས་ནས་ནི། །  
དེ་རྣམས་ལ་ནི་ཅི་རིགས་པར། །བྱམས་སེམས་གུས་དང་བཅས་པ་ཡི་།གནས་མལ་དག་ནི་འཆའ་བྱེད་ཅིང། །སྐྱེ་བོ་མང་པོ་སྐྱོ་བ་བསྐྱེད། །བདག་གིས་བསམ་པ་གང་ཡིན་དང། །བདག་གིས་སྨོན་  
ལམ་གང་བཏབ་པ། །བདག་གི་བཟང་པོ་དེ་གྲུབ་ཅིང། །གོ་འཕང་མི་གཡོ་བདག་གིས་ཐོབ། །དེ་ལྟ་བུར་ནི་གྱད་བུ་ནོར། །ཟག་པ་མེད་ཅིང་དབང་གྱུར་པས། །མ་དྲོས་པ་ཡི་མཚོ་ཆེན་དུ། །རང་གི་ལས་  
ནི་ལུང་བསྟན་ཏོ། །གྱད་བུ་ནོར་གྱི་ལེའུ་སྟེ། ཉི་ཤུ་བདུན་པའོ།།།།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་ཉེ་སྡེ་ལ་འདི་སྐད་ཅེས་སྨྲས་སོ། །ཚེ་དང་ལྡན་  
པ་ཉེ་སྡེ༑ ཚེ་དང་ལྡན་པ་གྱད་བུ་ནོར་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱིས། ཚེ་དང་ལྡན་པ་ཉེ་སྡེས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་ཉེ་སྡེས་དེའི་ཚེ་རང་གི་ལས་  
  
  
།འདས་པ་དག་གི་དུས་ན་བདག་རྔོན་པ་དག་ཏུ་གྱུར་པ་ན། །ནགས་ཆེན་ཉམས་དགར་བྱུལ་བ་དང། །རི་དྭགས་རྣམ་པ་སྣ་ཚོགས་མཐོང། །དུག་གིས་བསྐུས་པའི་མདའ་  
རྣམས་དང། །གཞུ་ཡི་ཚོགས་དག་བླངས་ནས་ནི། །རི་དྭགས་མང་པོའི་རི་ཡི་རྫོང། །དེ་དང་དེར་ནི་བདག་གིས་རྒྱུས། །བདག་གིས་རི་དྭགས་རྣམས་མཐོང་ནས། །གདུག་པའི་སེམས་ནི་ཉེར་བཞག་  
ནས༑ ༑དུག་གིས་བསྐུས་པའི་མདའ་རྣམས་ཀྱིས། །རི་དྭགས་མང་པོ་རབ་ཏུ་བསྣུན། །བདག་གི་ལག་ན་གཞུ་དང་ནི། །དུག་གིས་བསྐུས་པའི་མདའ་སེལ་བཞིན། །རང་སངས་རྒྱས་ཤིག་ལྗོན་ཤིང་གི་  
དྲུང་ན་བཞུགས་པ་མཐོང་བར་གྱུར། །བདག་གི་དགེ་སྦྱོང་དེ་མཐོང་ནས། །དེ་ཚེ་ཡིད་ནི་མི་བདེར་གྱུར། །དེ་ནས་ཐུབ་པ་གནོད་མེད་པའི་།ལུས་ལ་མདས་ནི་བསྣུན་པར་གྱུར། །དེ་ཡི་འོག་ཏུ་དགེ་སློང་དེ། །མདའ་  
ཡི་ཟུག་རྔུའི་སྡུག་བསྔལ་ལྡན། །ཤིང་དེ་ཉིད་ཀྱི་དྲུང་དུ་ནི་།ལེན་པ་མེད་པར་མྱ་ངན་འདས། །རྩུབ་པའི་ལས་དེ་བྱས་པས་ན་།སེམས་ཅན་དམྱལ་བར་སྐྱེས་ནས་ནི། །དེ་ལ་ལོ་ནི་སྟོང་ཕྲག་ཏུ་།བདག་གིས་  
སྡུག་བསྔལ་ཚོར་བ་མྱོང། །དེ་ནས་དམྱལ་ལས་ཤི་འཕོས་ནས། །དུད་འགྲོའི་སྐྱེ་གནས་སོང་ནས་ནི། །རི་ཡི་རྫོང་ནི་དེ་ཉིད་དུ། །བདག་ནི་རི་དྭགས་རྣམས་སུ་སྐྱེས། །རྟག་ཏུ་འཇིགས་ཤིང་བག་ཚ་ཞིང། །  
བཀྲེས་ཤིང་སྐོམ་པས་ཉེན་པས་ན། །རིད་ཅིང་ཤིན་ཏུ་སྡུག་བསྔལ་པས། །བདག་ནི་དེ་དང་དེར་རྒྱུའོ། །རྫོང་དེར་རྔོན་པ་གདུག་པ་ནི། །ཤིན་ཏུ་མི་བཟད་པ་རྣམས་ཀྱིས། །དུག་གིས་བསྐུས་པའི་མདའ་  
  
  
༄༅། །རྣོན་གྱིས། །བདག་གིས་ལུས་ལ་བསྣུན་པར་གྱུར། །བདག་འགྱེལ་དེ་དག་གིས་མཐོང་ནས། །བདག་ནི་གསོན་ཞིང་འགུལ་བཞིན་དུ། །མཚོན་གྱིས་ཡན་ལག་རྣམས་ཀྱི་ཤ་  
བཅད་ནས་དེ་རྣམས་ཁྱེར་ཞིང་འདོང། །བདག་ནི་ས་ཕྱོགས་དེ་ཉིད་དུ། །ཤ་ཡི་ཆེད་དུ་བསད་བྱས་ཏེ། །དེ་ལྟར་ཚེ་རབས་ལྔ་བརྒྱར་ནི། །སྡུག་བསྔལ་མང་པོ་བསྒྲུབས་པ་ཡིན། །རི་བོ་དེ་ཉིད་ངོས་ནས་ནི། །  
དཀའ་ཐུབ་ལྡན་ལ་མཐུ་ཆེ་ཞིང། །རྫུ་འཕྲུལ་ཆེ་གཟི་མི་བཟད་པའི། །དྲང་སྲོང་རབ་ཏུ་མང་པོ་མཐོང། །བདག་གིས་དྲང་སྲོང་དེ་མཐོང་ནས། །དེ་ནས་བྱམས་པའི་སེམས་བསྒོམས་ཏེ། །བློ་བཟང་བྱམས་  
དང་ལྡན་པ་ལ། །ཡང་དང་ཡང་དུ་བལྟ་བྱས་སོ། །དཀའ་ཐུབ་ལྡན་པ་དེ་རྣམས་ལ། །བདག་གིས་གུས་བཅས་སེམས་དད་བྱས། །དགེ་བའི་རྩ་བ་དེ་ཡིས་ནི། །བདག་གིས་མི་ཡི་སྲིད་པ་ཐོབ། ཟས་དོན་  
གཉེར་བའི་སློང་བ་ནི། །རང་སངས་རྒྱས་ཤིག་མཐོང་ནས་ནི་།གུས་པ་ཡིས་ནི་རྟག་པར་དེ། །བདག་གིས་ཟས་མལ་སྤྱན་དྲངས་སོ་།བཙུན་པ་དེ་ཚིམ་བྱས་ནས་སུ། །དེ་ཚེ་སྨོན་ལམ་བཏབ་པ་ནི་།དྲང་  
སྲོང་འདི་ལྟ་བུ་དག་དང། །བདག་ནི་ལྷན་ཅིག་འགྲོགས་པར་ཤོག་།རྫོགས་སངས་རྒྱས་ནི་མཉེས་བྱེད་ཅིང། །བདག་གིས་རབ་བྱུང་ཐོབ་ནས་ནི། །འཇིགས་ཤིང་སྐྲག་པ་མེད་པ་ཡི། །ཟག་པ་མེད་ལ་  
གནས་པར་ཤོག་དགེ་བའི་ལས་དེ་བྱས་པས་ན། །ལྷ་ཡི་འཇིག་རྟེན་རབ་ཏུ་དགའ། །མི་ཉིད་རྙེད་པ་ཐོབ་ནས་ཀྱང། །ཕྱུག་ཅིང་ནོར་ནི་མང་བར་གྱུར། །རྫོགས་སངས་གང་ཟག་ཟླ་མེད་པ། །སྟོན་  
  
  
།བདག་གིས་ཤཱཀྱ་ཐུབ་མཐོང་ནས། །ཁྱིམ་མེད་པར་ནི་རབ་ཏུ་བྱུང། །དད་པས་རབ་ཏུ་བྱུང་ནས་ཀྱང། །བསྟན་ལ་དགའ་བས་གནས་བྱས་པས། །བདག་གིས་དགྲ་བཅོམ་  
ཐོབ་ནས་ནི། །མངོན་ཤེས་དྲུག་ལ་དབང་བྱས་སོ། །ད་དུང་དུ་ཡང་བཙུན་པ་དག་བདག་ནི་ཐམས་ཅད་དབང་གྱུར་ནའང། །ཕུག་གི་ནང་དུ་ཞུགས་ནས་སུ། །འཆི་བར་ཉེ་བར་གྱུར་པ་ན། །སྦྲུལ་དུག་ཤིན་  
ཏུ་མི་བཟད་པ། །བདག་གི་ལུས་ལ་འབབ་པར་གྱུར། །བཙུན་པ་བདག་གིས་ཉེས་སྤྱད་པས། །གང་བགྱིས་དྲན་པ་འདི་ལགས་ཏེ། །ལས་ནི་ཆུད་མི་ཟ་བས་ན། །དེ་ཡི་འབྲས་བུ་ཉམས་སུ་མྱོང། །དེ་ལྟར་  
གནས་བརྟན་ཉེ་སྡེ་ཡིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ཉེ་དེའི་ལེའུ་སྟེ། ཉི་ཤུ་རྩ་བརྒྱད་པའོ།། །།དེ་ནས་དགེ་སློང་གནས་  
བརྟན་གནས་བརྟན་རྣམས་ཀྱིས། ཚེ་དང་ལྡན་པ་བཟང་ལྡན་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་བཟང་ལྡན། ཚེ་དང་ལྡན་པ་ཉེ་སྡེས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱིས། ཚེ་དང་ལྡན་པ་བཟང་  
ལྡན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་བཟང་ལྡན་ཤཱཀྱའི་རྒྱལ་པོས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། དགོན་པ་ཤིན་ཏུ་འཇིགས་ཆེན་གྱི། །མུ་གེ་དག་ནི་  
བྱུང་བ་ན། །རང་གི་ཟས་ནི་དོན་གཉེར་བ། །སློང་བ་པོ་ནི་ལྔ་བརྒྱ་ཡི། །དེ་རྣམས་ཀུན་གྱི་དཔོན་གྱུར་ཅིང། །དེ་དག་ཀུན་གྱིས་གཙོར་བཀུར་ཏེ། །དེ་རྣམས་ཀུན་གྱིས་བསླངས་པ་ཡི། །ཟས་ནི་བདག་ལ་དབུལ་བར་  
  
  
༄༅། །བྱེད༑ ༑དེ་དག་བཟང་ངམ་ངན་པའང་རུང། །ཐོབ་པ་བདག་ལ་འགེད་པར་བྱེད། །བདག་གིས་ཚིག་གིས་གནས་པས་ན། །དེ་དག་བདག་ལ་བརྙས་མི་བྱེད། །མི་ཞིག་སྣུམ་ཁུར་ཞིག་ཁྱེར་  
ནས༑ ༑ཚོང་འདུས་ནང་ནས་འགྲོ་བ་ལས། །བདག་གིས་དེ་ལ་མཐུས་འཕྲོག་སྟེ། །ཁྱེར་ནས་དེ་ནས་སོང་བ་དང། །དེ་ནས་བདག་གིས་བརྒྱུགས་པ་དང། །ཕྱི་བཞིན་དུ་ནི་བསྙེགས་མ་བྱུང། །སྨྱག་བཅད་  
བྲོས་པར་གྱུར་པ་ན། །དེ་དག་གིས་ནི་བཟུང་མ་ནུས། །འབབ་ཆུའི་ཕ་རོལ་བརྒལ་ནས་ནི། །བདག་ནི་ཕྱོགས་གཅིག་འདུག་ནས་སུ། །འགའ་ཞིག་འོང་བར་འགྱུར་སྙམ་ནས། །མཐའ་དག་ཏུ་ནི་ལྟ་བར་  
བྱས༑ ༑སྣུམ་ལ་གཡོས་ལེགས་བྱས་ཟིན་པའི། །སྣུམ་ཁུར་བདག་གིས་ཟོས་ནས་ནི། །དེ་ནས་བདག་གིས་ལྟོ་འགྲངས་པས། །ཉིན་ཞག་གཅིག་ནི་ཐུབ་འགྱུར་སྙམ། །དེ་ནས་སྐལ་ལྡན་རང་སངས་རྒྱས།།  
ཡང་སྲིད་སྐྱེ་བ་ཟད་གྱུར་པ། །རྫུ་འཕྲུལ་ཆེ་གཟི་མི་བཟད་པ་།དྲང་སྲོང་འཇིགས་པ་ཞིག་འོངས་སོ། །བདག་གི་སེམས་ལ་བསམ་པ་ནི་།སྡུག་བསྔལ་བཀྲེན་པར་གྱུར་པ་ནི། །སྔོན་ཆད་བསོད་ནམས་  
མ་བྱས་པས། །དེས་བདག་འདི་ལྟར་བཀྲེན་པར་གྱུར། །མ་ལ་བདག་གིས་དགེ་སྦྱོང་འདི། །སྣུམ་ཁུར་གཙང་མ་འདི་སྦྱིན་ཏེ། །བདག་ནི་ལྟོགས་པས་ཤི་བླ་ཡི། །འདི་ལྟར་བཀྲེན་པ་མི་རུང་ངོ། །དེ་ལ་  
བདག་སེམས་དད་བྱས་ནས། །ཡིད་མགུ་བ་དང་རངས་པ་ཡིས། །དགེ་སློང་དམ་པ་མཆོད་འོས་པའི། །ཡོན་གནས་དེ་ལ་སྣུམ་ཁུར་ཕུལ། །སྐལ་ལྡན་གྱིས་ནི་དེ་བླངས་ནས། །བདག་ཉིད་ལ་ནི་སྙིང་  
  
  
།དེ་ཉིད་དུ་ནི་ལོངས་སྤྱད་ནས། །དེ་ནས་མཁའ་ལ་འཕགས་པར་གྱུར། །དེ་ནས་སྨོན་ལམ་བཏབ་པ་ནི། །བདག་ནི་བཀྲེན་པར་མི་འགྱུར་ཞིང། །ཁ་དོག་བཟང་པོ་རྣམས་དང་ནི། །རིགས་བཙུན་  
པ་ཡང་དོན་དུ་གཉེར། །གནས་བརྟན་འདི་ལྟ་བུ་དག་དང། །བདག་ནི་ལྷན་ཅིག་འགྲོགས་པར་ཤོག་ཁྱོད་ཉིད་ཀྱིས་ནི་གང་རྟོགས་པ། །དེ་འདྲའི་ཆོས་ནི་ཤེས་པར་ཤོག་དགེ་བའི་ལས་དེ་བྱས་པས་  
ན༑ ༑བདེ་བ་མང་པོ་ཉམས་སུ་མྱོང། །བསོད་ནམས་བྱས་པས་མཛེས་པ་ཡི། །ལྷ་དང་མི་རྣམས་སུ་ཡང་གྱུར། །ལྷ་དང་མི་ཡི་རྒྱལ་སྲིད་ཀྱང། །བདག་གིས་མང་པོ་ཉམས་སུ་མྱོང། །ལས་དེ་ཡིས་ནི་ལན་  
འགའ་ཡང། །བདག་ནི་ངན་འགྲོར་མ་སོང་ངོ། །དེ་ནས་ལས་ཀྱི་ལྷག་མས་ནི། །བདག་གི་ཡང་སྲིད་ཐ་མ་འདིར། །ཤཱཀྱ་རྣམས་ཀྱི་གྲོང་མཆོག་ཏུ། །རིགས་བཙུན་པར་ནི་བདག་སྐྱེས་སོ། །བདག་གི་སྐྱེ་  
བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །ཡང་དག་སངས་རྒྱས་བླ་མེད་པ། །ཤཱཀྱ་སེངྒེ་འདི་མཉེས་བྱས། །གང་ཚེ་སངས་རྒྱས་བཅོམ་ལྡན་འདས། །ཉེ་དུ་གནས་སུ་གཤེགས་པ་ན། །དེ་ཚེ་བདག་ནི་  
ཉེ་དུ་ཡི། །མདུན་དུ་བདར་ནས་རབ་ཏུ་བྱུང། །བདག་གི་སྨོན་པ་གང་ཡིན་པ། །དེ་ནི་བདག་གིས་ཡོངས་རྫོགས་ཏེ། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །རྒྱལ་  
པོའི་རྒྱུད་ལས་རབ་བྱུང་བ། །སངས་རྒྱས་ཉེ་དུ་བཟང་ལྡན་གྱིས་།མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ་།ཤཱཀྱའི་རྒྱལ་པོ་བཟང་ལྡན་གྱི་ལེའུ་སྟེ། ཉི་ཤུ་དགུ་པའོ།།།།དེ་  
  
  
༄༅། །ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་མཛེས་བཟང་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་མཛེས་བཟང། ཚེ་དང་ལྡན་པ་ཤཱཀྱའི་རྒྱལ་པོ་  
བཟང་ལྡན་གྱིས། རང་གི་ལས་ཀྱི་རྒྱུ་བ་ལུང་བསྟན་ཟིན་གྱིས། ཚེ་དང་ལྡན་པ་མཛེས་བཟང་གིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་མཛེས་བཟང་གིས་དེའི་ཚེ་རང་གི་  
ལས་ཀྱི་རྒྱུ་བ་ལུང་སྟོན་པར་བྱེད་དེ། །སྐྱོབ་པ་ལོག་པར་དད་སེལ་གྱི། །མཆོད་རྟེན་ཞིག་ནི་བརྩིགས་པ་ན། །དེ་ཚེ་བདག་ནི་མཁར་ལན་པ། །གླ་མིར་གྱུར་ཏེ་དེ་ནས་ནི། །བདག་གིས་མཆོད་རྟེན་  
བརྩིགས་པ་ལ། །ཡང་དང་ཡང་དུ་དཔྱད་པ་ནི། །མཆོད་རྟེན་འདི་ནི་ཆེ་ཆེས་པས། །ནམ་ཞིག་ན་ནི་ཐར་པར་འགྱུར། །མཆོད་རྟེན་འདི་ནི་དཔངས་དམའ་ཞིང། །ཆུང་ངུ་ཞིག་ཏུ་བྱས་གྱུར་ན། །  
འགོད་པ་ཆུང་ཞིང་ཉོན་མོངས་མེད། །མྱུར་དུ་མཐར་ཡང་ཕྱིན་པར་འགྱུར། །ལས་ཀྱི་རྣམ་སྨིན་དེ་དང་ནི། །ངག་གི་ཉེས་པ་སྤྱད་པ་དེས། །དེ་ནས་འཆི་འཕོའི་དུས་བྱས་ཏེ། །དམྱལ་བ་རྣམས་སུ་  
སྐྱེས་པར་གྱུར། །དམྱལ་བ་ནས་ནི་ཤི་འཕོས་བདག་གང་དང་གང་དུ་སྐྱེས་པར་ནི། །ཁ་དོག་ངན་ཅིང་བོང་ཆུང་ལ། །བདག་ནི་ཡོངས་ཀྱིས་སྨད་པར་གྱུར། །འོད་སྲུང་གི་ནི་གསུང་རབ་ཆེ། །སྔོན་ནི་ཁུ་  
བྱུག་ཕོར་གྱུར་ནས། །ཝཱ་ར་ཎཱ་སིའི་ལམ་གྱི་བར། །ཚལ་སྟུག་པོ་ཡི་ནང་ན་གནས། །དེ་ན་འཇིག་རྟེན་རབས་གསལ་མཛད། །དགེ་སློང་དགེ་འདུན་མདུན་བྱས་ཏེ། །བདག་གིས་འཇམ་དབྱངས་སྐད་ཕྱུང་  
  
  
༑ནམ་མཁའ་ལས་ནི་དེ་བསྐོར་ཏོ། །ཇི་ཙམ་ཡང་དག་སངས་རྒྱས་ནི། །བསོད་སྙོམས་དོན་ཕྱིར་གཤེགས་མཐོང་ནས། །འབྱུང་བ་དང་ནི་གཤེགས་པ་ལས། །རྟག་ཏུ་ཡང་ནི་བསྐོར་བ་བྱས། །དགེ་བའི་རྩ་བ་  
དེ་ཡིས་ནི། །བདག་གིས་མི་ཡི་སྲིད་ཐོབ་ནས། །རྫོགས་པའི་སངས་རྒྱས་བླ་མེད་པ། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་བྱུང་ཐོབ་ནས་ནི། །མྱ་ངན་འདས་པ་  
བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །བདག་ནི་ཐམས་ཅད་གཟིགས་པ་ཡིས། །འཇམ་དབྱངས་རྣམས་ཀྱི་མཆོག་དང་ནི། །མང་དུ་ཐོས་དང་ཆོས་འཛིན་དང། །དགེ་བའི་སྤོབས་པ་ཅན་དུ་བསྟན།།  
ལྷའམ་ཡང་ན་མི་ཡང་རུང། །འཁོར་བཞི་པོ་དག་བདག་ལས་ནི་།སྙན་ཅིང་འཇེབས་པའི་ཆོས་ཐོས་ནས། །ཐམས་ཅད་རབ་ཏུ་དགའ་བར་གྱུར། །དགེ་བ་ཉུང་ངུ་བྱས་པ་དང། །མི་དགེ་མང་པོ་བྱས་པ་ཡི་།ལས་  
རྣམས་ཆུད་མི་ཟ་བས་ན། །དེ་ཡི་འབྲས་བུ་ཉམས་སུ་མྱོང། །དེ་ལྟར་གནས་བརྟན་མཛེས་བཟང་གིས། །དགེ་སློང་དགེ་འདུན་མདུན་འདུག་ནས་།མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་  
ཏོ༑ ༑མཛེས་བཟང་གི་ལེའུ་སྟེ། སུམ་ཅུ་པའོ།། །།སྡོམ་ནི། ལམ་ཕྲན་སྦྲུལ་ཁོལ་མ་འགག་དང། །ནག་པོ་ལྔ་པ་སྒྲ་གཅན་དང། །དགའ་བོ་ནོར་དང་ཉེ་སྡེ་དང། །བཟང་ལྡན་དང་ནི་མཛེས་བཟང་  
ངོ༑༑ ༑༑དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་གནས་འཇོག་སྦྲང་རྩི་ཅན་ལ་འདི་སྐད་ཅེས་སྨྲས་སོ་།ཚེ་དང་ལྡན་པ་གནས་འཇོག་སྦྲང་རྩི་ཅན། །ཚེ་དང་ལྡན་པ་མཛེས་  
  
  
༄༅། །བཟང་གིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི་ཚེ་དང་ལྡན་པ་གནས་འཇོག་སྦྲང་རྩི་ཅན་གྱིས་ཀྱང། ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་  
གནས་འཇོག་སྦྲང་རྩི་ཅན་གྱིས། དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བདག་ནི་སྔོན་ནི་ཡངས་པ་ཡི། །སྤྲ་ཆེན་སྤྲེའུ་དབང་གྱུར་པ་ན། །ལྷུང་བཟེད་མང་པོ་མཐོང་ནས་ནི་།རྒྱལ་བའི་ལྷུང་  
བཟེད་བླངས་པ་ལས། །དགེ་སློང་རྣམས་ཀྱིས་བདག་བཀག་ནས། །དེ་ནས་བཅོམ་ལྡན་བཀའ་སྩལ་པ། །འདི་ནི་ལྷུང་བཟེད་མི་གཅོག་གི་དགེ་སློང་རྣམས་ཀྱིས་མ་དགག་ཅིག་སྟོན་པའི་ལྷུང་  
བཟེད་ཁྱེར་ནས་ནི། །ཤིང་གི་ཁར་ནི་འཛེགས་ནས་ནི། །སྦྲང་རྩིས་ཡོངས་སུ་བཀང་ནས་ཀྱང། །དལ་བུས་རིམ་གྱིས་བབས་ནས་ནི། །ལྷུང་བཟེད་སྦྲང་རྩི་ཅན་ཐོགས་ཏེ། །སྟོན་པ་ལ་ནི་ཕུལ་བ་ལས།།  
སྟོན་པས་སྲོག་ཆགས་བཅས་པར་ནི། །མཁྱེན་ཏེ་བདག་ལས་མ་བཞེས་ནས། །བདག་གིས་ཕྱོགས་གཅིག་སོང་ནས་ནི། །དེ་ལ་སྲོག་ཆགས་ཡོད་མཐོང་ནས། །སྲོག་ཆགས་མེད་པར་གཙང་  
བྱས་ཏེ། །སྟོན་པ་ལ་ནི་ཕུལ་བ་དང། །འོན་ཀྱང་བཅོམ་ལྡན་འདས་ཀྱིས་ནི། །བདག་ལས་སྦྲང་རྩི་མ་བཞེས་པ། །མ་བརྟགས་ཐུགས་སུ་ཆུད་ནས་ནི། །བདེ་བར་གཤེགས་པས་མ་བཞེས་  
སྙམ། །དེ་ནས་ལྷུང་བཟེད་སྦྲང་རྩི་ཅན། །དེ་ཚེ་བདག་གིས་ཆུས་བཏབ་ནས། །སེམས་ནི་མགུ་བར་དགའ་བ་ཡིས། །རྫོགས་སངས་རྒྱས་ལ་ཕུལ་བ་ལས། །དེ་ནས་གང་ཟག་ཟླ་མེད་པ། །སྟོན་པའི་  
  
  
།བདག་ལས་ལྷུང་བཟེད་བཞེས་ནས་ནི། །དེ་ནི་ཉན་ཐོས་རྣམས་ལ་གཏད། །བདག་ནི་རབ་ཏུ་དགའ་གྱུར་ནས། །ཐལ་མོ་ལེགས་པར་སྦྱར་བྱས་ཏེ། །དེ་ནས་ཆོས་རྒྱལ་སྤྱན་  
སྔ་ནས༑ ༑གར་བྱེད་ཅིང་ནི་དེ་ནས་སོང། །དེ་ནས་སྨོན་ལམ་བཏབ་པ་ནི། །མི་ཉིད་དག་ནི་ཐོབ་ནས་སུ། །སྟོན་པ་འདི་ལ་བསྟེན་ནས་སུ་།བྱང་ཆུབ་དམ་པ་འདི་རེག་ཤོག་དགེ་བའི་རྩ་བ་དེས་ན་བདག་  
མི་ཡི་སྲིད་པ་ཐོབ་ནས་ནི། །རྫོགས་པའི་སངས་རྒྱས་བླ་མེད་པ་།དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ་།བདག་གིས་རབ་བྱུང་ཐོབ་ནས་ཀྱང། །མྱ་ངན་འདས་པ་བསིལ་  
གྱུར་པའི། །དགྲ་བཅོམ་པ་ཡང་བདག་གིས་ཐོབ། །བདག་ནི་དགྲ་བཅོམ་དབང་སྒྱུར་ཅིང། །མངོན་ཤེས་དྲུག་ལྡན་རྫུ་འཕྲུལ་ཆེ། །དགེ་སློང་རྣམས་ཀྱིས་བདག་ལ་ནི། །གནས་འཇོག་སྦྲང་རྩི་  
ཅན་དུ་ཤེས། །བསོད་ནམས་བྱས་པས་གྲགས་ལྡན་པ། །བདག་ནི་རྟག་ཏུ་བཀུར་ཞིང་མཆོད། །དགེ་སློང་དགེ་འདུན་ཡོངས་བསྐོར་ནས། །བདག་ནི་རྒྱུ་ཞིང་སོང་བ་ན། །དེ་ནས་དགོན་པའི་ལམ་དུ་  
ནི༑ ༑དགེ་སློང་དགེ་འདུན་སྐོམ་གྱུར་ནས། །དེ་ནི་སེམས་ལ་སྨོན་པ་ནི་།དེ་རིང་སྦྲང་རྩི་རྙེད་གྱུར་ཅིག་དེ་ནས་མི་མ་ཡིན་རྣམས་ཀྱིས་།བདག་སོན་ཤེས་ཏེ་ཕྱོགས་བཞི་ནས། །སྦྲང་རྩི་ཁུར་  
གྱིས་བླངས་ནས་སུ། །དེ་དག་ཏུ་ནི་འབུལ་བར་བྱེད། །བདག་གིས་སྦྲང་རྩི་ཅི་དགོས་པ། །བཟང་པོ་དག་ལས་བླངས་ནས་ནི། །དགེ་སློང་དགེ་འདུན་ཚིམ་བྱས་ཏེ། །དེས་ནི་ལྷག་པར་ལེགས་པར་གྱུར། །འདས་  
  
  
༄༅། །མ་ཐག་པའི་སྐྱེ་བ་ལ། །སྤྲེའུ་རྒྱལ་པོ་དེ་བྱས་པས། །ལོག་པར་ལྟུང་ནས་བདག་འཕོས་ནས། །འཆི་མེད་གོ་འཕང་རིག་གྱུར་ཏེ། །ཇི་སྐད་བདག་གིས་སྨོན་པ་ཡིས། །ཐམས་ཅད་  
འབྱོར་བ་ཉིད་དུ་གྱུར། །སྟོན་པ་བཀུར་སྟི་བྱས་པ་འདིར། །རང་གི་དོན་ནི་ཡོངས་སུ་རྫོགས། །བཙུན་པ་བདག་གིས་དགེ་བ་གང། །བགྱིས་པ་དྲན་པ་འདི་ལགས་ཏེ། །དེ་ཡི་འབྲས་བུ་སྡུག་པ་དང། །བདེ་འབྱུང་  
འདོད་པ་ཉམས་སུ་མྱོང། །དེ་ལྟར་གནས་འཇོག་སྦྲང་རྩི་ཅན། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །གནས་འཇོག་སྦྲང་རྩི་ཅན་གྱི་ལེའུ་  
སྟེ༑ སུམ་ཅུ་གཅིག་པའོ།། །།འདུལ་བ་གཞི། བམ་པོ་ང་བཞི་པ། དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་རྒྱུ་ཅན་ལ་འདི་སྐད་ཅེས་སྨྲས་སོ། །ཚེ་དང་ལྡན་  
པ་རྒྱུ་ཅན། ཚེ་དང་ལྡན་པ་གནས་འཇོག་སྦྲང་རྩི་ཅན་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱིས། ཚེ་དང་ལྡན་པ་རྒྱུ་ཅན་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་རྒྱུ་ཅན་གྱིས་  
དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། བཤེས་ལྡན་གྲོང་དུ་བདག་གིས་སྔོན། །བསྐལ་པ་དགུ་བཅུ་རྩ་གཅིག་ན་།སངས་རྒྱས་རྣམ་པར་གཟིགས་པ་ནི། །གྲོང་ཁྱེར་དམ་པར་འཇུག་པ་  
མཐོང༑ ༑ཐུགས་རྗེ་ཆེ་ལྡན་མཐོང་ནས་ནི། །མེ་ཏོག་སིལ་མས་གཏོར་ནས་དེར། །མེ་ཏོག་རྩ་བས་ཡར་བཏེག་ཅིང། །གྱེན་དུ་ཁ་བལྟས་ཁང་བཟང་གནས། །དེ་ནས་བདག་ནི་རབ་དགའ་བས། །ཐུབ་པའི་  
  
  
།ཐལ་མོ་ལེགས་པར་སྦྱར་ནས་ནི་།དེ་ལ་བསྐོར་བ་བྱས་པར་གྱུར། །བདག་གིས་ཆོས་ནི་མ་ཐོས་ཤིང་།བདག་ནི་སྐྱབས་སུ་མ་སོང་བར། །སེམས་དད་ཉིན་གཅིག་བྱས་  
ནས་ནི། །བདེ་གཤེགས་དྲུང་ནས་བདག་སོང་ངོ། །མཐུ་ཆེན་རྣམ་པར་གཟིགས་པ་ལ། །དགེ་བའི་ལས་དེ་བྱས་པ་ན། །བསྐལ་པ་དགུ་བཅུ་རྩ་གཅིག་ཏུ། །ངན་འགྲོ་མངོན་པར་མི་ཤེས་སོ། །བདག་ནི་ལྷ་  
ལུས་རབ་དགའ་ཞིང། །ལྷ་ཡི་འདོད་པ་ཡང་དག་འབྱོར། །མི་ཉིད་རྙེད་པ་ཐོབ་ནས་ཀྱང། །བདག་ནི་ནོར་ཆེན་ཕྱུག་པོར་གྱུར། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །ནོར་ཆེ་ལོངས་སྤྱོད་ཆེ་བ་  
ཡི༑ ༑བྲམ་ཟེ་རྣམས་ཀྱི་རིགས་སུ་གྱུར། །སྒྲ་ངེས་སྦྱོར་དང་ཤེས་གསལ་བཅས། །སྐྱེས་བུ་ཆེན་པོའི་མཚན་དང་ནི། །ཚིག་གི་དོན་བཅས་སྟོན་པ་ཡི། །གསང་ཚིག་རྣམས་ཀྱི་ཕ་རོལ་ཕྱིན། །བྲམ་ཟེ་ལྔ་  
བརྒྱ་རྣམས་ལ་ནི། །ཚལ་དུ་གསང་ཚིག་བརྗོད་པའི་ཕྱིར། །བྲམ་ཟེ་རྣམས་ཀྱིས་ཡོངས་བསྐོར་ནས། །བདག་ནི་ཁྱིམ་ནས་བྱུང་བ་ལས་།བདག་གིས་རྫོགས་པའི་སངས་རྒྱས་ནི། །དགེ་སློང་དགེ་འདུན་མདུན་  
བདར་ནས། །དཔའ་བོ་ཆེན་པོ་མ་ག་དཧའི། །གྲོང་མཆོག་ཏུ་ནི་འཇུག་པ་མཐོང། །བདག་གིས་ཐུགས་རྗེ་ལྡན་མཐོང་ནས། །ཡིད་དགའ་བར་ནི་གྱུར་པ་དང། །སྔོན་གྱི་རྒྱུ་ནི་དེ་དག་གིས། །མཚན་རྣམས་ལ་ནི་  
བརྟགས་པ་ལས། །འཇིག་རྟེན་མགོན་པོའི་མཚན་རྣམས་ནི། །སུམ་ཅུ་རྩ་གཉིས་ཡོངས་རྫོགས་ཤིང། །དཔེ་བྱད་རྣམས་ཀྱིས་མཛེས་པ་ཡི་།གྲགས་དང་ལྡན་པ་མཐོང་བར་གྱུར། །མཚན་དང་ལྡན་པ་  
  
  
༄༅། །དེ་མཐོང་ནས། །མགོ་བོ་ཡིས་ནི་ཕྱག་བྱས་ཏེ། །ཕྱོགས་གཅིག་འདུག་ནས་གུས་པས་ནི། །འདྲེན་པ་དེ་ལ་མངོན་བསྟོད་པ། །ཇི་ལྟར་གསང་ཚིག་ལ་གདའ་བ། །ཁྱོད་ལ་དེ་  
བཞིན་དེ་གདའ་བས། །ཁྱོད་སངས་རྒྱས་པར་ཐེ་ཚོམ་མེད། །འཇིག་རྟེན་གྱི་ནི་སྟོན་པ་མཆོག་ཁྱོད་ནི་ཚངས་པ་བརྒྱ་བྱིན་ཁྱོད་།ཁྱོད་ལས་ལྷག་པ་མ་མཆིས་ཏེ། །ཁྱོད་ནི་ཉི་མ་ཁྱབ་འཇུག་  
ལགས། །ཁྱོད་ནི་འཇིག་རྟེན་བླ་ན་མེད། །རྒྱལ་བ་ཁྱོད་འྡྲའང་མ་མཐོང་ན། །ལྷག་པ་ལྟ་ཞིག་ག་ལ་ཞིག་ལྷ་དང་བཅས་པའི་འཇིག་རྟེན་ན། །ཁྱོད་ནི་རྒྱལ་བ་བདུད་ཟིལ་གནོན། །ཁྱོད་ནི་  
མགོན་མེད་རྣམས་ཀྱི་གནས། །རྟེན་མེད་རྣམས་ཀྱི་སྐྱབས་ཀྱང་ལགས་།ཁྱོད་ཀྱི་ཉན་ཐོས་ཉིད་དུ་མཆིས། །ཁྱོད་ནི་བདག་གི་སྐྱབས་མཛོད་ཅིག་དེ་ནས་གསེར་གྱི་མཆོད་སྡོང་ལྟའི། །ཕྱག་ནི་དེ་  
ཡིས་བརྐྱང་མཛད་དེ། །རྒྱལ་བའི་ཕྱག་ནི་སྨན་མཛད་ནས། །བདག་གི་མགོ་ལ་ཀུན་དུ་བྱུགས། །ཡིད་ནི་རབ་ཏུ་དད་བྱས་པས། །ཁྱོད་ཀྱིས་བསོད་ནམས་མང་པོ་བསྐྱེད། །སེམས་ནི་རབ་ཏུ་དང་  
རྣམས་ཀྱིས། །ཡོན་ཆུང་བར་ནི་མི་འགྱུར་རོ། །ཡོན་གནས་བླ་ན་མེད་པ་ཡི། །སངས་རྒྱས་ལ་ནི་ཁྱོད་ཀྱིས་བསྟེན། །བྲམ་ཟེའི་ཁྱེའུ་མཆོད་སྦྱིན་ཕྱག་ཞིང་རབ་ལ་ནི་ས་བོན་བཏབ། །ངན་སོང་གི་  
ནི་ལམ་བཅད་པས། །ཁྱོད་ལ་ངན་འགྲོའི་འཇིགས་པ་མེད། །བྲམ་ཟེའི་ཁྱེའུ་བདུད་རྩི་ཡི། །སྒོ་ཕྱེ་བར་ནི་དོགས་མེད་བྱོས། །ཁྱོད་ནི་རབ་ཏུ་འབྱུང་འདོད་ན། །རལ་པ་ཀུན་ནི་མྱུར་སྤོངས་ཏེ། །ང་ཡི་སྤྱན་སྔར་  
  
  
།བྲམ་ཟེ་ཐ་བ་མེད་པར་གྱིས། །བདག་ནི་ཆོས་ཉིད་ལ་དགའ་ནས། །དེ་ན་སློབ་མའི་ཚོགས་སྨྲ་བ། །ཁྱོད་ནི་བྲམ་ཟེར་གྱུར་ཟིན་ནི། །ཇི་ལྟར་དགེ་སྦྱོང་མགོ་རེག་འགྱུར། །དཀར་པོའི་རིགས་འདི་སྤངས་ནས་ནི། །  
ནག་པའི་རིགས་འདི་ཁས་ལེན་ནམ། །འཇིག་རྟེན་ན་ནི་བྲམ་ཟེ་གཙོ་།ཕ་རོལ་ཕྱིན་ཅིང་ཚངས་པ་ཡི། །སྙིང་དང་ཁ་ནས་སྐྱེས་པ་ཡི། །བྲམ་ཟེ་ཚངས་པས་སྤྲུལ་པ་ཡིན། །ཁྱེད་ཅག་ཀུན་ནི་མི་ཤེས་པ། །འདི་ན་བདག་ཅག་  
གསང་ཚིག་གི་དེ་རིང་རེག་ཅིང་ཕ་རོལ་ཕྱིན། །བདག་ནི་ཤེས་རབ་མཐའ་ཡས་ཀྱིས། །གསུངས་པ་ཇི་ལྟར་ཤེས་པ་བཞིན། །དེ་བཞིན་དུ་ནི་བདག་བྱེད་ཀྱི། །གང་དག་དེར་འགྲོ་མི་འདོད་པ། །ཅི་སེམས་ཇི་ལྟར་འདོད་པ་  
བཞིན། །གར་དགར་དེ་ནི་འདོང་ལ་རག་བདག་ནི་གསང་ཚིག་དོན་མི་གཉེར། །ལྟོས་པར་ཡང་ནི་མི་བྱེད་དོ། །དེ་ནས་བདག་གི་སློབ་མའི་ཚོགས། །མཆི་མས་བརྣངས་ཤིང་ངུ་བཞིན་གྱིས། །སྙིང་རྗེ་རྗེ་སྐད་སྨྲས་ནས་  
ནི༑ ༑དེ་ནས་དེ་རྣམས་ཕྱོགས་ཕྱོགས་དོང། །དེ་ནས་ཐུགས་རྗེ་ཆེ་ལྡན་པའི། །ཐུབ་པས་བདག་ལ་གསུངས་པ་ནི། །དགེ་སློང་ཚུར་ཤོག་བཀའ་སྩལ་པས། །བདག་ནི་བསྙེན་པར་རྫོགས་པར་གྱུར། །ཁྱིམ་རྣམས་ནས་  
ནི་ཁྱིམ་མེད་པར། །ཡང་དག་དད་པས་རབ་ཏུ་བྱུང། །སངས་རྒྱས་བསྟན་པ་ཆུབ་བྱས་ནས། །མངོན་པར་ཤེས་ཀུན་རེག་གྱུར་ཏེ། །སྔོན་གྱི་གནས་ནི་རྗེས་སུ་དྲན། །ལྷ་ཡི་མིག་ནི་རྣམ་པར་དག་བདག་སྔོན་གང་ན་  
འདུག་པ་ཡི། །འཆི་འཕོ་སྐྱེ་བ་ཤེས་པར་གྱུར། །ཟག་པ་ཟད་པ་ཐོབ་པས་ན། །བདག་གིས་རྫུ་འཕྲུལ་མངོན་དུ་བྱས། །དེ་ལྟར་གནས་བརྟན་རྒྱུ་ཅན་གྱིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་  
  
  
༄༅། །མཚོ་ཆེན་དུ། །རང་གི་ལས་ནི་ལུང་བསྟན་ཏོ། །གནས་བརྟན་རྒྱུ་ཅན་གྱི་ལེའུ་སྟེ། སུམ་ཅུ་གཉིས་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་  
དང་ལྡན་པ་ཀོའུ་ཌི་ནྱ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀོའུ་ཌི་ནྱ། ཚེ་དང་ལྡན་པ་རྒྱུ་ཅན་གྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་ཀོའུ་ཌི་ནྱས་ཀྱང། ད་རང་གི་ལས་ཀྱི་རྒྱུ་བ་ལུང་  
སྟོན་ཅིག་དེ་ནས་ཚེ་དང་ལྡན་པ་ཀོའུ་ཌི་ནྱས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ། སྔོན་ནི་མཐུ་ཆེན་འོད་སྲུང་གི་དམ་པའི་ཆོས་ནི་ནུབ་པ་ན། །ཉན་ཐོས་ཐམས་ཅད་འདུས་ནས་སུ། །ཕན་  
ཚུན་དག་ཏུ་སྨྲས་པ་ནི། །སྟོན་པ་ཐུགས་བརྩེ་འོད་སྲུང་ནི། །མྱ་ངན་འདས་པས་ངེས་པར་ཡང། །རབ་ཏུ་བྱུང་བ་སྲབ་གྱུར་ཅིང་།དམ་ཆོས་ཀྱང་ནི་སྟོན་མི་འགྱུར། །བདག་ཅག་ཇི་སྐད་ཐོས་པའི་ཆོས། །  
ཕན་ཚུན་ཡང་དག་གསལ་བྱས་ནས། །སངས་རྒྱས་བསྟན་ལ་སྤྲོ་བ་དང། །བརྩོན་འགྲུས་བརྩམས་པས་གནས་པར་བྱ། །དེ་དག་རི་ལ་འཛེགས་ནས་ནི། །ཟག་པ་ཟད་པ་མ་ཐོབ་པར། །རེ་ཞིག་འདི་ནས་  
མི་ལྡང་ཞེས། །རྩྭ་ཡི་གདིང་བ་དག་ལ་འཁོད། །སྲོག་ལ་ཡང་ནི་མི་བལྟ་བར། །བརྩོན་འགྲུས་བརྩམས་ཏེ་གནས་པ་ན། །བདུན་གྱིས་མངོན་པར་ཤེས་ལ་རེག་དགེ་སློང་དག་ནི་མྱ་ངན་འདས། །དེ་ཡི་  
བདུན་པ་བདག་ཡིན་ཏེ། །དབང་པོ་རྟུལ་ཞིང་བསོད་ནམས་ཆུང་།སྙོམས་མེད་སྦྱོར་ལ་བརྩོན་པ་ཡི། །སོ་སོའི་སྐྱེ་བོས་འཆི་དུས་བྱས། །བདག་གིས་བརྩོན་འགྲུས་མ་བཏང་ཞིང། །དེ་བཞིན་རབ་ཏུ་  
  
  
།དགའ་ལྡན་རྣམས་དང་སྐུལ་མཉམ་པའི་།ལྷ་ཡི་འཇིག་རྟེན་རྣམས་སུ་སྐྱེས། །དེ་ནས་ཤཱཀྱ་སེང་གེ་ཡི་།ཐུབ་ཆེན་བྱང་ཆུབ་སེམས་དཔའ་མཐོང། །ཐུབ་པ་ལྷ་ཡི་ཚོགས་ལ་ནི། །སྐྱོ་  
བར་འགྱུར་བའི་ཆོས་སྟོན་མཛད། །བདག་གིས་དེ་ཡི་ཆོས་བཤད་པ་།ཐོས་ནས་རྩེ་གཅིག་ཡིད་གྱུར་ཏེ། །དམ་ཆོས་ཡིད་ལ་བྱེད་པ་ནི་།ལན་འྒའང་རྣམ་པར་མ་སྤངས་སོ། །ལྷ་ཡི་འཇིག་རྟེན་བདག་སོན་  
ནས༑ ༑གྲོང་ཁྱེར་སེར་སྐྱ་ཞེས་བྱ་བའི། །ཀོའུ་ཌི་ནྱ་རུས་བྲམ་ཟེ་ཡི། །རིགས་ཅན་དུ་ནི་སྐྱེས་པར་འགྱུར། །བྱང་ཆུབ་སེམས་དཔའ་གྲགས་ཆེན་ལྡན། །ཟས་གཙང་སྲས་པོར་གྱུར་ནས་ནི། །དད་པས་བྱུང་ནས་དཀའ་  
སྤྱོད་པ། །སྤྱད་པར་གྱུར་པ་དེ་ཡི་ཚེ། །རྒྱལ་པོའི་མཆོག་ནི་ཟས་གཙང་གིས། །བདག་བཀུག་ནས་ཀྱང་སྨྲས་པ་ནི། །རབ་ཏུ་བྱུང་བ་འདོད་པར་གྱིས། །དེར་ནི་དེ་ཡི་ནད་གཡོགས་བྱོས། །དེ་ཚེ་བདག་གིས་ཡིད་དད་པས། །  
བྱང་ཆུབ་སེམས་དཔའི་རིམ་གྲོ་བྱས། །ལམ་འདི་རྣམ་དག་འགྱུར་མིན་ཞེས། །ཡིད་བྱུང་ནས་ནི་གཤེགས་པར་གྱུར། །གང་ཚེ་ཤཱཀྱ་ཐུབ་པས་ནི། །ཆོས་ཀྱི་འཁོར་ལོ་བསྐོར་བ་ན། །ཀུན་གྱི་ཐོག་མར་བདག་གིས་  
ནི༑ ༑དེ་ཡི་དམ་ཆོས་རྟོགས་པར་གྱུར། །འོད་སྲུང་གི་ནི་གསུང་རབ་ལ། །ཚངས་པར་སྤྱོད་ལ་བདག་གིས་གནས། །སངས་རྒྱས་བདག་གིས་མཉེས་བྱས་ཤིང། །ཟག་པ་ཟད་པ་ཐོབ་པར་གྱུར། །དེ་ལྟར་གནས་  
བརྟན་ཀོའུ་ཌི་ནྱས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །ཀོའུ་ཌི་ནྱའི་ལེའུ་སྟེ། སུམ་ཅུ་གསུམ་པའོ།། །།དེ་ནས་དགེ་སློང་གནས་བརྟན་  
  
  
༄༅། །གནས་བརྟན་རྣམས་ཀྱིས། ཚེ་དང་ལྡན་པ་ཉེ་བར་འཁོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཉེ་བར་འཁོར། །ཚེ་དང་ལྡན་པ་ཀོའུ་དི་ནྱས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི་  
ཚེ་དང་ལྡན་པ་ཉེ་བར་འཁོར་གྱིས་ཀྱང་ད་རང་གི་ལས་ཀྱི་རྒྱུ་བ་ལུང་སྟོན་ཅིག་དེ་ནས་ཚེ་དང་ལྡན་པ་ཉེ་བར་འཁོར་གྱིས་ཀྱང་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་དེ་བདག་ནི་སྔོན་གྱི་ཚེ་རབས་ན། །  
ཝཱ་ར་ཎཱ་སིའི་རྒྱལ་ཁབ་ཏུ། །རྒྱལ་པོ་ཚངས་སྦྱིན་ཞེས་བྱ་བའི། །འབྲེག་མཁན་དུ་ནི་གྱུར་པ་ན། །དེ་ཡི་སྐྲ་དང་ཁ་སྤུ་རྣམས། །འབྲེག་ཅིང་འཆོས་པར་བྱེད་པ་ན། །དེ་ནས་མངོན་པར་རངས་གྱུར་ནས། །བགོ་བ་  
དག་ནི་བདག་ལ་ཕྱིན། །གུས་དང་བཅས་པའི་སྡུག་སེམས་ཀྱིས། །རྒྱལ་པོའི་རིམ་གྲོ་བྱེད་པ་ན། །མཉེས་ནས་དེ་ནས་དེ་ལ་ནི། །མ་ཐོས་པ་ཡི་ཚིགས་བཅད་བསྒྲགས། །འདོད་པ་རྣམས་ནི་མནོག་ཆུང་ཞིང། །སྡིག་  
པའི་རྩ་བ་མྱ་ངན་རྩ། །རྣམ་པར་སྨིན་པ་རྩུབ་པ་ཡི། །བྲམ་ཟེའི་ཁྱེའུ་གང་ཞིག་གིས། །འདོད་པའི་ཡོན་ཏན་སྤངས་ནས་ནི། །རབ་བྱུང་ཐོབ་པ་ལེགས་ཐོབ་ཡིན། །མ་ཐོས་ཚིགས་བཅད་དེ་ཐོས་ནས། །དེ་ནས་  
སྐྱོ་བར་གྱུར་པ་དང། །རྒྱལ་པོ་བདག་ལ་གནང་བར་མཛོད། །ཁྱིམ་མ་མཆིས་པར་རབ་འབྱུང་ངོ། །དེ་ནས་རྒྱལ་པོས་བདག་ལ་སྨྲས་།གལ་ཏེ་རབ་ཏུ་བྱུང་ནས་ཀྱང། །ཕྱིས་ཀྱང་བདག་ལ་ལྟ་བ་ཡི། །  
ཁས་བླངས་པ་ནི་བྱ་བའི་རིགས། །རྒྱལ་དབང་ཁྱོད་ལ་བདག་གིས་ནི། །དེ་བཞིན་བགྱི་བར་དམ་བཅའ་ཡི། །བདག་རབ་བྱུང་ནས་སླར་ཡང་ནི། །བལྟ་བར་བདག་ལ་ཐུགས་ཆེས་མཛོད། །དེ་ནས་  
  
  
།བདག་གིས་དགོན་པའི་ནགས་སོང་ནས་།གཞུང་ཅན་དྲུང་དུ་ཉེར་སོང་སྟེ། །ཁྱིམ་མེད་པར་ནི་རབ་ཏུ་བྱུང། །ཇི་ལྟར་རིགས་པར་རབ་བྱུང་ནས། །ཚངས་པའི་གནས་པ་བཞི་པོ་ཡི། །  
ཚད་མེད་པ་ལ་རབ་བསྒོམས་པས། །བདག་གིས་འདོད་ཆགས་བྲལ་བ་ཐོབ་།རྒྱལ་པོ་དེ་ཡི་ཚེ་ལ་ནི། །དེ་ཚེ་བདག་མིང་གངྒཱ་སྐྱོང་།འབྱོར་པ་ཆེ་ཞིང་མཐུ་ཡང་ཆེ། །སྐྱེ་བོའི་ཚོགས་ཀྱིས་མཆོད་པར་གྱུར། །  
གཞུང་ཅན་དྲུང་དུ་སོང་ནས་ནི། །མགོ་བོ་ཡིས་ནི་ཕྱག་བྱས་ཏེ་།བདག་གིས་ཕྱོགས་གཅིག་འདུག་ནས་ནི། །འདི་སྐད་ཀྱི་ནི་ཚིག་སྨྲས་སོ། །སློབ་དཔོན་བདག་གི་ཚིག་གསོན་ཅིག་མི་ཡི་དབང་པོ་ཚངས་  
སྦྱིན་ལ༑ ༑སླར་ཡང་བལྟ་བར་བགྱི་བ་ཡི། །དམ་བཅས་པ་ནི་ཅུང་ཞིག་མཆིས། །གནང་བར་བྱའོ་བྲམ་ཟེ་ཁྱོད། །ཝཱ་ར་ཎཱ་སིའི་གྲོང་ཁྱེར་སོང། །ཁྱོད་ནི་བརྫུན་དུ་མི་འགྱུར་བར། །དམ་བཅས་པ་ཡིས་མཐར་  
ཕྱུང་ཞིག་གནང་བར་བྱ་ཡི་ཁྱོད་སོང་ལ། །ཁོ་བོ་ཡི་ནི་ཚིག་བཞིན་གྱིས། །འདི་ནས་སོང་ལ་མིའི་དབང་པོ། །ཚངས་སྦྱིན་དད་པ་བསྐྱེད་པར་གྱིས། །གཞུང་ཅན་གྱིས་ནི་བདག་གནང་ནས། །དྲང་སྲོང་  
བསྐོར་བ་བྱས་ནས་ནི། །ཝཱ་ར་ཎཱ་སིའི་གྲོང་ཁྱེར་དུ། །རིམ་བཞིན་དུ་ནི་སོང་བ་ལས། །དེ་བཞིན་དེར་ནི་བདག་འོངས་ཞེས། །ཚངས་སྦྱིན་ཉིད་ཀྱིས་ཐོས་ནས་ནི། །རྒྱལ་པོའི་འབྱོར་བ་ཆེན་པོས་ནི་།བདག་  
གི་དྲུང་དྲུ་ཉེ་བར་འོངས། །ཤིང་རྟ་ལས་བབས་བདག་གི་ནི་།རྐང་པ་གཉིས་ལ་མགོས་ཕྱག་བྱས། །ཕྱོགས་གཅིག་ཏུ་ནི་འདུག་པར་གྱུར། །འདོད་པ་རྣམས་ལས་བརྒལ་གྱུར་པས། །དེ་ལ་ཆོས་ནི་བཤད་པ་  
  
  
༄༅། །དང། །རྒྱལ་པོས་ཐོས་ནས་ཡིད་དགའ་བ། །འདོད་པ་དོན་དུ་མི་གཉེར་གྱུར། །རྒྱ་ཆེའི་སེམས་དང་ཡིད་དགའ་ནས། །ཚངས་སྦྱིན་གྱིས་ནི་འདི་སྐད་སྨྲས། །བདག་འདོད་དོན་དུ་གཉེར་  
མིན་པས། །བདག་ཀྱང་རབ་ཏུ་འབྱུང་བར་བྱ། །རྒྱལ་པོ་ཚུར་སྤྱོན་དགོན་པའི་ནགས། །དབེན་པ་དག་ཏུ་བཞུད་པར་བགྱི། །བྲམ་ཟེ་དྲང་སྲོང་གཞུང་ཅན་གྱི། །དྲུང་དུ་ཉེ་བར་བཞུད་པར་མཛོད། །རྒྱལ་པོ་  
དེས་ནི་བུ་ཐུ་བོ། །འཇིགས་མེད་རྒྱལ་སྲིད་ལ་བཞག་སྟེ། །རྒྱལ་མཆོག་རྒྱལ་སྲིད་སྤངས་ནས་ནི། །ཁྱིམ་མེད་པར་ཡང་རབ་ཏུ་བྱུང་།ནང་མི་དང་ནི་བློན་ཆེན་དང། །གྲོང་ཁྱེར་བ་ནི་ཐམས་ཅད་དང། །  
གཉེན་གྱི་ཚོགས་ཀྱིས་ཡོངས་བསྐོར་ནས། །རབ་ཏུ་འབྱུང་ཕྱིར་མངོན་དུ་བྱུང། །གཞུང་ཅན་དྲུང་དུ་སོང་ནས་ནི། །མགོ་བོས་ཕྱག་ནི་བྱས་ནས་ཀྱང། །རྒྱལ་པོས་ཐལ་མོ་སྦྱར་ནས་ནི། །རབ་ཏུ་འབྱུང་བར་  
གསོལ་བ་བཏབ། །སྟོང་ཕྲག་དག་ནི་དུ་མ་དང། །ཁྱིམ་མེད་པར་ཡང་རབ་ཏུ་བྱུང། །སྐྲ་དང་ཁ་སྤུ་བྲེགས་ནས་ཀྱང། །ངུར་སྨྲིག་གོས་ནི་བགོས་པར་གྱུར། །གཞུང་ཅན་ཤིན་ཏུ་མཉམ་བཞག་པས།།  
ཚངས་པའི་འཇིག་རྟེན་སྐྱེ་འགྱུར་བ། །ཚངས་པའི་གནས་པ་བཞི་པོ་ཡི། །ཆོས་ནི་ཀུན་ལ་བཤད་པར་བྱས། །གུས་དང་བཅས་པའི་བྱམས་སེམས་ཀྱིས། །རྒྱལ་པོ་དེ་ཡི་རིམ་གྲོ་བྱས། །དེ་ནས་  
འཆི་འཕོའི་དུས་བྱས་ཏེ། །འོད་གསལ་རྣམས་སུ་སོང་བར་གྱུར། །འོད་གསལ་ནས་ནི་ཤི་འཕོས་ནས། །སླར་ཡང་འདིར་ནི་འོངས་པ་ན། །གང་དང་གང་དུ་སྐྱེས་པར་ནི། །ནོར་ཆེ་བ་དང་ཕྱུག་པོར་གྱུར། །ལྷ་  
  
  
།བདེ་བ་མང་པོ་ཉམས་སུ་མྱོང་།དུས་ཀྱི་མཐའ་མ་འདི་ལ་ནི། །བདག་གི་ལུས་ཀྱི་ཐ་མ་ལ། །ཤཱཀྱ་རྣམས་ཀྱི་ཡུལ་དུ་ནི། །གྲོང་ཁྱེར་སེར་སྐྱ་ཞེས་བྱར་སྐྱེས་།སྤྱོད་ཡུལ་སྤྱོད་པ་ཕུན་ཚོགས་  
པའི། །ཤཱཀྱ་རྣམས་ཀྱི་འབྲེག་མཁན་གྱུར། །ཤཱཀྱ་སྲས་ཐུགས་བརྩེའི་བདག་ཉིད་ཅན། །ཉན་ཐོས་བཅས་ལ་རིམ་གྲོ་བྱས། །རྒྱལ་པོ་ཆེན་པོའི་འབྱོར་པས་ནི། །རབ་ཏུ་བྱུང་བར་མངོན་བྱུང་བ། །དེ་རྣམས་བདག་  
གིས་སྐྲ་བྲེགས་ནས། །འདི་སྐད་ཀྱི་ནི་ཚིག་སྨྲས་སོ། །དཔོན་པོ་འཚོ་བ་མ་སྩལ་ན། །བདག་ནི་ཇི་ལྟར་འཚོ་བར་གྱུར། །དེ་ཡི་རྒྱན་ནི་གང་ཡིན་དང། །གོས་རྣམས་གྱོན་པ་གང་ཡིན་པ། །འདི་ནི་ཁྱོད་ཀྱི་འཚོ་བ་  
ཞེས། །དེས་ནི་ཀུན་དགའ་བདག་ལ་བྱིན། །རིན་ཆེན་མང་པོ་བཏགས་ནས་ནི། །དེ་ལ་བདག་ནི་སྐྱོ་གྱུར་ནས། །འདི་དག་ཐམས་ཅད་སྤངས་ནས་ནི། །བདག་ནི་རབ་བྱུང་གསོལ་བ་བྱ། །བཀྲེན་པ་བདག་ལ་འདི་  
ལྟ་བུའི། །རིན་ཆེན་རྣམས་ཀྱིས་ཅི་ཞིག་བྱ། །གཞན་འགའ་ཞིག་གིས་ཐོས་ན་ནི། །སྲོག་ལ་གདོན་ལྟོ་ཟ་བར་འགྱུར། །བདག་གིས་ཉིད་ཀྱི་སྣོད་སྤྱད་ནི། །གང་ཡིན་ཤིང་ལ་བཏགས་ནས་སུ། །བོར་ནས་བདག་  
གིས་ཁྱིམ་དག་ནས། །བྱུང་སྟེ་ངེས་པར་འབྱུང་བར་བྱས། །བདག་ནི་རིན་ཆེན་དོན་གཉེར་མིན། །བདག་ཀྱང་རབ་ཏུ་འབྱུང་བར་བྱས། །བདག་གིས་ཚིག་དེ་ཤཱཀྱ་ཡི། །རྒྱལ་པོས་ཐོས་ནས་འདི་སྐད་སྨྲས། །  
ཁྱེད་ནི་ཐོག་མར་རབ་བྱུང་དང། །རྒན་པ་ཉིད་དུ་ཁྱོད་འགྱུར་རོ། །རྗེས་སུ་ཐུགས་བརྩེར་དགོངས་ནས་ནི། །བདག་ལ་དགེ་སློང་ཚུར་ཤོག་གསུངས། །བདག་ནི་ཐོག་མར་རབ་ཏུ་བྱུང། །དེ་ནས་རྒྱལ་རིགས་  
  
  
༄༅། །རབ་བྱུང་ནས། །བདག་གི་རྐང་ལ་ཕྱག་བྱས་པས་།ཤཱཀྱ་དེ་རྣམས་ང་རྒྱལ་བོར། །དེ་ལྟར་བདག་ནི་རབ་བྱུང་བས་།མངོན་པར་ཤེས་པ་དྲུག་ལ་རེག་དགྲ་བཅོམ་མངོན་ཤེས་  
དྲུག་ལྡན་ཞིང། །བདག་ནི་འདུལ་བའི་ཕ་རོལ་ཕྱིན། །སྟོན་པ་ཉིད་ཀྱིས་འདུལ་བ་འཛིན། །རྣམས་ཀྱི་མཆོག་ཏུ་བསྔགས་པ་སྟེ། །མ་དྲོས་པ་ཡི་མཚོ་ཆེན་དུ། །ཉེ་བར་འཁོར་གྱིས་ལས་ལུང་བསྟན། །  
ཉེ་བར་འཁོར་གྱི་ལེའུ་སྟེ། སུམ་ཅུ་བཞི་པའོ།། །།དེ་ནས་འཇིག་རྟེན་མགོན་པོས་ནི། །གནས་བརྟན་འོད་བྱེད་ལ་གསུངས་པ། །ཁྱོད་ཀྱིས་སྔོན་བྱས་གང་ཡིན་པའི། །རང་གི་ལས་ནི་ལུང་  
སྟོན་ཅིག་རྒྱལ་བའི་གསུང་དབྱངས་ཐོས་ནས་ནི། །སྔོན་ཆད་བདག་གིས་གང་བགྱིས་པའི། །རང་གི་ལས་ནི་དྲན་པ་གང། །དེ་ནས་ཐུབ་པའི་སྤྱན་སྔར་གསོལ། །འཇིག་རྟེན་གཙོ་བོ་སྐྱོབ་པ་པོ། །  
སངས་རྒྱས་པདྨོ་བླ་མ་ཡི། །མཆོད་རྟེན་ཚལ་སྟུག་བཞུགས་པ་ཡི་།རི་དྭགས་གདུག་པ་རྣམས་ཀྱིས་བསྟེན། །མཆོད་རྟེན་དེ་ལ་ཕྱག་བགྱིད་པ། །རྔོ་ཐོགས་པ་ནི་འགའ་མ་མཆིས། །མི་དེ་རྣམས་ནི་  
བསོད་ནམས་དང། །སྡིག་པ་རབ་ཏུ་མ་འཚལ་ཏོ། །བདག་གིས་སོང་ནས་ཤིང་རྣམས་དང། །རྩྭ་རྣམས་བསལ་བ་བགྱིས་ནས་ནི། །ཕྱགས་མ་དག་ནི་བླངས་ནས་ཀྱང། །དེ་ནས་ཐམས་ཅད་ཕྱག་  
དར་བགྱིས། །བསྐོར་བ་བརྒྱད་དང་ཕྱག་བགྱིས་ཏེ། །མཆོད་པ་བགྱིས་ནས་སླར་ལོག་ལགས། །དགེ་བའི་རྩ་བ་དེས་ན་བདག། ལྷ་རྣམས་སུ་ནི་སྐྱེས་པ་ན། །འདོད་པ་ཐམས་ཅད་འབྱོར་གྱུར་  
  
  
།སུམ་ཅུ་རྩ་གསུམ་རྣམས་སུ་དགའ། །ལྷ་ཡུལ་ལྷ་ཡི་རྒྱལ་སྲིད་ནི། །སུམ་ཅུ་རྩ་དྲུག་བར་དུ་བགྱིས། །དེ་ནས་བདག་གི་གནས་མཆིས་པ། །གསེར་གྱི་འོད་ནི་ཤིན་ཏུ་གསལ། །རྒྱར་ནི་དཔག་  
ཚད་སུམ་ཅུ་དྲུག་ཁོར་ཡུག་དཔག་ཚད་དྲུག་ཅུ་ཐམ། །རྒྱལ་བའི་མཆོད་རྟེན་དེ་ཕྱགས་ནས། །ངོ་མཚར་བྱུང་བ་གཞན་ཡང་ནི། །མི་ཡི་ནང་དུ་མི་དབང་ནི། །ལན་བདུན་བར་དུ་བགྱིས་པར་གྱུར། །  
རྒྱལ་བའི་མཆོད་རྟེན་དེ་ཕྱགས་ནས། །ངོ་མཚར་བྱུང་བ་གཞན་ཡང་ནི། །བདག་གི་ལུས་ཀྱི་གཟི་བརྗིད་ནི། །གསེར་གྱི་ཁ་དོག་ལྟ་བུར་གྱུར། །རྒྱལ་བའི་མཆོད་རྟེན་དེ་ཕྱགས་ནས་ངོ་མཚར་བྱུང་  
བ་གཞན་ཡང་ནི། །བྲམ་ཟེ་དང་ནི་རྒྱལ་རིགས་དང། །རིགས་གཉིས་སུ་ནི་བདག་སྐྱེས་ལགས། །རྒྱལ་བའི་མཆོད་རྟེན་ཕྱགས་ནས་ནི་།བདག་ལ་ངོ་མཚར་གཞན་བྱུང་བ། །ཁྱོགས་དང་གླང་  
ཆེན་སྟེང་དང་ནི། །བཞོན་པ་མཆོག་ནི་རྣམས་ཀྱིས་མཆིས། །རྒྱལ་བའི་མཆོད་རྟེན་ཕྱགས་ནས་ནི། །བདག་ལ་ངོ་མཚར་གཞན་བྱུང་བ་།བདག་གི་མདུན་ན་སྡོང་དུམ་དང། །ཚེར་མ་གྱོ་མོ་  
རང་ཉིད་སེལ། །རྒྱལ་བའི་མཆོད་རྟེན་དེ་ཕྱགས་ནས། །ངོ་མཚར་བྱུང་བ་གཞན་ཡང་ནི། །སྐད་ཅིག་ཙམ་ཡང་བདག་གིས་སུ། །བྲོ་འཚལ་བར་ནི་མི་དྲན་ལགས། །རྒྱལ་བའི་མཆོད་རྟེན་ཕྱགས་  
ནས་ནི། །བདག་ལ་ངོ་མཚར་གཞན་བྱུང་བ། །གང་དང་གང་དུ་བདག་མཆི་བར། །ཀུན་ཏུ་བཀྲ་ཤིས་ཕུན་སུམ་ཚོགས། །རྒྱལ་བའི་མཆོད་རྟེན་དེ་ཕྱགས་ནས། །ངོ་མཚར་བྱུང་བ་གཞན་ཡང་ནི། །  
  
  
༄༅། །རྟག་ཏུ་བཀུར་ཞིང་མཆོད་པས་ན། །ལྷ་ཡི་སྤྱོད་པ་ལྟ་བུ་མཆིས། །སྐྱོབ་པའི་མཆོད་རྟེན་ཕྱགས་ནས་ནི། །ངོ་མཚར་བྱུང་བ་གཞན་ཡང་ནི། །བདག་གི་ལུས་ལ་ལན་འགའ་  
ཡང། །གནོད་པ་བྱུང་བར་མི་དྲན་ལགས། །དེ་ལྟར་སངས་རྒྱས་སངས་རྒྱས་ཆོས། །དྲི་མ་མེད་པ་བསམ་མི་ཁྱབ། །བསམ་མི་ཁྱབ་ལ་མངོན་དད་པའི། །རྣམ་པར་སྨིན་པའི་འབྲས་བུ་ཆེ། །དེ་བས་རྒ་ཤི་  
ཟད་པ་དང། །ཕུན་སུམ་འབྱོར་པ་འདོད་པས་ནི། །རྒྱལ་བ་ཡི་ནི་མཆོད་རྟེན་ལ། །མཆོད་པ་བླ་ན་མེད་པ་གྱིས། །བཙུན་པ་བདག་གིས་དགེ་བ་གང། །བགྱིས་པ་དྲན་པ་འདི་ལགས་ཏེ། །དེ་ཡི་འབྲས་བུ་  
ཡིད་འོང་ཞིང། །བདེ་འབྱུང་འདོད་པ་ཉམས་སུ་མྱོང། །དེ་ལྟར་དགེ་སློང་འོད་བྱེད་ཀྱིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་དུ། །རང་གི་ལས་ནི་ལུང་བསྟན་ཏོ། །འོད་བྱེད་  
ཀྱི་ལེའུ་སྟེ། སུམ་ཅུ་རྩ་ལྔ་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། ཚེ་དང་ལྡན་པ་ནམ་གྲུ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ནམ་གྲུ། །ཚེ་དང་ལྡན་པ་འོད་  
བྱེད་ཀྱིས་རང་གི་ལས་ཀྱི་རྒྱུ་བ་ལུང་བསྟན་ཟིན་གྱི། ཚེ་དང་ལྡན་པ་ནམ་གྲུས་ཀྱང། ད་རང་གི་ལས་ཀྱི་རྒྱུ་བ་ལུང་སྟོན་ཅིག་།དེ་ནས་ཚེ་དང་ལྡན་པ་ནམ་གྲུས་དེའི་ཚེ་རང་གི་ལས་ཀྱི་རྒྱུ་བ་ལུང་སྟོན་པར་བྱེད་  
དེ། འདི་ནས་བསྐལ་བ་བྱེ་བའི་སྔོན། །སངས་རྒྱས་ཀུན་ཟིལ་གནོན་དེ་ལ། །བདག་གིས་དགེ་བ་གང་བགྱིས་པ། །བཙུན་པ་བདག་གིས་དྲན་ལགས་ཏེ། །བརྒྱ་སྟོང་ཕྲག་ནི་དུ་མ་ཡི། །ཉན་ཐོས་རྣམས་  
  
  
།རྒྱལ་པོའི་ཕོ་བྲང་དཔེ་མེད་དུ་།སྐྱེས་བུ་དམ་པ་གཤེགས་པ་ནི། །བདག་ཀྱང་དགོས་པ་ཞིག་གི་ཕྱིར་།གྲོང་ཁྱེར་གཞན་ནས་དེར་ཕྱིན་ནས། །དེ་ན་རྫོགས་པའི་སངས་རྒྱས་ནི། །མཚན་  
མཆོག་སུམ་ཅུ་རྩ་གཉིས་ལྡན། །མེ་དང་ནོར་བུ་གློག་འོད་དང། །ཉི་མ་ཟླ་བའི་འོད་འདྲ་མཐོང། །འོད་ཀུན་ཟིལ་གྱིས་མནན་ནས་ནི་།སངས་རྒྱས་གཟི་བརྗིད་ཁྱད་པར་འཕགས། །གཟི་བརྗིད་མེ་དཔུང་ལྟ་བུ་  
སྟེ། །སྔོན་མ་མཐོང་བ་མཐོང་ནས་ནི། །བདག་གི་མདུན་ན་འདུག་པ་ཡི། །བྲམ་ཟེ་ཞིག་ལ་དྲིས་པ་དང། །དྲིས་པ་བདག་ལ་འདི་སྐད་སྨྲས། །འདི་ནི་སངས་རྒྱས་རྣམ་འདྲེན་པ། །ལྷ་དང་མི་མཆོག་རྫོགས་  
སངས་རྒྱས། །ཟླ་མེད་པ་ཡི་གང་ཟག་ཡིན། །བདག་གིས་སངས་རྒྱས་སྒྲ་ཐོས་ནས། །དེ་ཚེ་བདག་ནི་རབ་དགར་གྱུར། །དགའ་ཞིང་མགུ་བ་སྐྱེས་པས་ནི། །ལུས་ནི་ཐམས་ཅད་བདེ་བར་གྱུར། །མི་མ་ཡིན་རྣམས་  
ལྷ་ཡུལ་གྱི། །རོལ་མོའི་སྒྲ་རྣམས་འབྱིན་པ་ཐོས། །ལྷ་ཡི་ཙནྡན་ཕྱེ་མ་ཡང། །གྲོང་ཁྱེར་དམ་པ་དེ་རུ་བབ། །ཁ་ཅིག་ཨུཏྤལ་ཙམ་པ་གཞན། །དེ་བཞིན་པ་རི་ཤ་ཀ་དང། གཞན་དག་ཙནྡན་ཕྱེ་མ་འཐོར། །  
བདག་ནི་ཐལ་མོ་སྦྱར་བྱས་ནས། །ཡིད་ནི་མགུ་ཞིང་རངས་པ་ཡིས་།ནམ་མཁའ་ལ་ནི་འཕགས་ཏེ་གནས། །དགའ་དང་རབ་ཏུ་དགའ་བ་ཡིས་།ལུས་ཀུན་ཏུ་ནི་ཁྱབ་པར་གྱུར། །དྲི་དང་ཕྲེང་བ་ལ་སོགས་  
ཕྱིར། །མཐའ་དག་ཏུ་ནི་བརྒྱུགས་པ་ལས། །དེ་ཡི་ཚེ་ན་བསྐོར་ཀྱང་ནི། །མེ་ཏོག་གཅིག་ཀྱང་མ་རྙེད་དོ། །དེ་ཚེ་དེ་ན་བདག་གིས་ནི་།ཧ་ཅང་རིང་བ་མ་ཡིན་པར། །གདུགས་བྱེད་པ་ཡི་ཚོང་ཁང་ན་།དུང་ལྟར་  
  
  
༄༅། །དཀར་བའི་གདུགས་ཤིག་མཐོང། །གདུགས་ཕྱིར་བདག་གིས་དེ་ལ་ནི། །གསོལ་བཏབ་ནས་ནི་གདུགས་བླངས་ཏེ། །སེམས་ནི་རབ་ཏུ་དང་བ་ཡིས། །སངས་རྒྱས་ལ་ནི་གདུགས་  
བཟུང་ངོ། །བདག་གི་ལག་ནས་གདུགས་ཤོར་བ། །བར་སྣང་དག་ལ་མངོན་འཕགས་ནས། །སྟོན་པ་གཤེགས་ནས་གདུགས་འགྲོ་ཞིང། །བཞུགས་པ་ན་ཡང་སྡོད་པར་གྱུར། །ནམ་མཁའི་ངོས་ལ་  
སྤྲིན་ལྟ་བུར། །སངས་རྒྱས་ལ་ནི་གྲིབ་མ་བྱེད། །ཐུབ་པའི་སྐུ་ནི་མི་འདོར་བ། །བར་སྣང་ལ་ནི་འདུག་པར་གྱུར། །དེ་ནས་བདག་དང་སྐྱེ་བོ་གཞན། །ཆོ་འཕྲུལ་རྣམས་ལ་བརྟགས་ནས་ནི། །ཐལ་མོ་ལེགས་  
པར་སྦྱར་ནས་ཏེ། །དེ་བཞིན་གཤེགས་པ་ལ་མགོས་ཕྱག་བྱས། །དེ་ནས་རྫོགས་པའི་སངས་རྒྱས་དང། །ཉན་ཐོས་མཚན་མ་བཟུང་ནས་ནི་།རྗེས་སུ་དྲན་པས་ཡིད་དགའ་ཞིང། །ཁྱིམ་གྱི་ལས་ཀྱི་  
མཐའ་བྱས་སོ། །ཀྱེ་མའོ་ཐོབ་པ་ལེགས་ཐོབ་སྟེ། །སངས་རྒྱས་མཐོང་ནས་དྲན་པ་རྙེད། །ཡོན་ཏན་བླ་ན་མེད་པ་ནི། །རྫོགས་སངས་རྒྱས་ལ་བདག་གིས་ཕུལ། །ཡོན་གནས་བླ་ན་མེད་པ་ལ། །བདག་  
གིས་གདུགས་ཕུལ་གང་ཡིན་པའི། །དགེ་བ་དེས་ན་བདག་ལ་ནི། །རིན་ཆེན་བདུན་དང་ལྡན་པར་གྱུར། །དེ་ནས་སུམ་ཅུ་རྩ་གསུམ་པའི། །ལྷ་ཡི་ནང་དུ་བདག་སྐྱེས་ཏེ། །ལྷ་ཡི་རྒྱལ་པོར་བདག་གྱུར་  
ནས། །ལྷ་ནི་བྱེ་བ་རྣམས་ཀྱིས་མཆོད། །སླར་ཡང་མིར་ནི་འོངས་པ་ན། །སྟོབས་ཀྱིས་བསྒྱུར་བའི་རྒྱལ་གྱུར་ཅིང། །ནོར་ཆེན་བརྩོན་འགྲུས་ཆེ་བ་སྟེ། །རྒྱལ་པོ་རྣམས་ཀྱིས་མདུན་གྱིས་བལྟས། །བདག་  
  
  
།ཡང་དང་ཡང་དུ་འཁོར་བ་ནའང། །བདག་བྱེད་པ་ཡི་ལས་དེ་ནི། །ལན་འྒའང་བར་ནི་མ་བཅད་དོ། །དེ་ལྟ་བུ་ཡི་ཡོན་གནས་ལ། །བདག་གིས་དད་པས་ཕུལ་བ་ཡིས་།དགེ་བའི་ལས་དེ་བྱས་  
པས་ན། །ངན་འགྲོར་སོང་བ་མི་དྲན་ནོ། །བདག་གི་སྐྱེ་བ་ཐ་མ་ནི། །མི་ཡི་སྲིད་ཐོབ་འདི་ཡིན་ཏེ། །ཡང་དག་སངས་རྒྱས་བླ་མེད་པ། །དེད་དཔོན་འདི་ནི་མཉེས་པར་བྱས། །ཤཱཀྱ་སེང་གེའི་བསྟན་པ་ལ། །བདག་གིས་རབ་  
བྱུང་ཐོབ་ནས་ནི། །མྱ་ངན་འདས་པ་བསིལ་གྱུར་པའི། །དགྲ་བཅོམ་པ་ཡང་བདག་གིས་ཐོབ། །བདུད་ཀྱི་ལུས་ནི་ལུས་ཆེན་པོ། །རི་བོ་ལྟ་བུར་དཔག་ཚད་ཙམ། །ནམ་མཁའ་ལས་ནི་སྤྲིན་ལྟ་བུར། །མདོག་མི་སྡུག་  
པ་སྤྲུལ་པ་དང། །དེ་ནས་བདག་གི་གཡེང་བྱེད་པ། །འདི་ཀོ་སུ་ཞིག་སྙམ་པ་ལས། །འདི་ནི་མཐོ་འཚམ་བྱེད་པ་ཡི། །བདུད་ཡིན་པར་ནི་མྱུར་དུ་ཤེས། །སྡིག་ཅན་ཁྱོད་ནི་ཅི་དགར་ཟད། །ལུས་ནི་ཁོར་ཡུག་གཅིག་ལྟ་  
བུར། །མགོ་ཡང་ལྷུན་པོ་ལྟ་བུར་ནི། །བྱས་ཏེ་འདིར་ནི་འོང་ལ་རག་།བདག་ནི་དགྲ་བཅོམ་དབང་གྱུར་པ། །རིག་གསུམ་ལྡན་པའི་དགེ་སྦྱོང་སྟེ། །སངས་རྒྱས་ཀྱིས་གསུངས་གང་ཡིན་པའི། །བདེ་བར་གནས་པ་  
རྣམས་ཀྱང་ཐོབ། །བསོད་སྙོམས་བྱས་པ་ལན་གཅིག་གིས། །ཞག་བདུན་དུ་ཡང་འདུག་ནས་ནི། །རྣམ་པར་གྲོལ་བའི་དགའ་མྱོང་བ། །དེ་ལྟ་བུ་དག་བདག་གིས་བསྒོམས། །བཙུན་པ་བདག་གིས་དགེ་བ་ནི། །  
གང་བགྱིས་དྲན་པ་འདི་ལགས་ཏེ། །དེ་ཡི་འབྲས་བུ་ཡིད་འོང་ཞིང་།བདེ་འབྱུང་འདོད་པ་ཉམས་སུ་མྱོང། །དེ་ལྟར་ནམ་གྲུ་བློ་ལྡན་གྱིས། །དགེ་སློང་དགེ་འདུན་མདུན་འདུག་ནས། །མ་དྲོས་པ་ཡི་མཚོ་ཆེན་  
  
  
༄༅། །དུ། །རང་གི་ལས་ནི་ལུང་བསྟན་ཏོ། །ནམ་གྲུའི་ལེའུ་སྟེ་སུམ་ཅུ་རྩ་དྲུག་པའོ།། །།དེ་ནས་དགེ་སློང་གནས་བརྟན་གནས་བརྟན་རྣམས་ཀྱིས། རང་རང་གི་ལས་ཀྱི་རྒྱུ་བ་  
ལུང་བསྟན་ཟིན་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཙུན་པ། བདག་ཅག་གིས་རང་རང་གི་ལས་ཀྱི་རྒྱུ་བ་ལུང་བསྟན་ལགས་ཀྱི། བཅོམ་ལྡན་འདས་ཀྱིས་ཀྱང་ད་ཉིད་ཀྱི་འཕྲིན་  
ལས་ཀྱི་རྒྱུ་བ་ལུང་བསྟན་པའི་རིགས་སོ་ལགས། །བཙུན་པ། བཅོམ་ལྡན་འདས་ཀྱིས་འཕྲིན་ལས་ཅི་ཞིག་མཛད་ན། དེས་ན་བྱང་ཆུབ་མངོན་པར་རྫོགས་པར་སངས་རྒྱས་ན་ཡང་གོར་མའི་དུམ་བུས་  
ཞབས་ཀྱི་མཐེ་བོ་རྨ་ཕྱུང་བར་གྱུར་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དེ་བཞིན་གཤེགས་པ་ཉིད་ཀྱིས་སྔོན་གྱི་ཚེ་རབས་གཞན་རྣམས་སུ་ལས་རྣམས་བྱས་ཤིང་  
བསགས་པ། །ཚོགས་རྙེད་པ་ཞེས་བྱ་བས་ནས། འབྲས་བུ་དག་ཏུ་འགྱུར་བ་ཉིད། །ཅེས་བྱ་བའི་བར་གོང་མ་བཞིན་ནོ། །དགེ་སློང་དག་།སྔོན་བྱུང་བ་རི་བོར་ཞིག་ན། ཁྱིམ་བདག་ཅིག་གནས་པ་  
དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་ཅེས་བྱ་བ་ནས་ཁྱེའུ་ཞིག་བཙས་ནས་བསྐྱེད་བསྲིངས་ཏེ་ཆེན་པོར་  
གྱུར་ཏོ། །ཞེས་བྱ་བའི་བར་གོང་མ་བཞིན་ནོ། །དེའི་མ་ཤི་ནས་དེ་ནས་ཁྱིམ་བདག་དེས་ཆུང་མ་གཞན་ཞིག་བླངས་ཏེ། དེ་དེ་དང་ལྡན་ཅིག་རྩེ་བར་བྱེད་ཅེས་བྱ་བ་ནས། དེ་ལས་ཀྱང་ཁྱེའུ་ཞིག་བཙས་  
  
  
།ཞེས་བྱ་བའི་བར་དུའོ། །དེ་ནས་ཁྱིམ་བདག་དེས་ཁྱེའུ་ཕུ་བོ་ཤོས་ཆུང་མ་བླངས་ནས། དེ་རྩེ་བར་བྱེད། དགའ་བར་བྱེད་དགའ་མགུར་སྤྱོད་པར་བྱེད་པ་ལས། ཁྱེའུ་དང། བུ་མོ་མང་དུ་བཙས་སོ། །ཇི་  
ཙམ་དུས་ཕྱིས་ཞིག་ན་ཁྱིམ་བདག་ཆུང་མ་དང་བཅས་ཏེ་ཤི་ནས་བུ་དེ་ཕུ་བོ་ཉིད་ཀྱི་དྲུང་དུ་སོང་བ་དང། ཆུང་མས་སྨྲས་པ་རྗེའི་སྲས། ཁྱེའུ་འདི་ཁྱོད་ཀྱི་ཅིར་མཆི་ལགས། དེས་སྨྲས་པ་སྤུན་དུ་འོང་ངོ། །རྗེའི་  
སྲས། ཅི་འདི་ཡང་ཁྱིམ་གྱི་བགོ་སྐལ་དབང་ངམ། འདི་ལ་ཡང་ཕྱེད་ལ། བདག་ཅག་ལ་ཡང་ཕྱེད་ཡིན་ནོ། །རྗེའི་སྲས། འདི་ནི། མི་གཅིག་པ་ལགས་ན། ཇི་ལྟར་འདི་ལ་ཡང་ཕྱེད་ལ། བདག་ཅག་མང་  
པོ་ལ་ཡང་ཕྱེད་ལགས། བཟང་མོ། འདི་ནི། འཇིག་རྟེན་གྱི་ཆོས་ཡིན་ནོ། །རྗེའི་སྲས། གལ་ཏེ་དེ་ལྟ་ན། འདི་ཁུམས་ཤིག་བཟང་མོ། ནོར་གྱི་ཕྱིར་ནུ་བོ་གསད་དུ་ག་ལ་རུང། དེས་དེ་ལ་ཡང་དང་ཡང་  
དུ་སྨྲས་པ་དང། འདོད་པ་ལ་བརྟེན་པས་ནི་སྡིག་པའི་ལས་མི་བྱ་བ་ཅི་ཡང་མེད་པས་དེས་ཁང་བླངས་སོ། །དེས་བསམ་པ། གལ་ཏེ་གྲོང་དུ་གསད་ན་ནི། སྐྱེ་བོ་མང་པོས་ཚོར་བར་འགྱུར་གྱི། དགོན་པར་  
གསད་བར་བྱའོ། སྙམ་ནས། དེས་དེ་བོས་ཏེ་སྨྲས་པ། ནུ་བོ། མེ་ཏོག་དང། ཡམ་བསྲེག་ཤིང་གི་ཕྱིར་དགོན་པར་འདོང་ངོ། །དེ་དེ་དང་ལྷན་ཅིག་དགོན་པར་དོང་བ་ལས། དེ་ནས་དེས་རི་ཕུག་ཏུ་  
རྡོས་བསྣུན་ཏེ་བསད་དོ། །དགེ་སློང་དག་ཇི་སྙམ་དུ་སེམས། དེའི་ཚེ་དེའི་དུས་ན་གང་གིས་ཁྱིམ་བདག་གི་བུ་གཡས་ཁྱིམ་གྱི་ནུ་བོ་དེ་དགོན་པར་རྡོས་གསོད་པ་དེ་ནི། ང་ཉིད་ཡིན་ཏེ། ངས་གཡས་