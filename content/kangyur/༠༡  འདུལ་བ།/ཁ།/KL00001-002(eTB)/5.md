  
༄༅། །གཅིག་གི་སྨད་གཡོགས་བགོས་བཞིན་དུ་ཚེ་དང་ལྡན་པ་ཡུལ་འཁོར་སྐྱོང་གང་ན་བ་དེར་སོང་བ་དང། དེའི་ཚེ་ཚེ་དང་ལྡན་པ་ཡུལ་འཁོར་སྐྱོང་རྩིག་དྲུང་ཞིག་ཏུ་འཇུག་  
ནས་ཟན་དྲོན་རུལ་པ་ཞག་ལོན་པ་ཟ་བར་བྱེད་པ་དང། དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་ཕས། ཚེ་དང་ལྡན་པ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །ཡུལ་འཁོར་སྐྱོང། ཁྱོད་བང་  
མཛོད་སྟུག་པོ་ཅན་དུ་ཕྱིན་ནས་རིང་པོ་ཞིག་ལོན་ན། ཅིའི་ཕྱིར་རང་གི་ཁྱིམ་དུ་འཇུག་པར་མི་འདོད། ཟན་དྲོན་རུལ་བ་ཞག་ལོན་པ་ཁྱོད་ཀྱི་གྲེ་བར་ཡང་ཇི་ལྟར་འགྲོར་བཏུབ། ཁྱིམ་བདག། ཁྱོད་ཀྱི་  
ཁྱིམ་དུ་འོངས་ན། རྒྱ་གག་མ་གཏོགས་པ་སྦྱིན་པ་ཡང་མ་ཐོབ་བསྐྲད་ཀྱང་མ་བསྐྲད་པ་དང། མྱུར་བ་མྱུར་བར་བྱུང་ངོ། །བུ་ཡུལ་འཁོར་སྐྱོང་ཡིན་པར་ཁོ་བོས་མི་ཤེས་མོད། གལ་ཏེ་ཁོ་བོས་  
ཤེས་ན། དེ་སྐད་མི་སྨྲ་བ་ཞིག་བུ་ཡུལ་འཁོར་སྐྱོང་བཟོད་པར་གསོལ་ལོ། །ཁྱིམ་བདག་བཟོད་དོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་ཕས། ཚེ་དང་ལྡན་པ་ཡུལ་འཁོར་སྐྱོང་ལ་ཡན་  
ལག་ཐམས་ཅད་ཀྱིས་འཁྱུད་པ་བྱས་ནས་རང་གི་ཁྱིམ་དུ་སྟན་བཤམས་པ་ཉིད་ལ་འདུག་ཏུ་བཅུག་གོ་དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་ཕས། ཡུལ་འཁོར་སྐྱོང་གི་མ་ལ་འདི་སྐད་ཅེས་སྨྲས་  
སོ༑ ༑བུ་ཡུལ་འཁོར་ཡུན་རིང་ཞིག་ལོན་ནས་ཁྱིམ་དུ་འོངས་ཀྱི། ཀྱེ་རེ་ཞིག་ཁྱོད་བདག་ཉིད་ཀྱིས་སྣོད་དུ་ཚོས་ལ་སྟ་གོན་གྱིས་ཤིག་དང། དེ་ལ་བུ་ཡུལ་འཁོར་སྐྱོང་ལོངས་སྤྱོད་བར་འགྱུར་རོ། །དེ་ནས་  
  
  
རང་ཉིད་ཀྱིས་སྣོད་དུ་བཅོས་ནས་སྟ་གོན་བྱས་སོ། །དེ་ནས་མི་ཞིག་གིས། ཚེ་དང་ལྡན་པ་ཡུལ་འཁོར་སྐྱོང་གི་མདུན་དུ་གསེར་གྱི་ཕུང་པོ་ཆེན་པོ་གལ་ཏེ་མི་གཅིག་  
ཕ་རོལ་ན་འགྲེང་ན། མི་གཅིག་ཚུར་རོལ་ན་འདུག་པ་མི་མཐོང་ལ་མི་གཅིག་ཚུ་རོལ་ན་འདུག་ན། གཅིག་ཕ་རོལ་ན་འགྲེང་བ་མི་མཐོང་བ་སྤུངས་སོ། །ཚེ་དང་ལྡན་པ་ཡུལ་འཁོར་སྐྱོང་གི་མས། ཚེ་དང་  
ལྡན་པ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །བུ་ཡུལ་འཁོར་སྐྱོང་ཁྱོད་ཀྱི་མ་ལ། བུད་མེད་རྣམས་ཀྱི་བུད་མེད་ཀྱི་ནོར་དང་བུད་མེད་ཀྱི་བག་རྫོངས་དང། བུད་མེད་ཀྱི་ཁུད་པ་ཞེས་བྱ་བ་གང་  
ཡིན་པ་ཡང་འདི་སྙེད་ཅིག་ཡོད་དོ། །གཞན་ཡང། ཁྱོད་ཀྱི་ཕའི་ནི། མཚན་མས་ཐེབས་པའི་གསེར་དང། ས་ལེ་སྦྲམ་ཡང་བརྒྱ་ཕྲག་དུ་མ་དང། སྟོང་ཕྲག་དུ་མ་དང། བརྒྱ་སྟོང་ཕྲག་དུ་མ་ཡོད་  
ན༑ ཕལ་གཞན་ལྟ་སྨོས་ཀྱང་ཅི་དགོས། བུ་ཡུལ་འཁོར་སྐྱོང་ཚུར་ཁྱོད་འདུག་ལ་འདོད་པ་དག་ལ་ཡང་ཡོངས་སུ་སྤྱོད་ཅིག་སྦྱིན་པ་དག་ཀྱང་ཐོང་ཞིག་བསོད་ནམས་དག་ཀྱང་གྱིས་ཤིག་ཁྱིམ་  
བདག་གི་ཆུང་མ་ཁྱོད་གལ་ཏེ་ཁོ་བོའི་ཚིག་ལ་དད་པས་མཉན་པར་བྱ་བར་སེམས་པ་ལྟ་ན། བདག་གིས་གདམས་ཤིང་རྗེས་སུ་བསྟན་ཏོ་།བུ་ཡུལ་འཁོར་སྐྱོང། གདམས་ངག་སྩོལ་ཅིག་བུ་  
ཡུལ་འཁོར་སྐྱོང་རྗེས་སུ་སྟོན་ཅིག་དང། ཁྱོད་ཀྱི་ཚིག་ལ་བདག་དད་པས་མཉན་པར་བགྱིའོ། །སྙམ་དུ་སེམས་སོ། །ཁྱིམ་བདག་གི་ཆུང་མ་ཚུར། ཁྱོད་ཀྱིས་ཤ་ནའི་རས་སྒྱེ་གསར་པ་བྱོས་ལ། གསེར་  
  
  
༄༅། །དང་ས་ལེ་སྦྲམ་གྱིས་བཀང་སྟེ་ཤིང་རྟའི་ནང་དུ་ཆུག་ལ་ཆུ་བོ་གངྒཱའི་རྒྱུན་ཤུགས་དྲག་ཅིང་གཏིང་ཟབ་པ་གང་ན་ཡོད་པ་དེར་འོར་ཅིག། གཞི་དེ་ལས་ཁྱོད་ཀྱི་མྱ་ངན་  
དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་རྣམས་སྐྱེ་བར་གྱུར་ཏ་རེ། དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་མ་འདི་སྙམ་དུ་སེམས་ཏེ། བདག་གིས་  
དེ་ལྟ་བུའི་བྱ་བས་ཀྱང་བུ་ཡུལ་འཁོར་སྐྱོང་བཟློག་པར་བྱ་བ་མ་ནུས་སོ། །སྙམ་མོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་མས། མནའ་མ་ལ་བཅོལ་བ། ཀྱེ་བག་གསར། རེ་ཞིག་ཇི་ལྟ་བུའི་མཉེ་  
བ་རྣམས་ཀྱིས་མཉེས་པ་དང། ཁྲུས་རྣམས་ཀྱིས་བཀྲུས་པ་དང། དྲི་རྣམས་ཀྱིས་བྱུགས་པ་དང། གོས་རྣམས་བསྐོན་པ་དང། རྒྱན་རྣམས་ཀྱིས་བརྒྱན་པ་དང། བདུག་པ་རྣམས་ཀྱི་བདུགས་པ་དང། ཕྱེ་  
མ་རྣམས་ཀྱིས་གཏོར་བས། བུ་ཡུལ་འཁོར་སྐྱོང་དེ། སྔོན་ཁྱིམ་པར་གྱུར་པ་ན། དགའ་བ་དང། ཡིད་དུ་འོང་བར་འགྱུར་བ་དེ་ལྟ་བུའི་མཉེ་བ་རྣམས་ཀྱིས་མཉེས་པ་དང། ཁྲུས་རྣམས་ཀྱིས་བཀྲུས་  
པ་དང། དྲི་རྣམས་ཀྱིས་བྱུགས་པ་དང། གོས་རྣམས་བསྐོན་པ་དང་རྒྱན་རྣམས་ཀྱིས་བརྒྱན་པ་དང། བདུག་པ་རྣམས་ཀྱིས་བདུགས་པ་དང། ཕྱེ་མ་རྣམས་ཀྱིས་གཏོར་བ་གྱིས་ལ། བུ་ཡུལ་  
འཁོར་སྐྱོང་གི་རྐང་པ་གཉིས་ལ་གཏུགས་ལ་འདི་སྐད་ཅེས། གང་གི་སླད་དུ་རྗེའི་སྲས་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་པ་ལྷའི་བུ་མོ་ཇི་ལྟ་བུ་ཞིག་ཅེས་ཀྱང་སྨྲོས་ཤིག་དེ་  
  
  
ཇི་ལྟ་བུའི་མཉེ་བ་རྣམས་ཀྱིས་མཉེས་པ་དང། ཁྲུས་རྣམས་ཀྱིས་བཀྲུས་པ་དང་དྲི་རྣམས་ཀྱིས་བྱུགས་པ་དང། གོས་རྣམས་བསྐོན་པ་དང། རྒྱན་  
རྣམས་ཀྱིས་བརྒྱན་པ་དང། བདུག་པ་རྣམས་ཀྱིས་བདུགས་པ་དང། ཕྱེ་མ་རྣམས་ཀྱིས་གཏོར་བས། ཚེ་དང་ལྡན་པ་ཡུལ་འཁོར་སྐྱོང། སྔོན་ཁྱིམ་པར་གྱུར་པ་ན། དགའ་བ་དང། ཡིད་དུ་འོང་བར་  
འགྱུར་བ་དེ་ལྟ་བུའི་མཉེ་བ་རྣམས་ཀྱིས་མཉེས་པ་དང། ཁྲུས་རྣམས་ཀྱིས་བཀྲུས་པ་དང། དྲི་རྣམས་ཀྱིས་བྱུགས་པ་དང། གོས་རྣམས་བསྐོན་པ་དང། རྒྱན་རྣམས་ཀྱིས་བརྒྱན་པ་དང། བདུག་པ་  
རྣམས་ཀྱིས་བདུགས་པ་དང། ཕྱེ་མ་རྣམས་ཀྱིས་གཏོར་བ་བྱས་ནས་ཚེ་དང་ལྡན་པ་ཡུལ་འཁོར་སྐྱོང་གི་རྐང་པ་གཉིས་ལ་གཏུགས་ཏེ་འདི་སྐད་ཅེས་སྨྲས་སོ། །རྗེའི་སྲས་གང་གི་སླད་དུ་བཅོམ་ལྡན་  
འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་པ་ལྷ་མོ་དེ། ཇི་ལྟ་བུ་ཞིག་ལགས། སྲིང་མོ། ཁོ་བོ་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་པ་ནི། ལྷའི་བུ་མོའི་ཆེད་དུ་མ་ཡིན་ནོ་།དེ་  
ནས་ཚེ་དང་ལྡན་པ་ཡུལ་འཁོར་སྐྱོང་གིས། སྔོན་གྱི་ཆུང་མ་ལ་སྲིང་མོ། ཞེས་ཚིག་ཏུ་སྨྲས་པས། བརྒྱལ་ནས་ས་ལ་འགྱེལ་ཏེ། དེ་ནས་ཚེ་དང་ལྡན་པ་ཡུལ་འཁོར་སྐྱོང་གིས་ཕ་དང་མ་ལ་སྨྲས་པ། ཡབ་  
ཡུམ། གལ་ཏེ་ཁ་ཟས་བཏང་བ་ལགས་ན། ཅི། མི་སྩལ་ཏམ། བཏང་སྙོམས་སུ་བཞག་སྟེ། ཅི་མཐོ་འཚམ་ལགས་སམ། བུ་ཡུལ་འཁོར་སྐྱོང་ལོངས་སྤྱོད་ཅིག་ཅེས། དེ་ནས་ཚེ་དང་ལྡན་པ་ཡུལ་  
  
  
༄༅། །འཁོར་སྐྱོང་གི་ཕ་དང་མས། ཚེ་དང་ལྡན་པ་ཡུལ་འཁོར་སྐྱོང་ལ་གཙང་ཞིང་བསོད་པའི་བཟའ་བ་དང། བཅའ་བ་དག་རང་གི་ལག་ནས་སྟོབ་ཅིང་ཚིམ་པར་བྱེད་  
དེ། རྣམ་གྲངས་དུ་མས་གཙང་ཞིང་བསོད་པའི་བཟའ་བ་དང་བཅའ་བ་དག་རང་གི་ལག་པས་བསྟབས་ཤིང་ཚིམ་པར་བྱས་སོ། །ཚེ་དང་ལྡན་པ་ཡུལ་འཁོར་སྐྱོང་གིས་ཟོས་ནས་ལག་པ་བཀྲུས་  
ཏེ༑ ལྷུང་བཟེད་གྱུ་བར་རིག་ནས་སྟན་ཆེས་དམའ་བ་ཞིག་བླངས་ཏེ་ཆོས་མཉན་པའི་ཕྱིར་འཁོད་དོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གིས། དེའི་ཚེ་ཚིགས་སུ་བཅད་དེ་སྨྲས་པ། ལྟོས་  
ཤིག་ལུས་ནི་ནོར་བུ་དང། །རྣ་རྒྱན་གྱིས་ནི་བཀྲ་བྱས་ཀྱང། །ནད་དང་སླུ་བའི་ཆོས་ཅན་དེ། །བརྟན་པར་གནས་པ་ཡོད་མ་ཡིན། །སྐྲ་ཡི་ལན་བུ་བརྒྱད་ལྷས་ཤིང། །མིག་ནི་མིག་སྨན་གྱིས་  
བསྐུས་པའང། །བྱིས་པ་རྨོངས་པར་བྱེད་ནུས་ཀྱི། །ཕ་རོལ་ཚོལ་བ་མ་ཡིན་ནོ། །དྲི་རྣམས་ཀྱིས་ནི་ལུས་བསྐུས་ལ། །རྐང་པ་བཙག་གིས་བྱུགས་པ་ཡང། །བྱིས་པ་རྨོངས་པར་བྱེད་ནུས་ཀྱི། །ཕ་རོལ་  
ཚོལ་བ་མ་ཡིན་ནོ། །མིག་སྨན་གསེར་གྱིས་བཀྲ་བྱས་ཤིང། །རུལ་པའི་ལུས་ནི་བརྒྱན་པ་ཡང། །བྱིས་པ་རྨོངས་པར་བྱེད་ནུས་ཀྱི། །ཕ་རོལ་ཚོལ་བ་མ་ཡིན་ནོ། །རི་དྭགས་འཆོར་བས་རྙི་བཙུགས་  
ནས། །རི་དྭགས་བཟུང་བར་མ་ནུས་ལྟར། །རྔོན་པ་འོ་དོད་འབོད་བཅུག་ལ། །ཟོས་ནས་གནས་སུ་འགྲོ་བར་བྱ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གིས། ཕ་དང་མ་ལ་ཆོས་དང་ལྡན་པའི་  
  
  
ཡང་དག་པར་འཛིན་དུ་བཅུག་།ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་བྱས་ནས་དེ་ཉིད་ནས་སྟེང་གི་ནམ་མཁའ་ལ་སོང་ངོ། །དེ་ནས་ཚེ་དང་  
ལྡན་པ་ཡུལ་འཁོར་སྐྱོང་བང་མཛོད་སྟུག་པོ་ཅན་གང་ན་བ་དེར་སོང་སྟེ་ཕྱིན་ནས་བ་རུ་རའི་ཤིང་ཞིག་གི་དྲུང་དུ་ཉིན་པར་གནས་པར་བྱ་བའི་ཕྱིར་འདུག་གོ་དེའི་ཚེ་རྒྱལ་པོ་ཀོའུ་རབ་བྱ་ཚེ་དང་ལྡན་པ་ཡུལ་  
འཁོར་སྐྱོང་གི་སྙན་པ་ཡང་སྒྲོག་ཅིང་གནས་ཏེ། ནམ་ཞིག་ན་བདག་ཤེས་ལྡན་ཡུལ་འཁོར་སྐྱོང་མངོན་སུམ་དུ་མཐོང་བར་འགྱུར་ནམ་ཞིག་ན་གལ་ཏེ་ཞུ་བ་ལུང་བསྟན་པའི་ཕྱིར་སྐབས་ཕྱེ་ན་བདག་  
ཕྱོགས་འགའ་ཞིག་ཞུ་བར་འགྱུར་སྙམ་མོ། །དེ་ནས་རྒྱལ་པོ་ཀོའུ་རབ་བྱས། ཚལ་སྲུང་བའི་མི་ལ་བསྒོ་བ། ཀྭ་ཡེ་ནང་རྗེ། ཁྱོད་སོང་ལ་མྱུར་དུ་བང་མཛོད་སྟུག་པོ་ཅན་གྱི་ཚལ་ཕྱག་དར་བྱོས་ཤིག་སང་ང་  
དེར་སྐྱེད་མོས་ཚལ་གྱི་སར་འགྲོའོ། །ལྷ། བཀའ་བཞིན་འཚལ་ཞེས་སྐྱེས་པ་དེས། རྒྱལ་པོ་ཀོའུ་རབ་བྱའི་ལྟར་མཉན་ནས་བང་མཛོད་སྟུག་པོ་ཅན་གྱི་ཚལ་ཐམས་ཅད་ཕྱག་དར་བྱེད་པ་ན། མི་དེས་ཚེ་དང་  
ལྡན་པ་ཡུལ་འཁོར་སྐྱོང་བ་རུ་རའི་ཤིང་ཞིག་གི་དྲུང་ན་ཉིན་པར་གནས་པར་བྱ་བའི་ཕྱིར་འདུག་པ་མཐོང་ངོ། །མཐོང་ནས་ཀྱང་དེ་འདི་སྙམ་དུ་སེམས་ཏེ། རྒྱལ་པོ་ཀོའུ་རབ་བྱ། གང་གི་སྙམ་པ་ཡང་དང་ཡང་དུ་  
སྒྲོག་ཅིང་གནས་ཏེ། ནམ་ཞིག་ན་བདག་ཤེས་ལྡན་ཡུལ་འཁོར་སྐྱོང་མངོན་སུམ་དུ་མཐོང་བར་འགྱུར། ནམ་ཞིག་ན་ཞུ་བ་ལུང་བསྟན་པའི་ཕྱིར་སྐབས་ཕྱེ་ན། བདག་ཕྱོགས་འགའ་ཞིག་ཞུ་བར་འགྱུར་  
  
  
༄༅། །སྙམ་པའི་ཤེས་ལྡན་ཡུལ་འཁོར་སྐྱོང་དེ་ནི། འདི་ཡིན་ཏེ། བང་མཛོད་སྟུག་པོ་ཅན་གྱི་འདི་ལྟ་བུ་ཞིག་ཏུ་ཕྱིན་གྱི། མ་ལ་བདག་གིས་རྒྱལ་པོ་ཀོའུ་རབ་བྱ་ལ་སྦྲན་པར་  
བྱའོ། །སྙམ་ནས། དེ་ནས་སྐྱེས་པ་དེ་རྒྱལ་པོ་ཀོའུ་རབ་བྱ་གང་ན་བ་དེར་སོང་སྟེ་ཕྱིན་ནས་རྒྱལ་པོ་ཀོའུ་རབ་བྱ་ལ་འདི་སྐད་ཅེས་སྨྲས་སོ། །ལྷ་གང་གི་སྙན་པ་ཡང་དང་ཡང་དུ་སྒྲོག་ཅིང་བཞུགས་ལ་  
ནམ་ཞིག་ན་བདག་ཤེས་ལྡན་ཡུལ་འཁོར་སྐྱོང་མངོན་སུམ་དུ་མཐོང་བར་འགྱུར། ནམ་ཞིག་ན་གལ་ཏེ་ཞུ་བ་ལུང་བསྟན་པའི་སྐབས་ཕྱེ་ན། བདག་ཕྱོགས་འགའ་ཞིག་ཞུ་བར་འགྱུར་སྙམ་  
པའི་ཤེས་ལྡན་ཡུལ་འཁོར་སྐྱོང་དེ་ནི། དེ་ལགས་ཏེ། བང་མཛོད་སྟུག་པོ་ཅན་གྱི་འདི་ལྟ་བུ་ཞིག་ཏུ་མཆིས་ལགས་ཏེ། ལྷས་དེའི་དུས་ལ་བབ་པར་དགོངས་སུ་གསོལ། དེ་ནས་རྒྱལ་པོ་ཀོའུ་རབ་  
བྱས། མི་གཞན་ཞིག་ལ་བསྒོ་བ། ཀྭ་ཡེ་ནང་རྗེ་ཚུར། བཞོན་པ་བཟང་པོ་མྱུར་དུ་སྡོགས་ཤིག་དེ་ལ་ང་ཞོན་ནས་དེང་ཁོ་ནར་ཤེས་ལྡན་ཡུལ་འཁོར་སྐྱོང་བལྟ་བའི་ཕྱིར་འགྲོའོ། །ལྷ། བཀའ་  
བཞིན་འཚལ་ཞེས་མི་དེས། རྒྱལ་པོ་ཀོའུ་རབ་བྱའི་ལྟར་མཉན་ནས་བཞོན་པ་བཟང་པོ་མྱུར་དུ་བསྡོགས་ཏེ། རྒྱལ་པོ་ཀོའུ་རབ་བྱ་གང་ན་བ་དེར་སོང་སྟེ་ཕྱིན་པ་དང་རྒྱལ་པོ་ཀོའུ་རབ་བྱ་ལ་འདི་  
སྐད་ཅེས་སྨྲས་སོ། །ལྷ། ཆིབས་པ་བཟང་པོ་བསྡོགས་ལགས་ཏེ། ལྷ་ད་དེའི་དུས་ལ་བབ་པར་དགོངས་སུ་གསོལ། དེ་ནས་རྒྱལ་པོ་ཀོའུ་རབ་བྱ་བཞོན་པ་བཟང་པོ་ལ་ཞོན་ནས་བང་མཛོད་སྟུག་  
  
  
བལྟ་བ་དང། བསྙེན་བཀུར་བྱ་བའི་ཕྱིར་སོང་ནས། དེ་ཇི་ཙམ་བཞོན་པའི་སའི་བར་དུ་བཞོན་པས་སོང་སྟེ་བཞོན་པ་ལས་བབས་ནས་རྐང་པ་ཁོ་ནས་ཀུན་  
དགའ་ར་བར་ཞུགས་སོ། །ཚེ་དང་ལྡན་པ་ཡུལ་འཁོར་སྐྱོང་གིས་རྒྱལ་པོ་ཀོའུ་རབ་བྱ་རྒྱང་རིང་པོ་ཁོ་ན་ནས་འོང་བ་མཐོང་ངོ། །མཐོང་ནས་ཀྱང་འདི་སྐད་ཅེས་སྨྲས་སོ། །རྒྱལ་པོ་ཆེན་པོ་བྱོན་པ་ལེགས་སོ། །  
ཚུར་སྤྱོན། རྒྱལ་པོ་ཆེན་པོ་ཁྱོད་ཉིད་ཀྱི་ཡུལ་ལགས་པས། བཞེད་ན་བདག་ཀྱང་སྟན་ལ་གཡར་དྲོངས་ཤིག་ཀྱེ་ཡུལ་འཁོར་སྐྱོང་བདག་གི་ཡུལ་ལགས་མོད་ཀྱི། འོན་ཀྱང་བདག་ཡུལ་འཁོར་སྐྱོང་གིས་  
བདག་སྟན་ལ་གཡར་དྲང་བར་འཚལ་ལོ། །རྒྱལ་པོ་ཆེན་པོ། གདན་མཆིས་ཀྱི། གལ་ཏེ་བཞེད་ན། བཞུགས་ཤིག། དེ་ནས་རྒྱལ་པོ་ཀོའུ་རབ་བྱ། ཚེ་དང་ལྡན་པ་ཡུལ་འཁོར་སྐྱོང་དང་ལྷན་ཅིག་མངོན་དུ་  
ཡང་དག་པར་དགའ་བར་འགྱུར་བ་དང། མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ཏེ། ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་རྒྱལ་པོ་ཀོའུ་རབ་བྱས། ཚེ་དང་ལྡན་པ་ཡུལ་  
འཁོར་སྐྱོང་ལ་འདི་སྐད་ཅེས་སྨྲས་སོ། །ཤེས་ལྡན་ཡུལ་འཁོར་སྐྱོང། གལ་ཏེ་རིགས་དམན་པའམ། ལོངས་སྤྱོད་རྣམས་ཡོངས་སུ་ཟད་པའམ། གཏུགས་པར་གྱུར་ན། སྐྲ་དང་ཁ་སྤུ་བྲེགས་ཏེ་གོས་  
ངུར་སྨྲིག་བགོས་ནས་དད་པ་ཡང་དག་པར་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བ་ཡོད་ན། བདག་ཅག་རིགས་ནི། ཀོའུ་རབ་བྱ་ཡིན་ལ། ལོངས་སྤྱོད་ནི། རྒྱ་ཆེ་བ་ཡིན་གྱི། འདི་ལྟར། ཁོ་བོས་  
  
  
༄༅། །ཤེས་ལྡན་ཡུལ་འཁོར་སྐྱོང་ལ་ལོངས་སྤྱོད་ཀྱི་སྐལ་བ་བདག་ལས་བགོ་བཤའ་བྱའི། ཤེས་ལྡན་ཡུལ་འཁོར་སྐྱོང་ཚུར། ཁྱོད་འདུག་ལ་འདོད་པ་དག་ལ་ཡོངས་  
སུ་སྤྱོད་ཅིག་སྦྱིན་པ་དག་ཐོང་ཞིག་བསོད་ནམས་དག་གྱིས་ཤིག་།རྒྱལ་པོ་ཆེན་པོ། ཆ་མ་ལགས་པའི་མགྲོན་དུ་འབོད་པས་མགྲོན་དུ་འབོད་ཀྱི། འཚམ་པས་ནི། མ་ལགས་སོ། །ཁྱོད་ལྟ་བུས་བདག་འདྲ་  
བའི་སྐྱེས་བུ་མཁས་པ་འདི་ལྟ་བུའི་མགྲོན་དུ་འབོད་པས་མགྲོན་དུ་ཡང་མ་འབོད་ཅིག་བདག་གིས་ཤེས་ལྡན་ཡུལ་འཁོར་སྐྱོང་དང་འཚམ་པའི་མགྲོན་དུ་འབོད་པས་མགྲོན་དུ་འབོད་པ་ཇི་ལྟ་བུ་ཞིག་ལགས་  
རྒྱལ་པོ་ཆེན་པོ་ཚུར་སྤྱོན། ཁྱོད་ཀྱིས་འདི་སྐད་ཅེས། ཀྱེ་ཡུལ་འཁོར་སྐྱོང། ཁོ་བོའི་ཡུལ་འབྱོར་ཅིང་གནོད་པ་མེད་པ། བསྡོ་བ་མེད་ཅིང་འཚེ་བ་མེད་ལ། སློང་བ་པོའི་བསོད་སྙོམས་རྙེད་སླ་བ་  
ཡིན་གྱི། ཤེས་ལྡན་ཡུལ་འཁོར་སྐྱོང། བང་མཛོད་སྟུག་པོ་ཅན་འདིར་མནོས་ཤིག་དང། བདག་གིས་ཤེས་ལྡན་ཡུལ་འཁོར་སྐྱོང་ཆོས་བཞིན་གྱིས་བསྲུང་བ་དང། བསྐྱབ་པ་དང། སྦ་བར་  
བྱའོ༑ ༑ཞེས་བགྱི་བ་ལགས་ན། རྒྱལ་པོ་ཆེན་པོ། སེམས་མངོན་པར་དད་པ་གང་ལགས་པ་དེ་ཙམ་གྱིས་བགྱིས་ལགས་ཏེ་འཚལ་ལོ། །གཞན་ཡང། གལ་ཏེ་ཞུས་པ་ལུང་བསྟན་པའི་ཕྱིར་སྐབས་  
ཕྱེ་ན། ཤེས་ལྡན་ཡུལ་འཁོར་སྐྱོང་ལ་བདག་ཞུ་ལགས་སོ། །རྒྱལ་པོ་ཆེན་པོ། །གསུངས་ཤིག་ཐོས་ནས་ཁྱོད་ལ་རིག་པར་བགྱིའོ། །ཀྱེ་ཡུལ་འཁོར་སྐྱོང། བཞི་པོ་འདི་དག་ནི། ཡོངས་སུ་ཉམས་པ་  
  
  
དེ་དག་གིས་ཡོངས་སུ་ཉམས་པའི་རིགས་ཀྱི་བུ་དག་།སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་འགྱུར་  
རོ༑ ༑བཞི་གང་ཞེ་ན། འདི་ལྟ་སྟེ། རྒ་བས་ཡོངས་སུ་ཉམས་པ་དང། ནད་ཀྱིས་ཡོངས་སུ་ཉམས་པ་དང། ཉེ་དུས་ཡོངས་སུ་ཉམས་པ་དང། ལོངས་སྤྱོད་ཀྱིས་ཡོངས་སུ་ཉམས་པའོ། །ཀྱེ་ཡུལ་འཁོར་  
སྐྱོང། རྒ་བས་ཡོངས་སུ་ཉམས་པ་གང་ཞེ་ན། འདི་ལ། རིགས་ཀྱི་བུ་རྒས་འཁོགས། གཏུགས་པར་གྱུར་ནས་དེ་འདི་སྙམ་དུ་སེམས་ཏེ། ད་ནི། བདག་རྒས། འཁོགས། གཏུགས་པས། བདག་  
གིས་རེ་ཞིག་འདོད་པ་དག་བདོག་ཀྱང་ལོངས་སྤྱད་པར་སླ་བ་མ་ཡིན་ན། མི་བདོག་ན། ལྟ་སྨོས་ཀྱང་ཅི་དགོས། མ་ལ་བདག་སྐྲ་དང་ཁ་སྦུ་བྲེགས་ལ། གོས་ངུར་སྨྲིག་བགོས་ནས། དད་པ་ཡང་དག་  
པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ། །སྙམ་ནས་དེ་རྒ་བའི་ཡོངས་སུ་ཉམས་པས་ཡོངས་སུ་ཉམས་པ་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་  
ནས་ཁྱིམ་མེད་པར་རབ་ཏུ་འབྱུང་སྟེ། འདི་ནི། རྒ་བས་ཡོངས་སུ་ཉམས་པ་ཞེས་བྱའོ། །ཤེས་ལྡན་ཡུལ་འཁོར་སྐྱོང་རྒ་བས་ཡོངས་སུ་ཉམས་པས་ཡོངས་སུ་ཉམས་པ་མ་ཡིན་ན། སྐྲ་དང་ཁ་སྤུ་བྲེགས་  
ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ངོ། །དེ་ཅིའི་ཕྱིར་ཞེ་ན། ཤེས་ལྡན་ཡུལ་འཁོར་སྐྱོང་ནི། གཞོན་ནུ་ཐོར་བུ་ལང་ཚོ་ལ་བབ་པ། སྐྲ་ནག་པ་  
  
  
༄༅། །ན་ཚོད་དར་ལ་བབ་པ་དང་ལྡན་པ་ཡིན་ཏེ། གང་གི་ཚེ་རྩེད་མོ་དང། དགའ་བ་དང། མ་གུ་བ་དང། ཆ་བ་དང། བརྒྱན་པའི་གནས་ལ་བརྩོན་པ་དང་ལྡན་པས་གནས་  
པར་བྱ་བ་དེའི་ཚེ། ཉེ་དུ་རྣམས་མཆི་མས་བརྣངས་ཤིང་ངུ་བཞིན་དང་བཅས་པས་མ་རངས་བཞིན། སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་  
མེད་པར་རབ་ཏུ་བྱུང་ན། ཤེས་ལྡན་ཡུལ་འཁོར་སྐྱོང་གིས། ཅི་ཞིག་ཤེས། མཐོང། ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་  
ཁྱིམ་མེད་པ་རབ་ཏུ་བྱུང། དེ་ལ་ནི། ཁོ་བོ་རངས་པ་མ་ཡིན་ཏེ་མི་བཟོད་དོ། །ཀྱེ་ཤེས་ལྡན་ཡུལ་འཁོར་སྐྱོང། ནད་ཀྱིས་ཡོངས་སུ་ཉམས་པ་གང་ཞེ་ན། འདི་ལ། རིགས་ཀྱི་བུ་ན་བ། སྡུག་བསྔལ་  
པ༑ ནད་ཚབས་ཆེ་བར་གྱུར་ནས་དེ་འདི་སྙམ་དུ་སེམས་ཏེ། བདག་ནི་ན་བ། སྡུག་བསྔལ་བ། ནད་ཚབས་ཆེ་བས། བདག་གིས་རེ་ཞིག་འདོད་པ་དག་བདོག་ཀྱང། ལོངས་སྤྱད་པར་སླ་བ་མ་ཡིན་ན་  
མི་བདོག་ན། ལྟ་སྨོས་ཀྱང་ཅི་དགོས། མ་ལ་བདག་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་ཞེས་བྱ་བ་ནས་རབ་ཏུ་འབྱུང་ངོ། །ཞེས་བྱ་བའི་བར་གོང་མ་བཞིན་དུའོ། །དེ་ནད་ཀྱིས་  
ཡོངས་སུ་ཉམས་པས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་ཞེས་བྱ་བ་ནས་རབ་ཏུ་འབྱུང་ཞེས་བྱ་བའི་བར་གོང་མ་བཞིན་དུའོ། །འདི་ནི། ནད་ཀྱིས་ཡོངས་སུ་ཉམས་པ་ཞེས་བྱའོ། །  
  
  
ནད་ཀྱིས་ཡོངས་སུ་ཉམས་པས་ཡོངས་སུ་ཉམས་པ་མ་ཡིན་ན། སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཞེས་བྱ་བ་ནས་རབ་ཏུ་བྱུང་ངོ། །  
ཞེས་བྱ་བའི་བར་གོང་མ་བཞིན་དུའོ། །དེ་ཅིའི་ཕྱིར་ཞེ་ན། ཤེས་ལྡན་ཡུལ་འཁོར་སྐྱོང། གནོད་པ་མེད་ཅིང། ནད་མེད་པའི་རང་བཞིན་ཅན་དང། རན་པར་འཇུག་པའི་དྲོད་དང་ལྡན་པ་སྟེ། ཧ་ཅང་བསིལ་བ་  
མ་ཡིན་པ་དང། ཧ་ཅང་ཚ་བ་མ་ཡིན་པ་དང། ཁམས་སྙོམས་པས་གནོད་པ་མེད་པ་དང་ལྡན་པས་ཁྱོད་ཀྱིས་ཟོས་པ་དང། འཐུངས་པ་དང། འཆོས་པ་དང། མྱངས་པ་རྣམས་ལེགས་པར་བདེ་བར་  
འཇུ་བར་འགྱུར་ན། ཤེས་ལྡན་ཡུལ་འཁོར་སྐྱོང། དེ་ལ་ཅི་ཞིག་ཤེས་མཐོང་ཞེས་བྱ་བ་ནས་རབ་ཏུ་འབྱུང་ཞེས་བྱ་བའི་བར་གོང་མ་བཞིན་དུའོ། །དེ་ལ་ནི། ཁོ་བོ་རངས་པ་མ་ཡིན་ཏེ། མི་བཟོད་དོ། །  
ཀྱེ་ཡུལ་འཁོར་སྐྱོང། ཉེ་དུས་ཡོངས་སུ་ཉམས་པ་གང་ཞེ་ན། འདི་ལ། རིགས་ཀྱི་བུའི་ཉེ་དུ་རྣམས་རབས་ཆད། ཉེ་དུ་རྣམས་ཁ་བཏག་ནས་དེ་འདི་སྙམ་དུ་སེམས་ཏེ། བདག་གི་ཉེ་དུ་རྣམས་རབས་  
ཆད༑ ཉེ་དུ་རྣམས་ཁ་བཏགས་པས། མ་ལ་བདག་སྐྲ་དང་ཁ་སྤུ་བྲེགས་ནས་ཞེས་བྱ་བ་ནས་རབ་ཏུ་འབྱུང་བ་ཞེས་བྱའོ། །ཞེས་བྱ་བའི་བར་གོང་མ་བཞིན་དུའོ། །དེ་ཉེ་དུས་ཡོངས་སུ་ཉམས་པས་ཡོངས་  
སུ་ཉམས་པ་སྐྲ་དང་ཁ་སྤུ་བྲེགས་ཏེ་ཞེས་བྱ་བ་ནས་རབ་ཏུ་འབྱུང་ངོ། །ཞེས་བྱ་བའི་བར་གོང་མ་བཞིན་དུའོ། །འདི་ནི། ཉེ་དུས་ཡོངས་སུ་ཉམས་པ་ཞེས་བྱའོ། །ཤེས་ལྡན་ཡུལ་འཁོར་སྐྱོང་ནི་ཉེ་  
  
  
༄༅། །དུས་ཡོངས་སུ་ཉམས་པས་ཡོངས་སུ་ཉམས་པ་མ་ཡིན་ན་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་  
ཏུ་བྱུང་ངོ། །དེ་ཅིའི་ཕྱིར་ཞེ་ན། ཡུལ་འཁོར་སྐྱོང་གི་ཉེ་དུ་ནི། ཀོའུ་རབ་བྱའི་རིགས་ནས་བཟུང་སྟེ་བརྒྱུད་པ། བང་མཛོད་སྟུག་པོ་ཅན་འདི་ཉིད་ན་རྒྱས་པར་ཡོད་ན། ཤེས་ལྡན་ཡུལ་འཁོར་སྐྱོང་  
གིས། ཅི་ཞིག་ཤེས། མཐོང་ཞེས་བྱ་བ་ནས་རབ་ཏུ་བྱུང་ཞེས་བྱ་བའི་བར་གོང་མ་བཞིན་དུའོ། །དེ་ལ་ནི། ཁོ་བོ་རངས་པ་མ་ཡིན་ཏེ། མི་བཟོད་དོ། །ཀྱེ་ཡུལ་འཁོར་སྐྱོང། ལོངས་སྤྱོད་ཀྱིས་  
ཡོངས་སུ་ཉམས་པ་གང་ཞེ་ན། འདི་ལ། རིགས་ཀྱི་བུའི་ལོངས་སྤྱོད་བསྲབས་པ་དང། ཡོངས་སུ་ཟད་པ་དང། གཏུགས་པར་གྱུར་ནས། དེ་འདི་སྙམ་དུ་སེམས་ཏེ། བདག་གི་ལོངས་སྤྱོད་ནི། བསྲབས་  
པ་དང། ཡོངས་སུ་ཟད་པ་དང། གཏུགས་པར་གྱུར་གྱི། མ་ལ་བདག་སྐྲ་དང། ཁ་སྤུ་བྲེགས་ཏེ་ཞེས་བྱ་བ་ནས་རབ་ཏུ་འབྱུང་ངོ་།ཞེས་བྱ་བའི་བར་དུའོ། །དེ་ལོངས་སྤྱོད་ཡོངས་སུ་ཉམས་པས་ཡོངས་སུ་  
ཉམས་པ་སྐྲ་དང་ཁ་སྤུ་བྲེགས་ཏེ་ཞེས་བྱ་བ་ནས་རབ་ཏུ་འབྱུང་ངོ། །ཞེས་བྱ་བའི་བར་གོང་མ་བཞིན་དུའོ། །འདི་ནི། ལོངས་སྤྱོད་ཀྱིས་ཡོངས་སུ་ཉམས་པ་ཞེས་བྱའོ། །ཤེས་ལྡན་ཡུལ་འཁོར་སྐྱོང་  
ནི། ལོངས་སྤྱོད་ཡོངས་སུ་ཉམས་པས་ཡོངས་སུ་ཉམས་པ་མ་ཡིན་ན་ཞེས་བྱ་བ་ནས་རབ་ཏུ་བྱུང་ངོ། །ཞེས་བྱ་བའི་བར་གོང་མ་བཞིན་དུའོ། །ཤེས་ལྡན་ཡུལ་འཁོར་སྐྱོང་ནི། བང་མཛོད་སྟུག་པོ་ཅན་  
  
  
རིགས་མཆོག་དང། རིགས་བཟང་པོ་ཡིན་པས་འདི་ལྟ་སྟེ་ལོངས་སྤྱོད་ཆེན་པོ་དང་ལྡན་པ་ཡིན་ན། འདི་ལ་ཤེས་ལྡན་ཡུལ་འཁོར་སྐྱོང་གིས། ཅི་ཞིག་ཤེས། མཐོང། ཐོས། རྟོགས་ནས་སྐྲ་དང་  
ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང། དེ་ལ་ནི། ཁོ་བོ་རངས་པ་མ་ཡིན་ཏེ། མི་བཟོད་དོ། །རྒྱལ་པོ་ཆེན་པོ། བཞི་པོ་འདི་དག་།བཅོམ་  
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས། ཡིད་འབྱུང་བའི་ལམ་དུ་གསུངས་ཏེ། ཡིད་འབྱུང་བ་དེ་དག་གིས་ཡིད་བྱུང་ནས། རིགས་  
ཀྱི་བུ་རྣམས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་འགྱུར་ཏེ། རྒྱལ་པོ་ཆེན་པོ། འཇིག་རྟེན་འདི་ཐམས་ཅད་ནི། རྒ་བས་  
ཉེ་བར་ཁྲིད་པ་ཡིན། འཇིག་རྟེན་འདི་ནི། རྗེས་སུ་འགྲོ་བ་མེད་པས་སྐྱབས་མེད་པ་ཡིན། འཇིག་རྟེན་འདི་ནི། ཐམས་ཅད་བོར་ཏེ་འགྲོ་བར་འགྱུར་བས་བདོག་པ་མེད་པ་ཡིན། འཇིག་རྟེན་འདི་ནི། ངོམས་  
མི་ཤེས་ཏེ། སྲེད་པས་འཁོལ་བས་ཆོག་མི་ཤེས་པ་ཡིན་པར་བདག་གིས་ཤེས། མཐོང། ཐོས། རྟོགས་ནས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་  
མེད་པར་རབ་ཏུ་བྱུང་ངོ། །བདག་གིས། མདོར་བསྡུས་ཏེ་གསུངས་ཤིང་རྣམ་པར་མ་ཕྱེ་བ་འདིའི་དོན་རྒྱས་པར་འཚལ་བར་མི་འགྱུར་བས་ཤེས་ལྡན་ཡུལ་འཁོར་སྐྱོང་གིས། དོན་དེ་ཉིད་ཅི་ནས། བདག་གིས་  
  
  
༄༅། །ཤེས་ལྡན་ཡུལ་འཁོར་སྐྱོང་གིས་མདོར་བསྡུས་ཏེ་གསུངས་ཤིང་རྣམ་པར་མ་ཕྱེ་བ་འདི་ནི་དོན་རྒྱས་པར་འཚལ་བར་འགྱུར་བར་རྒྱས་པར་བཤད་དུ་གསོལ། ཤེས་ལྡན་  
ཡུལ་འཁོར་སྐྱོང་གིས་འདི་སྐད་ཅེས། འཇིག་རྟེན་འདི་ཐམས་ཅད་ནི་རྒ་བས་ཉེ་བར་ཁྲིད་པ་ཡིན་ནོ། །ཞེས་གསུངས་པ་གང་ཡིན་པ་དེ་ཤེས་ལྡན་ཡུལ་འཁོར་སྐྱོང་གིས་ཅི་ལས་དགོངས་ཏེ་  
གསུངས། དེའི་ཕྱིར་རྒྱལ་པོ་ཆེན་པོ་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག་རྒྱལ་པོ་ཆེན་པོ་ཇི་སྙམ་དུ་སེམས། གང་གི་ཚེ་ཁྱོད་ལོ་ཉི་ཤུའམ། ཉི་ཤུ་རྩ་ལྔ་ལོན་པར་  
གྱུར་པ་ན། ན་ཚོད་ཀྱིས་གཞོན་ནུ་ཐོར་བུ། ལང་ཚོ་ལ་བབ་པ་སྐྲ་ནག་པ། ཉམས་རྩལ་བདོ་བ་དང་ལྡན་པ་དེ་དང། ད་ལྟར་གྱི་ལུས་སུ་འདི་ལྟ་སྟེ། ཚེའམ། ཁ་དོག་གམ། སྟོབས་སམ། ཤུགས་  
སམ། སྨྲ་དངགས་སམ། སྲིད་དུའམ། སྦོམ་དུ་མཉམ་ཞིང་མཚུངས་པར་མཐོང་ངམ། ཀྱེ་ཡུལ་འཁོར་སྐྱོང། གང་གི་ཚེ་བདག་ལོ་ཉི་ཤུའམ། ལོ་ཉི་ཤུ་རྩ་ལྔ་ལོན་པར་གྱུར་པ་ན། ན་ཚོད་ཀྱིས་  
གཞོན་ནུ་ཐོར་བུ། ལང་ཚོ་ལ་བབ་པ། སྐྲ་ནག་པ། ཉམས་རྩལ་བདོ་བ་དང་ལྡན་པ་དེ་དང། ད་ལྟར་གྱི་ལུས་སུ་འདི་ལྟ་སྟེ་ཚེའམ། ཁ་དོག་གམ། སྟོབས་སམ། ཤུགས་སམ། སྲིད་དུའམ། སྦོམ་  
དུའམ། སྨྲ་དངགས་སུ་མཉམ་ཞིང་མཚུངས་པར་མ་མཐོང་སྟེ། ད་ནི། བདག་ན་ཚོད་ཀྱིས་ལོ་བརྒྱད་ཅུ་ལོན་པས། རྒས་འཁོགས། གཏུགས་ཏ། བར་འགའ་བདག་འདུག་པ་དང། ལངས་པ་  
  
  
།རྒྱལ་པོ་ཆེན་པོ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས། འདི་ལས་དགོངས་ནས་འཇིག་  
རྟེན་འདི་ཐམས་ཅད་ནི། རྒ་བས་ཉེ་བར་ཁྲིད་པ་ཡིན་ནོ། །ཞེས་གསུངས་པ་དེ། བདག་གིས་ཤེས། མཐོང། ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་  
ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་ལ་ནི། བདག་རངས་ཏེ་བཟོད་དོ། །ཤེས་ལྡན་ཡུལ་འཁོར་སྐྱོང་གང་ལ་རངས་ཏེ་བཟོད་པ་དེ་ལ་བདག་ཀྱང་རངས་ཏེ་བཟོད་དོ། །གང་ཡང་ཤས་ལྡན་ཡུལ་འཁོར་  
སྐྱོང་འདི་སྐད་ཅེས། འཇིག་རྟེན་འདི་ནི། རྗེས་སུ་འགྲོ་བ་མེད་པས་སྐྱབས་མེད་པ་ཡིན་ནོ། །ཞེས་གསུངས་པ། བདག་ལ་ནི། བུ་དང། ཆུང་མ་དང། བྲན་དང། ལས་བགྱིད་པ་དང། བཞད་གད་པ་དང། སྐྲ་  
མཁན་དང། ཁྲུས་མཁན་དང། འདུལ་སྦྱོང་མཁན་དང། གླང་པོ་ཆེ་ལ་ཞོན་པ་དང། རྟ་རྐྱ་དང། ཤིང་རྟ་པ་དང། བཤན་ཐོགས་དང། གཞུ་འཛིན་པ་དང། འདྲོལ་བུ་དང། གོ་རེ་ལོང་བགྱིད་པ་དང་  
བྲོ་གར་ལེན་པ་རྣམས་དང། རྒྱལ་པོའི་བུ་དཔའ་བ། རྟུལ་ཕོད་པ་རབ་ཏུ་གནོན་ཚན་པོ་ཆེ་ཆེན་པོ་དང་ལྡན་པ། གང་དག་བདག་གི་གཤེད་མ་ཕྱིར་རྒོལ་བ་མི་མཛའ་བ་དག་མཆིས་པ་སླར་འཇོམས་པར་  
བགྱིད་པ་མཆིས་ན། འོན་ཀྱང་ཤེས་ལྡན་ཡུལ་འཁོར་སྐྱོང་འདི་སྐད་ཅེས། འཇིག་རྟེན་འདི་ནི། རྗེས་སུ་འགྲོ་བ་མེད་པས་སྐྱབས་མེད་པ་ཡིན་ནོ། །ཞེས་གསུངས་པ་དེ། ཤེས་ལྡན་ཡུལ་འཁོར་སྐྱོང་གིས་  
  
  
༄༅། །ཅི་ལ་དགོངས་ཏེ་གསུངས། རྒྱལ་པོ་ཆེན་པོ། དེའི་ཕྱིར་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་བ་དེ་བཞིན་དུ་ལན་ཐོབ་ཅིག་རྒྱལ་པོ་ཆེན་པོ། ད་ལྟར་ཁྱོད་ལ་ལུས་  
ཀྱི་གནོད་པ་འགའ་མཆིས་སམ། ཀྱེ་ཡུལ་འཁོར་སྐྱོང། བདག་ལ་མཆིས་ཏེ། ད་ལྟར་རླུང་གིས་རྒྱབ་ཏུ་གནོད་དོ། །རྒྱལ་པོ་ཆེན་པོ། གང་གི་ཚེ་རླུང་གིས་རྒྱབ་ཏུ་གནོད་པར་གྱུར་པ་དེའི་ཚེ། བདག་  
གི་བུ་དང། ཆུང་མ་དང། བྲན་དང། ལས་བྱེད་པ་དང། བཞད་གད་པ་དང། སྐྲ་མཁན་དང། ཁྲུས་མཁན་དང། འདུལ་སྦྱོང་མཁན་དང། གླང་པོ་ཆེ་ལ་ཞོན་པ་དང། རྟ་རྐྱ་དང། ཤིང་རྟ་པ་དང་  
བཤན་ཐོགས་དང། གཞུ་འཛིན་དང། འདྲོལ་བུ་དང། གོ་རེ་ལོང་བྱེད་པ་དང། བྲོ་གར་ལེན་པ་དང། རྒྱལ་པོའི་བུ་དཔའ་བ། རྟུལ་ཕོད་པ། རབ་ཏུ་གནོན་ཚན་པོ་ཆེ་ཆེན་པོ་དང་ལྡན་པ་གང་དག་  
ཡིན་པ་ཚུར། བདག་ལ་སྐྱེས་ཤིང་བྱུང་བའི་སྡུག་བསྔལ་དྲག་པོ་རྩུབ་པ། ཚ་བ། མི་བཟོད་པ། ཡིད་དུ་མི་འོང་བའི་ཚོར་བ་རྣམས་ཆོམས་ཤིག་ཅེས་བགྱིས་ན། འགྲུབ་བམ། ཀྱེ་ཡུལ་འཁོར་  
སྐྱོང། མ་ལགས་སོ། །གང་གི་ཚེ་རླུང་གིས་བདག་གི་རྒྱབ་ཏུ་གནོད་པར་གྱུར་པ་དེའི་ཚེ། བདག་གི་བུ་དང། ཆུང་མ་དང། བྲན་དང་ལས་བགྱིད་པ་དང། བཞད་གད་པ་དང། སྐྲ་མཁན་དང་  
ཁྲུས་མཁན་དང། འདུལ་སྦྱོང་མཁན་དང། གླང་པོ་ཆེའི་གཉར་ཞོན་པ་དང། རྟ་རྐྱ་དང། ཤིང་རྟ་པ་དང། བཤན་ཐོགས་དང་གཞུ་འཛིན་དང། འདྲོལ་བུ་དང། གོ་རེ་ལོང་བགྱིད་པ་དང་  
  
  
རྒྱལ་པོའི་བུ་དཔའ་བ། རྟུལ་ཕོད་པ་རབ་ཏུ་གནོན་ཚན་པོ་ཆེ་ཆེན་པོ་དང་ལྡན་པ་གང་དག་ཡིན་པ་ཚུར་བདག་ལ་བྱུང་ཞིང་སྐྱེས་པའི་སྡུག་བསྔལ་དྲག་པོ་རྩུབ་པ། ཚ་བ། མི་  
བཟོད་པ། ཡིད་དུ་མི་འོང་བའི་ཚོར་བ་རྣམས་ཆོམས་ཤིག་ཅེས་བགྱིས་ཀྱང་མི་འགྲུབ་ཀྱི། དེའི་ཚེ་བདག་འབའ་ཞིག་སྡུག་བསྔལ་དྲག་པོ་རྩུབ་བ། ཚ་བ། མི་བཟོད་པ། ཡིད་དུ་མི་འོང་བའི་ཚོར་བ་རྣམས་  
མྱོང་ངོ། །རྒྱལ་པོ་ཆེན་པོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེ་འདི་ལས་དགོངས་ནས། འཇིག་རྟེན་འདི་ནི། རྗེས་སུ་འགྲོ་བ་མེད་དེ་  
སྐྱབས་མེད་པ་ཡིན་ནོ། །ཞེས་གསུངས་པ་དེ་བདག་གིས་ཤེས། མཐོང་ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་  
སྟེ༑ དེ་ལ་ནི། བདག་རངས་ཏེ་བཟོད་དོ། །ཤེས་ལྡན་ཡུལ་འཁོར་སྐྱོང་གང་ལ་རངས་ཏེ་བཟོད་པ་དེ་ལ་བདག་ཅག་ཀྱང་རངས་ཏེ་བཟོད་དོ་།གང་ཡང་ཤེས་ལྡན་ཡུལ་འཁོར་སྐྱོང་འདི་སྐད་ཅེས། འཇིག་རྟེན་  
འདི་ནི། ཐམས་ཅད་བོར་ནས་འགྲོ་བར་འགྱུར་བས་བདོག་པ་མེད་པ་ཡིན་ནོ། །ཞེས་གསུངས་པ། ཀྱེ་ཡུལ་འཁོར་སྐྱོང། བདག་ཅག་ལ་བུ་དང་ཆུང་མ་དང། བྲན་དང། ལས་བགྱིད་པ་དང་ཞེས་  
བྱ་བ་ནས་རྒྱལ་པོའི་བུ་རྣམས་མཆིས་ཏེ་ཞེས་བྱ་བའི་བར་གོང་མ་བཞིན་དུའོ། །གང་དག་བདག་མཚན་རྗེ་བཞིན་འབྲེང་ལ། འགྲེང་ན་འགྲེང་བ་དང། ཉལ་ན་ཞུགས་ཚེ་བགྱིད་པ་དག་མཆིས་ན། འོན་ཀྱང་  
  
  
༄༅། །ཤེས་ལྡན་ཡུལ་འཁོར་སྐྱོང་འདི་སྐད་ཅེས། འཇིག་རྟེན་འདི་ནི། ཐམས་ཅད་བོར་ཏེ་འགྲོ་བར་འགྱུར་བས་བདོག་པ་མེད་པ་ཡིན་ནོ་།ཞེས་གསུངས་པ་དེ། ཤེས་ལྡན་ཡུལ་  
འཁོར་སྐྱོང་གིས་ཅི་ལས་དགོངས་ཏེ་གསུངས། རྒྱལ་པོ་ཆེན་པོ། དེའི་ཕྱིར་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག་རྒྱལ་པོ་ཆེན་པོ་ཇི་སྙམ་དུ་སེམས། གང་  
གི་ཚེ་སྐྱེ་བོ་མང་པོ་ལ་མི་སྡུག་པ། སྐྱེ་བོ་མང་པོ་མི་འདོད་པ་སྐྱེ་བོ་མང་པོ་མི་དགའ་བ། སྐྱེ་བོ་མང་པོའི་ཡིད་དུ་མི་འོང་བ་འཇིག་རྟེན་ཐམས་ཅད་ཀྱི་ཐུན་མོང་འདི་ལྟ་སྟེ། འཆི་བ་ཞེས་བྱ་བའི་ཆོས་དེ་  
འོངས་པར་གྱུར་པ་དེའི་ཚེ། བདག་གི་བུ་དང། ཆུང་མ་དང། བྲན་དང། ལས་བྱེད་པ་ཞེས་བྱ་བ་ནས་རྒྱལ་པོའི་བུ་དག་ཚུར་ཞེས་བྱ་བའི་བར་དུའོ། །གང་དག་འཇིག་རྟེན་འདི་ནས་འཇིག་རྟེན་ཕ་རོལ་ཏུ་  
འགྲོ་བའི་ཕྱི་བཞིན་ཤོག་ཅིག་ཅེས་བགྱིས་ན། འགྲུབ་བམ། ཀྱེ་ཡུལ་འཁོར་སྐྱོང་མ་ལགས་སོ། །ཀྱེ་ཡུལ་འཁོར་སྐྱོང། གང་གི་ཚེ་སྐྱེ་བོ་མང་པོ་ལ་མི་སྡུག་པ། སྐྱེ་བོ་མང་པོ་མི་འདོད་པ། སྐྱེ་  
བོ་མང་པོ་མི་དགའ་བ། སྐྱེ་བོ་མང་པོའི་ཡིད་དུ་མི་འོང་བ། འཇིག་རྟེན་ཐམས་ཅད་ཀྱི་ཐུན་མོང་འདི་ལྟ་སྟེ། འཆི་བ་ཞེས་བྱ་བའི་ཆོས་དེ་འོངས་པར་གྱུར་པ་དེའི་ཚེ། བདག་གི་བུ་དང། ཆུང་མ་དང་  
བྲན་དང། ལས་བགྱིད་པ་རྣམས་དང་ཞེས་བྱ་བ་ནས་རྒྱལ་པོའི་བུའི་བར་གང་དག་ཡིན་པ་ཚུར་ཞེས་བྱ་བའི་བར་དུའོ། །བདག་འཇིག་རྟེན་འདི་ནས་འཇིག་རྟེན་ཕ་རོལ་དུ་མཆི་བའི་ཕྱི་བཞིན་ཤོག་  
  
  
བདག་འབའ་ཞིག་འཇིག་རྟེན་འདི་ནས་འཇིག་རྟེན་ཕ་རོལ་ཏུ་མཆི་བར་འགྱུར་རོ། །རྒྱལ་པོ་ཆེན་པོ། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་  
དག་པར་རྫོགས་པའི་སངས་རྒྱས་མཁྱེན་ཅིང་གཟིགས་པ་དེས། འདི་ལས་དགོངས་ནས་འཇིག་རྟེན་འདི་ནི། ཐམས་ཅད་བོར་ཏེ་འགྲོ་བར་འགྱུར་བས་བདོག་པ་མེད་པ་ཡིན་ནོ། །ཞེས་གསུངས་པ་དེ་  
བདག་གིས་ཤེས། མཐོང། ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་ལ་ནི། བདག་རངས་ཏེ་བཟོད་དོ། །  
ཤེས་ལྡན་ཡུལ་འཁོར་སྐྱོང་གང་ལ་རངས་ཏེ་བཟོད་པ་དེ་ལ་བདག་ཀྱང་རངས་ཏེ་བཟོད་དོ། །ཤེས་ལྡན་ཡུལ་འཁོར་སྐྱོང། གང་ཡང་འདི་སྐད་ཅེས། འཇིག་རྟེན་འདི་ནི། ངོམས་མི་ཤེས་ཤིང་སྲེད་པས་བཀོལ་  
བས་ཆོག་མི་ཤེས་པ་ཡིན་ནོ། །ཞེས་གསུངས་པ། ཀྱེ་ཡུལ་འཁོར་སྐྱོང། བདག་སྒྲ་ངན་རྒྱས་པའི་འདི་ཉིད་ལ་ཡོངས་སུ་སྤྱོད་ཅིང། བཙུན་མོ་མང་པོ་དང། མཛོད་དང། བང་མཛོད་རྒྱས་པ་ལ་ཡོངས་སུ་ལོངས་  
སྤྱོད་ན། འོན་ཀྱང་ཤེས་ལྡན་ཡུལ་འཁོར་སྐྱོང་འདི་སྐད་ཅེས། འཇིག་རྟེན་འདི་ནི། ངོམས་མི་ཤེས་ཤིང་སྲེད་པས་བཀོལ་བས་ཆོག་མི་ཤེས་པ་ཡིན་ནོ། །ཞེས་གསུངས་པ་དེ། ཤེས་ལྡན་ཡུལ་འཁོར་  
སྐྱོང་གིས་ཅི་ལས་དགོངས་ཏེ་གསུངས། རྒྱལ་པོ་ཆེན་པོ། དེའི་ཕྱིར་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག་རྒྱལ་པོ་ཆེན་པོ་ཇི་སྙམ་དུ་སེམས། ཁྱོད་འདི་ན་སྒྲ་ངན་རྒྱས་པ་  
  
  
༄༅། །ལ་ཡོངས་སུ་སྤྱོད་ཅིང། བཙུན་མོ་མང་པོ་དང། མཛོད་དང། བང་མཛོད་རྒྱས་པ་ལ་ཡོངས་སུ་སྤྱོད་པ་ལས། ཤར་ཕྱོགས་ནས་མི་ཡིད་གཅུགས་པ། ཡིད་ཆེས་པ་  
བརྟན་པོ། འཇིག་རྟེན་ལ་མི་སླུ་བ་ཞིག་འོངས་ནས། དེ་འདི་སྐད་ཅེས་ལྷ། བདག་ཤར་ཕྱོགས་ནས་འདིར་མཆི་བ་ན། དེ་ན་བདག་གིས་ལྗོངས་འབྱོར་པ་དང། རྒྱས་པ་དང། བདེ་བ་དང། ལོ་ལེགས་  
པ༑ སྐྱེ་བོ་དང་མི་མང་པོས་རབ་ཏུ་གང་བ་དག་ཅིག་མཐོང་སྟེ་ལྷ། ལྗོངས་དེ་དག་འདི་ལྟ་བུའི་དཔུང་དང། འདི་ལྟ་བུའི་དབྱིག་དང། འདི་ལྟ་བུའི་བཞོན་པས་དྲ་མ་དྲངས་ཏེ། བཞོན་པ་དང་ཆོམས་  
ནས་རྣལ་དུ་དགོད་པར་རུང་ངོ། །ཞེས་སྨྲ་ན། རྒྱལ་པོ་ཆེན་པོ་ཇི་སྙམ་དུ་སེམས། ཁྱོད་ཡུལ་དེར་དྲ་མ་དྲངས་ཤིང། དྲངས་ནས་བཅོམ་སྟེ་རྣལ་དུ་དགོད་དམ། ཁྱོད་ལྗོངས་དེ་དག་འདོད་དམ། ཀྱེ་  
ཡུལ་འཁོར་སྐྱོང། གལ་ཏེ་བདག་གིས་ལྗོངས་དེ་དག། འདི་ལྟ་བུའི་དབྱིག་དང། འདི་ལྟ་བུའི་དཔུང་དང། འདི་ལྟ་བུའི་བཞོན་པས་དྲ་མ་དྲངས་པ་དང། དྲ་མ་དྲངས་ནས་ཆོམས་པ་དང། བཅོམ་  
ནས་རྣལ་དུ་དགོད་དུ་རུང་བར་ཤེས་ན། ལྗོངས་དེ་དག་ཏུ་དྲ་མ་དྲངས་ཤིང། དྲ་མ་དྲངས་ནས་བཅོམ་ལ། བཅོམ་ནས་རྣལ་དུ་འགོད་དོ། །བདག་ལྗོངས་དེ་དག་ཀྱང་འཚལ་ལོ།། །།འདུལ་  
བ་གཞི། བམ་པོ་སུམ་ཅུ་ལྔ་པ། རྒྱལ་པོ་ཆེན་པོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་མཁྱེན་ཅིང་གཟིགས་པ་དེས། དེ་ལས་  
  
  
འཇིག་རྟེན་འདི་ནི། ངོམས་མི་ཤེས་ཤིང་སྲེད་པས་བཀོལ་བས་ཆོག་མི་ཤེས་པ་ཡིན་ནོ། །ཞེས་གསུངས་པ་དེ་བདག་གིས་ཤེས། མཐོང། ཐོས། རྟོགས་ནས་སྐྲ་དང་ཁ་སྤུ་བྲེགས་ནས་གོས་  
ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། དེ་ལ་ནི། བདག་རངས་ཏེ་བཟོད་དོ། །ཤེས་ལྡན་ཡུལ་འཁོར་སྐྱོང། ཁྱོད་གང་ལ་རངས་ཏེ་བཟོད་པ་དེ་ལ། བདག་  
ཀྱང་རངས་ཏེ་བཟོད་དོ། །ཚེ་དང་ལྡན་པ་ཡུལ་འཁོར་སྐྱོང་གིས་དེ་སྐད་ཅེས་སྨྲས་ནས། གནས་བརྟན་དགྲ་བཅོམ་པས་གཞན་ཡང་འདི་སྐད་ཅེས་སྨྲས་སོ། །འཇིག་རྟེན་དག་ན་ནོར་དང་ལྡན་པའི་མི། །དེ་དག་ཆགས་  
དང་བཅས་པས་གསོག་བྱེད་ཅིང། །ནོར་རྣམས་རྙེད་ནས་གཏོང་བར་མི་བྱེད་ལ། །ཕྱིར་ཞིང་འདོད་པ་དོན་དུ་གཉེར་བ་མཐོང། །མི་དབང་རྒྱ་མཚོ་མཐའ་ཡིས་གཏུགས་པའི་ས། །ཐག་བཅུག་བཅོམ་སྟེ་ཆམ་དུ་ཕབ་  
ནས་ནི། །རྒྱ་མཚོ་ཚུན་ཆད་ཀྱིས་ཀྱང་མི་ཆོག་སྟེ། །ཆགས་པས་ཕ་རོལ་དོན་དུ་གཉེར་བར་འབད། །མི་དབང་དེ་བཞིན་མི་གཞན་མང་པོ་དག་ཡོངས་སུ་གཟུང་ལ་ངོམས་པ་ཡོད་མིན་པས། །ཆོག་མི་ཤེས་པས་  
རང་གི་ལུས་པོར་ཏེ། །སྲེད་དང་མ་བྲལ་བར་ནི་འཆི་བར་འགྱུར་།སྲོག་ནི་ཐེར་ཟུག་མ་ཡིན་ཚེ་ཐུང་སྟེ། །རྒ་བས་གཟིར་བ་ལ་ནི་སྐྱབས་ཡོད་མིན། །འཆི་བ་ལ་ནི་ནོར་རྗེས་འབྲང་མི་འགྱུར། །ཉེ་དུ་མ་ཡིན་གྲོགས་  
མིན་བུ་མ་ཡིན། །སྤུན་དང་སྲིང་མོ་དེ་བཞིན་གྲོགས་ཀུན་དང་།སྙིང་དུ་སྡུག་པའི་ཚོགས་ནི་འདུས་ནས་ནི། །ཀྱེ་མ་ཀྱེ་ཧུད་འདི་ནི་ལྷར་གྱུར་ཅེས། །སྐྲ་བཤིག་མཆི་མ་ཅན་གྱི་གདོང་གིས་ངུ། །དེ་ནི་རས་  
  
  
༄༅། །ཀྱིས་དཀྲིས་ཏེ་ཕྱུང་ནས་ནི། །མེ་འབར་ནས་ནི་དེ་ནས་སྲེག་པར་བྱེད། །རང་གི་ལས་ཀྱིས་སེམས་ཅན་དེ་ཁྲིད་ནས། །དེ་ཡི་ནོར་རྣམས་བགོ་སྐལ་སྤྱོད་པས་འཕྲོག་འདི་ནི་སྐྱེ་བ་ན་  
ཡང་གཅིག་པུ་སྐྱེས། །འཆི་བ་ན་ཡང་གཅིག་པུ་འཆིར་འགྱུར་ཞིང་།གཅིག་པུས་སྡུག་བསྔལ་ཉམས་སུ་འདིར་མྱོང་འགྱུར། །སྐྱེ་བོ་འཁོར་བར་གྲོགས་ཡོད་མ་ཡིན་ནོ། །ཕྱུག་པོའམ་ཡང་ན་བཀྲེན་  
བའམ་བརྟན་པོའམ། །བུས་པ་དེ་བཞིན་གཉིས་ཀས་རེག་མྱོང་ནས་།བརྟན་པོ་དེ་ཡིས་ནམ་ཡང་གཡོགས་མི་འགྱུར། །བུས་པ་བུས་པ་ཡིན་ཕྱིར་རྟག་ཏུ་གཡོ། །བློ་ཆུང་མི་མཁས་རྗེས་སུ་སློབ་བྱེད་  
ཅིང། །དེ་ནས་ལས་རྣམས་གསུམ་པོ་བྱེད་འགྱུར་ཞིང། །མངལ་དང་འཇིག་རྟེན་ཕ་རོལ་འགྲོ་བར་འགྱུར། །འཁོན་དང་རྗེས་འབྲེལ་སྡུག་བསྔལ་ལས་མི་འགྲོལ། །ཤེས་རབ་ནོར་རྣམས་ཀུན་གྱི་  
མཆོག་ཏུ་གསུངས། །དེ་ཡིས་བདག་ཉིད་ཤེས་པས་བདག་ཉིད་རིག་སྲིད་དང་སྲིད་མིན་བདག་ཉིད་མ་རྟོགས་པས། །བླུན་པོ་སྡིག་པའི་ལས་རྣམས་བྱེད་པ་ཡིན། །ཕྲན་ཚེགས་ཐབས་སམ་ཡང་ན་  
ཆོས་མིན་པའམ། །མཐུ་ཡིས་གཞན་དག་ལས་ནི་གང་འཕྲོག་པ། །ཉེས་བྱས་ལས་བྱེད་འཁོར་བ་ལ་བརྟེན་ནས། །ཉིང་ཏོར་བརྒྱུད་པས་གྲོལ་བར་འགྱུར་མ་ཡིན། །ཇི་ལྟར་རྐུན་པོ་ཁྱིམ་འབིགས་  
བཟུང་ནས་ནི། །སྡིག་པའི་ལས་ཅན་རང་གི་ལས་ཀྱིས་བཅོམ། །དེ་བཞིན་སྐྱེ་རྒུ་ཉེས་བྱེད་འདི་དང་ནི། །འཇིག་རྟེན་ཕ་རོལ་རང་གི་ལས་ཀྱིས་བཅོམ། །ཤིང་ལས་ཤིང་ཐོག་བཞིན་དུ་མི་རྣམས་ནི། །  
  
  
།འདོད་པ་སྣ་ཚོགས་སྟུག་ཅིང་ཡིད་འོང་བ། །རང་བཞིན་དེ་ལྟ་བུ་ཡིས་སེམས་རབ་འཇོམས། །འདོད་པ་རྣམས་ཀྱིས་འདི་འཆིང་ཆགས་པར་འགྱུར། །འདོད་པ་ཡོད་  
ན་འཁོན་དང་འཇིགས་པ་སྐྱེ། །དེ་ལྟས་རྒྱལ་པོ་འདི་ནས་རབ་བྱུང་སྟེ། །དགེ་སྦྱོང་ཉིད་ནི་ཉམས་པ་མེད་མཆོག་ཡིན། །དེ་ནས་རྒྱལ་པོ་ཆེན་པོ་ཀོའུ་རབ་བྱ། ཚེ་དང་ལྡན་པ་ཡུལ་འཁོར་སྐྱོང་གིས་སྨྲས་པ་ལ་  
མངོན་པར་དགའ་སྟེ། ཡི་རང་ནས་རྐང་པ་གཉིས་ལ་མགོ་བོས་ཕྱག་བྱས་ཏེ་སྟན་ལས་ལངས་ནས་སོང་ངོ། །བཅོམ་ལྡན་འདས་གླང་པོ་ཆེའི་གྲོང་རྡལ་དུ་བྱོན་པ་དང། བྲམ་ཟེ་ཞིག་གིས། བཅོམ་ལྡན་འདས་  
སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་ལྷག་པ། རིན་པོ་ཆེའི་  
རི་བོ་འགྲོ་བ་ལྟར་ཀུན་ནས་བཟང་པ་དེ་རྒྱང་རིང་པོ་ཁོ་ན་ནས་མཐོང་ངོ། །མཐོང་ནས་ཀྱང་བཅོམ་ལྡན་འདས་ཀྱི་སྤྱན་སྔར་སོང་ནས་ཚིགས་སུ་བཅད་པས་བསྟོད་པར་བརྩམས་པ། གསེར་གྱི་མདོག་ཅན་  
མིག་ཏུ་སྡུག་པ་དང། །དགའ་བའི་འབྱུང་གནས་ཡོན་ཏན་ཀུན་དང་ལྡན། །མི་འདུལ་ཁ་ལོ་སྒྱུར་བ་ལྷ་ཡི་ལྷ། །སྲིད་པའི་རྒྱ་མཚོའི་ཕ་རོལ་བྱོན་པ་ལགས། །དེ་ནས་བཅོམ་ལྡན་འདས་ཀྱིས་འཛུམ་པ་  
མཛད་དོ། །ཆོས་ཉིད་ཀྱིས་གང་གི་ཚེ་སངས་རྒྱས་བཅོམ་ལྡན་འདས་རྣམས་འཛུམ་པ་མཛད་པ་ན་ཞེས་བྱ་བ་ནས་མཛོད་སྤུར་ནུབ་པར་གྱུར་ཏོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་  
  
  
༄༅། །འདས་ལ་ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་བ་བྱས་ནས་ཞུས་པ། ཁ་དོག་སྣ་ཚོགས་སྟོང་གིས་བཀྲ་བ་ཡིས། །ཞེས་བྱ་བ་ནས་ཀུན་དགའ་བོ། དེ་དེ་  
བཞིན་ཏེ། དེ་དེ་བཞིན་ནོ། །ཞེས་བྱ་བའི་བར་གོང་མ་བཞིན་དུའོ་།ཀུན་དགའ་བོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། རྒྱུ་མེད་རྐྱེན་མེད་པར་  
འཛུམ་པ་མི་མཛད་དོ། །ཀུན་དགའ་བོ། ཁྱོད་ཀྱིས་བྲམ་ཟེ་དེ་བཞིན་གཤེགས་པ་ལ་ཚིགས་སུ་བཅད་པས་བསྟོད་པ་གང་ཡིན་པ་མཐོང་ངམ་བཅོམ་ལྡན་འདས་མཐོང་ལགས་སོ། །འདི་དགེ་  
བའི་རྩ་བ་འདིས་བསྐལ་བ་ཉི་ཤུར་ལོག་པར་ལྟུང་བར་འགྲོ་བར་མི་འགྱུར་ཏེ། འོན་ཀྱང་ལྷ་དང་མི་རྣམས་སུ་ཉིང་མཚམས་སྦྱར་ཞིང་འཁོར་ནས་སྲིད་པ་ཕྱི་མ་དང། སྐྱེ་གནས་ཕྱི་མ་དང་  
ལུས་ཕྱི་མ་དང། བདག་གི་ངོ་བོ་ཐོབ་པ་ཕྱི་མ་ལ། རང་སངས་རྒྱས་བསྟོད་འོས་ཞེས་བྱ་བར་འགྱུར་རོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་  
འདས་ལ་ཞུས་པ། བཙུན་པ། བྲམ་ཟེ་འདིས་བཅོམ་ལྡན་འདས་ལ་ཚིགས་སུ་བཅད་པ་གཅིག་གིས་བསྟོད་པ་དང། བཅོམ་ལྡན་འདས་ཀྱིས་རང་བྱང་ཆུབ་ཏུ་ལུང་བསྟན་པ་ལ་གཟིགས། བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག། དེ་ལྟར་འབའ་ཞིག་ཏུ་མ་ཟད་ཀྱི། ཇི་ལྟར་འདིས་འདས་པའི་དུས་ན་ཡང་ང་ལ་ཚིགས་སུ་བཅད་པ་གཅིག་གིས་བསྟོད་པས། ངས་གྲོང་མཆོག་  
  
  
ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །དགེ་སློང་དག་སྔོན་བྱུང་བ། ཝཱ་ར་ཎཱ་སིའི་གྲོང་ཁྱེར་དུ་རྒྱལ་པོ་ཚངས་སྦྱིན་ཞེས་བྱ་བ། འབྱོར་པ་དང་རྒྱས་པ་དང། བདེ་  
བ་དང། ལོ་ལེགས་པ། སྐྱེ་བོ་དང་མི་མང་པོས་རབ་ཏུ་གང་བ་ལ་རྒྱལ་སྲིད་བྱེད་དུ་འཇུག་སྟེ། དེ་ལྷག་པར་སྙན་དངགས་ལ་དགའ་བར་གྱུར་ཏོ། །ཝཱ་ར་ཎཱ་སི་ན་བྲམ་ཟེ་སྙན་དངགས་མཁན་གཞན་  
ཞིག་ཡོད་པ་དེ་ལ། བྲམ་ཟེ་མོས་སྨྲས་པ། བྲམ་ཟེ། གྲང་བའི་དུས་ལ་བབ་ཀྱི། རྒྱལ་པོ་དེའི་སྤྱན་སྔར་སོང་ལ་རྗེས་སུ་མཐུན་པའི་ལེགས་པར་སྨྲ་བ་འགའ་བྱོས་དང། གལ་ཏེ་ན་གྲང་བའི་སྐྱབས་ཅུང་ཟད་  
འཐོབ་པར་འགྱུར་རོ། །དེ་སོང་བ་ལས་ཇི་ཙམ་ན། རྒྱལ་པོ་གླང་པོ་ཆེ་ལ་ཞོན་ནས་བྱུང་ངོ། །བྲམ་ཟེ་དེས་བསམ་པ། ཅི། བདག་གིས་རྒྱལ་པོ་ལ་བསྟོད་དམ། འོན་ཏེ་གླང་པོ་ཆེ་དམ་པ་ལ་སྙམ་པ་ལས་  
དེ་འདི་སྙམ་དུ་སེམས་ཏེ། གླང་པོ་ཆེ་དམ་པ་འདི་ནི། འཇིག་རྟེན་ཐམས་ཅད་ཀྱིས་སྡུག་ཅིང་ཡིད་དུ་འོང་བ་ཡིན་ལ། རྒྱལ་པོ་ལ་ནི་ཁྱད་པར་དུ་ཡིན་པས། རེ་ཞིག་གླང་པོ་ཆེ་དམ་པ་མངོན་པར་བསྟོད་  
བར་བྱའོ། །སྙམ་ནས། དེས་ཚིགས་སུ་བཅད་དེ་སྨྲས་པ། ས་སྲུང་བུ་ཡི་ལུས་ཀྱི་ཤ་ཚུགས་ལྟར། །མཚན་མཆོག་ལྡན་པའི་གཟུགས་ནི་ཕུན་སུམ་ཚོགས། །མདོག་དང་ཚད་ཀྱིས་ལུས་ཀྱི་གཟུགས་  
ལེགས་པ། །གླང་ཆེན་དབང་པོ་བཀྲ་ཤིས་རབ་ཏུ་བསྔགས། །དེ་ནས་རྒྱལ་པོ་མངོན་པར་དགའ་ནས་ཚིགས་སུ་བཅད་དེ་སྨྲས་པ། ཁོ་བོའི་གླང་ཆེན་སྡུག་ཅིང་ཡིད་འོང་བ། །མི་རྣམས་མིག་འཕྲོག་དགའ་  
  
  
༄༅། །བ་སྐྱེད་པ་གང། །དེ་ལ་ཁྱོད་ཀྱིས་བསྟོད་པའི་ཚིག་སྨྲས་ཀྱི། །ཁྱོད་ལ་གྲོང་གི་མཆོག་ནི་ལྔ་སྦྱིན་ནོ། །དགེ་སློང་དག་དེའི་ཚེ་དེའི་དུས་ཀྱི་གླང་པོ་ཆེ་དམ་པ་གང་ཡིན་པ་དེ་ནི་  
ང་ཉིད་ཡིན་ནོ། །དེའི་ཚེ་དེའི་དུས་ཀྱི་བྲམ་ཟེ་གང་ཡིན་པ་དེ་ནི། བྲམ་ཟེ་འདི་ཉིད་ཡིན་ཏེ། དེ་ན་ཡང་ང་ལ་འདིས་ཚིགས་སུ་བཅད་པ་གཅིག་གིས་བསྟོད་པས། ངས་འདི་ལ་གྲོང་མཆོག་ལྔ་བྱིན་ནོ། །  
ད་ལྟར་ཡང་ང་ལ་འདིས་ཚིགས་སུ་བཅད་པ་གཅིག་གིས་བསྟོད་པས་ངས་ཡང་འདིར་རང་བྱང་ཆུབ་ཏུ་ལུང་བསྟན་ཏོ། །གྲོང་ཁྱེར་ཆེན་པོར་གཤེགས་ནས་གྲོང་ཁྱེར་ཆེན་པོར་སངས་རྒྱས་བཞིའི་གདན་  
ཞེས་བྱ་བའི་བར་རྒྱས་པར་གོང་མ་བཞིན་དུའོ། །ཡུལ་སྲུག་ནར་གཤེགས་པ་དང། ཡུལ་སྲུག་ན་ན་བྲམ་ཟེ་དབང་པོ་ཞེས་བྱ་བ་གཟུགས་དང། ལང་ཚོ་དང། ཐོས་པས་རྒྱགས་པར་གྱུར་ནས་  
བདག་དང་འདྲ་བ་ནི། འགའ་ཡང་ཡོད་པ་མ་ཡིན་ནོ། །ཞེས་སྒྲོག་ཅིང་རྣམ་པར་སྒྲོག་གོ་བཅོམ་ལྡན་འདས་ཀྱང་ཕྱོགས་གཞན་ཞིག་ན་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་  
བཞུགས་ཏེ་ཆོས་འཆད་དོ། །བྲམ་ཟེ་དབང་པོ་ཞེས་བྱ་བས། དགེ་སྦྱོང་གོའུ་ཏ་མ་ཡུལ་སྲུག་ནར་བྱོན་ཏོ། །ཞེས་ཐོས་ནས། དེ་འདི་སྙམ་དུ་སེམས་ཏེ། དགེ་སྦྱོང་གོའུ་ཏ་མ་གཟུགས་བཟང་བ། མཛེས་པ་  
བལྟ་ན་སྡུག་པ་ཞེས་ཐོས་ཀྱི། ཅི། བདག་ལས་ལྷག་པར་གཟུགས་བཟང་བ་ཡིན་ནམ། འོན་ཏེ་མ་ཡིན་བལྟར་འགྲོའོ། །སྙམ་ནས་དེ་བྱུང་བ་དང། ཇི་ཙམ་ན་བཅོམ་ལྡན་འདས་སྐུ་སྐྱེས་བུ་ཆེན་པོའི་  
  
  
དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་ལྷག་པ། རིན་པོ་ཆེའི་རི་བོ་འགྲོ་བ་ལྟར་ཀུན་  
ནས་བཟང་བ་མཐོང་ངོ། །མཐོང་ནས་ཀྱང་འདི་སྙམ་དུ་སེམས་ཏེ་དགེ་སྦྱོང་གོའུ་ཏ་མ་ནི། བདག་པས་གཟུགས་ལྷག་པར་བཟང་མོད་ཀྱི་ཚད་ནི། ལྷག་པར་རིང་བ་ནི། མ་ཡིན་ནོ། །སྙམ་ནས། བཅོམ་  
ལྡན་འདས་དེའི་གཙུག་ཏོར་བལྟ་བར་བརྩམས་པ་དང། ཇི་ཙམ་ན་མ་མཐོང་ནས་དེ་ཕྱོགས་ཤིན་ཏུ་མཐོ་བ་ཞིག་ལ་འཛེགས་ན། འོན་ཀྱང་མ་མཐོང་ངོ། །དེ་ནས་བཅོམ་ལྡན་འདས་ཀྱིས་བྲམ་ཟེ་དབང་པོ་ལ་  
བཀའ་སྩལ་པ། བྲམ་ཟེ་ཉོན་མོངས་ཀྱི། ཐོང་ཞིག་གལ་ཏེ་རི་རབ་ཀྱི་རྩེ་ལ་འཛེགས་ཏེ་བལྟས་ཀྱང་འོན་ཀྱང་ཆེས་ཉོན་མོངས་སུ་ཟད་ཀྱི། དེ་བཞིན་གཤེགས་པའི་གཙུག་ཏོར་ནི། མཐོང་བར་མི་འགྱུར་རོ། །  
གཞན་ཡང། ཁྱོད་ཀྱིས་ལྷ་དང་ལྷ་མ་ཡིན་དུ་བཅས་པའི་འགྲོ་བས་སངས་རྒྱས་བཅོམ་ལྡན་འདས་རྣམས་ཀྱི་གཙུག་ཏོར་མི་མཐོང་ངོ་།ཞེས་ཐོས་སམ། འོན་ཀྱང་གལ་ཏེ་དེ་བཞིན་གཤེགས་པའི་སྐུའི་ཚད་  
མཐོང་བར་འདོད་ན། ཁྱོད་ཀྱིས་ཁྱིམ་ན་མེའི་སྦྱིན་སྲེག་བྱེད་པའི་འོག་ན། ཙནྡན་ས་མཆོག་ལས་བྱས་པའི་མཆོད་སྡོང་ཉིད་ཡོད་ཀྱི་དེ་ཕྱུང་ལ་གཞོལ་ཅིག་དང་དེ་བཞིན་གཤེགས་པ་ཡབ་དང་ཡུམ་ལས་  
འཁྲུངས་པའི་སྐུའི་ཚད་ནི། དེ་ཡིན་ནོ། །བྲམ་ཟེ་དབང་པོས་བསམ་པ། དེ་ཡང་ངོ་མཚར་ཞིག་སྟེ། བདག་གིས་ལན་འགའ་ཡང་མ་ཐོས་ན། སོང་སྟེ་བལྟའོ། །སྙམ་ནས། དེ་རིངས་པ་རིངས་པར་སོང་ནས་མེའི་  
  
  
༄༅། །སྦྱིན་སྲེག་བྱེད་པའི་ཐབ་ཀྱི་འོག་ཏུ་བརྐོ་བར་བརྩམས་པ་ལས། དེ་ཐམས་ཅད་དུ་དེ་བཞིན་དུ་གྱུར་ཏོ། །དེ་མངོན་པར་དད་པར་གྱུར་ནས་བསམ་པ། དགེ་སྦྱོང་གོའུ་ཏ་མ་  
ནི། གདོན་མི་ཟ་བར་ཐམས་ཅད་མཁྱེན་པ་ཡིན་གྱི། སོང་ལ་བསྙེན་བཀུར་བྱའོ། །སྙམ་ནས། དེ་དད་པ་སྐྱེས་ཏེ་བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་བཅོམ་ལྡན་འདས་དང་ལྷན་  
ཅིག་མངོན་དུ་ཡང་དག་པར་དགའ་བར་འགྱུར་བ་དང། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ཏེ་ཕྱོགས་གཅིག་ཏུ་འདུག་གོ་དེ་ནས་བཅོམ་ལྡན་འདས་ཀྱིས་དེའི་བསམ་པ་  
དང། བག་ལ་ཉལ་དང། ཁམས་དང། རང་བཞིན་ཐུགས་སུ་ཆུད་ནས་ཞེས་བྱ་བ་ནས་ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་  
བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། དེས་བདེན་པ་མཐོང་ནས་སྨྲས་པ། བཅོམ་ལྡན་འདས་བདག་ནི། འཕགས་སོ་།མངོན་པར་འཕགས་སོ། །བདག་བཅོམ་ལྡན་འདས་  
དང། ཆོས་དང། དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྔོས་ཏེ་སྐྱབས་སུ་མཆི་བར་མངོན་  
པར་དད་ལགས་སོ། །དེ་ནས་བྲམ་ཟེ་དབང་པོ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་  
  
  
།གལ་ཏེ་བཅོམ་ལྡན་འདས་ཀྱིས་གནང་ན་བདག་གིས་ཙནྡན་ས་མཆོག་གི་མཆོད་སྡོང་གི་དུས་མཆོད་བཤམས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། བྲམ་ཟེ་  
གནང་གི་སོང་ལ་ཤོམས་ཤིག་དེ་ནས་དེས་ས་ཕྱོགས་དབེན་པ་སྐབས་ཡོད་པ་ཞིག་ཏུ་རིམ་གྲོ་ཆེན་པོས་མཆོད་སྡོང་དེ་བསྒྲེངས་ནས་དུས་མཆོད་ཆེན་པོ་བཤམས་སོ། །བྲམ་ཟེ་དང་ཁྱིམ་བདག་གཞན་  
དག་གིས་ཀྱང། རྟེན་དགེ་བར་གྱུར་ཅིག་ཅེས་བྱ་བར་རིག་ནས་རྩྭ་ཀུ་ཤ་བཏགས་ཏེ། བྲམ་ཟེ་དབང་པོས་མཆོད་སྡོང་གི་དུས་མཆོད་བཤམས་པས་ན། དབང་པོའི་དུས་མཆོད་ཅེས་བྱ་བར་གྲགས་སོ། །  
གང་གི་ཚེ་བཅོམ་ལྡན་འདས་ཀྱིས་མཉན་ཡོད་དུ་ཆོ་འཕྲུལ་ཆེན་པོ་བསྟན་པས། མུ་སྟེགས་ཅན་རྣམས་ནི། སྤ་བཀོང། ལྷ་དང་མི་རྣམས་ནི། དགའ་བར་མཛད། སྐྱེ་བོ་དམ་པ་རྣམས་ནི། ཡི་རང་པར་མཛད་  
པ་དེའི་ཚེ། མུ་སྟེགས་ཅན་རྣམས་བྲོས་ནས་མཐའ་འཁོབ་ཏུ་གནས་ཤིང། ཁ་ཅིག་ནི། བྲམ་ཟེའི་གྲོང་ཞེས་བྱ་བར་དོང་ནས་གནས་སོ་།དེའི་ཚེ་བཅོམ་ལྡན་འདས་ཀོ་ས་ལའི་ལྗོངས་རྒྱུ་ཞིང་གཤེགས་པ་  
ན་བྲམ་ཟེའི་གྲོང་དུ་གཤེགས་སོ། །མུ་སྟེགས་ཅན་རྣམས་ཀྱིས། དགེ་སྦྱོང་གོའུ་ཏ་མ་འོང་ངོ། །ཞེས་ཐོས་སོ། །ཐོས་ནས་ཀྱང་རིངས་པ་རིངས་པར་བྲམ་ཟེ་དང་ཁྱིམ་བདག་རྣམས་ཀྱི་ཁྱིམ་དུ་དོང་སྟེ་ལྷགས་  
ནས་སྨྲས་པ། ཆོས་ཐོབ་པར་གྱུར་ཅིག་ཆོས་ཐོབ་པར་གྱུར་ཅིག་དེ་རྣམས་ཀྱིས་སྨྲས་པ། འཕགས་པ་དག་དེ་ཅི་ཞིག་ཁོ་བོ་ཅག་གིས་ཁྱེད་ཀྱི་ཕུན་སུམ་ཚོགས་པ་ནི། མཐོང་གི་ཇི་སྲིད་རྒུད་པ་མི་  
  
  
༄༅། །མཐོང་བ་དེའི་བར་དུ་འགྲོ་བར་བྱའོ། །དེ་རྣམས་ཀྱིས་སྨྲས་པ། འཕགས་པ་དག་བདག་ཅག་གི་རྒུད་པ་གང་ལགས། ཤེས་ལྡན་དག་དགེ་སྦྱོང་གོའུ་ཏ་མ་འཁོར་  
སྟོང་ཉིས་བརྒྱ་ལྔ་བཅུ་དང་སྤུ་གྲིའི་སེར་བ་འབེབས་ཤིང་འོང་སྟེ། བུ་དང་བཅས་པ་དུ་མ་བུ་མེད་པར་འགྱུར་རོ། །དེ་རྣམས་ཀྱིས་སྨྲས་པ། འཕགས་པ་དག་གང་གི་ཚེ་ཁོ་ནར་བཞུགས་ཤིང་གྲོགས་  
བགྱི་བ་ལ་ཐུག་པ་དེ་ཁོ་ནའི་ཚེ་བཞུད་པ་ནི། བཟང་པོ་མ་ལགས་ཏེ། བདག་ཅག་རྣམ་པ་ཐམས་ཅད་དུ་མ་རུང་ངོ། །དེ་རྣམས་ཀྱིས་སྨྲས་པ། དམ་ཞིག་བཅའ་སྟེ། གལ་ཏེ་དགེ་སྦྱོང་གོའུ་ཏ་མ་  
གསོད་ན་ནི། འཁོད་པར་བྱའོ། །བཞུགས་ཤིག་གསད་པར་བགྱིའོ། །ཞེས་དེ་རྣམས་ལག་ན་དབྱུག་པ་དང་གཞུ་ཐོགས། ཁུ་ཚུར་བཅངས། གོ་བགོས་ཏེ་བྱུང་བ་དང། ལམ་གྱི་དབུས་ན་  
ཤཱཀྱ་རྒན་པོ་ཞིག་འདུག་པས་མཐོང་ནས་སྨྲས་པ། ཤེས་ལྡན་དག་གང་དུ་འདོང། དེ་རྣམས་ཀྱིས་སྨྲས་པ། དགྲ་གསད་པའི་ཕྱིར་རོ་།ཁྱེད་ཅག་གི་དགྲ་སུ་ཡིན། དགེ་སྦྱོང་གོའུ་ཏ་མའོ། །  
ཤེས་ལྡན་དག་གལ་ཏེ་བཅོམ་ལྡན་འདས་དགྲ་ཡིན་ན། བྱམས་པ་གཞན་ཅི་འདྲ་བ་ཞིག་ཡིན། །ཤེས་ལྡན་དག་སླར་ལོག་ཅིག་དེ་རྣམས་ལྡོག་ཏུ་མ་བཏུབ་པ་དང། དེས་བསམ་པ། འདི་  
དག་ནི། ཆོས་བཤད་པའི་འོས་སུ་འགྱུར་བ་མ་ཡིན་གྱི། རྣམ་པ་ཐམས་ཅད་དུ་ཕ་རོལ་གནོན་པ་ཞིག་བྱའོ། །སྙམ་ནས། དེས་རི་བྲག་ཏུ་ཞུགས་ནས་མེ་བཏང་བ་དང། རི་བྲག་ཀུན་ཚིག་  
  
  
ཀུ་ཅོའི་སྒྲ་ཆེན་པོ་བྱུང་བ། དེ་རྣམས་ཀྱིས་ཐོས་ནས་སྡངས་ཏེ་སྨྲས་པ། ཤེས་ལྡན་དག་བདག་ཅག་དང་དགེ་སྦྱོང་གོའུ་ཏ་མ་ནི། ཐག་རིང་པོ་ཁོ་ན་ཡིན་གྱི། རི་བྲག་འདིར་ནི་ཕུང་  
པོ་ཆེན་པོ་གཞན་འདི་བྱུང་སྟེ་རི་བྲག་བསྲེགས་ཀྱི། མེ་གསད་ཀྱི་སླར་ལྡོག་གོ་ཞེས་དེ་རྣམས་ཀྱིས་གསད་པར་བརྩམས་པ་དང། གསད་པར་མ་ནུས་པ་དང་བཅོམ་ལྡན་འདས་ཀྱང་དེ་ཉིད་དུ་བྱོན་  
ནས་བཀའ་སྩལ་པ། གནས་འཇོག་དག། འདི་ཅི་བྱེད། བཅོམ་ལྡན་འདས། རི་བྲག་རྣམས་ཞུགས་ཀྱིས་ཚིག་ན། དགུམ་པར་རྔོ་མ་ཐོགས་ལགས་སོ་།ངས་གསད་དམ་  
བཅོམ་ལྡན་འདས། འགུམ་དུ་གསོལ། བཅོམ་ལྡན་འདས་ཀྱིས་གསུང་ཕྱུང་མ་ཐག་ཁོ་ནར་ཡང་སངས་རྒྱས་རྣམས་ཀྱི་སངས་རྒྱས་ཀྱི་མཐུ་དང། ལྷ་རྣམས་ཀྱི་ལྷའི་མཐུས་མེ་དེ་ཞི་བར་གྱུར་ཏོ། །དེ་རྣམས་  
མངོན་པར་དད་པར་གྱུར་ནས་གསོལ་བ། བཅོམ་ལྡན་འདས། ཅི་ཞིག་གི་སླད་དུ་གཤེགས་ལགས། ཁྱེད་ཅག་ཁོ་ན་རྗེས་སུ་གཟུང་བའི་ཕྱིར་རོ། །དེ་ནས་བཅོམ་ལྡན་འདས་ཀྱིས་དེ་རྣམས་ཀྱི་བསམ་པ་  
དང། བག་ལ་ཉལ་དང་ཁམས་དང། རང་བཞིན་མཁྱེན་ནས་དེ་དང་འདྲ་བའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པ་མཛད་དེ་ཞེས་བྱ་བ་ནས། ཐོག་མ་མེད་པའི་དུས་  
ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །ཞེས་བྱ་བའི་བར་གོང་མ་བཞིན་དུའོ། །དགེ་སློང་  
  
  
༄༅། །རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཤཱཀྱ་རྒན་པོ་འདིས་ཉེ་དུ་ལ་ཆགས་པས། བསོད་ནམས་མ་ལགས་པ་  
མང་དུ་བསགས་ཏེ་རི་བྲག་བསྲེགས་པ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ད་ལྟར་འབའ་ཞིག་ཏུ་མ་ཟད་དེ། ཇི་ལྟར་འདིས་འདས་པའི་དུས་ན་ཡང་གཉེན་ལ་ཆགས་  
པས། བསོད་ནམས་མ་ཡིན་པ་མང་དུ་བསགས་ཏེ་རི་བྲག་བསྲེགས་པ་དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །དགེ་སློང་དག་སྔོན་བྱུང་བ། རི་བྲག་ཅིག་ན་སྤྲེའུ་ལྔ་བརྒྱའི་  
ཚོགས་གནས་པས། ལོ་ཏོག་སྐྱེས་ཤིང་སྐྱེས་པ་རྣམས་ཆུད་གཟན་ཏོ་།རི་བྲག་ན་གནས་པའི་སྐྱེ་བོའི་ཚོགས་འདུས་ནས་ཕན་ཚུན་དུ་གྲོས་བྱ་བར་བརྩམས་པ། ཤེས་ལྡན་དག་སྤྲེའུ་རྣམས་ཀྱིས་  
ལོ་ཏོག་ལ་གནོད་པ་བྱེད་ན། དེ་ལ་ཇི་ལྟར་བསྒྲུབ་པར་བྱ། གཞན་དག་གིས་སྨྲས་པ། སྤྲེའུ་རྣམས་གསད་མོད། དེ་རྣམས་ཇི་ལྟར་གསད་པར་བྱ། རི་བྲག་གི་ཉེན་ཀོར་གྱི་ཤིང་ཐམས་ཅད་བཅད་དེ་  
ཤིང་ཏིན་ཏུ་ཀ་གཅིག་པུ་ཞིག་བཞག་ལ་ཉེ་འཁོར་རྣམས་ཚེར་མས་བསྐོར་དང། དེ་ལ་བཟའ་བའི་ཕྱིར་སྤྲེའུ་རྣམས་འཛེག་པར་འགྱུར་ཏེ། དེ་ལྟར་གྱུར་དང། དེར་དེ་རྣམས་གསད་པར་བྱའོ། །དེ་  
ནས་དེ་རྣམས་ཀྱིས་རི་བྲག་གི་ཉེན་ཀོར་གྱི་ཤིང་ཐམས་ཅད་བཅད་དེ། ཤིང་ཏིན་ཏུ་ཀ་གཅིག་པུ་བཞག་ནས་ཉེན་ཀོར་རྣམས་ཚེར་མའི་ར་བས་བསྐོར་ཏེ། སྲུང་མ་པའི་མི་བཞག་ནས་བསྒོ་བ། ཁྱེད་ཀྱིས་  
  
  
ཅག་ལ་སྦྲོན་ཅིག་དེ་ནས་དུས་གཞན་ཞིག་ན་ཤིང་ཏིན་ཏུ་ཀའི་མེ་ཏོག་དང་འབྲས་བུ་ཆགས་ཏེ་སྨིན་པ་དང་སྤྲེའུ་རྣམས་ཀྱིས་སྡེ་དཔོན་ལ་  
སྨྲས་པ། སྡེ་དཔོན། ཤིང་ཏིན་ཏུ་ཀ་སྨིན་ཅིང་མཆིས་ཀྱི། གསོལ་དུ་གཤེགས་སོ། །དེ་ནས་སྡེ་དཔོན་འཁོར་ལྔ་བརྒྱ་དང་ཤིང་ཏིན་ཏུ་ཀ་དེ་ལ་འཛེགས་ཏེ་ཤིང་ཏིན་ཏུ་ཀ་ལ་བཟའ་བར་བརྩམས་  
སོ། །དེ་ནས་སྲུང་མའི་མིས་རི་བྲག་ན་གནས་པའི་སྐྱེ་བོའི་ཚོགས་ལ་སྨྲས་པ། ཤེས་ལྡན་དག་ཤིང་ཏིན་ཏུ་ཀ་ལ་སྤྲེའུ་ཐམས་ཅད་འཛེགས་ནས་ཟ་བར་བྱེད་ཀྱི། ཁྱེད་ཅག་གི་བྱ་བའམ་བྱེད་པ་  
གང་ཡིན་པ་དེ། གྱིས་ཤིག་དེ་ནས་རི་བྲག་ན་གནས་པའི་སྐྱེ་བོའི་ཚོགས་ལག་ན་མདའ་གཞུ་དང་དགྲ་སྟ་ཐོགས། ཁུ་ཚུར་བཅངས་ཏེ་རིངས་པར་སོང་ནས་ཤིང་ཏིན་ཏུ་ཀ་གཅད་པར་བརྩམས་པ་དང་  
དེ་ནས་སྤྲེའུ་དེ་རྣམས་བྲེད་དེ་མཆོང་བརྒལ་ཞིང་ཤིང་ཀ་ཕན་ཚུན་རྒྱུ་བར་བྱེད་དོ། །སྡེ་དཔོན་ནི། སེམས་ལས་ཆུང་ངུས་ཟ་བར་བྱེད་པ་དང་སྤྲེའུ་དེ་རྣམས་ཀྱིས་དེ་ལ་སྨྲས་པ། སྡེ་དཔོན། བདག་ཅག་ནི་  
སྡུག་བསྔལ་མི་བཟད་པ་ཉམ་ང་བ་ཐོབ་ཅིང་མཆིས་ཏེ་ཕན་ཚུན་དུ་རྒྱུ་ལགས་ན། ཁྱོད་ཅིའི་སླད་དུ་ཐུགས་ཁྲལ་ཆུང་ངུར་བཞུགས། དེས་ཚིགས་སུ་བཅད་དེ་སྨྲས་པ། བྱ་བ་མང་པོའི་མི་རྣམས་ལ། །  
བྱ་བ་མིན་པའང་དེ་དང་འདྲ། །ཤིང་གི་འཕྲོ་ནི་མང་ཡོད་པས་།སེམས་ལས་བསྐྱུངས་ཏེ་བཟའ་བར་གྱིས། །དེ་ནས་ཡང་སྡེ་དཔོན་གྱི་ཕྲུ་གུ་ཞིག་རི་བྲག་དེ་ན་བཅིངས་ཏེ་འདུག་པ་དེ་ལག་པ་འགྲམ་པ་  
  
  
༄༅། །ལ་གཏད་ནས། སེམས་ཁོང་དུ་ཆུད་ཅིང་འདུག་པ་དང། ཇི་ཙམ་ན་སྤྲེའུ་བཟང་པོ་ཞིག་ཕྱོགས་དེར་འོངས་པ་དང། དེ་སེམས་ཁོང་དུ་ཆུད་པ་མཐོང་ནས་སྨྲས་པ། གྲོགས་  
པོ། ཅིའི་ཕྱིར་ལག་པ་འགྲམ་པ་ལ་གཏད་ནས་སེམས་ཁོང་དུ་ཆུད་དེས་སྨྲས་པ། ད་ལྟར་རི་བྲག་ན་གནས་པའི་སྐྱེ་བོའི་ཚོགས་ཐམས་ཅད་ཁོ་བོའི་ཉེ་དུ་གསོད་དུ་དོང་ན། ཅིའི་ཕྱིར་སེམས་  
ཁོང་དུ་ཆུད་པར་མི་འགྱུར། ཅིའི་ཕྱིར་ཁྱོད་ཀྱིས་ཕ་རོལ་གནོན་པ་མ་བྱས། བཅིངས་ན། ཇི་ལྟར་ཕ་རོལ་གནོན་པར་བྱ། ཁོ་བོས་ཁྱོད་དགྲོལ་ལོ། །ཞེས་དེས་དེ་བཀྲོལ་བ་དང། དེ་ནས་དེས་རི་  
བྲག་དེར་མེ་བཏང་སྟེ་རི་བྲག་ཀུན་ཚིག་པས། ཅ་ཅོ་དང། ཀུ་ཅོའི་སྒྲ་ཆེན་པོ་བྱུང་བ་དེ་རྣམས་ཀྱིས་ཐོས་ནས་སྡངས་ཏེ་སྨྲས་པ་ཤེས་ལྡན་དག་བདག་ཅག་དང། སྤྲེའུ་རྣམས་ནི། ཐག་རིང་པོ་ཁོ་  
ན་ཡིན་གྱི། ཕུང་པོ་ཆེན་པོ་གཞན་འདི་བྱུང་སྟེ་རི་བྲག་བསྲེགས་ཀྱི། མེ་གསད་ཀྱི། སླར་ལྡོག་གོ་ཞེས་དེ་རྣམས་མེ་གསད་པའི་ཕྱིར་རྒྱུགས་པ་དང། སྤྲེའུ་རྣམས་ཀྱང་ཤིང་ཏིན་ཏུ་ཀ་ལས་  
བབས་ནས་བྲོས་སོ། །དགེ་སློང་དག་ཇི་སྙམ་དུ་སེམས། སྤྲེའུ་ཕྲུ་གུ་གང་ཡིན་པ་དེ་ནི། ཤཱཀྱ་རྒན་པོ་འདི་ཉིད་ཡིན་ཏེ། དེ་ན་ཡང་འདིས་ཉེ་དུ་ལ་ཆགས་པས་རི་བྲག་བསྲེགས་ལ། ད་ལྟར་  
ཡང་འདིས་ཉེ་དུ་ལ་ཆགས་པས་རི་བྲག་བསྲེགས་སོ། །ནག་པོའི་གྲོང་ཁྱེར་དུ་གཤེགས་ནས་ནག་པོའི་གྲོང་ཁྱེར་དུ་སངས་རྒྱས་བཞིའི་གདན་ཞེས་བྱ་བ་རྒྱས་པར་གོང་མ་བཞིན་དུའོ། །རོ་ཧི་ཏ་  
  
  
གནས་ན་བཞུགས་སོ། །དེའི་ཚེ་གནོད་སྦྱིན་གླང་ཆེན་སྟོབས། གནོད་སྦྱིན་རྣམས་ཀྱི་གནོད་སྦྱིན་གྱི་མདུན་སར་སོང་བ་དང། གནོད་སྦྱིན་  
གླང་ཆེན་སྟོབས་ཀྱིས། བཅོམ་ལྡན་འདས་བསྐྱེད་པར་བྱོན་ནས་རོ་ཧི་ཏ་ཀ་ན་བདག་གི་གནས་ཁོ་ན་ན་བཞུགས་སོ། །ཞེས་ཐོས་སོ། །ཐོས་ནས་ཀྱང། བཅོམ་ལྡན་འདས་ག་ན་བ་དེར་སོང་སྟེ་ཕྱིན་པ་  
དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་པ་དང། བཅོམ་ལྡན་འདས་ཀྱིས་གནོད་སྦྱིན་གླང་ཆེན་སྟོབས་ལ་  
ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད་ཅེས་བྱ་བ་ནས། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ། །ཞེས་བྱ་བའི་  
བར་གོང་མ་བཞིན་དུའོ། །དེ་ནས་གནོད་སྦྱིན་གླང་ཆེན་སྟོབས་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་  
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དོ་མོད་བདག་གི་གནས་སུ་བཞུགས་པར་གནང་བར་མཛད་དུ་གསོལ། །བཅོམ་ལྡན་འདས་ཀྱིས་གནོད་སྦྱིན་གླང་ཆེན་སྟོབས་ལ་ཅང་མི་  
གསུང་བས་གནང་ངོ། །དེ་ནས་གནོད་སྦྱིན་གླང་ཆེན་སྟོབས་ཀྱིས་བཅོམ་ལྡན་འདས་ཀྱི་ཕྱིར་གཙུག་ལག་ཁང་ལྔ་བརྒྱ་སྤྲུལ་ཏེ་སྟན་ནང་ཚངས་ཅན་དང། སྔས་ནང་ཚངས་ཅན་དང། གོར་བུ་ལྔ་བརྒྱ་  
  
  
༄༅། །དང། ཞུགས་ལིང་ལྔ་བརྒྱ་བཤམས་སོ། །དེ་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་ཐབས་གཅིག་ཏུ་སང་  
བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ། །བཅོམ་ལྡན་འདས་ཀྱིས་གནོད་སྦྱིན་གླང་ཆེན་སྟོབས་ལ་ཅང་མི་གསུང་བས་གནང་ངོ། །དེ་ནས་གནོད་སྦྱིན་  
གླང་ཆེན་སྟོབས་ཀྱིས། བཅོམ་ལྡན་འདས་ཅང་མི་གསུང་བས་གནང་བར་རིག་ནས་སྟན་ལས་ལངས་ཏེ་སོང་ནས་དེའི་ནེའུ་ཟླ་ཁ་ཆེ་ཡུལ་གྱི་གནོད་སྦྱིན་སྒྲ་སྒྲོག་ཅེས་བྱ་བ་དེ་ལ་དེས་བསྒོ་བ། ཁོ་བོས་  
སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་ལ་སྤྱན་དྲངས་ཀྱི། བྱང་ཕྱོགས་ཀྱི་འབྲས་བུ་རྣམས་སྐུར་ཅིག་ཅེས་དེས་ཕོ་ཉ་བཏང་ནས། དེ་ཉིད་ཀྱི་མཚན་མོ་ནས་གཙང་ཞིང་  
བསོད་པའི་བཟའ་བ་དང་བཅའ་བ་དག་སྟ་གོན་བྱས་ནས་ནང་པར་སྔར་ལངས་ཏེ་གཙུག་ལག་ཁང་ཆག་ཆག་དང་ཕྱག་དར་བྱས་ནས་གདན་བཤམས་ཏེ་ནོར་བུའི་ཆུ་སྣོད་བཞག་ནས་ཁང་སྐྱོང་གིས་  
གཎྜཱི་བརྡུངས་པ་དང། གནོད་སྦྱིན་སྒྲ་སྒྲོག་གིས་རྒུན་འབྲུམ་གྱིས་སྐོན་པ་བཀང་སྟེ། གནོད་སྦྱིན་རྣམས་ཀྱི་ལག་ཏུ་བསྐུར་ཏེ། དེ་དག་གིས་གཙུག་ལག་ཁང་གི་དབུས་སུ་ཕུང་པོར་སྤུངས་ཏེ་  
བཞག་གོ་དགེ་སློང་རྣམས་ཀྱིས་འབྲས་བུ་འདི་དག་ཅིའི་ཡིན་པ་དང་ཇི་ལྟར་བརྟག་པར་བྱ་བ་མི་ཤེས་ནས་དེ་རྣམས་ཀྱིས་བཅོམ་ལྡན་འདས་ལ་ཞུས་པ་དང། བཅོམ་ལྡན་འདས་ཀྱིས་བཀའ་སྩལ་  
  
  
དགེ་སློང་དག་བྱང་ཕྱོགས་ཀྱི་ནགས་ཀྱི་འབྲས་བུ་རྒུན་འབྲུམ་ཞེས་བྱ་སྟེ། མེས་བརྟག་པ་བྱོས་ལ་རིམས་ཤིག་དགེ་སློང་རྣམས་འབྲུམ་བུ་རེ་རེ་ནས་བྱེད་པ་དང། ཤིན་ཏུ་ཡུན་རིང་དུ་ཐོགས་པར་  
གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ཕུང་པོ་གཉིས་སམ་གསུམ་དུ་བྱོས་ལ་མེས་རེག་པར་བྱོས་ཤིག་དེ་ནས་གནོད་སྦྱིན་གླང་ཆེན་སྟོབས་ཀྱིས་སངས་རྒྱས་ལ་སོགས་པ་དགེ་སློང་གི་དགེ་  
འདུན་བདེ་བར་བཞུགས་པར་རིག་ནས། གཙང་ཞིང་བསོད་པའི་བཟའ་བ་དང་བཅའ་བ་དག་རང་གི་ལག་ནས་ཞེས་བྱ་བ་ནས་སྟན་ཆེས་དམའ་བ་ཞིག་བླངས་ཏེ་བཅོམ་ལྡན་འདས་ཀྱི་སྤྱན་སྔར་ཆོས་མཉན་  
པའི་ཕྱིར་འདུག་གོ་ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་གླང་ཆེན་སྟོབས་ལ་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་  
དུ་བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་གདན་ལས་བཞེངས་པ་དང། རྒུན་འབྲུམ་མང་དུ་ལྷག་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ་  
རྒུན་འབྲུམ་རྣམས་མཉེས་ལ་ཁུ་བ་བྲིམ་པར་བྱའོ། །འོན་ཀྱང་ལྷག་ནས། བཅོམ་ལྡན་འདས་ཀྱིས་བཀའ་སྩལ་པ། དྲོ་འཇར་བྱས་ཏེ་བཞག་པ་དང། དགེ་འདུན་གྱི་དུས་མ་ཡིན་པའི་བཏུང་བར་འགྱུར་  
རོ། །དེ་ནས་བཅོམ་ལྡན་འདས་གཙུག་ལག་ཁང་གི་ཕྱི་རོལ་ཏུ་ཞབས་གཉིས་བཀྲུས་ནས་གཙུག་ལག་ཁང་དུ་ནང་དུ་ཡང་དག་འཇོག་གི་ཕྱིར་ཞུགས་སོ། །དེ་ནས་བཅོམ་ལྡན་འདས་འདི་སྙམ་དུ་དགོངས་  
  
  
༄༅། །ཏེ། ང་ནི་ཚེ་ཐུང་ངུའི་དུས་ལ་བྱུང་བས་མྱ་ངན་ལས་འདས་པའི་དུས་ལ་བབ་ན། གདུལ་བའི་དོན་བྱ་བ་ནི། རབ་ཏུ་མང་བས་གལ་ཏེ་ང་དགེ་སློང་ཀུན་དགའ་བོ་དང་ཐབས་  
གཅིག་ཏུ་བྱང་ཕྱོགས་སུ་གཤེགས་ན་ནི། གདུལ་བ་རྣམས་ཀྱི་དོན་བྱ་དཀའ་བར་འགྱུར་གྱི། མ་ལང་ང་གནོད་སྦྱིན་ལག་ན་རྡོ་རྗེ་དང་ལྷན་ཅིག་གཤེགས་པར་བྱའོ། །སྙམ་ནས། དེ་ནས་བཅོམ་ལྡན་  
འདས་ཀྱིས་གཙུག་ལག་ཁང་གི་ཕྱི་རོལ་ཏུ་ཚིགས་སུ་བཅད་པ་གཉིས་ཀྱིས་གནོད་སྦྱིན་ལག་ན་རྡོ་རྗེ་བོས་པ། དྲན་དང་ལྡན་རྣམས་བཟང་པོར་ཤོག་དྲན་དང་ལྡན་རྣམས་རྟག་ཏུ་བཟང། ཞི་བ་  
ཐོབ་པའི་སེམས་ཀྱིས་ནི། །དྲན་དང་ལྡན་པ་བདེ་བར་ཉལ། །དྲན་དང་ལྡན་རྣམས་བཟང་པོར་ཤོག་དྲན་དང་ལྡན་རྣམས་རྟག་ཏུ་བཟང། །རྒྱལ་དང་ཕ་རོལ་རྒྱལ་སྤངས་ནས། །དྲན་དང་ལྡན་པ་  
བདེ་བར་ཉལ། །བར་སྡོམ་ལ། སྤུངས་པ་ཅན་ན་སངས་རྒྱས་སྟོབས་།རེ་ཏུ་ཀ་ན་ཆོས་སྟོབས་ཏེ། །སིནྡྷུ་ན་ནི་ཕོར་ཆེན་ཞབས། །མགོ་རེག་སྤྱི་བླུགས་སོག་མ་མེད། །ཧུ་ལུ་ཀླུ་དང་དེ་བཞིན་  
ནགས། །གཉིས་འགྲོགས་དྲང་སྲོང་ཉམས་པ་དང། །ཀན་ཐ་འབྲས་ཀྱི་གྲོང་ཁྱེར་དུ། །མཆོག་གི་མ་བཏུལ་དབང་ལྡན་རྫ། གསིང་མའི་གནོད་སྦྱིན་ཆེན་པོ་དང། དེ་བཞིན་བརྩེགས་སྐྱོང་  
དགའ་འཕེལ་དང། སྲིད་པའི་ལྷ་དང་གཏུམ་བྱེད་ཀྱི། །བུ་བདུན་རྣམས་ནི་བཏུལ་བ་དང། །གནོད་སྦྱིན་ཕྱུགས་སྐྱོང་འགྲོ་མགྱོགས་དང། །ནབ་སོའི་ཀླུ་ལ་གཟུགས་བརྙན་བཏང། སྤུ་བུ་ཅན་  
  
  
།མདུང་ཅན་གྱི་ནི་གྲོང་ཁྱེར་ན་།མདུང་ཅན་ཞེས་བྱའི་གནོད་སྦྱིན་མོ། །འབྲ་གོ་ཅན་དང་རྡུལ་མཆོད་རྟེན། །སོག་མེད་ཚོགས་སུ་བསྡུས་ཏེ་བརྗོད། །དེ་ནས་བཅོམ་ལྡན་འདས་ཀྱིས་  
གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ་ཚུར་བྱང་ཕྱོགས་སུ་ཀླུ་སོགས་མ་མེད་འདུལ་དུ་འདོང་ངོ། །བཙུན་པ་བཀའ་བཞིན་འཚལ་ཞེས་གནོད་སྦྱིན་ལག་ན་རྡོ་རྗེ་བཅོམ་ལྡན་འདས་  
ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་གནོད་སྦྱིན་ལག་ན་རྡོ་རྗེ་དང་ཐབས་གཅིག་ཏུ་དེ་ཉིད་ནས་རྫུ་འཕྲུལ་གྱིས་ནམ་མཁའ་ལ་གཤེགས་པ་ན། བཅོམ་ལྡན་འདས་ཀྱིས་རྒྱང་རིང་པོ་ཁོ་ན་ཞིག་ན་  
ཚལ་སྔོ་ཞིང་སྔོ་བ་སྦྲེངས་པ་དག་གཟིགས་སོ། །གཟིགས་ནས་ཀྱང་གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ་ཁྱོད་ཀྱིས་ཚལ་སྔོ་ཞིང་སྔོ་བ་སྦྲེངས་པ་དག་མཐོང་ངམ། བཙུན་པ། མཐོང་ལགས་  
སོ། །དེ་ནི། ཨུ་ཤའི་རི་ཡིན་ཏེ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ལོན་པ་ན་ཞིག་ནས་དང་རྗེས་སུ་མཐུན་པ་རྣམས་ཀྱི་གནས་མལ་གྱི་མཆོག་ཏ་མ་སའི་ཚལ་ཞེས་བྱ་བར་འགྱུར་རོ། །དེ་ནས་  
བཅོམ་ལྡན་འདས་སྤུངས་པ་ཅན་དུ་གཤེགས་སོ། །དེའི་ཚེ་སྤུངས་པ་ཅན་ན་གནོད་སྦྱིན་སངས་རྒྱས་སྟོབས་ཞེས་བྱ་བ་འདུག་པ། སྡིག་པའི་བསམ་པ་ཅན་ཞིག་གནས་པས། སྤུངས་ཅན་ན་གནས་  
པའི་སྐྱེ་བོའི་ཚོགས་ཀྱིས་མགུ་བར་བྱས་ཀྱང་དེ་དུས་དུས་སུ་གནོད་པ་བྱེད་དོ། །སྤུངས་པ་ཅན་ན་གནས་པའི་སྐྱེ་བོའི་ཚོགས་ཀྱིས་བཅོམ་ལྡན་འདས་སྤུངས་པ་ཅན་དུ་གཤེགས་ནས་ཕྱོགས་ཆེ་གེ་མོ་ན་  
  
  
༄༅། །བཞུགས་སོ། །ཞེས་ཐོས་སོ། །ཐོས་ནས་ཀྱང་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་  
ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་པ་དང། སྤུངས་པ་ཅན་ན་གནས་པའི་སྐྱེ་བོའི་ཚོགས་ལ་བཅོམ་ལྡན་འདས་ཀྱིས་ཆོས་དང་ལྡན་པའི་གཏམ་གྱིས་ཡང་དག་པར་སྟོན་  
པར་མཛད། ཡང་དག་པར་འཛིན་ཏུ་འཇུག་པར་མཛད། ཡང་དག་པར་གཟེངས་བསྟོད་པར་མཛད་ཅེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ། །ཞེས་བྱ་བའི་  
བར་གོང་མ་བཞིན་དུའོ། །དེ་ནས་སྤུངས་པ་ཅན་ན་གནས་པའི་སྐྱེ་བོའི་ཚོགས་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་  
བཏུད་ནས་བཅོམ་ལྡན་འདས་ལ་འདི་སྐད་གསོལ་ཏོ། །བཙུན་པ། གནོད་སྦྱིན་སངས་རྒྱས་སྟོབས་འདི། བདག་ཅག་ལ་ཡུན་རིང་མོ་ཞིག་ནས་ཤ་འཁོན་མ་མཆིས་པར་ནི། ཤ་འཁོན་བགྱིས་  
འགྲན་ཟླ་མ་ལགས་པར་ནི། འགྲན་ཟླ་བགྱིས། གླགས་མ་བཙལ་བར་ནི་གླགས་ཚོལ་བར་བགྱིད་ལགས་ན། ཀྱེ་མའོ། །བཅོམ་ལྡན་འདས་ཀྱིས་ཐུགས་བརྩེ་བ་ཉེ་བར་བཟུང་སྟེ། གནོད་  
སྦྱིན་སངས་རྒྱས་སྟོབས་གདུལ་བར་གསོལ། དེའི་ཚེ་གནོད་སྦྱིན་སངས་རྒྱས་སྟོབས་འཁོར་དེ་ཉིད་དུ་འདུས་ཤིང་འདུག་པར་གྱུར་ནས། དེ་ནས་བཅོམ་ལྡན་འདས་ཀྱིས་གནོད་སྦྱིན་སངས་རྒྱས་  
  
  
སངས་རྒྱས་སྟོབས། ཁྱོད་ཀྱིས་ཐོས་སམ། བཅོམ་ལྡན་འདས། བདག་གིས་ཐོས་ལགས་སོ། །སངས་རྒྱས་སྟོབས་ཁྱོད་ཀྱིས་ཐོས་སམ། བདེ་བར་གཤེགས་པ་  
བདག་གིས་ཐོས་ལགས་སོ། །དམ་པ་མ་ཡིན་པའི་ཆོས་སྡིག་པ་དེ་ལས་ལོག་ཅིག་བཅོམ་ལྡན་འདས། བདག་ལྡོག་ལགས་སོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་སངས་རྒྱས་སྟོབས་  
སྐྱབས་སུ་འགྲོ་བ་དང། བསླབ་པའི་གཞི་རྣམས་ལ་བཞག་གོ་དེ་ནས་དེས་སྤུངས་པ་ཅན་ཞེས་བྱ་བའི་གནས་མལ་བརྩིགས་སོ། །བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་ཀྱང་ཡོ་བྱད་ཐམས་  
ཅད་ལྡན་པའི་གཙུག་ལག་ཁང་བརྩིགས་སོ། །བཅོམ་ལྡན་འདས་གཤེགས་པ་དང་གནོད་སྦྱིན་སངས་རྒྱས་སྟོབས་ཞབས་འབྲིང་དུ་ཆས་པ་ལས་བཅོམ་ལྡན་འདས་ཀྱིས་སླར་བཟློག་ནས་བཀའ་སྩལ་  
པ༑ སྐྱེ་བོའི་ཚོགས་འདི་སྲུངས་ཤིག་ངས་ཀྱང་ང་ཡོངས་སུ་མྱ་ངན་ལས་འདས་ནས་ཀྱང་ཅི་ནས་སྤྱན་ལྡིངས་ཏེ་འབབ་པར་འགྱུར་བ་དེ་ལྟར་བྱིན་གྱིས་བརླབ་པར་བྱའོ། །གཞན་དག་གིས་ཀྱང་ཕྱོགས་དེར་  
མཆོད་རྟེན་བརྩིགས་པས། མཆོད་རྟེན་སྤུངས་པ་ཅན་ཞེས་བྱ་བར་གྲགས་སོ། །རེ་ཏུ་ཀར་བྱོན་ནས་རེ་ཏུ་ཀར་གནོད་སྦྱིན་ཆོས་སྟོབས་ཞེས་བྱ་བ་བཏུལ་ཏེ། དེས་རེ་ཏུ་ཀ་ཞེས་བྱ་བའི་གནས་མལ་བརྩིགས་  
སོ༑ ༑སིནྡྷུར་གཤེགས་པ་དང། སིནྡྷུ་ན་མཉན་པ་གཞན་ཞིག་ཡོད་པ་དེ། བཅོམ་ལྡན་འདས་ཀྱི་རྫུ་འཕྲུལ་གྱི་ཆོ་འཕྲུལ་གྱིས་དད་པ་བསྐྱེད་དེ། དེ་ནས་དད་པ་སྐྱེས་ནས་བདེན་པ་རྣམས་ལ་བཞག་  
  
  
༄༅། །གོ༑ གནོད་སྦྱིན་ཕོར་ཆེན་བཏུལ་ནས་ཞབས་གཉིས་ཀྱིས་བཅགས་པས། ཕོར་ཆེན་ཞབས་ཀྱིས་བཅགས་པ་ཞེས་བྱ་བར་གྲགས་སོ་།དེ་ནས་བཅོམ་ལྡན་འདས་  
དྲང་སྲོང་རྣམས་ཀྱི་བསྟི་གནས་སུ་གཤེགས་ནས། དེར་དྲང་སྲོང་མགོ་རེག་དང་རིལ་བ་སྤྱི་བླུགས་ཅན་བཏུལ་ནས། བྲམ་ཟེ་དང་ཁྱིམ་བདག་དད་པ་ཅན་རྣམས་ཀྱིས་གནས་མལ་རིལ་བ་སྤྱི་བླུགས་  
ཅན་ཞེས་བྱ་བ་བརྩིགས་སོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ཀླུའི་རྒྱལ་པོ་སོག་མ་མེད་ཀྱི་གནས་གང་ན་བ་དེར་འདོང་ངོ། །བཙུན་པ་  
བཀའ་བཞིན་འཚལ་ཞེས་གནོད་སྦྱིན་ལག་ན་རྡོ་རྗེས་བཅོམ་ལྡན་འདས་ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་དང་ཀླུའི་རྒྱལ་པོ་སོག་མ་མེད་ཀྱི་གནས་སུ་གཤེགས་སོ། །ཀླུའི་རྒྱལ་པོ་  
སོག་མ་མེད་ཀྱིས་བཅོམ་ལྡན་འདས་གནས་སུ་གཤེགས་སོ། །ཞེས་ཐོས་སོ་།ཐོས་ནས་ཀྱང་ཁྲོས། འཁྲུགས། རྔམ། ཡི་མ་རང་ནས་སྟེང་གི་ནམ་མཁའ་ལ་མངོན་པར་འཕགས་ཏེ། སེར་བ་  
དང། རྡུལ་གྱི་ཆར་དབབ་པར་བརྩམས་པ་དང། བཅོམ་ལྡན་འདས་ཀྱིས་ཀླུ་འཁྲུགས་སོ། །ཞེས་བྱམས་པ་ལ་སྙོམས་པར་བཞུགས་པ་དང། ཆར་པ་དེ་དག་ཨ་ཀ་རུའི་ཕྱེ་མ་དང། ཏ་མ་ལའི་  
ཕྱེ་མར་གྱུར་ནས་འབབ་པར་བརྩམས་སོ། །དེ་ནས་འཁོར་ལོ་དང། རྡོ་རྗེ་རྩེ་གཅིག་པ་དང། མདའ་བོ་ཆེ་དང། མདུང་ཐུང་ལ་སོགས་ཏེ་མཚོན་ཆ་རྣམས་དབབ་པར་བརྩམས་པ། དེ་དག་ཀྱང་  
  
  
པདྨ་དང། ཀུ་མུ་ད་དང། པདྨ་དཀར་པོ་དང། མན་དཱ་ར་བར་གྱུར་ནས་འབབ་པར་བརྩམས་སོ། །དེ་ནས་སོག་མ་མེད་ཀྱིས་ཁྲོ་བའི་མེས་དུ་བ་དབྱུང་བར་བརྩམས་པ་དང། བཅོམ་ལྡན་  
འདས་ཀྱིས་ཀྱང་རྫུ་འཕྲུལ་གྱིས་དུད་པ་དབྱུང་བར་བརྩམས་སོ་།དེ་ནས་དེ་སྤུངས་དང། རྒྱགས་པ་དང། ང་རྒྱལ་བཅོམ་པར་གྱུར་ནས་གནས་སུ་ཞུགས་ཏེ་འདུག་གོ་བཅོམ་ལྡན་འདས་ཀྱིས་དགོངས་པ། ཀླུ་  
གདུག་པ་རྣམས་འདུལ་བར་འགྱུར་བ་ནི། རྒྱུ་རྣམ་པ་གཉིས་ཀྱིས་ཏེ་འཇིགས་པ་དང། འཁྲུགས་པས་ཡིན་གྱི། མ་ལ་ངས་འདི་འཇིགས་སུ་གཞུག་གོ་སྙམ་དུ་ཐུགས་སུ་ཆུད་ནས་གནོད་སྦྱིན་ལག་  
ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ཀླུའི་རྒྱལ་པོ་སོག་མ་མེད་འཇིགས་པར་གྱིས་ཤིག་དེ་ནས་གནོད་སྦྱིན་ལག་ན་རྡོ་རྗེས་བཅོམ་ལྡན་འདས་ཀྱི་ལྟར་མཉན་ཏེ། རྡོ་རྗེ་རིའི་རྩེ་མོ་ལ་འཕངས་  
ནས་རིའི་རྩེ་མོ་བཤིག་སྟེ་ལྷུང་བ་དེས། ཀླུའི་རྒྱལ་པོ་སོག་མ་མེད་ཀྱི་གནས་ནོན་པར་གྱུར་ཏོ། །དེ་ནས་སོག་མ་མེད་སྡངས། སྐྲག་།ཕོངས་ནས་འབྲོས་པར་བརྩམས་པ་དང། དེ་ནས་བཅོམ་ལྡན་འདས་  
ཀྱི་མེའི་ཁམས་ལ་སྙོམས་པར་ཞུགས་ནས་ཕྱོགས་ཐམས་ཅད་འབར། རབ་ཏུ་འབར། ཀུན་ཏུ་རབ་ཏུ་འབར་ཏེ་མེ་ལྕེ་གཅིག་ཏུ་གྱུར་ཏོ། །བཅོམ་ལྡན་འདས་ཀྱི་ཞབས་ཀྱི་དྲུང་ན་ཞི་ཞིང་བསིལ་  
བར་གྱུར་པ་མ་གཏོགས་པར་དེ་གང་དང་གང་དུ་སོང་བ་དེ་དང་དེ་ན་མི་མཐོང་ངོ། །དེ་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་གཏུགས་  
  
  
༄༅། །ནས་གསོལ་པ། བཅོམ་ལྡན་འདས། ཅི། བདག་ལ་མཐོ་འཚམ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ། རྒ་བའི་ཆོས་ཅན་ཅི་ངས་མཐོ་  
འཚམ་མམ། གལ་ཏེ་ངས་ཡོན་ཏན་གྱི་ཚོགས་འདི་ལྟ་བུ་དག་མ་ཐོབ་ན་ཁྱོད་ཀྱིས་ང་མིང་ལུས་པར་བྱས་པར་འགྱུར་རོ། །དེ་ནས་བཅོམ་ལྡན་འདས་ཀྱིས། ཕྱག་འཁོར་ལོ་དང། བཀྲ་ཤིས་དང་  
གཡུང་དྲུང་འཁྱིལ་པ་དང། དྲ་བས་འབྲེལ་པ། བསོད་ནམས་བརྒྱ་ཕྲག་དུ་མས་བསྒྲུབས་པ། འཇིགས་པ་རྣམས་དབུགས་འབྱིན་པར་མཛད་པས་སྤྱི་བོ་ལ་རེག་པར་མཛད་ནས་བཀའ་སྩལ་པ་  
བཞིན་བཟང། ཁྱོད་ཀྱིས་བུམ་པ་བཟང་པོ་ལྟ་བུའི་ཉན་ཐོས་ཆེན་པོ་བཞི་ལ་ཟས་བྱིན་ཏེ། སུམ་ཅུ་རྩ་གསུམ་གྱི་ལྷ་གྱ་ནོམ་པ་དག་གི་ནང་དུ་སྐྱེ་བར་འགྱུར་བ་ལས། ཁྱོད་ཀྱིས་སྨོན་ལམ་ལོག་  
བར་བཏབ་པས་དུད་འགྲོ་རྣམས་སུ་སྐྱེས་ཏེ། རྡེག་པ་དང་གསོད་པ་ལ་ཞེན་ཅིང་ཕ་རོལ་གྱི་སྲོག་འཕྲོག་པ་དང། ཕ་རོལ་གྱི་སྲོག་ལ་གནོད་པར་བྱེད་པས་འཚོ་བར་བྱེད་ན། འདི་ནས་ཤི་འཕོས་ནས་  
སེམས་ཅན་དམྱལ་བ་མ་གཏོགས་པར་ཁྱོད་ཀྱི་འགྲོ་བ་ནི། གང་ཞིག་ཡིན། སྐྱེ་བ་ནི། གང་ཞིག་ཡིན། ཚེ་ཕྱི་མ་ནི། གང་ཞིག་ཡིན་བཅོམ་ལྡན་འདས། བདག་གིས་ཅི་ཞིག་བགྱི་བ་བཀའ་  
སྩལ་དུ་གསོལ། བཞིན་བཟང་ཚུར། ང་ལས་སྐྱབས་སུ་འགྲོ་བ་དང་བསླབ་པའི་གཞི་རྣམས་བཟུང་ལ་ཡུལ་མ་ག་དྷ་ན་གནས་པའི་སྐྱེ་བོའི་ཚོགས་ལ་མི་འཇིགས་པ་བྱིན་ཅིག་བཙུན་པ། བདག་  
  
  
མཆི་བ་དང། བསླབ་པའི་གཞི་རྣམས་མནོས་ནས་ཡུལ་མ་ག་དྷ་ན་གནས་པའི་སྐྱེ་བོའི་ཚོགས་ལ་ཡང་མི་འཇིགས་པ་སྩལ་བར་བགྱིའོ། །  
དེ་ནས་དེའི་ཆུང་མ་དང། བུ་མོ་དང། མནའ་མ་རྣམས་ཀྱིས་གསོལ་པ། བཅོམ་ལྡན་འདས་དང། ཆོས་དང། དགེ་སློང་གི་དགེ་འདུན་ལ་བདག་ཅག་ཀྱང་སྐྱབས་སུ་མཆི་ཞིང་བསླབ་པའི་གཞི་  
རྣམས་ནོད་ལགས་སོ། །བཅོམ་ལྡན་འདས་ཀྱིས་དེ་རྣམས་ལ་སྐྱབས་སུ་འགྲོ་བ་དང། བསླབ་པའི་གཞི་རྣམས་བྱིན་ནོ། །དེའི་བུ་རི་བོས་གསོལ་པ། བཅོམ་ལྡན་འདས་བདག་ཀྱང་སྐྱབས་སུ་མཆི་  
བ་དང། བསླབ་པའི་གཞི་རྣམས་ནོད་ལགས་སོ། །སོག་མ་མེད་ཀྱིས་གསོལ་པ། བཅོམ་ལྡན་འདས། བདག་ཅག་ཀླུ་རྣམས་ནི། མི་མཛའ་བ་མང་བ་ལགས་ཀྱི། རི་བོ་ལ་སྐྱབས་སུ་མཆི་བ་སྩལ་  
ཅིང། བསླབ་པའི་གཞི་རྣམས་ནི། མི་དབོག་པར་གསོལ། འདི་དག་ཅག་སྲུང་བར་འགྱུར་ལགས་སོ། །བཅོམ་ལྡན་འདས་ཀྱིས་དེ་ལ་སྐྱབས་སུ་འགྲོ་བ་བྱིན་ནོ། །དེ་ནས་གནོད་སྦྱིན་ལག་ན་རྡོ་  
རྗེས། སོག་མ་མེད་གྲོགས་པོ་དང། གཉེན་མེད་པ་དང། མཛའ་བཤེས་རྣམས་འདུལ་བར་གྱུར་པ་མཐོང་ནས་ཡིད་རབ་ཏུ་དགའ་བས་གར་བྱས་ཏེ་སྨྲས་པ། ཁྲོས་པས་ལྕེ་བསྐྱོད་མགོ་མང་བསྐུལ་  
ནས་མཚོན་ཆའི་འཁོར་ལོ་འབེབས། །རང་གནས་སྐྱེས་བུ་རང་ལ་ཕྱོགས་པ་རི་མཐོ་རྩེ་ལྟ་བུ། །དུ་མའི་ཚོགས་ལྷགས་ངལ་ཆད་དབུགས་བརྫངས་བཟུར་ཅིང་ལྟ་བྱེད་པ། །སྦྲུལ་བདག་སོག་མ་མེད་དེ་  
  
  
༄༅། །དྲང་སྲོང་བཀའ་བཙན་རྣམས་ཀྱིས་བཏུལ། །དེ་ནས་བཅོམ་ལྡན་འདས་ཀྱིས་སོག་མ་མེད་འཁོར་དྲུག་ཁྲི་དང་བཅས་པ་བཏུལ་ནས་གདན་ལས་བཞེངས་ཏེ་གཤེགས་པ་  
དང། བཅོམ་ལྡན་འདས་ཀྱིས་ཚལ་སྔོ་ཞིང་སྔོ་བ་སྦྲེངས་པ་དག་གཟིགས་སོ། །གཟིགས་ནས་ཀྱང་གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ཁྱོད་ཀྱིས་ཚལ་སྔོ་ཞིང་སྔོ་བ་སྦྲེངས་པ་  
དག་མཐོང་ངམ། བཙུན་པ། མཐོང་ལགས་སོ། །ལག་ན་རྡོ་རྗེ། དེ་ནི། ཁ་ཆེའི་ཡུལ་ཡིན་ཏེ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ལོན་ནས་དགེ་སློང་ཀུན་དགའ་བོའི་ལྷན་ཅིག་གནས་པ། དགེ་  
སློང་ཉི་མའི་གུང་ཞེས་བྱ་བ་འབྱུང་བར་འགྱུར་ཏེ། དེས་ཀླུ་གདུག་པ་ཧུ་ལུ་དུ་བཏུལ་ནས་ཐབས་བཤམས་ཏེ། དེ་ལས་སྐྱིལ་མོ་ཀྲུང་ཤོང་བའི་ས་བླངས་ནས་ཁ་ཆེའི་ཡུལ་ཀུན་ཏུ་བསྟན་པ་འཇོག་པར་  
འགྱུར་རོ། །ངའི་ལྷག་མཐོང་དང་རྗེས་སུ་མཐུན་པའི་གནས་མལ་གྱི་ནང་ན་འདི་ལྟ་སྟེ། ཁ་ཆེའི་ཡུལ་མཆོག་ཏུ་འགྱུར་ཏེ། གྲོང་ཁྱེར་དང། གྲོང་རྡལ་དྲུག་ཁྲི་དང། གྲོང་རྡལ་དྲུག་སྟོང་དང་གྲོང་རྡལ་  
དྲུག་ཅུ་རྩ་གསུམ་པོ་འདི་རྣམས་ནི། ཁ་ཆེའི་ཡུལ་ཡིན་ནོ། །ཡུལ་གཉིས་འགྲོགས་སུ་དྲང་སྲོང་དང་གནོད་སྦྱིན་ཉམས་པ་འཁོར་དང་བཅས་པ་བཏུལ་ལོ། །ཡུལ་ཀན་ཐར་གནོད་སྦྱིན་མོ་འཁོར་དང་  
བཅས་པ་བཏུལ་ཏོ། །འབྲས་ཀྱི་གྲོང་ཁྱེར་དུ་བྱོན་ནས་འབྲས་ཀྱི་གྲོང་ཁྱེར་དུ་རྒྱལ་པོ་སྡེ་མཆོག་གི་མ་བདེན་པ་རྣམས་ལ་རབ་ཏུ་བཞག་གོ་ཡུལ་དབང་ལྡན་དུ་བྱོན་ཏེ་དབང་ལྡན་ན་རྫ་མཁན་གཞན་  
  
  
བཟོས་ཤིན་ཏུ་རྒྱགས་ཏེ། སྣོད་རྣམས་བསྐམས་ནས་འཁོར་ལོ་ལས་འགོགས་པར་བྱེད་དོ། །བཅོམ་ལྡན་འདས་ཀྱིས་དེ་འདུལ་བའི་དུས་མཁྱེན་ནས། རྫ་མཁན་གྱི་ཆ་བྱད་ཉིད་དུ་མངོན་  
པར་སྤྲུལ་ཏེ། དེ་དང་ལྷན་ཅིག་གཏམ་བྱ་བར་བརྩམས་པ། ཁྱོད་ཀྱིས་སྣོད་ཅི་འདྲ་བ་དག་ཅིག་འཁོར་ལོ་ལས་འབེབས་པར་བྱེད། དེས་གསོལ་པ། བསྐམས་ནས་འབེབས་སོ། །ང་ཡང་བསྐམས་ནས་  
འབེབས་སོ། །ཁྱོད་དང་བདག་མཉམ་ལགས་སོ། །འདི་ཁོ་ནར་ཟད་དམ་ཅི། ང་ནི། སོ་བཏང་ནས་ཀྱང་འབེབས་སོ། །ཁྱོད་ལྷག་གོ་སོ་བཏང་བ་འབའ་ཞིག་ཏུ་ཡང་མ་ཟད་དོ། །འོ་ན་ཅི་ཞེ་ན། གསེར་  
དང། དངུལ་དང། བཻཌཱུརྱ་དང། ཤེལ་གྱི་རང་བཞིན་དུ་ཡང་བྱེད་དོ། །དེ་མངོན་པར་དད་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་རྫ་མཁན་གྱི་ཆ་བྱད་མི་སྣང་བར་མཛད་དེ། རང་བཞིན་གྱི་ཆ་བྱད་དུ་  
ཞུགས་ནས་དེ་འཁོར་གྱི་སྐྱེ་བོ་དང་བཅས་ཏེ་བདེན་པ་རྣམས་ལ་རབ་ཏུ་བཀོད་དོ། །གསིང་མ་ཅན་དུ་གཤེགས་ནས་གསིང་མ་ཅན་དུ་གནོད་སྦྱིན་ཆེན་པོ་འཁོར་དང་བཅས་པ་སྐྱབས་སུ་འགྲོ་བ་དང། བསླབ་  
པའི་གཞི་རྣམས་ལ་རབ་ཏུ་བཞག་གོ་བརྩེགས་སྐྱོང་དུ་ཀླུ་བ་ལང་སྐྱོང་དང་དགར་བ་གཉིས་སོ། །དགའ་འཕེལ་དུ་གཤེགས་ནས་དགའ་འཕེལ་དུ་རྒྱལ་པོ་སྲིད་པའི་ལྷ་འཁོར་དང་བཅས་པ་དང། གཏུམ་  
བྱེད་ཀྱི་བུ་བདུན་དང། གནོད་སྦྱིན་ས་འཚོ་བདེན་པ་དག་ལ་རབ་ཏུ་བཀོད་དོ། །དེ་ན་མཚོ་ཆེན་པོ་ཡོད་པ་གང་ཡིན་པ་དེ་ན་འགྲོ་མགྱོགས་དང་ནབ་སོ་གཉིས་ཀླུའི་སྐྱེ་གནས་སུ་སྐྱེས་ཏེ་ལོ་བཅུ་གཉིས་འདས་  
  
  
༄༅། །ཤིང་སྟེང་དུ་བྱུང་སྟེ་འཁྲུག་པས་འདི་སྐད་ཅེས། བཅོམ་ལྡན་འདས་ཀྱིས་བདག་ཅག་ལ་ཆོས་མ་བཤད་པས། དེས་ན་བདག་ཅག་རྣམ་པར་ལྷུང་བ་ཀླུའི་སྐྱེ་གནས་སུ་སྐྱེས་  
ཀྱི༑ ཅི་ནས་ཀྱང་བདག་ཅག་གིས་དེའི་བསྟན་པ་ཞིག་པར་བྱའོ་།ཞེས་སྨྲའོ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཀླུ་འགྲོ་མགྱོགས་དང་ནབ་སོ་ནི། འདི་ལྟར་མཐུ་ཆེ་ཞིང། རྫུ་འཕྲུལ་  
ཆེ་བ་ཡིན་པས། ང་ཡོངས་སུ་མྱ་ངན་ལས་འདས་ནས་ངའི་བསྟན་པ་ཐལ་བར་བརླག་པར་འགྱུར་བ་གང་ཡིན་པའི་གནས་འདི་ཡོད་དོ། །སྙམ་དུ་མཁྱེན་ནས། བཅོམ་ལྡན་འདས་ཀླུ་འགྲོ་མགྱོགས་  
དང་ནབ་སོ་གཉིས་ག་ལ་བ་དེར་གཤེགས་ཏེ་བྱོན་ནས་འགྲོ་མགྱོགས་དང་ནབ་སོ་གཉིས་ལ་བཀའ་སྩལ་པ། འགྲོ་མགྱོགས་དང་ནབ་སོ་།ཚིག་བཞི་པའི་ཆོས་ཀྱི་རྣམ་གྲངས་ཞེས་བྱ་བ་ཡོད་པ་  
བཤད་ཀྱི། ཤེས་པར་བྱོས་ཤིག་བཙུན་པ། བདག་ཅག་དམ་པའི་ཆོས་འཚལ་བར་བགྱིད་པ་སུ་ཞིག་མཆིས་སྙམ་དུ་རིག་ནས་དེ་ཉིད་དུ་སླར་ཞུགས་ཏེ། དེ་གཉིས་འདི་སྙམ་དུ་སེམས་སོ།།  
བཅོམ་ལྡན་འདས་ཀྱིས་བདག་ཅག་ལ་ཆོས་བཤད་ན། བདག་ཅག་གིས་རྣམ་པར་མ་ཤེས་སོ། །སྙམ་པ་དང། བཅོམ་ལྡན་འདས་ཀྱིས་ཕྱོགས་དེར་སྐུའི་གཟུགས་བརྙན་བཏང་ནས་འགྲོ་མགྱོགས་  
དང་ནབ་སོ་གཉིས་ཀྱིས་དེ་ལ་བལྟས་ཤིང་བཅོམ་ལྡན་འདས་ད་དུང་བཞུགས་པ་ལྟ་ཞེས་སླར་ཡང་དང་ཡང་དུ་ཞུགས་སོ། །ཕྱོགས་དེ་ཉིད་དུ་བཅོམ་ལྡན་འདས་ཀྱིས་གནོད་སྦྱིན་མོ་སྤུ་བུ་ཅན་དང་  
  
  
།མདུང་ཅན་གྱི་གྲོང་ཁྱེར་དུ་གཤེགས་སོ། །མདུང་ཅན་གྱི་གྲོང་ཁྱེར་ན་གནོད་སྦྱིན་མོ་མདུང་ཅན་ཞེས་བྱ་བ་ཁྲོ་ཞིང་གཏུམ་ལ་གཟུ་ལུམས་ཅན་ཞིག་གནས་པས། མདུང་  
ཅན་གྱི་གྲོང་ཁྱེར་གྱི་བྲམ་ཟེ་དང། ཁྱིམ་བདག་རྣམས་ཀྱི་བུ་བཙས་ཤིང་བཙས་པ་དག་ཟ་བར་བྱེད་དོ། །མདུང་ཅན་གྱི་གྲོང་ཁྱེར་གྱི་བྲམ་ཟེ་དང། ཁྱིམ་བདག་རྣམས་ཀྱིས། བཅོམ་ལྡན་འདས་འདས་མདུང་ཅན་  
གྱི་གྲོང་ཁྱེར་དུ་གཤེགས་ནས་ཕྱོགས་ཆེ་གེ་མོ་ན་བཞུགས་སོ་།ཞེས་ཐོས་སོ། །ཐོས་ནས་ཀྱང་ཚོགས་ནས་ཚོགས་དང། ཁྱུ་ནས་ཁྱུར་འཕྲད་ཅིང་འདུས་ནས་མདུང་ཅན་གྱི་གྲོང་ཁྱེར་ནས་བྱུང་སྟེ་བཅོམ་  
ལྡན་འདས་གང་ན་བ་དེར་སོང་སྟེ་ལྷགས་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་།ཕྱོགས་གཅིག་ཏུ་འདུག་པ་དང། བཅོམ་ལྡན་འདས་  
ཀྱིས་མདུང་ཅན་གྱི་གྲོང་ཁྱེར་གྱི་བྲམ་ཟེ་དང། ཁྱིམ་བདག་རྣམས་ལ་ཆོས་དང་ལྡན་པའི་གཏམ་གྱིས་ཞེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ། །ཞེས་བྱ་བའི་བར་  
གོང་མ་བཞིན་དུའོ། །དེ་ནས་མདུང་ཅན་གྱི་གྲོང་ཁྱེར་གྱི་བྲམ་ཟེ་དང། ཁྱིམ་བདག་རྣམས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་  
བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ།། །།འདུལ་བ་གཞི། བམ་པོ་སོ་དྲུག་པ། བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་ཅག་གདུགས་  
  
  
༄༅། །ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ་ཞེས་བྱ་བ་ནས་བཅོམ་ལྡན་འདས་ཀྱིས་ཞལ་ཟས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་  
ཞེས་བྱ་བའི་བར་གོང་མ་བཞིན་དུའོ། །གསེར་གྱི་བྱ་མ་བུམ་བླངས་ཏེ་བཅོམ་ལྡན་འདས་ཀྱི་སྤྱན་སྔར་གསོལ་བ་གདབ་པའི་ཕྱིར་འཁོད་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་ཀླུ་  
གདུག་པ་དང་གནོད་སྦྱིན་གདུག་པ་དེ་དང་དེ་རྣམས་ནི། བཏུལ་ལགས་ན། བཙུན་པ། གནོད་སྦྱིན་མོ་མདུང་ཅན་ཞེས་བགྱི་བ་འདི། བདག་ཅག་ལ་ཡུན་རིང་མོ་ཞིག་ནས་ཤ་འཁོན་མ་མཆིས་པར་ནི་  
ཤ་འཁོད་དུ་བགྱིས། འགྲན་ཟླ་མ་ལགས་པར་ནི། འགྲན་ཟླ་བགྱིད་གླགས་མ་བཙལ་བར་ནི། གླགས་ཚོལ་བར་བགྱིད་དེ། བྱིས་པ་བཙས་ཤིང་བཙས་པ་རྣམས་འཕྲོག་པར་བགྱིད་ལགས་ན། ཀྱེ་མའོ། །  
བཅོམ་ལྡན་འདས་ཐུགས་བརྩེ་བར་ཉེ་བར་བཟུང་སྟེ། གནོད་སྦྱིན་མོ་མདུང་ཅན་གདུལ་བར་གསོལ། དེའི་ཚེ་གནོད་སྦྱིན་མོ་མདུང་ཅན་འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ། །དེ་ནས་བཅོམ་ལྡན་  
འདས་ཀྱིས་གནོད་སྦྱིན་མོ་མདུང་ཅན་ལ་བཀའ་སྩལ་པ། མདུང་ཅན་ཁྱོད་ཀྱིས་ཐོས་སམ། བཅོམ་ལྡན་འདས། བདག་གིས་ཐོས་ལགས་སོ་།མདུང་ཆེན། ཁྱོད་ཀྱིས་ཐོས་སམ། བདེ་བར་གཤེགས་  
པ༑ བདག་གིས་ཐོས་ལགས་སོ། །དམ་པ་མ་ཡིན་པའི་ཆོས་སྡིག་པ་དེ་ལས་ལོག་ཅིག་བཙུན་པ། དམ་ཞིག་བཅས་ཏེ། གལ་ཏེ་འདི་དག་བདག་ཅག་གི་སླད་དུ་གཙུག་ལག་ཁང་རྩིག་པར་བགྱིད་ན་  
  
  
།དེ་ནས་བཅོམ་ལྡན་འདས་ཀྱིས་མདུང་ཅན་གྱི་གྲོང་ཁྱེར་གྱི་བྲམ་ཟེ་དང་ཁྱིམ་བདག་རྣམས་ལ་བཀའ་སྩལ་པ། བྲམ་ཟེ་དང་ཁྱིམ་བདག་ཁྱེད་ཀྱིས་ཐོས་སམ། བཅོམ་ལྡན་འདས་  
ཐོས་ལགས་སོ། །ཁྱེད་ཅག་གིས་ཇི་ལྟར་བསྒྲུབ་པར་བྱ། བཅོམ་ལྡན་འདས། རྩིག་ལགས་སོ། །བདེ་བར་གཤེགས་པ། རྩིག་ལགས་སོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་མོ་མདུང་ཅན་འཁོར་  
དང་བཅས་ཏེ་བཏུལ་ནས་གཤེགས་སོ། །འབྲ་གོ་ཅན་དུ་གཤེགས་པ་དང་འབྲ་གོ་ཅན་ན་བྱིས་པ་ཆུང་ངུ་དག་ཅིག་རྡུལ་གྱི་མཆོད་རྟེན་ལ་རྩེ་བར་བྱེད་དོ། །བཅོམ་ལྡན་འདས་ཀྱིས་བྱིས་པ་ཆུང་ངུ་དག་རྡུལ་  
གྱི་མཆོད་རྟེན་ལ་རྩེ་བ་གཟིགས་སོ། །གཟིགས་ནས་ཀྱང། ཡང་གནོད་སྦྱིན་ལག་ན་རྡོ་རྗེ་ལ་བཀའ་སྩལ་པ། ལག་ན་རྡོ་རྗེ། ཁྱོད་ཀྱིས་བྱིས་པ་ཆུང་ངུ་རྡུལ་གྱི་མཆོད་རྟེན་ལ་རྩེ་བ་དག་མཐོང་ངམ་བཙུན་པ་  
མཐོང་ལགས་སོ། །ལག་ན་རྡོ་རྗེ། ང་ཡོངས་སུ་མྱ་ངན་ལས་འདས་ནས་ལོ་བཞི་བརྒྱ་ལོན་པ་ན། འདིར་ཀུ་ཤ་ནའི་རིགས་ཀྱི་རྒྱལ་པོ་ཀ་ནི་སྐ་ཞེས་བྱ་བ་བྱེད་པར་འགྱུར་པ་དེས། ཕྱོགས་འདིར་མཆོད་རྟེན་བརྩིགས་པར་  
འགྱུར་ཏེ། དེའི་མིང་ཀ་ནི་སྐའི་མཆོད་རྟེན་ཞེས་བྱ་བར་འགྱུར་ཞིང། ང་ཡོངས་སུ་མྱ་ངན་ལས་འདས་ན་ཡང་སངས་རྒྱས་ཀྱིས་བྱ་བ་བྱེད་པར་འགྱུར་རོ། །དེ་ནས་བཅོམ་ལྡན་འདས་ཀྱིས་རོ་ཧི་ཏ་ཀ་ནས་ཀླུའི་  
རྒྱལ་པོ་སོག་མ་མེད་ཀྱི་གནས་ཀྱི་བར་དུ་སྲོག་ཆགས་ས་ཡ་ཕྲག་བདུན་དང་འབུམ་ཕྲག་བདུན་བཏུལ་ནས་རོ་ཧི་ཏ་ཀར་གཤེགས་ཏེ། གཙུག་ལག་ཁང་དུ་ཞུགས་ནས་ནང་དུ་ཡང་དག་བཞག་གོ་བཅོམ་ལྡན་  
  
  
༄༅། །འདས་དགོངས་ཀ་ནང་དུ་ཡང་དག་འཇོག་ལས་བཞེངས་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། དང་པོའི་རྒྱལ་སྲིད་གང་ན་བ་དེར་འདོང་ངོ། །  
དེ་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཙུན་པ། བཅོམ་ལྡན་འདས་ཀྱིས་སྔར་ནི། འདི་སྐད་ཅེས། ཀུན་དགའ་བོ། བྱང་ཕྱོགས་སུ་ཀླུའི་རྒྱལ་པོ་སོག་  
མ་མེད་འདུལ་དུ་འདོང། བྱང་ཕྱོགས་ན་ནི། ཕན་ཡོན་རྣམ་པ་ལྔ་ཡོད་དོ། །ཞེས་གསུངས་ལ། ད་བཅོམ་ལྡན་འདས་ཀྱིས་འདི་སྐད་དུ། ཀུན་དགའ་བོ། དང་པོའི་རྒྱལ་སྲིད་གང་ན་བ་དེར་འདོང་ངོ། །  
ཞེས་གསུངས་ན། དེ་ཇི་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། །ང་གནོད་སྦྱིན་ལག་ན་རྡོ་རྗེ་དང་ཐབས་གཅིག་ཏུ་བྱང་ཕྱོགས་སུ་གཤེགས་ནས་ཏ་མ་སའི་ཚལ་  
རྣམས་ལུང་བསྟན་ཏོ། །ཞེས་བྱ་བ་ནས་རྡུལ་གྱི་མཆོད་རྟེན་ལུང་བསྟན་ཏོ། །ཞེས་བྱ་བའི་བར་དུའོ། །ཀུན་དགའ་བོ། རོ་ཧི་ཏ་ཀ་ནས་ཀླུའི་རྒྱལ་པོ་སོག་མ་མེད་ཀྱི་གནས་ཀྱི་བར་དུ་དེ་བཞིན་གཤེགས་  
པས༑ སྲོག་ཆགས་ས་ཡ་ཕྲག་བདུན་དང། འབུམ་ཕྲག་བདུན་བཏུལ་ཏོ་།བྱང་ཕྱོགས་ན་ནི། ཉེས་དམིགས་ལྔ་ཡོད་དོ། །མཐོ་ན་དམན་ཅན་དང། སྡོང་དུམ་དང། ཚེར་མས་གང་བ་དང། རྡོ་བ་  
དང༑ གསེག་མ་དང། གྱོ་མོ་མང་བ་དང། ཁྱི་ཟ་བ་དང། བུད་མེད་གནས་ངན་ལེན་ཀུན་ཏུ་སྤྱོད་པའོ། །སྡོམ་ལ། དང་པོའི་རྒྱལ་སྲིད་རྟག་བཟང་དང། བཅོམ་དང་ནི་ཨོ་ཏ་ལའི། །ཀུན་དགའ་  
  
  
།ཚུགས་པར་དཀའ་དང་གངྒཱའི་ཆུ་།ཡི་དྭགས་དུས་དཔག་ཕྱི་མ་ཡིན། །དེ་ནས་བཅོམ་ལྡན་འདས་ཡུལ་དཔའ་སྡེ་ནས་ལྗོངས་རྒྱུ་ཞིང་གཤེགས་པ་ན་དང་པོའི་རྒྱལ་སྲིད་དུ་གཤེགས་  
ནས༑ དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཕྱོགས་འདིར་རྒྱལ་པོ་མང་པོས་བསྐུར་བ། དང་པོར་རྒྱལ་སྲིད་ཀྱི་དབང་བསྐུར་བས་དབང་བསྐུར་བ་དེ་  
ནི༑ དང་པོའི་རྒྱལ་པོ་ཡིན་ནོ། །དེའི་ཕྱིར་འདི་དང་པོའི་རྒྱལ་སྲིད་ཅེས་བྱ་བར་གྲགས་སོ། །རྟ་བཟང་དུ་གཤེགས་ནས། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་  
དགའ་བོ། ཕྱོགས་འདིར་རྒྱལ་པོ་མང་པོས་བཀུར་བའི་རྟ་བཟང་པོ་རིན་པོ་ཆེ་བྱུང་སྟེ། དེའི་ཕྱིར་འདི་རྟ་བཟང་ཞེས་བྱ་བར་གྲགས་སོ་།དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་  
སྩལ་པ། ཀུན་དགའ་བོ། །བཅོམ་བརླག་གང་ན་བ་དེར་འདོང་ངོ་།བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ཏེ། དེ་ནས་བཅོམ་ལྡན་འདས་  
བཅོམ་བརླག་ཏུ་གཤེགས་པ་དང། བཅོམ་ལྡན་འདས་ཀྱིས་རྒྱང་རིང་པོ་ཁོ་ན་ཞིག་ན་ཚལ་སྔོ་ཞིང་སྔོ་བ་སྦྲེངས་པ་དག་གཟིགས་སོ་།གཟིགས་ནས་ཀྱང་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་  
པ༑ ཀུན་དགའ་བོ། །ཁྱོད་ཀྱིས་ཚལ་སྔོ་ཞིང་སྔོ་བ་སྦྲེངས་པ་ཕ་བི་མཐོང་ངམ། བཙུན་པ། མཐོང་ལགས་སོ། །ཀུན་དགའ་བོ། དེ་ནི། རི་བོ་རྩེ་མཐོན་ཞེས་བྱ་སྟེ། ང་ཡོངས་སུ་མྱ་ངན་ལས་འདས་ནས་ལོ་  
  
  
༄༅། །བརྒྱ་ལོན་པ་དང་བཅོམ་བརླག་ནས་གར་མཁན་དང། དཔའ་བོ་ཞེས་བྱ་བ་སྤུན་གཉིས་ཀྱིས་དེ་ལ་གཙུག་ལག་ཁང་རྩིག་པར་འགྱུར་ཏེ། དེའི་མིང་གར་མཁན་དཔའ་བོ་  
ཞེས་བྱ་བར་འགྱུར་ཞིང། ལྷག་མཐོང་དང་ཞི་གནས་ཀྱི་རྗེས་སུ་མཐུན་པའི་གནས་མལ་རྣམས་ཀྱི་མཆོག་ཏུ་འགྱུར་རོ། །ཀུན་དགའ་བོ་བཅོམ་བརླག་འདིར་སྤོས་ཚོང་གི་ཁྱེའུ་སྦས་པ་ཞེས་བྱ་བ་  
འབྱུང་བར་འགྱུར་ཏེ། དེའི་བུ་ཉེ་སྦས་ཞེས་བྱ་བ་སངས་རྒྱས་ཀྱི་མཚན་མེད་པ་ཞིག་བྱུང་བ་དེ། ང་ཡོངས་སུ་མྱ་ངན་ལས་འདས་ནས་ལོ་བརྒྱ་ལོན་པ་དང་བསྟན་པ་ལ་རབ་ཏུ་བྱུང་ནས་སངས་རྒྱས་ཀྱི་བྱ་བ་བྱེད་  
པར་འགྱུར་རོ། །དགེ་སློང་ཀུན་དགའ་བོའི་ལྷན་ཅིག་གནས་པ་ཉི་མའི་གུང་ཞེས་བྱ་བས། ཉེ་སྦས་དེ་རབ་ཏུ་འབྱིན་པར་འགྱུར་ཏེ། གདམས་ངག་སྟོན་པ་རྣམས་ཀྱི་ཕྱི་མ་ནི། ཉེ་སྦས་ཡིན་པར་འགྱུར་  
རོ༑ ༑གར་མཁན་དཔའ་བོ་དེ་ལ་ཕུག། སྲིད་དུ་ཁྲུ་བཅོ་བརྒྱད་པ་ཞེང་དུ་ཁྲུ་གཉིས་པ། འཕང་དུ་ཁྲུ་བདུན་པ་ཞིག་ཡོད་པར་འགྱུར་ཏེ། དེས་གང་དང་གང་དག་ལ་གདམས་ངག་བསྟན་ནས་དགྲ་  
བཅོམ་པ་མངོན་སུམ་དུ་བྱས་པ་དེ་དང་དེ་རྣམས་ཀྱིས། ཐུར་མ་སོར་བཞི་ཙམ་པ་རེ་རེ་ཕུག་དེའི་ནང་དུ་འདོར་བར་འགྱུར་རོ། །གང་གི་ཚེ་ཕུག་དེ། དགྲ་བཅོམ་པའི་ཐུར་མས་གང་བར་གྱུར་པ་དེའི་ཚེ་  
ཉེ་སྦས་ཡོངས་སུ་མྱ་ངན་ལས་འདའ་བར་འགྱུར་ཏེ། དེ་ཡོངས་སུ་མྱ་ངན་ལས་འདས་ནས་དགྲ་བཅོམ་པའི་ཐུར་མ་དེ་དག་ཉིད་སྤུངས་ནས་དེ་རྣམས་ཀྱིས་སྲེག་པར་བྱེད་དོ། །དགེ་སློང་རྣམས་ཐེ་ཚོམ་སྐྱེས་  
  
  
སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། བཅོམ་ལྡན་འདས་ཀྱིས་མ་འོངས་པ་ན་སྐྱེ་བོ་མང་པོ་ལ་སྙིང་བརྩེ་བ་དང། ཚེ་དང་ལྡན་པ་ཉེ་སྦས་ལུང་བསྟན་པ་ལ་  
གཟིགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། དེའི་ཚེར་མ་ཟད། ཇི་ལྟར་འདི་འདས་པའི་དུས་ན་སྐྱེ་བོ་མང་པོ་ལ་ཕན་པའི་ཕྱིར་ཞུགས་པ་དེ། ལེགས་པར་རབ་ཏུ་ཉོན་ལ་ཡིད་ལ་  
ཟུངས་ཤིག་དང་བཤད་དོ། །དགེ་སློང་དག་སྔོན་བྱུང་བ། རི་རྩེ་མཐོན་པོ་འདི་ཉིད་ཀྱི་ངོས་གསུམ་ལ་རང་སངས་རྒྱས་དང། དྲང་སྲོང་དང། སྤྲེའུ་རྣམས་གནས་ཏེ། ངོས་གཅིག་ན་ནི། རང་སངས་རྒྱས་ལྔ་  
བརྒྱའོ། །གཉིས་པ་ལ་ནི། དྲང་སྲོང་ལྔ་བརྒྱའོ། །གསུམ་པ་ལ་ནི། སྤྲེའུ་ལྔ་བརྒྱའོ། །སྤྲེའུ་སྡེ་དཔོན་གྱི་ཀུན་ཏུ་སྤྱོད་པ་ནི། སྤྲེའུ་ཕྲུ་གུ་བཙས་ཤིང་བཙས་པ་དག་གསོད་པར་བྱེད་པ་ཡིན་ནོ། །དེ་ནས་  
སྤྲེ་མོ་དེ་དག་ཕྲུ་གུའི་མྱ་ངན་གྱིས་ནོན་པས་ཕན་ཚུན་གྲོས་བྱ་བར་བརྩམས་པ། ཤེས་ལྡན་སྤྲེ་མོ་དག། ཉོན་ཅིག་བདག་ཅག་གི་ཕྲུ་གུ་བཙས་ཤིང་བཙས་པ་དག་སྡེ་དཔོན་འདིས་གསོད་པར་བྱེད་ཀྱི་  
དེ་ལ་ཐབས་ཤིག་བཤམ་བར་བྱ་སྟེ། བདག་ཅག་ལས་སྤྲེ་མོ་གང་ཞིག་སྦྲུམ་པར་གྱུར་མ། དེས་སྡེ་དཔོན་ལ་བརྗོད་པར་མི་བྱའོ། །ཇི་ཙམ་དུས་གཞན་ཞིག་ནས་སྤྲེ་མོ་ཞིག་སྦྲུམ་པར་གྱུར་ནས། དེ་དེ་  
རྣམས་ཀྱིས་དབེན་པའི་ཕྱོགས་ཤིག་ཏུ་སྦས་ནས་རྩ་བ་དང་འབྲས་བུས་བསྙོད་དེ་སྤྲེའུ་ཕྲུ་གུ་བྱུང་ནས། དེ་ཡང་དེ་རྣམས་ཀྱིས་དབེན་པའི་ཕྱོགས་ཤིག་ཏུ་བསྣུན་གསོས་བསྐྱེད་དེ། དེ་གང་གི་ཚེ་ཆེན་  
  
  
༄༅། །པོར་གྱུར་པ་དེའི་ཚེ། དེས་སྡེ་དཔོན་དེ་རང་གི་ཁྱུ་ནས་བསྐྲད་ནས་རི་བོ་རྩེ་མཐོན་ན་ཕན་ཚུན་དུ་འཁྱམས་པར་བརྩམས་སོ། །དེ་འཁྱམས་པ་ན་རང་སངས་རྒྱས་རྣམས་ཀྱི་སྒྲ་  
ཐོས་ནས། དེ་དེ་རྣམས་ཀྱི་དྲུང་དུ་སོང་སྟེ། གང་གི་ཚེ་བག་ཕེབས་པར་གནས་པར་གྱུར་པ་དེའི་ཚེ། དེ་རྣམས་ལ་རྩ་བ་དང། ལོ་མ་དང། མེ་ཏོག་དང། འབྲས་བུ་དང། སོ་ཤིང་དག་འབུལ་བར་བྱེད་  
དོ༑ ༑དེ་རྣམས་ཀྱིས་ཀྱང་དེ་ལ་ལྷུང་བཟེད་ཀྱི་ལྷག་མ་དག་འདོར་བར་བྱེད་དོ། །རང་སངས་རྒྱས་དེ་རྣམས་ཀྱིས་ཀུན་ཏུ་སྤྱོད་པ་ནི་ཟོས་ཤིང་ཟོས་ནས་སྐྱིལ་མོ་ཀྲུང་བཅས་ཏེ་འདུག་གོ། སྤྲེའུ་དེས་ཀྱང་  
དེ་རྣམས་ཀྱི་སྤྱོད་ལམ་མཐོང་ནས་སྐྱིལ་མོ་ཀྲུང་བཅས་ཤིང་འདུག་གོ། ཇི་ཙམ་དུས་གཞན་ཞིག་ན་རང་སངས་རྒྱས་དེ་རྣམས་འདི་སྙམ་དུ་སེམས་ཏེ། བདག་ཅག་གི་ལུས་རྣག་ཅན་འདིས་ཐོབ་པར་  
བྱ་བ་གང་ཡིན་པ་ནི། ཐོབ་ཟིན་གྱི། བདག་ཅག་གིས་ཞི་བ་མྱ་ངན་ལས་འདས་པའི་དབྱིངས་སུ་ཡོངས་འཇུག་གོ། སྙམ་ནས། དེ་རྣམས་འབར་བ་དང། གསལ་བ་དང། ཆར་འབེབས་པ་དང། གློག་  
འབྱིན་པའི་ཆོ་འཕྲུལ་དག་བྱས་ནས་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །དེ་རྣམས་ལྡང་བའི་དུས་གང་ཡིན་པ་དེའི་ཚེ་མི་ལྡང་ནས་སྤྲེའུ་  
དེས་དེ་རྣམས་མ་མཐོང་བས་མི་དགའ་བར་གྱུར་ཏོ། །ཇི་ཙམ་ན་སྤྲེའུ་དེ་ཕུག་ཏུ་ཞུགས་ནས་རང་སངས་རྒྱས་དེ་རྣམས་ཀྱི་ཆོས་གོས་རྣམས་ནས་བསིགས་པར་བརྩམས་སོ། །དེ་ནས་ཕུག་དེ་ན་གནས་པའི་  
  
  
འདི་སྙམ་དུ་སེམས་ཏེ། སྤྲེའུ་འདིས་རང་སངས་རྒྱས་ཀྱི་སྐུ་བཤིག་ནི། མི་རུང་ངོ། །སྙམ་ནས་རྡོ་ལེབ་ཆེན་པོས་སྒོ་བཅད་ནས་འདུག་གོ། །དེ་ནས་སྤྲེའུ་དེ། མྱ་ངན་དང་སྡུག་བསྔལ་དང་  
སྨྲེ་སྔགས་བཏོན་ཏེ་སོང་ནས་རི་བོ་རྩེ་མཐོན་ལ་ཀུན་ནས་འཁྱམས་པ་ན། མི་རྣམས་འདོད་པས་མི་དགའ་བར་གྱུར་ཏེ་རྣ་བ་གཏོད་ཅིང་མིའི་སྒྲ་ཐོས་པར་འདོད་པ་ལས། དེས་དྲང་སྲོང་དེ་རྣམས་སྨྲ་བའི་སྒྲ་  
དག་ཐོས་ནས། དེ་མགྲོན་པོ་ལམ་སྟོར་བ་བཞིན་དུ་རིངས་པ་རིངས་པར་དེ་རྣམས་ཀྱི་དྲུང་དུ་སོང་ངོ། །དྲང་སྲོང་དེ་དག་ཀྱང་དཀའ་ཐུབ་དྲག་པོས་གདུང་བར་བྱེད་དོ། །ཁ་ཅིག་ནི། ལག་པ་བསྒྲེངས་ནས་  
འདུག་གོ། ཁ་ཅིག་ནི། རྐང་པ་ཡ་གཅིག་གིས་སོ། །ཁ་ཅིག་ནི། གདུང་བ་ལྔས་གདུང་བར་བྱེད་དོ། །གང་གི་ཚེ་སྤྲེའུ་དེ་དེ་རྣམས་དང་ལྷན་ཅིག་བག་ཕེབས་པར་གནས་པར་གྱུར་པ་དེའི་ཚེ། དྲང་སྲོང་  
དེ་རྣམས་ལ་རྩ་བ་དང། ལོ་མ་དང། མེ་ཏོག་དང། འབྲས་བུ་དང་སོ་ཤིང་དག་སྦྱིན་པར་བྱེད་དོ། །དེ་རྣམས་ཀྱང་དེ་ལ་ཟས་ཀྱི་ལྷག་མ་དག་འདོར་བར་བྱེད་དོ། །དེས་དེ་རྣམས་ཀྱི་སྤྱོད་ལམ་དཀྲུགས་  
ཤིང། རང་སངས་རྒྱས་ཀྱི་སྤྱོད་ལམ་སྟོན་པར་བྱེད་དེ། དེ་ན་གང་དག་ལག་པ་བསྒྲེང་བ་དེ་རྣམས་ཀྱི་ལག་པ་དག་ཕབ་ནས་སེ་གོལ་གྱི་སྒྲ་ཕྱུང་སྟེ་སྦྲན་ནས་མདུན་དུ་སྐྱིལ་མོ་ཀྲུང་བཅས་ཏེ་འདུག་གོ་  
གང་དག་རྐང་པ་ཡ་གཅིག་པ་དེ་རྣམས་ཀྱི་རྐང་བ་ཕབ་ནས་མདུན་དུ་སྐྱིལ་མོ་ཀྲུང་བཅས་ཏེ་འདུག་གོ། གང་དག་གདུང་བ་ལྔས་གདུང་བར་བྱེད་པ་དེ་རྣམས་ཀྱི་མེ་བསད་ནས་སེ་གོལ་གྱི་སྒྲ་ཕྱུང་སྟེ་མདུན་  
  
  
༄༅། །དུ་སྐྱིལ་མོ་ཀྲུང་བཅས་ཏེ་འདུག་གོ་དེ་ནས་དྲང་སྲོང་དེ་རྣམས་ཀྱིས་གདམས་ངག་འབོགས་པ་ལ་སྨྲས་པ། མཁན་པོ། སྤྲེའུ་འདི་བདག་ཅག་གི་དཀའ་ཐུབ་ལ་བར་ཆད་  
བགྱིད་དོ། །ཞེས་དེ་རྣམས་ཀྱིས་དེ་ལ་རྒྱས་པར་སྨྲས་པ་དང། དེས་སྨྲས་པ། ཤེས་ལྡན་དག། སྤྲེའུ་དེ་དག་ནི། དྲན་པ་དང་ལྡན་པ་ཡིན་ཏེ། གདོན་མི་ཟ་བར་འདིས་དྲང་སྲོང་ཁ་ཅིག་གི་སྤྱོད་ལམ་  
དེ་ལྟ་བུ་མཐོང་གི། ཁྱེད་ཅག་གིས་ཀྱང་སྐྱིལ་མོ་ཀྲུང་ཆོས་ལ་འདུག་ཅིག། དེ་རྣམས་ཀྱི་སྐྱིལ་མོ་ཀྲུང་བཅས་ཏེ་འདུག་པ་དང། དེ་རྣམས་སྔོན་གྱི་དགེ་བའི་རྩ་བ་རྣམས་མངོན་དུ་གྱུར་ནས། དེ་རྣམས་  
ཀྱིས་མཁན་པོ་དང་སློབ་དཔོན་མེད་པའི་ཤེས་པས་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་མཐུན་པའི་ཆོས་བསྐྱེད་ནས་རང་བྱང་ཆུབ་མངོན་སུམ་དུ་བྱས་སོ། །དེ་ནས་དེ་རྣམས་སྤྲེའུ་དེ་  
ལ་ཆོས་ལས་བྱུང་བའི་དད་པ་སྐྱེས་ནས་དེ་རྣམས་ཀྱིས་ལྗོངས་ནས་བསོད་སྙོམས་ལོ་ཐོག་གསར་པ་དང། འབྲས་བུ་གསར་པ་དང། དུས་གསར་གྱི་རྙེད་པ་གང་ཡིན་པ་དེ་རྣམས་ལས་དེ་ལ་  
ཐོག་མར་བྱིན་ནས། བདག་ཉིད་ལོངས་སྤྱོད་པར་བྱེད་དོ། །ཇི་ཙམ་དུས་གཞན་ཞིག་ན་སྤྲེའུ་དེ་དུས་ལས་འདས་སོ། །དེ་ནས་རང་བྱང་ཆུབ་དེ་རྣམས་ཀྱིས། ཡུལ་ཁམས་དང་ཕྱོགས་སྣ་ཚོགས་ན་  
ཡོད་པའི་ཤིང་དྲི་ཞིམ་པོ་རྣམས་བླངས་ཏེ། ཤིང་དྲི་ཞིམ་པོ་ཐམས་ཅད་ཀྱིས་ཕུང་པོར་སྤུངས་ནས་བསྲེགས་སོ། །དགེ་སློང་དག་ཇི་སྙམ་དུ་སེམས། རང་བྱང་ཆུབ་རྣམས་དང་ལྷན་ཅིག་ཏུ་གནས་  
  
  
ཉེ་སྦས་འདི་ཉིད་ཡིན་ཏེ་འདི་དེའི་ཚེ་ཡང་སྐྱེ་བོ་མང་པོ་ལ་ཕན་པའི་ཕྱིར་ཞུགས་སོ་།ད་ལྟར་ན་ཡང་ངས་འདི་སྐྱེ་བོ་མང་པོ་ལ་ཕན་པ་དང། སྙིང་བརྩེ་བར་ལུང་བསྟན་ཏོ། །  
དེ་ནས་བཅོམ་ལྡན་འདས་དཔའ་སྡེ་ནས་ལྗོངས་རྒྱུ་ཞིང་གཤེགས་ན་བཅོམ་བརླག་ཏུ་གཤེགས་པ་དང་བཅོམ་བརླག་གི་བྲམ་ཟེ་རྣམས་ཀྱིས་དགེ་སློང་གོའུ་ཏ་མ་བཅོམ་བརླག་ཏུ་ཕྱིན་ནས་དེ་ཤིན་  
ཏུ་རིགས་བཞི་པོ་རྣམ་པར་དག་པར་འདོད་དེ། འཆད་པར་བྱེད། འདོགས་པར་བྱེད། རབ་ཏུ་འཇོག་པར་བྱེད། རྣམ་པར་འཇོག་པར་བྱེད། བྱེ་བྲག་ཏུ་འབྱེད་པར་བྱེད། གསལ་བར་བྱེད། སྟོན་  
པར་བྱེད། ཡང་དག་པར་རབ་ཏུ་བསྟན་པར་བྱེད་དོ། །ཞེས་ཐོས་ནས་གལ་ཏེ་དེ་བཅོམ་བརླག་ཏུ་འདུག་ན། བདག་ཅག་གི་རྙེད་པ་དང། བཀུར་སྟིའི་བར་ཆད་དུ་འགྱུར་ལ། དེ་ནི། བཀུར་སྟི་མ་ཡིན་  
པས་སྐྲག་གོ་ཞེས་གྲག་གི་གལ་ཏེ་དེ་ལ་འགའ་ཞིག་གིས་བཀུར་སྟི་མ་ཡིན་པ་བྱས་ན། དེ་ལྟ་ན་དེ་བཅོམ་བརླག་ཏུ་འདུག་པར་མི་འགྱུར་རོ། །གལ་ཏེ་དེ་ལ་མི་སྨད་རིགས་ཀྱིས་བཀུར་སྟི་མ་ཡིན་པ་  
བྱས་ན། ངོ་མཚར་དུ་མི་འཛིན་གྱི། གལ་ཏེ་དེ་ལ་སྐྱེས་བུ་གཙོ་བོ་འགའ་ཞིག་གིས་བཀུར་སྟི་མ་ཡིན་པར་བྱས་ན། དེས་ནི། ལེགས་པར་འགྱུར་ན། བདག་ཅག་གི་ནང་ན་སྐྱེས་བུ་གཙོ་བོ་སུ་  
ཞིག་ཡོད་སྙམ་མོ། །དེའི་ཚེ་བཅོམ་བརླག་ན་བྲམ་ཟེ་སྔོར་གྱུར་ཅེས་བྱ་བ། རིག་བྱེད་དང། རིག་བྱེད་ཀྱི་ཡན་ལག་གི་ཕ་རོལ་ཏུ་ཕྱིན་པ། རང་གི་སྨྲ་བ་གསལ་བར་བྱེད་པ། ཕ་རོལ་གྱི་རྒོལ་བ་ཚར་  
  
  
༄༅། །གཅོད་པར་ནུས་པ། དེའི་ཚིག་བདེན་པའི་རྗེས་སུ་འབྲང་བ་ཞིག་ཡོད་དོ། །དེ་ནས་བཅོམ་བརླག་གི་བྲམ་ཟེ་རྣམ་འདུས་ཤིང་ཚོགས་ཏེ། སྔོར་གྱུར་གྱི་དྲུང་དུ་སོང་ནས་མཁན་  
པོ༑ ༑འདིར་དགེ་སྦྱོང་གོའུ་ཏ་མ་མཆིས་ནས། དེར་ཤིན་ཏུ་རིགས་བཞི་པོ་རྣམ་པར་དག་པ་ཞེས་བྱ་བ་ནས་ཡང་དག་པར་རབ་ཏུ་སྟོན་པར་བྱེད་དོ། །ཞེས་ཐོས་ཞེས་བྱ་བའི་བར་གོང་མ་བཞིན་དུའོ། །དེ་ནི་  
བཀུར་སྟི་མ་ཡིན་པས་སྐྲག་གོ་ཞེས་གདའ་ན། གལ་ཏེ་དེ་ལ་འགའ་ཞིག་གིས་བཀུར་སྟི་མ་ལགས་པ་བགྱིས་ན། དེ་ལྟ་ན་དེ་བཅོམ་བརླག་ཏུ་མཆིས་པར་མི་འགྱུར་རོ། །གལ་ཏེ་དེ་ལ་མི་སྨད་རིགས་  
ཀྱིས་བཀུར་སྟི་མ་ལགས་པ་བགྱིས་ན། ངོ་མཚར་དུ་མི་འཛིན་གྱི། གལ་ཏེ་དེ་ལ་སྐྱེས་བུ་གཙོ་བོ་འགའ་ཞིག་གིས་བཀུར་སྟི་མ་ལགས་པ་བགྱིས་ན་ལེགས་པར་འགྱུར་ན། བདག་ཅག་གི་སྐྱེས་བུ་གཙོ་  
བོ་མཁན་པོ་མ་ལགས་པ་སུ་ཞིག་མཆིས། ཁྱོད་ཀྱིས་དེ་ལ་བཀུར་སྟི་མ་ལགས་པའི་ཚིག་གི་རྒྱ་ལྕག་གིས་སྤྱོ་བར་གསོལ། སྔོར་གྱུར་གྱིས་སྨྲས་པ། ཤེས་ལྡན་དག་བདག་གི་ལྕེ་འདི་ནི། བདེན་  
པའི་རྗེས་སུ་འབྲང་བ་ཡིན་ཏེ། གལ་ཏེ་སྤྱོ་བར་འོས་པ་ཞིག་ན་སྤྱོའོ། །འོན་ཏེ་བསྟོད་པར་འོས་པ་ཞིག་ན། བསྟོད་དོ། །དེ་ནས་བྲམ་ཟེ་སྔོར་གྱུར། བཅོམ་བརླག་ན་གནས་པའི་བྲམ་ཟེ་རྒན་རབས་རྒན་  
རབས་རྣམས་ཀྱིས་མདུན་དུ་བདར་ནས་བཅོམ་ལྡན་འདས་ག་ལ་བ་དེར་སོང་བ་ན། བྲམ་ཟེ་སྔོར་གྱུར་གྱིས་རྒྱང་རིང་པོ་ཁོ་ན་ནས་བཅོམ་ལྡན་འདས་ཀྱི་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་  
  
  
དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་ལྷག་པ། རིན་པོ་ཆེའི་རི་བོ་འགྲོ་བ་ལྟར་ཀུན་ནས་བཟང་བ། ཤིང་དྲུང་ཞིག་ན་  
བརྟེན་ཅིང་ཞི་བའི་སྤྱོད་ལམ་གྱིས་བཞུགས་པ་མཐོང་ངོ། །མཐོང་ནས་ཀྱང་ཡ་མཚན་སྐྱེས་ཏེ་མིག་བགྲད་དེ་བལྟས་ནས་བསྟོད་པར་བརྩམས་པ། ལུས་དང་ངག་དང་དབང་པོར་བཅས་པ་ཡི། །ཡིད་ཀྱིས་ཚུལ་བཞིན་  
རྩེ་གཅིག་བགྱིས་ནས་ནི། ཡོན་ཏན་རང་བཞིན་ཡོན་ཏན་རྒྱ་མཚོ་ཆེ་།ཁྱོད་ཀྱི་ཡོན་ཏན་ཕྱོགས་གཅིག་བརྗོད་པར་བགྱི། །སྨྲ་བ་རྣམས་ཀྱི་དམ་པ་རབ་མཆོག་ལགས། །སྐྱོན་མེད་དབང་པོ་ཤིན་ཏུ་མཉམ་  
པར་བཞག་ཕ་རོལ་རྒོལ་བ་བརྩོན་པ་ཐམས་ཅད་ཀྱིས། །དོན་དམ་ཐུགས་སུ་ཆུད་ལ་བསྐྱོད་མི་ནུས། །ཁྱོད་ཀྱི་སྤྱོད་པ་ཤིན་ཏུ་རྫོགས་པ་ཉིད། བརྟུལ་ཞུགས་བསྒྲུབས་པས་བརྟུལ་ཞུགས་ཤིན་ཏུ་རྫོགས་  
སྟོབས་ལྡན་ཁྱོད་ཀྱི་ཏིང་འཛིན་ཟད་མེད་པས། །སྲེད་མེད་བུ་དང་རི་ཡི་རྒྱལ་པོ་བཞིན། །སྐྱེས་བུ་ཁྱུ་མཆོག་ཁྱོད་ལ་གནོད་མི་མངའ་།མི་ཞུམ་བསྙེངས་པ་མི་མངའ་དུབ་མི་མངའ། །འབྱུང་པོ་རྣམས་ལའང་  
མི་བཟོད་འགའ་མི་མངའ། །ཁྱོད་ནི་མ་ཆགས་འཐབ་པ་ག་ལ་མངའ་།བརྟབས་པ་མེད་ཅིང་ཧ་ཅང་ཞུམ་མི་མངའ། །གདུང་བ་མེད་ཅིང་དགྱེས་པའང་ཡོད་མི་མངའ། །རི་ཡི་བདག་པོ་ལྷུན་པོ་རབ་བརྟན་ལྟར། །  
ཁྱོད་ཀྱི་ཐུགས་ནི་རྟག་ཏུ་དགེ་བ་ཉིད། །ཐུབ་པ་སྐྱེས་མཆོག་ཁམས་རྣམས་ཐམས་ཅད་ནས། །ཁྱོད་ཀྱི་ཡེ་ཤེས་ཡངས་པ་སྒྲིབ་མི་མངའ། །སྐྱེ་མཆེད་རྣམ་པ་སྣ་ཚོགས་དག་ལ་ནི། །མ་ཐོགས་ཉམས་ཤིང་ཟད་  
  
  
༄༅། །པ་མེད་པར་འཇུག་ཐུབ་པ་ཁྱོད་ལ་གང་ལའང་སོམ་ཉི་མེད། །ཡིད་གཉིས་ཡོད་མིན་ཐེ་ཚོམ་ཡོད་མ་ཡིན། །ཁྱོད་ཉིད་ཀྱིས་ནི་མཆོག་དང་མཆོག་མིན་པ། །རིག་པས་  
ཐུགས་སུ་ཆུད་ནས་ཐམས་ཅད་མཁྱེན། །མཐོང་ན་དགའ་བར་འགྱུར་ལ་མཐོང་ན་ལེགས། །མཐོང་ན་ལེགས་པས་མཐོང་ན་མཁས་པ་དགའ་།ཁྱོད་ལ་དགའ་བ་དང་མི་དགའ་མཉམ་པས་ན། །རྟག་ཏུ་  
དགའ་བའི་སྤྱོད་ལམ་དེ་བཞིན་མཛོད། །ཁྱོད་ནི་སྙན་པའི་སྤོབས་པར་ལྡན་པ་ལགས། །འཛུམ་པའི་གསུང་དང་དྲན་ལྡན་བསྙེངས་པ་མེད། །མཁས་རྣམས་འདོད་པ་རབ་ཏུ་འཆད་པས་ན། །འཇིག་རྟེན་  
གསུམ་དུ་ཁྱོད་ཀྱི་གྲགས་པ་འབྱུང། །མི་དང་ལྷ་དང་ལྷ་མིན་གནོད་སྦྱིན་དང། །སྲིན་པོ་མང་དང་འཇིག་རྟེན་འདིར་མཁས་དང། ཐུབ་པའི་དྲུང་དུ་ཡང་དང་ཡང་ལྷགས་ནས། །ཁྱོད་ལ་ཡང་དང་ཡང་ཞུ་  
མི་བཟོད་མེད། །ཁྱོད་ནི་སྙན་པའི་གསུང་གིས་དགའ་མཛད་པས། །མི་དང་ལྷ་དང་ལྷ་མིན་གནོད་སྦྱིན་དང། །སྲིན་པོ་ཡིད་གཉིས་བསལ་རྣམས་ཐུབ་པ་ཆེ། །ཁྱོད་ཀྱི་ཞབས་ལ་ཕྱག་འཚལ་སླར་  
མཆིའོ། །བཞེངས་དང་བཞུགས་དང་གཤེགས་དང་བཞུད་པ་དང་།མནལ་དང་མི་གསུང་ཡང་ན་གསུང་བ་འམ། །འོན་ཏེ་ལྷུང་བཟེད་ཆོས་གོས་བསྣམས་བ་དག་གོའུ་ཏ་མ་ཁྱོད་ཀྱི་ཐམས་ཅད་  
མཛེས་པ་ཉིད། །ཐོགས་པ་མེད་མངའ་མི་མྱུར་མཉམ་པས་ན། །གསུང་ནི་སྙན་པའི་ཡོན་ཏན་རྣམས་དང་ལྡན། །མི་ཡི་མཆོག་ནི་དུས་སུ་གསུང་བས་ན། །གསུང་གི་ཟློས་པ་རྣམ་པར་སྤངས་པ་  
  
  
།འཇིག་རྟེན་ན་ནི་སྟོབས་དང་ལྡན་པར་གྲགས། །སྐྱེས་བུ་མཁྱེན་པ་སྐྱེས་བུ་ཁྱུ་མཆོག་གཙོ། །འཇིག་རྟེན་ལྷར་བཅས་འདི་ནི་མཐའ་དག་ལ། །ང་རྒྱལ་མི་མངའ་ཁྱད་དུ་གསོད་མི་མཛད། །མཛའ་བ་  
དང་ནི་མཛའ་བ་མ་ལགས་དང། །མཐུན་པ་དང་ནི་མཐུན་པ་མ་ལགས་དང། །གཡོ་དང་མི་གཡོ་རང་བཞིན་གནས་པ་ལ། །ངོ་མཚར་འཛིན་པ་ནམ་ཡང་མི་མངའོ། །སྨྲེ་སྔགས་འདོན་ཅིང་སྙིང་བརྩེར་སྨྲ་བ་  
དང། །ཁ་ཆུ་འཛག་པས་ཉམ་ཐག་སྐད་འབྱིན་དང། །ཡོངས་སུ་གདུངས་དང་རྣམ་པར་གདུངས་ལྡན་དང། །འཇིགས་དང་རིམས་ནད་མྱ་ངན་གྱིས་ཉེན་པ། །སྡུག་བསྔལ་རྣམ་པ་བརྒྱ་ཡིས་གཙེས་པ་དང་  
ཡུན་རིང་ནས་ནི་མགོན་མེད་བདེ་བ་མེད། །སྲིད་པའི་སྲེད་པར་ཞུགས་ཤིང་མུན་བསྒྲིབས་པའི། །འགྲོ་བ་འཁྲུགས་པ་ལ་ནི་རབ་གཟིགས་ནས་།བདག་ཉིད་རྣམ་པ་སྣ་ཚོགས་མཐུ་དག་གིས། །ཐུབ་པ་  
ཐུགས་རྗེ་ཆེན་པོ་འཇུག་མཛད་ཅིང། །ཤཱཀྱ་སྐྱེས་ཀྱི་མཆོག་ནི་ཁྱོད་ཉིད་ཀྱིས། །ཕོངས་པར་གྱུར་རྣམས་དགྲོལ་ཕྱིར་བརྩོན་པ་མཛད། །སྲིད་པའི་སྡུག་བསྔལ་རྒྱུ་དང་བཅས་འདི་དང། །སྲིད་པའི་སྡུག་  
བསྔལ་ཟད་པ་གང་མིན་དང། །སྲིད་པའི་སྡུག་བསྔལ་འགོག་པར་འགྲོ་བ་ཡི། །ལམ་ནི་མཚུངས་པ་མེད་པ་ཁྱོད་ཀྱིས་བཤད། །རྣམ་པར་འདྲེན་པ་ཆེན་པོ་བརྩོན་འགྲུས་ཆེ། །རབ་མཆོག་ཕ་རོལ་སྨྲ་བ་  
རྣམས་ཀྱི་མཆོག་འཇིག་རྟེན་གསུམ་ན་ཁྱོད་མཚུངས་མ་མཆིས་ན་།ཁྱོད་ལས་ལྷག་པ་ལྟ་ཞིག་ག་ལ་མཆིས། །ཁྱོད་ལ་ཁོང་ཁྲོ་རྗེས་སུ་ཆགས་མི་མངའ། །ཐུབ་པ་ཁྱོད་ལ་ཡོངས་སུ་ཟད་མི་མངའ།།  
  
  
༄༅། །སྡུག་དང་འགལ་དང་རྩོད་པ་བརྟུལ་ཞུགས་བཟང། །ཁྱོད་ལ་མི་མངའ་རྟག་ཏུ་མི་མངའ་ལགས། །ཐུབ་པ་སྡུག་དང་མི་སྡུག་བདེ་བ་དང། །སྡུག་བསྔལ་མཉམ་དང་དེ་བཞིན་མི་མཉམ་  
སྤངས། །དགའ་དང་མི་དགའ་བ་དག་བཟོད་མཛད་དེ། །ཡང་དག་བསྡམས་ཤིང་འདི་ན་ཉེར་ཞི་སྤྱོད། །སྨད་པ་བྱས་ཀྱང་གནོད་པ་མི་མངའ་ལ། །རབ་ཏུ་བསྔགས་པས་ཁེངས་པར་མི་འགྱུར་པས། །གྲགས་པ་  
གྲགས་པ་མ་ཡིན་ཁྱོད་ལ་མཉམ། །གླང་ཆེན་མཆེ་བར་ལྡན་པ་གཡུལ་ངོ་རུ། །འདོར་བ་དྲག་ཏུ་འཕངས་པའི་མདའ་དག་ལྟར། །སྐྱེ་བོ་སྡིག་ཅན་རྣམས་ཀྱིས་སྨྲས་པ་ཡི། །ཚིག་ངན་ཚིག་རྩུབ་དག་ཀྱང་  
བཟོད་པར་མཛད། །དྲང་སྲོང་ཁྱོད་སྙན་གསུང་ཞིང་ཚིག་ཀྱང་བཟོད། །ཤིན་ཏུ་ངན་དུ་སྨྲས་ཀྱང་མི་བཟོད་མེད། །སྨད་པར་སྨྲས་སམ་དགེ་བར་སྨྲས་ཀྱང་རུང། །ཐུབ་པ་མཉམ་པ་ཉིད་དུ་གནས་པ་ལགས། །མཆོད་  
འོས་རྟག་པར་མི་དང་ལྷ་དག་དང། །ལྷ་མིན་གནོད་སྦྱིན་སྲིན་པོ་རྣམས་དང་ནི། །དྲང་སྲོང་བདག་ཉིད་ཆེན་པོས་རྟག་མཆོད་ན་།ཁྱོད་ནི་ཐུགས་བརྟན་གཞན་དུ་འགྱུར་མི་མངའ། །འདི་བས་བདག་མཆོག་  
ཅེས་ཀྱང་རློམ་མི་མངའ། །འདི་བས་བདག་ཆུང་ཞེས་ཀྱང་རློམ་མི་མངའ། །བདག་ནི་འདི་དག་མཉམ་ཞེས་མི་རློམ་པས། །ཁྱོད་ལ་ང་རྒྱལ་རྣམ་པ་གསུམ་མི་མངའ། །བརྟན་དང་ལྡན་པ་བོང་བ་གསེར་དང་  
མཚུངས། །བཻ་ཌཱུརྱ་དང་གསེག་མ་གྱོ་མོར་མཚུངས། །ཐུབ་པ་ཆེན་པོ་ལྷ་དང་བཅས་པ་ཡི། །འགྲོ་བ་འདི་ནི་རྩྭ་ཤིང་འདྲ་བར་སྤྱོད། །ཟླ་བ་ཉི་མའི་འོད་ཟེར་དང་ཕྲད་ནས། །གྲང་དང་ཚ་བའི་རླུང་དག་ལངས་ན་  
  
  
།རི་ཡི་དབང་པོ་ལྟ་བུར་བཟོད་མཛད་དེ། །ཐུགས་བརྟན་ཁྱོད་ལ་རབ་ཏུ་གནོད་མི་མངའ། །གཟིམས་ཆ་དང་ནི་སྩང་ནས་བཤོས་དང་ནི། །བླ་གོས་ཤམ་ཐབས་རྣམ་པ་སྣ་ཚོགས་དག་ཐུབ་པ་ཟག་མེད་སོ། །  
སོར་བརྟགས་ནས་ནི། །དེ་ཡི་དོན་དུ་སྟོན་པར་མཛད་པ་ལགས། །མགོན་པོ་བདག་ལ་མེད་ཅེས་ཐུགས་ངན་མེད། །མ་བཅིངས་ལེགས་གསུངས་བདག་གིར་འཛིན་མི་མངའ། །གནོད་པ་སྣ་ཚོགས་དག་ལས་ཡོངས་  
སུ་གྲོལ༑ རྙེད་པ་རྙེད་ནའང་དགྱེས་པར་མི་འགྱུར་ལ། །དེ་མ་རྙེད་པས་ཀྱང་ནི་ཞུམ་མི་འགྱུར། །ཁྱད་དུ་གསོད་པ་བཟོད་པ་མཛད་ཅིང་འདིར། །བཀུར་སྟི་དག་ལའང་ཆགས་པ་མི་མངའ་ལགས། །ལྷ་གནས་རི་ཡི་  
ངོས་ལས་འཁྲུངས་པ་ཡི། །ཁྲག་ལྟར་དམར་པའི་ཙནྡན་མཆོག་དག་དང། །མདའ་དང་རལ་གྲི་རྣོན་པོས་ཁྱོད་ཀྱི་ཐུགས། །ལན་འགའ་ཡང་ནི་འགྱུར་བ་མི་མངའ་ལགས། །དོན་མེད་གཏམ་ནི་གསུང་བར་མི་མཛད་  
གང། །སྐྱེ་བོ་ངན་པས་བསྟེན་པའི་གཏན་མ་ལགས། རྙེད་པས་གཏམ་མིན་ཟང་ཟིང་བཅས་གཏམ་མིན། །བདག་ཉིད་ཆེ་རྣམས་མི་འདོད་མ་ལགས་ཀྱི། །གཏམ་གང་རབ་དབེན་བདེ་བ་སྐྱེད་བྱེད་ཅིང། །རབ་ཏུ་ཞི་  
བ་འགའ་ཞིག་རབ་བརྗོད་པ། །ལྷ་ལས་འདས་པའི་གཏམ་ནི་གང་དག་ཅིག་གསུང་ནས་སྡིག་པ་རྣམ་པར་འདུལ་བ་གསུང། །སྙན་པ་རྣམས་དང་འབྲེལ་པ་རྣམས་དང་ནི། །ལེགས་པར་བཤད་དང་སྙིང་པོར་ལྡན་པ་  
ཡི༑ ༑རྣམ་པར་ངེས་པའི་གཏམ་དག་ཐུབ་པ་ཆེ། །འགྲོ་བའི་དོན་སླད་རབ་ཏུ་གསུང་བར་མཛད། །མི་མཁས་དག་དང་ལོག་པར་ལྟ་རྣམས་དང། །གཟུ་ལུམས་ཅན་དང་དགའ་བར་ལྡན་རྣམས་དང། །ཕྲ་མ་ཅན་དང་  
  
  
༄༅། །ཚིག་རྩུབ་རྒྱུ་ཅན་གང། །དེ་དང་ལྷན་ཅིག་བཅོམ་ལྡན་ཁྱོད་མི་རྐྱེན། །མི་ནི་གང་དག་དྲང་ཞིང་སྒྱུ་མེད་པ། །བདེན་ལ་དགའ་ཞིང་དབང་པོ་ཐུལ་བ་དང། །རྟག་ཏུ་ལེགས་པར་བརྟགས་  
ནས་བྱེད་པ་ནི། །དེ་དང་ལྷན་ཅིག་བཅོམ་ལྡན་ཁྱོད་མི་རྐྱེན། །ཆོས་མཁྱེན་ལུགས་མཁྱེན་གང་ཟག་མཁྱེན་པ་དང། །དྲུག་པོ་མངོན་མཁྱེན་ཁྱེད་ལ་རྟག་ཕྱག་འཚལ། །ཐུབ་པ་ཞིང་མཁྱེན་མཆོག་དང་མཆོག་མིན་  
མཁྱེན༑ ༑ཚུལ་དང་ཚུལ་མིན་མཁྱེན་ཁྱོད་མགོས་ཕྱག་འཚལ། །ཁྱོད་ཀྱི་ཡོན་ཏན་རྒྱ་མཚོ་རྒྱ་ཆེན་ལེགས་མཐོང་ནས། །བདག་གིས་ཡོན་ཏན་ཕྱོགས་གཅིག་ཡོངས་སུ་བརྗོད་པར་བས། །འཕགས་པ་ཁྱོད་ཀྱི་  
ཡོན་ཏན་རྒྱ་མཚོའི་ཕ་རོལ་ནི། །རྟོགས་པར་རྔོ་ཐོགས་འགྲོ་བའི་ནང་ན་མི་མ་མཆིས། །དེ་ལྟ་བུ་ལ་སོགས་པ་བསྟོད་པ་ལྔ་བརྒྱས་བཅོམ་ལྡན་འདས་ལ་བསྟོད་ནས། དེ་ལྟར་མངོན་པར་དད་པར་གྱུར་པ་དང་  
བཅོམ་ལྡན་འདས་ཀྱིས་སྔོར་གྱུར་ཇི་ལྟར་སྟན་དེ་ཉིད་ལ་འདུག་བཞིན་དུ་བདེན་པ་མཐོང་བར་འགྱུར་བའི་ཆོས་བཤད་པ་མཛད་དོ། །དེ་ནས་བྲམ་ཟེ་སྔོར་གྱུར་གྱིས་བཅོམ་ལྡན་འདས་ལ་བསྟོད་ནས་སོང་སྟེ་  
དེ་ལམ་དུ་ཞུགས་པ་ན་བཅོམ་བརླག་གི་བྲམ་ཟེ་རྣམས་ཀྱིས་ཚིག་གི་རྒྱ་ལྕག་གིས་པགས་པ་ལས་ཐལ་བ་ཙམ་དུ་བརྒྱད་དེ། མཁན་པོ་ཁྱོད་ལ་ཁོ་བོ་ཅག་གིས་དགེ་སྦྱོང་གོའུ་ཏ་མ་ལ་བཀུར་སྟི་མ་  
ཡིན་པ་བྱོས་ཤིག་ཅེས་སྨྲས་ན། ཁྱེད་ད་གཟོད་སླར་བསྟོད་བསྟོད་དེ་འོང་ངམ། ཤེས་ལྡན་དག་ཁོ་བོས་སྔར་ཁོ་བོའི་ལྕེ་ནི། བདེན་པའི་རྗེས་སུ་འབྲང་བ་ཡིན་ཏེ། གལ་ཏེ་སྨད་པར་འོས་པ་ཞིག་ན་  
  
  
བསྟོད་པར་འོས་པ་ཞིག་ན། བསྟོད་དོ། །ཞེས་མ་སྨྲས་སམ། དགེ་སྦྱོང་གོའུ་ཏ་མ་ནི། བསྟོད་པར་འོས་བས་ཁོ་བོས་བསྟོད་དོ། །དེ་ནས་བཅོམ་ལྡན་འདས་སྔ་དྲོ་ན་བཟའ་ཤམ་ཐབས་མནབས་  
ལྷུང་བཟེད་དང་ཆོས་གོས་བསྣམས་ནས་བཅོམ་བརླག་ཏུ་བསོད་སྙོམས་ལ་ཞུགས་པ་དང། དེའི་ཚེ་བཅོམ་བརླག་ན་རྒྱུ་སྐར་གྱི་ནུབ་མོ་ལ་བབ་བོ། །དེ་ནས་བཅོམ་བརླག་ན་གནས་པའི་ལྷ་མོ་གང་ཡིན་པ་དེ་  
འདི་སྙམ་དུ་སེམས་ཏེ། གལ་ཏེ་དགེ་སྦྱོང་གོའུ་ཏ་མ་བཅོམ་བརླག་ཏུ་འོངས་ན། བདག་གི་རྒྱུ་སྐར་གྱི་ནུབ་མོ་ལ་བར་ཆད་བྱེད་པར་འགྱུར་རོ། །སྙམ་དུ་བསམ་ནས། བཅོམ་ལྡན་འདས་ཀྱིས་སྤྱན་སྔར་སྒྲེན་  
མོར་བྱུང་ནས་འདུག་གོ་བཅོམ་ལྡན་འདས་ཀྱིས་བཀའ་སྩལ་པ། ལྷ་མོ་རེ་ཞིག་བུད་མེད་ནི། ཤིན་ཏུ་བཀབ་ཀྱང་བཟང་བ་མ་ཡིན་ན། སྒྲེན་མོ་ལྟ་སྨོས་ཀྱང་ཅི་དགོས། དེ་ནས་ལྷ་མོ་དེ་སྐྱེངས་ནས་ཕྱོགས་  
གཅིག་ཏུ་སོང་ངོ། །དེ་ནས་བཅོམ་ལྡན་འདས་ཀྱིས་ལམ་ལས་གཟུར་ཏེ་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ་།བཞུགས་ནས་བཅོམ་ལྡན་འདས་ཀྱིས་དགེ་སློང་རྣམས་ལ་  
བཀའ་སྩལ་པ། དགེ་སློང་དག་བཅོམ་བརླག་ན་ནི། ཉེས་དམིགས་ལྔ་པོ་འདི་དག་ཡོད་དོ། །ལྔ་གང་ཞེ་ན། མཐོ་ན་དམན་དང། སྡོང་དུམ་དང་ཚེར་མས་གང་བ་དང། རྡོ་བ་དང་གསེག་མ་དང་གྱོ་མོ་མང་  
བ་དང། དགོངས་ཀ་ཟ་བ་དང། བུད་མེད་མང་བ་ཡིན་ནོ། །དེ་ནས་བཅོམ་ལྡན་འདས་མ་གཤེགས་པར་བཅོམ་བརླག་གི་གནོད་སྦྱིན་བོང་བུའི་གནས་གང་ན་བ་དེ་ལོགས་སུ་གཤེགས་ཏེ་བྱོན་ནས་གནོད་སྦྱིན་  
  
  
༄༅། །བོང་བུའི་གནས་བྱུལ་ཏེ་ཤིང་དྲུང་ཞིག་ཏུ་བརྟེན་ཅིང་ཉིན་མོའི་གནས་པའི་ཕྱིར་བཞུགས་སོ། །དེའི་ཚེ་གནོད་སྦྱིན་བོང་བུ་བོང་བུའི་གཟུགས་སུ་བྱས་ནས་འཕྱན་པ་དང། དེ་ལ་ཁྱེའུ་  
དང། བུ་མོ་དག་ཞོན་པ་དང། དེས་དེ་དག་རྩེར་བཅུག་དགའ་བར་བྱེད་དུ་བཅུག་ནས་ནགས་ཐིབས་པོར་སོང་ནས་ཟ་བར་བྱེད་པས། དེའི་མིང་གནོད་སྦྱིན་བོང་བུ། གནོད་སྦྱིན་བོང་བུ་ཞེས་བྱ་  
བར་གྲགས་སོ། །བཅོམ་བརླག་གི་བྲམ་ཟེ་དང། ཁྱིམ་བདག་དད་པ་ཅན་རྣམས་ཀྱིས། བཅོམ་ལྡན་འདས་བསོད་སྙོམས་ལ་གཤེགས་པ་ལས། ལྷ་མོ་ཞིག་གིས་མཐོ་བ་ཙམ་པས། བཅོམ་  
བརླག་ཏུ་མ་གཤེགས་པར་གནོད་སྦྱིན་བོང་བུའི་གནས་སུ་གཤེགས་སོ་།ཞེས་ཐོས་སོ། །ཐོས་ནས་ཀྱང་གཙང་ཞིང་བསོད་པའི་བཟའ་བ་དང་བཅས་དག་སོ་སོ་ནས་སྣོད་དུ་བཙོས་ཤིང་བསྡོགས་ཏེ་  
ཤིང་རྟར་བཅུག་ནས་བཅོམ་ལྡན་འདས་གང་ན་བ་དེར་དོང་སྟེ་ལྷགས་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་  
པ་དང། བཅོམ་ལྡན་འདས་ཀྱིས་བཅོམ་བརླག་གི་བྲམ་ཟེ་དང། ཁྱིམ་བདག་དད་པ་ཅན་རྣམས་ལ་ཆོས་དང་ལྡན་པའི་གཏམ་གྱིས་ཞེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་  
ཅང་མི་གསུང་ངོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་བྲམ་ཟེ་དང་ཁྱིམ་བདག་དད་པ་ཅན་རྣམས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་  
  
  
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ཅག་གིས་བཅོམ་ལྡན་འདས་ཀྱིས་སླད་དུ་འདིར་གཙང་ཞིང་བསོད་པའི་བཅའ་བ་དང། བཟའ་བ་  
དག་གིས་ཤིང་རྟ་བཀང་སྟེ་འཚལ་ཏེ་མཆིས་ན། བཅོམ་ལྡན་འདས་ཐུགས་བརྩེ་བ་ཉེ་བར་བཟུང་སྟེ། དེ་བཞེས་སུ་གསོལ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་  
པ༑ ཀུན་དགའ་བོ། སོང་ལ་གནོད་སྦྱིན་བོང་བུའི་གནས་ན། དགེ་སློང་ཇི་སྙེད་ཉེ་བར་བརྟེན་ཅིང་གནས་པ་དེ་དག་ཐམས་ཅད་རིམ་གྲོའི་གནས་སུ་སྡུས་ཤིག་བསོད་སྙོམས་ཡོངས་སུ་ལོངས་སྤྱོད་དུ་གཞུག་  
གོ་བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་གནོད་སྦྱིན་བོང་བུའི་གནས་ན་དགེ་སློང་ཇི་སྙེད་ཉེ་བར་བརྟེན་ཅིང་གནས་པ་དེ་དག་ཐམས་  
ཅད་རིམ་གྲོའི་གནས་སུ་བསགས་ནས་བཅོམ་ལྡན་འདས་གང་ན་བ་དེ་ལོགས་སུ་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་ཕྱོགས་  
གཅིག་ཏུ་འདུག་ནས། བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །བཙུན་པ། གནོད་སྦྱིན་བོང་བུའི་གནས་ན་དགེ་སློང་ཇི་སྙེད་ཉེ་བར་བརྟེན་ཅིང་མཆིས་པ་དེ་དག་ཐམས་  
ཅད་རིམ་གྲོའི་གནས་སུ་བསགས་ལགས་ཏེ། བཅོམ་ལྡན་འདས་ད་དེའི་དུས་ལ་བབ་པར་དགོངས་སུ་གསོལ། །དེ་ནས་བཅོམ་ལྡན་འདས་རིམ་གྲོའི་གནས་ག་ལ་བ་དེར་གཤེགས་ཏེ་བྱོན་ནས་དགེ་སློང་གི་དགེ་  
  
  
༄༅། །འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །དེ་ནས་བཅོམ་བརླག་གི་བྲམ་ཟེ་དང། ཁྱིམ་བདག་དད་པ་ཅན་རྣམས་ཀྱིས་སངས་རྒྱས་ལ་སོགས་པ་  
དགེ་སློང་གི་དགེ་འདུན་བདེ་བར་བཞུགས་པར་རིག་ནས་ཞེས་བྱ་བ་ནས་ཕྱག་གཉིས་བཅབས་ཏེ་ལྷུང་བཟེད་གྱུ་བར་རིག་ནས་ཞེས་བྱ་བའི་བར་གོང་མ་བཞིན་དུའོ། །བཅོམ་ལྡན་འདས་ཀྱི་སྤྱན་  
སྔར་གསོལ་བ་གདབ་པའི་ཕྱིར་འཁོད་ནས་འདི་སྐད་ཅེས་གསོལ་ཏོ་།བཙུན་པ། བཅོམ་ལྡན་འདས་ཀྱིས་ཀླུ་གདུག་པ་དང། གནོད་སྦྱིན་གདུག་པ་དེ་དང་དེ་རྣམས་ནི། བཏུལ་ལགས་ན། བཙུན་  
པ༑ གནོད་སྦྱིན་བོང་བུ་འདི། བདག་ཅག་ལ་ཡུན་རིང་མོ་ཞིག་ནས། ཤ་འཁོན་མ་མཆིས་པར་ནི། ཤ་འཁོན་བགྱིད། འགྲན་ཟླ་མ་ལགས་པར་ནི་འགྲན་ཟླ་བགྱིད། གླགས་མ་བཙལ་བར་  
ནི༑ གླགས་ཚོལ་བར་བགྱིད་དེ། ངེས་བུ་བཙས་ཤིང་བཙས་པ་རྣམས་འཕྲོག་པར་བགྱིད་ལགས་ན། ཀྱེ་མའོ། །བཅོམ་ལྡན་འདས་ཐུགས་བརྩེ་བ་ཉེ་བར་བཟུང་སྟེ། གནོད་སྦྱིན་བོང་བུ་གདུལ་  
བར་གསོལ༑ དེའི་ཚེ་གནོད་སྦྱིན་བོང་བུ་འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་གནོད་སྦྱིན་བོང་བུ་ལ་བཀའ་སྩལ་པ། བོང་བུ། ཁྱོད་ཀྱིས་ཐོས་སམ་  
བཅོམ་ལྡན་འདས། བདག་གིས་ཐོས་ལགས་སོ། །བོང་བུ། ཁྱོད་ཀྱིས་ཐོས་སམ། བདེ་བར་གཤེགས་པ། བདག་གིས་ཐོས་ལགས་སོ། །དམ་པ་མ་ཡིན་པའི་ཆོས་སྡིག་པ་ལས་ལོག་ཅིག་བཅོམ་  
  
  
གལ་ཏེ་བདག་གི་སླད་དུ་ཕྱོགས་བཞིའི་དགེ་སློང་གི་དགེ་འདུན་གྱི་གཙུག་ལག་ཁང་བརྩིགས་པར་དམ་འཆའ་བར་བགྱིད་ན། བདག་ལྡོག་གོ་དེ་ནས་བཅོམ་ལྡན་འདས་ཀྱིས་  
བཅོམ་བརླག་གི་བྲམ་ཟེ་དང། ཁྱིམ་བདག་དད་པ་ཅན་རྣམས་ལ་བཀའ་སྩལ་པ། བྲམ་ཟེ་དང་ཁྱིམ་བདག་ཁྱེད་ཅག་གིས་ཐོས་སམ། བཅོམ་ལྡན་འདས། ཐོས་ལགས་ཏེ། རྩིག་གོ་དེ་ནས་བཅོམ་  
ལྡན་འདས་ཀྱིས་གནོད་སྦྱིན་བོང་བུ་འཁོར་ལྔ་བརྒྱ་དང་བཏུལ་ཏོ་།བྲམ་ཟེ་དང། ཁྱིམ་བདག་དད་པ་ཅན་རྣམས་ཀྱིས་དེའི་ཆེད་དུ་གཙུག་ལག་ཁང་ལྔ་བརྒྱ་བརྩིགས་སོ། །དེ་བཞིན་དུ་གནོད་སྦྱིན་མདའ་  
ཅན་དང། གནོད་སྦྱིན་ནགས་ལྡན་དང། གནོད་སྦྱིན་མོ་བསླང་རྙེད་མ་དང། མཆུ་རྣམས་བཏུལ་ཏོ། །དེ་ནས་བཅོམ་ལྡན་འདས་རྫུ་འཕྲུལ་གྱིས་བཅོམ་བརླག་ཏུ་ཞུགས་སོ། །ཞུགས་ནས་གནོད་སྦྱིན་མོ་  
འགྲན་ཟླ་མ་འཁོར་ལྔ་བརྒྱ་དང་བཏུལ་ནས་དེའི་དོན་དུ་གཙུག་ལག་ཁང་ལྔ་བརྒྱ་བརྩིགས་སོ། །དེ་ནས་བཅོམ་ལྡན་འདས་ཀྱིས་བཅོམ་བརླག་གི་ནང་དང་ཕྱི་རོལ་དུ་གནོད་སྦྱིན་ཉིས་སྟོང་ལྔ་བརྒྱ་བཏུལ་ནས་  
དེའི་ཆེད་དུ་བྲམ་ཟེ་དང། ཁྱིམ་བདག་དད་པ་ཅན་རྣམས་ཀྱིས་གཙུག་ལྷག་ཁང་ཉིས་སྟོང་ལྔ་བརྒྱ་བརྩིགས་སོ། །དེ་ནས་བཅོམ་ལྡན་འདས་ཨོ་ཏ་ལར་གཤེགས་ཏེ། ཨོ་ཏ་ལ་ན་ཨོ་ཏ་ལའི་ནགས་ཁྲོད་ན་  
བཞུགས་སོ། །དེ་ནས་བྲམ་ཟེ་ཤིང་སཱ་ལ་ཆེན་པོ་ལྟ་བུ་ཨོ་ཏ་ལའི་བུ་ཞེས་བྱ་བ་ཕྱུག་པ། ནོར་མང་བ། ལོངས་སྤྱོད་ཆེ་བ་ཞིག་གནས་སོ། །ཞེས་བྱ་བ་རྒྱས་པར་སྦྱར་རོ། །དེ་ནས་བཅོམ་ལྡན་འདས་སྔ་དྲོ་  
  
  
༄༅། །ན་བཟའ་ཤམ་ཐབས་མནབས། ལྷུང་བཟེད་དང་ཆོས་གོས་བསྣམས་ཏེ། ཨོ་ཏ་ལ་ར་བསོད་སྙོམས་ལ་ཞུགས་པ་དང། ཕྱོགས་གཞན་ཞིག་ན་ཞིང་པ་ལྔ་བརྒྱ་  
ཙམ་མགོ་བོ་རྡུལ་གྱིས་གཡོགས་ཤིང་ཤ་ནའི་རས་ཀྱིས་སྨད་གཡོགས་ནས་ཞིང་རྨོད་པ་ལས། ཞིང་པ་དེ་རྣམས་ཀྱིས་སངས་རྒྱས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་  
ཀྱིས་ཀུན་ནས་བརྒྱན་པ། གཟི་བརྗིད་ཀྱིས་མཛེས་པར་མཐོང་ངོ་།ཞེས་བྱ་བ་རྒྱས་པར་སྦྱར་ཏེ། བཅོམ་ལྡན་འདས་ཀྱིས། དེ་རྣམས་ལ་ཆོས་བཤད་པས་ཞེས་བྱ་བ་ནས་མཆོད་པར་བྱ་བ་དང། རྗེད་  
པར་བྱ་བ་དང། མངོན་དུ་སྨྲ་བར་བྱ་བར་གྱུར་ཏོ། །ཞེས་བྱ་བའི་བར་དུའོ། །དེ་ནས་རྨོན་པ་སྟོང་པོ་དེ་དག་གཉའ་ཤིང་དང་རུ་དག་བཅད་ནས་བཅོམ་ལྡན་འདས་གང་ན་བ་དེ་ལོགས་སུ་དོང་སྟེ་  
ལྷགས་ནས། བཅོམ་ལྡན་འདས་ལ་ཡོངས་སུ་བསྐོར་ཏེ་འདུག་གོ། བཅོམ་ལྡན་འདས་ཀྱིས་དེ་རྣམས་ལ་ཚིག་གསུམ་གྱི་ཆོས་བཤད་པ་དང། རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་ནས་  
ཞེས་བྱ་བ་ནས་བདེན་པ་མཐོང་ནས་རང་གི་གནས་སུ་དོང་ངོ་།ཞེས་བྱ་བའི་བར་དུའོ། །དགེ་སློང་རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་  
ཞུས་པ། བཙུན་པ། ཞིང་པ་ལྔ་བརྒྱ་བོ་འདི་རྣམས་ཀྱིས་ལས་ཅི་ཞིག་བགྱིས་ན། ལས་དེའི་རྣམ་པར་སྨིན་པས་ཞིང་པ་རྣམས་སུ་གྱུར་ནས་དབུལ་པོའི་ཁྱིམ་རྣམས་སུ་སྐྱེས་ཤིང། འདི་རྣམས་ནི་  
  
  
དགེ་སློང་དག། འདི་རྣམས་ཀྱིས་ལས་བྱས་ཤིང་བསགས་པ་ཞེས་བྱ་བ་རྒྱས་པར་སྦྱར་ཏེ། འདི་རྣམས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་བ་ཡིན་  
ཏེ༑ འདི་རྣམས་ཀྱིས་དེ་ན་ལེ་ལོས་དུས་འདས་པར་བྱས་པས། ལས་དེའི་རྣམ་པར་སྨིན་པས་ཞིང་པ་རྣམས་སུ་གྱུར་ཏོ། །རྨོན་པ་འདི་རྣམས་ཀྱིས་ཀྱང་དེ་ཉིད་ལ་རབ་ཏུ་བྱུང་བ་ནས་བསླབ་པའི་གཞི་ཕྲ་མོ་ཕྲ་མོ་  
རྣམས་ལ་གུས་པར་མ་བྱས་པས། ལས་དེའི་རྣམ་པར་སྨིན་པས་དུད་འགྲོ་རྣམས་སུ་སྐྱེས་སོ། །འདི་རྣམས་ཀྱིས་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་རབ་ཏུ་བྱུང་བ་གང་ཡིན་པ་དེའི་ལས་  
ཀྱི་རྣམ་པར་སྨིན་པས་ང་ལས་བདེན་པ་མཐོང་བར་བྱས་སོ། །དགེ་སློང་དག་དེ་ལྟ་བས་ན། ལས་གཅིག་ཏུ་ནག་པ་རྣམས་ཀྱི་ཞེས་བྱ་བ་རྒྱས་པར་སྦྱར་རོ། །བྲམ་ཟེ་ཤིང་སཱ་ལ་ཆེན་པོ་ལྟ་བུ་ཨོ་ཏ་ལའི་བུས་དགེ་སྦྱོང་  
ཤཱཀྱའི་སྲས། ཤཱཀྱའི་རིགས་ལས་སྐྲ་དང་ཁ་སྤུ་བྲེགས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་བ་དེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་  
རྒྱས་ནས་དཔའ་སྡེ་ནས་ལྗོངས་རྒྱུ་ཞིང་གཤེགས་པ་དང་ཨོ་ཏ་ལར་བྱོན་ནས་ཨོ་ཏ་ལའི་ནགས་ཁྲོད་ན་བཞུགས་ཏེ། ཤེས་ལྡན་དགེ་སྦྱོང་གོའུ་ཏ་མ་དེའི་དགེ་བ་དང། གྲགས་པ་དང། སྒྲ་དང། ཚིགས་སུ་བཅད་  
པ་རྒྱ་ཆེན་པོ་འདི་ལྟ་བུ་འདི་དག་ཕྱོགས་དང་ཕྱོགས་མཚམས་སུ་གྲགས་པར་གྱུར་ཏེ། འདི་ལྟར། བཅོམ་ལྡན་འདས་དེ་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་  
  
  
༄༅། །དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་  
ལྡན་འདས་དེ། འཇིག་རྟེན་ལྷ་དང་བཅས་པ། བདུད་དང་བཅས། ཚངས་པ་དང་བཅས་པའི་སྐྱེ་རྒུ་དགེ་སྦྱོང་དང་བྲམ་ཟེར་བཅས། ལྷ་དང་མི་དང་ལྷ་མ་ཡིན་དུ་བཅས་པ་རྣམས་ལ་རང་གི་མངོན་པར་  
ཤེས་པས་མངོན་སུམ་དུ་བྱས་ཏེ་རྫོགས་པར་བྱས་ནས་བདག་གི་ཟག་པ་ཟད་དོ། །ཚངས་པར་སྤྱོད་པ་བསྟེན་ཏོ། །བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་གོ་བར་བྱེད་ཅིང། དེ་ཆོས་  
བཤད་པ་ནི། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ་ཡོངས་སུ་དག་པ། རྣམ་པར་བྱང་བ་འབའ་ཞིག་སྟོན་ཏོ། །  
ཞེས་ཐོས་ནས། དགེ་སྦྱོང་དང་བྲམ་ཟེ་དེ་ལྟ་བུ་ལྟ་བ་ནི། ལེགས་པ་ཡིན། ཉེ་བར་འགྲོ་བ་ནི། ལེགས་པ་ཡིན། བསྙེན་བཀུར་བྱེད་པ་ནི་ལེགས་པ་ཡིན་ནོ། །སྙམ་དུ་བསམ་ནས། ཤིང་རྟ་རྟ་རྒོད་མ་  
དང་ལྡན་པ་ཐམས་ཅད་ནས་དཀར་བའི་ནང་དུ་ཞུགས་ཏེ་བྲམ་ཟེའི་ཁྱེའུ་ཚོགས་ཀྱིས་ཡོངས་སུ་བསྐོར་ཅིང། བྲམ་ཟེའི་ཁྱེའུ་ཚོགས་ཀྱིས་མདུན་གྱིས་བལྟས་ནས་གསེར་གྱི་འཁར་བ་དང། རིལ་  
བ་སྤྱི་བླུགས་ཐོགས་ཏེ་ཨོ་ཏ་ལ་ནས་བྱུང་ནས་བཅོམ་ལྡན་འདས་ལ་བལྟ་བ་དང། བསྙེན་བཀུར་བྱ་བའི་ཕྱིར་བཅོམ་ལྡན་འདས་ཀྱི་སྤྱན་སྔར་སོང་སྟེ། དེ་ཇི་ཙམ་བཞོན་པའི་སའི་བར་དུ་བཞོན་པས་  
  
  
བཞོན་པ་ལས་བབས་ཏེ། རྐང་པ་ཁོ་ནས་ཀུན་དགའ་ར་བའི་ནང་དུ་ཞུགས་ནས། བྲམ་ཟེ་ཤིང་སཱ་ལ་ཆེན་པོ་ལྟ་བུ་ཨོ་ཏ་ལས་བཅོམ་ལྡན་འདས་གང་ན་བ་དེ་ལོགས་སུ་སོང་སྟེ་ཕྱིན་ནས་བཅོམ་  
ལྡན་འདས་དང་ལྷན་ཅིག་ཡང་དག་པར་དགའ་བར་འགྱུར་བ་དང། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་  
བཅོམ་ལྡན་འདས་ལ་བྲམ་ཟེ་ཤིང་སཱ་ལ་ཆེན་པོ་ལྟ་བུ་ཨོ་ཏ་ལས་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། དབང་པོ་ལྔ་པོ་སྤྱོད་ཡུལ་ཐ་དད་པ་དང། ཡུལ་ཐ་དད་པ་ཅན། རང་རང་གི་སྤྱོད་ཡུལ་དང་ཡུལ་  
ཉམས་སུ་མྱོང་བར་འགྱུར་གྱི། གཞན་གྱི་སྤྱོད་ཡུལ་དང། ཡུལ་གཞན་ཉམས་སུ་མྱོང་བར་མི་འགྱུར་བ་འདི་ལྟ་སྟེ། མིག་གི་དབང་པོ་དང་རྣ་བའི་དབང་པོ་དང། སྣའི་དབང་པོ་དང། ལྕེའི་དབང་པོ་དང་  
ལུས་ཀྱི་དབང་པོ་གང་དག་ལགས་པ་དེ་རྣམས་ཀྱི་སྤྱོད་ཡུལ་དང་ཡུལ་ཉམས་སུ་མྱོང་བར་བགྱིད་པ་ནི། གང་ལགས། དེ་རྣམས་ཀྱི་རྟོན་པ་ཡང་གང་ལགས། བྲམ་ཟེ། དབང་པོ་ལྔ་པོ་སྤྱོད་ཡུལ་ཐ་དད་པ་  
དང། ཡུལ་ཐ་དད་པ་ཅན་འདི་ལྟ་སྟེ། མིག་གི་དབང་པོ་དང། རྣ་བའི་དབང་པོ་དང། སྣའི་དབང་པོ་དང། ལྕེའི་དབང་པོ་དང། ལུས་ཀྱི་དབང་པོ་གང་དག་ཡིན་པ་དེ་རྣམས་ཀྱིས་སྤྱོད་ཡུལ་དང། ཡུལ་ཉམས་  
སུ་མྱོང་བ་ནི། ཡིད་ཡིན་ནོ། །དེ་རྣམས་ཀྱི་རྟོན་པ་ཡང་ཡིད་ཡིན་ནོ། །ཀྱེ་གོའུ་ཏ་མ། ཡིད་ཀྱི་རྟོན་པ་གང་ལགས། བྲམ་ཟེ། ཡིད་ཀྱི་རྟོན་པ་ནི། དྲན་པ་ཡིན་ནོ། །ཀྱེ་གོའུ་ཏ་མ། དྲན་པའི་རྟོན་པ་གང་ལགས་  
  
  
༄༅། །བྲམ་ཟེ། དྲན་པའི་རྟོན་པ་ནི། དྲན་པ་ཉེ་བར་གཞག་པ་བཞི་ཡིན་ནོ། །ཀྱེ་གོའུ་ཏ་མ། དྲན་པ་ཉེ་བར་གཞག་པ་བཞིའི་རྟོན་པ་གང་ལགས། བྲམ་ཟེ། དྲན་པ་ཉེ་བར་  
གཞག་པ་བཞིའི་རྟོན་པ་ནི། བྱང་ཆུབ་ཀྱི་ཡན་ལག་བདུན་ཡིན་ནོ་།ཀྱེ་གོའུ་ཏ་མ། བྱང་ཆུབ་ཀྱི་ཡན་ལག་བདུན་གྱི་རྟོན་པ་གང་ལགས། བྲམ་ཟེ། བྱང་ཆུབ་ཀྱི་ཡན་ལག་བདུན་གྱི་རྟོན་པ་ནི། རིག་  
པ་དང། རྣམ་པར་གྲོལ་བ་ཡིན་ནོ། །ཀྱེ་གོའུ་ཏ་མ། རིག་པ་དང་རྣམ་པར་གྲོལ་བའི་རྟོན་པ་གང་ལགས། བྲམ་ཟེ། རིག་པ་དང་རྣམ་པར་གྲོལ་བའི་རྟོན་པ་ནི། མྱ་ངན་ལས་འདས་པ་ཡིན་ནོ། །ཀྱེ་  
གོའུ་ཏ་མ། མྱ་ངན་ལས་འདས་པའི་རྟོན་པ་གང་ལགས། བྲམ་ཟེ། ཧ་ཅང་ཐལ་ཆེས་སོ། །ཧ་ཅང་ཐལ་ཆེས་སོ། །དྲི་བ་རྣམས་ཀྱི་མཐའ་གཟུང་བར་མི་ནུས་ཏེ། ངའི་དྲུང་དུ་ནི། ཡང་དག་པར་སྡུག་  
བསྔལ་ཟད་པར་བྱ་བ་དང། སྡུག་བསྔལ་གྱི་མཐར་བྱ་བའི་ཕྱིར་ཚངས་པར་སྤྱོད་པ་མྱ་ངན་ལས་འདས་པར་ཉེ་བར་འགྲོ་བ་དང་མྱ་ངན་ལས་འདས་པའི་མཐར་ཐུག་པ་ཅན་སྤྱོད་པར་བྱེད་དོ། །དེ་  
ནས་བྲམ་ཟེ་ཨོ་ཏ་ལའི་བུ་འདི་སྙམ་དུ་སེམས་ཏེ། འདི་ལ་གནོད་པ་ཅི་ཞིག་བྱ་སྙམ་མོ། །དེས་ཀྱང་སྔོན་དགེ་སྦྱོང་གོའུ་ཏ་མ་ཉན་ཐོས་ཀྱི་དགེ་འདུན་དང་བཅས་པ་གདུགས་ཚོད་གསོལ་ནས་སྨོན་  
ལམ་བཏབ་ན། དེས་ཅི་བསམ་པ་དང། ཅི་གསོལ་བ་དེ་ཐམས་ཅད་སོ་སོར་འཐོབ་པར་འགྱུར་རོ། །ཞེས་ཐོས་སོ། །དེ་ནས་བྲམ་ཟེ་ཨོ་ཏ་ལའི་བུ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་  
  
  
བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་གཅིག་ཏུ་སང་  
བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ་ཞེས་བྱ་བ་ནས། གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་ཞེས་བྱ་བའི་བར་གོང་མ་བཞིན་དུའོ། །  
སྟན་ཆེས་དམའ་བ་ཞིག་བླངས་ཏེ་བཅོམ་ལྡན་འདས་ཀྱི་སྤྱན་སྔར་འདུག་ནས་སྨོན་ལམ་ལོག་པར་གདབ་པར་བརྩམས་པ། བདག་གི་ཤཱཀྱའི་སྲས་ཀྱི་དགེ་སྦྱོང་ཇི་སྙེད་ཅིག་བཤོས་གསོལ་བ་འདི་ཐམས་  
ཅད་བདག་གི་སླད་དུ་གྱུར་ཅིག་སྙམ་པ་དང། དེ་ནས་བཅོམ་ལྡན་འདས་ཀྱི་ཐུགས་ཀྱིས་བྲམ་ཟེ་ཨོ་ཏ་ལའི་བུའི་བསམ་པ་མཁྱེན་ནས་བྲམ་ཟེ་ཨོ་ཏ་ལའི་བུ་ལ་འདི་སྐད་ཅེས་བཀའ་སྩལ་ཏོ། །བྲམ་ཟེ་  
ཁྱོད་ཀྱིས་མི་རུང་བའི་སེམས་བསྐྱེད་པ་དེ་ནི། འགྲུབ་པར་མི་འགྱུར་ཏེ། འདི་ལྟར། དགེ་སློང་འདི་ཐམས་ཅད་ནི། ཡང་སྲིད་པ་ཟད་པ་ཡིན་གྱི། སེམས་གཞན་སྐྱེད་ཅིག་ཅེས་བཀའ་སྩལ་ནས་བཅོམ་  
ལྡན་འདས་ཡོན་བསྔོ་བ་མཛད་དེ་གཤེགས་སོ། །དེ་ནས་བཅོམ་ལྡན་འདས་གཙུག་ལག་ཁང་དུ་གཤེགས་ནས། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །བཞུགས་  
ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་དགེ་སློང་དག་བྲམ་ཟེ་ཨོ་ཏ་ལའི་བུས་སྨོན་ལམ་ལོག་པས་བསླང་བའི་སེམས་སྡིག་པ་ཅན་བསྐྱེད་ཀྱི། ཁྱེད་ཅག་གིས་ཟན་ཟོས་  
  
  
༄༅། །ནས་གཙུག་ལག་ཁང་གི་ཚིགས་སུ་བཅད་པ་བརྗོད་ཅིག་དང་ལོག་པའི་སྨོན་ལམ་འགྲུབ་པར་མི་འགྱུར་རོ། །དེ་ནས་བཅོམ་ལྡན་འདས་དེ་ཉིད་ཀྱི་མཚན་མོ་འདས་ནས་ཕྱི་བཞིན་  
འབྲང་བའི་དགེ་སྦྱོང་ཚེ་དང་ལྡན་པ་ཀུན་དགའ་བོ་དང་ཡུལ་ཨོ་ཏ་ལར་བསོད་སྙོམས་ལ་ཞུགས་པ་དང། ཨོ་ཏ་ལ་ན་བྲན་མོ་རྒན་མོ་ཀ་ཙང་ག་ལ་ཞེས་བྱ་བ་ཞིག་གནས་ཏེ། དེ་བུམ་པ་ཐོགས་ནས་ཆུ་འཆུར་  
ཁྲོན་པའི་དྲུང་དུ་སོང་བ་དང། བཅོམ་ལྡན་འདས་ཀྱང་ཕྱོགས་དེར་གཤེགས་ཏེ། བཅོམ་ལྡན་འདས་ཀྱིས་དེ་གདུལ་བའི་དུས་མཁྱེན་ནས། ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ་  
ཀུན་དགའ་བོ། །སོང་ལ་རྒན་མོ་ཕ་བི་ལ་བཅོམ་ལྡན་འདས་སྐྱེམས་ཀྱི། །ཆུ་ཕུལ་ཅིག་ཅེས་སྒོས་ཤིག་བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་  
ལྟར་མཉན་ནས་རྒན་མོ་ཀ་ཙང་ག་ལ་གང་ན་བ་དེར་སོང་སྟེ་ཕྱིན་པ་དང། རྒན་མོ་ཀ་ཙང་ག་ལ་ལ་འདི་སྐད་ཅེས་སྨྲས་སོ་།ཀ་ཙང་ག་ལ། བཅོམ་ལྡན་འདས་སྐྱེམས་ཀྱི་ཆུ་ཕུལ་ཅིག་དེས་སྨྲས་པ་  
འཕགས་པ། བདག་ཉིད་འཚལ་ཏེ་མཆིའོ། །དེ་ནས་ཀ་ཙང་ག་ལས་ཆུ་བུམ་པ་བཀང་ནས་རིངས་པ་རིངས་པར་བཅོམ་ལྡན་འདས་གང་ན་བ་དེར་སོང་བ་དང། ཀ་ཙང་ག་ལས་སངས་རྒྱས་  
བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། འོད་འདོམ་གང་གིས་བརྒྱན་པ། འོད་ཟེར་ཉི་མ་སྟོང་བས་  
  
  
རིན་པོ་ཆེའི་རི་བོ་འགྲོ་བ་ལྟ་བུར་ཀུན་ནས་བཟང་བ་མཐོང་ངོ། །མཐོང་མ་ཐག་ཏུ་ཡང་དེའི་བུའི་སྡུག་པ་སྐྱེས་ནས་དེས་ལག་པ་བསྒྲེངས་ཏེ་བུ་བུ་ཞེས་བཅོམ་ལྡན་འདས་ལ་འཁྱུད་པར་བརྩམས་པ་དང་  
དགེ་སློང་རྣམས་ཀྱིས་དེ་བཟློག་གོ་བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱོད་ཀྱིས་རྒན་མོ་འདི་མ་ཟློག་ཅིག་དེ་ཅིའི་ཕྱིར་ཞེ་ན། འདི་ནི་ཚེ་རབས་ལྔ་བརྒྱར་ཡང། །རྟག་ཏུ་ང་ཡི་ཡུམ་གྱུར་པས།།  
ང་ཡི་སྐུ་ལ་རེག་པ་ལས། །གལ་ཏེ་འདི་ནི་བཟློག་བྱས་ན། །དེའུ་རེ་མོད་ལ་ཁྲག་དྲོན་དག་འདི་ཡི་ཁ་ནས་སྐྱུག་པར་འགྱུར། །བུ་ལ་གདུང་བ་འདི་མཐོང་ནས། །བྱས་པ་གཟོ་བ་རྗེས་དགོངས་ཏེ། །ཐུགས་རྗེ་དང་ནི་ཐུགས་  
བརྩེ་བས། །སྐུ་ལ་རེག་ཏུ་གནང་བར་བྱ། །བཅོམ་ལྡན་འདས་ཀྱིས་དེ་ལ་མགུལ་ནས་འཁྱུད་དུ་གནང་བས། དེ་བུ་ལ་ཆགས་པ་དང་བྲལ་ནས་བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ་དེ་ནས་  
བཅོམ་ལྡན་འདས་ཀྱིས་དེའི་བསམ་པ་དང། བག་ལ་ཉལ་བ་དང། ཁམས་དང་རང་བཞིན་མཁྱེན་ནས། བཅོམ་ལྡན་འདས་དེ་དང་མཐུན་པའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་  
བཤད་པ་མཛད་དེ། དེ་ཐོས་ནས་ཀ་ཙང་ག་ལས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། དེས་བདེན་པ་མཐོང་ནས་  
ལན་གསུམ་དུ་ཆེད་དུ་བརྗོད་པས་ཆེད་དུ་བརྗོད་པ། བཙུན་པ། འདི་ལྟ་བུ་ནི། བདག་ལ་ཕས་མ་བགྱིས་ཏེ། མས་མ་ལགས་ཞེས་བྱ་བ་ནས་ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་  
  
  
༄༅། །རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བགྱིས་སོ། །ཞེས་བྱ་བའི་བར་གོང་མ་བཞིན་དུའོ། །ཚིགས་སུ་བཅད་པ་  
དག་གིས་ཀྱང་གསོལ་བ། མ་ལ་ལན་དུ་ཕན་འདོགས་པའི། །བུ་མཆོག་གིས་ནི་བགྱི་བ་གང། །ཐར་ལ་སེམས་གཞོལ་འགྱུར་བ་དེ། །ཁྱོད་ཀྱིས་དེ་རིང་བདག་ལ་མཛོད། །ཁྱོད་ཀྱིས་བདག་ནི་ངན་འགྲོ་  
ལ༑ ༑དྲངས་ཏེ་མཐོ་རིས་ཐར་ལ་བཞག་ཁྱོད་ཀྱིས་རྩོལ་བ་ཆེན་པོ་ཡིས། །དཀའ་བ་ལེགས་པར་མཛད་པ་ལགས། །ཅེས་གསོལ་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་  
བཅོམ་ལྡན་འདས་ཀྱི་སྤྱན་སྔ་ནས་སོང་ངོ། །དེ་ནས་དུས་གཞན་ཞིག་ན་ཀ་ཙང་ག་ལས་ཇོ་བོ་ལ་གསོལ་བ་བཏབ་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་  
གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་པའི་ཆོས་  
འདུལ་བ་ལ་རབ་ཏུ་བྱུང་བ་དང། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན། བདག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ། །བཅོམ་ལྡན་འདས་ཀྱིས་དེ་  
སྐྱེ་རྒུའི་བདག་མོ་ཆེན་མོ་ལ་གཏད་དོ། །དེ་ནས་དེས་རབ་ཏུ་ཕྱུང་བསྙེན་པར་རྫོགས་པར་བྱས་ཏེ་གདམས་ངག་བྱིན་ནོ། །དེ་བརྩོན་འགྲུས་དང། འབད་པ་དང། བརྩལ་བ་བྱས་ནས་ཉོན་མོངས་པ་  
  
  
དགྲ་བཅོམ་མར་གྱུར་ཏེ། ཁམས་གསུམ་གྱི་འདོད་ཆགས་དང་བྲལ་བ་ཞེས་བྱ་བ་ནས་རྗེད་པར་བྱ་བར་གྱུར་ཏོ། །ཞེས་བྱ་བའི་བར་གོང་མ་བཞིན་  
དུའོ༑༑ ༑༑འདུལ་བ་གཞི། བམ་པོ་སོ་བདུན་པ། གང་གི་ཚེ་བཅོམ་ལྡན་འདས་ཀྱིས་དགེ་སློང་མ་རྣམས་ལ་བསྡུས་ཏེ་མདོར་བཀའ་སྩལ་ནས་གཙུག་ལག་ཁང་དུ་ནང་དུ་ཡང་དག་འཇོག་པའི་  
ཕྱིར་འཇུག་པར་མཛད་པ་དེའི་ཚེ། ཀ་ཙང་ག་ལས་དེ་རྒྱས་པར་ལུང་སྟོན་ཏོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག་ངའི་ཉན་ཐོས་དགེ་སློང་མ་མདོ་སྡེ་རྣམ་པར་འབྱེད་  
པར་བྱེད་པ་རྣམས་ཀྱི་ནང་ན། འདི་ལྟ་སྟེ། དགེ་སློང་མ་ཀ་ཙང་ག་ལ་འདི་མཆོག་ཡིན་ནོ། །དགེ་སློང་རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་ཞུས་པ་བཙུན་  
པ༑ ཀ་ཙང་ག་ལས་ཅི་ཞིག་བགྱིས་ན། དེས་ན། རྒས་ནས་རབ་ཏུ་བྱུང་བར་གྱུར། ལས་ཅི་ཞིག་བགྱིས་ན། དེས་ན། དབུལ་བ་དང། བྲན་མོར་གྱུར། བཅོམ་ལྡན་འདས་ཀྱི་སྲིད་པ་ཐ་མ་པ་དེའི་མངལ་དུ་མ་  
བཟུང་བར་གྱུར། རབ་ཏུ་བྱུང་ནས་ཀྱང་དགྲ་བཅོམ་པ་མངོན་སུམ་དུ་བགྱིས་ཤིང། བཅོམ་ལྡན་འདས་ཀྱིས་ཀྱང་མདོ་སྡེ་རྣམ་པར་འབྱེད་པར་བགྱིད་པ་རྣམས་ཀྱི་མཆོག་ཏུ་བསྟན་ལགས། བཅོམ་ལྡན་འདས་ཀྱིས་  
བཀའ་སྩལ་པ། དགེ་སློང་དག། དགེ་སློང་མ་ཀ་ཙང་ག་ལ་ཉིད་ཀྱིས་ལས་བྱས་ཤིང་ཚོགས་རྙེད་པ་དག་ཅེས་བྱ་བ་ནས། ལུས་ཅན་དག་ལ་འབྲས་བུ་འགྱུར། །ཞེས་བྱ་བའི་བར་གོང་མ་བཞིན་དུའོ་།དགེ་སློང་  
  
  
༄༅། །དག། སྔོན་བྱུང་བ། བྱང་ཆུབ་སེམས་དཔའི་སྤྱོད་པ་ལ་གནས་པ་ན། འདི་ངའི་ཡུམ་དུ་གྱུར་ཏེ། གང་གི་ཚེ་ང་རབ་ཏུ་འབྱུང་བར་འདོད་པ་དེའི་ཚེ། འདིས་ང་བཟློག་པས། ལས་དེའི་  
རྣམ་པར་སྨིན་པས་རྒས་ནས་རབ་ཏུ་བྱུང་ངོ། །ང་སྦྱིན་པ་གཏོང་བ་ན། འདིས་བར་ཆད་བྱས་པས། དེས་ན། དབུལ་བར་གྱུར་ཏོ། །ཇི་ལྟར་སྒྱུ་འཕྲུལ་ཆེན་མོ་ལྟར་འདིས་བསོད་ནམས་དབང་ཆེ་བར་གྲགས་པར་  
འགྱུར་བའི་ལས་མ་བྱས་ཏེ། དེས་ན། ངའི་སྲིད་པ་ཐ་མ་འདིའི་མངལ་དུ་མ་བཟུང་ངོ། །ཡང་དག་པར་རྫོགས་པའི་སངས་རྒྱས་འོད་སྲུང་ལས་རབ་ཏུ་བྱུང་ནས། དགེ་སློང་མ་སློབ་པ་དང། མི་སློབ་པ་རྣམས་  
ལ་བྲན་མོ། ཞེས་ཚིག་ཏུ་བརྗོད་པས། དེས་ན། བྲན་མོར་གྱུར་ཏོ། །དེ་ན་འདིས་གང་དག་བཀླགས་ཤིང་སྟོན་པས་ཕུང་པོ་ལ་མཁས་པ་དང་ཁམས་ལ་མཁས་པ་དང། སྐྱེ་མཆེད་ལ་མཁས་པ་དང་  
རྟེན་ཅིང་འབྲེལ་པར་འབྱུང་བ་ལ་མཁས་པ་དང། གནས་དང་གནས་མ་ཡིན་པ་ལ་མཁས་པར་བྱས་པས། དེས་ན་ངའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་  
པ་ཉིད་མངོན་སུམ་དུ་བྱས་སོ། །རབ་ཏུ་འབྱིན་པའི་མཁན་པོ་གང་ཡིན་པ་དེ། ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་གིས་མདོ་སྡེ་རྣམ་པར་འབྱེད་པར་བྱེད་པ་རྣམས་ཀྱི་མཆོག་  
ཏུ་བསྟན་པ་དང། དེས་ན་འདིས་ཀྱང་འཆི་བའི་དུས་ཀྱི་ཚེ་སྨོན་ལམ་བཏབ་པ། བདག་གིས་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་ཡོན་གནས་བླ་ན་མེད་པ་ལ་ཚེ་ཇི་སྲིད་  
  
  
ཡོན་ཏན་གྱི་ཚོགས་འགའ་ཡང་མ་ཐོབ་ཀྱི། དགེ་བའི་རྩ་བ་འདིས་བདག་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་གིས། བྲམ་ཟེའི་  
ཁྱེའུ་བླ་མ་ཞེས་བྱ་བ་གང་ཡིན་པ་དེ་ལ་བྲམ་ཟེ་ཁྱེའུ་ཁྱོད་སྐྱེ་རྒུའི་ཚེ་ལོ་བརྒྱ་ཐུབ་པ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་རོ། །  
ཞེས་ལུང་བསྟན་པ་དེའི་བསྟན་པ་ལ་རབ་ཏུ་བྱུང་ནས། ཇི་ལྟར་བདག་གི་མཁན་པོ་འདི། ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་འོད་སྲུང་གིས་མདོ་སྡེ་རྣམ་པར་འཕྱེད་པར་བྱེད་པ་  
རྣམས་ཀྱི་མཆོག་ཏུ་བསྟན་པ་དེ་བཞིན་དུ། བདག་ཀྱང་བཅོམ་ལྡན་འདས་ཤཱཀྱ་ཐུབ་པ་དེས་མདོ་སྡེ་རྣམ་པར་འབྱེད་པར་བྱེད་པ་རྣམས་ཀྱི་མཆོག་ཏུ་སྟོན་པར་གྱུར་ཅིག་ཅེས་བྱས་ཏེ། དེའི་སྨོན་ལམ་  
གྱི་དབང་གིས། ངས་ད་ལྟར་མདོ་སྡེ་རྣམ་པར་འབྱེད་པར་བྱེད་པ་རྣམས་ཀྱི་མཆོག་ཏུ་བསྟན་ཏོ། །དགེ་སློང་དག་དེ་ལྟ་བས་ན། གཅིག་ཏུ་ནག་པའི་ལས་རྣམས་ཀྱི་རྣམ་པར་སྨིན་པ་ནི། གཅིག་ཏུ་ནག་པ་  
ཡིན་ལ་ཞེས་བྱ་བ་ནས་བརྩོན་པར་བྱའོ། །ཞེས་བྱ་བའི་བར་གོང་མ་བཞིན་དུ་སྟེ། དགེ་སློང་དག་ཁྱེད་ཀྱིས་དེ་ལྟ་བུ་ལ་བསླབ་པར་བྱའོ། །ཞེས་དེ་སྐད་ཅེས་བཀའ་སྩལ་ཏོ། །དེ་ནས་བཅོམ་ལྡན་འདས་  
ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་ཡུལ་དགྲ་མཐའ་གང་ན་བ་དེར་འདོང་ངོ། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་  
  
  
༄༅། །ཀྱི་ལྟར་མཉན་ཏོ། །དེ་ནས་བཅོམ་ལྡན་འདས་གཤེགས་པ་དང། ཇི་ཙམ་ན་ཀུན་དགའ་ར་བ་ཞིག་ན་བྲམ་ཟེ་ཞིག་ཁྲོན་པ་ནས་ཆུ་བཅུས་ཤིང་ཀུན་དགའ་ར་བ་བཅུ་བར་  
བརྩམས་སོ། །བྲམ་ཟེ་དེས་རྒྱང་རིང་པོ་ཁོ་ན་ནས་བཅོམ་ལྡན་འདས་མཐོང་ངོ། །མཐོང་ནས་ཀྱང་བསམ་པ། གལ་ཏེ་དགེ་སྦྱོང་གོའུ་ཏ་མ་ཀུན་དགའ་ར་བར་ཞུགས་ན། ཀུན་དགའ་ར་བ་དང། ཆུ་  
མ་རུང་བར་འགྱུར་རོ། །སྙམ་དུ་བསམ་ནས། སྒོ་བཅད་དེ། དཔྱད་ཐག་དང་ཆུ་སྣོད་སྦས་ནས་འདུག་གོ་དེ་ནས་བཅོམ་ལྡན་འདས་ཀྱི་རྫུ་འཕྲུལ་གྱིས་ཀུན་དགའ་ར་བར་ཞུགས་པ་དང། གནོད་སྦྱིན་  
གྱི་སྡེ་དཔོན་ཆེན་པོ་ལྔ་ལེན་གྱིས་ཁྲོན་པ་དེ་བཟུང་ནས། ཀུན་དགའ་ར་བ་དེ་ཐམས་ཅད་ཆུས་གཡོགས་པར་བྱས་སོ། །དེ་ནས་བྲམ་ཟེ་དགེ་སྦྱོང་གོའུ་ཏ་མ་འདི་ནི། རྫུ་འཕྲུལ་ཆེ་ཞིང་མཐུ་ཆེ་བ་ཡིན་  
ནོ༑ ༑སྙམ་དུ་རིག་ནས་མངོན་པར་དད་པར་གྱུར་ཏེ་གསོལ་པ། ཤེས་ལྡན་གོའུ་ཏ་མ་ཚུར་སྤྱོན། དཔྱད་ཐག་ནི། འདི་ལགས། ཆབ་སྣོད་ནི། འདི་ལགས་ཀྱི། ཆབ་ཅི་བདེར་བཞེས་སུ་གསོལ་  
དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་དེ་བཀའ་སྩལ་པ། གལ་ཏེ་ཀུན་ན་ཆུ་ཡོད་ན། ཁྲོན་པའི་ཆུས་ཀོ་ཅི་ཞིག་བྱ་།འདིར་ནི་སྲིད་པའི་རྩ་བཅད་ནས། །གང་ཞིག་ཡོངས་སུ་  
བརྩལ་བར་སྤྱོད། །དེ་ནས་བཅོམ་ལྡན་འདས་ལ་བྲམ་ཟེ་དེས་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་བ་དང། བསྙེན་པར་རྫོགས་  
  
  
དགེ་སློང་ཚུར་ཤོག་ཅེས་བྱ་བས་རབ་ཏུ་ཕྱུང་ངོ། །ཞེས་བྱ་བའི་བར་གོང་མ་བཞིན་དུའོ། །དེ་བཞིན་གཤེགས་པས་ཚུར་ཤོག་བཀའ་སྩལ་པས། །སྐྲ་  
ཕྱི་སྣམ་སྦྱར་གྱོན་པའི་ལུས་ལྡན་ཞིང། །མོད་ལ་དབང་པོ་རབ་ཞིར་གནས་གྱུར་ཏེ། །སངས་རྒྱས་དགོངས་པས་ལུས་གཟུགས་བཀབ་པར་གྱུར། །དེ་ནས་བརྩོན་འགྲུས་དང། འབད་པ་དང། བརྩལ་པ་  
བྱས་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་ནས་དགྲ་བཅོམ་པར་གྱུར་ཏེ་ཁམས་གསུམ་གྱི་འདོད་ཆགས་དང་བྲལ་བ་ཞེས་བྱ་བ་ནས་མངོན་དུ་སྨྲ་བར་བྱ་བར་གྱུར་ཏོ།།  
ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་དཔའ་སྡེ་ནས་ལྗོངས་རྒྱུ་ཞིང་གཤེགས་པ་དང་ཡུལ་དགྲ་མཐར་གཤེགས་ཏེ་དགྲ་མཐའ་ན་སྦུ་གུ་ཅན་གྱི་ཤིང་ནིམ་པའི་དྲུང་ན་བཞུགས་སོ། །  
དེའི་ཚེ་དགྲ་མཐའ་ན་རྒྱལ་པོ་བྲམ་ཟེ་མེ་སྦྱིན་ཞེས་བྱ་བ་འབྱོར་བ་དང། རྒྱས་པ་དང། བདེ་བ་དང། ལོ་ལེགས་པ། སྐྱེ་བོ་དང་མི་མང་པོས་རབ་ཏུ་གང་བ་ན་རྒྱལ་སྲིད་བྱེད་དུ་འཇུག་གོ་།རྒྱལ་པོ་བྲམ་ཟེ་མེ་སྦྱིན་  
གྱིས་དགེ་སྦྱོང་གོའུ་ཏ་མ་དཔའ་སྡེ་ནས་ལྗོངས་རྒྱུ་ཞིང་གཤེགས་པ་དང། དགྲ་མཐར་བྱོན་ནས་དགྲ་མཐའ་ན་སྦུ་བུ་ཅན་གྱི་ཤིང་ནིམ་པའི་དྲུང་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་འདི་སྙམ་  
དུ་སེམས་ཏེ། དགེ་སྦྱོང་གོའུ་ཏ་མ་ནི། མཐའི་རྒྱལ་པོ་ཐམས་ཅད་ཀྱིས་བཀུར་སྟི་བྱས། བླ་མར་བྱས། རྗེད་པར་བྱས། མཆོད་པར་བྱས་ཏེ་དགྲ་བཅོམ་པར་བཀུར་ལ། གལ་ཏེ་བདག་གིས་དགེ་སྦྱོང་  
  
  
༄༅། །གོའུ་ཏ་མ་ལ་བཀུར་སྟི་མ་བྱས་ན། མཐའི་རྒྱལ་ཕྲན་རྣམས། ཤེས་ལྡན་དག། ཀྱེ་མ་རྒྱལ་པོ་བྲམ་ཟེ་མེ་སྦྱིན་ནི། བྱིས་པ་ཡིན་ཏེ། དེའི་གྲོང་དང་ཞིང་ན་དགེ་སྦྱོང་  
གོའུ་ཏ་མ་ཉེ་བར་བརྟེན་ཅིང་བཞུགས་ན། བསྙེན་བཀུར་མ་བྱས་སོ་།ཞེས་སྨོད་པར་འགྱུར་གྱི། མ་ལ་བདག་གིས་དགེ་སྦྱོང་གོའུ་ཏ་མ་ཉན་ཐོས་ཀྱི་དགེ་འདུན་དང་བཅས་པ་ལ་ཡོ་བྱད་ཐམས་  
ཅད་ཀྱིས་བསྟབ་བོ། །སྙམ་དུ་བསམ་ནས། རྒྱལ་པོ་ཆེན་པོའི་འབྱོར་བ་དང། རྒྱལ་པོ་ཆེན་པོའི་མཐུས་དགྲ་མཐའ་ནས་བྱུང་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་  
འདས་དང་ལྷན་ཅིག་མངོན་དུ་ཡང་དག་པར་དགའ་བར་འགྱུར་བ་དང་ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་  
འདུག་ནས་བཅོམ་ལྡན་འདས་ཀྱིས་རྒྱལ་པོ་བྲམ་ཟེ་མེ་སྦྱིན་ལ་ཆོས་དང་ལྡན་པའི་གཏམ་གྱིས་ཞེས་བྱ་བ་ནས་ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ། །ཞེས་བྱ་བའི་བར་  
གོང་མ་བཞིན་དུའོ། །དེ་ནས་རྒྱལ་པོ་བྲམ་ཟེ་མེ་སྦྱིན་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡ་  
འདས་ལ་འདི་སྐད་ཅེས་གསོལ་ཏོ། །ཤེས་ལྡན་གོའུ་ཏ་མ་ཉན་ཐོས་ཀྱི་དགེ་འདུན་དང་ཐབས་ཅིག་ལ་དགུང་ཟླ་གསུམ་དུ་ན་བཟའ་ཆོས་གོས་དང། བསོད་སྙོམས་དང། གཟིམས་ཆ་དང། སྙུན་  
  
  
བདག་ལ་གནང་བར་མཛད་དུ་གསོལ། བཅོམ་ལྡན་འདས་ཀྱིས་རྒྱལ་པོ་བྲམ་ཟེ་མེ་སྦྱིན་ལ་ཅང་མི་གསུང་བས་གནང་ངོ། །དེ་ནས་རྒྱལ་པོ་  
བྲམ་ཟེ་མེ་སྦྱིན་གྱིས་བཅོམ་ལྡན་འདས་ཅང་མི་གསུང་བས་གནང་བར་རིག་ནས་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་རྗེས་སུ་ཡི་རང་ནས་སྟན་ལས་ལངས་ཏེ་སོང་ངོ། །དེ་རང་གི་  
ཁྱིམ་དུ་སོང་ནས་བློན་པོ་རྣམས་ལ་བསྒོ་བ། ཉི་མ་རེ་རེ་ཞིང་ལྔ་བརྒྱའི་བཟའ་བ་དང་བཅའ་བ་སྣ་བཅོ་བརྒྱད་དང། སྲན་ཚོད་སྣ་ཚོགས་དང། ཚོད་མ་རོ་དང་ལྡན་པ་དང། འབྲས་ཆན་རབ་ཏུ་མང་པོར་  
ཆོས་ཤིག་དགྲ་མཐར་དྲིལ་སྒྲོག་ཏུ་བཅུག་པ། དགེ་སྦྱོང་གོའུ་ཏ་མ་ཟླ་བ་གསུམ་དུ་གཞན་གྱིས་གདུགས་ཚོད་མ་གསོལ་ཅིག་གང་ཞིག་གིས་གདུགས་ཚོད་གསོལ་ན། དེ་ནི། ཆད་པར་གསད་དོ། །  
ཞེས་དེས་དེ་སྐད་དུ་དྲིལ་བསྒྲགས་ནས་ནུབ་མོ་ཉལ་བ་དང། རྨི་ལམ་ན་བདག་གི་རྒྱུ་མས་དགྲ་མཐའི་གྲོང་ཁྱེར་ཐམས་ཅད་བསྐོར་བར་རྨིས་སོ། །རྨིས་ནས་ཀྱང་སྔངས་སྐྲག་བྱེད་ཅིང་སྤུ་ཟིང་ཞེས་བྱེད་  
ནས་མྱུར་བ་མྱུར་བར་མལ་ཆེན་པོ་ནས་ལངས་ཏེ། ལག་པ་ལ་འགྲམ་པ་གཏད་ནས་གཞི་འདི་ལས་བདག་རྒྱལ་སྲིད་ལས་ཉམས་པའམ། སྲོག་གི་བར་ཆད་དུ་མི་འགྱུར་གྲང་སྙམ་དུ་སེམས་ཁོང་དུ་  
ཆུད་ཅིང་འདུག་པ་ལས། དེ་ནམ་ནངས་ནས་བྲམ་ཟེ་མདུན་ན་འདོན་ལ་སྨྲས་པ། མཁན་པོ། །བདག་གིས་འདི་འདྲ་བའི་རྨི་ལམ་ཞིག་མཐོང་ན། དེ་ལ་ཇི་ལྟར་བསྒྲུབ་པར་བྱ། བྲམ་ཟེ་མདུན་ན་  
  
  
༄༅། །འདོན་གྱིས་བསམ་པ། ཇི་ལྟར་ལྷས་རྨི་ལམ་བཟང་པོ་ཞིག་རྨིས་ཏེ། གལ་ཏེ་བདག་དེ་དང་མཐུན་པར་བསྙད་ན། འདི་ལྷག་པར་ཡང་དགེ་སྦྱོང་གོའུ་ཏ་མ་  
ལ་དད་པ་སྐྱེད་པར་འགྱུར་གྱི། མ་ལ་བདག་གིས་འདི་ངན་པར་བསྙད་དོ། །སྙམ་དུ་བསམ་ནས་སྨྲས་པ། ལྷ། རྨི་ལམ་མི་བཟང་ལགས་སོ་།མཁན་པོ། འདིའི་འབྲས་བུ་ཅིར་འགྱུར། ལྷ་  
གདོན་མི་འཚལ་བར་རྒྱལ་སྲིད་ལས་ཉམས་པའམ། སྲོག་གི་བར་ཆད་དུ་འགྱུར་ལགས་སོ། །རྒྱལ་པོས་བསམ་པ། ཨེ་མའོ། །ཀྱི་ཧུད་བདག་རྒྱལ་སྲིད་ལས་ཉམས་པའམ། སྲོག་གི་བར་ཆད་  
དུ་མི་འགྱུར་གྲང་སྙམ་དུ་བསམ་ནས། བྲམ་ཟེ་མདུན་ན་འདོན་ལ་འདི་སྐད་ཅེས་སྨྲས་སོ། །གང་གིས་ན། ཁོ་བོ་རྒྱལ་སྲིད་ལས་ཉམས་པར་མི་འགྱུར་བ་དང། སྲོག་གི་བར་ཆད་དུ་མི་འགྱུར་  
བའི་ཐབས་བཟང་པོ་ཅི་ཡོད། དེས་སྨྲས་པ། ལྷ། གལ་ཏེ་མི་གདའ་བའི་ཕྱོགས་སུ་ཟླ་བ་གསུམ་བཞུགས་ན། དེ་ནས་ལྷ་རྒྱལ་སྲིད་ལས་མི་ཉམས་ཤིང། སྲོག་གི་བར་ཆད་དུ་མི་འགྱུར་  
ལགས་སོ། །དེ་ནས་རྒྱལ་པོ་བྲམ་ཟེ་མེ་སྦྱིན་གྱིས་བསམ་པ། གལ་ཏེ་དེ་ལྟ་ན། དེ་བྱ་སླ་བས་དྲིལ་སྒྲོག་ཏུ་གཞུག་གོ། སྙམ་ནས། དེས་ཡུལ་ཐམས་ཅད་དུ་དྲིལ་སྒྲོག་ཏུ་བཅུག་པ། ང་ལ་ཟླ་བ་  
གསུམ་དུ་བལྟ་ཞིང་ཉེ་བར་སུ་ཡང་མ་འོང་ཞིག། གང་ཞིག་འོངས་ན། དེ་ནི་ཆད་པར་གསད་དོ། །ཞེས་དྲིལ་སྒྲོག་ཏུ་བཅུག་ནས་ཟླ་བ་གསུམ་དུ་མི་སྣང་བའི་ཕྱོགས་ཤིག་ན་འདུག་གོ། ཚེ་དང་  
  
  
རྒྱལ་པོ་བྲམ་ཟེ་མེ་སྦྱིན་གྱི་ཁྱིམ་གང་ན་བ་དེར་སོང་བ་ལས། ཇི་ཙམ་ན་རྒྱལ་པོ་བྲམ་ཟེ་མེ་སྦྱིན་གྱི་ཞོ་ཤས་འཚོ་བ་རྣམས་སེམས་ལས་ཆུང་ངུས་འཁོད་པ་དག་མཐོང་  
ངོ༑ ༑མཐོང་ནས་ཀྱང་སྨྲས་པ། ཤེས་ལྡན་དག་ཅི། སེམས་ལས་ཆུང་ངུས་འཁོད་དམ། དེ་རྣམས་ཀྱིས་སྨྲས་པ། འཕགས་པ་ཅི་ཞིག་བགྱིར་མཆིས། རྒྱལ་པོ་བྲམ་ཟེ་མེ་སྦྱིན་གྱིས་སངས་རྒྱས་ལ་སོགས་  
པ་དགེ་སློང་གི་དགེ་འདུན་ཟླ་བ་གསུམ་དུ་ཡོ་བྱད་ཐམས་ཅད་ཀྱིས་མི་བསྟབ་བམ། ཁྱེད་ཅག་སེམས་ལས་ཆུང་ངུས་འཁོད་ནས་གདུགས་ཚོད་ཀྱང་སྟ་གོན་མི་བྱེད། གདན་ཡང་མི་ཤོམ་ན། ཅི། སངས་རྒྱས་  
ལ་སོགས་པ་དགེ་སློང་གི་དགེ་འདུན་གྱི་གདུགས་ཚོད་གཅོད་དམ། དེ་དག་གིས་སྨྲས་པ། འཕགས་པ་ཀུན་དགའ་བོ། ལྷས་ལྔ་བརྒྱ་རྣམས་ཀྱི་ཆེད་དུ་ཞལ་ཟས་བསོད་པ་མང་དུ་སྟ་གོན་བྱོས་ཤིག་ནི་  
བཀའ་སྩལ་གྱི། ཆེ་གེ་མོ་ཞིག་གི་དོན་དུའོ། །ཞེས་བཀའ་མ་སྩལ་ལགས་སོ། །ཤེས་ལྡན་དག། དེང་ལྷ་ལ་ཞུས་ཤིག་འཕགས་པ། ལྷས་དྲིལ་སྒྲོག་ཏུ་སྩལ་པ། ད་ལ་ཟླ་བ་གསུམ་དུ་ལྟ་ཞིང་ཉེ་  
བར་སུའང་མ་འོང་ཞིག་གང་ཞིག་འོངས་ན། དེ་ཆད་པར་གསད་དོ་།ཞེས་བསྒྲགས་ན། ཅི། བདག་ཅག་ལ་མགོ་བོ་གཉིས་མཆིས་སམ། བདག་ཅག་ནི། མི་ཞུ་ལགས་སོ། །དེ་ནས་ཚེ་དང་ལྡན་པ་ཀུན་  
དགའ་བོ། །བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་སྐབས་དེ་རྒྱལ་པར་གསོལ་ཏོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་  
  
  
༄༅། །དགའ་བོ། སོང་ལ་སྣམ་སྦྱར་ཐོགས་ཏེ་ཕྱི་བཞིན་འབྲང་བའི་དགེ་སྦྱོང་གཞན་ཞིག་དང་དགྲ་མཐའི་ལམ་པོ་ཆེ་དང་ཚོང་འདུས་དང། བཞི་མདོ་དང། སུམ་མདོ་རྣམས་  
སུ་ཤེས་ལྡན་དག་ཁྱེད་ཅག་ལས་གང་དག་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཟླ་བ་གསུམ་དུ་ཞལ་ཟས་གསོལ་བར་སྤྲོ་བ་དེས། ཞལ་ཟས་གསོལ་ཅིག་ཅེས་སྦྲོན་ཅིག་བཙུན་  
པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། སྣམ་སྦྱར་ཐོགས་ཏེ་ཕྱི་བཞིན་འབྲང་བའི་དགེ་སྦྱོང་གཞན་ཞིག་དང་དགྲ་མཐའི་ལམ་པོ་ཆེ་  
དང། ཚོང་འདུས་དང། བཞི་མདོ་དང། སུམ་མདོ་རྣམས་སུ་བསྒོ་བ་ཤེས་ལྡན་དག་ཁྱེད་ཅག་ལས་གང་དག་སངས་རྒྱས་ལ་སོགས་པ་དགེ་སློང་གི་དགེ་འདུན་ཟླ་བ་གསུམ་དུ་ཞལ་ཟས་གསོལ་  
བར་སྤྲོ་བ་དེས། ཞལ་ཟས་གསོལ་ཅིག་དགྲ་མཐའི་བྲམ་ཟེ་དང་ཁྱིམ་བདག་རྣམས་ཀྱིས་སྨྲས་པ། འཕགས་པ་ཀུན་དགའ་བོ། བདག་ཅག་ལྟ་ཞིག་རེ་རེས་ཀྱང་བཅོམ་ལྡན་འདས་ཉན་ཐོས་ཀྱི་  
དགེ་འདུན་དང་བཅས་པ་ཟླ་བ་གསུམ་དུ་ཞལ་ཟས་གསོལ་བར་སྤྲོ་ལགས་མོད་ཀྱི། རྒྱལ་པོ་སྡིག་པ་ཅན་འདིས་དྲིལ་སྒྲོག་ཏུ་སྩལ་པ། གཞན་སུས་ཀྱང་སངས་རྒྱས་ལ་སོགས་པ་དགེ་སློང་གི་  
དགེ་འདུན་སྤྱན་དྲངས་ཏེ་ཟླ་བ་གསུམ་དུ་ཞལ་ཟས་མ་གསོལ་ཅིག་།གང་ཞིག་གིས་ཞལ་ཟས་གསོལ་ན། དེ་ནི། ཆད་པར་གསད་དོ། །ཞེས་བསྒྲགས་ལགས་སོ། །ཇི་ཙམ་ན་བྱང་ཕྱོགས་ནས་དེད་  
  
  
ནས་དེས་བསམ་པ། གལ་ཏེ་མོད་ལ་ཆས་ན། རྟ་རྣམས་ཀྱི་རྨིག་པ་དུབ་པས་འཐེང་བར་འགྱུར་ཞིང། ལོམ་པར་ཡང་མི་འགྱུར་བས་འདི་  
ཉིད་དུ་གནས་པར་བྱའོ། །སྙམ་ནས། དེ་དེ་ཉིད་དུ་འདུག་ནས། དེས་རྟ་ཅང་ཤེས་ལ་ནི། ཆས་ནས་བྲེའུ་ཆུང་དོ། །རྟ་ལྷག་མ་རྣམས་ལ་ནི། བྲེའུ་ཆུང་རེ་རེ་ཐང་ཆད་དོ། །དེས་རྒྱལ་པོ་རྩིས་མགོ་འདི་  
དང་འདི་དག་བྱས་སོ། །ཞེས་ཐོས་ལ། ཚེ་དང་ལྡན་པ་ཀུན་དགའ་བོས་དེ་སྐད་དུ་སྨྲས་པ་ཡང་ཐོས་ནས། དེས་བསམ་པ། བདག་ནི་རྒྱལ་པོ་འདིའི་ཡུལ་ན་གནས་པ་མ་ཡིན་པས། བདག་ལ་རྒྱལ་པོས་ཅི་བྱར་  
ཡོད་སྙམ་དུ་རིག་ནས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །འཕགས་པ་ཀུན་དགའ་བོ། །བདག་གིས་རྟ་ཅང་ཤེས་ལ་ནི་ཆས་ནས་བྲེའུ་ཆུང་དོ། །རྟ་ལྷག་མ་རྣམས་ལ་ནི། བྲེའུ་ཆུང་རེ་རེའི་ཐང་  
ལགས་ན། གལ་ཏེ་བཅོམ་ལྡན་འདས་ནས་གསོལ་བར་སྤྲོ་ན། བཅོམ་ལྡན་འདས་ལ་ནི། བདག་གིས་ནས་བྲེའུ་ཆུང་ངོ། །དགེ་སློང་ལྷག་མ་རྣམས་ལ་ནི། བྲེའུ་ཆུང་རེ་རེ་དབུལ་བར་བགྱིའོ། །དེ་ནས་ཚེ་དང་  
ལྡན་པ་ཀུན་དགའ་བོ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ལ་སྐབས་དེ་རྒྱས་པར་གསོལ་བ་དང། དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ང་ཉིད་ཀྱིས་ལས་  
ཚོགས་རྙེད་པ། རྐྱེན་ཡོངས་སུ་བསྒྱུར་བ། འོད་པ་བཞིན་དུ་ཉེ་བར་གནས་པ་གདོན་མི་ཟ་བར་འབྱུང་བར་འགྱུར་པའི་ལས་ང་ཉིད་ཀྱིས་བྱས་ཤིང་བསགས་པས། ང་ཉིད་ཀྱིས་ལས་བྱས་ཤིང་བསགས་པ་དག་  
  
  
༄༅། །གཞན་སུ་ཞིག་གིས་སོ་སོར་མྱོང་བར་འགྱུར་ཏེ། ལས་བྱས་ཤིང་བསགས་པ་དག་ནི། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར་ཞེས་བྱ་བ་ནས། ལུས་ཅན་  
དག་ལ་འབྲས་བུར་འགྱུར། །ཞེས་བྱ་བའི་བར་གོང་མ་བཞིན་དུའོ་།ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་།སོང་ལ་དགེ་སློང་རྣམས་ལ་ཚུལ་ཤིང་བྲིམས་ཏེ། ཁྱེད་ཅག་  
ལས་གང་དེ་བཞིན་གཤེགས་པ་དང་ཐབས་ཅིག་དགྲ་མཐར་ཟླ་བ་གསུམ་དུ་ལོངས་སྤྱད་པར་སྤྲོ་བ་དེས། ཚུལ་ཤིང་ལོངས་ཤིག་ཅེས་སྒོས་ཤིག་བཙུན་པ། བཀའ་བཞིན་འཚལ་ཞེས་ཚེ་དང་  
ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་ཚུལ་ཤིང་བྲིམ་པར་བརྩམས་པ་ན། གང་ཡང་བཅོམ་ལྡན་འདས་དགེ་སློང་ལྔ་བ་རྒྱར་དགེ་སློང་གཉིས་ཀྱིས་མ་ཚང་བས་ཚུལ་ཤིང་བླངས་  
སོ༑ ༑ཚེ་དང་ལྡན་པ་ཤཱ་རིའི་བུས་གསོལ་བ། བཅོམ་ལྡན་འདས། བདག་ནི། བསེར་མའི་བྲོ་ནད་མཆིས་པས། དགུང་ཟླ་གསུམ་དུ་སྩང་ནས་ཀྱིས་ལོངས་སྤྱད་པར་མི་སྤྲོ་ལགས་སོ། །ཚེ་དང་ལྡན་པ་མོའུ་  
དགལ་གྱི་བུ་ཆེན་པོས་གསོལ་བ། བདག་ནི། འདིའི་བྲོ་གཡོག་ལགས་སོ་།དེ་ནས་བཅོམ་ལྡན་འདས་དགེ་སློང་ལྔ་བརྒྱར་དགེ་སློང་གཉིས་ཀྱིས་མ་ཚང་བ་དང་ཐབས་ཅིག་ཏུ་དབྱར་དགྲ་མཐར་བཞུགས་  
པར་ཞལ་གྱིས་བཞེས་སོ། །ཚེ་དང་ལྡན་པ་ཤཱ་རིའི་བུ་དང། མོའུ་དགལ་གྱི་བུ་ནི། རི་བོ་རྩེ་གསུམ་གྱི་ཁར་སོང་སྟེ་དབྱར་གནས་པར་ཁས་བླངས་སོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་ལྷའི་བདུད་  
  
  
།དེ་ནས་དེད་དཔོན་གྱིས་བཅོམ་ལྡན་འདས་ལ་ནི། ནས་བྲེའུ་ཆུང་དོ་དོ་འབུལ་ལོ། །དགེ་སློང་གཞན་རྣམས་ལ་ནི་ནས་བྲེའུ་ཆུང་རེ་རེའོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་  
ལ་བཀའ་སྩལ་པ། ཀུན་དགའ་བོ། སོང་ལ་དེ་བཞིན་གཤེགས་པའི་ཆེད་དུ་ནས་ལ་ཅི་ལེགས་སུ་བྱོས་ཤིག་བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་  
མཉན་ནས་བཅོམ་ལྡན་འདས་ཀྱི་སྐུ་སྐལ་བླངས་ཏེ་བུད་མེད་རྒན་མོ་གཞན་ཞིག་གང་ན་ཡོད་པ་དེར་སོང་ནས་ཕྱིན་པ་དང། བུད་མེད་དེ་ལ་འདི་སྐད་ཅེས་སྨྲས་སོ། །སྲིང་མོ། དེ་བཞིན་གཤེགས་པའི་ཆེད་དུ་  
ནས་ལ་ཅི་ལེགས་སུ་བྱ་ན། ཁྱོད་ནུས་སམ། དེས་སྨྲས་པ། འཕགས་པ་བདག་རྒན་མོས་རྔོ་ཐོགས་ཏེ། འོན་ཀྱང་བུ་མོ་འདི་གཞོན་ལགས་ཀྱི་འདི་ལ་སྩོལ་ཅིག་དང། འདིས་ནི། ཅི་ལེགས་སུ་བགྱིད་  
པར་འགྱུར་རོ། །དེ་ནས་ཚེ་དང་ལྡན་པ་ཀུན་དགའ་བོ་དེའི་དྲུང་དུ་སོང་སྟེ་ཕྱིན་ནས་སྨྲས་པ། སྲིང་མོ། ཁྱོད་ཀྱིས་དེ་བཞིན་གཤེགས་པའི་ཆེད་དུ་ནས་ལ་ཅི་ལེགས་སུ་བྱེད་ནུས་སམ། དེས་སྨྲས་པ། འཕགས་པ། བདག་  
དང་དམ་ཞིག་བཅའ་སྟེ། གལ་ཏེ་བདག་ལ་ཚིག་འདི་འགའ་གསུང་བ་ལྟ་ན། ཅི་ལེགས་སུ་བགྱིའོ། །དེས་སྨྲས་པ། བྱི་དོར་གྱིས་ཤིག་དང་སྨྲའོ། །དེ་ནས་འདྲུ་ཞིང་དྲིས་པ། འཕགས་པ། སངས་རྒྱས་ཞེས་བགྱི་  
པ་འདི་ཅི་ལགས། ཚེ་དང་ལྡན་པ་ཀུན་དགའ་བོས་བསམ་པ། གལ་ཏེ་འདི་ལ་བདག་གིས་སངས་རྒྱས་ཀྱི་བསྔགས་པ་བརྗོད་ན། སངས་རྒྱས་ཀྱི་ཆོས་རྣམས་ནི། ཟབ་པ་ཡིན་པས། འདིས་ཤེས་པར་མི་འགྱུར་བའི་  
  
  
༄༅། །གནས་གང་ཡིན་པ་ཡོད་ཀྱི། མ་ལ་བདག་གིས་འདི་ལ་འཁོར་ལོས་བསྒྱུར་བའི་བསྔགས་པ་བརྗོད་པར་བྱའོ། སྙམ་དུ་བསམ་ནས་སྨྲས་པ། སྲིང་མོ་  
འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། རིན་པོ་ཆེ་སྣ་བདུན་ཡང་འཇིག་རྟེན་དུ་འབྱུང་བར་འགྱུར་ཏེ། བདུན་པོ་དེ་དག་གང་ཞེ་ན། འདི་ལྟ་སྟེ། འཁོར་ལོ་རིན་པོ་ཆེ་དང། གླང་  
པོ་རིན་པོ་ཆེ་དང། རྟ་རིན་པོ་ཆེ་དང། ནོར་བུ་རིན་པོ་ཆེ་དང་བུད་མེད་རིན་པོ་ཆེ་དང། ཁྱིམ་བདག་རིན་པོ་ཆེ་དང། བདུན་པ་ནི་བློན་པོ་རིན་པོ་ཆེ་ཡིན་ནོ། །སྲིང་མོ། འཁོར་ལོས་  
བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། ཇི་ལྟ་བུ་ཞིག་འཇིག་རྟེན་དུ་འབྱུང་བར་འགྱུར་ཞེ་ན། སྲིང་མོ། འདི་ལ་རྒྱལ་རིགས་སྤྱི་བོ་ནས་དབང་བསྐུར་བ་གསོ་སྦྱོང་བཅོ་ལྔ་པ་དེ་ཉིད་ལ་མགོ་  
ཁྲུས་བྱས་ཏེ་སྨྱུང་བ་བྱས་ནས། དེ་སྟེང་གི་ཁང་བཟང་གི་གཞི་ལ་བློན་པོའི་ཚོགས་ཀྱིས་བསྐོར་ནས་འདུག་པ་ན། ཤར་ཕྱོགས་ནས་འཁོར་ལོ་རིན་པོ་ཆེ་ལྟེ་བ་དང་བཅས་པ། རྩིབས་  
སྟོང་དང་ལྡན་པ། མུ་ཁྱུད་དང་བཅས་པ། རྣམ་པ་ཐམས་ཅད་ཡོངས་སུ་རྫོགས་པ། མཛེས་པ། མཁན་བཟོས་མ་བྱས་པ། བཟང་པོ་ཐམས་ཅད་གསེར་ལས་བྱས་པ་ཞིག་  
འབྱུང་བར་འགྱུར་ཏེ། རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བ་གང་ཡིན་པ་འདིས། གསོ་སྦྱོང་བཅོ་ལྔ་པ་དེ་ཉིད་ཀྱི་ཚེ་ཞེས་བྱ་བ་ནས་ཐམས་ཅད་གསེར་ལས་བྱས་ཞེས་བྱ་  
  
  
འཁོར་ལོས་བསྒྱུར་བའི་རྒྱལ་པོར་འགྱུར་རོ་།ཞེས་ཐོས་སོ། །ཞེས་བྱ་བའི་བར་གོང་མ་བཞིན་དུའོ། །བདག་ནི་གདོན་མི་ཟ་བར་འཁོར་ལོས་བསྒྱུར་བའི་རྒྱལ་པོར་  
འགྱུར་རོ། །སྙམ་ནས། དེ་ནས་འཁོར་ལོས་བསྒྱུར་བའི་རྒྱལ་པོས་འཁོར་ལོ་རིན་པོ་ཆེ་དེ་བརྟག་པར་འདོད་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། པུས་མོ་གཡས་པའི་  
ལྷ་ང་ས་ལ་བཙུགས་ཏེ། འཁོར་ལོ་རིན་པོ་ཆེ་དེ་ལག་པ་གཉིས་ཀྱིས་བླངས་ནས་ལག་པ་གཡོན་པར་བཞག་སྟེ། ལག་པ་གཡས་པས་སྤོར་ཞིང། ཀྱེ་འཁོར་ལོ་རིན་པོ་ཆེ། སྔོན་གྱི་འཁོར་  
ལོས་བསྒྱུར་བ་འཕགས་པའི་ལམ་སྲོལ་གང་ཡིན་པར་རྣམ་པར་རྒྱལ་བར་གྱུར་ཅིག་རྣམ་པར་རྒྱལ་བར་གྱུར་ཅིག་ཅེས་སྨྲའོ། །དེ་ནས་འཁོར་ལོ་རིན་པོ་ཆེ་དེ། འཁོར་ལོས་བསྒྱུར་བའི་  
རྒྱལ་པོས་སྤར་བ་དང་སྟེང་གི་ནམ་མཁའ་ལ་འཕགས་ནས་ཤར་ཕྱོགས་སུ་སྔོན་གྱི་འཁོར་ལོས་བསྒྱུར་ང་འཕགས་པའི་ལམ་སྲོལ་གང་ཡིན་པར་འགྲོ་བར་འགྱུར་རོ། །འཁོར་ལོ་རིན་པོ་ཆེ་  
དེའི་རྗེས་བཞིན་དུ་འཁོར་ལོས་བསྒྱུར་བའི་རྒྱལ་པོ་དཔུང་གི་ཚོགས་ཡན་ལག་བཞི་དང་ལྷན་ཅིག་ཏུ་འགྲོ་བར་འགྱུར་རོ། །ཕྱོགས་གང་དུ་འཁོར་ལོ་རིན་པོ་ཆེ་དེ་སྡོད་པ་དེར་འཁོར་ལོས་བསྒྱུར་  
བའི་རྒྱལ་པོ་དཔུང་གི་ཚོགས་ཡན་ལག་བཞི་དང་ལྷན་ཅིག་གནས་འདེབས་པར་འགྱུར་ཞིང། ཤར་ཕྱོགས་ཀྱི་ཁམས་ཀྱི་རྒྱལ་ཕྲན་གང་དག་ཡིན་པ་དེ་དག་འཁོར་ལོས་བསྒྱུར་བའི་རྒྱལ་པོ་གང་ན་  
  
  
༄༅། །བ་དེར་སོང་སྟེ་ལྷགས་པ་དང། འཁོར་ལོས་བསྒྱུར་བའི་རྒྱལ་པོ་ལ་འདི་སྐད་ཅེས། ལྷ་ཚུར་གཤེགས། ལྷ་བྱོན་པ་ལེགས་སོ་།ཡུལ་འཁོར་འབྱོར་པ་དང་  
རྒྱས་པ་དང། བདེ་བ་དང། ལོ་ལེགས་པ། སྐྱེ་བོ་དང་མི་མང་པོས་གང་བ་གང་ལགས་པ་འདི་ནི། ལྷའི་ལགས་ཀྱི། ལྷས་རྗེས་སུ་བསྐྱང་དུ་གསོལ། བདག་ཅག་ནི། ལྷའི་བཀའ་བཞིན་  
བགྱིད་པ་ལགས་སོ། །ཞེས་སྨྲས་པ་དང། དེའི་ཕྱིར་སྣ་བོ་དག་།ཁྱེད་ཅག་རང་རང་གི་ཡུལ་འཁོར་ཆོས་ཀྱིས་རྗེས་སུ་བསྐྱང་བར་བྱའི། ཆོས་མ་ཡིན་པས་ནི། མ་ཡིན་ནོ། །འགའ་ཞིག་  
ཆོས་མ་ཡིན་པ་སྤྱོད་དམ། འདྲེན་མར་སྤྱོད་པ་ཞིག་ཡོད་ན། ཁྱེད་ཀྱིས་དེ་ཡུལ་འཁོར་དུ་མ་བཞག་ཅིག་དེ་ལྟ་ན་ཁྱོད་ཅག་ཁོ་བོའི་བཀའ་བཞིན་བྱེད་པ་ཡིན་ནོ། །དེ་ནས་འཁོར་ལོ་རིན་པོ་ཆེ་  
དེས་ཤར་ཕྱོགས་མངོན་པར་ཕབ་ནས་ཤར་ཕྱོགས་ཀྱི་རྒྱ་མཚོ་ཆེན་པོ་ནས་སླར་ལོག་སྟེ། ལྷོ་དང། ནུབ་དང། བྱང་ཕྱོགས་སུ་ཡང་སྔོན་གྱི་འཁོར་ལོས་བསྒྱུར་བ་འཕགས་པའི་ལམ་སྲོལ་གང་  
ཡིན་པར་འགྲོ་བར་འགྱུར་པས། དེ་ནས་འཁོར་ལོ་རིན་པོ་ཆེ་དེ་འཁོར་ལོས་བསྒྱུར་བའི་རྒྱལ་པོས་སྦར་བ་དང་སྟེང་གི་ནམ་མཁའ་ལ་འཕགས་ནས་བྱང་ཕྱོགས་སུ་སྔོན་གྱི་འཁོར་ལོས་བསྒྱུར་བ་  
འཕགས་པའི་ལམ་སྲོལ་གང་ཡིན་པར་འགྲོ་བར་འགྱུར་རོ། །འཁོར་ལོ་རིན་པོ་ཆེ་དེའི་རྗེས་བཞིན་དུ་འཁོར་ལོས་བསྒྱུར་བའི་རྒྱལ་པོ་དཔུང་གི་ཚོགས་ཡན་ལག་བཞི་དང་ལྷན་ཅིག་འགྲོ་བར་འགྱུར་རོ། །  
  
  
བསྒྱུར་བའི་རྒྱལ་པོ་ཡང་དཔུང་གི་ཚོགས་ཡན་ལག་བཞི་དང་ལྷན་ཅིག་གནས་འདེབས་པར་འགྱུར་ཞིང། བྱང་ཕྱོགས་ཀྱི་ཁམས་ཀྱི་  
རྒྱལ་ཕྲན་གང་དག་ཡིན་པ་དེ་དག་འཁོར་ལོས་བསྒྱུར་བའི་རྒྱལ་པོ་གང་ན་བ་དེར་དོང་སྟེ་ལྷགས་པ་དང། འཁོར་ལོས་བསྒྱུར་བའི་རྒྱལ་པོ་ལ་འདི་སྐད་ཅེས། ལྷ་ཚུར་གཤེགས། ལྷ་བྱོན་པ་ལེགས་  
སོ༑ ༑ཡུལ་འཁོར་འབྱོར་པ་དང། རྒྱས་པ་དང། བདེ་བ་དང། ལོ་ལེགས་པ། སྐྱེ་བོ་དང་མི་མང་པོས་གང་བ་གང་ལགས་པ་འདི་ནི། ལྷའི་ལགས་ཀྱི། ལྷས་རྗེས་སུ་བསྐྱང་དུ་གསོལ། བདག་ཅག་  
ནི༑ ལྷའི་བཀའ་བཞིན་བགྱིད་པ་ལགས་སོ། །ཞེས་སྨྲས་པ་དང། དེའི་ཕྱིར་སྣ་བོ་དག་ཁྱོད་ཅག་རང་རང་གི་ཡུལ་རྣམས་ཆོས་ཀྱིས་རྗེས་སུ་བསྐྱང་བར་བྱའི། ཆོས་མ་ཡིན་པས་ནི། མ་ཡིན་ནོ། །  
འགའ་ཞིག་ཆོས་མ་ཡིན་པ་སྤྱོད་དམ། འདྲེན་མར་སྤྱོད་ན། ཁྱོད་ཀྱིས་ཡུལ་འཁོར་དུ་མ་བཞག་ཅིག་དེ་ལྟ་ན་ཁྱེད་ཅག་ཁོ་བོའི་བཀའ་བཞིན་བྱེད་པ་ཡིན་ནོ། །དེ་ནས་འཁོར་ལོ་རིན་པོ་ཆེ་དེས་བྱང་  
ཕྱོགས་མངོན་པར་ཕབ་ནས་བྱང་ཕྱོགས་ཀྱི་རྒྱ་མཚོ་ཆེན་པོ་ནས་སླར་ལོག་སྟེ་རྒྱལ་པོའི་ཕོ་བྲང་དེ་ཉིད་དུ་ཕྱིན་ནས་དཀོར་ཁང་གི་སྟེང་དུ་སྲོག་ཤིང་བཙུགས་པ་བཞིན་དུ་གནས་སོ། །སྲིང་མོ་།འཁོར་  
ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། འཁོར་ལོ་རིན་པོ་ཆེ་དེ་ལྟ་བུ་འཇིག་རྟེན་དུ་འབྱུང་བར་འགྱུར་རོ། །སྲིང་མོ། འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། གླང་པོ་རིན་པོ་ཆེ་ཇི་  
  
  
༄༅། །ལྟ་བུ་ཞིག་འཇིག་རྟེན་དུ་འབྱུང་བར་འགྱུར་ཞེ་ན། སྲིང་མོ། འདི་ལ་འཁོར་ལོས་བསྒྱུར་བའི་གླང་པོ་ནི། ཐལ་ཀར་མེ་ཏོག་ཀུ་མུ་དའི་མདོག་ལྟ་བུ། ཡན་  
ལག་བདུན་ལེགས་པར་གནས་པ། གཟུགས་བཟང་པ། མཛེས་པ། བལྟ་ན་སྡུག་པ་ཡིན་ནོ། །འཁོར་ལོས་བསྒྱུར་བའི་རྒྱལ་པོས་འདི་མཐོང་ནས་སེམས་མངོན་པར་དད་པར་གྱུར་ནས་  
ཀྱེ་མའོ། གླང་པོ་རིན་པོ་ཆེ་བཟང་པོ་ཞིག་ཡིན་གྱི། མྱུར་དུ་དུལ་བར་འགྱུར་བར་བྱའོ། །སྙམ་ནས། དེ་ནས་འཁོར་ལོས་བསྒྱུར་བའི་རྒྱལ་པོས་གླང་པོ་འདུལ་སྦྱོང་མཁན་མཁས་པ། ཕོ་ཉས་  
བཀུག་ནས་འདི་སྐད་ཅེས་སྨྲའོ། །དེས་པ། ཁྱོད་ཀྱིས་གླང་པོ་རིན་པོ་ཆེ་འདི་མྱུར་བ་ཁོ་ནར་ལེགས་པར་དུལ་བར་བྱོས་ལ་ང་ལ་ཕུལ་ཅིག་།ལྷ། བཀའ་བཞིན་འཚལ་ཞེས་གླང་པོ་འདུལ་སྦྱོང་  
མཁན་མཁས་པས། འཁོར་ལོས་བསྒྱུར་བའི་རྒྱལ་པོའི་ལྟར་མཉན་ནས་གླང་པོ་རིན་པོ་ཆེ་དེ་ལ་བསླབ་པ་ཐམས་ཅད་ཉིན་ཞག་གཅིག་ལ་སློབ་པར་བྱེད་དེ། དེ་ལ་ཉིན་ཞག་གཅིག་ལ་བསླབ་པ་  
ཐམས་ཅད་སློབ་པ་ན། ཉིན་ཞག་གཅིག་གིས་བསླབ་པ་ཐམས་ཅད་ལོབས་ནས་དཔེར་ན། གླང་པོ་ཆེ་གཞན་རྣམས་ལོ་དུ་མ་དང། ལོ་ཁྱུད་སྐོར་དུ་མར་བསླབ་པ་ཐམས་ཅད་བསླབ་ནས་བསླབ་  
པ་ཐམས་ཅད་ལོབས་པ་དེ་བཞིན་དུ། གླང་པོ་ཆེ་རིན་པོ་ཆེ་དེ་ལ་ཉིན་ཞག་གཅིག་ལ་བསླབ་པ་ཐམས་ཅད་བསླབ་པ་ན། ཉིན་ཞག་གཅིག་གིས་བསླབ་པ་ཐམས་ཅད་ལོབས་སོ། །དེ་དུལ་བར་རིག་ནས་  
  
  
ལྷ་གླང་པོ་རིན་པོ་ཆེ་བཟང་པོ་ནི། དུལ་ལགས་ཏེ། ད་དེའི་དུས་ལ་བབ་པར་མཁྱེན་པར་མཛད་དུ་གསོལ། དེ་ནས་འཁོར་ལོས་བསྒྱུར་བའི་  
རྒྱལ་པོས་གླང་པོ་རིན་པོ་ཆེ་དེ་བརྟག་པར་འདོད་ནས་ཉི་མ་འཆར་ཀའི་དུས་ཀྱི་ཚེ་གླང་པོ་རིན་པོ་ཆེ་ཆེ་དེ་ལ་ཞོན་ནས་རྒྱ་མཚོའི་མཐས་ཀླས་པའི་ས་ཆེན་པོ་བསྐོར་ཏེ། རྒྱལ་པོའི་ཕོ་བྲང་དེ་ཉིད་དུ་ཕྱིན་པ་ན་ཞལ་  
ཚུས་ལ་འབབ་སྟེ། སྲིང་མོ། འཁོར་ལོས་བསྒྱུར་བའི་རྒྱལ་པོ་འཇིག་རྟེན་དུ་བྱུང་ན། གླང་པོ་རིན་པོ་ཆེ་དེ་ལྟ་བུ་འཇིག་རྟེན་དུ་འབྱུང་བར་འགྱུར་རོ། །སྲིང་མོ། འཁོར་ལོས་བསྒྱུར་བའི་རྒྱལ་པོ་འཇིག་  
རྟེན་དུ་བྱུང་ན། རྟ་རིན་པོ་ཆེ་ཇི་ལྟ་བུ་ཞིག་འཇིག་རྟེན་དུ་འབྱུང་བར་འགྱུར་ཞེ་ན། སྲིང་མོ། འདི་ལ་འཁོར་ལོས་བསྒྱུར་བའི་རྒྱལ་པོའི་རྟ་ནི། ཐམས་ཅད་སྔོ་བ། མགོ་ནག་ཅིང། རྔོག་མཇུག་  
སྟུག་པ། གཟུགས་བཟང་བ། མཛེས་པ། བལྟ་ན་སྡུག་པ་ཡིན་ཏེ། འཁོར་ལོས་བསྒྱུར་བའི་རྒྱལ་པོས་དེ་མཐོང་ནས་སེམས་མངོན་པར་དད་པར་གྱུར་ནས་ཀྱེ་མ་རྟ་རིན་པོ་ཆེ་བཟང་པོ་ཞིག་ཡིན་  
གྱི༑ མྱུར་དུ་དུལ་བར་འགྱུར་བར་བྱའོ། །སྙམ་ནས། དེ་ནས་འཁོར་ལོས་བསྒྱུར་བའི་རྒྱལ་པོས་རྟ་མཁན་མཁས་པ་ཕོ་ཉས་བཀུག་སྟེ་འདི་སྐད་ཅེས་སྨྲའོ། །དེས་པ། ཁྱོད་ཀྱིས་རྟ་རིན་པོ་ཆེ་འདི་མྱུར་  
བ་ཁོ་ནར་ལེགས་པར་དུལ་བར་བྱས་ལ་ང་ལ་ཕུལ་ཅིག་ལྷ། བཀའ་བཞིན་འཚལ་ཞེས་རྟ་མཁན་མཁས་པས་འཁོར་ལོས་བསྒྱུར་བའི་རྒྱལ་པོ་ལས་མཉན་ནས་རྟ་རིན་པོ་ཆེ་དེ་ལ་བསླབ་པ་ཐམས་ཅད་