  
༄༅། །སུ་ལྡན་པ་བཙུན། །ཞེས་སྨྲས་པ་ནི། ལེགས་པར་སྨྲས་པ་ཡིན་གྱི། ཉེས་པར་སྨྲས་པ་མ་ཡིན་ནོ། །ལེགས་པར་བསྙད་པ་ཡིན་གྱི། ཉེས་པར་བསྙད་པ་མ་ཡིན་ནོ། །དེ་ཅིའི་  
ཕྱིར་ཞེ་ན། བྲམ་ཟེའི་ཁྱེའུ། ང་ཡང་འདི་སྐད་ཅེས། རུས་དང་འབྲེལ་བ་གང་ཡིན་པའི། །རྒྱལ་རིགས་རྐང་གཉིས་ནང་ན་བཙུན་།ལྷ་དང་མི་རྣམས་ནང་ན་ཡང། །རིག་དང་ཞབས་སུ་ལྡན་པ་བཙུན། །  
ཞེས་གསུང་ངོ། །བྲམ་ཟེའི་ཁྱེའུ། ཇི་སྙམ་དུ་སེམས། གང་ན་བག་མ་ལེན་པ་དང། བག་མ་གཏོང་བ་ཡོད་པ་དེ་ནས། བྲམ་ཟེ་རྣམས་ཀྱིས་སྟན་ནམ། ཆུའམ། གསང་ཚིག་གམ། གདོན་པ་འཐོབ་  
བམ༑ ཀྱེ་གོའུ་ཏ་མ། གང་ན་བག་མ་ལེན་པ་དང། བག་མ་གཏོང་བ་མཆིས་པ་དེ་ནས། བྲམ་ཟེ་རྣམས་ཀྱིས་སྟན་ཏམ། ཆབ་བམ། གསང་ཚིག་གམ། གདོན་པ་འཐོབ་ལགས་སོ། །བྲམ་  
ཟེའི་ཁྱེའུ། གང་ན་བག་མ་ལེན་པ་དང། བག་མ་གཏོང་བ་ཡོད་པ་དེ་ན། རིགས་ཀྱི་སྙེམས་པ་ཡང་ཡོད། རུས་ཀྱི་སྙེམས་པ་ཡང་ཡོད་བྲམ་ཟེའི་བུའི་སྙེམས་པ་ཡང་ཡོད་དོ། །བྲམ་ཟེའི་  
ཁྱེའུ། སེམས་ཅན་རིགས་ཀྱི་སྙེམས་པས་རྣམ་པར་བཅིངས་པ་དང། རུས་ཀྱི་སྙེམས་པས་རྣམ་པར་བཅིངས་པ་དང། བྲམ་ཟེའི་བུའི་སྙེམས་པས་རྣམ་པར་བཅིངས་པ་ཇི་སྙེད་པ་དེ་དག་རིག་པ་  
དང་ཞབས་སུ་ལྡན་པ་བླ་ན་མེད་པ་འདི་ཉིད་མངོན་སུམ་དུ་མ་བྱས་པ། མངོན་སུམ་དུ་བྱ་བའི་སྐལ་བ་མེད་ཀྱི། བྲམ་ཟེའི་བུ། རིགས་ཀྱི་སྙེམས་པ་སྤངས། རུས་ཀྱི་སྙེམས་པ་སྤངས། བྲམ་ཟེའི་  
  
  
དེ་ལྟར་ན། རིག་པ་དང་ཞབས་སུ་ལྡན་པ་བླ་ན་མེད་པ་འདི་མངོན་སུམ་དུ་མ་བྱས་པ། མངོན་སུམ་དུ་བྱེད་པར་འགྱུར་རོ། །ཤེས་ལྡན་གོའུ་ཏ་མ་ལ་བདག་གང་སྔོན་ཡང་མ་བྱུང་  
ཕྱིས་ཀྱང་མི་འབྱུང། ད་ལྟར་ན་ཡང་མ་མཆིས་པ་དེ་ལྟ་བུར་དད་ལགས་ཀྱི། ཤེས་ལྡན་གོའུ་ཏ་མས་བདག་ལ་ཇི་ལྟར་རིག་པ་དང་ཞབས་འཚལ་བར་འགྱུར་པ་དེ་ལྟར་ཆོས་བཤད་དུ་གསོལ། བྲམ་  
ཟེའི་ཁྱེའུ། དེའི་ཕྱིར་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །བྲམ་ཟེའི་ཁྱེའུ། འདི་ལ་སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་  
རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ་འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་  
འཇིག་རྟེན་དུ་བྱུང་སྟེ། ཆོས་བཤད་པ་ནི། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། རྣམ་  
པར་བྱང་བ། ཚངས་པར་སྤྱོད་པ་རབ་ཏུ་སྟོན་ཏེ། ཆོས་དེ་ཁྱིམ་བདག་གམ། ཁྱིམ་བདག་གི་བུས་མཉན་ནས། དེས་ཆོས་དེ་ཐོས་ནས་དད་པ་སོ་སོར་རྙེད་དོ། །དད་པ་སོ་སོར་རྙེད་པ་དེ་དག་དང་ལྡན་  
པས་འདི་ལ་སོ་སོ་ཡང་དག་པར་སློབ་པར་བྱེད་དེ། ཁྱིམ་གྱི་གནས་ནི། ཉམ་ང་བ། རྡུལ་དག་གི་གནས་ཡིན་ནོ། །རབ་ཏུ་བྱུང་བ་ནི་བླ་གབ་མེད་པ་ཡིན། ཁྱིམ་པ་ཁྱིམ་ན་གནས་པ་རྣམས་ཀྱིས་  
  
  
༄༅། །ཇི་སྲིད་འཚོའི་བར་དུ་ཚངས་པར་སྤྱོད་པ་གཅིག་ཏུ་སལ་གྱིས་དག་པ། ཡོངས་སུ་རྫོགས་པ། ཡོངས་སུ་དག་པ། རྣམ་པར་བྱང་བ་འདི་སྤྱད་པར་དཀའི། མ་ལ་བདག་གིས་སྐྲ་དང་  
ཁ་སྤུ་བྲེགས་ལ་གོས་ངུར་སྨྲིག་བགོས་ཏེ་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ། །སྙམ་ནས། དེ་དེ་བཞིན་རབ་ཏུ་བྱུང་ནས་ཚུལ་ཁྲིམས་ལ་གནས་པ་ཡིན་ཏེ། སོ་སོར་ཐར་  
པའི་སྡོམ་པས་བསྡམས་པ་ཡིན། སྤྱོད་པ་དང་སྤྱོད་ཡུལ་ཕུན་སུམ་ཚོགས་པས་ཁ་ན་མ་ཐོ་བ་ཕྲ་མོ་ཙམ་ལ་ཡང་འཇིགས་པར་ལྟ་བ་ཡིན། བསླབ་པའི་གཞི་རྣམས་བླངས་ཏེ་སློབ་པ་ཡིན་ནོ། །དེ་སྲོག་  
གཅོད་པ་སྤངས་ནས་སྲོག་གཅོད་པ་ལས་སླར་ལོག་པ་ཡིན་ཏེ། ཆད་པ་སྤངས་པ་ཡིན། མཚོན་ཆ་སྤངས་པ་ཡིན། འཛེམ་པ་དང་སྙིང་རྗེར་ལྡན་པ་ཡིན། སེམས་ཅན་སྲོག་ཆགས་སུ་གྱུར་པ་ཐམས་  
ཅད་ལ་ཆུང་ངུ་ན་སྲོག་ཆགས་གྲོག་སྦུར་ཡན་ཆད་སྲོག་གཅོད་པ་ལས་སླར་ལོག་པ་ཡིན་ནོ། །དེ་མ་བྱིན་པར་ལེན་པ་སྤངས་ནས་མ་བྱིན་པར་ལེན་པ་ལས་སླར་ལོག་པ་ཡིན་ཏེ། བྱིན་པ་ལེན་པ་ཡིན་  
བྱིན་པ་ལ་དགའ་བ་ཡིན། སྦྱིན་པ་ལྷུག་པར་གཏོང་བ་ལ་དགའ་བ་ཡིན་ཏེ། རྐུན་མ་ཡིན། འདོད་ཆེན་ཅན་མ་ཡིན། གཙང་བ་ཡིན། བདག་ཉིད་བསྲུངས་པས་མ་བྱིན་པར་ལེན་པ་ལས་སླར་ལོག་  
པ་ཡིན་ནོ། །དེ་མི་ཚངས་པར་སྤྱོད་པ་སྤངས་ནས་མི་ཚངས་པར་སྤྱོད་པ་ལས་སླར་ལོག་པ་ཡིན་ཏེ། ཚངས་པར་སྤྱོད་པ་ཡིན། སྤྱོད་པ་ངན་པ་སྤངས་པས་དག་པ་ཡིན། གཙང་བ་ཡིན། དྲི་ང་བ་མེད་  
  
  
འཁྲིག་པ་དང་བྲལ་བ་ཡིན། སྨད་རིགས་ཀྱི་ཆོས་དང་བྲལ་བ་ཡིན། མི་ཚངས་པར་སྤྱོད་པ་ལས་སླར་ལོག་པ་ཡིན་ནོ། །དེ་བརྫུན་དུ་སྨྲ་བ་སྤངས་ནས་བརྫུན་དུ་སྨྲ་བ་ལས་སླར་ལོག་པ་  
ཡིན་ཏེ། བདེན་པ་སྨྲ་བ་ཡིན། བདེན་པ་ལ་དགའ་བ་ཡིན། མཉན་པར་འོས་པ་ཡིན། ཡིད་ཆེས་པ་ཡིན། བརྟན་པ་ཡིན། འཇིག་རྟེན་ལ་མི་བསླུ་བ་ཡིན། བརྫུན་དུ་སྨྲ་བ་ལས་སླར་ལོག་པ་ཡིན་ནོ། །  
དེ་ཕྲ་མ་སྤངས་ནས་ཕྲ་མ་ལས་སླར་ལོག་པ་ཡིན་ཏེ། དེ་ཚུ་བི་དག་ལས་མཉན་ཏེ། དེ་དག་དབྱེ་བའི་ཕྱིར་ཕ་བི་དག་ལ་སྨྲ་བ་མ་ཡིན། ཕ་བི་དག་ལས་མཉན་ཏེ། དེ་དག་དབྱེ་བའི་ཕྱིར་ཚུ་བི་དག་ལ་སྨྲ་བ་མ་  
ཡིན། བྱེ་བ་རྣམས་སྡུམ་བྱེད་པ་ཡིན། མཐུན་པ་རྣམས་ལ་གཟེངས་བསྟོད་པ་ཡིན། མཐུན་པ་ལ་དགའ་བ་ཡིན། མཐུན་པ་ལ་མགུ་བ་ཡིན་མཐུན་པར་བྱེད་པའི་ཚིག་སྨྲ་བ་ཡིན། ཕྲ་མ་ལས་ཕྱིར་ལོག་  
པ་ཡིན་ནོ། །དེ་ཚིག་རྩུབ་པོ་སྤངས་ནས་ཚིག་རྩུབ་པོ་ལས་ཕྱིར་ལོག་པ་ཡིན་ནོ། །དེ་གང་ལ་ཡང་ཚིག་གདུག་པ་དང། རྩུབ་པ་དང་ཕ་རོལ་ལ་མི་སྙན་པ་དང། ཕ་རོལ་སྤ་བཀོང་བར་བྱེད་པ་དང་སྐྱེ་བོ་མང་པོའི་  
ཡིད་ལ་མི་འཐད་པ་དང། སྐྱེ་བོ་མང་པོའི་སྙིང་དུ་མི་སྡུག་པ་དང། སྐྱེ་བོ་མང་པོ་མི་དགའ་བ་དང། སྐྱེ་བོ་མང་པོའི་ཡིད་དུ་མི་འོང་བ་དང། མཉམ་པར་གཞག་པ་མ་ཡིན་པ་དང། མཉན་པར་འཇོག་པར་  
འགྱུར་བ་མ་ཡིན་པ་དེ་ལྟ་བུའི་ཚིག་སྤངས་པ་ཡིན། མི་ཚུགས་པ་དང། རྣར་སྙན་པ་དང། སྙིང་ཚིམ་པར་བྱེད་པ་དང། དགའ་བར་བྱེད་པ་དང། གྲོང་ཁྱེར་བ་དང། སྙན་ཅིང་འཇེབས་པ་དང། རྣམ་པར་  
  
  
༄༅། །གསལ་བ་དང། རྣམ་པར་རིག་པར་བྱེད་པ་དང། མཉན་པར་འོས་པ་དང། མི་རྟེན་པ་དང། འགལ་བ་མ་ཡིན་པ་དང། ཐུག་པ་མེད་པ་དང། སྐྱེ་བོ་མང་པོ་ལ་སྡུག་པ་  
དང། སྐྱེ་བོ་མང་པོ་མགུ་བ་དང། སྐྱེ་བོ་མང་པོ་དགའ་བ་དང་སྐྱེ་བོ་མང་པོའི་ཡིད་དུ་འོང་བ་དང། མཉམ་པར་གཞག་པ་དང་མཉམ་པར་འཇོག་པར་འགྱུར་བ་དེ་ལྟ་བུའི་ཚིག་སྨྲ་བ་དང། དེ་  
ཚིག་རྩུབ་པོ་སྤངས་ནས་ཚིག་རྩུབ་པོ་ལས་སླར་ལོག་པ་ཡིན་ནོ་།དེ་ཚིག་ཀྱལ་བ་སྤངས་ནས་ཚིག་ཀྱལ་བ་ལས་སླར་ལོག་པ་ཡིན་ཏེ་དེ་དུས་སུ་སྨྲས་པ་ཡིན་ཏེ། ཡང་དག་པར་སྨྲ་བ་ཡིན། དེ་ཁོ་ན་  
ཉིད་སྨྲ་བ་ཡིན། དོན་སྨྲ་བ་ཡིན། ཆོས་སྨྲ་བ་ཡིན། རྟོགས་པ་སྨྲ་བ་ཡིན། ཁོང་དུ་ཆུད་པར་བྱེད་པའི་ཚིག་སྨྲ་བ་ཡིན་ཏེ། དུས་སུ་དང། འདྲེན་མ་མ་ཡིན་པ་དང། གླེང་གཞི་དང་བཅས་པ་དང་  
དན་རྟགས་དང་བཅས་པ་དང། ཆོས་དང་དོན་དང་ལྡན་པ་ཡིན་ཏེ་ཚིག་ཀྱལ་བ་སྤངས་ནས་ཚིག་ཀྱལ་བ་ལས་སླར་ལོག་པ་ཡིན་ནོ། །དེ་ཉོ་ཚོང་སྤངས་ནས་ཉོ་ཚོང་ལས་སླར་ལོག་པ་ཡིན་ཏེ། དེ་  
གཞལ་ལུགས་ལ་གཡོ་བྱེད་པ་དང། སྲང་ལ་གཡོ་བྱེད་པ་དང། ཚད་ལ་གཡོ་བྱེད་པ་སྤངས་ནས་གཞལ་ལུགས་ལ་གཡོ་བྱེད་པ་དང། སྲང་ལ་གཡོ་བྱེད་པ་དང། ཚད་ལ་གཡོ་བྱེད་པ་ལས་  
སླར་ལོག་པ་ཡིན་ནོ། །དེ་གསུག་ལེན་པ་དང། འདྲིད་པ་དང། བསྡིགས་ནས་རང་གིར་བྱེད་པ་སྤངས་ནས་གསུག་ལེན་པ་དང། འདྲིད་པ་དང་བསྡིགས་ནས་རང་གིར་བྱེད་པ་ལས་སླར་ལོག་  
  
  
།དེ་གསད་པ་དང། བཅིང་བ་དང། གཅད་པ་དང་དབུགས་པ་དང། རྡེག་པའི་བསམ་པ་སྤངས་ནས་གསོད་པ་དང། འཆིང་བ་དང། གཅོད་པ་དང། འབིགས་པ་དང། རྡེག་པ་  
ཉམས་སུ་མྱོང་བར་བྱེད་པ་ལས་སླར་ལོག་པ་ཡིན་ནོ། །དེ་འོད་དང་བུད་མེད་ཅན་དང་ལྷན་ཅིག་ཏུ་ཉལ་བ་སྤངས་ནས་འོད་དང་བུད་མེད་ཅན་དང་ལྷན་ཅིག་ཏུ་ཉལ་བ་ལས་སླར་ལོག་པ་ཡིན་ནོ། །དེ་ཞིང་གི་  
གཞི་དང། ཁྱིམ་གྱི་གཞི་དང། ཚོང་ཁང་གི་གཞི་ལེན་པ་སྤངས་ནས་དེ་ཞིང་གི་གཞི་དང། ཁྱིམ་གྱི་གཞི་དང། ཚོང་ཁང་གི་གཞི་ལེན་པ་ལས་སླར་ལོག་པ་ཡིན་ནོ། །དེ་གླང་པོ་ཆེ་དང། རྟ་དང། བ་  
ལང་དང། ལུག་དང། བྱ་གག་དང། ཕག་ལེན་པ་སྤངས་ནས་དེ་གླང་པོ་ཆེ་དང། རྟ་དང། བ་གླང་དང། ལུག་དང། བྱ་གག་དང། ཕག་ལེན་པ་ལས་སླར་ལོག་པ་ཡིན་ནོ། །དེ་བྲན་ཕོ་དང། བྲན་མོ་དང་  
ཞོ་ཤས་འཚོ་བ་ལེན་པ་སྤངས་ནས་བྲན་ཕོ་དང། བྲན་མོ་དང་ཞོ་ཤས་འཚོ་བ་ལེན་པ་ལས་སླར་ལོག་པ་ཡིན་ནོ། །དེ་ཆུང་མ་དང། བུ་ཕོ་དང། བུ་མོ་ལེན་པ་སྤངས་ནས་ཆུང་མ་དང། བུ་ཕོ་དང། སྐྱེས་  
པ་དང། ཁྱེའུ་དང། བུ་མོ་ལེན་པ་ལས་སླར་ལོག་པ་ཡིན་ནོ། །དེ་གསེར་དང་དངུལ་ལེན་པ་སྤངས་ནས་གསེར་དང། དངུལ་ལེན་པ་ལས་སླར་ལོག་པ་ཡིན་ནོ། །དེ་འབྲུ་མ་ཉམས་པ་ལེན་པ་སྤངས་ནས་  
འབྲུ་མ་ཉམས་པ་ལེན་པ་ལས་སླར་ལོག་པ་ཡིན་ནོ། །དེ་ཟས་གཅིག་པ་ཡིན་ཏེ། ནུབ་མོའི་སྤངས་ཤིང་དུས་མ་ཡིན་པའི་ཁ་ཟས་སྤངས་པ་ཡིན། དུས་སུ་རྒྱུ་ཞིང་དུས་སུ་སྤྱོད་པས་སྦྱོར་བ་ལ་བརྩོན་པ་  
  
  
༄༅། །ཡིན༑ དེ་ལུས་ཀྱི་བགོ་བ་རན་པས་ཆོག་ཤེས་ཤིང་ཚོད་ཟིན་པ་ཡིན། བསོད་སྙོམས་ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན་ནོ། །དེ་ལུས་ཀྱི་བགོ་བ་རན་པས་  
ཆོག་ཤེས་ཤིང་ཚོད་ཟིན་པ་ཡིན་ཞིང། བསོད་སྙོམས་ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན་པས། གང་དང་གང་དུ་འགྲོ་བ་ན་ལྷུང་བཟེད་དང་བཅས། ཆོས་གོས་དང་བཅས་པས་འགྲོའོ། །  
དཔེར་ན། འདབ་ཆགས་བྱ་གང་དང་གང་དུ་ལྡིང་བ་དེར་འདབ་མ་དང་བཅས། གཤོག་པ་དང་བཅས་ཏེ་ལྡིང་བ་དེ་བཞིན་དུ། དེ་ལུས་ཀྱི་བགོ་བ་རན་པས་ཆོག་ཤེས་ཤིང་ཚོད་ཟིན་པ་ཡིན། བསོད་སྙོམས་  
ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན་ནོ། །དེ་ལུས་ཀྱི་བགོ་བ་རན་པས་ཆོག་ཤེས་ཤིང་ཚོད་ཟིན་པ་ཡིན་ཞིང། བསོད་སྙོམས་ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན་ཏེ་  
མ་སྡུག་འདི་ལྟར། ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། ས་བོན་གྱི་ཚོགས་དང། འབྱུང་པོའི་ཚོགས་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ་  
འདི་ལྟ་སྟེ། རྩ་བའི་ས་བོན་དང། སྡོང་བུའི་ས་བོན་དང། ཐོར་ཏོའི་ས་བོན་དང། འགས་པའི་ས་བོན་དང། ལྔ་པ་ནི། ས་བོན་གྱི་ས་བོན་ཉིད་དེ། དགེ་སྦྱོང་དང། བྲམ་ཟེ་རྣམས་ཀྱི་ས་བོན་གྱི་  
ཚོགས་དང། འབྱུང་པོའི་ཚོགས་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་ངམ། བྲམ་ཟེ་ཁ་ཅིག་དད་པས་བྱིན་པ་  
  
  
བརྩོན་པས་གནས་པ། འདི་ལྟ་སྟེ། ཟས་ཀྱི་གསོག་འཇོག་དང། སྐོམ་གྱི་གསོག་འཇོག་དང། དྲིའི་གསོག་འཇོག་དང། རོའི་གསོག་  
འཇོག་དང། ལོ་མའི་གསོག་འཇོག་དང། མེ་ཏོག་གི་གསོག་འཇོག་དང་འབྲས་བུའི་གསོག་འཇོག་དང། དགེ་སྦྱོང་དང། བྲམ་ཟེའི་རྣམས་ཀྱི་གསོག་འཇོག་སྣ་ཚོགས་རྩོམ་པ་ལ་སྦྱོར་བར་  
བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ།། །།འདུལ་བ་གཞི། བམ་པོ་སུམ་བཅུ་གཅིག་པ། མ་སྡུག། འདི་ལྟར། ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་  
སྤྱད་ནས། གནས་མལ་མཐོན་པོ་དང། གནས་མལ་ཆེན་པོ་སྣ་ཚོགས་རྩོམ་པ་ལ་སྦྱོར་པར་བརྩོན་པས་གནས་པར་བྱེད་པ། འདི་ལྟ་སྟེ་སྟན་དང། ཁྲི་དང། ཁྲི་སྣམ་བུ་ཅན་དང། རས་ཀྱི་སྣམ་  
བུ་ཅན་དང། བེའུ་རས་ཀྱིས་གཡོགས་པ་དང། རས་ཡུག་ཆེན་གྱིས་གཡོགས་པ་དང། རས་ཁྲ་བོས་གཡོགས་པ་དང། པ་ལེ་ལའི་རས་ཀྱིས་གཡོགས་པ་དང། གླང་པོ་ཆེའི་འཐབ་སྟན་དང་  
རྟའི་འཐབ་སྟན་དང། ངོས་གཅིག་བལ་ལས་བྱས་པ་དང། ངོས་གཉིས་ཀ་བལ་ལས་བྱས་པ་དང། སྟོད་བལ་ལས་བྱས་པ་དང། རྒྱབ་བལ་ལས་བྱས་པ་དང། བལ་ལས་བྱས་པ་དང། ཀ་  
ལིངྐའི་གོས་ཀྱིས་སྟེང་གཡོགས་དང། གཡོགས་དང་བཅས་པའི་གོས་དང། ཕྱོགས་གཉིས་སུ་སྔས་དམར་པོ་ལས་བྱས་པ་སྟེ། དགེ་སྦྱོང་དང། བྲམ་ཟེ་རྣམས་ཀྱི་གནས་མལ་མཐོན་པོ་དང་  
  
  
༄༅། །གནས་མལ་ཆེན་པོ་རྩོམ་པ་ལ་སྦྱོར་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་སྦྱོང་ངམ་བྲམ་ཟེ་ཁ་ཅིག་དད་པས་བྱིན་པ་དག་སྤྱད་  
ནས་འཆང་བ་དང། གཞག་པ་སྣ་ཚོགས་རྩོམ་པ་ལ་སྦྱོར་བར་བརྩོན་པས་ལ་གནས་པ། འདི་ལྟ་སྟེ། མཉེ་བ་དང། བཀྲུ་པ་དང་དྲིལ་ཕྱི་དང། མེ་ཏོག་གི་ཕྲེང་བ་དང། དྲི་དང། བྱུག་པ་དང་  
ཁ་དོག་འཆང་བ་དང། སེན་མོའི་ཁ་དོག་སྒྱུར་བ་དང། ཁར་ཕྱེ་མ་འདེབས་པ་དང། གདོང་གི་བྱི་དོར་དང། མེ་ལོང་ལ་ལྟ་བ་དང་ལག་ངར་བརྒྱན་པ་དང། གཙུག་ཏོར་འཆིང་བ་དང་  
གདུགས་ཀྱི་རྩ་བ་སྦུ་གུ་ཅན་དང། རལ་གྲི་དང། རྔ་ཡབ་ནོར་བུའི་ཡུ་བ་ཅན་དང། མཆིལ་ལྷམ་ཁྲ་བོ་དང། གོས་གསར་པ་དང་རས་གསར་པ་ཁ་ཚར་ཅན་འཆང་བའི་རང་བཞིན་ཅན་  
དག་སྟེ། དགེ་སྦྱོང་དང་བྲམ་ཟེ་རྣམས་ཀྱི་གཞག་པ་དང་འཆང་བ་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་སྦྱོང་དང་བྲམ་ཟེ་  
ཁ་ཅིག་དད་པས་བྱིན་པ་དག་སྤྱད་ནས་ལྟད་མོ་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ། འདི་ལྟ་སྟེ། གླང་པོ་ཆེས་འགྱེད་པ་དང། ཤིང་རྟས་འགྱེད་པ། དཔུང་བུ་ཆུང་གིས་འགྱེད་  
པ་དང། དབྱུག་པས་འགྱེད་པ་དང། ཁུ་ཚུར་གྱིས་འགྱེད་པ་དང་གྲུ་མོས་འགྱེད་པ་དང། ཁྱུ་མཆོག་གིས་འགྱེད་པ་དང། མ་ཧེས་འགྱེད་པ་དང། ར་འགྱེད་པ་དང། ལུག་འགྱེད་པ་དང་  
  
  
མཆིལ་བ་འཐབ་པ་དང། འུར་པ་འཐབ་པ་དང། བྱ་གག་དང། ཕུག་རོན་དང། མཆིལ་པ་དང། བུད་མེད་འཐབ་པ་དང། སྐྱེས་པ་འཐབ་པ་དང། གཞོན་ནུ་འཐབ་པ་  
དང། གཞོན་ནུ་མ་འཐབ་པ་དང། ཤིང་འཛེག་པ་དང། བྲོ་གར་གྱི་ཚོགས་དང། ཕྲག་པ་ནས་འགོང་པ་དང། རྒྱལ་མཚན་གྱི་རྩེ་མོ་དང། དཔུང་གི་ཚོགས་དང། གཡུལ་བཤམས་པ་དང། དམག་  
ཚོགས་ལ་བལྟ་བ་དང། འདུས་པ་ཆེན་པོ་ལ་བལྟ་བར་འདོད་པ་སྟེ་དགེ་སྦྱོང་དང་བྲམ་ཟེ་རྣམས་ཀྱི་ལྟད་མོ་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་  
འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཉན་པ་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ་འདི་ལྟ་སྟེ། གླང་པོ་ཆེའི་སྐད་དང། རྟའི་སྐད་དང་ཤིང་  
རྟའི་སྒྲ་དང། དཔུང་བུ་ཆུང་གི་སྒྲ་དང། རྔ་པ་ཊ་ཧའི་སྒྲ་དང། རྔ་བོ་ཆེའི་སྒྲ་དང། རོལ་མོ་ཚོགས་པའི་སྒྲ་དང་གར་མཁན་གྱི་གླུ་སྒྲ་དང། རོལ་མོའི་སྒྲ་དང། འཁར་གསིལ་གྱི་སྒྲ་དང། སེ་གོལ་  
གྱི་སྒྲ་དང། ཐལ་མོའི་སྒྲ་དང། བུམ་པའི་སྒྲ་དང། རང་བཟོའི་སྒྲ་དང། སྙན་དངགས་ཀྱི་སྒྲ་དང། ཡིག་འབྲུ་སྣ་ཚོགས་དང། ཚིག་དང་ཡི་གེ་སྣ་ཚོགས་དང། འཇིག་རྟེན་རྒྱང་པན་དང་ལྡན་པ་དང་  
གྲགས་པའི་གཏམ་ཉན་འདོད་པ་དག་སྟེ། དགེ་སྦྱོང་དང་བྲམ་ཟེ་རྣམས་ཀྱི་སྒྲ་སྣ་ཚོགས་ཉན་པ་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་  
  
  
༄༅། །སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཨུག་ཤུད་དང། ཁྲས་དང། ཆོ་ལོ་རྩོམ་པ་ལ་སྦྱོར་བར་བརྩོན་པས་གནས་པ། འདི་ལྟ་སྟེ། མིག་བརྒྱད་པ་དང་  
མིག་བཅུ་པ་དང། ན་ཡའི་མིག་དང། ཕྱོགས་ཕྱོགས་ནས་འགྱེད་པ་དང། བུམ་པས་རྩེ་བ་དང། ཀ་ལེ་དང། ཀ་ཙ་ལེ་དང། ཕག་གིས་རྩ་བ་དང། ཨུག་ཤུད་དང། གུལ་ཚབ་དང། ཐུར་མ་  
དང། ལག་རྒྱན་ནམ། ཁ་ཅིག་སྐུགས་ཇི་ལྟ་བར་འགྱེད་པ་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཨུག་ཤུད་དང། ཁྲས་དང། ཆོ་ལོ་རྩོམ་པ་ལ་སྦྱོར་བ་དེ་ལྟ་བུ་ལས་སླར་ལོག་པ་ཡིན་  
ནོ༑ ༑མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་གཏམ་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ། འདི་ལྟ་སྟེ། རྒྱལ་པོའི་གཏམ་  
དང། དམག་གི་གཏམ་དང། ཟས་ཀྱི་གཏམ་དང། སྐོམ་གྱི་གཏམ་དང་གོས་ཀྱི་གཏམ་དང། ཚོང་འདུས་ཀྱི་གཏམ་དང། སྨད་འཚོང་གི་གཏམ་དང། ལམ་ངན་པ་རྗོད་པའི་གཏམ་  
དང། རྒྱ་མཚོ་ཆེན་པོ་རྗོད་པའི་གཏམ་དང། ལྗོངས་དང་སྣ་ཆེན་པོ་ལ་གཏོགས་པ་རྗོད་པའི་གཏམ་སྟེ། དགེ་སྦྱོང་དང་བྲམ་ཟེ་རྣམས་ཀྱི་གཏམ་སྣ་ཚོགས་རྩོམ་པ་ལ་སྦྱོར་བ་དེ་ལྟ་བུ་ལས་  
སླར་ལོག་པ་ཡིན་ནོ། །མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་རྩོད་པ་སྣ་ཚོགས་རྩོམ་པ་ལ་སྦྱོར་བར་བརྩོན་བས་གནས་པ། འདི་ལྟ་སྟེ། ཇི་  
  
  
ཀྱིས་ཀྱང་ཆོས་འདུལ་བ་འདི་ཀུན་ཤེས་མོད་ཀྱི། ཁྱོད་ཀྱིས་ནི། རིགས་པ་དང་ལྡན་པ་དང་འབྲེལ་བ་མ་ཡིན་ཏེ། སྔར་སྨྲ་བར་བྱ་བ་  
ནི་ཕྱིས་སྨྲས། ཕྱིས་སྨྲ་བར་བྱ་བ་ནི། སྔར་སྨྲས་ལ། ཁྱོད་ཀྱིས་ཧ་ཅང་མྱུར་བར་སྨྲས་པས་མི་གསལ་ལོ། །རྩོད་པ་མཇུག་བརྟུལ་གྱི། ཁྱོད་ཀྱིས་བརྩད་པའི་དོན་དུ་སྨྲས་པའི་ཚིག་དེ་ཐོང་ཞིག་  
ཚར་བཅད་པར་ཤེས་སམ། གལ་ཏེ་ལན་ཐེབས་པ་ལྟ་ན་དྲིས་དང་སྨྲོས་ཤིག་ཅེས་བྱ་བ་དགེ་སྦྱོང་དང་བྲམ་ཟེ་རྣམས་ཀྱི་རྩོད་པ་སྣ་ཚོགས་རྩོམ་པ་ལ་སྦྱོར་བ་དེ་ལྟ་བུ་ལས་སླར་ལོག་པ་ཡིན་  
ནོ༑ ༑མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། ཕོ་ཉར་འགྲོ་བ་དང། གཏོང་བ་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། དེ་དག་རྒྱལ་པོའི་འམ་  
བློན་པོ་ཆེན་པོ་རྣམས་ཀྱིའམ། བྲམ་ཟེ་རྣམས་ཀྱིའམ། ཁྱིམ་བདག་རྣམས་ཀྱིའམ། གྲོང་མི་རྣམས་ཀྱིའམ། ཡུལ་མི་རྣམས་ཀྱིའམ། ཚོང་དཔོན་རྣམས་ཀྱིའམ། དེད་དཔོན་རྣམས་ཀྱི་ཕོ་ཉ་ཚུ་བི་  
ནས་ཁྲིད་དེ་ཕ་བིར་སྣ་འདྲེན་པར་བྱེད་པ་དང། ཕ་བི་ནས་ཕོ་ཉ་ཁྲིད་དེ་ཚུ་བིར་སྣ་འདྲེན་པར་བྱེད་པ་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཕོ་ཉར་འགྲོ་བ་དང། གཏོང་བ་ལོག་པའི་འཚོ་བ་དེ་ལྟ་བུ་ལས་  
སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་བས་བྱིན་པ་དག་སྤྱད་ནས་ཚུལ་འཆོས་པ་དང། ཁ་གསག་དང། གཞོགས་སློང་དང། ཐོབ་ཀྱིས་འཇལ་བ་དང་  
  
  
༄༅། །རྙེད་པས་རྙེད་པ་སྒྲུབ་པ་པར་བྱེད་དེ། དགེ་སྦྱོང་དང་བྲམ་ཟེ་རྣམས་ཀྱི་ཚུལ་འཆོས་པ་དང། ཁ་གསག་དང། གཞོགས་སློང་དང། ཐོབ་ཀྱིས་འཇལ་བ་དང། རྙེད་པས་  
རྙེད་པ་སྒྲུབ་པར་བྱེད་པ་དེ་ལྟ་བུ་ལས་སླར་ལོག་པ་ཡིན་ནོ། །འདི་ལྟར་ཡང། མ་སྡུག་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་འཚོ་  
བར་བྱེད་པ་འདི་ལྟ་སྟེ། གནམ་གྲུམ་པ་དང། རྨ་མཚན་དང། རྨི་ལམ་གྱི་མཚན་མ་དང། མེས་ཚིག་པ་དང། ཆུས་རེག་པ་དང། བྱིས་པས་ཟོས་པ་དང། འབེབས་པ་དང། སྐད་ཉན་པ་དང་  
འབྱུང་པོ་ཐམས་ཅད་ཀྱི་སྐད་དང། ལུས་ཀྱི་དཔྱད་དང། ཁྱིམ་སའི་དཔྱད་དང། ནེ་ཙོའི་དཔྱད་དང། བྱའི་དཔྱད་དང། མཐེ་བོའི་དཔྱད་དང། ཁ་ཅིག་སྐར་མའི་སྦྱོར་བ་བྱེད་དེ། དགེ་སྦྱོང་དང་བྲམ་  
ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་  
པའི་འཚོ་བས་འཚོ་བར་བྱེད་པ་འདི་ལྟ་སྟེ། ཡུད་ཙམ་རྣམས་ཀྱི་སྤྱོར་བ་དང། རྒྱུ་སྐར་ཤར་བ་དང། རོ་བརྟག་པ་དང། ཞི་བའི་ལས་དང། རྒྱས་པའི་ལས་དང། དྲག་པོའི་ལས་དང། བསང་  
གཏོར་གྱི་ལས་དང། ཡིག་འབྲུ་དང། རྩིས་དང། གྲངས་དང། ལག་རྩིས་དང། མེ་ལོང་གི་དཔྱད་ལ་སྦྱོར་བར་བྱེད་དེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་འཚོ་བ་དེ་ལྟ་བུ་  
  
  
མ་སྡུག་འདི་ལྟར་ཡང། དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ། འདི་ལྟ་སྟེ། གསོ་བའི་དཔྱད་  
དང། རྩ་བའི་སྨན་དང། མིག་སྨན་སྦྱིན་པ་དང། སྣུམ་བག་སྦྱིན་པ་དང། རོ་སྦྱིན་པ་དང། སྨན་སྦྱིན་པ་དང། གཞོན་ནུའི་དཔྱད་དང། གཞོན་ནུ་མའི་དཔྱད་དང། སྨན་ལ་སྦྱོར་བར་བྱེད་པ་སྟེ་དགེ་  
སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག། འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་  
ཀྱི་ལོག་པའི་འཚོ་བས་འཚོ་བར་བྱེད་པ། འདི་ལྟ་སྟེ། ནོར་བུའི་མཚན་ཉིད་དང། དབྱུག་པའི་མཚན་ཉིད་དང། རལ་གྲིའི་མཚན་ཉིད་དང། མདའི་མཚན་ཉིད་དང། མཚོན་ཆའི་མཚན་ཉིད་དང་  
གླང་པོ་ཆེའི་མཚན་ཉིད་དང། རྟའི་མཚན་ཉིད་དང། ཁྱུ་མཆོག་གི་མཚན་ཉིད་དང། མ་ཧེའི་མཚན་ཉིད་དང། རའི་མཚན་ཉིད་དང། ལུག་གི་མཚན་ཉིད་དང། བྱ་གག་གི་མཚན་ཉིད་དང། འུར་བའི་  
མཚན་ཉིད་དང། མཆིལ་པའི་མཚན་ཉིད་དང། བུད་མེད་ཀྱི་མཚན་ཉིད་དང། སྐྱེས་པའི་མཚན་ཉིད་དང། གཞོན་ནུའི་མཚན་ཉིད་དང། གཞོན་ནུ་མའི་མཚན་ཉིད་དང། ཚེ་ཐུང་བའི་རྟགས་དང་  
ཚེ་རིང་བའི་རྟགས་དང། སྐལ་བ་ཆུང་བའི་རྟགས་དང། སྐལ་བ་ཆེ་བའི་རྟགས་དང། བསོད་ནམས་ཆུང་བའི་རྟགས་དང། བསོད་ནམས་ཆེ་བའི་རྟགས་དང། མཐུ་ཆུང་བའི་རྟགས་དང། མཐུ་  
  
  
༄༅། །ཆེ་བའི་རྟགས་དང། ཇོ་བོའི་མཚན་ཉིད་དང། བྲན་གྱི་མཚན་ཉིད་དེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །  
མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ། འདི་ལྟ་སྟེ། སྨན་མས་གཅིག་ཅར་གཏོང་བ་དང་སྦྲེངས་  
ཏེ་གཏོང་བ་དང། སྐྱུག་པ་དང། འཁྲུ་བ་དང། སྟོད་དུ་འཁྲུ་བ་དང། སྣར་བླུགས་པ་དང། དུ་བ་རྔུབ་པ་དང། དུགས་ཀྱི་ལས་དང་བད་ཀན་གྱི་དཔྱད་དང། ཕོ་བའི་དཔྱད་དང། སྨྲེ་བ་དང། ཕོལ་  
མིག་གི་དཔྱད་དང། རི་དྭགས་འཁྱིལ་བ་དང། བྱ་རོག་འཁྱིལ་བ་དང། མཁུར་བ་འགུལ་བ་དང། ལྕེ་སོས་ཆོད་པ་དང། རོ་ལངས་དང་རོ་ལངས་ཕྱེད་ལ་སྦྱོར་བར་བྱེད་དེ། དགེ་སྦྱོང་དང་བྲམ་  
ཟེ་རྣམས་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ་།མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་  
འཚོ་བར་བྱེད་པ། འདི་ལྟ་སྟེ། དགུག་པ་དང། ཀུན་ཏུ་དགུག་པ་དང་རྣམ་པར་དགུག་པ་དང། ཀུན་ཏུ་རྨོངས་པ་དང། རྣམ་པར་རྨོངས་པ་དང། རྣམ་པར་འཐོར་བ་དང། རྣམ་པར་འཇོམས་  
པའི་ཆོས་དང། བདེ་བར་བྱེད་པ་དང། སྡུག་བསྔལ་བར་བྱེད་པ་དང། བུ་འཆགས་པར་བྱེད་པ་དང། ཏིལ་གྱི་སྦྱིན་སྲེག་དང། འབྲས་ཀྱི་སྦྱིན་སྲེག་དང། ཚེར་མའི་སྦྱིན་སྲེག་དང། རྫས་ཀྱི་  
  
  
སྦྱིན་སྲེག་གི་སྦྱིན་སྲེག་དང། ཉི་མ་ལ་བཀུར་སྟི་བྱ་བ་དང། སྐར་མ་ལ་བཀུར་སྟི་བྱ་བ་དང། ལྷ་ལ་བཀུར་སྟི་བྱ་བ་དང། བཀུར་སྟིའི་གནས་ཆེན་པོ་ལ་བསྐུར་སྟི་བྱེད་པ་སྟེ། དགེ་  
སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། ཡོན་  
པོའི་དཔྱད་སྣ་ཚོགས་ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། འཇིགས་པར་འགྱུར་བ་དང། ཞི་བར་འགྱུར་བ་དང། ལོ་ཉེས་པར་འགྱུར་བ་དང། ལོ་ལེགས་པར་འགྱུར་བ་དང། ཆར་  
མི་འབབ་པར་འགྱུར་བ་དང། ཆར་ལེགས་པར་འབབ་པར་འགྱུར་བ་དང་ཡམས་ཀྱི་ནད་འབྱུང་བར་འགྱུར་བ་དང། ཡམས་ཀྱི་ནད་འབྱུང་བར་མི་འགྱུར་བ་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་  
པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ་།མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་སྣ་ཚོགས་ཀྱི་ལོག་པའི་འཚོ་  
བས་འཚོ་བར་བྱེད་པ། འདི་ལྟ་སྟེ། ཟུན་རྣམས་ཀྱི་རྒྱལ་པོ་རྒྱལ་བར་འགྱུར་ཞིང་ཕྱི་རོལ་རྣམས་ཀྱི་རྒྱལ་པོ་ཕམ་པར་འགྱུར་བ་དང། ཕྱི་རོལ་པ་རྣམས་ཀྱི་རྒྱལ་པོ་རྒྱལ་བར་འགྱུར་ཞིང། ཟུན་རྣམས་ཀྱི་  
རྒྱལ་པོ་ཕམ་པར་འགྱུར་བ་དང། ཟུན་རྣམས་ཀྱི་རྒྱལ་པོ་གཡུལ་དུ་འཇུག་པར་འགྱུར་ཞིང། ཕྱི་རོལ་པ་རྣམས་ཀྱི་རྒྱལ་པོ་འབྱུང་བར་འགྱུར་བ་དང། ཕྱི་རོལ་པ་རྣམས་ཀྱི་རྒྱལ་པོ་གཡུལ་དུ་འཇུག་པར་  
  
  
༄༅། །འགྱུར་ཞིང། ཟུན་རྣམས་ཀྱི་རྒྱལ་པོ་འབྱུང་བར་འགྱུར་བ་དག་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །  
མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། ཉི་མ་དང་ཟླ་བདག་ལམ་དུ་འགྲོ་བ་དང། ཉི་  
མ་དང་ཟླ་བ་དག་ལམ་གོལ་བར་འགྲོ་བ་དང། ལམ་དུ་ཉི་མ་གཟས་ཟིན་པ་དང། ཟླ་བ་གཟས་ཟིན་པ་དང། སྐར་མདའ་ལྟུང་བ་དང་ཕྱོགས་དམར་པོར་གྱུར་པ་དང། བར་སྣང་ལས་སྒྲ་བྱུང་  
བ་དང། ཉི་མ་དང་ཟླ་བ་འདི་གཉིས། འདི་ལྟར་རྫུ་འཕྲུལ་ཆེ་ཞིང་མཐུ་ཆེ་བ། འཆར་བ་དང། ནུབ་པ་དང། བསྒྲིབས་པ་དང་མ་བསྒྲིབས་པ་དང། འདི་ལྟ་སྟེ། ལམ་དང་ལམ་གོལ་བ་དག་མངོན་  
པ་སྟེ༑ དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར། ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་སྦྱིན་པ་དག་  
སྤྱད་ནས་ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། ཉི་མ་དང་ཟླ་བ་དག་ལམ་དུ་འགྲོ་ན། འབྲས་བུ་འདི་ལྟ་བུར་འགྱུར་བ་དང། ཉི་མ་དང་ཟླ་བ་དག་ལམ་  
གོལ་བར་འགྲོ་ན། འབྲས་བུ་འདི་ལྟ་བུར་འགྱུར་བ་དང། ལམ་དུ་ཉི་མ་གཟས་ཟིན་པ་དང། ཟླ་བ་གཟས་ཟིན་པ་དང། སྐར་མདའ་ལྟུང་བ་དང། ཕྱོགས་དམར་པོར་གྱུར་བ་དང། བར་  
  
  
འབྲས་བུ་འདི་ལྟ་བུར་འགྱུར་བ་དང། ཉི་མ་དང་ཟླ་བ་འདི་གཉིས། འདི་ལྟར་རྫུ་འཕྲུལ་ཆེ་ཞིང་མཐུ་ཆེ་བ། འཆར་བ་དང་ནུབ་པ་དང། བསྒྲིབས་པ་དང་མ་བསྒྲིབས་པ་དང་  
འདི་ལྟ་སྟེ། ལམ་དང་ལམ་གོལ་བ་མངོན་ན། འབྲས་བུ་འདི་ལྟ་བུར་འགྱུར་བར་སྟོན་པ་སྟེ། དགེ་སྦྱོང་དང་བྲམ་ཟེ་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་  
ནོ༑ ༑དེ་འཕགས་པའི་ཚུལ་ཁྲིམས་ཀྱི་ཕུང་པོ་དེ་དང་ལྡན་པས་ནང་གི་བདེ་བ་ཁ་ན་མ་ཐོ་བ་མེད་པ་ཉམས་སུ་མྱོང་བར་སྤྱོད་ཅིང། དེ་དབང་པོ་རྣམས་ཀྱི་སྒོ་བསྡམས་པ་དང། ཀུན་ཏུ་བསྲུངས་པའི་  
དྲན་པ་དང། འགྲུས་སྐྱོང་གི་དྲན་པ་དང། ཡང་དྲན་པས་བསྲུངས་པས་གནས་སྐབས་མཉམ་པར་སྤྱོད་ཅིང་གནས་པ་ཡིན་ནོ། །དེ་མིག་གིས་གཟུགས་རྣམས་མཐོང་ནས་མཚན་མར་མི་འཛིན་  
མངོན་རྟགས་སུ་མི་འཛིན་ཏོ། །གཞི་གང་གི་ཕྱིར་ཞེ་ན། མིག་གི་དབང་པོའི་སྡོམ་པས་མ་བསྡམས་པར་གནས་པ་ནི། འཇིག་རྟེན་ལ་བརྣབ་སེམས་དང། ཡིད་མི་བདེ་བ་དག་འབྱུང་བས་སྡིག་པ་  
མི་དགེ་བའི་ཆོས་རྣམས་སེམས་ཀྱི་རྗེས་སུ་འབྲང་བར་འགྱུར་རོ། །དེ་རྣམས་བསྡམ་པའི་ཕྱིར་བསྒྲུབ་ཅིང་བསྲུང་བར་མིག་གིས་དབང་པོས་མིག་གི་དབང་པོ་སྡོམ་པར་བྱེད་དོ། །དེ་བཞིན་དུ་རྣ་བས་  
སྒྲ་དང། སྣམ་དྲི་དང། ལྕེས་རོ་དང། ལུས་ཀྱིས་རེག་བྱ་དང་ཡིད་ཀྱིས་ཆོས་རྣམས་ཤེས་ནས་མཚན་མར་མི་འཛིན། མངོན་རྟགས་སུ་མི་འཛིན་ཏོ། །གཞི་གང་གི་ཕྱིར་ཞེ་ན། ཡིད་ཀྱི་དབང་པོའི་  
  
  
༄༅། །སྡོམ་པས་མ་བསྡམས་པར་གནས་པ་ནི། འཇིག་རྟེན་ལ་བརྣབ་སེམས་དང། ཡིད་མི་བདེ་བ་དག་འབྱུང་བས་སྡིག་པ་མི་དགེ་བའི་ཆོས་རྣམས་སེམས་ཀྱི་རྗེས་སུ་  
འབྲང་བར་འགྱུར་རོ། །དེ་རྣམས་བསྡམ་པའི་ཕྱིར་ཡིད་ཀྱི་དབང་པོས་ཡིད་ཀྱི་དབང་པོ་སྡོམ་པར་བྱེད་དོ། །དེ་འཕགས་པའི་ཚུལ་ཁྲིམས་ཀྱི་ཕུང་པོ་དེ་དང། དབང་པོ་རྣམས་ཀྱི་སྒོ་བསྡམས་པ་དེ་དང་  
ལྡན་པས་ནང་གི་བདེ་བ་ཁ་ན་མ་ཐོ་བ་མེད་པ་ཉམས་སུ་མྱོང་ཞིང། དེ་འགྲོ་བ་དང་ལྡོག་པ་ལ་ཤེས་བཞིན་དུ་གནས་པ་ཡིན་ཏེ་ལྟ་བ་དང། རྣམ་པར་ལྟ་བ་དང། བསྐུམ་པ་དང། བརྐྱང་བ་དང་  
སྣམ་སྦྱར་དང། ཆོས་གོས་དང། ལྷུང་བཟེད་ཐོགས་པ་དང། འགྲོ་བ་དང། འགྲེང་བ་དང། འདུག་པ་དང། ཉལ་བ་དང། མི་ཉལ་བ་དང། སྨྲ་བ་དང། མི་སྨྲ་བ་དང། གཉིད་ཀྱིས་དུབ་པ་བསལ་  
བ་ལ་ཤེས་བཞིན་དུ་གནས་པ་ཡིན་ནོ། །དེ་འཕགས་པའི་ཚུལ་ཁྲིམས་ཀྱི་ཕུང་པོ་དེ་དང། དབང་པོ་རྣམས་ཀྱི་སྒོ་བསྡམས་པ་དེ་དང་དྲན་པ་དང། ཤེས་བཞིན་མཆོག་དེ་དང་ལྡན་པས་ནང་གི་  
བདེ་བ་ཁ་ན་མ་ཐོ་བ་མེད་པ་ཉམས་སུ་མྱོང་ཞིང། དེ་གནས་མལ་དབེན་པ། དགོན་པ་དང། ཤིང་དྲུང་དང། ཁང་སྟོང་དག་ཏུ་གནས་པ་ཡིན་ཏེ། དགོན་པར་སོན་ཀྱང་རུང། ཤིང་དྲུང་དུ་སོན་  
ཀྱང་རུང། ཁང་སྟོང་དུ་སོན་ཀྱང་རུང་འདུག་སྟེ་སྐྱིལ་མོ་ཀྲུང་བཅས་ནས་ལུས་དྲུང་བོར་བསྲང་སྟེ་དྲན་པ་མངོན་དུ་ཕྱོགས་པར་བཞག་ནས་དེ་འཇིག་རྟེན་ལ་བརྣབ་སེམས་སྤངས་ཏེ། བརྣབ་སེམས་དང་  
  
  
སེམས་ཡོངས་སུ་སྦྱོང་བ་ཡིན་ནོ། །འཇིག་རྟེན་ལ་གནོད་སེམས་དང་རྨུགས་པ་དང། གཉིད་དང། རྒོད་པ་དང། འགྱོད་པ་དང། ཐེ་  
ཚོམ་སྤངས་ཏེ། ཡིད་གཉིས་ལས་བརྒལ་པ་ཡིན། ཐེ་ཚོམ་ལས་བརྒལ་བ་ཡིན། །དགེ་བའི་ཆོས་རྣམས་ལས་ངེས་པ་ཐོབ་པ་ཡིན། ཐེ་ཚོམ་ལས་སེམས་ཡོངས་སུ་སྦྱངས་བ་ཡིན་ནོ། །མ་སྡུག་དཔེར་ན་  
མི་ཞིག་གིས་སྐྱིན་པོ་ཞིག་བླངས་ནས་ལས་ཀྱི་མཐའ་རྣམས་ལ་བརྩོན་པར་བྱས། དེའི་ལས་ཀྱི་མཐའ་དེ་རྣམས་གྲུབ་ནས། དེས་དེ་ལས་བུ་ལོན་དེ་ཡང་ཁྱེར་ལ། དེ་ལ་ཆུང་མ་གསོ་བ་ཆོག་ཙམ་ཞིག་ཀྱང་  
ཡོད་ནས། དེ་འདི་སྙམ་དུ་སེམས་ཏེ། བདག་གིས་སྐྱིན་པོ་བླངས་ནས་ལས་ཀྱི་མཐའ་རྣམས་ལ་བརྩོན་པར་བྱས་ཏེ། བདག་གིས་ལས་ཀྱི་མཐའ་དེ་རྣམས་གྲུབ་ནས་བདག་གིས་དེ་ལས་བུ་ལོན་ཡང་གཞལ་  
བདག་ལ་ཆུང་མ་གསོ་བ་ཆོག་ཙམ་ཞིག་ཀྱང་ཡོད་དོ། །སྙམ་སྟེ་དེ་གཞི་དེ་ལས་བདེ་བར་གྱུར། ཡིད་བདེ་བར་གྱུར་བ་དང། མ་སྡུག་།དཔེར་ན། མི་ནད་པ་ནད་ཚབས་ཆེ་བ། སྡུག་བསྔལ་བ་ཞིག་ཡོད་ལ་དེ་  
ཟས་ཟོས་པ་ནི། ལུས་ལ་འཇུར་མི་བཏུབ། སྐོམ་འཐུངས་པ་ནི། ཁོང་དུ་གནོད་པར་གྱུར་པ་ལས། དེ་དུས་གཞན་ཞིག་ན་ནད་མེད་ཅིང་སྟོབས་དང་ལྡན་ལ་བདེ་བར་གྱུར་ཏེ། དེ་ཁ་ཟས་ཟོས་པ་འཇུར་བཏུབ་  
སྐོམ་འཐུངས་པ་ནི། ཁོང་དུ་གནོད་པར་མ་གྱུར་ནས། དེ་འདི་སྙམ་དུ་སེམས་ཏེ། འདི་ལྟར། བདག་སྔོན་ན་བ་ནད་ཚབས་ཆེ་བ། སྡུག་བསྔལ་བར་གྱུར་པ་ན། བདག་གིས་ཁ་ཟས་ཟོས་པ་ནི། ལུས་ལ་  
  
  
༄༅། །འཇུར་མི་བཏུབ། སྐོམ་འཐུངས་པ་ནི་ཁོང་དུ་གནོད་པར་གྱུར་པ་ལས། ད་ནི་འདི་ལྟར་བདག་ནད་མེད་ཅིང་སྟོབས་དང་ལྡན་པས་བདེ་བར་གྱུར་ཏེ། བདག་  
གིས་ཟས་ཟོས་པ་ནི་ལུས་ལ་འཇུར་བཏུབ། སྐོམ་འཐུངས་པ་ནི་ཁོང་དུ་གནོད་པར་མ་གྱུར་ཏོ་སྙམ་སྟེ། དེ་གཞི་དེ་ལས་བདེ་བ་དང། ཡིད་བདེ་བར་གྱུར་པ་དང། མ་སྡུག་དཔེར་ན། མི་ཞིག་  
བྲན་དུ་གྱུར་ཏེ། མངག་གཞུག་པ་དང། གོ་རེ་ལོང་བ་དང། ལྟོ་ཁོལ་དང། རང་དབང་མེད་པར་གྱུར་པ་ལས། དེ་དུས་གཞན་ཞིག་ན་བྲན་མི་བྱེད་པར་གྱུར་ཏེ། མངག་གཞུག་མི་བྱེད། གོ་རེ་  
ལོང་མི་བྱེད། ལྟོ་ཁོལ་མི་བྱེད་དེ། རང་དབང་ཡོད་ནས་དེ་འདི་སྙམ་དུ་སེམས་ཏེ། འདི་ལྟར། བདག་སྔོན་བྲན་དུ་གྱུར་པ་ན་མངག་གཞུག་པ་དང། གོ་རེ་ལོང་བ་དང། ལྟོ་ཁོལ་དང། རང་དབང་  
མེད་པ་ལས། ད་ནི་བྲན་མི་བྱེད་པས་མངག་གཞུག་མི་བྱེད། གོ་རེ་ལོང་མི་བྱེད། རང་དབང་ཡོད་དོ་སྙམ་ནས་དེ་གཞི་དེ་ལས་བདེ་བར་གྱུར། ཡིད་བདེ་བར་གྱུར་པ་དང། མ་སྡུག་དཔེར་ན་  
མི་ཞིག་བཙོན་དུ་བཟུང་སྟེ། ལག་པ་ཕྱིན་ཀ་ལོག་ཏུ་དམ་དུ་བཅིངས་པར་གྱུར་པ་ལས། དེ་དེ་ལས་ནོར་གཞལ་བ་མེད་པར་བདེ་བར་ལེགས་པར་ཐར་ནས་དེ་འདི་སྙམ་དུ་སེམས་ཏེ། འདི་ལྟར་  
བདག་སྔོན་བཙོན་དུ་བཟུང་སྟེ་ལག་པ་ཕྱིན་ཀ་ལོག་ཏུ་དམ་དུ་བཅིངས་པར་གྱུར་པ་ལས། ད་ནི་དེ་ལས་བདག་ནོང་གཞལ་བ་མེད་པར་བདེ་བར་ལེགས་པར་ཐར་ཏེ་སྙམ་སྟེ། དེ་གཞི་དེ་ལས་  
  
  
མ་སྡུག་དཔེར་ན། མི་ཞིག་འཇིགས་པ་ལས་བདེ་བ་དང། ལོ་ཉེས་པ་ལས་ལོ་ལེགས་པར་གྱུར་ནས། དེ་འདི་སྙམ་དུ་སེམས་ཏེ། འདི་ལྟར། བདག་འཇིགས་པ་ལས་བདེ་བ་དང། ལོ་  
ཉེས་པ་ལས་ལོ་ལེགས་པར་གྱུར་ཏོ་སྙམ་སྟེ། དེ་གཞི་དེ་ལས་བདེ་བར་གྱུར། དགའ་བར་གྱུར་བ་དེ་བཞིན་དུ། དེས་བདག་ཉིད་ཀྱི་སྒྲིབ་པ་ལྔ་པོ་སྐྱིན་པོ་ཇི་ལྟ་བ་དང། ནད་ཇི་ལྟ་བ་དང། བྲན་  
ཇི་ལྟ་བ་དང། བཙོན་ཇི་ལྟ་བ་དང། འཇིགས་པ་ཇི་ལྟ་བ་དེ་དག་སྤངས་པར་ཡང་དག་པར་རྗེས་སུ་མཐོང་ངོ། །དེ་སྒྲིབ་པ་ལྔ་པོ་སེམས་ཉེ་བའི་ཉོན་མོངས་པར་བྱེད་པ། ཤེས་རབ་ཉམ་ཆུང་  
པར་བྱེད་པ། གནོད་པའི་ཕྱོགས་དང་མཐུན་པ། མྱ་ངན་ལས་འདས་པ་དང་མི་མཐུན་པ་དག་སྤངས་ནས་འདོད་པ་དག་ལས་དབེན། སྡིག་པ་མི་དགེ་བའི་ཆོས་རྣམས་ལས་དབེན། རྟོག་པ་དང་བཅས། དཔྱོད་པ་  
དང་བཅས། དབེན་པ་ལས་སྐྱེས་པའི་དགའ་བ་དང་བདེ་བ་ཅན། བསམ་གཏན་དང་པོ་རྫོགས་པར་བྱས་ཏེ་གནས་སོ། །དཔེར་ན། ཁྲུས་མཁན་ནམ། ཁྲུས་མཁན་གྱི་སློབ་མ་མཁས་པ་ཞིག་ཁམ་ཕོར་རམ། གཞོང་བུའམ་  
ཉ་ཕྱིས་ཀྱི་ནང་དུ་འདག་ཆལ་གྱི་ཕྱེ་མ་ཞིབ་མོ་ཆུས་ཡང་བཏབ་ཡང་བཏབ་སྟེ་སྤངས་ན། འདག་ཆལ་གྱི་གོང་བུ་དེ་གཤེར་གཤེར་དང་ལྡན། གཤེར་གྱིས་ཞེན་ཏེ། གཤེར་གྱིས་ཕྱི་ནང་ཁྱབ་པས་འབོ་བར་མི་  
འགྱུར། འཇིག་པར་མི་འགྱུར་བ་དེ་བཞིན་དུ། དགེ་སློང་དེའི་ལུས་དབེན་པ་ལས་སྐྱེས་པའི་དགའ་བའི་བདེ་བས་མངོན་དུ་རླན་པར་བྱེད། ཡོངས་སུ་རླན་པར་བྱེད། ཡོངས་སུ་ཚིམ་པར་བྱེད། ཡོངས་  
  
  
༄༅། །སུ་ཁྱབ་པར་བྱེད་དེ། དེའི་ལུས་ཐམས་ཅད་ལ་འདི་ལྟ་སྟེ། དབེན་པ་ལས་སྐྱེས་པའི་དགའ་བ་དང་བདེ་བས་མ་ཁྱབ་པའམ་ཁྱབ་པར་མ་གྱུར་པ་ཅུང་ཟད་ཀྱང་མེད་  
དོ། །དེ་རྟོག་པ་དང་དཔྱོད་པ་དང་བྲལ་ཞིང། ནང་ཡོངས་སུ་དང་སྟེ་སེམས་ཀྱི་རྒྱུད་གཅིག་ཏུ་གྱུར་པས། རྟོག་པ་མེད་པ། དཔྱོད་པ་མེད་པ། ཏིང་འཛིན་ལས་སྐྱེས་པའི་དགའ་བ་དང་བདེ་བ་ཅན་  
བསམ་གཏན་གཉིས་པ་རྫོགས་པར་བྱས་ཏེ་གནས་སོ། །དེ་འདི་ལྟར། ལུས་འདི་ལ་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བས་མངོན་དུ་རླན་པར་བྱེད། ཡོངས་སུ་རླན་པར་བྱེད་  
ཡོངས་སུ་ཚིམ་པར་བྱེད། །ཡོངས་སུ་ཁྱབ་པར་བྱེད་དེ། དེའི་ལུས་ཐམས་ཅད་ལ་འདི་ལྟ་སྟེ། ཏིང་འཛིན་ལས་སྐྱེས་པའི་དགའ་བ་དང་བདེ་བས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་  
ཀྱང་མེད་དོ། །དཔེར་ན། རིའི་རྩེ་ན་བཀོད་མའི་མཚོ་ཕྲན་ཞིག་ཡོད་པར་གྱུར་ལ། དེར་ནི། ཤར་ཕྱོགས་ནས་ཀྱང་ཆུ་མི་འབབ་པར་གྱུར་ལ། ལྷོ་ཕྱོགས་ནས་མ་ཡིན། ནུབ་ཕྱོགས་ནས་མ་ཡིན། བྱང་  
ཕྱོགས་ནས་ཀྱང་ཆུ་མི་འབབ་ལ། དེར་ལྷས་ཀྱང་དུས་དུས་སུ་ཆར་གྱི་རྒྱུན་མི་འབེབས་ཏེ། གཞན་དུ་ན་བཀོད་མའི་མཚོ་ཕྲན་དེ་ཉིད་ནས་བཀོད་མའི་ཆུའམ། བཀོད་མའི་ཆུ་ཆེན་པོ་ལུད་ནས་  
བཀོད་མའི་མཚོ་ཕྲན་དེ་ཐམས་ཅད་ཆུ་བསིལ་བས་གང་བར་བྱེད་ཡོངས་སུ་གང་བར་བྱེད། ཤིན་ཏུ་གང་བར་བྱེད། ཡོངས་སུ་ཁྱབ་པར་བྱེད་དེ། བཀོད་མའི་མཚོ་ཕྲན་དེ་ཐམས་ཅད་འདི་ལྟ་  
  
  
ཆུ་བསིལ་བས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེ་བཞིན་དུ་ལུས་ལ་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བས་མངོན་དུ་རླན་པར་བྱེད། ཡོངས་སུ་རླན་  
པར་བྱེད། ཡོངས་སུ་ཚིམ་པར་བྱེད། ཡོངས་སུ་ཁྱབ་པར་བྱེད་དེ་དེའི་ལུས་ཐམས་ཅད་ལ་འདི་ལྟ་སྟེ། ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་  
ཀྱང་མེད་དོ། །དེ་དགའ་བའི་འདོད་ཆགས་དང་བྲལ་བས་བཏང་སྙོམས་ལ་གནས་ཤིང་དྲན་པ་དང་ཤེས་བཞིན་ཅན་ཡིན་ཏེ། བདེ་བ་ལུས་ཀྱིས་མྱོང་ལ། འཕགས་པ་རྣམས་ཀྱིས་གང་དེ་དྲན་པ་དང་  
ལྡན་པ། བདེ་བ་ལ་གནས་པ། བཏང་སྙོམས་པའོ། །ཞེས་བརྗོད་པ་སྟེ། དགའ་བ་མེད་པའི་བསམ་གཏན་གསུམ་པ་རྫོགས་པར་བྱས་ཏེ་གནས་སོ། །དེ་འདི་ལྟར། ལུས་འདི་ལ་དགའ་བ་མེད་པའི་  
བདེ་བས་མངོན་དུ་རླན་པར་བྱེད། ཡོངས་སུ་རླན་པར་བྱེད། ཡོངས་སུ་ཚིམ་པར་བྱེད། ཡོངས་སུ་ཁྱབ་པར་བྱེད་དེ། དེའི་ལུས་ཐམས་ཅད་ལ་འདི་ལྟ་སྟེ། དགའ་བ་མེད་པའི་བདེ་བས་མ་ཁྱབ་པའམ། ཁྱབ་  
པར་མ་གྱུར་པ་ཅུང་ཟད་ཀྱང་མེད་དོ། །འདི་ལྟ་སྟེ། དཔེར་ན་ཨུཏྤ་ལའམ། པདྨའམ། ཀུ་མུ་དའམ། པདྨ་དཀར་པོ་ཆུ་ལས་སྐྱེས་ཤིང་ཆུ་ནས་ཆེན་པོར་གྱུར་པ། རྩེས་བཏགས་ཤིང་འདུག་པ་དེ་དྲག་གི་རྩ་བ་  
ནས་རྩེ་མོའི་བར་གྱི་གསབ་གསེབ་ནི། འདི་ལྟ་སྟེ། ཆུ་བསིལ་བས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེ་བཞིན་དུ་ལུས་ལ་དགའ་བ་མེད་པའི་བདེ་བས་མངོན་དུ་རླན་པར་བྱེད་  
  
  
༄༅། །ཡོངས་སུ་རླན་པར་བྱེད། ཡོངས་སུ་ཚིམ་པར་བྱེད། ཡོངས་སུ་ཁྱབ་པར་བྱེད་དེ། དེའི་ལུས་ཐམས་ཅད་ལ་འདི་ལྟ་སྟེ། དགའ་བ་མེད་པའི་བདེ་བས་མ་ཁྱབ་པའམ་  
ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེ་བདེ་བ་ཡང་སྤངས་ཏེ། སྔ་ནས་སྡུག་བསྔལ་ཡང་སྤངས་ཤིང། ཡིད་བདེ་བ་དང་ཡིད་མི་བདེ་བ་ཡང་ནུབ་པས་བདེ་བ་ཡང་མ་ཡིན། སྡུག་བསྔལ་  
ཡང་མ་ཡིན་པ། བཏང་སྙོམས་དང་དྲན་པ་ཡོངས་སུ་དག་པ་བསམ་གཏན་བཞི་པ་རྫོགས་པར་བྱས་ཏེ་གནས་སོ། །དེ་འདི་ལྟར། ལུས་འདི་ལ་ཡོངས་སུ་དག་པ་དང་རྣམ་པར་བྱང་བའི་སེམས་  
ཀྱིས་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །དཔེར་ན། ཁྱིམ་བདག་གམ། ཁྱིམ་བདག་གི་བུས་རས་ཁྲུ་བརྒྱད་པའམ་དགུ་པས། དེ་མགོ་དང། ལག་པ་དང། རྐང་པ་གཡོགས་  
ན། དེའི་མགོ་དང། ལག་པ་ནས་རྐང་པའི་བར་ལུས་ཐམས་ཅད་འདི་ལྟ་སྟེ། རས་གཙང་མ་ཡོངས་སུ་དག་པས་མ་གཡོགས་པའམ། གཡོགས་པར་མ་གྱུར་པ་ཅུང་ཟད་ཀྱང་མེད་དོ། །དེ་བཞིན་  
དུ་དེ་འདི་ལྟར། ལུས་འདི་ལ་ཡོངས་སུ་དག་པ་དང་རྣམ་པར་བྱང་བའི་སེམས་ཀྱིས་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་པ་དེའི་ལུས་ཐམས་ཅད་ལ་འདི་ལྟ་སྟེ། ཡོངས་སུ་དག་པ་  
དང་རྣམ་པར་བྱང་བའི་སེམས་ཀྱིས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །མ་སྡུག་གང་གི་ཚེ་ཁོ་ན་འཕགས་པའི་ཉན་ཐོས་བདེ་བ་ཡང་སྤངས་ཏེ། སྔ་ནས་སྡུག་བསྔལ་  
  
  
ཡིད་བདེ་བ་དང་ཡིད་མི་བདེ་བ་ཡང་ནུབ་པས་བདེ་བ་ཡང་མ་ཡིན། སྡུག་བསྔལ་ཡང་མ་ཡིན་པ། བཏང་སྙོམས་དང་དྲན་པ་ཡོངས་སུ་དག་པ་བསམ་གཏན་བཞི་པ་རྫོགས་  
པར་བྱས་ཏེ་གནས་པ་དེ་ཁོ་ནའི་སེམས་རྒོད་པ་མ་ཡིན། ཞུམ་པ་མ་ཡིན་ནོ། །རྒོད་པ་མེད་ཅིང་ཞུམ་པ་མེད་པས་མི་གཡོ་བར་གནས་པ་ཐོབ་པོ། །དཔེར་ན། ཁང་པ་བརྩེགས་མའམ། ཁང་པ་བརྩེགས་  
མའི་ཁྱམས་སུ་འབྲུ་མར་བུས་པ་དེའི་མེ་ལྕེ་དེ། རླུང་ནས་བྱ་དང། མི་དང། མི་མ་ཡིན་པའི་བར་གྱིས་མ་བསྐྱོད་ཅིང་མ་བསྒུལ་བ་དེའི་ཚེ་རྒོད་པ་མ་ཡིན། ཞུམ་པ་མ་ཡིན་ནོ། །རྒོད་པ་མེད་ཅིང་ཞུམ་  
པ་མེད་ཅིང་ཞུམ་པ་མེད་པར་གནས་པས་མི་གཡོ་བར་འབར་བ་དེ་བཞིན་དུ། མ་སྡུག་གང་གི་ཚེ་འཕགས་པའི་ཉན་ཐོས་ཀྱིས་བདེ་བ་ཡང་སྤངས་ཏེ། སྔ་ནས་སྡུག་བསྔལ་ཡང་སྤངས་ཤིང། ཡིད་  
བདེ་བ་དང་ཡིད་མི་བདེ་བ་ཡང་ནུབ་ནས། བདེ་བ་ཡང་མ་ཡིན། སྡུག་བསྔལ་ཡང་མ་ཡིན་པ། བཏང་སྙོམས་དང་དྲན་པ་ཡོངས་སུ་དག་པ་བསམ་གཏན་བཞི་པ་རྫོགས་པར་བྱས་ཏེ་གནས་པ་དེའི་  
ཚེ་དེའི་སེམས་རྒོད་པ་མ་ཡིན། ཞུམ་པ་མ་ཡིན་ནོ། །རྒོད་པ་མེད་ཅིང་ཞུམ་པ་མེད་པས་མི་གཡོ་བར་གནས་པ་ཐོབ་ནས། དེ་འདི་སྙམ་དུ་སེམས་ཏེ། བདག་གི་ལུས་ཀྱི་གཟུགས་འདི་ནི། རགས་པ་  
འབྱུང་བ་ཆེན་པོ་བཞིའི་རྒྱུ་ལས་བྱུང་བ་ཡིན་ཏེ། འདི་ལ་བདག་ཅག་གི་རྣམ་པར་ཤེས་པ་བརྟེན་ཅིང་འདི་ལ་གནས་ཏེ། འདི་ལ་ཁྱབ་པར་གནས་ཀྱི། མ་ལ་བདག་གི་ལུས་འདི་ལས་ཡིད་བསྐྱོད་དེ་  
  
  
༄༅། །ལུས་གཞན་ཡིད་ལས་བྱུང་བའི་གཟུགས་དབང་པོ་མ་ཚང་བ་དང། དམན་པ་མ་ཡིན་པ་ཞིག་མངོན་པར་སྤྲུལ་ལོ། །སྙམ་ནས། དེ་ལུས་དེ་ལས་ཡིད་བསྐྱོད་དེ་ལུས་གཞན་  
ཡིད་ལས་བྱུང་བའི་གཟུགས་དབང་པོ་མ་ཚང་བ་དང། དམན་པ་མ་ཡིན་པ་མངོན་པར་སྤྲུལ་པར་བྱེད་དོ། །མ་སྡུག་དཔེར་ན། ནོར་བུ་བཻ་ཌཱུརྱ་བཟང་པོ་རིགས་དང་ལྡན་པ། གསལ་བ་དང་དྲི་  
མ་མེད་པ། ཚོ་ན་སྐུད་སྣ་ལྔ་པ་འདི་ལྟ་སྟེ། སྔོན་པོ་དང་སེར་པོ་དང། དམར་པོ་དང། དཀར་པོ་དང། ལེ་བརྒན་ལས་བརྒྱུས་པ་དེ། སྐྱེས་བུ་མིག་དང་ལྡན་པས་མཐོང་ན། འདི་ནི། སྐུད་པ་  
ཡིན་ནོ། །འདི་ནི། ནོར་བུ་ཡིན་ནོ། །འདི་ནི། སྐུད་པས་ནོར་བུ་བརྒྱུས་པ་ཡིན་ནོ། །ཞེས་ཤེས་པ་དེ་བཞིན་དུ། དེ་ལུས་དེ་ལས་ཡིད་བསྐྱོད་ནས་ལུས་གཞན་ཡིད་ལས་བྱུང་བའི་གཟུགས་  
དབང་པོ་མ་ཚང་བ་དང། དམན་པ་མ་ཡིན་པ་མངོན་པར་སྤྲུལ་པར་བྱེད་དོ། །མ་སྡུག་དཔེར་ན། མི་ཞིག་གིས་རྩྭ་མུན་ཛ་ལས་ཐུར་མ་ཕྱུང་བ་དེ། སྐྱེས་བུ་མིག་དང་ལྡན་པས་མཐོང་ན། འདི་  
ནི། མུན་ཛ་ཡིན་ནོ། །འདི་ནི། ཐུར་མ་ཡིན་ཏེ། མུན་ཛ་ལས་ཐུར་མ་ཕྱུང་བ་ཡིན་ནོ། །ཞེས་ཤེས་པ་དེ་བཞིན་དུ། དེ་ལུས་དེ་ལས་ཡིད་བསྐྱོད་ནས་ལུས་གཞན་ཡིད་ལས་བྱུང་བའི་གཟུགས་  
དབང་པོ་མ་ཚང་བ་དང། དམན་པ་མ་ཡིན་པ་མངོན་པར་སྤྲུལ་པར་བྱེད་དོ། །མ་སྡུག་དཔེར་ན། མི་ཞིག་གིས་ཟ་མ་ཏོག་ནས་སྤྲུལ་ཕྱུང་བ་ན། དེ་སྐྱེས་བུ་མིག་དང་ལྡན་པས་མཐོང་ན། འདི་ནི་  
  
  
།འདི་ནི། སྤྲུལ་ཡིན་ཏེ། ཟ་མ་ཏོག་ནས་སྤྲུལ་ཕྱུང་བ་ཡིན་ནོ། །ཞེས་ཤེས་པ་དེ་བཞིན་དུ། དེ་ལུས་དེ་ལས་ཡིད་བསྐྱོད་ནས་ལུས་གཞན་ཡིད་ལས་བྱུང་བའི་གཟུགས་དབང་པོ་  
མ་ཚང་བ་དང། དམན་པ་མ་ཡིན་པ་མངོན་པར་སྤྲུལ་པར་བྱེད་དོ་།མ་སྡུག་དཔེར་ན། མི་ཞིག་གིས་རལ་གྲི་ཤུབས་ནས་ཕྱུང་བ་ན། དེ་སྐྱེས་བུ་མིག་དང་ལྡན་པས་མཐོང་ན། འདི་ནི། ཤུབས་  
ཡིན་ནོ། །འདི་ནི། རལ་གྲི་ཡིན་ཏེ། རལ་གྲི་ཤུབས་ནས་ཕྱུང་བ་ཡིན་ནོ། །ཞེས་ཤེས་པ་དེ་བཞིན་དུ། དེ་ལུས་དེ་ལས་ཡིད་བསྐྱོད་ནས་ལུས་གཞན་ཡིད་ལས་བྱུང་བའི་གཟུགས་དབང་པོ་མ་ཚང་  
བ་དང། དམན་པ་མ་ཡིན་པ་མངོན་པར་སྤྲུལ་པར་བྱེད་དོ། །དེ་དེ་ལྟར་མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་  
བྲལ་བ། དྲང་པོར་གྱུར་པ། ལས་སུ་རུང་བ། གནས་པ་མི་གཡོ་བ་ཐོབ་པ། རྫུ་འཕྲུལ་གྱི་ཡུལ་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་པར་གཏོད་པར་བྱེད་དེ། དེ་རྫུ་འཕྲུལ་  
གྱི་ཡུལ་རྣམ་པ་དུ་མ་ཉམས་སུ་མྱོང་བར་བྱེད་དེ། འདི་ལྟ་སྟེ་གཅིག་ཏུ་གྱུར་ནས་མང་པོར་གྱུར་པ་དང། མང་པོར་གྱུར་ནས་གཅིག་ཏུ་གྱུར་པ་དང། སྣང་བར་གྱུར་ཅིང་མི་སྣང་བའི་ཡེ་ཤེས་མཐོང་  
བ་ཉམས་སུ་མྱོང་བར་བྱེད་ཅིང། རྩིག་པ་ལ་ཡང་ཐད་ཀར་འགྲོ་རི་ལ་ཡང་ཐད་ཀར་འགྲོ། ར་བ་ལ་ཡང་ཐད་ཀར་འགྲོའོ། །ལུས་ཀྱིས་ཐོགས་པ་མེད་པར་འགྲོ་བ་ནི། དཔེར་ན། ནམ་མཁའ་ལ་  
  
  
༄༅། །བྱ་བ་བཞིན་ནོ། །ས་ལ་ཡང་སྟེང་དུ་འགྲོ་བ་དང་བྱེའུ་ཟུལ་བྱེད་དེ། དཔེར་ན། ཆུ་ལ་བྱ་བ་བཞིན་ནོ། །ཆུ་ལ་ཡང་རྒྱུན་ཕྱོགས་ལས་ལྡོག་པར་འགྲོ་སྟེ། དཔེར་ན། ས་  
ལ་བྱ་བ་བཞིན་ནོ། །ནམ་མཁའ་ལ་ཡང་སྐྱིལ་མོ་ཀྲུང་གིས་འགྲོ་སྟེ། དཔེར་ན། འདབ་ཆགས་བྱ་བཞིན་ནོ། །ཉི་མ་དང་ཟླ་བ། འདི་ལྟར་རྫུ་འཕྲུལ་ཆེ་ཞིང། འདི་ལྟར་མཐུ་ཆེ་བ་འདི་གཉིས་ལ་ལག་  
པས་འཛིན་ཅིང་ཉུག་པར་བྱེད་ཅིང། ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་སྒྱུར་རོ། །དཔེར་ན། གསེར་མགར་རམ། གསེར་མགར་གྱི་སློབ་མ་མཁས་པ་ཞིག་གིས་གསེར་ཤིན་ཏུ་  
ལས་སུ་རུང་བར་བྱས་པར་རིག་ནས་རྡུང་དུ་བྱ་བའི་རྣམ་པ་ཕུར་བུའམ། མགུལ་རྒྱན་ནམ། ལག་རྒྱན་ནམ། རྐང་རྒྱན་ནམ། གསོར་གདུབ་རྒྱའམ། གསེར་གྱི་ཕྲེང་བ་གང་དང་གང་བྱེད་  
འདོད་པ་དེ། མྱུར་བར་བྱེད་པ་དེ་བཞིན་དུ། དེ་འདི་ལྟར། མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་  
པོར་གྱུར་པ། ལས་སུ་རུང་བ། གནས་པ་མི་གཡོ་བ་ཐོབ་པ། རྫུ་འཕྲུལ་གྱི་ཡུལ་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་དུ་གཏོད་པར་བྱེད་དེ། འདི་ལྟ་སྟེ། གཅིག་  
ཏུ་གྱུར་ནས་མང་པོར་གྱུར་པ་དང་ཞེས་བྱ་བ་ནས་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་སྒྱུར་རོ། །ཞེས་བྱ་བའི་བར་གོང་མ་བཞིན་དུའོ། །དཔེར་ན། རྫ་མཁན་ནམ། རྫ་མཁན་གྱི་སློབ་  
  
  
བར་བྱས་པར་རིག་ནས་སྣོད་སྤྱད་ཀྱི་རྣམ་གྲངས་གང་སྒྲུབ་པར་འདོད་པ་དེ་ཁོ་ན་མྱུར་བ་མྱུར་བར་སྒྲུབ་པ་དེ་བཞིན་དུ། དེ་འདི་ལྟར་  
མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ་ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ་ཞེས་བྱ་བ་ནས་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་སྒྱུར་རོ། །  
ཞེས་བྱ་བའི་བར་གོང་མ་བཞིན་དུའོ། །དཔེར་ན། བ་སོ་མཁན་ནམ་བ་སོ་མཁན་གྱི་སློབ་མ་མཁས་པ་ཞིག་གིས་བ་སོ་ཤིན་ཏུ་ལས་སུ་རུང་པར་བྱས་བར་རིག་ནས་གཟུགས་ཀྱི་རྣམ་གྲངས་གང་དང་གང་སྒྲུབ་  
པར་འདོད་པ་དེ་ཁོ་ན་མྱུར་བ་མྱུར་བར་སྒྲུབ་པ་དེ་བཞིན་དུ། དེ་འདི་ལྟར། མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ་ཞེས་བྱ་བ་ནས་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་  
སྒྱུར་རོ། །ཞེས་བྱ་བའི་བར་གོང་མ་བཞིན་དུའོ། །དེ་འདི་ལྟར་མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ་ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་  
གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། ལྷའི་རྣ་བ་ཤེས་པའི་མངོན་པར་ཤེས་པ་མངོན་སུམ་དུ་བྱ་བ་ལ་སེམས་མངོན་དུ་གཏོད་པར་བྱེད་དེ། དེ་ལྷའི་རྣ་བ་རྣམ་པར་དག་པ་མིའི་ལས་འདས་  
པས་མི་རྣམས་ཀྱིའམ། མི་མ་ཡིན་པ་རྣམས་ཀྱིའམ། གང་དག་རིང་པོའམ། གང་དག་ཉེ་བའི་སྒྲ་གཉི་ག་ཐོས་པར་བྱེད་དོ། །དཔེར་ན་མི་དུང་འབུད་པ་ཞིག་རི་བྲག་ཆེན་པོའི་ཁར་འཛེག་ནས་མཚན་མོ་  
  
  
༄༅། །ནམ་ཕྱེད་ཀྱི་དུས་སུ་དུང་བུས་ན། དེའི་སྒྲ་དེས་སའི་ཕྱོགས་ཐོགས་པ་མེད་པར་ཁྱབ་པར་འགྱུར་བ་དེ་བཞིན་དུ། དེ་འདི་ལྟར། མཉམ་པར་བཞག་པའི་སེམས་ཡོངས་སུ་  
དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། ལྷའི་རྣ་བ་ཤེས་པ་མངོན་སུམ་དུ་བྱ་བའི་མངོན་པར་  
ཤེས་པ་ལ་སེམས་མངོན་དུ་གཏོད་པར་བྱེད་དེ། དེ་ལྷའི་རྣ་བ་རྣམ་པར་དག་པ་མིའི་ལས་འདས་པས་མི་རྣམས་ཀྱིའམ། མི་མ་ཡིན་པ་རྣམས་ཀྱིའམ། གང་དག་རིང་པོའམ། གང་དག་ཉེ་བའི་སྒྲ་གཉི་ག་  
ཐོས་པར་བྱེད་དོ། །དེ་འདི་ལྟར། མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་  
གནས་པ་མི་གཡོ་བ་ཐོབ་པ། སེམས་ཀྱི་རྣམ་གྲངས་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་པར་གཏོད་པར་བྱེད་དེ། དེས་སེམས་ཅན་གཞན་རྣམས་ཀྱི་དང། གང་ཟག་གཞན་  
རྣམས་ཀྱི་རྣམ་པར་རྟོག་པ་དང། རྣམ་པར་དཔྱོད་པའི་ཡིད། ཡིད་ཀྱིས་ཇི་ལྟ་བ་བཞིན་དུ་རབ་ཏུ་ཤེས་ཏེ། འདོད་ཆགས་དང་བཅས་པའི་སེམས་ལ་འདོད་ཆགས་དང་བཅས་པའི་སེམས་ཡིན་ནོ། །  
ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །འདོད་ཆགས་དང་བྲལ་བའི་སེམས་ལ་འདོད་ཆགས་དང་བྲལ་བའི་སེམས་ཡིན་ནོ་།ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །  
  
  
ཞེ་སྡང་དང་བྲལ་བ་དང་གཏི་མུག་དང་བཅས་པ་དང། གཏི་མུག་དང་བྲལ་བ་དང། བསྡུས་པ་དང། རྣམ་པར་གཡེང་བ་དང། ཞུམ་པ་དང། རབ་ཏུ་འཛིན་པ་དང། ཆུང་ངུ་དང། ཆེན་པོ་  
དང། རྒོད་པ་དང། རྒོད་པ་མ་ཡིན་པ་དང། ཉེ་བར་ཞི་བ་དང་ཉེ་བར་ཞི་བ་མ་ཡིན་པ་དང། མཉམ་པར་བཞག་པ་དང། མཉམ་པར་བཞག་པ་མ་ཡིན་པ་དང། བསྒོམས་པ་དང། བསྒོམས་པ་མ་ཡིན་པ་དང་  
སེམས་རྣམ་པར་གྲོལ་བ་དང། སེམས་རྣམ་པར་གྲོལ་བ་མ་ཡིན་པར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །དཔེར་ན། སྐྱེས་བུ་མིག་དང་ལྡན་པས་མེ་ལོང་གི་དཀྱིལ་འཁོར་ཡོངས་སུ་དག་པར་བྱས་ཏེ་  
རང་གི་བཞིན་གྱི་མཚན་མ་རྟོག་པར་བྱེད་པ་དེ་བཞིན་དུ། དེ་འདི་ལྟར། མཉམ་པར་བཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ་དྲང་པོར་  
གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། སེམས་ཀྱི་རྣམ་གྲངས་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་དུ་གཏོད་པར་བྱེད་དེ་ཞེས་བྱ་བ་ནས་སེམས་ཤིན་ཏུ་རྣམ་པར་  
གྲོལ་བ་ལ་སེམས་ཤིན་ཏུ་རྣམ་པར་གྲོལ་བ་ཡིན་ནོ། །ཞེས་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ། །ཞེས་བྱ་བའི་བར་གོང་མ་བཞིན་ཏེ། འདི་ནི། ཞབས་ཞེས་བྱའོ། །རིག་པ་གང་ཞེ་ན། དེ་འདི་ལྟར་  
མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ་ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། སྔོན་གྱི་གནས་  
  
  
༄༅། །རྗེས་སུ་དྲན་པ་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་པར་གཏོད་པར་བྱེད་དེ། དེ་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ། འདི་ལྟ་སྟེ། སྐྱེ་བ་  
གཅིག་དང། གཉིས་དང། གསུམ་དང། བཞི་དང། ལྔ་དང། དྲུག་དང། བདུན་དང། བརྒྱད་དང། དགུ་དང། བཅུ་དང། ཉི་ཤུ་དང་སུམ་ཅུ་དང། བཞི་བཅུ་དང། ལྔ་བཅུ་དང། སྐྱེ་བ་བརྒྱ་དང་སྐྱེ་  
བ་སྟོང་དང། སྐྱེ་བ་བརྒྱ་སྟོང་དང། སྐྱེ་བ་བརྒྱ་ཕྲག་དུ་མ་དང། སྐྱེ་བ་སྟོང་ཕྲག་དུ་མ་དང། སྐྱེ་བ་བརྒྱ་སྟོང་ཕྲག་དུ་མ་དང། འཇིག་པའི་བསྐལ་པ་དང། ཆགས་པའི་བསྐལ་པ་དང། འཇིག་པ་དང་འཆགས་  
པའི་བསྐལ་པ་དང། ཆགས་པའི་བསྐལ་པ་དུ་མ་དང། འཇིག་པའི་བསྐལ་པ་དུ་མ་དང། འཆགས་པ་དང་འཇིག་པའི་བསྐལ་པ་དུ་མ་རྗེས་སུ་དྲན་ཏེ། གང་དུ་བདག་སེམས་ཅན་འདི་དག་གི་ནང་དུ་སྐྱེས་  
པ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ། ཁ་ཟས་ནི། འདི་ལྟ་བུ་ཞིག་ཟ་ཟ། བདེ་བ་དང་སྡུག་བསྔལ། འདི་ལྟ་བུ་ཞིག་མྱོང་ངོ། །ཚེ་རིང་ཁྱད་ནི། འདི་ཙམ་  
ཞིག་ཡུན་ནི། འདི་སྲིད་ཅིག་གནས་གནས། ཚེ་ནི། འདི་ཙམ་ཞིག་ཐུབ་བོ། །དེ་ནས་བདག་ཤི་འཕོས་ནས་ཆེ་གེ་མོ་ཞིག་ཏུ་སྐྱེས་སོ། །དེ་ནས་ཤི་འཕོས་ནས་ཡང་ག་གེ་མོ་ཞིག་ཏུ་སྐྱེས་སོ། །དེ་ནས་  
ཀྱང་ཤི་འཕོས་ནས་འདིར་སྐྱེས་སོ། །ཞེས་རྣམ་པ་དང་བཅས། ཡུལ་ཕྱོགས་དང་བཅས། གཞི་ཅི་ལས་གྱུར་པ་དང་བཅས་པར་སྔོན་གྱི་གནས་རྣམ་པ་དུ་མ་རྗེས་སུ་དྲན་ནོ། །དཔེར་ན། མི་ཞིག་གྲོང་ནས་  
  
  
དེ་ནས་ཀྱང་གྲོང་གཞན་དུ་སོང་ནས་དེ་འདི་སྙམ་དུ་སེམས་ཏེ། བདག་གིས་གྲོང་ཆེ་གེ་མོ་ནས་ག་གེ་མོར་སོན་ཏེ། དེ་ནས་ཀྱང་གྲོང་ཁྱེར་ཆེ་གེ་མོར་རོ། །གྲོང་དེ་ནས་ནི་གྲོང་འདིར་འོངས་སོ། །  
སྙམ་པ་དེ་བཞིན་དུ། དེ་འདི་ལྟར། མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་  
པ་མི་གཡོ་བ་ཐོབ་པ། སྔོན་གྱི་གནས་རྗེས་སུ་དྲན་པ་ཤེས་པ་མངོན་སུམ་དུ་བྱ་བའི་མངོན་པར་ཤེས་པ་ལ་སེམས་མངོན་དུ་གཏོད་པར་བྱེད་དེ། དེ་སྔོན་གྱི་གནས་རྣམ་པ་དུ་མ་རྗེས་སུ་དྲན་ཏེ། འདི་ལྟ་སྟེ། སྐྱེ་བ་  
གཅིག་དང་ཞེས་བྱ་བ་ནས་རྣམ་པ་དང་བཅས། ཡུལ་ཕྱོགས་དང་བཅས་པར་སྔོན་གྱི་གནས་རྣམ་པ་དུ་མ་རྗེས་སུ་དྲན་ནོ། །ཞེས་བྱ་བའི་བར་གོང་མ་བཞིན་དུའོ།། །།འདུལ་བ་གཞི། བམ་པོ་  
སུམ་ཅུ་གཉིས་པ། དེ་འདི་ལྟར། མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་པ་  
མི་གཡོ་བ་ཐོབ་པ། འཆི་འཕོ་དང་སྐྱེ་བ་ཤེས་པ་མངོན་དུ་བྱ་བའི་མངོན་པར་ཤེས་པ་ལ་སེམས་མངོན་པར་གཏོད་པར་བྱེད་དེ། དེ་ལྷའི་མིག་རྣམ་པར་དག་པ་མིའི་ལས་འདས་པས། སེམས་ཅན་རྣམས་ཀྱི་འཆི་  
འཕོ་རྣམས་དང། སྐྱེ་བ་རྣམས་དང། ཁ་དོག་བཟང་པོ་རྣམས་དང་ཁ་དོག་ངན་པ་རྣམས་དང། དམན་པ་རྣམས་དང། གྱ་ནོམ་པ་རྣམས་དང། བདེ་འགྲོ་དང་ངན་འགྲོར་འགྲོ་བ་རྣམས་ཀྱང་མཐོང་ཞིང་སེམས་  
  
  
༄༅། །ཅན་ལས་ཇི་ལྟ་བ་བཞིན་ཉེ་བར་འགྲོ་བ་རྣམས་ཡང་དག་པ་ཇི་ལྟ་བ་བཞིན་རབ་ཏུ་ཤེས་ཏེ། སེམས་ཅན་འདི་དག་ནི། ལུས་ཀྱི་ཉེས་པར་སྤྱོད་པ་དང་ལྡན། ངག་དང་ཡིད་ཀྱི་  
ཉེས་པར་སྤྱོད་པ་དང་ལྡན། འཕགས་པ་རྣམས་ལ་སྐུར་བ་འདེབས་པ་དང། ལོག་པར་ལྟ་བ་དང། ལོག་པར་ལྟ་བའི་ཆོས་ཀྱི་ལས་བླངས་པའི་རྒྱུས་རྒྱུ་དེ་དང་རྐྱེན་དེས། ལུས་ཞིག་ནས་ཤི་བའི་འོག་  
ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བ་རྣམས་སུ་སྐྱེ་བར་འགྱུར་རོ། །སེམས་ཅན་འདི་དག་ནི། ལུས་ཀྱི་ལེགས་པར་སྤྱོད་པ་དང་ལྡན། ངག་དང་ཡིད་ཀྱི་ལེགས་པར་སྤྱོད་པ་དང་ལྡན་  
འཕགས་པ་རྣམས་ལ་སྐུར་པ་མི་འདེབས་པ་དང། ཡང་དག་པར་ལྟ་བ་དང། ཡང་དག་པར་ལྟ་བའི་ཆོས་ཀྱི་ལས་བླངས་པའི་རྒྱུས་རྒྱུ་དེ་དང་རྐྱེན་དེས། ལུས་ཞིག་ནས་བདེ་འགྲོ་མཐོ་རིས་ཀྱི་ལྷ་རྣམས་སུ་སྐྱེ་  
བར་འགྱུར་རོ། །དཔེར་ན། སྐྱེས་བུ་མིག་དང་ལྡན་པ་ཞིག་ལམ་པོ་ཆེའི་བཞི་མདོར་འདུག་ནས་སྐྱེ་བོའི་ཚོགས་ཆེན་པོ་འོང་བ་དང་འདུག་པ་དང། ཉལ་བ་དང། ཐ་དད་པར་འགྲོ་བ་རྣམས་ཀྱང་མཐོང་  
བ་དེ་བཞིན་དུ། ལྷའི་མིག་རྣམ་པར་དག་པ། མིའི་ལས་འདས་པས་ཞེས་བྱ་བ་ནས་ལྷ་རྣམས་སུ་སྐྱེ་བར་འགྱུར་རོ། །ཞེས་བྱ་བའི་བར་གོང་མ་བཞིན་དུའོ། །དེ་མཉམ་པར་གཞག་པའི་སེམས་  
ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ། དྲང་པོར་གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ། ཟག་པ་ཟད་པ་ཤེས་པ་མངོན་  
  
  
བྱེད་དེ། དེ་འདི་ནི། སྡུག་བསྔལ་འཕགས་པའི་བདེན་པ་ཡིན་ནོ། །ཞེས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །འདི་ནི། སྡུག་བསྔལ་ཀུན་  
འབྱུང་བ་དང། འདི་ནི། སྡུག་བསྔལ་འགོག་པ་དང། འདི་ནི། སྡུག་བསྔལ་འགོག་པར་འགྲོ་བའི་ལམ་འཕགས་པའི་བདེན་པ་ཡིན་ནོ། །ཞེས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ། །དེ་དེ་ལྟར་ཤེས་  
ཤིང་དེ་ལྟར་མཐོང་ནས། འདོད་པའི་ཟག་པ་ལས་སེམས་རྣམ་པར་གྲོལ་བ་དང། སྲིད་པའི་ཟག་པ་དང། མ་རིག་པའི་ཟག་པ་ལས་སེམས་རྣམ་པར་གྲོལ་བར་འགྱུར་རོ། །རྣམ་པར་གྲོལ་ནས་བདག་གི་སྐྱེ་བ་  
ཟད་དོ། །ཚངས་པར་སྤྱོད་པ་བསྟེན་ཏོ། །བྱ་བ་བྱས་སོ། །སྲིད་པ་འདི་ལས་གཞན་མི་ཤེས་སོ། །ཞེས་རྣམ་པར་གྲོལ་བའི་ཡེ་ཤེས་ཉིད་མཐོང་བར་འགྱུར་རོ། །དཔེར་ན། གྲོང་ངམ། གྲོང་རྡལ་དང་ཧ་ཅང་ཡང་ཐག་  
མི་རིང་པ་ཞིག་ན། མཚོ་ཕྲན་གཏིང་ཟབ་པས། ཆུ་གསལ་བ། དྭགས་པ། རྣམ་པར་དྭངས་པ་ཞིག་ཡོད་ལ། དེ་ལ་སྐྱེས་བུ་མིག་དང་ལྡན་པ་ཞིག་འགྲམ་དུ་འདུག་ནས་གསེག་མའམ། གྱོ་མོའམ། ཉའམ། རུས་  
སྦལ་ལམ། ཉ་ཕྱིས་སམ། དུང་རྣམས་མཐོང་བ་དེ་བཞིན་དུ། དེ་འདི་ལྟར། མཉམ་པར་གཞག་པའི་སེམས་ཡོངས་སུ་དག་པ། རྣམ་པར་བྱང་བ། ཉོན་མོངས་པ་མེད་པ། ཉེ་བའི་ཉོན་མོངས་པ་དང་བྲལ་བ་དྲང་  
པོར་གྱུར་པ། ལས་སུ་རུང་བ་ལ་གནས་པ་མི་གཡོ་བ་ཐོབ་པ་ཞེས་བྱ་བ་ནས་འདི་ལས་སྲིད་པ་གཞན་མི་ཤེས་སོ། །ཞེས་བྱ་བའི་བར་གོང་མ་བཞིན་ནོ། །འདི་ནི། རིག་པ་ཞེས་བྱ་སྟེ། གོང་མའི་ཞབས་དང་འདི་  
  
  
༄༅། །གཉིས་གཅིག་ཏུ་བསྡོམས་པ་ལ་རིག་པ་དང་ཞབས་ཞེས་བྱའོ། །བྲམ་ཟེའི་ཁྱེའུ། བླ་ན་མེད་པའི་རིག་པ་དང་ཞབས་སུ་ལྡན་བ་དེ། མངོན་སུམ་དུ་མ་བྱས་པ་མངོན་སུམ་དུ་  
བྱ་བ་ལ་ཐབས་མ་ཡིན་པ་བཞིར་རིག་པར་བྱ་སྟེ། བཞི་གང་ཞེ་ན། འདི་ལ། དགེ་སྦྱོང་དང་བྲམ་ཟེ་ཁ་ཅིག་བླ་ན་མེད་པའི་རིག་པ་དང་ཞབས་སུ་ལྡན་པ་འདི་ཉིད་མངོན་པར་མ་རྟོགས་པར་གྲོང་ནས་དགོན་  
པར་སོང་ནས་ཡལ་ག་དང། ལོ་མའི་སྤྱིལ་བུ་བྱས་ཏེ་གནས་པར་བྱེད་དེ། འདི་ན། བདག་ཅག་རྩ་བ་དང། འབྲས་བུས་འཚོ་བར་བྱའོ་།ཞེས་དེ་རྣམས་དེ་ན་རྩ་བ་དང་འབྲས་བུས་འཚོ་བར་བྱེད་པ་འདི་ནི་  
བྲམ་ཟེའི་ཁྱེའུ། བླ་ན་མེད་པའི་རིག་པ་དང་ཞབས་སུ་ལྡན་པ་འདི་མངོན་སུམ་དུ་མ་བྱས་པ་མངོན་སུམ་དུ་བྱ་བ་ལ་ཐབས་མ་ཡིན་པ་དང་པོ་ཡིན་པར་རིག་པར་བྱའོ། །བྲམ་ཟེའི་ཁྱེའུ། ཇི་སྙམ་དུ་སེམས་  
ངས་གང་བླ་ན་མེད་པའི་རིག་པ་དང་ཞབས་སུ་ལྡན་པ་དེའི་ཐབས་མ་ཡིན་པ་དང་པོ་འདི་བཤད་པ་དེ་ལ་ཁྱོད་སློབ་དཔོན་དང་བཅས་པ་སྣང་ངམ། ཀྱེ་གོའུ་ཏ་མ། མ་ལགས་སོ། །བྲམ་ཟེའི་ཁྱེའུ་  
གཞན་ཡང། དགེ་སྦྱོང་ངམ། བྲམ་ཟེ་ཁ་ཅིག་བླ་ན་མེད་པའི་རིག་པ་དང་ཞབས་སུ་ལྡན་པ་འདི་ཉིད་མངོན་པར་མ་རྟོགས་པར་རྩ་བ་དང་འབྲས་བུའི་ཟས་དེ་རྣམས་སྤངས་ནས་མཐའ་གཅིག་ཏུ་སོང་སྟེ་  
ཡལ་ག་དང། ལོ་མའི་སྤྱིལ་བུ་བྱས་ནས་གནས་པར་བྱེད་དེ། འདིར་བདག་ཅག་ལོ་མའི་ཟས་ཀྱིས་འཚོ་བར་བྱའོ། །ཞེས་དེ་རྣམས་དེ་ན་ལོ་མའི་ཟས་ཀྱིས་འཚོ་བར་བྱེད་པ་འདི་ནི། བྲམ་ཟེའི་ཁྱེའུ། བླ་  
  
  
བྱས་པ་མངོན་སུམ་དུ་བྱ་བ་ལ་ཐབས་མ་ཡིན་པ་གཉིས་པ་ཡིན་པར་རིག་པར་བྱའོ། །བྲམ་ཟེའི་ཁྱེའུ། གཞན་ཡང། དགེ་སྦྱོང་ངམ་བྲམ་ཟེ་  
ཁ་ཅིག་བླ་ན་མེད་པའི་རིག་པ་དང་ཞབས་སུ་ལྡན་པ་འདི་ཉིད་མངོན་པར་མ་རྟོགས་པར་རྩ་བ་དང་འབྲས་བུའི་ཟས་དེ་དག་དང་ལོ་མའི་ཟས་དེ་དག་སྤངས་ནས་མཐའ་གཅིག་ཏུ་སོང་སྟེ་ཡལ་ག་དང། ལོ་མའི་སྤྱིལ་  
བུ་བྱས་ནས་གནས་པར་བྱེད་དེ། འདི་ནི་བདག་ཅག་གསང་ཚིག་དག་གཞུང་དུ་བྱ་ཞིང། རིག་བྱེད་དེ་དག་བསྡེབ་བོ། །ཞེས་དེ་རྣམས་གསང་ཚིག་དག་གཞུང་དུ་བྱེད་ཅིང་རིག་བྱེད་དག་སྡེབ་པ་སྟེ། འདི་ནི། བྲམ་  
ཟེའི་ཁྱེའུ། བླ་ན་མེད་པའི་རིག་པ་དང་ཞབས་སུ་ལྡན་པ་དེ་མངོན་སུམ་དུ་མ་བྱས་པ་མངོན་སུམ་དུ་བྱ་བ་ལ་ཐབས་མ་ཡིན་པ་གསུམ་པ་ཡིན་པར་རིག་པར་བྱའོ། །བྲམ་ཟེའི་ཁྱེའུ། གཞན་ཡང། དགེ་སྦྱོང་  
ངམ། བྲམ་ཟེ་ཁ་ཅིག་བླ་ན་མེད་པའི་རིག་པ་དང་ཞབས་སུ་ལྡན་པ་འདི་ཉིད་མངོན་པར་མ་རྟོགས་པར་རྩ་བ་དང་འབྲས་བུའི་ཟས་དེ་དག་དང། ལོ་མའི་ཟས་དེ་དག་དང། གསང་ཚིག་གི་གཞུང་དང། རིག་  
བྱེད་སྡེབ་པ་མངོན་པར་མ་རྟོགས་པར་དགོན་པ་ནས་གྲོང་མཐར་གནས་ནས་ཁྱིམ་སྒོ་བཞི་པ་བརྩིགས་ནས་གནས་པར་བྱེད་དེ། འདིར་བདག་ཅག་སྦྱིན་པ་དག་གཏང། བསོད་ནམས་དག་བྱ་སྟེ། དགེ་སྦྱོང་དང་  
བྲམ་ཟེ་འོངས་ཤིང་ལྷག་པ་དག་ལ་ཅི་ནུས་ཅི་ཕོད་ཀྱིས་བསོད་སྙོམས་ཀྱིས་སོ་སོར་བསྟབ་བོ། །སྙམ་སྟེ། འདི་ནི། བྲམ་ཟེའི་ཁྱེའུ། བླ་ན་མེད་པའི་རིག་པ་དང་ཞབས་སུ་ལྡན་པ་མངོན་སུམ་དུ་མ་བྱས་པ་མངོན་  
  
  
༄༅། །སུམ་དུ་བྱ་བ་ལ་ཐབས་མ་ཡིན་པ་བཞི་པ་ཡིན་པར་རིག་པར་བྱའོ། །བྲམ་ཟེའི་ཁྱེའུ། ཇི་སྙམ་དུ་སེམས། ངས་བླ་ན་མེད་པའི་རིག་པ་དང་ཞབས་སུ་ལྡན་པ་མངོན་སུམ་དུ་མ་བྱས་པ་  
མངོན་སུམ་དུ་བྱ་བ་ལ་ཐབས་མ་ཡིན་པ་བཞི་བསྟན་པ་གང་ཡིན་པ་དེ་དག་ལ་ཁྱོད་སློབ་དཔོན་དང་བཅས་པ་སྣང་ངམ། ཀྱེ་གོའུ་ཏ་མ། མ་ལགས་སོ། །བྲམ་ཟེའི་ཁྱེའུ། དེ་ལྟར་ཁྱོད་ཀྱིས་རེ་ཞིག་དེའི་ཐབས་མ་  
ཡིན་པ་བཞི་ཡོངས་སུ་མ་རྫོགས་པར་ཅིའི་ཕྱིར་ཨེ་མའོ། །ཤཱཀྱ་རྣམས་ནི། ད་བྱུང་གི་རིགས་ཡིན་ནོ། །ཨེ་མའོ། །ཤཱཀྱ་རྣམས་ནི་ད་བྱུང་གི་རིགས་ཡིན་ནོ། །ཞེས་ཤཱཀྱ་རྣམས་ད་བྱུང་ཡིན་པའི་ཚིག་སྨྲ། བྲམ་  
ཟེའི་ཁྱེའུ། ཇི་སྙམ་དུ་སེམས། བྲམ་ཟེ་རྣམས་ཀྱི་བྲམ་ཟེའི་དྲང་སྲོང་རྙིང་པ། གསང་ཚིག་དག་བྱེད་པ། རིག་བྱེད་དག་འཇུག་པར་བྱེད་པ་བྱུང་བ་གང་དག་གི་གསང་ཚིག་རྙིང་པ་བསྟོད་པ་དབྱངས་སུ་བླང་བ་  
བསྡེབས་པ་ལ། ད་དུང་བྲམ་ཟེ་དེ་དག་དབྱངས་སུ་ལེན་ཅིང་འཆད་པར་བྱེད་པ་འདི་ལྟ་སྟེ། བརྒྱད་པ་དང། གཡོན་ཕྱོགས་དང། གཡོན་ཕྱོགས་ལྷ་དང། སྣ་ཚོགས་བཤེས་དང། མེ་འབར་དང། ཉི་མའི་  
རིགས་དང། བྷ་ར་དཧྭ་ཛ་དང། གནས་འཇོག་དང། འགྲོ་བ་སྐྱོང་གི་བུ་དང། ངན་སྤོང་སྟེ། དེ་རྣམས་འདི་ལྟར། གྲོང་ཁྱེར་འོབས་རྩད་དང། ཚེར་མ་ཅན་དག་བརྩིགས་ནས་གནས་པར་བྱེད་པ་ཡང་དཔེར་  
ན༑ ད་ལྟར་ཁྱོད་སློབ་དཔོན་དང་བཅས་པ་བཞིན་ནམ། ཀྱེ་གོའུ་ཏ་མ། མ་ལགས་སོ། །དེ་རྣམས་འདི་ལྟར། ཆེད་ཀར་རྒྱལ་མཚན་གྱི་རྩེ་མོ་དང། དཔུང་གི་ཚོགས་དང། དམག་གི་སྡེ་བཀོད་པ་ལ་ལྟད་  
  
  
དཔེར་ན། ད་ལྟར་ཁྱོད་སློབ་དཔོན་དང་བཅས་པ་བཞིན་ནམ། ཀྱེ་གོའུ་ཏ་མ། མ་ལགས་སོ། །དེ་རྣམས་འདི་ལྟར། རྟ་རྒོད་མ་དང་ལྡན་པའི་  
ཤིང་རྟ་ཐམས་ཅད་ནས་དཀར་བའི་ནང་དུ་ཞུགས་ཏེ། གསེར་གྱི་དབྱུག་པ་དང། རིལ་བ་སྤྱི་བླུགས་ཐོགས་ནས་བྲམ་ཟེའི་ཁྱེའུ་ཚོགས་ཀྱིས་ཡོངས་སུ་བསྐོར་ཅིང་བྲམ་ཟེའི་ཁྱེའུ་ཚོགས་ཀྱིས་མདུན་  
ནས་བལྟས་ཏེ་ལྗོངས་རྒྱུ་ཞིང་ཕྱིར་འབྱུང་བ་དང། ལྡོག་པར་བྱེད་པ་ཡང། དཔེར་ན། ད་ལྟར་ཁྱོད་སློབ་དཔོན་དང་བཅས་པ་བཞིན་རྣམ། ཀྱེ་གོའུ་ཏམ། མ་ལགས་སོ། །དེ་རྣམས་འདི་ལྟར། བཀུར་སྟི་  
བྱེད་པའི་བུད་མེད་ཅོད་པན་ཅན་དཔུང་པའི་སྤུ་ཀུ་བ་ལྟ་བུ། ནུ་མ་ཕོ་ལོང་ལྟ་བུ་དག་ལས་མཉེ་བ་དང། ཁྲུས་དང། དྲིལ་ཕྱི་བདག་གིར་བྱེད་པ་ཡང། དཔེར་ན། ད་ལྟར་ཁྱོད་སཱོབ་དཔོན་དང་བཅས་པ་བཞིན་  
ནམ། ཀྱེ་གོའུ་ཏ་མ། མ་ལགས་སོ། །དེ་རྣམས་འདི་ལྟར། བུད་མེད་གསེར་གྱི་དཔུང་རྒྱན་ཅན། གསེར་གྱི་མགུལ་རྒྱན་ཐོགས་པ། ལེགས་པར་བརྒྱན་པ་རྣམས་དང་ལྷན་ཅིག་རྐང་པ་བརྐྱངས་ནས་ཇི་  
ཙམ་ཉི་མ་ཤར་གྱི་བར་དུ་ཉལ་བར་བྱེད་པ་ཡང། དཔེར་ན། ད་ལྟར་ཁྱོད་སློབ་དཔོན་དང་བཅས་པ་བཞིན་ནམ། ཀྱེ་གོའུ་ཏ་མ། མ་ལགས་སོ། །བྲམ་ཟེའི་ཁྱེའུ་ལྟོས། ཁྱོད་ཀྱིས་མཁན་པོ་ལ་ཡང་ཉེས་  
པ་ཡོད་དེ། བྲམ་ཟེའི་ཁྱེའུ། གང་གི་ཚེ་བྲམ་ཟེ་པདྨའི་སྙིང་པོ་ཀོ་ས་ལའི་རྒྱལ་པོ་གསལ་རྒྱལ་བལྟར་སོང་བ་དེའི་ཚེ་རྩིག་པས་ཆོད་པ་དང། ཡོལ་བས་ཆོད་པ་ལས་གཞན་དུ་མ་ཡིན་པར་ཅི་སྟེ་སྐྱེས་བུ་  
  
  
༄༅། །མཁས་པ་དེ་ལྟ་བུ། གང་ཁོ་ནའི་ཁ་ཟས་གཡོ་གཡོ་བ་ཟ་བ་དེ་ཉིད་ལ་མངོན་སུམ་དུ་འཕྲད་མི་ནུས། བྲམ་ཟེའི་ཁྱེའུ་ལྟོས། ཁྱོད་ལ་ཡང་ཉེས་པ་ཡོད་དེ། བྲམ་ཟེའི་ཁྱེའུ་  
སྔོན་བྱུང་བ། ཀོ་ས་ལའི་རྒྱལ་པོ་གསལ་རྒྱལ་རང་གི་རྒྱལ་པོའི་སྟན་ལ་འདུག་ནས་མི་ཞིག་ལ་སྨྲས་པ། ཀྭའི་ནང་རྗེ། དགོས་པ་འདི་དང་འདི་ལྟ་བུ་དག་ཅིག་བྱོས་ཤིག་དེ་དང་དེ་དག་བྱས་ནས་  
འདི་དང་འདི་ལྟ་བུ་དག་ཅིག་དཔྱོད་ཅིག་ཅེས་སྨྲས་ནས། རྒྱལ་པོ་སྟན་ལས་ལངས་ཏེ་སོང་ངོ། །དེ་ནས་མི་དེས་རྒྱལ་པོ་མེད་པའི་སྟན་ལ་འདུག་ནས་མི་གཞན་ཞིག་ལ་སྨྲས་པ། ཀྭའི་ནང་རྗེ། དགོས་པ་  
འདི་དང་འདི་ལྟ་བུ་དག་བྱོས་ཤིག་དེ་དང་དེ་དག་བྱས་ནས་འདི་དང་འདི་ལྟ་བུ་དག་ཅིག་དཔྱོད་ཅིག་ཅེས་སྨྲས་ན། བྲམ་ཟེའི་ཁྱེའུ་འདི་ཇི་སྙམ་དུ་སེམས། ཇི་ག་རྒྱལ་པོ་མེད་པའི་སྟན་ལ་འདུག་ནས་  
རྒྱལ་པོའི་སྐད་ཟློས་ཤིང་རྒྱལ་པོའི་སྨྲ་དངགས་སུ་སྨྲ་བ་དེ་རྒྱལ་པོའམ། རྒྱལ་པོར་འོས་པ་ཡིན་ནམ། ཀྱེ་གོའུ་ཏ་མ། མ་ལགས་སོ། །བྲམ་ཟེའི་ཁྱེའུ། དེ་བཞིན་དུ་ཁྱོད་དྲང་སྲོང་རྣམས་ཀྱི་ཚིག་  
ཟློས་ཤིང་དྲང་སྲོང་རྣམས་ཀྱི་སྨྲ་དངགས་སུ་སྨྲ་བ་ཡང་དྲང་སྲོང་ངམ། དྲང་སྲོང་དུ་འོས་པ་ཡིན་ནམ། ཀྱེ་གོའུ་ཏ་མ་མ་ལགས་སོ། །བྲམ་ཟེའི་ཁྱེའུ། དེ་ལྟ་མོད་ཀྱི། དོན་གང་གི་ཕྱིར་འོངས་པའི་དོན་  
དེ་ལེགས་པར་རབ་ཏུ་ཡིད་ལ་ཟུངས་ཤིག་དང། དེ་ནི། ཁྱོད་ལ་ཡུན་རིང་པོའི་དོན་དང། ཕན་པ་དང། བདེ་བར་འགྱུར་རོ། །དེ་ནས་བྲམ་ཟེའི་ཁྱེའུ་མ་སྡུག་གིས། བཅོམ་ལྡན་འདས་ཀྱི་སྐུ་ལ་སྐྱེས་བུ་  
  
  
སུམ་ཅུ་ནི་མཐོང་ན། གཉིས་པོ་འདོམས་ཀྱི་སྦ་བ་སྦུབས་སུ་ནུབ་པ་དང། ལྗགས་ཤིན་ཏུ་རིང་ཞིང་སྲབ་པ་ལ་སོམ་ཉི་དང་ཐེ་ཚོམ་ཟ་ནས་དེས་ཚིགས་སུ་  
བཅད་དེ་གསོལ་པ། བདག་གིས་ཐུབ་པ་ཆེན་པོའི་མཚན། །སུམ་ཅུ་རྩ་གཉིས་ཐོས་པ་གང། །དེ་ལ་གོའུ་ཏམ་ཁྱོད་ཀྱི་ནི། །སྐུ་ལ་གཉིས་ཤིག་མ་མཐོང་ན། །མི་མཆོག་འདོམས་ཀྱི་སྦ་བ་ནི། །ཅི་ལགས་  
སྦུབས་ཀྱིས་ཁེབས་གྱུར་ཏམ། །ལྗགས་བཟང་ཞེས་ནི་བགྱི་བ་ཡང། །ཇི་ག་ཐུང་བ་མ་ལགས་གྲང། །འཇིག་རྟེན་ན་ནི་རྫོགས་སངས་རྒྱས་།གྲགས་དང་ལྡན་རྣམས་མཐོང་དཀའ་བས། །ཞལ་ནས་ལྗགས་  
སྲབ་བརྐྱང་མཇེད་དེ། །བདག་གི་སོམ་ཉི་བསལ་བར་གསོལ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། བྲམ་ཟེའི་ཁྱེའུ་མ་སྡུག་འདི། ངའི་སྐུ་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་  
རྟོག་པ་ན། སུམ་ཅུ་ནི། མཐོང་ན། གཉིས་པོ་འདོམས་ཀྱི་སྦ་བ་སྦུབས་སུ་ནུབ་པ་དང། ལྗགས་ཤིན་ཏུ་རིང་ཞིང་སྲབ་པ་ལ་སོམ་ཉི་དང་ཐེ་ཚོམ་ཟ་ན། མ་ལ་ངས་ཇི་ལྟར་བྲམ་ཟེའི་ཁྱེའུ་མ་སྡུག་གིས་  
བདག་གི་འདོམས་ཀྱི་སྦ་བ་སྦུབས་སུ་ནུབ་པ་དང། ལྗགས་ཤིན་ཏུ་རིང་ཞིང་སྲབ་པ་མཐོང་བར་འགྱུར་བ་དེ་ལྟ་བུའི་རྟགས་ཤིག་བྱའོ་།སྙམ་ནས། དེ་ནས་བཅོམ་ལྡན་འདས་ཀྱིས་དེ་ལྟ་བུའི་རྟགས་མཛད་  
ནས། བྲམ་ཟེའི་ཁྱེའུ་མ་སྡུག་གིས། བཅོམ་ལྡན་འདས་ཀྱི་འདོམས་ཀྱི་སྦ་བ་སྦུབས་སུ་ནུབ་པ་དང། ཞལ་ནས་ལྗགས་བརྐྱང་བས་ཞལ་གྱི་དཀྱིལ་འཁོར་དབུ་སྐྲའི་བར་ཐམས་ཅད་ཁེབས་པ་མཐོང་  
  
  
༄༅། །ངོ༑ ༑མཐོང་ནས་ཀྱང་འདི་སྙམ་དུ་སེམས་ཏེ། དགེ་སྦྱོང་གོའུ་ཏ་མ་ནི། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་དང་ལྡན་པ་ཡིན་ཏེ། དེ་དག་དང་ལྡན་པའི་སྐྱེས་བུ་ཆེན་པོའི་  
འགྲོ་བ་ནི། གཉིས་ལས་གཞན་དུ་མི་འགྱུར་ཏེ། གལ་ཏེ་ཁྱིམ་པ་ཁྱིམ་ན་གནས་ནས་འཁོར་ལོས་བསྒྱུར་བའི་རྒྱལ་པོ་ཞེས་བྱ་བ་ནས་འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ། །ཞེས་བྱ་བའི་བར་  
གོང་མ་བཞིན་དུའོ། །དེ་ནས་བྲམ་ཟེའི་ཁྱེའུ་མ་སྡུག་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་རྗེས་སུ་ཡི་རངས་ནས་བཅོམ་ལྡན་འདས་ཀྱིས་སྤྱན་སྔ་ནས་སོང་ངོ། །དེའི་ཚེ་བྲམ་ཟེ་  
པདྨའི་སྙིང་པོ་ཁྱིམ་མཆོག་གི་མཐོན་པོ་ཞིག་ན་ཤས་ཆེ་བའི་བྲམ་ཟེ་རྒན་རབས་རྒན་རབས་རྣམས་དང་ལྷན་ཅིག་ཏུ་འདུས་ཤིང་འཁོད་པར་གྱུར་ཏོ། །བྲམ་ཟེའི་ཁྱེའུ་མ་སྡུག་ཀྱང་སྡོད་ཅིང་འདུག་  
པ་ལས། བྲམ་ཟེའི་ཁྱེའུ་མ་སྡུག་གིས་བྲམ་ཟེ་པདྨའི་སྙིང་པོ་རྒྱང་རིང་པོ་ནས་མཐོང་ངོ། །མཐོང་ནས་ཀྱང་བྲམ་ཟེ་པདྨའི་སྙིང་པོ་གང་ན་བ་དེར་སོང་སྟེ་ཕྱིན་ནས། བྲམ་ཟེ་པདྨའི་སྙིང་པོའི་རྐང་པ་གཉིས་  
ལ་མགོ་བོས་ཕྱག་བྱས་ཏེ། ཤས་ཆེ་བའི་བྲམ་ཟེ་གཞན་རྣམས་ལ་ཡང་ཕྱག་བྱས་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བྲམ་ཟེའི་ཁྱེའུ་མ་སྡུག་ལ་བྲམ་ཟེ་པདྨའི་སྙིང་པོས་  
འདི་སྐད་ཅེས་སྨྲས་སོ། །བྲམ་ཟེའི་ཁྱེའུ། ཇི་ག་ཤེས་ལྡན་གོའུ་ཏ་མ་དེའི་དགེ་བ་དང། གྲགས་པ་དང། སྒྲ་དང། ཚིགས་སུ་བཅད་པ་ཕྱོགས་དང་ཕྱོགས་མཚམས་སུ་རྒྱ་ཆེར་གྲགས་པ་ཇི་ལྟ་བ་དེ་ཁོ་  
  
  
དེའི་མཚན་རྣམས་གྲགས་པ་ཡང་ཡང་དག་པ་ཡིན་ནམ། མཁན་པོ། མད་ལགས་ཏེ། ཤེས་ལྡན་གོའུ་ཏ་མ་དེའི་དགེ་བ་དང། གྲགས་པ་དང། སྒྲ་དང། ཚིགས་སུ་བཅད་  
པ་ཕྱོགས་དང་ཕྱོགས་མཚམས་སུ་རྒྱ་ཆེར་གྲགས་པ་ཡང་ཇི་ལྟ་བ་དེ་ཁོ་ན་བཞིན་ལགས་ལ། དེའི་མཚན་རྣམས་གྲགས་པ་ཡང་ཡང་དག་པ་ལགས་སོ། །བྲམ་ཟེའི་ཁྱེའུ། ཁྱོད་ཤེས་ལྡན་གོའུ་ཏ་མ་དེ་  
དང་ལྷན་ཅིག་བར་སྐབས་ཀྱི་གཏམ་དག་བྱས་སམ། མཁན་པོ། བགྱིས་ལགས་སོ། །ཀྱེ་བྲམ་ཟེའི་ཁྱེའུ། དེའི་ཕྱིར་ཐམས་ཅད་ཁོ་བོ་ལ་རྒྱས་པར་སྨྲོས་ཤིག་དེ་ནས་བྲམ་ཟེའི་ཁྱེའུ་མ་སྡུག་དེས་བཅོམ་  
ལྡན་འདས་དང་ལྷན་ཅིག་བར་སྐབས་ཀྱི་གཏམ་ཅི་སྨྲས་པ་དེ་ཐམས་ཅད་བྲམ་ཟེ་པདྨའི་སྙིང་པོ་ལ་རྒྱས་པར་སྨྲས་སོ། །དེ་སྐད་སྨྲས་པ་དང། བྲམ་ཟེ་པདྨའི་སྙིང་པོ་ཁྲོས། རྔམས། འཁྲུགས་ཤིང་ཡིད་ལ་  
མ་བབ་པར་གྱུར་ནས་མཆིལ་ལྷམ་དང་བཅས་པའི་རྡོག་པས་བྲམ་ཟེའི་ཁྱེའུ་མ་སྡུག་གི་མགོ་ལ་བསྣུན་ནས་འདི་སྐད་ཅེས་ཀྱང་སྨྲས་སོ་།ཨེ་མའོ། །ཕོ་ཉ་བྱེད་པ། ཨེ་མའོ། །འཕྲིན་པ་བྱེད་པ། ཕོ་ཉ་  
བྱེད་པ་འདི་འདྲ་བ་དད་འཕྲིན་པ་བྱེད་པ་འདི་འདྲ་བས་ནི། བདག་ངན་སོང་དུ་ཡང་ལྷུང་བར་འགྱུར་ཏེ། བྲམ་ཟེའི་ཁྱེའུ། ཁྱོད་ཀྱིས་ཤེས་ལྡན་གོའུ་ཏ་མ་དེ་ལ་ཇི་ལྟ་ཇི་ལྟར་ཁྱད་དུ་བསད་ཅིང་ཁྱད་དུ་བསད་དེ་  
བཟློག་པར་སེམས་ལ་དེ་ལྟ་དེ་ལྟར་ཤེས་ལྡན་གོའུ་ཏ་མ་དེས་ཁོ་བོ་ཡང་དེ་དང་དེའི་ཁོང་དུ་བརྩི་བར་དགོངས་སོ། །ཤེས་ལྡན་དག་།དེང་ཁོ་ན་ཁོ་བོ་ཤེས་ལྡན་གོའུ་ཏ་མ་དེ་ལ་བལྟ་བ་དང་བསྙེན་བཀུར་བྱ་བའི་  
  
  
༄༅། །ཕྱིར་འགྲོར་དགོངས་ཐག་པས་མ་ནུས་པར་ཟད་དེ། འོན་ཀྱང་སང་ཤེས་ལྡན་གོའུ་ཏ་མ་དེ་ལ་བལྟ་བ་དང་བསྙེན་བཀུར་བྱ་བའི་ཕྱིར་འགྲོའོ། །དེ་ནས་བྲམ་ཟེ་པདྨའི་སྙིང་  
པོས་དེ་ཉིད་ཀྱི་ནུབ་མོ་ནས་གཙང་ཞིང་བསོད་པའི་བཟའ་བ་དང་བཅའ་བ་དག་བསྔོགས་ནས་ནང་པར་སྔར་ལངས་ཏེ། གཙང་ཞིང་བསོད་པའི་བཟའ་བ་དང་བཅའ་བ་དེ་དག་གིས་ཤིང་རྟ་བཀང་སྟེ་ཁྱེར་  
ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་དང་ལྷན་ཅིག་མངོན་དུ་ཡང་དག་པར་དགའ་བར་འགྱུར་བ་དང། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་  
ཚོགས་བྱས་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཤེས་ལྡན་གོའུ་ཏ་མ་བདག་གིས་གཙང་ཞིང་བསོད་པའི་བཟའ་བ་དང་  
བཅའ་བས་ཤིང་རྟ་བཀང་སྟེ་འཚལ་ཏེ་མཆིས་པ་འདི། ཤེས་ལྡན་གོའུ་ཏ་མས་ཐུགས་བརྩེ་བ་ཉེ་བར་བཟུང་སྟེ་བཞེས་སུ་གསོལ། དེའི་ཚེ་ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ཀྱིས་སྣམ་  
ལོགས་ན་བསིལ་ཡབ་ཐོགས་ནས་བཅོམ་ལྡན་འདས་ལ་གཡོབ་ཅིང་འདུག་གོ་།དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། སོང་ལ་འདོད་པ་  
མཐུན་པ་ན་དགེ་སློང་ཇི་སྙེད་ཅིག་ཉེ་བར་བརྟེན་ཅིང་གནས་པ་དེ་དག་ཐམས་ཅད་རིམ་གྲོའི་གནས་སུ་སྡུས་ཤིག་བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་  
  
  
སྙེད་ཅིག་ཉེ་བར་བརྟེན་ཅིང་གནས་པ་དེ་དག་ཐམས་ཅད་རིམ་གྲོའི་གནས་སུ་བསྡུས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་  
ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་  
པ༑ འདོད་པ་མཐུན་པ་ན་དགེ་སློང་ཇི་སྙེད་ཅིག་ཉེ་བར་བརྟེན་ཅིང་མཆིས་པ་དེ་དག་ཐམས་ཅད་རིམ་གྲོའི་གནས་སུ་འདུས་ཤིང་མཆིས་ལགས་ཏེ། བཅོམ་ལྡན་འདས་དེ་དེའི་དུས་ལ་བབ་པར་དགོངས་སུ་  
གསོལ། དེ་ནས་བཅོམ་ལྡན་འདས་རིམ་གྲོའི་གནས་གང་ན་བ་དེར་གཤེགས་ཏེ་བྱོན་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །དེ་ནས་བྲམ་ཟེ་པདྨའི་སྙིང་པོས་སངས་  
རྒྱས་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་ཟིན་པར་རིག་ནས་གཙང་ཞིང་བསོད་པའི་བཟའ་བ་དང། བཅའ་བ་དག་རང་གི་ལག་ནས་སྟོབ་ཅིང་ཚིམ་པར་བྱེད་དེ། རྣམ་པ་དུ་མར་གཙང་ཞིང་  
བསོད་པའི་བཟའ་བ་དང། བཅའ་བདག་རང་གི་ལག་ནས་བསྟབས་ཤིང་ཚིམ་པར་བྱས་སོ། །བཅོམ་ལྡན་འདས་ཀྱིས་གསོལ་ཟིན་ནས་ཕྱག་བཅབས་ཏེ་ལྷུང་བཟེད་གྱུ་བར་རིག་ནས་སྟན་ཆེས་དམའ་བ་ཞིག་  
བླངས་ཏེ། བཅོམ་ལྡན་འདས་ཀྱི་སྤྱན་སྔ་ན་ཆོས་མཉན་པའི་ཕྱིར་འདུག་གོ་དེ་ནས་བཅོམ་ལྡན་འདས་ཀྱིས་བྲམ་ཟེའི་པདྨའི་སྙིང་པོའི་སྦྱིན་པ་དེ་ལ་རྗེས་སུ་ཡི་རང་བ་འདིས་རྗེས་སུ་ཡི་རང་བར་མཛད་དེ། སྦྱིན་  
  
  
༄༅། །སྲེག་མཆོད་སྦྱིན་རྣམས་ཀྱི་མཆོག་སྡེབ་སྦྱོར་མཆོག་ནི་ཉི་མའི་ལྷ། །མི་ཡི་མཆོག་ནི་རྒྱལ་པོ་སྟེ། །རྒྱ་མཚོ་ཆུ་བོ་རྣམས་ཀྱི་མཆོག་ཟླ་བ་རྒྱུ་སྐར་རྣམས་ཀྱི་གཙོ། །ཉི་མ་  
སྣང་བྱེད་རྣམས་ཀྱི་གཙོ། །སྟེང་དང་འོག་དང་ཐད་ཀར་ཡང་།འགྲོ་བའི་འགྲོ་བ་ཇི་སྙེད་པ། །ལྷ་དང་བཅས་པའི་འཇིག་རྟེན་ན་།སྨྲ་བའི་མཆོག་ནི་རྫོགས་སངས་རྒྱས། །དེའི་ཚེ་བྲམ་ཟེ་པདྨའི་སྙིང་པོའི་  
ཡོན་བསྔོ་བ་མཛད་པ་ན་རྒན་ཞུགས་ཤིག་ཏིལ་གྱི་མར་ཁུ་ཟ་བར་བྱེད་དོ། །བྲམ་ཟེ་པདྨའི་སྙིང་པོས་ཡོན་བསྔོ་བ་མཛད་པ་ན་རྒན་ཞུགས་ཏིལ་གྱི་མར་ཁུ་ཟ་བ་དེ་མཐོང་ངོ། །མཐོང་ནས་ཀྱང་བཅོམ་ལྡན་  
འདས་ལ་འདི་སྐད་ཅེས་གསོལ་ཏོ། །ཅི་ལགས། ཉན་ཐོས་ཐམས་ཅད་ཤེས་ལྡན་གོའུ་ཏ་མའི་ཐུགས་མཉེས་པར་བགྱིས་པ་ལགས་སམ། བྲམ་ཟེ། འདི་ལ་ངེས་པ་མེད་དེ། ཁ་ཅིག་ནི། མཉེས་  
པར་བྱེད། ཁ་ཅིག་ནི། མཉེས་པར་མི་བྱེད་དོ། །ཀྱེ་གོའུ་ཏ་མ། འདི་ལྟར། ཁ་ཅིག་ནི། ཆོས་འཚལ། ཁ་ཅིག་ནི། ཏིལ་གྱི་མར་ཁུ་འཚལ་བ་གདའ་ལགས་སོ། །ཀྱེ་གོའུ་ཏ་མ། བདག་གིས་སློབ་  
མ་བྲམ་ཟེའི་ཁྱེའུ་མ་སྡུག་མཆིས་ལགས་སམ། བྲམ་ཟེ། འོངས་སོ་།ཤེས་ལྡན་གོའུ་ཏ་མ། དེ་དང་ལྷན་ཅིག་ཏུ་བཀའ་མཆིད་དག་བགྱིས་ལགས་སམ། བྲམ་ཟེ། བྱས་སོ། །གོའུ་ཏ་མ། དེའི་  
སླད་དུ་དེ་དང་ལྷན་ཅིག་བཀའ་མཆིད་ཇི་སྙེད་ཅིག་གླེང་པ་དེ་ཐམས་ཅད་བདག་ལ་རྒྱས་པར་བཀའ་སྩལ་དུ་གསོལ། དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་དང་ལྷན་ཅིག་གཏམ་ཇི་སྙེད་  
  
  
སྩལ་ཏོ། །དེ་ནས་བྲམ་ཟེ་པདྨའི་སྙིང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། བྲམ་ཟེའི་ཁྱེའུ་མ་སྡུག་ནི། བུས་པའི་  
རང་བཞིན་མ་འཚལ་བ་ལགས་སོ། །ཀྱེ་གོའུ་ཏ་མ། ཁྱོད་ཀྱིས་བྲམ་ཟེའི་ཁྱེའུ་མ་སྡུག་ལ་བཟོད་པར་མཛོད་ཅིག་བྲམ་ཟེ། བཟོད་དོ་།ཤེས་ལྡན་གོའུ་ཏ་མ། གང་གི་ཚེ་བདག་ཤིང་རྟའི་ནང་དུ་ཞུགས་  
པའམ། སྲབ་སྐྱོགས་འཛིན་པའམ། ལྕག་བསྒྲེང་བའམ། སྐད་ཆེན་པོར་མཆི་བ་གཟིགས་པ་དེའི་ཚེ། ང་ལ་བྲམ་ཟེ་པདྨའི་སྙིང་པོ་ཕྱག་འཚལ་ནས་གནོད་པ་ཆུང་ངམ། ཉམ་ང་བ་ཉུང་ངམ། འྪོའམ་  
བསྐྱོད་པ་ཡང་ངམ། སྟོབས་དང་བདེ་བ་ལ་རེག་པར་སྤྱོད་དམ་ཞེས་སྙུན་གསོལ་ལོ། །ཞེས་དེ་ལྟར་ཐུགས་སུ་ཆུད་པར་མཛད་དུ་གསོལ། ཀྱེ་ཤེས་ལྡན་གོའུ་ཏ་མ། གང་གི་ཚེ་བདག་སྲང་གི་དབུས་ནས་  
མཆིས་པའམ། མཆིལ་ལྷམ་ཕུད་པའམ། ཤུལ་གཟུར་བའམ། སུག་པ་བརྐྱང་པ་གཟིགས་པ་དེའི་ཚེ། ཤེས་ལྡན་གོའུ་ཏ་མ་བདག་ཕྱག་འཚལ་བར་གཟུང་དུ་གསོལ་ཞེས་བྱ་བ་ནས་རེག་པར་སྤྱོད་  
དམ་ཞེས་བྱའི་བར་གོང་མ་བཞིན་དུའོ། །ཀྱེ་ཤེས་ལྡན་གོའུ་ཏ་མ་གང་གི་ཚེ་བདག་འཁོར་གྱི་ནང་ན་མཆིས་པའམ། རང་པའམ། སྟན་ནམ། གཙུག་ཏོར་ལ་ནོམ་པ་གཟིགས་པ་དེའི་ཚེ། ཤེས་ལྡན་  
གོའུ་ཏ་མས་བདག་ཕྱག་འཚལ་བར་གཟུང་དུ་གསོལ་ཞེས་བྱ་བ་ནས་རེག་པར་སྤྱོད་དམ་ཞེས་བྱ་བའི་བར་གོང་མ་བཞིན་དུའོ། །ཀྱེ་གོའུ་ཏ་མ། དེ་ཅིའི་སླད་དུ་ཞེ་ན། བྲམ་ཟེ་རྣམས་ནི། གྲགས་པས་  
  
  
༄༅། །ལོངས་སྤྱོད་འཐོབ་ལགས་ཏེ། དེ་དག་ནི། གྲགས་པ་ཁོ་ནས་ལོངས་སྤྱད་འཚལ་ལོ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཀྱེ་མའོ། །བྲམ་ཟེ་པདྨའི་སྙིང་  
པོ་འདི་ནི། ང་རྒྱལ་ཤིན་ཏུ་ཆེ་བ་ཞིག་པས། མ་ལ་ངས་འདིའི་ང་རྒྱལ་སྤང་བའི་ཕྱིར་ཆོས་བཤད་དོ། །སྙམ་དུ་དགོངས་ནས་དེ་ནས་བཅོམ་ལྡན་འདས་ཀྱིས་བྲམ་ཟེ་པདྨའི་སྙིང་པོ་ལ་ཆོས་དང་ལྡན་  
པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་འཛིན་ཏུ་འཇུག་པར་མཛད། ཡང་དག་པར་རབ་ཏུ་དགའ་བར་མཛད་དེ། སངས་རྒྱས་  
བཅོམ་ལྡན་འདས་རྣམས་ཀྱིས་ཆོས་དང་ལྡན་པའི་གཏམ་དུས་དང་པོར་བྱ་བ་གང་ཡིན་པ། འདི་ལྟ་སྟེ། སྦྱིན་པའི་གཏམ་དང། ཚུལ་ཁྲིམས་ཀྱི་གཏམ་དང། མཐོ་རིས་ཀྱི་གཏམ་དང། འདོད་པ་  
རྣམས་ཀྱི་མནོག་དང། ཉེས་དམིགས་དང། ཀུན་ནས་ཉོན་མོངས་པ་དང་རྣམ་པར་བྱང་བ་དང། ངེས་པར་འབྱུང་བ་དང། རབ་ཏུ་དབེན་པའི་ཕན་ཡོན་དང། རྣམ་པར་བྱང་བའི་ཕྱོགས་ཀྱི་  
ཆོས་རྣམས་རྒྱ་ཆེར་ཡང་དག་པར་རབ་ཏུ་སྟོན་པར་མཛད་དོ། །བཅོམ་ལྡན་འདས་ཀྱིས་གང་གི་ཚེ་དེ་སྙིང་དགའ་བ་དང། དགེ་བའི་སེམས་དང། མགུ་བའི་སེམས་དང། སྒྲིབ་པ་དང་བྲལ་བའི་  
སེམས་དང། སྣོད་དུ་རུང་བ་དང། མཐུ་དང་ལྡན་པ་དང། ཡང་དག་ཕུལ་གྱི་ཆོས་ཀུན་ཤེས་པར་ནུས་པར་གཟིགས་པ་དེའི་ཚེ། སངས་རྒྱས་བཅོམ་ལྡན་འདས་རྣམས་ཀྱི་ཆོས་བཤད་པ་ཡང་དག་  
  
  
འདི་ལྟ་སྟེ། འཕགས་པའི་བདེན་པ་བཞི་པོ་སྡུག་བསྔལ་དང། ཀུན་འབྱུང་དང། འགོག་པ་དང། ལམ་རྣམས་རྒྱས་པར་རབ་ཏུ་བསྟན་ཏེ། དཔེར་ན། གོས་དཀར་པོ་ནག་ནོག་མེད་ཅིང་  
གཙང་མ། ཁ་བསྒྱུར་བར་འོས་པ་ཚོན་རྩིའི་ནང་དུ་ལེགས་པར་ཚོན་རྩི་འཛིན་དུ་བཏུབ་པ་དེ་བཞིན་དུ། བྲམ་ཟེ་པདྨའི་སྙིང་པོ་བསྟན་དེ་ཉིད་ལ་འདུག་བཞིན་དུ་འཕགས་པའི་བདེན་པ་བཞི་པོ་འདི་ལྟ་སྟེ་  
སྡུག་བསྔལ་དང། ཀུན་འབྱུང་དང། འགོག་པ་དང། ལམ་མངོན་པར་རྟོགས་སོ། །དེ་ནས་བྲམ་ཟེ་པདྨའི་སྙིང་པོས་ཆོས་མཐོང་བ་དང་ཆོས་ཐོབ་པ་དང། ཆོས་རིག་པ་དང། ཆོས་ཀྱི་གཏིང་སླེབ་པ་  
དང། སོམ་ཉི་ལས་བརྒལ་བ་དང། ཐེ་ཚོམ་ལས་བརྒལ་བ་དང་གཞན་གྱི་དྲིང་མི་འཇོག་པ་དང། གཞན་གྱིས་མི་བཀྲི་བ་དང། སྟོན་པའི་བསྟན་པ་ལ་ཆོས་རྣམས་ལ་མི་འཇིགས་པ་ཐོབ་ནས་  
སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་  
ནི༑ འཕགས་སོ། །མངོན་པར་འཕགས་སོ། །བཅོམ་ལྡན་འདས་དང། ཆོས་དང། དགེ་འདུན་ལ་བདག་སྐྱབས་སུ་མཆི་ལགས་ཀྱི། བདག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྙེད་  
འཚོའི་བར་དུ་སྲོག་དང་ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །དེ་ནས་བྲམ་ཟེ་པདྨའི་སྙིང་པོ་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་ནས་རྗེས་སུ་ཡི་རང་སྟེ་  
  
  
༄༅། །བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་སྟན་ལས་ལངས་ཏེ་སོང་ངོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་  
དགེ་སློང་དག་སྐབས་སུ་བབ་པར་བྲམ་ཟེ་པདྨའི་སྙིང་པོ་འཕྱ་བར་བྱེད་ཀྱི། དེ་ལྟ་བས་ན་ཡོན་བསྔོ་བ་བྱེད་པ་ན། དགེ་སློང་གིས་བཟའ་བར་མི་བྱའོ། །ཟ་ན། འགལ་ཚབས་ཅན་དུ་འགྱུར་རོ། །  
བཅོམ་ལྡན་འདས་ལོ་མ་བདུན་པར་བྱོན་ནས་ལོ་མ་བདུན་པར་སངས་རྒྱས་བཞི་རྣམས་ཀྱི་གདན་ཞེས་བྱ་བ་གོང་མ་བཞིན་དུ་རྒྱས་པར་སྦྱར་རོ། །བཅོམ་ལྡན་འདས་ཀོ་ས་ལའི་ལྗོངས་རྒྱུ་ཞིང་གཤེགས་པ་  
ན་འཆར་ཀར་བྱོན་ནས་འཆར་ཀ་ན་གནས་ཚེར་མ་ཅན་གྱི་ནགས་ན་བཞུགས་སོ། །ཀོ་ས་ལའི་རྒྱལ་པོ་གསལ་རྒྱལ་གྱིས་དགེ་སྦྱོང་གོའུ་ཏ་མ་ཀོ་ས་ལའི་ལྗོངས་རྒྱུ་ཞིང་གཤེགས་པ་ན་འཆར་ཀར་  
བྱོན་ནས་འཆར་ཀ་ན་གནས་ཚེར་མ་ཅན་གྱི་ནགས་ན་བཞུགས་སོ་།ཞེས་ཐོས་སོ། །ཐོས་ནས་ཀྱང་མི་ཞིག་ལ་བསྒོ་བ། ཀྭའི་ནང་རྗེ། ཚུར་ཁྱོད་དགེ་སྦྱོང་གོའུ་ཏ་མ་གང་ན་བ་དེར་སོང་ལ་ངའི་ཚིག་  
འདི་དག་གིས་དགེ་སྦྱོང་གོའུ་ཏ་མའི་ཞབས་གཉིས་ལ་མགོ་བོས་ཕྱག་བྱོས་ལ་གནོད་པ་ཆུང་ངམ། ཉམ་ང་བ་ཉུང་ངམ། འྪོའམ་བསྐྱོད་པ་ཡང་ངམ། སྟོབས་དང་བདེ་བ་ལ་རེག་པར་སྤྱོད་དམ་  
ཞེས་སྙུན་གསོལ་ལ། འདི་སྐད་དུ། ཀྱེ་ཤེས་ལྡན་གོའུ་ཏ་མ། ཀོ་ས་ལའི་རྒྱལ་པོ་གསལ་རྒྱལ་སང་བཅོམ་ལྡན་འདས་ལ་བལྟ་བར་མཆི་འཚལ་ན། ཤེས་ལྡན་གོའུ་ཏ་མས་འདི་ལྟར་སྔ་  
  
  
ཞེས་ཀྱང་གསོལ་ཅིག་།ལྷ། བཀའ་བཞིན་འཚལ་ཞེས་མི་དེས་ཀོ་ས་ལའི་རྒྱལ་པོ་གསལ་རྒྱལ་གྱི་ལྟར་མཉན་ནས་བཅོམ་ལྡན་འདས་གང་ན་བ་དེར་སོང་སྟེ་  
ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་མི་དེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཤེས་ལྡན་  
གོའུ་ཏ་མའི་ཞབས་གཉིས་ལ་ཀོ་ས་ལའི་རྒྱལ་པོ་གསལ་རྒྱལ་མགོ་བོས་ཕྱག་འཚལ་ནས་གནོད་པ་ཆུང་ངམ། ཉམ་ང་བ་ཉུང་ངམ་འྪོའམ། བསྐྱོད་པ་ཡང་ངམ། སྟོབས་དང་བདེ་བ་ལ་རེག་པར་  
སྤྱོད་དམ་ཞེས་སྙུན་གསོལ་ལགས་སོ། །ཀྱེ། སྐྱེས་བུ་ཁྱོད་དང་ཀོ་ས་ལའི་རྒྱལ་པོ་གསལ་རྒྱལ་བདེ་བར་གྱུར་ཅིག་ཀྱེ། ཤེས་ལྡན་གོའུ་ཏ་མ། ཀོ་ས་ལའི་རྒྱལ་པོ་གསལ་རྒྱལ་སང་བཅོམ་ལྡན་འདས་  
ལ་བལྟ་བའི་ཕྱིར་མཆི་བར་འཚལ་ན། ཤེས་ལྡན་གོའུ་ཏ་མས་འདི་ལྟར་སྔ་ནས་ཐུགས་སུ་ཆུད་པར་མཛད་དུ་གསོལ། ཀྱེ་ནང་རྗེ། ང་ཉིད་ཀོ་ས་ལའི་རྒྱལ་པོ་གསལ་རྒྱལ་གྱིས་དུས་ལ་བབ་པར་ཤེས་  
པར་གྱིས་ཤིག་དེ་ནས་མི་དེ་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་ནས་ཡི་རང་སྟེ། བཅོམ་ལྡན་འདས་ཀྱི་སྤྱན་སྔ་ནས་སོང་ངོ། །དེ་ནས་བཅོམ་ལྡན་འདས་ཀྱིས་མི་དེ་སོང་ནས་རིང་པོ་མ་  
ལོན་པར་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ། ཁྱོད་སོང་ལ་གཙུག་ལག་ཁང་ཡངས་པ་ཞིག་ཏུ་སྟན་མང་དུ་ཤོམས་ཤིག་ང་འདུག་ལ་དེང་ཉིད་ནས་ཀོ་ས་  
  
  
༄༅། །ལའི་རྒྱལ་པོ་གསལ་རྒྱལ་དང་འདུ་བར་བྱའོ། །བཙུན་པ་བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་གཙུག་  
ལག་ཁང་ཡངས་པ་ཞིག་ཏུ་སྟན་མང་དུ་བཤམས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་  
འདུག་གོ་ཕྱོགས་གཅིག་ཏུ་འདུག་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། གཙུག་ལག་ཁང་ཡངས་པ་ཞིག་ཏུ་གདན་མང་དུ་བཤམས་  
ལགས་ཏེ། བཅོམ་ལྡན་འདས་ད་དེའི་དུས་ལ་བབ་པར་དགོངས་སུ་གསོལ། དེ་ནས་བཅོམ་ལྡན་འདས་གཙུག་ལག་ཁང་ཡངས་པ་གང་ན་བ་དེར་གཤེགས་ཏེ་བྱོན་ནས་གདན་བཤམས་པ་  
ཉིད་ལ་བཞུགས་སོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་ལ་མི་དེས་རིག་པར་བྱས་ཏེ། སོང་ནས་རིང་པོ་མ་ལོན་པར་མི་གཞན་ཞིག་ལ་སྨྲས་པ། ཀྭའི་ནང་རྗེ། ཚུར་ཤོག་ཁྱོད་ཀྱིས་བཞོན་  
པ་བཟང་པོ་མྱུར་དུ་གཏོད་ཅིག་དེ་ལ་ཁོ་བོ་ཞོན་ལ་དེ་རིང་ཁོ་ན་དགེ་སྦྱོང་གོའུ་ཏ་མ་ལ་བལྟ་བའི་ཕྱིར་འགྲོའོ། །ལྷ། བཀའ་བཞིན་འཚལ་ཞེས་མི་དེས་ཀོ་ས་ལའི་རྒྱལ་པོ་གསལ་རྒྱལ་གྱི་  
ལྟར་མཉན་ཏེ། བཞོན་པ་བཟང་པོ་གཏད་ནས་ཀོ་ས་ལའི་རྒྱལ་པོ་གསལ་རྒྱལ་གང་ན་བ་དེར་སོང་སྟེ་ཕྱིན་པ་དང་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །ལྷ། བཅིབས་པ་  
  
  
ལྷ། ད་དེའི་དུས་ལ་བབ་པར་དགོངས་སུ་གསོལ། དེའི་ཚེ་སྲིང་མོ་མཛེས་ལྡན་དང་ཉི་ལྡན་གཉིས་རྒྱལ་པོ་གསལ་རྒྱལ་གྱི་བཀད་སར་འོངས་པར་གྱུར་ཏེ། སྲིང་མོ་མཛེས་ལྡན་  
དང་ཉི་ལྡན་གཉིས་ཀྱིས་ལྷ་དེང་ཉིད་བཅོམ་ལྡན་འདས་ལ་བལྟ་བའི་ཕྱིར་བཞུད་དོ། །ཞེས་ཐོས་སོ། །ཐོས་ནས་ཀྱང་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །ལྷ། གལ་ཏེ་དེང་ཉིད་  
བཅོམ་ལྡན་འདས་གཟིགས་པའི་ཕྱིར་གཤེགས་ན། ལྷ། འདི་ལྟར། བདག་ཅག་གི་ཚིག་གིས་བཅོམ་ལྡན་འདས་ཀྱི་ཞབས་གཉིས་ལ་དབུས་ཕྱག་མཛོད་ལ། གནོད་པ་ཆུང་ངམ། ཉམ་ང་བ་ཉུང་  
ངམ༑ འྪོའམ། བསྐྱོད་པ་ཡང་ངམ། སྟོབས་དང་བདེ་བ་ལ་རེག་པ་སྤྱོད་དམ་ཞེས་སྙུན་གསོལ་པར་གསོལ། དེ་བཞིན་དུ་བྱའོ། །ཞེས་ཀོ་ས་ལའི་རྒྱལ་པོ་གསལ་རྒྱལ་གྱིས་མཉན་ནས། དེ་ནས་ཀོ་ས་  
ལའི་རྒྱལ་པོ་གསལ་རྒྱལ་བཞོན་པ་བཟང་པོ་ལ་ཞོན་ཏེ་འཆར་ཀ་ནས་བྱུང་ནས་བཅོམ་ལྡན་འདས་ལ་བལྟ་བ་དང། བཅོམ་ལྡན་འདས་ལ་བསྙེན་བཀུར་བྱ་བའི་ཕྱིར་བཅོམ་ལྡན་འདས་ཀྱི་སྤྱན་སྔར་  
སོང་སྟེ། དེས་ཇི་ཙམ་གཞོན་པའི་སའི་བར་དུ་བཞོན་པས་སོང་ནས་བཞོན་པ་ལས་བབས་ཏེ་རྐང་པ་ཁོ་ནས་ཀུན་དགའ་ར་བར་ཞུགས་སོ་།དེ་ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་  
གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་  
  
  
༄༅། །བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གོའུ་ཏ་མ་སྲིང་མོ་མཛེས་ལྡན་དང་ཉི་ལྡན་གཉིས་བཅོམ་ལྡན་འདས་གོའུ་ཏ་མའི་ཞབས་གཉིས་ལ་མགོ་བོས་ཕྱག་  
འཚལ་ཏེ། གནོད་པ་ཆུང་ངམ། ཉམ་ང་བ་ཉུང་ངམ། འྪོའམ་བསྐྱོད་པ་ཡང་ངམ། སྟོབས་དང་བདེ་བ་ལ་རེག་པར་སྤྱོད་དམ་ཞེས་སྙུན་གསོལ་ལགས་སོ། །སྲིང་མོ་མཛེས་ལྡན་དང་ཉི་ལྡན་གཉིས་  
ཀྱིས་ཕོ་ཉ་གཞན་མ་རྙེད་དམ། ཅི་ན། རྒྱལ་པོ་ཆེན་པོ་ཉིད་ལས་གཞན་མ་ཡིན། ཀྱེ་གོའུ་ཏ་མ། སྲིང་མོ་མཛེས་ལྡན་དང་ཉི་ལྡན་གཉིས་བདག་གི་བཀད་སར་མཆིས་པ་ན། དེང་ཉིད་ལྷ་བཅོམ་ལྡན་  
འདས་ལ་བལྟ་བའི་ཕྱིར་མཆི་འཚལ་ལོ། །ཞེས་ཐོས་སོ། །ཐོས་ནས་ཀྱང་བདག་ལ་འདི་སྐད་ཅེས་མཆི་སྟེ། ལྷ། གལ་ཏེ་དེང་ཉིད་བཅོམ་ལྡན་འདས་གཟིགས་པའི་ཕྱིར་བཞུད་པར་བཞེད་ན། བདག་ཅག་  
གི་ཚིག་གིས་བཅོམ་ལྡན་འདས་ཀྱི་ཞབས་གཉིས་ལ་དབུས་ཕྱག་མཛོད་ལ་ཞེས་བྱ་བ་ནས་རེག་པར་སྤྱོད་དམ་ཞེས་བྱ་བའི་བར་གོང་མ་བཞིན་དུའོ། །རྒྱལ་པོ་ཆེན་པོ་ཁྱོད་དང་སྲིང་མོ་མཛེས་ལྡན་དང་  
ཉི་ལྡན་གཉིས་བདེ་བར་གྱུར་ཅིག་རེ་ཞིག་གལ་ཏེ་ཞུ་པ་ལུང་བསྟན་པའི་སླད་དུ་སྐབས་ཕྱེ་ན། ཤེས་ལྡན་གོའུ་ཏ་མ་ལ་བདག་ཕྱོགས་གཞན་འགའ་ཞིག་ཞུ་ལགས་སོ། །རྒྱལ་པོ་ཆེན་པོ། ཅི་དང་ཅི་  
འདོད་པ་ཞུས་ཤིག་ཀྱེ་གོའུ་ཏ་མ། བདག་གིས་ཁྱོད་འདི་སྐད་ཅེས་དགེ་སྦྱོང་ངམ། བྲམ་ཟེ་གཞན་གྱིས་ཐམས་ཅད་ཤེས་པའམ། མཐོང་བ་གང་ཡིན་པ་དེ་ནི། གནས་མ་ཡིན་ཞིང་གོ་སྐབས་མེད་  
  
  
གནས་མེད་དོ། །ཞེས་གསུང་ངོ། །ཞེས་ཐོས་ན། གོའུ་ཏ་མ་ཁྱོད་ཀྱིས་དེ་སྐད་དུ་བཀའ་སྩལ་བར་དགོངས་ལགས་སམ། རྒྱལ་པོ་ཆེན་པོ། དེ་སྐད་དུ་སྨྲས་པར་མི་དྲན་ནོ། །དེའི་ཚེ་སྡེ་དཔོན་འཕགས་  
སྐྱེས་བོ་ཞེས་བྱ་བ་འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས། སྡེ་དཔོན་འཕགས་སྐྱེས་པོ་ལ་འདི་སྐད་ཅེས་སྨྲས་སོ། །སྡེ་དཔོན། ཉི་མ་སྔ་མ་དང། ཚེས་  
སྔ་མའི་ཉི་མ་དག་ལ་རྒྱལ་པོའི་ཕོ་བྲང་དུ་རྒྱལ་པོ་དང་བློན་པོ་དང། རྒྱལ་པོའི་འཁོར་རྣམས་འདུས་ཏེ་འཁོད་པ་ན། གཏམ་དེ་ལྟ་བུ་སུས་གླེང་པ་དྲན་ནམ། ལྷ། དྲན་ཏེ། འདི་ལྟ་སྟེ། བཀྲ་ཤིས་ལྡན་  
གྱི་བུ་བྲམ་ཟེའི་ཁྱེའུ་ཡང་དག་རྒྱལ་བ་ལགས་སོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་མི་ཞིག་ལ་སྨྲས་པ། ཀྭའི་ནང་རྗེ། ཚུར་ཁྱོད་བཀྲ་ཤིས་ལྡན་གྱི་བུ་བྲམ་ཟེའི་ཁྱེའུ་ཡང་དག་རྒྱལ་བ་  
གང་ན་བ་དེར་སོང་ལ་ཕྱིན་ནས་བཀྲ་ཤིས་ལྡན་གྱི་བུ་བྲམ་ཟེའི་ཁྱེའུ་ཡང་དག་རྒྱལ་བ་ལ་འདི་སྐད་ཅེས། ཀོ་ས་ལའི་རྒྱལ་པོ་གསལ་རྒྱལ་ཁྱོད་འབོད་དོ། །ཞེས་སྨྲོས་ཤིག། ལྷ། བཀའ་བཞིན་འཚལ་  
ཞེས་མི་དེས་ཀོ་ས་ལའི་རྒྱལ་པོ་གསལ་རྒྱལ་གྱི་ལྟར་མཉན་ནས་བཀྲ་ཤིས་ལྡན་གྱི་བྲམ་ཟེའི་ཁྱེའུ་ཡང་དག་རྒྱལ་བ་གང་ན་བ་དེར་སོང་སྟེ་ཕྱིན་ནས། བཀྲ་ཤིས་ལྡན་གྱི་བུ་བྲམ་ཟེའི་ཁྱེའུ་ཡང་  
དག་རྒྱལ་བ་ལ་འདི་སྐད་ཅེས་སྨྲས་སོ། །ཀོ་ས་ལའི་རྒྱལ་པོ་གསལ་རྒྱལ་ཁྱོད་འབོད་དོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས་མི་དེ་སོང་ནས་རིང་པོ་མ་ལོན་པར་རིག་ནས་བཅོམ་ལྡན་འདས་ལ་  
  
  
༄༅། །འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། འདི་ལ་ཁ་ཅིག་དོན་དང་ཚིག་ངན་པར་བཟུང་བ་འཛིན་པ་ལྟ་མཆིས་ལགས་སམ་རྒྱལ་པོ་ཆེན་པོ། ཡོད་དེ། དོན་དེ་བཞིན་  
ཁོ་ན་ཡིན་པ་ལས་དེ་གཞན་ཁོ་ན་ལ་གཞན་དག་ལ་སྨྲའོ། །ཤེས་ལྡན་གོའུ་ཏ་མས་ཇི་ལྟ་བུ་ཞིག་ཏུ་བཀའ་སྩལ་པར་དགོངས་ལགས་རྒྱལ་པོ་ཆེན་པོ། ངས་ནི། འདི་སྐད་དུ་དགེ་སྦྱོང་ངམ། བྲམ་  
ཟེ་གཞན་གྱིས་ཐམས་ཅད་ཤེས་པའམ། མཐོང་བ་གང་ཡིན་པ་དེ་ནི་གནས་མ་ཡིན་ཞིང་གོ་སྐབས་མེད་དེ། གནས་མེད་དོ། །ཞེས་བཀའ་སྩལ་པར་དྲན་ནོ། །ཤེས་ལྡན་གོའུ་ཏ་མ་དེ་སྐད་དུ་  
གསུངས་པ་ནི། རིགས་པའི་ཚུལ་ལགས་སོ། །ཤེས་ལྡན་གོའུ་ཏ་མས་དེ་སྐད་དུ་གསུངས་པ་ནི། ཤིན་ཏུ་རིགས་པའི་ཚུལ་ལགས་སོ། །རེ་ཞིག་གལ་ཏེ་ཞུ་བ་ལུང་བསྟན་པའི་སླད་དུ་སྐབས་ཕྱེ་ན་  
ཤེས་ལྡན་གོའུ་ཏ་མ་ལ་བདག་ཞུ་བ་གཞན་ཡང་ཕྱོགས་འགའ་ཞིག་ཞུ་ལགས་སོ། །རྒྱལ་པོ་ཆེན་པོ། ཅི་དང་ཅི་འདོད་པ་ཞུས་ཤིག་ཀྱེ་གོའུ་ཏ་མ། རིགས་ནི། བཞི་པོ་འདི་དག་སྟེ། བྲམ་ཟེ་དང། རྒྱལ་  
རིགས་དང། རྗེའུ་རིགས་དང། དམངས་རིགས་ལགས་ན། དེ་དག་ལ་ཁྱད་པར་རམ། བསམ་པའམ། ཐ་དད་དུ་བགྱི་བ་ཅུང་ཟད་མཆིས་སམ། རྒྱལ་པོ་ཆེན་པོ། ཡོད་དེ། དེ་ལ་བྲམ་ཟེའི་རིགས་  
གང་དག་ཡིན་པ་དང། རྒྱལ་རིགས་གང་དག་ཡིན་པ་དེ་དག་ནི། འཇིག་རྟེན་གྱིས་མཐོན་པོར་བཀུར་བ་ཡིན་ནོ། །རྗེའུ་རིགས་གང་དག་ཡིན་པ་དང། དམངས་རིགས་གང་དག་ཡིན་པ་དེ་དག་ནི་  
  
  
།ཤེས་ལྡན་གོའུ་ཏ་མ་ལ་བདག་ཅག་མཐོང་བའི་ཆོས་ཀྱི་དོན་ལས་བརྩམས་ཏེ་ཞུ་བ་ནི་མི་ཞུ་ལགས་སོ། །འོན་ཀྱང་ཚེ་སླད་མའི་དོན་ལས་བརྩམས་ཏེ་  
ཞུ་བ་ཞུ་ལགས་སོ། །ཀྱེ་གོའུ་ཏ་མ། རིགས་ནི། བཞི་པོ་འདི་དག་སྟེ། བྲམ་ཟེ་དང། རྒྱལ་རིགས་དང། རྗེའུ་རིགས་དང། དམངས་རིགས་ལགས་ན། དེ་དག་ལ་ཁྱད་པར་རམ། བསམ་པའམ། ཐ་  
དད་དུ་བགྱི་བ་འགའ་མཆིས་སམ། རྒྱལ་པོ་ཆེན་པོ། རིགས་ནི། བཞི་པོ་འདི་དག་སྟེ། རྒྱལ་རིགས་དང། བྲམ་ཟེ་དང། རྗེའུ་རིགས་དང་དམངས་རིགས་ཡིན་ལ། དེ་དག་གིས་དེ་བཞིན་གཤེགས་  
པའམ། དེ་བཞིན་གཤེགས་པའི་ཉན་ཐོས་གདམས་ངག་སྦྱིན་པ་དང་རྗེས་སུ་སྟོན་པ་དང། ཆོས་སྟོན་པ་རྙེད་ན། དེ་དག་ལ་འདི་ལྟ་སྟེ། མ་འོངས་པ་ཚེ་ཕྱི་མ་ལ་ཁྱད་པར་རམ། བསམ་པའམ། ཐ་དད་  
དུ་བྱ་བ་འགའ་ཡོད་དམ། ཀྱེ་གོའུ་ཏ་མ། རིགས་ནི། བཞི་པོ་འདི་དག་སྟེ། རྒྱལ་རིགས་དང། བྲམ་ཟེ་དང། རྗེའུ་རིགས་དང། དམངས་རིགས་ལགས་ལ། དེ་དག་གིས་དེ་བཞིན་གཤེགས་པའམ་  
དེ་བཞིན་གཤེགས་པའི་ཉན་ཐོས་གདམས་ངག་སྩོལ་བའམ། རྗེས་སུ་སྟོན་པའམ། ཆོས་སྟོན་པ་རྙེད་ན། དེ་དག་ལ་འདི་ལྟ་སྟེ། སྤངས་པ་ལ་ཁྱད་པར་རམ། བསམ་པའམ། ཐད་དུ་བགྱི་བ་འགའ་  
མཆིས་སམ། རྒྱལ་པོ་ཆེན་པོ། རིགས་ནི། བཞི་པོ་འདི་དག་སྟེ། རྒྱལ་རིགས་དང། བྲམ་ཟེ་དང། རྗེའུ་རིགས་དང། དམངས་རིགས་ཡིན་ལ། དེ་དག་གིས། དེ་བཞིན་གཤེགས་པའམ། དེ་  
  
  
༄༅། །བཞིན་གཤེགས་པའི་ཉན་ཐོས་གདམས་ངག་སྦྱིན་པའམ་རྗེས་སུ་སྟོན་པའམ། ཆོས་སྟོན་པ་རྙེད་ན། དེ་དག་ལ་འདི་ལྟ་སྟེ་སྤངས་པ་ལ་ཁྱད་པར་རམ། བསམ་  
པའམ། ཐ་དད་དུ་བྱ་བ་འགའ་ཡོད་དམ། དེའི་ཕྱིར་རྒྱལ་པོ་ཆེན་པོ་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག་རྒྱལ་པོ་ཆེན་པོ། །དཔེར་ན། འདི་ལ་འདུལ་བ་བཞི་  
པོ༑ གླང་པོ་ཆེ་འདུལ་བའམ། རྟ་འདུལ་བའམ། གླང་འདུལ་བའམ་སྐྱེས་པ་འདུལ་བ་ཞིག་ཡོད་ལ། དེ་ལས་འདུལ་བ་གཉིས་ནི། མ་དུལ་བ་རྣམ་པར་མ་དུལ་བར་གྱུར་ལ། གཉིས་ནི་  
ཤིན་ཏུ་དུལ་པ། ཤིན་ཏུ་རྣམ་པར་དུལ་བར་གྱུར་ན། རྒྱལ་པོ་ཆེན་པོ་ཇི་སྙམ་དུ་སེམས། འདུལ་བ་གཉིས་པོ་མ་དུལ་བ། རྣམ་པར་མ་དུལ་བ་དག་ཅིག་རེ་ཞིག་མ་དུལ་བ་བཞིན་དུལ་བའི་  
སར་འགྲོ་བའམ། རྣམ་པར་མ་དུལ་བ་བཞིན་རྣམ་པར་དུལ་བའི་ཆ་སྟ་ལེན་པར་འགྱུར་རམ། ཀྱེ་གོའུ་ཏ་མ། མ་ལགས་སོ། །གང་ཡང་འདུལ་བ་གཉིས་པོ། ཤིན་ཏུ་དུལ་བ་དང། ཤིན་  
ཏུ་རྣམ་པར་དུལ་བ་དེ་དག་ཤིན་ཏུ་དུལ་བས་དུལ་བའི་གནས་སུ་འགྲོ་བའམ། ཤིན་ཏུ་རྣམ་པར་དུལ་བས་དུལ་བའི་ཆ་སྟ་ལེན་པར་འགྱུར་རམ། ཀྱེ་གོའུ་ཏ་མ། དེ་ལྟར་ལགས་སོ། །རྒྱལ་  
པོ་ཆེན་པོ། དེ་བཞིན་དུ་ས་གང་ཞིག་དད་པ་ཅན་གྱིས་ཐོབ་པར་བྱ་བ་དེ་མ་དད་པས་འཐོབ་པར་འགྱུར་བ་དེ་ནི། གནས་མེད་ལ། གཡོ་མེད་པ་དང། སྐྱོན་མེད་པ་དང། བརྩོན་འགྲུས་བརྩམས་པ་  
  
  
ཤེས་རབ་ཅན་གྱིས་ཐོབ་པར་བྱ་བ་དེ། ཤེས་རབ་འཆལ་པས་ཐོབ་པ་དེ་ནི། གནས་མེད་ཀྱིས་གང་ཞིག་དད་པ་ཅན་གྱིས་ཐོབ་པར་བྱ་བ་དེ། དད་པ་ཅན་གྱིས་འཐོབ་པར་འགྱུར་བ་འདི་ནི་གནས་  
ཡོད་ལ། གཡོ་མེད་པ་དང། སྐྱོན་མེད་པ་དང། བརྩོན་འགྲུས་བརྩམས་པ་དང། ཤེས་རབ་ཅན་གྱིས་འཐོབ་པར་བྱ་བ་དེ། ཤེས་རབ་ཅན་གྱི་འཐོབ་པར་འགྱུར་བའི་གནས་དེ་ནི། ཡོད་དོ། །ཀྱེ་གོའུ་ཏ་  
མ། རིགས་ནི། བཞི་པོ་འདི་དག་སྟེ། རྒྱལ་རིགས་དང། བྲམ་ཟེ་དང་རྗེའུ་རིགས་དང། དམངས་རིགས་ལགས་ལ། དེ་དག་གིས་དེ་བཞིན་གཤེགས་པའམ། དེ་བཞིན་གཤེགས་པའི་ཉན་ཐོས་  
གདམས་ངག་སྩོལ་བའམ། རྗེས་སུ་སྟོན་པའམ། ཆོས་སྟོན་པ་རྙེད་པར་གྱུར་ཅིང། དེ་དག་གཙོ་བོའི་ཡན་ལག་ལྔ་དང་ལྡན་པར་གྱུར་ལ། དེ་དག་གིས་ཀྱང་མཉམ་མཚུངས་པར་སྤངས་པར་གྱུར་  
ན། དེ་དག་གི་རྣམ་པར་གྲོལ་བ་དང། རྣམ་པར་གྲོལ་བ་ལ་ཁྱད་པར་རམ། བསམ་པའམ། ཐ་དད་དུ་བྱ་བ་འགའ་མཆིས་སམ། དེའི་ཕྱིར་རྒྱལ་པོ་ཆེན་པོ་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་  
བཟོད་པ་དེ་བཞིན་དུ་ལན་ཐོབ་ཅིག་རྒྱལ་པོ་ཆེན་པོ། །དཔེར་ན་ཤར་ཕྱོགས་ནས་བྲམ་ཟེ་གཞོན་ནུ་ཞིག་འོངས་པ་དང། དེ་ལ་འགའ་ཞིག་གིས་འདི་སྐད་དུ། གཞོན་ནུ་ཚུར། ཤིང་སཱ་ལ་  
སྐམ་པོ་ལས་གཙུབ་སྟན་བྱོས་ལ་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ལ་ཕྱུང་ཞིག་ཅེས་སྨྲས་པ་དང། དེ་ཤིན་སཱ་ལ་སྐམ་པོ་ལས་གཙུབ་སྟན་བྱས་ནས་སྟེང་དུ་གཙུབ་  
  
  
༄༅། །ཤིང་བཞག་སྟེ་མེ་དབྱུང་བའི་ཕྱིར་གཙུབས་ནས་མེ་ཕྱུང། ལྷོ་ཕྱོགས་ནས་རྒྱལ་རིགས་གཞོན་ནུ་ཞིག་འོངས་པ་དང། དེ་ལ་འགའ་ཞིག་གིས་འདི་སྐད་དུ་  
རྒྱལ་རིགས་གཞོན་ནུ་ཚུར། སྤ་སྐམ་པོ་ལས་གཙུབ་སྟན་བྱས་ལ་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ལ་མེ་ཕྱུང་ཞིག་ཅེས་སྨྲས་པ་དང། དེས་སྤ་སྐམ་པོ་ལས་གཙུབ་སྟན་  
བྱས་ནས་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ནས་མེ་ཕྱུང། ནུབ་ཕྱོགས་ནས་རྗེའུ་རིགས་གཞོན་ནུ་ཞིག་འོངས་པ་དང། དེ་ལ་འགའ་ཞིག་གིས་འདི་སྐད་དུ། རྗེའུ་རིགས་  
གཞོན་ནུ་ཚུར། ཤུག་པ་སྐམ་པོ་ལས་གཙུབ་སྟན་བྱས་ལ་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ལ་མེ་ཕྱུང་ཞིག་ཅེས་སྨྲས་པ་དང། དེས་ཤུག་པ་སྐམ་པོ་ལས་གཙུབ་སྟན་བྱས་  
ནས་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ནས་མེ་ཕྱུང། བྱང་ཕྱོགས་ནས་དམངས་རིགས་གཞོན་ནུ་ཞིག་འོངས་པ་དང། དེ་ལ་འགའ་ཞིག་གིས་འདི་སྐད་དུ། ཀྱེ་དམངས་རིགས་  
གཞོན་ནུ་ཚུར། ཙནྡན་སྐམ་པོ་ལས་གཙུབ་སྟན་བྱོས་ལ་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ལ་མེ་ཕྱུང་ཞིག་ཅེས་སྨྲས་པ་དང། དེས་ཙནྡན་སྐམ་པོ་ལས་གཙུབ་སྟན་བྱས་  
ནས་སྟེང་དུ་གཙུབ་ཤིང་བཞག་སྟེ་མེ་དབྱུང་བའི་ཕྱིར་གཙུབས་ནས་མེ་ཕྱུང་བ་དང། དེ་དག་འགའ་ཞིག་གིས་གཅིག་ཏུ་བསྡུས་ནས་འདམ་བུ་བཅེར་བའམ། སོག་མའི་ཕུང་པོར་བཅུག་ན་  
  
  
མི་རིགས་ཐ་དད་པས་ཤིང་སྣ་ཚོགས་ལས་ཕྱུང་བའི་མེ་དེ་ལས། ཇི་ག་མེད་འདི་ནི། འོད་དང་ལྡན་པ། ཁ་དོག་དང་ལྡན་པ། གསལ་བའོ།། །།འདུལ་བ་  
གཞི། བམ་པོ་སུམ་ཅུ་གསུམ་པ། མེ་འདི་ནི། དེ་ལྟ་མ་ཡིན་ནོ། །མེ་འདིས་ནི། མེའི་བྱ་བ་བྱེད་ནུས་སོ། །མེ་འདིས་ནི། མི་ནུས་སོ་ཞེས་བྱ་བའི་ཁྱད་པར་རམ། བསམ་པའམ། ཐ་དད་དུ་བྱ་བ་འགའ་  
ཡོད་དམ། འོན་ཏེ་མེ་དེ་ཐམས་ཅད་འོད་དང་ལྡན་པ། ཁ་དོག་དང་ལྡན་པ། གསལ་བ་ཡིན་ཞིང། མེ་དེ་ཐམས་ཅད་ཀྱིས་མེའི་བྱ་བ་བྱེད་ནུས། ཀྱེ་གོའུ་ཏ་མ། ཞུགས་དེ་ཐམས་ཅད་འོད་དང་ལྡན་པ་  
ཁ་དོག་དང་ལྡན་པ། གསལ་བ་ལགས་ཤིང། ཞུགས་དེ་ཐམས་ཅད་ཀྱིས་ཞུགས་ཀྱི་བགྱི་བ་བགྱིད་རྔོ་ཐོགས་ལགས་སོ། །རྒྱལ་པོ་ཆེན་པོ། དེ་བཞིན་དུ་བག་ཡོད་པས་ཐོབ་པ། གཙོ་བོས་གཙུབ་པའི་  
མེ་དེ་ལ་ནི། འདི་ལྟ་སྟེ། རྣམ་པར་གྲོལ་བ་དང། རྣམ་པར་གྲོལ་བ་ལ་ཁྱད་པར་དང། བསམ་པ་དང། ཐ་དད་དུ་བྱ་བ་འགའ་ཡང་མེད་དོ། །ཤེས་ལྡན་གོའུ་ཏ་མས་དེ་སྐད་གསུངས་པ་ནི། རིགས་  
པའི་ཚུལ་ལགས་སོ། །རེ་ཞིག་ཞུ་བ་ལུང་བསྟན་པའི་སླད་དུ་སྐབས་ཕྱེ་ན། ཤེས་ལྡན་ཁྱོད་ལ་བདག་གཞན་ཡང་ཕྱོགས་འགའ་ཞིག་ཞུའོ། །རྒྱལ་པོ་ཆེན་པོ། ཅི་དང་ཅི་འདོད་པ་ཞུས་ཤིག་ཀྱེ་  
གོའུ་ཏ་མ། ལྷ་རྣམས་མཆིས་སམ། རྒྱལ་པོ་ཆེན་པོ། ལྷ་གང་དག་ཡིན་པར་ཤེས། ལྷ་གང་དག་ཤ་འཁོན་དང་བཅས། འགྲན་ཟླ་དང་བཅས། གནོད་པ་དང་བཅས་ཤིང། འདི་ལྟ་བུར་འོངས་ཤིང་  
  
  
༄༅། །འོང་བར་འགྱུར་བའམ། ལྷ་གང་དག་ཤ་འཁོན་མེད། འགྲན་ཟླ་མེད། གནོད་པ་མེད་ཅིང། འདི་ལྟ་བུར་མི་འོངས་ཤིང་འོང་བར་མི་འགྱུར་བ་ཡིན། ལྷ་དེ་དག་ནི་  
རེ་ཞིག་དེར་བས། ལྷ་གང་དག་ཤ་འཁོན་དང་བཅས། འགྲན་ཟླ་དང་བཅས། གནོད་པ་དང་བཅས་ཤིང། འདི་ལྟ་བུར་མཆིས་ཤིང་མཆི་བར་འགྱུར་བའི་ལྷ་དེ་དག་ཚེ་བས། སུག་ལས་བས། བསོད་  
ནམས་བས་ནས་གནས་དེ་ནས་འཆི་འཕོ་བར་འགྱུར་བ་དེ་ན། ལྷའམ་ལྷའི་བུས། ལྷའམ་ལྷའི་བུ་གནས་དེ་ནས་འཆི་འཕོ་བར་བགྱི་བའམ་སྤྱུག་པར་རྔོ་ཐོགས་ལགས་སམ། རྒྱལ་པོ་ཆེན་པོ། །  
ལྷ་གང་དག་ཤ་འཁོན་དང་བཅས། འགྲན་ཟླ་དང་བཅས། གནོད་པ་དང་བཅས་ཤིང། འདི་ལྟ་བུར་འོངས་ཤིང་འོང་བར་འགྱུར་བ་དེ་དག་།ལས་ཟད། ཚེ་ཟད། བསོད་ནམས་ཟད་ནས་གནས་དེ་ནས་  
འཆི་འཕོ་བར་འགྱུར་བ་དེ་ན། ལྷའམ་ལྷའི་བུས། ལྷའམ་ལྷའི་བུ་གནས་དེ་ནས་འཆི་འཕོ་བར་བྱ་བའམ། སྤྱུག་པར་མི་ནུས་སོ། །ཀྱེ་གོའུ་ཏ་མ། དེ་ན་ལྷ་གང་ཤ་འཁོན་དང་བཅས། འགྲན་ཟླ་དང་  
བཅས། གནོད་པ་དང་བཅས་ཤིང། འདི་ལྟ་བུར་མཆིས་ཤིང་མཆི་བར་འགྱུར་བ་དེ་དག་གིས། ལྷ་གནོད་པ་མཆིས་པ་དེ་དག་གནས་དེ་ནས་འཆི་འཕོ་བར་བགྱི་བའམ། སྤྱུག་པའི་རྔོ་ཐོགས་ལགས་  
སམ། དེ་ནས་སྡེ་དཔོན་འཕགས་སྐྱེས་པོས་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །དགེ་སྦྱོང་གོའུ་ཏ་མ་ནི། འདི་སྐད་ཅེས། ལྷ་རྣམས་ནི། ཚེ་ལྷག་པར་རིང་པ། ལྷག་པར་  
  
  
།ཞེས་གསུངས་པར་འགྱུར་བ་གང་ལགས་པའི་གནས་དེ་མཆིས་སོ། །དེའི་ཚེ་ཚེ་དང་ལྡན་པ་ཀུན་དགའ་བོ། བཅོམ་ལྡན་འདས་ཀྱི་སྣམ་ལོགས་ན་རྡུལ་ཡབ་ཐོགས་ནས་  
བཅོམ་ལྡན་འདས་ལ་གཡོབ་ཅིང་འདུག་པར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོ་འདི་སྙམ་དུ་སེམས་ཏེ། སྡེ་དཔོན་ལུས་འཕགས་པོ་འདི་ནི། ཀོ་ས་ལའི་རྒྱལ་པོ་གསལ་རྒྱལ་གྱི་བུ་ཡིན་ལ་  
བདག་ཀྱང་བཅོམ་ལྡན་འདས་ཀྱི་ཆོས་ཉིད་ཀྱི་སྲས་ཡིན་པས། སྲས་དང་བུ་ནི། ལྷན་ཅིག་གཏམ་བྱར་རུང་ངོ། །སྙམ་དུ་རིག་ནས་སྡེ་དཔོན་ལུས་འཕགས་པོ་ལ་འདི་སྐད་ཅེས་སྨྲས་སོ། །སྡེ་དཔོན་ཇི་སྙམ་  
དུ་སེམས། ཀོ་ས་ལའི་རྒྱལ་པོའི་རང་གི་ཡུལ་ཡིན་ལ། དེ་ན་ཡང་དེའི་ཚིག་གིས་ཁྲིམས་སུ་བཅའ་བ་ལ་དབང་སྒྱུར་ན། སེམས་ཅན་དབང་ཆུང་ངུ་ཁ་ཅིག་གནས་དེ་ནས་འཆི་འཕོ་བར་བྱ་བའམ། སྤྱུག་  
པར་ནུས་སམ། དགེ་སྦྱོང། ནུས་སོ། །སྡེ་དཔོན་ཇི་སྙམ་དུ་སེམས། ཀོ་ས་ལའི་རྒྱལ་པོ་གསལ་རྒྱལ་གྱི་རང་གི་ཡུལ་མ་ཡིན་ལ། དེ་ན་ཡང་དེའི་ཚིག་གིས་ཁྲིམས་སུ་བཅའ་བ་ལ་དབང་མི་སྒྱུར་ན། ཀོ་  
ས་ལའི་རྒྱལ་པོ་གསལ་རྒྱལ་གྱིས་སེམས་ཅན་དབང་ཆུང་ངུ་ཁ་ཅིག་།གནས་དེ་ནས་འཆི་འཕོ་བར་བྱ་བའམ། སྤྱུག་པར་ནུས་སམ། དགེ་སྦྱོང། ཀོ་ས་ལའི་རྒྱལ་པོ་གསལ་རྒྱལ་རང་གི་ཡུལ་མ་ཡིན་  
ལ༑ དེ་ན་ཡང་དེའི་ཚིག་གིས་ཁྲིམས་སུ་བཅའ་བ་ལ་དབང་མི་སྒྱུར་ན། ཀོ་ས་ལའི་རྒྱལ་པོ་གསལ་རྒྱལ་གྱིས་སེམས་ཅན་དབང་ཆུང་ངུ་ཁ་ཅིག་གནས་དེ་ནས་འཆི་འཕོ་བར་བྱ་བའམ་སྤྱུག་པར་མི་ནུས་  
  
  
༄༅། །སོ༑ ༑སྡེ་དཔོན། ཁྱོད་ཀྱིས་སུམ་ཅུ་རྩ་གསུམ་པའི་ལྷ་རྣམས་ཡོད་སྐད་ཐོས་སམ། དགེ་སྦྱོང། ཀོ་ས་ལའི་བདག་པོ་རྒྱལ་པོ་འདི་ཉིད་ལས་ཐོས་སོ། །སྡེ་དཔོན་ཇི་སྙམ་དུ་  
སེམས། ཀོ་ས་ལའི་རྒྱལ་པོ་གསལ་རྒྱལ་གྱིས་སུམ་ཅུ་རྩ་གསུམ་པའི་ལྷ་རྣམས་གནས་དེ་ནས་འཆི་འཕོ་བར་བྱ་བའམ། སྤྱུག་པར་ནུས་སམ་དགེ་སྦྱོང། རེ་ཞིག་ཀོ་ས་ལའི་རྒྱལ་པོ་གསལ་  
རྒྱལ་གྱིས་སུམ་ཅུ་རྩ་གསུམ་པའི་ལྷ་རྣམས་མཐོང་བ་ཡང་ཉམས་སུ་མི་མྱོང་ན། གནས་དེ་ནས་འཆི་འཕོ་བར་བྱ་བའམ། སྤྱུག་པ་ལྟ་སྨོས་ཀྱང་ཅི་དགོས། སྡེ་དཔོན། དེ་བཞིན་དུ་གནོད་པ་དང་  
བཅས་པའི་ལྷ་རྣམས་ཀྱིས། གནོད་པ་མེད་པའི་ལྷ་རྣམས་མཐོང་བ་ཡང་ཉམས་སུ་མི་མྱོང་ན། གནས་དེ་ནས་འཕོ་བར་བྱ་བའམ། སྤྱུག་པ་ལྟ་སྨོས་ཀྱང་ཅི་དགོས་ཏེ། དེ་ནི་གནས་མེད་དོ། །དེ་ནས་  
ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། དགེ་སྦྱོང་འདིའི་མིང་ཅི་ལགས་རྒྱལ་པོ་ཆེན་པོ། ཀུན་དགའ་བོ་ཡིན་ནོ། །ཤེས་ལྡན་ཀུན་དགའ་  
བོས་དེ་སྐད་དུ་སྨྲས་པ་ནི། རིགས་པའི་ཚུལ་ཡིན་ནོ། །ཤེས་ལྡན་ཀུན་དགའ་བོས་དེ་སྐད་དུ་སྨྲས་པ་ནི། ཤིན་ཏུ་རིགས་པའི་ཚུལ་ཡིན་ནོ་།དེ་ནས་ཀོ་ས་ལའི་རྒྱལ་པོ་གསལ་རྒྱལ་གྱིས། བཅོམ་ལྡན་  
འདས་ལ་འདི་སྐད་ཅེས་གསོལ་ཏོ། །རེ་ཞིག་གལ་ཏེ་ཞུ་བ་ལུང་བསྟན་པའི་སླད་དུ། ཤེས་ལྡན་གོའུ་ཏ་མ་ལ་བདག་ཞུ་བ་གཞན་ཡང་ཕྱོགས་འགའ་ཞིག་ཞུ་ལགས་སོ། །རྒྱལ་པོ་ཆེན་པོ། གང་དང་གང་  
  
  
ཀྱེ་གོའུ་ཏ་མ། ཅི་ལགས། ཚངས་པ་དེ་མཆིས་ལགས་སམ། རྒྱལ་པོ་ཆེན་པོ། ཚངས་པ་གང་ཡིན་པར་ཤེས་ཚངས་པ་གང་ཞིག་གནོད་པ་དང་བཅས་པས་འདི་ལྟ་བུར་འོང་བར་འགྱུར་བའམ། ཚངས་པ་  
གང་ཞིག་གནོད་པ་མེད་པས་འདི་ལྟ་བུར་མི་འོང་ཞིང་འོང་བར་མི་འགྱུར་བ་ཡིན། ཀྱེ་གོའུ་ཏ་མ། བདག་ནི། དེ་ལ། ཚངས་པ་གང་ཞིག་གནོད་པ་མ་མཆིས་པས་འདི་ལྟ་བུར་མ་མཆི་ཞིང་མཆི་བར་མི་  
འགྱུར་བའི་ཚངས་པ་དེ་ལགས་པར་འཚལ་ལོ། །ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་དང་ལྷན་ཅིག་སྐབས་ཀྱི་གཏམ་དེ་ལྟ་བུ་གླེང་ངོ། །དེ་ནས་མི་དེས་བཀྲ་ཤིས་ལྡན་གྱི་བུ། བྲམ་  
ཟེའུ་ཁྱེའུ་ཡང་དག་རྒྱལ་བ་ཁྲིད་ནས་ཀོ་ས་ལའི་རྒྱལ་པོ་གསལ་རྒྱལ་གང་ན་བ་དེར་སོང་སྟེ་ཕྱིན་ནས་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །ལྷ། དེ་འདི་ལགས་སོ། །དེ་ནས་བཀྲ་ཤིས་  
པའི་བུ། བྲམ་ཟེའི་ཁྱེའུ་ཡང་དག་རྒྱལ་བས་ཀོ་ས་ལའི་རྒྱལ་པོ་གསལ་རྒྱལ་ལ་རྒྱལ་བ་དང་ཚེ་སྤེལ་བ་དག་བྱས་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་པ་དང། བཀྲ་ཤིས་ལྡན་  
གྱི་བུ། བྲམ་ཟེའི་ཁྱེའུ་ཡང་དག་རྒྱལ་བ་ཅན་ལ་ཀོ་ས་ལའི་རྒྱལ་པོ་གསལ་རྒྱལ་གྱིས་འདི་སྐད་ཅེས་སྨྲས་སོ། །བྲམ་ཟེའི་ཁྱེའུ། ཉི་མ་སྔ་མ་དང། ཚེས་སྔ་མ་ལ། རྒྱལ་པོའི་ཕོ་བྲང་དུ་རྒྱལ་པོ་དང་  
བློན་པོ་དང། འཁོར་རྣམས་འདུས་ཤིང་འདུག་པ་ན། དགེ་སྦྱོང་གོའུ་ཏ་མ་འདི་སྐད་ཅེས། དགེ་སྦྱོང་དང་བྲམ་ཟེ་གཞན་གྱིས་ཐམས་ཅད་ཤེས་པའམ། མཐོང་བ་གང་ཡིན་པ་དེ་ནི། གནས་མ་ཡིན་  
  
  
༄༅། །ཞིང་གོ་སྐབས་མེད་དེ། དེ་ནི། གནས་མེད་དོ། །ཞེས་གསུང་ངོ། །ཞེས་པའི་གཏམ་དེ་ལྟ་བུ་སུས་སྨྲས་དྲན་ནམ། ལྷ། དྲན་ལགས་ཏེ། འདི་ལྟ་སྟེ། སྡེ་དཔོན་  
འཕགས་སྐྱེས་བོ་དེ་སྐད་མཆིའོ། །འདི་ལྟ་སྟེ། བཀྲ་ཤིས་ལྡན་གྱི་བུ་བྲམ་ཟེའི་ཁྱེའུ་ཡང་དག་རྒྱལ་བའོ། །ཞེས་དེ་དག་ཕན་ཚུན་དེ་ལྟར་གནམ་ཁུངས་འབྱིན་པར་བྱེད་དོ། །དེ་ནས་ཀོ་ས་ལའི་  
རྒྱལ་པོ་གསལ་རྒྱལ་གྱི་རིམ་གྲོ་བའི་མིས། ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །ལྷ། གཤེགས་པའི་དུས་ལ་བབ་ལགས་སོ། །ལྷ། དུས་ལ་བབ་ལགས་སོ། །དེ་  
ནས་ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཤེས་ལྡན་གོའུ་ཏམ། བདག་གིས་ཐམས་ཅད་མཁྱེན་པ་ཉིད་ལས་བརྩམས་ཏེ་ཞུ་བ་ཞུས་པ་ཡང་  
ཤེས་ལྡན་གོའུ་ཏ་མས་བདག་ལ་ཐམས་ཅད་མཁྱེན་པ་ཉིད་ཞུ་བ་ཞུས་པ་ལུང་བསྟན་ལགས། འདིར་རིགས་རྣམ་པར་དག་པ་དང། ལྷག་པའི་ལྷ་དང། ལྷག་པའི་ཚངས་པ་ལས་བརྩམས་ཏེ་  
ཤེས་ལྡན་གོའུ་ཏ་མ་ལ་བདག་གིས་ཞུ་བ་ཞུས་པ་ཡང། ཤེས་ལྡན་གོའུ་ཏ་མས་བདག་ལ་ལྷག་པའི་ཚངས་པ་ཞུ་བ་ཞུས་པ་ལུང་བསྟན་ལགས་ཏེ། ཤེས་ལྡན་གོའུ་ཏ་མ་ལ་བདག་གིས་  
ཞུ་བ་གང་དང་གང་ཞུས་པ་དེ་དང་དེ་ཁོ་ན། ཤེས་ལྡན་གོའུ་ཏ་མས་བདག་ལ་ཞུ་བ་ལུང་བསྟན་ལགས་པས། ཤེས་ལྡན་གོའུ་ཏ་མ་ལ་བདག་གིས་གཞན་གསོལ་དུ་ཅི་མཆིས། ཤེས་ལྡན་  
  
  
བདག་ནི། བགྱི་བ་དང་སྒྲུབ་པ་མང་ལགས་བས་ད་མཆི་ལགས་སོ། །རྒྱལ་པོ་ཆེན་པོ། དེའི་དུས་ལ་བབ་པར་ཤེས་པར་གྱིས་ཤིག་དེ་ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་  
ཀྱིས་གསུངས་པ་ལ་མངོན་པར་དགའ་སྟེ་ཡི་རང་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ། །དེ་ནས་བཅོམ་ལྡན་འདས་ཀོ་ས་ལ་ནས་  
ལྗོངས་རྒྱུ་ཞིང་གཤགས་པ་དང་མཉན་ཡོད་དུ་བྱོན་ནས། མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ། མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་མེད་ཟས་སྦྱིན་གྱིས་  
བཅོམ་ལྡན་འདས། ཀོ་ས་ལ་ནས་ལྗོངས་རྒྱུ་ཞིང་གཤེགས་པ་དང་མཉན་ཡོད་དུ་བྱོན་ནས། མཉན་ཡོད་ན་བདག་ཁོ་ནའི་ཀུན་དགའ་ར་བ་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་བཅོམ་ལྡན་འདས་  
གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བཅོམ་ལྡན་འདས་ཀྱིས་ཁྱིམ་བདག་མགོན་  
མེད་ཟས་སྦྱིན་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་  
མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་ཅང་མི་  
  
  
༄༅། །གསུང་ངོ། །དེ་ནས་ཁྱིམ་བདག་མགོན་མེད་ཟས་སྦྱིན་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་  
སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་  
བར་མཛད་དུ་གསོལ་ཞེས་བྱ་བ་ནས་སྟན་ཆེས་དམའ་བ་ཞིག་བླངས་ཏེ་བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ་།ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་  
ལྡན་འདས་ཀྱིས་ཁྱིམ་བདག་མགོན་མེད་ཟས་སྦྱིན་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་  
པར་མཛད། ཡང་དག་པར་རབ་ཏུ་དགའ་བར་མཛད། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག་ཡང་དག་པར་གཟེངས་བསྟོད། ཡང་  
དག་པར་རབ་ཏུ་དགའ་བར་མཛད་ནས་གདན་ལས་བཞེངས་ཏེ་གཤེགས་སོ་།བྲམ་ཟེ་དང་ཁྱིམ་བདག་རྣམས་ཀྱིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་སྐབས་སྐབས་སུ་གདུགས་  
ཚོད་གསོལ་བར་བྱེད་པ་ན། དགེ་སློང་རྣམས་ཀྱིས་ཐོག་མར་སྤྲང་པོ་རྣམས་ལ་ཁ་ཟས་ཅུང་ཟད་བྱིན་པ་དང། བྲམ་ཟེ་དང་ཁྱིམ་བདག་རྣམས་འཕྱར་བར་བྱེད་པའི་སྐབས་དེ། བཅོམ་ལྡན་འདས་ལ་  
  
  
བཅོམ་ལྡན་འདས་ཀྱིས་བཀའ་སྩལ་པ། རང་གིས་ལོངས་སྤྱད་ནས་ལྷུང་བཟེད་ཀྱི་ལྷག་མ་སྦྱིན་པར་བྱའོ། །དེ་ན་སྤྲང་པོ་གཉིས་པོ། བྲམ་ཟེའི་ཁྱེའུ་ཞིག་དང་རྒྱལ་  
རིགས་ཀྱི་ཁྱེའུ་ཞིག་ཡོད་པ་ལས། བྲམ་ཟེའི་ཁྱེའུ་དུས་མ་ཤེས་ནས། དེ་དང་པོར་སློང་བར་བརྩམས་པ་ལས། དགེ་སློང་འགས་ཀྱང་ཅུང་ཟད་ཀྱང་མ་བྱིན་ནོ། །རྒྱལ་རིགས་ཀྱི་ཁྱེའུ་ཕྱི་ནས་སོང་བ་དང་  
དེས་ཕལ་ཆེར་རྙེད་ནས། དེས་བྲམ་ཟེའི་ཁྱེའུ་ལ་སྨྲས་པ། ཁྱོད་ཀྱིས་ཅུང་ཟད་རྙེད་དམ། དེས་ཁྲོས་ནས་སྨྲས་པ། གལ་ཏེ་ཁོ་བོ་ལ་དབང་ཞིག་ཡོད་ན། ཤཱཀྱའི་སྲས་ཀྱི་དགེ་སྦྱོང་ཐམས་ཅད་མགོ་དྲུངས་ནས་  
བཅད་དེ་ས་ལ་འདེར་བ་ཞིག་རྒྱལ་རིགས་ཀྱི་ཁྱེའུ་སྨྲས་པ། གལ་ཏེ་ཁོ་བོ་ལ་འབྱོར་བ་ཞིག་ཡོད་ན། ཁོ་བོས་ཉི་མ་རེ་རེ་ཞིང་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཞལ་ཟས་རོ་བརྒྱ་དང་ལྡན་  
པས་བསྟབ་པ་ཞིག་དེ་གཉིས་དེ་ལྟར་གཅིག་ལ་གཅིག་སྨྲ་ཞིང་མཉན་ཡོད་ནས་བྱུང་ནས་ཤིང་དྲུང་ཞིག་ཏུ་ཉལ་བ་དང། ཤིང་རྟས་འཁྱམས་པ་ཞིག་ཕྱོགས་དེར་འོངས་ཏེ། དེས་བྲམ་ཟེའི་ཁྱེའུ་དེའི་  
མགོ་བཅད་དོ། །དེ་ནས་བཅོམ་ལྡན་འདས་ཀྱིས་བྱུང་བ་དེ་ལ་ཚིགས་སུ་བཅད་དེ་བཀའ་སྩལ་པ། ཆོས་རྣམས་སྔོན་དུ་ཡིད་འགྲོ་ཡིད་གཙོ་ཡིན་།ཡིད་མགྱོགས་རབ་ཏུ་སྡང་བའི་ཡིད་ཀྱིས་ནི། །སྨྲས་  
སམ་བྱས་ན་དེ་ནས་སྡུག་བསྔལ་དེ། །འཐོབ་འགྱུར་འཁོར་ལོ་འཕྱན་པས་མགོ་བོ་བཅད། །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པས་བཀའ་  
  
  
༄༅། །སྩལ་པ་དེའི་དོན་ཅི་ལགས། ཀུན་དགའ་བོ། ཁྱོད་ཀྱིས་བྲམ་ཟེའི་ཁྱེའུ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་སེམས་གདུག་པས་ཚིག་རྩུབ་པོ་ཕྱུང་  
བ་གང་ཡིན་པ་དེ། མཐོང་ངམ། བཅོམ་ལྡན་འདས། མཐོང་ལགས་སོ་།དེ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་སེམས་གདུག་པས་ཚིག་རྩུབ་པོ་ཕྱུང་ནས་མཉན་ཡོད་ནས་  
བྱུང་སྟེ་ཤིང་དྲུང་ཞིག་ཏུ་ཉལ་བ་དང། ཤིང་རྟ་འཁྱམས་པས་དེའི་མགོ་བཅད་པར་གྱུར་ཏོ། །ངས་དེ་ལས་དགོངས་ནས། ཆོས་རྣམས་སྔོན་དུ་ཡིད་འགྲོ་ཡིད་གཙོ་ཡིན། །ཞེས་བྱ་བ་ནས་སྔ་མ་  
བཞིན་དུ། འཐོབ་འགྱུར་འཁོར་ལོ་འཕྱན་པས་མགོ་བོ་བཅད། །ཅེས་བྱ་བའི་བར་གསུངས་སོ། །དེའི་ཚེ་མཉན་ཡོད་ན་ཚོང་དཔོན་ཞིག་བུ་མེད་པར་ཤིའོ། །མཉན་ཡོད་ཀྱི་བྲམ་ཟེ་དང་ཁྱིམ་  
བདག་རྣམས་འདུས་ནས་སྨྲས་པ། སུ་ཞིག་ཚོང་དཔོན་དུ་གཞུག་ཁ་ཅིག་གིས་སྨྲས་པ། སུ་བསོད་ནམས་ཀྱི་མཐུ་ཆེན་པོ་དང་ལྡན་པའོ་།ཇི་ལྟར་ཤེས་པར་བྱ། བརྟག་མོད་ཅེས་དེ་ནས་དེ་རྣམས་  
བརྟག་པར་བརྩམས་པ་ལས། དེ་རྣམས་ཀྱིས་རྒྱལ་རིགས་ཀྱི་ཁྱེའུ་དེ་ཤིང་གི་གྲིབ་མ་ལ་ཉལ་བ་ན། ཤིང་གཞན་རྣམས་ཀྱི་གྲིབ་མ་ཡོལ་བར་གཞོལ། ཡོལ་བར་འབབ། ཡོལ་བར་བབ་ན། ཤིང་  
དེའི་གྲིབ་མ་ནི། ཁྱེའུ་དེའི་ལུས་ལས་མ་ཡོལ་བར་མཐོང་ནས། དེ་རྣམས་ཀྱིས་དེ་བསླང་སྟེ་ཚོང་དཔོན་དུ་དབང་བསྐུར་བ་དང། དེ་འདི་སྙམ་དུ་སེམས་ཏེ། བདག་ལ་དཔལ་གྱི་འབྱོར་བའི་སྐལ་  
  
  
སངས་རྒྱས་བཅོམ་ལྡན་འདས་ལ་བརྟེན་ཏེ་ཡིན་གྱི། མ་ལ་བདག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་གདུགས་ཚོད་ལ་སྤྱན་དྲང་ངོ། །  
སྙམ་ནས། དེ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བཅོམ་  
ལྡན་འདས་ཀྱིས་ཚོང་དཔོན་དེ་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་  
རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་  
བར་མཛད་ནས་ཅང་མི་གསུང་ངོ། །དེ་ནས་ཚོང་དཔོན་དེ་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་  
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཏུ་སང་བདག་གི་སྡུམ་པར་གདུགས་ཚོད་སྦྱོར་ཞིང་མཆིས་ན། གནང་བར་མཛད་དུ་གསོལ་ཞེས་བྱ་བ་ནས་  
སྟན་ཆེས་དམའ་བ་ཞིག་བླངས་ཏེ་བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ་ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་འདས་ཀྱིས་དེའི་བསམ་པ་དང། བག་ལ་  
  
  
༄༅། །ཉལ་དང། ཁམས་དང། རང་བཞིན་མཁྱེན་ནས་དེ་དང་མཐུན་པའི་འཕགས་པའི་བདེན་པ་བཞི་སོ་སོར་རྟོགས་པར་འགྱུར་བའི་ཆོས་བཤད་པ་མཛད་དེ་ཞེས་བྱ་  
བ་ནས་ཐོག་མ་མེད་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། བཙུན་པ་  
བདག་ནི། འཕགས་སོ། །མངོན་པར་འཕགས་སོ། །ཞེས་བྱ་བ་དང། བདག་བཅོམ་ལྡན་འདས་དང། ཆོས་དང། དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་བསྙེན་  
དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་ཡང་སྲོག་དང་ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ་།ཞེས་བྱ་བའི་བར་གོང་མ་བཞིན་དུའོ། །དེ་ནས་བཅོམ་ལྡན་  
འདས་ཀྱིས་ཁྱེའུ་ཚོང་དཔོན་དེ་ལ་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་  
ནས་གདན་ལས་གཞེངས་ཏེ་གཤེགས་སོ། །དེ་ནས་བཅོམ་ལྡན་འདས་གཙུག་ལག་ཁང་དུ་གཤགས་ནས་དགེ་སློང་གི་དགེ་འདུན་གྱི་དགུང་ལ་གདན་བཤམས་པ་ལ་བཞུགས་ཏེ་ཚིགས་  
སུ་བཅད་དེ་བཀའ་སྩལ་པ། ཆོས་རྣམས་སྔོན་དུ་ཡིད་འགྲོ་ཡིད་གཙོ་ཡིན། །ཡིད་མགྱོགས་རབ་ཏུ་དང་བའི་ཡིད་ཀྱིས་ནི། །སྨྲས་སམ་བྱས་ན་དེ་ནས་བདེ་བ་དེ། །འཐོབ་འགྱུར་གྲིབ་  
  
  
།དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པས་བཀའ་སྩལ་པ་དེའི་དོན་ཅི་ལགས། ཀུན་དགའ་བོ། ཁྱོད་ཀྱིས་  
རྒྱལ་རིགས་ཀྱི་ཁྱེའུ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་སེམས་དང་བ་བསྐྱེད་པ་གང་ཡིན་པ་དེ་མཐོང་ངམ། བཅོམ་ལྡན་འདས། མཐོང་ལགས་སོ། །དེ་སངས་རྒྱས་ལ་སོགས་པ་དགེ་  
སློང་གི་དགེ་འདུན་ལ་སེམས་དང་བ་བསྐྱེད་ནས་མཉན་ཡོད་ནས་བྱུང་སྟེ་ཤིང་དྲུང་ཞིག་ཏུ་ཉལ་བ་ལས། མཉན་ཡོད་ཀྱི་བྲམ་ཟེ་དང་ཁྱིམ་བདག་དག་གིས་ཚོང་དཔོན་དུ་དབང་བསྐུར་ནས་དེ་མཐོང་  
བའི་ཆོས་ཁོ་ནས་ལོངས་སྤྱོད་མངོན་པར་འཕེལ་བར་གྱུར་ཏོ། །ངས་དེ་ལས་དགོངས་ནས། ཆོས་རྣམས་སྔོན་དུ་ཡིད་འགྲོ་ཡིད་གཙོ་ཡིན་།ཞེས་བྱ་བ་ནས་སྔ་མ་བཞིན་དུ། འཐོབ་འགྱུར་གྲིབ་མ་ཡོལ་  
བར་མི་འགྱུར་བཞིན། །ཞེས་བྱ་བའི་བར་གསུངས་སོ། །གདུ་བུ་ཅན་དུ་བྱོན་ནས། གདུ་བུ་ཅན་དུ་སངས་རྒྱས་བཞིའི་གདན་ཞེས་བྱ་བ་རྒྱས་པར་གོང་མ་བཞིན་དུའོ། །ས་ཅན་དུ་བྱོན་ནས་ས་ཅན་  
དུ་སངས་རྒྱས་བཞིའི་གདན་ཞེས་བྱ་བ་གོང་མ་བཞིན་དུའོ་།སེངྒེ་ཅན་གྱི་གྲོང་དུ་བྱོན་ནས། སེངྒེ་ཅན་གྱི་གྲོང་དུ་སངས་རྒྱས་བཞིའི་གདན་ཞེས་བྱ་བ་རྒྱས་པར་གོང་མ་བཞིན་དུའོ་།གྲོང་གསར་དུ་བྱོན་ནས་གྲོང་  
གསར་དུ་སངས་རྒྱས་བཞིའི་གདན་ཞེས་བྱ་བ་གོང་མ་བཞིན་དུའོ་།གྲོང་ཁྱེར་ཅན་དུ་བྱོན་ནས་གྲོང་ཁྱེར་ཅན་དུ་སངས་རྒྱས་བཞིའི་གདན་ཞེས་བྱ་བ་གོང་མ་བཞིན་དུའོ། །རྒྱལ་པོའི་ཁབ་ཏུ་བྱོན་ནས་  
  
  
༄༅། །དེའི་ཚེ་ཀུན་ཏུ་རྒྱུ་ཁྲིའུ་བརྩེགས་ཞེས་བྱ་བ། མ་ག་དྷ་བཟང་མོའི་རྫིང་གི་འགྲམ་ན་གནས་ཏེ། དེ་མཚན་མོ་མཆིལ་བས་ཉ་གཤོར་ཅིང་གཤོར་ཅིང་ཟ་བར་བྱེད་དོ། །དེ་  
ནམ་ནངས་ནས་ནི་ཁྲིའི་སྟེང་དུ་ཁྲིའུ་བཞག་པ་ལ་འདུག་ནས་ཚིགས་སུ་བཅད་པས་སྨྲ་སྟེ། ཆོས་ཀྱི་ཆོས་མཆོག་གིས་འཚེ་སྲོག་ཆགས་དག་འགའ་ལ་ཡང་འཚེ་མི་བྱེད་དགེ་སྦྱོང་འགྱུར། །  
ཞི་བའི་ཡིད་ཀྱིས་སྤོང་དང་བརྟུལ་ཞུགས་སྤྱད། །དུལ་བ་དེ་ནི་ཞི་བའི་རྗེས་སུ་མཐུན། །བཅོམ་ལྡན་འདས་ཀྱིས་དེ་འདུལ་བའི་དུས་མཁྱེན་ནས། དེའི་དྲུང་དུ་གཤེགས་ཏེ་བཀའ་སྩལ་པ་  
ཚིགས་བཅད་དེ་ནི་ཇི་ལྟ་བར། །གལ་ཏེ་ཁྱོད་ཀྱང་དེ་འདྲ་ན་།ཁྱོད་ཀྱང་དམ་པར་བརྩིར་རུང་ན། །སྤོང་བ་ཁྱོད་ནི་དེ་མི་འདྲ། །རེ་ཞིག་ཉེ་བར་ཞི་ཞིང་དུལ་བ་དང། །སྲོག་ཆགས་འགའ་ལའང་  
འཚེ་བ་མ་བྱེད་པར། །ཞི་བའི་ཡིད་ཀྱིས་སྤོང་དང་བརྟུལ་ཞུགས་སྤྱོད། །དུལ་བ་དེ་ནི་ཞི་བའི་རྗེས་སུ་མཐུན། །གང་ལ་ལུས་དང་ངག་དང་ཡིད་ཀྱིས་ནི། །ཉེས་པར་བྱས་པ་ཡོད་པ་མ་ཡིན་ལ། །གང་  
ཞིག་གནས་གསུམ་དག་གིས་བསྡམས་གྱུར་པ། །དུལ་བ་དེ་ནི་ཞི་བའི་རྗེས་སུ་མཐུན། །དེ་ནས་ཀུན་ཏུ་རྒྱུ་ཁྲིའུ་བརྩེགས་ཀྱིས་བསམ་པ་དགེ་སྦྱོང་གོའུ་ཏ་མའི་ཐུགས་ཀྱིས་ནི། བདག་གི་  
སེམས་མཁྱེན་ཏོ། །སྙམ་དུ་རིག་ནས་མངོན་པར་དད་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་དེའི་བསམ་པ་དང། བག་ལ་ཉལ་བ་དང་ཁམས་དང། རང་བཞིན་མཁྱེན་ནས། དེ་དང་  
  
  
བའི་ཆོས་བཤད་པ་མཛད་དེ། ཐོས་པས་ཀུན་ཏུ་རྒྱུ་ཁྲིའུ་བརྩེགས་ཞེས་བྱ་བ་ནས་ཐོག་མ་མེད་པའི་དུས་ནས་བསགས་པའི་འཇིག་  
ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ་།དགེ་སློང་དག་གིས་དེ་ཁྲིའུ་སྟེང་དུ་ཁྲིའུ་བཞག་པ་ལ་འདུག་པ་  
མཐོང་ནས། དགེ་སློང་ཞིག་གིས་ཁྲིའུ་སྟེང་དུ་ཁྲིའུ་བཞག་སྟེ་ཆོས་ཉན་ན། དེ་བདེན་པའི་སྣོད་དུ་གྱུར་ཀྱང་བདེན་པ་མ་མཐོང་ནས་བཅོམ་ལྡན་འདས་ཀྱིས་དགོངས་པ། ཅིའི་ཕྱིར་དགེ་སློང་  
འདིས་བདེན་པ་མ་མཐོང་སྙམ་ན། མ་གུས་པས་ཡིན་པར་གཟིགས་སོ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཉེས་དམིགས་གང་ཅི་བྱུང་བ་དེ་ནི། དགེ་སློང་དག་ཁྲིའུ་སྟེང་དུ་ཁྲིའུ་  
བཞག་ནས་འདུག་པ་ཡིན་ནོ། །སྙམ་ནས། དེ་ལྟ་བས་ན། དགེ་སློང་གིས་ཁྲིའུ་སྟེང་དུ་ཁྲིའུ་བཞག་པ་ལ་འདུག་པར་མི་བྱའོ། །འདུག་ན། འགལ་ཚབས་ཅན་དུ་འགྱུར་རོ། །དེ་ནས་བཅོམ་ལྡན་འདས་  
རྒྱལ་པོའི་ཁབ་ནས་ནྱ་གྲོ་དཧར་བྱོན་ནས། དེ་ནས་སྔ་དྲོ་ཤམ་ཐབས་མནབས། ན་བཟའ་ཆོས་གོས་དང་ལྷུང་བཟེད་བསྣམས་ཏེ་ནྱ་གྲོ་དཧར་བསོད་སྙོམས་ལ་ཞུགས་པ་དང། སེར་སྐྱའི་གཞིའི་བྲམ་ཟེའི་  
བུ་མེ་ཞིག་ནྱ་གྲོ་དཧར་བག་མར་བཏང་བ་དང། བྲམ་ཟེའི་གུ་མོས་བཅོམ་ལྡན་འདས་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ཀུན་ནས་བརྒྱན་པ། དཔེ་བྱད་བཟང་པོ་བརྒྱད་ཅུས་མཛེས་པ་  
  
  
༄༅། །སྐུ་འོད་འདོམ་གང་གིས་བརྒྱན་པ་དང། འོད་ཟེར་ཉི་མ་སྟོང་བས་ལྷག་པ། གཤེགས་པ་ན་རིན་པོ་ཆེའི་རི་བོ་འགྲོ་བ་ལྟར་ཀུན་ནས་བཟང་བ་མཐོང་ངོ། །མཐོང་མ་ཐག་ཏུ་  
དེ་འདི་སྙམ་དུ་སེམས་ཏེ། བཅོམ་ལྡན་འདས་འདི་ནི། ཤཱཀྱའི་རིགས་དགའ་བ་ལས། འཁོར་ལོས་བསྒྱུར་བའི་རིགས་ཀྱི་རྒྱལ་སྲིད་ཀྱང་སྤངས། བཙུན་མོ་མང་པོ་དང། མཛོད་དང། བང་མཛོད་  
ཀྱི་འབྱོར་པ་རྣམས་ཀྱང་སྤངས་ནས་རབ་ཏུ་བྱུང་བ་དེ་ཡིན་ཏེ། དེ་ད་ལྟར་བསོད་སྙོམས་ལ་རྒྱུས། གལ་ཏེ་བདག་ལས་བསོད་སྙོམས་ཀྱི་ཟན་བཞེས་ན་ནི། དེ་ལ་བདག་གིས་དབུལ་ལོ། །སྙམ་མོ། །དེ་  
ནས་བཅོམ་ལྡན་འདས་ཀྱི་ཐུགས་ཀྱིས་དེའི་སེམས་མཁྱེན་ནས་ལྷུང་བཟེད་ཟེད་དེ། སྲིང་མོ། གལ་ཏེ་ཁྱོད་ཀྱིས་ཡོངས་སུ་གཏང་ན། ལྷུང་བཟེད་འདིར་ཕུལ་ཅིག་དེ་ནས་དེ་ལྷག་པར་དད་པ་སྐྱེས་ཏེ་  
བཅོམ་ལྡན་འདས་ཀྱི་ཐུགས་ཀྱིས་བདག་གི་སེམས་མཁྱེན་ཏོ། །སྙམ་དུ་རིག་ནས་དད་པ་དྲག་པོས་བཅོམ་ལྡན་འདས་ལ་བསོད་སྙོམས་ཀྱི་ཟན་ཕུལ་བ་དང། དེ་ནས་བཅོམ་ལྡན་འདས་འཛུམ་པ་  
མཛད་དོ། །ཆོས་ཉིད་ཀྱིས་གང་གི་ཚེ་སངས་རྒྱས་བཅོམ་ལྡན་འདས་རྣམས་འཛུམ་པ་མཛད་པ་དེའི་ཚེ་ཞེས་བྱ་བ་ནས་མཛོད་སྤུར་ནུབ་པར་གྱུར་ཏོ། །ཞེས་བྱ་བའི་བར་གོང་མ་བཞིན་དུའོ། །དེ་ནས་  
ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་ཏེ། བཅོམ་ལྡན་འདས་ལ་ཞུས་པ། རྒྱུ་མ་མཆིས། རྐྱེན་མ་མཆིས་པར་ནི་ཞེས་བྱ་བ་ནས་འཛུམ་པ་མཛད་ཅེས་བྱ་བའི་བར་གོང་མ་བཞིན་དུའོ། །  
  
  
ཁྱོད་ཀྱིས་བྲམ་ཟེའི་བུ་མོ་གང་ཞིག་དད་པ་སྐྱེས་ནས་ང་ལ་བསོད་སྙོམས་ཀྱི་ཟན་ཕུལ་བ་དེ་མཐོང་ངམ་བཙུན་པ། མཐོང་ལགས་སོ། །ཀུན་དགའ་བོ། བྲམ་ཟེའི་བུ་མོ་དེ་དགེ་  
བའི་རྩ་བ་འདིས། བསྐལ་པ་བཅུ་གསུམ་དུ་ལོག་པར་འགྲོ་བར་མི་འགྱུར་ཞིང། ལྷ་དང་མི་རྣམས་སུ་ཉིང་མཚམས་སྦྱར་ཅིང་འཁོར་ནས་སྲིད་པ་ཕྱི་མ་དང། སྐྱེ་གནས་ཕྱི་མ་དང། ལུས་ཕྱི་མ་  
དང། བདག་གི་ངོ་བོ་ཐོབ་པ་ཕྱི་མ་ལ་རང་སངས་རྒྱས་ཤིན་ཏུ་ལེགས་སྨོན་ཞེས་བྱ་བར་འགྱུར་རོ། །ཀུན་ཏུ་བྲམ་ཟེའི་བུ་མོ་ཆེ་གེ་མོ་ཞིག་དད་པ་སྐྱེས་ནས་བཅོམ་ལྡན་འདས་ལ་བསོད་སྙོམས་ཟན་  
ཞིག་ཕུལ་བས། བཅོམ་ལྡན་འདས་ཀྱིས་དེ་རང་བྱང་ཆུབ་ཏུ་ལུང་བསྟན་ཏོ། །སྒྲ་གྲགས་སོ། །དེའི་ཁྱོ་མེ་ཏོག་དང་ཡམ་བསྲེག་ཤིང་གི་ཕྱིར་དགོན་པར་སོང་བ་དེས་བདག་གི་ཆུང་མས་དགེ་སྦྱོང་གོའུ་ཏ་མ་  
ལ་བསོད་སྙོམས་ཟན་ཞིག་ཕུལ་བས། དགེ་སྦྱོང་གོའུ་ཏ་མས། དེ་རང་བྱང་ཆུབ་ཏུ་ལུང་བསྟན་ཏོ། །ཞེས་ཐོས་སོ། །ཐོས་ནས་ཀྱང་མི་བཟོད་པ་སྐྱེས་ཏེ། བཅོམ་ལྡན་འདས་གང་ན་བ་དེར་སོང་ནས་ཕྱིན་  
པ་དང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཤེས་ལྡན་གོའུ་ཏ་མ། བདག་གི་སྡུམ་པར་བྱོན་ཏམ། བྲམ་ཟེ། སོན་ཏོ། །ཤེས་ལྡན་གོའུ་ཏ་མ་ལ་བདག་གི་མཆིས་བྲང་གིས་བསོད་སྙོམས་  
བཤོས་ཤིག་ཕུལ་ནས། ཁྱོད་ཀྱིས་དེ་རང་བྱང་ཆུབ་ཏུ་ལུང་བསྟན་སྐད་ན། མད་དམ། བྲམ་ཟེ། བདེན་ནོ། །ཀྱེ་གོའུ་ཏ་མ། ཁྱོད་འཁོར་ལོས་བསྒྱུར་བའི་རྒྱལ་སྲིད་སྤངས་ནས་རབ་ཏུ་བྱུང་ན། དེ་བསོད་  
  
  
༄༅། །སྙོམས་བཤོས་ཙམ་གྱི་སླད་དུ་ཇི་ལྟར་ཤེས་བཞིན་གྱི་རྫུན་གྱི་ཚིག་གསུངས། ས་བོན་འདི་ཙམ་གྱི་འབྲས་བུ་འདིའོ། །ཞེས་བགྱི་བ་ཁྱོད་ལ་སུ་ཞིག་ཡིད་ཆེས་  
པར་འགྱུར། བྲམ་ཟེ། དེའི་ཕྱིར་ཁྱོད་ཉིད་ལ་དྲིའི། །ཁྱོད་ཀྱིས་ཇི་ལྟར་བཟོད་པ་དེ་བཞིན་དུ་ལན་ཐོབ་ཅིག་བྲམ་ཟེ་ཇི་སྙམ་དུ་སེམས། ཁྱོད་ཀྱི་ངོ་མཚར་རྨད་དུ་བྱུང་བའི་ཆོས་མཐོང་བ་འགའ་  
ཡོད་དམ། ཀྱེ་གོའུ་ཏ་མ། རེ་ཞིག་ངོ་མཚར་རྨད་དུ་བྱུང་བའི་ཆོས་གཞན་ལྟ་ཞོག་ནྱ་གྲོ་དྷ་འདི་ཉིད་དུ་ངོ་མཚར་རྨད་དུ་བྱུང་བའི་ཆོས་ཤིག་མཐོང་བ་དེ་རེ་ཞིག་གསོན་ཅིག་ཀྱེ་གོའུ་ཏ་མ་  
ནྱ་གྲོ་དྷ་འདིའི་ཤར་ཕྱོགས་ན་ནྱ་གྲོ་དཧའི་ཤིང་ཆེན་པོ་ཞིག་མཆིས་ཏེ། དེའི་མིང་གིས་གྲོང་འདི་ནྱ་གྲོ་དྷ་ཞེས་བགྱིའོ་།དེའི་འོག་ན་ཤིང་རྟ་ལྔ་བརྒྱ་མ་རེག་ཅིང། ཕན་ཚུན་མ་ཐུག་པར་མཆི་  
ལགས་སོ། །བྲམ་ཟེ། ནྱ་གྲོ་དྷ་དེའི་ས་བོན་ཚད་ཇི་ཙམ་ཞིག་ཡོད། ཅི། རེ་ཞིག་ཞིང་རྣང་ཙམ་མམ། ཀྱེ་གོའུ་ཏ་མ། མ་ལགས་སོ། །རེ་ལྡེ་ཙམ་མམ། ཏིལ་འདྲུ་བའི་འཁོར་ལོ་ཙམ་མམ། ཤིང་  
རྟའི་འཁོར་ལོ་ཙམ་མམ། བའི་ཀོ་བ་ཙམ་མམ། བིལ་བ་ཙམ་མམ། ཀ་པིད་ཐའི་འབྲས་བུ་ཙམ་མམ། ཀྱེ་གོའུ་ཏ་མ། མ་ལགས་སོ། །ཀྱེ་གོའུ་ཏ་མ། ཡེ་ཡུངས་ཀར་གྱི་བཞི་ཆ་ཙམ་མཆིས་  
ལགས་སོ། །བྲམ་ཟེ། ས་བོན་དེ་ཙམ་གྱིས་འབྲས་བུ་ཤིང་ཆེན་པོ་དེ་ཙམ་ཞིག་སྐྱེས་སོ། །ཞེས་བྱ་བ་ཁྱོད་ལ་སུ་ཞིག་ཡིད་ཆེས་པར་འགྱུར། ཤེས་ལྡན་གོའུ་ཏ་མ། ཡིད་ཆེས་ཀྱང་རུང། མ་  
  
  
བདག་གིས་མངོན་སུམ་དུ་གྱུར་ལགས་སོ། །ཀྱེ་གོའུ་ཏ་མ། རེ་ཞིག་ཞིང་སྣག་ཆེ་བ། སེར་སྨེ་བ། དོག་ས་ཚྭ་རྒོ་མ་མཆིས་པའི་ཕྱོགས་སུ་ས་བོན་གསར་བ་གྲུང་པོ་མ་ཉམས་པར་མཆིས་པ་ལ་  
དུས་དུས་སུ་ལྷས་ཆར་ཕབ་ན། དེས་ན་ཤིང་ནྱ་གྲོ་དྷ་ཆེན་པོ་འདིར་འཁྲུངས་ལགས་སོ། །དེ་ནས་བཅོམ་ལྡན་འདས་ཀྱིས་བྱུང་བ་དེ་ལ་ཚིགས་སུ་བཅད་དེ་བཀའ་སྩལ་པ། བྲམ་ཟེ་ཁྱོད་ཡིས་ཇི་ལྟ་བུར།།  
ཞིང་དང་ས་བོན་མངོན་སུམ་ལྟར། །དེ་བཞིན་ལས་ཀྱི་རྣམ་སྨིན་ཡང། །དེ་བཞིན་གཤེགས་པའི་མངོན་སུམ་མོ། །ཇི་ལྟར་བྲམ་ཟེ་ཁྱོད་ཀྱིས་ས་བོན་ནི། །ཆུང་དང་ཤིན་ཏུ་ཤིང་ཆེན་དེ་མཐོང་བ་།བྲམ་ཟེ་ངས་  
ཀྱང་ས་བོན་ཆུང་ངུ་དང། །ཕུན་སུམ་ཆེན་པོ་དེ་ཡང་དེ་བཞིན་མཐོང། །དེ་ནས་བཅོམ་ལྡན་འདས་ཀྱི་ཞལ་ནས་ལྗགས་བརྐྱངས་པས་དབུ་སྐྲ་ལ་ཐུབ་པའི་བར་ཞལ་གྱི་དཀྱིལ་འཁོར་ཐམས་ཅད་གཡོགས་  
ནས། བྲམ་ཟེ་དེ་ལ་བཀའ་སྩལ་པ། བྲམ་ཟེ། དེ་ཇི་སྙམ་དུ་སེམས་གང་གི་ཞལ་ནས་ལྗགས་བྱུང་བས་ཞལ་གྱི་དཀྱིལ་འཁོར་ཐམས་ཅད་གཡོགས་པར་བྱེད་པ་དེ། ཇི་ག་འཁོར་ལོས་བསྒྱུར་བའི་  
རྒྱལ་པོ་རྒྱལ་སྲིད་སྟོང་གི་ཕྱིར་ཡང་ཤེས་བཞིན་དུ་རྫུན་གྱི་ཚིག་གསུང་ངམ། ཀྱེ་གོའུ་ཏ་མ། མ་ལགས་སོ། །བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། ང་ཡི་ལྔགས་ནི་སྒྱུ་མེད་བདེན་  
པས་བསྐྱེད་པ་དག་ཇི་ག་མི་བདེན་པ་ནི་གསུང་བར་འགྱུར་སྲིད་དམ་།བྲམ་ཟེ་ང་ཡིས་ཇི་སྐད་བཤད་པ་དེ་བཞིན་པས། །དེ་བཞིན་གཤེགས་པ་ཡིན་ཞེས་རྟོགས་པར་བྱ་བའི་རིགས། །དེ་ནས་བྲམ་ཟེ་  
  
  
༄༅། །དེ་མངོན་པར་དད་ནས། དེ་ནས་བཅོམ་ལྡན་འདས་ཀྱིས་དེའི་བསམ་པ་དང། བག་ལ་ཉལ་དང། ཁམས་དང། རང་བཞིན་མཁྱེན་ནས་ཞེས་བྱ་བ་ནས་ཐོག་མ་མེད་  
པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ཏེ། བཙུན་པ། བདག་ནི་  
འཕགས་སོ། །མངོན་པར་འཕགས་སོ། །ཞེས་བྱ་བའི་བར་གོང་མ་བཞིན་དུའོ། །བདག་བཅོམ་ལྡན་འདས་དང། ཆོས་དང། དགེ་སློང་གི་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་  
བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྔོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །དེ་ནས་བྲམ་ཟེ་དེ། བཅོམ་ལྡན་འདས་ཀྱིས་གསུངས་པ་  
ལ་མངོན་པར་དགའ་ནས་ཡི་རང་སྟེ། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་བཅོམ་ལྡན་འདས་ཀྱི་སྤྱན་སྔ་ནས་སོང་ངོ། །སྡོམ་ལ། ཀིམ་པི་ལ་དང་སྦྲུལ་གདུག་དང།།  
མ་ཐུ་ལ་དང་ཡུལ་འཁོར་སྐྱོང། །གླང་ཆེན་གྲོང་དང་གྲོང་ཁྱེར་ཆེ། །སྲུག་ན་དང་ནི་བྲམ་ཟེའི་གྲོང། །གྲོང་ཁྱེར་ནག་པོ་རོ་ཧི་ཏ། །གསིང་མ་ཅན་དང་དེ་བཞིན་དུ། །དགའ་བ་འཕེལ་བས་ཚོགས་སུ་  
ནི༑ བྱས་ཏེ་ཡང་དག་བརྗེད་པ་ཡིན། །བཅོམ་ལྡན་འདས་ཀིམ་པི་ལར་བྱོན་ནས་ཀིམ་པི་ལའི་ནགས་ཁྲོད་ན་བཞུགས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀིམ་པི་ལ་ལ་བཀའ་  
  
  
ཀིམ་པི་ལ། དྲན་པ་ཉེ་བར་གཞག་པ་བཞི་ལས་བརྩམས་ཏེ་སྒོམ་པ་ཁྱོད་ལ་བཤད་ཀྱི། དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །ཞེས་དེ་སྐད་བཀའ་སྩལ་པ་  
ན༑ ཚེ་དང་ལྡན་པ་ཀིམ་པི་ལ་ཅང་མི་སྨྲའོ། །ལན་གཉིས་སུ་ཡང་དེ་བཞིན། ལན་གསུམ་དུ་ཡང་དེ་བཞིན་བརྗོད་པར་བྱའོ། །དེ་ནས་ཚེ་དང་ལྡན་པ་ཀུན་དགའ་བོས་ཚེ་དང་ལྡན་པ་ཀིམ་པི་ལ་ལ་འདི་སྐད་ཅེས་  
སྨྲས་སོ། །ཚེ་དང་ལྡན་པ་ཀིམ་པི་ལ། ཁྱོད་ལ་སྟོན་པ་གསུང་ངོ། །ཚེ་དང་ལྡན་པ་ཀུན་དགའ་བོ། འཚལ་ཏོ། །ཚེ་དང་ལྡན་པ་གོའུ་ཏ་མ། རབ་ཏུ་འཚལ་ཏོ། །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་  
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེའི་དུས་ལ་བབ་ལགས་སོ། །བདེ་བར་གཤེགས་པ། དེའི་དུས་ལ་བབ་ལགས་སོ། །བཅོམ་ལྡན་འདས་ཀྱིས་དགེ་སློང་རྣམས་ལ་དྲན་པ་ཉེ་བར་  
གཞག་པ་བཞི་ལས་བརྩམས་ཏེ་སྒོམ་པ་བཤད་ན། དེའི་སླད་དུ་དགེ་སློང་རྣམས་ཀྱིས་ཐོས་ནས་འཛིན་པར་འགྱུར་ལགས་སོ། །ཀུན་དགའ་བོ་དེའི་ཕྱིར་ལེགས་པར་ཉོན་ལ་ཡིད་ལ་ཟུངས་ཤིག་དང་  
བཤད་དོ། །འདི་ལ་དགེ་སློང་གང་ཡང་གྲོང་དང། གྲོལ་རྡལ་ཞེས་བྱ་བ་དང། དྲན་བཞིན་དུ་དབུགས་བརྔུབས་ན་དབུགས་བརྔུབས་སོ་།ཞེས་སློབ་སྟེ་ཞེས་བྱ་བ་ནས་འགོག་པའི་རྗེས་སུ་ལྟ་ཞིང་དབུགས་  
ཕྱུང་བ་སློབ་སྟེ་ཞེས་བྱ་བའི་བར་གོང་མ་བཞིན་དུའོ། །གང་གི་ཚེ་འཕགས་པའི་ཉན་ཐོས་དྲན་བཞིན་དུ་དབུགས་བརྔུབས་ན་དྲན་བཞིན་དུ་དབུགས་བརྔུབས་སོ། །ཞེས་སློབ་པ་ཞེས་བྱ་བ་ནས་ལུས་ཀྱི་  
  
  
༄༅། །འདུ་བྱེད་ཤིན་ཏུ་སྦྱངས་ཏེ་ལུས་ལ་ལུས་ཀྱི་རྗེས་སུ་ལྟ་ཞིང་དབུགས་ཕྱུང་ངོ། །ཞེས་སློབ་སྟེ་ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་ལུས་ལ་  
ལུས་ཀྱི་རྗེས་སུ་ལྟ་ཞིང་གནས་སོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །ཀུན་དགའ་བོ། དཔེར་ན། ལམ་པོ་ཆེའི་བཞི་མདོར་རྡུལ་གྱི་མཆོད་  
རྟེན་ཞིག་བརྩིགས་པར་གྱུར་ལ། དེ་ནས་ཤར་ཕྱོགས་ནས་བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་ཞིག་འོངས་ན། ཀུན་དགའ་བོ། ཇི་སྙམ་དུ་སེམས། རྡུལ་གྱི་མཆོད་རྟེན་  
འཇིག་པར་འགྱུར་རམ། བཙུན་པ། འགྱུར་ལགས་སོ། །དེ་བཞིན་དུ་གང་གི་ཚེ་འཕགས་པའི་ཉན་ཐོས་དྲན་བཞིན་དུ་དབུགས་བརྔུབས་སོ། །ཞེས་བྱ་བ་ནས་ནང་གི་ཡིད་ལ་བྱེད་པ་ཡོད་པར་ཤེས་པ་  
ཞེས་བྱ་བའི་བར་གོང་མ་བཞིན་དུའོ། །གང་གི་ཚེ་འཕགས་པའི་ཉན་ཐོས་དགའ་བ་སོ་སོར་མྱོང་བ་ཞེས་བྱ་བ་ནས་སེམས་ཀྱི་འདུ་བྱེད་ཤིན་ཏུ་སྦྱངས་ཏེ། ཚོར་བ་རྣམས་ལ་ཚོར་བའི་རྗེས་སུ་ལྟ་ཞིང་  
དབུགས་ཕྱུང་ངོ། །ཞེས་སློབ་བོ། །ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །དཔེར་ན། ཀུན་དགའ་བོ། ལམ་པོ་  
ཆེའི་བཞི་མདོར་རྡུལ་གྱི་མཆོད་རྟེན་ཞིག་བརྩིགས་པར་གྱུར་ལ། དེ་ནས་ལྷོ་ཕྱོགས་ནས་བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་ཞིག་འོངས་ན། ཞེས་བྱ་བ་ནས་ཚོར་བ་རྣམས་ལ་  
  
  
།ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །གང་གི་ཚེ་འཕགས་པའི་ཉན་ཐོས་སེམས་སོ་སོར་མྱོང་  
བ་དང། སེམས་རབ་ཏུ་དགའ་བ་དང། སེམས་མཉམ་པར་འཇོག་པ་དང་སེམས་རྣམ་པར་གྲོལ་བར་བྱེད་ཅིང་དབུགས་བརྔུབས་ན། སེམས་རྣམ་པར་གྲོལ་བར་བྱེད་ཅིང་དབུགས་བརྔུབས་སོ། །ཞེས་སློབ་པོ་  
སེམས་རྣམ་པར་གྲོལ་བར་བྱེད་ཅིང་དབུགས་ཕྱུང་ན། སེམས་རྣམ་པར་གྲོལ་བར་བྱེད་ཅིང་དབུགས་ཕྱུང་ངོ། །ཞེས་སློབ་སྟེ། སེམས་ལ་སེམས་ཀྱི་རྗེས་སུ་ལྟའོ། །གང་གི་ཚེ་འཕགས་པའི་ཉན་ཐོས་གནས་  
པ་ན༑ ནང་གི་ཡིད་ལ་བྱེད་པ་ཡོད་པར་ཤེས་ཏེ་མཆོད་རྟེན་དེ་ཉིད་ལ་ནུབ་ཕྱོགས་ནས་ཞེས་དཔེར་བྱའོ། །དེ་ལུས་དེ་དང། ཚོར་བ་དེ་དང། སེམས་དེ་ལ་བརྣབ་སེམས་དང། ཡིད་མི་བདེ་བ་གཉིས་ཀ་ནུབ་པས་  
ཆོས་རྣམས་ལ་ཆོས་ཀྱི་རྗེས་སུ་ལྟ་ཞིང་བཏང་སྙོམས་སུ་གནས་སོ་།དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་ཏེ། དཔེར་ན། ལམ་པོ་ཆེའི་བཞི་མདོར་རྡུལ་གྱི་མཆོད་  
རྟེན་བརྩིགས་པར་གྱུར་ལ། དེ་ནས་བྱང་ཕྱོགས་ནས་བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་ཞིག་འོངས་ན། ཀུན་དགའ་བོ། ཇི་སྙམ་དུ་སེམས། རྡུལ་གྱི་མཆོད་རྟེན་འཇིག་པར་འགྱུར་  
རམ༑ བཙུན་པ། དེ་ལྟར་འགྱུར་ལགས་སོ། །ཞེས་བྱ་བ་ནས་དེ་ལྟར་ཆོས་ལ་ཆོས་ཀྱི་རྗེས་སུ་ལྟ་བ་ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་  
  
  
༄༅། །པར་ཤེས་ཏེ། ཀུན་དགའ་བོ། དེ་ལྟར་ན། དྲན་པ་ཉེ་བར་གཞག་པ་བཞིའི་དབང་དུ་བྱས་ཏེ་བསྒོམས་པ་ཡིན་ནོ། །དེ་ནས་བཅོམ་ལྡན་འདས་རི་བོར་ཞིག་ཏུ་བྱོན་ཏོ། །  
རི་བོར་དེ་ན་ཚེ་དང་ལྡན་པ་མོའུ་དགལ་གྱི་བུ་ཆེན་པོའི་ཞང་པོ་དྲང་སྲོང་རྣམས་ཀྱི་ནང་དུ་རབ་ཏུ་བྱུང་བ་དེ། ཚེ་དང་ལྡན་པ་མོའུ་དགལ་གྱི་བུ་ཆེན་པོས་འདུལ་བར་འགྱུར་བས། དེ་ནས་བཅོམ་ལྡན་འདས་  
ཀྱིས་ཚེ་དང་ལྡན་པ་མོའུ་དགལ་གྱི་བུ་ཆེན་པོ་ལ་བཀའ་སྩལ་པ་མོའུ་དགལ་གྱི་བུ། ཞང་པོ་ལ་སོམས་ཤིག་བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་  
བཅོམ་ལྡན་འདས་ཀྱི་ལྟར་མཉན་ཏེ། དེའི་གདུལ་བའི་དུས་ཤེས་ནས་དྲང་སྲོང་རྣམས་ཀྱི་བསྟི་གནས་སུ་འཇུག་པར་བརྩམས་སོ། །དེ་ནས་དྲང་སྲོང་དེས་སྨྲས་པ། དགེ་སྦྱོང་འདུག་ཅིག་བྲམ་ཟེ་  
རྣམས་ཀྱི་བསྟི་གནས་འདིར་མ་འཇུག་ཅིག་དེས་སྨྲས་པ། ང་ཡང་བྲམ་ཟེ་ཡིན་ནོ། །དྲང་སྲོང་དེས་ཚིགས་སུ་བཅད་དེ་སྨྲས་པ། བྲམ་ཟེ་ཁྱོད་ལ་བསང་བྱེད་མེད། བླུགས་གཟར་ཡང་ནི་ཡོད་མ་  
ཡིན༑ ༑ཁྱོད་ནི་མགོ་རེག་མེ་མཆོད་མིན། །བྲམ་ཟེ་བདག་ཅེས་ཅི་སྟེ་སྨྲ། །ཚེ་དང་ལྡན་པ་མོའུ་དགལ་གྱི་བུ་ཆེན་པོས་ཀྱང་ཚིགས་སུ་བཅད་དེ་སྨྲས་པ། བྲམ་ཟེ་ང་ཡིན་ངོ་ཚ་ཤེས། །བསང་བྱེད་བླུགས་  
གཟར་ཤེས་རབ་ཉིད། །ཆུ་རྒྱུན་རྟག་འབབ་དད་པ་ནི། །ང་ཡི་རིལ་པ་སྤྱི་བླུགས་ཡིན། །ནང་དུ་ལེགས་པར་མཉམ་བཞག་པའི། །བདེན་པ་ཁོ་བོའི་མེ་མཆོད་དེ། །ཡང་དག་སྡོམ་དང་དུལ་བ་ཡིས། །ཉིན་  
  
  
།གལ་ཏེ་དེ་ལྟར་གྱུར་ན་ཡང་།དགེ་སྦྱོང་མགོ་རེག་ལ་ནི། འདིར་སྐབས་མི་འབྱེད་དོ། །དེ་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་རླུང་དང་ཆར་དྲག་བཏང་ནས་མཚོ་  
བྲན་དང་ཉེ་བ་ཞིག་ཏུ་སོང་ནས་ཤིང་ཞིག་གི་དྲུང་དུ་བརྟེན་ཅིང་འདུག་གོ་དེ་ནས་ཀླུའི་རྒྱལ་པོ་དགའ་བོ་དང་ཉེ་དགའ་བོའི་འཁོར་ཞིག་གནས་པ་དེས་བསམ་པ། འདི་ནི། འཕགས་པ་མོའུ་དགལ་གྱི་བུ་  
ཆེན་པོ་ཡིན་ཏེ། ཀླུའི་རྒྱལ་པོ་དགའ་བོ་དང། ཉེ་དགའ་བོ་གཉིས་ཀྱིས་བླ་མར་བྱ་བ་ཡིན་གྱི། མ་ལ་བདག་གིས་འདིའི་མཆོད་པ་བྱ་བ་ལ་བརྩོན་པར་བྱའོ། །སྙམ་སྟེ། ཀླུ་དེ་གནས་ནས་བྱུང་ནས་ཚེ་དང་  
ལྡན་པ་མོའུ་དགལ་གྱི་བུ་ཆེན་པོའི་ལུས་ལ་ལན་བདུན་དཀྲིས་ཏེ་སྟེང་ནས་མགོའི་གདེངས་ཀ་ཆེན་པོ་བྱས་ནས་འདུག་གོ་དྲང་སྲོང་རྣམས་ཀྱི་ཆོས་ཉིད་ཀྱིས་གལ་ཏེ་སྡུག་བསྔལ་བ་ལམ་བསམ་ན། དྲང་  
སྲོང་གི་ཆོས་ལས་ཉམས་པར་འགྱུར་བས། དེ་ནས་དྲང་སྲོང་དེ་འདི་སྙམ་དུ་སེམས། རབ་ཏུ་བྱུང་བ་དེ། རླུང་དང་ཆར་དྲག་གིས་ཉེན་ནས་ཤི་བར་གྱུར་ཏེ། བདག་དྲང་སྲོང་གི་ཆོས་ལས་ཉམས་པར་གྱུར་  
ན་མི་རུང་ངོ། །སྙམ་ནས། དེ་ནས་བསྟི་གནས་དེ་ནས་ཕྱིར་བྱུང་སྟེ་བལྟ་བར་བརྩམས་པ་ན། དེས་དེ་མཐོང་ནས་སྨྲས་པ། ཀྱེ་རབ་ཏུ་བྱུང་བ། ཁོ་བོ་ཅག་གི་བསྟི་གནས་སུ་ཞུགས་ཤིག་དེས་སྨྲས་པ་དྲང་  
སྲོང་ཆེན་པོ། ཁྱོད་དྲང་སྲོང་གི་ཆོས་དེ་ལས་ཉམས་པར་གྱུར་ཏམ། དྲང་སྲོང་དེས་དེའི་ང་རོ་ལས་ངོ་ཤེས་ནས་སྨྲས་པ་འཕགས་པ། མོའུ་དགལ་གྱི་བུ་ཆེན་པོ་ལགས་སམ། དྲང་སྲོང། བདག་སྐྱེ་བོས་  
  
  
༄༅། །དེ་ལྟར་ཤེས་སོ། །འཕགས་པ་དོན་ཅི་ཞིག་ལ་བྱོན། ཁྱོད་ཉིད་ཀྱི་གདུལ་བའི་དུས་ཤེས་ནས་འོངས་སོ། །ཚུར་སྤྱོན། བཅོམ་ལྡན་འདས་ཀྱི་དྲུང་དུ་བཞུད་དོ། །དེ་ནས་ཚེ་  
དང་ལྡན་པ་མོའུ་དགལ་གྱི་བུ་ཆེན་པོས་ཞང་པོ་ཁྲིད་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་  
ཏུ་འདུག་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བདག་གི་ཞང་པོ་དྲང་སྲོང་གི་ནང་དུ་རབ་ཏུ་བྱུང་བ་འདི་ལགས་ན། བཅོམ་ལྡན་འདས་  
ཀྱིས་འདི་ལ་ཆོས་བཤད་པའི་རིགས་སོ། །དེ་ནས་བཅོམ་ལྡན་འདས་ཀྱིས་དྲང་སྲོང་དེའི་བསམ་པ་དང། བག་ལ་ཉལ་དང། ཁམས་དང། རང་བཞིན་མཁྱེན་ནས་དེ་དང་མཐུན་པའི་ཆོས་བཤད་  
པ་མཛད་དེ། དེ་ཐོས་པས། དྲང་སྲོང་དེ་ཕྱིར་མི་འོང་བའི་འབྲས་བུ་མངོན་སུམ་དུ་བྱས་ནས། དེ་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་  
ལོགས་སུ་ཐལ་མོ་སྦྱར་བ་བཏུད་དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང། བསྙེན་པར་རྫོགས་  
པ་དགེ་སློང་གི་དངོས་པོ་ཐོབ་པ་ལྟ་ན། བདག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱོད་པ་སྤྱད་པར་བགྱིའོ། །བཅོམ་ལྡན་འདས་ཀྱིས། དེ་དགེ་སློང་ཚུར་ཤོག་ཅེས་བྱ་བས་རབ་ཏུ་ཕྱུང་  
  
  
༑ཞེས་བྱ་བ་ནས། དེ་བཞིན་གཤེགས་པས་ཚུར་ཤོག་བཀའ་སྩལ་པས། །སྐྲ་བྱི་སྣམ་སྦྱར་གྱོན་པའི་ལུས་ལྡན་ཞིང། །མོད་ལ་དབང་པོ་རབ་ཞིར་གནས་གྱུར་ཏེ། །སངས་རྒྱས་དགོངས་པས་ལུས་  
གཟུགས་བཀབ་པར་གྱུར། །ཅེས་བྱ་བའི་བར་གོང་མ་བཞིན་དུའོ། །ཚེ་དང་ལྡན་པ་མོའུ་དགལ་གྱི་བུ་ཆེན་པོ་སོང་བ་དང། ཀླུ་གཞོན་ནུ་དེ་གནས་དེ་ན་གཅིག་པུ་མི་དགའ་བར་གྱུར་ནས། དེ་ནས་རི་བོར་དེར་  
ཡམས་ཀྱི་ནད་དག་བཏང་སྟེ། བདག་ཉིད་དྲང་སྲོང་གི་ཆ་བྱད་དུ་མངོན་པར་སྤྲུལ་ནས་བསྟི་གནས་དེར་སོང་སྟེ་གནས་སོ། །དེ་ནས་རི་བོར་ན་གནས་པའི་སྐྱེ་བོའི་ཚོགས་དེ། བསྟི་གནས་དེར་ལྷགས་  
ནས་དེ་རྣམས་ཀྱིས་སྨྲས་པ། དྲང་སྲོང་ཆེན་པོ། བདག་ཅག་ལ་ཡམས་ཀྱི་ནད་བྱུང་ན། བདག་ཅག་གིས་ཇི་ལྟར་བགྱི། དྲང་སྲོང་གིས་སྨྲས་པ། ཕྱོགས་འདི་ཉིད་དུ་ཤོག་ལ་འདུག་ཅིག་དང་ཞི་བར་  
འགྱུར་རོ། །དེ་ནས་རི་བོར་ན་གནས་པའི་སྐྱེ་བོའི་ཚོགས་དེ། ཕྱོགས་དེར་ལྷགས་ནས་གནས་སོ། །ཕྱོགས་དེར་སྤྲུལ་གྱིས་གདུགས་བྱས་པས་སྦྲུལ་གདུགས། སྦྲུལ་གདུགས་ཞེས་བྱ་བར་གྲགས་  
ཏེ༑ དད་པ་ཅན་རྣམས་ཀྱིས་གཙུག་ལག་ཁང་ཡོ་བྱད་ཐམས་ཅད་ཡོད་པ་ཞིག་བརྩིགས་སོ། །སངས་རྒྱས་བཅོམ་ལྡན་འདས་མ་ཐུལ་ན་འབབ་ཆུ་རབ་ཏུ་བཟང་ལྡན་ཞེས་བྱ་བའི་འགྲམ། སློབ་པ་  
རྣམས་ཀྱི་ཨ་མྲའི་ཚལ་ན་ཞུགས་སོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། བདག་ཉིད་གླིང་དང། བདག་ཉིད་སྐྱབས་དང། ཆོས་ཀྱི་གླིང་དང། ཆོས་  
  
  
༄༅། །ཀྱི་སྐྱབས་ལ་གནས་པར་བྱའི། གླིང་གཞན་མ་ཡིན་སྐྱབས་གཞན་མ་ཡིན་ནོ། །དགེ་སློང་དག་ཁྱེད་ཀྱིས་བདག་ཉིད་གླིང་དག་དང། བདག་ཉིད་སྐྱབས་དང་  
ཆོས་ཀྱི་གླིང་དང། ཆོས་ཀྱི་སྐྱབས་ཀྱིས་གནས་པར་བྱའི། གླིང་གཞན་མ་ཡིན་ཞིང། སྐྱབས་གཞན་མ་ཡིན་པ་འདི་ལ་སོ་སོར་ཡང་དག་པར་བསླབ་པར་བྱའོ། །མྱ་ངན་དང། སྨྲེ་སྔགས་འདོན་  
པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུགས་པ་རྣམས་ནི་ཇི་ལྟ་བུ་ཞིག་ཡིན། གང་ཞིག་ཡོད་ན། ཅི་ལ་བརྟེན་ནས་ཅི་ལ་མངོན་པར་ཞེན་ཏེ། བདག་ནི་ཅི་ཡིན་ཞེས་རྗེས་སུ་  
ལྟ་བ་རྣམས་ལ། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་གང་དག་མ་སྐྱེས་པ་ནི་སྐྱེ་ཞིང། །སྐྱེས་པ་རྣམས་ནི་ཕྱིར་ཞིང་འཕེལ་ཞིང་རྒྱས་  
པར་འགྱུར། བཙུན་པ། བཅོམ་ལྡན་འདས་ནི་ཆོས་རྣམས་ཀྱི་རྩ་བ་ལགས། བཅོམ་ལྡན་འདས་ནི་འདྲེན་པ་ལགས། བཅོམ་ལྡན་འདས་ནི་སྟོན་པ་ལགས་པས། བཅོམ་ལྡན་འདས་  
ཀྱིས་དོན་འདི་ཉིད་དགེ་སློང་རྣམས་ལ་བཤད་ན། བཅོམ་ལྡན་འདས་ལས་དགེ་སློང་རྣམས་ཀྱིས་ཐོས་ནས་འཛིན་པར་འགྱུར་ལགས་སོ། །དགེ་སློང་དག་དེའི་ཕྱིར་ལེགས་པར་རབ་ཏུ་ཉོན་ལ་  
ཡིད་ལ་ཟུངས་ཤིག་དང་བཤད་དོ། །དགེ་སློང་དག་གཟུགས་ཡོད་ན་གཟུགས་ལ་བརྟེན་ནས་གཟུགས་ལ་མངོན་པར་ཞེན་ཏེ། གཟུགས་ནི་བདག་ཡིན་ནོ་ཞེས་རྗེས་སུ་ལྟ་བ་རྣམས་ལ་  
  
  
སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་གང་དག་མ་སྐྱེས་པ་ནི་སྐྱེ་ཞིང། སྐྱེས་པ་རྣམས་ནི་ཕྱིར་ཞིང་འཕེལ་ཞིང་རྒྱས་པར་འགྱུར་དགེ་  
སློང་དག། ཚོར་བ་དང། འདུ་ཤེས་དང། འདུ་བྱེད་རྣམས་དང། རྣམ་པར་ཤེས་པ་ཡོད་ན། རྣམ་པར་ཤེས་པ་ལ་བརྟེན་ནས་རྣམ་པར་ཤེས་པ་ལ་མངོན་པར་ཞེན་ཏེ། རྣམ་པར་ཤེས་པ་ནི་བདག་  
ཡིན་ནོ་ཞེས་རྗེས་སུ་ལྟ་བ་རྣམས་ལ་མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་གང་དག་མ་སྐྱེས་པ་ནི་སྐྱེ་ཞིང། སྐྱེས་པ་རྣམས་ནི་ཕྱིར་ཞིང་  
འཕེལ་ཞིང་རྒྱས་པར་འགྱུར་རོ། །དགེ་སློང་དག། ཁྱེད་ཀྱིས་ལྟོས་ཤིག་ཅེས་བྱ་བ་ནས། དྲན་བཞིན་དུ་དབུགས་བརྔུབས་ན་བརྔུབས་སོ་ཞེས་སློབ་སྟེ། ཚོར་བ་ལ་ཚོར་བའི་རྗེས་སུ་ལྟའོ་ཞེས་བྱ་བའི་བར་གོང་  
མ་བཞིན་དུའོ། །དེའི་ཚེ་འཕགས་པའི་ཉན་ཐོས་ཚོར་བ་ལ་ཚོར་བའི་རྗེས་སུ་ལྟ་ཞིང་གནས་སོ། །དེའི་ཚེ་འཕགས་པའི་ཉན་ཐོས་གནས་པ་ན། ནང་གི་ཡིད་ལ་བྱེད་པ་ཡོད་པར་ཤེས་ཏེ། དཔེར་ན། ཀུན་དགའ་  
བོ༑ ལམ་པོ་ཆེའི་བཞི་མདོར་རྡུལ་གྱི་མཆོད་རྟེན་ཞིག་བརྩིགས་པར་གྱུར་ལ། ལྷོ་ཕྱོགས་ནས་བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་འོངས་ན་ཞེས་བྱ་བ་ནས་ཚོར་བ་ལ་ཚོར་བའི་  
རྗེས་སུ་ལྟའོ་ཞེས་བྱ་བའི་བར་གོང་མ་བཞིན་དུའོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །གང་གི་ཚེ་འཕགས་པའི་ཉན་ཐོས་སེམས་སོ་སོར་མྱོང་བ་  
  
  
༄༅། །དང། སེམས་རབ་ཏུ་དགའ་བ་དང། སེམས་མཉམ་པར་འཇོག་པ་དང། སེམས་རྣམ་པར་གྲོལ་བར་བྱེད་ཅིང་དབུགས་བརྔུབས་སོ། །ཞེས་སློབ་པ་དང། སེམས་རྣམ་  
པར་གྲོལ་བར་བྱེད་ཅིང་དབུགས་ཕྱུང་ན། སེམས་རྣམ་པར་གྲོལ་བར་བྱེད་ཅིང་དབུགས་ཕྱུང་ངོ། །ཞེས་སློབ་སྟེ། སེམས་ལ་སེམས་ཀྱི་རྗེས་སུ་ལྟ་བ་དེའི་ཚེ་འཕགས་པའི་ཉན་ཐོས་སེམས་ལ་སེམས་  
ཀྱི་རྗེས་སུ་ལྟ་ཞིང་གནས་སོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་སོ། །དཔེར་ན། ནུབ་ཕྱོགས་ནས་ཁྱོགས་འོངས་པ་དེ་ཉིད་བྱའོ། །དེ་ལུས་དེ་དང། ཚོར་  
བ་དེ་དང། སེམས་དེ་ལ་བརྣབ་སེམས་དང། ཡིད་མི་བདེ་བ་དེ་དག་ནུབ་པས། ཆོས་ལ་ཆོས་ཀྱི་རྗེས་སུ་ལྟ་ཞིང་བཏང་སྙོམས་སུ་གནས་སོ་།དེའི་ཚེ་འཕགས་པའི་ཉན་ཐོས་ཆོས་ལ་ཆོས་ཀྱི་རྗེས་  
སུ་ལྟ་ཞིང་གནས་སོ། །དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་བྱེད་པ་ཡོད་པར་ཤེས་ཏེ། འདི་ལྟ་སྟེ། ལམ་པོ་ཆེའི་བཞི་མདོར་རྡུལ་གྱི་མཆོད་རྟེན་ཞིག་བརྩིགས་པར་གྱུར་ལ་  
དེ་ནས་བྱང་ཕྱོགས་ནས་ནི། བཞོན་པ་ཅན་ནམ། ཁྱོགས་སམ། ཤིང་རྟས་འཁྱམས་པ་འོངས་ན། ཀུན་དགའ་བོ། ཇི་སྙམ་དུ་སེམས། རྡུལ་གྱི་མཆོད་རྟེན་འཇིག་པར་འགྱུར་རམ། བཙུན་པ་  
དེ་ལྟར་འགྱུར་ལགས་སོ། །ཞེས་བྱ་བ་ནས་དེ་ལྟར་ཆོས་རྣམས་ལ་ཆོས་ཀྱི་རྗེས་སུ་ལྟའོ། །ཞེས་བྱ་བའི་བར་གོང་མ་བཞིན་དུའོ་།དེའི་ཚེ་འཕགས་པའི་ཉན་ཐོས་གནས་པ་ན་ནང་གི་ཡིད་ལ་  
  
  
ཀུན་དགའ་བོ། དེ་ལྟར་ན། དྲན་པ་ཉེ་བར་གཞག་པ་བཞི་ལ་བརྟེན་ནས་སྒོམ་པ་ཡིན་ནོ། །བཅོམ་ལྡན་འདས་ཡུལ་སྒྲ་ངན་ནས་ལྗོངས་རྒྱུ་ཞིང་གཤེགས་པ་ན། བང་མཛོད་  
སྟུག་པོ་ཅན་དུ་བྱོན་ནས་བང་མཛོད་སྟུག་པོ་ཅན་ན་བང་མཛོད་སྟུག་པོའི་ཚལ་ན་བཞུགས་སོ། །བང་མཛོད་སྟུག་པོ་ཅན་གྱི་བྲམ་ཟེ་དང་ཁྱིམ་བདག་རྣམས་ཀྱིས། བཅོམ་ལྡན་འདས་ཡུལ་སྒྲ་ངན་ནས་  
ལྗོངས་རྒྱུ་ཞིང་གཤེགས་པ་ན། བང་མཛོད་སྟུག་པོ་ཅན་དུ་བྱོན་ནས་བང་མཛོད་སྟུག་པོ་ཅན་ན་བང་མཛོད་སྟུག་པོའི་ཚལ་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་ཚོགས་ནས་ཚོགས་དང། ཁྱུ་ནས་  
ཁྱུར་འདུས་ཤིང་འཕྲད་ནས་བང་མཛོད་སྟུག་པོ་ཅན་ནས་བྱུང་སྟེ་བཅོམ་ལྡན་འདས་གང་ན་བ་དེར་དོང་སྟེ་ལྷགས་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་  
འཁོད་དོ། །ཕྱོགས་གཅིག་ཏུ་འཁོད་ནས་བཅོམ་ལྡན་འདས་ཀྱིས་བང་མཛོད་སྟུག་པོ་ཅན་གྱི་བྲམ་ཟེ་དང་ཁྱིམ་བདག་རྣམས་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་  
པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད་ཡང་དག་པར་རབ་ཏུ་དགའ་བར་མཛད་དོ།། །།འདུལ་བ་གཞི། བམ་པོ་སུམ་ཅུ་བཞི་པ། དེའི་ཚེ་ཁྱིམ་བདག་གི་  
བུ་ཡུལ་འཁོར་སྐྱོང། འཁོར་དེ་ཉིད་དུ་འདུས་ཤིང་འདུག་པར་གྱུར་ཏོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་འདི་སྙམ་དུ་སེམས་ཏེ། ཇི་ལྟར་བཅོམ་ལྡན་འདས་ཀྱིས་གསུངས་བའི་དོན་བདག་གིས་  
  
  
༄༅། །ཤེས་པ་ལྟར་ན། ཁྱིམ་པ་ཁྱིམ་ན་གནས་པས། ཇི་སྲིད་འཚོའི་བར་དུ་ཚངས་པར་སྤྱོད་པ་གཅིག་ཏུ་སལ་གྱིས་དག་པ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ་  
རྣམ་པར་བྱང་བ་སྤྱད་པ་འདི་ནི། སླ་བ་མ་ཡིན་པས། མ་ལ་བདག་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ་སྙམ་མོ། །དེ་ནས་  
བཅོམ་ལྡན་འདས་ཀྱིས་རྣམ་གྲངས་དུ་མར་བང་མཛོད་སྟུག་པོ་ཅན་གྱི་བྲམ་ཟེ་དང་ཁྱིམ་བདག་རྣམས་ལ་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག་ཡང་  
དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ། །དེ་ནས་བང་མཛོད་སྟུག་པོ་ཅན་གྱི་བྲམ་ཟེ་དང་ཁྱིམ་བདག་རྣམས། བཅོམ་ལྡན་འདས་ཀྱིས་གསུངས་པ་ལ་  
མངོན་པར་དགའ་སྟེ་ཡི་རང་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་དོང་ངོ་།ཁྱིམ་བདག་གི་བུ་ཡུལ་འཁོར་སྐྱོང་གིས་བང་མཛོད་སྟུག་  
པོ་ཅན་གྱི་བྲམ་ཟེ་དང་ཁྱིམ་བདག་རྣམས་དོང་ནས་རིང་པོ་མ་ལོན་པར་རིག་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་  
དེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན། བདག་  
  
  
པར་བགྱིའོ། །ཁྱིམ་བདག་གི་བུ། ཕ་དང་མ་གཉིས་ཀྱིས་གནང་ངམ་བཙུན་པ། མ་གནང་ངོ། །ཁྱིམ་བདག་གི་བུ། དེ་བཞིན་གཤེགས་པའམ་  
དེ་བཞིན་གཤེགས་པའི་ཉན་ཐོས་རྣམས་ནི། ཕ་དང་མ་གཉིས་ཀྱིས་མ་གནང་བ་རབ་ཏུ་འབྱིན་པ་དང། བསྙེན་པར་རྫོགས་པར་མི་བྱེད་དོ། །བཙུན་པ། བདག་གིས་ཅི་ནས་ཕ་དང་མས་གནང་བ་དེ་ལྟར་བགྱི་  
ལགས་སོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་ཡི་རང་ནས། རང་གི་ཁྱིམ་གང་ན་བ་དེར་སོང་སྟེ་ཕྱིན་པ་དང། ཕ་དང་མ་ལ་འདི་སྐད་  
ཅེས་སྨྲས་སོ། །ཡབ་ཡུམ་མཁྱེན་པར་མཛོད་ཅིག་བདག་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མ་མཆིས་པར་རབ་ཏུ་འབྱུང་བར་བགྱིའོ་།བུ་ཡུལ་འཁོར་སྐྱོང་ཤེས་པར་གྱིས་ཤིག་ཁྱོད་ངེད་ཀྱི་བུ་  
གཅིག་པ། སྡུག་པ། ཡིད་དུ་འོང་བ། བཟོད་པ། མི་མཐུན་པ་མེད་པ་ཡིན་པས་ཁྱོད་ཤི་བར་གྱུར་ན། ངེད་མི་འདོད་བཞིན་དུ་འབྲལ་གྲང་གསོན་བཞིན་དུ་ག་ལ་གཏང། ཡབ་ཡུམ། གལ་ཏེ་རེ་ཞིག་  
གནང་ན། ལེགས། གལ་ཏེ་མ་གནང་ན། དེང་སླན་ཆད་འཚལ་མ་ཡང་མི་འཚལ། ཕྱག་ཀྱང་མི་འཚལ་ལོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་གིས་ཉི་མ་གཅིག་ཀྱང་ཟན་བཅད་པ་བྱས་སོ། །  
གཉིས་དང་གསུམ་ནས་བདུན་གྱི་བར་དུ་ཟན་བཅད་པ་བྱས་སོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་གི་ཕ་དང་མས། ཁྱིམ་བདག་གི་བུ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །བུ་ཡུལ་  
  
  
༄༅། །འཁོར་སྐྱོང་ཤེས་པར་གྱིས་ཤིག་ཁྱོད་ནི། ཤིན་ཏུ་གཞོན་པ། བདེ་བ་འདོད་པ་ཡིན་པས། ཁྱོད་ཀྱིས་སྡུག་བསྔལ་མི་ཤེས་ཏེ། ཚངས་པར་སྤྱོད་པ་སྤྱད་དཀའོ། །  
རབ་ཏུ་དབེན་པ་བྱ་དཀའོ། །གཅིག་པ་ཉིད་ལ་མངོན་པར་དགའ་བ་དཀའོ། །གནས་མལ་དགོན་པ་དང། ནགས་ཁྲོད་དང། བས་མཐར་གནས་པ་ནི། བརྣག་དཀའོ། །བུ་ཡུལ་འཁོར་སྐྱོང་  
ཚུར་འདུག་ལ་འདོད་པ་དག་ལ་ཡང་སྤྱོད་ཅིག་སྦྱིན་པ་དག་ཀྱང་བྱིན་ཅིག། བསོད་ནམས་ཀྱང་གྱིས་ཤིག་དེ་སྐད་སྨྲས་ན། ཁྱིམ་བདག་གི་བུ་ཡུལ་འཁོར་སྐྱོང་ཅང་མི་སྨྲའོ། །དེ་ནས་ཁྱིམ་བདག་  
གི་བུ་ཡུལ་འཁོར་སྐྱོང་གི་ཕ་དང་མས་ཉེ་དུ་རྣམས་ལ་བཅོལ་བ་ཀྱེ་ཉེ་དུ་དག། རེ་ཞིག་བུ་ཡུལ་འཁོར་སྐྱོང་སློངས་ཤིག། དེ་ནས་ཁྱིམ་བདག་གི་བུ་ཡུལ་འཁོར་སྐྱོང་གི་ཉེ་དུ་རྣམས་ཁྱིམ་  
བདག་གི་བུ་ཡུལ་འཁོར་སྐྱོང་གང་ན་བ་དེར་དོང་སྟེ་ཕྱིན་ནས་ཁྱིམ་བདག་གི་བུ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །བུ་ཡུལ་འཁོར་སྐྱོང་མཁྱེན་པར་མཛོད་ཅིག་ཁྱོད་ནི། ཤིན་ཏུ་གཞོན་  
པས་བདེ་བ་བཞེད་པ་ལགས་ཞེས་བྱ་བ་ནས་བསོད་ནམས་དག་གྱིས་ཤིག་།ཅེས་བྱ་བའི་བར་གོང་མ་བཞིན་དུའོ། །དེ་སྐད་སྨྲས་ན། ཁྱིམ་བདག་གི་བུ་ཡུལ་འཁོར་སྐྱོང་ཅང་མི་སྨྲའོ། །དེ་ནས་  
ཁྱིམ་བདག་གི་བུ་ཡུལ་འཁོར་སྐྱོང་གི་ཕ་དང་མས་ཡུལ་འཁོར་སྐྱོང་གི་ནེའུ་ལྡང་རྣམས་ལ་བཅོལ་བ། ཀྱེ་གཞོན་ནུ་དག་རེ་ཞིག་བུ་ཡུལ་འཁོར་སྐྱོང་སློངས་ཤིག། དེ་ནས་ཁྱིམ་བདག་གི་བུ་  
  
  
ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ། །ཀྱེ་སྲས་དེས་པ་ཡུལ་འཁོར་སྐྱོང་མཁྱེན་པར་མཛོད་ཅིག་ཁྱོད་ནི། ཤིན་ཏུ་གཞོན་པས་བདེ་བ་བཞེད་པ་ལགས་  
ལ་ཞེས་བྱ་བ་ནས་བསོད་ནམས་དག་མཛོད་ཅིག་ཅེས་བྱ་བའི་བར་སྔ་མ་བཞིན་དུའོ། །དེ་སྐད་སྨྲས་ན། ཁྱིམ་བདག་གི་བུ་ཡུལ་འཁོར་སྐྱོང་ཅང་མི་སྨྲའོ། །དེ་ནས་གཞོན་ནུ་དག་གིས། ཡུལ་འཁོར་སྐྱོང་  
གི་ཕ་དང་མ་ལ་འདི་སྐད་ཅེས་སྨྲས་སོ། །ཡབ་ཡུམ། སྲས་ཡུལ་འཁོར་སྐྱོང་འདི་གུམ་པས་ཅི་ཞིག་བགྱི། རབ་ཏུ་འབྱུང་དུ་གནོང་དང། གལ་ཏེ་དགའ་བར་གྱུར་ན། འདི་གསོན་པོ་ཉིད་དུ་གཟིགས་པར་  
འགྱུར་ལ། གལ་ཏེ་མངོན་པར་མི་དགའ་བར་གྱུར་ན་ཡང། བུའི་གནས་ཕ་མ་གཉིས་མ་ལགས་པ་གཞན་སུ་ཞིག་མཆིས། གཞོན་ནུ་དག། བདག་ཅག་ལ་གལ་ཏེ་རབ་ཏུ་བྱུང་ནས་ལྟ་བར་བྱེད་ན། དེ་བཞིན་  
དུ་གནང་བར་བྱའོ། །དེ་ནས་ཡུལ་འཁོར་སྐྱོང་གི་ནེའུ་ལྡང་དག་གིས། ཁྱིམ་བདག་གི་བུ་ཡུལ་འཁོར་སྐྱོང་ལ་འདི་སྐད་ཅེས་སྨྲས་སོ་།དེས་པ་ཡུལ་འཁོར་སྐྱོང་མཁྱེན་པར་མཛོད་ཅིག་ཕ་དང་མས་གནང་སྟེ་  
འདི་སྐད་ཅེས། གལ་ཏེ་བུ་རབ་ཏུ་བྱུང་ནས་ལྟ་བར་བྱེད་ནའོ། །ཞེས་ཀྱང་ཟེར་རོ། །ཤེས་ལྡན་དག་བལྟ་བར་བྱའོ། །དེ་ནས་ཁྱིམ་བདག་གི་བུ་ཡུལ་འཁོར་སྐྱོང་རིམ་གྱིས་ལུས་ཀྱི་མཐུ་དང་སྟོབས་བསྐྱེད་ནས་  
བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ནས་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཁྱིམ་  
  
  
༄༅། །བདག་གི་བུ་ཡུལ་འཁོར་སྐྱོང་གིས་འདི་སྐད་ཅེས་གསོལ་ཏེ་།བཙུན་པ། བདག་ནི། ཕ་དང་མས་གནང་ལགས་ཀྱི། བཙུན་པ། བདག་ལེགས་པར་གསུངས་པའི་ཆོས་  
འདུལ་བ་ལ་རབ་ཏུ་བྱུང་བ་དང། བསྙེན་པ་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན། བཅོམ་ལྡན་འདས་ཀྱི་སྤྱན་སྔར་ཚངས་པ་སྤྱོད་པ་སྤྱད་པར་བགྱིའོ། །ཁྱིམ་བདག་གི་བུ་ཡུལ་འཁོར་སྐྱོང་གིས་  
ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང། བསྙེན་པར་རྫོགས་པ་དགེ་སློང་གི་དངོས་པོ་ཐོབ་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་ཁྱིམ་བདག་གི་བུ་ཡུལ་འཁོར་སྐྱོང་  
རབ་ཏུ་ཕྱུང། བསྙེན་པར་རྫོགས་པར་མཛད་ནས། བང་མཛོད་སྟུག་པོ་ཅན་དུ་ཇི་ཙམ་བཞེད་ཀྱི་བར་དུ་བཞུགས་ནས། མཉན་ཡོད་གང་ན་བ་དེར་རྒྱུ་ཞིང་གཤེགས་ཏེ་རིམ་གྱིས་རྒྱུ་ཞིང་གཤེགས་པ་དང་  
མཉན་ཡོད་དུ་བྱོན་ནས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་བསྙེན་པར་རྫོགས་ཏེ་ལོ་བཅུ་ལོན་  
ནས་དགྲ་བཅོམ་པ་ཐོབ་སྟེ་རྣམ་པར་གྲོལ་བའི་དགའ་བ་དང་བདེ་བ་ཉམས་སུ་མྱོང་ནས་འདི་སྙམ་དུ་སེམས་ཏེ། སྔོན་བདག་ཁྱིམ་པར་གྱུར་པ་ན། ཕ་དང་མ་ལ་རབ་ཏུ་བྱུང་ནས་བལྟ་བར་བྱའོ། །ཞེས་  
ཁས་བླངས་པ་ཡོད་ཀྱི། མ་ལ་བདག་གིས་ཁས་བླངས་པ་དེ་མཐར་དབྱུང་ངོ། །སྙམ་ནས། དེ་ནས་ཚེ་དང་ལྡན་པ་ཡུལ་འཁོར་སྐྱོང་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་  
  
  
ཏུ་འདུག་གོ་ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཚེ་དང་ལྡན་པ་ཡུལ་འཁོར་སྐྱོང་གིས་འདི་སྐད་ཅེས་གསོལ་ཏོ།།  
བཙུན་པ། སྔོན་བདག་ཁྱིམ་པར་གྱུར་པ་ན། ཕ་དང་མ་ལ་བལྟ་བར་བགྱིའོ། །ཞེས་གཡར་གྱིས་བླངས་པས་བདག་གཡར་གྱིས་བླངས་པ་དེ་མཐར་འབྱིན་དུ་མཆིའོ། །དེ་ནས་བཅོམ་ལྡན་འདས་ཀྱི་ཐུགས་  
ཀྱིས་ཚེ་དང་ལྡན་པ་ཡུལ་འཁོར་སྐྱོང་གི་སེམས་ཁྱབ་པར་མཛད་ཅིང། ཁྱབ་པར་མཛད་ནས་ཐུགས་ལ་མཛད་ཅིང། ཐུགས་ལ་མཛད་ནས་འདི་སྙམ་དུ་དགོངས་ཏེ། རིགས་ཀྱི་བུ་ཡུལ་འཁོར་སྐྱོང་ནི། སླར་ཡང་  
ཁྱིམ་ན་གནས་པའམ། གསོག་འཇོག་སྤྱོད་པས་འདོད་པ་དག་ལ་ལོངས་སྤྱོད་པའི་འོས་མ་ཡིན་ནོ། །སྙམ་དུ་མཁྱེན་ནས། ཚེ་དང་ལྡན་པ་ཡུལ་འཁོར་སྐྱོང་ལ་འདི་སྐད་ཅེས་བཀའ་སྩལ་ཏོ། །ཡུལ་འཁོར་  
སྐྱོང། ཁྱོད་སོང་ལ་སེམས་ཅན་མ་བསྒྲལ་བ་རྣམས་ནི། སྒྲོལ་ཅིག་མ་གྲོལ་བ་རྣམས་ནི། གྲོལ་བར་གྱིས་ཤིག། དབུགས་མ་ཕྱིན་པ་རྣམས་ནི། དབུགས་ཕྱུང་ཞིག། ཡོངས་སུ་མྱ་ངན་ལས་མ་འདས་པ་  
རྣམས་ནི། ཡོངས་སུ་མྱ་ངན་ལས་ཟློས་ཤིག། དེ་ནས་ཚེ་དང་ལྡན་པ་ཡུལ་འཁོར་སྐྱོང། བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་ཡི་རང་ནས་བཅོམ་ལྡན་འདས་ཀྱི་ཞབས་གཉིས་ལ་  
མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ་།དེ་ནས་ཚེ་དང་ལྡན་པ་ཡུལ་འཁོར་སྐྱོང་དེ་ཉིད་ཀྱི་མཚན་མོ་འདས་ནས་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་  
  
  
༄༅། །མཉན་ཡོད་དུ་བསོད་སྙོམས་ལ་ཞུགས་ཏེ་མཉན་ཡོད་དུ་བསོད་སྙོམས་སྤྱད་ནས་ཟས་ཀྱི་བྱ་བ་བྱས་ཏེ། ཟས་ཕྱི་མའི་བསོད་སྙོམས་ལས་སླར་ལོག་ནས་གནས་  
མལ་ཇི་ལྟར་སྤྱད་པ་མཁོས་སུ་ཕབ་སྟེ། ལྷུང་བཟེད་དང་ཆོས་གོས་བླངས་ནས་བང་མཛོད་སྟུག་པོ་ཅན་གང་ན་པ་དེར་སོང་སྟེ། རིམ་གྱིས་སྤྱད་པ་སྤྱོད་ཅིང་རྒྱུ་བ་ན། བང་མཛོད་སྟུག་པོ་ཅན་དུ་  
ཕྱིན་ནས་བང་མཛོད་སྟུག་པོ་ཅན་གྱི་བང་མཛོད་སྟུག་པོའི་ཚལ་དུ་འདུག་གོ། དེ་ནས་ཚེ་དང་ལྡན་པ་ཡུལ་འཁོར་སྐྱོང། དེ་ཉིད་ཀྱི་མཚན་མོ་འདས་ནས་སྔ་དྲོ་ཤམ་ཐབས་བགོས། ལྷུང་བཟེད་དང་  
ཆོས་གོས་ཐོགས་ཏེ། བང་མཛོད་སྟུག་པོ་ཅན་དུ་བསོད་སྙོམས་ལ་ཞུགས་ནས། དེ་རིམ་གྱིས་བང་མཛོད་སྟུག་པོ་ཅན་ནས་བསོད་སྙོམས་ལ་རྒྱུ་བ་ན། རང་གི་ཁྱིམ་གང་ན་བ་དེར་སོང་ནས། དེའི་  
ཚེ་ཚེ་དང་ལྡན་པ་ཡུལ་འཁོར་སྐྱོང་གི་ཕ། བར་སྒོའི་ཁྱམས་ན་སྐྱེས་པ་སྐྲ་མཁན་གྱིས་སྐྲ་དང། ཁ་སྤུ་འཆོས་པ་ན། ཚེ་དང་ལྡན་པ་ཡུལ་འཁོར་སྐྱོང་གི་ཕས། ཚེ་དང་ལྡན་པ་ཡུལ་འཁོར་སྐྱོང་  
སྒོ་དྲུང་ན་འདུག་པ་མཐོང་ངོ། །མཐོང་ནས་ཀྱང་ཁ་ཟེར་བར་བྱེད་དེ། དགེ་སྦྱོང་མགོ་རེག་འོ་ནི་དག་གིས། ཁོ་བོའི་རིགས་ཀྱི་རྒྱུན་བཅད་དེ། འོ་ན་དག་གིས། ཁོ་བོའི་བུ་གཅིག་པ། སྡུག་པ། ཡིད་  
དུ་འོང་བ། བཟོད་པ། མི་མཐུན་པ་མེད་པ། ཡུལ་འཁོར་སྐྱོང་རབ་ཏུ་ཕྱུང། བསྙེན་པར་རྫོགས་པར་བྱས་ན། དགེ་སྦྱོང་མགོ་རེག་འོ་ནི་རྣམས་ལ་སུ་ཞིག་བསོད་སྙོམས་སྦྱིན་པར་བྱ་བར་སེམས། དེ་ནས་  
  
  
རང་གི་ཁྱིམ་ནས་རྒྱ་གག་མ་གཏོགས་པ་སྦྱིན་པ་ཡང་མ་ཐོབ། བསྐྲད་ཀྱང་མ་བསྐྲད་པ་དང། མྱུར་བ་མྱུར་བར་ཕྱིར་བྱུང་ངོ། །དེའི་ཚེ་ཚེ་དང་ལྡན་པ་ཡུལ་འཁོར་སྐྱོང་  
གི་སྔོན་གྱི་བྲན་མོ་རྒན་མོ་ཞིག་ཟན་དྲོན་རུལ་པ་ཞག་ལོན་པ་ཞིག་དོར་བའི་ཕྱིར་ཐོགས་ཏེ་སྒོར་བྱུང་བ་དང། ཚེ་དང་ལྡན་པ་ཡུལ་འཁོར་སྐྱོང་གིས་སྔོན་གྱི་བྲན་མོ་རྒན་མོ་དེ་མཐོང་ངོ་།མཐོང་ནས་ཀྱང་  
བྲན་མོ་རྒན་མོ་དེ་ལ་འདི་སྐད་ཅེས་སྨྲས་སོ། །སྲིང་མོ། གལ་ཏེ་ཟན་དྲོན་རུལ་བ་ཞག་ལོན་པ་འདོར་བ་ཡིན་ན། ཁོ་བོས་བཟའི། ལྷུང་བཟེད་འདིར་ཆུག་ཅིག་འཕགས་པ་གསོལ་ཅིག་དེ་ནས་སྔོན་གྱི་  
བྲན་མོ་རྒན་མོ་དེས་ཟན་དྲོན་རུལ་པ་ཞག་ལོན་པ་ལྷུང་བཟེད་དུ་འཇུག་པ་ན། ཚེ་དང་ལྡན་པ་ཡུལ་འཁོར་སྐྱོང་གི་ལག་པ་དང་རྐང་པ་དང། བཞིན་དང། སྣ་དང། སྨྲ་དངགས་དག་གི་མཚན་  
མ་ཤིན་ཏུ་ལེགས་པར་བཟུང་ནས། འདི་སྐད་ཅེས་ཀྱང་སྨྲས་སོ་།རྗེའི་སྲས། ཡུལ་འཁོར་སྐྱོང་ལགས་སམ། སྲིང་མོ། །ཁོ་བོ་སྐྱེ་བོ་དག་གིས་དེ་ལྟར་ཤེས་སོ། །དེ་ནས་སྔོན་གྱི་བྲན་མོ་རྒན་མོ་དེ་རིངས་  
པ་རིངས་པར། ཚེ་དང་ལྡན་པ་ཡུལ་འཁོར་སྐྱོང་གི་ཕ་གང་ན་བ་དེར་སོང་སྟེ་ཕྱིན་ནས། ཚེ་དང་ལྡན་པ་ཡུལ་འཁོར་སྐྱོང་གི་ཕ་ལ་འདི་སྐད་ཅེས་སྨྲས་སོ། །ཇོ་བོ་མཁྱེན་པར་མཛོད་ཅིག། སྲས་ཡུལ་འཁོར་  
སྐྱོང་བང་མཛོད་སྟུག་པོ་ཅན་དུ་བྱོན་ནས་རིང་མོ་ཞིག་ལགས་ན་ཉིད་ཀྱི་ཁབ་ཏུ་ནི། འབྱོན་མི་བཞེད་དོ། །དེ་ནས་ཚེ་དང་ལྡན་པ་ཡུལ་འཁོར་སྐྱོང་གི་ཕས། ལག་པ་གཡོན་པས་སྐྲ་བསྡུས་ནས་རས་ཡུག་