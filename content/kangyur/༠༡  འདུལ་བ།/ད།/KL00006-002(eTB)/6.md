  
༄༅། །མ་ཡིན་པའི་དུས་སྟོན་འདི་ཅི་ཞིག་ཡིན། ཞེས་སྨྲས་པ་དང། དེ་དག་གིས་ཁྱོད་ཀྱིས་སྔོན་གྱི་ལེགས་པའི་ཚོགས་རྣམ་པར་བསགས་པ་དེའི་མཐུས་ནི་དུས་ལ་མ་བབ་  
པའི་དུས་སྟོན་ཆེན་པོ་བྱས་ཏེ། ཁྱོད་བག་མར་གཏང་བའི་ཕྱིར་དུས་ལ་མ་བབ་པའི་དུས་སྟོན་ཆེན་པོ་བྱས་ཏེ། དེ་དག་ཉེ་བར་འོངས་སོ་།ཞེས་སྨྲས་པ་དང། དེས་ཐོས་ནས་སྐྲག་སྟེ། ཕའི་རྐང་  
པ་ལ་ཕྱག་འཚལ་ནས། ཡབ་བདག་འདོད་པ་འཚལ་བ་ནི་མ་ལགས་ན་རྒྱལ་པོའི་ཀུན་དགའ་ར་བ་ཞེས་བགྱི་བ་དགེ་སློང་མའི་དབྱར་མོ་ཁང་དུ་མཆིར་ཅི་གནང། ཞེས་སྨྲས་པ་དང་  
དེས་སྨྲས་པ། བུ་མོ་ཁྱོད་མ་སྐྱེས་པར་ཁྱིམ་བདག་རི་དྭགས་སྒྲའི་བུ་ས་ག་ལ་བྱིན་པས། ད་ནི་ང་ལ་དབང་མེད་དོ། །ཁྱོད་ཀྱི་ཁྱིམ་ཐབ་དེ་ཡིན་ཏེ། དེ་ལྟ་བུར་ནི་ཡུལ་ཀོ་ས་ལའི་རྒྱལ་པོ་  
གསལ་རྒྱལ་དང། ནང་གི་བཙུན་མོ་དང། གཞོན་ནུ་དང། བྲན་ཕོ་དང། བྲན་མོ་དང། སྐྱེ་བོ་མང་པོ་དང། ཡུལ་སོ་སོ་ནས་ལྷགས་པའི་སྐྱེ་བོ་མང་པོ་དག་གིས་ཀྱང་ཤེས་ན། ངས་  
ཁྱོད་ལ་ཇི་ལྟར་གནང་བར་བྱ། ཅི་བདག་མཛའ་བོ་དང། ཕུ་ནུ་དང། གཉེན་རྣམས་བཙོན་རར་བཅུག་སྟེ་འཆི་བར་འདོད་དམ། ཁྱོད་ནི་སང་བག་མར་འགྲོ་བ་ལྟར་གྱིས་ཤིག་མཛའ་  
བོ་དང། བདག་གི་མི་དང། གཉེན་དང། སྐྱེ་བོ་མང་པོ་དག་ཀྱང་འདིར་འདུས་ན། དེ་སྐད་མ་ཟེར་ཅིག་ཁྱོད་རབ་ཏུ་གཞོན་བས་མ་རྟོགས་པ་ཡིན་ཏེ། ཚངས་པར་སྤྱད་པ་སྤྱོད་པ་ཐོང་  
  
  
ཅེས་བསྒོ་བ་དང། དེ་བརྩོན་པས་ལམ་ཡིད་ལ་བྱེད་པ་སྒོམ་པ་ལ་ཞུགས་ན། འདོད་ཆགས་དང་བྲལ་བར་བྱ་བའི་ཐབས་མ་རྙེད་དོ། །དེའི་བར་དུ་ཡང་སངས་རྒྱས་བཅོམ་ལྡན་འདས་  
ལ་མི་མཁྱེན་པའམ། མི་གཟིགས་པའམ། མི་རིག་པའམ། རྣམ་པར་མི་རིག་པ་ཅུང་ཟད་ཀྱང་མེད་དེ། སངས་རྒྱས་བཅོམ་ལྡན་འདས་རྣམས་ནི་ཐུགས་རྗེ་ཆེན་པོ་ཅན། འཇིག་རྟེན་ལ་  
ཕན་འདོགས་པར་ཞུགས་པ། སྲུང་བ་གཅིག་པུ། དཔའ་བ་གཅིག་པུ། གཉིས་སུ་མེད་པ། གཉིས་སུ་མ་ཡིན་པར་གསུངས་པ། ཞི་གནས་དང་ལྷག་མཐོང་གིས་གནས་པ། འདུལ་བའི་  
དངོས་པོ་གསུམ་ལ་མཁས་པ། ཆུ་བོ་བཞི་ལས་རྒལ་བ། རྫུ་འཕྲུལ་གྱི་རྐང་པ་བཞིའི་ཞབས་ཀྱི་མཐིལ་ལ་རབ་ཏུ་རྟག་པར་གནས་པ་མི་འཇིགས་པ་བཞིས་བསྙེངས་པ་མེད་པ། ཡན་ལག་  
ལྔ་རྣམ་པར་སྤངས་པ། སྐྱེ་བ་ལྔ་ལས་ཡང་དག་པར་འདས་པ་ཡན་ལག་དྲུག་དང་ལྡན་པ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ། སྤྱོད་པ་དྲུག་ལ་རྟག་ཏུ་སྤྱོད་པ། བྱང་ཆུབ་  
ཀྱི་ཡན་ལག་བདུན་གྱི་མེ་ཏོག་གིས་བརྒྱན་པ། ལམ་ཡན་ལག་བརྒྱད་པ་འཆང་བ། དགུ་མཐར་གྱིས་སྙོམས་པར་འཇུག་པ་ལ་མཁས་པ། སྟོབས་བཅུའི་སྟོབས་དང་ལྡན་པ། ཕྱོགས་  
བཅུར་སྙན་པ་རྒྱས་པར་གྲགས་པ། བརྒྱ་ཕྲག་བཅུ་ལས་དབང་སྒྱུར་བ་ཁྱད་ཞུགས་པ། མཚན་ལན་གསུམ། ཉིན་ལན་གསུམ་དུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་  
  
  
༄༅། །ནས་ཡེ་ཤེས་ཀྱི་མཐོང་བ་ལ་འཇུག་སྟེ། གང་འགྲིབ། གང་འཕེལ། གང་སྡུག་བསྔལ་བར་འགྱུར། གང་དོག་པར་འགྱུར། གང་གནོད་པར་འགྱུར། གང་དགའ་བ་  
དང༑ དོག་པ་དང། གནོད་པར་འགྱུར། གང་ངན་སོང་ལ་གཞོལ། གང་ངན་སོང་ལ་འབབ། གང་ངན་སོང་ལ་རབ་ཏུ་བབ། གང་ངན་སོང་ལས་བྱུང་སྟེ། མཐོ་རིས་དང་ཐར་པ་ལ་རབ་  
ཏུ་གཞག་པར་བྱ། དགེ་བའི་རྩ་བ་མ་བསྐྱེད་པ་རྣམས་ལ་དགེ་བའི་རྩ་བ་བསྐྱེད་པར་བྱ། གང་བསྐྱེད་པ་རྣམས་ཡོངས་སུ་སྨིན་པར་བྱ། གང་ཡོངས་སུ་སྨིན་པ་རྣམས་ནི་གྲོལ་བར་བྱའོ།།  
སྙམ་དུ་གཟིགས་སོ། །ཡང་སྨྲས་པ། རྒྱ་མཚོ་ཆུ་སྲིན་གནས་དེ་ནི་།དུས་ལས་གལ་ཏེ་ཡོལ་ཡང་སྲིད། །གདུལ་བར་བྱ་བའི་བུ་རྣམས་ལ་།སངས་རྒྱས་དུས་ལས་འདའ་མི་མཛད། །དེ་  
ནས་བཅོམ་ལྡན་འདས་ཀྱིས་འཛུམ་པ་མཛད་པ་དང། ཆོས་ཉིད་ཀྱིས་ནམ་གྱི་ཚེ་སངས་རྒྱས་བཅོམ་ལྡན་འདས་དེར་འཛུམ་པ་མཛད་པ་དེའི་ཚེ། ཞལ་ནས་འོད་ཟེར་སྔོན་པོ་དང་  
སེར་པོ་དང། དམར་པོ་དང། དཀར་པོ་རྣམས་འབྱུང་སྟེ། ཁ་ཅིག་ནི་འོག་ཏུ་དོང། ཁ་ཅིག་ནི་སྟེང་དུ་དོང་ངོ། །གང་འོག་ཏུ་དོང་བ་དེ་དག་གིས་ནི། ཡང་སོས་དང། ཐིག་ནག་པོ་དང་  
འཇོམས་པ་དང། འོ་དོད་འབོད་པ་དང། འོ་དོད་ཆེར་འབོད་པ་དང། ཚ་བ་དང། རབ་ཏུ་ཚ་བ་དང། མནར་མེད་པ་དང། ཆུ་བུར་ཅན་དང་ཤིན་ཏུ་ཆུ་བུར་ཅན་དང། ཨ་ཧ་ཧ་དང། ཧ་ཧ་བ་དང། ཧུ་ཧུ་  
  
  
ཨུཏྤལ་ལྟ་བུ་དང། པདྨོ་ལྟ་བུ་དང། པདྨོ་ཆེན་པོ་ལྟ་བུ་དག་གི་སེམས་ཅན་དམྱལ་བར་སོང་ནས། གང་ཚ་བའི་སེམས་ཅན་དམྱལ་བ་དེར་བབ་ན་ནི་བསིལ་བར་གྱུར། གང་གྲང་བའི་  
སེམས་ཅན་དམྱལ་བ་དེར་བབ་ན་ནི་དྲོ་བར་གྱུར་ཏེ། དེས་སེམས་ཅན་དེ་དག་གི་སྡུག་བསྔལ་གྱི་ཁྱད་པར་སླར་བདེ་བར་གྱུར་པ། དེ་དག་འདི་སྙམ་དུ་སེམས་སོ། །ཀྱེ་མའོ། །བདག་ཅག་འདི་  
ནས་ཤི་འཕོས་སམ། འོན་ཏེ་གཞན་ཞིག་ཏུ་སྐྱེས་སྙམ་མོ། །དེ་དག་དང་བ་བསྐྱེད་པའི་ཕྱིར། བཅོམ་ལྡན་འདས་ཀྱིས་སྤྲུལ་པ་དེར་བཏང་ངོ། །དེ་དག་སྤྲུལ་པ་དེ་མཐོང་ནས། དེ་དག་འདི་  
སྙམ་དུ་སེམས་སོ། །ཀྱེ་བདག་ཅག་ནི་ཚེ་འདི་ནས་ཤི་འཕོས་པའམ་གཞན་དུ་སྐྱེས་པ་ནི་མ་ཡིན་མོད་ཀྱི། སྔོན་ཆད་མ་མཐོང་བའི་སེམས་ཅན་འདིའི་མཐུས་ན། བདག་ཅག་གི་སྡུག་བསྔལ་  
གྱི་ཁྱད་པར་བདེ་བར་གྱུར་ཏོ། །སྙམ་ནས། དེ་དག་སྤྲུལ་པ་ལ་མངོན་པར་སེམས་དད་པ་ལས་དེ་དག་སེམས་ཅན་དམྱལ་བའི་སྡུག་བསྔལ་གྱི་ལས་ཟད་ནས། གང་དུ་བདེན་པ་རྣམས་ཀྱི་  
སྣོད་འགྱུར་བ་དེར་ལྷ་དང། མིའི་ཕྱིར་ཉིད་མཚམས་ལེན་ཏོ། །གང་སྟེང་གི་ཕྱོགས་སུ་དོང་པ་དེས་ནི། རྒྱལ་ཆེན་བཞིའི་རིས་དང་སུམ་ཅུ་རྩ་གསུམ་དང། མཚེ་མའི་དང། དགའ་ལྡན་དང་  
འཕྲུལ་དགའ་དང། གཞན་འཕྲུལ་དབང་བྱེད་དང། ཚངས་རིས་དང་ཚངས་ལྷ་ཉེ་ཕན་དང། ཚངས་ཆེན་དང། འོད་ཆུང་དང། ཚད་མེད་འོད་དང། འོད་སྣང་དང། དགེ་ཆུང་གནས་དང་  
  
  
༄༅། །ཚད་མེད་དགེ་གནས་དང། དགེ་རྒྱས་དང། སྤྲིན་མེད་དང་བསོད་ནམས་འཕེལ་དང། འབྲས་བུ་ཆེ་བ་དང། མི་ཆེ་བ་དང། མི་གདུང་བ་དང། ཤིན་ཏུ་སྣང་དང། གྱ་ནོམ་  
མཐོང་དང། འོག་མིན་གནས་ཀྱི་ལྷ་དག་གི་དྲུང་དུ་སོང་ནས། མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པའོ་།ཞེས་སྒྲ་འབྱིན་ཅིང། ཚིགས་སུ་བཅད་པ་གཉིས་  
ཀྱང་བརྗོད་དོ། །འབྱུང་བ་ལ་ནི་བརྩམ་པར་བྱོས། །སངས་རྒྱས་བསྟན་ལ་ནན་ཏན་གྱིས། །འཆི་བདག་སྡེ་རྣམས་གཞོམ་པ་ནི། །བ་གླང་གིས་ནི་རྩྭ་ཁྱིམ་བཞིན། །ཆོས་ཀྱི་འདུལ་བ་འདི་  
ལ་གང། །བག་ཡོད་པ་རུ་སུ་སྤྱོད་པ། །སྐྱེ་བའི་འཁོར་བ་སྤོང་བ་སྟེ། །སྡུག་བསྔལ་བ་ཡི་མཐར་བྱེད་འགྱུར། །དེ་ནས་འོད་ཟེར་དེ་དག་སྟོང་གསུམ་གྱི་སྟོང་ཆེན་པོའི་འཇིག་རྟེན་ཀྱི་  
ཁམས་བསྐོར་ནས། བཅོམ་ལྡན་འདས་ཀྱི་སྣམ་གྱི་ཕྱི་བཞིན་འབྲང་ཞིང་འོང་ངོ། །དེ་སྟེ་བཅོམ་ལྡན་འདས་ཀྱིས་འདས་པ་ལུང་བསྟན་པར་བཞེད་ན་ནི། བཅོམ་ལྡན་འདས་ཀྱི་སྣམ་ལོགས་  
སུ་མི་སྣང་བར་འགྱུར་རོ། །མ་འོངས་པ་ལུང་བསྟན་པར་བཞེད་ན་ནི། མདུན་དུ་མི་སྣང་བར་འགྱུར་རོ། །སེམས་ཅན་དམྱལ་བར་ལུང་བསྟན་པར་བཞེད་ན་ནི། ཞབས་ཀྱི་མཐིལ་དུ་མི་  
སྣང་བར་འགྱུར་རོ། །བྱོལ་སོང་དུ་སྐྱེ་བར་ལུང་བསྟན་པར་བཞེད་ན་ནི། ཞབས་ཀྱི་རྟིང་པར་མི་སྣང་བར་འགྱུར་རོ། །ཡི་དྭགས་སུ་སྐྱེ་བར་ལུང་བསྟན་པར་བཞེད་ན་ནི། ཞབས་ཀྱི་མཐེ་བོར་  
  
  
།མིར་སྐྱེ་བར་ལུང་བསྟན་པར་བཞེད་ན་ནི། པུས་མོ་གཉིས་སུ་མི་སྣང་བར་འགྱུར་རོ། །སྟོབས་ཀྱི་འཁོར་ལོས་སྒྱུར་བའི་རྒྱལ་པོར་ལུང་བསྟན་པར་བཞེད་ན་ནི། ཕྱག་གཡོན་  
པའི་མཐིལ་དུ་མི་སྣང་བར་འགྱུར་རོ། །འཁོར་ལོས་སྒྱུར་བའི་རྒྱལ་པོར་ལུང་སྟོན་པར་བཞེད་ན་ནི། ཕྱག་གཡས་པའི་མཐིལ་དུ་མི་སྣང་བར་འགྱུར་རོ། །ལྷར་སྐྱེ་བར་ལུང་སྟོན་པར་བཞེད་ན་ནི། ལྟེ་  
བར་མི་སྣང་བར་འགྱུར་རོ། །ཉན་ཐོས་ཀྱི་བྱང་ཆུབ་ཏུ་ལུང་སྟོན་པར་བཞེད་ན་ནི། ཞལ་གྱི་ནང་དུ་མི་སྣང་བར་འགྱུར་རོ། །རང་སངས་རྒྱས་ཀྱི་བྱང་ཆུབ་ཏུ་ལུང་སྟོན་པར་བཞེད་ན་ནི། མཛོད་སྤུར་མི་སྣང་  
པར་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པར་བཞེད་ན་ནི། གཙུག་ཏོར་གྱི་ནང་དུ་མི་སྣང་བར་འགྱུར་རོ། །དེ་ནས་འོད་ཟེར་དེ་དག་བཅོམ་ལྡན་འདས་ལ་ལན་  
གསུམ་དུ་བསྐོར་བ་བྱས་ཏེ། བཅོམ་ལྡན་འདས་ཀྱི་ཞལ་དུ་མི་སྣང་བར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་ཏེ་བཅོམ་ལྡན་འདས་ལ་ཞུས་པ། རྣམ་པ་སྣ་ཚོགས་ཁ་  
དོག་སྟོང་གིས་བརྒྱན། །ཞལ་གྱི་ནང་ནས་མང་པོ་འབྱུང་བ་དག་།ཐམས་ཅད་ཕྱོགས་སུ་གང་གིས་སྣང་མཛད་པ། །སྣང་བྱེད་ཤར་བས་ཇི་ལྟར་དེ་བཞིན་ནོ། །ཡང་ཚིགས་སུ་བཅད་དེ་སྨྲས་པ་  
འཕྱར་བ་མེད་ཅིང་མི་དགའ་དྲེགས་སྤངས་པ། སངས་རྒྱས་སྐྱེ་བོ་མཆོག་གི་རྒྱུར་གྱུར་ཏེ། །རྒྱུ་མ་མཆིས་པར་དུང་དཀར་པདྨོའི་རྩ། །འཛུམ་པ་མི་སྟོན་རྒྱལ་བ་དགྲ་ཕམ་མཛད། །དེ་ཚེ་ཉིད་  
  
  
༄༅། །ཀྱི་རྟོགས་པ་བསྟན་པའི་བློ། །ཉན་པ་རྒྱལ་དབང་ལ་ནི་ཐོས་པར་འཚལ། །ཐུབ་པ་ཁྱུ་མཆོག་གཏན་ཚིགས་དམ་པས་ནི། །ཐེ་ཚོམ་སྐྱེས་པ་མཆོག་གིས་  
བསལ་བར་མཛོད། །མགོན་པོ་བརྟན་པ་རྒྱ་མཚོའི་རི་བོ་བཞིན། །རྒྱུ་མེད་པར་ནི་སངས་རྒྱས་བཞད་མི་མཛད། །བརྟན་པས་གང་གི་ཕྱིར་ནི་འཛུམ་བསྟན་པ། །སྐྱེ་བོ་མང་པོ་འདི་དག་ཐོས་  
པར་འཚལ། །བཅོམ་ལྡན་འདས་ཀྱིས་བཀའ་སྩལ་པ། དེ་བཞིན་ནོ། །ཀུན་དགའ་བོ། དེ་བཞིན་ཏེ། ཀུན་དགའ་བོ། རྒྱུ་མེད་རྐྱེན་མེད་པར་དེ་བཞིན་གཤེགས་པ་དགྲ་བཅོམ་པ་ཡང་  
དག་པར་རྫོགས་པའི་སངས་རྒྱས་དག་ནི་འཛུམ་པ་མི་མཛད་དོ། །ཀུན་དགའ་བོ་ཁྱོད་ཀྱིས་བུ་མོ་ཆོས་སྦྱིན་མ་ལ་དགེ་སློང་མའི་དགེ་འདུན་དང། ངའི་བཀས་དགེ་སློང་མ་ཨུཏྤ་ལའི་ཁ་  
དོག་མ་ཕྲིན་པར་བཏང་སྟེ། སྐྱབས་སུ་འགྲོ་བ་གསུམ་ནས་རིམ་བཞིན་དུ་རབ་ཏུ་ཕྱུང་བ་ལ་ལོ་གཉིས་ཀྱི་བར་དུ་ཆོས་དྲུག་དང། རྗེས་སུ་འབྲང་བའི་ཆོས་དྲུག་གི་བསླབ་པའི་སྡོམ་པ་  
ཡང་བྱིན་ནོ། །དེ་ནི་སང་བག་མར་གཏོང་སྟེ། དེའི་ཕྱིར་སྐྱེ་བོ་མང་པོ་འདུས་པ་རྣམས་མཐོང་ངམ། བཙུན་པ། མཐོང་ངོ། །ཀུན་དགའ་བོ། བུ་མོ་དེ་སླར་ཁྱིམ་དུ་མི་མོར་གནས་པའི་  
སྐབས་མ་ཡིན། གནས་མ་ཡིན་ཏེ། དགའ་བར་བྱ་བའི་ཕྱིར་འདོད་པའི་ལོངས་སྤྱོད་ལ་ལོངས་སྤྱད་པའི་གནས་སུ་འདི་མི་འགྱུར་གྱི། འདི་ནི་ད་ཕྱིར་མི་ལྡོག་པའི་འབྲས་བུ་ཐོབ་སྟེ་  
  
  
།ཀུན་དགའ་བོ་སོང་སྟེ། དགེ་སློང་མ་རྣམས་ལ་འདི་ལྟར་ཆོས་སྦྱིན་མས་ནི། ལོ་གཉིས་ཀྱི་བར་དུ་ཆོས་དྲུག་དང། རྗེས་སུ་འབྲང་བའི་ཆོས་དྲུག་གི་  
བསླབ་པ་ལ་བསླབས་ཟིན་གྱི། དེ་ལ་ཨུཏྤ་ལའི་ཁ་དོག་མ་ཕྲིན་པར་ཐོང་ལ། དེ་ཚངས་པར་སྤྱད་པ་བསྐྱེད་པའི་སྡོམ་པ་བྱིན་པར་བསྒོ་ཞིག་བཙུན་པ། དེ་བཞིན་དུ་འཚལ་ལོ། །ཚེ་དང་  
ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ཏེ། དགེ་སློང་མ་ལ་བསྒོ་བ་དང། དགེ་སློང་མའི་དགེ་འདུན་གྱིས་ཀྱང་ཨུཏྤ་ལའི་ཁ་དོག་མ་ཕྲིན་པར་བསྒོས་ཏེ་བཏང་ངོ། །དེ་  
སོང་ནས་བུ་མོ་ཁྱོད་ནི་དགེ་སློང་མའི་དགེ་འདུན་གྱིས་ཚངས་པ་སྤྱད་པ་བསྐྱེད་པའི་སྡོམ་པ་གནང་གི་ད་ནི་ཁྱོད་བསྙེན་པར་རྫོགས་པར་བྱའོ། །ཅི་ནས་འདི་ལྟ་བུའི་ཆོས་བཤད་དེ། དེས་ཐོས་  
མ་ཐག་ཏུ་སླར་ཕྱིར་མི་ལྡོག་པའི་འབྲས་བུ་མངོན་དུ་བྱས་ནས་རྫུ་འཕྲུལ་ཡང་བསྒྲུབས་སོ། །ཨུཏྤ་ལའི་ཁ་དོག་མ་སོང་ནས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་  
ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་སོང་སྟེ། དགེ་སློང་མ་དག་ལ། འདི་ལྟར་ངས་གནང་གི་དགེ་འདུན་སྡེ་གཉིས་ཀྱིས། ཨུཏྤ་ལའི་ཁ་དོག་མ་ཕྲིན་པར་ཐོང་སྟེ་  
བུ་མོ་ཆོས་སྦྱིན་མ་བསྙེན་པར་རྫོགས་པར་གྱིས་ཤིག་ཅེས་བསྒོ་ཞིག་བཙུན་པ། དེ་ལྟར་འཚལ་ལོ། །ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལས་མཉན་ཏེ། དགེ་སློང་མ་  
  
  
༄༅། །དག་ལ་བསྒོའོ། །དགེ་སློང་མའི་དགེ་འདུན་གྱིས་ཀྱང་དགེ་འདུན་སྡེ་གཉིས་ཀ་བསྡུས་ཏེ། ཆོས་སྦྱིན་མ་ཁྱིམ་དེ་ན་འདུག་བཞིན་དུ། ཨུཏྤ་ལའི་ཁ་དོག་མ་ལས་  
ཕྲིན་གྱིས་བསྙེན་པར་རྫོགས་པར་བྱས་ཏེ། ཨུཏྤ་ལའི་ཁ་དོག་མ་སོང་སྟེ། དེ་ལ་ཁྱོད་ནི། བཅོམ་ལྡན་འདས་ཀྱིས་གནང་སྟེ། དགེ་འདུན་སྡེ་གཉིས་ཀྱིས་བསྙེན་པར་རྫོགས་པར་བྱས་  
སོ༑ ༑ཞེས་བསྒོའོ། །འདི་ལྟ་བུའི་ཆོས་ཀྱང་བཤད་དེ། དེ་ཐོས་པ་ན། དགེ་སློང་མ་ཆོས་སྦྱིན་མས་འཁོར་བའི་འཁོར་ལོ་དུམ་བུ་ལྔ་པོ་འདི་གཡོ་པ་དང། མི་གཡོ་བ་ཤེས་ཏེ། འདུས་བྱས་ཀྱི་  
དངོས་པོ་ཐམས་ཅད་འཇིག་པ། ལྟུང་བ། རྣམ་པར་འགྱེས་པ། རྣམ་པར་ཞིག་པའི་ཆོས་ཉིད་ཀྱིས་རབ་ཏུ་བཅོམ་སྟེ། ཉོན་མོངས་པ་ཐམས་ཅད་སྤངས་ཏེ། དགྲ་བཅོམ་པ་མངོན་དུ་བྱས་  
ནས༑ དགྲ་བཅོམ་པར་གྱུར་ཏེ། ཁམས་གསུམ་གྱི་འདོད་ཆགས་དང་བྲལ་བ། གསེར་དང་བོང་བར་འདྲ་བ། ནམ་མཁའ་དང་ལག་མཐིལ་ལྟར་ཆགས་པ་མེད་པ་བཞིན་དུ་མཉམ་  
པའི་སེམས་སྟེའུ་དང་ཙན་དན་དུ་འདྲ་བ། མ་རིག་པའི་སྒོ་ངའི་སྦུབས་བཅོམ་པ། རིག་པ་དང། མངོན་པར་ཤེས་པ་དང། སོ་སོར་རིག་པ་རྣམས་ཐོབ་པ། སྲིད་པའི་འདོད་ཆགས་ལ་  
ཆགས་པ་དང། བཀུར་སྟི་ལ་རྒྱབ་ཀྱིས་ཕྱོགས་པ། དབང་པོ་དང་ཉེ་དབང་པོ་དང། ལྷར་བཅས་པ་རྣམས་ཀྱིས་མཆོད་པ་དང། ཕྱག་བྱས་པ་དང། ཚིག་གིས་སྙན་པར་  
  
  
།དགྲ་བཅོམ་པའི་དགེ་སློང་མ། ཟག་པ་ཟད་པ། ཁྱིམ་པ་ཁྱིམ་ན་གནས་པའི་སྐབས་མ་ཡིན། གནས་མ་ཡིན་ཏེ་དགའ་བ་བྱ་བའི་ཕྱིར་འདོད་པའི་ལོངས་སྤྱོད་ལ་ཡོངས་སུ་སྤྱོད་  
པའི་གནས་མ་ཡིན་ནོ། །ནམ་ཆོས་སྦྱིན་མ་དགྲ་བཅོམ་པ་མངོན་དུ་བྱས་པ་དང། དེའི་ཚེ་ཕ་མ་ལ། ཡབ་དང། ཡུམ་བདག་གིས་ནི་དགྲ་བཅོམ་པ་མངོན་དུ་བགྱིས་ཀྱི། རྒྱལ་པོའི་ཀུན་དགའ་ར་  
བར་དགེ་སློང་མའི་དབྱར་མོ་ཁང་དུ་མཆི་ན་གནང་བར་མཛོད་ཅིག་།ཅེས་སྨྲས་པ་དང། ཁྱིམ་བདག་བྱིན་པ་དང། ཆུང་མ་དང་གཉིས་གྲོས་བྱས་ནས་བུ་མོ་དེ་ལྟར་ན་བདག་ཅག་ལ་རྒྱལ་པོས་གྱོད་  
རྨས་པར་མི་འགྱུར་རམ། དེ་ལ་རིམ་བཞིན་དུ་བྱས་ཏེ། བཅོམ་ལྡན་འདས་དང་ལྷན་ཅིག་ཏུ་སོང་ཞིག་ཅེས་སྨྲས་པ་དང། དེས་སྨྲས་པ། ལེགས་ཀྱི། དེ་ལྟར་བགྱིའོ། །དེ་ནས་ཁྱིམ་བདག་  
བྱིན་པས་སངས་རྒྱས་བཅོམ་ལྡན་འདས་ལ་སོགས་པ་དགེ་སློང་གི་དགེ་འདུན་དག་ཁྱིམ་དུ་སྤྱན་དྲངས་ཏེ། ཁྱིམ་བདག་རི་དྭགས་སྒྲ་ལ་མཛའ་བོ། བུ་མོ་ཆོས་སྦྱིན་ནི་ཁྱིམ་དུ་གནས་སུ་མི་  
བཏུབ་སྟེ། རབ་ཏུ་འབྱུང་བར་གདོན་མི་ཟས། ཚུར་ཤོག་ལ། དེ་ནན་གྱིས་བླང་བར་གྱིས་ཤིག་ཅེས་སྤྲིང་ངོ། །ཁྱིམ་བདག་རི་དྭགས་སྒྲས་ཡུལ་ཀོ་ས་ལའི་རྒྱལ་པོ་གསལ་རྒྱལ་ལ་གསོལ་ནས་  
མཛའ་བོ་དང། ཕུ་ནུ་དང། གཉེན་དང། སྐྱེ་བོ་མང་པོ་དག་སྡུད་པ་ལ་ཞུགས་སོ། །ཁྱིམ་བདག་བྱིན་པས་དེའི་ནུབ་མོ་གཙང་ཞིང་བསོད་པའི་བཟའ་བ་དང། བཅའ་བ་དག་སྦྱར་ནས། ནང་  
  
  
༄༅། །པར་སྔར་ལངས་ཏེ། གདན་བཏིང། ཆུ་བུམ་པ་བཀང་སྟེ་བཞག་བཅོམ་ལྡན་འདས་ལ་སྤྱན་འདྲེན་པས་བཙུན་པ་བཤོས་ཀྱང་ལགས། གདུགས་ཚོད་ལ་  
ཡང་བབ་ན། བཅོམ་ལྡན་འདས་དུས་ལ་བབ་པར་དགོངས་ཤིག་ཅེས་གསོལ་པ་དང། དེ་ནས་བཅོམ་ལྡན་འདས་སྔ་དྲོའི་དུས་ན་ཤམ་ཐབས་གསོལ་ལྷུང་བཟེད་དང། ཆོས་གོས་  
བསྣམས་ཏེ། དགེ་སློང་མང་པོ་དག་གིས་བསྐོར། དགེ་སློང་གི་དགེ་འདུན་གྱི་མདུན་དུ་བྱས་ཏེ། ཁྱིམ་བདག་བྱིན་པའི་ཁྱིམ་གང་ན་བ་དེར་གཤེགས་སོ། །དེར་ཕྱིན་པ་དང། དགེ་སློང་  
གི་དགེ་འདུན་གྱི་མདུན་དུ་སྟན་བཏིང་བ་ལ་བཞུགས་སོ། །དེ་ནས་ཁྱིམ་བདག་བྱིན་པས་མཛའ་བོ་དང། ཕུ་ནུ་དང། གཉེན་དག་གིས་བསྐོར་ཏེ་སངས་རྒྱས་དང། དགེ་སློང་གི་དགེ་འདུན་  
དག་བདེ་བར་བཞུགས་པར་ཤེས་ནས། གཙང་ཞིང་བསོད་པའི་བཟའ་བ་དང། བཅའ་བ་དག་ཉིད་ཀྱིས་ལག་དར་ཏེ་ཚིམ་པ་དང། ཡང་དག་པར་བསྟབས་སོ། །དེའི་སྐབས་སུ་ཁྱིམ་  
བདག་རི་དྭགས་སྒྲས་མཛའ་བོ་དང། ཕུ་ནུ་དང། གཉེན་དང། གཞོན་ནུ་དང། བློན་པོ་དང། གྲོང་ཁྱེར་བ་དང། ལྗོངས་ཀྱི་སྐྱེ་བོ་མང་པོ་དང་ལྷན་ཅིག་ཏུ་ས་ག་སྲུང་བ་དང། བཀྲ་ཤིས་  
དང༑ ཞི་བ་དག་བྱས་ཏེ། བག་མ་ལེན་པར་ཆས་ཏེ། ཁྱིམ་བདག་བྱིན་པའི་སྒོ་དྲུང་ན་གནས་ཤིང་འཁོད་དོ། །ཁྱིམ་བདག་བྱིན་པས་སངས་རྒྱས་དང། དགེ་སློང་གི་དགེ་འདུན་ལ་  
  
  
ཚིམ་པར་བྱས། ཡང་དག་པར་བསྟབས་ནས། བཅོམ་ལྡན་འདས་བཤོས་གསོལ་ཟིན་ནས། ཕྱག་བཅབས། ལྷུང་བཟེད་བླངས་པར་ཤེས་ནས། སྟན་  
དམའ་བ་ཞིག་བཏིང་ནས། བཅོམ་ལྡན་འདས་ཀྱི་སྤྱན་སྔར་ཆོས་མཉན་པའི་ཕྱིར་མཛའ་བོ་དང། ཕུ་ནུ་དང། གཉེན་དུ་བཅས་ཏེ་འཁོད་དོ་།དེ་ནས་བཅོམ་ལྡན་འདས་ཀྱིས་ཁྱིམ་བདག་བྱིན་པ་  
མཛའ་བོ་དང། ཕུ་ནུ་དང། གཉེན་དག་ལ་ཆོས་ཀྱི་གཏམ་གྱིས་ཡང་དག་པར་བསྟན། ཡང་དག་པར་བསྐུལ། ཡང་དག་པར་གཟེངས་བསྟོད་ཡང་དག་པར་མགུ་བར་བྱས་སོ། །ཆོས་  
ཀྱི་གཏམ་གྱིས་རྣམ་གྲངས་དུ་མར་ཡང་དག་པར་བསྟན། ཡང་དག་པར་བསྐུལ། ཡང་དག་པར་གཟེངས་བསྟོད། མགུ་བར་བྱས་ཏེ། གདན་ལས་བཞེངས་ནས་བཞུད་དོ། །དགེ་སློང་མ་  
ཆོས་སྦྱིན་མ་ཡིས་ཁམས་གསུམ་གྱི་ནི་གཉེན་པོ་ཐོབ། མི་འཇིགས་པ་ཐོབ་བོ། །དེ་བག་མར་བླངས་པའི་དུས་ལ་བབ་ནས། ཁྱིམ་བདག་རི་དྭགས་སྒྲའི་བུ་ས་གས་ཀྱང་མཛའ་བོ་དང། ཕུ་  
ནུ་དང། གཉེན་དང། གཞོན་ནུ་དང། བློན་པོ་དང། གྲོང་ཁྱེར་བ་དང། ལྗོངས་ཀྱི་སྐྱེ་བོ་མང་པོ་དང་ལྷན་ཅིག་ཏུ་དེར་སིལ་སྙན་རྣམ་པ་སྣ་ཚོགས་འབྱིན་ཏེ། ཆོས་སྦྱིན་མ། བཅོམ་ལྡན་  
འདས་ཀྱི་ཕྱི་བཞིན་ཕྱིར་འབྱུང་བར་འདོད་པ་དང། དེ་ནས་ཁྱིམ་བདག་རི་དྭགས་སྒྲའི་བུ་ས་གས་འཕྲལ་ལ་དཔུང་པ་བརྐྱང་ནས་ཆོས་སྦྱིན་གྱི་ལག་པ་ནས་བཟུང་བར་བརྩམ་པ་དང། ཆོས་  
  
  
༄༅། །སྦྱིན་མ། སེམས་ཅན་གྲངས་མེད་པ་བརྒྱ་སྟོང་གིས་མཐོང་བཞིན་དུ་ངང་པའི་རྒྱལ་པོ་འདབ་མ་བརྐྱང་པ་བཞིན་དུ་ནམ་མཁའ་ལ་འཕུར་ཏེ། རྣམ་པ་སྣ་  
ཚོགས་ཀྱི་ཆོ་འཕྲུལ་བསྟན་པ་དང། དེ་ན་ཁྱིམ་བདག་རི་དྭགས་སྒྲའི་མཛའ་བོ་དང། ཕུ་ནུ་དང། གཉེན་དང། གཞོན་ནུ་དང་བློན་པོ་དང། གྲོང་ཁྱེར་བ་དང། ལྗོངས་ཀྱི་སྐྱེ་བོ་མང་པོ་  
དང༑ ཁྱིམ་བདག་རི་དྭགས་སྒྲའི་བུ་ས་ག་དང། གཞན་ཡང་ལྟད་མོ་ལ་ལྷགས་པའི་སེམས་ཅན་དག་ངོ་མཚར་ཆེར་གྱུར་ནས། ཤིང་རྩ་བ་ནས་བཅད་པ་བཞིན་དུ་རྐང་པ་ལ་ཕྱག་འཚལ་  
ནས༑ སྲིང་མོ། འདི་འདྲ་བའི་ཡོན་ཏན་མང་པོ་ཐོབ་ན། ཁྱོད་འདོད་ཆགས་ལ་སྤྱོད་པའི་སྐབས་མ་ཡིན་ཏེ། བཟོད་པ་གསོལ་ལོ། །ཞེས་སྨྲས་པ་དང། དེ་ནས་ཆོས་སྦྱིན་མ་ནམ་མཁའ་  
ལས་བབས་ཏེ། སྐྱེ་བོ་མང་པོ་དག་གི་མདུན་དུ་འདུག་ནས་འདི་ལྟ་བུའི་ཆོས་བཤད་དེ། སེམས་ཅན་མང་པོ་བརྒྱ་སྟོང་གིས་ཐོས་ནས། ཁྱད་པར་ཆེར་རྟོགས་ཏེ། ཁ་ཅིག་གིས་ནི། རྒྱུན་  
དུ་ཞུགས་པའི་འབྲས་བུ་མངོན་དུ་བྱས། ཁ་ཅིག་གིས་ནི། ལན་ཅིག་ཕྱིར་འོང་བའི་འབྲས་བུ། ཁ་ཅིག་གིས་ནི། ཕྱིར་མི་ལྡོག་པའི་འབྲས་བུ། ཁ་ཅིག་གིས་ནི། བཅོམ་ལྡན་འདས་ཀྱི་  
བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་མངོན་དུ་བྱས་སོ། །ཁ་ཅིག་གིས་ནི། ཉན་ཐོས་པའི་བྱང་ཆུབ་ཏུ་སེམས་བསྐྱེད་དོ། །ཁ་ཅིག་གིས་ནི་  
  
  
ཁ་ཅིག་གིས་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུའོ། །འཁོར་དེ་དག་ལས་ཕལ་ཆེར་སངས་རྒྱས་ལ་གཞོལ། ཆོས་ལ་འབབ། དགེ་འདུན་  
ལ་རབ་ཏུ་བབ་པར་བཀོད་དོ། །དེ་ནས་དགེ་སྦྱོང་མ་ཆོས་སྦྱིན་གྱིས་ཐོབ་པ་དང། ཕུན་སུམ་ཚོགས་པ་རྙེད། སེམས་ཅན་རྣམས་ཀྱི་དོན་ཆེན་པོ་བྱས་ཏེ། བཅོམ་ལྡན་འདས་ག་ལ་བ་དེར་སོང་སྟེ་  
ཕྱིན་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས། བཅོམ་ལྡན་འདས་ཀྱི་དྲུང་ནས་སོང་ངོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་  
སྩལ་པ། འདི་ལྟར་ངའི་བཀའ་ཐོབ་སྟེ། བསྙེན་པར་རྫོགས་པས་ངའི་དགེ་སློང་མ་ཉན་ཐོས་ཆོས་ཀྱི་གཏམ་སྨྲས་བའི་ནང་ན་དགེ་སློང་མ་ཆོས་སྦྱིན་མ་འདི་ནི་མཆོག་ཡིན་ནོ། །དགེ་སློང་  
དག་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ། བཙུན་པ། དགེ་སློང་མ་ཆོས་སྦྱིན་མས་ལས་ཅི་ཞིག་བགྱིས་ན་དེ་ཁྱིམ་ན་མཆིས་བཞིན་དུ། ཕྲིན་  
ལས་རབ་ཏུ་བྱུང་ཞིང་བསྙེན་པར་རྫོགས་ནས། དགེ་སློང་མའི་དངོས་པོ་ཐོབ་ནས། འདི་ཉིད་དུ་དགྲ་བཅོམ་པ་མངོན་སུམ་དུ་བགྱིས་ནས། བཅོམ་ལྡན་འདས་ཀྱིས་ཆོས་ཀྱི་གཏམ་སྨྲ་བའི་ནང་ན་  
མཆོག་ཏུ་གསུངས། ཞེས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་སློང་མ་ཆོས་སྦྱིན་མས་ལས་བྱས་ཤིང་བསགས་པས་ཚོགས་པ་རྙེད་པ་དང་  
  
  
༄༅། །རྐྱེན་སྨིན་པ་ནི་ཆུ་བོ་བཞིན་དུ་ཉེ་བར་གནས་ཏེ། གདོན་མི་ཟའོ། །ཆོས་སྦྱིན་གྱིས་ལས་བྱས་ཤིང་བསགས་པ་ནི་གཞན་གྱིས་མྱོང་བར་མི་འགྱུར་ཏེ་  
དགེ་སློང་དག་ལས་བྱས་ཤིང་བསགས་པ་ནི་ཕྱི་རོལ་གྱི་སའི་ཁམས་ལ་རྣམ་པར་མི་སྨིན། ཆུའི་ཁམས་ལ་མ་ཡིན། མེའི་ཁམས་ལ་མ་ཡིན་རླུང་གི་ཁམས་ལ་མ་ཡིན་གྱི། ཟིན་  
པའི་ཕུང་པོ་དང། ཁམས་དང། སྐྱེ་མཆེད་འདི་ཉིད་ལ་དགེ་བ་དང་མི་དགེ་བའི་ལས་བྱས་པ་རྣམ་པར་སྨིན་པར་འགྱུར་རོ། །ལས་རྣམས་སྟོར་བར་མི་འགྱུར་བ། །བསྐལ་པ་དག་ནི་བརྒྱ་ལོན་ཀྱང། དུས་  
དང་འཕྲོད་ནས་ཐོབ་པ་ནི། །ལུས་ཅན་ཉིད་ལ་འབྲས་བུར་སྨིན། །དགེ་སློང་དག་སྔོན་བྱུང་བ་ནི་བསྐལ་པ་བཟང་པོ་འདིའི་སྐྱེ་དགུའི་ཚེ་ལོ་སྟོང་ཕྲག་ཉི་ཤུ་ཐུབ་པ་ན། སྟོན་པ་འོད་སྲུང་  
ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་  
མཁྱེན་པ། བླ་ན་མེད་པ། སྐྱེས་བུ་འདུལ་བའི་ཁ་ལོ་སྒྱུར་བ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་ཡུལ་འཁོར་མོ་འཇིག་གི་གྲོང་ཁྱེར་ན་བཞུགས་ཤིང་  
དྲང་སྲོང་གནས་ཀྱི་རི་དྭགས་ཀྱི་ཚལ་ན་བཞུགས་སོ། །དེའི་དུས་ན་ཡུལ་འཁོར་མོ་འཇིག་ན་ཁྱིམ་བདག་གཞན་ཞིག་གནས་པ་དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་  
  
  
།དེ་ལ་རྩེ་དགའ་ཡོངས་སུ་སྤྱད་པ་དང། དེ་དུས་ཕྱི་ཞིག་ན་ཆུང་མ་སེམས་ཅན་དང་ལྡན་པར་གྱུར་ཏེ། དེ་ཟླ་བ་བརྒྱད་དམ། དགུ་འདས་པ་དང་དེ་ལས་  
བུ་མོ་ཞིག་བྱུང་སྟེ། དེ་ཞག་བདུན་གསུམ་ཉི་ཤུ་རྩ་གཅིག་གི་བར་དུ་བཙས་པའི་བཙས་སྟོན་ཆེན་པོ་རྒྱ་ཆེར་བྱས་ཏེ། རིགས་དང་མཐུན་པའི་མིང་བཏགས་ནས། དེ་ནས་ལུས་ཆེར་གྱུར་  
པ་དེ་ན་རབ་ཏུ་འབྱུང་བར་འདོད་པས་དེའི་ཕ་མ་དག་གིས་རབ་ཏུ་འབྱུང་དུ་མི་སྟེར་རོ། །ཁྱིམ་དེ་ན་དགེ་སློང་མ་རྒན་མོ་གཞན་ཞིག་རིགས་པ་སྟོན་པར་བྱེད་ཅིང། དེའི་ཁྱིམ་དུ་དུས་སུ་འོང་  
ངོ༑ ༑བུ་མོ་དེས་དགེ་སློང་མ་རྒན་མོ་དེ་ལ་འཕགས་མ་བདག་ནི་ལེགས་པར་བཤད་པའི་འདུལ་བ་ལ་རབ་ཏུ་འབྱུང་ཞིང་བསྙེན་པར་རྫོགས་ནས་དགེ་སློང་མའི་དངོས་པོར་འཚལ་ན་  
བདག་གིས་ཕ་མས་མི་གནང་ཞིང་ཁྱིམ་ལས་ཕྱིར་འབྱུང་དུ་ཡང་མི་སྟེར་ན། གནས་འདི་ཉིད་དུ་རབ་ཏུ་དབྱུང་བར་ནུས་སམ། ཞེས་སྨྲས་པ་དང། དེས་བུ་མོ་བཅོམ་ལྡན་འདས་ལ་  
ཞུས་ཏེ་བྱའོ། །ཞེས་སྨྲས་ནས། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་སྲུང་ལ་ཞུས་པ་དང། དེ་ཉིད་ཕྲིན་པར་བཏང་སྟེ། དེ་ཁྱིམ་དེ་ན་འདུག་བཞིན་དུ་རབ་ཏུ་  
བྱུང་ནས། དགེ་སློང་མའི་སྡོམ་པ་ཡང་གནང་ནས། དགེ་འདུན་སྡེ་གཉིས་ཀྱིས་བསྙེན་པར་རྫོགས་པར་བྱས་ཏེ། དགེ་སློང་མ་རྒན་མོ་དེས་དེ་ལ་ཆོས་བཤད་པ་དང། དེ་ཁྱིམ་ན་འདུག་  
  
  
༄༅། །བཞིན་དུ་དགྲ་བཅོམ་པ་མངོན་དུ་བྱས་སོ། །དེ་ནས་དགེ་སློང་མ་རྒན་མོས་བསམས་པ། བུ་མོ་འདིས་ཁྱིམ་ན་འདུག་བཞིན་དུ་ཕྲིན་གྱིས་རབ་ཏུ་བྱུང་  
སློབ་པའི་སྡོམ་པ་དང་བསྙེན་པར་རྫོགས་པ་ཐོབ། ཁྱིམ་ན་འདུག་བཞིན་དུ་དགྲ་བཅོམ་པ་མངོན་དུ་བྱས་པ་དེ་ཐམས་ཅད་ཀྱང་བདག་ལས་གྱུར་ཏེ། བདག་གིས་བཅོམ་ལྡན་འདས་  
ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ་ཚེ་གཅིག་ཏུ་ཚངས་པར་སྤྱོད་པ་དང། དགེ་བ་ཅི་སྤྱད་པའི་རྩ་བས་བཅོམ་ལྡན་འདས་ཡང་དག་པར་རྫོགས་པའི་  
སངས་རྒྱས་འོད་སྲུང་གིས། བྲམ་ཟེའི་བུ་བླ་མ་ལ། བྲམ་ཟེའི་ཁྱེའུ་ཁྱོད་སྐྱེ་དགུ་ལོ་བརྒྱ་ཐུབ་པའི་ཚེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་  
རྒྱས་ཤཱཀྱ་ཐུབ་པ་ཞེས་བྱ་བར་འགྱུར་རོ། །ཞེས་ལུང་བསྟན་པ་དེའི་བསྟན་པ་ལ་འདི་ལྟར་ཁྱིམ་ན་འདུག་བཞིན་དུ་ཕྲིན་གྱིས་རབ་ཏུ་བྱུང། བསླབ་པའི་སྡོམ་པ་དང། དགེ་སློང་  
མའི་དངོས་པོ་ཐོབ་ཅིང་ཁྱིམ་ན་འདུག་བཞིན་དུ་དགྲ་བཅོམ་པ་མངོན་དུ་བྱེད་པ་དང། ཇི་ལྟར་བདག་གི་མཁན་མོ། བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་  
འོད་སྲུང་གིས་ཆོས་ཀྱི་གཏམ་སྨྲ་བའི་ནང་ན་མཆོག་ཏུ་བསྔགས་པ་དེ་བཞིན་དུ་བདག་ཀྱང་ཤཱཀྱ་ཐུབ་པ། བཅོམ་ལྡན་འདས་ཤཱཀྱའི་རྒྱལ་པོས་ཆོས་ཀྱི་གཏམ་སྨྲ་བའི་ནང་ན་མཆོག་  
  
  
ཅེས་སྨྲས་སོ། །དགེ་སློང་དག་ཇི་སྙམ་དུ་སེམས། དགེ་སློང་མ་རྒན་མོ་དེ་ནི་ད་ལྟར་གྱི་དགེ་སློང་མ་ཆོས་སྦྱིན་མ་འདི་ཉིད་ཡིན་ནོ། །བཅོམ་ལྡན་འདས་ཡང་དག་  
པར་རྫོགས་པའི་སངས་རྒྱས་འོད་སྲུང་གི་དྲུང་ན། འདིས་ཚེ་གཅིག་ཏུ་ཚངས་པར་སྤྱོད་པ་སྤྱོད་དེ། །སྨོན་ལམ་གྱི་མཐུས་ན། ཁྱིམ་ན་འདུག་བཞིན་དུ་ཕྲིན་པས་རབ་ཏུ་ཕྱུང། བསླབ་  
པའི་སྡོམ་པ་དང། བསྙེན་པར་རྫོགས་ཤིང་དགེ་སློང་མའི་དངོས་པོ་ཡང་ཐོབ། ཁྱིམ་ན་འདུག་བཞིན་དུ་དེས་ཉོན་མོངས་པ་ཐམས་ཅད་སྤངས་ཏེ། དགྲ་བཅོམ་པ་མངོན་དུ་བྱས། དེ་  
བཞིན་གཤེགས་པས་ཀྱང་ཆོས་ཀྱི་གཏམ་སྨྲ་བའི་ནང་ན་མཆོག་ཏུ་བསྔགས་སོ། །དེ་ལྟ་བས་ན་དགེ་སློང་དག་ལས་གཅིག་ཏུ་གནག་པ་ནི་རྣམ་པར་སྨིན་པ་ཡང་གཅིག་ཏུ་གནག་གོ། །དཀར་  
བ་ནི་གཅིག་ཏུ་དཀར་རོ། །འདྲེས་པ་ནི་གཅིག་ཏུ་འདྲེས་པའོ། །དེ་ལྟ་བས་ན་དགེ་སློང་དག་གཅིག་ཏུ་གནག་པ་དང། འདྲེས་པའི་ལས་སྤོངས་ལ། གཅིག་ཏུ་དཀར་བའི་ལས་ཉིད་ལ་  
བསྒྲུབ་པར་བྱ་སྟེ། དགེ་སློང་དག་དེ་ལྟ་བུར་བསླབ་པར་བྱོས་ཤིག་།བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང། དགེ་སློང་དེ་དག་བཅོམ་ལྡན་འདས་ཀྱིས་བཤད་པ་  
ལ་ཡི་རངས་ཏེ། མངོན་པར་དགའོ།། །།འདུལ་བ་ཕྲན་ཚེགས་ཀྱི་གཞི་བམ་པོ་ཞེ་གསུམ་པ། སྡོམ་ནི། ཕྱི་རོལ་དགེ་སློང་བཟོད་མི་གསོལ་།གཅིག་པུ་འབྲེག་  
  
  
༄༅། །མཁན་གྱིས་མི་བྲེག་དབྱར་མོ་ཁང་ནི་གླར་མི་གཏང་།ཕ་གུས་ཡང་ནི་ལུས་མི་ཕྱི། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་  
མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དགེ་སློང་མ་གཅིག་ཅིག་དགེ་སློང་ལ་ཀློག་སློབ་པ་དང། དེ་ནས་དུས་ཕྱི་ཞིག་ན་དེ་ཉེས་པ་ཞིག་བྱས་ནས། དེས་སྤྱོས་པ་  
དང༑ དེ་དབྱར་མོ་ཁང་དུ་སོང་སྟེ། འཕྲེས་ཏེ་འདུག་གོ་དེ་མཁན་མོས་མཐོང་ནས། གཞོན་ནུ་མ་ཁྱོད་ཅི་ཞིག་ཉེས་ན་འཕྲེས་ཏེ་འདུག་ཅེས་སྨྲས་པ་དང། དེས་མཁན་མོ་སློབ་  
དཔོན་གྱིས་སྤྱོས་ན་ད་ཇི་ལྟར་བྱ་མི་ཤེས་སོ། །ཞེས་སྨྲས་སོ། །བུ་མོ། དེ་ལ་གཞན་ཅི་ཞིག་བྱར་ཡོད། སློབ་དཔོན་དང་མཁན་མོ་ནི་བསྟན་པ་གནས་པར་བྱ་བའི་ཕྱིར་སྦྱོར་བར་  
ཟད་ཀྱི། སོང་ལ་བཟོད་པར་གསོལ་ཅིག་ཅེས་སྨྲས་པ་དང། དེས་ལེགས་ཀྱི། དེ་ལྟར་བྱས་བཟོད་པ་གསོལ་དུ་འགྲོའོ། །ཞེས་ཟེར་ཏེ། ཛེ་ཏའི་ཚལ་དུ་སོང་སྟེ་མི་སྣང་བ་དང་  
དེས་དེ་བཙལ་ནས་ཇི་ཙམ་ཞིག་ན། དེ་གཙུག་ལག་ཁང་གི་ཕྱི་རོལ་གྱི་འཆགས་ན་འཆག་ཅིང་འདུག་པ་དང། དེས་དེའི་རྐང་པ་ལ་ཕྱག་འཚལ་བ་དང། དགེ་སློང་དེས་མ་གུས་  
པར་བྱས་ཏེ་སོང་ངོ། །བྱིས་པ་དག་གིས་མཐོང་ནས་དེ་དག་ཉོན་མོངས་པའི་དབང་གིས་གཟིར་ཏེ། འཕགས་མ་ཁྱོད་ཀྱིས་དོན་ཅིའི་ཕྱིར་ཁྱོད་ཀྱིས་བཟོད་པ་བྱས་པ་བདག་ཅག་  
  
  
ཞེས་ཏེ། དེས་ནི་མི་བཟོད་ན་ཚུར་ཤོག་བདག་ཅག་གིས་ཁྱོད་ཀྱི་དོན་བསྒྲུབ་བོ། །ཞེས་སྨྲས་པ་དང། དེ་ངོ་ཚ་ནས་ཅང་མི་སྨྲ་བར་སོང་ངོ། །དེ་ལྟར་གྱུར་པ་དགེ་སློང་དག་  
གིས་མཐོང་ནས། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། གང་ཉེས་པའི་དམིགས་སུ་གྱུར་པ་ནི་དགེ་སློང་མ་ལ་སྤྱོས་ནས་བཟོད་པ་གསོལ་ན་ཡང་  
རིམ་གྲོ་མི་བྱེད་པར་འགྲོ་སྟེ། བྱིས་པ་དག་གིས་ཀྱང་ཕྱི་ཕྱིར་མི་དགེ་བ་གཞན་དུ་རྟོག་གི། དེ་ལྟ་བས་ན་དགེ་སློང་མས་དགེ་སློང་ལ་གཙུག་ལག་ཁང་གི་ཕྱི་རོལ་ཏུ་བཟོད་པ་མི་གསོལ་ཞིང་  
དགེ་སློང་ཕས་དགེ་སློང་མ་ལ་མ་གུས་པ་བཞིན་དུ་འགྲོ་བར་མི་བྱ་བར་དགོངས་ཤིང་མཁྱེན་ནས་བཀའ་སྩལ་པ། དགེ་སློང་དག་བྱིས་པ་རྣམས་ཕྱི་ཕྱིར་མི་དགེ་བ་ལ་རྟོག་པར་འགྱུར་གྱི། དེ་  
ལྟ་བས་ན་དགེ་སློང་མས་དགེ་སློང་ཁྲོས་པ་ལ་གཙུག་ལག་ཁང་གི་ཕྱི་རོལ་ཏུ་བཟོད་པ་མ་གསོལ་ཅིག་དེ་སྟེ་ཡང་དགེ་སློང་མས་དགེ་སློང་ཕ་ལ་བཟོད་པ་གསོལ་ན། མ་གུས་པར་བྱས་  
ཏེ་མ་འགྲོ་ཞིག་དགེ་སློང་མས་དགེ་སློང་ཕ་ལ་གཙུག་ལག་ཁང་གི་ཕྱི་རོལ་ཏུ་བཟོད་པ་གསོལ་ལམ། དགེ་སློང་ཕས་དགེ་སློང་མ་བཟོད་པ་གསོལ་བ་ལ་མ་གུས་པ་བྱས་ཏེ་སོང་ན་  
གཉིས་ཀ་ལ་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་མ་དག་འབྲེག་མཁན་གྱིས་སྐྲ་བྲེག་པ་དང། དེ་ན་འབྲེག་མཁན་གཞོན་ནུར་གྱུར་  
  
  
༄༅། །པས་དྲན་པ་ཉེ་བར་མི་འཇོག་གོ་དེས་དེ་དག་མཐོང་བ་དང། ཆགས་པར་གྱུར་ཏོ། །རྣམ་པ་དེ་ལྟ་བུར་གྱུར་པ་དགེ་སློང་དག་གིས་ཐོས་ནས། བཅོམ་ལྡན་  
འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སེམས་ནི་རྒོད་པ་སྟེ། དྲན་པ་ཉེ་བར་མ་བཞག་པས་བསླུས་པར་འགྱུར། བུད་མེད་ནི་ཕལ་ཆེར་  
འདོད་ཆགས་རབ་ཏུ་ཆེ་སྟེ། དེ་ལྟ་བས་ན་དགེ་སློང་མ་དག་གཅིག་པུ་འབྲེག་མཁན་གྱི་དྲུང་དུ་སྐྲ་འབྲེག་པར་མ་བྱེད་པར། དེའི་དྲུང་དུ་དགེ་སློང་མ་གཞན་ཞིག་ཞོག་ལ། དེ་སྟེ་འབྲེག་  
མཁན་དེ་ཆགས་པར་གྱུར་ན་དེའི་དྲུང་ན་དགེ་སློང་མ་འདུག་པས་འདི་སྐད་སྨྲོས་ཤིག། བཞིན་བཟང། དགེ་སློང་མ་འདིའི་ལུས་ནི་རུས་པའི་འཁྲུལ་འཁོར། འདི་ནི་རྒྱན་མེད་ལ་ལུས་  
དྲི་མ་ཅན། འདི་ནི་རབ་ཏུ་བྱུང་བ་ཡིན་གྱི། དེ་ལྟ་བུའི་སེམས་ཟློག་ཅིག། སེམས་ཅན་དམྱལ་བར་ལྟུང་བར་གྱུར་ཏ་རེ། དེ་སྟེ་དགེ་སློང་མ་ཆགས་པར་གྱུར་ན་ཡང། འདི་སྐད་དུ་སྨྲོས་  
ཤིག། ཕུ་ནུ་མོ། ཁྱིམ་བའི་ལས་ནི་ཁྱོད་ཀྱིས་སྤངས་ན། ཅི་ཁྱོད་ཀྱིས་བསྙེན་པར་རྫོགས་པའི་ཚེ། དགེ་འདུན་སྡེ་གཉིས་ལ་ཁྱོད་ཀྱིས་ཁས་བླངས་པ་དེ་སོམས་ཤིག། འདོད་པ་ནི་  
བདེ་བ་ཆུང་ཞིང་སྡུག་བསྔལ་མང་ལ། ཉེས་པའི་དམིགས་མང་བར་ནི། བཅོམ་ལྡན་འདས་ཀྱིས་བཀའ་སྩལ་གྱི། ཚུལ་བཞིན་མ་ཡིན་པའི་ཡིད་ལ་བྱེད་པ་སྤོངས་ལ། རབ་ཏུ་བྱུང་  
  
  
དེས་དེ་ལ་འདི་སྐད་དུ་སྨྲ་ན་ནི་ལེགས། དེ་སྟེ་མ་སྨྲས་ན་དྲུང་ན་འདུག་པའི་དགེ་སློང་མ་ལ་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་  
དུ་ཡོད་པ་ན་སྟེ། དགེ་སློང་མ་སྦོམ་དགའ་མོས་ཁྱིམ་བདག་གཞན་ཞིག་དད་པར་བྱས་ཏེ། དབྱར་མོ་ཁང་བརྩིག་ཏུ་བཅུག་ནས། དེ་ན་དགེ་སློང་མ་མང་ཞིག་གནས་པར་གྱུར་ཏོ། །ཇི་ཙམ་  
ཞིག་ན་ལྷོ་ཕྱོགས་ནས་ཚོང་བ་ལྔ་བརྒྱ་ཙམ་ཞིག་ཟོར་ཁྱེར་ཏེ། མཉན་དུ་ཡོད་པར་ལྷགས་སོ། །ཚོང་པ་དེ་དག་ནོར་གཞག་པའི་ཁང་པ་གླས་བཙལ་བ་དང། མ་རྙེད་དེ། དེ་ནས་དེ་དག་གིས་  
མཉན་དུ་ཡོད་པར་ཀུན་ཏུ་བཙལ་ཀྱང་མ་རྙེད་དོ། །ཚོང་འདུས་དང། སྲང་དང། ལམ་གྱི་བཞི་མདོར་ནོར་རྣམས་སྤུངས་ཏེ་འཁོད་ན་འབྲུག་ཀྱང་ཟེར། ཉི་མ་ཡང་ནུབ་ཏུ་ཉེ་ནས། དེའི་ཚེ་  
ཆར་པ་ཅུང་ཟད་ཅིག་བབ་པ་དང། དེ་དག་ལག་པས་འགྲམ་པ་ལ་བརྟེན་ནས་རབ་ཏུ་སེམས་ཤིང་འཁོད་པ་དག་སྦོམ་དགའ་མོས་མཐོང་སྟེ། སྨྲས་པ། བཞིན་བཟང་ཆར་པ་ཡང་འབབ་  
ན༑ སྲང་དུ་འཁོད་དེ་ཅི་བྱེད། ནོར་རྣམས་གནས་ཤིག་ཏུ་གཟུད་ན་ཅི་ཉེས། དེ་དག་གིས་འཕགས་མ། བདག་ཅག་གིས་མཉན་དུ་ཡོད་པར་ཁྱབ་པར་བཙལ་ཏེ། འཇིག་རྟེན་པ་མི་སྲུན་པས་  
ཁང་པ་གླར་ཡང་མ་རྙེད་ན། ཇི་ལྟར་བགྱི། ཞེས་སྨྲས་པ་དང་དེས་བུ་རྣམས་མཚན་མོའི་ཚེ་ཅི་འདྲ་བར་ཤེས་པར་བྱོས་ལ། གླ་ཡང་ལྷག་པར་བྱིན་ཏེ་ཁྱི་མ་ཚོལ་ཅིག་འདི་ནི་ཟོང་མ་  
  
  
༄༅། །རུང་བར་གྱུར་པ་དང། ཆར་བས་གཤེར་ནས་སུ་ཞིག་ཉོ་བ་ཡོད། ཅེས་སྨྲས་པ་དང། དེས་འཕགས་མ། འཇིག་རྟེན་འདི་དག་མི་སྲུན་ཏེ། དེ་དག་ལ་  
བདག་ཅག་གིས་ཁྱིམ་གྱི་གླ་ཉིས་རིམ་དུ་བྱིན་ཡང་མ་སྟེར་ཏོ་།བདག་གི་ལས་འབྱུང་བ་ལྟ་སྟེ། ཇི་ལྟ་བུར་ཡང་རུང་སྟེ་ཞག་གཅིག་ལོན་ནས་གཞན་དུ་འདོང་ངོ། །ཞེས་བྱས་པ་དང་  
དེས་སྨྲས་པ། བུ་དེ་ལྟར་ཁང་པའི་གླ་ལྷག་པར་བྱིན་ན་བདག་གི་དབྱར་མོ་ཁང་གི་ནང་དུ་སྐྱོས་ཤིག། དེ་དག་གིས་འཕགས་མ་ལེགས་ཀྱི། དེར་མཆིའོ། །ཞེས་སྨྲས་པ་དང། དེ་  
ནས་སྦོམ་དགའ་མོས། དགེ་སློང་མ་དག་ནུབ་མོ་དབྱར་མོ་ཁང་ནས་བསྐྲད་དེ། དབྱར་མོ་ཁང་དེ་ཚོང་བ་དེ་དག་ལ་གླར་བཏང་ངོ་།དགེ་སློང་མ་དེ་དག་ཆར་པ་བབས། ཆོས་གོས་གཤེར་  
བཞིན་དུ་དབྱར་མོ་ཁང་གཞན་དུ་སོང་ངོ། །དེའི་དགེ་སློང་མ་དག་གིས་ཆེ་ཞེ། ཁྱེད་ཅག་ནུབ་མོ་ཆོས་གོས་གཤེར་བཞིན་དུ་འདིར་ཅི་ལ་འོངས། ཞེས་དྲིས་པ་དང། དེ་དག་  
གིས་ཞིབ་ཏུ་སྨྲས་སོ། །དོན་ཉུང་དུ་མའི་དགེ་སློང་མ་དག་གིས་འཕྱ་ཞིང་སྨོད་ལ་ངན་དུ་འཛེར་བ་ནི། སྦྱིན་བདག་གིས་དགེ་སློང་མའི་དབྱར་མོ་ཁང་དུ་བྱས་པའི་ཁང་པ་གླར་  
གཏང་བར་ག་ལ་རིགས། དེ་ལྟར་གྱུར་པ་དགེ་སློང་དག་གིས་ཐོས་ནས་བཅོམ་ལྡན་འདས་ལ་གསོལ་ཏོ། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་  
  
  
དེ་བས་ན་དགེ་སློང་མ་དག་དབྱར་མོ་ཁང་གླང་མ་གཏང་ཞིག། དགེ་སློང་མས་དབྱར་མོ་ཁང་གླར་བཏང་ན། འདས་པ་དང་བཅས་པར་འགྱུར་རོ་  
གླེང་གཞི་ནི་གཉན་དུ་ཡོད་པ་ན་སྟེ། དགེ་སློང་མ་སྦོམ་དགའ་མོས་བྱིས་པ་གཞོན་ནུ་དག་ལུས་འཁྲུ་བའི་ནང་དུ་ཞུགས་ཏེ། སོ་ཕག་གིས་ལུས་དྲུད་ཅིང་ཁྲུས་བྱས་པ་དང། དེ་དག་ཆགས་  
པར་གྱུར་ཏེ། ཀུན་ཏུ་བལྟ་ཞིང་གཏམ་འཛེར་བ་ནི། ཀྱེ་ལྟོས་ཤིག་།དགེ་སྦྱོང་མ་མགོ་རེག་མ་ཕ་བི་གྱད་ཆེན་པོ་གོ་ཆར་བགོས་པ་དང་འདྲ་བ་ཞིག་ལུས་ཕ་གུས་ཕྱི་ཞིང་ཕྱིས་ནས་ཕྱི་ཞིང་འདུག་གོ་  
དེ་དག་དེ་ལ་འཕྱ་བར་གྱུར་ཏོ། །དེ་ལ་འཕྱ་བ་དང། དེ་ལ་དེ་དག་རབ་ཏུ་དགོད་དེ། དེ་ལྟར་གྱུར་པ་དགེ་སློང་དག་གིས་ཐོས་ནས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
དགོངས་པ། བྱིས་པ་གཞོན་ནུ་དེ་དག་འཕྱ་བ་ནི་གནས་ཡིན་ཏེ། མི་རིགས་པའི་ལས་བྱས་པར་མཁྱེན་ནས་བཀའ་སྩལ་པ། དགེ་སློང་དག་།དགེ་སློང་མ་སྦོམ་དགའ་མོས་མི་མཛེས་ཤིང་  
ལས་ངན་པ་བྱས་པ་དེ། བྱིས་པ་གཞོན་ནུ་དེ་དག་འཕྱ་བ་ནི་གནས་ཡིན་ཏེ། དེ་ལྟ་བས་ན་དགེ་སློང་མ་དག་ལུས་ཕ་གུས་མ་ཕྱི་ཞིག་།དགེ་སློང་མ་དག་ལུས་ཕ་གུས་ཕྱིས་ན་འདས་པ་དང་  
བཅས་པར་འགྱུར་རོ། །སྡོམ་ནི། ལུས་ལ་ཕ་གུས་ཕྱི་མི་བྱ། །རྡོ་ལེབ་དག་ཀྱང་དེ་བཞིན་ཏེ། །གོས་དཀྲིས་དང་ནི་ཁུ་ཚུར་གྱིས། །ཅི་དང་ཅིས་ཀྱང་མི་ཕྱིའོ། །སངས་རྒྱས་བཅོམ་ལྡན་  
  
  
༄༅། །འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ཀྱིས། དགེ་སློང་མ་དག། ལུས་ཕ་  
གུས་མ་ཕྱི་ཞིག་ཅེས་བཀའ་སྩལ་པ་དང། རྡོ་ལེབ་ཀྱིས་ཕྱིས་ཏེ་དེ་ཡང་ཉེས་པའི་དམིགས་སུ་གྱུར་ནས། བཅོམ་ལྡན་འདས་ཀྱིས། རྡོ་ལེབ་ཀྱིས་མ་ཕྱི་ཞིག་ཅེས་བཀའ་སྩལ་པ་  
དང། དེ་དག་གིས་གོས་དཀྲིས་པས་ཕྱིས་སོ། །དེ་ཡང་ཉེས་པའི་དམིགས་སུ་གྱུར་ནས། བཅོམ་ལྡན་འདས་ཀྱིས། གོས་དཀྲིས་པས་མ་ཕྱི་ཞིག། ཅེས་བཀའ་སྩལ་པ་དང། དེ་དག་  
གིས་ཁུ་ཚུར་གྱིས་ཕྱིས་ནས། དེ་ཡང་ཉེས་པའི་དམིགས་སུ་གྱུར་ཏེ་བཅོམ་ལྡན་འདས་ཀྱིས། ཁུ་ཚུར་གྱིས་མ་ཕྱི་ཞིག་ཅེས་བཀའ་སྩལ་པ་དང། དེ་དག་གིས་ཅི་དང་ཅིས་ཀྱང་  
ཕྱིས་པ་དང། དེ་ཡང་ཉེས་པའི་དམིགས་སུ་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། ལག་པ་གཅིག་པུ་མ་གཏོགས་པར་གཞན་ཅི་དང་ཅིས་ཀྱང་རུང་སྟེ། མ་ཕྱི་  
ཞིག། ཕྱིས་ན་འདས་པ་དང་བཅས་པར་འགྱུར་རོ། །འདུལ་བ་ཕྲ་མོའི་དངོས་པོ་སྒོ་བདུན་པ་རྫོགས་སོ།། །།སྤྱི་སྡོམ་ལ། དགེ་སློང་མ་ཡི་བཀུར་སྟི་བྲི། །སྒོ་བ་དང་ནི་  
ལྕགས་ཀྱི་སྣོད། །བུད་མེད་གཉིས་ཀྱིས་བལྟ་བ་དང། །དེ་བཞིན་ནག་མོ་ཨུ་དི་ཀ། སྡོམ་ནི། བསྟི་སྟང་མེད་དང་རྐུན་མ་ཡིན། །ལུས་བསྟན་པ་ནི་མ་གཏོགས་སོ། །བཀྱིགས་པ་  
  
  
།གསོ་སྦྱོང་དང་ནི་ཚུལ་ནས་གྱུར་།སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བྱེད་ཀྱི་ཚལ་ཀུན་དགའ་ར་བ་ན་བཞུགས་སོ། །གང་གི་ཚེ། ཚེ་དང་ལྡན་པ་གྲེ་  
ལས་སྐྱེས་དུས་ལས་འདས་པ་དེའི་ཚེ། དགེ་སློང་མ་བཅུ་གཉིས་སྡེས་དེའི་རུས་པ་རྣམས་བསྡུས་ནས། བཀུར་སྟི་ཆེན་པོས་ས་ཕྱོགས་ཡངས་པར་མཆོད་རྟེན་བརྩིགས་ཏེ། དེ་ལ་  
གདུགས་དང། རྒྱལ་མཚན་དང། བ་དན་དག་ཀྱང་བཏགས། དྲི་དང་མེ་ཏོག་གིས་བརྒྱན་ཏེ། སྙམ་པར་སྨྲ་བའི་དགེ་སློང་མ་གཉིས་ཀྱང་བསྐོས་ནས། དེར་ཉིན་གཅིག་བཞིན་དུ་ས་  
དང༑ ཆུ་དང། བདུག་པ་དང། མེ་ཏོག་དག་འཇོག་པར་བྱེད་དོ། །དེ་ནས་དགེ་སློང་གང་དག་ཡུལ་གཞན་ནས་འོངས་པ་དེ་དག་ལ། ལག་པ་བཀྲུ་བ་བྱིན་ཏེ། མེ་ཏོག་དང། བདུག་པ་དང་  
ཚིགས་སུ་བཅད་པའི་དབྱངས་ཀྱིས་མཆོད་རྟེན་ལ་ཕྱག་འཚལ་བར་བྱེད་དོ། །ཇི་ཙམ་དུས་གཞན་ཞིག་ན། ཚེ་དང་ལྡན་པ་ཆུ་འཐུང་འཁོར་ལྔ་བརྒྱ་དང་ལྗོངས་རྒྱུ་ཞིང་མཉན་ཡོད་དུ་ཕྱིན་  
ཏོ༑ ༑དགྲ་བཅོམ་པ་རྣམས་ནི་མ་དགོངས་པར་ཡེ་ཤེས་མཐོང་བ་མི་འཇུག་པས། དེས་མཆོད་རྟེན་དེ་རྒྱང་རིང་པོ་ནས་མཐོང་བ་དང་འདི་ནི་བཅོམ་ལྡན་འདས་ཀྱི་སྐྲ་དང། སེན་མོའི་  
མཆོད་རྟེན་སར་པ་ཡིན་པས་སོང་ལ་ཕྱག་བྱའོ། །སྙམ་དུ་བསམས་ཏེ། དེ་དག་དེར་སོང་བ་དང། དགེ་སློང་མ་དེ་གཉིས་ཀྱིས། དེ་དག་ལ་ལག་པ་དང། རྐང་པ་བཀྲུ་བའི་ས་དང། ཆུ་  
  
  
༄༅། །དག་བྱིན་ནོ། །དེ་ནས་མེ་ཏོག་དང། བདུག་པ་བྱིན་པ་དང་ཚིགས་སུ་བཅད་པའི་དབྱངས་ཀྱིས་མཆོད་རྟེན་ལ་ཕྱག་བྱས་སོ། །དེ་འཁོར་ལྔ་བརྒྱ་དང་  
ཕྱག་བྱས་ནས་སོང་ངོ། །མཆོད་རྟེན་དེ་དང་ཧ་ཅང་མི་རིང་བ་ཞིག་ན། ཚེ་དང་ལྡན་མ་ཨུཏྤ་ལའི་མདོག་ཤིང་དྲུང་ཞིག་ན་ཉིན་པར་གནས་པའི་ཕྱིར་འདུག་པ་དེས་དེ་དག་མཐོང་ནས་  
སྨྲས་པ། ཚེ་དང་ལྡན་བ་ཆུ་འཐུང་ཁྱོད་ཀྱིས་སུའི་མཆོད་རྟེན་ལ་ཕྱག་བགྱིས་པ་དགོངས་ཤིག་དེས་བསམས་པ། ཅིའི་ཕྱིར་ཚེ་དང་ལྡན་མ་ཨུཏྤ་ལའི་མདོག་ཅན་འདི་སྐད་ཅེས་  
ཚེ་དང་ལྡན་པ་ཆུ་འཐུང་ཁྱོད་ཀྱིས་སུའི་མཆོད་རྟེན་ལ་ཕྱག་བགྱིས་པ་དགོངས་ཤིག་ཅེས་སྨྲས་སྙམ་ནས། དེས་སྨྲས་པ་རེ་ཞིག་བསམ་པར་བྱའོ། །རེ་ཞིག་སེམས་པ་ལ་ཞུགས་པ་ན་  
དགེ་སློང་གྲེ་ལས་སྐྱེས་ཀྱི་རུས་པའི་མཆོད་རྟེན་ཡིན་པར་མཐོང་ནས། དེ་རྒྱུད་ཞེ་སྡང་གིས་ཀུན་ནས་དཀྲིས་པའི་བག་ཆགས་ཀྱིས་བསྒོས་པས་སླར་ལོག་སྟེ། ཚེ་དང་ལྡན་པ་ཨུཏྤ་  
ལའི་མདོག་ཅན་ལ་སྨྲས་པ། བསྟན་པ་ལ་ཆུ་བུར་བྱུང་ན་ཁྱོད་འདི་ན་འདུག་བཞིན་དུ་ཡལ་བར་བོར་རོ། །ཞེས་བྱས་པ་དང། དེ་ཅང་མི་ཟེར་བར་འདུག་གོ། དེས་སློབ་མ་དང། ཉེ་གནས་  
དེ་དག་ལ་སྨྲས་པ། ཚེ་དང་ལྡན་པ་དག་སྟོན་པ་ལ་སྡུག་པ་དང་ཕངས་པར་བྱེད་པ་གང་ཡིན་པ་དེ་དག་གིས། དེའི་ཕྱིར་རུས་པ་དང། རུས་གོང་གི་ཕུང་པོ་འདི་ལས་སོ་  
  
  
དེའི་འཁོར་མང་པོ་ཡིན་པས་དེ་དག་གིས་རུས་པ་དང། རུས་གོང་གི་ཕུང་པོ་ལས་སོ་ཕག་རེ་རེ་ཕྱུང་སྟེ་བོར་ནས་སྐད་ཅིག་ཉིད་ལ་བཤིག་གོ། དགེ་སློང་མ་དེ་  
གཉིས་དུས་ནས། རིངས་པ་རིངས་པར་དབྱར་མོ་ཁང་དུ་སོང་སྟེ། དགེ་སློང་མ་རྣམས་ལ་སྨྲས་པ་དང། དགེ་སློང་མ་བཅུ་གཉིས་སྡེ་དང་དེ་ལ་ཡིད་གཞོལ་ཞིང་མཛའ་བ་འདོད་ཆགས་  
དང་མ་བྲལ་བ་གཞན་དག་གིས་ཐོས་ནས། བདག་ཅག་གི་མིང་པོ་དེང་གདོད་ཤི་བ་ལྟ་ཞེས་དུ་[* NGU ?]ཧིང་འཁོད་པ་ལས། སྦོམ་དགའ་མོས་སྨྲས་པ། ཕུ་ནུ་མོ་དག་དེ་ལ་སུ་ཞིག་གིས་བསྟན་  
དེ་དག་གིས་སྨྲས་བ། དེ་ནི་གློ་བུར་དུ་འོངས་པས་སྙིང་ནས་མི་ཤེས་ཀྱི། འཕགས་མ་ཨུཏྤ་ལའི་མདོག་ཅན་ཕྱོགས་དེ་ན་འདུག་པ་དེས་དེ་དག་ལ་སྨྲས་པ་ཡང་དག་གོ་སྦོམ་དགའ་མོས་  
སྨྲས་པ། ཕུ་ནུ་མོ་དག་དེ་ནི་འབྲེག་མཁན་ལས་རབ་ཏུ་བྱུང་བ་ཡིན་ལ། དེ་ཡང་དེ་རང་བཞིན་ཉམས་པ་ཡིན་པས། དེའི་ལས་ཡིན་པར་བདག་གིས་ནི་སྨྲས་པ་ཙམ་ཁོ་ནས་ཤེས་  
སོ༑ ༑བཅོམ་ལྡན་འདས་ཀྱིས། འཁོར་སུན་འབྱིན་པར་བྱེད་པ། འཁོར་གྱི་ནང་དུ་གཞག་པར་མི་བྱའོ། །ཞེས་ལེགས་པར་གསུངས་པ་ཡིན་པས་དེའི་ཕྱིར་དེ་ལ་བསམ་དུ་ཅི་ཡོད་ཀྱི་  
ཚུར་ཤོག་འདོང་བར་བྱའོ། །དེ་དག་ཁྲོ་བས་ཀུན་ནས་དཀྲིས་པས་དེ་དག་དེ་བསད་པའི་ཕྱིར་མཚོན་ཆ་དང། ཁབ་དང། སེང་ལྡེང་གི་ཕུར་བུ་དག་བླངས་ནས་དོང། དེས་དེ་དག་རྒྱང་  
  
  
༄༅། །རིང་བོ་ནས་རིངས་པ་རིངས་པར་འོང་བ་མཐོང་ནས་བསམས་པ། དེ་དག་ཤུགས་དེ་ལྟ་བུས་འོང་བ་ལས་ན། གདོན་མི་ཟ་བར་དེ་དག་བདག་ལ་གནོད་  
པ་བྱེད་པར་འགྱུར་རོ། །འོན་ཀྱང་དེ་དག་བསམ་པ་ཇི་ལྟ་བུ་ཞིག་གིས་འོང་བ་བསམ་པར་བྱའོ། །སྙམ་ནས། རེ་ཞིག་བསམ་པ་ལ་ཞུགས་པ་ན། གསད་པའི་བསམ་པ་ཅན་དུ་མཐོང་  
ནས༑ དེས་སྣམ་སྦྱར་བྱིན་གྱིས་བརླབས་ཏེ། འགོག་པའི་སྙོམས་པར་འཇུག་པ་ལ་སྙོམས་པར་ཞུགས་སོ། །དེ་དག་གིས་དེའི་སྣམ་སྦྱར་ལ་མཚོན་ཆ་དང། ཁབ་དང། སེང་ལྡེང་གི་ཕུར་བུ་  
དག་གིས་བསྣུན་པ་ན། ཏིང་ངེ་འཛིན་གྱི་སྟོབས་ཀྱིས་ཤི་བ་བཞིན་དུ་དབུགས་ཕྱི་ནང་དུ་མི་རྒྱུ་བར་འདུག་གོ། དེ་དག་གིས་སྨྲས་པ་ཕུ་ནུ་མོ། སྤྱོད་པ་ངན་པས་འཚོ་བ་འདི་བསད་པས་  
ཤ་ལོན་ཟིན་གྱི། ཚུར་ཤོག་འདོང་ངོ། །ཞེས་སྨྲས་ནས་དོང་ངོ་།དེ་དག་དོང་པ་དང། ཚེ་དང་ལྡན་པ་ཨུཏྤ་ལའི་མདོག་ཅན་ཏིང་ངེ་འཛིན་དེ་ལས་ལངས་པ་དང། རེ་ཞིག་ན་དེ་  
དག་གིས་བདག་ལ་གནོད་པར་བྱས་པ་མཐོང་ངོ། །དེ་གནས་སྐབས་དེ་བཞིན་དུ་གཙུག་ལག་ཁང་དུ་སོང་བ་དང། དགེ་སློང་རྣམས་ཀྱིས་མཐོང་ནས། དེ་དག་གིས་སྨྲས་པ། ཚེ་དང་  
ལྡན་པ་ཨུཏྤ་ལའི་མདོག་ཅན། ཅིའི་ཕྱིར་འདི་ལྟར་གྱུར། དེས་སྨྲས་པ། ཚེ་དང་ལྡན་པ་དག་དགེ་སློང་མ་རྣམས་ཀྱིས་བདག་དེའུ་བསད་པ་ལ་གཟིགས་སུ་གསོལ། དེ་དག་གིས་སྨྲས་  
  
  
ཅིའི་ཕྱིར། དེས་ཇི་ལྟར་གྱུར་པ་རྣམས་རྒྱས་པར་སྨྲས་པ་དང། དོན་ཉུང་བའི་དགེ་སློང་རྣམས་ཁྲོས་ནས། གནས་དང་གནས་དག་ན། བཙུན་པ་དག་དགེ་སློང་མ་ནི་ཤིན་ཏུ་ཁྲོས་པར་  
གྱུར་ཀྱང་དེ་ལ་ཕྱག་མི་བྱ་བ་ཙམ་དུ་བྱའི། འདི་ལྟར་ཚེ་དང་ལྡན་པ་ཨུཏྤ་ལའི་མདོག་ཅན་གསད་པར་བྱས་པ་ནི་མཚར་གྱིས་གཟུ་ལུམས་བྱེད་དོ། །ཞེས་འཕྱ་བར་བྱེད་དོ། །དེ་ལས་གཅིག་གིས་  
སྨྲས་པ། ཀྱེ་ཤེས་ལྡན་དག་དེ་ལྟར་དེར་ཟད་ན། འདི་ལ་ཇི་ལྟར་བསྒྲུབ་པ་དཔྱད་པར་བྱའོ། །གཅིག་གིས་སྨྲས་པ། བསྒྲུབ་ཏུ་ཅི་ཡོད་བཅོམ་ལྡན་འདས་ལ་གསོལ་དུ་ཟད་མོད། གཅིག་  
གིས་སྨྲས་པ། བཅོམ་ལྡན་འདས་ལ་གསོལ་ཅི་དགོས། བདག་ཅག་འདུས་ལས་ཇི་ལྟར་དགེ་སློང་མ་འགའ་ཡང་རྒྱལ་བྱེད་ཀྱི་ཚལ་དུ་འོང་དུ་མི་གཞུག་པར་ཁྲིམས་སུ་བྱའོ། །དེ་དག་  
འདུས་ནས་དགེ་སློང་མ་རྣམས་གཙུག་ལག་ཁང་དུ་འོང་དུ་མི་གཞུག་པར་དེ་ལྟ་བུ་ཁྲིམས་སུ་བྱས་སོ། །དགེ་སློང་མ་རྣམས་གཙུག་ལག་ཁང་དུ་འོང་དུ་མི་གཞུག་པར་བརྩམས་པ་དང་  
བཀུར་སྟི་བྲི་བར་གྱུར་ཏོ། །སྐྱེ་དགུའི་བདག་མོ་ཆེན་མོ་གོའུ་ཏ་མིའི་ཀུན་ཏུ་སྤྱོད་པ་ནི། ཉིན་གཅིག་བཞིན་དུ་བཅོམ་ལྡན་འདས་ཀྱི་ཞབས་ལ་མངོན་པར་ཕྱག་འཚལ་དུ་འོང་བ་ཡིན་པ་  
ལས། དེ་ལ་དགེ་སློང་རྣམས་ཀྱིས་སྨྲས་པ། གོའུ་ཏ་མི། དགེ་སློང་གི་དགེ་འདུན་གྱིས་དགེ་སློང་མ་རྣམས་གཙུག་ལག་ཁང་དུ་འོང་དུ་མི་གཞུག་པར་ཁྲིམས་སུ་བྱས་ཀྱི་མ་འགྲོ་བར་  
  
  
༄༅། །སྡོད་ཅིག་དེས་སྨྲས་པ། འཕགས་པ་དག་དེ་དག་གིས་ནོངས་པ་བགྱིས་པ་བཞིན་དུ་བདག་གིས་ཀྱང་བགྱིས་སམ་ཅི། དགེ་སློང་རྣམས་ཀྱིས་སྨྲས་པ་  
དགེ་འདུན་རྣམས་དེ་ལྟར་བཞེད་པ་ལ་ཁོ་བོ་ཅག་གིས་ཅི་བྱར་ཡོད། དེ་སླར་ལོག་ནས་དབྱར་མོ་ཁང་དུ་སོང་ངོ། །སངས་རྒྱས་བཅོམ་ལྡན་འདས་རྣམས་ནི་མཁྱེན་བཞིན་དུ་འདྲི་བར་  
མཛད་པ་ཡིན་པས། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ། ཀུན་དགའ་བོ། སྐྱེ་དགུའི་བདག་མོ་ཆེན་མོ་ནད་ཀྱིས་ཐེབས་སམ་ཅི། བཙུན་པ། མ་  
ལགས་སོ། །འོ་ན་ཅིའི་ཕྱིར་མི་འོང། དེས་བཅོམ་ལྡན་འདས་ལ་སྐབས་དེ་དག་རྒྱས་པར་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དགེ་སློང་གིས་  
ཁྲིམས་སུ་བྱས་པ་ཐོག་ཏུ་བབ་པོ། །འོན་ཀྱང་དགེ་སློང་མ་རྣམས་ནི། དགེ་སློང་རྣམས་ལ་རག་ལུས་པ་མང་བ་ཡིན་ཞིང། གལ་ཏེ་དེ་དག་འོང་དུ་མ་བཅུག་ན་བཀུར་སྟི་མེད་པར་འགྱུར་  
རོ༑ ༑དེའི་ཕྱིར་དགེ་སློང་མས། དགེ་སློང་སྒོ་བ་ལ་དྲིས་ཏེ་འོང་དུ་བཅུག་ལ། གདམས་ངག་མི་སྦྱིན་ནོ། །བཅོམ་ལྡན་འདས་ཀྱིས་དགེ་སློང་མས་དགེ་སློང་སྒོ་བ་ལ་དྲིས་ནས། གཙུག་  
ལག་ཁང་དུ་འོང་དུ་བཅུག་ལ། གདམས་ངག་ནི་བཀྱིག་པར་བྱའོ་།ཞེས་བཀའ་སྩལ་པ་དང། དགེ་སློང་མ་རྣམས་ཀྱིས་ཇི་སྐད་དུ་དྲིས་ནས་ནང་དུ་འཇུག་པ་མི་ཤེས་པ་དང། བཅོམ་  
  
  
དགེ་སློང་མས་གཙུག་ལག་ཁང་དུ་མི་འཇུག་པར་འདི་སྐད་ཅེས། འཕགས་པ་དག་བདག་ཅག་གཙུག་ལག་ཁང་དུ་འཇུག་གི། མཁྱེན་པར་མཛོད་  
ཅིག་ཅེས་སྨྲོས་ཤིག་དགེ་སློང་གིས་ཀྱང། སྲིང་མོ་དག་ཁོན་ཅན་མཚོན་ཆ་དང། ཁབ་དག་འཆང་བ་མ་ཡིན་ནམ། ཞེས་དྲིས་ཤིག་།དགེ་སློང་མས་མ་དྲིས་པར་ཞུགས་ན་  
འགལ་ཚབས་ཅན་དུ་འགྱུར་རོ། །དགེ་སློང་གིས་མ་སྨྲས་ན་ཡང་འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་གདམས་ངག་བཀྱིག་པར་བྱའོ། །ཞེས་བཀའ་སྩལ་པ་དང་  
དྲུག་སྡེ་རྣམས་ཀྱིས་མ་བཀྱིགས་སོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་མ་ཉེས་པ་དང་བཅས་པ་ལ་དགེ་སློང་གི་དགེ་འདུན་མི་བཟོད་བཞིན་དུ། དགེ་སློང་གིས་གདམས་  
ངག་བརྗོད་པར་མི་བྱའོ། །དགེ་སློང་མ་ཉེས་པ་དང་བཅས་པ་ལ་དགེ་སློང་གི་དགེ་འདུན་མི་བཟོད་བཞིན་དུ། དགེ་སློང་གིས་གདམས་ངག་བརྗོད་པར་བྱེད་ན་འགལ་ཚབས་ཅན་དུ་འགྱུར་  
རོ༑ ༑གདམས་ངག་ལ་ཇི་ལྟ་བ་བཞིན་དུ་གསོ་སྦྱོང་དང་དགག་དབྱེ་ལ་ཡང་དེ་བཞིན་ནོ། །སྡོམ་ལ། དགེ་སློང་མས་ནི་བཟོད་གསོལ་དང་།དགག་དབྱེ་ལས་ནི་གསོ་སྦྱོང་མིན། །གཅིག་  
ལ་གཅིག་ཀྱང་བཟོད་པ་གསོལ། །གཉིས་ནི་རྒན་རིམས་ཇི་བཞིན་ནོ་།སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་  
  
  
༄༅། །བཞུགས་སོ། །དགེ་སློང་མ་གཞན་ཞིག་དགེ་སློང་ཞིག་ལས་ཀློག་པར་བྱེད་དོ། །ཇི་ཙམ་དུས་གཞན་ཞིག་ན་དེ་ལ་ཉེས་པ་ཞིག་བྱུང་ནས། དེས་དེ་སྤྱོས་པ་དང་  
དེ་དབྱར་ཁང་དུ་སོང་ནས། གློས་ཕབ་སྟེ་འདུག་གོ་དེ་ནས་མཁན་མོས་མཐོང་ནས་སྨྲས་པ། གཞོན་ནུ་མ་ཁྱོད་ཅིའི་ཕྱིར་གློས་ཕབ་སྟེ་འདུག་དེས་སྨྲས་པ། མཁན་མོ། སློབ་  
དཔོན་གྱིས་བདག་ལ་སྤྱོས་ན། ཇི་ལྟར་བགྱི་བ་མ་འཚལ་ཏོ། །བུ་མོ་མཁན་མོ་དང། སློབ་དཔོན་ནི་བསྟན་པ་གནས་པར་བྱ་བའི་ཕྱིར་གཤེ་བ་ཡིན་པས། བཟོད་པ་གསོལ་དུ་ཟད་  
མོད༑ དེ་ལ་ཅི་ཞིག་ཤེས་པར་བྱར་ཡོད། ལེགས་ཀྱི། བཟོད་པ་གསོལ་དུ་མཆིའོ། །དེ་རྒྱལ་བྱེད་ཀྱི་ཚལ་དུ་སོང་ནས། དགེ་སློང་དེའི་རྐང་པ་གཉིས་ལ་གཏུགས་པ་དང། དགེ་སློང་  
དེ་དེ་ལ་འགོམས་ཏེ་སོང་ངོ། །དགེ་སློང་མ་དེ་སྤོབས་པ་མེད་པར་གྱུར་ནས། དགེ་སློང་མའི་དབྱར་ཁང་དུ་འོངས་པ་དང། དགེ་སློང་མ་རྣམས་ཀྱིས་སྨྲས་པ། ཕུ་ནུ་མོ་ཁྱོད་ཀྱིས་སློབ་  
དཔོན་ལ་བཟོད་པ་གསོལ་ན་དེ་བཟོད་པར་གྱུར་ཏམ། དེས་སྨྲས་པ། དེ་ལྟ་བུ་ནི་ནམ་ཡང་སློབ་དཔོན་དུ་མ་གྱུར་ཅིག་སྨྲས་པ། ཅི་ཉེས་དེས་ཇི་ལྟར་གྱུར་པ་རྣམས་བསྙད་པ་དང་  
དགེ་སློང་མ་རྣམས། ཕུ་ནུ་མོ་དག། བུད་མེད་ལ་བརྙས་པའི་ཕྱིར་རེ་ཞིག་བཟོད་པ་གསོལ་ཡང་ཇི་ལྟར་བཟོད་པར་མི་བྱེད་པ་དང། གཉིས་སུ་ན་རྐང་པ་ལ་ཕྱག་བྱས་ཀྱང་འགོམས་  
  
  
ཞེས་འཕྱ་བའི་སྐབས་དེ། དགེ་སློང་མ་རྣམས་ཀྱིས་དགེ་སློང་ཕ་ལ་སྨྲས་སོ། །དགེ་སློང་ཕས་ཀྱང་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་  
བཀའ་སྩལ་པ། དགེ་སློང་དག་དགེ་སློང་མ་རྣམས་འཕྱ་བ་ནི་ཐོག་ཏུ་བབ་བོ། །དེའི་ཕྱིར་དགེ་སློང་གི་རྐང་པ་ལ་ཕྱག་འཚལ་ནས་བཟོད་པ་གསོལ་ན་འགོམས་ཏེ་འགྲོ་བར་མི་བྱའོ། །  
དགེ་སློང་གི་རྐང་པ་ལ་དགེ་སློང་མས་ཕྱག་འཚལ་ནས་བཟོད་པ་གསོལ་བ་ན། འགོམས་ཏེ་འགྲོ་བར་བྱེད་ན། འགལ་ཚབས་ཅན་དུ་འགྱུར་རོ། །དགེ་སློང་མས་མོད་ཁོ་ན་ལ་བཟོད་  
བ་མི་གསོལ་ལོ། །འོན་ཀྱང་བགས་ཀྱིས་བྱའོ། །བཅོམ་ལྡན་འདས་ཀྱིས་བགས་ཀྱིས་བྱའོ། །ཞེས་བཀའ་སྩལ་པ་དང། ཇི་ལྟར་བགས་ཀྱིས་བྱ་བ་མི་ཤེས་ནས། བཅོམ་ལྡན་འདས་  
ཀྱིས་བཀའ་སྩལ་པ། དང་པོར་དགེ་སློང་ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གཞན་གྱིས་རབ་ཏུ་སྦྱར་བ་བྱས་ལ། དེ་མཐུན་པར་བྱེད་ན། དེའི་འོག་ཏུ་བཟོད་པ་  
གསོལ་བར་བྱའོ། །གླེང་གཞི་ནི་མཉན་ཡོད་ནའོ། །བཅོམ་ལྡན་འདས་ཀྱིས། དབྱར་གནས་པའི་དགེ་སློང་གིས་དགེ་འདུན་ལ་མཐོང་བ་དང་ཐོས་པ་དང། དོགས་པའི་གནས་གསུམ་  
གྱིས་དགག་དབྱེ་བྱའོ། །ཞེས་བཀའ་སྩལ་པ་དང། དབྱར་གནས་པའི་དགེ་སློང་གིས་དགེ་འདུན་ལ་གནས་གསུམ་གྱིས་དགག་དབྱེ་བྱས་ནས། ཡང་གསོ་སྦྱོང་བྱེད་དོ། །དེ་ལ་ཁ་  
  
  
༄༅། །ཅིག་གིས་སྨྲས་པ། ཚེ་དང་ལྡན་པ་དག་རྣམ་པར་དག་པར་བྱ་བའི་ཕྱིར་གསོ་སྦྱོང་བྱ་བ་ཇི་ལྟ་བར་དགག་དབྱེ་ཡང་དེ་ལྟ་བུ་ཡིན་པར་བདག་གིས་མཐོང་  
ངོ༑ ༑དེའི་ཕྱིར་གསོ་སྦྱོང་གང་ཡིན་པ་དེ་ནི་དགག་དབྱེ་ཡང་ཡིན་ནོ། །གཞན་དག་གིས་སྨྲས་པ། གསོ་སྦྱོང་ཡང་གཞན་ལ། དགག་དབྱེ་ཡང་གཞན་ཡིན་ནོ། །ཞེས་བྱ་བའི་སྐབས་དེ་  
བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ་དགེ་སློང་དག་གསོ་སྦྱོང་ཡང་གཞན་ལ། དགག་དབྱེ་ཡང་གཞན་པ་བདེན་མོད་ཀྱི། དགག་དབྱེ་ལས་  
གསོ་སྦྱོང་གཞན་དུ་བྱར་མེད་པས། དེའི་ཕྱིར་དགེ་སློང་དག་དགག་དབྱེ་བྱས་ནས་གསོ་སྦྱོང་བྱ་མི་དགོས་སོ། །འདི་ལྟར་རྣམ་པར་དག་པའི་ཕྱིར་གསོ་སྦྱོང་བྱ་བ་ཡིན་ལ། དགག་དབྱེ་  
ཡང་ཐམས་ཅད་དུ་རྣམ་པར་དག་པ་ཉིད་ཡིན་པའི་ཕྱིར་རོ། །གླེང་གཞི་ནི་མཉན་ཡོད་ནའོ། །དགེ་སློང་དག་ཁོན་ཡོད་པས་སེམས་མཉམ་པར་འཇོག་པར་བཏང་སྟེ། གཅིག་ལ་  
གཅིག་གླགས་ཚོལ་ཞིང་དགག་དབྱེ་བྱེད་པའི་ཚེ། དགེ་འདུན་གྱི་ནང་དུ་ཞུགས་ནས། དེ་དག་དགེ་འདུན་གྱི་ནང་དེར་གཅིག་ལ་གཅིག་འགྲན་བྱེད་ཅིང་ཚུལ་ཁྲིམས་ཉམས་པ་དང། ལྟ་  
བ་ཉམས་པ་དང། ཆོ་ག་ཉམས་པ་དང། འཚོ་བ་ཉམས་པ་དག་གླེང་བར་བྱེད་ཅིང། དེ་དག་གཞན་དུ་གཏམ་འདྲེས་པ་དང། ཕེབས་པར་སྨྲ་བ་དང། སྨོས་འདྲིན་དང། འགྲོགས་བཤེས་དང། སློབ་  
  
  
མཁན་པོ་དང། སློབ་དཔོན་གཅིག་པ་དང། མཁན་པོ་གཅིག་པ་རྣམས་ཕྱོགས་ཕྱོགས་སུ་ཆད་ནས་འདུག་གོ། །དེའི་ཚེ་དགེ་འདུན་གྱི་དབྱེན་ཆེན་པོར་གྱུར་ནས། དགེ་འདུན་  
ཅ་ཅོ་འདོན། དགེ་འདུན་གཉིས་སུ་གྱུར། དགེ་འདུན་མི་མཐུན་པར་གྱུར་པ་ན། དེ་དག་ལ་གཟུ་བོ་བྱེད་པ་རྣམས་ཀྱིས། ཚེ་དང་ལྡན་པ་དག་།རྩོད་མི་དགོས་ཀྱི། རབ་ཏུ་བྱུང་བའི་སེམས་སོ་  
སོར་ཐོབ་པར་གྱིས་ཤིག་ཅེས་འཆུགས་པར་བྱེད་དོ། །བཅོམ་ལྡན་འདས་ཀྱིས་ཀྱང་དགེ་སློང་དག་ཕྱོགས་གང་ན། དགེ་སློང་རྣམས་འཁོད་པ་ན། འཐབ་པར་བྱེད། མཚང་འདྲུ་བར་  
བྱེད༑ འགྱེད་པར་བྱེད། རྩོད་པར་བྱེད། འཐབ་ཀྲོལ་བྱེད་པའི་ཕྱོགས་དེར་ནི། མང་དུ་ཉན་པར་ཡང་ང་མི་འདོད་ན། འགྲོ་ཞིང་གནས་པ་ལྟ་ཅི་སྨོས་ཏེ། དེར་ནི་ང་མི་འགྲོའོ། །དགེ་སློང་  
དག༑ གང་ན་ཆོས་གསུམ་པོ་རྣམ་པར་སྤངས་ཤིང། ཆོས་གསུམ་པོ་མང་དུ་བྱེད་པ་སྟེ། ཆོས་གསུམ་པོ་རྣམ་པར་སྤངས་པ་གང་ཞེ་ན་མ་ཆགས་པའི་དགེ་བའི་རྩ་བ་རྣམ་པར་སྤངས་  
པ་དང། ཞེས་སྡང་མེད་པའི་དགེ་བའི་རྩ་བ་རྣམ་པར་སྤངས་པ་དང། གཏི་མུག་མེད་པའི་དགེ་བའི་རྩ་བ་རྣམ་པར་སྤངས་པ་སྟེ་ཆོས་གསུམ་པོ་འདི་དག་རྣམ་པར་སྤངས་པ་དང། ཆོས་གསུམ་  
པོ་མང་དུ་བྱེད་པ་གང་ཞེ་ན། ཆགས་པ་མི་དགེ་བའི་རྩ་བ་མང་དུ་བྱེད་པ་དང། ཞེ་སྡང་མི་དགེ་བའི་རྩ་བ་མང་དུ་བྱེད་པ་དང། གཏི་མུག་མི་དགེ་བའི་རྩ་བ་མང་དུ་བྱེད་པ་སྟེ། ཆོས་གསུམ་  
  
  
༄༅། །པོ་འདི་དག་མང་དུ་བྱེད་པ་དང། ཕྱོགས་གང་ན་དགེ་སློང་རྣམས་གནས་ཤིང་འཐབ་པར་བྱེད། མཚང་འདྲུ་བར་བྱེད་འགྱེད་པར་བྱེད། རྩོད་པར་བྱེད། འཐབ་ཀྲོ་ལ་བྱེད་པ་དང་  
དགེ་སློང་དག་དེ་ན་ཆོས་གསུམ་པོ་འདི་དག་རྣམ་པར་སྤངས་ཤིང་ཆོས་གསུམ་པོ་འདི་དག་མང་དུ་བྱེད་པ་དང། དགེ་སློང་དག། ཕྱོགས་གང་ན་དགེ་སློང་རྣམས་གནས་ཤིང་  
འཐབ་པར་བྱེད། མཚང་འདྲུ་བར་བྱེད། འགྱེད་པར་བྱེད། རྩོད་པར་བྱེད། འཐབ་ཀྲོལ་བྱེད་པ་དང། དགེ་སློང་དག་དེ་ན་ཆོས་གསུམ་པོ་རྣམ་པར་སྤངས་ཤིང། ཆོས་གསུམ་པོ་མང་  
དུ་བྱེད་པ་སྟེ། ཆོས་གསུམ་པོ་རྣམ་པར་སྤངས་པ་གང་ཞེ་ན། མ་ཆགས་པའི་དགེ་བའི་རྩ་བ་རྣམ་པར་སྤངས་པ་དང། ཞེ་སྡང་མེད་པའི་དགེ་བའི་རྩ་བ་རྣམ་པར་སྤངས་པ་དང། གཏི་མུག་  
མེད་པའི་དགེ་བའི་རྩ་བ་རྣམ་པར་སྤངས་པ་སྟེ། ཆོས་གསུམ་པོ་འདི་དག་སྤངས་པ་དང། དགེ་སློང་དག་ཕྱོགས་གང་ན་དགེ་སློང་དག་རྣམ་པར་གནས་ཤིང་འཐབ་པར་བྱེད། མཚང་  
འདྲུ་བར་བྱེད། འགྱེད་པར་བྱེད། རྩོད་པར་བྱེད། འཐབ་ཀྲོལ་བྱེད་ཅིང། དགེ་སློང་དག་དེ་ན་ཆོས་གསུམ་པོ་རྣམ་པར་སྤངས་ནས། ཆོས་གསུམ་པོ་མང་དུ་བྱེད་པ་སྟེ། གསུམ་  
གང་ཞེ་ན། ཆགས་པ་མི་དགེ་བའི་རྩ་བ་མང་དུ་བྱེད་པ་དང་ཞེ་སྡང་མི་དགེ་བའི་རྩ་བ་མང་དུ་བྱེད་པ་དང། གཏི་མུག་མི་དགེ་བའི་རྩ་བ་མང་དུ་བྱེད་པ་སྟེ། ཆོས་གསུམ་པོ་འདི་  
  
  
དགེ་སློང་དག་ཕྱོགས་གང་ན་དགེ་སློང་རྣམས་གནས་ཤིང་འཐབ་པར་བྱེད། མཚང་འདྲུ་བར་བྱེད་འགྱེད་པར་བྱེད། རྩོད་པར་བྱེད། འཐབ་ཀྲོལ་བྱེད་པ་དང་  
དགེ་སློང་དག་དེ་ན་ཆོས་གསུམ་པོ་རྣམ་པར་སྤངས་ཤིང། ཆོས་གསུམ་པོ་མང་དུ་བྱེད་པ་དེར་ནི། ང་ཐོས་པར་ཡང་མི་འདོད་ན་འགྲོ་ཞིང་གནས་པ་ལྟ་ཅི་སྨོས་ཏེ། ང་དེར་མི་འགྲོ་  
ཞེས་གསུངས་པས། ཚེ་དང་ལྡན་པ་དག་རྩོད་མི་དགོས་ཀྱི། རབ་ཏུ་བྱུང་བའི་སེམས་སོ་སོར་ཐོབ་པར་གྱིས་ཤིག་ཅེས་གསུངས་པ་ན། དེ་དག་ཀུན་ནས་དཀྲིས་པ་ཕྱིར་འཕེལ་བར་  
གྱུར་ནས་ལྡོག་ཏུ་མ་བཏུབ་པ་བྲམ་ཟེ་དང། ཁྱིམ་བདག་དག་གིས་མཐོང་ནས། ཤེས་ལྡན་དག་དགེ་སྦྱོང་མགོ་རེག་འདི་དག་ནི་དགག་དབྱེ་བྱས་ཀྱང། རབ་ཏུ་བྱུང་བའི་སེམས་སོ་སོར་  
མ་ཐོབ་སྟེ། རྒྱུན་ཁོ་ནར་འཐབ་མོ་བྱེད་དོ། །ཞེས་འཕྱ་བར་བྱེད། སྨོད་པར་བྱེད། ཕྱར་ཀ་གཏོང་བར་བྱེད་པའི་སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག། བྲམ་ཟེ་དང། ཁྱིམ་བདག་དག་འཕྱ་བར་བྱེད་པ་ནི་ཐོག་ཏུ་བབ་བོ། །དེའི་ཕྱིར་དགེ་སློང་དག་དགེ་སློང་འཁོན་ཅན་རྣམས་ཀྱིས་དགག་  
དབྱེ་མི་བྱའོ། །འོན་ཀྱང་བཟོད་པ་གསོལ་ནས་དགག་དབྱེ་བྱའོ། །དེ་དག་གིས་གང་གི་ཉིན་བར་དགག་དབྱེ་བྱེད་པའི་ཉིན་པར་གཟོད་པ་གསོལ་ཀྱང། ཀུན་ནས་དཀྲིས་པ་ཕྱིར་འཕེལ་ཞིང་  
  
  
༄༅། །དེའི་ཚེ། རབ་བྱུང་གི་སེམས་སོ་སོར་ཐོབ་པར་མ་ནུས་སོ་།བཅོམ་ལྡན་འདས་ཀྱིས་བཀའ་སྩལ་པ། དེ་ཉིད་ཀྱི་ཉིན་བར་བཟོད་པ་གསོལ་བར་མི་བྱའོ། །འོན་  
ཀྱང་ཞག་བདུན་ནམ། བརྒྱད་ན་དགག་དབྱེ་བྱེད་པར་འགྱུར་བ་ན་བཟོད་པ་གསོལ་བར་བྱའོ། །བཅོམ་ལྡན་འདས་ཀྱིས་ཞག་བདུན་ནམ་བརྒྱད་ན་དགག་དབྱེ་བྱེད་པར་འགྱུར་བའི་ཚེ་  
གཟོད་པ་གསོལ་བར་བྱའོ། །ཞེས་བཀའ་སྩལ་པ་དང། འདི་ལྟར་དེ་དག་ཐམས་ཅད་ཀྱིས་བཟོད་པ་གསོལ་ལོ། །བཅོམ་ལྡན་འདས་ཀྱིས་བཀའ་སྩལ་པ། ཐམས་ཅད་ཀྱིས་བཟོད་པ་  
གསོལ་བར་མི་བྱའོ། །འོན་ཀྱང་གང་མི་མཐུན་པ་རྣམས་ཀྱིས་བཟོད་པ་གསོལ་ལ། གཞན་དག་གིས་ནི་གཅིག་ལ་གཅིག་ཡང་དག་པར་དགའ་བར་བྱོས་ལ། དགག་དབྱེ་གྱིས་ཤིག་  
གླེང་གཞི་ནི་མཉན་ཡོད་ནའོ། །བཅོམ་ལྡན་འདས་ཀྱིས་ལོ་ལྔ་པ་དང། གཙུག་ཕུད་ཀྱི་དུས་སྟོན་ཆེན་པོ་བྱའོ། །ཞེས་བཀའ་སྩལ་པ་དང། བྲམ་ཟེ་དང་ཁྱིམ་བདག་དད་པ་ཅན་རྣམས་  
ཕན་ཚུན་འགྲན་ཅིང་བྱེད་དོ། །དེའི་ཚེ་དགེ་སློང་དང། དགེ་སློང་མ་རྣམས་ཀྱི་འདུས་པ་ཆེན་པོར་གྱུར་པ་དང། བཅོམ་ལྡན་འདས་ཀྱིས་རྒན་རིམས་ཇི་ལྟ་བ་བཞིན་དུ་འདུག་ཅིག་ཅེས་  
བཀའ་སྩལ་ཏོ། །དགེ་སློང་མ་རྣམས་རྒན་རིམས་ཇི་ལྟ་བ་བཞིན་དུ་འདུག་པ་ན། ཅ་ཅོ་འདོན་པའི་སྐབས་དེ། དགེ་སློང་མ་རྣམས་ཀྱིས་དགེ་སློང་རྣམས་ལ་སྨྲས་སོ། །དགེ་སློང་རྣམས་  
  
  
།བཅོམ་ལྡན་འདས་ཀྱིས་བཀའ་སྩལ་པ། གཉིས་གསུམ་ཙམ་ཞིག་རྒན་རིམས་ཇི་ལྟ་བ་བཞིན་དུ་འཁོད་པར་བྱའོ། །ལྷག་མ་རྣམས་ནི་འཁོར་ཇི་ལྟ་  
བ་དང། སྨོས་འདྲིན་ཇི་ལྟ་བ་བཞིན་དུ་འཁོད་ཅིག་སྡོམ་ལ། སྒོ་ཡི་དྲུང་ན་འཁོད་པ་དང། གཉིས་ཀྱིས་གསོ་སྦྱོང་ལུང་མནོད་དང་།དགེ་སློང་མ་ནི་མཁས་གྱུར་ཀྱང། །གཅིག་པུས་གསོ་  
སྦྱོང་མི་མནོད་པའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ཀྱིས་མཐུན་  
མོང་གི་ལས་མ་གཏོགས་པར་དགེ་སློང་དང། དགེ་སློང་མ་རྣམས་ཀྱིས་ལས་སོ་སོར་གྱིས་ཤིག་ཅེས་བཀའ་སྩལ་པ་དང། དགེ་སློང་མ་ཐམས་ཅད་འདུས་ནས་གསོ་སྦྱོང་ལ། རྒྱལ་  
བུ་རྒྱལ་བྱེད་ཀྱི་ཚལ་དུ་འོངས་ནས་གསོ་སྦྱོང་བྱེད་དེ། དགེ་སློང་རྣམས་དང། དེ་དག་རྣམས་ལྷན་ཅིག་ཏུ་སྒོ་ཁང་ན་གསོ་སྦྱོང་བྱེད་པ་དང། བྲམ་ཟེ་དང་ཁྱིམ་བདག་རྣམས་དེ་ལ་ལྟད་མོ་  
ལྟ་ཞིང་འདུག་པའི་སྐབས་དེ་གསན་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དང། དགེ་སློང་མ་རྣམས་ལྷན་ཅིག་ཏུ་སྒོ་ཁང་དུ་གསོ་སྦྱོང་མི་བྱའོ། །བཅོམ་ལྡན་  
འདས་ཀྱིས་དགེ་སློང་དང། དགེ་སློང་མ་རྣམས་ལྷན་ཅིག་ཏུ་སྒོ་ཁང་དུ་གསོ་སྦྱོང་མི་བྱའོ། །ཞེས་བཀའ་སྩལ་པ་དང། དགེ་སློང་རྣམས་ནང་དུ་ཞུགས་ཏེ། དེ་དག་དང་ལྷན་ཅིག་ཏུ་གསོ་སྦྱོང་  
  
  
༄༅། །བྱེད་པ་དང། དེ་དང་དེ་དག་ལྷན་ཅིག་ཏུ་འདུ་འཛིའི་གཏམ་ཟེར་ཞིང། ཡུན་རིང་དུ་འདུག་པར་གྱུར་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་  
འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དེའི་ཕྱིར་དགེ་སློང་དང། དགེ་སློང་མ་རྣམས་ལྷན་ཅིག་གཙུག་ལག་ཁང་དུ་གསོ་སྦྱོང་མ་བྱེད་ཅིག་དགེ་སློང་དང་དགེ་  
སློང་མ་རྣམས་ལྷན་ཅིག་ཏུ་གཙུག་ལག་ཁང་དུ་གསོ་སྦྱོང་མ་བྱེད་ཅིག་ཅེས་བཀའ་སྩལ་པ་དང། དགེ་སློང་མ་རྣམས་གསོ་སྦྱོང་ལ་གཙུག་ལག་ཁང་དུ་ཕྱིས་མི་འོང་བར་གྱུར་ཏོ། །  
བཅོམ་ལྡན་འདས་ཀྱིས་བཀའ་སྩལ་པ། དེའི་ཕྱིར་དགེ་སློང་ཡང་ལམ་གྱི་ཕྱེད་དུ་སོང་ལ། དགེ་སློང་མ་ཡང་ལམ་གྱི་ཕྱེད་དུ་སོང་སྟེ། དེར་དེ་དག་དང་ལྷན་ཅིག་ཏུ་གསོ་སྦྱོང་བྱོས་ཤིག་  
བཅོམ་ལྡན་འདས་ཀྱིས། དགེ་སློང་ཡང་ལམ་གྱི་ཕྱེད་དུ་སོང་ལ། དགེ་སློང་མ་ཡང་ལམ་གྱི་ཕྱེད་དུ་སོང་སྟེ། དེར་དེ་དག་དང་ལྷན་ཅིག་གསོ་སྦྱོང་བྱོས་ཤིག་ཅེས་བཀའ་སྩལ་པ་  
དང། དེ་དག་དེ་བཞིན་དུ་གཏམ་བྱེད་པ་ལ་ཞུགས་པ་དང། རེ་ཞིག་ན་བྲམ་ཟེ་དང། ཁྱིམ་བདག་རྣམས་ལམ་དེར་སོང་བ་དང། དེ་དག་གིས་དགེ་སློང་མ་རྣམས་དང་ལྷན་ཅིག་དེ་  
དག་གསོ་སྦྱོང་བྱེད་པ་མཐོང་ངོ། །དེ་ནས་དེ་དག་ཡང་དག་པ་མ་ཡིན་པའི་རྣམ་པར་རྟོག་པས་རྟོག་ཅིང། གཅིག་ལ་གཅིག་གིས་སྨྲས་པ་ཤེས་ལྡན་དག། དགེ་སྦྱོང་མ་མགོ་རེག་འདི་  
  
  
དགེ་སྦྱོང་མགོ་རེག་འདི་དག་ཅི་དག་སྨྲ། གཅིག་གིས་སྨྲས་པ། ཤེས་ལྡན་དག་དེ་དག་གིས་ཁྱིམ་དུ་གསང་སྟེ། གསང་གཏམ་ཅི་བྱས་པ་དེ་དག་བདག་ཅག་གིས་ཐོས་པ་འདི་  
དག་དགོན་པར་སོང་སྟེ་འོངས་ནས། གསང་བ་ཅི་ཡོད་པ་སྨྲར་ཟད་མོད། གཞན་ཅི་སྨྲར་ཡོད། འདི་དག་གིས་ཀྱང་རྒྱལ་པོ་ལ་སྨྲས་པས་བདག་ཅག་རྒྱལ་པོས་ཆད་པས་ཅུང་ཟད་ཅི་བཅད་  
པ་དེ་ཐམས་ཅད་ནི་དགེ་སྦྱོང་མགོ་རེག་འདི་དག་གིས་མ་ལན་གྲང་ཞེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་  
སྩལ་པ། དེ་བས་ན་དགེ་སློང་རྣམས་དང། དགེ་སློང་རྣམས་ཀྱིས་ལམ་གྱི་ཕྱེད་དུ་གསོ་སྦྱོང་མི་བྱའོ། །དེ་ལྟ་མོད་ཀྱི་གསོ་སྦྱོང་ལེན་པའི་དགེ་སློང་མ་གཉིས་གཏང་བར་བྱའོ། །དེ་དག་  
གིས་ཟླ་བ་ཕྱེད་ཅིང་སོང་ལ་ཡོངས་སུ་དག་པ་བརྗོད་པར་བྱའོ་།བཅོམ་ལྡན་འདས་ཀྱིས་གསོ་སྦྱོང་ལེན་པའི་དགེ་སློང་མ་གཉིས་གཏང་བར་བྱའོ། །ཞེས་བཀའ་སྩལ་པ་དང། དགེ་སློང་  
མ་སྤོབས་པ་མེད་པ་དག་བཏང་སྟེ། དེ་དག་བག་ཁུམས་ནས་ཡོངས་སུ་དག་པ་བརྗོད་མི་ནུས་པའི་སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་  
འདས་ཀྱིས་བཀའ་སྩལ་པ། སྤོབས་པ་ཅན་ལ་གསོལ་བ་གདབ་པར་བྱའོ་།སྤོབས་པ་ཅན་གཉིས་མེད་ནས། བཅོམ་ལྡན་འདས་ཀྱིས་བཀའ་སྩལ་པ་སྤོབས་པ་ཅན་གཅིག་ལ་  
  
  
༄༅། །གསོལ་བ་གདབ་པར་བྱའོ། །དེ་དག་གཙུག་ལག་ཁང་དུ་འོངས་པར་གྱུར་པ་དང། དགེ་སློང་གི་དགེ་འདུན་མང་པོ་གང་ལ་བརྗོད་པ་དེ་དག་གིས་མ་ཤེས་  
ནས། དེ་དག་ཉིད་ནས་ལྡོག་སྟེ། དགེ་སློང་མའི་དགེ་འདུན་གྱི་གསོ་སྦྱོང་མ་བྱས་པའི་སྐབས་དེ་དགེ་སློང་རྣམས་ལ་སྨྲས་སོ། །དགེ་སློང་རྣམས་ཀྱིས་བཅོམ་ལྡན་འདས་ལའོ། །  
བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གཅིག་ལ་གསོལ་བ་གདབ་པར་བྱ་སྟེ། གན་དུ་འོངས་ནས་དེ་ལ་བརྗོད་པར་བྱའོ། །དགེ་སློང་དག་གིས་དགེ་སློང་གཅིག་ལ་གསོལ་  
བ་བཏབ་པ་དེ་དག་གིས་དེ་མ་ཤེས་ཏེ། དེ་བཞིན་དུ་ཉེས་དམིགས་སུ་གྱུར་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གང་ལ་གསོལ་བ་བཏབ་པར་གྱུར་པ་དེས་ནན་  
ཏན་གྱིས་སྒོ་ཁང་དུ་འདུག་པར་བྱའོ། །དེ་དག་གིས་སོང་སྟེ། དེ་ལ་བརྗོད་པར་བྱའོ། །དེས་ཀྱང་དགེ་སློང་གི་དགེ་འདུན་ལ་བརྗོད་པར་བྱའོ། །དགེ་སློང་གི་དགེ་འདུན་གྱིས་ཀྱང། སྟོན་པའི་  
དགེ་སློང་གསོལ་བ་དང་གཉིས་ཀྱི་ལས་ཀྱིས་བསྐོ་བར་བྱའོ། །དེས་ཀྱང་དགེ་སློང་མ་རྣམས་ལ་གདམས་ངག་སྦྱིན་པར་བྱའོ། །སྡོམ་ནི་མི་འབྲོས་པར་ནི་བསྐོ་བ་དང། །མིང་རུས་དག་  
ནི་དྲི་བ་དང། ཞྭ་དང་ལྷུང་བཟེད་ཁ་གཡོགས་དང། །ཕྲེང་བ་རྒྱུད་པ་དགེ་སློང་མའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་  
  
  
།བཅོམ་ལྡན་འདས་ཀྱིས་གསོལ་བ་བཏབ་པའི་དགེ་སློང་གང་གི་མདུན་དུ་དགེ་སློང་མ་དེ་དག་ཡོངས་སུ་དག་པ་རྗོད་ཅིག་ཅེས་བཀའ་སྩལ་ནས། གསོལ་  
བ་བཏབ་པའི་དགེ་སློང་དེ་སྒོ་ཁང་ན་སྡོད་དོ། །ཇི་ཙམ་ན་དགེ་སློང་མ་དེ་དག་དེའི་དྲུང་དུ་ཉེ་བར་འོང་བར་བརྩམས་པ་དང་དེས་མ་རེག་མ་རེག་ཅིག་ཅེས་སྨྲས་ནས། འབྲོས་པར་  
བརྩམས་སོ། །དེ་དག་གིས་དེའི་རྗེས་སུ་སྐད་ཅིག་ཙམ་ཞིག་འབྲངས་ཏེ། སླར་ལོག་ནས་དགེ་སློང་མའི་དབྱར་ཁང་དུ་འོངས་ཏེ། དགེ་སློང་མ་རྣམས་ཀྱིས་དེ་བཞིན་དུ་གསོ་སྦྱོང་མ་  
བྱས་པའི་སྐབས་དེ། དགེ་སློང་མ་རྣམས་ཀྱིས་དགེ་སློང་རྣམས་ལ་སྨྲས་སོ། །དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། གསོལ་བ་བཏབ་པའི་  
དགེ་སློང་གིས་དེ་ཁོ་ན་བཞིན་དུ་མ་འབྲོས་པར་སྲིང་མོ་མ་རེག་པ་འདུག་ཅིག་ཅེས་བསྒོ་བར་བྱའོ། །དགེ་སློང་གིས་དགེ་སློང་མ་དེ་དག་ལ་མ་བསྒོ་བར་དེ་ཁོ་ན་བཞིན་དུ་རིང་དུ་བྲོས་ན་  
འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་མ་ལ་གདམས་ངག་འབོགས་པའི་དགེ་སློང་ལ་གསོལ་བ་གདབ་པར་བྱའོ། །དེས་ཀྱང་ནན་ཏན་གྱིས་བསྡད་པར་  
བྱའོ། །ཞེས་གསུངས་སོ། །ཇི་ཙམ་ན་གཞན་ཞིག་ལ་གསོལ་བ་བཏབ་པ་དེ་མྱུར་བར་སྒོ་ཁང་དུ་མ་སོང་བ་དང། དེར་འཚོ་བ་པ་ཞིག་དགོས་པ་ཞིག་གི་ཕྱིར་འོངས་ཏེ། སྒོ་ཁང་ན་  
  
  
༄༅། །འཁོར་བའི་འཁོར་ལོ་ཆ་ལྔ་པ་ལ་རྟོག་ཅིང་འདུག་གོ་།དགེ་སློང་མ་དེ་དག་གིས་བསམས་པ། འདི་ནི་བདག་ཅག་གི་གདམས་ངག་འབོགས་པ་ཡིན་ནོ། །སྙམ་  
སྟེ། དེ་དག་དེའི་རྐང་པ་ལ་གཏུགས་ཏེ་འདུག་ནས་སྨྲས་པ། འཕགས་པ་དགོངས་སུ་གསོལ། དེས་བསམས་པ། རེ་ཞིག་དགེ་སྦྱོང་མགོ་རེག་མ་འདི་དག་ཅི་སྨྲ་བ་ལྟའོ། །སྙམ་སྟེ་ཅང་  
མ་སྨྲས་པ་དང། དེ་དག་གིས་ཡང་སྨྲས་པ། འཕགས་པ་དགོངས་སུ་གསོལ། རྒྱལ་པོའི་ཀུན་དགའ་ར་བའི་དགེ་སློང་མའི་དགེ་འདུན་མ་རྒྱལ་བུ་རྒྱལ་བྱེད་ཀྱི་ཚལ་གྱི་དགེ་སློང་གི་  
དགེ་འདུན་གང་གི་ཞབས་ལ་མགོ་བོས་ཕྱག་འཚལ་ཏེ། གནོད་པ་ཆུང་ངམ། ཉམ་ང་ཆུང་ངམ། བསྐྱོད་པ་ཡང་ངམ། འྪོའམ། སྟོབས་དང། བདེ་བ་དང། ཁ་ན་མ་ཐོ་བ་མ་  
མཆིས་པ་ལ་རེག་པར་གནས་སམ། ཞེས་ཞུ་ཞིང། གསོ་སྦྱོང་གི་ཡོངས་སུ་དག་པ་ཡང་བརྗོད་པར་བྱའོ། །དེས་ཇི་སྐད་བརྗོད་པར་བྱ་བ་མ་ཤེས་ནས་ཅང་མ་སྨྲས་སོ། །དེ་དག་གིས་  
སྨྲས་པ། ཀྱེ་མ་འཕགས་པ་ཐབས་ཡིན་ནོ། །ཞེས་ཀྱང་མི་གསུང་ངམ། ཕྱིན་མཇལ་ཏོ། །ཞེས་སྨྲས་ནས་སོང་ངོ། །དགེ་སློང་མ་དེ་དག་ཀྱང་དབྱར་ཁང་དུ་འོངས་སོ། །གདམས་  
ངག་འབོགས་པའི་དགེ་སློང་དེ་ཡང་ཕྱི་ཞིག་ན་སྒོ་ཁང་དུ་འོངས་ཏེ་ཡུད་ཙམ་ཞིག་དུས་སུ་བསྡད་ནས་སོང་ངོ། །ཇི་ཙམ་ན་དགེ་འདུན་གྱི་གནས་བརྟན་གྱིས་གསོལ་བ་འབའ་ཞིག་བྱས་  
  
  
དགེ་སློང་དག་སྐོས་བྱེད་པས། དགེ་སློང་རྣམས་ལ་སྨྲས་པ། དགེ་སློང་མ་རྣམས་ཀྱི་ཡོངས་སུ་དག་པ་སུས་བླངས། དགེ་སློང་འགས་ཀྱང་བདག་གིས། ཞེས་མ་སྨྲས་སོ། །དགེ་  
སློང་རྣམས་ཀྱིས་བསམས་པ། གདོན་མི་ཟ་བར་དགེ་སློང་མ་དག་སུ་ཡང་མ་འོངས་ལ། གང་གིས་ཀྱང་ཡོངས་སུ་དག་པ་མ་བླངས་སོ་།དེ་དག་གིས་དགེ་སློང་གཞན་ལ་ཡང་གསོལ་བ་  
མ་བཏབ་པར། དགེ་འདུན་གྱི་གནས་བརྟན་གྱིས་སོ་སོར་ཐར་པའི་མདོ་གདོན་པ་བཏོན་ཏེ། དགེ་འདུན་གྱིས་གསོ་སྦྱོང་མཛད་དོ། །ཇི་ཙམ་ན་གསོ་སྦྱོང་ཕྱི་མའི་ཚེ་ཡོངས་སུ་དག་པ་  
ལེན་པའི་དགེ་སློང་མ་དག་འོངས། ལུང་འབོགས་པ་མི་སྣང་ནས། དེ་དག་གིས་རིང་ཞིག་བསྡད་དེ། དབྱར་ཁང་དུ་འོངས་སོ། །དགེ་སློང་མའི་དགེ་འདུན་གྱིས་ཀྱང་གསོ་སྦྱོང་མ་  
བྱས་སོ། །ཇི་ཙམ་ན་ཕྱི་དེ་ཉིན་པར་དགེ་སློང་མ་ཐམས་ཅད་འདུས་ཏེ་ལྷགས་ནས་སྨྲས་པ། ཅིའི་སླད་དུ་འཕགས་པའི་དགེ་འདུན་གྱིས་བདག་ཅག་གི་ལུང་འབོགས་པའི་དགེ་སློང་  
གསོལ་བ་མི་གདབ། དགེ་སློང་དག་གིས་སྨྲས་པ། སྲིང་མོ་དག་འདས་པའི་གསོ་སྦྱོང་དེའི་ཚེ། སྟོན་པའི་དགེ་སློང་གང་ལ་ཁྱེད་རྣམས་གང་གིས་ཡོངས་སུ་དག་པ་བརྗོད་  
ཡོངས་སུ་དག་པ་ལེན་པའི་དགེ་སློང་མ་དེ་དག་གིས་སྨྲས་པ། ཁ་དོག་ནི་འདི་ལྟ་བུ། བོང་ཚོད་ནི་འདི་ཙམ་པའི་འཕགས་པ་ཞིག་སྒོ་ཁང་ན་འཁོར་བའི་འཁོར་ལོ་རྟོག་ཅིང་འདུག་པར་  
  
  
༄༅། །གྱུར་པ་དེ་ལ་བདག་ཅག་གིས་ཡོངས་སུ་དག་པ་བརྗོད་དོ་།དགེ་སློང་དེ་དག་གིས་འཚོ་བ་པ་ཡོད་པ་ཡིན་པར་མཚན་མ་ལས་ཤེས་ཏེ་སྨྲས་པ། དེ་ནི་དགེ་སློང་མ་  
ཡིན་མོད་ཀྱི། འཚོ་བ་པ་གང་འདུག་པ་དེ་ཁོ་ན་ལ་ཁྱེད་ཀྱིས་བརྗོད་དོ། །ཞེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་  
དགོངས་པ། ཉེས་དམིགས་གང་ཡིན་པ་ནི་དགེ་སློང་མའི་གདམས་ངག་འབོགས་པའི་དགེ་སློང་དེའི་མིང་མ་དྲིས་པས་ཡིན་ནོ། །དེ་ལྟ་བས་ན་དགེ་སློང་མའི་གདམས་ངག་འབོགས་པ་  
དེའི་མིང་དྲི་བར་བྱའོ། །སྙམ་དུ་བསམས་ནས་དགེ་སློང་དག་ལ་དགེ་སློང་མ་དེ་དག་གིས་སྨྲས་པ་ལ་ལྟུང་བ་མེད་དོ། །དེ་ལྟ་བས་ན་ཡོངས་སུ་དག་པ་ལེན་པའི་དགེ་སློང་མ་དག་གིས་  
གདམས་ངག་འབོགས་པའི་དགེ་སློང་དེའི་མིང་དྲི་བར་བྱའོ། །བདག་ཅག་གི་ལུང་འབོགས་པའི་སློབ་དཔོན་གྱི་མིང་ཅི། ཞེས་མ་དྲིས་པར་སྨྲས་ན། འགལ་ཚབས་ཅན་དུ་འགྱུར་རོ། །  
བཅོམ་ལྡན་འདས་ཀྱིས་ཡོངས་སུ་དག་པ་ལེན་པའི་དགེ་སློང་མ་དག་གིས། ལུང་འབོགས་པའི་དགེ་སློང་དེའི་མིང་དྲི་བར་བྱའོ། །ཞེས་གསུངས་པ་དང། དེ་དག་གིས་ཡང་ལུང་འབོགས་  
པའི་དགེ་སློང་དེའི་མིང་ཤེས་བཞིན་དུ་ཡང་དྲིས་པ་དེའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དེ་དག་གིས་  
  
  
དེ་དག་གིས་དྲི་བར་མི་བྱའོ། །དེ་དག་གིས་མིང་མི་ཤེས་ན་དྲི་བར་བྱའོ། །གླེང་གཞི་ནི་མཉན་ཡོད་ནའོ་།སྐྱེ་དགུའི་བདག་མོ་གོའུ་ཏ་མི་ན་ཞིང་འདུག་པ་དེའི་དྲུང་དུ་  
དགེ་སློང་མ་རྣམས་འོངས་ནས་དྲིས་པ། འཕགས་མ་ཇི་ལྟ་ཞིང་བཞུགས། དེས་སྨྲས་པ། བུ་མོ། བདག་བྲོ་འཚལ་ལོ། །དེ་རྣམས་ཀྱིས་སྨྲས་པ། འཕགས་མ་ཁྱོད་ཀྱིས་ཅི་ཞིག་  
བཅངས། དེས་སྨྲས་པ། བུ་མོ། བདག་སྔོན་ཁྱིམ་པ་མོའི་ཚེ། ཁྱིམ་གྱི་ནང་ན་གནས་ཤིང་ཞྭ་བཅངས་སོ། །འཕགས་མ། ད་ལྟར་ཅིའི་སླད་དུ་མི་བཅང། བུ་མོ། ད་ལྟར་བདག་རབ་  
ཏུ་བྱུང་སྟེ། བཅོམ་ལྡན་འདས་ཀྱིས་རྗེས་སུ་མ་གནང་ན། ཇི་ལྟར་བཅང་བར་བྱ། ཞེས་པའི་སྐབས་དེ། དགེ་སློང་མ་རྣམས་ཀྱིས་དགེ་སློང་ལ་བཟླས་སོ། །དགེ་སློང་དག་གིས་བཅོམ་ལྡན་  
འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་རྗེས་སུ་གནང་སྟེ། དགེ་སློང་མ་དག་གིས་དབྱར་ཁང་དུ་ཞྭ་བཅང་བར་བྱའོ། །གླེང་གཞི་ནི་རྒྱལ་པོའི་ཁབ་ནའོ། །  
རྒྱལ་པོའི་ཁབ་ཀྱི་བྲམ་ཟེ་སློང་མོ་བ་གཞན་ཞིག་འཁྱམ་ཞིང་ཁྱིམ་གཞན་ཞིག་ཏུ་ཞུགས་ནས་སྨྲས་པ། བདེ་ལེགས་སུ་གྱུར་ཅིག་།སློང་མོ་བྱིན་ཅིག་ཅེས་སྨྲས་པ་དང། ཁྱིམ་  
བདག་མོས་སྨྲས་པ། བྲམ་ཟེ་ཅུང་ཟད་ཀྱང་མེད་ཀྱི། སོང་ཞིག་ཅེས་བྱས་པ་དང། དེ་ཕྱིར་བྱུང་སྟེ་སོང་ངོ། །སྐྱེ་དགུའི་བདག་མོ་ཆེན་མོ་གོའུ་ཏ་མི་ཡང་ཁྱིམ་དེར་བསོད་སྙོམས་ཀྱི་  
  
  
༄༅། །ཕྱིར་ཞུགས་སོ། །བྲམ་ཟེ་དེས་བསམས་པ། དགེ་སྦྱོང་མགོ་རེག་མ་འདི་ཡང་ཞུགས་ན་རེ་ཞིག་འདི་ལ་ཡང་མི་སྟེར་རམ། བདག་གཅིག་པུ་ལ་ཡིན་བལྟ་  
བར་བྱའོ། །སྙམ་སྟེ། དེ་དེ་ལ་སྐབས་ཚོལ་ཞིང་ཡུད་ཙམ་ཞིག་དེ་ན་སྡོད་དོ། དེས་སངས་རྒྱས་ཀྱི་ཡུམ་གཤེགས་སོ། །ཞེས་རིངས་པ་རིངས་པར་ལངས་ནས་སྟན་བཏིང་སྟེ། རབ་ཏུ་  
དགའ་ནས་སོང་སྟེ། གཙང་ཞིང་བསོད་པའི་བཟའ་བ་དང་བཅའ་བས་ལྷུང་བཟེད་བཀང་སྟེ་ཕུལ་ལོ། །བྲམ་ཟེ་དེ་སེར་སྣ་དང་མི་བཟོད་པ་སྐྱེས་ནས་སོང་སྟེ། སྨྲས་པ། འཕགས་མ་དེས་  
རེ་ཞིག་ལྷུང་བཟེད་དུ་ཕུན་སུམ་ཚོགས་པ་ཅི་མཆིས་བལྟའོ། །དེ་ཡང་དྲང་བས་དེས་ཉེ་བར་བསྟན་ཏོ། །བྲམ་ཟེས་ལྷུང་བཟེད་དེར་མཆིལ་མ་བླུགས་སོ། །སྐྱེ་དགུའི་བདག་མོ་ཆེན་མོ་  
གོའུ་ཏ་མིས་སྨྲས་པ། བུ་ཅིའི་ཕྱིར། ཁྱོད་ཀྱིས་བསོད་སྙོམས་མ་རུང་བར་བྱས། གལ་ཏེ་ཁྱོད་ཀྱིས་གསོལ་བ་བཏབ་པར་གྱུར་ན། ངས་དེ་བཞིན་དུ་བྱིན་པར་གྱུར་པ་ཞིག་ན། བྲམ་  
ཟེ་དེ་སྤོབས་པ་མེད་དེ། ཅང་མི་སྨྲ་བར་འདུག་པ་དེའི་སྐབས་དགེ་སློང་མ་རྣམས་ཀྱིས། དགེ་སློང་དག་ལ་བཟླས་སོ། །དགེ་སློང་དག་གིས་བཅོམ་ལྡན་འདས་ལའོ། །བཅོམ་ལྡན་  
འདས་ཀྱིས་དགོངས་པ། བུད་མེད་ཀྱི་རང་བཞིན་ལ་ནི་སྐྱེས་པ་ཕལ་པ་གཞན་ཡང་འཚེ་སྟེ། ཇི་ལྟར་སྐྱེས་བུ་བྲམ་ཟེ་གཏི་མུག་དེས་ཀྱང་འདི་བཞིན་དུ་བསོད་ནམས་མ་ཡིན་པ་མང་  
  
  
།དེ་ལྟ་བས་ན་དགེ་སློང་མ་དག་གིས་ལྷུང་བཟེད་ཁ་གཡོགས་བཅང་བར་བྱ་བར་མཁྱེན་ནས་གསུངས་པ། དགེ་སློང་དག་བུད་མེད་ཀྱི་རང་བཞིན་ལ་ནི་སྐྱེས་པ་ཕལ་པ་གཞན་ཡང་  
འཚེ་སྟེ། སྐྱེས་བུ་བྲམ་ཟེ་གཏི་མུག་དེས་ཀྱང་འདི་བཞིན་དུ་བསོད་ནམས་མ་ཡིན་པ་མང་དུ་བསྐྱེད་དོ། །དེ་ལྟ་བས་ན་རྗེས་སུ་གནང་སྟེ། དགེ་སློང་མ་དག་གིས་ལྷུང་བཟེད་ཀྱི་ཁ་གཡོགས་  
བཅང་བར་བྱའོ། །བཅོམ་ལྡན་འདས་ཀྱིས་དགེ་སློང་མ་དག་གིས་ལྷུང་བཟེད་ཀྱི་ཁ་གཡོགས་བཅང་བར་བགྱིའོ། །ཞེས་གསུངས་པ་དང། དགེ་སློང་མ་དག་གིས་ལྷུང་བཟེད་ཀྱི་ཁ་གཡོགས་  
ཅི་འདྲ་བ་དེ་མ་ཤེས་ཏེ། དེའི་སྐབས་དགེ་སློང་དག་ལ་བཟླས་སོ་།དགེ་སློང་དག་གིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། ལྷུང་བཟེད་ཀྱི་ཁ་གཡོགས་  
ནི་ལྷུང་བཟེད་ཀྱི་སྣོད་དེ། དེར་ལྷུང་བཟེད་བཅུག་ནས། དགེ་སློང་མ་དག་བསོད་སྙོམས་ལ་འགྲོ་བར་བྱའོ། །གླེང་གཞི་ནི་མཉན་ཡོད་ནའོ་།ཤར་ཕྱོགས་ཀྱི་མི་མང་པོ་རྣམས་སྐྱེད་མོས་  
ཚལ་ན་དགའོ། །ཇི་ཙམ་དུས་གཞན་ཞིག་ན་མཉན་ཡོད་དུ་དུས་སྟོན་ལ་བབ་སྟེ། དེ་རྣམས་གཙང་ཞིང་བསོད་པའི་བཟའ་བ་དང། བཅའ་བ་དག་ཁྱེར་ཏེ་སྐྱེད་མོས་ཚལ་དུ་སོང་ངོ། །དེ་རྣམས་  
ཀྱིས་ཆུང་མ་དག་ལ་མེ་ཏོག་གི་ཕྲེང་བ་རྒྱུས་ལ་སྐུར་ཅིག་ཅེས་སྤྲིང་པ་དང། དེ་རྣམས་ཀྱི་ར་བ་ན་མེ་ཏོག་བཟང་པོ་སྣ་ཚོགས་པ་དག་སྐྱེས་ཏེ། དེ་དག་ཀྱང་དེ་རྣམས་ཀྱིས་སྤྲིང་ངོ། །སྙམ་  
  
  
༄༅། །ནས། རིངས་པ་རིངས་པར་མེ་ཏོག་གི་ར་བ་དག་ནས་མེ་ཏོག་བཏུས་ན་བརྒྱུད་མ་ཤེས་སོ། །དེ་དག་གིས་མེ་ཏོག་ཕྲེང་རྒྱུད་མ་ལ་མེ་ཏོག་བརྒྱུས་ཚུར་ཤོག་  
ཅེས་སྤྲིང་ན། དེ་དག་དེའི་ཉིན་པར་མེ་ཏོག་ཉོ་བ་ཡོད་དེ། དེ་དག་མ་འོངས་པ་དང། དེ་རྣམས་སེམས་ཁོང་དུ་ཆུད་ཅིང་འདུག་སྟེ། དེ་དག་གིས་བདག་ཅག་ལ་མེ་ཏོག་གི་ཕྲེང་བ་  
བརྒྱུས་ལ་སྐུར་ཅིག་ཅེས་སྤྲིང་ན། དེ་བདག་ཅག་གིས་ནི་བརྒྱུད་མི་ཤེས། ཕྲེང་རྒྱུད་མ་བོས་ན་ཡང་འོང་དུ་མ་བཏུབ་སྟེ་ཇི་ལྟར་བསྒྲུབ། སྙམ་མོ། །སྦོམ་དགའ་མོ་ཡང་བསོད་སྙོམས་  
ཀྱི་ཕྱིར་རྒྱུ་ཞིང་ཁྱིམ་གཞན་ཞིག་ཏུ་ཞུགས་ཏེ། མཚན་བཟང་མ། བསོད་སྙོམས་བསླང་ངོ། །ཞེས་སྨྲས་པ་དང། དེས་སྨྲས་པ་འཕགས་མ་ཇི་བཞུད་ཅིག་བདག་ཅག་ནི་སེམས་ཁོང་  
དུ་ཆུད་ཅིང་མཆིས་ཏེ། བསོད་སྙོམས་དང་ཚིག་ག་ལ་ཞིག་སྟེར་ཏེ་སུ་ཡང་མ་མཆིས་སོ། །དེས་སྨྲས་པ། ཅི་འདི་སྐད་དུ་སྨྲའམ། ངས་ཅུང་ཟད་ཅི་ཉེས། དེས་ཇི་ལྟར་གྱུར་པ་རྒྱས་  
པར་བརྗོད་དོ། །སྦོམ་དགའ་མོས་སྨྲས་པ། ཁྱེད་ཉིད་ཅིའི་ཕྱིར་མི་བརྒྱུད། དེས་སྨྲས་པ། འཕགས་མ། བདག་ཅག་ནི་མ་འཚལ་ན། མཁྱེན་པ་ལྟ་མཆིས་སམ། སྦོམ་དགའ་མོས་  
སྨྲས་པ། མཚན་བཟང་མ། དེ་ཤེས་ཏེ། དེའི་དུས་ལས་འདས་པས་བཟོའི་གནས་དང། ལས་ཀྱི་གནས་ངེས་པར་ངས་མི་ཤེས་པ་མེད་དོ། །དེ་དག་གིས། འཕགས་མ། དེ་  
  
  
དེས་སྨྲས་པ། མཚན་བཟང་མ། གལ་ཏེ་བཟའ་བའི་རིན་སྦྱིན་ནམ། དེས་སྨྲ་པ། འཕགས་པ་ལེགས་པར་དབུལ་ལོ། །ཤིན་ཏུ་དབུལ་གྱི་བརྒྱུས་ཤིག་དེས་  
ལྷུང་བཟེད་བཞག་སྟེ། རྐང་པ་བརྐྱང་ནས་འདུག་སྟེ། མྱུར་བར་དེ་བཞིན་དུ་བརྒྱུས་པ་ཁྱིམ་བདག་གི་ཆུང་མ་དེ་དག་གིས་དེ་མཐོང་སྟེ། ངོ་མཚར་སྐྱེས་ནས་དེ་དག་ཡོངས་སུ་མགུ་སྟེ། སྦོམ་  
དགའ་མོ་ལ་བཟའ་བའི་རིན་མང་དུ་བྱིན་ནོ། །སྦོམ་དགའ་མོ་དེས་འགྲན་པས། ཁྱིམ་གཞན་དུ་ཡང་ཕྲེང་བ་བརྒྱུས་ཏེ། དེར་ཡང་བཟའ་བའི་རིན་བྱིན་པ་དང། སྦོམ་དགའ་མོ་རྙེད་པ་མང་  
དུ་རྙེད་དེ་ཐོབ་ནས་བྱུང་སྟེ། དབྱར་ཁང་དུ་སོང་ངོ། །ཇི་ཙམ་ན་ཕྲེང་རྒྱུད་མ་འོངས་ཏེ། སྨྲས་པ། མེ་ཏོག་དེ་དག་འོན་ཅིག་།བརྒྱུའོ། །དེས་སྨྲས་པ། ཁྱེད་ཅག་ད་གཟོད་ག་ཤེད་ནས་  
འོངས་ཀྱི། ཕྲེང་བ་དེ་དག་བརྒྱུས་ཏེ་སྐྱེད་མོས་ཚལ་དུ་བསྐུར་ཟིན་ཏོ། །དེ་དག་གིས་སྨྲས་པ། སུས་བརྒྱུས། འཕགས་མ་སྦོམ་དགའ་མོས་སོ་དེ་དག་དགེ་སྦྱོང་ཤཱཀྱའི་སྲས་ཀྱི་དགེ་སྦྱོང་  
རྣམས་ནི་ཚིག་པ། ཚངས་པར་སྤྱོད་པ་ནི་ཚིག་པ་ཡིན་ཏེ། གང་གི་ཕྱིར་ད་ལྟར་གཞན་དག་གི་འཚོ་བ་འཕྲོག་གོ་ཞེས་འཕྱ་བར་བྱེད། སྨོད་པར་བྱེད། ཁ་ཟེར་བར་བྱེད་དོ། །ཞེས་དགེ་  
སློང་རྣམས་ཀྱིས་ཐོས་ནས་སྐབས་དེ་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཕྲེང་རྒྱུད་མ་རྣམས་ཁ་ཟེར་བའི་ཉེས་དམིགས་གང་ཅི་བྱུང་བ་ནི། དགེ་  
  
  
༄༅། །སློང་མ་ཕྲེང་བ་བརྒྱུས་པའི་གཞི་ལས་གྱུར་པ་ཡིན་གྱི། དེ་ལྟ་བས་ན་དགེ་སློང་མ་རྣམས་ཀྱིས་ཕྲེང་བ་བརྒྱུ་བར་མི་བྱའོ། །སྙམ་དུ་དགོངས་ནས་བཀའ་སྩལ་  
པ། དགེ་སློང་དག་ཕྲེང་རྒྱུད་མ་རྣམས་འཕྱ་བའི་གཞིར་གྱུར་ཀྱི། དེ་ལྟ་བས་ན་དགེ་སློང་མ་རྣམས་ཀྱིས་ཕྲེང་བ་བརྒྱུ་བར་མི་བྱའོ། །དགེ་སློང་མ་དག་ཕྲེང་བརྒྱུད་ན་འགལ་ཚབས་ཅན་དུ་  
འགྱུར་རོ། །བཅོམ་ལྡན་འདས་ཀྱིས་དགེ་སློང་མ་རྣམས་ཀྱིས་ཕྲེང་བ་བརྒྱུ་བར་མི་བྱའོ། །ཞེས་གསུངས་པ་དང། གཙུག་ཕུད་ཀྱི་དུས་སྟོན་དང། དུས་སྟོན་ཆེན་པོ་དང་  
ལོ་ལྔའི་དུས་སྟོན་དག་བྱུང་བར་གྱུར་ཏེ། ཀོ་ས་ལའི་རྒྱལ་པོ་གསལ་རྒྱལ་དང། བཙུན་མོ་ཕྲེང་ལྡན་མ་དང། རྒྱལ་རིགས་དབྱར་བྱེད་མ་དང། ཁྱིམ་བདག་མགོན་མེད་ཟས་  
སྦྱིན་དང། རི་དྭགས་འཛིན་གྱི་མ་ས་ག་དང། ཞལ་ཏ་པ་རྒན་རབས་དང། དགེ་བསྙེན་མ་རྫུ་འཕྲུལ་ཅན་གྱི་མ་དང། ཁྱིམ་བདག་གཏུམ་པོ་དང། ཤཱཀྱ་མིང་ཆེན་དང། གཞན་ཡང་  
དད་པ་ཅན་མང་པོ་དག་གོང་ནས་གོང་དུ་མཆོག་ཁྱད་པར་ཅན་གཙུག་ཕུད་ལ་སོགས་པ་དུས་སྟོན་ཆེན་པོ་དང། དགའ་སྟོན་དག་བྱེད་དོ། །ཡུལ་ཐ་དད་པ་ན་གནས་པའི་སྐྱེ་བོ་  
དང། དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་དག་འདུས་པར་གྱུར་ཏེ། མེ་ཏོག་མང་དུ་བརྔས་པ་དང་ཕྲེང་རྒྱུད་མ་རྣམས་ཀྱིས་ཕྲེང་བ་ལེགས་པར་  
  
  
བྲམ་ཟེ་དང། ཁྱིམ་བདག་དད་པ་ཅན་གཞན་དག་ཏུ་ཕན་ཚུན་བསྐོར་ཀྱང་མེ་ཏོག་དག་ལེགས་པར་རྒྱུད་མ་ནུས་སོ་།དེ་དག་གིས་དགེ་སློང་མ་རྣམས་ལ་སྨྲས་པ། ཀྱེ་མ་བདག་  
ཅག་ནི་མེ་ཏོག་རྒྱུད་མ་འཚལ་ན། ཨེ་མའོ་འཕགས་མ་དག་ནི་མཁྱེན་ཏེ། ཁྱེད་ཅག་སྟོན་པ་མཆོད་ཅིང་ཕྲེང་བ་བརྒྱུ་བའི་དུས་ལ་བབ་བོ། །དེ་དག་གིས་སྨྲས་པ། ཤེས་ལྡན་དག་ཁྱེད་ཅག་  
མི་ཤེས་སམ། འདི་ལྟར་བཅོམ་ལྡན་འདས་ཀྱིས། དགེ་སློང་མ་རྣམས་ཕྲེང་བ་མི་བརྒྱུའོ། །ཞེས་བསླབ་པའི་གཞི་བཅས་ན། དེ་ཇི་ལྟར་བརྒྱུ། ཞེས་པ་དེའི་སྐབས་དགེ་སློང་རྣམས་ཀྱིས་  
བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་རྗེས་སུ་གནང་སྟེ། སངས་རྒྱས་དང། ཆོས་དང། དགེ་འདུན་གྱི་ཆེད་དུ་དགེ་སློང་མ་རྣམས་ཀྱིས་  
ཕྲེང་བ་བརྒྱུ་བར་བྱའོ། །བཅོམ་ལྡན་འདས་ཀྱིས་སངས་རྒྱས་དང་ཆོས་དང། དགེ་འདུན་གྱི་ཆེད་དུ་དགེ་སློང་མ་རྣམས་ཀྱིས་ཕྲེང་བ་བརྒྱུ་བར་བྱའོ། །ཞེས་གསུངས་པ་དང། དེ་རྣམས་  
སྒོ་ཁང་དང། ཁྱམས་དག་ཏུ་རྐང་པ་བརྐྱང་ནས་འདུག་སྟེ་མེ་ཏོག་བརྒྱུ་བར་བརྩམས་པ་མ་དད་པ་དག་གིས་མཐོང་སྟེ། ཀྱེ་མ་འཕགས་མ་དག་ཁྱེད་ཅག་ཀུན་ཕྲེང་རྒྱུད་མ་ཁོ་ན་ལས་  
རབ་ཏུ་བྱུང་ངམ། ཞེས་དཔྱས་པ་དང། དེ་དག་སྤ་གོང་སྟེ་ཅང་མི་སྨྲ་བར་འདུག་པ་དེའི་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་  
  
  
༄༅། །སྩལ་པ། དགེ་སློང་དག་མ་དད་པ་རྣམས་འཕྱ་བའི་གཞི་ནི་ཚུལ་མ་ཡིན་པ་དེ་དག་སྟེ། དེ་ལྟ་བས་ན་དགེ་སློང་མ་རྣམས་ཀྱིས་སྒོ་ཁང་དང། ཁྱམས་སུ་  
འདུག་སྟེ། མེ་ཏོག་བརྒྱུ་བར་མི་བྱའོ། །དགེ་སློང་མ་དག་སྒོ་ཁང་དང་ཁྱམས་སུ་འདུག་སྟེ། ཕྲེང་བ་རྒྱུད་ན་འགལ་ཚབས་ཅན་དུ་འགྱུར་རོ། །གཞན་ཡང་ཤེས་པ་ཡོད་ན། དབེན་  
པའི་ཕྱོགས་སུ་བརྒྱུ་བར་བྱའོ། །དགེ་སློང་མ་དག་སྒོ་ཁང་དང། ཁྱམས་སུ་འདུག་སྟེ། མེ་ཏོག་རྒྱུད་ན་འགལ་ཚབས་ཅན་དུ་འགྱུར་རོ། །སྡོམ་ནི། འཁར་བའི་སྣོད་དང་ཆང་གི་  
ལས། །ཁྱིམ་གྱི་གཞི་རྣམས་འཚོ་བ་དང། །དེ་བཞིན་ཚོང་ཁང་གཞི་དག་དང། །ལྷ་འདྲའི་གཟུགས་ནི་མི་བཅང་བའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་  
བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སྦོམ་དགའ་མོ། འཁར་བ་མཁན་གྱི་དྲུང་དུ་སོང་སྟེ་སྨྲས་པ། བཞིན་བཟང་འཁར་བའི་ལྷུང་  
བཟེད་བྱེད་ནུས་སམ། དེས་སྨྲས་པ། འཕགས་མ་དེ་བཞིན་ཤེས་ན་ཚད་ཇི་ཙམ་དུ་བགྱི། ཆེན་པོ་ཞིག་བྱའོ། །འཕགས་མ་ལ་འཁར་བའི་ལྷུང་བཟེད་ཆེན་པོ་ཅིར་དགོས། བཀྲེན་  
པ་ཁྱོད་ལ་རིན་མེད་པར་ནི་བྱེད་དུ་མི་འཇུག་ན། རིན་ཚང་བར་སྦྱིན་གྱི། བྱོས་ཤིག་དེས་བསམས་པ། བདག་ལས་འགོད་པ་ནི་ཅི་ཡང་མེད་ན་བྱའོ། །སྙམ་ནས། དེས་འཁར་  
  
  
།དེས་སྨྲས་པ། འདིར་གཞུག་ཏུ་རུང་བ་གཞན་ཞིག་ཀྱང་བྱོས་ཤིག་དེས་གཞན་ཞིག་ཀྱང་བྱས་ཏེ། དེ་བཞིན་དུ་གཞན་བདུན་གྱི་བར་དུ་བྱས་སོ། །  
སྦོམ་དགའ་མོས་དེ་དག་དགེ་སློང་མ་རྣམས་ལ་བྱི་དོར་བྱེད་དུ་བཅུག་ནས། ཚོན་སྣ་ལྔའི་སྐུད་པའི་དྲ་བར་དེས་དེ་རིམས་བཞིན་བཅུག་སྟེ། དགེ་སློང་མའི་མགོ་ལ་བསྐུར་ནས། གང་དུ་མགྲོན་  
དུ་བོས་པ་དེར་སོང་སྟེ་ཕྱིན་ནས། དེ་དག་བཀྲམ་སྟེ་འདུག་པ་དང་བྲམ་ཟེ་དང། ཁྱིམ་བདག་དག་གིས་སྨྲས་པ། འཕགས་མ་ཁྱོད་འཁར་བ་མཁན་གྱི་ཚོང་ཁང་འགྲིམས་སམ་ཅི། དེས་  
སྨྲས་པ། བཀྲེན་པ་ཁྱེད་ཅག་ཅི་ཤེས། རེ་ཞིག་འདིར་ནི་ཟན་བླང་ངོ། །འདིར་ནི་འཁུར་བའོ། །འདིར་ནི་འབྲས་ཆན་ནོ། །འདིར་ནི་ཚོད་མ་བླང་ངོ། །འཕགས་མ་དེ་བཞིན་དུ་  
གཞན་དག་ཀྱང་ཞོག་དང། གལ་ཏེ་ན་ཚོང་མ་མང་དུ་རྙེད་ཀྱང་སྲིད་དོ། །ཞེས་སྨྲས་པ་དང། དེ་ཅང་མི་སྨྲ་བར་འདུག་གོ་དེའི་སྐབས་དེ་དགེ་སློང་རྣམས་ཀྱིས་ཐོས་ཏེ། བཅོམ་ལྡན་  
འདས་ལ་གསོལ་ཏོ། །བཅོམ་ལྡན་འདས་ཀྱིས་དགོངས་པ། ཉེས་དམིགས་གང་དག་ཡིན་པ་ནི་དགེ་སློང་མས་འཁར་བའི་སྣོད་བཅངས་པ་ཡིན་ཏེ། དེ་ལྟ་བས་ན་དགེ་སློང་མ་རྣམས་  
ཀྱིས་འཁར་བའི་སྣོད་བཅང་བར་མི་བྱའོ། །སྙམ་དུ་མཁྱེན་ནས་བཀའ་སྩལ་པ། དགེ་སློང་དག་དེ་ལྟ་བས་ན་དགེ་སློང་མ་རྣམས་ཀྱིས་འཁར་བའི་སྣོད་བཅང་བར་མི་བྱའོ། །དགེ་  
  
  
༄༅། །སློང་མ་དག་འཁར་བའི་སྣོད་འཆང་ན་འགལ་ཚབས་ཅན་དུ་འགྱུར་རོ། །ཡང་གཞན་ཁ་གཟར་དང། ཚ་སྣོད་དང། ཕུལ་བའི་བཏུང་ཕོར་དག་ནི་བཅང་བར་  
བྱའོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཞེ་བཞི་པ། གླེང་གཞི་ནི་མཉན་ཡོད་ནའོ། །མཉན་ཡོད་ན་ཁྱིམ་བདག་གཞན་ཞིག་གནས་པ་འདིས། རིགས་  
མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད་ཅིང། དགའ་མགུར་  
སྤྱོད་པར་བྱེད་པ་ལས། བུ་མོ་གཡས་ཞར་མ་ཞིག་བཙས་ཏེ། གཡས་ཞར་མ་དེ་བཀྲ་མི་ཤིས་པས་སུས་ཀྱང་མ་བསླངས་སོ། །མཉན་ཡོད་ན་ཁྱིམ་བདག་གཞན་ཞིག་གིས་ཆུང་མ་  
གཅིག་བླངས་པ་དང། དེ་རང་གི་ལས་ཀྱིས་དུས་ལས་འདས་སོ། །དེ་བཞིན་དུ་གཉིས་པ་ནས་གསུམ་པ་དང། བདུན་པའི་བར་དུ་བླངས་ན་དེ་དག་ཀྱང་རང་གི་ལས་ཀྱིས་དུས་ལས་  
འདས་ཏེ། དེའི་མིང་ཆུང་མ་གསོད་པ། ཆུང་མ་གསོད་པ་ཞེས་ཀུན་ཏུ་གྲགས་སོ། །དེས་གཞན་ཞིག་གི་བུ་མོ་ཞིག་བླངས་པ་དང། དེས་སྨྲས་པ། ཅི་བདག་གི་བུ་མོ་ཡང་ཡོངས་  
སུ་གཏང་ངམ། ཡུགས་ས་མོ་ཞིག་བླངས་པ་དང། ཅི་བདག་ཉིད་ཀྱིས་བདག་ཉིད་ཡོངས་སུ་གཏང་ངམ། ཞེས་སྨྲས་སོ། །དེས་རང་ཉིད་ཁྱིམ་གྱི་འཚོ་ཚིས་དག་བྱ་བར་བརྩམས་པ་  
  
  
དེའི་སྟེན་གྲོགས་ཤིག་ཁྱིམ་དུ་འོངས་ཏེ། དེའི་མིང་ཉིད་ནས་ག་རེ། ཞེས་དྲིས་པ་དང། དེ་དག་གིས་སྨྲས་པ། དེ་ནང་དུ་ཞུགས་ཏེ་ཁྱིམ་གྱི་འཚོ་ཚིས་དག་བྱེད་དོ། །སྟེན་གྲོགས་ཀྱིས་  
སྨྲས་པ། ཁྱོད་ཀྱིས་ཆུང་མ་དག་བཟའ་བ་དང། བགོ་བ་སྦྱར་ཞིང་ལས་བྱེད་དུ་གཞུག་མི་ནུས་སམ། གང་གི་ཕྱིར་རང་ཉིད་ཁྱིམ་གྱི་འཚོ་ཚིས་དག་བྱེད། དེས་སྨྲས་པ། སྟེན་གྲོགས་  
བདག་གིས་ནུས་མོད་ཀྱི། འོན་ཀྱང་བདག་གིས་ཆུང་མ་གཅིག་བླངས་ན་དེ་རང་གི་ལས་ཀྱིས་དུས་ལས་འདས་སོ། །དེ་བཞིན་དུ་གཉིས་པ་དང་གསུམ་པ་དང། བདུན་གྱི་བར་ཆུང་མ་  
བླངས་ན། དེ་དག་ཀྱང་རང་གི་ལས་ཀྱིས་དུས་ལས་འདས་ཏེ། གང་དག་བདག་གི་མིང་ཆུང་མ་གསོད་པ། ཆུང་མ་གསོད་པ། ཞེས་ཀུན་ཏུ་གྲགས་སོ། །དེས་ཅི་གཞན་ཡང་མི་བསླང་  
ངམ། བདག་གིས་བསླངས་ན། དེ་དག་བདག་ཅག་གི་བུ་མོ་ཡང་ཡོངས་སུ་གཏང་ངམ་ཅི། ཞེས་ཟེར་རོ། །ཅི་ཡུགས་ས་མོ་མི་བསླང་ངམ། དེ་ཡང་བདག་གིས་བྱས་མོད་ཀྱི། ཅི་བདག་  
ཉིད་ཡོངས་སུ་གཏང་ངམ། ཞེས་ཟེར་རོ། །སྟེན་གྲོགས། དེ་ལྟ་ན་གཡས་ཞར་མ་ཅི་སྟེ་མི་བསླང། དེ་དག་གི་བུ་མོ་དེ་ཡང་མི་སྟེར་རོ། །སྟེན་གྲོགས་སོང་དང། ཁྱིམ་བདག་དེ་ཀུན་ཏུ་སྐྱོ་  
བས་སྟེར་རོ། །དེས་དེ་བསྐུལ་ནས་ཁྱིམ་བདག་དེའི་ཁྱིམ་དུ་སོང་སྟེ་དེས་བདེ་ལེགས། ཞེས་སྨྲས་པ་དང། ནང་མི་དག་གིས་སྨྲས་པ། ཅི་སློང། བུ་མོ་སློང་ངོ། །བུ་མོ་གང་ཡིན་  
  
  
༄༅། །གཡས་ཞར་མའོ། །དེ་བཞིན་དུ་སྦྱིན་པར་བྱའོ། །བླང་བའི་དུས་བྱའོ། །དེ་བཞིན་དུ་དུས་བྱས་སོ། །གང་གི་ཉིན་པར་བཟང་བ་དེ་ལའོ། །ཞེས་སྨྲས་ནས་སོང་  
ངོ། །དེ་ནས་ཁྱིམ་བདག་གི་ཆུང་མ་དེ། བུ་མོ་བག་མར་གཏང་ངོ་།སྙམ་སྟེ། ཆང་བཙོས་སོ། །ཚ་བའི་དུས་ལ་བབ་སྟེ། དེ་དྲོས་ནས་མ་རུང་བར་གྱུར་ཏོ། །དེ་ནས་ཁྱིམ་བདག་  
གི་ཆུང་མ་དེས་ཆང་འཚོང་མ་ལ། བདག་གི་བུ་མོ་བག་མར་གཏོང་སྟེ། ཆང་འདི་ཙམ་ཞིག་དགོས་ཀྱི་སྦྱོར་ཅིག་ཅེས་སྨྲས་པ་དང་དེ་དག་གིས་ལེགས་ཀྱི་དབུལ་ལོ། །ཞེས་  
སྨྲས་སོ། །དེས་རེ་ཞིག་ཆང་དག་སྟ་གོན་བྱས་པ་དང། ཇི་ཙམ་ན་སྦོམ་དགའ་མོ་བསོད་སྙོམས་ཀྱི་ཕྱིར་རྒྱུ་ཞིང་དེའི་ཁྱིམ་ཞིག་ཏུ་ཞུགས་ཏེ། མཚན་བཟང་མ། བསོད་སྙོམས་  
བྱིན་ཅིག་ཁྱིམ་བདག་གི་ཆུང་མ་དེ་ཡང་ཡང་དང་ཡང་དུ་ཆང་དག་ལྟ་སྟེ། བྲེལ་ནས་སྨྲས་པ། འཕགས་མ་ཇེ་བཞུད་ཅིག་བདག་ནི་སེམས་ཁོང་དུ་ཆུད་ཅིང་མཆིས་ཏེ། བསོད་སྙོམས་  
ལྟ་ག་ལ་ཞིག་སུ་ཡང་མི་འབུལ་ལོ། །དེས་སྨྲས་པ། ཅི་འདི་སྐད་ཟེར་བ་ལས་ངས་ཅུང་ཟད་ཉེས་སམ། དེས་འདི་ལྟར་རྒྱས་པར་བཤད་པ་དང། སྦོམ་དགའ་མོས་སྨྲས་པ་  
མཚན་བཟང་མ། དེ་ལྟ་ན་ཅིའི་ཕྱིར་སླར་མི་བཅོས། དེས་སྨྲས་པ་འཕགས་མ། བདག་ནི་མ་འཚལ་ན། མཁྱེན་པ་ལྟ་མཆིས་སམ། སྦོམ་དགའ་མོས་སྨྲས་པ། མཚན་བཟང་  
  
  
ཤེས་ཏེ། དེའི་དུས་ལས་འདས་པས། བཟོའི་གནས་དང། ལས་ཀྱི་གནས་གང་ཡིན་པ་ངེས་པར་ངས་མི་ཤེས་པ་མེད་དོ། །འཕགས་མ་སླར་བཅོས་ཏེ་སྩལ་བར་ཅི་གནང། དེས་  
སྨྲས་པ། མཚན་བཟང་མ་ངས་སླར་བཅོས་ན། གལ་ཏེ་བཟའ་བའི་རིན་སྦྱིན་ནམ། དེས་སྨྲས་པ། འཕགས་མ་ལེགས་པར་འབུལ་ལོ། །ཤིན་ཏུ་དབུལ་གྱི་སླར་ཆོས་ཤིག་སྦོམ་དགའ་  
མོས་སྨྲས་པ། ཁྱེར་ཏེ་ཤོག་བལྟའོ། །དེས་ཆང་གི་རྫ་མ་དག་བསྟན་པ་དང། སྦོམ་དགའ་མོས་འདི་ཇི་ལྟར་མ་རུང། ཆང་རྫ་དག་ལ་ཕན་ཚུན་བརྟགས་ན་དྲོ་བ་ལས་མ་རུང་བར་མཐོང་  
ནས། དེས་སྐར་ཁུང་དག་ཕྱེ་ནས་ཆང་རྫའི་འོག་ཏུ་བྱེ་མ་མང་དུ་བཏིང་སྟེ། ངོས་ལ་ཆུ་བཏབ་ནས་ཉ་ལྕིབས་ཀྱིས་ཀུན་ཏུ་དཀྲིས་ཏེ། དེས་བསིལ་ཡབ་དག་བླངས་ནས་གཡབ་པར་བརྩམས་  
པ་དང། བསིལ་བའི་ཁྱད་པར་གྱི་སྦྱོར་བས་ཆང་སླར་རུང་བར་གྱུར་ཏོ། །བག་མ་ལེན་པར་ཡང་ཉེ་ནས་གྲོགས་པོ་དང། འཛའ་བཤེས་དང། ཉེ་དུ་དང། སྐྱེ་བོ་དག་འདུས་པ་དང་  
ཆང་འཚོང་བ་དེ་ཡང་ཆང་དག་སྟ་གོན་བྱས་ཏེ་འདུག་ནས། གང་གི་ཚེ་སྦྲོན་པ་གང་དག་འོངས་ན་སྦྱིན་ནོ། །སྙམ་པ་དང། ཁྱིམ་བདག་དེས་ཀྱང་ཆང་དེ་ཉིད་ཀྱིས་བག་མ་གཏང་བ་  
གྲུབ་པར་བྱས་སོ། །དེ་ནས་ཆང་འཚོང་བ་དེ་འོངས་ནས་སྨྲས་པ་ཁྱིམ་བདག་ཆང་ལོང་ཞིག་དེས་སྨྲས་པ། ཤེས་ལྡན་ཆོག་སྟེ་ཆང་དེ་ཉིད་སླར་བཅོས་ནས། ཆང་དེ་ཉིད་ཀྱིས་  
  
  
༄༅། །བག་མ་བཏང་བ་གྲུབ་པར་བྱས་སོ། །སྨྲས་པ། ཁྱིམ་བདག་དེ་ནི་དེར་ཟད་ན། དེ་སླར་སུས་བཅོས། ཞེས་དྲིས་སོ། །དེས་དེ་འཕགས་མ་སྦོམ་དགའ་  
མོས་སླར་བཅོས་ཏེ། དེ་ངེད་ལ་ཕན་འདོགས་པའོ། །ཞེས་བཤད་པ་དང། དགེ་སྦྱོང་ཤཱཀྱའི་བུའི་དགེ་སྦྱོང་མ་རྣམས་ནི་ཚིག་པའོ་།ཚངས་པར་སྤྱོད་པ་ཚིག་པ་སྟེ། གང་གི་ཕྱིར་  
ད་ལྟར་གཞན་གྱི་འཚོ་བ་འཕྲོག་པའོ། །ཞེས་འཕྱ་བར་བྱེད། སྨོད་པར་བྱེད། ཁ་ཟེར་བར་བྱེད་པའི་སྐབས་དེ། དགེ་སློང་རྣམས་ཀྱིས་ཐོས་ཏེ། བཅོམ་ལྡན་འདས་ལ་གསོལ་བ་  
དང༑ བཅོམ་ལྡན་འདས་ཀྱིས་དགོངས་པ། དགེ་སློང་མ་སྦོམ་དགའ་མོའི་སྤྱོད་པ་ནི་དགེ་སྦྱོང་གི་ཚུལ་མ་ཡིན་པ་བྱེད་དོ། །དེ་ལྟ་བས་ན་དགེ་སློང་མས་ཆང་གི་ལས་མི་བྱའོ། །  
སྙམ་དུ་མཁྱེན་ནས་བཀའ་སྩལ་པ། དགེ་སློང་དག་དགེ་སློང་མ་སྦོམ་དགའ་མོའི་སྤྱོད་པ་ནི་དགེ་སྦྱོང་གི་ཚུལ་མ་ཡིན་ཏེ། དེ་ལྟ་བས་ན་དགེ་སློང་མ་དག་གིས་ཆང་གི་ལས་མི་  
བྱའོ། །དགེ་སློང་མས་ཆང་གི་ལས་བྱེད་ན་ལྟུང་བ་སྦོམ་པོར་འགྱུར་རོ། །གླེང་གཞི་ནི་མཉན་ཡོད་ནའོ། །མཉན་ཡོད་ན་ཁྱིམ་བདག་སྦྱིན་པ་ལ་དགའ་བ་ཞིག་གནས་པ་དེ། དུས་  
གཞན་ཞིག་ན་ནད་ཀྱིས་ཐེབས་པར་གྱུར་ཏེ། དེའི་ལུས་ཀྱི་ཚེ་ཡོངས་སུ་འཆད་ཅིང་ཇི་ལྟར་བདག་ནི་འཆིའོ། །སྙམ་སྟེ། དེས་གང་ཅུང་ཟད་བདག་དབང་ཞིང། ཁྱིམ་ན་ཡོད་པ་དེ་  
  
  
བྲམ་ཟེ་དང། གཞན་ཡང་གྲོགས་པོ་དང། མཛའ་བཤེས་དང། ཉེ་དུ་དག་ལ་བྱིན་ཏེ། ཁྱིམ་གཅིག་པུ་ལུས་པ་སྦོམ་དགའ་མོས་ཐོས་ནས། དེ་རིངས་པར་སོང་  
སྟེ་བརྒྱུས་ནས་དེར་འོངས་ཏེ་ཕྱིན་པ་དང། དེས་ཁྱིམ་བདག་དེ་ལ་ཁྱིམ་བདག་བུད་མེད་ནི་རྙེད་པ་ཉུང་བའོ། །ཞེས་མཚན་མ་ཞིག་ཉེ་བར་བསྟན་པ་དང། ཁྱིམ་བདག་དེས་ཀྱང་རིག་ནས་  
སྨྲས་པ། འཕགས་མ་ཁྱོད་འཕྱི་སྟེ་འོངས་པས། གང་ཅུང་ཟད་ཅི་ཡོད་པ་དེ་ཐམས་ཅད་ངས་བྱིན་ཏེ་ཁྱིམ་གཅིག་པུ་ལས་མ་ལུས་པར་ཅུང་ཟད་སྦྱིན་དུ་ཡང་མེད་དོ། །དེས་སྨྲས་པ། ཁྱིམ་  
བདག་གླང་པོ་ཆེའི་སྣ་ལྟར་འཕང་བསྟོད་དོ། །ཁྱོད་ཀྱི་དྲུང་དུ་འོང་ན། ཇི་ལྟར་རེ་ཐག་ཆད་དེ་འགྲོ། །དེས་སྨྲས་པ། འཕགས་མ་ཁྱིམ་གཅིག་པུ་ལས་མ་ལུས། ཞེས་མ་སྨྲས་སམ། གལ་  
ཏེ་དེ་བཞེད་ན་ཁྱིམ་དེ་སྣོམས་ཤིག་དེས་སྨྲས་པ། ཁྱིམ་བདག་དེ་བཞིན་དུ་བླང་བར་བྱའོ། །ནད་མེད་པར་གྱུར་ཅིག་ཅེས་སྨྲས་ནས་བྱུང་སྟེ་སོང་ངོ། །ཇི་ཙམ་དུས་གཞན་  
ཞིག་ན། ཁྱིམ་བདག་དེ་དུས་ལས་འདས་ཏེ། དེའི་ཉེ་དུ་དག་གིས་རས་སྔོན་པོ་དང། སེར་པོ་དང། དམར་པོ་དང། དཀར་པོ་དག་གིས་ཁྱོགས་བརྒྱན་ནས་དུར་ཁྲོད་དུ་ཁྱེར་ཏེ་སོང་  
ངོ༑ ༑ཇི་ལྟར་ཁྱིམ་བདག་དེ་དུས་ལས་འདས་པ་སྦོམ་དགའ་མོས་ཐོས་ནས། དེ་རིངས་པ་རིངས་པར་འོངས་ཏེ། དེས་དེའི་ཁྱིམ་དུ་སྒོ་བཅད་ནས་རྒྱས་བཏབ་སྟེ། དེ་ནས་ཕྱོགས་གཅིག་ཏུ་  
  
  
༄༅། །གནས་ཏེ་འདུག་གོ། །ཇི་ཙམ་ན་དེ་དག་གིས་བསྲེགས་ཏེ་འོངས་ནས། དེ་དག་གིས་སྨྲས་པ། ཁྱིམ་འདི་སུས་རྒྱས་བཏབ། སྦོམ་དགའ་མོས་སྨྲས་པ། གང་  
དབང་བ་དེས་རྒྱས་བཏབ་བོ། །དེ་དག་གིས་སྨྲས་པ། སུ་ལ་བྱིན། དེས་སྨྲས་པ། སྦོམ་དགའ་མོ་བདག་ལའོ། །དེ་དག་གིས་སྨྲས་པ། འཕགས་མ། གལ་ཏེ་དེ་ལྟ་ན་འོན་ཀྱང་གླ་དབུལ་  
གྱི་འཇུག་གོ། དེས་སྨྲས་པ། སྦྱིན་ནམ། སྦྱིན་ནོ། །ཞེས་དེས་རྒྱ་བཅག་སྟེ་དེ་དག་ཞུགས་སོ། །ཞུགས་ཏེ་འཁོད་པ་དང། དེར་བྲམ་ཟེ་དང། ཁྱིམ་བདག་དག་འོངས་ཏེ། དེ་དག་  
ཏུ་འདུས་ནས་དགེ་སྦྱོང་ཤཱཀྱའི་བུའི་དགེ་སྦྱོང་རྣམས་ནི་ཚིག་པའོ། །ཚངས་པར་སྤྱོད་པ་ཚིག་པ་སྟེ། གང་གི་ཕྱིར་ད་ལྟར་ཁྱིམ་གླར་གཏོང་ཞིང་ལེན་པའོ། །ཞེས་འཕྱ་བར་བྱེད་  
སྨོད་པར་བྱེད། ཁ་ཟེར་བར་བྱེད་པའི་སྐབས་དེ། དགེ་སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་  
བྲམ་ཟེ་དང་ཁྱིམ་བདག་རྣམས་འཕྱ་བའི་གཞིར་གྱུར་གྱི། དེ་ལྟ་བས་ན་དགེ་སློང་མ་རྣམས་ཀྱིས་ཁྱིམ་གླར་གཏང་ཞིང་གླང་བར་མི་བྱའོ། །དགེ་སློང་མས་ཁྱིམ་གླར་གཏོང་ཞིང་ལེན་  
ན་འགལ་ཚབས་ཅན་འགྱུར་རོ། །མཉན་ཡོད་ན་ཚོང་པ་སྦྱིན་པ་ལ་དགའ་བ་གཞན་ཞིག་གནས་པ་དེ། དུས་གཞན་ཞིག་ན་ནད་ཀྱིས་ཐེབས་པ་གྱུར་ཏེ། དེའི་ལུས་ཀྱི་ཚེ་ཡོངས་སུ་  
  
  
།སྙམ་སྟེ། དེས་གང་ཅུང་ཟད་བདག་དབང་ཞིང། ཁྱིམ་ན་ཡོད་པ་དེ་ཐམས་ཅད་དགེ་སྦྱོང་དང། བྲམ་ཟེ་དང། གཞན་ཡང་གྲོགས་པོ་དང། མཛའ་  
བཤེས་དང། ཉེ་དུ་དག་ལ་བྱིན་ཏེ། ཚོང་ཁང་གཅིག་པུ་ལུས་པ་སྦོམ་དགའ་མོས་ཐོས་ནས། དེ་རིངས་པ་རིངས་པར་སོང་སྟེ་རྒྱུ་ཞིང་དེར་འོངས་ཏེ་སོན་ནས། ཚོང་པ་དེ་ལ་སྦྱིན་བདག་བུད་  
མེད་ནི་རྙེད་པ་ཉུང་བའོ། །ཞེས་མཚན་མ་ཞིག་ཉེ་བར་བསྟན་པ་དང། ཁྱིམ་བདག་དེས་ཀྱང་རིག་ནས་སྨྲས་པ། འཕགས་མ་ཁྱོད་འཕྱིས་ཏེ་འོངས་པས། གང་ཅུང་ཟད་ཅི་ཡོད་པ་དེ་ཐམས་  
ཅད་ངས་བྱིན་ཏེ། ཚོང་ཁང་གཅིག་པུ་ལས་མ་ལུས་པས་ཅུང་ཟད་ཀྱང་སྦྱིན་དུ་མེད་དོ། །དེས་སྨྲས་པ། སྦྱིན་བདག་གླང་པོ་ཆེའི་སྣ་ལྟར་འཕང་བསྟོད་དེ་ཁྱོད་ཀྱི་དྲུང་དུ་འོངས་ན། ཇི་ལྟར་  
རེ་ཐག་ཆད་དེ་འགྲོ། དེས་སྨྲས་པ། འཕགས་མ་ཚོང་ཁང་གཅིག་པུ་ལས་མ་ལུས་སོ། །ཞེས་མ་སྨྲས་སམ། གལ་ཏེ་དེ་བཞིན་ན་ཁྱིམ་དེ་སྣོམས་ཤིག་དེས་སྨྲས་པ། ཁྱིམ་བདག་  
དེ་བཞིན་དུ་བླང་བར་བྱའོ། །ནད་མེད་པར་གྱུར་ཅིག་ཅེས་སྨྲས་ནས་བྱུང་སྟེ་སོང་ངོ། །ཇི་ཙམ་དུས་གཞན་ཞིག་ན་ཁྱིམ་བདག་དེ་དུས་ལས་འདས་ཏེ། དེའི་ཉེ་དུ་རྣམས་ཀྱིས་རས་སྔོན་པོ་  
དང༑ སེར་པོ་དང། དམར་པོ་དང། དཀར་པོ་དག་གིས་ཀྱང་ཁྱོགས་བརྒྱན་ཏེ་དུར་ཁྲོད་དུ་ཁྱེར་རོ། །སྦོམ་དགའ་མོས་ཁྱིམ་བདག་དེ་ཇི་ལྟར་དུས་ལས་འདས་པ་ཐོས་ནས། དེ་རིངས་པ་རིངས་  
  
  
༄༅། །པར་སོང་སྟེ། དེས་དེའི་ཚོང་ཁང་གི་སྒོ་བཅད་དེ་རྒྱས་བཏབ་ནས། དེ་ནས་ཕྱོགས་གཅིག་ཏུ་སོང་སྟེ་འདུག་གོ། ཇི་ཙམ་ན་བསྲེགས་ཏེ་སླར་ལོག་ནས། གྲོགས་  
པོ་དང། མཛའ་བཤེས་དང། ཉེ་དུ་དག་ལྷན་ཅིག་མྱ་ངན་སངས་ནས་ཅུང་ཟད་ཅིག་འདུག་པ་དང། སྐྱེས་བུ་གཞན་ཞིག་ཚོང་འདུས་སུ་འགྲོ་བར་བྱས་ཏེ། དེ་ཁྱིམ་དུ་ཕྱིན་ནས། དེས་  
དེ་དག་ལ་ཚོང་ཁང་ནི་སྦོམ་དགའ་མོས་རྒྱས་བཏབ་བོ། །ཞེས་སྨྲས་པ་དེ་དག་གིས་ཐོས་ནས་རིངས་པ་རིངས་པར་སོང་སྟེ། སྨྲས་པ་ཚོང་ཁང་འདི་སུས་རྒྱས་བཏབ། སྦོམ་དགའ་མོས་སྨྲས་  
པ༑ གང་ལ་བྱིན་པ་དེས་རྒྱས་བཏབ་བོ། །དེ་དག་གིས་སྨྲས་པ། སུ་ལ་བྱིན། དེས་སྨྲས་པ། སྦོམ་དགའ་མོ་བདག་ལའོ། །དེ་དག་གིས་སྨྲས་པ། འཕགས་མ། གལ་ཏེ་དེ་ལྟ་ན་འོན་ཀྱང་  
གླ་དབུལ་གྱི། བདག་ཅག་གི་ཟོང་དགྲམ་མོ། །དེས་སྨྲས་པ། སྦྱིན་ནམ། སྦྱིན་ནོ། །ཞེས་དེ་དག་གིས་རྒྱ་བཅག་སྟེ་དེར་དེ་བཀྲམ་མོ་།དེ་དག་ཏུ་བྲམ་ཟེ་དང་ཁྱིམ་བདག་དག་ཉེ་བར་  
ལྷགས་ཏེ་འདུས་ནས། དགེ་སྦྱོང་ཤཱཀྱའི་དགེ་སློང་རྣམས་ནི་ཚིག་པའོ། །ཚངས་པར་སྤྱོད་པ་ནི་ཚིག་པ་སྟེ། གང་གི་ཕྱིར་ད་ལྟར་ཚོང་ཁང་གླར་གཏོང་ཞིང་ལེན་ཏོ། །ཞེས་དེ་དག་  
འཕྱ་བར་བྱེད། སྨོད་པར་བྱེད། ཁ་ཟེར་བར་བྱེད་པའི་སྐབས་དེ་དགེ་སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་  
  
  
བྲམ་ཟེ་དང་ཁྱིམ་བདག་རྣམས་འཕྱ་བའི་གཞིར་གྱུར་གྱི། དེ་ལྟ་བས་ན་དགེ་སློང་མ་རྣམས་ཀྱིས་ཚོང་ཁང་གླར་གཏང་ཞིང་བླང་བར་མི་བྱའོ། །དགེ་སློང་མས་ཚོང་ཁང་གླར་གཏོང་  
ཞིང་ལེན་ན་འགལ་ཚབས་ཅན་དུ་འགྱུར་རོ། །གླེང་གཞི་ནི་མཉན་ཡོད་ནའོ། །སྦོམ་དགའ་མོ་སྔ་དྲོ་ཤམ་ཐབས་བགོས། ཆོས་གོས་དང་ལྷུང་བཟེད་ཐོགས་ཏེ། མཉན་ཡོད་དུ་བསོད་སྙོམས་  
ཀྱི་ཕྱིར་ཞུགས་པ་དང། ལྟས་མ་མོ་ཞིག་དྲིལ་བུ་ཐོགས་ཏེ་འགྲོ་བ་དེས་མཐོང་སྟེ། དེས་བསམས་པ། ཐབས་དེ་ནི་བཟང་པོ་ཞིག་སྟེ། བདག་གིས་ཀྱང་བྱའོ། །སྙམ་ནས། དེས་དྲིལ་བུ་ཉེ་བར་  
བསྒྲུབས་ཏེ། དེ་ནས་ཕྱི་དེ་ཉིན་པར་དྲིལ་བུ་ཁྱེར་ཏེ་མཉན་ཡོད་དུ་ཞུགས་ནས། ཁྱེའུ་དང་བུ་མོ་ཁྲུས་བྱ་བར་བརྩམས་ནས། བདུག་སྤོས་ལ་བསྣམས་ཤིང། དྲིལ་བུ་དཀྲོལ་ནས་ལུང་བསྟན་ཏོ། །  
དེས་གང་དང་གང་གི་ཁྱེའུ་དང་བུ་མོ་ཁྲུས་བྱས་པ་དེ་གནམ་བབས་སུ་བདེ་ལེགས་སུ་གྱུར་ཅིང། དེས་ལུང་བསྟན་པ་ཡང་དེ་བཞིན་དུ་གྱུར་ཏོ། །སྦོམ་དགའ་མོ་ལ་མཉན་ཡོད་ན་རྒྱས་པར་དངོས་གྲུབ་  
ཐོབ་པར་གྱུར་ཏོ། །ཞེས་གང་དང་གང་དུ་ལྟས་མ་མོ་དགོས་པར་གྱུར་བ་དང། སྦོམ་དགའ་མོ་དེའི་དྲུང་དུ་འོངས་ཏེ་དྲི་ཞིང། ལྟས་མ་མོ་ལ་ནི་སུ་ཡང་མི་འདྲི་ནས། དེ་ཆེད་དུ་བྲམ་ཟེ་དང། ཁྱིམ་  
བདག་གི་དྲུང་དུ་ཉེ་བར་སོང་སྟེ། སྨྲས་པ། གཏོར་མ་དང་ལུང་བསྟན་པར་བྱའོ། ཞེས་གང་དང་གང་གི་ཁྱིམ་དུ་ཉེ་བར་སོང་བ་དང། དེ་དང་དེ་དག་གིས་སྨྲས་པ། བདག་ཅག་གི་གཏོར་མ་  
  
  
༄༅། །དང་ལུང་བསྟན་པ་བྱས་ཟིན་ཏོ། །སུས་ལུང་བསྟན། དེ་དག་གིས། འཕགས་མ་སྦོམ་དགའ་མོས་སོ། །ཞེས་སྨྲས་པ་དང། དགེ་སྦྱོང་ཤཱཀྱའི་བུའི་དགེ་སྦྱོང་རྣམས་  
ནི་ཚིག་པའོ། །ཚངས་པར་སྤྱོད་པ་ནི་ཚིག་པ་སྟེ། གང་གི་ཕྱིར་ད་ལྟར་གཞན་དག་གི་འཚོ་བ་འཕྲོགས་པའོ། །ཞེས་དེ་དག་འཕྱ་བར་བྱེད། སྨོད་པར་བྱེད། ཁ་ཟེར་བར་བྱེད་པའི་སྐབས་དེ་དགེ་  
སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཡིན་པ་དེ་ནི། དགེ་སློང་མས་ལྷའི་གཟུགས་བཅངས་པ་ལས་  
གྱུར་ཏེ། དེ་ལྟ་བས་ན། དགེ་སློང་མས་ལྷའི་གཟུགས་བཅང་བར་མི་བྱ་བར་མཁྱེན་ནས་བཀའ་སྩལ་པ། དགེ་སློང་དག་ལྟས་མ་མོ་དེ་དག་འཕྱ་བའི་གཞི་ནི། སྦོམ་དགའ་མོའི་ཚུལ་  
བཞིན་མ་ཡིན་པའི་སྤྱོད་པ་སྟེ། ཉེས་དམིགས་གང་ཡིན་པ་ནི་དགེ་སློང་མས་ལྷའི་གཟུགས་འཆང་བ་ཡིན་པས་ན། དགེ་སློང་མ་རྣམས་ཀྱིས་ལྷའི་གཟུགས་བཅང་བར་མི་བྱའོ། །དགེ་  
སློང་མས་ལྷའི་གཟུགས་བཅངས་ན་འགལ་ཚབས་ཅན་དུ་འགྱུར་རོ། །སྡོམ་ནི། བུད་མེད་ཆུ་འགྲམ་ཕྱེ་མས་མིན། རྒྱུན་ལ་བཙལ་བར་མི་བྱ་དང། །ལྷུང་བཟེད་ལྷན་པ་གཉིས་པ་  
དང༑ ༑མཆིང་བུའི་སྣོད་ནི་མི་བཅང་ངོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་  
  
  
སའི་འགྲམ་ན་སྐྲ་འཆད་ཅིང་འདུག་པ་དང། ཇི་ཙམ་ན་སྦོམ་དགའ་མོ་ཁྲུས་བྱེད་པར་འདོད་དེ། ཁྲུས་ཀྱི་ཕྱེ་མ་ཁྱེར་ནས། ཆུ་བོ་ཨ་ཛ་རི་  
བ་ཏིར་སོང་ངོ། །དེས་བུད་མེད་དེ་སྐྲ་འཆད་བརྒྱང་མ་ནས་མཐོང་སྟེ། མཐོང་ནས་ཀྱང་ཕྲག་དོག་གི་ཀུན་ནས་དཀྲིས་པས་དཀྲིས་ཏེ་བསམས་པ། འདི་ལྟར་བུ་ཟན་མོའི་བུ་མོས་བདག་ལ་  
འགྲན་ཏེ། སྐྲ་འཆད་ཅིང་འདུག་པ་ཇི་ལྟར་སེམས། ཅི་སྦོམ་དགའ་མོ་སྔོན་སྐྲ་ཡོད་མ་མྱོང་ངམ། དེ་མི་དགའ་བར་འགྱུར་བ་དང། དེ་བཞིན་དུ་ཕྱིས་ཀྱང་བདག་མཐོང་ནས་སྐྲས་འགྲན་པར་  
མི་འགྱུར་བར་བྱའོ། སྙམ་སྟེ། དེས་དེའི་ཕྱི་བཞིན་དུ་སོང་སྟེ་སྐྱུ་རུ་རའི་ཕྱེ་མས་སྐྲ་ལ་གཏོར་ཏོ། །དེས་སྨྲས་པ། འཕགས་མ་བདག་གིས་ཁྱོད་ལ་ཉེས་པ་ཅི་ཞིག་བྱས་ན། ཁྲུས་  
བྱས་ཟིན་པ་ལ་སྐྱུ་རུ་རུའི་ཕྱེ་མས་མགོ་ལ་གཏོར། །བུ་ཟན་མོ་ཅི་མི་ཤེས་སམ། སྦོམ་དགའ་མོ་ལ་ཅི་དེ་འདྲ་བའི་སྐྲ་ཡོད་སྔོན་མ་མྱོང་ངམ། དེ་བས་ན་ཁྱོད་ལ་གཙེའོ། །ཁྱོད་སོང་ལ་ཁྲུས་  
བྱས༑ ཅི་ངས་ཁྱོད་ཀྱི་སྐྲ་ལ་མི་གཙང་བ་སྣ་ཚོགས་ཀྱིས་མ་རུངས་པར་བྱས་སམ། དེ་འཕྱ་བར་བརྩམས་པའི་སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག་བུད་མེད་འཕྱ་བའི་གཞིར་གྱུར་གྱི། དེ་བས་ན་དགེ་སློང་མ་རྣམས་ཀྱིས་བུད་མེད་ཁྲུས་བྱས་ཟིན་པ་ལ་ཡང་ཁྲུས་ཀྱི་ཕྱེ་མ་མགོ་ལ་  
  
  
༄༅། །གཏོར་བར་མི་བྱའོ། །དགེ་སློང་མས་བུད་མེད་ཁྲུས་བྱས་པ་ལ་ཁྲུས་ཀྱི་ཕྱེ་མ་མགོ་ལ་གཏོར་ན་འགལ་ཚབས་ཅན་དུ་འགྱུར་རོ་།གླེང་གཞི་ནི་མཉན་ཡོད་  
ནའོ། །སྦོམ་དགའ་མོ་ཁྲུས་བྱ་བར་འདོད་དེ། དགེ་སློང་མ་དག་དང་ལྷན་ཅིག་ཨ་ཛི་ར་བ་ཏིར་སོང་ནས། དེ་དག་དེར་ཆུའི་བཟློག་ཕྱོགས་སུ་འདུག་སྟེ་རེག་པས་དགའ་བར་བྱེད་དོ། །  
དེ་དག་ལ་དགེ་སློང་མ་རྣམས་ཀྱིས་སྨྲས་པ། འཕགས་མ་དག་ཅི་བྱེད། དེ་དག་གིས་སྨྲས་པ། ཆེ་ཞེ། རེག་པས་དགའ་བར་བྱེད་དོ། །དེ་དག་གིས་སྨྲས་པ། འཕགས་མ་དག་  
ཆུའི་བཟློག་ཕྱོགས་སུ་འདུག་སྟེ། རེག་པས་དགའ་བར་བྱར་རུང་ངམ་དེ་དག་གིས་སྨྲས་པ། ལེགས་པར་རུང་ངོ། །ཤིན་ཏུ་རུང་ངོ། །སུས་མ་གནང། གང་དུ་མ་གནང། ཞེས་  
པ་དེའི་སྐབས་དེ་དགེ་སློང་མ་རྣམས་ཀྱིས་དགེ་སློང་དག་ལ་སྨྲས་སོ། །དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་  
སློང་མ་རྣམས་འཕྱ་བའི་གཞིར་གྱུར་གྱི། དེ་ལྟ་བས་ན། དགེ་སློང་མ་རྣམས་ཀྱིས་ཆུའི་བཟློག་ཕྱོགས་སུ་འདུག་སྟེ། རེག་པས་དགའ་བར་མི་བྱའོ། །དགེ་སློང་མས་ཆུའི་བཟློག་ཕྱོགས་  
སུ་འདུག་སྟེ་རེག་པས་དགའ་བར་བྱེད་ན། ལྟུང་བ་སྦོམ་པོར་འགྱུར་རོ་།གླེང་གཞི་ནི་མཉན་ཡོད་ནའོ། །དགེ་སློང་མ་རྣམས་ཀྱིས་ལྷུང་བཟེད་གར་བབ་བབ་ཏུ་བཞག་པ་དང། དེ་སྲིལ་གྱིས་  
  
  
བོང་བ་དང། དབྱུག་པ་དག་ལྟུང་བས་ཀྱང་ཕོག་གོ། ཞེས་པ་དེའི་སྐབས་དགེ་སློང་མ་རྣམས་ཀྱིས་དགེ་སློང་རྣམས་ལ་སྨྲས་སོ། །དགེ་སློང་རྣམས་ཀྱིས་བཅོམ་ལྡན་འདས་ལའོ། །  
བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་སློང་མ་རྣམས་འཕྱ་བའི་གཞིར་གྱུར་གྱི། དེ་ལྟ་བས་ན་དགེ་སློང་མ་རྣམས་ཀྱིས་ལྷུང་བཞེད་གར་བབ་བབ་ཏུ་གཞག་  
པར་མི་བྱའོ། །འོན་ཀྱང་ལྷུང་བཟེད་ཞ་ཉེའི་དབྱར་འདབ་ཀྱིས་གླན་པར་བྱའོ། །བཅོམ་ལྡན་འདས་ཀྱིས་ལྷུང་བཟེད་ཞ་ཉེའི་དབྱར་འདབ་ཀྱིས་གླན་པར་བྱའོ། །ཞེས་གསུངས་པ་དང། དེ་  
དག་གིས་ལྷུང་བཟེད་ཐམས་ཅད་ཞ་ཉེས་དཀྲིས་པ་བྲམ་ཟེ་དང་ཁྱིམ་བདག་དག་གིས་མཐོང་སྟེ། ཨེ་མའོ། །འཕགས་མ་དག་ཅི་ཡིན་ཞེས་དྲིས་པ་དང། དེ་དག་གིས་སྨྲས་པ་  
ཤེས་ལྡན་དག་བཅོམ་ལྡན་འདས་ཀྱིས་རྗེས་སུ་གནང་ངོ། །དེ་དག་གིས་སྨྲས་པ། འཕགས་མ། ཨེ་མའོ། །བཅོམ་ལྡན་འདས་ཀྱིས་ལྷུང་བཟེད་ཐམས་ཅད་ཞ་ཉེས་གཡོགས་ཤིག་  
ཅེས་དེ་སྐད་གསུང་ངམ། བྱུང་རྒྱལ་དུ་མ་ཟེར། དགེ་སྦྱོང་ཁྱེད་ཅག་འདོད་པའི་ཡོན་ཏན་ལ་ཆགས་སམ་ཅི་ཞེས་བྱ་བ་དང། དེ་དག་སྦོབས་པ་མེད་དེ་ཅང་མི་སྨྲ་བར་འདུག་པ་དེའི་སྐབས་  
དགེ་སློང་རྣམས་ཀྱིས་ཐོས་ཏེ། བཅོམ་ལྡན་འདས་ལ་གསོལ་བ་དང་བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང་ཁྱིམ་བདག་འཕྱ་བའི་གཞིར་གྱུར་གྱི་  
  
  
༄༅། །དེ་ལྟ་བས་ན་དེ་བཞིན་དུ་ལྷུང་བཟེད་ཐམས་ཅད་ཞ་ཉེས་དཀྲི་བར་མི་བྱའོ། །འོན་ཀྱང་ཞབས་ཉི་ཚེ་ཞ་ཉེས་དེ་བཞིན་དུ་དཀྲི་བར་བྱའོ། །ཞེས་པ་དང། དེ་དག་གིས་  
རིའི་རྩེ་མོ་འདྲ་བ་དང། ར་བའི་ཅོག་འདྲ་བར་དཀྲིས་པ་དང་བཅོམ་ལྡན་འདས་ཀྱིས་བཀའ་སྩལ་པ། ལྷུང་བཟེད་ཀྱི་ཞབས་ཀྱི་ལྷན་པ་གཉིས་ཏེ། བྱང་ཆུབ་ཀྱི་ཤིང་གི་ལོ་མ་འདྲ་བར་  
བྱ་བ་དང། ལག་མཐིལ་འདྲ་བའི་ལོ་མས་དཀྲི་བར་བྱའོ། །གླེང་གཞི་ནི་མཉན་ཡོད་ནའོ། །སྦོམ་དགའ་མོ་ལ་མཆིང་བུའི་བུམ་བུ་ཞིག་ཡོད་དོ། །ཇི་ཙམ་ན་བུད་མེད་གཞན་ཞིག་གི་མག་  
པ་ཞིག་འོངས་པ་དང། དེ་སྦོམ་དགའ་མོའི་དྲུང་དུ་ཉེ་བར་སོང་སྟེ། སྨྲས་པ། འཕགས་མ་མཆིང་བུའི་བུ་མ་བུ་རེ་ཞིག་ཅུང་ཟད་ཅིག་གཡར་རོ། །དེས་སྨྲས་པ། དེས་ཅི་བྱ། དེས་འཕགས་  
མ་བདག་གི་མག་པ་ཞིག་མཆིས་ཏེ། དེའི་བཏུང་བའི་སྣོད་མ་མཆིས་སོ། །ཞེས་སྨྲས་ནས། དེས་དེ་ལ་བྱིན་པ་དང། བག་མེད་པས་ཆག་གོ་།ཅི་ཙམ་དུས་གཞན་ཞིག་ན། སྦོམ་དགའ་  
མོས་བླང་བར་བརྩམས་པ་དང། དེས་སྨྲས་པ། འཕགས་མ། དེ་བག་དང་མ་ལྡན་ཏེ་ཆག་པར་གྱུར་གྱི། རིན་དབུལ་ལོ། །སྦོམ་དགའ་མོས་སྨྲས་པ། ཕུ་ནུ་མོ། ང་ལ་རིན་མི་དགོས་  
ཀྱི་དེ་ཉིད་བྱིན་ཅིག་དེས་སྨྲས་པ། འཕགས་མ་གཞན་ཞིག་བགྱིས་ལ་དབུལ་ལོ། །དེས་སྨྲས་པ། དེ་ཉིད་བྱིན་ཅིག་ཅེས་བྱས་པ་དང། དེ་དག་ཕན་ཚུན་རྩོད་པར་གྱུར་ཏེ་  
  
  
བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཡིན་པ་ནི། དགེ་སློང་མས་མཆིང་བུའི་  
བུམ་བུ་བཅངས་པ་ཡིན་ཏེ། དེ་ལྟ་བས་ན་དགེ་སློང་མ་དག་གིས་མཆིང་བུའི་བུམ་བུ་བཅང་བར་མི་བྱ་བར་མཁྱེན་ནས་བཀའ་སྩལ་པ་དགེ་སློང་དག། མཆིང་བུའི་བུམ་བུའི་རྒྱུས་སྦོམ་  
དགའ་མོ་འཐབ་མོ་བྱེད་པར་གྱུར་གྱི། དེ་ལྟ་བས་ན་དགེ་སློང་མ་རྣམས་ཀྱིས་མཆིང་བུའི་བུམ་བུ་བཅང་བར་མི་བྱའོ། །དགེ་སློང་མས་མཆིང་བུའི་བུམ་བུ་བཅངས་ན་འགལ་ཚབས་ཅན་དུ་  
འགྱུར་རོ། །སྡོམ་ནི། བུད་མེད་གར་དང་འབྲེལ་བ་དང། །གནས་བརྟན་གྱིས་ཀྱང་ཆོས་བཤད་དང། ཡང་ན་གཞན་ལ་གསོལ་བ་གདབ། །བཞི་པོ་དག་གིས་བསྐོར་བར་བྱའོ། །སངས་རྒྱས་  
བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན་ཁྱིམ་བདག་ཕྱུག་པ། ནོར་མང་བ། ལོངས་སྤྱོད་  
ཆེ་བ་ཞིག་གནས་པ་དེའི་མནའ་མ་ལ། ཁྱེའུ་ཞིག་བཙས་པར་གྱུར་ཏོ། །དེ་བཙས་པ་ལ་ལྟ་བར་ཡིད་དགའ་ནས། ཉེ་དུ་དང། གཉེན་འདབ་དང། སྐྱེ་བོ་དག་འོངས་ཏེ་མཚན་ཐོག་  
ཐག་གར་བྱས་ནས། དེ་ནས་ཁྱིམ་བདག་དེ་འཁོར་གྱི་སྐྱེ་བོ་དང་རིང་ཞིག་རྩེས་ནས། ནམ་ནངས་པ་དང་གཉིད་ལོག་པར་གྱུར་ཏོ་།དེའི་ཆུང་མ་ཡང་གཉིད་ཀྱིས་མྱོས་པར་གྱུར་ན། དེའི་  
  
  
༄༅། །རྨི་ལམ་ན་བདག་དང་ཁྱོར་ལྷན་ཅིག་ཉལ་བར་རྨིས་ཤིང། དེའི་མི་གཙང་བ་ཡང་བྱུང། དེའི་གོས་དང། དེའི་སྨད་གཡོགས་ཀྱང་སྙིལ་ནས་ས་ལ་ལྷུང་ཞིང་  
འདུག་པ་དག་དང། བསོད་སྙོམས་པ་ཞིག་གནམ་བབས་སུ་ནང་པར་སྔར་ལངས་ཏེ། བསོད་སྙོམས་ལ་རྒྱུ་ཞིང་ཁྱིམ་དེར་སོང་བ་དང། དེའི་ཁྱིམ་སྒོ་མང་པོ་ཞིག་སྟེ། དེ་སྒོ་ཁང་  
དང་པོར་སོང་སྟེ་བལྟས་ན་སྟོང་ངོ། །དེ་བཞིན་དུ་གཉིས་པ་དང་གསུམ་པ་སོང་ན་དེ་ཡང་སྟོང་སྟེ། ཇི་ཙམ་བཞི་པར་སོང་སྟེ་བལྟས་པ་དང། ཁྱིམ་བདག་དེའི་ཆུང་མ་དེ་བཞིན་  
དུ་ཚུལ་མི་སྡུག་པར་འདུག་སྟེ། དེ་སྐྲག་ནས་མོད་ལ་འབྲོས་པར་བརྩམས་པ་དང། དེའི་དྲན་པ་ཉམས་པར་གྱུར་པས་དེ་གར་འགྲོ་ཆ་མེད་དེ། ཇི་ཙམ་ཕན་ཚུན་སོང་བ་དང། །  
ཁྱིམ་བདག་དེའི་མལ་ཁང་དུ་སོང་ངོ། །དེ་མལ་ན་རྡེག་འཆོས་པ་དང། ཁྱིམ་བདག་དེ་སད་དེ། བསོད་སྙོམས་པ་ཞིག་མཐོང་ནས། དེས་དགེ་སློང་ཁྱོད་གང་ནས་འདིར་འོངས། ཞེས་  
དྲིས་པ་དང། བསོད་སྙོམས་པ་དེ་འདར་ཞིང་སྤ་གོང་ནས་ལན་སྦྱིན་ཡང་མ་ནུས་སོ། །ཇི་ཙམ་ན་ཁྱིམ་བདག་མལ་ཁང་ནས་བྱུང་ནས་ཆུང་མ་ཚུལ་མི་སྡུག་པ་མཐོང་སྟེ། དེས་  
བསམས་པ། མ་ལ་དགེ་སློང་མི་སྲུན་པ་འདིས་བདག་གི་ཆུང་མ་ལ་ཡོངས་སུ་སྤྱད་དོ། །སྙམ་སྟེ། དེས་ལུས་ལ་བྱེ་བྲག་མེད་པར་ལྟག་དབྱུག་དང། ཐལ་ལྕག་དང། རྡོག་པ་དང། ཁུ་  
  
  
དེའི་ཆུང་མ་སད་དེ། དེས་སྨྲས་པ། རྗེའི་སྲས་ཅིའི་སླད་དུ་དགེ་སློང་འདི་དེ་བཞིན་དུ་བརྡེག་དེས་སྨྲས་པ། ཁྱོད་གཉིད་ཀྱིས་ལོག་  
སྟེ་མྱོས་པ་ལ། མགོ་རེག་མི་སྲུན་པ་འདིས་ཡོངས་སུ་སྤྱད་དོ། །དེས་སྨྲས་པ། རྗེའི་སྲས། སྡིག་པ་ཞི་བར་གྱུར་ཅིག་རབ་ཏུ་བྱུང་བ་འདིས་འདི་ལྟ་བུའི་ལས་མ་བགྱིས་མོད་ཀྱི། བདག་གཉིད་  
ཀྱིས་ལོག་སྟེ། མྱོས་པའི་རྨི་ལམ་འདི་ལྟ་བུ་ཞིག་རྨིས་ཏེ། ཁྱོད་དང་བདག་གཉིས་ཡོངས་སུ་སྤྱོད་ཅིང། སྨད་གཡོགས་ཀྱང་ཀུན་ཏུ་སྙིལ་ནས་ས་ལ་ལྷུང་སྟེ། རབ་ཏུ་བྱུང་བ་འདིས་མ་ནོངས་  
ཀྱི་ཐོང་ཞིག་དེས་དེའི་མགོ་དང། ལྷུང་བཟེད་ཀྱང་བཅག་ཆོས་གོས་ཀྱང་དྲལ་ནས། དེ་དེ་བཞིན་དུ་ཚུལ་མི་སྡུག་པར་མིག་མཆི་མས་གང་ཞིང། རང་གི་ལས་ལ་དམིགས་ནས་རྒྱལ་  
བྱེད་ཀྱི་ཚལ་དུ་སོང་བ་དང། དེ་དགེ་སློང་དག་གིས་མཐོང་སྟེ་ཚེ་དང་ལྡན་པ་ཅི་འདི་འདྲ་བའི་གནས་སུ་སུས་བཞག་ཅེས་དྲིས་པ་དང། དེས་ཇི་ལྟར་གྱུར་པ་རྒྱས་པར་སྨྲས་པ་དང། དེའི་  
སྐབས་དགེ་སློང་དག་གིས། བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཡིན་པ་ནི། དགེ་སློང་དག་།ཁྱིམ་གྱི་སྒོ་མང་པོར་བབ་བབ་  
ཏུ་འགྲོ་བ་ཡིན་ཏེ། དེ་ལྟ་བས་ན་དགེ་སློང་དག་གིས་ཁྱིམ་གྱི་སྒོ་མང་པོར་བབ་བབ་ཏུ་འགྲོ་བར་མི་བྱ་བར་མཁྱེན་ནས་བཀའ་སྩལ་པ་དགེ་སློང་དག་དེ་ལྟ་བས་ན། དེའི་ཕྱིར་དགེ་སློང་  
  
  
༄༅། །དག་གིས་ཁྱིམ་གྱི་སྒོ་མང་པོར་བབ་བབ་ཏུ་འགྲོ་བར་མི་བྱའོ། །འོན་ཀྱང་སྔར་ཁྱིམ་གཞན་དུ་སོང་སྟེ། ཕྱིས་ཁྱིམ་གྱི་སྒོ་མང་པོར་ཕྱེ་དང་ཚོད་མ་དག་སྔར་  
མཚན་མར་སྒོ་དྲུང་དུ་བཞག་སྟེ་འཇུག་པར་བྱའོ། །བཅོམ་ལྡན་འདས་ཀྱིས་ཕྱེ་དང་ཚོད་མ་སྒོ་དྲུང་དུ་མཚན་མ་བཞག་སྟེ་ཁྱིམ་གྱི་སྒོ་མང་པོར་འགྲོ་བར་བྱའོ། །ཞེས་གསུངས་པ་དང་  
དགེ་སློང་དག་གིས་སྒོ་དྲུང་དུ་མཚན་མ་བཞག་སྟེ་མ་སྦྲན་པར་སོང་བ་དང། སྐྱེས་པ་བུད་མེད་ཡིད་གཅུགས་པ་དག་སྨད་གཡོགས་དང། སྟོད་གཡོགས་དག་ལ་ཤིག་དང། མང་ཀུན་  
དག་ཐུ། ལུས་དག་འཕྱ་ཞིང་འདུག་པའི་བུད་མེད་ཀྱིས་དེ་མཐོང་སྟེ་བརྟབས་ནས། ཤིན་ཏུ་སྒྲེན་མོ་དང། སྒྲེན་ཅེར་དུ་གྱུར་ཏེ། དེ་དག་འཕྱ་བའི་སྐབས་ད་དག་སློང་དག་གིས་ཐོས་  
ནས། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བུད་མེད་རྣམས་འཕྱ་བའི་གཞིར་གྱུར་གྱི་དེ་ལྟ་བས་ན་དགེ་སློང་  
རྣམས་ཀྱིས་དེ་བཞིན་དུ་གློ་བུར་དུ་འགྲོ་བར་མི་བྱའོ། །འོན་ཀྱང་སྒྲ་བྱས་ཏེ་ནང་དུ་འགྲོ་བར་བྱའོ། །བཅོམ་ལྡན་འདས་ཀྱིས་སྒྲ་བྱས་ཏེ་འགྲོ་བར་བྱའོ། །ཞེས་གསུངས་པ་དང་  
དེ་དག་གི་ཨ་ལ་ལ་ཞེས་བྱས་ནས་སོང་བ་དང། ནང་མི་དག་གིས་སྨྲས་པ། འཕགས་པ་ཁྱེད་ཅག་ཅི། ཁྱེའུ་བྱིས་པ་བཞིན་དུ་ཨ་ལ་ལ་ཞེས་ཟེར་ཞིང་འོང་ངམ། དེ་དག་  
  
  
སྲིང་མོ། བཅོམ་ལྡན་འདས་ཀྱིས་སྒྲ་བྱོས་ལ་སོང་ཞིག་ཅེས་བཀའ་སྩལ་ཏེ། ངེད་ཚིག་སྨྲས་ནས་འོང་ངོ། །དེ་དག་གིས་སྨྲས་པ། འཕགས་པ་ཁྱེད་སྒྲའི་ཐབས་གཞན་མེད་  
དམ་ཅི་ན། ཁྱེད་ཅག་དེ་བཞིན་དུ་འོང། དེ་དག་སྤོབས་པ་མེད་དེ་ཅང་མི་སྨྲ་བར་འདུག་པ་དང། དེའི་སྐབས་དགེ་སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་པ་དང། བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག་གིས་ཨ་ལ་ལ་ཞེས་ཟེར་ཞིང་ཁྱིམ་དུ་འགྲོ་བར་མི་བྱའོ། །འོན་ཀྱང་སྒྲ་གཞན་བྱའོ་།བཅོམ་ལྡན་འདས་ཀྱིས་སྒྲ་གཞན་བྱའོ། །ཞེས་  
གསུངས་པ་དང། དེ་དག་འགྲོ་བའི་ཚེ་སྒོ་འཕར་ལ་བརྡུངས་པ་དང། ནང་མི་དག་གིས་སྨྲས་པ། འཕགས་པ་ཅི་སྟེ་སྒོ་འཕར་ལ་བརྡེག་དེ་དག་གིས་སྨྲས་པ། སྒྲ་བྱེད་དོ། །ཅི་ཁྱོད་  
ཅག་གིས་སྒོ་འཕར་གཅག་གམ། །ཞེས་པ་དང། དེ་དག་སྤོབས་པ་མེད་དེ། ཅང་མི་སྨྲ་བར་འདུག་པ་དང། དེའི་སྐབས་དགེ་སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་  
པ་དང། བཅོམ་ལྡན་འདས་ཀྱིས་བཀའ་སྩལ་པ། སྒོ་འཕར་ལ་བརྡེག་པར་མི་བྱའོ། །འོན་ཀྱང་དབྱུག་པས་སྒྲ་དབྱུང་བར་བྱའོ། །དགེ་སློང་དག་གིས་སྒྲ་དབྱུང་བའི་དབྱུག་པ་དེ་ཅི་  
འདྲ་མ་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། འཁར་གསིལ་བཅང་བར་བྱ་སྟེ། དེས་སྒྲ་བྱས་ནས་འཇུག་པར་བྱའོ། །བཅོམ་ལྡན་འདས་ཀྱིས་འཁར་གསིལ་གྱིས་  
  
  
༄༅། །སྒྲ་བྱས་ཏེ་འཇུག་པར་བྱའོ། །ཞེས་གསུངས་ནས། དགེ་སློང་དག་གིས་འཁར་གསིལ་གྱིས་སྒྲ་བྱས་ནས་སོང་བ་དང། དེ་དག་ལ་ཁྱི་དག་གིས་གནོད་  
པར་བྱས་པ་དང། ཁ་ཅིག་གིས་མ་བརྟགས་པར་འཁར་གསིལ་གྱིས་མང་དུ་བརྡེག་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལ་འཁར་གསིལ་གྱིས་བརྡེག་པར་ནི་མི་བྱ་  
མོད་ཀྱི། བསྡིགས་པར་ནི་བྱའོ། །ཁྱི་ཁ་ཅིག་ལ་བསྡིགས་པ་དང་སླར་ཤིན་ཏུ་ཟ་བར་གྱུར་ཏེ། བཅོམ་ལྡན་འདས་ཀྱིས་བཀའ་སྩལ་པ་དེ་ལ་བསོད་སྙོམས་ལས་ཁམ་གཅིག་  
ཙམ་སྦྱིན་པར་བྱའོ། །མ་དད་པ་གཞན་ཞིག་གི་ཁྱིམ་དུ་དེ་དག་སོང་ནས། དགེ་སློང་དག་གིས་འཁར་གསིལ་དཀྲོལ་བ་དང། མི་དགའ་བར་གྱུར་ཏེ། སུས་ཀྱང་མ་དྲིས་སོ། །བཅོམ་  
ལྡན་འདས་ཀྱིས་བཀའ་སྩལ་པ། ཡང་དང་ཡང་དུ་དཀྲོལ་བར་མི་བྱ་སྟེ། འོན་ཀྱང་ལན་གཉིས། ལན་གསུམ་དུ་དཀྲོལ་བར་བྱའོ། །གླེང་གཞི་ནི་མཉན་ཡོད་ནའོ། །མཉན་ཡོད་ན་  
ཁྱིམ་བདག་གཞན་ཞིག་འདུག་པ་དེའི་ཁྱིམ་དུ་སངས་རྒྱས་ལ་སོགས་པ། དགེ་སློང་གི་དགེ་འདུན་གདུགས་ཚོད་ལ་སྤྱན་དྲངས་པ་དང། དགེ་སློང་གི་དགེ་འདུན་ནི་དོང་ངོ། །བཅོམ་  
ལྡན་འདས་ནི་རྫས་ཀྱིས་བསྒྲུབས་པ་ན་བཞུགས་ཤིང། བསོད་སྙོམས་ཀྱང་ལེན་ཏོ། །རྒྱུ་རྣམ་པ་ལྔས་སངས་རྒྱས་བཅོམ་ལྡན་འདས་རྣམས་རྫས་ཀྱིས་བསྒྲུབས་པ་ན་བཞུགས་  
  
  
བསོད་སྙོམས་ཀྱང་ལེན་ཏེ། རྣམ་པ་ལྔ་གང་ཞེ་ན་ནང་དུ་ཡང་དག་འཇོག་པར་བཞེད་པ་དང། ལྷ་རྣམས་ལ་ཆོས་འཆད་པར་བཞེད་པ་དང། ནད་པ་རྣམས་ལ་གཟིགས་པར་  
བཞེད་པ་དང། མལ་སྟན་རྣམས་ལ་བརྟག་པར་བཞེད་པ་དང། ཉན་ཐོས་རྣམས་འདུལ་བ་ལ་བསླབ་པའི་གཞི་བཅའ་བར་བཞེད་པ་ཡིན་ཏེ་འདིའི་སྐབས་སུ་བཅོམ་ལྡན་འདས་  
ཀྱིས་ཉན་ཐོས་རྣམས་འདུལ་བ་ལ་བསླབ་པའི་གཞི་བཅའ་བར་བཞེད་དེ། རྫས་ཀྱིས་བསྒྲུབས་པ་ན་བཞུགས་ཤིང། བསོད་སྙོམས་ཀྱང་ལེན་ཏོ། །ཁྱིམ་བདག་དེས་ལོ་མའི་བཀད་  
ས་གཞི་བྱས་ཏེ། དེའི་འོག་ཏུ་དགེ་སློང་གི་དགེ་འདུན་བཞུགས་པ་དང། ལྷས་ཆར་དབབ་པར་བརྩམས་སོ། །དགུན་གྱི་དུས་ཤིག་ཏུ་བབ་སྟེ། ཁྱིམ་བདག་དེས་དགེ་སློང་གི་དགེ་  
འདུན་ལ་ཐུག་པ་དང། འཁུར་བ་དང། འབྲས་འཁུར་དང། ལ་ཕུག་དག་བྲི་མས་པ་དང། དེ་ལ་དགེ་སློང་ཁ་ཅིག་ནི་ཐུག་པ་འཐུང་བ་ན་ཧུབ་ཧུབ་ཅེས་སྒྲ་བྱེད་དོ། །ཁ་ཅིག་འབྲས་  
འཁུར་ཟ་བ་ན། ཁྲུམ་ཁྲུམ་ཞེས་སྒྲ་བྱེད་དོ། །ཁ་ཅིག་ནི་ལ་ཕུག་ཟ་བ་ན། སོལ་སོལ་ཞེས་སྒྲ་བྱེད་དོ། །ཐིགས་པ་བཀད་སར་ཟགས་ཏེ། སྒྲ་ཐིགས་ཐིགས། ཞེས་ཟེར་རོ། །དགེ་སློང་  
བུམ་པར་ཆུ་འཐུང་ན་སྒྲ་བླུག་བླུག། ཅེས་ཟེར་བ་དང། དེ་ལ་རོལ་མོ་མཁན་ལས་རབ་ཏུ་བྱུང་བ་ཞིག་དྲན་པ་ཉེ་བར་མི་འཇོག་སྟེ་སྔོན་བྱས་པ་རྗེས་སུ་དྲན་ནས། རྣམ་པར་རྟོག་པའི་  
  
  
༄༅། །དབང་རྒྱས་ཏེ། ཀུན་ཏུ་རྟོག་པའི་ཤུགས་ཀྱིས་ལངས་ཏེ་སྒྲ་གྲགས་པ་དེ་དང་མཐུན་པར་སྦྱར་ནས་གར་བྱས་ཏེ། བཙུན་པ་སོལ་སོལ། བཙུན་པ་ཁྲུམ་ཁྲུམ། བཙུན་པ་  
ཆོམ་ཆོམ། བཙུན་པ། བལྕག་བལྕག་བཙུན་པ། བླུག་བླུག་ཅེས་ཟེར་ཏེ། དེ་ལ་དགེ་སློང་གང་དྲན་པ་ཉེ་བར་མ་བཞག་པ་དེ་ལ་ཡིད་དགའ་བར་གྱུར་ཏེ་དགོད་དོ། །གང་དྲན་པ་ཉེ་བར་  
བཞག་པ་དེ་དག་ནི་སྤྱོད་ལམ་ལས་མ་འཁྲུགས་ཏེ། དེ་ཉིད་ན་འདུག་གོ་ཞལ་ཏ་པ་ཁ་ཅིག་ནི་གད་མོ་དགོད་བར་རྩོམ་མོ། །ཁ་ཅིག་ནི་འཕྱ་བར་གྱུར་ཏོ། །ཁྱིམ་བདག་ཀྱང་མ་དད་པར་  
གྱུར་ཏོ། །དེ་ནས་བསོད་སྙོམས་ལེན་པའི་དགེ་སློང་ཡང་མ་དད་པ་སྐྱེས་པར་གྱུར་ཏེ། བསོད་སྙོམས་བླངས་ནས། །བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བསོད་སྙོམས་ཕྱོགས་  
གཅིག་ཏུ་བཞག་སྟེ། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ། ཕྱོགས་གཅིག་ཏུ་འདུག་གོ་ཆོས་ཉིད་ཀྱིས་སངས་རྒྱས་བཅོམ་ལྡན་འདས་རྣམས་ནི་བསོད་སྙོམས་  
ལེན་པའི་དགེ་སློང་ལ་ཡིད་རབ་ཏུ་དགའ་བས་དགའ་བར་བྱ་བའི་གཏམ་མཛད་དེ། ཅི་དགེ་སློང་གི་དགེ་འདུན་དག་ཁ་ཟས་བསོད་པས་ཚིམ་པར་བྱས་སམ། ཞེས་རབ་ཏུ་དགའ་བའི་  
གཏམ་མཛད་དེ། བཅོམ་ལྡན་འདས་ཀྱིས་བསོད་སྙོམས་ལེན་པའི་དགེ་སློང་ལ། དགེ་སློང་དག། ཀྱེ་མའོ། །དགེ་སློང་གི་དགེ་འདུན་རྣམས་ཁ་ཟས་བསོད་པས་ཚིམ་པར་གྱུར་ཏམ་  
  
  
བཙུན་པ། དེ་བཞིན་ཏེ། དགེ་སློང་གི་དགེ་འདུན་རྣམས་ལ་ཁ་ཟས་གསོད་པས་ཚིམ་མོད་ཀྱི། ཁྱིམ་བདག་ནི་མ་དད་པར་གྱུར་ཏོ། །ཅི་བྱས། དེ་དག་གིས་ཇི་ལྟར་  
གྱུར་པ་རྒྱས་པར་གསོལ་པ་དང། དེ་ནས་བཅོམ་ལྡན་འདས་ཀྱིས་ཟས་ཀྱི་བྱ་བ་མཛད་ནས་གཙུག་ལག་ཁང་གི་ཕྱི་རོལ་ཏུ་ཞབས་བཀྲུས་ཏེ། གཙུག་ལག་ཁང་དུ་གཤེགས་ནས། ནང་དུ་  
ཡང་དག་འཇོག་ལ་ཞུགས་སོ། །དེ་ནས་བཅོམ་ལྡན་འདས་ཕྱི་དྲོ་ནང་དུ་ཡང་དག་འཇོག་ལས་བཞེངས་ནས། དགེ་སློང་གི་དགེ་འདུན་གྱི་མདུན་དུ་གདན་བཤམས་པ་ལ་བཞུགས་སོ། །བཞུགས་  
ནས་དགེ་སློང་དེ་དག་ལ་འདི་སྐད་ཅེས་བཀའ་སྩལ་ཏོ། །དགེ་སློང་ཁྱོད་རྣམས་ཀྱིས་ཅི་ལ་བསམས་ཏེ་འདི་ལྟ་བུ་བྱས། དེ་དག་གིས་གསོལ་པ། བཙུན་པ་ཅུང་ཟད་འཕྱ་བའི་བསམ་པ་དང་  
ཅུང་ཟད་དགོད་པའི་བསམ་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་འདི་སྐད་ཅེས་བཀའ་སྩལ་ཏོ། །དགེ་སློང་གང་འདི་དགོད་པའི་བསམ་པས་དེ་བཞིན་དུ་བྱས་  
པ་ནི་དེ་ལ་འགལ་ཚབས་ཅན་དུ་འགྱུར་རོ། །གལ་ཏེ་འཕྱ་བར་བསམས་པ་ནི་ལྟུང་བ་མེད་དོ། །འོན་ཀྱང་དགེ་སློང་དག། ཉེས་དམིགས་གང་ཡིན་པ་ནི། དགེ་སློང་དག་གིས་སྒྲ་དང་བཅས་ཏེ་  
ཁ་ཟས་ཟོས་པ་ཡིན་ནོ། དེ་ལྟ་བས་ན་དགེ་སློང་དག་གིས་སྒྲ་དང་བཅས་ཏེ་ཁ་ཟས་བཟའ་བར་མི་བྱའོ། །དགེ་སློང་གིས་སྒྲ་དང་བཅས་ཏེ་ཁ་ཟས་ཟོས་ན་འགལ་ཚབས་ཅན་དུ་འགྱུར་རོ། །  
  
  
༄༅། །བཅོམ་ལྡན་འདས་ཀྱིས་དགེ་སློང་རྣམས་སྒྲ་དང་བཅས་ཏེ་ཁ་ཟས་བཟའ་བར་མི་བྱའོ། །ཞེས་གསུངས་པ་དང། བྲམ་ཟེ་དང་ཁྱིམ་བདག་དད་པ་ཅན་དག་གིས་དགེ་  
སློང་དག་ལ་རྒྱལ་མོ་ག་གོན་དང། འབྲས་འཁུར་དང། མར་འཁུར་དང། ལ་ཕུག་དང། བུ་རམ་ཤིང་དག་ཕུལ་བ་དང། དགེ་སློང་རྣམས་ཐེ་ཚོམ་སྐྱེས་ནས་མ་བླངས་སོ། །དེ་དག་  
གིས་སྨྲས་པ། འཕགས་པ། གལ་ཏེ་སངས་རྒྱས་བཅོམ་ལྡན་འདས་འཇིག་རྟེན་དུ་མ་བྱུང་བའི་ཚེ་ནི། བདག་ཅག་གི་སྦྱིན་གནས་མུ་སྟེགས་ཅན་ལགས་ལ། ད་ལྟར་བཅོམ་ལྡན་  
འདས་འཇིག་རྟེན་དུ་བྱུང་སྟེ། ད་ནི་ཁྱེད་རྣམས་སྦྱིན་གནས་ལགས་ན། གལ་ཏེ་ཁྱེད་རྣམས་ཀྱིས་མ་བླངས་པར་གྱུར་ན། བདག་ཅག་འཇིག་རྟེན་ཕ་རོལ་གྱི་ལམ་རྒྱགས་དང་བྲལ་  
བར་འགྱུར་ལ། བཅོམ་ལྡན་འདས་ཀྱིས་ཀྱང་དུས་སུ་སྦྱིན་པའི་མདོ་ལས། གང་ལོ་ཏོག་སར་པ་དང། འབྲས་བུ་སར་པ་གང་ཡིན་པ་དེ་དག་དུས་སུ་དང་པོར་ཚུལ་ཁྲིམས་དང་ལྡན་  
པ་ལ་བྱིན་ལ། དེ་ནས་ཕྱིས་བདག་གིར་ཡོངས་སུ་སྤྱོད་ཅིག་ཅེས་གསུངས་ཏེ། འདི་ནི་དུས་སུ་སྦྱིན་པ་ཡིན་པས། དེ་ལྟ་བས་ན་རྗེས་སུ་ཐུགས་བརྩེ་བར་དགོངས་ཏེ་བཞེས་ཤིག་ཅེས་  
སྨྲས་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་རྗེས་སུ་གནང་སྟེ། བྱིན་པ་ལོང་ལ། འབྲས་འཁུར་ནི། འབྲས་ཆན་དང། ཕྱེ་དང་ལྷན་ཅིག་གྱིས་ལ་བཟའ་  
  
  
།ལ་ཕུག་དང། རྒྱལ་མོ་ག་གོན་དང། མར་ཁུར་དག་ནི་དུམ་བུར་བྱས་ཏེ། བཟའ་བར་བྱའོ། །གླེང་གཞི་ནི་མཉན་ཡོད་ནའོ། །མཉན་ཡོད་ན་ཁྱིམ་བདག་གཞན་ཞིག་གིས་སངས་  
རྒྱས་ལ་སོགས་པ། དགེ་སློང་གི་དགེ་འདུན་ཁྱིམ་དུ་གདུགས་ཚོད་ལ་སྤྱན་དྲངས་སོ། །དེར་དགེ་སློང་དག་གཞན་ལམ་བསྡད་པར་སྡེ་སྡེར་ཆད་དེ་འོངས་ནས། དེ་དག་གིས་སྨྲས་པ་  
ཁྱིམ་བདག་བདག་ཅག་ལ་བྲིམས་ཤིག་བདག་ཅག་གིས་བཟའ་བར་བགྱིའོ་།དེ་དག་གིས་ཟོས་ནས་སོང་བ་དང། གཞན་དང་གཞན་དག་ཀྱང་དེ་བཞིན་དུ་གྱུར་ནས། ཁྱིམ་བདག་  
དེ་འབྲིམ་བས་བྲེལ་བར་གྱུར་ཏེ། མི་དགའ་བ་སྐྱེས་ནས། ཀྱེ་མའོ་།ཁྱེད་ཅག་ཐམས་ཅད་ལྷན་ཅིག་ཚོགས་ཏེ་བྲིམ་བར་བྱའོ། །ཞེས་སྨྲས་པ་དེའི་སྐབས། དགེ་སློང་དག་གིས་ཐོས་ཏེ་  
བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་དག་ཁྱིམ་བྲེལ་བར་བཟའ་བར་མི་བྱ་སྟེ། སྔར་སོང་བ་དེ་དག་སྒོ་དྲུང་དུ་བསྡད་པར་  
བྱ་ཞིང། ཇི་ཙམ་ཐམས་ཅད་ཚོགས་ཏེ་ཞུགས་ནས་བཟའ་བར་བྱའོ་།བྲེལ་བའི་དེར་ཟོས་ན་འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་དག་བྲེལ་བའི་དེར་བཟའ་བར་མི་  
བྱའོ༑ ༑ཞེས་གསུངས་པ་དང། དགེ་སློང་གཞན་ཞིག་ན་བར་གྱུར་ཏེ་དེའི་གཡོག་པོ་ཟན་ནོད་དུ་སོང་བ་དང། རིང་ཞིག་ཏུ་མ་འོངས་ཏེ་དེ་འགྱོད་པར་གྱུར་པ་དེའི་སྐབས་དགེ་སློང་དག་  
  
  
༄༅། །གིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་འདུག་ཅིང་བསོད་སྙོམས་ཟ་བར་རྗེས་སུ་གནང་བ་རྣམ་བ་ལྔ་  
སྟེ། གློ་བུར་དུ་འོངས་པ་དང། འགྲོ་བ་དང། ནད་པ་དང། ནད་གཡོག་དང། ལས་བྱེད་པ་དག་སྟེ་དེ་དག་ལ་སྦྱིན་ནོ། །གླེང་གཞི་ནི་མཉན་ཡོད་ནའོ། །མཉན་ཡོད་ན་ཁྱིམ་བདག་ཕྱུག་པ་  
ནོར་མང་བ། ལོངས་སྤྱོད་ཆེ་བ་ཞིག་གནས་པ་དེ་དུས་གཞན་ཞིག་ན་སངས་རྒྱས་ལ་མངོན་པར་དད། ཆོས་དང། དགེ་འདུན་ལ་མངོན་པར་དད་དེ། དེས་སངས་རྒྱས་ལ་སོགས་པ་དགེ་  
སློང་གི་དགེ་འདུན་ཁྱིམ་དུ་གདུགས་ཚོང་ལ་སྤྱན་དྲངས་པ་དང་དགེ་སློང་གི་དགེ་འདུན་ནི་དོང་ངོ། །སངས་རྒྱས་བཅོམ་ལྡན་འདས་ནི་རྫས་ཀྱིས་བསྒྲུབས་པ་ན་བཞུགས་ཏེ། བསོད་  
སྙོམས་ཀྱང་ལེན་ཏོ། །རྒྱུ་རྣམ་པ་ལྔས། སངས་རྒྱས་བཅོམ་ལྡན་འདས་རྣམས་རྫས་ཀྱིས་བསྒྲུབས་པ་ན་བཞུགས་ཤིང། བསོད་སྙོམས་ཀྱང་ལེན་ཏོ། །ཞེས་བྱ་བ་ནས། འདིའི་སྐབས་  
སུ། བཅོམ་ལྡན་འདས་ཀྱིས་ཉན་ཐོས་རྣམས་འདུལ་བ་ལ་བསླབ་པའི་གཞི་བཅའ་བར་བཞེད་དེ། རྫས་ཀྱིས་བསྒྲུབས་པ་ན་བཞུགས་ཤིང་བསོད་སྙོམས་ཀྱང་ལེན་ཏོ། །ཞེས་བྱ་བ་  
གོང་མ་བཞིན་ནོ། །དགེ་སློང་དེ་དག་ཟན་ཟོས་ནས་དེ་བཞིན་དུ་དོང་བ་དང། ཁྱིམ་བདག་དེ་ཆོས་ཉན་པར་འདོད་དེ་བལྟས་པ་དང། དགེ་སློང་དག་གཅིག་ཀྱང་མེད་དེ། དེ་འཕྱ་བར་  
  
  
བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱིམ་བདག་དེ་འཕྱ་བའི་གཞིར་གྱུར་གྱི། དེ་ལྟ་  
བས་ན་དགེ་སློང་ངག་གིས་ཟན་ཟོས་ནས་དེ་བཞིན་དུ་འགྲོ་བར་མི་བྱ་སྟེ། སྦྱིན་བདག་ཆོས་འདོད་པ་ལ་བཤད་པར་བྱའོ། །མ་བཤད་པར་སོང་ན་འགལ་ཚབས་ཅན་དུ་འགྱུར་རོ། །བཅོམ་ལྡན་  
འདས་ཀྱིས་སྦྱིན་བདག་ཆོས་འདོད་པ་ལ་ཆོས་བཤད་པར་བྱའོ། །ཞེས་གསུངས་པ་དང། དགེ་སློང་དག་གིས་གང་གིས་བཤད་པ་མ་ཤེས་ནས་བཅོམ་ལྡན་འདས་ཀྱིས་བཀའ་སྩལ་  
པ༑ དགེ་འདུན་གྱི་གནས་བརྟན་གྱིས་བཤད་པར་བྱའོ། །གལ་ཏེ་དེས་མི་ནུས་པར་གྱུར་ན་གནས་བརྟན་གཉིས་པས་སོ། །དེས་ཀྱང་མ་ནུས་ན་དགེ་སློང་དག་གིས་རིམས་བཞིན་བསྐོར་བར་  
བྱའོ༑ ༑ཡང་ན་གཞན་ནུས་པ་ཡོད་ན་དེ་ལ་གསོལ་བ་གདབ་པར་བྱའོ་།གླེང་གཞི་ནི་མཉན་ཡོད་ནའོ། །མཉན་ཡོད་ན་ཁྱིམ་བདག་ཕྱུག་པ་ནོར་མང་བ། ལོངས་སྤྱོད་ཆེ་བ་ཞིག་གནས་པ་  
དེ་ཡང་དད་པ་ཅན། བསམ་པ་བཟང་ཞིང་དགེ་བ་ཞིག་སྟེ། དུས་དུས་སུ་རྒྱལ་བྱེད་ཚལ་དུ་སོང་སྟེ། སངས་རྒྱས་ཀྱི་གསུང་ཉན་ཏོ་།དེས་དུས་གཞན་ཞིག་ན་སངས་རྒྱས་ལ་སོགས་པ་དགེ་  
སློང་གི་དགེ་འདུན་ཁྱིམ་དུ་གདུགས་ཚོད་ལ་སྤྱན་དྲངས་པ་དང་དགེ་སློང་གི་དགེ་འདུན་ནི་དོང་ངོ། །བཅོམ་ལྡན་འདས་ནི་རྫས་ཀྱིས་བསྒྲུབས་པ་ན་བཞུགས་ཤིང། བསོད་སྙོམས་ཀྱང་  
  
  
༄༅། །ལེན་ཏོ། །རྒྱུ་རྣམ་པ་ལྔ་ཞེས་བྱ་བ་ནས། འདིའི་སྐབས་སུ་སངས་རྒྱས་བཅོམ་ལྡན་འདས་རྫས་ཀྱིས་བསྒྲུབས་པ་ན་བཞུགས་ཤིང། བསོད་སྙོམས་ཀྱང་  
ལེན་ཏོ། །ཞེས་བྱ་བ་གོང་མ་བཞིན་ནོ། །བཅོམ་ལྡན་འདས་ཀྱིས་གལ་ཏེ་སྦྱིན་བདག་ཆོས་ཉན་པར་འདོད་ན། དེ་ལ་བསྐོས་པའི་དགེ་སློང་གིས་ཆོས་བཤད་པར་བྱའོ། །ཞེས་  
གསུངས་པ་དང། དགེ་སློང་དག་གིས་དགེ་སློང་བསྐོས་པ་གཅིག་པུ་བ་བཞག་སྟེ། དོང་བ་དང། ཁྱིམ་བདག་དེའི་མཛའ་བོ་དང། ཉེ་དུ་དང། གཉེན་འདབ་དབང་ཆེ་དབང་ཆེ་བ་  
དག་ཀྱང་ཟན་ལ་བོས་ཏེ། དེ་དག་ཀྱང་ཆུང་མ་དག་དང་ལྷན་ཅིག་དགེ་སློང་དེ་བསྐོར་ཏེ་འདུག་ནས། འཕགས་པ་ཆོས་བཤད་དུ་གསོལ་ཞེས་སྨྲས་པ་དང་དེས་དབང་ཆེ་བའི་  
འཁོར་དེ་དག་འདུག་པ་མཐོང་སྟེ། སྦ་གོང་བར་གྱུར་ནས། ཅང་མི་སྨྲ་བར་འདུག་པ་དང། ཁྱིམ་བདག་དེས་བསམས་པ། བདག་དང་འཁོར་དབང་ཆེ་བ་དག་གིས་འཕགས་པ་  
དེ་སྦ་གོང་བར་གྱུར་པ་ལྟ་ཞིག་སྟེ། བདག་གིས་ཆོས་བཤད་པར་བྱའོ། །སྙམ་ནས། འཕགས་པ། བཅོམ་ལྡན་འདས་ཀྱིས་སྦྱིན་པས་ནི་ལོངས་སྤྱོད་ཆེ་བར་འགྱུར། ཚུལ་ཁྲིམས་  
ཀྱིས་ནི་མཐོ་རིས་སུ་སྐྱེ་བར་འགྱུར་རོ། །བསྒོམ་པས་ནི་འབྲེལ་བར་འགྱུར་རོ། །ཞེས་གསུངས་ཏེ། ཆོས་འདི་ལགས་ཀྱི། བཞུད་ཅིག་ཅེས་སྨྲས་པ་དང། དེ་སྤོབས་པ་མེད་པར་  
  
  
ཅང་མི་སྨྲ་བར་སོང་ནས། དེ་གཙུག་ལག་ཁང་དུ་ཕྱིན་པ་དང། དགེ་སློང་རྣམས་ཀྱིས་དྲིས་པ། ཚེ་དང་ལྡན་པ་ཁྱོད་ཀྱིས་སྦྱིན་བདག་དེ་ལ་ཆོས་བཤད་དམ། དེས་སྨྲས་པ། ཚེ་དང་  
ལྡན་པ་དག་ཇི་ལྟར་བཤད། ཁྱེད་རྣམས་ཀྱིས་བདག་གཅིག་པུ་བཞག་སྟེ། ཁྱིམ་བདག་དེའི་འཁོར་དེ་དག་མཐོང་ནས་བདག་གཅིག་པུ་སྤ་གོང་པར་གྱུར་ཏེ། དོན་དུ་ན་དེ་ཉིད་ཀྱིས་བདག་  
ལ་ཆོས་བཤད་དོ། །ཞེས་དེའི་སྐབས་དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དེས་ནི། བཟང་པོ་ཞིག་སྨྲས་སོ། །དགེ་  
སློང་བསྐོས་པར་གྱུར་པ་དེའི་གྲོགས་དགེ་སློང་བཞི་བསྐོ་བར་བྱའོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཞེ་ལྔ་པ། སྡོམ་ནི། བརྟགས་ནས་འགྲོ་བར་བྱ་བ་དང། བྲམ་  
ཟེའི་རིགས་ཀྱི་དགེ་སློང་དང། །བཞི་ཡིས་དྲི་བར་བྱ་བ་དང། །སོ་ཤིང་དག་ཀྱང་བཀྲུ་བར་བྱ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་བྱ་ཀ་ལ་ནད་ཀག་ནས་པ་ན་བཞུགས་སོ། །  
བཅོམ་ལྡན་འདས་ཀྱིས་ཆོས་སྟོན་པའི་དགེ་སློང་གི་གྲོགས་དགེ་སློང་བཞི་བསྐོ་བར་བྱའོ། །ཞེས་གསུངས་པ་དང། དགེ་སློང་དག་གང་དུ་མགྲོན་དུ་པོས་ཤིང་འགྲོ་བ་དེར་ཆོས་སྟོན་པའི་  
དགེ་སློང་གསོལ་བ་བཏབ་སྟེ། གྲོགས་དགེ་སློང་བཞི་བསྐོས་པ་དང་དེ་དག་གིས་མ་བརྟགས་པར་བཤང་བ་དང། གཅི་བ་དང། རིགས་ཀྱི་ཁྱིམ་དག་ཏུ་སོང་སྟེ། དེ་ཉིད་ཉེས་དམིགས་སུ་  
  
  
༄༅། །གྱུར་ནས། དེའི་སྐབས་དགེ་སློང་དག་གིས། བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། གང་ཆོས་སྟོན་པའི་དགེ་སློང་གི་  
གྲོགས་སུ་བསྐོས་པ་དེ་དག་གིས་དེ་ལ་མ་བརྟགས་པར་གཞན་དུ་འདོད་པར་མི་བྱའོ། །སོང་ན་འགལ་ཚབས་ཅན་དུ་འགྱུར་རོ། །གླེང་གཞི་ནི་མཉན་ཡོད་ནའོ། །མཉན་ཡོད་ན་བྲམ་ཟེ་ཞིག་  
གིས། དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ་།དེ་རྩེ་བར་བྱེད། དགའ་བར་བྱེད། དགའ་  
མགུར་སྤྱོད་པར་བྱེད་པ་ལས། ཆུང་མ་སེམས་ཅན་དང་ལྡན་པར་གྱུར་ཏེ། དེ་ཟླ་བ་དགུ་ནས་བུ་ཁྱེའུ་ཞིག་བཙས་སོ། །དེ་བཙས་ནས་བཙས་སྟོན་རྒྱ་ཆེར་བྱས་ཏེ། རིགས་དང་མཐུན་  
པར་མིང་བཏགས་སོ། །དེ་དུས་གཞན་ཞིག་ན་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང། དེའི་ཁམས་མ་སྙོམས་པས་ན་བར་གྱུར་ཏེ། དེ་སྨན་པའི་དྲུང་དུ་སོང་ནས་  
སྨྲས་པ། བཞིན་བཟང། བདག་གི་ལུས་ཀྱི་གནས་སྐབས་འདི་འདྲ་བར་གྱུར་ན། སྨན་དཔྱད་སྟོན་ཅིག་དེས་སྨྲས་པ། འཕགས་པ། འདི་དང་འདི་ལྟ་བུའི་བསྐ་བ་བྱོས་དང་སོས་  
པར་འགྱུར་རོ། །དེས་བསྐ་བ་བྱས་པ་དང། ཇི་ཙམ་ན་ལན་གཅིག་འཁྲུས་ནས་དེས་ཆུ་གྲང་མོས་ཁྲུས་བྱས་པ་དང་ཆད་དོ། །སྨན་པས་སྨྲས་པ། འཕགས་པ། བསྐ་བས་ལེགས་པར་  
  
  
དེས་སྨྲས་པ། བཞིན་བཟང་མ་ལེགས་ཏེ། ལན་ཅིག་ཁོ་ན་ལས་མ་འཁྲུས་སོ། །དེས་སྨྲས་པ། འཕགས་པ། ཁྱོད་ཀྱིས་ཆུ་གྲང་མོས་ཁྲུས་མ་བྱས་སམ། དེས་སྨྲས་པ། བཞིན་  
བཟང་ཇི་ལྟར་ཁྱོད་ཀྱིས་སྨྲས་པ་དེ་བཞིན་ནོ། །དེས་སྨྲས་པ་འཕགས་པ། མ་ལེགས་པ་ཞིག་བྱས་ཏེ། ཆུ་གྲང་མོས་ཆད་ན་ཇི་ལྟར་འཁྲུ་བར་འགྱུར། དེ་ན་དེར་ཟད་ཀྱི་ཡང་འདི་ལྟར་བསྐ་བ་  
དེ་ཉིད་བྱོས་ལ་སྔར་ཁྲུས་མ་བྱེད་པར་འཁྲུ་བ་མཐར་ཕྱིན་ནས་ཁྲུས་བྱོས་ཤིག་དེས་སྨྲས་པ། བཞིན་བཟང། བཅོམ་ལྡན་འདས་ཀྱིས་མ་གནང་ངོ། །དེས་སྨྲས་པ། འཕགས་པ། དེ་ལྟ་ན་བསྐ་  
བའི་ཆོ་ག་ངས་ཇི་ལྟར་བྱ། ཞེས་པ་དེའི་སྐབས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་རྗེས་སུ་གནང་སྟེ་ཕྱི་  
བདག་གཞག་པར་བྱ་ཞིང། འཁྲུ་བ་མཐར་ཕྱིན་ནས་ཁྲུས་བྱའོ་།བཅོམ་ལྡན་འདས་ཀྱིས་འཕྱི་བ་དག་གཞག་པར་བྱའོ། །ཞེས་གསུངས་པ་དང། དགེ་སློང་དག་གིས་ཇི་ལྟ་བུ་དག་གིས་  
ཕྱི་བ་མ་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། བོང་བའམ། ལོ་མའམ། རས་མ་དག་གིས་ཕྱི་བར་བྱ་ཞིང་འཁྲུ་བ་མཐར་ཕྱིན་ནས། ཆུ་དྲོན་མོས་བཀྲུ་བར་བྱའོ། །གླེང་  
གཞི་ནི་མཉན་ཡོད་ནའོ། །དེ་ནས་ཡང་དེའི་ཚེ་ནགས་ན་སྦྲུལ་གདུག་པ་ཞིག་གནས་ཏེ། ཇི་ཙམ་ན་ནགས་དེར་བ་ལང་རྫིས་མེ་བཏང་བ་དང། སྦྲུལ་གདུག་པ་དེ་མེས་བསྲེགས་ནས་ཕན་  
  
  
༄༅། །ཚུན་དུ་སོང་ན་ཡང་མེའི་འོད་ཀྱིས་བསྐོར་བས་མ་ཤི་ཙམ་དུ་འདུག་སྟེ། མེས་བསྲེགས་པ་ལས་མཆོངས་ཏེ་ཤིང་ཞིག་གི་དྲུང་དུ་བསྐྱིལ་ནས་དཀྲིས་ཏེ་འདུག་གོ། །  
ཇི་ཙམ་ན་ཚེ་དང་ལྡན་པ་ཤཱ་རིའི་བུ་ལྗོངས་རྒྱུ་ཞིང་ཕྱོགས་དེར་ཉེ་བར་འོངས་ཏེ། དེས་ཤིང་དྲུང་དུ་སོང་སྟེ་བལྟས་ན། སྦྲུལ་གདུག་པ་ཞིག་མེས་ཚིག་སྟེ། རབ་ཏུ་ཚིག་ནས་སྡུག་བསྔལ་  
གྱི་ཚོར་བས་ཉམ་ཐག་པར་མཐོང་སྟེ། མཐོང་ནས་ཀྱང་དེའི་རྒྱུད་ལ། ཅི་དགེ་བའི་རྩ་བ་ཅུང་ཟད་ཡོད་དམ་མེད་བརྟགས་ན་ཡོད་པར་གྱུར་ཏེ། གང་གི་དབང་དུ་འགྱུར་བ་བརྟགས་པ་  
ན། ཡང་བདག་ཉིད་ཀྱིས་ཏེ། དེས་དེ་ལ་ཆུས་གཏོར་ནས་ཆོས་ཚིག་གསུམ་ཞིག་བཤད་པ། བཞིན་བཟང་འདུས་བྱས་ཐམས་ཅད་ནི་མི་རྟག་པའོ། །ཆོས་ཐམས་ཅད་ནི་བདག་  
མེད་པའོ། །མྱ་ངན་ལས་འདས་པ་ནི་ཞི་བ་སྟེ། ང་ལ་སེམས་རབ་ཏུ་དང་བར་གྱིས་ཤིག་དང། འདི་ལྟར་དུད་འགྲོའི་འདོད་ཆགས་དང་བྲལ་ནས། བདེ་འགྲོར་སྐྱེ་བར་འགྱུར་རོ། །  
ཞེས་སྨྲས་ནས་སོང་བ་དང། དེ་མ་ཐག་ཏུ་བྱ་ཁྲ་ཞིག་གིས་ཁྱེར་རོ། །དེ་ཚེ་དང་ལྡན་པ་ཤཱ་རིའི་བུ་ལ་སེམས་མངོན་པར་དད་ནས་དུས་ལས་འདས་ཏེ། མཉན་ཡོད་ན་བྲམ་ཟེ་ལས་དྲུག་  
དང་ལྡན་པ་ཞིག་གི་རིགས་སུ་སྐྱེས་སོ། །ཚེ་དང་ལྡན་པ་ཤཱ་རིའི་བུས་བསམས་པ། སྦྲུལ་གདུག་པ་དེ་གོར་མ་ཆག་པར་དུས་ལས་འདས་ན་གང་དུ་སྐྱེས་པར་གྱུར། ཅེས་ཐག་གི་  
  
  
མཉན་ཡོད་ན་བྲམ་ཟེ་ལས་དྲུག་དང་ལྡན་པ་ཞིག་གི་རིགས་སུ་སྐྱེས་པར་མཐོང་ངོ། །མཐོང་ནས་ཀྱང་དེ་གདུལ་བར་བྱ་བའི་ཕྱིར། དེའི་ཁྱིམ་དུ་འགྲོ་བར་བརྩམས་ཏེ་  
དེར་སོང་ནས་བྲམ་ཟེ་དང། ཆུང་མར་བཅས་པ་སྐྱབས་སུ་འགྲོ་བ་དང། བསླབ་པའི་གཞི་ལ་རབ་ཏུ་བཀོད་དེ། དེ་དུས་གཞན་ཞིག་ན་གཅིག་པུ་དེའི་ཁྱིམ་དུ་སོང་བ་དང། དེ་ལ་བྲམ་ཟེས་  
སྨྲས་པ། འཕགས་པ་ཅི། ཕྱི་བཞིན་འབྲང་བའི་དགེ་སྦྱོང་འགའ་ཡང་མ་མཆིས་སམ། ཚེ་དང་ལྡན་པ་ཤཱ་རིའི་བུས་སྨྲས་པ། ཚེ་དང་ལྡན་པ། ཅི་བདག་གི་ཕྱི་བཞིན་འབྲང་བའི་དགེ་སྦྱོང་  
རྩྭ་ཀུ་ཤའམ། ཀ་ཤ་ལྟ་བུར་གཞན་ནས་སྐྱེ་བར་མི་འགྱུར་གྱི་གང་ཁྱེད་ལྟ་བུ་ལས་ཐོབ་པ་དེ་བདག་གི་ཕྱི་བཞིན་འབྲང་བའི་དགེ་སྦྱོང་དུ་འགྱུར་རོ། །དེས་སྨྲས་པ། འཕགས་པ་བདག་  
ལ་འཕགས་པའི་ཕྱི་བཞིན་འབྲང་བའི་དགེ་སྦྱོང་དུ་འོས་པའི་ཁྱེའུ་སུ་ཡང་མ་མཆིས་ཏེ། བདག་གི་མཆིས་བྲང་སེམས་ཅན་དང་ལྡན་པ་ལ། གལ་ཏེ་ཁྱེའུ་ཞིག་བཙས་པར་གྱུར་ན། དེ་  
བདག་གིས་འཕགས་པའི་ཕྱི་བཞིན་འབྲང་བའི་དགེ་སྦྱོང་དུ་དབུལ་ལོ། །དེས་སྨྲས་པ། ནང་མེད་པར་གྱུར་ཅིག་བླང་བར་བྱའོ། །ཞེས་སྨྲས་ནས་སོང་ངོ། །ཇི་ཙམ་ན་བྲམ་ཟེ་མོ་དེ་ཟླ་  
བ་དགུ་འདས་ནས་ཁྱེའུ་ཞིག་བཙས་སོ། །བཙས་ནས་ཉི་མ་བདུན་གསུམ་ཉི་ཤུ་གཅིག་གི་བར་དུ་བཙས་པའི་བཙས་སྟོན་རྒྱ་ཆེར་བྱས་ཏེ་རིགས་དང་མཐུན་པའི་མིང་བརྟགས་སོ།།  
  
  
༄༅། །དེ་འོ་མ་དང། ཞོ་དང། མར་སར་དང། ཞུན་མར་དང་མར་གྱི་སྙིང་ཁུ་དང། གཞན་ཡང་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་བར་བྱེད་  
སྐྱེད་པར་བྱེད་དེ། རྫིང་ན་གནས་པའི་པདྨ་བཞིན་དུ་མྱུར་དུ་སྐྱེད་པར་བྱེད་དོ། །དེ་མའི་ནུ་མ་འཐུང་བ་ན། གལ་ཏེ་བག་མེད་པས་སོའམ། སེན་མོས་ནུ་མ་ལ་རེག་ན་སྐྲང་བར་འགྱུར་  
རོ༑ ༑དེ་ཆེན་པོར་གྱུར་ནས་གང་གི་ཚེ་ཁྱེའུ་དང། བུ་མོ་དག་དང་ལྷན་ཅིག་རྩེ་བ་དེའི་ཚེ། དེ་རྣམས་གལ་ཏེ་ཁྲོ་བའི་ཀུན་ནས་དཀྲིས་པ་ལ་གནས་པ་ནི། སོ་འམ་སེན་མོས་བཏབ་  
ན་ཕྱོགས་དེ་རིང་པོ་མི་ཐོགས་པར་སྐྲང་བར་འགྱུར་རོ། །ཇི་ཙམ་ན་ཚེ་དང་ལྡན་པ་ཤཱ་རིའི་བུས། དེ་རབ་ཏུ་དབྱུང་བའི་དུས་ཤེས་ནས། ཁྱིམ་དེར་སོང་སྟེ། དེས་བྲམ་ཟེ་དེའི་  
ཆུང་མ་ལ་ཆོས་བཤད་དེ། ཁྱེའུ་འདི་ནི་བདག་གི་ཕྱི་བཞིན་འབྲང་བའི་དགེ་སྦྱོང་ཡིན་ནོ། །ཞེས་མཚན་མ་ཞིག་བསྟན་པ་དང་བྲམ་ཟེ་དེས་སྨྲས་པ། བུ་ཁྱོད་ནི་མ་སྐྱེས་པ་ཉིད་  
ནས་ངས་ཚེ་དང་ལྡན་པ་ཤཱ་རིའི་བུའི་ཕྱི་བཞིན་འབྲང་བའི་དགེ་སྦྱོང་དུ་ཕུལ་གྱི། སོང་ཞིག་སྲིད་པ་ཐ་མ་པའི་སེམས་ཅན་དེ། ཚེ་དང་ལྡན་པ་ཤཱ་རིའི་བུའི་གདོང་དུ་རིང་ཞིག་བརྟགས་  
ནས། དེའི་རྗེས་བཞིན་རྗེས་བཞིན་དུ་འབྲངས་པ་དང། དེ་ཚེ་དང་ལྡན་པ་ཤཱ་རིའི་བུས། རབ་ཏུ་བྱུང་སྟེ་བསྙེན་པར་རྫོགས་པར་བྱས་སོ། །དེས་སོ་ཤིང་ཞིག་ཟོས་ཏེ། ལྕེ་བཞར་  
  
  
དེ་ལ་སྦྲང་མ་ཞིག་གིས་ཟོས་ཏེ། དེ་དུས་ལས་འདས་སོ། །དེ་ནས་སྲོག་ཆགས་ཁྱིམ་སྦྱོང་གིས་ཅུང་ཟད་ཟོས་པ་དང། དེ་ཡང་དུས་ལས་འདས་སོ། །  
དེ་ནས་ཡང་བྱ་སྣ་ཚོགས་ཀྱིས་ཟོས་པ་དང། དེ་ཡང་དུས་ལས་འདས་སོ། །དེ་ལ་བྱི་ལས་ཟོས་པ་དང། དེ་ཡང་དུས་ལས་འདས་སོ། །གང་སྦྲང་མས་ཟོས་པ་དང། དེ་ཡང་དུས་ལས་  
འདས་སོ། །གྲོག་མ་མང་པོ་དག་གིས་ཟོས་ནས། དེ་དག་ཐམས་ཅད་ཀྱང་དུས་ལས་འདས་སོ། །དེ་བཞིན་དུ་ཇི་ལྟར་སྲོག་ཆགས་མང་པོ་དག་དུས་ལས་འདས་པ་དངར་ཞིང་འདུག་པ་དང། ཅི་  
ཙམ་ན་ཕྱི་དེ་ཉིན་པར་དགེ་སློང་དག་ཕྱོགས་དེར་སོ་ཤིང་བཟའ་བར་བརྩམས་པ་དང། དེ་དག་གིས་སྲོག་ཆགས་དུས་ལས་འདས་པ་དག་མཐོང་ནས། དེ་ལ་གཅིག་གིས་སྨྲས་པ། ཚེ་དང་  
ལྡན་པ་དག་སྲོག་ཆགས་མང་པོ་འདི་དག་ཅིའི་ཕྱིར་དུས་ལས་འདས་གཞན་དག་གིས་སྨྲས་པ། མི་ཤེས་སོ། །ཞེས་དེ་དག་དེ་བཞིན་དུ་དཔྱོད་པ་དང། དགེ་སློང་གཞོན་ནུ་གཞན་ཞིག་  
འོངས་ཏེ། དེས་སྨྲས་པ། ཚེ་དང་ལྡན་པ་དག་ཕྱོགས་འདིར་བྲམ་ཟེ་ལས་རབ་ཏུ་བྱུང་བ། ཚེ་དང་ལྡན་པ་ཤཱ་རིའི་བུ་དང་ལྷན་ཅིག་གནས་པ་དེས་སོ་ཤིང་ཟོས་ཏེ། ལྕེ་བཞར་ནས་མ་བཀྲུས་  
པར་བཞག་པ་དེ་ལ། སྲོག་ཆགས་མང་པོས་ཟོས་ཏེ། འདི་ལྟར་ལྕེའི་དྲི་མ་ཟོས་པས་དུས་ལས་འདས་སོ། །ཞེས་པའི་སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་  
  
  
༄༅། །དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྐྱེས་བུ་གདུག་པ་འདི་ལྟ་བུ་ཁ་ཅིག་ཡོད་དེ། དེ་ལྟ་བས་ན་དགེ་སློང་དག་གིས་སོ་ཤིང་  
མ་བཀྲུས་པར་དེ་བཞིན་དུ་དོར་བར་མི་བྱའོ། །བོར་ན་འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་སོ་ཤིང་ཟོས་ནས་བཀྲུ་བར་བྱའོ། །ཞེས་གསུངས་པ་དང། དགེ་  
སློང་གཞན་དག་གིས་ཆུ་ཉུང་བར་གྱུར་ཏེ། དེ་དག་གིས་ཇི་ལྟར་བསྒྲུབ་པར་བྱ་བ་མ་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ་གང་ལ་ཆུ་ཉུང་བར་གྱུར་ན་དེས་རེ་ཞིག་  
ས་ལ་བྲུད་ནས་ལྕེའི་དྲི་མ་མེད་པར་བྱའོ། །དེས་དུས་གཞན་ཞིག་ན་བཙོ་བླག་བྱ་བར་བརྩམས་ཏེ། དེས་གོས་དག་ཚོན་དུ་བཙོས་ཏེ་བཟློག་ཅིང་སྐེམས་པ་དང། ཇི་ཙམ་ན་ཕྱོགས་  
དེར་ཚེ་དང་ལྡན་པ་ཉེ་དགའ་ཉེ་བར་འོངས་ཏེ། དེས་དེ་མཐོང་ནས། དེས་སྨྲས་པ། ཚེ་དང་ལྡན་པ་བདག་གིས་གྲོགས་བགྱིའོ། །དེས་སྨྲས་པ། གནས་བརྟན་ལེགས་ཀྱི་མཛོད་ཅིག་  
ཉེ་དགའ་རང་བཞིན་གྱིས་གནས་ངན་ལེན་ཀུན་ཏུ་སྤྱོད་པས། དེས་གོས་སར་པ་རྣམས་ནི་གྲིབ་མ་ལ་བསྐམས། གང་རྙིང་པ་རྣམས་ནི་ཉི་མ་ལ་བསྐམས། གང་བཤེར་བ་རྣམས་ནི་  
གྲིབ་མ་ལ་བཞག་པ་དང། དེས་གནས་བརྟན་དེ་ལྟར་མ་མཛད་ཅིག་།དེས་ཡང་དང་ཡང་དུ་བྱས་ཏེ་ལྡོག་ཏུ་མ་བཏུབ་བོ། །དེ་ཀུན་ནས་དཀྲིས་པས་ཉེ་དགའི་སྟེང་དུ་རྒྱུགས་པ་དང། དེས་  
  
  
།ཇི་ཙམ་ན་ཚེ་དང་ལྡན་པ་ཤཱ་རིའི་བུ་ཕྱོགས་དེར་འོངས་ཏེ། དེས་ཚེ་དང་ལྡན་པ་ཅི་བྱེད། ཅི་བྱེད་ཅེས་སྨྲས་ན་ཡང། དེ་ཀུན་ནས་དཀྲིས་པ་ཁྲོ་བ་འཕེལ་བར་གྱུར་  
ནས་སྡོད་དུ་མ་བཏུབ་སྟེ། ཉེ་དགའི་ཕྱི་བཞིན་དུ་འབྲང་ངོ། །ཉེ་དགས་ནྱ་གྲོ་དཧའི་ཤིང་གིས་བརྡེགས་པར་བརྩམས་ན་ཡང་སྡོང་དུ་མ་བཏུབ་སྟེ། དེ་ལ་ཡང་ཚེ་དང་ལྡན་པ་ཤཱ་རིའི་བུས་  
བཞམས་ཏེ་བཟུང་ནས། ཉེ་དགའ་འབྲོས་སུ་བཏང་བ་དང། དེས་འོན་ཀྱང་ནྱ་གྲོ་དཧའི་ཤིང་ལ་སོས་བཏབ་ནས། དེས་ནྱ་གྲོ་དཧའི་ཤིང་གི་འདབ་མ་ཐམས་ཅད་ལྷགས་སོ། །དེའི་སྐབས་  
དགེ་སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བུར་ཁྲོ་བར་མི་བྱའོ། །བཅོམ་ལྡན་འདས་ཀྱིས་དེ་བཞིན་དུ་ཁྲོ་བར་མི་  
བྱའོ། །ཞེས་གསུངས་པ་དང། ཇི་ཙམ་དུས་གཞན་ཞིག་ན། ཉེ་དགའ་ལ་དགེ་སྐོས་བབ་སྟེ། དེ་དེའི་དྲུང་དུ་སོང་ནས། དེས་སྨྲས་པ། ཚེ་དང་ལྡན་པ་ལས་འདི་ལྟ་བུ་ཞིག་བབ་ཀྱི་  
བྱོས་ཤིག་ཅེས་བསྒོ་བ་དང། དེས་དེ་མཐོང་མ་ཐག་ཏུ་དེ་བཞིན་དུ་ཀུན་ཏུ་དཀྲིས་པ་དེའི་སྐབས་དགེ་སློང་རྣམས་ཀྱིས། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
བཀའ་སྩལ་པ། གང་འདི་འདྲ་བའི་ཁྲོ་བ་ཁོ་ན་ཡོད་པ་ལ། རང་གིས་མངོན་སུམ་དུ་ལས་བསྒོ་བར་མི་བྱའོ། །འོན་ཀྱང་དེའི་དྲུང་ན་འདུག་པའི་དགེ་སློང་གིས་བསྒོ་བར་བྱ་སྟེ། དེས་དེ་  
  
  
༄༅། །ལ་ཁྱོད་ཀྱིས་ལས་འདི་ལྟ་བུ་བྱོས་ཤིག་ཅེས་སྨྲ་བར་བྱའོ། །དེས་ཀྱང་དེ་ལ་བཞམས་ཏེ་ལས་འདི་ལྟ་བུ་བྱོས་ཤིག་ཅེས་བརྗོད་པར་བྱའོ། །དེས་ཀྱང་ནན་ཏན་  
དང། བརྩོན་འགྲུས་དྲག་པོས་འབད་པ་དེ་བཞིན་དུ་འཁོར་བའི་འཁོར་ལོ་ཆ་ལྔ་པ་གཡོ་བ་དང་མི་གཡོ་བ་འདི་ཉིད་རིག་སྟེ། འདུས་བྱས་སུ་གྱུར་པ་ཐམས་ཅད་འཇིགས་པ་དང། ལྟུང་བ་  
དང། གྱེས་པ་དང། འཇིག་པའི་ཆོས་ཅན་དུ་ཁོང་དུ་ཆུད་ཅིང་ཉོན་མོངས་པ་ཐམས་ཅད་སྤངས་ནས། དགྲ་བཅོམ་པ་མངོན་སུམ་དུ་གྱུར་ཏེ། ཁམས་གསུམ་པ་ལས་འདོད་ཆགས་  
དང་བྲལ་བ། བོང་བ་དང་གསེར་དུ་མཉམ་པ། ནམ་མཁའ་དང་ལག་མཐིལ་དུ་མཚུངས་པའི་སེམས་དང་ལྡན་པ། ཙན་དན་དང་སྟེའུ་མི་རྟོག་ཅིང། རིག་པས་སྒོ་ངའི་སྦུབས་  
དྲལ་ཅིང། རིག་པ་དང་མངོན་པར་ཤེས་པ་དང། སོ་སོ་ཡང་དག་པར་རིག་པ་ཐོབ་པ། སྲིད་པ་དང། འདོད་པའི་རྙེད་པ་དང། བཀུར་སྟི་ལ་རྒྱབ་ཀྱིས་ཕྱོགས་པ་དང། དབང་པོ་དང། ཉེ་  
དབང་དང་བཅས་པའི་ལྷ་རྣམས་ཀྱིས་མཆོད་པར་བྱ་བ་དང། རྗེད་པར་བྱ་བ་དང། མངོན་དུ་སྨྲ་བར་བྱ་བར་གྱུར་ཏོ། །དགེ་སློང་རྣམས་ཀྱིས། ཚེ་དང་ལྡན་པ་ཤཱ་རིའི་བུ་ལ་སྨྲས་པ་  
ཚེ་དང་ལྡན་པ་ཤཱ་རིའི་བུ། ཁྱོད་དང་ལྷན་ཅིག་གནས་པ་ལྷག་པར་ཁྲོ་བ་འདི་འདྲ་བས་ཀྱང། དགྲ་བཅོམ་པ་ཉིད་ཐོབ་པ་ནི། ངོ་མཚར་ཆེའོ། །དེས་དེའི་སྔོན་བྱུང་བ་རྣམས་དགེ་སློང་  
  
  
དགེ་སློང་དག་ཐེ་ཚོམ་སྐྱེས་ཏེ། ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་དགེ་སློང་འདིས་ལས་གང་ཅི་ཞིག་བགྱིས་  
ན། དེ་སྦྲུལ་གདུག་པར་སྐྱེས་པར་གྱུར། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་སློང་འདིས་ལས་ཚོགས་རྙེད་པ་རྐྱེན་ཡོངས་སུ་སྒྱུར་བ། འོད་པ་བཞིན་དུ་ཉེ་བར་གནས་  
པ། གདོན་མི་ཟ་བར་འབྱུང་བར་འགྱུར་བའི་ལས་དག་བྱས་ཤིང་བསགས་པས། དགེ་སློང་འདི་ཉིད་ཀྱིས་ལས་བྱས་ཤིང་བསགས་པ་གཞན་སུ་ཞིག་གིས་སོ་སོར་མྱོང་བར་འགྱུར་ཏེ། དགེ་  
སློང་དག། ལས་བྱས་ཤིང་བསགས་པ་དག་ནི། ཕྱི་རོལ་ཀྱི་སའི་ཁམས་ལ་རྣམ་པར་སྨིན་པར་མི་འགྱུར། ཆུའི་ཁམས་ལ་མི་འགྱུར་མེའི་ཁམས་ལ་མི་འགྱུར། རླུང་གི་ཁམས་ལ་མི་འགྱུར་  
གྱི། འདི་ལྟར་ཟིན་པའི་ཕུང་པོ་དང། ཁམས་དང། སྐྱེ་མཆེད་རྣམས་ལ་རྣམ་པར་སྨིན་པར་འགྱུར་ཏེ། ལས་རྣམས་བསྐལ་པ་བརྒྱར་ཡང་ནི། །ཆུད་མི་ཟ་བའང་ཚོགས་དང་དུས། །རྙེད་ན་  
ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་ཉིད། །དགེ་སློང་དག། སྔོན་བྱུང་བ་བསྐལ་པ་བཟང་པོ་འདི་ཉིད་ལ། སྐྱེ་དགུ་རྣམས་ཀྱི་ཚེ་ལོ་ཉི་ཁྲི་ཐུབ་པ་ན། སྟོན་པ་འོད་སྲུང་ཞེས་བྱ་བ་  
རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པ། སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་  
  
  
༄༅། །འདས་འཇིག་རྟེན་དུ་བྱུང་སྟེ། གྲོང་ཁྱེར་ཝཱར་ཎཱ་སིའི་དྲང་སྲོང་སྨྲ་བ་རི་དྭགས་ཀྱི་ནགས་ན་ཉེ་བར་རྟེན་ཅིང་བཞུགས་སོ། །དེ་དེའི་བསྟན་པ་ལ་རབ་ཏུ་བྱུང་སྟེ། དགེ་སློང་  
བྱམས་པ་ལ་གནས་པ་ཞེས་བྱ་བར་གྱུར་ཏོ། །དེ་ལ་དགེ་སློང་རྣམས་ཀྱིས་བྱམས་པ་ལ་གནས་པ། བྱམས་པ་ལ་གནས་པ་ཞེས་རབ་ཏུ་དགོད་དེ་སྨྲས་པ་དང། དེས་དེ་དག་ལ་བཀག་ན་  
ཡང་འདུག་ཏུ་མ་བཏུབ་པ་དང། དེ་ཁྲོ་བ་དྲག་པོས་ཀུན་ཏུ་དཀྲིས་པས། དེ་དག་ལ་ངན་སེམས་ཀྱིས་ང་ནི་བྱམས་པ་ལ་གནས་པ་ཡིན་གྱི་ཁྱེད་ཅག་ནི་སྐྱེས་བུ་གདུག་པའོ། །ཞེས་ངག་  
གི་ལས་དྲག་པོ་བརྗོད་དོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། འདི་ཇི་སྙམ་དུ་སེམས། ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ལ། བྱམས་  
པ་ལ་གནས་པ་ཞེས་བྱ་བ་གང་ཡིན་པ་དེ་ནི། དགེ་སློང་འདི་ཉིད་ཡིན་ཏེ། དེའི་ཚེ་དེའི་དུས་ན་འདི་ལྟར་ཡང་དག་པར་རྫོགས་པའི་སངས་རྒྱས་འོད་སྲུང་གི་ཉན་ཐོས་རྣམས་ལ་སྐྱེས་བུ་གདུག་  
པའོ། །ཞེས་སྨྲས་ཤིང། ཀུན་ཏུ་སྤྱད་པ་དེའི་ལས་ཀྱི་རྣམ་པར་སྨིན་པས། ཚེ་རབས་ལྔ་བརྒྱའི་བར་དུ་སྦྲུལ་གདུག་པར་སྐྱེས་ཏེ་དེ་ད་ལྟར་ཡང་ལས་དེ་ཉིད་ཀྱི་ལྷག་མས་སྤྲུལ་གདུག་  
པ་འདིར་སྐྱེས་སོ། །གང་དེ་ཉིད་དུ་ལུང་འབོག་པ་དང། བཀླག་པ་དང། ཁ་ཏོན་བཏོན་པ་དང། ཕུང་པོ་ལ་མཁས་པ་དང། ཁམས་ལ་མཁས་པ་དང། སྐྱེ་མཆེད་ལ་མཁས་པ་དང་  
  
  
གནས་དང་གནས་པ་མ་ཡིན་པ་ལ་མཁས་པ་དག་བྱས་ཏེ། དེས་ན་ངའི་བསྟན་པ་ལ་རབ་ཏུ་བྱུང་ནས། ཉོན་མོངས་པ་ཐམས་ཅད་སྤངས་ཏེ་  
དགྲ་བཅོམ་པ་མངོན་སུམ་དུ་བྱས་སོ། །དེ་ལྟ་བས་ན་དགེ་སློང་དག་ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ནི་གཅིག་ཏུ་གནག་པ་ཡིན། གཅིག་ཏུ་དཀར་བ་རྣམས་ཀྱི་  
རྣམ་པར་སྨིན་པ་ནི་གཅིག་ཏུ་དཀར་བ་ཡིན། འདྲེན་མ་རྣམས་ཀྱི་ནི་འདྲེན་མ་ཡིན་ཏེ། དགེ་སློང་དག། དེ་ལྟ་བས་ན་ལས་གཅིག་ཏུ་གནག་པ་རྣམས་དང། འདྲེན་མ་རྣམས་ནི་སྤངས་ལ་  
ལས་གཅིག་ཏུ་དཀར་བ་རྣམས་ལ་ནི་བརྩལ་བར་བྱ་སྟེ། དགེ་སློང་དག་དེ་ལྟ་བུ་ལ་བསླབ་བར་བྱའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས། དགེ་སློང་དེ་དག་ཡི་རངས་ཏེ་  
བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །སྡོམ་ནི་སྣམ་སྦྱར་དག་ནི་ཅི་རིགས་བགོ་དགོན་པ་པ་དང་འཚོ་བ་ཅན་།འཁུར་བ་སྒྲ་དང་བཅས་མི་བཟའ། །ཝཱ་ར་  
ཎཱ་སིར་སྤྱོད་ཡུལ་མིན། །སངས་རྒྱས་བཅོམ་ལྡན་འདས་མཉན་ཡོད་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་།དགེ་སློང་རྣམས་སྣམ་སྦྱར་བགོས་  
ནས། ཆག་ཆག་དག་འདེབས་ཤིང། བའི་ལྕིབ་འཇམ་པོ་དག་གིས་ཉུག་པར་བྱེད། བཤང་ས་དག་ཏུ་བཤང་བ་དང། གཅི་བར་བྱེད་ཅིང་གཞན་ཡང་བཙོ་བླག་གི་ལས་དག་བྱེད་ཅིང་  
  
  
༄༅། །དེར་དེ་བཞིན་དུ་སྟོད་གཡོགས་དང། སྨད་གཡོགས་དག་ཀྱང་གྱོན་ནོ། །དགེ་སློང་རྣམས་ཀྱིས་སྨྲས་པ། ཚེ་དང་ལྡན་པ། དགེ་སློང་འདི་དག་ཆོས་གོས་  
དག་ལ་བྱེ་བྲག་མེད་པར་ཡོངས་སུ་སྤྱོད། བཅོམ་ལྡན་འདས་ཀྱིས་ནི་སྣམ་སྦྱར་ཆོས་གོས་ཀྱི་མཆོག་གོ། ཞེས་གསུངས་ན། དེ་ཇི་ལྟར་སྣམ་སྦྱར་ཆོས་གོས་ཀྱི་མཆོག་ཏུ་ཁྱད་མེད་པར་  
ཡོངས་སུ་སྤྱོད། གཞན་ཞིག་གིས་སྨྲས་པ། ཚེ་དང་ལྡན་པས་སྨྲས་པ་བདེན་ཏེ། འདི་ལ་གོར་མ་ཆག་པར་རྒྱུ་ཞིག་ཡོད་དོ། །བརྟག་པར་བྱའོ། །ཞེས་དེའི་སྐབས། དགེ་སློང་རྣམས་  
ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། དགེ་སློང་རྣམས་འདི་སྐད་སྨྲ་བའི་གཞིར་གྱུར་ཀྱི། དགེ་སློང་དག་སྣམ་སྦྱར་  
ནི་རྒྱལ་པོ་ལྟ་བུ་ཡིན་ཏེ། དེ་ལྟ་བས་ན་སྣམ་སྦྱར་གྱོན་ཏེ། ལས་ཐམས་ཅད་མི་བྱའོ། །བཅོམ་ལྡན་འདས་ཀྱིས་སྣམ་སྦྱར་གྱོན་ཏེ་ལས་ཐམས་ཅད་མི་བྱའོ། །ཞེས་གསུངས་པ་དང་  
དགེ་སློང་རྣམས་ཀྱིས་སྣམ་སྦྱར་བགོས་ཏེ་ཇི་ལྟར་བྱ་བ་དང། ཇི་ལྟར་མི་བྱ་བ་མ་ཤེས་ཏེ། དེའི་སྐབས་དགེ་སློང་རྣམས་ཀྱིས། བཅོམ་ལྡན་འདས་ལ་གསོལ་པ་དང། བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག་སྤྱོད་ཡུལ་དུ་འགྲོ་བ་དང། ཟས་ཀྱི་ཐོག་མ་ལ་འདུག་པ་དང། མཆོད་རྟེན་དག་ལ་ཕྱག་བྱེད་པ་དང། སྟོན་པའི་ལུང་ནོད་ཅིང་སོ་  
  
  
ཉིན་པར་ཆོས་ཉན་པ་དང། མཚན་མོ་ཆོས་ཉན་པ་དང། གྲལ་དུ་འདུག་སྟེ་ཟ་བ་དང། མཁན་པོ་དང་སློབ་དཔོན་ལ་ཕྱག་བྱེད་པ་དང། གཞན་ཡང་ཚངས་  
པར་སྤྱོད་པ་དང་ལྷན་ཅིག་འདུག་པའི་ཚེ་སྣམ་སྦྱར་བགོ་བར་བྱའོ། །སྟོད་གཡོགས་ནི་ཕྱོགས་གཙང་མར་བགོ་ཞིང་ལས་ཐམས་ཅད་བྱའོ། །སྨད་གཡོགས་ནི་ཅི་བདེར་ཡོངས་སུ་སྤྱོད་  
ཅིག་གླེང་གཞི་ནི་མཉན་ཡོད་ནའོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག་ཉི་མ་ནི་ཤར་ཏོ། །བྱ་རོག་ནི་ཟེར་རོ། །ཞིང་དག་ནི་རྨེད་དོ། །  
ཆོམ་རྐུན་པ་དག་ནི་ངུའོ། །དགེ་སློང་དག། ཉི་མ་ནི་ཤར་ཏོ་།ཞེས་བྱ་བ་ནི། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། ཞེས་བྱ་བའི་ཚིག་བླ་དྭགས་  
སོ། །བྱ་རོག་ཟེར་རོ། །ཞེས་བྱ་བ་ནི་ཆོས་སྨྲ་བ་རྣམས་ཀྱི་གང་ཟག་གི་ཚིག་བླ་དྭགས་སོ། །ཞིང་པ་དག་ནི་ཞིང་རྨེད་དོ། །ཞེས་བྱ་བ་ནི། སྦྱིན་བདག་དང་སྦྱིན་པ་པོ་ཞེས་བྱའི་ཚིག་བླ་  
དྭགས་སོ། །ཆོམ་རྐུན་པ་དག་དུ། ཞེས་བྱ་བ་ནི་བདུད་ཀྱི་འཁོར་ཞེས་བྱ་བའི་ཚིག་བླ་དྭགས་སོ། །དགེ་སློང་དག་སྟོན་པ་གང་ཡིན་པ་དེ་ནི་ཉན་ཐོས་རྣམས་ལ་ཐུགས་བརྩེ་བ་ཅན་  
ཐུགས་རྗེའི་དོན་དུ་ཕན་པར་མཛད་པར་དགྱེས་པས་ཁྱེད་རྣམས་ལ་ངས་ཐུགས་རྗེ་གཟིགས་ཏེ། ཁྱེད་རྣམས་ཀྱིས་བྱ་བ་ནི་དགོན་པ་དང་ཤིང་དྲུང་དང། ཁང་སྟོང་དང། རི་དང་