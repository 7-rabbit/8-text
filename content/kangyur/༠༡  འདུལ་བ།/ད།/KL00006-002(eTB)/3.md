  
༄༅། །ཞེས་དྲིས་ནས། དེས་ཇི་ལྟ་བུར་གྱུར་པ་ཞིབ་ཏུ་སྨྲས་སོ་།དེས་བསམས་པ། རྐྱལ་བའི་ནང་དུ་སྦྲུལ་རེག་ན་གདུག་པ་ཡོད་ཡང་དག་གིས་ལྟས་མཁན་དེས་  
ཀྱང་དེའི་ཕྱིར་སྨྲས་སོ། །སྙམ་ནས། དེ་ནས་སྨན་ཆེན་པོས་སྐྱེ་བོ་མང་པོའི་མངོན་སུམ་དུ་རྐྱལ་པ་འདི་ཁ་ཁྲོལ་ལ་རྒྱང་མ་ནས་ཤིང་གིས་ཁ་ཕྱེ་ཤིག་དང། གདོད་ཤེས་པར་འགྱུར་རོ། །དེ་  
ལྟ་བུར་བྱས་པ་དང། སྦྲུལ་རེག་ན་གདུག་པ་དེ་དེའི་ནང་ནས་མགོ་ནི་བཏེག་དབུགས་ནི་རྒོད། ལྕེ་ནི་བསྐྱོད་བཞིན་དུ་ཕྱིར་བྱུང་བ་དང། སྨན་ཆེན་པོས་ཁྱོད་ཀྱི་དོགས་པ་དེ་ནི་འདི་ཡིན་  
ནོ་ཞེས་སྨྲས་སོ། །དེ་ནས་སྨན་ཆེན་པོ་ཡུལ་བལྟ་བའི་ཕྱིར་ཡན་ལག་བཞིའི་སྟོབས་མང་པོ་རྣམས་གོ་བསྐོན་ཏེ་ཕྱིར་བྱུང་ངོ། །དེ་ནས་གྲོང་དང། གྲོང་ཁྱེར་དང། ཚོང་དུས་དག་བལྟས་ནས། གྲོང་དང་  
གྲོང་ཁྱེར་དང། གྲོང་འདབ་འདི་སུའི་ཡིན་ཞེས་དྲིས་ན། ཡུལ་ན་གནས་པ་དག་གིས་འདི་བློན་པོ་ཆེ་གེ་མོ་ཞིག་གི་ལགས་སོ། །འདི་ནི་འདི་དག་གིའོ་ཞེས་སྨྲས་པ་དང། དེ་ནས་སྨན་ཆེན་  
པོས་བརྟགས་ཏེ་བལྟས་ན། འདི་ལྟར་ཡུལ་ཐམས་ཅད་བློན་པོ་དྲུག་གིས་ཀུན་རྣོགས་ཏེ། རྒྱལ་པོ་སྐྱེད་པ་བཟའ་བ་དང། བཏུང་བ་ཙམ་འབའ་ཞིག་ལ་དབང་ངོ། །སྙམ་དུ་བསམས་སོ།།  
དེ་དེ་ནས་སྨན་ཆེན་པོས། ལྷ་གྲོང་དང། རི་བྲགས་ཀྱི་གྲོང་དང་གྲོང་ཁྱེར་རྣམས་སུ་དབང་ཞེས་གསོལ་པ་དང། རྒྱལ་པོས་དེ་ཇི་ལྟར་བྱ་བ་དེའི་ཕྱིར། སྙིང་བརྩེ་བའི་ལྷ་རྣམས་ཀྱིས་  
  
  
པུ་རྞ་ཀཙྪའི་རི་བྲགས་ཀྱི་གྲོང་ན། གང་པོ་ཞེས་བྱ་བའི་བུ་སྨན་ཆེན་པོ་ཁྱོད་ཀྱི་བློན་པོར་ཆུག་ཅིག་དང། ཁྱོད་ཀྱི་ཡུལ་རྣམས་རྒྱས་པར་བྱས་པས་འདུལ་བར་འགྱུར་ཏེ། དེའི་  
ཚེ་ན་ཁྱོད་ཉིད་ཀྱང་ཐམས་ཅད་ལ་དབང་བའི་རྒྱལ་པོར་འགྱུར་ཞེས་ལུང་བསྟན་ཏེ། ཁྱོད་ནི་འདི་ལྟ་བུར་དགོས་པའི་ཕྱིར་བདག་གིས་རུམ་ན་འདུག་ཚུན་ཆད་དུ་བདེ་བའི་ཡོ་བྱད་ཀྱིས་བསྐྱེད་པ་ཡིན་  
ད་ལྟ་ན་ཡང་བློན་པོའི་མཆོག་ཏུ་བཅུག་ན། ད་ནི་ལྷའི་ཚིག་གིས་ཁྱོད་བདག་གིས་བློས་ཅི་ལྕོགས་པ་སྟོན་པ་ཅི་ནས་བདག་རྒྱལ་པོའི་དབང་ཕྱུག་ཏུ་འགྱུར་བར་བྱོས་ཤིག་ཅེས་སྨྲས་པ་དང། དེ་  
ནས་སྨན་ཆེན་པོས་རྒྱལ་པོ་སྐྱེད་པ་ལ་ཕྱག་བྱས་ནས། ཐུགས་བརྟན་པར་མཛོད་ཅིག་དང། ཇི་ལྟར་བདག་གིས་ལྷ་མཉེས་པར་འགྱུར་བ་དེ་ལྟར་བགྱིའོ། །ཞེས་སྨྲས་སོ། །དེ་ནས་སྨན་ཆེན་  
པོ་ཡུལ་དང། གྲོང་དང། གྲོང་ཁྱེར་དང། རི་བྲགས་ཀྱི་གྲོང་དེ་དག་ན་གཙོ་བོ་གང་ཡིན་པ་དེ་རྣམས་དབྱེན་བཅུག་སྟེ། སོ་སོར་ཕྱེ་ནས་ཅི་ནས་ཁྱེད་བདག་ལ་དགའ་བར་གྱུར་པ་དེ་ལྟ་བུར་བདག་  
གིས་བྱའོ། །བློན་པོ་དེ་དག་ནི་འདོད་ཆེན་ཆེ་བས་དཔྱ་ནར་མ་དང་བླ་སྐྱེས་དག་ཀྱང་མི་རིགས་པར་འབེབས་ཏེ། གནོད་པར་གྱུར་པས་ན་དེའི་ཕྱིར་རིག་པར་བྱས། འདི་ལྟར་བདག་གི་  
ཚིག་བཞིན་དུ་བྱས་ན། བདག་གིས་ཀྱང་ཁོང་དུ་ཆུད་པར་བསྟན་ཏེ་དཔྱ་ཡང་རིགས་པར་དབབ། གཞན་ཡང་བདེ་བར་དགོད་ཅིང་བདེ་བའི་ཡོ་བྱད་རྣམས་ཀྱིས་ཀྱང་བསྐྱང་བར་བྱ། ཅི་ནས་  
  
  
༄༅། །ཁྱེད་ཅག་མི་མཐུན་པར་བྱོས་ཤིག་ཁྱེད་མི་མཐུན་པར་བྱས་པ་ལས་ཇི་སྟེ། རྒྱལ་པོ་དང། བློན་པོ་རྣམས་ལྷགས་ན་ཡང་བདག་མེད་ཀྱི་བར་དུ་དེ་དག་གི་དབང་དུ་  
མ་འགྲོ་བར་འདི་སྐད་སྨྲོས་ཤིག་ཅི་སྟེ་བློན་པོའི་མཆོག་སྨན་ཆེན་པོ་འོངས་ཏེ། དེ་ལ་བདག་ཅག་གིས་བློན་པོའི་དབང་དུ་བྱའི། གཞན་ལ་མ་ཡིན་ནོ་ཞེས་སྨྲོས་ཤིག་དེ་ནས་དེས་འདི་ལྟ་  
བུའི་རིགས་པ་སྔར་སྦྱར་ནས། ཡུལ་དེ་དག་ཀུན་མི་མཐུན་པར་བྱེད་ཅིང་བྱེད་དུ་བཅུག་པས་ན། བཀའ་རྣམས་ཀྱང་གཅོག་པར་གྱུར་ཏོ། །དེ་ནས་བློན་པོ་དེ་དག་གིས་རྒྱལ་པོ་ལ་གསོལ་པ་དང་  
འདི་ལྟར་རྒྱལ་པོ་སྐྱེད་པས་བློན་པོ་དྲུག་པོ་དེ་དག་ཉིད་ཡན་ལག་བཞིའི་སྟོབས་མང་པོ་དང་ལྷན་ཅིག་བཀྱེ་ཡང། དེ་དག་གི་གྲོང་དང། རི་བྲགས་ཀྱི་གྲོང་གཅིག་ལ་ཡང་དབང་བྱེད་མ་ནུས་སོ། །  
དེ་ནས་རྒྱལ་པོ་ལ་ལྷ་ཉིད་མ་བྱོན་ན་འདི་དག་དབང་དུ་བགྱིར་མི་ནུས་སོ་ཞེས་ཕོ་ཉ་བཏང་བ་དང། དེ་ནས་རྒྱལ་པོ་ཉིད་འོངས་ཀྱང། རི་བྲགས་ཀྱི་གྲོང་གཅིག་ཀྱང་དབང་བྱར་མ་ནུས་ཏེ། འཐབ་  
པས་མང་ཞིག་ཤི་བ་དང། རྒྱལ་པོ་དང། བློན་པོ་དྲུག་པོ་དེ་དག་ཀྱང་མི་དགའ་བར་གྱུར་ཏོ། །དེ་ནས་རི་བྲགས་ཀྱི་གྲོང་མི་དག་གིས་དྲིས་ཏེ། སྨན་ཆེན་པོ་འདིར་འོངས་ན། དེའི་ངག་ཉན་ཅིང་  
དེའི་དབང་བཞིན་དུ་བགྱིས་ཏེ། བདག་ཅག་རྒྱལ་པོ་སྐྱེད་པ་དང་མི་མཐུན་པར་བགྱིད་པ་ནི་མ་ལགས་ཀྱི། བློན་པོ་རྣམས་བདག་ཅག་ལ་གནོད་པར་བགྱིད་པའི་ཕྱིར་རོ། །ཞེས་སྨྲས་པ་དང་  
  
  
སྨན་ཆེན་པོ་ལ་ངེད་ཀྱིས་ཡུལ་རྣམས་ཕེབས་པར་མི་ནུས་ཀྱི། ཁྱོད་ཚུར་ཤོག་ཅིག་ཅེས་ཕོ་ཉ་བཏང་ངོ། །དེ་ནས་སྨན་ཆེན་པོས་ཡི་གེ་མཐོང་མ་ཐག་ཏུ་རྒྱལ་པོའི་དྲུང་དུ་འོངས་  
སོ༑ ༑དེ་མཐོང་ནས་ཡུལ་གྱི་མི་ཀུན་གྱིས་ཕྱག་བྱས་ཏེ། ཡུལ་མི་དེ་རྣམས་ལ་མ་འཇིགས་ཤིག་དཔྱ་ཡང་ཆོས་བཞིན་དབབ། དམན་པ་དང་དབུལ་བ་དང། སྐྱབས་མེད་པ་རྣམས་ཀྱང་  
དབུགས་དབྱུང་བ་བྱས། ཡུལ་ན་གནས་པ་དང། གྲོང་ཁྱེར་བ་རྣམས་ལ་ཕ་མ་དང། ཕུ་ནུ་དང། རང་གི་སྐྱེ་བོ་བཞིན་བཀུར་སྟི་དང་བྱ་དགས་ཀུན་སྙོམས་པར་བྱས་ནས། ཕང་ནས་འཁྱུད་  
དོ༑ ༑དེ་ནས་ཡུལ་ན་གནས་པའི་རྒན་པ་དང། གཞོན་པ་དང། བུད་མེད་དེ་དག་ཐམས་ཅད་ཀྱིས་ཀྱང་སྨན་ཆེན་པོ་ལ་བུ་དང། བདག་གི་མིང་པོ་བཞིན་དུ་བལྟ་བར་གྱུར། དེས་ཀྱང་ཐམས་  
ཅད་ལ་སེམས་དགའ་བར་བྱས་ཤིང། དེ་ནས་མཐར་གྱིས་ཡུལ་ཐམས་ཅད་གཅིག་ཏུ་བསྡུས་ཏེ། རྒྱལ་པོ་སྐྱེད་པ་དང་ལྷན་ཅིག་སླར་རྒྱལ་པོའི་ཕོ་བྲང་དུ་འོངས་སོ། །དེ་ལྟ་བུའི་ལས་བྱས་  
པས། རྒྱལ་པོ་གཞན་དག་ལ་ཡང་སྙན་པའི་སྒྲ་གྲགས་པར་གྱུར་ཏོ། །དེ་ནས་རྒྱལ་པོ་མཉེས་པ་ན། བདག་གི་བུ་མོ་སྨན་ཆེན་པོའི་ཆུང་མར་བྱིན་ཏེ། དེ་དང་ལྷན་ཅིག་ཏུ་རྩེ་དགའ་ཡོངས་  
སུ་སྤྱོད་དོ། །དེ་ནས་ཡང་ཡུལ་གཞན་ཞིག་ནས། རྒྱལ་པོའི་ལོངས་སྤྱོད་ཉམས་པ་གཞན་ཞིག། རྒྱལ་པོ་སྐྱེད་པའི་དྲུང་དུ་འོངས་ནས། རྒྱལ་པོ་སྐྱེད་པས་ཀྱང་དེ་མ་འདོད་ནས། སྨན་ཆེན་  
  
  
༄༅། །པོའི་དྲུང་དུ་འོངས་སོ། །དེས་སྙིང་རྗེ་བའི་དབང་གིས་བླངས་ཏེ། ལོངས་སྤྱོད་ཀྱང་བྱིན་ནོ། །དེ་ནས་དུས་ཕྱི་ཞིག་ན་བྲམ་ཟེ་ཞིག་འོངས་ཏེ། དེ་ནས་བྲེ་གང་ཞིག་  
བླངས་པ་དང། དེས་ཀྱང་ཁས་བླངས་ཏེ། བང་ཀ་བ་ལ་གཏད་ན་སང་སྦྱིན། གནངས་སྦྱིན་པ་ལས་མ་བྱིན་ནོ། །དེ་ནས་དུས་ཕྱི་ཞིག་ན་རྒྱལ་པོ་ལ་བློན་པོ་རྣམས་དང། གྲོང་ཁྱེར་པ་  
དང། ལྗོངས་པ་དག་གིས་བསྐོར་ཏེ་མི་མང་པོ་ཕྱག་འཚལ་བའི་གནས་ན་འདུག་གོ་དེས་བློན་པོ་རྣམས་ལ། ཀྱེ་བློན་པོ་རྣམས། གསང་བ་ནི་སུ་ལ་སྨྲ་བར་བྱ། གང་ལ་ཡིད་བརྟན་པར་  
བྱ༑ ཞེས་སྨྲས་པ་དང། དེ་ནས་བློན་པོ་དེ་དག་སེམས་པ་ལ་ཞུགས་སོ། །དེ་དག་ལས་གཅིག་གིས་ནི་མཛའ་བོ་ལ་སྨྲ་བར་རིགས་སོ་ཞེས་བྱས། ཁ་ཅིག་གིས་ནི་ལྷ་དེའི་ཆུང་མ་ལ་  
ཁ་ཅིག་གིས་མ་ལ། ཁ་ཅིག་གིས་ནི་སྲིང་མོ་ལ། ཁ་ཅིག་གིས་ནི་ཕ་ལ། ཁ་ཅིག་གིས་ནི་ཕུ་ནུ་ལའོ་ཞེས་གཞན་དག་གིས་དེ་སྐད་སྨྲས་པ་དང། རྒྱལ་པོས་སྨན་ཆེན་པོ་ལ་གཞན་དག་  
གིས་ནི་ཇི་ལྟར་བསམས་པ་བཞིན་སྨྲས་ན། ཁྱོད་ཀྱིས་ཅིའི་ཕྱིར་མི་སྨྲ་ཞེས་དྲིས་པ་དང། དེ་ནས་སྨན་ཆེན་པོས། རྒྱལ་པོ་ལ། ལྷ་བདག་གིས་ནི་འདི་སྙམ་དུ་བསམས་ཏེ། གསང་བ་དེ་ནི་  
སུ་ལ་ཡང་བགྱི་བར་མི་རིགས་ན། ཆུང་མ་ལ་ལྟ་ཅི་སྨོས་ཏེ། དེ་ནི་བདག་གིས་ལྷའི་སྤྱན་སྔར་མངོན་པར་བགྱིའོ། །ཞེས་སྨྲས་སོ། །དེ་ནས་དུས་ཕྱི་ཞིག་ན། རྒྱལ་པོའི་རྨ་བྱ་སྟོར་བ། སྨན་  
  
  
དེ་དང་འདྲ་བ་གཞན་ཞིག་བཟུང་སྟེ། ཆུང་མ་ལ་ཁྱོད་ཀྱིས་རྒྱལ་པོའི་ཕོ་བྲང་ནས་རྨ་བྱ་སྟོར་པ་ཐོས་སམ། ཞེས་དྲིས་པ་དང། དེས་ཀྱང་བདག་  
གིས་ཐོས་སོ། །ཞེས་སྨྲས་སོ། །སྨན་ཆེན་པོས་ཁྱོད་ཀྱིས་སུ་ལ་ཡང་མ་ཟེར་བར་འདི་མྱུར་དུ་ཚོས་ཤིག་དང། བཟའོ་ཞེས་བསྒོའོ། །དེས་རི་བྲགས་ཀྱི་གྲོང་མི་འདིས་རྒྱལ་པོའི་རྨ་བྱ་ཟ་བ་ལྟོས་  
ཤིག་བདག་གིས་ཕ་ནི་འདི་ལ་ཤིན་ཏུ་ཡིད་བརྟན་པར་བྱེད་ན། འདི་ནི་རྒྱལ་པོ་ལ་གནོད་པའི་ལས་བྱེད་དོ་སྙམ་དུ་བསམས་སོ། །ཡང་རེ་ཞིག་ན་རྒྱལ་པོ་དེའི་བཙུན་མོ་འདྲ་བ་བུད་མེད་སྨད་  
འཚོང་མ་ཞིག་རྒྱན་ཐམས་ཅད་ཀྱིས་ཀླུབས་ཏེ། བདག་གི་བུད་མེད་ཀྱི་ནང་དུ་བཅུག་ནས། ཆུང་མ་ལ་འདི་ནི་རྒྱལ་པོའི་བཙུན་མོ་འདི་ཞེས་བྱ་བ་ཡིན་ཏེ། བདག་འདི་ལ་ཤིན་ཏུ་ཡིད་བརྟན་  
གྱིས། ཁྱོད་བདག་ལ་སྡུག་ན། སུ་ལ་ཡང་མ་ཟེར་ཅིག་ཅེས་བསྒོ་བ་དང། དེ་ནས་རྒྱལ་པོའི་བུ་མོ་དེ་འདི་ནི། སྨན་ཆེན་པོ་དང་ལྷན་ཅིག་ཏུ་འདུག་གོ་སྙམ་བསམས་ནས། ཁྲོས་པས་  
འཁྲུག་པ་སྐྱེས་ཏེ། ཕ་ལ་འཕྱ་ནས་བདག་གི་ཕ་འདི་ལྟ་བུ་དོན་ལ་རྟོག་པ་ཅི་ཡང་མེད་དེ། རི་བྲགས་ཀྱི་གྲོང་མི་རིགས་ངན་པ་ལས་བྱུང་བ། བློན་པོའི་མཆོག་ཏུ་བཅུག་ཅིང། ངན་པ་འདི་ལ་  
རྒྱལ་པོའི་དོན་ཐམས་ཅད་གཏད་པ་ག་ལ་རིགས། དེ་ཅི་ནས་སྔོན་གྱི་གནས་རྙིང་པར་བཞག་པ་དེ་ལྟ་བུར་བྱའོ་ཞེས་བསམས་ཏེ་སོང་ནས་ཕ་ཡབ་ཀྱིས་ངན་པ་དེ་ལྟ་བུ་མ་བརྟགས་པར་བློན་  
  
  
༄༅། །པོའི་མཆོག་ཏུ་བཅུག་ཅིང། ཡིད་བརྟན་པར་བགྱིས་པ་ག་ལ་རིགས། དེས་འདི་ལྟར་རྒྱལ་པོའི་བཙུན་མོ་ལ་གློ་བ་རངས་ཏེ། ཡབ་ཀྱི་བཙུན་མོ་འདི་ཞེས་བགྱི་བ་  
དང་ལྷན་ཅིག་ཏུ་སྤྱད། རྒྱལ་པོའི་རྨ་བྱ་དེ་ཡང་འདིས་ཟོས། ཡུལ་གཞན་ནས་མི་འོངས་པ་རྣམས་ཀྱང་བསྙེན་ཅིང་ཡོ་བྱད་ཀུན་སྦྱོར་བར་བགྱིད་ན། ཡབ་ནི་རྟག་ཏུ་ཡང་བདག་ལ་སྨན་ཆེན་  
པོ་འདི་ཐམས་ཅད་པས་སྡུག་འདི་ལས་ཡིད་དུ་འོང་བ་མེད་དོ་ཞེས་གསུང་ན། དེ་ནི་འདི་ལྟ་བུ་མི་བགྱི་བ་རྣམས་བགྱིད་ཀྱི། ཇི་ལྟ་བུ་ཡིན་མཁྱེན་པར་གྱིས་ཤིག་ཅེས་སྨྲས་པ་དང། དེ་ནས་  
རྒྱལ་པོས་དོན་དེ་དག་བརྟག་པའི་ཕྱིར། གཤེད་མའི་མི་རྣམས་ལ་སོད་ཅིག་ཅེས་བཀྲིའོ། །དེ་ནས་རིགས་ངན་དེ་དག་གིས་ཤིང་ཀར་བི་རིའི་མེ་ཏོག་གིས་ཕྲེང་བ་ནི་མགུལ་དུ་བཏགས། བོང་  
སྐད་ལྟ་བུའི་རྔ་བརྡུངས། ཚིག་རྩུབ་པོས་སྤྱོས། བསྡིགས། ཚར་བཅད་དེ། མཚོན་ཐོགས་པ་གཤིན་རྗེའི་མི་ལྟ་བུའི་རིགས་ངན་རྣམས་ཀྱིས་དུར་ཁྲོད་དུ་ཁྲིད་མོད་ཀྱི། དེ་གསད་པར་ནི་གང་  
ཡང་མི་འདོད་དོ། །གྲོང་ཁྱེར་གྱི་སྐྱེ་བོ་དང། ལྗོངས་པ་རྣམས་ནི་མིག་ནས་མཆི་མ་འཛག་ཅིང། བདག་གི་བུ་བསད་པ་ལྟར་སྡུག་བསྔལ་ནས། ཉམ་ཐག་པའི་སྒྲ་འབྱིན་ཅིང། ལྷ་དག་  
ལ་ཡང་གསོལ་པ་འདེབས་སོ། །ཅི་ཙམ་ཞིག་ན། སྨན་ཆེན་པོས་རྒྱལ་རིགས་དབུལ་པོ་བསྙེན་ཅིང་ལོངས་སྤྱོད་བགོས་ཏེ་བྱིན་པ་དེ་དག་གིས་རྒྱལ་པོའི་མི་རྣམས་ལ་བདག་ཅག་གིས་  
  
  
ཁྱེད་ཅག་སླར་ལོག་ཅིག་ཅེས་སྨྲས་སོ།། །།འདུལ་བ་ཕྲན་ཚེགས་ཀྱི་གཞི། བམ་པོ་སོ་བཞི་པ། ཇི་ཙམ་ན་གྲོང་ཁྱེར་ནས་བྱུང་བ་དང། བྲམ་ཟེ་མོང་རྟུལ་ཞེས་བྱ་བས་  
གོས་ཀྱི་མཐའ་མ་ནས་འཇུས་ནས། ཁྱོད་ཀྱིས་ནས་བྲེ་གང་སྦྱིན་པར་བྱས་པ་དེ་བྱིན་ལ་སོང་ཞིག་ཅེས་ཟེར་རོ། །སྨན་ཆེན་པོས་གནས་དེར་ཚིགས་སུ་བཅད་དེ་སྨྲས་པ། རྒྱལ་པོ་གྲོགས་སུ་འགྱུར་བ་མེད།།  
གདོལ་པ་ལ་ནི་བཤེས་པ་མེད། །བུད་མེད་རྣམས་ལ་གསང་མི་བརྗོད་།རྨ་བྱའི་ཤ་ནི་བཟའ་མི་བྱ། །བྲམ་ཟེ་མོང་རྟུལ་པོ་ཡིས་ནི། །ནས་བྲེ་གང་ཡང་ཆགས་མི་བྱ། །དེས་དེ་སྐད་སྨྲ་ཞིང་སོང་བ་  
དང༑ དེ་ནས་གཤེད་མ་མི་རྣམས་ཀྱིས་སྨྲས་པ། སྨན་ཆེན་པོ་དེ་ཅི་ཁྱོད་ཤེས་པ་དང། རྣམ་པར་ཤེས་པ་ཕུན་སུམ་ཚོགས་པ་ཡིན་ན་བླ་བར་བྱེད་དམ། སྨན་ཆེན་པོས་སྨྲས་པ། ཁོ་བོ་ནི་མི་བླ་སྟེ་  
འོན་ཀྱང་དེ་ཅི་བླ། དེས་སྨྲས་པ། ལྷ། བདག་མི་བླ་སྟེ། འོན་ཀྱང་སྡུག་བསྔལ་གྱིས་ཉམ་ཐག་ནས་དགོས་པ་སྨྲའོ། །དེ་ཅི་ཡིན་དེས་སྨྲས་པ། རྒྱལ་པོ་གྲོགས་སུ་འགྱུར་བ་མེད། །ཅེས་བྱ་བ་རྒྱ་ཆེར་  
རོ༑ ༑དེས་ཡང་སྨྲས་པ། ལྷ་གསོལ་བར་འཚལ་ན་རེ་ཞིག་གསན་དུ་གསོལ། བདག་གིས། རྒྱལ་པོ་གྲོགས་སུ་འགྱུར་བ་མེད། །ཅེས་གང་སྨྲས་པ་ནི་སྔོན་ལྷ་གྲོང་ངམ། གྲོང་ཁྱེར་རམ། གྲོང་རྡལ་རྣམས་  
ཀྱི་དོན་གང་ལ་ཡང་མི་མངའ་བར་གྱུར་ཏེ། ཁྱོད་གང་གི་ཕྱིར་དེ་སྐད་སྨྲ་བ་སྨྲས་པ་དེའི་དོན་ཁྱོད་ཀྱིས་མ་གོ་བར་ཟད་དོ། །དེ་རྣམས་སོང་སྟེ། རྒྱལ་པོ་སྐྱེད་པ་ལ་སྨན་ཆེན་པོ་ཇི་ཞིག་བླ་ན་དེ་བླ་བ་ཟློས་སུ་སྩལ་  
  
  
༄༅། །བར་གསོལ། ཞེས་སྨྲས་སོ། །དེ་ནས་རྒྱལ་པོས་བོས་ནས་དྲིས་པ། ཞལ་ཟས་དང། བཏུང་བ་དང། སླས་གང་དག་ལགས་པ་དེ་ལ་མངའ་བ་ལས། ལྷ་དེང་སང་  
ས་ལ་དབང་བའི་རྒྱལ་པོ་དང། རྒྱལ་སྲིད་དང། དཔུང་དང་མཛོད་དང། དམག་ལ་མངའ་མཛད་པར་གྱུར་པ་གང་ལགས་པ་དེ་ལྟ་བུ་བདག་གིས་བགྱིས་ན། བདག་ལ་ཁྱོད་ཀྱིས་སྔོན་བྱས་པ་  
གཟོ་བ་ཉིད་མ་དགོངས་པར། ལྷས་དགུམ་དུ་བཏང་བས། དེའི་སླད་དུ་བདག་འདི་སྐད་དུ། རྒྱལ་པོ་གྲོགས་སུ་འགྱུར་བ་མེད། །ཅེས་མཆིའོ་།གདོལ་པ་ལ་ནི་བཤེས་པ་མེད། །ཅེས་བགྱི་བ་  
ནི༑ ལྷ་གདོལ་བ་མལ་དང། གོས་དང་བྲལ་བ་འདི། རྒྱལ་པོ་སྐྱེད་པས་བདག་ལ་འཚོ་བའི་ཡོ་བྱད་བྱིན་ན། དེས་བདག་འཚོ་བར་བྱའོ་སྙམ་ནས། ལྷའི་དྲུང་དུ་མཆིས་པ་ལས། ལྷས་ཡོངས་སུ་  
མ་བཟུང་ངོ། །བདག་གིས་ནི་བཀྲེན་པའོ་སྙམ་པ་དང། ཡུལ་ནས་འཁྱམས་པའོ་སྙམ་ནས་བགོ་བཤའ་བགྱིས་པ་ལས། འདི་ལྟར་དེང་སང་བདེ་བར་གྱུར་པ་ལགས་ན། དེང་བདག་དགུམ་པའི་  
སླད་དུ་ཆས་པས། དེའི་སླད་དུ་བདག་འདི་སྐད་དུ། གདོལ་པ་ལ་ནི་བཤེས་པ་མེད། །ཅེས་མཆིའོ། །བུད་མེད་རྣམས་ལ་གསང་མི་བརྗོད། །ཅེས་བགྱི་བ་ནི། རྒྱལ་པོ་དུས་གཅིག་ན་འཁོར་གྱི་ནང་  
ན་བཞུགས་ནས། ཚིག་འདི་སྐད་དུ་ཇི་ལྟར་སུ་ལ་ཡིད་གཅུགས་པར་བྱ་ཞེས་གསུངས་པ་དང། དེ་ན་བློན་པོ་རྣམས་ཀྱིས་ཕ་དང། མ་དང་སྲིང་མོ་དང། ནེའུ་ལྡངས་རྣམས་ལའོ། །ཞེས་གང་  
  
  
།ལྷས་ཀྱང་ཆུང་མ་ལ་བརྗོད་པར་བྱ་སྟེ། འདི་ལྟར་ཆུང་མ་ནི་ལུས་ཀྱི་ཕྱེད་ཡིན་པས་དེའི་ཕྱིར་བརྗོད་པར་བྱའོ། །ཞེས་གསུངས་སོ། །དེ་ནས་བདག་གིས་དོན་  
འདི་ལྷའི་སྤྱན་སྔར་བབ་པར་བགྱིའོ་སྙམ་ནས། བགམ་པའི་སླད་དུ་རྒྱལ་པོའི་རྨ་བྱ་སྦས་ནས། རྨ་བྱ་གཞན་ཞིག་བླངས་ཏེ་འཚལ་ཏོ། །སླས་ལས་ཀྱང་སླས་ཆེ་གེ་མོ་ཞིག་ལས་རྒྱན་བཙལ་ཏེ། སྨད་  
འཚོང་མ་ཆེ་གེ་མོ་ཞིག་གི་མགུལ་དུ་བཏགས་ནས། ཁྱིམ་དུ་བཞག་སྟེ། ལྷ་སྨད་འཚོང་མ་དེ་ཡང་གཟིགས་སུ་གསོལ། དེ་ནས་རྒྱལ་པོས་བཀུག་ནས། སླས་དང། སྨད་འཚོང་མ་ཕྱོགས་གཅིག་  
ཏུ་བཞག་སྟེ། གཉི་ག་བལྟས་ན། རྟགས་དང། ཁ་དོག་དང། ཚུལ་དང། དབྱིབས་མཚུངས་ཏེ། གཅིག་ལ་ཡང་ཁྱད་པར་དམིགས་པ་མ་ཡིན་ལ། ཅིག་ཤོས་ལ་ཡང་མ་ཡིན་ནོ། །དེ་ནས་རྒྱལ་  
པོས་བརྟགས་ནས། བདག་གིས་སྨན་ཆེན་པོ་ནི་ཉེས་པ་མེད་པར་ཁོང་དུ་ཆུད་དོ། །བྲམ་ཟེ་མོང་རྟུལ་པོ་ཡིས་ནི། །ནས་བྲེ་གང་ཡང་ཆགས་མི་བྱ། །ཞེས་གང་སྨྲས་པ་ནི། བདག་ལྷས་དགུམ་  
པར་བཏང་ནས། གཤེད་མ་པ་རྣམས་ཀྱིས་ཁྲིད་པ་ན། དེས་ནས་བྲེ་གང་བྱིན་ཅིག་ཅེས་ནས་བྲེ་གང་གི་དོན་དུ་གོས་ཀྱི་མཐའ་མ་ནས་བཟུང་བས་དེའི་སླད་དུ་བདག་གིས་དེ་སྐད་སྨྲས་སོ། །དེ་ནས་རྒྱལ་  
པོ་དོན་དེ་ཐམས་ཅད་མངོན་སུམ་དུ་བསྟན་པས། དགའ་སྟེ་བཀྲོལ་ནས་བཀུར་སྟི་ཆེན་པོས་བཀུར་སྟི་བྱས་སོ། །དེ་ནས་རྒྱལ་པོ་ལ་ཕྱག་བྱས་ནས་གསོལ་པ། ལྷ་ཁྱོད་ཀྱིས་བུད་མེད་རྣམས་ཀྱི་གསང་  
  
  
༄༅། །གཟིགས་སམ། ཁྱོད་ཀྱི་སྲས་མོ་ནི། བདག་ལ་ཡོང་དགོས་པ་མ་མཆིས་སོ། །འོན་ཀྱང་རིགས་དང། གཟུགས་དང། ངང་ཚུལ་དང་ཤེས་རབ་བདག་དང་  
འདྲ་བ་དེ་ཁོ་ན་ལྟ་བུའི་མཆིས་བྲང་ཞིག་བླང་བར་བགྱིའོ་།དེས་རྒྱལ་པོ་ལ་གནང་བ་གསོལ་ནས། བདག་ཉིད་བྲམ་ཟེའི་ཆ་བྱད་དུ་བྱས་ཏེ། ལག་པ་གཡས་པ་བྱ་མ་བུམ་ཐོགས། ལུས་མཆོད་  
ཕྱིར་ཐོགས་ཀྱིས་མཛེས་པར་བྱས། ལུས་ལ་རི་དྭགས་ཀྱི་པགས་པ་གོས་སུ་བགོས། གདོང་ལ་བྱུག་རིས་གསུམ་བྱས་ནས། རི་བོར་ནགས་ཀྱི་ཚང་ཚིང་ཅན་ག་ལ་བ་དེར་བུ་མོ་བཙལ་བའི་  
ཕྱིར་ཆས་སོ། །ཇི་ཙམ་ན་ལམ་གྱི་བར་དུ་གྲོང་ཞིག་ཏུ་མུན་སྲོས་པར་གྱུར་ཏོ། །ཐ་གི་ཙམ་ན་བྲམ་ཟེ་ཞིག་གིས་དྲིས་པ། གང་ནས་འོངས། དེས་སྨྲས་པ། ལུས་འཕགས་པའི་ལྗོངས་ནས་  
སོ༑ ༑གང་དུ་འགྲོ་བར་སེམས། ནགས་ཀྱི་ཚང་ཚིང་ཅན་དུའོ། །ཅི་གང་གི་ཁྱིམ་དུ་བྲང་གདབ་པའི་ངོ་ཤེས་འགའ་ཁྱོད་ལ་ཡོད་དམ་དེས་སྨྲས་པ། མེད་དོ། །དེ་ནས་དེས་ཁྱིམ་དུ་ཁྲིད་དེ་  
ཚུལ་དང་མཐུན་པའི་འབྱོར་པས་ཕུ་དུད་བྱས་སོ། །དེས་དེའི་ཆུང་མ་ལ་ཡང་འདི་ནི་སྐྱེས་པ་གཞན་ལ་ཆགས་པས་རུང་བ་མ་ཡིན་ནོ་ཞེས་འཕྲིགས་སོ། །དེ་ཕྱི་དེ་ཉིན་དྲིས་ནས་ཆས་པ་དང་  
བྲམ་ཟེས་ཀྱང་སྨྲས་པ། གྲོགས་པོ། བདག་གི་ཁྱིམ་འདི་སྟེ། ཕན་ཚུན་འགྲོ་བའི་ཚེ་ཕྱིན་པ་ན་རང་གི་ཁྱིམ་བཞིན་དུ་སོམས་ཤིག་།དེ་བཞིན་བགྱིའོ། །ཞེས་སྨྲས་ནས་ཆས་སོ། །ཇི་ཙམ་  
  
  
ནས་ཀྱི་ཞིང་ཞིག་ཡོད་པ་དེ་ན། བུ་མོ་གཟུགས་བཟང་ཞིང་བལྟ་ན་སྡུག་ལ་རིགས་བཙུན་པ་ཤིན་ཏུ་ཞི་བ་དང་ལྡན་པ་ཞིག་མཐོང་ངོ། །མཐོང་ནས་ཀྱང་དེའི་ཡིད་དེ་ལ་ཞེན་  
ཏོ༑ ༑དེ་ནས་དྲིས་པ། བཟང་མོ་ཁྱོད་གང་ཞིག་ཡིན། སུའི་ཡིན་ཁྱོད་ཀྱི་མིང་ཅི། དེས་སྨྲས་པ། ས་གའོ། ཁྱོད་སུ་ཡིན། སྨྲས་པ་གང་ཞིག་གྲོང་ཐམས་ཅད་ཀྱི་ཤིང་སྒྲུབ་པར་བྱེད་པའིོ། །དེ་  
ནས་སྨན་ཆེན་པོས་བསམས་པ། འདི་བྱད་ནི་བཟང་མོ་ཞིག་ཡིན་ན། ད་རེ་ཞིག་བློ་ཅི་འདྲ་བ་བློ་བགམ་པར་བྱའོ་སྙམ་མོ། །དེ་ནས་དེ་གྲོ་ཞིང་ཞིག་ཏུ་ཞུགས་ཏེ་ལག་པ་བསྒྲེང་ནས་ལག་པ་ཕངས་པར་  
བྱ་བའི་ཕྱིར། རྐང་པས་གྲོ་འཕུར་བ་དང། དེ་ནས་ས་གས་སྨྲས་པ། མཁན་པོ་ཇི་ལྟར་ལག་པ་ཕངས་པ་དེ་བཞིན་དུ་ཁྱོད་ཀྱི་རྐང་པ་གཉིས་ཀྱང་ཕངས་པར་གྱིས་ཤིག་དེས་བསམས་པ། བུ་མོ་འདི་  
ནི་མཛངས་མ་ཞིག་གོ་སྙམ་མོ། །དེ་ནས་ཡང་བྲམ་ཟེས་བགད་ནས་སྨྲས་པ། བུ་མོ་ཁྱོད་ཀྱིས་རྣ་ཆ་གདུབ་ཀོར་སྡུ་གུ་ཞིག་སྟེ་ཤིན་ཏུ་ལྷང་དེའོ། །ས་གས་སྨྲས་པ། མཁན་པོ་རྣ་བ་གཉིས་དགབ་  
པའི་སླད་དུའོ། །དེ་ནས་སྨན་ཆེན་པོས་སྨྲས་པ། བུ་མོ་བྱད་བཟང་ཞིང་བལྟ་ན་སྡུག་ལ་མཛེས་པ་ཡིན་ནོ། །ས་ག་མས་སྨྲས་པ་གྲོང་གི་བདག་པོ་རྣམས་ཀྱི་བཀའ་དྲིན་གྱིས་སོ། །ཅུང་ཞིག་  
འདུག་ནས་སྨྲས་པ། ཁྱོད་ཀྱི་ཕ་གར་སོང། བུ་མོས་སྨྲས་པ། ལམ་གཅིག་གཉིས་སུ་བགྱིད་དུ་མཆིས་ཏེ། ཚེར་མའི་ཡལ་ག་བསྡུས་ནས་ལམ་གཅོད་པར་བགྱིད་དོ། །དེ་ནས་སྐྱེ་བོ་དག་ཤུལ་  
  
  
༄༅། །གཉིས་པ་བགྱིད་དོ། །ཁྱོད་ཀྱི་མ་ཡང་གར་སོང། ཞིང་ཐོགས་ནས་ས་བོན་གྱི་ཕྱིར་མཆིས་སོ། །བུ་མོ། །ངའི་ཆུང་མ་བྱའམ། བུ་མོས་སྨྲས་པ། གལ་ཏེ་གྲོང་གི་  
བདག་པོ་བཏུབ་ནའོ། །དེས་སྨྲས་པ། ནགས་ཀྱི་ཚང་ཚིང་ཅན་དུ་ལམ་གང་ནས་འགྲོ་ན་བདེ་བ་དང། མི་འཁྱོག་པ་དེ་སྟོན་ཅིག་ཡང་སྨྲས་པ། ནགས་ཀྱི་ཚང་ཚིང་ཅན་གྱི་ལམ། །ཆེར་མ་  
མེད་ཅིང་ཐིབས་པོ་མེད། །བདེ་ཞིང་མི་འཁྱོག་འཇམ་པ་ནི། །གང་ནས་བདག་འགྲོ་དྲིས་པ་སྟོན། །དེས་དེ་ལ་ལམ་འཁྱོག་པ་ཞིག་བསྟན་ནས་ལམ་གཞན་ནས་མདུན་དུ་བརྒྱུགས་ཏེ། རྫིང་བུ་  
ཞིག་ཏུ་གོས་རྣམས་ཕུད་ནས། མིག་ཡ་གཅིག་བཙུམས་ཏེ་ཅི་ངོ་ཤེས་སམ། འོན་ཏེ་མ་ཡིན་ཞེས་གློ་གཅིག་གིས་སྙེས་ཏེ་འདུག་ཡང་སྨྲས་པ། གང་གིས་ཟ་བགྱིད་དེ་ནས་བཞུད། །གང་གིས་  
ཟ་བར་མི་བགྱིད་པ། །དེ་ནི་དོར་བར་བགྱིས་ནས་སུ། །ཟན་གྱི་ནགས་སུ་བཞུད་པར་མཛོད། །དེ་ནས་སྨན་ཆེན་པོས་ཇི་སྐད་བསྟན་པའི་ལམ་ནས་སོང་བ་དང། ཇི་ཙམ་ན་རྒྱང་རིང་པོ་ཁོ་ན་ནས་དེ་ངོ་  
ཤེས་ནས་སྨྲས་པ། རས་བལ་ཐགས་སུ་བཏགས་པ་མི་བདོག་པས། །མ་བཀལ་ཐགས་སུ་མ་བཏགས་གྱོན་བྱེད་པ། །མཛེས་ལྡན་གཡོན་པའི་མིག་ཅན་གང་ནས་ནི། །མེ་ཏོག་གྲོང་དུ་འགྲོ་བ་  
བདག་ལ་སྟོན། །དེ་ནས་བུ་མོས་ཅུང་ཞིག་བགད་ནས་སྨྲས་པ། འདིར་ནི་གཡོན་པའི་ལམ་བོར་ལ། །གང་ན་ཡོས་ནི་ཡོད་པ་དང། །པ་ལ་ཤ་ཡི་མེ་ཏོག་རྒྱས། །དེ་ནས་བྲམ་ཟེ་བཞུད་དུ་  
  
  
།དེ་སོང་སོང་སྟེ་ཕྱིན་ནས་སྨྲས་ཏེ། ས་གའི་ཕའི་ཁྱིམ་དུ་སོང་ན་དེའི་ཕམ་མི་སྣང་ངོ། །དེ་ནས་གྲོང་གི་བདག་པོ་རྣམས་ལ་སྨྲས་པ། གལ་ཏེ་ཁྱོད་ཀྱིས་གནང་ན་ས་ག་འདི་བདག་གི་  
ཆུང་མ་བགྱིའོ། །ཚིག་དེ་སྨྲས་མ་ཐག་ཁོ་ནར་གྲོང་གི་བདག་པོ་དེ་དག་ཐམས་ཅད་ཀྱིས་ཚིག་མཐུན་པར་བྲམ་ཟེ་ངན་པ་སློང་མོ་བ་ཁྱོད་གང་ངེད་ཀྱི་ས་ག་ལྷའི་བུ་མོ་འདྲ་བ་སློང་བ་ཁྱོད་ངོ་མི་ཚའམ་  
ཡུལ་འདི་ནས་ཡེ་སོང་ཞིག་ཁྱོད་ལ་ཁྱི་མི་སྲུན་པ་དག་ཟར་བཅུག་ག་རེ། ཞེས་སྤྱོས་སོ། །དེ་སྐྱེ་བོས་བསྐྲད་ནས། དེ་ཁོ་ནའི་དྲུང་དུ་སོང་བ་དང། ས་གས་རྒྱང་རིང་པོ་ནས་མཐོང་ནས། བྱོན་པ་ལེགས་  
སོ༑ ༑ཞེས་སྨྲས་སོ། །དེ་ནས་སྨན་ཆེན་པོ་དེ་རྣམས་ཀྱིས་དེའུ་བརྡེགས་སོ་ཞེས་གྲོང་གི་བདག་པོ་རྣམས་ཀྱི་གཏམ་སྨྲས་པ་དང། ས་གས་སྨྲས་པ། ཁྱོད་ཀྱིས་ཇི་ལྟའམ། ཐབས་ཅི་ཞིག་གིས་སྨྲས་  
པ། དེ་ནས་སྨན་ཆེན་པོས་གཏམ་ཇི་ལྟ་བ་བཞིན་དུ་བསྙད་པ་དང་དེ་ནས་ས་གས་སྨན་ཆེན་པོ་ལ་སྨྲས་པ། བྲམ་ཟེ་ཆེན་པོ། ཁྱོད་ཐ་གི་མི་སྒམ་མོ། །བུ་མོ་བསླང་བ་ཇི་ལྟར་ཁྱོད་ཀྱིས་མཛད་པ་དེ་  
ལྟར་བྒྱིའམ། བྲམ་ཟེས་སྨྲས་པ། གཞན་དུ་ཇི་ལྟར་བྱ། བུ་མོས་སྨྲས་པ། རེ་ཞིག་སྔར་ཉེ་བར་བཞུད་དོ། །དེ་ནས་རྗེས་སུ་མཐུན་པར་བགྱིའོ། །རྗེས་སུ་མཐུན་པར་བགྱིས་ནས་མགྲོན་དུ་བོད་ཅིང་  
ཟས་སྐོམ་བདའ་བའི་སྟོན་མོས་སྟོན་ཏེ། སླད་ཀྱིས་ཁྱོད་ཀྱི་བགྱི་བ་གང་ལགས་པ་དེ་བགྱི་མོད། །དེས་སོང་སྟེ། ཇི་སྐད་བསྟན་པ་བཞིན་དུ་གྲོང་གི་བདག་པོ་རྣམས་ཁ་ཟས་ཀྱི་རྣམ་པ་བསོད་པས་  
  
  
༄༅། །སྟོན་ཏོ། །དེ་ནས་ལངས་ཏེ་ས་ག་བསླངས་པ་དང། དེ་རྣམས་ཀྱིས་དེང་ཁྱོད་ཀྱིས་ཡིད་ལ་བསམ་པ་བཞིན་རྫོགས་པར་བྱའོ་།ཞེས་ཁས་བླངས་སོ། །དེ་ལྟ་  
བུའི་དོན་ལ་ཞུགས་པ་ན། ཐ་གི་ཙམ་ན་དེའི་ཕ་མ་འོངས་སོ། །དེ་ནས་སྨན་ཆེན་པོ་དང། གྲོང་གི་བདག་པོས་ཕ་མ་ལ་གསོལ་བ་བཏབ་པ་དང། སྨྲས་པ། དོན་དེ་བསམ་དགོས་སོ། །དེ་  
ནས་གྲོང་གི་བདག་པོ་རྣམས་ཀྱིས་སྨྲས་པ། འདི་ལ་ཅི་བསམ་དུ་ཡོད་བྲམ་ཟེ་གཞོན་ནུ་བྱད་བཞིན་བཟང་ཞིང་བལྟ་ན་སྡུག་ལ། བསྟན་བཅོས་མང་པོ་ཤེས་ཤིང། རིག་བྱེད་དང་རིག་བྱེད་ཀྱི་  
ཡན་ལག་གི་ཕ་རོལ་ཏུ་སོན་པ་ཞིག་ཡིན་པས་ཅིར་ཡང་མི་འགྱུར་གྱི་བྱིན་ཅིག་དེ་ནས་སྨན་ཆེན་པོས་ཀྱང་བྲམ་ཟེ་རྣམས་བོས་ནས་བུ་མོ་བླང་བར་བྱས་སོ། །དེ་ནས་ཉི་མ་གཞན་ཞིག་ལ་  
གྱོས་པོ་དང། སྒྱུག་མོ་བོས་ལ་བཀུར་སྟི་བྱས་ཏེ་གོས་བསྐོན་ནས་གཉོད་བཅུག་སྟེ། ལུས་འཕགས་སུ་སྐྱེད་པའི་དྲུང་དུ་ཆས་སོ། །དེ་ནས་འགྲོ་བ་ན་དེ་བྲམ་ཟེ་ཞིག་གིས་བཅུ་བཞི་པའི་སྟོན་མོས་  
སྟོན་ཏེ། ཡོན་དུ་ནས་བྲེ་གང་བྱིན་ནོ། །དེས་ནས་བྲེ་གང་གོས་ཀྱི་མཐའ་མར་བུར་ཏེ། གྲོགས་པོའི་ཁྱིམ་དུ་སོན་ནས་སྒོ་བརྡུངས་པ་དང། བྲམ་ཟེ་མོས་སྨྲས་པ། དེ་སུ་ཞིག་དེས་སྨྲས་པ། ང་ནི་  
ཁྱོད་ཀྱི་ཁྱིམ་ཐབ་ཀྱི་གྲོགས་པོ་དེ་ཡིན་ནོ། །དེས་སྨྲས་པ། འདི་ན་དེ་ཡང་མེད་ལ། འགའ་ཡང་མེད་པས་ཁྱིམ་བདག་དེ་མེད་པར་སྐྱེས་པ་གཞན་ཁྱིམ་དུ་འཇུག་ཏུ་མི་རུང་གི་གཞན་ཞིག་  
  
  
ཇི་ཙམ་ན་སྨན་ཆེན་པོས་བདག་ཅིའི་ཕྱིར་འཇུག་ཏུ་མི་སྟེར་སྙམ་དཔྱད་ན། རེ་ཞིག་ན་སྐྱེས་པ་གཞན་བཅུག་པར་མཐོང་ངོ། །དེ་ནས་སྨན་ཆེན་པོས་སྨྲས་པ། འདིས་འཇུག་ཏུ་མི་སྟེར་  
བ་ནི་རུང་ངོ། །དེ་དེ་ལྟར་སེམས་པ་དང། ཐ་གི་ཙམ་ན། བྲམ་ཟེ་དེ་གྲོང་གཞན་ཞིག་ནས་འོངས་ནས་སྒོར་བོས་བ་དང། དེས་ཁྱོའི་སྒྲེ་ཐོས་ནས་ཇི་ལྟར་བྱ་སྙམ་ནས་མི་དགའ་སྟེ། དེ་སྦྱང་དུ་བཅུག་གོ་  
དེ་ནས་གཉི་ག་ཞུགས་ནས། བདེ་བར་འཁོད་དོ། །ཇི་ཙམ་ན་སྨན་ཆེན་པོས་བྲམ་ཟེ་མོ་ལ་སྨྲས་པ། ནས་འདི་དག་གར་བཞག་བྲམ་ཟེ་མོས་སྨྲས་པ། ས་ལའོ། །བྲམ་ཟེས་སྨྲས་པ། བྱི་བས་ཟོས་  
པར་འོང་མོད། དེས་མལ་གྱི་འོག་དང་ཁྱིམ་གྱི་གྲྭ་ཕན་ཚུན་དུ་བརྟགས་ན་དེ་མི་སྣང་ངོ། །ཐ་གི་ཙམ་ན་ཕྱོགས་གཅིག་ན་སྦྱང་ཞིག་སྣང་བ་དང། དེས་ད་ནི་འདི་ན་ཡོད་དོ་སྙམ་མོ། །དེ་ནས་སྨན་  
ཆེན་པོས་སྨྲས་པ། སྦྱང་འདིར་ནས་བླུགས་སོ། །བྲམ་ཟེ་མོས་སྨྲས་པ། འདི་ན་བདག་གི་ནོར་གཅེས་པ་ཡོད་ན་འདིར་ནས་ཇི་ལྟར་བླུགས། དེ་ནས་ཁྱོས་སྨྲས་པ། བྲམ་ཟེ་མོ་སྐྱོན་ཅན་དེ་སྣོད་གང་  
ཡང་རུང་བ་ཞིག་ཏུ་བྱོ་ཞིག་དང། དེ་ནས་དེར་ནས་ལྡུགས་སོ་།སྨན་ཆེན་པོས་ཀྱང་སྨྲས་པ། གཞན་དུ་ནི་ནས་རྣམས་བྱི་བས་མ་རུང་བར་བྱེད་པས། དེའི་ཕྱིར་འདིར་བླུགས་པར་བྱའོ། །དེ་  
ནས་བྲམ་ཟེ་མོས། ངེས་པར་རྟོགས་ནས་འཇིགས་ཤིང་སྐྲག་སྟེ་སྨྲས་པ། སྦྱང་འདི་ཡང་གཤེར་ལ། ནས་རྣམས་ཀྱང་མ་རུང་བར་འགྱུར་རོ། །དེ་ནས་སྨན་ཆེན་པོས་བྲམ་ཟེ་མོ་ལ་སྨྲས་པ། ཡང་  
  
  
༄༅། །ཁྱོད་ཀྱིས་སེམས་ཁྲལ་བྱ་མི་དགོས་པར་ཁོ་བོས་ཅི་ནས་ཀྱང་གཤེར་བར་མི་འགྱུར་བ་དང། ནས་ཀྱང་མ་རུང་བར་མི་འགྱུར་བ་དེ་ལྟར་བྱའོ་ཞེས་དེས་ལངས་ནས། རི་  
དྭགས་ཀྱི་པགས་པ་སྔ་ལོག་ཕྱི་ལོག་བྱས། མཆོད་ཕྱིར་ཐོགས་ཉིས་ལྟ་བ་ཏུ་མགུལ་དུ་ཐོགས་ཏེ། སྦྱང་བསྐམ་མོ་ཞེས་སྦྱང་དྲུང་དུ་བ་ལང་གི་ལྕི་བ་དང། ཤིང་དག་བསྐྱ་བར་བརྩམས་པ་དང་  
དེ་ནས་བྲམ་ཟེ་མོ་སྡུག་པ་དང་བྲལ་བ་ལས་སྐྱེས་པའི་སྡུག་བསྔལ་མངོན་དུ་མཐོང་སྟེ། འདི་ད་ནི་མེད་པར་འོང་ངོ་སྙམ་ནས། བྱི་ཕོ་དེའི་ཁྱིམ་དུ་འདི་ལྟར་གྱུར་གྱི་མྱུར་དུ་ཤེག་གཅིག་ཅེས་བང་ཆེན་  
བཏང་ངོ། །དེ་ནས་དེའི་ཕས་ཐོས་མ་ཐག་ཁོ་ནར་སོང་སྟེ། སྨན་ཆེན་པོ་ལ་སྨྲས་པ། སྦྱང་འདི་རིན་གྱིས་བླང་ངོ། །དེས་སྨྲས་པ། བག་རྟོན་ལ་ལོང་ཞིག་ཇི་ལྟར་བྱ། གསེར་གྱི་དོང་ཙེ་  
ལྔ་བརྒྱ་དག་གིས་ཡིན་གྱི། གཞན་དུ་ནི་མ་ཡིན་ནོ། །ཞེས་དེ་སྐད་ཀྱང་ཟེར་ཞིང། སྦྱང་དེའི་ཉེན་ཀོར་དུ་མེ་སྒྲོན་ཡང་སྤོར་བར་བྱེད་པ་དང། དེའི་ཕས་བསམས་པ། དོན་འདི་ནི་བསྙད་དུ་མི་རུང་  
ངོ་སྙམ་ནས། ཁྱིམ་སྒོ་ཕྱེ་སྟེ་མི་སྟོབས་པོ་ཆེས་བཏེག་ནས། རང་གི་ཁྱིམ་དུ་ཁྱེར་རོ། །སྨན་ཆེན་པོས་ཀྱང་ཕྱི་དེ་ཉིན་གསེར་གྱི་དོང་རྩེ་བརྒྱ་ཕྲག་གཅིག་ནི་ཁྱིམ་བདག་དེ་ལ་བྱིན་ཏེ། ཁྱོད་ཀྱི་ཆུང་  
མ་དེ་ནི་འདི་ལྟ་བུ་ཡིན་ནོ་ཞེས་ཁྱིམ་གྱི་གཏམ་དེ་དང། དེ་བས་ན་ཁྱོད་ཀྱིས་བག་གྱིས་ཤིག་ཅེས་སྨྲས་སོ། །གསེར་གྱི་དོང་ཙེ་ལྷག་མ་བཞི་བརྒྱ་ནི། བྲམ་ཟེ་དེའི་ལག་ཏུ་གཏད་ནས་འདི་  
  
  
བདག་གིས་བླངས་པའི་ས་ག་ལ་བྱིན་ཅིག་དེ་དག་ལ་ཁོ་བོ་ནི། བྲམ་ཟེ་མ་ཡིན་ཏེ་ཁོ་བོ་ནི་ལུས་འཕགས་པའི་རྒྱལ་པོ་སྐྱེད་པའི་བློན་པོའི་མཆོག་  
སྨན་ཆེན་པོ་ཞེས་བྱ་བ་ཡིན་ཏེ། ཁོ་བོ་རྟགས་འདིས་ཚོལ་བའི་ཕྱིར་འོངས་པར་ཟད་དོ། །དེའི་ཕྱིར་བུ་མོ་ཡོངས་སུ་སྐྱོངས་ཤིག་།ཅེས་ཀྱང་གྱིས་ཤིག་ཅེས་དེས་གསེར་གྱི་དོང་ཙེ་དེ་རྣམས་བརྫངས་  
ནས་ཕྲིན་ཡིག་ཀྱང་སྤྲིང་སྟེ། རྒྱལ་པོ་སྐྱེད་པའི་དྲུང་དུ་སོང་ངོ། །བྲམ་ཟེ་དེས་ཀྱང་ནགས་ཀྱི་ཚང་ཚིང་ཅན་དུ་སོང་སྟེ། ས་ག་ལ་ཕྲིན་ཡིག་དང། གསེར་གྱི་དོང་ཙེ་སུམ་བརྒྱ་བྱིན་ནོ། །ཇི་ཙམ་ནས་  
གས་བཀླགས་ན། བཞི་པོ་ཡི་ནི་ཆད་ཀ་ལས། །གལ་ཏེ་ཆ་གཅིག་མ་སྟེར་ན། །ཤིང་གི་སུ་མི་འདོད་བླངས་ནས། །དེས་འདི་ཆུག་ལ་ཆ་དོ་ཞིག་དེས་གསེར་གྱི་དོང་ཙེ་བརྒྱ་ཕྲག་ཅིག་མ་ཐོབ་པར་  
མཐོང་ནས། དེ་ནས་རིངས་པར་མལ་གྱི་འོག་ཏུ་ཚོལ་བ་དང། དེས་སྨྲས་པ། དེར་ཅི་ཚོལ། དེས་སྨྲས་པ། ཕོ་བྲང་འཁོར་ནས་རྒྱལ་པོའི་མི་འོངས་ནས། གནོད་པ་བྱེད་པ་ཟུང་ཞིག་ཅེས་བྱུང་སྟེ་  
དེའི་ཕྱིར་སུ་མི་འདོད་ཚོལ་ལོ། དེས་བླངས་ཏེ་བྲམ་ཟེ་དེ་ལ་སྨྲས་པ། དེར་དེ་ལྟ་བུར་སུ་ཞིག་ཁྲིད་ཀྱང་ཁོ་མོས་མ་ཤེས་ན། རེ་ཞིག་འདིར་རྐང་པ་ཆུད་དམ། མི་ཆུད་སད་ཀྱི་ཐང་ཅིག་ཆུག་ཅིག་།བྲམ་  
ཟེས་ཀྱང་བསམས་པ། བགམ་པའི་ཕྱིར་རྐང་པ་བཅུག་པ་དང། དེས་རིངས་པར་གཟེར་བུ་བཏབ་བོ། །བྲམ་ཟེས་སྨྲས་པ། ད་ཅིའི་ཕྱིར་བཟུང། དེས་སྨྲས་པ། དེས་བཞི་བརྒྱ་བསྐུར་ན་ཁྱོད་ཀྱིས་  
  
  
༄༅། །དེ་ལས་བརྒྱ་བརྐུས་པས་སོ། །དེ་ནས་བྲམ་ཟེ་ཡ་མཚན་སྐྱེས་ཏེ། དེས་བསམས་པ། སྨན་ཆེན་པོ་དང་འདི་ནི་འདྲེ་དག་ཅིག་སྟེ། འདྲེ་ཆེན་པོ་གཉིས་གནས་  
གཅིག་ཏུ་འདུས་པར་གྱུར་ཏོ་སྙམ་ནས་དེས་ལྷག་མ་བྱིན་ནོ། །ཐ་གི་ཙམ་ན་ཕ་མ་འོངས་པ་དང། གསེར་དེ་བསྟན་ནས། དེ་ནི་བྲམ་ཟེ་མ་ལགས་ཏེ། དེ་ནི་ལུས་འཕགས་པའི་རྒྱལ་པོ་སྐྱེད་  
པའི་བློན་པོའི་མཆོག་སྨན་ཆེན་པོ་ཞེས་བགྱི་བ་ལགས་སོ། །ཞེས་སྨྲས་པ་ཐོས་ནས། ཕ་མ་དང་བུ་མོ་དེའི་གཉེན་མདུན་གྱི་སྐྱེ་བོ་དག་བདག་ཅག་གིས་ནི་ཆེན་པོ་དང་གཉེན་དུ་བྱས་སོ། །  
བདག་ཅག་ནི་བསོད་ནམས་དང་ལྡན་པ་དང། གཙང་བྱེད་པ་ཡིན་ཏེ་ང་ནི་བདག་ཅག་གི་རིགས་སྨན་ཆེན་པོས་གསལ་བར་བྱས་སོ། །ཞེས་ཤིན་ཏུ་དགའ་བ་དང་ལྡན་ནོ། །དེ་ཕྱིན་  
ཆད་ས་ག་དེ་བསྐུ་མཉེ་དང། ཁྲུས་དང། ཟས་སྐོམ་དང། གོས་དང། རྒྱན་གྱི་ཁྱད་པར་དག་གིས་ཤིན་ཏུ་བྱི་དོར་བྱ་བར་བརྩམས་པས། རིང་པོ་མ་ལོན་པར་དེ་ཁྱད་པར་དུ་གཟུགས་ཤིན་ཏུ་བཟང་བ་  
ཤིན་ཏུ་མཛེས་པར་གྱུར་ཏོ། །དེ་ནས་སྨན་ཆེན་པོ་གྲོང་ཁྱེར་དུ་སོན་པ་དང། རྒྱལ་པོས་འོངས་སོ་ཞེས་ཐོས་སོ། །དེ་ནས་རྒྱལ་པོ་དང། བློན་པོ་རྙིང་པ་རྣམས་སྨན་ཆེན་པོ་འོངས་སོ་ཞེས་ཤིན་ཏུ་  
དགའ་བ་སྐྱེས་སོ། །རྒྱལ་པོ་སྐྱེད་པས་སྨྲས་པ། ཇི་ལྟར་འོངས་དེས་སྨྲས་པ། བདག་གིས་མཆིས་བྲང་རྙེད་དོ། །རྒྱལ་པོས་སྨྲས་པ་ཅི་འདྲ་བ་ཞིག་སྨན་ཆེན་པོས་སྨྲས་པ། གཟུགས་བཟང་  
  
  
བློ་ཕུན་སུམ་ཚོགས་པ་ཞིག་སྟེ། དེ་ནི་བདག་གི་སྤུ་ལ་འབབ་པ་ལགས་སོ། །དེ་ལྟ་ལགས་ཀྱིས་ཀྱང་ལྷ་ལ་ད་བླང་བར་བྒྱིའམ། ཞེས་ཞུའོ། །དེ་ནས་རྒྱལ་  
པོས་སྨྲས་པ། ང་མ་གཏོགས་པ་གཞན་སུ་ཞིག་ཁྱོད་ཀྱི་ཐོག་ཏུ་འབབ་སྟེ། དེ་ཅིའི་ཕྱིར་ཞེ་ན། ཁྱོད་ནི་བློན་པོའི་མཆོག་ཡིན་ནོ་།དེ་ལྟ་བས་ནས་དེ་ཅི་ནས་ཀྱང་ང་མགུ་བར་འགྱུར་བ་དེ་ལྟ་བུའི་འབྱོར་  
བས་བླང་བར་བྱའོ། །ལྷ། དེ་ལྟར་འཚལ་ལོ། །ཞེས་སྨྲས་ནས་སྨན་ཆེན་པོ་བློན་པོའི་ཚོགས་ཀྱིས་བསྐོར་ཅིང། བྲམ་ཟེ་དང། ཁྱིམ་བདག་དང། སྐྱེ་བོའི་ཚོགས་མགྲོན་དུ་བོས་པ་གཞན་  
རྣམས་དང། གླང་པོ་ཆེ་བ་དང། རྟ་བ་དང། ཤིང་རྟ་བ་དང་དཔུང་བུ་ཆུང་གི་ཚོགས་མང་པོ་ཆེན་པོས་བསྐོར་ནས། རི་བོར་ནགས་ཀྱི་ཚང་ཚིང་ཅན་དུ་གྱོས་པོས་ཁྱིམ་དུ་སོང་ངོ། །སོང་ནས་བག་མ་  
བླང་བ་ཆེན་པོ་བྱས་ཏེ། མཐར་གྱིས་ཆུང་མ་ཁྲིད་ནས་གྲོང་ཁྱེར་དུ་འོངས་ཏེ། དེ་ན་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་ནས་བྱང་ཕྱོགས་ནས་ཚོང་  
པ་ལྔ་བརྒྱ་ཞིག་ཟོང་དུ་རྟ་ཁྱེར་ནས་ལུས་འཕགས་པའི་ལྗོངས་སུ་རྒྱལ་པོ་སྐྱེད་པའི་དྲུང་དུ་ལྷགས་སོ། །གནས་དེ་ན་སྨད་འཚོང་མ་ཚུལ་དང། དུལ་བ་དང། གཟུགས་དང། རྒྱ་ཆེ་བ་དང་  
མཐུན་པར་བྱེད་པ་དང། བགད་པ་དང། སྒེག་པ་དང། སྤྲོ་བ་སྐྱེད་པ་དང། གླུ་དང། གར་དང། ཟུར་སྟེགས་དང། བསམ་པ་མཁས་པ་དེ་བལྟ་བུར་ལྔ་བརྒྱ་འཁོད་པས། ཚོང་པ་གང་དག་འོངས་  
  
  
༄༅། །ཤིང་ལྷགས་པ་རྣམས་རྫས་མེད་པར་བྱེད་དོ། །དེ་ནས་དེ་རྣམས་ཀྱིས་བྱང་ཕྱོགས་ནས་ཚོང་བའི་འགྲོན་པ་ཇི་ལྟར་ལྷགས་པ་ཐོས་ནས། དེ་རྣམས་ཀྱིས་རེ་རེས་ཚོང་  
པ་རེ་རེ་ལ་རིམ་གྲོ་བྱ་བ་ཁས་བླངས་པས་ཉེ་བར་བཟུང་སྟེ། དེ་དག་རྣམས་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་ནས་དེ་རྣམས་ཀྱིས་དེད་དཔོན་གང་  
ཡིན་པ་དེ་ནི་བག་ཡོད་པ་ཅན་ཞིག་པས། དེ་དེ་རྣམས་དང་ལྷན་ཅིག་བག་མེད་པ་མི་བྱེད་དོ། །སྨད་འཚོང་མ་དེ་རྣམས་ཀྱི་ནང་ན་ཀུན་གྱི་གཙོ་མོ་གང་ཡིན་པ་དེ་ནི་དེད་དཔོན་དེ་འདོད་ན། དེད་  
དཔོན་ནི་མི་བཏུབ་བོ། །དེ་ནས་དེས་ཚོང་བ་དེ་རྣམས་བསྡུས་ནས་གསོལ་བ་བཏབ་པ། བདག་དང་དེད་དཔོན་མཐུན་པར་མཛོད་ཅིག་དེ་ནས་ཚོང་བ་དེ་རྣམས་དང། སྨད་འཚོང་མ་དེ་རྣམས་  
ཀྱིས་ཉིན་གཅིག་བཞིན་རྒྱུན་དུ་ཕེའུ་བྱས་ན། བག་མེད་པའི་དབང་དུ་མི་འགྲོའོ། །དེ་ནས་སྨད་འཚོང་མ་དེ་རང་ཉིད་འོངས་ཤིང་དེད་དཔོན་དང་ལྷན་ཅིག་བགད་པ་དང། ག་ཞ་བྱས་པ་དང། དེ་ནས་  
དེད་དཔོན་གྱིས་སྨྲས་པ། ང་ལ་འཁྲུལ་པར་བྱ་བར་མི་ནུས་ན། ཅིའི་ཕྱིར་ཉོན་མོངས། དེས་སྨྲས་པ། གལ་ཏེ་འཁྲུལ་པར་བགྱི་ན་ཤེས་ལྡན་གྱིས་ཅི་སྩལ། དེས་སྨྲས་པ། རྟའི་མཆོག་ལྔ་བྱིན་  
ནོ༑ ༑འོ་ན་འཁྲུལ་པར་མ་བགྱིས་ན། སླད་ཀྱིས་ཀརཤ་པ་ཎ་མ་མཆིས་བཞིན་དུ་རྗེས་སུ་འཇུག་པར་བགྱིའོ། །དེ་ནས་དེ་ལྟར་སྐུགས་བཙུགས་ནས་འབད་དེ་ཉེ་བར་སྤྱད་པར་བརྩམས་པ་  
  
  
།ཇི་ཙམ་དུས་གཞན་ཞིག་ན་ཚོང་པ་དེ་རྣམས་ཀྱིས་སྨྲས་པ། དེད་དཔོན་གྲོང་ཁྱེར་གྱི་གཙོ་མོ་སྨད་འཚོང་མ་བཞག་པ་ལས་མ་ཐུག་གི། འཇིག་རྟེན་གྱི་ཚུལ་གྱིས་ཤིག། དེ་  
ནས་དེད་དཔོན་གྱིས་དེ་རྣམས་ལ་སྨྲས་པ། གྲོགས་པོ་དག་མཚན་མོ་རྨི་ལམ་ན་དེ་ལ་ཡོངས་སུ་སྤྱད་དོ། །ཚོང་པ་རྣམས་ཀྱིས་ཀྱང་དེ་ལ་བསྙད་པ་དང། དེས་དེད་དཔོན་དེ་རྒྱལ་པོའི་མི་རྣམས་འཛིན་  
དུ་བཅུག་ནས། ཁྱེད་བདག་དང་འདོད་པ་སྤྱད་ཀྱི། རྟའི་མཆོག་ལྔ་བྱིན་ཅིག་དེད་དཔོན་གྱིས་སྨྲས་པ། ངན་པ་མོ། བརྫུན་དུ་སྨྲ་བ་ཟེར་རམ། ཞེས་དེ་གཉིས་རྩོད་ཅིང་རྒྱལ་པོའི་ཕོ་བྲང་  
དུ་སོང་ངོ། །དེ་ནས་རྒྱལ་པོ་འཁོར་དང་བཅས་པ་ལ་ཤགས་བཀྱེ་བ་ལས། ཉི་མ་ནུབ་ཀྱི་བར་དུ་གཅིག་ཀྱང་མ་ཕམ་ལ་ཅིག་ཤོས་ཀྱང་མ་ཡིན་ནོ། །རྒྱལ་པོ་དང་བློན་པོ་ཐམས་ཅད་ཀྱང་  
སྐྱོ་བར་གྱུར་ནས། བཀྲེས་པས་ཉེན་ཏེ་ཕྱིས་དཔྱད་དོ། །ཞེས་རང་གི་ཁྱིམ་དུ་དོང་ངོ། །དེ་ནས་སྨན་ཆེན་པོ་ནུབ་མོ་རང་གི་ཁྱིམ་དུ་སོན་ནས། ས་གས་དྲིས་པ། རྗེའི་སྲས་དེ་རིང་  
ཅིའི་སླད་དུ་ཐོགས། དེས་ཞལ་ཆེ་གཅད་པར་ཡང་མ་ནུས་པའི་གཏམ་དེ་ཐམས་ཅད་རྒྱ་ཆེར་བསྙད་དོ། །དེ་ནས་ས་གས་སྨྲས་པ། ཁྱེད་དེ་ལྟར་རྟོག་པ་དང། སེལ་བ་ཕུན་སུམ་ཚོགས་  
པ་དེ་ལྟ་བུ་ཐམས་ཅད་ཀྱིས་གཅད་པར་མ་སྤྱོད་ན། ཁྱེད་སྐྱེས་པའི་ཚུལ་དེ་ལྟ་བུ་ལགས་པ་ལྟ། སྨན་ཆེན་པོས་སྨྲས་པ། དེ་ནི་དེ་ལྟ་བུ་ཡིན་ན། ཅི་ཁྱེད་ཀྱིས་གཅད་ནུས་སམ། དེས་སྨྲས་པ་  
  
  
༄༅། །རྔོ་ཐོག་སྟེ་བདག་གིས་བློའི་ནུས་པ་ལ་གཟིགས་ཤིག་དེས་སྨྲས་པ། གཤེགས་ལ་རྫིང་བུའི་འགྲམ་དུ་རྟའི་མཆོག་ལྔ་བཞག་སྟེ། དེ་ནས་གནས་དེ་ཉིད་དུ་  
རྒྱལ་པོ་དང། བློན་པོ་རྣམས་ཀྱང་འདུས་ཏེ་ཤགས་འགྱེས་དུ་སྩོལ་ཅིག་གལ་ཏེ་སྨད་འཚོང་མ་གཉིས་དང་གཉིས་འདོད་པ་སྤྱད་དོ་ཞེས་མཆི་ན་རྟའི་མཆོག་ལྔ་ཁྱེར་ཅིག་ཅེས་གསུངས་  
ཤིག་འོན་ཏེ་རྨི་ལམ་ན་འདོད་པ་སྤྱད་དོ་ཞེས་མཆི་ན། དེ་ནས་རྟའི་གཟུགས་བརྙན་ཆུ་ན་མཆིས་པ་དག་སྟོན་ཅིག་གལ་ཏེ་བླང་དུ་མི་རུང་བ་འདི་དག་བདག་ལ་ཅི་དགོས་ཞེས་སྨྲ་ན། དེ་ནས་  
ཇི་ལྟར་འདི་བླང་དུ་མི་རུང་བ་དེ་བཞིན་དུ། རྨི་ལམ་གྱི་འདོད་པ་སྤྱད་པ་ཡང་དེ་དང་འདྲའོ་ཞེས་གསུངས་ཤིག་དེ་ཐོས་ནས་སྨན་ཆེན་པོ་ཉིད་ཇེ་ཡ་མཚན་དུ་གྱུར་ཏོ། །ཕྱི་དེ་ཉིན་པར་རྒྱལ་པོ་ཡང་  
འདུས་པ་དང། བློན་པོ་རྣམས་ཀྱང་ཚོགས་ནས། རྟའི་མཆོག་ལྔ་ཁྲིད་དེ་རྫིང་བུར་ལྷགས་ཏེ། དེར་རྟའི་མཆོག་ལྔ་བཏགས་ནས་ཤགས་འགྱེད་དུ་བཅུག་གོ་དེ་ནས་ས་གས་བསྟན་པ་  
བཞིན་སྨན་ཆེན་པོས་ཞལ་ཆེ་བཅད་པ་དང། རྒྱལ་པོ་དང། བློན་པོ་དང། ཁྲོམ་གྱི་རུ་པ་རྣམས་ཀྱིས་ཐོས་ནས་ཡ་མཚན་སྐྱེས་སོ་།རྒྱལ་པོས་སྨྲས་པ། ཀྱེ་སྨན་ཆེན་པོ་གང་འདི་ཁར་  
ཙང་སྨྲས་པ་དང། ང་དང། བློན་པོ་རྣམས་དང། སྐྱེ་བོ་གཞན་ཡང་ཉོན་མོངས་པར་མི་འགྱུར་བ་ཞིག་ན། ཁྱོད་ཀྱི་ཐབས་སུ་ལས་བྱུང། དེས་སྨྲས་པ། འདི་ནི་ས་གའི་ཐབས་ལགས་ཏེ་  
  
  
།དེ་ནས་རྒྱལ་པོ་དང་བློན་པོ་དག་དང། སྐྱེ་བོའི་ཚོགས་གཞན་རྣམས་ཀྱང་ཡ་མཚན་སྐྱེས་ཏེ། ཀྱེ་མའོ་ཤིང་མཁན་གྱི་བུ་མོ་ས་ག་ནི་ཤིན་ཏུ་མཁས་སོ། །ས་ག་བློ་  
དང་ལྡན་ནོ། །ཞེས་ཡུལ་ཐམས་ཅད་དུ་གྲགས་པར་གྱུར་ཏོ། །དེ་ནས་བྱང་ཕྱོགས་ཀྱི་ཚོང་པ་ཞིག་གིས་རྒོད་མ་གཉིས་ཤིག་རྒྱལ་པོ་ལ་སྐྱེས་སུ་ཕུལ་ཏེ། ལྷ་རྒོད་མ་འདི་དག་སྨད་ལགས་ན། མའམ་  
བུ་གང་ལགས་པ་ནི་གཞན་གྱིས་མ་འཚལ་ཏོ། །དེ་ལ་ཡང་རྒྱལ་པོ་འཁོར་དང་བཅས་པ་དེ་དག་སྐྱོ་བར་གྱུར་ནས། དེ་ཁོ་ན་བཞིན་དུ་ཤིང་མཁན་གྱི་བུ་མོ་ས་ག་ལ་སྨན་ཆེན་པོས་རྨས་པ། རྗེའི་  
སྲས་གང་གི་སྤུ་ཤོར་བ་དེ་ནི་མའོ། །གང་གི་སྤུ་འཇམ་པ་དེ་ནི་བུའོ། །ཕྱི་དེ་ཉིན་དེ་བཞིན་དུ་སྨན་ཆེན་པོས་སྨྲས་ནས། ལྷ་ས་གའི་ཐབས་ལགས་སོ། །ཞེས་སྨྲས་པ་དང། དེ་ལ་ཡང་རྒྱལ་  
པོ་ཡ་མཚན་སྐྱེས་སོ། །དུས་གཞན་ཞིག་ན་སྦྲུལ་ཁས་སྡིགས་པ་ཞིག་གིས་སྦྲུལ་གཉིས་ཁྱེར་ཏེ་འོངས་ནས་དེ་ལ་གཅིག་ནི་ཕོ། ཅིག་ཤོས་མོ་ལགས་ན། གང་ཕོ་ལགས། གང་མོ་ལགས་  
པ་ནི་མ་འཚལ་ཏེ། དེ་ནས་རྒྱལ་པོ་དང། བློན་པོ་དང། མདུན་ན་འདོན་རྣམས་སྐྱོ་ནས། དེ་ཁོ་ན་བཞིན་དུ་སྨན་ཆེན་པོས་ས་ག་ལ་དྲིས་ཤིང། གང་ཞིག་པོའམ་མོ་ཡིན་པ་མ་ཤེས་པ་རྒྱས་པར་  
སྨྲས་པ་དང། དེ་ནས་ས་གས་ཅུང་ཞིག་བགད་ནས་སྨྲས་པ། གང་དག་དོན་འདི་ལྟ་བུ་མི་རྟོགས་པ་དེ་ལྟ་བུ་ཁྱེད་ཀྱང་བློན་པོའམ་ཡོང་རྒྱལ་པོ་གོ་བློན་པོ་རྟོག་པ་དང། སེལ་བ་ཕུན་སུམ་  
  
  
༄༅། །ཚོགས་པ་དེ་ལྟ་བུ་དྲུག་གིས་བརྒྱན་པ་ལྟ་ཞིག་དྲི་ཡི་ཅི་ཁྱོད་ཀྱིས་ཤེས་སམ། སྨྲས་པ། ཧ་ཅང་མོད། འོད་མའི་རྩེ་མོའམ། སྨིག་མའི་རྩེ་མོ་ལ་རས་བལ་  
གྱི་འདབ་མའམ། བལ་གྱིས་དཀྲིས་ཏེ། གཉི་གའི་རྒྱབ་ཏུ་རེག་པར་བགྱིས་པ་དང། དེ་དག་ལས་གང་རེག་ཏུ་མི་བཟོད་པ་དེ་ནི་ཕོ་ལགས་སོ། །ཕྱི་དེ་ཉིན་དེ་བཞིན་དུ་བྱས་པ་ལས་རྒྱལ་པོ་  
མགུ་བར་གྱུར་ཏོ། །དེ་ནས་དུས་གཞན་ཞིག་ན་ལྷོ་ཕྱོགས་ནས་ཚོང་པ་དག་ཅིག་ཙནྡན་གྱི་སྡོང་པོ་ཞིག་ཁྱེར་ཏེ་འོངས་པ་དེའི་མགོ་མཇུག་མ་ཤེས་ཏེ། དེ་ནས་དེ་ཁོ་ན་བཞིན་དུ་ཆུང་མ་ལ་  
དྲིས་པ་དང། རྗེའི་སྲས་རྫིང་བུའི་ནང་དུ་བོར་དང། རྩ་བ་གང་ལགས་པ་དེ་འོག་ཏུ་འབྱིང་ངོ། །དེ་ཡང་རྒྱལ་པོ་སྐྱེད་པ་དང། གཞན་ཡང་སྐྱེ་བོའི་ཚོགས་དག་གིས་ཐོས་ནས་ཡ་  
མཚན་སྐྱེས་སོ། །རྒྱལ་པོ་སྐྱེད་པའི་བློ་སྐྱེས་པ། ངའི་བློན་པོ་དག་གི་ནང་ན་ནོར་བུ་རིན་པོ་ཆེ་རྟོགས་སུ་མཁས་ཤེས་པར་བྱའོ་སྙམ་ནས། དེས་ཁང་པ་རྩེག་མའི་སྟེང་དུ་རྒྱལ་མཚན་  
གྱི་རྩེ་མོ་ལ་རིན་པོ་ཆེ་བཏགས་སོ། །དེའི་འོག་ན་རྫིང་བུ་ཞིག་ཡོད་དོ། །རྒྱལ་པོས་ཀྱང་སུས་ནོར་བུ་རིན་པོ་ཆེ་འདི་ཤེས་པ་དེ་ལ་སྦྱིན་པར་དམ་པ་བསྟབས་སོ། །རྫོང་བུ་དེར་ཞུགས་  
ནས་འོད་དེ་བླང་བ་ལ་ཞུགས་ན་བླང་བར་མ་ནུས་སོ། །དེ་ནས་ཤིང་མཁན་གྱི་བུ་མོ་ས་ག་མ་ལ་སྨྲས་པ། རྗེའི་སྲས་སྟེང་དུ་གཟིགས་ཤིག་དང། དེ་རྒྱལ་མཚན་གྱི་རྩེ་མོ་ལ་བཏགས་  
  
  
གཟུགས་བརྙན་གདའ་མོད་ཀྱི་ནང་དུ་བཞུད་དེ་རྒྱལ་མཚན་གྱི་རྩེ་མོ་ལས་བླང་བར་བགྱིའོ། །དེ་ཕྱི་དེ་ཉིན་དེ་བཞིན་དུ་བྱས་པ་དང། རྒྱལ་པོས་སྨྲས་པ། འདི་སུའི་ཐབས། དེས་  
ས་གའི་ཐབས་ལགས་སོ། །ཞེས་སྨྲས་པ་དང། མགུ་ནས་རྣམ་པ་ཐམས་ཅད་དུ་ཤིན་ཏུ་མཁས་སོ། །ཞེས་བསྟོད་དོ། །དེ་ནས་ས་ག་ཤིན་ཏུ་གཟུགས་དང་ལྡན་པར་བློན་པོ་དྲུག་གིས་ཤེས་  
ཏེ༑ དེ་བདག་ཅག་གི་ནོར་བུ་དང། དངུལ་དང། དབྱིག་དང། གསེར་དང། ཨན་ད་རྙིལ་དང། པདྨ་རཱ་ག་དང། རྡོའི་སྙིང་པོ་ལ་སོགས་པས་བྲིད་ལ། ལྷན་ཅིག་ཕྲད་པར་བྱའོ་སྙམ་པ་ལས་མ་  
ཟུག་གོ་དེ་དག་རྒྱུན་དུ་སྨྲ་བ་དང། དེས་སྨན་ཆེན་པོ་ལ་སྨྲས་པ། ཁྱེད་ཀྱི་ཡུལ་ཆོས་ཀོ་བུད་མེད་གང་སུ་ཡང་རུང་གཞོན་ཞིང་གཟུགས་བཟང་བ་དེ་གཞན་གྱི་སྐྱེས་པས་བསླུ་བ་དེ་ལྟ་བུ་ཞིག་ཡོད་  
པ་ལྟ། དེས་སྨྲས་པ། འདི་ནི་ཐམས་ཅད་ཀྱི་ཆོས་ཏེ། སྐྱེས་པ་རྣམས་ཀྱིས་བུད་མེད་ཐམས་ཅད་ལ་དོན་དུ་གཉེར་མོད་ཀྱི། བུད་མེད་ཉིད་ཀྱིས་ཤེས་པར་བྱ་སྟེ། གལ་ཏེ་བུད་མེད་མཛངས་ན་དེ་བྱེད་དུ་  
མི་བཏུབ་བོ། །དེ་ནས་ས་གས་སྨྲས་པ། རྗེའི་སྲས་གལ་ཏེ་དེ་ལྟ་བུ་ལ་ཅོ་བྲི་བའམ། གནོད་པ་ཞིག་བགྱིས་ན། དེ་ལ་ཉེན་དུ་མི་འགྱུར་གྲང། སྨན་ཆེན་པོས་སྨྲས་པ། བག་རྟོན་ལ་བྱོས་ཤིག་དེ་  
ནས་དེས་ཁྱེད་ཀྱིས་ནའོ་ཞེས་སྒྱུ་མཛོད་ཅིག་དང། དེ་ནས་མཐོ་བཙམ་པར་བགྱིའོ། །དེ་མི་ན་བར་སྒྱུ་བྱས་ཏེ་འདུག་པ་དང། དེས་ཀྱང་དེ་དག་གི་ཕོ་ཉ་གང་དག་ཡིན་པ་དེ་དག་ལས་བཟླུགས་པ་  
  
  
༄༅། །འདི་ནི་མི་བདེ་མོད་ཀྱི། ཇི་ལྟར་བཀའ་སྩལ་པ་དེ་བཞིན་དུ་རིམ་གྲོ་འཚལ་ལོ་ཞེས་འདི་སྐད་དུ་སོ་སོར་སྤྲིང་ངོ། །དེས་ཀྱང་ཤིང་ལས་སྨན་ཆེན་པོའི་གཟུགས་  
བརྙན་བྱས་ནས། དེ་གོས་ཀྱིས་གཡོགས་ཏེ་མལ་དུ་བསྙལ་ལོ། །དེ་དག་སོ་སོ་ལ་ཡང་སྨྲས་པ། སྨན་ཆེན་པོ་འདི་ནི་ཉམ་ཆུང་སྟེ། ཆེ་གེ་མོ་ཞིག་དང། ཆེ་གེ་མོ་ཞིག་གི་དུས་སུ་  
གཞན་གྱིས་མ་འཚལ་བར་སྤྱོན་ཅིག་ཅེས་བྱས་ནས། སྒྲོམ་ཆེན་པོ་དྲུག་བྱས་ཏེ། རང་གི་ཁང་པ་དྲུག་ཏུ་བཅུག་གོ་དེ་ནས་དེ་དག་འོངས་པ་དང། སྒྲོམ་དུ་བཅུག་སྟེ་བཅིངས་ནས་ཕྱི་དེ་  
ཉིན་སྨན་ཆེན་པོ་ཤིའོ་ཞེས་སྒྲ་ཡང་བཏང་ངོ། །དེ་ནས་རྒྱལ་པོའི་བཙུན་མོའི་འཁོར་དང་བཅས་པ་དང། གཞན་ཡང་སྐྱེ་བོའི་ཚོགས་དག་གིས་ཐོས་ནས་མྱ་ངན་ཆེན་པོ་དང་ལྡན་ཏེ་  
བདག་ཅག་སེམས་ཅན་འདི་ལྟ་བུ་དང་བྲལ་བར་གྱུར་ཏོ། །ཞེས་རབ་ཏུ་སེམས་ཤིང་མྱ་ངན་གྱི་རྒྱ་མཚོར་ཞུགས་ནས་སྙིང་རྗེ་རྗེ་སྐད་དུ་སྨྲེའོ། །ཤིང་མཁན་གྱི་བུ་མོ་ས་ག་དེས་ཀྱང། བློན་  
པོ་སྒྲོམ་དུ་བཅུག་པ་དེ་དྲུག་ལེགས་པར་བསྡམས་ནས། རྒྱལ་པོ་སྐྱེད་པའི་དྲུང་དུ་ཁྱེར་ཏེ། ལྷ་སྨན་ཆེན་པོ་ནི་དུས་ལས་འདས་ཏེ། དེའི་ནོར་གང་ལགས་པ། དབྱིག་དང། གསེར་  
དང། དར་དང། རིན་པོ་ཆེ་ལ་སོགས་པ་དེ་དག་དེ་ཉིད་ཀྱི་རྒྱས་བཏབ་པ་འདི་དག་ལགས་སོ། །དེ་ནས་རྒྱལ་པོས་དེ་ནི་དེ་རིང་ཤི་ནས་དེང་ཉིད་ངལ་འདི་ཕུལ་ལོ། །ཞེས་ཤིན་ཏུ་མྱ་  
  
  
།དེའི་སྐབས་སུ་སྨན་ཆེན་པོ་ཉིད་གནས་གཞན་ཞིག་ནས། མེ་ཏོག་གིས་བརྒྱན་ཏེ། དགོད་ཅིང་རྒྱལ་པོའི་ཕོ་བྲང་དུ་ཕྱིན་ནས། རྒྱལ་པོ་ལ་ཕྱག་བྱས་ཏེ་སྨྲས་པ་  
ལྷས་བདག་གདུགས་འགའ་ཡང་བྱམས་པས་མ་བཟུང་སྟེ། དེང་ཉིད་སྡུམ་པ་རྒྱལ་པོས་བཞེས་ལགས་སམ། རྒྱལ་པོས་སྨྲས་པ། ངས་མ་བླངས་ཏེ། ཁྱོད་ཉིད་ཀྱི་ཁྱིམ་ནས་ཁྱེར་ཏེ་  
འོངས་སོ། །ཡང་སྨྲས་པ། རྒྱལ་པོ་ཆེན་པོ་སྨན་ཆེན་ནི། །འདི་ནས་འཇིག་རྟེན་ཕ་རོལ་མཆིས། །དེ་ཡི་རིན་ཆེན་འདི་རྣམས་ལགས། །དེ་དག་མི་དབང་བཞེས་སུ་གསོལ། །རྒྱལ་ཆེན་  
བདག་ནི་ཡུགས་སྟེ། །ཁྱིམ་ཐབ་དང་ནི་བྲལ་བས་ན། བདག་ལ་བརྙས་པ་བགྱིས་ནས་འགས། །བདག་ལས་ནོར་ནི་ཕྲོགས་སུ་མཆིས། །དེ་ནས་སྨན་ཆེན་པོས་བློན་པོའི་མཆོག་རྣམས་  
ཀྱི་བློའི་སྤྱོད་པའི་ལེགས་པ་ཡང་བསྟན་ཏོ། །རྒྱལ་པོ་སྐྱེད་པས་ཀྱང་བལྟས་ན། སྐྲ་དང་ཁ་སྤུ་བྲེགས་རྐང་ལག་བཞི་བསྐུམས་པའི་བློན་པོ་དྲུག་མཐོང་ནས། བགད་དེ་སྨན་ཆེན་པོ་ལ་  
སྨྲས་པ། སྨན་ཆེན་པོ་ཐབས་འདི་སུའི་ཡིན་སྨྲོས་ཤིག་དེས་ས་གའིོ། །ཞེས་ཐམས་ཅད་རྒྱས་པར་སྨྲས་སོ། །དེ་ནས་རྒྱལ་པོས་བསམས་པ། ཀྱེ་མ་བུད་མེད་ཀྱི་བློ་གྲོས། ཀྱེ་མ་  
བརྟན་པ། ཀྱེ་མ་བློ་ཡི་དཔྱོད་པ། དེས་བློན་པོའི་མཆོག་འདི་དག་འདི་ལྟར་ཅོ་དྲིས་སོ་ཞེས་མགུ་ནས་དེ་བཀུར་བ་ཆེར་བྱས་སོ། །ཡུལ་ཐམས་ཅད་དུ་ཡང་ཤིང་མཁན་གྱི་བུ་མོ་ས་ག་ནི་དེ་  
  
  
༄༅། །ལྟར་བློ་དང་ལྡན་ནོ་ཞེས་སྙན་བ་གྲགས་སོ། །སྡོམ་ནི་ང་ཡང་སྨན་གྱིས་དེ་བཞིན་ནོ། །ཁྱི་དང་ཕྱུགས་ལ་བཟས་བསོད་སྦྱིན། །དམ་བཅའ་རྡོ་བ་རོལ་  
མོ་རྣམས། །ཨུ་དུམ་ཝཱ་ར་སྒྱུར་མོར་འདྲ། །སེ་མོ་དོ་ཡང་སྟོར་བ་སྟེ། །ནེ་ཙོ་གསང་ཡང་བསྙད་པའོ། །བར་མདོ་གཉིས་པའི་ཚིགས་བཅད་དོ། །དེ་ནས་རྒྱལ་པོས་ས་ག་མཁས་ཤིང་མཛངས་  
པར་ཤེས་ནས། སྨན་ཆེན་པོ་བསོད་ནམས་དང་ལྡན་པས་ནི། འདི་ལྟ་བུའི་ཆུང་མ་བློ་དང་ལྡན་པ་རྙེད་དོ། །སྙམ་མོ། །དེ་ནས་རྒྱལ་པོས་སྨན་ཆེན་པོ་ལ་སྨྲས་པ། གལ་ཏེ་ཁྱོད་དགའ་བ་ལྟ་  
ན༑ ང་ལ་ཡང་ཆུང་མ་འདི་ལྟར་བློ་དང་ལྡན་པ་ཞིག་བཙལ་ཏེ་བླངས་ན་ཁྱིམ་གྱི་སྲིད་དང། གཞན་ཡང་ཕྱི་རོལ་རྒྱལ་པོའི་ཕོ་བྲང་གི་དོན་འདི་ལ་བདེ་བར་གནས་སོ། །སྨན་ཆེན་པོས་སྨྲས་  
པ༑ གང་ནས་བཙལ་བར་བགྱི། གང་གི་ཕྱིར་རྒྱལ་པོ་སྐྱེད་པས་སྨྲས་པ། ལྔ་ལེན་གྱི་རྒྱལ་པོའི་བུ་མོ་སྨན་ལྡན་ཞེས་བྱ་བ་གཟུགས་བཟང་ཞིང་མཛེས་པ། གཞན་ཡང་དྲན་པ་དང། ཤེས་  
བཞིན་ཅན་འདི་ལྟར་ས་གཅི་འདྲ་བའི་བློ་དང་ལྡན་པ་ཞིག་ཡོད་ཅེས་ཐོས་པ་དེ་ཆུང་མར་ལོང་ཞིག་དེ་ནས་སྨན་ཆེན་པོས་སྨྲས་པ་ལྷ་འདི་ལ་ཐབས་ཅི་ཞིག་བགྱི་ན། དེ་ཡང་ལྷའི་  
མཚམས་ལས་གཞན་པ། དགྲ་ལྟ་བུར་མཆིས་པ་སྟེ། དེ་ལ་སྔར་ཐབས་བཙལ་བར་བགྱིའོ། །དེ་ནས་རྒྱལ་པོ་སྐྱེད་པས། བློན་པོ་འདུན་ན་འདོན་དག་བཏང་སྟེ་དེ་དག་སློང་བ་ལ་ཞུགས་  
  
  
༑དེ་ནས་ལྔ་ལེན་གྱི་རྒྱལ་པོས་བློན་པོ་རྣམས་བསྡུས་ཏེ་ཇི་ལྟར་བྱ། ཞེས་དྲིས་པ་དང། དེ་དག་གིས་སྨྲས་པ། རྒྱལ་པོ་སྐྱེད་པ་འདི་སྔན་ཆད་ལྷའི་བཀའ་མི་ཉན་ཏེ། དོན་འདིས་འོ་སྐོལ་གྱི་དབང་  
དུ་འགྱུར་བ་ནི། དེ་དག་མཆིས་ནས་ཇི་ལྟར་བགྱི་བ་གདོད་མཛད་ཀྱི་རེ་ཞིག་སྩོལ་ཅིག་དེས་བྱིན་ནས་ཆེ་གེ་མོ་ཞིག་ན། ཟླ་བ་ཕྱེད་ཀྱི་ཉིན་བར་ཡུད་ཙམ་དག་དང་སྦྱར་ཏེ། བག་མ་ལེན་དུ་ཤོག་ཅིག་  
ཅེས་བྱས་ནས་ཕྱིར་སོང་སྟེ། རྒྱལ་པོ་སྐྱེད་པ་ལ་བུ་མོ་སྨན་ལྡན་ནི་ཐོབ་བོ། །ཞེས་ཤེས་པར་བྱས་སོ། །ཇི་ལྟར་ནམ་བླང་བར་བྱ་དེ་དག་གིས་ཚེས་གྲངས་ཆེ་གེ་མོ་ཞིག་ན། ཡུད་ཙམ་པ་དང་སྦྱོར་  
ལ་ཤོག་ཅིག་ཅེས་མཆིའོ། །དུས་དེའི་འོག་ཏུ་ལྔ་ལེན་གྱི་རྒྱལ་པོ་དེས་བག་མ་བཏང་བའི་དོན་དུ་བརྩམས་པ་ནི། བཟའ་བ་དང། བཏུང་བ་དག་སྟ་གོན་བྱས་ཏེ། བཟའ་བ་དང། བཏུང་བའི་རྣམ་  
པ་ཐམས་ཅད་དུག་དང་བསྲེ་བ་བྱས་ནས་ལྔ་ལེན་གྱི་རྒྱལ་པོས་བསྡོགས་པ་འདི་ལས་མི་འཕྱི་བར་ཤོག་ཅིག་ཅེས་ཕོ་ཉ་བཏང་ངོ་།དེ་ནས་དེ་ཐོས་པ་དང། སྨན་ཆེན་པོས། རྒྱལ་པོ་སྐྱེད་པ་ལ་  
སྨྲས་པ། ལྷ་རེ་ཞིག་འཕྲལ་དུ་བགྱིར་མི་རུང་སྟེ། དེ་ཅིའི་སླད་དུ་ཞེ་ན། དེ་ནི་གང་གི་ཕྱིར། ལྷའི་མཚམས་ལས་གཞན་པའི་རྒྱལ་པོ་སྟེ། དེ་དང་རྟག་ཏུ་རྩོད་ཅིང་འདིས་རྒྱུན་དུ་མི་མཐུན་པ་ལྷན་  
ཅིག་ཏུ་བགྱིས་པས་བརྟག་པར་བགྱིའོ། །རྒྱལ་པོས་སྨྲས་པ། སུ་རྟོག་ཏུ་བཏང། དེས་སྨྲས་པ། རྒྱལ་པོ་བདེ་བར་བཞུགས་ཤིག་བདག་ལ་ནེ་ཙོ་སྤྱོད་གསལ་ཞེས་བགྱི་བ་མཁས་པ། གསལ་  
  
  
༄༅། །བ། ཡིད་གཞུངས་པར་དེར་བཏང་ལ་དེས་ཐམས་ཅད་ལ་གཏམ་བགྱིས་ནས། སླར་མཆི་བར་བགྱིའོ། །དེ་བཞིན་གྱིས་ཤིག་དེ་དེར་སོང་ནས་བསམས་  
པ། སུ་ལ་བཅར་ཏེ་གང་གིས་ན་ལྷན་ཅིག་འགྲོགས་ཤིང་གཏམ་བྱ། དེས་ཀུན་ཏུ་བལྟས་ན་ཅུང་ཟད་ཀྱང་མ་མཐོང་ངོ། །འཇིག་རྟེན་གྱི་ཐ་སྙད་གང་གིས་བྱ་སྙམ་མོ། །ཇི་ཙམ་ན་རྒྱལ་པོའི་  
ཕོ་བྲང་དུ་ཞུགས་ཏེ་དེར་བལྟས་ན། གདུང་གི་བར་ན་རི་སྐེགས་ཞིག་འདུག་པ་མཐོང་སྟེ། དེ་དེར་སོང་ནས་ཀྱང། དེ་གཉིས་ཕན་ཚུན་གཅིག་ལ་གཅིག་དགའ་བས་ཡང་དག་པར་མགུ་  
བར་བྱས་ནས། གང་ནས་འོངས་ཞེས་དྲིས་སོ། །ནེ་ཙོས་སྨྲས་པ་བྱང་ཕྱོགས་ཀྱི་རྒྱལ་པོ། རྒྱལ་པོ་ཤི་བི་ཞེས་བྱ་བ་དེ་ནས་ཁོ་བོ་འོངས་སོ། །ཁོ་བོ་དེའི་སྐྱེད་མོས་ཚལ་སྲུང་སྟེ། དེ་ལ་ཁོ་  
བོའི་ཆུང་མ་དམ་པ་གཟུགས་བཟང་བ། མཛངས་ཤིང་རྗེས་སུ་མཐུན་པ། ཡིད་དུ་འོང་བ་སྨྲ་བ། རི་སྐེགས་མོ་ཞིག་ཡོད་པ་ལས། རི་སྐེགས་དེ་ཡང་གཞན་དུ་སོང་བ་ལས་ཁྲས་ཁྱེར་ཏེ་  
དེས་ན་ཁོ་བོ་མྱ་ངན་གྱིས་སེམས་གདུངས་ཤིང། ཕན་ཚུན་འཁྱམས་པ་ལས་ཁྱོད་ཀྱི་དྲུང་དུ་ཕྱིན་ཏོ། །བཟང་མོ་ཁྱོད་ཁོ་བོའི་ཆུང་མར་མི་རུང་ངམ། དེས་སྨྲས་པ། ཇི་ལྟར་ན་ནེ་ཙོའི་ཆུང་  
མ་རི་སྐེགས་ཡིན་ཞེས་མ་ཐོས་མ་མཐོང་སྟེ། དེ་ལྟ་མོད་ཀྱི་ནེ་ཙོའི་ཆུང་མ་ནི་ནེ་ཙོ་ཉིད་ཡིན་ནོ་ཞེས་ཐོས་སོ། །དེས་སྤྱོད་གསལ་གྱིས་གཞན་དག་ཕན་ཚུན་འོང་ཞིང་འགྲོ་བའི་རྣམ་གྲངས་  
  
  
།ཡང་སྨྲས་པ། བཟང་མོ་བདག་ནི་ཤི་བིའི་རྒྱལ། །སྐྱེད་མོས་ཚལ་སྲུང་གྱུར་པ་སྟེ། །ཁོ་བོའི་ཆུང་མ་རི་སྐེགས་ནི། །འཇམ་པའི་ཚིག་ཏུ་སྨྲ་གྱུར་པ། །བྱས་ནི་ནན་  
གྱིས་ཁྱེར་བས་ན། །བདག་ནི་དེ་ཡིས་གདུངས་པར་གྱུར། །ཁོ་བོ་འདོད་པས་གདུངས་ནས་ནི། །ཁྱོད་ཀྱི་གན་དུ་འོངས་པ་ཡིན། །རི་སྐེགས་ཀྱིས་སྨྲས་པ། ནེ་ཙོའི་ཆུང་མ་རི་སྐེགས་ནི། །མི་རིགས་  
པར་ནི་བདག་གིས་བསམས། །ནེ་ཙོའི་ཆུང་མ་ནེ་ཙོ་བར། །འདི་སྐད་དུ་ནི་མཁས་པས་བསྒྲགས། །དེ་ནས་དེ་བཞིན་དུ་སྨྲས་ཤིང་བསམ་པ་བསྒྲུབས་ནས་དེ་དེ་དང་ལྷན་ཅིག་རྩེ་བར་བྱེད། དགའ་  
བར་བྱེད། དགའ་མགུར་སྤྱོད་པར་བྱེད་དོ། །དེ་ནས་ནེ་ཙོ་སྤྱོད་གསལ་གྱིས། རྒྱལ་པོའི་ཕོ་བྲང་ན། བཟའ་བ་མང་པོ་སྦྲང་རྩིའི་མཆོག་ཅེས་བྱ་བ་དང། མྱ་ངན་མེད་སྒྱུར་དང། ཕེའུ་ཏེའུ་དག་དོག་  
ལེར་འཚོད་པ་དང། བུ་རམ་ལས་བྱས་པའི་ཁ་ཟས་མང་པོ་མཐོང་ནས། རི་སྐེགས་ལ་སྨྲས་པ། ཅིའི་ཕྱིར་འདི་དག་འཚོད། ཇི་སྟེ་བདག་ཅག་གིས་ཐོབ་བམ། དེ་ནས་རི་སྐེགས་ལ་ཚིགས་སུ་བཅད་  
དེ་སྨྲས་པ། དོག་ལེར་མར་སར་མང་པོ་ནི། །འཚེད་པར་བྱེད་པ་འདི་རྣམས་དག་ཁ་ཅིག་བདག་ཅག་གིས་ཐོབ་བམ། །རི་སྐེགས་ཀྱིས་ནི་འཇམ་པོར་སྨྲོས། །རི་སྐེགས་ཀྱིས་སྨྲས་པ། དོག་  
ལེར་བཅའ་བ་ཁུར་བ་དག་འཚེད་པར་བྱེད་པ་འདི་དག་ཀྱང། །ནེ་ཙོ་མཁས་པ་སྤྱོད་གསལ་བ། །འདི་རྣམས་ཁྱོད་ཀྱི་བཟའ་བ་མིན། །འདི་དག་སྐྱེད་པའི་ཆེད་དུ་ནི། །དུག་གིས་ཐམས་ཅད་  
  
  
༄༅། །བསྲེས་པ་ཡིན། དེ་ནས་སྤྱོད་གསལ་གྱིས་རིག་པ་སྔོན་དུ་བཏང་ནས། རི་སྐེགས་ལ་ཐབས་ཀྱིས་ཡང་སྨྲས་པ། ལྔ་ལེན་རང་གི་བུ་མོ་པ། །སྐྱེད་པ་ལ་ནི་བྱིན་ནོ་  
ཞེས། །དེ་ལྟ་བུར་ཡང་སྒྲ་དག་གིས། །ཕྱོགས་ཀུན་ཏུ་ནི་རྒྱས་གྱུར་ན། །དེ་ལ་སུ་ཡི་ཚིག་བདེན་ཞིང། །གང་གི་ཚིག་དེ་དེ་བཞིན་ཡིན་།རི་སྐེགས་ཀྱིས་སྨྲས་པ། ནེ་ཙོ་མཁས་པ་སྤྱོད་  
གསལ་བ། །གཏུམ་པོ་དེ་ནི་མི་བྱིན་ཏེ། །བློ་གྲོས་ངན་པ་ཉིད་དག་གིས། །དེ་ལ་གསད་པ་དག་ཏུ་བརྩོན། །དེ་དག་ཐོས་ནས་སླར་ལོག་སྟེ་ནེ་ཙོ་སྤྱོད་གསལ་གྱིས་མཐོང་ཞིང་ཐོས་ནས་རྟོགས་  
ཤིང་ཤེས་པ་ནི། ཚོང་པས་དོན་གྱི་རྙེད་པ་ཐོབ་པ་ཡོངས་སུ་གྲུབ་པ་བཞིན་ནོ། །རི་སྐེགས་ལ་ཤི་བིའི་ཕྱིར་སྨྲས་པ། བདག་གི་ཆུང་མ་འདྲ་རྙེད་པ། །རི་སྐེགས་འཇམ་པོར་སྨྲ་བ་ནི། །ཤི་བིའི་  
རྒྱལ་པོས་མཁྱེན་བྱའི་ཕྱིར། །བཟང་མོ་བདག་ནི་འགྲོ་བར་བྱ། །རི་སྐེགས་ཀྱིས་སྨྲས་པ། གལ་ཏེ་རྗེ་ཡི་སྲས་གཤེགས་ན། །ཤི་བིའི་རྒྱལ་པོ་མཁྱེན་གསོལ་ནས། །དགུང་བདུན་དག་ལས་  
གཞན་དུ་ནི། ཡུན་མི་རིང་པར་མཁྱེན་པར་མཛོད། །བདག་གི་རིགས་དང་རུས་དག་དང། །ལོངས་སྤྱོད་ཀྱང་ནི་འདི་འདྲ་བར། ཤི་བིའི་རྒྱལ་པོས་མཁྱེན་པར་མཛོད། །བདག་ཀྱང་སླད་རྗེས་  
ཁྱེད་མ་དགུ་མ། །དེ་སོང་ནས་ཕྱིན་པ་དང། བློན་པོ་སྨན་ཆེན་པོ་ལ་རྒྱ་ཆེར་ཐམས་ཅད་སྨྲས་སོ། །དེ་ནས་སྨན་ཆེན་པོས་རྒྱལ་པོ་སྐྱེད་པ་ལ་མཁྱེན་པར་བྱས་སོ། །དེ་ནས་ལྔ་ལེན་གྱི་  
  
  
དཔུང་གི་ཚོགས་ཡན་ལག་བཞི་པ་གོ་བསྐོན་ནས། གླང་པོ་ཆེ་པའི་ཚོགས་དང། རྟ་པའི་ཚོགས་དང། ཤིང་རྟ་པའི་ཚོགས་དང། དཔུང་བུ་ཆུང་གི་ཚོགས་  
དག་རྒྱལ་པོ་སྐྱེད་པའི་དྲུང་དུ་ཕྱིན་ནས། རྒྱལ་པོ་སྐྱེད་པའི་ཕོ་བྲང་བསྐོར་བར་བྱས་པ་དང། དེ་ནས་བློན་པོའི་མཆོག་སྨན་ཆེན་པོས་བསམས་པ། འདིས་ལྷན་ཅིག་འཐབ་མོ་འགྱེད་པར་ཡང་མི་  
ནུས་ན་ཇི་ལྟར་བྱ། དབྱེན་ཞིག་བྱ་སྙམ་མོ། །དེས་ལྔ་ལེན་གྱི་རྒྱལ་པོའི་བློན་པོ་ལྔ་བརྒྱ་ལ་རྣམ་པ་སྣ་ཚོགས་ཀྱི་སྐྱེས་བསྐུར་ཏེ་དབྱེན་བྱས་སོ། །དབྱེན་བྱས་ནས་རྒྱལ་པོ་སྐྱེད་པས་ལྔ་ལེན་གྱི་རྒྱལ་  
པོ་ལ་ཕོ་ཉ་བཏང་སྟེ། ཁོ་བོ་ཁྱོད་ལ་རྒོལ་མི་ནུས་པ་མ་ཡིན་མོད་ཀྱི། ཁོ་བོ་དང་ཁྱོད་གཉེན་ཏེ། ཁྱོད་ཉིད་གྱོས་པོ་ཡིན་པས་མི་རྒལ་ལོ། །འོན་ཀྱང་ཁྱོད་ངའི་ལག་ཏུ་འྪོའམ། གཤིན་པ་ནི་ཤིན་ཏུ་  
རིག་པར་གྱིས་ཤིག་ངེད་ཀྱིས་ནུས་པར་གྱུར་ཀྱང་ཁྱོད་ལ་མི་རྒོལ་ཏེ། གལ་ཏེ་ཡང་ཁྱོད་ཐེ་ཚོམ་དུ་གྱུར་ན། སྐྱེས་འདི་དང་འདི་དག་ནི་བློན་པོ་ཆེ་གེ་མོ་རྣམས་ལ་བསྐུར་བ་བརྟག་པར་བྱའོ། །  
ཞེས་དེས་སྤྲིང་པ་ལས། སྐྱེས་དང་བཅས་སུ་བཟུང་ངོ། །དེ་ནས་ལྔ་ལེན་གྱི་རྒྱལ་པོ་དེ་ཉིད་ཀྱི་ནུབ་མོ་ཆས་ནས། རང་གི་ཁྱིམ་དུ་སོང་སྟེ་ཕྱིན་པ་དང། བློན་པོ་ལྔ་བརྒྱ་དེ་དག་བསད་དེ། དེ་དག་གི་  
བུ་རྣམས་ཀྱང་བློན་པོར་བཅུག་པ་བདེན་ནོ་ཞེས་སྨྲས་པ་འདིས་རྒྱལ་པོ་སྐྱེད་པ་དང་ལྷན་ཅིག་པ་དག་དགའ་བ་སྐྱེས་པར་གྱུར་ཏོ། །སྨན་ཆེན་པོས་ཀྱང་དེ་དག་བསད་པར་ཐོས་ནས་བདག་གི་དེ་ལྟ་  
  
  
༄༅། །བུ་དག་བྱས་སོ་སྙམ་སྟེ། དགའ་བར་གྱུར་ཏོ། །དེ་དག་ཀྱང་བསད་ནས་རྒྱལ་པོ་ལ་སྨན་ཆེན་པོས་གསོལ་པ། འདི་ལྟར་བདག་ཉིད་དངོས་དེར་མཆིས་  
ལ་ཐོབ་བམ། མི་ཐོབ་བརྟག་པར་བགྱིའོ་ཞེས་སྨྲས་སོ། །གང་གི་ཕྱིར་དེ་དེར་བདག་ཉིད་ཀྱི་དཔུང་དང་བཅས་ནས་ལྔ་ལེན་གྱི་རྒྱལ་པོའི་ཡུལ་དུ་སོང་བ་དང། ལྔ་ལེན་གྱི་རྒྱལ་པོས་གྲོང་  
ཁྱེར་གྱི་ནང་དུ་ཤོག་ཅིག་ཅེས་སྨྲས་སོ། །དེས་སྨྲས་པ། སྐྱེད་མོས་ཚལ་འདི་ཉིད་དུ་མཆིས་སོ། །ཇི་སྟེ་ཡང་བདག་ངེས་པར་ནང་དུ་མཆི་ན། བློན་པོ་ཆེ་གེ་མོ་ཞིག་གི་ཁྱིམ་དུ་མཆི་བར་  
འཚལ་ལོ། །དེ་ནས་ལྔ་ལེན་གྱི་རྒྱལ་པོ་བག་ཚ་སྟེ། ཅིའི་ཕྱིར་འདི་འདི་སྐད་དུ་སྨྲ། རེ་ཞིག་གཞན་ཡང་བདག་དང་བློན་པོ་དག་དབྱེན་བྱེད་དོ་སྙམ་སྟེ། དེ་ལྟར་དགའ་ན་དེ་ཉིད་དུ་འདུག་ཅིག་  
ཅེས་སྤྲིང་ངོ། །དེའི་བློན་པོ་རྣམས་ཀྱིས་འདི་ལ་བགྲོས་པ། བདག་ཅག་གི་ཕ་ཆུད་གསན་པ་བྱས་པ་དེ་ཐམས་ཅད་ནི། སྨན་ཆེན་པོ་འདི་ཡིན་པས་བདག་ཅག་གིས་སྔོན་གྱི་ཤ་ཁོན་རྗེས་  
སུ་དྲན་པར་བྱས་ཏེ། རྒྱལ་པོ་ལ་དེ་བཞིན་དུ་གལ་གྱིས་བཅུས་ལ། དེ་ལྟར་འདི་ཕྱིར་མི་འགྲོ་བར་བྱའོ་ཞེས་འདུས་ནས། རྒྱལ་པོ་ལ་དེ་དག་གིས་སྨྲས་པ། རྒྱལ་པོ་སྐྱེད་པ་གང་ལ་བློའི་  
སྤྱོད་ཚུལ་འདི་ལྟ་བུ་དེ་ནི། སྨན་ཆེན་པོ་དེའི་ལགས་སོ། །དེ་ལ་རྒྱལ་པོ་སྐྱེད་པ་ནི་ཕ་རོལ་གནོན་པ་བགྱིད་མི་ནུས་ཏེ། དེ་ལྟར་དེ་འདི་ཉིད་ན་མཆིས་པའི་ཚེ། བདག་ཅག་གིས་གཞན་  
  
  
།དེས་སྨྲས་པ་ལེགས་པར་སྨྲས་སོ། །དེ་ནས་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ། གླང་པོ་ཆེའི་ཚོགས་དང། རྟའི་ཚོགས་དང། ཤིང་རྟའི་  
ཚོགས་དང། དཔུང་བུ་ཆུང་གི་ཚོགས་དང། །རྒྱལ་པོའི་ཕོ་བྲང་གནས་དེར་སོང་ངོ། །རྒྱལ་པོ་སྐྱེད་པ་འདིས་ཀྱང་སྟ་གོན་བྱས་སོ་།སྨན་ཆེན་པོས་ཀྱང་ལྔ་ལེན་གྱི་རྒྱལ་པོ་ལམ་ཆེ་གེ་མོ་ཞིག་ནས་  
རྒྱལ་པོ་སྐྱེད་པའི་དྲུང་དུ་སོང་བར་ཤེས་སོ། །དེས་ཀྱང་དེར་ཅུང་ཞིག་འདུག་ནས། ཕྱོགས་ཆེ་གེ་མོ་ཞིག་ན། རྒྱལ་པོའི་མཛོད་ཡོད་དེ། མཛོད་དེ་ན་རྒྱལ་པོའི་བུ་མོ་སྨན་ལྡན་མ་ཞེས་བྱ་བ་འདུག་  
པར་ཤེས་སོ། །དེ་ནས་དེས་ནང་འཁོར་མི་ཞིག་ཁྲིད་དེ་འཁོར་བཞག་ནས། ཇི་ཙམ་ན་རྒྱལ་པོའི་མཛོད་དུ་ཞུགས་ཏེ། མཛོད་ཕྱེ་ནས་བུ་མོ་དང། འབྱོར་པ་དབྱིག་དང། གསེར་དག་བླངས་  
ནས། དཔུང་གི་ཚོགས་ཡན་ལག་བཞི་གོ་བསྐོན་ཏེ། ལམ་གཞན་ཞིག་ནས་རྒྱལ་པོ་སྐྱེད་པའི་དྲུང་དུ་སོང་ངོ། །དེ་ནས་རྒྱལ་པོ་སྐྱེད་པ་དང། བློན་པོ་དང། གྲོང་མི་རྣམས་དང། གཞན་དག་  
ཀྱང་ལས་ཆེན་པོས་བསྒྲུབས་སོ་ཞེས་རབ་ཏུ་དགའ་སྟེ། རྗེད་ཅིང་རི་མོར་བྱ་བ་མང་པོ་དག་བྱས་སོ། །ལྔ་ལེན་གྱི་རྒྱལ་པོའི་བློན་པོ་མཆོག་ཀྱང་འོངས་ན། སྨན་ཆེན་པོས་བུ་མོ་དང། མཛོད་  
ཁྱེར་བ་དང། རྒྱལ་པོའི་ཕོ་བྲང་དེ། དེ་དག་གིས་སྤངས་ཏེ་རང་གིས་ཡུལ་དུ་སོང་ངོ། །རྒྱལ་པོ་སྐྱེད་པས་ཀྱང་གང་གིས་ཕྱིར་བཀྲ་ཤིས་ཀྱི་རྣམ་པ་དག་གིས། བུ་མོ་བག་མར་བླངས་ནས་  
  
  
༄༅། །དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་ནས་ལྔ་ལེན་གྱིས་རྒྱལ་པོས། བུ་མོ་སྨན་ལྡན་ལ་ཕོ་ཉ་ཞིག་བཏང་ནས་  
འདི་ལྟ་བུ་སུའི་ཐབས། སུས་བརྟགས། སུས་དབྱེན་བྱས་པ་དག་གི་དོན་ཤེས་པར་གྱིས་ལ། རྟོགས་ལ་སྤྲིང་ཞིག་དེས་བརྟགས་ནས། ཕོ་ཉ་བཏང་ལ་སྨན་ཆེན་པོ་འདི་ལ་ནེ་ཙོ་སྤྱོད་གསལ་  
ཞེས་བྱ་བ་མིའི་སྐད་དུ་སྨྲ་བ་དེས་འདི་ལྟར་བརྟགས་སོ། །དེ་ནས་ལྔ་ལེན་གྱི་རྒྱལ་པོས་སྨྲས་པ། ནེ་ཙོ་སྤྱོད་གསལ་ཅི་ནས་ཀྱང་སླར་ཐོང་ཞིག་དེ་ནས་དེས་རབ་ཏུ་འབད་པས་རྙིས་བཟུང་  
སྟེ༑ དེ་ལ་བསྐུར་རོ། །དེ་ནས་རྒྱལ་པོ་ཁྲོ་བས་དཀྲིས་པས་རྣམ་པ་མང་པོར་སྤྱོས་ཏེ། སོད་ཅིག་ཅེས་བསྒོའོ། །དེ་ནས་ནེ་ཙོ་སྤྱོད་གསལ་གྱིས་རྐང་པ་ལ་གཏུགས་ཏེ་རྒྱལ་པོ་ལ་གསོལ་  
པ༑ ལྷ་བདག་གི་ཕ་དང། མེས་པོ་ཇི་ལྟར་བཀུམ་པ་དེ་བཞིན་དུ་དགུམ་པར་ཅི་གནང། གལ་ཏེ་དེ་ལྟ་ན་དེ་བཞིན་དུ་འདི་གསོད་པར་གྱིས་ཤིག་།ཅེས་ནས་གནང་ངོ། །ཇི་ལྟ་བུ་ཉིད་  
དུ་ཕ་དང་མེས་པོ་བསད། ཅེས་དེས་དེ་ལ་དྲིས་པ་དང། རས་བལ་གྱིས་མཇུག་མ་བཀྲིས་ཏེ། ཡུངས་མར་གྱིས་བསྐུས་ནས་བསྲེགས་ཏེ་བཏང་བ་དང། དེ་ནམ་མཁའ་ལ་འཕུར་ཏེ་རྒྱལ་  
པོའི་ཕོ་བྲང་ཀུན་ནས་འབར་བར་བྱས་ནས་ཆུར་ཞུགས་སོ། །དེ་ནས་རྒྱལ་པོ་སྐྱེད་པའི་དྲུང་དུ་སོང་བ་དང། སྨན་ཆེན་པོས་ཀྱང་དྲིས་པ། ཁྱོད་ག་ལས་འདིར་ཕྱིན། དེས་ཇི་ལྟར་བྱས་པ་  
  
  
དེ་མགུ་བར་གྱུར་ཏོ། །ལྔ་ལེན་གྱི་རྒྱལ་པོ་ཁྲོ་བས་དཀྲིས་པས་ཡང་ཡི་གེ་བསྐུར་བ། དེས་རྣམ་པ་འདི་ལྟ་བུས་གནོད་པ་བྱས་ཏེ་འདི་ངེས་པར་སླར་ཐོང་ཞིག་  
དེས་ཀྱང་བཟུང་སྟེ་བསྐུར་རོ། །ལྔ་ལེན་གྱི་རྒྱལ་པོ་ཁྲོས་པས་སྤུ་རིལ་ཕྱི་ནས་ཤའི་རི་ལུར་བཞག་སྟེ། འགྲོ་ན་སོང་ཞིག་ཅེས་དེ་ཕྱི་རོལ་ཏུ་བོར་བ་དང། ཁྲས་ཁྱེར་རོ། །དེས་ཀྱང་ཁྲ་ལ་གསོལ་  
བ་བཏབ་པ། ཁོ་བོ་ཟོས་པ་ནི་ཉིན་གཅིག་གི་ཟས་སུ་ཟད་དེ། ཁོ་བོ་བཏང་ན་ནི་ཉིན་གཅིག་བཞིན་དུ་ཇི་ལྟ་བུའི་དགོས་པ་དང། བཟའ་བ་མང་པོ་དག་དེ་བཞིན་དུ་སྦྱར་བར་བྱའོ་ཞེས་དེས་ཡིད་ཆེས་པར་  
མནའ་བོར་ནས་བཏང་སྟེ། སྤྱོད་གསལ་གྱིས་སྨྲས་པ། ཕྱོགས་ཆེ་གེ་མོ་ཞིག་ན་རྒྱལ་པོའི་གཙུག་ལག་ཁང་དེར་ཤོག་ཅིག་དེས་དེ་བཞིན་བྱས་པ་དང། དེ་གཙུག་ལག་ཁང་དུ་སོང་སྟེ་  
བུ་ག་ཞིག་ཏུ་ཞུགས་པ་དང། ཕྱི་དེ་ཉིན་བྲམ་ཟེ་དག་ལྷ་མཆོད་པའི་ཕྱིར་དེར་ལྷགས་ནས། ལྷ་དྲི་མ་ཕྱིས་ཏེ། བདུག་པ་དང། མེ་ཏོག་དང། ལྷ་བཤོས་དང། གཏོར་མ་སྦྱིན་པར་རྩོམ་པ་ན། སྤྱོད་  
གསལ་དེས་ཀྱང་སྨྲས་པ། ཀྱེ་བྲམ་ཟེ་རྒྱལ་པོ་སྡིག་པ་ཅན་ལྔ་ལེན་གྱི་རྒྱལ་པོ་ལ་ངའི་ཚིག་འདི་བརྗོད་པར་བྱའོ། །ཉེས་པ་འདི་དང་འདི་དག་བྱས་པ་དེ་ནི་ངས་གནོད་པར་བྱས་པ་ཡིན་ནོ། །གལ་  
ཏེ་ངའི་ཚིག་བཞིན་མ་བྱས་ན་ཕྱིར་ཡང་བྱའོ། །དེ་ལྟར་རེ་ཞིག་ཉིན་རེ་ཞིང་ཤ་རྗེན་མང་པོ་དང། ཏིལ་དང། འབྲས་ཐུག་པོ་བྲེའུ་ཆུང་གང་གི་ལྷ་བཤོས་བྱས་པ་དང། དེ་ནས་ཕྱིས་བསམ་མོ། །  
  
  
༄༅། །སོང་ནས་དེས་ལྔ་ལེན་གྱི་རྒྱལ་པོ་ལ་ཁོང་དུ་ཆུད་པར་བྱས་སོ། །རྒྱལ་པོས་ཀྱང་དེའི་དོན་ཁོ་ནར་ལྷ་བཤོས་དང། གཏོར་མ་བྱ་བ་ལ་ཞུགས་ཏེ། ཉིན་  
གཅིག་བཞིན་དུ་རྒྱལ་པོ་དང། བློན་པོ་དང། མདུན་ན་འདོན་དག་ལྷགས་ནས། ལྷ་ལ་གནང་ངམ། མི་གནང་བཀའ་སྩལ་པ་གསོལ་བ་བཏབ་པ་དང། དེ་བཞིན་དུ་བྱའོ། །ཞེས་སོ། །འདི་  
ལྟར་དུས་མང་དུ་ལོན་ནས། ནེ་ཙོ་སྤྱོད་གསལ་དེའི་གཤོག་པ་སྐྱེས་ཤིང་འཕུར་ནུས་པར་གྱུར་པ་དང། ཡང་འགྲོ་བའི་བློ་སྐྱེས་ཏེ་དེ་ལ་ཡང་སྨྲས་པ། འདི་ལྟར་ང་ལ་གང་ཁྱོད་སྟོབས་ཀྱི་  
དཔུང་དང། ལྷ་མོ་དང། གཞོན་ནུ་དང། བློན་པོ་དག་དང་ལྷན་ཅིག་མགོ་གཏུན་བཞིན་བྲེགས་ལ་ངའི་དྲུང་དུ་ཤོག་ཅིག་དང། འདི་ལྟར་ཡང་བཟོད་ཅིང་གནང་བར་བྱའོ། །དེས་རྒྱལ་  
པོ་ལ་ཁོང་དུ་ཆུད་པར་བྱས་པ་དང། རྒྱལ་པོས་ཀྱང་དེ་བཞིན་དུ་བྱས་ཏེ། དེ་ལྟར་ཐམས་ཅད་མགོ་གཏུན་བཞིན་དུ་བྲེགས་ནས། ལྷ་ཁང་དུ་སོང་སྟེ། རྐང་པ་ལ་གཏུགས་ནས་བཟོད་  
པར་གསོལ་བ་དང། དེ་ནས་ནེ་ཙོ་ནམ་མཁའ་ལ་འཕུར་ཏེ་ཚིགས་སུ་བཅད་པ་འདི་སྨྲས་སོ། །བྱེད་པ་ལ་ནི་སླར་བྱས་ཏེ། །ཕྱི་བ་སླར་ནི་ཕྱི་ལ་ལྟོས། །འདིར་ནི་གཅིག་པུ་ཕྱི་བ་ཡིས། །  
བཙུན་མོ་ཀུན་དང་ལེགས་པར་ཕྱི། །དེས་འདི་སྐད་སྨྲས་ཏེ། དེ་ནས་ཡང་སྨན་ཆེན་པོའི་དྲུང་དུ་སོང་བ་དང། སྤྱོད་གསལ་ཡུན་རིང་ཞིག་ཏུ་མ་མཐོང་ན། གང་ནས་ཕྱིན་ཅེས་དྲིས་  
  
  
༑དེས་འདི་དང་འདི་ལྟ་བུའི་ཐབས་དེ་དག་བདག་གིས་བགྱིས་སོ། །ཞེས་རྒྱ་ཆེར་སྨྲས་སོ། །དེ་ནས་སྨན་ཆེན་པོ་ཡིད་དགའ་ཞིང་མགུ་སྟེ། རྒྱལ་པོ་སྐྱེད་པ་ལ་ནེ་ཙོ་སྤྱོད་གསལ་གྱིས་  
འདི་ལྟར་བགྱིས་སོ། །ཞེས་སྨྲས་པ་དང། རྒྱལ་པོ་ཡང་མཆོག་ཏུ་དགའ་བ་དང་ལྡན་ནས། སྨྲས་པ། ཨེ་མའོ་འདི་ལྟར་ཁྱོད་མཁས་པ་ཤ་སྟག་དང་ཕྲད་པ་ནི་བསོད་ནམས་དང་ལྡན་ནོ།།  
ཞེས་སྨྲས་སོ། །དེ་ནས་ཡང་དུས་ཕྱི་ཞིག་ན། རྒྱལ་པོས་བློན་པོ་རྣམས་ལ་གང་རབ་ཏུ་མཁས་པ་ཉམས་སད་དོ་སྙམ་པའི་བློ་སྐྱེས་ནས། དེ་དག་བོས་ཏེ་སོ་སོར་ཁྱི་རེ་རེ་བྱིན་ནས། འདི་དག་དུས་  
འདི་ཙམ་ན་ཐམས་ཅད་མི་སྐད་དུ་སྨྲ་བར་གྱིས་ཤིག་དེ་དག་གིས་དེ་ཁྱིམ་དུ་ཁྲིད་དེ་གསོ་བར་བྱ་བ་ནི་ཤེས་ཀྱི། མི་སྐད་དུ་ཟེར་བ་ནི་མི་ཤེས་སོ། །སྨན་ཆེན་པོས་ཁྱི་དེ་ཁྱིམ་དུ་ཁྲིད་དེ་འོངས་ནས་  
ཁྲི་ལས་མི་རིང་བ་ཞིག་ཏུ་ཕུར་པ་ལ་བཏགས་ཏེ་བཞག་གོ་ནམ་སྨན་ཆེན་པོ་ཁ་ཟས་དྲངས་ནས། བཅའ་བ་དང། བཟའ་བ་དང་འཁུར་བ་སྣ་ཚོགས་སུ་སྦྱར་བ་ཟ་བར་མཐོང་ཡང་ལེན་མི་  
ནུས་སོ། །དེ་ནས་ངན་པ་ཅུང་ཟད་ཅིག་བྱིན་པས་མ་ཤི་མ་གསོན་ཙམ་དུ་ཉམ་ཆུང། རིད་དེ་སྐེམ་པར་གྱུར་ཏོ། །དེ་ནས་རྒྱལ་པོས་ཁྱི་དེ་དག་ལོབས་སམ། མ་ལོབས་བལྟས། ཁྲིད་དེ་ཤོག་  
ཅིག་པར་བསྒོའོ། །དེ་དག་གིས་ནི་ཐབས་ལ་མི་མཁས་པས་བསླབ་མ་ནུས་སོ། །དེ་ནས་སྨན་ཆེན་པོ་ལ་ཁྱོད་ཀྱིས་ཅི་འདྲ་བ་ཁྲིད་དེ་ཤོག་ཅེས་སྨྲས་ནས། རྒྱལ་པོའི་མདུན་དུ་འོངས་ཏེ་  
  
  
༄༅། །བལྟས་ན། སྐེམ་ཞིང་རིད་དོ། །དེས་འདི་ཅིའི་ཕྱིར་རིད་ཅེས་དྲིས་པ་དང། སྨན་ཆེན་པོས་ལྷ་བདག་གིས་ཅི་ཟོས་ཅི་འཚལ་བ་དེ་བཞིན་འདི་ལ་ཡང་སྩལ་ཏོ། །  
ཞེས་སྨྲས་པ་དང། ཁྱིས་སྨྲས་པ། ལྷ་འདི་ནི་རྫུན་མཆི་སྟེ་བདག་ལྟོགས་ཏེ་དེའུ་གུམ་མོ། །དེ་ནས་སྨན་ཆེན་པོས་བདག་གིས་འདི་འདི་ལྟར་མིའི་སྐད་དུ་སྨྲ་བར་བགྱིས་སོ། །ཞེས་  
གསོལ་ཏོ། །དེ་ནས་རྒྱལ་པོ་དགྱེས་པར་གྱུར་ཏོ། །དེ་ནས་དུས་ཕྱི་ཞིག་ན། ཡང་ཉམས་སད་པར་འདོད་ནས། ལུག་འདི་རྣམས་ཁྱེད་ཀྱིས་བཟའ་བཏུང་ཞིམ་པོ་སྩལ་ལ་ཚིལ་མེད་  
ལ་མཐུ་དང་ལྡན་པར་བྱོས་ཤིག་ཅེས་བསྒོའོ། །དེ་ནས་བློན་པོ་ལྔ་བརྒྱ་པོ་དེ་དག་གིས་ཐབས་མ་ཤེས་ཏེ། དེ་སོས་ཏེ་ཚོ་བར་བྱས་སོ་།སྨན་ཆེན་པོས་ནི། བཟའ་བཏུང་ཞིམ་  
པོ་མདུན་དུ་བཞག་ནས། ཤིང་ལས་སྤྱང་ཀིའི་གཟུགས་ཞིག་བྱས་ཏེ་ལུག་གི་མདུན་དུ་བཞག་པས། དེས་དེ་མཐོང་བས་ན་སྐྲག་སྟེ། ཚིལ་ནི་མ་སྐྱེས། མཐུ་དང་ནི་ལྡན་པར་  
གྱུར་ཏོ། །དེ་དག་ཀུན་བལྟས་ན་གཞན་དག་ནི་མདོག་དང་ལྡན་ཞིང་ཚིལ་མང་བར་གྱུར་ཏོ། །སྨན་ཆེན་པོའི་ནི་ཚིལ་མེད་ལ་མཐུ་དང་ལྡན་པར་མཐོང་ནས། རྒྱལ་པོ་དགའ་སྟེ། མཛངས་  
སོ་ཞེས་བསྔགས་སོ། །དེ་ནས་ཡང་དུས་ཕྱི་ཞིག་ན། གང་མཁས་པ་བགམ་སྟེ་བལྟའོ། །སྙམ་དུ་བསམས་ནས། བློན་པོ་དེ་དག་གི་བུ་ལྔ་བརྒྱ་པོ་དེ་དག་སྐྱེད་མོས་ཚལ་དུ་ཟན་  
  
  
ཟ་འཐུང་ཞིང་འཁོད་པ་ལས་ངོ་མཚར་དང་ལྡན་པའི་གཏམ་རྩོམ་སྟེ། སུ་གང་གིས་ངོ་མཚར་གྱི་གཏམ་མམ། ཁྱིམ་ན་ཡོད་པ་ཅི་ཐོས་པ་སྨྲོས་ཤིག་དེ་དག་མཛའ་བས་གཅིག་ལ་གཅིག་  
ངོ་མཚར་གང་ལ་ཅི་ཡོད་པ་དང། ཁྱིམ་དང། གཞན་གྱི་ཕྱོགས་ན་མཐོང་བ་རྣམས་སྨྲས་སོ། །དེ་ནས་ཁྱེའུ་དེ་དག་གིས་སྨན་ཆེན་པོའི་བུ་ལ་ཁྱོད་ཀྱང་སྨྲོས། ཞེས་བསྐུལ་བ་དང། སྨན་ཆེན་པོའི་  
ཁྱིམ་ན་རྡོ་ཞིག་ཡོད་དེ། དེ་ཀ་རྟེན་ཡིན་པ་ལས་དེ་ཆུའི་སྟེང་དུ་བཞག་ན། ཕན་ཚུན་དུ་འཕྱོ་ཞིང་ཉུག་ཅིང་མཉེ་བ་ལ་སོགས་པའི་ལས་ཀུན་བྱེད་དོ། །དེ་ནས་ཁྱེའུ་དེས་བདག་གི་ཁྱིམ་ན་ཡོད་པ་དེ་  
དག་ལ་བསྙད་དེ། ངེད་ཀྱི་ཁྱིམ་ན་ངོ་མཚར་ཡོད་པ་དེ་ལྟ་བུ་ནི་སུ་ལ་ཡང་མེད་དོ། །དེ་དག་གིས་དེའི་རྗེས་ནས་བཟུང་བ་དང། ངེད་ཀྱི་ཁྱིམ་ན་རྡོ་བ་ཆུའི་སྟེང་ན་འཕྱོ་ཞིང་འགྲོའོ། །ཞེས་སྨྲས་པ་  
དང༑ དེ་དག་གིས་བདག་ཅག་གིས་རྡོ་ཆུའི་སྟེང་ནས་འཕྱོ་ཞིང་འགྲོ་བ་དེ་ལྟ་བུ་ནི། མ་མཐོང། མ་ཐོས་སོ། །དེ་ནས་དེ་དག་གིས་གསེར་གྱི་དོང་ཙེ་ལྔ་བརྒྱ་རྒྱལ་བ་ཀྱེའོ། །དེ་ནས་གཞོན་ནུ་  
དེས་ཇི་ལྟར་གྱུར་ཅིང་དེའི་ཕྱིར་བདག་དང་རྒྱལ་བཀྱེའོ་ཞེས་ཕ་ལ་སྨྲས་པ་དང། དེས་སྨྲས་པ། བུ་མ་བསྟན་ཅིག་དེ་ནས་དེ་དག་ལྷགས་ནས་མ་བསྟན་པ་དང། གསེར་གྱི་དོང་ཙེ་ལྔ་བརྒྱ་རྒྱལ་  
དུ་བབ་བོ། །དེ་ནས་སྨན་ཆེན་པོས་སྤྲེའུ་རྣམས་བཟུང་སྟེ་རོལ་མོ་བསླབས་ནས། བུ་ལ་སྨྲས་པ། ད་ནི་སོང་ལ་སྡུམ་པའི་ནང་དུ་སྔར་གཏམ་གླེངས་ལ་ཁྱོད་ཀྱིས་ངོ་མཚར་སུས་ཅི་མཐོང། ཅི་  
  
  
༄༅། །ཐོས། ཁྱིམ་ལྟ་ན་ཅི་ཡོད་པ་སྨྲོས་ཤིག་བྱོས་ལ། དེ་ནས་ཁྱོད་ཀྱིས་ད་ནི་རྒྱལ་ཉིས་འགྱུར་དུ་བྱས་ཏེ། བདག་གི་ཁྱིམ་ན་ནི་རོལ་མོ་མཁན་སྤྲེའུ་ཡོད་དེ། གླུ་  
ལ་མཁས། གར་ལ་མཁས། རྔ་རྡུང་ལ་མཁས་སོ་ཞེས་བྱོས་ཤིག་།ཅེས་བསྒོ་བ་དང། དེས་ཀྱང་དེ་བཞིན་དུ་གཏམ་གཞན་དག་ལ་བརྗོད་དེ། འདི་ལྟ་བུ་མཐོང་སྟེ་ཡོད་དོ། །ཞེས་  
བགྱིས་པ་དང། དེ་ནས་དེ་དག་ན་རེ། བདག་ཅག་གིས་སྤྲེའུ་རོལ་མོ་བྱེད་པ་མ་མཐོང། མ་ཐོས་སོ། །དེས་སྨྲས་པ། དེ་སྟེ་བདག་གིས་བསྟན་ན། ཁྱེད་ཀྱིས་ཅི་སྦྱིན། དེ་དག་གིས་སྨྲས་  
པ། སྔར་ཡང་ཁྱོད་ལ་གསེར་གྱི་དོང་ཙེ་ལྔ་བརྒྱ་ཕབ་པ་ཡིན་ད་ཡང་དེ་བཞིན་མ་རིགས་མི་ཚུལ་བ་ཟེར་ཏེ། དེ་སྟེ་ཡང་ཁྱོད་ཀྱིས་མ་བསྟན་ན། གསེར་གྱི་དོང་ཙེ་སྟོང་བབ་བོ། །ཇི་སྟེ་  
བསྟན་ན་ངེད་ཀྱིས་སྦྱིན་ནོ། །དེ་ལྟར་དམ་བཅས་ནས། །སྤྲེའུ་ཁྲིད་དེ་རྒྱལ་པོའི་ཕོ་བྲང་དུ་འདོང་ངོ། །དེས་ཀྱང་སྤྲེའུ་རྣམས་རྒྱལ་པོའི་ཕོ་བྲང་བུ་དེད་དེ་རྒྱལ་པོའི་མདུན་དུ་གླུ་དང། གར་དང་  
རྔ་རྡུང་བ་ཀུན་བསྟན་པ་དང། དེ་ནས་དེ་དག་གིས་དེ་ལ་གསེར་གྱི་དོང་ཙེ་སྟོང་བྱིན་ནོ། །རྒྱལ་པོས་ཀྱང་ངོ་མཚར་དུ་བཟུང་སྟེ་འདི་ལྟ་བུ་དག་ནི། སྔོན་ཡང་མ་མཐོང། མ་ཐོས་སོ། །དེ་  
ནས་རྒྱལ་པོ་དང། བློན་པོ་དང། གྲོང་པ་རྣམས་ཀྱིས། ཀྱེ་ཐམས་ཅད་པས་དེ་གཅིག་པུ་མཁས་ཤིང་བློ་དང་ལྡན་པ་ལ་ལྟོས་ཤིག་ཀུན་གྱིས་སྨན་ཆེན་པོ་ལ་བཀུར་སྟི་བྱས་སོ། །དེ་  
  
  
དེས་བདག་དང་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱད་པ་ལས། ཕྱི་ཞིག་ན་བྲམ་ཟེ་མོ་དེ་  
སེམས་ཅན་དང་ལྡན་པར་གྱུར་པས། ཟླ་བ་དགུ་འདས་ཏེ་བཙས་ན་བུ་མོ་ཞིག་བྱུང་ནས། གཟུགས་བཟང་བ་བལྟ་ན་སྡུག་པ་བཟང་མོ་ཞིག་གོ་བྲམ་ཟེ་དེ་ཡང་སྨྲང་དང། སྨྲང་གི་ཡན་ལག་  
གི་ཕ་རོལ་ཏུ་ཕྱིན་པ། རིག་པའི་གནས་བཅོ་བརྒྱད་ཀྱི་ཕ་རོལ་ཏུ་ཕྱིན་པ་བློ་དང། ཤེས་རབ་རྣོ་བ་དེས་འདི་གང་བདག་དང་འདྲ་བར་འགྱུར་པ། བདག་གི་དྲུང་ན་སློབ་ཅིང་འདོན་པ་བྱེད་པ་ལ་  
བུ་མོ་འདི་སྦྱིན་ནོ་སྙམ་དུ་བསམས་སོ། །བཙས་པའི་བཙས་སྟོན་རྒྱ་ཆེར་བྱས་ཏེ། འདིའི་མིང་ཅིར་གདགས་ཞེས་བགྲོས་ནས། བུ་མོ་འདིའི་མིང་ཨུ་དུམ་ཝཱ་རི་ཀར་བཏགས་ཏེ། དེ་གསོས་བསྐྱེད་  
ནས་ཆེན་མོར་གྱུར་ཏོ། །དེ་ནས་བྲམ་ཟེ་གཞན་ཞིག་ལ། བུ་ཁ་དོག་ངན་པ། གཟུགས་མི་སྡུག་པ། མདོག་ངན་པའི་མཚན་མ་བཅོ་བརྒྱད་དང་ལྡན་པ་ཞིག་བཙས་ཏེ། དེ་སྐྱེས་མ་ཐག་ཏུ་ཕ་མས་  
ཀྱང་འདི་ལྟ་བུ་ནི། མི་སྡུག་པ་ཡིད་དུ་མི་འོང་བའི་ཕྱིར་མིང་ཡང་གཟུགས་ངན་དུ་བཏགས་སོ། །དེ་བཙས་བསྐྱེད་ནས་ཆེར་བསྐྱེད་པ་དང། ཕས་བུ་ངོ་ཚ་བར་འགྱུར་བ། གཟུགས་ངན་པ་འདི་  
འདྲ་བ་ལ་བསླབས་ཏེ་ཅི་རུང་སྙམ་ནས་མ་བསླབས་སོ། །དེ་ནས་ཁྱེའུ་གཟུགས་ངན་པ་དེ་ནམ་ཆེན་པོར་གྱུར་པ་དེ་ན་བསླབ་པར་འདོད་ན་ཕས་ནི་མ་བསླབས་ཀྱི། ཡུལ་གཞན་དུ་འགྲོའོ་སྙམ་དུ་  
  
  
༄༅། །བསམས་ནས། བྲམ་ཟེ་གཞན་ཞིག་གི་དྲུང་དུ་ཕྱིན་ཏེ་བྲམ་ཟེའི་ཁྱེའུ་དེ་ལ་ལངས་ནས་བདག་ནི་བྲམ་ཟེ་འདི་ཞེས་བགྱི་བའི་བུ་ལགས་ཏེ། ཁྱོད་ལ་སློབ་  
པར་འཚལ་བའི་སླད་དུ་ཁྱོད་ཀྱི་དྲུང་དུ་མཆིས་སོ་ཞེས་གསོལ་པ་དང། དེས་ཀྱང་དེ་བཞིན་དུ་གྱིས་ཤིག་ཅེས་སྐབས་ཕྱེའོ། །དེ་ནས་རིང་པོ་མ་ལོན་པར་བྲམ་ཟེ་དེས། ཅི་ཤེས་པ་ཐམས་  
ཅད་གཟུགས་ངན་པ་དེས་ཀྱང་ལོབས་སོ། །དེ་ནས་སློབ་དཔོན་དེ་འདི་སྙམ་དུ་བསམས་སོ། །བདག་གི་དྲུང་དུ་སློབ་ཅིང་ཤེས་པ་ཡང་བདག་དང་མཚུངས་པར་གྱུར་པ་དེ་ལ་བུ་མོ་ཨུ་དུམ་  
ཝཱ་རི་ཀ་སྦྱིན་པར་བདག་གིས་དམ་བཅས་ན། ད་བྲམ་ཟེ་གཟུགས་ངན་པ་འདིས། བདག་གི་དྲུང་ན་བསླབས་ལ་ཤེས་པ་ཡང་བདག་དང་མཚུངས་པར་གྱུར་ན། འདི་གཟུགས་མི་སྡུག་  
མོད་ཀྱི། བདག་གིས་གཞན་བྱ་མི་ནུས་ཀྱི། གཉེན་དུ་བྱ་སྟེ། བདག་དང་ཕ་མེས་ལ་འཇིག་རྟེན་དུ་ཡང་མི་རུང། བྲམ་ཟེ་གཞན་གྱིས་ཀྱང་སྨད་པར་འགྱུར་གྱི། ཅི་ནས་ཡི་དམ་བཅས་  
པ་བཞིན་བྱའོ་སྙམ་ནས། དེས་བུ་མོ་ཨུ་དུམ་ཝཱ་རི་ཀ་དེ་རྒྱན་ཐམས་ཅད་ཀྱིས་བརྒྱན་ནས་བྲམ་ཟེའི་ཁྱེའུ་གཟུགས་ངན་པ་ལ་བྱིན་ནས། དེས་དེ་བླངས་ཏེ་དེ་དང་ལྷན་ཅིག་དགའ་བར་སྤྱོད་  
དུ་མི་སྤོབས་སོ། །དེ་ནས་དེས་བདག་ཉིད་ཀྱི་ཁྱིམ་དུ་འོངས་པ་དང་དེ་ན་ཅི་དགའ་མགུར་བྱའོ་སྙམ་དུ་བསམས་ནས། རང་གི་ཁྱིམ་དུ་ཁྲིད་དོ། །ཨུ་དུམ་ཝཱ་རི་ཀ་དེ་ཡང། དེ་གཟུགས་ངན་  
  
  
བདག་ནི་གཟུགས་དང་ལྡན་པ། འདི་ནི་མདོག་མི་སྡུག་པ་རྣམ་པ་བཅོ་བརྒྱད་དང་ལྡན་པས་ན། ཁྱོ་འདི་ལྟ་བུ་དང་ལྡན་པ་ཞིག་ནི་ངོ་ཚའོ་སྙམ་དུ་བསམས་  
ཏེ༑ དེ་ནས་གཟུགས་ངན་དེས་དེ་ཁྲིད་དེ་བདག་ཅག་གི་ཡུལ་དུ་སོང་བ་ལས། ལམ་གྱི་བར་དུ་རྒྱགས་ཆད་དོ། །དེ་ནས་རྫིང་གཞན་ཞིག་གི་འགྲམ་དུ་ཕྱིན་ཏེ། གཉིས་ཀ་བཀྲེས་ཤིང་འཁོད་  
པ་དང། ལམ་གྲོགས་གཞན་ཞིག་ཀྱང་ཕྱེ་ཆུའི་ནང་དུ་ཤིང་བུས་དཀྲུགས་ཏེ་འཐུང་བ་ལ་ཞུགས་པ་དང། མོ་བྲུ་བས་གཟིར་ཏེ་བསླངས་ན། དེ་ལ་གཟུགས་ངན་གྱིས་ཕྱེ་སྤར་གང་བླངས་ཏེ་  
བདག་ཉིད་འཐུང་ངོ། །ཨུ་དུམ་ཝཱ་རི་ཀས་ཇོ་བོ་བདག་ཀྱང་ཤིན་ཏུ་བྲུ་བས་གདུང་གཟིར་ན། ཁོ་མོ་འོ་ནི་ལས་ཆུ་ཞིག་འཐུང་ངོ་ཞེས་སྨྲས་པ་དང། གཟུགས་ངན་གྱིས་བུད་མེད་ལ་འདི་འདྲ་བའི་  
ཆུ་གྲོག་འཐུང་དུ་སྔོན་གྱི་ཆོས་མཁན་དྲང་སྲོང་རྣམས་ཀྱིས་མ་གནང་བས། དེའི་ཕྱིར་མི་སྤྱིན་ནོ་ཞེས་ཟེར་ཏེ་མ་བྱིན་ནོ། །དེ་ནས་ཡང་ཆར་བ་མ་བབས་པའི་ཕྱིར་དགོན་པ་ལ་བྲུ་བས་གཟིར་ཅིང་  
དོང་བ་ལས་གཉི་གས་ཁྱི་ཤ་ཞིག་རྙེད་ན། གཟུགས་ངན་གྱིས་བསྲེགས་ཏེ། བདག་ཟོས་ནས་ཨུ་དུམ་ཝཱ་རི་ཀས་དེ་བསླངས་ན། འདི་ཡང་བུད་མེད་རྣམས་ལ་དྲང་སྲོང་གིས་མ་གནང་ངོ་ཞེས་ཟེར་  
ཏེ་མི་སྟེར་རོ། །དེས་བདག་ལྟ་བུ་བྱུར་ངན་མ། བྲུ་བའི་སྡུག་བསྔལ་གྱིས་གཟིར་ཏོ། །ཕ་མ་གཉིས་ཀྱིས་བདག་གི་ཉེས་པ་ཅི་མཐོང་ན། འདྲི་འདྲ་བ་ལ་སྦྱིན། ཞེས་བསམས་ཏེ། ཕ་མ་ལ་རྣམ་པ་  
  
  
༄༅། །མང་པོར་སྨྲའོ། །ཡང་དེ་གཉིས་དོང་བ་ལས་ཤིང་ཨུ་དུམ་ཝཱ་ར་སྨིན་པ་ཞིག་མཐོང་ནས། གཟུགས་ངན་དེ་ལ་འཛེགས་ཏེ་ཟ་ཞིག་འདུག་པ་དང། ཨུ་དུམ་ཝཱ་  
རི་ཀས་ཁྱོད་གཅིག་པུ་མ་ཟ་བར་ངན་བུ་ལ་ཡང་འོར་ཞེས་སྨྲས་པ་དང། དེས་སྨིན་པ་ནི་བདག་ཟོས་ནས་མ་སྨིན་པ་ནི་མར་བོར་རོ། །དེས་བདག་ལ་མ་སྨིན་པ་མདོར་བར་སྨིན་པ་ཡང་སྩོལ་  
དེས་དེ་སྟེ་ཁྱོད་སྨིན་པ་འདོད་ན་བདག་ཉིད་འཛེགས་ཏེ་ཐོགས་ལ་ཟོ་ཞིག་ཅེས་སྨྲས་པ་དང། བྲུ་བས་གཟིར་བའི་ཕྱིར་ནན་གྱིས་ཨུ་དུམ་ཝཱ་ར་ལ་འཛེགས་ཏེ། ཟ་ཞིང་འདུག་པ་དང་  
གཟུགས་ངན་གྱིས་བསམས་པ། བདག་ལྟ་བུ་བསོད་ནམས་མེད་དེ། ཆུང་མ་འདི་འདྲ་བ་བདག་ཉིད་ཀྱིས་མི་སོས་པ་ལྟ་ཅི་སྨོས། འདི་ནི་བདག་ལ་བལྟར་ཡང་མི་བཏུབ་བོ་སྙམ་ནས་ཤིང་  
ལས་བབས་ཏེ། ཤིང་ཨུ་དུམ་ཝཱ་རིའི་དྲུང་ཚེར་མས་བསྐོར་ནས་བོར་ཏེ་སོང་ངོ། །ཡང་སྨྲས་པ། དེ་གཉིས་སོང་བ་ནགས་ནང་ན། །ཨུ་དུམ་ཝཱ་ར་སྨིན་པ་མཐོང། །དེས་ཀྱང་དེ་ལ་འཛེགས་  
པ་དང། །ཟ་ཞིང་སྦྱིན་པར་མི་བྱེད་དོ། །སྙན་པར་སྨྲ་བའི་ཚིག་ཅན་མ། །དེ་ལ་བུ་མོས་སྨྲས་པ་ནི། །བདག་ཀྱང་བཀྲེས་པར་གྱུར་པ་ལ། །ཇོ་བོ་སྩོལ་ཅིག་བདག་ལ་ཡང། །རྩུབ་པའི་  
ཚིག་ཏུ་སྨྲ་བ་ནི། །དེས་ནི་དེ་ལ་ངན་པ་མོ། །དེ་སྡེ་བཟའ་བར་འདོད་ན་ནི། །ཟོས་ཤིང་བདག་ཉིད་འཛེགས་ནས་སོ། །དེས་ཀྱང་ནན་གྱིས་བསྒྲིམས་ནས་སུ། །ཤིང་ཆེན་དེ་ལ་འཛེགས་  
  
  
།ཤིང་ལ་འཛེགས་པར་ཤེས་ནས་ནི། །བབས་ཏེ་ཡལ་གས་དྲུང་བསྐོར་སོང། །དེ་ནས་དེའི་ཚེ་དེའི་དུས་ན། རྒྱལ་པོ་སྐྱེད་པ་རི་དྭགས་ཤོར་དུ་སོང་སྟེ། དེའི་ཕྱོགས་སུ་ཕྱིན་པ་  
དང༑ དེ་ནས་དེ་ཁྱོད་དང་བྲལ་བའི་སྡུག་བསྔལ་གྱིས་ཉོན་མོངས་པར་གྱུར། །མི་འོང་བ་ཡང་མེད། བོད་དུ་ཡང་མེད་པའི་དགོན་པ་ན་ཤིན་ཏུ་སྙིང་རྗེ་ཞིང་བརྩེ་བའི་སྐད་དུ་ངུ་ཞིང་འདུག་པ་  
དང། དེ་ནས་རྒྱལ་པོ་སྐྱེད་པ་དེའི་ཕྱོགས་སུ་རི་དྭགས་སྙེགས་པ་ལས་དེས་དེའི་སྒྲ་ཐོས་ནས། འདི་ལྟ་བུར་སྙིང་རྗེ་ཞིང་བརྩེ་བས་སྨྲེ་ངག་འདོན་ཅིང་དགོན་པ་ན་འདུག་པ་འདི་ལྟ་བུ་ཞིག་  
ཅི་ནས་ཀྱང་དེ་བརྟག་གོ་སྙམ་དུ་བསམས་ནས། སྒྲ་དེའི་ལོགས་སུ་སོང་སྟེ། ཨུ་དུམ་ཝཱ་རི་ཀའི་དྲུང་དུ་ཕྱིན་པ་དང། མིག་ཤིན་ཏུ་ལེགས་པ་ནགས་ཀྱི་ལྷ་མོ་ལྟ་བུ་གཟུགས་ལེགས་ཤིང་  
བལྟ་ན་སྡུག་པ་བཟང་མོ་ཞིག་མཐོང་ནས། ཡང་བཟང་མོ། ལྷ་མོའམ། གནོད་སྦྱིན་མོའམ། དྲི་ཟ་མོའམ། ལྷའི་སྲས་མོའམ། ཁྱོད་ཅི་ཡིན། དོན་ཅིའི་ཕྱིར་ཕྱོགས་འདིར་འོངས་ཞེས་  
དྲིས་སོ། །ཡང་སྨྲས་པ། ཤིན་ཏུ་མི་བཟད་ཡིད་འཕྲོག་མ། །རྒྱན་ཀུན་གྱིས་ནི་ཀླུབས་པ་སྟེ། །ངང་པ་དབྱངས་སྙན་རྐང་གདུབ་ཅན་།སྤྲིན་མངས་ཀྱི་ནི་གློག་དང་འདྲ། །སྐལ་ཆེན་ལྟེ་བ་  
སྨིན་མ་བཟང། །ཁྱོད་ནི་ལྷའམ་ཀླུ་མོའམ། །དྲི་ཟ་མོའམ་ཅི་ཡིན་པ། །ཁྱོད་ལ་བདག་འདྲི་ལེགས་པར་སྨྲོས། །དེ་ལྟར་བདག་ལ་ཁྱོད་ཀྱིས་ཤེས་པར་བྱོས། །དེ་ནས་རྒྱལ་པོས་དེ་སྐད་དུ་  
  
  
༄༅། །དྲིས་པ་དང། དེས་འདི་སྐད་དུ་སྨྲས་པ། བདག་ནི་ལྷ་མོ་ཀླུ་མ་ལགས། །དྲི་ཟ་མིའམ་ཅི་མ་ལགས། །རྒྱལ་ཆེན་བདག་ནི་མི་ལགས་ཏེ། །ཁྱིམ་ཐབ་དང་  
ནི་བྲལ་བའོ། །དེ་ནས་དེ་ནི་ཤིང་ལས་ཕབ། །དེ་ཉིད་དུ་ནི་ལྷན་ཅིག་ཉལ། །རྒྱལ་པོ་ས་དབང་ཆེན་པོ་པ། །མི་དབང་དེ་ལ་སྡུག་པར་གྱུར། །དེ་དེས་ཤིང་རྟའི་སྟེང་དུ་བསྐྱོན་ནས། གྲོང་  
ཁྱེར་དུ་ཁྲོད་དེ། དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །བྲམ་ཟེ་དེ་གཅིག་པོ་ལམ་དུ་འགྱོད་ནས། བདག་གིས་དགོན་པར་ཆུང་མ་པོར་ཏེ་འོངས་པ་ནི་མ་ལེགས་པ་ཞིག་བྱས་  
ཀྱི༑ སླར་སོང་སྟེ་ཁྲིད་དེ་འོང་ངོ་སྙམ་དུ་བསམས་ནས། དེའི་ཕྱིར་ཨུ་དུམ་ཝཱ་རི་ཀའི་དྲུང་དུ་ཕྱིན་པ་ན། དེ་མི་སྣང་ནས་གཞན་ཞིག་ལས་རྒྱལ་པོ་སྐྱེད་པས་ཁྲིད་དེ་བཙུན་མོར་བྱས་སོ་།ཞེས་  
ཐོས་པ་དང། ཚིག་དེ་ཐོས་ནས་ཡང་ཡིད་ལ་ཤིན་ཏུ་སྡུག་བསྔལ་གྱིས་གཟིར་བར་གྱུར་ཏེ། རྒྱལ་པོའི་སྒོར་ཕྱིན་ན་ནང་དུ་མ་ཆུད་དོ། །བལྟས་ན་རྒྱལ་པོའི་འཁོར་ན་ལས་གསར་བ་བྱེད་དེ་  
དེ་ལས་མི་འདི་དག་དང་ལྷན་ཅིག་རྡོ་བ་ཁྱེར་ཏེ་འགྲོའོ་སྙམ་བསམས་ནས། དེས་རྡོ་བ་ཁྱེར་ཏེ་རྒྱལ་པོའི་ཕོ་བྲང་དུ་ཞུགས་སོ་།བལྟས་ན་བདག་གི་ཆུང་མ་རྒྱལ་པོ་དང་ལྷན་ཅིག་ཏུ་ཨུ་ཤུད་  
བརྒྱ་ཞིང་འདུག་གོ་ཆུང་མ་འདི་དང་ལྷན་ཅིག་གཏམ་ཐབས་ཇི་ལྟ་བུ་ཞིག་གིས་བྱ་སྙམ་དུ་བསམས་སོ། །དེས་སྨྲས་པ། གཞི་ནི་གསེར་ལས་བྱས་པ་སྟེ། །བརྒྱད་དུ་འཇོག་ཅིང་དགའ་  
  
  
།བཟང་མོ་བདག་ལ་མི་དགའ་མ། །ཤིང་མཁན་རྡོ་བ་བླངས་པར་བྱོས། །གནས་དེར་བདག་གིས་སྨྲས་པ་དང། །བུད་མེད་ཤ་ཟར་མི་རུང་ཞེས། །དེ་སྐད་སྨྲ་བའི་ཚིག་ཀྱང་དྲན། །  
འདི་ནི་འདོར་ཞིང་འཇོག་པར་བྱེད། །ཨུ་དུམ་ཝཱ་རའི་ཤིང་དང་ནི་།ཡིད་འོང་ཁྱོད་ཀྱིས་བདག་ལ་དྲིས། །དགའ་དགའི་དྲུང་ན་སྐྱེས་པ་དེ། །ཤིང་མཁན་གྱིས་ནི་རྡོ་བ་ལོང། །ཆུ་གྲོག་ཤིང་  
བུས་དཀྲུགས་པ་སྟེ། དྲིས་པའི་ལན་ནི་བདག་ལ་སྨྲོས། བུད་མེད་བཏུང་དུ་མི་རུང་ཞེས། །སྨྲས་པ་ཡིན་ཞེས་འདིར་བདག་གོ། །མང་ཐོས་ནས་ཚོགས་སྨྲ་བ་སྟེ། གསེར་འོད་གྲངས་  
མེད་སླད་དུ་སྨྲོས། །བཟང་མོ་བདག་ལ་མི་དྒའམ། སློབ་དཔོན་རྡོ་བ་བླང་བར་གྱིས། །མ་སྨིན་རྣམས་ནི་བདག་ལ་མོར། །སྨིན་པ་དག་ནི་ཁྱོད་ཀྱིས་ཟོས། །ཚིག་རྩུབ་སྨྲ་བ་དེ་ཡང་དྲན། །  
འདི་ན་ཨུ་ཤུད་འདོར་ཞིང་འདུག་རི་རྩེ་ནས་ནི་བདག་འདོར་ཏེ། །དུག་ཀྱང་བཟའོ་བྲམ་ཟེ་མོ། །ཁྱོད་ཀྱི་མྱ་ངན་ཕྱིར་བདག་འཆི་།ཤིང་མཁན་གྱིས་ནི་རྡོ་བ་ལོང། །རི་ཡི་རྩེ་ནས་བདག་བོར་ཅིག་  
བྲམ་ཟེ་དུག་ཀྱང་ཟ་ལ་རག་འདོད་པའི་ཚེ་ན་མ་འདོད་དེ། །ཨུ་ཤུད་ཀྱིས་ནི་ཁྱིམ་དུ་བྱས། །དེ་ནས་དེ་གཉིས་ཕན་ཚུན་དེ་སྐད་དུ་གཏམ་ཟེར་བ་ལས། རྒྱལ་པོ་དོགས་པ་སྐྱེས་ཏེ། ལྷ་མོ་ཁྱེད་  
ཅག་གཏམ་ཅི་ཟེར་བ་ནི་ངས་ཁོང་དུ་མ་ཆུད་དེ། ཁྱེད་ཅག་ཅི་ཟེར་བ་བག་ཕོབ་ལ་བདག་གིས་ཐོས་པར་སྨྲོས་ཤིག་རྒྱལ་པོ་ནི། བུད་མེད་ཀྱི་དབང་དུ་འགྲོ་བས་ན། བུད་མེད་ཨུ་དུམ་ཝཱ་རི་ཀས་  
  
  
༄༅། །ལྷ་ལ་ཇི་ལྟར་གྱུར་པ་ཞིབ་ཏུ་སྨྲས་སོ། །འདི་ནི་བདག་གི་ཁྱོ་ལགས་ཏེ། བདག་གི་ཕ་མས་འདིའི་ཆུང་མར་བྱིན་ནས། འདིས་མཁས་པ་བྲམ་ཟེ་ཤེས་  
པ་དང། ཤེས་པའི་ཡན་ལག་ཀུན་ཤེས་པའོ། །དེ་ནས་རྒྱལ་པོས་ལྷ་མོ་ལ་ཇི་ལྟར་བྱ། དེའི་སེམས་ཇི་ལྟར་མགུ་བར་བྱ། ཁྱེད་ཅི་དེ་དང་འགྲོགས་ཏེ་འགྲོ་བར་བྱའམ། ཞེས་སྨྲས་  
པ་དང། དེས་ཇི་ལྟར་བདག་ལ་འདོད་པར་མི་འགྱུར་བ་དང། དེའི་སྔགས་མ་རུངས་པས་མི་ཚུགས་པ་དང། བྲམ་ཟེའི་སྔགས་ཀྱི་སྟོབས་སུ་མི་འགྱུར་བ་དེ་ལྟར་བདག་གིས་བགྱིའོ། །  
ཞེས་སྨྲས་པ་དང། དེ་ནས་རྒྱལ་པོ་སྐྱེད་པས་ཇི་ལྟར་གྱུར་པ་དེ་སྨན་ཆེན་པོ་ལ་སྨྲས་སོ། །སྨན་ཆེན་པོས་ལྷ་དང་ཇི་ལྟར་བྲལ་བར་མི་འགྱུར་བ་དེ་ལྟར་བགྱིའོ་ཞེས་སྨྲས་པ་དང། ཇི་  
ལྟར་བྱ་སྨན་ཆེན་པོས་བྲམ་ཟེ་འདི་ལྟར་བུས་པ་ཆུང་ངུ་རྒྱ་མི་ཆེ་ལ། བཙུན་མོ་རྣམས་ཤིན་ཏུ་གཟི་བརྗིད་དང་ལྡན་པས། དེ་ལ་བདག་གིས་འདི་སྐད་ཅེས་བགྱིའོ། །དེ་བཙུན་མོ་  
རྣམས་ཀྱི་ནང་ནས་དེ་འདམ་དུ་བཅུག་པ་དང། དེས་ངོས་མི་ཟིན་ཏོ་།ཞེས་སྨྲས་ནས། དེ་ནས་སྨན་ཆེན་པོ་དང། རྒྱལ་པོ་ཤེས་པར་བྱས་ནས། བྲམ་ཟེ་དེ་པོས་ཏེ་མཁན་པོ་ཅི་  
ཚོལ༑ རྒྱལ་པོའི་ཕོ་བྲང་དུ་ཅིའི་ཕྱིར་འོངས་ཞེས་དྲིས་པ་དང་དེས་སྨྲས་པ། བདག་གི་ཆུང་མ་རྒྱལ་པོ་སྐྱེད་པ་འདིས་ཁྲིད་བས་ན་དེ་ཚོལ་དུ་འོངས་སོ། །སྨན་ཆེན་པོས་སྨྲས་པ། ཁྱོད་  
  
  
གཟུགས་ངན་པས་སྨྲས་པ་ཤེས་སོ། །སྨན་ཆེན་པོས་བཙུན་མོ་ལྔ་བརྒྱ་ཁྱོད་ཀྱི་མདུན་དུ་བཞག་ལ། དེ་རྣམས་ལས་རང་གི་མ་ཡིན་པ་བཙུན་མོ་གཞན་  
ཞིག་བཟུང་ན། མཚོན་གྱིས་ཁྱོད་ཀྱི་ལུས་དུམ་བུར་བྱའོ་ཞེས་བསྒོ་ན། དེ་བཞིན་དུ་བྱའོ། །ཞེས་ཟེར་རོ། །དེ་ནས་རྒྱལ་པོ་སྐྱེད་པས་བཙུན་མོ་རྣམས་ལ་རྒྱན་ཐམས་ཅད་ཀྱིས་ཀླུབས་པ་  
བདག་གི་དྲུང་དུ་ཤོག་ཅིག་རྒྱན་གྱིས་ཁྱད་པར་ཡོད་པར་གྱིས་ཤིག་ཅེས་བསྒོའོ། །དེ་ནས་རྒྱལ་པོས་བཤོས་གསོལ་པའི་ལམ་སྣང་བའི་སར་བརྒྱ་བྱིན་གྱི་བཙུན་མོ་བཞིན་དུ་  
དངར་ནས། ཨུ་དུམ་ཝཱ་རི་ཀ་ལྷ་མོ་བཙུན་མོ་ཐམས་ཅད་ཀྱི་མདུན་དུ་བྱས་པ་ནི། ཇི་ལྟར་ལྷའི་བུ་མོ་རྣམས་ཀྱི་བསྐོར་བ་བཞིན། རྒྱལ་པོའི་དྲུང་དུ་ལྷགས་པ་དང། སྨན་ཆེན་པོས་བྲམ་  
ཟེ་དེ་མདུན་དུ་བཞག་ནས། ཁྱོད་རང་གི་ཆུང་མ་ངོ་ཤེས་ན། འདི་ནས་ཟུང་ཞིག་ཅེས་བསྒོ་བ་དང། དེ་ནས་བྲམ་ཟེ་དེ་ཨུ་དུམ་ཝཱ་རི་ཀ་དེ་དང། བཙུན་མོ་གཞན་ཡང་རྒྱན་ཐམས་ཅད་  
ཀྱིས་བརྒྱན་པ་མཐོང་བ་དང། སྦྲུལ་སྔགས་ཀྱིས་བཏབ་པ་བཞིན་དུ་སྤ་གོང་ནས་འདུག་གོ་ཉི་མ་ཕྱེ་བ་ལ་བལྟར་མི་བཟོད་པ་བཞིན་བྲམ་ཟེ་དེ་དེ་རྣམས་ལ་ལྟ་ཞིང་འདུག་གོ་དེ་ནས་  
དེ་དག་ཕྱི་བཞིན་འདྲེ་དང་འདྲ་བའི་བྲན་མོ་ཆུ་ཆུན་མ་བཙུན་མོ་གཞན་ཞིག་གི་ཕྱིར་བཞིན་འགྲོ་བ་མཐོང་བ་དང། དེའི་ལག་ནས་བཟུང་སྟེ་འདི་བདག་གི་ཆུང་མའོ་ཞེས་ཟེར་བ་དང། སྨན་  
  
  
༄༅། །ཆེན་པོས་དེ་ཡིན་ན་ཁྱེར་ཅིག་ཅེས་སྨྲས་པ་དང། དེས་བྲན་མོ་ཁྲིད་ནས་སྨྲས་པ། མཆོག་ལ་མཆོག་གི་ཡིད་ཀྱང་ཆགས་།འབྲིང་ལ་འབྲིང་གི་ཡིད་ཀྱང་  
ཆགས། །སྒུར་མོ་ལ་ཡང་བདག་ཡིད་ཆགས། །བཟང་མོ་བདག་ནི་འདྲེ་འདྲ་ཁྱོད་ཀྱང་འདྲེའོ། །ལྷ་དག་འཚལ་ན་དགའ་བཞིན་དུ་འདྲེ་མོ་ཚུར་ཤོག་བདག་ཀྱང་འདྲེ་ལྟ་བུ་སྟེ། བདག་  
ཅག་དགའ་བར་བྱའོ་ཞེས་སྨྲས་ནས་སོང་ངོ། །དེ་ནས་དུས་ཕྱི་ཞིག་ན། རྒྱལ་པོ་སྐྱེད་པས། བློན་པོའི་མཆོག་སྨན་ཆེན་པོ་ཇི་ཞིག་ཉེས་ཏེ་སྤངས་སོ། །དེ་ནས་རྒྱལ་པོ་སྐྱེད་མོས་ཚལ་  
དུ་བཙུན་མོ་དང་ལྷན་ཅིག་བྱུང་སྟེ། དེར་བཙུན་མོ་དང་ལྷན་ཅིག་ཉི་མ་ཐུབ་པར་རྩེ་དགའ་ཡོངས་སུ་སྤྱོད་དོ། །དེ་ནས་བཙུན་མོ་མུ་ཏིག་གི་སེ་མོ་དོ་བརྒྱ་སྟོང་རི་བ་བཀྲོལ་ཏེ། ཤིང་ཨ་ཤོ་ཀའི་  
ཡལ་ག་ལ་གཟར་ཏེ་བཞག་ནས་རྒྱལ་པོ་དང་ལྷན་ཅིག་ཏུ་རྩེ་རྩེ་བ་ལས། མུ་ཏིག་གི་སེ་མོ་དོ་བརྒྱ་སྟོང་རི་བ་དེ་བརྗེད་དོ། །རྒྱལ་པོ་ཡང་བཙུན་མོ་དང་ལྷན་ཅིག་རྒྱལ་པོའི་ཁབ་ཏུ་དོང་ངོ། །དེ་  
ནམ་ཕྱེད་ན་བཙུན་མོ་དེས་མུ་ཏིག་གི་སེ་མོ་དོ་སྐྱེད་མོས་ཚལ་ཉིད་དུ་ལུས་པར་དྲན་ནོ། །མུ་ཏིག་གི་སེ་མོ་དོ་དེ་ཡང་སྤྲ་མོས་ཁྱེར་ཏེ་ཤིང་ཁར་བཞག་གོ་དེ་ནས་རྒྱལ་པོས་མི་དག་ལ་  
སྐྱེད་མོས་ཚལ་དུ་མུ་ཏིག་གི་སེ་མོ་དོ་དེ་ལུས་ཀྱི་མྱུར་དུ་སོང་ལ་ཁྱེར་ཏེ་ཤོག་ཅིག་ཅེས་བསྒོའོ། །དེ་དག་དེར་དོང་ན་མ་རྙེད་དོ་།རེ་ཞིག་ན་སྤྲང་པོ་ཞིག་དེ་ན་གཞན་གྱིས་ཟོས་པའི་  
  
  
ལྷག་མས་ལ་རྙེད་པ་ཟོས་ཏེ་སྐྱེད་མོས་ཚལ་ནས་བྱུང་སྟེ། འགྲོ་བ་དང་རྒྱལ་པོའི་མི་དེ་དག་གིས་སྤྲང་པོ་དེ་བཟུང་སྟེ་གཞན་ནི་འདི་ན་སུ་ཡང་  
མི་སྣང་ན། མུ་ཏིག་གི་སེ་མོ་དོ་དེ་ཕུལ་ཞིག་ཅེས་བསྒོ་བ་དང་དེས་སྨྲས་པ་དང། མུ་ཏིག་གི་སེ་མོ་དོ་དེ་ཁྱེར་བ་མ་མཐོང་ངོ་།བདག་ནི་སྤྲང་པོ་སྟེ། ཟོས་པའི་ལྷག་མ་འཚོལ་བའི་ཕྱིར། འདིའི་ནང་  
དུ་འོངས་སོ། །དེ་དག་གིས་དེ་ཁུ་ཚུར་དང་དབྱུག་པས་བརྡེགས་ནས་བཙོན་རར་བཅུག་གོ་དེ་དེ་ན་བཀྲེས་པས་གཟིར་ཏེ། བསམས་པ། བདག་གིས་འདིར་ཐབས་ཤིག་མ་བྱས་ན་ནི་ལྟོགས་  
ཏེ་འཆིའོ་སྙམ་ནས། དེས་བཙོན་སྲུང་དག་ལ་བདག་གིས་མུ་ཏིག་གི་སེ་མོ་དོ་དེ་བླངས་པ་བདེན་མོད་ཀྱི། དེ་ཚོང་དཔོན་གྱི་བུ་འདི་ཞེས་བྱ་བ་ལ་བྱིན་ནོ། །ཞེས་སྨྲས་པ་དང། རྒྱལ་པོའི་མི་  
དེས་ཐོས་ནས། དེ་ཡང་དེར་བཀུག་སྟེ་གཉིས་ཀ་ཤིང་སྒྲོམ་དུ་བཅུག་པ་དང། ཚོང་དཔོན་གྱི་བུ་དེ་ཁྱིམ་ནས་ཁ་ཟས་སྣ་ཚོགས་འོངས་ཤིང་ཟ་བ་ལ་སྤྲང་པོ་དེས་སླངས་པ་དང། ཚོང་དཔོན་  
གྱི་བུ་དེས་སྤྱོས་ཏེ་སྨྲས་པ། ཁྱོད་ཀྱིས་ང་ལ་ཁ་ཟས་ཀྱིས་གསོ་བར་འཇུག་པའི་ཕྱིར་རྐུར་སྦྱར་གྲང་སྟེ། ཡོང་མི་སྦྱིན་ནོ་ཞེས་སྨྲ་ཞིང་ཟའོ། །དེ་ནས་ཚོང་དཔོན་གྱི་བུ་བཤད་པས་མི་བདེ་སྟེ་  
དེ་ལ་ལོངས་ཏེ་འདོང་ཞེས་སྨྲས་པ་དང། དེས་ད་ནི་ཁྱོད་ཀྱི་ཚིག་བདག་གིས་མཉན་པ་མ་ཡིན་ཏེ། མི་འགྲོའོ་ཞེས་སྨྲས་པ་དང། དེས་སྨྲས་པ། དེ་ཕན་ཆད་ཇི་ལྟར་བདེ་བར་འགྱུར་བ་དེ་ལྟར་  
  
  
༄༅། །བྱའོ། །ཞེས་དེ་ལ་ཚིག་འཇམ་པོ་དང། མནས་ཡིད་ཆེས་པར་བྱས་ཏེ། བཤང་བས་མི་བདེ་བ་ཡང་བཤངས་སོ། །དེ་ནས་སྡེའི་ཉིན་མོ་ཚོང་དཔོན་གྱི་  
བུ་དེས་ཁྱིམ་དུ་དེང་ཕན་ཆད་བདག་ཅག་མི་གཉིས་ཀྱིས་ཟན་ཁྱེར་ཏེ་ཤོག་ཅེས་སྤྲིང་ངོ། །སྤྲང་པོ་དེ་བདེ་བར་གྱུར་པ་དང། དེས་བསམས་པ། བདག་སྔན་ཆད་ནི་གྲོང་ཁྱེར་ཐམས་ཅད་  
བསྐོར་ཡང། ལྟོ་འགྲངས་པ་མ་རྙེད་ན། འདིར་བཟའ་བ་དང། བཏུང་བ་ཞིམ་པོ་ཆོག་པར་ཡོད་མོད་ཀྱི། གྲོགས་ནི་འདི་གཅིག་པུས་མི་ཆོག་གི་།སྨད་འཚོང་མ་ཞིག་ཀྱང་དགུག་གོ་  
སྙམ་ནས། དེས་སྨད་འཚོང་མ་ཞིག་ལ་འདི་ཡང་ཁྱེར་བ་ལ་གཏོགས་ཀྱི། ཟུང་ཞིག་ཅེས་བསྒོ་བ་དང། རྒྱལ་པོའི་མིས་དེ་ཡང་བཙོན་རར་བཅུག་གོ་དེ་དང་ལྷན་ཅིག་ཏུ་བཟའ་བ་དང། བཏུང་  
བ་ཞིམ་པོ་ཟོས་ནས། ཡང་སྨྲས་པ། ཅི་ནས་ལོ་བཅུ་གཉིས་ཀྱི་བར་དུ་འདི་ལྟ་བུ་ལས་མ་ཐར་ཡང་བླའོ། །དེ་བཞིན་དུ་ཡོངས་སུ་སྤྱོད་པ་ལས་ཕྱིས་ཡང་འདོད་པ་སྐྱེས་ཏེ། སྨད་འཚོང་  
མ་འདི་གཅིག་པུས་ཀྱང་མི་ཆོག་སྟེ། ནམ་འདོད་པ་དང་ལྡན་པར་གྱུར་པ་དེ་ན་དགའ་བ་རྒྱས་པར་མྱོང་བར་འགྱུར་གྱི། པི་ཝང་མཁན་གཅིག་ཀྱང་དགུག་གོ་སྙམ་ནས། སྤྲང་པོ་དེས་པི་  
ཝང་མཁན་གཅིག་ལ་འདིས་ཀྱང་མུ་ཏིག་གི་སེ་མོ་དོ་ཁྱེར་རོ་ཞེས་སྨྲས་པ་དང། དེ་ནས་དེ་ཡང་སྔ་མ་བཞིན་དེར་བཅུག་གོ་དེ་ཚོང་དཔོན་གྱི་བུ་དང། སྨད་འཚོང་མ་དང། པི་ཝང་  
  
  
དགའ་ཡོངས་སུ་སྤྱོད་དོ། །དེ་ནས་དུས་རིང་ཞིག་འདས་པ་དང། དེ་རྣམས་ཀྱིས་སྤྲང་པོ་དེ་ལ་ཅི་ནས་ཀྱང་བདག་ཅག་ཐར་བར་གྱིས་ཤིག་  
བདག་ཅག་ཐར་ན་ཁྱོད་ལ་ཅི་ནས་ཀྱང་མི་བྲེལ་བར་འགྱུར་བ་དེ་ལྟ་བུར་བྱའོ། །ཞེས་གསོལ་བ་བཏབ་པ་དང། དེས་ཀྱང་དེ་བཞིན་དུ་བྱའོ། །ཞེས་ཁས་བླངས་སོ། །དེས་བསམས་པ། གཞན་  
གྱིས་མ་ཡིན་གྱི། སྨན་ཆེན་པོས་ནུས་སོ། །སྙམ་དུ་བློ་སྐྱེས་ནས་དེ་དག་ལ་ཡང་བདག་ཅག་རྣམས་བཙོན་ར་ནས་ཕྱིན་པར་སྨན་ཆེན་པོ་གཅིག་པུས་ནུས་ཀྱི་གཞན་ནི་མ་མཐོང་ངོ་ཞེས་སྨྲས་ཏེ་  
དེས་རྒྱལ་པོའི་མི་རྣམས་ལ་སྨན་ཆེན་པོའི་བུ་ཡང་འདིར་གཏོགས་སོ་ཞེས་སྨྲས་པ་དང། རྒྱལ་པོའི་མིས་དེ་ཡང་དེར་འགུག་གོ་དེ་ནས་སྨན་ཆེན་པོས་ཁྱོད་ཀྱི་བུ་ཡང་བཙོན་རར་བཅུག་གོ་ཞེས་  
ཐོས་པ་དང། དེས་བསམས་པ། ཅི་ནས་ཀྱང་འདིའི་ཕྱིར་ད་ནི་རྒྱལ་པོའི་ཕོ་བྲང་དུ་མི་འགྲོར་མི་རུང་སྟེ། དེར་མ་སོང་ན་བདག་གི་བུ་ཉོན་མོངས་པར་འགྱུར་རོ་སྙམ་ནས། དེ་རྒྱལ་པོའི་ཕོ་བྲང་དུ་སོང་  
ངོ། །དེར་འོངས་ནས། རྒྱལ་པོ་ལ། ལྷ་བདག་ལ་བཀའ་ཕབ་ཏུ་བས་ན། བདག་གི་བུས་ལྷ་ལ་གློ་བ་རིང་བ་ཅི་བགྱིས་ན། བཙོན་རར་སྩལ་ཅེས་གསོལ་པ་དང། རྒྱལ་པོས་མུ་ཏིག་གི་སེ་མོ་དོ་  
བརྒྱ་སྟོང་རི་བ་སྐྱེད་མོས་ཚལ་ནས་སྟོར་ན། སྤྲང་པོ་དེ་དེར་སོང་ངོ། །ཞེས་ཟེར་ཏེ། དེའི་ཕྱིར་རོ། །ཞེས་སྨྲས་པ་དང། དེས་ཀྱང་དེ་དག་གི་ཐབས་ཞིབ་ཏུ་ཐོས་ནས། སྨན་ཆེན་པོས་ལྷ་འདི་དག་  
  
  
༄༅། །ནི་གང་གིས་ཀྱང་མ་འཚལ་ཏེ། བདག་གིས་སྨྲས། འདི་དག་གཏང་བར་གསོལ། ཞེས་སྨྲས་པ་དང། དེ་དག་བཏང་ངོ། །དེ་ནས་དེ་སྐྱེད་མོས་ཚལ་དུ་སོང་བ་དང་དེ་  
ལ་སྔ་ན་གནས་གང་དུ་བཞུགས། ཤིང་དྲུང་དུ་བཞུགས་སོ་ཞེས་ས་ཕྱོགས་བསྟན་པ་དང། ཤིང་དེ་ལ་བལྟས་ན་ཤིང་དེའི་རྩེ་མོ་ན་སྤྲ་མོ་ཞིག་འདུག་པ་མཐོང་ནས། དེས་བསམས་པ། འདིས་མུ་ཏིག་  
གི་སེ་མོ་དོ་དེ་ཁྱེར་ཡང་དག་གི། འདི་ལ་ཐབས་ཤིག་སྦྱར་ཏེ་དགུག་གོ་སྙམ་ནས། དེས་ལྷ་བཙུན་མོ་དང་ལྷན་ཅིག་ཏུ་འདིར་གཤེགས་ཤིག་།ཅེས་གསོལ་པ་དང། རྒྱལ་པོ་ཡང་བཙུན་  
མོ་དང། སྐྱེད་མོས་ཚལ་དེར་ལྷགས་ཏེ། དེ་ན་འཁོད་པ་དང། ལྷ་འདིར་བཙུན་མོ་རྒྱན་བཏགས་ན། དེ་ཡང་རྒྱན་འདོགས་སོ། །ཞེས་སྨྲས་པ་དང། སྤྲ་མོ་དེ་ཡང་ཤིང་གི་རྩེ་མོར་  
འདུག་ནས་མུ་ཏིག་གི་སེ་མོ་དོ་དེ་བཏགས་སོ། །དེ་ནས་སྨན་ཆེན་པོས་བཙུན་མོ་གར་གྱིས། ཞེས་སྨྲས་པ་དང། དེས་གར་བྱས་ན་སྤྲ་མོ་དེ་ཡང་ཤིང་གི་རྩེ་མོར་འདུག་ནས་གར་བྱས་པ་དང་  
དེའི་མགུལ་ནས་མུ་ཏིག་གི་སེ་མོ་དོ་དེ་མར་ལྟུང་སྟེ། དེ་ཡང་མིས་ཇི་ལྟར་བྱེད་པ་དང་ཇི་ལྟར་ཆས་པ་དེ་ལ་བལྟས་ནས། དེ་འདྲ་བར་བྱེད་དེ། སྨན་ཆེན་པོས། ལྷ་བཙུན་མོ་འདིས་མགོ་བཏུད་  
དེ་གར་བགྱིས་ན་རུང་ངོ། །ཞེས་སྨྲས་པ་དང། རྒྱལ་པོས་དེ་བཞིན་གྱིས་ཤིག་ཅེས་བསྒོ་ནས། དེ་མགོ་བཏུད་དེ་གར་བྱེད་པ་ལ་ཞུགས་པ་དང། སྤྲ་མོ་དེས་ཀྱང་མགོ་བཏུད་དེ་གར་  
  
  
དེའི་མགུལ་ནས་མུ་ཏིག་གི་སེ་མོ་དོ་མར་ལྟུང་ངོ། །དེ་ནས་རྒྱལ་པོ་དགའ་བས། སྨན་ཆེན་པོའི་མགུལ་ནས་འཁྱུད་དེ་མགུ་བར་བྱས་ནས། ལོངས་སྤྱོད་ཀྱང་བྱིན་ནོ། །དེ་ནས་  
བློན་པོ་དྲུག་པོ་དེ་དག་ལྷན་ཅིག་ཏུ་འདུས་ཏེ་སྔོན་གྱི་དུས་དང་དེའི་ཡང་སྔོན་ལོགས་ན་ནི། བདག་ཅག་ལ་རྒྱལ་པོས་རིམ་གྲོར་བྱས་བླ་མར་བྱས། བཙུན་པར་བྱས། མཆོད་པར་བྱས་ན། ད་  
ནི་རི་བྲགས་ཀྱི་གྲོང་མི་བློ་ཅན་བཀྲེན་པའི་རིགས་ལས་བྱུང་བ་འདིས་བདག་ཅག་ཐམས་ཅད་གཟི་བརྗིད་ཀྱིས་གནས་ནས་ཕྱུང་ན། དེ་ལ་ཇི་ལྟར་བྱ་ཞེས་བགྲོས་པ་དང། དེ་ནས་བློན་པོ་གཞན་ཞིག་  
གིས། ཀྱེ་བདག་ཅག་སྔོན་གཅིག་ལ་གཅིག་སོ་སོར་བྱེ་བས་ན། དེས་བདག་ཅག་མཐུ་མེད་པར་བྱས་ཀྱི། དེ་ལྟ་བས་ན་ད་ནི་སྐྱེད་མོས་ཚལ་དུ་དོང་ངོ། །དེར་དོང་ལ་མནའ་དང། ཡིད་ཆེས་པ་དང་  
གཉེན་དུ་ཡང་བྱའོ། །དེ་ལྟ་བུར་བྱས་ན། རྒྱལ་པོ་སྐྱེད་པ་དང་སྨན་ཆེན་པོ་བདག་ཅག་ལ་ནི་སྤང་བ་ནི་མ་ཡིན་གྱི། སླར་སྟེན་པར་འགྱུར་རོ། །ཞེས་སྨྲས་ན། དེ་དག་འདུས་ཏེ་སྐྱེད་མོས་  
ཚལ་དུ་དོང་ངོ། །འདོང་པ་སྨན་ཆེན་པོས་མཐོང་སྟེ། དེ་ནས་སྨན་ཆེན་པོས་ནམས་ཀྱང་འདི་དག་གཅིག་ཏུ་འདུས་ཏེ། གང་ཡང་མ་དོང་ན། སྔོན་ལྟ་བུ་མ་ཡིན་པ་ཞིག་སྦྱར་རོ་སྙམ་ནས། དེ་  
དོགས་པར་གྱུར་ཏེ། ནེ་ཙོ་མ་ཏ་ར་ལ་ཕྱི་བཞིན་སོང་ལ་འདི་དག་ཅི་སྤྱོད། ཅི་ཟེར་བ་དང། ཅི་བྱེད་པ་རྟོགས་ཤིག་ཅེས་བསྒོའོ། །དེ་ནས་བློན་པོ་དྲུག་པོ་དེ་དག་སྐྱེད་མོས་ཚལ་དུ་དོང་ནས་  
  
  
༄༅། །ཕན་ཚུན་གཉེན་དུ་བྱས་ནས། དེ་སྟེ་གཅིག་ལ་གཅིག་མཚང་འབྲུ། གསང་བརྟོལ་ན་ནི། གདོད་བདག་ཅག་ཡིད་ཆེས་པར་འགྱུར་རོ་།ཞེས་སྨྲས་པ་དང་  
གཞན་ཞིག་གིས་སྨྲས་པ། དེ་བཞིན་བྱའོ། །དེ་ནས་གཅིག་གིས་སྨྲས་པ། བདག་གིས་ནི་རྒྱལ་པོའི་རྨ་བྱ་ཟོས་སོ། །གཞན་ཞིག་གིས་སྨྲས་པ། བདག་གིས་ནི་རྒྱལ་པོའི་བཙུན་མོ་  
དང་ལྷན་ཅིག་ཉལ་བ་བྱས་སོ། །གཞན་ཞིག་གིས་སྨྲས་པ། བདག་གིས་ཀྱང་དེ་ལྟ་བུར་བྱའོ་སྙམ་དུ་བསམས་སོ། །དེ་བཞིན་དུ་དྲུག་པོ་དེ་དག་གིས་གཅིག་ལ་གཅིག་གསང་གཏམ་  
བྱས་ཏེ། སྣོད་གཅིག་ཏུ་ཟོས་པར་གྱུར་ཏོ། །ནེ་ཙོ་མ་ཏ་རས་ཀྱང་དེ་དག་ཐོས་ནས་སྨན་ཆེན་པོ་ལ་སྨྲས་སོ། །དེ་ནས་སྨན་ཆེན་པོས་རྒྱལ་པོ་སྐྱེད་པའི་དྲུང་དུ་སོང་སྟེ། ནང་དུ་ཕྱིན་ནས་དེ་ཐམས་  
ཅད་སྨྲས་ཏེ། ལྷའི་བློན་པོ་འདི་དག་ནི། རྣམ་པ་འདི་ལྟ་བུའི་ཚུལ་ཁྲིམས་དང། གཙང་སྦྲ་དང། སྤྱོད་པར་ལྡན་ནོ། །དེ་ནས་རྒྱལ་པོ་སྐྱེད་པས་མངོན་པར་རྟོགས་ཤིང་དེ་དག་  
མཐོང་ནས་ཡུལ་མེད་པར་བྱས་ཏེ། ཨེ་མའོ་བདག་གི་བློན་པོ་འདི་དག་ནི་འདི་ལྟ་བུའི་མི་རིགས་པ་ཅན་གྱི། གང་ན་བདག་མི་དབང་བ་དེར་དེང་ཞིག་ཅེས་དེ་དག་བསྐྲད་དེ་བཀྱེའོ། །བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག་ཇི་སྙམ་དུ་སེམས་གང་དེའི་དུས་དེའི་ཚེ་ན། སྨན་ཆེན་པོ་ནི་ང་ཉིད་ཡིན་ནོ་།རྒྱལ་པོ་སྐྱེད་པ་དེ་ནི་དགེ་སློང་ཤཱ་རིའི་བུ་འདིའོ། །གང་  
  
  
ད་ལྟར་གྱི་སྟོན་པ་དྲུག་པོ་དེ་དག་སྟེ། དེའི་དུས་ན་ཡང་བློན་པོར་གྱུར་ནས་ཡུལ་མེད་པར་བྱས་སོས། །ད་ཡང་བླ་ན་མེད་པ་ཡང་དག་པར་རྫོགས་པའི་བྱང་  
ཆུབ་ཏུ་མངོན་པར་རྫོགས་པར་སངས་རྒྱས་ནས། རྫུ་འཕྲུལ་དང་ཆོ་འཕྲུལ་གྱིས་ཕམ་པར་བྱས་ཏེ། མཐའ་འཁོབ་ཏུ་བསྐྲད་དོ། །དེ་བས་ན་དགེ་སློང་ཁྱེད་ཀྱིས་དགེ་བའི་བཤེས་གཉེན་ལ་  
བསྟེན་པ་ལ་བརྩོན་པར་བྱའོ། །གང་ལས་ཤེས་རབ་དང། གཞུང་དང། ཡེ་ཤེས་མཆོག་ཏུ་གྱུར་པའོ། །དེ་ལྟ་བུའི་ཡོན་ཏན་དུ་འགྱུར་བ་དེ་ལྟ་བུར་བསྒྲུབ་པར་བྱའོ། །གང་གི་ཚེ་བཅོམ་ལྡན་  
འདས་ཀྱིས་ཆོ་འཕྲུལ་ཆེན་པོ་བསྟན་ཏེ། མུ་སྟེགས་ཅན་དག་ནི་ཅིས་ཀྱང་སྨྲ་ཕབ། ལྷ་དང་མི་ནི་དགའ་བར་མཛད། སྐྱེ་བོ་དམ་པ་རྣམས་ནི་མགུ་བར་མཛད་པ་དེའི་དུས་ན་ཡུལ་སོ་སོ་ན་གནས་  
པའི་བཟོ་བོ་གྲོང་དང། གྲོང་ཁྱེར་དང། ཕོ་བྲང་འཁོར་དང་ཡུལ་དེ་དག་ནས་མཉན་དུ་ཡོད་པར་ལྷགས་ཏེ། རབ་ཏུ་བྱུང་བ་དང་དེ་དག་གི་བུ་ཕོ་དང། བུ་མོ་དང། ཆུང་མ་དང། གཞན་ཡང་  
མཛའ་བོ་དང། གཉེན་དང། ཕུ་ནུ་དག་ཕན་ཚུན་དུ་ཚོལ་ཞིང་མཉན་དུ་ཡོད་པར་ལྷགས་ཏེ། དེ་མཐོང་ནས་འཕགས་པ་ཁྱེད་ཅག་ནི་འདིར་དོང་སྟེ། རབ་ཏུ་བྱུང་སྟེ་འཁོད་ན། བདག་ཅག་གི་  
འཚོ་བ་སུས་སྦྱོར་ཞེས་སྨྲས་པ་དང། དེ་དག་གིས་འདི་ཉིད་དུ་འཁོད་ལ་འདི་ཉིད་དུ་ཁྱེད་སློབས་ཤིག་ཅེས་སྨྲས་པ་དང། དེ་དག་གིས་ལེགས་ཏེ་དེ་བཞིན་བགྱིའོ། །ཞེས་སྨྲས་ནས། དེ་  
  
  
༄༅། །དག་སློབ་པ་ལ་ཞུགས་པ་དང། ཇི་ཙམ་ན་བྲམ་ཟེ་དང་ཁྱིམ་བདག་དག་ལྷགས་ནས། དེ་དག་གིས་དེ་དག་མཐོང་སྟེ། བཟོ་བོ་འདི་དག་ཐམས་ཅད་རབ་ཏུ་བྱུང་  
ན་བདག་གི་ལས་སུས་བྱ་ཞེས་ཟེར་རོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དགོངས་པ། དེ་དང་འདྲ་བའི་སྣོད་འཆང་ན། ཉེས་  
པ་འདི་དམིགས་པ་ཡིན་ཏེ། དེ་ལྟ་བས་ན་དེ་དང་འདྲ་བའི་རྒྱུད་ལས་དེ་དང་འདྲ་བའི་ཆ་སྤྱད་མི་འཆང་བར་དགོངས་ནས། དགེ་སློང་རྣམས་ལ་བཀའ་སྩལ་པ། དགེ་སློང་དག་བྲམ་ཟེ་དང་  
ཁྱིམ་བདག་དག་འཕྱ་བ་ནི་གནས་ཡིན་ནོ། །དེ་ལྟ་བས་ན་དགེ་སློང་དག་དེ་དང་འདྲ་བ་ལས། དེ་དང་འདྲ་བའི་རྒྱུད་ཀྱི་ཆ་སྤྱད་མ་འཆང་ཞིག་དགེ་སློང་རྣམས་ཀྱིས་དེ་དང་འདྲ་བ་ལས་  
དེ་དང་འདྲ་བའི་ཆ་སྤྱད་འཆང་ན་འདས་པ་དང་བཅས་པར་འགྱུར་རོ། །བཅོམ་ལྡན་འདས་ཀྱིས་དེ་དང་འདྲ་བའི་ཆ་སྤྱད་མ་འཆང་ཞིག་ཅེས་གསུངས་པ་དང། ཇི་ཙམ་ན་སྨན་པ་གཞན་  
ཞིག་རབ་ཏུ་བྱུང་ནས། ལྗོངས་རྒྱུ་ཞིང་མཉན་དུ་ཡོད་པར་ཕྱིན་པ་དང། དེ་ལ་དགེ་སློང་དག་གིས། ཚེ་དང་ལྡན་པ་དགེ་སློང་ནད་པ་འདིའི་སྨན་དཔྱད་བྱོས་ཤིག་ཅེས་སྨྲས་པ་དང། ཚེ་  
དང་ལྡན་པ་བཅོམ་ལྡན་འདས་ཀྱིས་མ་གནང་སྟེ། དེ་དང་འདྲ་བ་ལས་དེ་དང་འདྲ་བའི་སྤྱད་མ་འཆང་ཞིག་ཅེས་བྱུང་ན། དེ་ལ་སྨན་དཔྱད་ཅིས་བྱ་ཞེས་ཟེར་རོ། །དེ་ལྟར་གྱུར་པ་དགེ་  
  
  
བཅོམ་ལྡན་འདས་ལ་གསོལ་ན། བཅོམ་ལྡན་འདས་ཀྱིས་དེ་ལྟ་བས་ན། གནང་བ་ནི་སྨན་པ་རབ་ཏུ་བྱུང་ན། གཏར་དཔྱད་ཀྱི་སྤྱད་ཆོངས་ཤིག་སྔོན་ཡི་གེ་བས་ནི་རམ་  
ཕྱིས་ཆོངས་ཤིག་འདྲེག་མཁན་རབ་ཏུ་བྱུང་ན་ནི་སེན་མོ་གཅད་པ་ཆོངས་ཤིག་ཅེས་བཀའ་སྩལ་ཏོ།། །།འདུལ་བ་ཕྲན་ཚེགས་ཀྱི་གཞི་བམ་པོ་སོ་ལྔ་པ། གླེང་གཞི་ནི་མཉན་  
དུ་ཡོད་པ་ན་སྟེ། ནམ་བཅོམ་ལྡན་འདས་ཀྱིས། རྫུ་འཕྲུལ་ཆེན་པོ་བསྟན་ཏེ། མུ་སྟེགས་ཅན་རྣམས་ནི་སྨ་ཕབ། ལྷ་དང་མི་རྣམས་ནི་དགའ་བར་མཛད། སྐྱེ་བོ་མང་པོ་དག་ནི་སེམས་མགུ་བར་  
མཛད་པ་དེའི་ཚེ་ན། བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་དང་བཅས་པ་ཤིན་ཏུ་རྙེད་པ་དང། བཀུར་སྟི་མང་དུ་བྱུང་སྟེ་དེ་ནས་བཅོམ་ལྡན་འདས་ཀྱིས། རྙེད་པ་དང་བཀུར་སྟི་བྱུང་བ་  
གཅད་པར་དགོངས་ནས། སུམ་ཅུ་རྩ་གསུམ་གྱི་ལྷའི་གནས་སུ་གཤེགས་ཏེ། ལ་བ་རྡོ་དཀར་ལས་ཤིང་པ་རི་ཛཱ་ཏ་ཀ་དང། ཀོ་བི་ད་ར་ཀ་དང། ཤིན་ཏུ་མི་རིང་བ་ཞིག་ཏུ་དབྱར་ཚུལ་དུ་ཞུགས་  
སོ༑ ༑དེ་ནས་བཅོམ་ལྡན་འདས་ཀྱིས། ཡུམ་སྐྱེད་མ་དང། གཞན་ཡང་སུམ་ཅུ་རྩ་གསུམ་གནས་ཀྱི་ལྷ་རྣམས་ལ་ཆོས་འཆད་དོ། །དེའི་ཚེ་མོའུ་འགལ་ཡ་ན་ཆེན་པོ་མཉན་དུ་ཡོད་པའི་ཛེ་ཏའི་  
ཚལ་མགོན་མེད་ཟས་སྦྱིན་གྱི་ཀུན་དགའ་ར་བར་དབྱར་ཚུལ་དུ་ཞུགས་སོ། །དེ་ནས་འཁོར་བཞི་པོས། ཚེ་དང་ལྡན་པ་མོའུ་འགལ་ཡ་ན་ཆེན་པོ་གང་ན་བ་དེར་སོང་སྟེ་ཕྱིན་པ་དང། ཚེ་དང་ལྡན་  
  
  
༄༅། །པ་མོའུ་འགལ་ཡ་ན་ཆེན་པོའི་རྐང་པ་ལ་མགོ་བོས་ཕྱག་འཚལ་ནས། ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས་འཁོར་བཞི་པོ་  
རྣམས་ལ། ཚེ་དང་ལྡན་པ་མོའུ་འགལ་ཡ་ན་ཆེན་པོས་ཆོས་ཀྱི་གཏམ་གྱིས་ཡང་དག་པར་བསྟན། ཡང་དག་པར་བསྐུལ། ཡང་དག་པར་བཟེངས་[* GZENGS ]བསྟོད། ཡང་དག་པར་དགའ་  
བར་བྱས་སོ། །རྣམ་གྲངས་དུ་མའི་ཆོས་ཀྱི་གཏམ་གྱིས་ཡང་དག་པར་བསྟན། ཡང་དག་པར་བསྐུལ། ཡང་དག་པར་གཟེངས་བསྟོད། ཡང་དག་པར་དགའ་བར་བྱས་ནས་ཅང་མི་ཟེར་  
བ་དང། དེ་ནས་འཁོར་བཞི་པོ་རྣམས་སྟན་ལས་ལངས་ཏེ། བླ་གོས་ཕྲག་པ་ལ་གཟར་ཏེ། ཚེ་དང་ལྡན་པ་མོའུ་འགལ་ཡ་ན་ཆེན་པོ་ག་ན་བ་དེར་ཐལ་མོ་སྦྱར་ཏེ་ཕྱག་འཚལ་ནས། ཚེ་  
དང་ལྡན་པ་མོའུ་དགལ་ཡ་ན་ཆེན་པོ་ལ། བཙུན་པ་མོའུ་འགལ་ཡ་ན་ཆེན་པོ། བཅོམ་ལྡན་འདས་ད་ལྟར་གང་དུ་དབྱར་ཚུལ་དུ་ཞུགས་པ་གསན་ཏམ། ཞེས་སྨྲས་པ་དང། ཀྱེ་བཅོམ་  
ལྡན་འདས་ནི་སུམ་ཅུ་རྩ་གསུམ་གྱི་གནས་ལ་བ་རྡོ་དཀར་ལས་ཤིང་པ་རི་ཛ་ཏ་ཀ་དང། ཀོ་བི་ང་ར་ཀ་དང་ཤིན་ཏུ་མི་རིང་བཞིག་[* BA ZHIG ]ཏུ་དབྱར་ཚུལ་དུ་ཞུགས་ཏེ། ཡུམ་སྐྱེད་མ་དང། གཞན་  
ཡང་སུམ་ཅུ་རྩ་གསུམ་གྱི་ལྷ་རྣམས་ལ་ཆོས་འཆད་པར་བདག་གིས་ཐོས་སོ། །ཞེས་སྨྲས་པ་དང། དེ་ནས་འཁོར་བཞི་པོ་རྣམས་ཀྱིས་ཚེ་དང་ལྡན་པ་མོའུ་དགལ་ཡ་ན་  
  
  
ནས། ཚེ་དང་ལྡན་པ་མོའུ་འགལ་ཡ་ན་ཆེན་པོའི་རྐང་པ་ལ་མགོ་བོས་ཕྱག་འཚལ་ནས། སྟན་ལས་ལངས་ཏེ་སོང་ངོ། །དེ་ནས་  
འཁོར་བཞི་པོ་རྣམས་ཟླ་བ་གསུམ་འདས་པ་དང། ཚེ་དང་ལྡན་པ་མོའུ་འགལ་ཡ་ན་ཆེན་པོ་ག་ན་བ་དེར་སོང་སྟེ་ཕྱིན་པ་དང། ཚེ་དང་ལྡན་པ་མོའུ་འགལ་ཡན་ཆེན་པོའི་རྐང་པ་ལ་མགོ་བོས་  
ཕྱག་འཚལ་ཏེ། ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས། འཁོར་བཞི་པོ་རྣམས་ལ། ཚེ་དང་ལྡན་པ་མོའུ་འགལ་ཡ་ན་ཆེན་པོས་ཆོས་ཀྱི་གཏམ་ཡང་དག་པར་བསྟན་  
ཡང་དག་པར་བསྐུལ། ཡང་དག་པར་གཟེངས་བསྟོད། ཡང་དག་པར་དགའ་བར་བྱས་སོ། །རྣམ་གྲངས་དུ་མའི་ཆོས་ཀྱིས་ཡང་དག་པར་བསྟན་ཡང་དག་པར་བསྐུལ། ཡང་དག་  
པར་གཟེངས་བསྟོད། ཡང་དག་པར་དགའ་བར་བྱས་ཏེ། ཅང་མི་ཟེར་བར་འདུག་པ་དང། དེ་ནས་འཁོར་བཞི་པོ་དག་སྟན་ལས་ལངས་ཏེ། བླ་གོས་ཕྲག་པ་ལ་གཟར་ནས། ཚེ་དང་  
ལྡན་པ་མོའུ་འགལ་ཡ་ན་ཆེན་པོ་ག་ལ་བ་དེར་ཐལ་མོ་སྦྱར་ཏེ་ཕྱག་འཚལ་ནས། ཚེ་དང་ལྡན་པ་མོའུ་འགལ་ཡ་ན་ཆེན་པོ་ལ་འདི་སྐད་ཅེས་སྨྲས་སོ། །འདི་ལྟར་བཙུན་པ་ཚེ་དང་ལྡན་པ་  
མོའུ་འགལ་ཡ་ན་ཆེན་པོ་མཁྱེན་པར་མཛད་དུ་གསོལ། བདག་ཅག་གིས་བཅོམ་ལྡན་འདས་མ་མཐོང་ནས་རིང་ཞིག་ལོན་ལགས་ཏེ། བཅོམ་ལྡན་འདས་ལ་ལྟ་བར་འཚལ་བས་བདག་ཅག་  
  
  
༄༅། །ཤིན་ཏུ་སྐོམ་སྟེ། བཅོམ་ལྡན་འདས་ལ་བལྟ་བར་འཚལ་གྱི་དེ་སྟེ་བཙུན་པ་མོའུ་འགལ་ཡ་ན་ཆེན་པོ་ལ་རིགས་ཤིང་ལེགས་ན་ནི་བཙུན་པ་མོའུ་  
འགལ་ཡ་ན་ཆེན་པོས། བཅོམ་ལྡན་འདས་གང་ན་བ་དེར་བཞུད་ལ་དྲུང་དུ་ཕྱིན་པ་དང། བདག་ཅག་གི་ཚིག་གིས། བཅོམ་ལྡན་འདས་ཀྱི་ཞབས་ལ་ཕྱག་བགྱིས་ཏེ། གནོད་པ་  
ཆུང་ངམ། གནོད་པར་མ་གྱུར་ཏམ། མྱུར་དུ་བཞེངས་སམ། འྪོའམ་མཐུ་དང་ལྡན་ནམ། བྡེའམ། སྙུན་ཆུང་ངམ། བདེ་བར་བཞུགས་སམ་བདེ་བར་གྱུར་ཏམ། ཞེས་ཞུས་  
ལ་འདི་སྐད་ཅེས་ཀྱང་གསོལ་ཅིག་བཙུན་པ། ཛམྦུའི་གླིང་གི་འཁོར་བཞི་པོ་དག་བཅོམ་ལྡན་འདས་ལ་བལྟ་བར་འཚལ་ན། བཙུན་པ་སུམ་ཅུ་རྩ་གསུམ་གྱི་ལྷའི་གནས་སུ་འཛེག་  
ཅིང་བཅོམ་ལྡན་འདས་ཀྱི་དྲུང་དུ་བཅོམ་ལྡན་འདས་ལ་བལྟ་བ་དང་བསྙེན་བཀུར་བའི་ཕྱིར་མཆིར། ཛམྦུའི་གླིང་གི་མི་རྣམས་ལ་དེ་འདྲ་བའི་རྫུ་འཕྲུལ་དང་མཐུ་མ་མཆིས་སོ། །གང་སུམ་  
ཅུ་རྩ་གསུམ་གྱི་གནས་ཀྱི་ལྷ་དེ་རྣམས་ནི། ཛམྦུའི་གླིང་དུ་བབས་ཏེ། བཅོམ་ལྡན་འདས་ཀྱི་དྲུང་དུ་བཅོམ་ལྡན་འདས་ལ་བལྟ་བ་དང་བསྙེན་བཀུར་བགྱིད་དུ་མཆི་བར་ནི་སུམ་ཅུ་རྩ་གསུམ་  
གྱི་ལྷ་ལ་རྫུ་འཕྲུལ་དང་མཐུ་མཆིས་ན། བཅོམ་ལྡན་འདས་སུམ་ཅུ་རྩ་གསུམ་གྱི་གནས་ནས། ཛམྦུའི་གླིང་དུ་གཤེགས་པར་ཐུགས་རྗེར་དགོངས་ན་ལེགས་སོ། །ཞེས་གསུངས་ཤིག་  
  
  
ཚེ་དང་ལྡན་པ་མོའུ་འགལ་ཡ་ན་ཆེན་པོ་འཁོར་བཞི་པོ་རྣམས་ལ་ཅང་མི་སྨྲ་བར་གནང་ངོ། །དེ་ནས་འཁོར་བཞི་པོ་དེ་དག་ཚེ་དང་ལྡན་པ་མོའུ་འགལ་ཡ་ན་ཆེན་པོ་ཅང་མི་སྨྲ་  
བས་གནང་བར་རིག་སྟེ། ཚེ་དང་ལྡན་པ་མོའུ་འགལ་ཡ་ན་ཆེན་པོའི་རྐང་བ་ལ་མགོ་བོས་ཕྱག་བྱས་ནས། སྟན་ལས་ལངས་ཏེ་དོང་ངོ་།དེ་ནས་ཚེ་དང་ལྡན་པ་མོའུ་འགལ་ཡ་ན་ཆེན་པོས་འཁོར་བཞི་  
པོ་དག་དོང་ནས་རིང་པོ་མ་ལོན་པར་རིག་པ་དང། དེ་འདྲ་བའི་ཏིང་ངེ་འཛིན་ལ་མཉམ་པར་གཞག་གོ་ཇི་ལྟར་སེམས་མཉམ་པར་གཞག་པ་ན་འདི་ལྟ་སྟེ། སྟོབས་དང་ལྡན་པའི་སྐྱེས་བུས་  
དཔུང་པ་བསྐུམ་པ་ལས་བརྐྱང་བའམ། བརྐྱང་པ་ལས་བསྐུམ་པ་ཙམ་དུ་དེ་ལྟར་དེ་བཞིན། ཚེ་དང་ལྡན་པ་མོའུ་འགལ་ཡ་ན་ཆེན་པོ་མཉན་དུ་ཡོད་པ་ནས་མི་སྣང་བར་གྱུར་ཏེ། སུམ་ཅུ་རྩ་  
གསུམ་གྱི་ལྷའི་གནས་ལ་བ་རྡོ་དཀར་ལས་ཤིང་པ་རི་ཛཱ་ཏི་ཀ་དང། ཀོ་པི་ད་ར་ཀ་དང་ཤིན་ཏུ་མི་རིང་བ་ཞིག་ཏུ་ཕྱིན་པ་དང། དེའི་དུས་ན་བཅོམ་ལྡན་འདས་ལྷའི་འཁོར་བརྒྱ་སྟོང་དུ་མའི་མདུན་  
ན་བཞུགས་ཤིང། ཆོས་འཆད་པ་ཚེ་དང་ལྡན་པ་མོའུ་འགལ་ཡ་ན་ཆེན་པོས་མཐོང་ངོ། །བཅོམ་ལྡན་འདས་ལྷའི་འཁོར་བརྒྱ་སྟོང་དུ་མའི་འཁོར་ན་ཞུགས་ཤིང་ཆོས་འཆད་པ་མཐོང་ནས་  
འཛུམ་པ་བྱས་ཏེ། བཅོམ་ལྡན་འདས་འདི་ན་ཡང་ལྷ་མང་པོ་དང་བཞུགས་པ་ནི། འདི་ལྟ་སྟེ། ཛམྦུའི་གླིང་གི་འཁོར་བཞི་པོ་བཞིན་ནོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་མོའུ་  
  
  
༄༅། །འགལ་ཡ་ན་ཆེན་པོའི་བསམ་པ་མཁྱེན་ནས། ཚེ་དང་ལྡན་པ་མོའུ་འགལ་ཡ་ན་ཆེན་པོ་ལ་འདི་སྐད་ཅེས་བཀའ་སྩལ་ཏོ། །མོའུ་འགལ་ཡ་ན་ཆེན་པོ་རང་  
གི་འདུ་བྱེད་པ་ནི་མ་ཡིན་གྱི། ནམ་གྱི་ཚེ་ངས་འོང་བར་བསམས་པ་དེའི་ཚེ་ནི་འོང་ངོ། །ནམ་གྱི་ཚེ་འགྲོ་བར་བསམས་པ་དེའི་ཚེ་ནི་འགྲོ་སྟེ། ངའི་སེམས་པ་སེམས་ཀྱིས་ཤེས་ནས་འོང་བ་  
དང་འགྲོ་བའོ། །དེ་ནས་ཚེ་དང་ལྡན་པ་མོའུ་འགལ་ཡ་ན་ཆེན་པོ་བཅོམ་ལྡན་འདས་གང་ན་བ་དེར་དོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་  
ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། ཚེ་དང་ལྡན་པ་མོའུ་འགལ་ཡ་ན་ཆེན་པོ། ལྷའི་འཁོར་ཐམས་ཅད་དུ་བལྟས་ནས། བཅོམ་ལྡན་འདས་ལ་བཙུན་པ་ལྷའི་  
འཁོར་འདི་དག་ནི། རྣམ་པ་སྣ་ཚོགས་སུ་འདུས་ཤིང་མཆིས་སོ། །དེའི་འཁོར་འདུས་ཤིང་མཆིས་པ་འདི་དག་ནི། གང་སངས་རྒྱས་ལ་ཤེས་ཏེ་དད་པ་དང་ལྡན་པས་ལུས་དང་བྲལ་ནས་འདིར་  
སྐྱེས་པ་དག་མཆིས་སོ། །དེའི་འཁོར་འདུས་ཤིང་མཆིས་པ་འདི་དག་ནི་གང་ཆོས་དང། དགེ་འདུན་དང། འཕགས་པ་བཞེད་པའི་ཚུལ་ཁྲིམས་དང་ལྡན་པས་ལུས་དང་བྲལ་ནས་འདིར་  
སྐྱེས་སོ། །ཞེས་གསོལ་པ་དང། དེ་ལྟར་དེ་བཞིན་ཏེ། མོའུ་འགལ་ཡ་ན། རྣམ་པ་སྣ་ཚོགས་ཀྱི་ལྷའི་འཁོར་འདི་དག་འདུས་ཤིང་འཁོད་དོ། །ལྷའི་འཁོར་འདི་དག་ལས་གང་སངས་  
  
  
ལུས་དང་བྲལ་ནས་འདིར་སྐྱེས་པ་ཡོད་དོ། །ཆོས་དང། དགེ་འདུན་དང། འཕགས་པ་བཞེད་པའི་ཚུལ་ཁྲིམས་དང་ལྡན་པས། ལུས་དང་བྲལ་  
ནས་འདིར་སྐྱེས་པ་ཡང་ཡོད་དོ། །དེ་ནས་བརྒྱ་བྱིན་ལྷའི་དབང་པོ་བཅོམ་ལྡན་འདས་དང། ཚེ་དང་ལྡན་པ་མོའུ་འགལ་ཡ་ན་ཆེན་པོས་བཤད་པའི་རྗེས་སུ་བསྔགས་ནས། ཚེ་དང་ལྡན་པ་མོའུ་  
འགལ་ཡ་ན་ཆེན་པོ་ལ་འདི་སྐད་ཅེས་སྨྲས་སོ། །དེ་ལྟར་དེ་བཞིན་ནོ། །བཙུན་པ་མོའུ་འགལ་ཡ་ན་ཆེན་པོ་དེ་ལྟར་དེ་བཞིན་ཏེ། རྣམ་པ་སྣ་ཚོགས་ཀྱི་ལྷའི་འཁོར་འདུས་ཤིང་འཁོད་དོ། །ལྷའི་  
འཁོར་འདི་དག་ལས། གང་སངས་རྒྱས་ལ་ཤེས་ཤིང་དད་པ་དང་ལྡན་པས། ལུས་དང་བྲལ་ནས་འདིར་སྐྱེས་པ་མཆིས་སོ། །ཆོས་དང་དགེ་འདུན་དང། འཕགས་པ་བཞེད་པའི་ཚུལ་  
ཁྲིམས་དང་ལྡན་པས། ལུས་དང་བྲལ་ནས་འདིར་སྐྱེས་པ་ཡང་མཆིས་སོ། །དེ་ནས་ལྷའི་བུ་གཞན་ཞིག་གིས། བཅོམ་ལྡན་འདས་དང། ཚེ་དང་ལྡན་པ་མོའུ་འགལ་ཡ་ན་ཆེན་པོ་དང། བརྒྱ་བྱིན་  
ལྷའི་དབང་པོས་བཤད་པ་ལ་རྗེས་སུ་བསྔགས་ཏེ། ཚེ་དང་ལྡན་པ་མོའུ་འགལ་ཡ་ན་ཆེན་པོ་ལ་འདི་སྐད་ཅེས་སྨྲས་སོ། །བཙུན་པ་མོའུ་འགལ་ཡ་ན་ཆེན་པོ་འདི་ལྟར་དེ་བཞིན་ནོ། །དེ་ལྟར་དེ་  
བཞིན་ཏེ་རྣམ་པ་སྣ་ཚོགས་ཀྱི་ལྷའི་འཁོར་འདུས་ཤིང་འཁོད་དོ་།ལྷའི་འཁོར་འདི་དག་ལས། གང་སངས་རྒྱས་ལ་ཤེས་ཤིང་དད་པ་དང་ལྡན་པས། ལུས་དང་བྲལ་ནས་འདིར་སྐྱེས་པ་ཡང་མཆིས་སོ་  
  
  
༄༅། །ཆོས་དང། དགེ་འདུན་དང། འཕགས་པ་བཞེད་པའི་ཚུལ་ཁྲིམས་དང་ལྡན་པས། ལུས་དང་བྲལ་ནས་འདིར་སྐྱེས་པ་ཡང་མཆིས་སོ། །དེ་ནས་དེའི་ཚེ་ལྷ་གཅིག་  
ཅིག་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་བྱས་ནས། བཅོམ་ལྡན་འདས་ག་ལ་བ་དེར་ལོངས་སུ་ཐལ་མོ་སྦྱར་ཏེ་ཕྱག་འཚལ་ནས་བཅོམ་ལྡན་འདས་ལ། བཙུན་པ་བདག་ནི་སངས་  
རྒྱས་ལ་ཤེས་ཤིང་དད་པ་དང་ལྡན་པས། ལུས་དང་བྲལ་ཏེ་འདིར་སྐྱེས་སོ་ཞེས་གསོལ་པ་དང། གཞན་ཞིག་གིས་ཀྱང་འདི་སྐད་དུ་སྨྲས་སོ། །བདག་ནི་ཆོས་ལ། བདག་ནི་དགེ་འདུན་ལ་  
བདག་ནི་འཕགས་པ་བཞེད་པའི་ཚུལ་ཁྲིམས་དང་ལྡན་པས། ལུས་དང་བྲལ་ཏེ་འདིར་སྐྱེས་སོ། །དེར་ལྷ་བརྒྱ་སྟོང་དུ་མས་བཅོམ་ལྡན་འདས་ཀྱི་སྤྱན་སྔར་སོ་སོར་རྒྱུན་དུ་ཞུགས་པའི་ལུང་  
བསྟན་ནས། དེ་ཉིད་དུ་མི་སྣང་བར་གྱུར་ཏོ། །དེ་ནས་ཚེ་དང་ལྡན་པ་མོའུ་འགལ་ཡ་ན་ཆེན་པོས། ལྷའི་འཁོར་རྣམས་ལས་དབེན་པར་ཤེས་ནས། སྟན་ལས་ལངས་ཏེ། བླ་གོས་ཕྲག་པ་ལ་  
གཟར་ནས། བཅོམ་ལྡན་འདས་ག་ལ་བ་དེར་ལོངས་སུ་ཐལ་མོ་སྦྱར་ཏེ་ཕྱག་འཚལ་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་ཛམྦུའི་གླིང་ན། འཁོར་བཞི་པོ་  
རྣམས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས། གནོད་པ་ཆུང་ངམ། གནོད་པར་མ་གྱུར་ཏམ། མྱུར་དུ་བཞེངས་སམ་འྪོའམ། མཐུ་དང་ལྡན་ནམ། བྡེའམ་  
  
  
བདེ་བར་བཞུགས་སམ། བདེ་བར་གྱུར་ཏམ་ཞེས་སྙུན་གསོལ་ལོ། །མོའུ་འགལ་ཡ་ན་ཁྱོད་དང་ཛམྦུའི་གླིང་གི་འཁོར་བཞི་པོ་དག་ཀྱང་བདེ་བར་གྱུར་ཅིག་བཙུན་པ། ཛམྦུའི་  
གླིང་གི་འཁོར་བཞི་པོ་དག་བཅོམ་ལྡན་འདས་ལ་བལྟ་བར་འཚལ་ཏེ་འདི་སྐད་ཅེས་གསོལ་ཏོ། །བཙུན་པ། ཛམྦུའི་གླིང་གི་མི་རྣམས་སུམ་ཅུ་རྩ་གསུམ་གྱི་ལྷའི་གནས་སུ་འཛེག་ཅིང་བཅོམ་  
ལྡན་འདས་ཀྱི་དྲུང་དུ། བཅོམ་ལྡན་འདས་ལ་བལྟ་བ་དང། བསྙེན་བཀུར་བའི་ཕྱིར་མཆི་བར་འགྱུར་བ་དེ་ལྟ་བུའི་རྫུ་འཕྲུལ་དང་མཐུ་ཛམྦུའི་གླིང་གི་མི་རྣམས་ལ་མ་མཆིས་ཀྱི། བཙུན་པ་སུམ་ཅུ་  
རྩ་གསུམ་གྱི་ལྷ་དེ་རྣམས་ནི། ཛམྦུའི་གླིང་དུ་བབ་ཅིང། བཅོམ་ལྡན་འདས་ལ་བལྟ་བ་དང། བསྙེན་བཀུར་བར་མཆི་བ་དེ་ལྟ་བུའི་རྫུ་འཕྲུལ་དང། མཐུ་སུམ་ཅུ་རྩ་གསུམ་གྱི་ལྷ་རྣམས་ལ་མཆིས་  
ན༑ བཅོམ་ལྡན་འདས་ཐུགས་རྗེས་དགོངས་ཏེ། སུམ་ཅུ་རྩ་གསུམ་གྱི་ལྷའི་ནང་ནས། ཛམྦུའི་གླིང་དུ་གཤེགས་ན་ལེགས་སོ་ཞེས་གསོལ་ལོ་།དེ་བས་ན་མོའུ་འགལ་ཡ་ན་ཁྱོད་ཛམྦུའི་གླིང་དུ་སོང་  
ལ་འཁོར་བཞི་པོ་རྣམས་ལ། བཅོམ་ལྡན་འདས་དེང་ནས་ཞག་བདུན་ན་སུམ་བཅུ་རྩ་གསུམ་གྱི་ལྷའི་གནས་ནས། ཛམྦུའི་གླིང་གི་གྲོང་ཁྱེར་སང་ཀཱ་ཤེའི་ཨ་པ་ཛ་རིའི་ནགས་ཤིང་ཨུ་དུམ་  
ཝཱ་རའི་དྲུང་དུ་གཤེགས་སོ་ཞེས་བསྒོ་ཞིག་དེ་ནས་ཚེ་དང་ལྡན་པ་མོའུ་འགལ་ཡ་ན་ཆེན་པོས། བཅོམ་ལྡན་འདས་ལས་མཉན་ཏེ་ཞབས་ལ་མགོ་བོས་ཕྱག་འཚལ་ནས། དེ་འདྲ་བའི་ཏིང་  
  
  
༄༅། །ངེ་འཛིན་ལ་མཉམ་པར་གཞག་གོ་ཇི་ལྟར་སེམས་མཉམ་པར་གཞག་པ་ན་འདི་ལྟ་སྟེ། སྟོབས་དང་ལྡན་པའི་སྐྱེས་བུས་དཔུང་པ་བསྐུམ་པ་ལས་བརྐྱང་  
པའམ། བརྐྱང་པ་ལས་བསྐུམ་པ་བཞིན། ཚེ་དང་ལྡན་པ་མོའུ་འགལ་ཡན་ཆེན་པོ་སུམ་ཅུ་རྩ་གསུམ་གྱི་ནང་ནས་མི་སྣང་བར་གྱུར་ཏེ་ཛམྦུའི་གླིང་དུ་ཕྱིན་ཏོ། །དེ་ནས་ཚེ་དང་ལྡན་  
པ་མོའུ་འགལ་ཡ་ན་ཆེན་པོ། ཛམྦུའི་གླིང་དུ་འོངས་ནས། འཁོར་བཞི་པོ་རྣམས་ལ། ཀྱེ་བཅོམ་ལྡན་འདས་ནི། དེང་ནས་ཞག་བདུན་ན་སུམ་ཅུ་རྩ་གསུམ་གྱི་ལྷའི་གནས་ནས་  
ཛམྦུའི་གླིང་གི་གྲོང་ཁྱེར་སང་ཀཱ་ཤེའི་ཨ་བ་ཛ་རིའི་ནགས་ཤིང་ཨུ་དུམ་ཝཱ་རའི་དྲུང་དུ་གཤེགས་སོ་ཞེས་བསྒོའོ། །དེ་ནས་འཁོར་བཞི་པོ་རྣམས་ཞག་བདུན་པོ་ན། དྲི་དང་བྱུག་  
པ་དག་ཁྱེར་ཏེ། གྲོང་ཁྱེར་སང་ཀཱ་ཤེར་དོང་ངོ། །དེ་ནས་སང་ཀཱ་ཤེ་ན་གནས་པའི་སྐྱེ་བོ་མང་པོ་དག་གིས་གྲོང་ཁྱེར་སང་ཀཱ་ཤེ་རྡོ་བ་དང། གྱོ་མོ་དང། བོང་བ་དག་མེད་པར་བྱས་ཏེ་ཙནྡན་  
གྱི་ཆུས་ཆག་ཆག་བཏབ་ནས། བདུག་པ་ཞིམ་པོའི་པོག་ཕོར་དཔྱངས་རྒྱལ་མཚན་དང། ལྷའི་འཕན་དག་བསྒྲེངས། ངར་གྱི་ལྡ་ལྡི་རྣམས་ནི་བྲེས་ཏེ། མེ་ཏོག་སྣ་ཚོགས་ཀྱིས་གཏོར་  
བས༑ ཡིད་དགའ་བར་འགྱུར་བ་ནི། ལྷའི་དགའ་བའི་ཚལ་བཞིན་ཏེ་སའི་ཕྱོགས་ཡངས་ཤིང་བླ་གབ་མེད་པར་གདན་བཏིང་ཞིང་བཤམས་སོ། །དེ་ནས་བཅོམ་ལྡན་འདས་ཀྱིས་སུམ་ཅུ་རྩ་  
  
  
བསྟན། ཡང་དག་པར་བསྐུལ། ཡང་དག་པར་གཟེངས་བསྟོད། ཡང་དག་པར་དགའ་བར་བྱས་ཏེ། སུམ་ཅུ་རྩ་གསུམ་གྱི་ལྷའི་གནས་  
ནས་སུམ་ཅུ་རྩ་གསུམ་གནས་ཀྱི་ལྷ་རྣམས་དང་ལྷན་ཅིག་ཏུ་མི་སྣང་བར་གྱུར་ཏེ། མཚེ་མར་གཤེགས་སོ། །དེ་ནས་བཅོམ་ལྡན་འདས་ཀྱིས་མཚེ་མའི་ལྷ་རྣམས་ལ། ཆོས་ཀྱི་གཏམ་  
གྱིས་ཡང་དག་པར་བསྟན། ཡང་དག་པར་བསྐུལ། ཡང་དག་པར་གཟེངས་བསྟོད། ཡང་དག་པར་དགའ་བར་བྱས་ནས། སུམ་ཅུ་རྩ་གསུམ་གྱི་ལྷ་རྣམས་དང། མཚེ་མའི་ལྷ་རྣམས་  
དང་ལྷན་ཅིག་མི་སྣང་བར་གྱུར་ཏེ། དེ་བཞིན་དུ་དགའ་ལྡན་དུ་གཤེགས་སོ། །དེ་བཞིན་དུ་འཕྲུལ་དགའ་དང། གཞན་འཕྲུལ་དབང་བྱེད་དང། ཚངས་རིས་དང། ཚངས་ལྷ་ཉེ་ཕན་དང་  
ཚངས་ཆེན་དང། འོད་ཆུང་དང། ཚད་མེད་འོད་དང། འོད་གསལ་དང། དགེ་ཆུང་དང། ཚད་མེད་དགེ་བ་དང། མ་ལུས་དགེ་དང་སྤྲིན་མེད་དགེ་དང། བསོད་ནམས་འཕེལ་དང་  
འབྲས་བུ་ཆེ་དང། མི་ཆེ་བ་དང། མི་དྲོས་དང། གྱ་ནོམ་སྣང་བ་དང། ཤིན་ཏུ་མཐོང་དང། འོག་མིན་དུ་འདོད་པ་ན་སྤྱོད་པ་དང་གཟུགས་ཡོད་པ་ན་སྤྱོད་པའི་ལྷ་རྣམས་དང་ཐབས་ཅིག་  
ཏུ་གཤེགས་སོ། །དེ་ནས་བཅོམ་ལྡན་འདས། འོག་མིན་གནས་ཀྱི་ལྷ་རྣམས་ལ་ཆོས་ཀྱི་གཏམ་གྱིས་ཡང་དག་པར་བསྟན། ཡང་དག་པར་བསྐུལ་ཡང་དག་པར་གཟེངས་བསྟོད་  
  
  
༄༅། །ཡང་དག་པར་དགའ་བར་བྱས་ནས། འོག་མིན་གྱི་གནས་ནས་མི་སྣང་བར་གྱུར་ཏེ། གྱ་ནོམ་སྣང་གི་ལྷའི་གནས་སུ་སླར་གཤེགས་སོ་།ལྷ་རྣམས་ལ་སླར་རིམ་  
གྱིས་སུམ་ཅུ་རྩ་གསུམ་གྱི་ལྷའི་རིས་ཀྱི་བར་དུ་འདོད་པ་ན་སྤྱོད་པ་དང། གཟུགས་ཡོད་པ་ན་སྤྱོད་པའི་ལྷ་རྣམས་དང་ཐབས་ཅིག་ཏུ་གཤེགས་སོ། །དེ་ནས་བརྒྱ་བྱིན་ལྷའི་དབང་པོས། བཅོམ་ལྡན་  
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཅི། ཛམྦུའི་གླིང་དུ་གཤེགས་སམ། ཀོའུ་ཤི་ཀ་འབབ་བོ། །ཅི་རྫུ་འཕྲུལ་གྱིས་འབབ་བམ། འོན་ཏེ་ཞབས་ཀྱིས་གཤེགས། ཀོའུ་  
ཤི་ཀ། རྐང་གིས་སོ། །དེ་ནས་བརྒྱ་བྱིན་ལྷའི་དབང་པོས། ལྷའི་བུ་ལས་ཐམས་ཅད་དང་ལྡན་པ་ལ་བསྒོ་བ། ལས་ཐམས་ཅད་དང་ལྡན་པ། གསེར་དང། བཻ་ཌཱུརྱ་དང། ཤེལ་གྱི་སྐས་  
གསུམ་སྤྲུལ་ཅེས་སྨྲས་པ་དང། ཀོའུ་ཤི་ཀ་ཁྱོད་མཆོག་ཏུ་བཟང་ངོ་ཞེས་སྨྲས་ནས། ལྷའི་བུ་ལས་ཐམས་ཅད་དང་ལྡན་པས། བརྒྱ་བྱིན་ལྷའི་དབང་པོ་ལས་མཉན་ཏེ། གསེར་དང། བཻ་ཌཱུརྱ་  
དང། ཤེལ་གྱི་སྐས་གསུམ་སྤྲུལ་ཏོ། །དེ་ནས་བཅོམ་ལྡན་འདས་ནི་བཻ་ཌཱུརྱའི་སྐས་ལ་གཤེགས། ཚངས་པ་འཁོར་གྱི་དབང་པོ་ནི་གཡས་ཕྱོགས་ནས་ནོར་བུའི་རྔ་ཡབ་བརྒྱ་སྟོང་ཐོགས་ཏེ་  
གཟུགས་ཡོད་པ་ན་སྤྱོད་པའི་ལྷ་དག་དང་ལྷན་ཅིག་ཏུ་གསེར་གྱི་སྐས་ལ་འབབ་བོ། །བརྒྱ་བྱིན་ལྷའི་དབང་པོ་ནི། བཅོམ་ལྡན་འདས་ཀྱི་གཡོན་ཕྱོགས་ནས། རྩིབ་མ་བརྒྱ་པའི་གདུགས་  
  
  
འདོད་པ་ན་སྤྱོད་པའི་ལྷ་དག་དང་ལྷན་ཅིག་ཏུ་ཤེལ་གྱི་སྐས་ལ་འབབ་བོ། །དེ་ནས་བཅོམ་ལྡན་འདས་ཀྱིས་འདི་ལྟར་གལ་ཏེ་རྐང་པས་འབབས་ན་ནི། མུ་སྟེགས་ཅན་དག་དགེ་སྦྱོང་གོའུ་  
ཏ་མ་སུམ་ཅུ་རྩ་གསུམ་གྱི་ལྷའི་གནས་སུ་རྫུ་འཕྲུལ་གྱིས་སོང་སོང་ན། ཡིད་འཕྲོག་པའི་གཟུགས་སུ་མཐོང་བས། དེའི་རྫུ་འཕྲུལ་ཉམས་པར་གྱུར་ཏེ། ཛམྦུའི་གླིང་དུ་རྐང་པས་བབས་སོ། །ཞེས་  
ཟེར་ཏེ་འོང། རྫུ་འཕྲུལ་གྱིས་བབས་ན་ནི་ལས་ཐམས་ཅད་དང་ལྡན་པའི་སྐྱེས་བུའི་བྱེད་པའི་འབྲས་བུ་མེད་པར་འགྱུར་ན། ཅི་ནས་ང་ཕྱེད་ནི་རྐང་པས་འབབ་བོ། །ང་ཕྱེད་ནི་རྫུ་འཕྲུལ་གྱིས་འབབ་  
བོ༑ ༑སྙམ་དུ་དགོངས་སོ། །དེ་ནས་བཅོམ་ལྡན་འདས་བར་བར་ནི་ཞབས་ཀྱིས། བར་བར་ནི་རྫུ་འཕྲུལ་གྱིས་སོ། །དཔག་ཚད་བཅུ་གཉིས་མན་ཆད་མིའི་དྲི་མ་མནམ་སྟེ། ལྷ་རྣམས་སྣོམ་པར་  
མི་བཟོད་དོ། །དེ་ནས་བཅོམ་ལྡན་འདས་ཀྱིས་ཙནྡན་གོར་ཤིར་ཤའི་དྲི་མངོན་དུ་སྤྲུལ་ཏེ། དྲི་དེ་མི་མནམ་པར་བྱས་སོ། །དེ་ནས་བཅོམ་ལྡན་འདས་ཀྱིས་དགོངས་པ། གལ་ཏེ། སྐྱེས་པས་  
ལྷའི་བུ་མོའམ། བུད་མེད་རྣམས་ཀྱིས་ལྷའི་བུ་མཐོང་ན། འདི་ལྟར་དེ་དག་གང་ཁྲག་དྲོན་མོ་སྐྱུགས་ཏེ། དུས་བྱེད་པར་གདོན་མི་ཟ་བར་འགྱུར་གྱི། ཅི་ནས་ངས་ཇི་ལྟར་སྐྱེས་པས་ལྷའི་བུ་མཐོང་  
ཞིང། བུད་མེད་རྣམས་ཀྱིས་ལྷའི་བུ་མོ་མཐོང་བར་འགྱུར་བདེ་ལྟ་བུར་རྫུ་འཕྲུལ་མངོན་དུ་འདུ་བྱ་བ་མངོན་དུ་བྱས་སོ། །དེ་ནས་བཅོམ་ལྡན་འདས་ཀྱིས་ཇི་ལྟར་སྐྱེས་པས་ནི་ལྷའི་བུ་མཐོང་ཞིང། བུད་  
  
  
༄༅། །མེད་ཀྱིས་ནི་ལྷའི་བུ་མོ་མཐོང་བར་འགྱུར་བ་དེ་ལྟ་བུར་རྫུ་འཕྲུལ་འདུ་བྱས་པ་མངོན་པར་འདུས་བྱས་སོ། །དེའི་དུས་ན་ཚེ་དང་ལྡན་པ་རབ་འབྱོར་ཤིང་གཞན་  
ཞིག་གི་དྲུང་ན། ཉིན་པར་སྤྱོད་པའི་ཕྱིར་འདུག་སྟེ། ཚེ་དང་ལྡན་པ་རབ་འབྱོར་གྱིས། བཅོམ་ལྡན་འདས་ལོངས་སྤྱོད་མཆོག་དང་སུམ་ཅུ་རྩ་གསུམ་གྱི་ལྷའི་གནས་ནས། ཛམྦུའི་  
གླིང་དུ་བབས་པ་མཐོང་ངོ། །མཐོང་ནས་འདི་སྙམ་དུ་གྱུར་ཏོ་།ལྷ་འདི་དག་ནི་འདི་བཞིན་དུ་རྫུ་འཕྲུལ་ཆེ་བ། མཐུ་ཆེ་བ་ཡང། བཅོམ་ལྡན་འདས་བོར་ཏེ་རང་གི་གནས་སུ་དོང་  
ངོ༑ ༑མི་འདི་དག་ཀྱང་ལོ་བརྒྱ་འདས་པ་དང་དུས་བྱེད། བཅོམ་ལྡན་འདས་ཀྱང་ཡོངས་སུ་མྱ་ངན་ལས་འདས་ཏེ། འདི་ལྟ་བུའི་ལོངས་སྤྱོད་ཆེན་པོ་ཡང་ཐམས་ཅད་ཀྱི་ཐམས་  
ཅད་དུ་མེད་པར་འགྱུར་རོ། །དེ་ལ་བཅོམ་ལྡན་འདས་ཀྱིས་ལེགས་པར་གསུངས་པ་དེ་ནི། འདུས་བྱས་ཐམས་ཅད་ནི་མི་རྟག་མི་བརྟན། ཡིད་བརྟན་དུ་མི་རུང། འགྱུར་  
བའི་ཆོས་ཅན་ཏེ། འདུས་བྱས་ཐམས་ཅད་ཀྱིས་ཆོག་གོ། སྐྱོ་བར་རིགས་སོ། །མི་འདོད་པའི་རིགས་སོ། །རྣམ་པར་གྲོལ་བར་བྱ་བར་ཤེས་ནས་ཉེ་བར་ལེན་པའི་ཕུང་པོ་ལྔ་ལ་མི་  
རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པ་ཉིད་དུ་ཡིད་ལ་བྱེད་པ་ལ་ཞུགས་ཏེ། དེས་ཉེ་བར་ལེན་པའི་ཕུང་པོ་རྣམས་ལ་མི་རྟག་པ་དང། སྡུག་བསྔལ་བ་  
  
  
སྟོང་པ་དང། བདག་མེད་པར་ཡིད་ལ་བྱས་པས་ན། མི་རྟག་པའི་རྣམ་པས་འདི་བཞིན་འཇིག་ཚོགས་སུ་ལྟ་བའི་རིའི་རྩེ་མོ་ཉི་ཤུ་གྱེན་དུ་བྱུང་བ་ཡེ་ཤེས་ཀྱི་རྡོ་རྗེས་བཅོམ་  
ནས། རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །དེ་ནས་བདེན་པ་མཐོང་ཞིང་ཤེས་ཏེ། དད་པ་དང་ལྡན་པས་མྱུར་དུ་སྐྱིལ་མོ་ཀྲུང་བཤིག་ནས། པུས་མོ་གཡས་པའི་ལྷ་ང་ས་  
ལ་བཙུགས་ཏེ། བཅོམ་ལྡན་འདས་ལ་ཕྱག་བྱས་སོ། །དེ་ནས་དགེ་སློང་མ་ཨུཏྤ་ལའི་ཁ་དོག་མས་འདི་སྙམ་དུ། བཅོམ་ལྡན་འདས་སུམ་ཅུ་རྩ་གསུམ་གྱི་ལྷའི་གནས་ནས། ཛམྦུའི་གླིང་  
དུ་བབས་ན། དེ་ལ་ཐབས་ཅི་ཞིག་གིས་བདག་གིས། བཅོམ་ལྡན་འདས་ལ་ཐོག་མར་ཕྱག་བྱ། དེ་སྟེ་འདི་བཞིན་དུ་སོང་ན་ནི། དགེ་སྦྱོང་མ་མགོ་རེག་མའོ། །ཞེས་ཟེར་ནས། ཆེ་ཞིང་ཆེ་  
བའི་ལྷ་དང་མིས། བཅོམ་ལྡན་འདས་བསྐོར་བས་ནང་དུ་འགྲོར་ཡང་མི་སྟེར་གྱི། ཅི་ནས་བདག་ནི་རྫུ་འཕྲུལ་གྱིས་འགྲོའོ་སྙམ་བསམས་ཏེ་དེས་འཁོར་ལོས་སྒྱུར་བའི་རྒྱལ་པོའི་ཆ་  
ལུགས་སུ་བདག་ཉིད་མངོན་པར་སྤྲུལ་ཏེ། རིན་པོ་ཆེ་སྣ་བདུན་ནི་ཐོག་མར་དྲངས། བློན་པོ་སྟོབས་ཀྱི་མཆོག་ས་ཡ་ཕྲག་བདུན་ཅུ་རྩ་དགུས་ནི་བསྐོར། རྣམ་པ་སྣ་ཚོགས་ཀྱི་རྒྱན་གྱིས་བརྒྱན་  
པའི་བུ་སྟོང་གིས་ཀྱང་ཟླ་བ་ཁམ་པ་བཞིན་དུ་བསྐོར། མུ་སྟེགས་ཅན་དང། བྲམ་ཟེ་དང། ཕོངས་པ་དང། དམན་པ་དང། མི་མཆོག་སྟོང་གིས་ནི་རྗེས་སུ་འབྲང། རྩིབ་མ་བརྒྱ་པའི་  
  
  
༄༅། །གདུགས་ནི་སྤྱི་བོར་འཛིན། ཉི་མའི་འོད་ཟེར་སྟོང་ཤར་ཅིང་འཕྲོ་བ་དང། ཟླ་བ་དང། སྐར་མ་དང། གཞལ་མེད་ཁང་མཛེས་པར་བཅས་པ་ཟིལ་གྱིས་  
མནན་ཅིང། བཅོམ་ལྡན་འདས་ཀྱི་དྲུང་དུ་སོང་བ་དང། འཁོར་དེ་དག་གིས་དགེ་སློང་མ་ཨུཏྤ་ལའི་ཁ་དོག་མ་རྒྱད་མ་ནས་མཐོང་ངོ་།མཐོང་ནས་ཀྱང་ཡ་མཚན་དུ་གྱུར་ཏེ། མིག་  
ཚུགས་སུ་བལྟ་ཞིང་རྟོག་པ་སྣ་ཚོགས་སུ་གྱུར་ཏོ། །ཁ་ཅིག་ནི་ཀྱེ་རྒྱལ་པོ་འདི་ལྟ་བུ་གང་ནས་འོངས་ཞེས་སྨྲ། ཁ་ཅིག་གིས་ནི་འདི་རྒྱལ་པོའི་སའི་སྟེང་ན་འདི་ལྟ་བུ་དམག་ཕུན་སུམ་  
ཚོགས་པ་ནི་ག་ལ་ཡོད་ཀྱི། འདི་ནི་འཁོར་ལོས་སྒྱུར་བའི་འཇིག་རྟེན་གཞན་ནས། བཅོམ་ལྡན་འདས་ལ་ལྟ་བའི་ཕྱིར་འོངས་ཡང་དག་ཅེས་ཟེར་རོ། །དེ་དག་གིས་འཁོར་ལོས་  
སྒྱུར་བ་དེའི་ལོངས་སྤྱོད་དེ་ལྟ་བུ་མཐོང་ནས། ཨེ་མའོ་བདག་ཅག་ཀྱང་འདི་ལྟ་བུའི་དངོས་པོར་མངོན་པར་སྒྲུབས་ཤིག་ཅེས་ཆགས་ཏེ་དེ་དག་གིས་གོ་ཡང་ཕྱེའོ། །དེའི་དུས་ན་ཚེ་དང་  
ལྡན་པ་འཆར་ཀ་འཁོར་འདུས་པ་དེའི་ནང་ན་འདུག་སྟེ། དེས་སྨྲས་པ། ཀྱེ་འདི་ནི་འཁོར་ལོས་སྒྱུར་བ་མ་ཡིན་གྱི། འདི་ནི་དགེ་སློང་མ་ཨུཏྤ་ལའི་ཁ་དོག་མ་སྟེ། རྫུ་འཕྲུལ་གྱིས་  
བཅོམ་ལྡན་འདས་ལ་བལྟ་བའི་ཕྱིར་འོངས་སོ། །དེ་དག་གིས་སྨྲས་པ་འཕགས་པ་འདི་དགེ་སློང་མ་ཨུཏྤ་ལའི་ཁ་དོག་ཡིན་པར་ཁྱོད་ཀྱིས་ཇི་ལྟར་ཤེས། །དེས་སྨྲས་པ། ཀྱེ་  
  
  
འདི་ནི་ཨུཏྤ་ལའི་ཁ་དོག་མ་སྟེ། རྫུ་འཕྲུལ་གྱིས་བཅོམ་ལྡན་འདས་ཀྱི་དྲུང་དུ་འོངས་སོ། །དེ་ནས་དགེ་སློང་མ་ཨུཏྤ་ལའི་ཁ་དོག་མས་རྫུ་འཕྲུལ་མངོན་  
པར་འདུས་བྱས་པ་སླར་བརྟུལ་ནས། བཅོམ་ལྡན་འདས་ག་ལ་བ་དེར་ཕྱིན་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས། ཕྱོགས་གཅིག་ཏུ་འདུག་གོ་དེ་ནས་  
བཅོམ་ལྡན་འདས་ཀྱིས། དགེ་སློང་མ་ཨུཏྤ་ལའི་ཁ་དོག་མ་ལ་འདི་སྐད་ཅེས་བཀའ་སྩལ་ཏོ། །དགེ་སློང་མ་སོང་ཞིག་ངའི་དྲུང་དུ་མ་འདུག་ཅིག་དགེ་སློང་མས་སྟོན་པའི་སྤྱན་སྔར་རྫུ་  
འཕྲུལ་བྱེད་པ་ནི་མི་རིགས་པའོ། །དེ་ནས་བཅོམ་ལྡན་འདས་ཀྱིས་བསྐྲད་པ་དང། ཕྱོགས་གཅིག་ཏུ་སོང་སྟེ་འདུག་གོ་བཅོམ་ལྡན་འདས་ཀྱིས་དགོངས་པ། གང་སུ་ཞིག་དགེ་སློང་མ་  
སྟོན་པའི་སྤྱན་སྔར་རྫུ་འཕྲུལ་སྟོན་ན། ཉེས་པའི་དམིགས་ཡིན་ཏེ། དེ་ལྟ་བས་ན་དགེ་སློང་མས་སྟོན་པའི་སྤྱན་སྔར་རྫུ་འཕྲུལ་མི་བྱ་བར་དགོངས་ནས། དགེ་སློང་རྣམས་ལ་བཀའ་སྩལ་པ་  
དགེ་སློང་དག་དགེ་སློང་མས་སྟོན་པའི་སྤྱན་སྔར་རྫུ་འཕྲུལ་སྟོན་པ་མི་རིགས་ཏེ། དེ་ལྟ་བས་ན་དགེ་སློང་མས་སྟོན་པའི་སྤྱན་སྔར་རྫུ་འཕྲུལ་མ་སྟོན་ཅིག་དགེ་སློང་མས་སྟོན་པའི་སྤྱན་  
སྔར་སྟོན་ན་འདས་པ་དང་བཅས་པར་འགྱུར་རོ། །དེ་ལ་ཁ་ཅིག་གིས་ནི་དགེ་སློང་མ་ཨུཏྤ་ལའི་ཁ་དོག་མའི་འཁོར་ལོས་སྒྱུར་བའི་རྒྱལ་པོའི་ལོངས་སྤྱོད་དུ་མཐོང་ནས། མིར་ཆགས་པ་སྐྱེས་  
  
  
༄༅། །ཁ་ཅིག་ནི་ལྷ་རྣམས་ཀྱི་རྫུ་འཕྲུལ་གྱི་ལོངས་སྤྱོད་དུ་མཐོང་ནས། ལྷ་རྣམས་སུ་ཆགས་པ་སྐྱེས་སོ། །དེ་ནས་བཅོམ་ལྡན་འདས་ཀྱིས་ལྷ་དང་མིར་སྐྱེ་བ་  
ལས་བཟློག་པའི་ཕྱིར། འཁོར་དེ་དག་ལ་འདི་ལྟ་བུས་ཆོས་བཤད་དོ་།གང་གིས་དེ་ཐོས་པ་ན་ཁ་ཅིག་གིས་ནི། རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །ཁ་ཅིག་གིས་ནི་ཕྱིར་  
མི་འོང་བའི་འབྲས་བུ། ཁ་ཅིག་གིས་ནི་ལན་ཅིག་ཕྱིར་འོང་བའི་འབྲས་བུ། ཁ་ཅིག་གིས་ནི་ཉོན་མོངས་པ་ཐམས་ཅད་སྤངས་ཏེ། དགྲ་བཅོམ་པ་མངོན་དུ་བྱས་སོ། །ཁ་ཅིག་གིས་ནི་ཉན་ཐོས་  
ཀྱི་བྱང་ཆུབ་ཏུ། ཁ་ཅིག་གིས་ནི་རང་བྱང་ཆུབ་ཏུ། ཁ་ཅིག་གིས་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །ཁ་ཅིག་གིས་ནི་དྲོད་དུ་གྱུར་བའི་དགེ་བའི་རྩ་བ་  
རྣམས་བསྐྱེད་དོ། །ཁ་ཅིག་གིས་ནི་སྤྱི་བོ། ཁ་ཅིག་གིས་ནི་བཟོད་པ་ཆུང་ངུ་དང། འབྲིང་པོར་བསྐྱེད་དོ། །འཁོར་དེ་དག་ལས་ཕལ་ཆེར་ནི་སངས་རྒྱས་ལ་གཞོལ། ཆོས་ལ་འབབ་  
དགེ་འདུན་ལ་རབ་ཏུ་བབ་པར་བཀོད་དོ། །དེ་ནས་བཅོམ་ལྡན་འདས་ཀྱིས་དེ་ལྟ་བུའི་ཕྱིར་ཚིགས་སུ་བཅད་དེ་གསུངས་པ། ས་རྣམས་གཅིག་གིས་ཐོབ་པ་དང། །ལྷ་རྣམས་སུ་ཡང་  
འགྲོ་བ་དང། །ཡང་ན་ཏིང་ངེ་འཛིན་ཐོབ་པ་བས། །རྒྱུན་དུ་ཞུགས་པའི་འབྲས་བུ་མཆོག་དེ་ནས་བཅོམ་ལྡན་འདས་ཀྱིས། འཁོར་དེ་དག་ལ་ཆོས་ཀྱི་གཏམ་གྱིས་ཡང་དག་པར་  
  
  
ཡང་དག་པར་བསྐུལ། ཡང་དག་པར་གཟེངས་བསྟོད། ཡང་དག་པར་དགའ་བ་བསྐྱེད་དེ། གདན་ལ་བཞེངས་ཏེ་བཞུད་པ་དང། དགེ་སློང་དག་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་  
གཅོད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་ཚེ་དང་ལྡན་པ་འཆར་ཀས་ཨུཏྤ་ལའི་ཁ་དོག་མ་དྲི་ལས་རྟོགས་པ་ལ་གཟིགས། ཞེས་གསོལ་པ་དང། བཅོམ་ལྡན་འདས་  
ཀྱིས་བཀའ་སྩལ་པ། དགེ་སློང་དག་ད་ལྟར་འབའ་ཞིག་མ་ཡིན་གྱི་འདི་ལྟར་འདས་པའི་དུས་ན་ཡང་འཆར་ཀས་དྲི་ལས་རྟོགས་སོ། །དེ་བས་ན་ཉོན་ཅིག་དགེ་སློང་དག་སྔོན་བྱུང་  
བ་ན། ཡུལ་འཁོར་མོ་འཇིག་གི་གྲོང་ཁྱེར་ན། དེད་དཔོན་གཞན་ཞིག་གནས་ཏེ། རིགས་མཉམ་པ་ལས་ཆུང་མ་བླངས་ནས། དེ་དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །དེ་ལ་རྩེ་དགའ་  
ཡོངས་སུ་སྤྱོད་པ་ན། ཆུང་མ་སེམས་ཅན་དང་ལྡན་པར་གྱུར་ཏོ་།དེད་དཔོན་དེ་ཡང་རྒྱ་མཚོ་མཆིང་རྣམས་ཆེན་པོར་ཆས་ནས། དེས་དེ་ལ་བཟང་མོ་བདག་ནི་ཟོང་ཁྱེར་ཏེ་ཡུལ་གཞན་དུ་འགྲོའི་  
ཁྱིམ་གྱི་བྱ་བ་ལ་བག་ཡོད་པར་བྱོས་ཤིག་ཅེས་སྨྲས་པ་དང། དེས་ཇོ་བོ་དེ་སྟེ་དེ་ལྟར་ན་བདག་ཀྱང་མཆི་ཡི་ཁྲིད་ཅེས་ཟེར་རོ། །དེས་བཟང་མོ་ཁྱོད་ལ་དེ་ན་སུ་ཞིག་གཡོག་བྱེད། ཅེས་སྨྲས་པ་  
དང། དེ་ངུ་ཞིང་འདུག་ནས་གཡོག་པོ་དག་གིས། དེད་དཔོན་ཅིའི་ཕྱིར་ན་འདི་ལྟར་དེད་དཔོན་གྱི་བཙུན་མོ་ངུ་ཞེས་སྨྲས་པ་དང། དེས་འདི་ཡང་བདག་དང་ལྷན་ཅིག་ཏུ་འགྲོ་བར་འདོད་དོ། །དེ་  
  
  
༄༅། །བདག་གིས་མ་ཁྲིད་དེ། དེ་དེའི་ཕྱིར་ན་ངུ་ཞིང་འདུག་གོ་ཞེས་སྨྲས་པ་དང། དེ་དག་གིས་དེད་དཔོན་དེ་སྟེ། དེ་བཞིན་ཅིའི་ཕྱིར་མ་བཀྲི། དེ་ན་སུ་ཞིག་འདི་  
ལ་གཡོག་བྱེད། དེད་དཔོན་དེ་ལྟ་བས་ན་ཉེས་པ་མེད་ཀྱི་ཁྲིད་ཅིག་དང། བདག་ཅག་གིས་གཡོག་བྱའོ། །ཞེས་སྨྲས་པ་དང། དེས་དེ་ཁྲིད་དེ་རིམ་བཞིན་དོང་པ་ལས་རྒྱ་མཚོ་མཆིང་  
རྣམས་ཆེན་པོའི་ནང་དུ་ཞུགས་སོ། །དེ་དག་རྒྱ་མཚོ་མཆིང་རྣམས་ཆེན་པོར་ཞུགས་པ་དང། གྲུ་བོ་ཆེ་ཆུ་སྲིན་ཉ་ལྟ་བུས་མི་རིགས་པར་བཟློག་པས་ན། དེ་དེར་དུས་ལས་འདས་སོ། །དེའི་  
ཆུང་མ་དི་ཤིང་ལེབ་གཅིག་ལ་འཇུས་ཏེ། རླུང་གིས་རིམ་བཞིན་དུ་ཕུལ་བས། གླིང་ཀ་ཤེ་རུར་ཕྱིན་པ་དང། དེ་ན་བྱའི་རྒྱལ་པོ་གཤོག་བཟང་གནས་ཏེ། དེས་དེའི་ཆུང་མར་བླངས་སོ། །དེ་  
ཟླ་བ་དགུ་འདས་པ་དང་བཙས་ན་བུ་ཕོ་ཞིག་བྱུང་སྟེ། གཟུགས་བཟང་ཞིང་བལྟ་ན་སྡུག་པ་བཟང་པོ་ཞིག་གོ་དེ་ནས་ཡང་བྱའི་རྒྱལ་པོ་གཤོག་བཟང་དེ་དང་ལྷན་ཅིག་རྩེ་དགའ་ཡོངས་སུ་  
སྤྱོད་དོ། །དེ་དག་རྩེ་དགའ་ཡོངས་སུ་སྤྱད་པ་ལས། བུ་འདབ་གཤོག་བཟང་པོ་ཞིག་བཙས་ཏེ། དེ་ནས་དུས་ཕྱི་ཞིག་ན། བྱའི་རྒྱལ་པོ་གཤོག་བཟང་དུས་ལས་འདས་པ་དང། བྱ་མང་  
པོ་འདུས་ནས་གཤོག་བཟང་འདས་པའི་སྐྱིན་པར་བུ་རྒྱལ་པོར་བཅུག་གོ་།དེ་ལ་མས་བུ་ཁྱོད་ནི་ཕའི་སྐྱིན་པར་རྒྱལ་པོར་བཅུག་ན། ཁྱོད་ཀྱི་ཕུ་བོ་འདི་འཁོར་མོ་འཇིག་གི་རྒྱལ་པོར་  
  
  
དེས་སྨྲས་པ། དེ་ལྟར་གཞུག་པར་བྱའོ། །དེའི་དུས་ན་འཁོར་མོ་འཇིག་གི་རྒྱལ་པོ་ཚངས་བྱིན་ཞེས་བྱ་བ་ཞིག་བྱེད་དེ། དེ་འབྱོར་པ་དང། རྒྱས་པ་དང། བདེ་བ་  
ལོ་ལེགས་པ། མི་ལ་སོགས་པ་སྐྱེ་བོ་མང་པོ་དང་ལྡན་པ། འཐབ་པ་དང། རྩོད་པ་དང། འཁྲུག་པ་དང། མི་འདུམ་པ་རྣམས་རབ་ཏུ་ཞི་བ། འཕྲོག་རློམ་དང། ནད་དང་བྲལ་བ། འབྲས་དང་  
བུ་རམ་ཤིང་དང། ཕྱུགས་དང། མ་ཧེར་ལྡན་པ་ཆོས་ཀྱི་རྒྱལ་པོ་ཆོས་བཞིན་དུ་རྒྱལ་པོ་བྱེད་དོ། །དེ་དོན་བྱེད་པའི་ཕྱིར་འདུག་པ་ལས་བྱའི་རྒྱལ་པོ་གཤོག་བཟང་གི་སྤར་མོས་ལག་ནས་བཟུང་  
སྟེ༑ རྒྱ་མཚོ་ཆེན་པོར་བོར་ནས་ཕུ་བོ་དེ་རྒྱན་ཐམས་ཅད་ཀྱིས་བརྒྱན་ཏེ། སེང་གེའི་གདན་དེ་ལ་བཞག་གོ་དེ་ནས་བློན་པོ་དག་ལ་ཀྱེ་འདི་ནི་ཁྱོད་ཀྱི་རྒྱལ་པོ་ཡིན་ཏེ། འདི་ལ་གང་གིས་  
ཉེས་པ་ཅུང་ཟད་ཅིག་བྱས་ན། དེ་ལ་བདག་གིས་འདི་འདྲ་བའི་གནས་སུ་བྱའོ། །ཞེས་སྨྲས་པ་དང། དེ་དག་སྐྲག་སྟེ། དེའི་ཚིག་བཞིན་མཉན་པར་གྱུར་ཏོ། །དེ་དག་གིས་དེ་སུ་ལ་ཡང་མ་  
སྨྲས་པས། འཇིག་རྟེན་པ་དག་ནི་དེ་ཉིད་ཚངས་བྱིན་ཡིན་པར་ཤེས་སོ། །དེས་བྱའི་རྒྱལ་པོ་ལ་ནུ་བོ་ཁྱོད་ཀྱིས་བདག་དུས་དུས་སུ་ལྟོས་ཤིག་ཅེས་སྨྲས་པ་དང། དེས་ཀྱང་ལེགས་  
ཀྱི༑ བལྟའོ་ཞེས་སྨྲས་སོ། །དེ་ནས་དུས་ཕྱི་ཞིག་ན། རྒྱལ་པོ་ཚངས་བྱིན་གྱི་བ་གླང་མོ་བེའུ་བྱུང་བར་གྱུར་ཏེ། དེའི་བེའུ་མངལ་གྱི་སྒོར་ཐོགས་ནས། བློན་པོ་དག་གིས་རྒྱལ་པོ་ལ་  
  
  
༄༅། །གསོལ་པ་དང། དེས་བཙུན་མོའི་འཁོར་དུ་འཁྲིད་ལ་བཙུན་མོ་རྣམས་ཀྱིས་བདེན་པའི་ཚིག་གིས་ཟུག་རྔུ་མེད་པར་བྱོས་ཤིག་ཅེས་སྨྲས་པ་དང། དེས་དེའི་  
བཙུན་མོའི་འཁོར་དུ་ཁྲིད་པ་དང། བཙུན་མོ་རྣམས་ཀྱིས་ཀྱང་བདེན་པའི་ཚིག་གིས་སྨོན་ལམ་བཏབ་ན། དེ་དག་གིས་ཀྱང་དེའི་ཟུག་རྔུ་དང་བྲལ་བར་མ་ནུས་ནས། དེར་སྒྲ་ཆེན་པོ་དྲག་  
པོ་བྱུང་བར་གྱུར་ཏེ། རྒྱལ་པོའི་ཕོ་བྲང་ནས་མི་རིང་བ་ཞིག་ན། བ་ལང་རྫི་མོ་ཞིག་གནས་པ་དེས་ཐོས་ནས་དེས་གཞན་ཞིག་ལ་རྒྱལ་པོའི་ཕོ་བྲང་ན་སྒྲ་དྲག་པོ་ཆེན་པོ་འདི་ཅི་  
ཞིག་ཅེས་དྲིས་པ་དང། དེས་ཇི་ལྟར་གྱུར་པ་སྨྲས་པ། དེས་བདག་གིས་བདེན་པའི་ཚིག་གི་སྨོན་ལམ་བཏབ་སྟེ། དེའི་ཟུག་རྔུ་དབྲལ་བར་བྱའོ། །ཞེས་སྨྲས་པ་དང། དེ་དག་གིས་བློན་  
པོ་དག་ལ་གསོལ་ཏེ། བློན་པོ་དག་གིས་དེ་བཙུན་མོའི་འཁོར་དུ་ཁྲིད་དེ། དེས་བདེན་པའི་ཚིག་གིས་སྨོན་ལམ་བཏབ་བོ། །དེས་བདག་ལ་ཁྱོ་གཅིག་པུར་ཟད་དེ། སྐྱེས་པ་གཉིས་  
པ་མེད་པར་བདེན་ན་བདེན་པའི་ཚིག་འདིས་བ་ལང་མོ་ཟུག་རྔུ་དང་མྱུར་དུ་བྲལ་བར་གྱུར་ཅིག་ཅེས་བདེན་པའི་ཚིག་གིས་སྨོན་ལམ་བཏབ་པ་དང། དེ་ལས་བེའུ་བྱུང་ན་མཇུག་མ་ལ་  
ཐོགས་པ་དང། མོས་བགད་དེ། འདི་ཙམ་ཡང་བཟོད་པར་མ་ནུས་སོ་།བཙུན་མོ་དག་གིས་ཅི་ཞིག་ཅེས་དྲིས་པ་དང། དེས་སྨྲས་པ། བདག་གིས་ཁྱེའུ་ཆུང་ངུ་ཞིག་པང་བར་བླངས་  
  
  
དེ་གཅིན་གཅིས་པ་དང། གཅིན་དེ་བདག་གི་མོ་མཚན་དུ་སོང་བ་བདག་གིས་དགའ་བར་ཚོར་བས། དེའི་ཕྱིར་མཇུག་མ་ཐོགས་སོ། །དེས་ཇི་ལྟར་གྱུར་པ་དེ་ཡང་སྨྲས་ནས། མཇུག་  
མ་ཡང་དེ་ནས་བྱུང་ངོ། །བློན་པོ་དག་གིས་རྒྱལ་པོ་ལ། ལྷ་བལ་གླང་མོ་དེ་བེའུ་འབྲངས་ལགས་སོ། །ཞེས་གསོལ་ནས། དེ་ཟུག་རྔུ་ལས་སུས་ཕྲལ། ཞེས་སྨྲས་པ་དང། དེ་དག་གིས་ཇི་ལྟར་གྱུར་  
པ་སྨྲས་ནས། རྒྱལ་པོས་བསམས་པ། གདོན་མི་ཟ་བར་བདག་གི་བཙུན་མོ་ཐམས་ཅད་ནི། ཚུལ་ཁྲིམས་ངན་པར་གྱུར་པས་ན། བལ་གླང་རྫི་མོས་བདེན་པའི་ཚིག་གིས་སྨོན་ལམ་བཏབ་  
པས་ཟུག་རྔུ་ལས་བྲལ་བར་བྱས་སོ། །སྙམ་དུ་རི་གནས། ཀྱེ་བལ་གླང་རྫི་མོ་དེ་ལ་དྲི་ཡི་བོས་ཤིག་ཅེས་བསྒོ་བ་དང། དེ་དག་གིས་བོས་ནས། རྒྱལ་པོས་ཁྱོད་ཀྱིས་བལ་གླང་མོ་དེ་བདེན་  
པའི་ཚིག་གིས་སྨོན་ལམ་བཏབ་པས་ཟུག་རྔུ་ལས་འབྲལ་བར་བྱས་པ་བདེན་ནམ། ཞེས་སྨྲས་པ་དང། ལྷ་མད་དོ། །རྒྱལ་པོས་གང་འདི་འདྲ་བར་གྱུར་པའི་བུ་མོ་ཡང་འདི་འདྲ་བར་འགྱུར་ཏེ་  
དེ་སྟེ་འདི་ལ་བུ་མོ་ཞིག་ཡོད་ན་དེ་ཆུང་མར་བླང་གི་སྐད་ཅིག་དྲིའོ་སྙམ་བསམས་ནས། ཁྱོད་ལ་བུ་མོ་ཡོད་དམ། ཞེས་སྨྲས་པ་དང། ལྷ་མཆིས་སོ། །མིང་ཅི། ལྷ་མིང་ནི་ཤོ་ཤུམ་པའོ། །མ་མ་སུ་  
ལ་བྱིན་ནམ། མ་བྱིན། ལྷ། སུ་ལ་ཡང་མ་སྩལ་ཏོ། །མ་མ་དེ་སྟེ་དེ་ལྟར་ན་ང་ལ་ཕུལ་ཅིག་ཆུང་མར་བླང་ངོ། །ལྷ་གསོལ་ལོ་།དེ་དེས་བྱིན་པ་དང། རྒྱལ་པོས་དཔལ་ཆེན་པོའི་ཚོགས་དང་སྦྱར་  
  
  
༄༅། །ཏེ་བག་མར་བླངས་སོ། །རྒྱལ་པོས་དེ་སྟེ་འདི་བཙུན་མོ་དག་གི་འཁོར་འདིར་བཞག་ན་ནི་ཚུལ་ཁྲིམས་ངན་པ་ཅན་དུ་གདོན་མི་ཟ་བར་འགྱུར་རོ། །སྙམ་དུ་བསམ་  
ནས། དེས་བྱའི་རྒྱལ་པོ་གཤོག་བཟང་ལ་ཇི་ལྟར་གྱུར་པ་སྨྲས་ནས་ཁྱོད་ཀྱིས་འདི་ཉིན་པར་ནི། ཀ་ཤི་རུའི་གླིང་དུ་ཁྲིད་ལ་མཚན་མོ་ཁྲིད་དེ་ཤོག་ཅིག་ཅེས་བསྒོའོ། །དེ་ན་རེ། ལེགས་  
ཀྱི་དེ་བཞིན་བགྱིའོ། །ཞེས་སྨྲས་ནས། དེ་དེས་བྱ་གཤོག་བཟང་ལ་བསྐྲི་ནས། འདི་ལྟར་ཕར་ཁྲིད་ལ་ཚུར་ཁྲིད་དེ་ཤོག་ཅིག་དེ་ཉིན་པར་ནི་ཀ་ཤི་རུའི་གླིང་དུ་ཁྲིད། མཚན་མོ་  
ནི་འཁོར་མོ་འཇིག་ཏུ་ཁྲིད་ཅིང་འོང་ངོ། །ཀ་ཤི་རུའི་གླིང་ན་མེ་ཏོག་ཏྲི་མ་རི་ཞེས་བྱ་བ་དྲི་ཞིམ་པོ་ཞིག་ཡོད་དེ། མོས་དེ་ཕྲེང་བར་བརྒྱུས་ཏེ། རྒྱལ་པོ་ཚངས་བྱིན་ལ་ཉིན་གཅིག་བཞིན་  
བསྐུར་རོ། །འཁོར་མོ་འཇིག་ན་བྲམ་ཟེའི་ཁྱེའུ་གཞན་ཞིག་གནས་ཏེ་དེ་དུས་ཕྱི་ཞིག་ན་ཡམ་ཤིང་གི་ཕྱིར་ནགས་སུ་སོང་བ་དང། དེ་དེར་མིའམ་ཅི་མོ་ཞིག་གིས་མཐོང་ནས་དེ་བྲག་ཕུག་ཏུ་བཅུག་སྟེ་  
བཞག་གོ་མི་དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ་།ནམ་མིའམ་ཅི་མོ་མེ་ཏོག་དང། འབྲས་བུའི་ཕྱིར་འགྲོ་བ་དེ་ན་བྲག་ཕུག་གི་སྒོ་བྲམ་ཟེའི་ཁྱེའུ་བསྐྱོད་མི་ནུས་པའི་  
རྡོ་ལེབ་ཆེན་པོས་འགེབས་སོ། །ཇི་ཙམ་ན་དེ་ལ་བྲམ་ཟེའི་ཁྱེའུ་དེའི་བུ་ཞིག་བཙས་ན། དེ་གར་འགྲོ་ཡང་མྱུར་དུ་འགྲོ་བས་ན། དེའི་མིང་མྱུར་འགྲོར་བཏགས་སོ། །བྲམ་ཟེའི་ཁྱེའུ་  
  
  
དེ། བུ་འཁོར་མོ་འཇིག་གི་གྲོང་ཁྱེར་ན་ཡོན་ཏན་འདི་དག་དང་འདི་ལྟ་བུའི་ཡོན་ཏན་ཡོད་དོ་ཞེས་བརྗོད་པ་དང། དེས་ཕ་  
ཁྱོད་ཡུལ་གང་ཡིན་ཞེས་དྲིས་པ་དང། དེས་བདག་ནི་ཡུལ་འཁོར་མོ་འཇིག་ན་སྐྱེས་སོ། །ཞེས་སྨྲས་པ་དང། ཕ་དེ་ལྟར་ལགས་ན་ཅིའི་ཕྱིར་མི་འབྲོས། ཞེས་སྨྲས་པ་དང། དེས་ཁྱོད་ཀྱི་མ་  
མེ་ཏོག་དང་འབྲས་བུའི་ཕྱིར་འགྲོ་བ་དེའི་ཚེ་བྲག་ཕུག་གི་སྒོ་འདི་རྡོ་ལེབ་ཆེན་པོས་བཀབ་ཅིང་འགྲོ་སྟེ། འདི་ནི་ངས་བསྐྱོད་པར་མི་ནུས་ན་ཇི་ལྟ་འབྲོས་ཞེས་སྨྲས་པ་དང། །དེས་ཕ་བདག་གིས་  
དབྱེའོ། །བུ་ལེགས་སོ། །དེས་རྡོ་བ་ལ་གོམས་པར་བྱའོ། །ཞེས་ཟེར་ཞིང་ཉི་མ་གཅིག་ནི་རྡོ་བ་ཆུང་ངུ་ཞིག་བཏེག་གོ་གཉིས་པ་ནི་དེ་བས་ཆེའོ། །གསུམ་པ་ནི་དེ་བས་ཀྱང་ཤིན་ཏུ་ཆེ་  
སྟེ༑ འདི་བཞིན་དུ་རྡོ་ལེབ་དེ་ནམ་འདེགས་ནུས་ཀྱི་བར་དུ་གོམ་པར་བྱེད་དོ། །དེ་ནས་དེས་ཕ་རྡོ་ལེབ་དོར་གྱི་བྲོས་ཏེ་བཞུད་དོ། །ཞེས་སྨྲས་པ་དང། དེས་བུ་འདི་ལྟར་ཁྱོད་ཀྱི་མ་མེ་ཏོག་དང་  
འབྲས་བུའི་ཕྱིར་སོང་བ་ལས། སླར་མྱུར་དུ་འོང་གི་མི་འབྲོས་སོ་།ལམ་དུ་ཕྲད་པ་དང། གདོན་མི་ཟ་བར་ཡུ་བུ་ཅག་དོན་མེད་པར་བྱའོ། །ཞེས་སྨྲས་པ་དང། དེས་ཕ་ཅི་ནས་མྱུར་དུ་མི་འཁོར་  
བ་དེ་ལྟར་བདག་གིས་བགྱིའོ། །ཞེས་སྨྲས་པ་དང། བུ་ལེགས་སོ། །དེས་མེ་ཏོག་དང་འབྲས་བུ་ཁྱེར་ཏེ་འོངས་པ་དང། དེས་དེ་ཁར་བཅུག་ཅིང་བཅུག་ཅིང་བོར་ནས། མས་བུ་ཅིའི་ཕྱིར་ཁར་བཅུག་ཅིང་  
  
  
༄༅། །བཅུག་ཅིང་བོར། ཞེས་དྲིས་པ་དང། དེས་སྨྲས་པ་དང། མ་ཁྱོད་ལེ་ལོ་བྱེད་དེ། ཉེ་འཁོར་ནས། མེ་ཏོག་དང་འབྲས་བུ་ཁ་བ་སྐྱུར་བ་ཤ་སྟག་ཁྱེར་  
ཏེ་འོངས་པས། མི་ཞིམ་སྟེ་ཟ་མི་ནུས་ན། ལག་པས་ཀྱང་དོར་མེད་མས་བུ་དེ་སྟེ་དེ་བཞིན་ན་སང་ནི་རིང་དུ་འགྲོའོ། །ཉེ་པ་ན་ནི་ཞིམ་པོ་མེད་ཀྱི། སང་ནི་རིང་དུ་འགྲོའོ་ཞེས་སྨྲས་པ་  
དང། དེས་ལེགས་ཀྱི། མ་དེ་བཞིན་དུ་གྱིས་ཤིག་དང། ཞིམ་པོ་ནི་བཟའོ། །ཞེས་སྨྲས་སོ། །དེའི་ཕྱིར་དེ་ཉིན་རིང་མོ་ཞིག་ཏུ་སོང་ངོ། །མྱུར་འགྲོས་ཕ་བདག་གིས་རིང་དུ་བཏང་གི་ད་ནི་  
འབྲོས་པའི་དུས་ལ་བབ་བོ། །ཞེས་སྨྲས་པ་དང། དེས་སྨྲས་པ། བུ་ལེགས་ཀྱི་རྡོ་བ་བོར་ཅིག་དེས་རྡོ་ལེབ་བོར་བ་དང། དེ་མྱུར་འགྲོ་དང་ལྷན་ཅིག་བྲོས་ཏེ། འཁོར་  
མོ་འཇིག་ཏུ་ཕྱིན་པ་དང། དེ་ཡང་མེ་ཏོག་དང། འབྲས་བུ་ཁྱེར་ཏེ་རིང་ཞིག་ལོན་ནས་འོངས་ཏེ་བལྟས་ན། བྲག་ཕུག་སྟོང་པར་གྱུར་པ་དང། དེ་ངུ་ཞིང་འདུག་ནས། གྲོགས་མོས་མཐོང་སྟེ་  
ཅིའི་ཕྱིར་ངུ་ཞེས་དྲིས་པ་དང། དེས་ཕུ་ནུ་མོ། བྲམ་ཟེ་ཁྱེའུ་དེས་ངའི་བུ་ཡང་ཁྲིད་དེ་བྲོས་སོ། །ཞེས་སྨྲས་པ་དང། དེས་སྨྲས་པ། དེ་ནི་མི་ཡིན་ཏེ། མིའི་ནང་ན་བདེ་བ་ནི་དེ་ལ་མྱ་ངན་ཅི་ཡོད་  
དེས་བདག་དང་ལྷན་ཅིག་ཏུ་མི་གནས་པའི་ཕྱིར་ནི། མྱ་ངན་མི་བྱེད་ཀྱི། བདག་གིས་དེ་ལ་འཚོ་བ་ཅུང་ཟད་ཀྱང་མ་བྱིན་ནོ། །ཕུ་ནུ་མོ་ཅི་སྟེར་རམ། བདག་གི་ལག་ཏུ་སྐུར་དང། དེ་སྟེ་  
  
  
།ཞེས་སྨྲས་སོ། །དེས་དེའི་ལག་ཏུ་པི་ཝང་གཅིག་བྱིན་ནས་སྨྲས་པ། ཕུ་ནུ་མོ་དེ་ལ་ཁྱོད་ཀྱིས་པི་ཝང་འདི་ལོང་ལ་འཚོ་བར་གྱིས་ཤིག་རྒྱུད་ཡ་ཐོག་མ་ལ་མ་རེ་ག་ཅིག་  
ཉེས་པའི་དམིགས་སུ་གྱུར་ཏ་རེ། དེས་དེ་ཁྱེར་ཏེ་སོང་ངོ། །བྲམ་ཟེ་དེས་ཁྱེའུ་མྱུར་དུ་འགྲོ་དེ་བྲམ་ཟེ་མང་པོ་སློབ་པ་ལ་ཕུལ་ནས་བྲམ་ཟེའི་ཁྱེའུ་འདི་སློབས་ཤིག་ཅེས་སྨྲས་ནས། དེས་དེ་ཀློག་  
ཏུ་བཅུག་གོ་ཁྱེའུ་དེ་དག་གསང་སྟེ་གང་གི་དུས་ན་མི་ཀློག་པར་གྱུར་པ་དེའི་དུས་ན། ཡམ་ཤིང་ཐུར་འདོང་ངོ། །ཅི་ཙམ་ན་ཁྱེའུ་དེ་དག་མི་ཀློག་པར་གྱུར་ནས། དེ་དག་ཡམ་ཤིང་ཐུར་དོང་པ་  
དང། མྱུར་འགྲོ་དེ་ཤིན་ཏུ་རིང་པར་སོང་ནས། དེའི་མའི་གྲོགས་མོས་མཐོང་སྟེ། བུ་གཏམ་ཅི་གྲག་ཅེས་དྲིས་པ་དང། དེས་ཅི་འདྲ་བའི་གཏམ་ཞིག་བཀྲེས་སྐོམ་པས་གཟིར་ཏོ། །ཞེས་སྨྲས་  
པ་དང། དེས་སྨྲས་པ། ཁྱོད་ཀྱི་མ་དེ་ནི་མྱ་ངན་བྱེད་དེ་ངུ་ཞིང་འདུག་ན། ཅི་དེའི་དྲུང་དུ་མི་འྒྲོའམ། མ་འབར་མ་མོ་དེ་དང་ལྷན་ཅིག་ཏུ་སྨྲ་བར་མི་ནུས་སོ། །བུ་དེ་སྟེ་མི་འགྲོ་ན་ཁྱོད་ཀྱི་འཚོ་བ་ཞིག་  
སྦྱིན་གྱི། དེ་སུ་ལ་ཡང་མི་སྦྱིན་ཅིག་དེ་གསོལ་ཅིག་དང། དེ་སུ་ལ་ཡང་མི་སྦྱིན་པར་བགྱིའོ། །དེས་དེ་ལ་པི་ཝང་དེ་བྱིན་ཏེ། འདི་ལོང་ལ་འཚོ་བར་གྱིས་ཤིག་ཉེས་པའི་དམིགས་སུ་མི་  
འགྱུར་བའི་ཕྱིར་རྒྱུད་ལྟག་མ་ལ་མ་རེ་ག་ཅིག་ཅེས་བསྒོ་བ་དང་དེས་མ་ཉེས་ཀྱི་དེ་བཞིན་བགྱིའོ། །ཞེས་སྨྲས་ནས། དེས་བླངས་ཏེ་བྲམ་ཟེའི་ཁྱེའུ་དེ་དག་གི་ནང་དུ་སོང་བ་དང། དེ་དག་གིས་ཁྱེའུ་  
  
  
༄༅། །ཁྱོད་ཅིའི་ཕྱིར་རིང་ཞིག་ཐོགས་ཏེ་འོངས། པི་ཝང་འདི་ཡང་སུས་བྱིན། ཞེས་སྨྲས་པ་དང། དེས་སྨྲས་པ། ཀྱེ་བདག་གི་མའི་གྲོགས་མོས་མཐོང་ནས། དེས་བདག་  
ལ་པི་ཝང་འདི་སྦྱིན་ནོ། །དེ་དག་གིས་ཁྱེའུ་ཁྱོད་པི་ཝང་ལེན་ཤེས་སམ་ཞེས་དྲིས་པ་དང། དེས་ཤེས་སོ། །བལྟ་ཡི། ལོང་ཞིག་དེས་དེ་བླངས་ཏེ། ལེན་ཅིང་གླུ་ལེན་ཏོ། །དེས་རྒྱུད་ལྟག་  
མ་ལ་མ་རེག་པ་དང། དེ་དག་གིས་སྨྲས་པ། ཁྱེའུ་ཅིའི་ཕྱིར་ན་ཁྱོད་རྒྱུད་ལྟག་མ་ལ་མི་རེག་ཅེས་དྲིས་པ་དང། དེས་ཀྱེ་དེ་སྟེ་འདི་ལ་རེག་ན་ནི་ཉེས་པའི་དམིགས་སུ་འགྱུར་རོ། །ཞེས་སྨྲས་  
པ་དང། དེ་དག་གིས་བྲམ་ཟེའི་བུ་རེག་པ་ལྟ་ན་ཉེས་པའི་དམིགས་སུ་འགྱུར་བ་ཅི་ཡོད། ཅེས་སྨྲས་ཏེ། དེ་དག་གིས་རེག་པ་དང། དེ་དག་ཐམས་ཅད་མཆོང་རྒལ་ཞིང་གར་བྱེད་དོ། །དེ་  
དག་གར་བྱས་པས་འཕྱིས་པར་གྱུར་ཏེ། དེ་དག་ནུབ་ཀར་མཁན་པོའི་དྲུང་དུ་འོངས་པ་དང། དེས་ཁྱེའུ་དག་ཅིའི་ཕྱིར་རིང་ཞིག་ལོན་ཏེ་འོངས། ཞེས་དྲིས་པ་དང། དེ་དག་གིས་ཇི་ལྟར་གྱུར་  
པ་ཞིབ་ཏུ་སྨྲས་ནས། དེས་མྱུར་འགྲོ་དེ་ལ་ཁྱོད་པི་ཝང་ལེན་ཅིང་གླུ་ལེན་ཤེས་སམ། ཞེས་དྲིས་པ་དང། འཚལ་ལོ། བྲམ་ཟེའི་ཁྱེའུ་དེ་ལྟ་བས་ན་པི་ཝང་མཉན་གྱི། ལོང་ཞིག་དེས་  
དེ་ལེན་ཅིང་གླུ་བླངས་ཏེ། དེས་རྒྱུད་ལྟག་མ་ལ་མ་རེག་པ་དང་དེས་བྲམ་ཟེའི་ཁྱེའུ་ཅིའི་ཕྱིར་རྒྱུད་ལྟག་མ་ལ་མི་རེག་ཅེས་དྲིས་པ་དང། དེས་སྨྲས་པ་མཁན་པོ་དེ་སྟེ། འདི་ལ་རེག་ན་ནི་  
  
  
།དེས་བྲམ་ཟེའི་བུ་འདི་ལ་རེག་ན་ཉེས་པའི་དམིགས་སུ་འགྱུར་བ་ཅི་ཡོད་རེག་ཅིག་ཅེས་སྨྲས་པ་དང་དེས་རེག་པ་དང། བྲམ་ཟེ་ཆུང་མ་དང་བཅས་ཏེ་མཆོད་  
རྒལ་ཞིང་གར་བྱེད་དོ། །ཁྱིམ་དེ་ཐམས་ཅད་ཀྱང་མཆོངས་པས་ཞིག་པར་གྱུར་ཏོ། །དེ་ཞིག་པས་རྫ་མའི་སྣོད་ཐམས་ཅད་ཆག་པ་དང། བྲམ་ཟེ་དེ་ཁྲོས་ནས་བྲམ་ཟེའི་ཁྱེའུ་དེའི་མགྲིན་པ་ནས་བཟུང་  
སྟེ་བསྐྲད་དོ། །བསྐྲད་པ་དང། དེ་པི་ཝང་བླངས་ཏེ། ལེན་པས་འཚོ་བ་སྦྱོར་བ་ལ་ཞུགས་སོ། །ཕྱི་ཞིག་ན་ཚོང་པ་ལྔ་བརྒྱ་རྩམ་ཞིག་རྒྱ་མཚོ་ཆེན་པོར་འདོད་པའི་ཟོང་རྣམས་སྦྱར་ཏེ། རྒྱ་མཚོ་ཆེན་  
པོར་ཆས་པ་དང། དེ་དག་གིས་སྨྲས་པ། ཀྱེ་བདག་ཅག་རྒྱ་མཚོ་ཆེན་པོར་ཞུགས་པ་ན། ཡིད་སྲབ་པར་བྱས། རོལ་མོ་མཁན་ཞིག་བཀྲིའོ། །དེ་དག་ལ་གཅིག་གིས་གང་བཀྲི་ཞེས་པ་  
དང། གཞན་ཞིག་གིས་བྲམ་ཟེའི་བུ་མྱུར་འགྲོ་ཞེས་བྱ་བ་བཀྲིའོ་།ཞེས་སྨྲས་སོ། །ཁ་ཅིག་གིས་ལེགས་ཀྱི་དེ་བཞིན་བྱའོ། །ཞེས་སྨྲས་ནས། དེ་དག་གིས་བྲམ་ཟེའི་བུ་མྱུར་འགྲོ་ཁྲིད་དེ་རྒྱ་མཚོ་  
ཆེན་པོར་ཞུགས་སོ། །དེ་ནས་རྒྱ་མཚོ་ཆེན་པོར་དོང་པ་དང། མྱུར་འགྲོ་རོལ་མོའི་པི་ཝང་མཉན་གྱི་ལོང་ཞིག་ཅེས་སྨྲས་པ་དང། དེས་པི་ཝང་ལེན་ཅིང་གླུ་ལེན་པ་ལ་ཞུགས་པ་ན་དེས་པི་ཝང་དེའི་རྒྱུད་ལྟག་  
མ་ལ་མ་རེག་ནས། ཚོང་པ་དེ་དག་གིས་ཇི་ལྟར་མྱུར་འགྲོ་རྒྱུད་ལྟག་མ་འདི་ལ་ཅིའི་ཕྱིར་མི་རེག་ཅེས་སྨྲས་པ་དང། ཀྱེ་དེ་སྟེ་འདི་ལ་རེག་ན་ནི་ཉེས་པའི་དམིགས་སུ་འགྱུར་རོ། །དེ་བདག་གིས་  
  
  
༄༅། །བྲམ་ཟེའི་བུ་ཉེས་པའི་དམིགས་སུ་འགྱུར་བ་ཅི་ཞིག་ཡོད་རེག་ཅིག་ཅེས་སྨྲས་པ་དང། དེས་རེག་པ་དང། གྲུ་བོ་ཆེ་འཕར་ཏེ་གྲུ་བུབ་ཅིང་ཞིག་པས་ཚོང་པ་དེ་  
དག་དུས་ལས་འདས་སོ། །དེ་ནི་སྔོན་གྱི་ལས་ཀྱི་མཐུས་ཤིང་ལེབ་ཅིག་ཟིན་ཏེ། མྱུར་བའི་རླུང་གིས་གླིང་ཀ་ཤེར་ཕུལ་ལོ། །དེ་དེ་ན་སྐྱེད་མོས་ཚལ་གཞན་ཞིག་ན་འདུག་སྟེ། དེ་ན་མི་  
གཞན་ནི་མེད་ཀྱི། དེས་ཤོ་ཤུམ་པ་དེ་མཐོང་བ་དང། དེ་དང་ལྷན་ཅིག་དུ་ཉལ་ལོ། །དེ་ཉིན་པར་ནི་མྱུར་འགྲོ་དང་ཡོངས་སུ་སྤྱོད་མཚན་མོ་ནི་རྒྱལ་པོ་ཚངས་བྱིན་དང་སྤྱོད་དོ། །དེས་བཟང་མོ་  
ཁྱོད་མཚན་མོ་གང་དུ་འགྲོ་ཞེས་སྨྲས་པ་དང། དེ་དེ་དང་མཛའ་བར་འགྱུར་བས་ཐམས་ཅད་སྨྲས་ནས། དེས་སྨྲས་པ། བཟང་མོ་དེ་སྟེ་དེ་བཞིན་བདག་ཀྱང་འཁོར་མོ་འཇིག་ཏུ་ཁྲིད་ཅིག་དེས་  
སྨྲས་པ། ཇོ་བོ་ལེགས་ཀྱི་བཀྲིའོ། །ཁྱོད་ཀྱི་མིང་ཅི། སྨྲོས་ཤིག་།དེས་སྨྲས་པ། བཟང་མོ་བདག་གི་མིང་ནི་མྱུར་འགྲོ་ཞེས་བྱའོ་།ཁྱོད་ཀྱི་མིང་ཅི་ཞེས་བྱ། སྨྲོས་ཤིག་ཇོ་བོ་བདག་གི་མིང་  
ནི་ཤོ་ཤུམ་པ་ཞེས་བགྱིའོ། །དེས་རྡོ་བ་ལས་ཐབས་སུ་སྦྱར་བར་བརྩམས་སོ། །ཉིན་གཅིག་ནི་རྡོ་ཆུང་ངུ་ཞིག་བླངས་ཏེ། བྱ་གཤོག་བཟངས་ལ་ཞོན། ཉི་མ་གཉིས་ན་རྡོ་དེ་ཙམ་གཉིས་  
སོ༑ ༑ཉི་མ་གསུམ་ན་རྡོ་དེ་ཙམ་གསུམ་པོ་ནས། དེ་བཞིན་དུ་མིའི་ཚད་དང་མཉམ་པའི་བར་དུ་ཁྱེར་རོ། །དེ་ནས་མྱུར་འགྲོ་དང་ལྷན་ཅིག་ཏུ་བྱ་གཤོག་བཟང་ལ་ཞོན་ཏེ་དོང་ནས། ཤོ་  
  
  
ཇོ་བོ་མིག་མ་དབྱེ། ཉེས་པ་བྱུང་ཏ་རེ་ཞེས་སྨྲས་པ་དང། དེས་མིག་བཙུམས་ནས་ནམ་འཁོར་མོ་འཇིག་དང་ཉེ་བར་ཕྱིན་ན་དེས་སྐྱེ་བོ་མང་པོ་དག་གི་སྒྲ་ཅ་ཅོ་ཐོས་པ་དང། དེས་བསམས་  
པ༑ ད་ནི་ཕྱིན་གྱི། བལྟའོ། །དེས་མི་ཕྱེ་བ་དང་མིག་བྱུང་སྟེ་ལོང་བར་གྱུར་ཏོ། །ཤོ་ཤུམ་པས་དེ་སྐྱེད་མོས་ཚལ་ཏུ་བཞག་སྟེ་རྒྱལ་པོ་ཚངས་བྱིན་གྱི་བཙུན་མོ་རྣམས་ཀྱི་ནང་དུ་སོང་ངོ། །དེ་ནས་དུས་  
ཕྱི་ཞིག་ན་དཔྱིད་ཀྱི་དུས་ལ་བབ་སྟེ། ཤིང་དག་ནི་ཁ་འབུས་ངང་པ་དང། ཁྲུང་ཁྲུང་དང། རྨ་བྱ་དང། ནེ་ཙོ་དང། ཤ་རི་ཀ་དང། ཀོ་ཀི་ལ་དང། འཚོ་བ་འཚོ་བྱེད་རྣམས་སྒྲ་འབྱིན་པའི་ནགས་སྟུག་  
པོར་རྒྱལ་པོ་ཚངས་བྱིན་བཙུན་མོས་བསྐོར་ཏེ། ཤོ་ཤུམ་པ་དང་ལྷན་ཅིག་ཏུ་སྐྱེད་མོས་ཚལ་ཏུ་དོང་པ་དང། བྲམ་ཟེའི་བུ་མྱུར་འགྲོས་མེ་ཏོག་ཏི་མི་རའི་དྲི་མནམ་ནས། མནམས་ཏེ། དེ་འདྲ་བའི་གླུ་  
བླང་བར་བསམས་ནས། རླུང་གིས་སུ་ནི་བསྐྱོད་པས་དང། །ཏི་མི་ར་ཡི་དྲི་མནམ་མོ། །གང་ན་ཤོ་ཤུམ་པ་གནས་པ། །ཀ་ཤེར་རུ་ཡི་གླིང་དག་གོ་དེ་རྒྱལ་པོ་ཚངས་བྱིན་གྱིས་ཐོས་ནས། དེས་  
བཙུན་མོ་དག་ལ། ཀྱེ་འདི་ན་གླུ་ལེན་པ་སུ་ཡིན་ཚོལ་ཅིག་ཅེས་བསྒོ་བ་དང། དེ་དག་གིས་ལྷ་མིག་དང་བྲལ་བའི་སྐྱེས་བུ་ཞིག་སྐྱེད་མོས་ཚལ་འདི་ན་གླུ་ལེན་ཅིང་མཆིས་སོ། །ཞེས་སྨྲས་སོ། །དེ་  
རྒྱལ་པོས་བོས་ཏེ། ཀྱེ་སྐྱེས་བུ་ཁྱེད་ཀྱིས་གླུ་བླངས་སམ། ཞེས་སྨྲས་པ་དང། ལྷ་བདག་གིས་གླུ་བླངས་སོ། །ཀྱེ་སྐྱེས་བུ་ཡང་ལོང་ཞིག་དང་མཉན་ཏོ། །དེས་བསམས་པ། གཞན་མ་ཡིན་གྱི་  
  
  
༄༅། །བདག་གིས་བླངས་པ་དེ་སྙན་པ་ལྟ་ཞིག་སྟེ། དེའི་ཕྱིར་རྒྱལ་པོ་ཉན་པར་འདོད་དེ། གལ་ཏེ་ཅུང་ཟད་ཐོབ་ཀྱང་སྲིད་སྙམ་ནས། དེས་གླུ་བླངས་པ་  
རླུང་གིས་སུ་ནི་བསྐྱོད་པས་དང། །ཏི་མི་ར་ཡི་དྲི་མནམ་མོ། །གང་ན་ཤོ་ཤུམ་པ་གནས་པ། །ཀ་ཤེ་རུ་ཡི་གླིང་དག་གོ་རྒྱལ་པོས་ཀྱེ་སྐྱེས་བུ་ཀ་ཤེ་རུའི་གླིང་འདི་ནས་ཇི་སྲིད་ཅེས་དྲིས་པ་  
དང། དེས་ཚིགས་སུ་བཅད་དེ་སྨྲས་པ། འདི་ནས་དེའུ་དཔག་ཚད་བརྒྱའི། །རྒྱ་མཚོ་ཆེན་པོའི་ཆུ་རྣམས་ཏེ། །དེ་ན་གནས་པ་ཤོ་ཤུམ་པ། །ཀ་ཤེ་རུ་ཡི་གླིང་དག་ནའོ། །དེ་ལ་རྒྱལ་པོ་ཚངས་  
བྱིན་གྱིས། དེའི་ལན་ཚིགས་སུ་བཅད་དེ་སྨྲས་པ། དེ་སྟེ་བདག་གི་ཡིད་འོང་བ། །ཤོ་ཤུམ་པ་ཞེས་བྱ་བ་དེ། ཁྱོད་ཀྱིས་ངེས་པར་མཐོང་ཐོས་ན། །ལུས་ལ་མཚན་ཡོད་པ་ཡང་སྨྲོས། །དེས་ཀྱང་སླར་  
ཚིགས་སུ་བཅད་དེ་སྨྲས་པ། སྭ་ཏི་ཀ་ནི་བརླ་ལ་ཡོད། །དེ་ཡི་ནུ་བར་འཁྱིལ་བ་སྟེ། །ཏི་མི་ར་ཡི་མེ་ཏོག་རྣམས། །རྒྱུད་པ་ཁྱོད་ཀྱི་ཕྱིར་ཡིན་ནོ། །རྒྱལ་པོས་འདི་ཡང་འདི་ལྟར་ངན་པ་སྤྱོད་པར་  
གྱུར་པ་སྟེ། འདི་མི་དགོས་ཀྱི་ལོང་བ་འདི་ལ་སྦྱིན་ནོ་སྙམ་བསམ་པ་ལས། ཕྱིར་ཡང་ཁྲོས་ཏེ་ཚིགས་སུ་བཅད་དེ་སྨྲས་པ། ཤོ་ཤུམ་པ་ནི་ཁྱོད་སྦྱིན་པ། །རྒྱན་ཀུན་གྱིས་ནི་ཀླུབས་བཞིན་ཏེ་  
བོང་བུ་བསྐྱོན་ལ་སྦུག་ནས་ནི། གྲོང་ཁྱེར་ནས་ནི་མྱུར་དུ་དེངས་།རྒྱལ་པོ་དེ་ཁྲོས་ནས་བཞོན་པ་བོང་བུ་ལ་ཤོ་ཤུམ་པ་དང་ལྷན་ཅིག་ཏུ་བསྐྱོན་དེ་ཕྱུང་ངོ། །དེས་ཁྲིད་དེ་ཕན་ཚུན་དུ་  
  
  
ཉི་མ་ནུབ་པ་དང། རི་བྲགས་ཀྱི་གྲོང་གཞན་ཞིག་ཏུ་ཕྱིན་ཏེ། དེ་ན་ལྷ་ཁང་སྟོང་པ་ཞིག་ཏུ་གནས་སོ་།དེའི་ནུབ་མོ་མི་རྒོད་ལྔ་བརྒྱ་ཙམ་ཞིག་རི་བྲགས་ཀྱི་གྲོང་དེར་འཇོམས་སུ་  
ལྷགས་པ་དང། རི་བྲགས་ཀྱི་གྲོང་ན་གནས་པའི་སྐྱེ་བོ་མང་པོ་དག་གིས་ཚོར་ནས། དེ་དག་གིས་ཀུན་ཏུ་བསྒྲགས་ཏེ། རི་བྲགས་ཀྱི་གྲོང་མི་དག་གིས་མི་རྒོད་རྣམས་བཏགས་བཅོམ་མོ། །དེ་ནས་མི་  
རྒོད་ཀྱི་དཔོན་པོ་དེ་མ་ཟིན་ནས། ལྷའི་ཁང་པ་དེ་ཉིད་དུ་ཞུགས་པ་དང། རི་བྲགས་ཀྱི་གྲོང་མི་དག་གིས་ལྷའི་ཁང་པ་དེ་ཁོར་ཁོར་ཡུག་ཏུ་བསྐོར་ནས། མི་རྒོད་ཀྱི་དཔོན་པོ་དེས་སྒོ་བཅད་དོ། །རི་བྲགས་  
ཀྱི་གྲོང་མི་དག་གིས། ཀྱེ་འདི་ན་སུ་ཞིག་གནས། ཞེས་སྨྲས་པ་དང། བྲམ་ཟེ་མྱུར་འགྲོས་སྨྲས་པ། ཀྱེ་བདག་ཅག་ནི་མགྲོན་པའོ་།དེ་དག་གིས་སྨྲས་པ། མི་རྒོད་འདི་ཕྱིར་ཕྱུང་ཞིག་གྱི་ན་འདའ་ཁྱོད་  
ཉིད་དོན་མེད་པར་བྱས་ཏ་རེ། མི་རྒོད་ཀྱི་དེད་དཔོན་དེས། ཤོ་ཤུམ་པ་ལ་ཀྱེ་ལོང་བ་འདིས་ཅི་ཞིག་བྱ། འདི་བསྐྲད་ལ་བདག་ཅག་གཉིས་ཡོངས་སུ་སྤྱོད་དོ་ཞེས་སྨྲས་པ་དང། དེས་ཇོ་བོ་ལེགས་ཀྱི་  
དེ་བཞིན་མཛོད་ཅིག་དང། བདག་ནི་ཁྱོད་ཀྱིའོ། །ཞེས་སྨྲས་ནས། དེ་དང་མི་རྒོད་ཀྱི་དེད་དཔོན་གྱིས་ལོང་བ་དེ་ར་བའི་རྩིག་པའི་ཁ་ནས་བོར་བ་དང། རི་བྲགས་ཀྱི་གྲོང་མི་དེ་དག་གིས་དེའི་མགོ་  
བཅད་དེ་བོར་རོ། །དེའི་ཕྱི་དེ་ཉིན་མི་རྒོད་ཀྱི་དེད་དཔོན་གྱིས་ཁྲིད་དེ་དོང་བ་ལས། ཆུ་བོ་ཀ་ར་ད་བར་ཕྱིན་ཏེ། རྒལ་དུ་གྲུ་མེད་ནས་དེས་བཟང་མོ་ཀ་ར་ད་བ་འདི་ནི་ཆུས་གང་བ་ལ་བརྒལ་བར་བྱ་  
  
  
༄༅། །ན༑ ཁྱོད་རྒྱན་དང་བཅས་ཏེ། བརྒལ་དུ་ནི་མི་ནུས་ཀྱི་ཁྱོད་རེ་ཞིག་ཁྲུས་བྱེད་ཅིང་འདུག་ཅིག་དང། །ངས་རྒྱན་རྣམས་བསྐྱེལ་ལོ། །ཕྱིར་འོངས་ནས་ཕྱིས་ཁྱོད་  
བསྒྲལ་བར་བྱའོ། །ཞེས་སྨྲས་པ་དང། མོས་ཇོ་བོ་ལེགས་ཀྱི་དེ་བཞིན་དུ་ཁྲུས་བྱའོ། །ཞེས་སྨྲས་ནས། དེས་དེ་ལ་གོས་དང་རྒྱན་ཐམས་ཅད་བྱིན་ཏེ། དེ་ཆུའི་ནང་དུ་ཞུགས་ཏེ་སྒྲེན་མོར་འདུག་  
གོ་དེ་ཡང་ཆུའི་དབུས་སུ་ཕྱིན་པ་དང། དེ་ལ་འདིས་བདག་གི་གོས་དང་རྒྱན་རྣམས་ཕྲོགས་ཏེ། མི་འོང་ངམ་ཞེས་འགྱོད་པ་སྐྱེས་ནས་དེས་ཚིགས་སུ་བཅད་དེ་སྨྲས་པ། ཀ་ར་ད་འདི་ཆུ་ཡིས་  
གང། །བཟང་མོས་ཁྱོད་ལ་རྫས་ཀུན་བྱིན། །བདག་ནི་དོགས་སེམས་སྐྱེས་པར་གྱུར། །སྡིག་ཅན་ཁྱོད་ནི་བདག་མ་བསླུ། །དེས་ཀྱང་ཚིགས་སུ་བཅད་དེ་སྨྲས་པ། མི་ཤེས་ཁྱོད་ཀྱིས་བཤེས་  
རྙིང་བསད། །སྐྱེས་བུ་དེ་ནི་དོན་མེད་དོ། །དེ་བས་ཁྱོད་ལ་ཡིད་བརྟན་དཀའོ། །བདག་ཀྱང་ཁྱོད་ཀྱིས་མི་བསད་དམ། །དེས་དེ་ལ་ཕྲོགས་ཏེ་བྲོས་སོ། །དེ་ཡང་སྒྲེན་མོར་ནགས་སྟུག་པོའི་  
ནང་དུ་ཞུགས་ཏེ་འདུག་པ་དང། ཇི་ཙམ་ན་ཝ་རྒན་མོ་ཞིག་ཤ་ལྟར་ལྟར་བོ་ཞིག་ཁྱེར་ཏེ། ཆུ་བོ་ཀ་ར་ད་པའི་འགྲམ་ནས་སོང་བ་དང། ཉ་ཞིག་ཀྱང་རྒྱགས་ཆེས་པས་ཆུ་ལས་རྒལ་བ་དང་སྐམ་  
ས་ལ་ལྷུང་ནས་དེས་ཤ་དེ་བོར་ཏེ་ཉའི་ཕྱིར་རྒྱུགས་པ་དང། ཉ་ནི་ཕྱིར་ཆུ་བོ་ཀ་ར་ད་བར་ཞུགས། ཤ་དེ་ཡང་བྱའོ་ལ་བས་ཁྱེར་ནས། དེ་གཉིས་ཀ་ལས་བྲལ་བས། རྣ་བ་ཕབ་ཅིང་འགྱོད་ཅིང་  
  
  
ཤོ་ཤུམ་པ་རྩྭ་སྟུག་པོའི་ནང་ན་འདུག་པས་མཐོང་ནས། མོས་ཚིགས་སུ་བཅད་དེ་སྨྲས་པ། ཤ་དུམ་དེ་ནི་འོལ་བས་ཕྲོགས། །ཉ་ནི་ཆུ་བོའི་ནང་དུ་བྲོས། །གཉིས་ཀ་ལས་སུ་བྲལ་  
བར་གྱུར། །ཝས་ནི་མྱ་ངན་ཅི་ཞིག་བྱ། །དེས་ཕྱོགས་བཞིར་བལྟས་པ་དང། སུ་ཡང་མ་མཐོང་སྟེ། དེ་ནས་ཚིགས་སུ་བཅད་དེ་སྨྲས་པ་མི་རྒོད་གར་ཡང་མི་བྱེད་ཅིང། །གླུ་ལ་བདག་ནི་མི་དགའ་  
ན༑ ༑རྩྭ་ཡི་ནང་ན་གནས་པ་སུ། །བདག་ལ་འཕྱ་ཞིང་དགོད་པར་བྱེད། །དེས་ཞང་པོ་བདག་ནི་ཤོ་ཤུམ་པའོ། །ཞེས་སྨྲས་པ་དང་ཝ་དེ་ཁྲོས་ཏེ་བསམས་པ། སྦྱར་མ་འདི་བདག་ལ་འཕྱ་བར་  
ཤེས་ནས། ཚིགས་སུ་བཅད་དེ་སྨྲས་པ། ཁྱོ་ནི་ཁྱོད་ཀྱིས་བསད་པ་ཡིན། །བྱི་བོ་དེ་ནི་བྲོས་པས་ན། །གཉིས་ཀ་ལས་ནི་བྲལ་བར་གྱུར་།སྦྱར་མ་མྱ་ངན་ཅིར་མི་བྱེད། །མོས་སླར་ཚིགས་སུ་བཅད་དེ་  
སྨྲས་པ། བདག་ནི་ཁྱིམ་དུ་སོང་ནས་ནི། །ཁྱོ་གཅིག་ཅིག་ནི་བླང་བར་བྱ། །དེ་ནས་ཁྱོ་གཅིག་རྙེད་པ་དང། །རིགས་སུན་དབྱུང་བར་མི་བྱའོ། །ཝས་ཚིགས་སུ་བཅད་དེ་སྨྲས་པ། གང་གི་དུས་ན་གངྒཱ་  
སླར་ལོག་ཅིང། །ཞོ་ཡི་ཁ་དོག་ཏུ་ནི་བྱ་རོག་གྱུར། །ཏ་ལ་འབྲས་བྱུང་དེ་དུས་ན། །ཁྱོད་གདོད་ཚུལ་ཁྲིམས་ལྡན་པར་འགྱུར། །ནམ་ཞིག་བྱ་རོག་འུག་པ་གཉིས། །ཤིང་གཅིག་ལ་ནི་གནས་བཅས་ནས། །  
ཡིད་ནི་དགའ་བར་གྱུར་བས་ན། །དེ་དུས་ཚུལ་ཁྲིམས་ཁྱོད་ལྡན་ནོ་།ནམ་ཞིག་སྦྲུལ་དང་སྲེ་མོ་གཉིས། །ཁུང་གཅིག་ཏུ་ནི་གནས་པ་ན་།དགའ་བར་བྱེད་ཅིང་འཁོད་པ་སྟེ། །དེ་ཚེ་ཚུལ་ཁྲིམས་ཁྱོད་  
  
  
༄༅། །ལྡན་ནོ། །ནམ་ཞིག་རུས་སྦལ་བལ་ལས་ནི། །བགོ་བ་དག་ནི་ལེགས་བྱས་ནས། །དགུན་གྱི་བགོ་བར་གྱུར་པ་ན། །དེ་ཚེ་ཚུལ་ཁྲིམས་ཁྱོད་ལྡན་ནོ། །ནམ་ཞིག་སྦྲང་  
བུའི་ལག་ངར་ལས། །སྐས་ཀ་རུ་ནི་ལེགས་བཅས་ཏེ། །མཐོ་རིས་འགྲོ་བའི་སྐས་བཙུགས་ན། །དེ་ཚེ་ཚུལ་ཁྲིམས་ཁྱོད་ལྡན་ནོ། །ནམ་ཞིག་ཀུ་མུད་སྡོང་བུ་ལ། །ཟམ་པ་རབ་ཏུ་ལེགས་བྱས་ནས། །  
བལ་ལང་དེ་རུ་འགྲོ་བར་འགྱུར། །དེ་ཚེ་ཚུལ་ཁྲིམས་ཁྱོད་ལྡན་ནོ་།ནམ་ཞིག་རྒྱ་མཚོའི་དབུས་ནས་ཀྱང། །ལེགས་པར་ཡང་ནི་མེ་འབར་ལ། །སྐྱེ་བོ་མང་པོ་དག་ནི་འཇུག་དེ་ཚེ་ཚུལ་ཁྲིམས་ཁྱོད་  
ལྡན་ནོ། །ཤོ་ཤུམ་པ། བདག་གིས་བཞད་གད་བྱས་པ་ནི། དེར་ཟད་ན་བདག་གིས་ཁྱོད་སྔོན་གྱི་གནས་སུ་སླར་བཞག་པར་བྱ་ན། ཁྱོད་ཀྱིས་བདག་ལ་ལན་ཅི་ཞིག་བྱ། ཞེས་སྨྲས་པ་དང། དེས་ཀྱང་ཞང་  
པོ་དེ་སྟེ་བདག་ཁྱོད་ཀྱིས་སྔོན་གྱི་གནས་སུ་བཞག་ན་ནི། ཁྱོད་ལ་བདག་གིས་ཉིན་རེ་ཞིང་ཤུ་དུམ་བུ་རེ་རེ་སྦྱིན་ནོ། །ཞེས་སྨྲས་པ་དང། དེས་དེ་སྟེ་དེ་བཞིན་བཞག་གི་ལྟོས་ཤིག་ཁྱོད་ཆུ་ཀླུང་  
དུ་ཞུགས་ལ་ལྐོག་མ་མན་ཆད་ཆུར་ཆུག་ལ། ཤར་ཕྱོགས་སུ་ལྟོས་ཏེ་འདུག་ཅིག་དང། བདག་གིས་ལྷ་ལ་གསོལ་ལོ། །ཞེས་ཟེར་ཏེ། དེས་རྒྱལ་པོའི་ཕོ་བྲང་དང་ཉེ་བར་སོང་སྟེ། ལྷ་འདི་ལྟར་ཤོ་  
ཤུམ་པ་ནི་དགེ་ཞིང་བདེན་ཏེ། དཀའ་ཐུབ་སྤྱོད་པ་བྱེད་ཀྱི་མྱུར་དུ་འབོད་པའི་རིགས་སོ། །ཞེས་གསོལ་པ་དང། རྒྱལ་པོ་ཚངས་བྱིན་གྱིས་ཝའི་སྐད་ལ་མཁས་ནས། དེས་བློན་པོ་ལ། ཀྱེ་ཆུ་བོ་ཀ་ར་  
  
  
ཞེས་ཐོས་ཀྱི་དེ་ཚུར་ཁུག་ཅིག་ཅེས་བསྒོའོ། །དེ་དག་གིས་གོས་དང་རྒྱན་བསྐོན་ཏེ་འོངས་པ་དང། རྒྱལ་པོས་སྔོན་གྱི་གནས་སུ་སླར་བཞག་གོ་  
མོས་དེ་ལ་ཉི་མ་རེ་རེ་ཞིང་ཤའི་དུམ་བུ་རེ་རེ་བྱིན་ནོ། །ཇི་སྲིད་ཅིག་གི་དུས་སུ་བྱིན་ཏེ། དེ་ནས་མ་བྱིན་པ་དང། ཝ་དེས་རྒྱལ་པོའི་ཕོ་བྲང་དང་ཉེ་བར་འདུག་ནས། ཤོ་ཤུམ་པ་དེ་སྟེ་ཁྱོད་ཀྱིས་བདག་ལ་ཤའི་དུམ་བུ་བྱིན་  
ན་ནི་དགེའོ། །མ་བྱིན་ན་ནི་ལེགས་པར་བརྡེགས་ལ། ཇི་ལྟར་སྔོན་གྱི་གནས་སུ་ཕྱིར་ཡང་གཞག་གོ་ཞེས་བསྡིགས་པ་དང། མོས་ཐོས་ནས་སྐྲག་སྟེ། ཡང་དེ་ལ་ཉིན་རེ་རེ་ཞིང་ཤའི་དུམ་བུ་བྱིན་པ་ལ་  
ཞུགས་སོ། །དགེ་སློང་དག་འདི་ཇི་སྙམ་དུ་སེམས་གང་ཤོ་ཤུམ་པ་དེ་ནི་འདི་ལྟར་འདི་བཞིན་དེའི་དུས་ན། དགེ་སློང་མ་ཨུཏྤ་ལའི་མདོག་མའོ། །གང་མྱུར་འགྲོ་དེ་ནི་དེའི་ཚེ་དེའི་དུས་ན། འདི་ལྟར་  
དགེ་སློང་འཆར་ཀའོ། །དེའི་ཚེ་དེའི་དུས་ན་ཡང་འདི་ལྟར་འདིས་དྲི་ལས་ཤེས་ཏེ། ད་ལྟར་ཡང་འདིས་དྲི་ལས་ཤེས་སོ། །བཅོམ་ལྡན་འདས་ཀྱིས་དེ་སྐད་ཅེས་གསུངས་པ་དང། དགེ་སློང་དག་བཅོམ་  
ལྡན་འདས་ཀྱིས་གསུངས་པ་ལ་ཡི་རང་ནས་མངོན་པར་དགའོ།། །།འདུལ་བ་ཕྲན་ཚེགས་ཀྱི་གཞི། བམ་པོ་སོ་དྲུག་པ། སངས་རྒྱས་བཅོམ་ལྡན་འདས་མཉན་  
དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། ཆུ་བོ་འབལ་གུ་མ་ཏའི་འགྲམ་ན། དགེ་སློང་དག་འཇིམ་པའི་རིལ་བུ་དང། ཕོ་ལོང་གི་སྦྱོར་  
  
  
༄༅། །བས་ཉོན་མོངས་པ་ཐམས་ཅད་སྤངས་ཏེ། དགྲ་བཅོམ་པ་མངོན་དུ་བྱས་པ་དེའི་ཚེ། བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དེ་ལྟ་བས་ན་དགེ་  
སློང་དག་གིས་འདི་བཞིན་དུ་འཇིམ་པའི་རིལ་བུ་དང། ཕོ་ལོང་གི་སྦྱོར་བ་བྱས་ཏེ། བརྩོན་པར་བྱོས་ཤིག་ནན་ཏན་དུ་བྱོས་ཤིག་།འབད་པར་བྱོས་ཤིག་ཇི་ལྟར་ཆུ་བོ་འབལ་གུ་མ་ཏའི་འགྲམ་  
ན༑ དགེ་སློང་རྣམས་བརྩོན་པར་བྱས། ནན་ཏན་དུ་བྱས། འབད་པར་བྱས་པ་བཞིན་ནོ། །དགེ་སློང་དག་གིས་བརྩོན་འགྲུས་མ་གཏང་ཞིག་།དགེ་སློང་དག་གིས་བརྩོན་འགྲུས་བཏང་ན་འདས་པ་  
དང་བཅས་པར་འགྱུར་རོ། །སངས་རྒྱས་བཅོམ་ལྡན་འདས་གྲོ་ཏི་ཀ་ཞེས་བྱ་བའི་དྲུང་རི་ཀི་ཏིའི་ནགས་སྟུག་པོ་ན་བཞུགས་སོ། །དེའི་ཚེ་རི་ཀི་ཏིའི་དགེ་སློང་ཐ་སྐར་སྐྱེས་དང། ནབ་སོ་དང། དགེ་  
སློང་དམར་སྐྱ་རྣམས་གནས་ཏེ། དེ་དག་གིས་འདི་ལྟ་བུ་དང། འདི་འདྲ་བ་འཐབ་པ་དང། འཐབ་ཏུ་འཇུག་པ་དང། ཆེད་དུ་བལྟར་འདོད་ཞིང་འཁོད་པ་དེ་འདི་ལྟ་སྟེ། བ་ལང་འཐབ་པ་དང། རྟ་  
འཐབ་པ་དང། ཤིང་རྟ་འཐབ་པ་དང། དཔུང་བུ་ཆུང་འཐབ་པ་དང། དབྱུག་པས་འཐབ་པ་དང། ཁུ་ཚུར་གྱིས་འཐབ་པ་དང། ཁྱུ་མཆོག་འཐབ་པ་དང། མ་ཧེ་འཐབ་པ་དང། ར་ཐུག་  
འཐབ་པ་དང། ཐུག་རི་འཐབ་པ་དང། ཁྱི་འཐབ་པ་དང། བྱ་འབར་ཏ་ཀ་འཐབ་པ་དང། བྱ་ལ་བ་ཀ་འཐབ་པ་དང། བྱ་གག་འཐབ་པ་དང། བུད་མེད་སྟོབས་འགྱེད་པ་དང། སྐྱེས་པ་སྟོབས་  
  
  
གཞོན་ནུ་སྟོབས་འགྱེད་པ་དང། གཞོན་ནུ་མ་སྟོབས་འགྱེད་དུ་འཇུག་པ་དང། དད་པའི་བྲམ་ཟེ་དང། ཁྱིམ་བདག་དག་འཕྱ་ཞིང་སྨོད། གཏམ་ངན་དུ་ཟེར་ནས། འདི་ལྟར་དགེ་སློང་  
ལེགས་པར་བཤད་པའི་ཆོས་འདུལ་བ་ལ་རབ་ཏུ་བྱུང་ནས། བ་ལང་འཐབ་པར་བྱེད། །བྱེད་དུ་འཇུག་པའི་དགེ་སློང་མགོ་རེག་འདི་ལ་ཅིའི་ཕྱིར་བསོད་སྙོམས་སྦྱིན་པ་དང། མཆོད་པར་བྱ་སྙམ་  
དུ་བསམས་སོ། །དེ་ལྟར་གྱུར་པ་དགེ་སློང་དག་གིས། བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང་ཁྱིམ་བདག་རྣམས་ནི་རིགས་པར་  
འཕྱའོ། །དེ་ལྟ་བས་ན་དགེ་སློང་དག་གིས་བ་ལང་ལ་སོགས་པ་འཐབ་ཏུ་མི་གཞུག་བལྟ་བར་ཡང་མི་བྱའོ། །དགེ་སློང་དག་གིས་བ་ལང་ལ་སོགས་པ་འཐབ་པར་བྱེད་དམ། བྱེད་དུ་འཇུག་གམ་  
བལྟས་ན་འདས་པ་དང་བཅས་པར་འགྱུར་རོ། །སྡོམ་ནི། བཙའ་ཞུགས་པ་དང་དགེ་སློང་མ། །ཡོངས་སུ་དྲིས་པ་སྨྲས་པའོ། །ལས་རྣམས་དག་ཀྱང་བྱ་བ་སྟེ། སླར་བབས་པ་ཡི་དགེ་སློང་མ། །  
སངས་རྒྱས་བཅོམ་ལྡན་འདས་སེར་སྐྱའི་གནས་ཤིང་ནྱ་གྲོ་དཧའི་ཀུན་དགའ་ར་བ་ན་བཞུགས་ཏེ། དེ་ནས་གོའུ་ཏ་མི་སྐྱེ་དགུའི་བདག་མོ་ཆེན་མོ་ཤཱཀྱ་མོ་ལྔ་བརྒྱ་དང་ལྷན་ཅིག་ཏུ་བཅོམ་ལྡན་འདས་ག་  
ལ་བ་དེར་དོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། ཕྱོགས་གཅིག་ཏུ་འཁོད་དོ། །ཕྱོགས་གཅིག་ཏུ་འཁོད་ནས། གོའུ་ཏ་མི་སྐྱེ་དགུའི་བདག་མོ་ཆེན་མོ་ལ་