  
༄༅། །རི་ཁྲོད་དང། རིའི་ཕུག་དང། འདམ་བུའི་སྟན་དང། བླ་གབ་མེད་པ་དང། དུར་ཁྲོད་དང། ནགས་ཁྲོད་དང། བས་མཐའི་གནས་མལ་དུ་བསམ་གཏན་གྱིས་  
ལ༑ དགེ་སློང་དག་བག་མེད་པ་དང། ཕྱིས་འགྱོད་པར་མ་བྱེད་ཅིག་།འདི་ནི་ངའི་བསྟན་པ་ཡིན་ནོ། །བཅོམ་ལྡན་འདས་ཀྱིས། དགེ་སློང་རྣམས་བག་ཡོད་པར་གནས་མལ་དེ་ལྟ་  
བུར་བསམ་གཏན་བྱོས་ཤིག་ཅེས་གསུངས་པ་དང། དགེ་སློང་རྣམས་ཀྱིས་ཇི་སྐད་བསྟན་པའི་གནས་མལ་དུ་བསམ་གཏན་བྱ་བར་བརྩམས་པ་དང་ཇི་ཙམ་ན་དགེ་སློང་ཐོས་པ་ཉུང་  
ངུ་ཞིག་དེ་བཞིན་དུ་དགོན་པར་སོང་སྟེ་འདུག་ནས། ནུབ་མོ་ཡང་གྲོང་དུ་མི་འགྲོ། །ཉིན་པར་ཡང་བསོད་སྙོམས་དུས་མ་གཏོགས་པར་ཕྱོགས་དེར་གནས་བཅས་པ་དང། བ་ལང་རྫི་  
དང༑ ཕྱུགས་རྫི་དང། རྩྭ་ཐུན་དང། ཤིང་ཐུན་དང། ལམ་གྱིས་འཚོ་བ་དང། ལམ་གོལ་བས་འཚོ་བའི་མི་རྣམས་ཀྱིས་འདུག་པར་ཤེས་སོ། །ཇི་ཙམ་དུས་གཞན་ཞིག་ན་ཆོམ་རྐུན་  
པ་དག་རི་བྲགས་ཀྱི་གྲོང་གཞན་ཞིག་ཏུ་འཇོམས་སུ་སོང་སྟེ། དེ་དག་དེར་བརྡེགས་ཤིང་རྣམ་པར་བརྡེགས་ཏེ། བཅོམ་ནས་དེ་རྣམས་བྲོས་ཏེ་ཕྱོགས་གཞན་ཞིག་ཏུ་ཕྱིན་ནས་  
དེ་རྣམས་ཤེས་ལྡན་དག་གང་དུ་འདོང། ཕྱོགས་གར་འདོང། སྨྲོས་ཤིག་ཅེས་བགྲོས་པ་དང། དེ་ནས་གཅིག་གིས་ཁོ་བོ་ནི་རབ་ཏུ་སྣད་དེ་འགྲོ་མི་ནུས་སོ། །ཞེས་སྨྲས་སོ། །ལ་  
  
  
།ཞེས་སྨྲས་སོ། །ལ་ལས་ནི་ཁོ་བོ་ནི་བཀྲེས་སོ། །ཞེས་སྨྲས་སོ། །གཞན་ཞིག་གིས་ཤེས་ལྡན་དག་།ཕྱོགས་འདི་ན་དགེ་སྦྱོང་ཤཱཀྱའི་སྲས་ཤིག་གནས་གནས་ཏེ་  
དགེ་སྦྱོང་ཤཱཀྱའི་སྲས་ཤིག་ནི་མཁས་པ་སྙིང་རྗེ་ཅན་དགོན་པ་དེ་ན་འཇིགས་པ་མེད་དེ། གལ་ཏེ་ཤེས་ལྡན་དག་ད་ནི་དེར་འདོང་ངོ་།དེར་སོང་ན་དེར་ནི་བདག་ཅག་གིས་ངེས་པར་ཅུང་  
ཟད་རྙེད་དོ། །ཞེས་སྨྲས་སོ། །དེ་དག་གིས་ཤེས་ལྡན་དེ་ལྟར་ལེགས་ཏེ། ཤེས་ལྡན་དག་ཚུར་གཤེགས་དེར་འདོང་ངོ། །ཞེས་སྨྲས་ནས། དེ་དག་གླང་པོ་ཆེའི་སྣ་བཞིན་འཕང་  
བསྟོད་དེ་རེ་བ་དང་བཅས་ནས་མཐར་གྱིས་དེའི་དྲུང་དུ་འོངས་ནས་དེས་དེ་དག་ལེགས་པར་འོངས་སམ། ཞེས་ཡང་དག་པར་རབ་ཏུ་དགའ་བའི་གཏམ་ཀུན་ཏུ་སྨྲས་པ་དང། དེ་དག་རབ་  
ཏུ་དགའ་སྟེ། ཡིད་རབ་ཏུ་བརྟན་ནས་ཅུང་ཟད་ཅིག་བསྡད་དེ། སྨྲས་པ། འཕགས་པ། བདག་ཅག་ནི་གྲང་བས་སྦྲེབས་ན། མེ་ཅུང་ཟད་མཆིས་སམ། དེས་སྨྲས་པ། ཁོ་བོ་  
ནི་དགོན་པ་པའོ། །གཞན་ཞིག་གིས་སྨྲས་པ། བདག་ཅག་ནི་སྐོམ་པར་གྱུར་ན། ཆུ་ཅུང་ཟད་མཆིས་སམ། དེས་སྨྲས་པ། ཁོ་བོ་ནི་དགོན་པ་པའོ། །དེ་དག་གིས་སྨྲས་པ། འཕགས་  
པ༑ རྨ་ཁར་གླན་པའི་ཕྱེ་ཅུང་ཟད་མཆིས་སམ། དེས་སྨྲས་པ། ཁོ་བོ་ནི་དགོན་པ་པའོ། །དེ་དག་གིས་སྨྲས་པ། འཕགས་པ། རྨ་ཁར་དཀྲིར་རུང་བའི་རས་མ་ཅུང་ཟད་མཆིས་སམ་  
  
  
༄༅། །དེས་སྨྲས་པ། ཁོ་བོ་ནི་དགོན་པ་པའོ། །དེ་དག་གིས་སྨྲས་པ། རྨ་ཁར་གླན་པའི་མར་ཅུང་ཟད་མཆིས་སམ། དེས་སྨྲས་པ། ཁོ་བོ་ནི་དགོན་པ་པའོ། །དེ་དག་  
གིས་སྨྲས་པ། བདག་ཅག་ནི་བཀྲེས་ན་འབྲས་ཆན་དང། ཟན་དྲོན་ཅུང་ཟད་མཆིས་སམ། དེས་སྨྲས་པ། ཁོ་བོ་ནི་དགོན་པ་པའོ། །དེ་དག་གིས་སྨྲས་པ། དེ་རིང་ཚེ་གྲངས་ནི་ཅི་  
རྒྱུ་སྐར་ནི་གང། ཉི་མ་ནི་གང་ལ་བབ། དེས་སྨྲས་པ། ཁོ་བོ་ནི་དགོན་པ་པའོ། །དེ་དག་གི་ནང་ན་གཅིག་ཅིག་དགེ་སློང་གི་སྤྱོད་པ་ཤེས་ཏེ། ཀུན་ནས་དཀྲིས་པས་སྨྲས་པ། འཕགས་  
པ་དེ་ནི་དེར་བས་ན་འདི་ལྟ་བུ་ཞིག་དྲིའོ། །རེ་ཞིག་ཅི། ཁྱོད་དགྲ་བཅོམ་པའམ། ཕྱིར་མི་འོང་བའམ། ལན་ཅིག་ཕྱིར་འོང་བའམ་རྒྱུན་དུ་ཞུགས་པ་ཡིན་ནམ། དེས་སྨྲས་པ། ཁོ་བོ་  
ནི་དགོན་པ་པའོ། །དེ་དག་གིས་སྨྲས་པ། འཕགས་པ་དེ་ནི་དེར་བས་ན། གཞན་འདི་ལྟ་བུ་ཞིག་དྲིའོ། །ཅི་ཁྱོད་འདུ་ཤེས་མེད། འདུ་ཤེས་མེད་མིན་སྐྱེ་མཆེད་ཐོབ་བམ། འོན་ཏེ་ཅུང་  
ཟད་མེད་པའི་སྐྱེ་མཆེད་དམ། རྣམ་ཤེས་མཐའ་ཡས་སྐྱེ་མཆེད་དམ་ནམ་མཁའ་མཐའ་ཡས་སྐྱེ་མཆེད་དམ། བསམ་གཏན་བཞི་པའམ། བསམ་གཏན་གསུམ་པའམ། བསམ་  
གཏན་གཉིས་པའམ། བསམ་གཏན་དང་པོ་ཐོབ་པ་ཡིན། དེས་སྨྲས་པ་ཁོ་བོ་ནི་དགོན་པ་པའོ། །དེ་དག་གིས་སྨྲས་པ། འཕགས་པ་དེ་ནི་དེར་བས་ན། ཅི་ཁྱོད་སྡེ་སྣོད་གསུམ་པའམ་  
  
  
འདུལ་བ་འཛིན་པའམ། མ་མོ་འཛིན་པ་ཡིན། དེས་སྨྲས་པ། ཁོ་བོ་ནི་དགོན་པ་པའོ། །དེ་དག་གིས་སྨྲས་པ། དེ་དག་ནི་དེར་བས་ན། གཞན་འདི་ལྟ་བུ་ཞིག་དྲིའོ།།  
ཁྱོད་ཀྱི་མིང་ཅི། དེས་སྨྲས་པ། ཁོ་བོ་ནི་དགོན་པ་པའོ། །དེ་དག་གིས་སྨྲས་པ། འཕགས་པ། ཕྱོགས་འདི་གང། དེས་སྨྲས་པ། ཁོ་བོ་ནི་དགོན་པ་པའོ། །ཞེས་དེས་དེ་བཞིན་དུ་རྣམ་པ་ཐམས་  
ཅད་དུ་དགོན་པ་པའོ། །ཞེས་སྨྲས་པ་དང། དེ་དག་ཤིན་ཏུ་ཁྲོས་པར་གྱུར་ནས་སྨྲས་པ། ཤེས་ལྡན་དག་བདག་ཅག་ནི་ཆོམ་རྐུན་པ་ཡིན་ན། འདི་ནི་ཆོམ་རྐུན་པ་ཆེན་པོ་ཞིག་སྟེ། གང་  
རང་གི་མིང་ཙམ་ཡང་མི་ཤེས་ལ། མཚན་མ་ཙམ་འཛིན་པ། འཇིག་རྟེན་རྣམས་ལ་སླུ་བར་བྱེད་པའོ། །ཞེས་དེ་དག་དེ་ལ་མི་བཟོད་པ་སྐྱེས་ནས། ཤིན་ཏུ་བརྡེགས་ཏེ། མགོ་དང་  
ལྷུང་བཟེད་དང། འཁར་གསིལ་ཡང་བཅོམ། ཆོས་གོས་ཀྱང་དྲལ་ཏེ་མ་ཤི་ཙམ་དུ་བྱས་ནས། དེ་དག་མཚན་མོ་ཉིད་ཕྱོགས་དེ་ནས་དོང་ངོ། དེ་ཡང་མཚན་མོ་ནམ་ནངས་ནས། དེ་  
བཞིན་དུ་ཚུལ་མི་སྡུག་པར་རྒྱལ་བྱེད་ཀྱི་ཚལ་དུ་སོང་བ་དང་དགེ་སློང་དག་གིས་མཐོང་སྟེ། དེ་དག་གིས་སྨྲས་པ། ཚེ་དང་ལྡན་པ་གང་གིས་འདི་འདྲ་བའི་གནས་སུ་བཞག་དེས་ཇི་ལྟར་  
གྱུར་པ་ཞིག་ཏུ་སྨྲས་པ་དང། དེའི་སྐབས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། བཅོམ་ལྡན་འདས་ཀྱིས་བཀའ་སྩལ་པ་དགོན་པ་པ་རྣམས་ཀྱི་དགེ་སློང་གི་ཀུན་  
  
  
༄༅། །ཏུ་སྤྱོད་པའི་ཆོས་བཅའ་བར་བྱ་སྟེ། དགོན་པ་པའི་དགེ་སློང་གིས་རྟག་ཏུ་མེ་དག་གཞག་པར་བྱ། ཕྱེ་ཉུང་ཟད་ཙམ་བཅང་བར་བྱ། རས་མ་དག་གཞག་པར་  
བྱ༑ གང་འབྲས་ཆན་དང། ཟན་དག་ཟོས་པའི་ལྷག་མ་ཡང་གཞག་པར་བྱ། རྒྱུ་སྐར་དང། ཚེས་གྲངས་དང། ཉི་མ་དག་ལ་མཁས་པ་བྱ་སྟེ། ཕྱོགས་ལ་མཁས་པར་བྱ། སྤྱོད་  
ཡུལ་ལ་མཁས་པར་བྱ། ཆུ་དག་གཞག་པར་བྱ། མར་དང་འབྲུ་མར་ཅུང་ཟད་བཅང་བར་བྱ། མདོ་སྡེ་འཛིན་པ་དང། འདུལ་བ་འཛིན་པ་དང། མ་མོ་འཛིན་པ་དང། ཐ་ན་སྙན་པར་  
སྨྲ་བ་ཙམ་ལ་ཡང་མཁས་པར་བྱ་སྟེ། དགོན་པ་པའི་དགེ་སློང་གིས་ཇི་ལྟར་ཀུན་ཏུ་སྤྱད་པའི་ཆོས་བཅས་པ་ལ་ཡང་དག་པར་མི་འཛིན་ཅིང་མ་བསྒྲུབས་ན་འགལ་ཚབས་ཅན་དུ་  
འགྱུར་རོ། །གླེང་གཞི་ནི་མཉན་ཡོད་ནའོ། །མཉན་ཡོད་ན་འཚོ་བ་པ་ཞིག་གནས་པ་དེ། དུས་གཞན་ཞིག་ན་ནད་ཀྱིས་ཐེབས་པར་གྱུར་ཏེ། དེ་སྨན་པའི་དྲུང་དུ་སོང་ནས། བཞིན་  
བཟང། སྨན་གྱི་ལུང་སྟོན་ཅིག་དེས་སྨྲས་པ། འཕགས་པ། བསྲོ་ཁང་གི་ཁྲུས་གྱིས་ཤིག་དང། སོས་པར་འགྱུར་རོ། །དེས་སྨྲས་པ་བཞིན་བཟང། བདག་ནི་སློང་མོ་ལ་  
རྒྱུ་ཞིང། འཚོ་བར་བྱེད་པ་ཡིན་ན། ཇི་ལྟར་བདག་གིས་བསྲོ་ཁང་དུ་ཁྲུས་འབྱོར་པར་གྱུར། དེས་སྨྲས་པ། འཕགས་པ། དགེ་སྦྱོང་ཤཱཀྱའི་བུ་དག་ཟླ་བ་ཕྱེད་ཕྱེད་ཅིང་ཁྲུས་བྱེད་  
  
  
དེར་སོང་ལ་ཁྲུས་བྱོས་ཤིག་དེས་ཁྲུས་བྱ་བར་བརྩམས་ཏེ། དགེ་སློང་དག་གི་ནང་དུ་ཞུགས་པ་དང། དེའི་གོས་ས་དམར་དུ་ཁ་བསྒྱུར་བ་གྱོན་ནས། དགེ་སློང་ཐམས་ཅད་ཀྱིས་དེ་ཡང་  
དགེ་སློང་ཞིག་གོ་སྙམ་སྟེ། སུས་ཀྱང་མ་བགགས་སོ། །དེ་ཡང་མྱུར་བ་མྱུར་བར་ཁྲུས་བྱས་ཏེ། མེ་འདེ་ཞིང་འདུག་པ་དང། ཇི་ཙམ་ན་དགེ་སྦྱོང་དག་ཅིག་ཕྱོགས་དེར་འོངས་ཏེ། དེ་དག་  
གིས་དེ་མཐོང་ནས། དེ་དག་ལ་གཅིག་ལ་གཅིག་སེམས་དེས་པ་ཞིག་སྟེ་དེས་སྨྲས་པ། ཚེ་དང་ལྡན་པ་དག་འདི་ན་དགེ་སྦྱོང་རྒན་ཞུགས་ཤིག་འདུག་གི་ཁྲུས་བྱའོ། །དེ་དག་གིས་སྨྲས་  
པ༑ ལེགས་ཀྱི་དེ་བཞིན་དུ་བྱའོ། །དེ་དག་དྲུང་དུ་སོང་སྟེ། རྒན་ཞུགས་ཚུར་ཤོག་ཁྲུས་བྱའོ། །ཞེས་སྨྲས་སོ། །དེས་མགོ་དྲིལ་བ་དང། དེ་དག་གིས་དེའི་དཔུང་པ་ནས་བཟུང་སྟེ་བསླང་  
ངོ༑ ༑དེས་སྨྲས་པ། དགེ་སྦྱོང་ཤཱཀྱའི་བུ་མི་གཙང་བ་ཁྲུས་མ་བྱས་པ་དག་གིས་ཁྲུས་བྱས་པ་ལ་རེག་གོ་དེ་དག་གིས་སྨྲས་པ་ངེད་ནི་དགེ་སྦྱོང་ཤཱཀྱའི་བུ་དག་ཡིན་ན། རྒན་ཞུགས་ཁྱོད་ལྟ་  
བུ་སུ་ཞིག་དེས་སྨྲས་པ། བདག་ནི་འཚོ་བ་པའོ། །དེ་དག་གིས་སྨྲས་པ། ཀྱེ་འཚོ་བ་པོ་ཁྱོད་སུས་ཁྲུས་བྱས། ཞེས་དེའི་སྐབས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་  
དང༑ བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དེ་ལྟ་བས་ན། དེའི་ཕྱིར་དགེ་སློང་རྣམས་ཀྱིས་བསྲོ་ཁང་དུ་ཁྲུས་བྱེད་པའི་ཚེ། སྒོ་སྲུང་དག་གཞག་པར་བྱ་ཞིང་ནང་དུ་  
  
  
༄༅། །འོང་བའི་དགེ་སློང་དག་གི་མིང་དྲི་བར་བྱའོ། །དེ་དག་གིས་དགེ་སློང་མིང་ཤེས་པ་ཡང་དྲི་བར་བརྩམས་པ་དང། བཅོམ་ལྡན་འདས་ཀྱིས་བཀའ་སྩལ་པ། ངོ་  
ཤེས་པའི་དགེ་སློང་དག་གི་མིང་མ་འདྲི་ཞིག་སངས་རྒྱས་བཅོམ་ལྡན་འདས་ཀོ་ས་ལ་ནས་ལྗོངས་རྒྱུ་ཞིང་གཤེགས་པ་ན། འདོད་པ་མཐུན་པར་བྱོན་ནས། འདོད་པ་མཐུན་པ་ན་འདོད་པ་མཐུན་  
པའི་ནགས་ཁྲོད་ན་བཞུགས་སོ། །དེ་ནས་ཡང་དེའི་ཚེ་བྲམ་ཟེ་པདྨའི་སྙིང་པོ་ཞེས་བྱ་བ་ལ། ཀོ་ས་ལའི་རྒྱལ་པོ་གསལ་རྒྱལ་གྱིས་དཔྱ་རྒྱུ་རྩྭ་དང། ཤིང་དང། ཆུར་བཅས་པར་བྲམ་ཟེའི་སྦྱིན་མཐོང་  
སུ་བྱིན་ནས། ཤས་ཆེན་པོ་རྒྱས་པ་ལ་ལོངས་སྤྱོད་དོ། །བྲམ་ཟེ་པདྨའི་སྙིང་པོའི་སློབ་མ་བྲམ་ཟེའི་ཁྱེའུ་མ་སྡུག་ཅེས་བྱ་བ་མང་དུ་ཐོས་པ། ཚིག་གསལ་བ། ཐགས་ཐོགས་མེད་པ་  
ཞིག་ཡོད་དེ། བྲམ་ཟེ་པདྨའི་སྙིང་པོའི་བྲམ་ཟེའི་ཁྱེའུ་ལྔ་བརྒྱ་ཙམ་ལ། བྲམ་ཟེ་རྣམས་ཀྱི་གསང་ཚིག་འདོན་དུ་འཇུག་གོ་བྲམ་ཟེ་པདྨའི་སྙིང་པོས། དགེ་སློང་གོའུ་ཏ་མ་ཤཱཀྱའི་རིགས་  
ལས་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་བ་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་  
མངོན་པར་རྫོགས་པར་སངས་རྒྱས་ནས། ཤེས་ལྡན་གོའུ་ཏ་མ་དེའི་དགེ་བ་དང། གྲགས་པ་དང། སྒྲ་དང། ཚིགས་སུ་བཅད་པ་རྒྱ་ཆེན་པོ་འདི་ལྟ་བུ་འདི་ཕྱོགས་དང་ཕྱོགས་མཚམས་  
  
  
འདི་ལྟར་བཅོམ་ལྡན་འདས་གོའུ་ཏ་མ་དེ་ནི། དེ་བཞིན་གཤེགས་པ་དགྲ་བཅོམ་པ། ཡང་དག་པར་རྫོགས་པའི་སངས་རྒྱས། རིག་པ་དང་ཞབས་སུ་ལྡན་པ། བདེ་བར་  
གཤེགས་པ། འཇིག་རྟེན་མཁྱེན་པ་བླ་ན་མེད་པ། སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་དེ་ནི་འཇིག་རྟེན་ལྷ་དང་བཅས། བདུད་དང་  
བཅས༑ ཚངས་པ་དང་བཅས། དགེ་སྦྱོང་དང་བྲམ་ཟེའི་སྐྱེ་དགུ་དང་བཅས། ལྷ་དང་མིའི་སྐྱེ་དགུ་དང་བཅས་པ་འདི་ལ་མཐོང་བའི་ཆོས་འདི་ཁོན་རང་ཉིད་ཀྱིས་མངོན་པར་ཤེས་པས་མངོན་སུམ་དུ་བྱས་ཏེ་  
བསྒྲུབས་ནས། ངའི་ཟག་པ་ཟད་དོ། །ཚངས་པར་སྤྱོད་པ་ལ་བསྟེན་ཏོ། །བྱ་བ་བྱས་སོ། །འདི་ལས་སྲིད་པ་གཞན་མི་ཤེས་སོ། །དེའི་ཆོས་ཀྱང་ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ་  
ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ། ཚངས་པར་སྤྱོད་པ། ཡང་དག་པར་རབ་ཏུ་སྟོན་པའོ། །ཞེས་གོ་བར་བྱེད་པ་དེ་གསང་ཚིག་  
ལས་ཀྱང་འབྱུང་སྟེ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་པོ་དེ་དག་དང་ལྡན་པའི་སྐྱེས་བུ་ཆེན་པོའི་འགྲོ་བ་ནི། གཉིས་ལས་གཞན་དུ་མི་འགྱུར་ཏེ། གལ་ཏེ་ཁྱིམ་ན་གནས་ན་ནི་  
འཁོར་ལོས་སྒྱུར་བའི་རྒྱལ་པོ་མཐའ་བཞིར་རྣམ་པར་རྒྱལ་བ། ཆོས་དང་ལྡན་པ། ཆོས་ཀྱི་རྒྱལ་པོ་རིན་པོ་ཆེ་སྣ་བདུན་དང་ལྡན་པར་འགྱུར་ཏེ། དེའི་རིན་པོ་ཆེ་སྣ་བདུན་ནི། འདི་ལྟ་བུ་དག་  
  
  
༄༅། །ཡིན་ཏེ། འདི་ལྟ་སྟེ། འཁོར་ལོ་རིན་པོ་ཆེ་དང། གླང་པོ་ཆེན་པོ་ཆེ་དང། རྟ་རིན་པོ་ཆེ་དང། ནོར་བུ་རིན་པོ་ཆེ་དང་བུད་མེད་རིན་པོ་ཆེ་དང། ཁྱིམ་བདག་རིན་པོ་ཆེ་དང་  
བདུན་པ་ནི་བློན་པོ་རིན་པོ་ཆེ་ཉིད་ཡིན་ནོ། །དེ་ལ་ཡང་བུ་དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་རབ་ཏུ་འཇོམས་པ་སྟོང་ཡང་ཚང་བར་འགྱུར་  
ཞིང༑ དེ་རྒྱ་མཚོ་ལ་ཐུག་པའི་ས་ཆེན་པོ་མ་ལུས་པར་གནོད་པར་སྡོ་བ་མེད་ཅིང་འཚེ་བ་མེད་པ་འདི་ཉིད། ཆད་པ་མེད་ཅིང་མཚོན་གྱིས་བདའ་བ་མེད་ལ། ཆོས་དང་མཐུན་ཞིང་སྙོམས་པས་  
ལེགས་པར་ཕབ་སྟེ་གནས་པར་འགྱུར་རོ། །གལ་ཏེ་སྐྲ་དང་ཁ་སྤུ་བྲེགས་ནས་གོས་ངུར་སྨྲིག་བགོས་ཏེ། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ན་ནི། དེ་  
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས། ཞེས་བྱ་བར་འཇིག་རྟེན་དུ་སྒྲ་རྣམ་པར་གྲགས་པར་འགྱུར་བ་དེ། ཀོ་ས་ལ་ནས་ལྗོངས་རྒྱུ་ཞིང་གཤེགས་  
ནས༑ འདོད་པ་མཐུན་དུ་བྱོན་ནས་འདོད་པ་མཐུན་པ་ན། འདོད་པ་མཐུན་པའི་ནགས་ཁྲོད་ན་བཞུགས་སོ། །ཞེས་ཐོས་སོ། །ཐོས་ནས་ཀྱང་བྲམ་ཟེའི་ཁྱེའུ་མ་སྡུག་ལ་སྨྲས་པ། མ་སྡུག་  
གང་ཡིན་པ་ཤེས་སམ། ཁོ་བོས་དགེ་སྦྱོང་གོའུ་ཏ་མ་ཤཱཀྱའི་སྲས། ཤཱཀྱའི་རིགས་ལས་སྐྲ་དང་ཁ་སྤུ་བྲེགས་ནས། གོས་ངུར་སྨྲིག་བགོས་ཏེ། དད་པ་ཡང་དག་པ་ཁོ་ནས་ཁྱིམ་  
  
  
ཞེས་བྱ་བ་ནས། འཇིག་རྟེན་ཏུ་སྒྲ་རྣམ་པར་གྲགས་པར་འགྱུར་རོ། །ཞེས་བྱ་བའི་བར་དུ་སྟེ། ཁོ་བོ་དེ་གསང་ཚིག་ལས་བཏོན་པས། སྐྱེས་བུ་ཆེན་  
པོའི་མཚན་སུམ་ཅུ་རྩ་གཉིས་པོ་དེ་དག་དང་ལྡན་པའི་སྐྱེས་བུ་ཆེན་པོའི་འགྲོ་བ་ནི། གཉིས་ལས་གཞན་དུ་མི་འགྱུར་ཏེ། གལ་ཏེ་ཁྱིམ་ན་གནས་ན་ནི། འཁོར་ལོས་སྒྱུར་བའི་རྒྱལ་པོ་མཐའ་  
བཞིར་རྣམ་པར་རྒྱལ་བ། ཞེས་བྱ་བ་ནས། འཇིག་རྟེན་དུ་སྒྲ་རྣམ་པར་གྲགས་པར་འགྱུར་རོ། །ཞེས་བྱ་བའི་བར་དུ་སྟེ། དེ་ཀོ་ས་ལ་ནས་ལྗོངས་རྒྱུ་ཞིང་གཤེགས་པ་ལ། འདོད་པ་མཐུན་  
པར་བྱོན་ནས། འདོད་པ་མཐུན་པ་ན། འདོད་པ་མཐུན་པའི་ནགས་ཁྲོད་ན་བཞུགས་སོ། །ཞེས་ཐོས་ཀྱི། བྲམ་ཟེའི་ཁྱེའུ་ཚུར་ཁྱོད་ཤེས་ལྡན་གོའུ་ཏ་མ་གང་ན་བ་དེར་སོང་ཞིག་དང། ཕྱིན་  
ནས༑ ཇི་ག་ཤེས་ལྡན་གོའུ་ཏ་མ་དེའི་དགེ་བ་དང། གྲགས་པ་དང་སྒྲ་དང་ཚིགས་སུ་བཅད་པ་རྒྱ་ཆེན་པོ་ཕྱོགས་མཚམས་སུ་ཇི་ལྟར་གྲགས་པ་དེ་ཁོ་ན་བཞིན་ཡིན་ནམ། མ་ཡིན་  
པ་དང། དེའི་མཚན་རྣམས་གྲགས་པ་ཡང་དག་པ་ཡིན་ནམ། མ་ཡིན་ཤེས་པར་འགྱུར་གྲང། བྲམ་ཟེའི་ཁྱེའུ་མ་སྡུག་གིས། བྲམ་ཟེ་པདྨའི་སྙིང་པོའི་ལྟར་མཉན་ནས། ཤས་ཆེ་  
བའི་བྲམ་ཟེ་རྒན་རབས་མང་པོ་དག་དང་ལྷན་ཅིག་ཏུ་ཤས་ཆེ་བ་ནས་བྱུང་ནས། བཅོམ་ལྡན་འདས་ག་ལ་བ་དེར་སོང་སྟེ་ལྷགས་ནས་ཕྱོགས་གཅིག་ཏུ་འདུག་གོ་དེ་ནས་ཤས་ཆེ་བའི་  
  
  
༄༅། །བྲམ་ཟེ་རྣམས། བཅོམ་ལྡན་འདས་དང་ལྷན་ཅིག་ཏུ་ཡང་དག་པར་དགའ་བར་འགྱུར་བ་དང། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་  
ཏེ༑ ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། བཅོམ་ལྡན་འདས་ཀྱིས་ཤས་ཆེ་བའི་བྲམ་ཟེ་རྣམས་ལ་ཆོས་དང་ལྡན་པའི་གཏམ་ཡང་དག་པར་སྟོན་པར་མཛད་  
ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། བཅོམ་ལྡན་འདས་ཤས་ཆེ་བའི་བྲམ་ཟེ་རྣམས་  
ལ་ཆོས་དང་ལྡན་པའི་གཏམ་གསུང་བ་ན། བྲམ་ཟེའི་ཁྱེའུ་མ་སྡུག་མཆིལ་ལྷམ་དང་བཅས་པས་འཆག་ཅིང། གློ་བུར་དུ་གཏམ་དག་གླེང་བར་བྱེད་ལ། གཏམ་མཐར་ཕྱིན་པར་མི་སྡོད་  
པར་མ་གུས་པས་སྙེམས་ཤིང་བཟློག་པར་སེམས་སོ། །དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་ལ་འདི་སྐད་ཅེས་བཀའ་སྩལ་ཏོ་།བྲམ་ཟེའི་ཁྱེའུ་ཁྱོད་བྲམ་ཟེ་  
གསུམ་རིག་པ་རྣམས་དང་ལྷན་ཅིག་གློ་བུར་དུ་གཏམ་དེ་ལྟ་སྨྲའམ་ཀྱེ་གོའུ་ཏ་མ། གཏམ་ཇི་ལྟ་བུ་ཞིག་དེ་བཞིན་གཤེགས་པ་ཤས་ཆེ་བའི་བྲམ་ཟེ་རྣམས་ཆོས་དང་ལྡན་པའི་  
གཏམ་གསུང་བ་ན་ཁྱོད་མཆིལ་ལྷམ་དང་བཅས་པས་འཆག་ཅིང། གློ་བུར་དུ་གཏམ་གླེང་བར་བྱེད་ལ། གཏམ་མཐར་ཕྱིན་པར་མི་སྡོད་པར་མ་གུས་པས་སྙེམས་ཤིང་སླར་བཟློག་པར་  
  
  
།ཀྱེ་གོའུ་ཏ་མ། བྲམ་ཟེ་འགྲོ་བ་རྣམས་ནི་འགྲོ་བ་རྣམས་དང་ལྷན་ཅིག་འགྲེང་བ་རྣམས་ནི་འགྲེང་བ་རྣམས་དང། འདུག་པ་རྣམས་ནི་འདུག་པ་རྣམས་དང། ཉལ་བ་  
རྣམས་ནི་ཉལ་བ་རྣམས་དང་ཕན་ཚུན་ལེགས་པར་སྨྲའོ། དགེ་སྦྱོང་མགོ་རེག་ནག་པོའི་རྩ་ལག་ཕོ་རེང་གང་དག་ཡིན་པ་དེ་དག་དང་ནི་ཁོ་བོ་ལྷན་ཅིག་ཏུ་འདི་ལྟ་བུའི་གློ་བུར་གྱི་གཏམ་  
གླེང་དུ་རུང་སྟེ། དཔེར་ན། ད་ལྟར་ཤེས་ལྡན་གོའུ་ཏ་མ་དང་གླེང་བ་བཞིན་ནོ། །བྲམ་ཟེའི་ཁྱེའུ་ཁྱོད་དོན་དུ་གཉེར་བ་ལ་ཞུགས་ནས་འདིར་འོངས་ན། དེ་ལྟ་བུ་ནི་བསྙེན་བཀུར་མ་བྱས་པ་  
ལས་གཞན་ལ་མེད་པས། བྲམ་ཟེའི་ཁྱེའུ་མ་སྡུག་ནི་བླ་མའི་ཚོགས་ལས་བསྙེན་བཀུར་མ་བྱས་པ་ཞིག་ཡིན་པ་ལྟ། དེ་ནས་བཅོམ་ལྡན་འདས་ཀྱིས། བྲམ་ཟེའི་ཁྱེའུ་མ་སྡུག་ལ་བཀུར་  
སྟི་མེད་པའི་ཚིག་གིས་སྤྱོས་པ་ན། ཁྲོས་འཁྲུགས་རྔམ་ཞིང་ཡི་མ་རངས་ནས། བཅོམ་ལྡན་འདས་ལ་ཁ་བྱ་བར་འདོད། སྤོབས་པར་འདོད་བརྩད་པར་འདོད། དྲན་པར་བྱ་བར་འདོད་  
འདི་ཙམ་གྱིས་དགེ་སྦྱོང་གོའུ་ཏ་མ་ལ་ཁ་བྱ་བ་དང། སྤོབས་པ་དང། བརྩད་པ་དང། དྲན་པར་བྱ་བ་བྱས་པར་འགྱུར་རོ། །སྙམ་དུ་རིག་ནས། བཅོམ་ལྡན་འདས་ལ་འདི་སྐད་ཅེས་གསོལ་  
ཏོ༑ ༑འདི་ལྟར་ཀྱེ། གོའུ་ཏ་མ། ཤཱཀྱ་འདི་དག་ནི་ད་བྱུང་ཁོ་ན་ཡིན་ཏེ། ད་བྱུང་གི་རིགས་ཡིན་པས། བྲམ་ཟེ་རྣམས་ལ་བླ་མ་དང་རི་མོ་དང། ཞེ་ས་དང། མཆོད་པ་མི་བྱེད་དོ། །ཅི་བྲམ་  
  
  
༄༅། །ཟེའི་བུ་ཁྱོད་ལ་ཤཱཀྱ་རྣམས་ཀྱིས་གནོད་པ་ཅུང་ཟད་བྱས་སམ། ཀྱེ་གོའུ་ཏ་མ། དུས་གཅིག་ཅིག་ན། བདག་ཉིད་དང་མཁན་པོའི་བྱ་བ་ཞིག་ལ་གྲོང་ཁྱེར་སེར་  
སྐྱའི་གཞིར་ཕྱིན་པ་ན། བདག་ལ་ཤཱཀྱ་རྣམས་དང། ཤཱཀྱའི་བུ་མོ་རྣམས་ཁང་བཟང་གི་སྟེང་དུ་སོང་ནས། མཛུབ་ཀེར་གྱིས་སྟོན་པར་བྱེད་དེ། བྲམ་ཟེ་པདྨའི་སྙིང་པོའི་སློབ་མ་  
བྲམ་ཟེའི་ཁྱེའུ་མ་སྡུག་ཡིན་ནོ། །བྲམ་ཟེ་པདྨའི་སྙིང་པོའི་སློབ་མ་བྲམ་ཟེའི་ཁྱེའུ་མ་སྡུག་ཡིན་ནོ། །ཞེས་དེ་དག་བདག་ལ་མཛུབ་ཀེར་ཁོ་ནས་སྟོན་པར་བྱེད་ཀྱི། བདག་ལ་བཀུར་  
སྟི་དང། བླ་མ་དང། ཞེས་དང། མཆོད་པ་ནི་མི་བྱེད་དོ། །བྲམ་ཟེའི་ཁྱེའུ། རེ་ཞིག་བྱེའུ་ཁུག་སྟ་ཡང་རང་གི་ཚང་ན་འདུག་ན། ཅི་དགར་སྐད་འབྱིན་ན། ཤཱཀྱ་རྣམས་ལྟ་སྨོས་ཀྱང་  
ཅི་དགོས་ཏེ། བྲམ་ཟེ་ཁྱེའུ་འདི་ལྟ་སྟེ། གྲོང་ཁྱེར་སེར་སྐྱའི་གཞི་འདི་ནི་ཤཱཀྱ་རྣམས་རང་གི་ཡིན་ནོ། །ཀྱེ་གོའུ་ཏ་མ། རིགས་ནི་འདི་བཞི་སྟེ། བྲམ་ཟེ་དང། རྒྱལ་རིགས་དང་  
རྗེའུ་རིགས་དང། དམངས་རིགས་སོ། །འདི་ལྟར་ཀྱེ་གོའུ་ཏ་མ། རིགས་བཞི་པོ་འདི་དག་ནི། བྲམ་ཟེ་རྣམས་ལ་བཀུར་སྟི་བྱེད། བླ་མར་བྱེད་ཞེས་བྱེད། མཆོད་པར་བྱེད་དོ། །  
འོན་ཀྱང་ཤཱཀྱ་འདི་དག་ནི། ད་བྱུང་ཁོ་ན་ཡིན་ཏེ། ད་བྱུང་གི་རིགས་ཡིན་པས། བྲམ་ཟེ་རྣམས་ལ་བཀུར་སྟི་མི་བྱེད། བླ་མར་མི་བྱེད་ཞེ་ས་མི་བྱེད། མཆོད་པར་མི་བྱེད་དོ། །དེ་  
  
  
ཀྱེ་མ་བྲམ་ཟེའི་ཁྱེའུ་མ་སྡུག་ཤཱཀྱ་རྣམས་ལ། ཨེ་མའོ། །ཤཱཀྱ་རྣམས་ནི་ད་བྱུང་ཡིན་ནོ། །ཨེ་མའོ། །ཤཱཀྱ་རྣམས་ད་བྱུང་གི་རིགས་ཡིན་ནོ།།  
ཞེས་ཧ་ཅང་ཁ་ཟེར་བས། མ་ལངས་འདིའི་སྔོན་གྱི་རིགས་བརྒྱུད་པ་བཙལ་ལོ། །སྙམ་ནས། བཅོམ་ལྡན་འདས་ཀྱིས། བྲམ་ཟེའི་ཁྱེའུ་མ་སྡུག་གི་སྔོན་གྱི་རིགས་བརྒྱུད་པ་བཙལ་བ་དང། བྲམ་  
ཟེའི་ཁྱེའུ་མ་སྡུག་ནི་ཤཱཀྱ་རྣམས་ཀྱི་བྲན་མོའི་བུར་གྱུར་ལ་ཤཱཀྱ་རྣམས་ནི་དེའི་ཇོ་བོའི་བུར་གྱུར་པ་གཟིགས་སོ། །དེ་ནས་བཅོམ་ལྡན་འདས་ཀྱིས། བྲམ་ཟེའི་ཁྱེའུ་མ་སྡུག་ལ་འདི་སྐད་ཅེས་  
བཀའ་སྩལ་ཏོ། །ཀྱེ་བྲམ་ཟེའི་ཁྱེའུ་ཁྱོད་ཀྱི་རིགས་ཅི་ཡིན། ཀྱེ་གོའུ་ཏ་མ། མིག་མི་འཛུམ་གྱི་བུའོ། །བྲམ་ཟེའི་ཁྱེའུ་འདི་ནས་ཁྱོད་ཀྱི་སྔོན་གྱི་རིགས་བརྒྱུད་པ་བཙལ་ན། ཁྱོད་ནི་ཤཱཀྱ་རྣམས་  
ཀྱི་བྲན་མོའི་བུར་གྱུར་ལ། ཤཱཀྱ་དག་ནི་ཇོ་བོའི་བུར་གྱུར་པ་ཡིན་པར་མཐོང་ངོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཞེ་དྲུག་པ། དེ་ནས་ཤས་ཆེ་བའི་བྲམ་ཟེ་རྣམས་ཀྱིས། བཅོམ་  
ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ་ཁྱོད་བྲམ་ཟེའི་ཁྱེའུ་མ་སྡུག་ལ་འདི་ནི་བྲན་མོའི་བུ། ཞེས་ཚིག་ཏུ་མ་གསུངས་ཤིག་དེ་ཅིའི་སླད་དུ་ཞེ་ན། བྲམ་ཟེའི་ཁྱེའུ་མ་སྡུག་ནི་མང་  
དུ་ཐོས་པ། ཚིག་གསལ་བ། ཐགས་ཐོགས་མེད་པར་སྨྲ་བ་སྟེ། གཞན་ཡང་བྲམ་ཟེའི་ཁྱེའུ་མ་སྡུག་གིས་གཞི་འདི་ལ། ཤེས་ལྡན་གོའུ་ཏ་མ་ལ་ཆོས་དང་མཐུན་པས་ལན་གདབ་པར་རྡོ་ཐོག་  
  
  
༄༅། །གོ༑ བྲམ་ཟེ་དག་གལ་ཏེ་ཁྱེད་ཅག་འདི་སྙམ་དུ་བྲམ་ཟེའི་ཁྱེའུ་མ་སྡུག་ང་ལ་ཆོས་དང་མཐུན་པས་ལན་ལྡོན་ནུས་སོ་།སྙམ་དུ་སེམས་ན། ཁྱེད་ཅག་ཅང་མ་སྨྲ་བར། བྲམ་  
ཟེའི་ཁྱེའུ་མ་སྡུག་གཞི་འདི་ལ་ཆོས་དང་མཐུན་པས། ང་ལ་ལན་འདེབས་སུ་ཆུག་ཅིག་བྲམ་ཟེ་དག། ཁྱེད་ཅག་གལ་ཏེ་འདི་སྙམ་དུ་བྲམ་ཟེའི་ཁྱེའུ་མ་སྡུག་གཞི་འདི་ལ་ང་ལ་ཆོས་དང་མཐུན་པས་  
ལན་འདེབས་མི་ནུས་སོ། །སྙམ་སེམས་ན། བྲམ་ཟེའི་ཁྱེའུ་མ་སྡུག་ཅང་མི་སྨྲ་བར། ཤེས་ལྡན་ཁྱེད་ཀྱིས་གཞི་འདི་ལ་ང་ལ་ཆོས་དང་མཐུན་པས་ལན་ཐོབ་ཅིག་ཀྱེ་གོའུ་ཏ་མ། བྲམ་ཟེའི་ཁྱེའུ་མ་  
སྡུག་ཉིད་མང་དུ་ཐོས་པ། ཚིག་གསལ་བ། ཐགས་ཐོགས་མེད་པ་སྨྲ་བ་ལགས་ཏེ། བྲམ་ཟེའི་ཁྱེའུ་མ་སྡུག་གིས་གཞི་འདི་ལ་ཤེས་ལྡན་གོའུ་ཏ་མ་ལ་ཆོས་དང་མཐུན་པས་ལན་གདབ་པར་རྔོ་  
ཐོག་གི་གཞན་གྱིས་ནི་མ་ལགས་སོ། །དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་ལ་འདི་སྐད་ཅེས་བཀའ་སྩལ་ཏོ། །བྲམ་ཟེའི་ཁྱེའུ་སྔོན་བྱུང་བ་རྒྱལ་པོ་བུ་རམ་ཤིང་སྐྱེས་  
ཞེས་བྱ་བ་ཞིག་བྱུང་སྟེ། རྒྱལ་པོ་བུ་རམ་ཤིང་སྐྱེས་ལ་བུ་བཞི་ཡོད་པ། སྐར་མདའི་གདོང་དང། ལག་རྣ་དང། གླང་པོ་ཆེས་འདུལ་བ་དང། རྐང་རྒྱན་ལྡན་ནོ། །རྒྱལ་པོ་བུ་རམ་ཤིང་སྐྱེས་ཀྱིས་  
དེ་དག་ཉེས་པ་འགའ་ཞིག་ཕྱིར་སྤྱུགས་ནས། དེ་དག་རང་རང་གི་སྲིང་མོ་ཁྲིད་དེ། ཡུལ་འཁོར་གཞན་དང་ཡུལ་གཞན་དུ་དོང་ནས་རིམ་གྱིས་གངས་ཅན་གྱི་ཕྱོགས་ཆུ་བོ་སྐལ་ལྡན་ཤིང་རྟའི་  
  
  
ཤིང་གི་ཡལ་ག་དང། ལོ་མ་དག་ལས་སྤྱིལ་བོ་བྱས་ཏེ། གནས་ཤིང་འཁོད་དོ། །དེ་དག་གིས་དེར་རང་རང་གི་སྲིང་མོ་བཏང་སྟེ། མས་དབེན་  
གྱི་སྲིང་མོ་རྣམས་དང་ལྷན་ཅིག་འཚོགས་ནས་འཁོད་དོ། །དེ་དག་དེ་ན་འཚོགས་ཤིང་འཁོད་པ་ལས། བུ་ཁྱེའུ་དང། བུ་མོ་དག་བཙས་སོ་།དེ་ནས་དུས་གཞན་ཞིག་ན། རྒྱལ་པོ་བུ་རམ་ཤིང་སྐྱེས་  
བུ་སྡུག་པ་རྣམས་དྲན་ནས། བློན་པོ་རྣམས་ལ་སྨྲས་པ། ཀྱེ་གྲོང་པ་དག་གཞོན་ནུ་རྣམས་གར་དོང། ལྷས་གཞོན་ནུ་དེ་དག་ནོངས་པ་འགའ་ཞིག་གི་སླད་དུ་སྤྱུགས་ནས། དེ་དག་རང་རང་གི་སྲིང་  
མོ་ཁྲིད་དེ་ཡུལ་འཁོར་གཞན་དང། ཡུལ་གཞན་དུ་དོང་སྟེ། རིམ་གྱིས་གངས་ཅན་གྱི་ཕྱོགས་ཆུ་བོ་སྐལ་ལྡན་ཤིང་རྟའི་འགྲམ་ན་ཁྱེའུ་དང། བུ་མོ་དག་བཙས་ཤིང་འཁོད་དོ། །དེ་ནས་རྒྱལ་  
པོ་བུ་རམ་ཤིང་སྐྱེས་ཀྱིས། བློན་པོ་རྣམས་ལ་སྨྲས་པ། ཀྱེ་གྲོང་པ་དག་གཞོན་ནུ་དག་གིས་དེ་ལྟར་ནུས་སམ། ལྷ་རྔོ་ཐོག་ལགས་སོ་།དེ་ནས་རྒྱལ་པོ་བུ་རམ་ཤིང་སྐྱེས་རོ་སྟོད་བསྟོད་ནས་  
ལག་པ་གཡས་པ་བརྐྱང་སྟེ། ཆེད་དུ་བརྗོད་པས་ཆེད་དུ་བརྗོད་པ་ཀྱེ་མའོ། །གཞོན་ནུ་རྣམས་ཀྱིས་རབ་ཏུ་ནུས་སོ། །ཞེས་སེམས་ཅན་དབང་ཆེ་བར་གྲགས་པས། ཀྱེ་མ་གཞོན་ནུ་རྣམས་ཀྱིས་  
ནུས་སོ། །ཞེས་ཚིག་ཏུ་སྨྲ་སྟེ། ཤཱཀྱ་ཤཱཀྱ་ཞེས་བྱ་བར་གྲགས་སོ། །བྲམ་ཟེའི་ཁྱེའུ་ཁྱོད་ཀྱིས་ཤཱཀྱ་རྣམས་དེ་ལས་སྐྱེས་པས། མགོ་འཛུགས་པ་དེ་ཡིན་པ་དང། དེ་དག་གི་རིགས་རྒྱུད་དེ་  
  
  
༄༅། །ཡིན་པར་ཅུང་ཟད་ཐོས་སམ། ཀྱེ་གོའུ་ཏ་མ། བདག་གིས་ཤཱཀྱ་རྣམས་དེ་ལས་སྐྱེས་པས་མགོ་འཛུགས་པ་དེ་ཡིན་པ་དང། དེ་དག་གི་རིགས་རྒྱུད་དེ་ཡིན་པར་ཐོས་  
སོ༑ ༑བྲམ་ཟེའི་ཁྱེའུ་རྒྱལ་པོ་བུ་རམ་ཤིང་སྐྱེས་ཀྱི་བྲན་མོ་སྔོ་ཕོད་མ་ཞེས་བྱ་བ་གཟུགས་བཟང་བ། བལྟ་ན་སྡུག་པ། མཛེས་པ་ཞིག་ཡོད་པ་དང། དྲང་སྲོང་གདོལ་པའི་རིགས་ཤིག་དང་ལྷན་  
ཅིག་འདུས་ནས། དེ་གཉིས་ལྷན་ཅིག་འདུས་པ་ལས་ཁྱེའུ་ཞིག་བཙས་སོ་།གཞོན་ནུ་བཙས་མ་ཐག་ཏུ་ཡུམ་རེ་ཞིག་བདག་དྲིལ་ཕྱི་བ་དང་བཀྲུ་བ་གྱིས་ལ། མི་གཙང་བ་ལས་ཐར་པར་  
གྱིས་ཤིག་ཅེས་སྨྲས་པ་དང། དེ་ནས་དུས་གཞན་ཞིག་ན། ཤ་ཟ་རྣམས་ཀྱི་མིང་མིག་མི་འཛུམ་གྱི་བུ་ཞེས་བྱ་བ་ལ། གཞོན་ནུ་བཙས་མ་ཐག་ཏུ་བདག་རེ་ཞིག་དྲིལ་ཕྱི་དང། མི་གཙང་  
བ་ལས་ཐར་པ་གྱིས་ཤིག་དང། ཨེ་མའོ། །མིག་མི་འཛུམ་གྱི་བུ་ཞིག་སྐྱེས་སོ། །ཞེས་མིག་མི་འཛུམ་གྱི་བུ་མིག་མི་འཛུམ་གྱི་བུ་ཞེས་བྱ་བར་གྲགས་སོ། །བྲམ་ཟེའི་ཁྱེའུ་ཁྱོད་ཀྱིས་མིག་  
མི་འཛུམ་གྱི་བུ་རྣམས་དེ་ལས་སྐྱེས་པས་མགོ་འཛུགས་པ་དེ་ཡིན་པ་དང། དེ་དག་གི་རིགས་རྒྱུད་དེ་ཡིན་པར་ཅུང་ཟད་ཐོས་སམ། དེ་སྐད་ཅེས་བཀའ་སྩལ་པ་དང། བྲམ་ཟེའི་ཁྱེའུ་མ་སྡུག་  
ཅང་མི་སྨྲའོ། །ལན་གཉིས་ལན་གསུམ་དུ་ཡང། བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་ལ་འདི་སྐད་ཅེས་བཀའ་སྩལ་ཏོ། །བྲམ་ཟེའི་ཁྱེའུ་ཁྱོད་ཀྱིས་མིག་མི་འཛུམ་གྱི་བུ་རྣམས་  
  
  
དེ་དག་གི་རིགས་རྒྱུད་དེ་ཡིན་པར་ཅུང་ཟད་ཐོས་སམ། ལན་གཉིས་ལན་གསུམ་དུ་ཡང་བྲམ་ཟེའི་ཁྱེའུ་མ་སྡུག་ཅང་མི་སྨྲའོ། །དེ་ནས་གནོད་སྦྱིན་  
ལག་ན་རྡོ་རྗེས། རྡོ་རྗེ་འབར་བ། རབ་ཏུ་འབར་བ། ཀུན་ཏུ་རབ་ཏུ་འབར་བ། མེ་ལྕེ་གཅིག་ཏུ་གྱུར་ཅིང་འབར་བ། བྲམ་ཟེའི་ཁྱེའུ་མ་སྡུག་གི་མགོ་བོའི་སྟེང་ན་འཛིན་ཅིང་གལ་ཏེ་བྲམ་ཟེའི་  
ཁྱེའུ་མ་སྡུག་ལ། བཅོམ་ལྡན་འདས་ཀྱིས་ལན་གསུམ་གྱི་བར་དུ་རྨ་བ་སྨྲས་པ་ལས། རྣ་བ་ལ་གཟོན་ཅིང་ལན་མ་གསོལ་པར་གྱུར་ན། རྡོ་རྗེ་འབར་བ། རབ་ཏུ་འབར་བ། ཀུན་ཏུ་རབ་ཏུ་འབར་  
བ༑ མེ་ལྕེ་གཅིག་ཏུ་གྱུར་ཅིང་འབར་བ་འདིས་སྤྱི་བོ་ཚལ་པ་བདུན་དུ་དགས་པར་བྱའོ། །སྙམ་པ་དང། གནོད་སྦྱིན་ལག་ན་རྡོ་རྗེ་དེ་བཅོམ་ལྡན་འདས་ཀྱིས་གཟིགས་ནས། སངས་རྒྱས་ཀྱི་མཐུས་  
བྲམ་ཟེའི་ཁྱེའུ་མ་སྡུག་གིས་ཀྱང་མཐོང་ངོ། །དེ་ནས་བྲམ་ཟེ་ཁྱེའུ་མ་སྡུག་སྔགས་སྐྲག་བྲེད་ཅིང་སྤུ་ཟིང་ཞེས་བྱེད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ་  
མིག་མི་འཛུམ་གྱི་བུ་རྣམས་དེ་ལས་སྐྱེས་པ་མགོ་འཛུགས་པ་དེ་ལགས་པ་དང། དེ་དག་གི་རིགས་རྒྱུད་དེ་ལགས་པར་བདག་གི་ཐོས་ལགས་སོ་།དེ་ནས་ཤས་ཆེ་བའི་བྲམ་ཟེ་རྒན་  
རབས་རྒན་རབས་རྣམས་དང། ཁྱིམ་བདག་རྣམས་འདི་སྙམ་དུ་བསམས་ཏེ། བཙུན་པ་གོའུ་ཏ་མས་འདི་སྐད་ཅེས་བྲམ་ཟེའི་ཁྱེའུ་མ་སྡུག་ནི་ཤཱཀྱ་རྣམས་ཀྱི་བྲན་མོའི་བུ་ཉིད་ཡིན་ལ་  
  
  
༄༅། །ཤཱཀྱ་རྣམས་ནི་དེའི་ཇོ་བོའི་བུ་ཡིན་ནོ། །ཞེས་གསུངས་པ་གང་ཡིན་པ་བདེན་ན། བདག་ཅག་ཤེས་ལྡན་གོའུ་ཏ་མས་གསུངས་པ་ལ་ཡིད་མ་ཆེས་པར་ཟད་དོ།།  
སྙམ་མོ། །དེ་ནས་བཅོམ་ལྡན་འདས་ཀྱིས་ཤས་ཆེ་བའི་བྲམ་ཟེ་རྣམས་དང། ཁྱིམ་བདག་རྣམས་ལ་འདི་སྐད་ཅེས་བཀའ་སྩལ་ཏོ། །ཁྱེད་ཅག་བྲམ་ཟེའི་ཁྱེའུ་མ་སྡུག་ལ། བྲན་  
མོའི་བུ་ཞེས་ཧ་ཅང་ཚིག་ཏུ་མ་སྨྲ་ཞིག་དེ་ཅིའི་ཕྱིར་ཞེ་ན་འདི་དེའི་ཚེ་དྲང་སྲོང་རྫུ་འཕྲུལ་ཆེ་བ། མཐུ་ཆེ་བ་ཞིག་ཏུ་གྱུར་པ་ལས། རྒྱལ་པོ་བུ་རམ་ཤིང་སྐྱེས་ཀྱིས་ཉེས་པ་འགའ་  
ཁོ་ནའི་ཕྱིར་བྲམ་ཟེའི་ཆད་པས་བཅད་དོ། །བྲམ་ཟེའི་ཆད་པས་བཅད་པ་དང། དེ་ཕྱིས་རྒྱལ་པོ་བུ་རམ་ཤིང་སྐྱེས་འཇིགས་སྐྲག་བྲེད་སྤུ་ཟིང་ཞེས་བྱེད་ནས། ལག་པ་གཡོན་པས་བུ་  
མོ་ཆེན་པོ་རྒྱན་ཐམས་ཅད་ཀྱིས་བརྒྱན་པ་བཟུང། ལག་པ་གཡས་པས་གསེར་གྱི་བྱ་མ་བུམ་ཐོགས་ཏེ། དྲང་སྲོང་དེ་ལ་ཆུང་མར་བྱིན་ན། དྲང་སྲོང་གིས་དེ་མ་བླངས་སོ། །དེ་ནས་  
བཅོམ་ལྡན་འདས་ཀྱིས། བྲམ་ཟེའི་ཁྱེའུ་མ་སྡུག་ལ་བྲན་མོའི་བུ་ཡིན་ནོ། །ཞེས་བཀའ་སྩལ་པས། ཞུམ་ཞུམ་པོར་གྱུར་ན། ཕྲག་པ་བཅུམ་མགོ་སྨད་དེ། སྤོབས་པ་མེད་  
ཅིང་གཏད་ཁོང་དུ་ཆུད་ནས། ཅང་མི་སྨྲ་བར་འདུག་གོ་དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། བྲམ་ཟེ་ཁྱེའུ་མ་སྡུག་འདི་བྲན་མོའི་བུ་ཡིན་ནོ། །ཞེས་ངས་ཚིག་ཏུ་སྨྲས་  
  
  
ཕྲག་པ་བཅུམ་ནས་མགོ་སྨད་དེ་སྤོབས་པ་མེད་ཅིང། གཏད་ཁོང་དུ་ཆུད་ནས་མི་སྨྲ་བར་གྱུར་གྱི་མ་ལ་ངས་འདི་ལ་ཕྱིས་གཏམ་འདྲི་བར་བྱའོ། །སྙམ་དུ་  
དགོངས་ནས། བྲམ་ཟེའི་ཁྱེའུ་མ་སྡུག་ལ་འདི་སྐད་ཅེས་བཀའ་སྩལ་ཏོ། །བྲམ་ཟེའི་ཁྱེའུ། དཔེར་ན། རྒྱལ་རིགས་གཞོན་ནུ་དང། བྲམ་ཟེའི་བུ་མོར་ལྷན་ཅིག་འདུས་པར་གྱུར་ཏོ། །དེ་  
གཉིས་ལྷན་ཅིག་འདུས་པ་ལས་ཁྱེའུ་ཞིག་བཙས་ནས། དེ་བྲམ་ཟེ་རྣམས་ལས་སྟན་ནམ། ཆུའམ། གསང་ཚིག་གམ། གདོན་པ་འཐོབ་བམ་ཀྱེ་གོའུ་ཏ་མ། འཐོབ་ལགས་སོ། །དེ་ལ་  
རྒྱལ་རིགས་རྣམས་ཀྱིས་རིགས་ཀྱི་དབང་བསྐུར་བས། དབང་བསྐུར་རམ་ཀྱེ་གོའུ་ཏ་མ། དབང་བསྐུར་ལགས་ཏེ། དེ་ཅིའི་སླད་དུ་ཞེ་ན། སྤུན་གྱི་བུ་ལགས་པས། རྒྱལ་རིགས་རྣམས་  
ཀྱིས་ཚ་བོ་དབང་བསྐུར་ལགས་སོ། །བྲམ་ཟེའི་ཁྱེའུ། དཔེར་ན། བྲམ་ཟེ་གཞོན་ནུ་དང། རྒྱལ་རིགས་ཀྱི་བུ་མོར་ལྷན་ཅིག་འདུས་པར་གྱུར་ནས། དེ་གཉིས་ལྷན་ཅིག་འདུས་པ་ལས་ཁྱེའུ་  
ཞིག་བཙས་ནས། དེ་བྲམ་ཟེ་རྣམས་ལས། སྟན་ནམ། ཆུའམ། གསང་ཚིག་གམ། གདོན་པ་འཐོབ་བམ། ཀྱེ་གོའུ་ཏ་མ། འཐོབ་ལགས་སོ། །དེ་ལ་རྒྱལ་རིགས་ཀྱི་དབང་བསྐུར་  
བས་དབང་བསྐུར་རམ། ཀྱེ་གོའུ་ཏ་མ། དབང་བསྐུར་ལགས་ཏེ། དེ་ཅིའི་སླད་དུ་ཞེ་ན། ཚ་བོ་ལགས་པའི་སླད་དུ་རྒྱལ་རིགས་རྣམས་ཀྱིས་ཚ་བོ་དབང་བསྐུར་ལགས་སོ། །བྲམ་ཟེའི་  
  
  
༄༅། །ཁྱེའུ། དཔེར་ན། རྒྱལ་རིགས་གཞོན་ནུ་རྒྱལ་རིགས་དག་གིས་ཉེས་པ་འགའ་ཁོ་ནའི་ཕྱིར་སྤྱུགས་པར་གྱུར་ན། དེ་བྲམ་ཟེ་རྣམས་ལས་སྟན་ཏམ། ཆུའམ་  
གསང་ཚིག་གམ། གདོན་པ་འཐོབ་བམ། ཀྱེ་གོའུ་ཏ་མ། འཐོབ་ལགས་སོ་།དེ་ལ་རྒྱལ་རིགས་ཀྱི་དབང་བསྐུར་བས་དབང་བསྐུར་རམ། ཀྱེ་གོའུ་ཏ་མ་དབང་བསྐུར་ཏེ། དེ་ཅིའི་སླད་དུ་ཞེ་  
ན༑ ཕུ་ནུ་བོ་ལགས་པའི་སླད་དུ་རྒྱལ་རིགས་རྣམས་ཀྱིས་ཕུ་ནུ་བོ་དབང་བསྐུར་ལགས་སོ། །བྲམ་ཟེའི་ཁྱེའུ། དཔེར་ན། བྲམ་ཟེ་གཞོན་ནུ་བྲམ་ཟེ་རྣམས་ཀྱིས་ཉེས་པ་འགའ་ཁོ་ནའི་  
ཕྱིར་སྤྱུགས་པར་གྱུར་ན། དེས་བྲམ་ཟེ་རྣམས་ལས་སྟན་ནམ། ཆུའམ་གསང་ཚིག་གམ། གདོན་པ་འཐོབ་བམ། ཀྱེ་གོའུ་ཏ་མ་མི་འཐོབ་ལགས་སོ། །ཀྱེ་རྒྱལ་རིགས་རྣམས་ཀྱིས་  
རྒྱལ་རིགས་ཀྱི་དབང་བསྐུར་བས་དབང་བསྐུར་རམ། ཀྱེ་གོའུ་ཏ་མ་དབང་མི་བསྐུར་ཏེ། དེ་ཅིའི་སླད་དུ་ཞེ་ན། བྲམ་ཟེ་གདོལ་པ་ལགས་པའི་སླད་དུ། རྒྱལ་རིགས་རྣམས་བྲམ་ཟེ་དབང་  
མི་བསྐུར་ལགས་སོ། །བྲམ་ཟེའི་ཁྱེའུ་དེ་ལྟར་ན་རུས་དང། རིགས་དང། མནད་ཀྱིས་རྒྱལ་རིགས་ཀྱི་རིགས་མཆོག་ཡིན་གྱི། བྲམ་ཟེ་ནི་མ་ཡིན་ནོ། །བྲམ་ཟེའི་ཁྱེའུ་མི་མཇེད་ཀྱི་བདག་  
པོ་ཚངས་པས་ཚིགས་སུ་བཅད་དེ་སྨྲས་པ་ནི། རུས་དང་འབྲེལ་པ་གང་ཡིན་པའི། །རྒྱལ་རིགས་རྐང་གཉིས་ནང་ན་བཙུན། །ལྷ་དང་མི་རྣམས་ནང་ན་ཡང། །རིག་དང་ཞབས་  
  
  
།བྲམ་ཟེའི་ཁྱེའུ། མི་མཇེད་ཀྱི་བདག་པོ་ཚངས་པ་དེས། ཚིགས་སུ་བཅད་དེ་སྨྲས་པ་ནི། ལེགས་པར་སྨྲས་པ་སྟེ། ཉེས་པར་སྨྲས་པ་མ་ཡིན། ལེགས་པར་བརྗོད་  
པ་ཡིན་གྱི། ཉེས་པར་བརྗོད་པ་མ་ཡིན་ཏེ། འདི་ལྟར་རུས་དང་འབྲེལ་པ་གང་ཡིན་པའི། །རྒྱལ་རིགས་རྐང་གཉིས་ནང་ན་བཙུན། །ལྷ་དང་མི་རྣམས་ནང་ན་ཡང། །རིགས་དང་ཞབས་སུ་  
ལྡན་པ་བཙུན། །དེ་ཅིའི་ཕྱིར་ཞེ་ན། བྲམ་ཟེའི་ཁྱེའུ་ང་ཡང་འདི་སྐད་ཅེས་སྨྲ་སྟེ། རུས་དང་འབྲེལ་པ་གང་ཡིན་པའི། །རྒྱལ་རིགས་རྐང་གཉིས་ནང་ན་བཙུན། །ལྷ་དང་མི་རྣམས་ནང་  
ན་ཡང༑ །རིགས་དང་ཞབས་སུ་ལྡན་པ་བཙུན། །བྲམ་ཟེའི་ཁྱེའུ་ཇི་སྙམ་དུ་སེམས། གང་ན་བག་མ་ལེན་པ་དང། བག་མ་གཏོང་བ་ཡོད་པ་དེ་ནས། བྲམ་ཟེ་རྣམས་ཀྱིས་སྟན་ནམ་  
ཆུའམ༑ གསང་ཚིག་གམ། གདོན་པ་འཐོབ་བམ། ཀྱེ་གོའུ་ཏ་མ། གང་ན་བག་མ་ལེན་པ་དང། བག་མ་གཏོང་བ་མཆིས་པ་དེ་ནས་བྲམ་ཟེ་རྣམས་ཀྱིས་སྟན་ནམ། ཆབ་བམ་  
གསང་ཚིག་གམ། གདོན་པ་འཐོབ་ལགས་སོ། །བྲམ་ཟེའི་ཁྱེའུ། གང་ན་བག་མ་ལེན་པ་དང། བག་མ་གཏོང་པ་ཡོད་པ་དེ་ན། རིགས་ཀྱིས་སྙེམས་པ་ཡང་ཡོད། རུས་ཀྱིས་སྙེམས་  
པ་ཡང་ཡོད། བྲམ་ཟེའི་བུའི་སྙེམས་པ་ཡང་ཡོད་དོ། །བྲམ་ཟེའི་ཁྱེའུ། སེམས་ཅན་རིགས་ཀྱིས་སྙེམས་པས་རྣམ་པར་བཅིངས་པ་དང་རུས་ཀྱིས་སྙེམས་པས་རྣམ་པར་བཅིངས་པ་  
  
  
༄༅། །དང། བྲམ་ཟེའི་བུའི་སྙེམས་པས་རྣམ་པར་བཅིངས་པ་ཇི་སྙེད་པ་དེ་དག་རིག་པ་དང་ཞབས་སུ་ལྡན་པ། བླ་ན་མེད་པ། འདི་ཉིད་མངོན་སུམ་དུ་མ་བྱས་པ། མངོན་  
སུམ་དུ་བྱ་བའི་སྐལ་བ་མེད་ཀྱི། བྲམ་ཟེའི་བུ། རིགས་ཀྱི་སྙེམས་པ་སྤངས་པ། རུས་ཀྱི་སྙེམས་པ་སྤངས་པ། བྲམ་ཟེའི་བུའི་སྙེམས་པ་སྤངས་ན། དེ་ལྟ་ན་རིག་པ་དང་ཞབས་སུ་  
ལྡན་པ། བླ་ན་མེད་པ་འདི་མངོན་སུམ་དུ་མ་བྱས་པ་མངོན་དུ་བྱེད་པར་འགྱུར་རོ། །ཤེས་ལྡན་གོའུ་ཏ་མ་ལ། བདག་གང་སྔོན་ཡང་མ་བྱུང། ཕྱིས་ཀྱང་མི་འབྱུང། ད་ལྟ་ན་ཡང་མ་མཆིས་  
པ་དེ་ལྟ་བུའི་མངོན་པར་དད་ལགས་ཀྱི། ཤེས་ལྡན་གོའུ་ཏ་མ་བདག་ལ་ཇི་ལྟར་རིག་པ་དང་ཞབས་སུ་འཚལ་བར་འགྱུར་བ་དེ་ལྟར་ཆོས་བཤད་དུ་གསོལ། བྲམ་ཟེའི་ཁྱེའུ་དེའི་ཕྱིར་  
ལེགས་པར་རབ་ཏུ་ཉོན་ལ་ཡིད་ལ་ཟུང་ཞིག་དང། བཤད་དོ། །བྲམ་ཟེའི་ཁྱེའུ། སྟོན་པ་དེ་བཞིན་གཤེགས་པ་དགྲ་བཅོམ་པ། ཡང་དག་པར་རྫོགས་པའི་སངས་རྒྱས། རིག་པ་དང་  
ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འཇིག་རྟེན་  
འདིར་བྱུང་སྟེ། དེས་ཆོས་བཤད་པ་ནི་ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་  
  
  
རྣམ་པར་བྱང་བ། ཚངས་པར་སྤྱོད་པར་རབ་ཏུ་སྟོན་ཏེ་ཆོས་དེ་ཁྱིམ་བདག་གམ། ཁྱིམ་བདག་གྱི་བུས་མཉན་ནས་དེས་ཆོས་དེ་ཐོས་ནས་དད་པར་རབ་ཏུ་ཐོབ་བོ། །དེ་དག་དད་པ་  
རབ་ཏུ་ཐོབ་པ་དང་ལྡན་པས། འདི་ལ་སོ་སོ་ཡང་དག་པར་སློབ་པར་བྱེད་དེ། ཁྱིམ་གྱི་གནས་ནི་ཉམ་ང་བ། རྡུལ་དག་གི་གནས་ཡིན་ནོ་།རབ་ཏུ་བྱུང་བ་ནི་དྲི་མ་མེད་པ་ཡིན་  
ན༑ ཁྱིམ་པ་ཁྱིམ་ན་གནས་པ་རྣམས་ཀྱིས་ཇི་སྲིད་འཚོའི་བར་དུ་ཚངས་པར་སྤྱོད་པ་གཅིག་ཏུ་གསལ་གྱིས་དག་པ། ཡོངས་སུ་རྫོགས་པ་ཡོངས་སུ་དག་པ། རྣམ་པར་བྱང་བ་ནི་  
སྤྱད་པ་དཀའ་བས། མ་ལ་བདག་གིས་སྐྲ་དང་ཁ་སྤུ་བྲེགས་ལ། གོས་ངུར་སྨྲིག་བགོས་ཏེ། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་ངོ། །སྙམ་ནས། དེས་  
དེ་ལྟར་སོ་སོར་བརྟགས་ཏེ། ལོངས་སྤྱོད་གྱི་ཚོགས་མང་ཉུང་དང་ཉེ་དུའི་འཁོར་མང་པོ་རྣམས་སྤངས་ཏེ། སྐྲ་དང་ཁ་སྤུ་དག་བྲེགས་ནས་གོས་ངུར་སྨྲིག་བགོས་ཏེ། དད་པ་ཡང་དག་པ་  
ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས། ཚུལ་ཁྲིམས་ལ་གནས་པ་ཡིན། སོ་སོ་ཐར་པའི་སྡོམ་པས་བསྡམས་པ་ཡིན། ཆོ་ག་དང་སྤྱོད་ཡུལ་ཕུན་སུམ་ཚོགས་པ་ཡིན། ཁ་  
ན་མ་ཐོ་བ་ཕྲ་མོ་ཙམ་ལ་ཡང་འཇིགས་པར་ལྟ་བ་ཡིན། བསླབ་པའི་གཞི་ཡང་དག་པར་མནོས་ཏེ་སློབ་པ་ཡིན། དེས་སྲོག་གཅོད་པ་སྤངས་ནས་སྲོག་གཅོད་པ་ལས་སླར་ལོག་པ་ཡིན་  
  
  
༄༅། །ཏེ༑ ཆད་པ་སྤངས་པ་ཡིན། མཚོན་ཆ་སྤངས་པ་ཡིན། ངོ་ཚ་དང་ལྡན་པ་ཡིན་ཏེ། སེམས་ཅན་སྲོག་ཆགས་སུ་གྱུར་པ་ཐམས་ཅད་ཆུང་ངུ་ན་སྲོག་ཆགས་  
གྲོག་སྦུར་ཡན་ཆད་ལ། སྲོག་གཅོད་པ་ལས་སླར་ལོག་པ་ཡིན་ནོ། །དེས་མ་བྱིན་པར་ལེན་པ་སྤངས་ནས། མ་བྱིན་པར་ལེན་པ་ལས་སླར་ལོག་པ་ཡིན་ཏེ། བྱིན་པ་ལེན་པ་ཡིན་  
བྱིན་པ་ལ་དགའ་བ་ཡིན། སྦྱིན་པ་ལ་ལྷུག་པར་གཏོང་བ་ལ་དགའ་བ་ཡིན་ཏེ། རྐུན་མ་མ་ཡིན། འདོད་ཆེན་ཅན་མ་ཡིན། གཙང་བ་ཡིན་བཏང་བ་ཡིན། ཁ་ན་མ་ཐོ་བ་མེད་པ་ཡིན། བདག་  
ཉིད་བསྲུངས་པས་མ་བྱིན་པར་ལེན་པ་ལས་སླར་ལོག་པ་ཡིན་ནོ། །དེ་མི་ཚངས་པར་སྤྱོད་པར་སྤངས་ནས། མི་ཚངས་པར་སྤྱོད་པ་ལས་སླར་ལོག་པ་ཡིན་ཏེ། ཚངས་པར་སྤྱོད་པ་ཡིན། སྤྱོད་  
པ་ངན་པ་སྤངས་པས་དག་པ་ཡིན། གཙང་བ་ཡིན། དྲི་ང་བ་མེད་པ་ཡིན། འཁྲིག་པ་དང་བྲལ་བ་ཡིན། སྨད་རིམ་གྱི་ཆོས་དང་བྲལ་བ་ཡིན། མི་ཚངས་པར་སྤྱོད་པ་ལས་སླར་ལོག་པ་  
ཡིན་ནོ། །དེ་བརྫུན་དུ་སྨྲ་བ་སྤངས་ནས། བརྫུན་དུ་སྨྲ་བ་ལས་སླར་ལོག་པ་ཡིན་ཏེ། བདེན་པར་སྨྲ་བ་ཡིན། བདེན་པ་ལ་དགའ་བ་ཡིན་དད་པ་ཡིན། ཡིད་ཆེས་པ་ཡིན། བརྟན་པ་  
ཡིན༑ འཇིག་རྟེན་ལ་མི་སླུ་བ་ཡིན་ཏེ། བརྫུན་དུ་སྨྲ་བ་ལས་སླར་ལོག་པ་ཡིན་ནོ། །དེ་ཕྲ་མ་སྤངས་ནས། ཕྲ་མ་ལས་སླར་ལོག་པ་ཡིན་ཏེ། དེ་ཚུ་རོལ་པོ་དག་ལས་མཉན་ཏེ། དེ་དག་དབྱེ་  
  
  
དེ་དབྱེ་བའི་ཕྱིར་ཚུ་རོལ་པོ་དག་ལ་སྨྲ་བ་མ་ཡིན། བྱེ་བ་རྣམས་སྡུམས་བྱེད་པ་ཡིན་མཐུན་པ་རྣམས་གཟེངས་བསྟོད་པ་ཡིན། མཐུན་པ་ལ་དགའ་  
བ་ཡིན། མཐུན་པ་ལ་མགུ་བ་ཡིན། མཐུན་པར་བྱེད་པའི་ཚིག་སྨྲ་བ་ཡིན་ཏེ། ཕྲ་མ་ལས་ཕྱིར་ལོག་པ་ཡིན་ནོ། །དེ་ཚིག་རྩུབ་པོ་སྤངས་ནས། ཚིག་རྩུབ་པ་ལས་སླར་ལོག་པ་ཡིན་ཏེ། དེ་  
གང་ལ་ཡང་ཚིག་གདུག་པ་དང། རྩུབ་པ་དང། ཕ་རོལ་ལ་མི་སྙན་པ་དང། ཕ་རོལ་སྤ་འགོང་བར་བྱེད་པ་དང། སྐྱེ་བོ་མང་པོའི་ཡིད་ལ་མི་འཐད་པ་དང། སྐྱེ་བོ་མང་པོའི་སྙིང་དུ་མི་  
སྡུག་པ་དང། སྐྱེ་བོ་མང་པོ་མི་དགའ་བ་དང། སྐྱེ་བོ་མང་པོའི་ཡིད་དུ་མི་འོང་བ་དང། མཉམ་པར་བཞག་པ་མ་ཡིན་པ་དང། མཉམ་པར་འཇོག་པར་འགྱུར་བ་མ་ཡིན་པ་དེ་ལྟ་བུའི་  
ཚིག་སྤངས་པ་ཡིན། མི་ཚུགས་པ་དང། རྣ་བ་སྙན་པ་དང་སྙིང་ཚིམ་པར་བྱེད་པ་དང། དགའ་བར་བྱེད་པ་དང། ཕོ་བྲང་འཁོར་གྱི་སྐད་དང། སྙན་ཅིང་འཇེབས་པ་དང། རྣམ་  
པར་གསལ་བ་རྣམ་པར་རིག་པར་བྱེད་པ་དང། མཉན་པར་འོས་པ་དང་མི་རྟོན་པ་དང། འགལ་བ་མ་ཡིན་པ་དང། ཐུག་པ་མེད་པ་དང་སྐྱེ་བོ་མང་པོ་ལ་སྡུག་པ་དང། སྐྱེ་  
བོ་མང་པོ་མགུ་པ་དང། སྐྱེ་བོ་མང་པོ་དགའ་བ་དང། སྐྱེ་བོ་མང་པོའི་ཡིད་དུ་འོང་བ་དང། མཉམ་པར་བཞག་པ་དང། མཉམ་པར་འཇོག་པར་འགྱུར་བ་དེ་ལྟ་བུའི་ཚིག་སྨྲ་  
  
  
༄༅། །བས༑ དེའི་ཚིག་རྩུབ་པོ་ལས་སླར་ལོག་པ་ཡིན་ནོ། །དེ་ཚིག་ཀྱལ་པ་སྨྲ་བ་སྤངས་ནས། ཚིག་ཀྱལ་པ་ལས་སླར་ལོག་པ་ཡིན་ཏེ། དེས་དུས་སུ་སྨྲ་བ་ཡིན་  
ཡང་དག་པར་སྨྲ་བ་ཡིན། དེ་ཁོ་ན་ཉིད་སྨྲ་བ་ཡིན། དོན་སྨྲ་བ་ཡིན། ཆོས་སྨྲ་བ་ཡིན། ངེས་པར་སྨྲ་བ་ཡིན། རྟོགས་པར་སྨྲ་བ་ཡིན། ཁོང་དུ་ཆུད་པར་བྱེད་པའི་ཚིག་སྨྲ་བ་  
ཡིན་ནོ། །དུས་དང་མ་འདྲེས་པ་དང། གླེང་གཞི་དང་བཅས་པ་དང་དན་རྟགས་དང་བཅས་པ་དང། ཆོས་དང་དོན་དང་ལྡན་པ་ཡིན་ཏེ་དེ་ཚིག་ཀྱལ་པ་སྤངས་ནས། ཚིག་  
ཀྱལ་པ་ལས་སླར་ལོག་པ་ཡིན་ནོ། །དེ་ཉོ་ཚོང་སྤངས་ནས། ཉོ་ཚོང་ལས་སླར་ལོག་པ་ཡིན་ཏེ། དེ་གཞལ་བླུགས་ལ་གཡོ་བྱེད་པ་དང། སྲང་ལ་གཡོ་བྱེད་པ་དང། ཚད་  
ལ་གཡོ་བྱེད་པ་སྤངས་ནས། དེ་གཞལ་བླུགས་ལ་གཡོ་བྱེད་པ་དང་སྲང་ལ་གཡོ་བྱེད་པ་དང། ཚད་ལ་གཡོ་བྱེད་པ་ལས་སླར་ལོག་པ་ཡིན་ནོ། །དེ་གསུག་ལེན་པ་དང། འདྲིད་པ་དང་  
བསྡིགས་ནས་རང་གིར་བྱེད་པ་སྤངས་ནས། གསུག་ལེན་པ་དང། འདྲིད་པ་དང། བསྡིགས་ནས་རང་གིར་བྱེད་པ་ལས་སླར་ལོག་པ་ཡིན་ནོ། །དེ་བསད་པ་དང། བཅིང་བ་དང་  
བཅད་པ་དང། དབུག་པ་དང། བརྡེག་པའི་བསམ་པ་སྤངས་ནས། གསོད་པ་དང། འཆིང་བ་དང། གཅོད་པ་དང། འབིགས་པ་དང། བརྡེག་པའི་བསམ་པ་ལས་སླར་  
  
  
།དེ་འོད་དང། བུད་མེད་ཅན་དང་ལྷན་ཅིག་ཏུ་ཉལ་བ་སྤངས་ནས་འོད་དང། བུད་མེད་ཅན་དང་ལྷན་ཅིག་ཏུ་ཉལ་བ་ལས་སླར་ལོག་པ་ཡིན་ནོ། །དེ་ཞིང་གི་གཞི་དང། ཁྱིམ་  
གྱི་གཞི་དང། ཚོང་ཁང་གི་གཞི་ལེན་པར་སྤངས་ནས། ཞིང་གི་གཞི་དང། ཁྱིམ་གྱི་གཞི་དང། ཚོང་ཁང་གི་གཞི་ལེན་པ་ལས་སླར་ལོག་པ་ཡིན་ནོ། །དེ་གླང་པོ་ཆེ་དང། རྟ་དང། བ་ལང་  
དང༑ ལུག་དང། བྱ་གག་དང། ཕག་ལེན་པ་སྤངས་ནས། གླང་པོ་ཆེ་དང། རྟ་དང། བ་ལང་དང། ལུག་དང། བྱ་གག་དང། ཕག་ལེན་པ་དག་ལས་སླར་ལོག་པ་ཡིན་ནོ། །དེ་བྲན་ཕོ་དང། བྲན་  
མོ་དང། ལས་བྱེད་པ་དང། ཞོ་ཤས་འཚོ་བ་ལེན་པ་དག་སྤངས་ནས། བྲན་ཕོ་དང། བྲན་མོ་དང། ལས་བྱ་བ་དང། ཞོ་ཤས་འཚོ་བ་ལེན་པ་དག་ལས་སླར་ལོག་པ་ཡིན་ནོ། །དེ་བུད་མེད་  
དང༑ སྐྱེས་པ་དང། ཁྱེའུ་དང། བུ་མོ་ལེན་པ་སྤངས་ནས། བུད་མེད་དང། སྐྱེས་པ་དང། ཁྱེའུ་དང། བུ་མོ་ལེན་པ་ལས་སླར་ལོག་པ་ཡིན་ནོ། །དེ་གསེར་དང། དངུལ་ལེན་པ་སྤངས་ནས། གསེར་  
དང། དངུལ་ལེན་པ་ལས་སླར་ལོག་པ་ཡིན་ནོ། །དེ་འབྲུ་མ་ཉམས་པ་ལེན་པ་དག་སྤངས་ནས། འབྲུ་མ་ཉམས་པ་ལེན་པ་ལས་སླར་ལོག་པ་ཡིན་ནོ། །དེ་ཟན་གཅིག་པ་ཡིན་ཏེ། ནུབ་མོའི་སྤངས་  
ཤིང༑ དུས་མ་ཡིན་པའི་ཁ་ཟས་སྤངས་པ་ཡིན། དུས་སུ་རྒྱུ་ཞིང་དུས་སུ་སྤྱོད་པ་ལ་སྦྱོར་བ་ལ་བརྩོན་པ་ཡིན། དེ་ལུས་ཀྱི་བགོ་བ་རན་པས་ཆོག་ཤེས་ཤིང་ཚོད་ཟིན་པ་ཡིན། བསོད་སྙོམས་  
  
  
༄༅། །ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན། དེ་ལུས་ཀྱི་བགོ་བ་རན་བས་ཆོག་ཤེས་ཤིང་ཚོད་ཟིན་པ་ཡིན་ཞིང་བསོད་སྙོམས་ལྟོ་འགྲངས་ཀྱིས་ཆོག་ཤེས་ཤིང་  
ཚོད་ཟིན་པ་ཡིན་པས། གང་དང་གང་དུ་འགྲོ་བ་ན་ལྷུང་བཟེད་དང་བཅས། ཆོས་གོས་དང་བཅས་པས་འགྲོའོ། །དཔེར་ན། འདབ་ཆགས་བྱ་གང་དང་གང་དུ་ལྡིང་བ་དེར་འདབ་མ་དང་ཆས་  
གཤོག་པ་དང་ཆས་ཏེ། ལྡིང་བ་དེ་བཞིན་དུ། དེ་ལུས་ཀྱི་བགོ་བ་རན་པ་ཆོས་གོས་ཀྱིས་ཆོག་ཤེས་ཤིང་ཚོད་ཟིན་པ་ཡིན། བསོད་སྙོམས་ལྟོ་འགྲངས་ཀྱིས་ཆོག་ཤེས་ཤིང་ཚོད་ཟིན་པ་ཡིན་ཏེ་  
གང་དང་གང་དུ་འགྲོ་བ་དེར་ལྷུང་བཟེད་དང་བཅས། ཆོས་གོས་དང་བཅས་ཤིང་འགྲོ་བ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། ས་བོན་གྱི་ཚོགས་  
དང། འབྱུང་པོའི་ཚོགས་སྣ་ཚོགས་རྩོམ་པ་ལ་སྦྱོར་བར་བརྩོན་བསེ་གནས་པ་འདི་ལྟ་སྟེ། རྩ་བའི་ས་བོན་དང། སྡོང་བུའི་ས་བོན་དང། ཐོར་ཏོའི་ས་བོན་དང། འགས་པའི་ས་བོན་དང། ལྔ་པ་  
ནི་ས་བོན་གྱི་ས་བོན་ཉིད་དེ། དགེ་སྦྱོང་དང་བྲམ་ཟེ་རྣམས་ཀྱི་ས་བོན་གྱི་ཚོགས་དང། འབྱུང་པོའི་ཚོགས་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་  
འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་སྤྱད་ནས། གསོག་འཇོག་སྣ་ཚོགས་རྩོམ་པ་ལ་སྦྱོར་བར་བརྩོན་པས་གནས་པ་འདི་ལྟ་སྟེ། ཟས་ཀྱི་གསོག་འཇོག་དང་  
  
  
གོས་ཀྱི་གསོག་འཇོག་དང། དྲིའི་གསོག་འཇོག་དང། རོའི་གསོག་འཇོག་དང། ལོ་མའི་གསོག་འཇོག་དང། མེ་ཏོག་གི་གསོག་འཇོག་དང། འབྲས་བུའི་གསོག་  
འཇོག་སྟེ། དགེ་སྦྱོང་དང། བྲམ་ཟེ་རྣམས་ཀྱི་གསོག་འཇོག་རྣམ་པ་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་  
ཟེ་ཁ་ཅིག་དད་པས་བྱིན་བདག་སྤྱད་ནས། གནས་མལ་མཐོན་པོ་དང་གནས་མལ་ཆེན་པོ་རྩོམ་པ་ལ་སྦྱོར་བར་བརྩོན་པས་གནས་པར་བྱེད་པ་འདི་ལྟ་སྟེ། སྟན་དང། ཁྲི་དང། ཁྲི་སྣམ་བུ་ཅན་དང་  
རས་ཀྱི་སྣམ་བུ་ཅན་དང། སྟན་ནང་ཚངས་ཅན་དང། རས་ཡུག་ཆེན་དང། རས་ཁྲ་བོ་དང། པ་ལེ་ལའི་རས་ཀྱིས་གཡོགས་པ་དང། གླང་པོ་ཆེའི་འཐབ་སྟན་དང། རྟའི་འཐབ་སྟན་དང། ངོས་  
གཅིག་བལ་ལས་བྱས་པ་དང། ངོས་གཉིས་བལ་ལས་བྱས་པ་དང། སྟོད་བལ་ལས་བྱས་པ་དང། རྒྱབ་བལ་ལས་བྱས་པ་དང། ཀ་ལིང་གི་གོས་ཀྱི་སྟོད་གཡོགས་དང། སྟེང་གཡོགས་དང་  
བཅས་པའི་གོས་དང། ཕྱོགས་གཉིས་སུ་སྔས་དམར་པོ་ལས་བྱས་པ་སྟེ། དགེ་སྦྱོང་དང། བྲམ་ཟེ་རྣམས་ཀྱི་གནས་མལ་མཐོན་པོ་དང་གནས་མལ་ཆེན་པོ་རྩོམ་པ་ལ་སྦྱོར་བ་དེ་ལྟ་བུ་ལས་  
སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས་ཆ་བ་དང་བཞག་པ་རྣམ་པ་སྣ་ཚོགས་རྩོམ་པ་ལ་སྦྱོར་བས་བརྩོན་པ་  
  
  
༄༅། །གནས་པ་འདི་ལྟ་སྟེ། མཉེ་བ་དང། བཀྲུ་བ་དང། དྲིལ་ཕྱི་དང། ཕྲེང་བ་དང། དྲི་དང། བྱུག་པ་དང། ཁ་དོག་འཆང་བ་དང། སེན་མོའི་ཁ་དོག་དང། སོའི་ཁ་  
དོག་དང། ཁའི་ཕྱེ་མ་དང། གདོང་གི་བྱི་དོར་དང། མེ་ལོང་ལ་ལྟ་བ་དང། ལག་ངར་བརྒྱན་པ་དང། གཙུག་ཏོར་འཆིང་བ་དང་གདུགས་ཀྱི་རྩ་བ་སྦུ་གུ་ཅན་དང། རལ་གྲི་དང། རྔ་ཡབ་ནོར་  
བུའི་ཡུ་བ་ཅན་དང། མཆིལ་ལྷམ་ཁྲ་བོ་དང། གོས་སར་པ་དང་རས་སར་པ་ཁ་ཚར་རིང་པོ་ཅན་འཆང་བའི་རང་བཞིན་ཅན་དག་སྟེ། དགེ་སྦྱོང་དང། བྲམ་ཟེ་རྣམས་ཀྱི་བཞག་པ་དང། ཆ་བ་  
རྣམ་པ་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང། དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས། ལྟད་མོ་  
སྣ་ཚོགས་རྩོམ་པ་ལ་སྦྱོར་བར་བརྩོན་པ་ལ་གནས་པ་འདི་ལྟ་སྟེ་གླང་པོ་ཆེས་འགྱེད་པ་དང། རྟས་འགྱེས་པ་དང། ཤིང་རྟས་འགྱེད་པ་དང། དཔུང་བུ་ཆུང་གིས་འགྱེད་པ་དང། དབྱུག་  
བས་འགྱེད་པ་དང། ཁུ་ཚུར་གྱིས་འགྱེད་པ་དང། ཁྱུ་མཆོག་གིས་འགྱེད་པ་དང། མ་ཧེས་འགྱེད་པ་དང། རས་འགྱེད་པ་དང། བྱ་གག་འཐབ་པ་དང། མཆིལ་པ་འཐབ་པ་དང། འུར་  
པ་འཐབ་པ་དང། བྱ་གག་དང་འུར་པ་འཐབ་པ་དང། བུད་མེད་འཐབ་པ་དང། སྐྱེས་པ་འཐབ་པ་དང། གཞོན་ནུ་འཐབ་པ་དང་གཞོན་ནུ་མ་འཐབ་པ་དང། ཤིང་ལ་འཛེག་པ་དང་  
  
  
ཕྲག་པ་ནས་མཆོང་བ་དང། རྒྱལ་མཚན་གྱི་རྩེ་མོ་དང། སྟོབས་ཀྱི་མཆོག་དང། དམག་གི་ཚོགས་མང་པོ་ལ་ལྟ་བ་དང། མང་པོ་འདུས་པ་ལ་ལྟ་བར་འདོད་པ་སྟེ། དགེ་  
སྦྱོང་གི་ལྟད་མོ་རྣམ་པ་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་  
སྤྱད་ནས། དེ་སྒྲ་རྣམ་པ་སྣ་ཚོགས་ཉན་པར་རྩོམ་པ་ལ་སྦྱོར་བར་བརྩོན་པར་གནས་པ་འདི་ལྟ་སྟེ། གླང་པོ་ཆེའི་སྒྲ་དང་རྟའི་སྒྲ་དང། ཤིང་རྟའི་སྒྲ་དང། དཔུང་བུ་ཆུང་གི་སྒྲ་དང། དུང་གི་སྒྲ་དང། རྔ་པ་  
ཊ་ཧའི་སྒྲ་དང། རྔ་བོ་ཆེའི་སྒྲ་དང། རོལ་མོ་སྣ་ཚོགས་པའི་སྒྲ་དང། གར་མཁན་གྱི་གླུ་སྒྲ་དང། རོལ་མོའི་སྒྲ་དང། འཁར་གསིལ་གྱི་སྒྲ་དང། སེ་གོལ་གྱི་སྒྲ་དང། ཐལ་མོའི་སྒྲ་དང་བུམ་པའི་  
སྒྲ་དང། རང་བཟོའི་སྒྲ་དང། སྙན་དངགས་དང། ཡི་གེ་སྣ་ཚོགས་དང། ཚིག་སྣ་ཚོགས་དང། འཇིག་རྟེན་རྒྱང་ཕན་པ་དང་ལྡན་པའི་གྲགས་པའི་གཏམ་ཉན་འདོད་པ་དག་སྟེ། དགེ་སྦྱོང་རྣམས་ཀྱི་སྒྲ་  
རྣམ་པ་སྣ་ཚོགས་ཉན་པར་བརྩོན་པ་ལ་སྦྱོར་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང། དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས། ཨུག་ཤུད་དང་  
ཁྲས་དང། ཆོ་ལོ་རྩོམ་པ་ལ་སྦྱོར་བར་བརྩོན་པས་གནས་པ་འདི་ལྟ་སྟེ། མིག་བརྒྱད་པ་དང། མིག་བཅུ་པ་དང། ན་ཡའི་མིག་དང་ཕྱོགས་ཕྱོགས་ནས་འགེད་པ་དང། བུམ་པ་དང། སྟོབས་དང་  
  
  
༄༅། །སྐྱོད་པ་དང། ཕེག་དང། ཆོ་ལོ་དང། ཨུག་ཤུད་དང་གུལ་ཚབ་དང། ཐུར་མ་དང། ལག་རྒྱན་ནམ་ཇི་ལྟར་སྐུགས་བཙུགས་ནས་འགྱེད་པ་སྟེ། དགེ་སྦྱོང་རྣམས་ཀྱི་ཨུག་  
ཤུད་དང། ཁྲས་དང། ཆོ་ལོ་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང། དགེ་སྦྱོང་དང་བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས། གཏམ་རྣམ་  
པ་སྣ་ཚོགས་རྩོམ་པ་ལ་སྦྱོར་བར་བརྩོན་པར་གནས་པ་འདི་ལྟ་སྟེ། རྒྱལ་པོའི་གཏམ་དང། ཆོམ་རྐུན་པའི་གཏམ་དང། དམག་གི་གཏམ་དང། ཟས་ཀྱི་གཏམ་དང། སྐོམ་གྱི་གཏམ་དང། གོས་ཀྱི་གཏམ་  
དང། ཚོང་འདུས་ཀྱི་གཏམ་དང། སྨད་འཚོང་མའི་གཏམ་དང། ལམ་ངན་པར་བརྗོད་པའི་གཏམ་དང། རྒྱ་མཚོ་བརྗོད་པའི་གཏམ་དང་ལྗོངས་དང། སྣ་ཆེན་པོ་ལ་གཏོགས་པ་བརྗོད་པའི་  
གཏམ་སྟེ། དགེ་སྦྱོང་རྣམས་ཀྱི་གཏམ་རྣམ་པ་སྣ་ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་  
དག་ཡོངས་སུ་སྤྱད་ནས། རྩོད་པ་རྣམ་པ་སྣ་ཚོགས་རྩོམ་པ་ལ་སྦྱོར་བར་བརྩོན་པ་ལ་གནས་པ་འདི་ལྟ་སྟེ། ཁོ་བོས་ནི་ཆོས་འདུལ་བ་འདི་རབ་ཏུ་ཤེས་སོ། །ཁྱོད་ཀྱིས་ནི་ཆོས་འདུལ་བ་འདི་མི་ཤེས་སོ། །  
ཇི་ལྟར་ཁོ་བོས་ཆོས་འདུལ་བ་འདི་ཀུན་ཤེས་པ་ལྟར། ཁྱོད་ཀྱིས་ཀྱང་ཆོས་འདུལ་བ་འདི་ཀུན་མི་ཤེས་སོ། །ཁོ་བོས་ནི་རིགས་པ་དང་ལྡན་པར་ཡིན་གྱི། ཁྱོད་ཀྱིས་ནི་རིགས་པ་དང་ལྡན་པར་མ་ཡིན་ནོ་།ཁོ་  
  
  
ཁྱོད་ཀྱིས་ནི་འབྲེལ་པར་མ་ཡིན་ཏེ། སྔར་སྨྲ་བར་བྱ་བ་ནི་ཕྱིས་སྨྲས། ཕྱིས་སྨྲ་བར་བྱ་བ་ནི་སྔར་སྨྲས་ལ། ཁྱོད་ཀྱིས་ཧ་ཅང་མྱུར་བར་སྨྲ་བས་མི་གསལ་ལོ། །བརྩད་པས་  
མཇུག་བརྟུལ་གྱི་ཁྱོད་ཀྱིས་བརྩད་པའི་དོན་དུ་སྨྲ་བའི་ཚིག་དེ་ཐོང་ཞིག་ཚར་བཅད་པར་ཤེས་སམ། གལ་ཏེ་ལན་ཐེབས་པ་ལྟ་ན་དྲིས་པ་དང་སྨྲོས་ཤིག་ཅེས་བྱ་བ་དགེ་སྦྱོང་རྣམས་ཀྱི་རྩོད་པ་རྣམ་པ་སྣ་  
ཚོགས་རྩོམ་པ་ལ་སྦྱོར་བར་བརྩོན་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས། ཕོ་ཉར་འགྲོ་བ་དང་གཏོང་བ་  
ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། དེ་དག་རྒྱལ་པོའི་འམ། བློན་པོ་ཆེན་པོ་རྣམས་ཀྱིའམ། བྲམ་ཟེ་རྣམས་ཀྱིའམ། ཁྱིམ་བདག་རྣམས་ཀྱིའམ། གྲོང་མི་རྣམས་ཀྱིའམ། ཡུལ་མི་རྣམས་  
ཀྱིའམ། ནོར་ཅན་རྣམས་ཀྱིའམ། ཚོང་དཔོན་རྣམས་ཀྱིའམ། དེད་དཔོན་རྣམས་ཀྱི་ཕོ་ཉ་ཚུ་བི་ནས་ཁྲིད་དེ། ཕ་བིར་སྣ་འདྲེན་པར་བྱེད་པ་དང། ཕ་བི་ནས་ཕོ་ཉ་ཁྲིད་དེ། ཚུ་བིར་སྣ་འདྲེན་པར་བྱེད་པ་སྟེ་  
དགེ་སྦྱོང་རྣམས་ཀྱི་ཕོ་ཉར་འགྲོ་བ་དང། གཏོང་བ་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས་  
ཚུལ་འཆོས་པ་དང། ཁ་གསག་དང། གཞོག་སློང་དང། འཐོབ་ཀྱིས་འཇལ་བ་དང། རྙེད་པ་ལས་རྙེད་པ་སྒྲུབ་པར་བྱེད་དེ། དགེ་སྦྱོང་རྣམས་ཀྱི་ཚུལ་འཆོས་པ་དང། ཁ་གསག་དང། གཞོག་སློང་  
  
  
༄༅། །དང། འཐོབ་ཀྱིས་འཇལ་བ་དང། རྙེད་པ་ལས་རྙེད་པ་སྒྲུབ་པར་བྱེད་པ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་  
པས་བྱིན་པ་དག་ཡོངས་སུ་སྤྱད་ནས། ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། གནམ་གྲུམ་པ་དང། རྨ་མཚན་དང། རྨི་ལམ་གྱི་མཚན་མ་དང། མེས་ཚིག་པ་དང་  
ཆུས་རེག་པ་དང། བྱི་བས་ཟོས་པ་དང། འབེབས་པ་དང། ཚིག་སྙན་པ་དང། འབྱུང་པོ་ཐམས་ཅད་ཀྱི་སྐད་དང། ལུས་ཀྱི་དཔྱད་དང་ཁྱིམ་སའི་དཔྱད་དང། ནེ་ཙོའི་དཔྱད་དང། བྱའི་དཔྱད་དང་  
སོར་མོའི་དཔྱད་དང། སྦྱོར་བ་དག་བྱེད་དེ། དགེ་སྦྱོང་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་  
ཅིག་དད་པས་བྱིན་པ་དག་ཡོངས་སུ་སྤྱད་ནས། ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། ཡུད་ཙམ་རྣམས་ཀྱི་སྦྱོར་བ་དང། རྒྱུ་སྐར་རྣམས་ཤར་བ་དང། རོ་ཡོངས་  
སུ་བརྟག་པ་དང། ཞི་བའི་ལས་དང། རྒྱས་པའི་ལས་དང། དྲག་པོའི་ལས་དང། བསང་གཏོར་གྱི་ལས་དང། ཡིག་འབྲུ་དང། རྩིས་དང། གྲངས་དང། ལག་རྩིས་དང། མེ་ལོང་གི་  
དཔྱད་ལ་སྦྱོར་བར་བྱེད་དེ། དགེ་སྦྱོང་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་  
  
  
ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། གསོ་བའི་དཔྱད་དང། རྩ་བའི་སྨན་དང། མིག་སྨན་སྦྱིན་པ་དང། རོ་སྦྱིན་པ་དང། སྨན་སྦྱིན་པ་  
དང། བུད་མེད་ཀྱི་དཔྱད་དང། སྐྱེས་པའི་དཔྱད་དང། ཁྱེའུ་དཔྱད་དང། གཞོན་ནུ་མའི་དཔྱད་དང། སྨན་ལ་སྦྱོར་བར་བྱེད་པ་སྟེ། དགེ་སྦྱོང་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་  
བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས། ཡོན་པོའི་དཔྱད་ཀྱི་ལོག་པའི་འཚོ་བར་བྱེད་པ་འདི་ལྟ་སྟེ་  
ནོར་བུའི་མཚན་ཉིད་དང། དབྱུག་པའི་མཚན་ཉིད་དང། རལ་གྲིའི་མཚན་ཉིད་དང། མདའི་མཚན་ཉིད་དང། མཚོན་ཆའི་མཚན་ཉིད་དང། གླང་པོ་ཆེའི་མཚན་ཉིད་དང། རྟའི་མཚན་ཉིད་དང་  
ཁྱུ་མཆོག་གི་མཚན་ཉིད་དང། མ་ཧེའི་མཚན་ཉིད་དང། རའི་མཚན་ཉིད་དང། ལུག་གི་མཚན་ཉིད་དང། བྱ་གག་གི་མཚན་ཉིད་དང། འུར་པའི་མཚན་ཉིད་དང། མཆིལ་པའི་མཚན་ཉིད་དང་  
བུད་མེད་ཀྱི་མཚན་ཉིད་དང། སྐྱེས་པའི་མཚན་ཉིད་དང། གཞོན་ནུའི་མཚན་ཉིད་དང། གཞོན་ནུ་མའི་མཚན་ཉིད་དང། ཚེ་ཐུང་བའི་རྟགས་དང། ཚེ་རིང་པོའི་རྟགས་དང། སྐལ་པ་ཆུང་བའི་  
རྟགས་དང། སྐལ་པ་ཆེ་བའི་རྟགས་དང། བསོད་ནམས་ཆུང་བའི་རྟགས་དང། བསོད་ནམས་ཆེ་བའི་རྟགས་དང། དབང་ཆུང་བའི་རྟགས་དང། དབང་ཆེ་བའི་རྟགས་དང། ཇོ་བོའི་མཚན་ཉིད་པ་  
  
  
༄༅། །བྲན་གྱི་མཚན་ཉིད་དེ། དགེ་སྦྱོང་རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་  
ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས། ཡོན་པོའི་དཔྱད་ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། སྨན་ཟས་གཅིག་ཅར་གཏོང་བ་དང། སྦྲེངས་ཏེ་གཏོང་བ་དང། འཁྲུར་  
འཇུག་པ་དང། ཡར་སྐྱུག་པ་དང། མར་འཁྲུ་བ་དང། སྣར་བླུགས་པ་དང། དུ་བ་རྔུབ་པ་དང། དུགས་ཀྱི་ལས་དང། བད་ཀན་གྱི་དཔྱད་དང། ཕོ་བའི་དཔྱད་དང། སྨེ་བ་དང། ཕོལ་མིག་གི་  
དཔྱད་དང། རི་དྭགས་འཁྱིལ་པ་དང། བྱ་རོག་འཁྱིལ་པ་དང་མཁུར་བ་འགུལ་བ་དང། ལྕེ་སོས་ཆོད་པ་དང། རོ་ལངས་དང། རོ་ལངས་ཕྱེད་ལ་སྦྱོར་བར་བྱེད་དེ། དགེ་སྦྱོང་རྣམས་ཀྱི་ཡོན་པོའི་  
དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། །མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས། ཡོན་པོའི་དཔྱད་ཀྱི་ལོག་པའི་འཚོ་བས་  
འཚོ་བར་བྱེད་པ་འདི་ལྟ་སྟེ། དགུག་པ་དང། ཀུན་ཏུ་དགུག་པ་དང་རྣམ་པར་དགུག་པ་དང། རྨོངས་པ་དང། ཀུན་ཏུ་རྨོངས་པ་དང་རྣམ་པར་རྨོངས་པ་དང། རྣམ་པར་འཐོར་བ་དང། རྣམ་པར་  
འཇོམས་པའི་ཆོས་ཅན་དང། བདེ་བར་བྱེད་པ་དང། སྡུག་བསྔལ་བར་བྱེད་པ་དང། མངལ་དུ་ཆགས་པར་བྱེད་པ་དང། ཏིལ་གྱི་སྦྱིན་སྲེག་དང། འབྲས་ཀྱི་སྦྱིན་སྲེག་དང། གཟེགས་མའི་སྦྱིན་སྲེག་དང་  
  
  
སྦྱིན་སྲེག་གི་སྦྱིན་སྲེག་དང། ཉི་མ་ལ་བཀུར་སྟི་བྱ་བ་དང། སྐར་མ་ལ་བཀུར་སྟི་བྱ་བ་དང། ལྷ་ལ་བཀུར་སྟི་བྱ་བ་དང། བཀུར་སྟིའི་གནས་ཆེན་པོ་ལ་བཀུར་སྟི་བྱེད་པ་སྟེ། དགེ་སྦྱོང་  
རྣམས་ཀྱི་ཡོན་པོའི་དཔྱད་ཀྱི་ལོག་པའི་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ། མ་སྡུག་འདི་ལྟར་ཡང་དགེ་སྦྱོང་དང། བྲམ་ཟེ་ཁ་ཅིག་དད་པས་བྱིན་པ་དག་ཡོངས་སུ་སྤྱད་ནས། ཡོན་པོའི་དཔྱད་  
ཀྱི་ལོག་པའི་འཚོ་བས་འཚོ་བར་བྱེད་པ་འདི་ལྟ་སྟེ། འཇིགས་པར་འགྱུར་བ་དང། བདེ་བར་འགྱུར་བ་དང། ལོ་ཉེས་པར་འགྱུར་བ་དང་ལོ་ལེགས་པར་འགྱུར་བ་དང། ཆར་འབབ་མི་མཁས་པར་  
འགྱུར་བ་དང། ཆར་འབབ་མཁས་པར་འགྱུར་བ་དང། ཡམས་ཀྱི་ནད་འབྱུང་བར་འགྱུར་བ་དང། ཡམས་ཀྱི་ནད་འབྱུང་བར་མི་འགྱུར་བ་སྟེ། དགེ་སྦྱོང་རྣམས་ཀྱི་ཡོན་པོའི་དཔྱད་ཀྱི་ལོག་པའི་  
འཚོ་བ་དེ་ལྟ་བུ་ལས་སླར་ལོག་པ་ཡིན་ནོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཞེ་བདུན་པ། འདི་ལྟར་ཡང་མ་སྡུག་དགེ་སྦྱོང་ངམ། བྲམ་ཟེ་ཁ་ཅིག་དད་པས་བྱིན་པ་ཡོངས་  
སུ་སྤྱད་དེ། ཡོན་པོའི་རིག་པས་ལོག་པར་འཚོ་བས་འཚོ་བར་བྱེད་པ་འདི་ལྟ་སྟེ། ནང་གི་རྒྱལ་པོ་ནི་རྒྱལ་བར་འགྱུར་བ་དང། ཕྱིའི་རྒྱལ་པོ་ནི་ཕམ་པར་འགྱུར་བ་དང། ཕྱིའི་རྒྱལ་པོ་ནི་རྒྱལ་བར་  
འགྱུར་བ་དང། ནང་གི་རྒྱལ་པོ་ནི་ཕམ་པར་འགྱུར་བ་དང། ནང་གི་རྒྱལ་པོ་བྲོས་པར་འགྱུར་བ་དང། ཕྱིའི་རྒྱལ་པོས་སྙེགས་པར་འགྱུར་བ་དང། ཕྱིའི་རྒྱལ་པོ་བྲོས་པར་འགྱུར་བ་དང། ནང་གི་རྒྱལ་  
  
  
༄༅། །པོས་སྙེགས་པར་འགྱུར་བ་དང། དགེ་སྦྱོང་ནི། ཡོན་པོའི་རིག་པས་ལོག་པར་འཚོ་བར་བྱེད་པ་དེ་ལྟ་བུ་ལས་སླར་ལོག་པ་ཡིན་ནོ། །འདི་ལྟར་ཡང་མ་སྡུག་དགེ་སྦྱོང་  
ངམ། བྲམ་ཟེ་ཁ་ཅིག་དད་པས་བྱིན་པ་ཡོངས་སུ་སྤྱད་དེ། ཡོན་པོའི་རིག་པས་འཚོ་བས་འཚོ་བར་བྱེད་པ་འདི་ལྟ་སྟེ། ལས་སུ་ནི་ཉི་མ་དང། ཟླ་བ་ལམ་ལས་གོལ་བར་འགྲོ་བ་དང། ཉི་  
མ་གཟའི་ལམ་དང། ཟླ་བ་གཟའི་ལམ་དང། སྐར་མདའ་ལྟུང་བ་དང། ཕྱོགས་སུ་ཤར་བ་དང། ཕྱོགས་སུ་ཚིག་པ་དང། བར་སྣང་ལ་ལྷ་རྣམས་རྔ་རྡུང་བ་དང། ཉི་མའི་ལམ་གཟའ་  
མ་ཡིན་པ་དང། ཟླ་བའི་ལམ་གཟའ་མ་ཡིན་པ་དང། སྐར་མདའ་ལྟུང་བ་དང། ཕྱོགས་སུ་ཤར་བ་དང། ཕྱོགས་སུ་ཚིག་པ་དང། བར་སྣང་ལ་ལྷ་རྣམས་རྔ་རྡུང་བ་དང། ཉི་མ་དང་ཟླ་བ་  
གཉིས་དེ་ལྟ་བུར་རྫུ་འཕྲུལ་ཆེ་ཞིང་མཐུ་ཆེ་བདེ་འདི་ལྟར་ལམ་དུ་ཤར། ལམ་མ་ཡིན་པར་ཤར། འདི་ལྟར་ལམ་དུ་ནུབ། འདི་ལྟར་ལམ་མ་ཡིན་པར་ནུབ། ལམ་འདི་ལྟ་བུར་གྱུར་ན་ཉོན་མོངས་པ་  
དང། རྣམ་པར་བྱང་བར་སྦྱོར་རོ། །དགེ་སྦྱོང་ནི་ཡོན་པོའི་རིག་པས་ལོག་པར་འཚོ་བས་འཚོ་བ་དེ་ལྟ་བུ་ལས་སླར་ལོག་པ་ཡིན་ནོ་།འདི་ལྟར་ཡང་མ་སྡུག་དགེ་སྦྱོང་ངམ། བྲམ་ཟེ་ཁ་ཅིག་དད་པས་  
བྱིན་པ་ཡོངས་སུ་སྤྱད་དེ། ཡོན་པོའི་རིག་པས་ལོག་པར་འཚོ་བས་འཚོ་བར་བྱེད་པ་འདི་ལྟ་སྟེ། ཉི་མ་དང། ཟླ་བ་གཉིས་ལམ་འདི་ལྟ་བུར་སོང་ན་རྣམ་པར་སྨིན་པ་འདི་ལྟ་བུར་འགྱུར་རོ། །  
  
  
ཟླ་བ་གཉིས་ལམ་གོལ་བ་འདི་ལྟ་བུར་སོང་ན་ཉོན་མོངས་པ་དང། རྣམ་པར་བདེ་བ་རྣམ་པར་སྨིན་པ་འདི་ལྟ་བུར་འགྱུར་རོ། །རྣམ་པ་འདི་ལྟ་བུའི་རྣམ་པར་སྨིན་པ་ནི། ཉི་མའི་གཟའ་དང་  
ཟླ་བའི་གཟའ་ལས་འདི་ལྟ་བུར་ཞུགས་ཤིང། སྐར་མདའ་ལྟུང་བ་དང། ཕྱོགས་སུ་ཤར་བ་དང། ཕྱོགས་སུ་ཚིག་པ་དང། བར་སྣང་ལ་ལྷ་རྣམས་རྔ་རྡུང་བ་ན་རྣམ་པ་འདི་ལྟ་བུར་སྨིན། ཉི་མ་  
དང་ཟླ་བ་འདི་ལྟ་བུར་རྫུ་འཕྲུལ་ཆེ་བ། མཐུ་ཆེ་བ་ལམ་འདི་ལྟ་བུར་ནི་ཤར། ལམ་འདི་ལྟ་བུར་ནི་ནུབ། ལམ་འདི་ལྟ་བུར་གྱུར་ན་ཉོན་མོངས་པ་དང། རྣམ་པར་བདེ་བ་རྣམ་པར་སྨིན་པ་འདི་ལྟ་  
བུར་འགྱུར་རོ་ཞེས་སྟོན་གྱི། དགེ་སྦྱོང་ནི་ཡོན་པོའི་རིག་པས་ལོག་པར་འཚོ་བ་དེ་ལྟ་བུ་ལས་སླར་ལོག་པ་ཡིན་ཏེ། དེ་ནི་འཕགས་པའི་ཚུལ་ཁྲིམས་ཀྱི་ཕུང་པོ་དེ་ལྟ་བུ་དང་ལྡན་པས་ན། ནང་གི་  
ཁ་ན་མཐོ་བ་མེད་པས་བདེ་བ་སོ་སོར་མྱོང་ངོ། །དེས་དབང་པོ་ཡུལ་ལས་བཟློག་སྟེ་གནས་པས་ན། དྲན་པ་ཀུན་ཏུ་བསྲུངས་པའོ། །དྲན་པ་གསལ་བ། དྲན་པས་ངེས་པར་བསྲུངས་པའི་ཡིད་  
ཀྱིས་སྙོམས་པའི་ལས་སུ་སྤྱོད་དོ། །དེ་མིག་གིས་གཟུགས་མཐོང་ཡང་མཚན་མར་མི་འཛིན་པ་དང། འབྲུར་མི་འཛིན་པར་འགྱུར་བ་ནི་གང་གི་ཕྱིར། མིག་གི་དབང་པོའི་སྡོམ་བས་མ་བསྡམས་པར་  
གནས་བས་ན་ཆགས་པ་དང། ཡིད་སློང་བ་དང། འཇིག་རྟེན་གྱི་སྡིག་པ་མི་དགེ་བའི་ཆོས་ཀྱི་སེམས་རྗེས་སུ་འཇུག་པ་དེ་དག་ལ་སྡོམ་པའི་ཕྱིར་ནན་ཏན་བྱེད་དེ། མིག་གི་དབང་པོ་བསྲུངས་པས་  
  
  
༄༅། །མིག་གི་དབང་པོ་སྡོམ་པར་བྱེད་དོ། །དེ་བཞིན་དུ་རྣ་བས་ནི་སྒྲ་ལ། སྣས་ནི་དྲི་ལ། ལྕེས་ནི་རོལ། ལུས་ཀྱིས་ནི་རེག་བྱ་ལ་ཡིད་ཀྱིས་ནི་ཆོས་ལ་ཤེས་ཀྱང་  
མཚན་མར་འཛིན་པར་མི་བྱེད། འབྲུར་འཛིན་པར་མི་བྱེད་དེ། གང་གི་ཕྱིར་ཡིད་ཀྱི་དབང་པོའི་སྡོམ་པས་མ་བསྡམས་པར་སྤྱོད་དེ། ཆགས་པ་དང། ཡིད་མི་བདེ་བ་དང། འཇིག་རྟེན་གྱི་སྡིག་  
པ་མི་དགེ་བའི་ཆོས་ཀྱི་རྗེས་སུ་འཇུག་པ་དེ་དག་གིས་སྡིག་པ་འཐོབ་པའོ། །ཡིད་ཀྱི་དབང་པོ་བསྡམས་པས་ཡིད་ཀྱི་དབང་པོ་སྡོམ་པར་བྱེད་དོ། །དེ་ལ་འཕགས་པའི་ཚུལ་ཁྲིམས་འདི་དང་ལྡན་  
པས་ན། དབང་པོ་ཡུལ་ལས་བཟློག་པ་འདིས་ན་ནང་གི་ཁ་ན་མ་ཐོ་བ་མེད་དེ། བདེ་བ་སོ་སོར་མྱོང་ངོ། །དེ་འོངས་པ་དང། འགྲོ་བ་རབ་ཏུ་ཤེས་ཏེ། གནས་པར་གྱུར་པས་ན། སྣང་བ་དང་  
ཀུན་ཏུ་སྣང་བ་དང། བསྐུམ་པ་དང། བརྐྱང་བ་དང། སྦྱར་མ་དང། ཆོས་གོས་དག་དང། ལྷུང་བཟེད་དག་བཟུང་བ་དང། འགྲོ་བ་དང། འགྲེང་བ་དང། འདུག་པ་དང། ཉལ་བ་དང། མི་  
ཉལ་བ་དང། སྨྲ་བ་དང། ཅང་མི་ཟེར་བ་དང། གཉིད་ཀྱིས་རྨྱ་བ་དང། རྨྱ་བ་བསལ་བར་བྱེད་པ་དག་ཤེས་ཤིང་གནས་པར་འགྱུར་རོ། །དེས་འཕགས་པའི་ཚུལ་ཁྲིམས་ཀྱི་ཕུང་པོ་དང་ལྡན་པ་དང་  
དབང་པོ་དབེན་པ་དང། དེས་རབ་ཏུ་དྲན་པ་དང། ཡང་དག་པར་རབ་ཏུ་ཤེས་པ་དང་ལྡན་པས་ནང་གི་ཁ་ན་མ་ཐོ་བ་མེད་པ། བདེ་བ་ཡང་དག་པར་ཚོར་ཏེ། དེ་ནས་དབེན་པར་མལ་སྟན་ལ་གནས་ཏེ་  
  
  
ཤིང་དྲུང་དང། ཁྱིམ་སྟོང་པ་དང། དབེན་པར་གྱུར་པའམ། ཤིང་དྲུང་དུ་གྱུར་པའམ། ཁྱིམ་སྟོང་པར་གྱུར་པ་དག་ཏུ་འདུག་སྟེ། སྐྱིལ་མོ་ཀྲུང་བཅས་ནས་ལུས་དྲང་པོར་བསྲང་སྟེ། དྲན་  
པ་མངོན་དུ་བཞག་ནས། དེས་འཇིག་རྟེན་པའི་ཆགས་པ་སྤངས་ཏེ་ཆགས་པ་དང་བྲལ་བའི་སེམས་མང་པོར་སྤྱོད་ཅིང། ཆགས་པའི་སེམས་ཡོངས་སུ་སྤྱོད་ངོ། །གནོད་སེམས་དང། རྨུག་པ་དང་  
གཉིད་དང། དྲེགས་པ་དང། འགྱོད་པ་དང། ཐེ་ཚོམ་འཇིག་རྟེན་དུ་སྤངས་པས་རེ་བ་དང་བྲལ། ཐེ་ཚོམ་ལས་བྲལ་བ་ཡིན་ནོ། །དེ་དགེ་བའི་ཆོས་ལ་འདི་ལྟ་བུའམ། ཇི་ལྟ་བུ་ཞེས་བྱ་བའི་ཐེ་ཚོམ་གྱི་སེམས་  
ཡོངས་སུ་སྦྱོང་ངོ། །འདི་ལྟ་སྟེ། མ་སྡུག་སྐྱེས་བུ་ཞིག་གིས་སྦྱིན་པ་བླངས་ཏེ། དེས་དེ་ལས་སུ་བྱ་བ་ལ་སྦྱར་ན་དེ་ལས་དེ་ཡང་འབྱོར་ནས། དེས་དེ་ལ་སྐྱིན་པ་དེ་བསབས་ལ། བུད་མེད་དག་གསོ་བ་ཙམ་  
གྱི་རང་གི་ནོར་ཀྱང་ཡོད་ནས། དེ་འདི་སྙམ་དུ་སེམས་པར་གྱུར་ཏོ་།བདག་གིས་སྐྱིན་པོ་བླངས་ཏེ་ལས་ལ་སྦྱར་བས་ན། བདག་གིས་ལས་དེ་འབྱོར་ཏེ། དེས་ན་བདག་གིས་སྐྱིན་པོ་དེ་ཡང་བསབས་ལ། བུད་  
མེད་དག་གསོ་བ་ཙམ་གྱིས་ནོར་ཀྱང་ཡོད་དོ་སྙམ་དུ་གྱུར་ནས་དེ་དེའི་རྒྱུས་བདེ་བ་དང། ཡིད་དགའ་བར་གྱུར་ཏོ། །འདི་ལྟ་སྟེ། མ་སྡུག་སྐྱེས་བུ་ཞིག་ནད་བུ་ཅན་ཏེ། སྡུག་བསྔལ་ཞིང་ནད་ཚབས་ཆེ་བས་དེ་ཁ་  
ཟས་ཟོས་པ་ནི་ལུས་ལ་གནོད། སྐོམ་འཐུངས་ན་ནི་ལྟོ་མི་བདེ་བར་འགྱུར་རོ། །དེ་དུས་ཕྱི་ཞིག་ན་བདེ་བ་དང། ནད་མེད་པ་དང་སྟོབས་དང་ལྡན་པར་གྱུར་པས་ཁ་ཟས་ཟོས་ན་ནི་ལུས་ལ་ཕན་ལ་སྐོམ་འཐུངས་  
  
  
༄༅། །ན་ནི་ལྟོ་ལ་མི་གནོད་ནས་དེ་འདི་སྙམ་དུ་སེམས་པར་གྱུར་ཏོ། །བདག་སྔོན་ནི་ནད་བུ་ཅན་སྡུག་བསྔལ་བ་ནད་ཚབས་ཆེན་པོར་གྱུར་ཏེ། བདག་དེ་བས་ན་ཁ་ཟས་ཟོས་ན་ནི་ལུས་  
ལ་གནོད། སྐོམ་འཐུངས་ན་ནི་ལྟོ་མི་བདེའོ། །བདག་ད་ལྟར་ནི་བདེ་ཞིང་ནད་མེད་དེ་སྟོབས་དང་ལྡན་པས་ཁ་ཟས་ཟོས་ན་ནི་ལུས་ལ་ཕན། སྐོམ་འཐུངས་ན་ནི་ལྟོ་ལ་མི་གནོད་དོ་སྙམ་ནས་དེ་དེའི་རྒྱུས་བདེ་  
བར་གྱུར་ཏོ། །ཡིད་དགའ་བར་ཀྱུར་ཏོ། །འདི་ལྟ་སྟེ། མ་སྡུག་སྐྱེས་བུ་ཞིག་བྲན་དང་མངག་གཞུག་པ་དང། བསྒོ་བ་དང། སྤྱད་པ་དང། འདི་ལྟར་རང་ཉམས་སུ་འགྲོར་མེད་པར་གྱུར་པ་དེ་དུས་ཕྱི་ཞིག་ན་  
བྲན་མ་ཡིན། མངག་གཞུག་པ་མ་ཡིན། བསྒོ་བ་མ་ཡིན། བཀོལ་བ་མ་ཡིན། འདི་ལྟར་རང་ཉམས་སུ་འགྲོར་ཡོད་དེ། དེ་འདི་སྙམ་དུ་གྱུར་ཏོ། །བདག་སྔོན་བྲན་དང། མངག་གཞུག་པ་དང། བསྒོ་བ་  
དང། བཀོལ་བ་དང། འདི་ལྟར་རང་ཉམས་སུ་འགྲོར་མེད་པར་གྱུར་ཏོ་།བདག་ད་ལྟར་ནི་བྲན་མ་ཡིན། མངག་གཞུག་པ་མ་ཡིན། བསྒོ་བ་མ་ཡིན། བཀོལ་བ་མ་ཡིན། འདི་ལྟར་རང་ཉམས་སུ་འགྲོར་  
ཡོད་དེ། དེ་དེའི་རྒྱུས་བདེ་བར་གྱུར། ཡིད་དགའ་བར་གྱུར་ཏོ། །འདི་ལྟ་སྟེ། མ་སྡུག་སྐྱེས་བུ་ཞིག་ལག་པ་ཕྱིང་ཀ་ལོག་ཏུ་དམ་དུ་བཅིང་བས་བཅིངས་པར་གྱུར་ནས། དེ་དེ་ལས་ཐར་ནས་བཀྲ་ཤིས་པ་བདེ་  
བ་དང། མི་གོད་པ་སྟེ། དེ་འདི་སྙམ་དུ་གྱུར་ཏོ། །བདག་སྔོན་ནི་ལག་པ་ཕྱིང་ཀ་ལོག་ཏུ་བཅིང་བས་བཅིངས་པར་གྱུར། བདག་ད་ལྟར་ནི་དེ་ལས་ཐར་པར་བཀྲ་ཤིས་པ་དང། བདེ་བ་དང། མ་གོད་པ་སྟེ་དེ་  
  
  
།འདི་ལྟ་སྟེ། མ་སྡུག་སྐྱེས་བུ་ཞིག་འཇིགས་པ་ལས་ནི་བདེ་བར་གྱུར། ལོ་ཉེས་པ་ལས་ནི་ལོ་ལེགས་པར་གྱུར་ནས་དེ་འདི་སྙམ་དུ་གྱུར་ཏོ། །བདག་ནི་འཇིགས་པ་ལས་ནི་བདེ་  
བར་གྱུར། ལོ་ཉེས་པ་ལས་ནི་ལོ་ལེགས་པར་གྱུར། དེ་དེའི་རྒྱུས་བདེ་བར་གྱུར། ཡིད་དགའ་བར་གྱུར་ཏོ། །དེ་ལྟར་དེ་བཞིན་དུ་བགྱིས་པ་དང། ཇི་ལྟར་ནད་དང། ཇི་ལྟར་བྲན་དང། ཇི་ལྟར་བཅིངས་པ་  
དང། ཇི་ལྟར་འཇིགས་པ་བཞིན་དུ་དེས་ངེས་པར་སྒྲིབ་པ་འདི་ལྔ་ལས། བདག་ཉིད་བྲལ་བར་མཐོང་ངོ། །དེས་སེམས་ཅན་ལ་ཉེ་བར་ཉོན་མོངས་པར་བྱེད་པ། ཤེས་རབ་ཉམས་ཆུང་བར་བྱེད་པ། གནོད་  
པའི་ཕྱོགས་མྱ་ངན་ལས་འདའ་བ་དང་མི་མཐུན་པའི་སྒྲིབ་པ་ལྔ་སྤངས་ཏེ། འདོད་པ་དག་ལས་དབེན་པ། སྡིག་པ་མི་དགེ་བའི་ཆོས་ལས་དབེན་པ། རྟོག་པ་དང་བཅས་དཔྱོད་པ་དང་བཅས་པ། དབེན་  
པ་ལས་སྐྱེས་པའི་དགའ་བ་དང། བདེ་བའི་བསམ་གཏན་དང་པོ་མངོན་དུ་བསྒྲུབས་ནས་གནས་སོ། །དེས་ལུས་འདི་ཉིད་ལས་དབེན་པ་ལས་སྐྱེས་པ་དང། དགའ་བ་དང་བདེ་བས་མངོན་པར་བརླན་  
ཏོ། །རབ་ཏུ་བརླན་ཏོ། །ཀུན་ཏུ་ཚིམ་མོ། །ཀུན་ཏུ་ཁྱབ་སྟེ། འདི་ལྟ་སྟེ། དབེན་པ་ལས་སྐྱེས་པའི་དགའ་བ་དང། བདེ་བས་ལུས་ཐམས་ཅད་དུ་ཁྱབ་པར་མ་གྱུར་པའམ། མ་ཁྱབ་པ་ཅུང་ཟད་ཀྱང་མེད་དོ། །  
འདི་ལྟ་སྟེ། བྱི་དོར་བའམ། བྱི་དོར་བའི་སློབ་མ་མཁས་པ་ཡང་རུང་སྟེ། དེས་ཁམ་ཕོར་རམ། གཞོང་བུའམ། ཉ་ཕྱིས་ཀྱི་ནང་དུ་ཡང་རུང། བཀྲུ་བའི་ཕྱེ་མ་ཞིབ་མོ་བླུགས་ཏེ། ཆུས་བཏབ་ཅིང་བཏབ་  
  
  
༄༅། །ནས་གཤེར་བར་བྱས་ཏེ། བཀྲུ་བའི་གོང་བུ་དེ་ཡང་སྣུམ་པ་དང། སྣུམ་པར་གྱུར་པ་དང། སྣུམ་པས་ཁྱབ་པ་དང། གསལ་བར་ནང་དང་ཕྱིའི་སྣུམ་པས་སོ་སོར་མི་འགྱེས་  
མི་ཟག་གོ་དེ་ལྟར་དེ་བཞིན་དུ་ལུས་འདི་ལ་དབེན་པ་ལས་སྐྱེས་པའི་དགའ་བ་དང། བདེ་བས་མངོན་དུ་བརླན། རབ་ཏུ་བརླན། ཀུན་ཏུ་ཚིམ་ཀུན་ཏུ་ཁྱབ་སྟེ། དེའི་ལུས་ཐམས་ཅད་དུ་དབེན་པ་ལས་  
སྐྱེས་པའི་དགའ་བ་དང། བདེ་བས་ཅུང་ཟད་ཀྱང་མ་ཁྱབ་པར་གྱུར་པ་མེད་དོ། །དེ་རྣམ་པར་རྟོག་པ་དང། རྣམ་པར་དཔྱོད་པ་ཞི་བར་བྱ་བའི་ཕྱིར། ནང་གི་སེམས་ལ་རབ་ཏུ་དགའ་བ་གཅིག་ཏུ་དམིགས་  
པས་རྣམ་པར་མི་རྟོག་རྣམ་པར་མི་དཔྱོད་པའི་ཏིང་ངེ་འཛིན་ལས་སྐྱེས་པའི་དགའ་བ་དང། བདེ་བའི་བསམ་གཏན་གཉིས་པ་མངོན་དུ་བསྒྲུབས་ཏེ་གནས་སོ། །དེའི་ལུས་འདི་ཉིད་ལ་ཏིང་ངེ་འཛིན་ལས་  
སྐྱེས་པའི་དགའ་བ་དང། བདེ་བས་མངོན་པར་བརླན། རབ་ཏུ་བརླན་ཀུན་ཏུ་ཚིམ། ཀུན་ཏུ་ཁྱབ་བོ། །འདི་ལྟ་སྟེ། དེའི་ལུས་ཐམས་ཅད་ཏིང་ངེ་འཛིན་ལས་སྐྱེས་པའི་དགའ་བ་དང། བདེ་བས་  
མ་ཁྱབ་པའམ། ཁྱབ་པར་མ་གྱུར་བ་ཅུང་ཟད་ཀྱང་མེད་དོ། །དེ་འདི་ལྟ་སྟེ། མ་སྡུག་རིའི་སྤྱི་བོར་བཀོད་མའི་མྪོའམ། མཚེའུ་དེ་ལ་ཤར་ཕྱོགས་ནས་ཆུ་མ་བབ། ལྷོ་ཕྱོགས་ནས་མ་ཡིན། ནུབ་ཕྱོགས་  
ནས་མ་ཡིན། བྱང་ཕྱོགས་ནས་ཆུ་འབབ་པར་མི་འགྱུར། དེར་དུས་དུས་སུ་ཡང་དག་པར་ཆར་པ་ཡང་མི་འབབ་སྟེ། བཀོད་མའི་ཆུ་དེ་ལས་གཞན་ནི་མ་གཏོགས་ཏེ། ཆུའི་རྫིང་གི་ཆུའི་བུ་གུ་ཆེན་པོ་ནས་  
  
  
ཆུ་གྲང་མོས་མངོན་པར་བརླན། རབ་ཏུ་བརླན། ཀུན་ཏུ་ཚིམ། ཀུན་ཏུ་ཁྱབ་སྟེ། འདི་ལྟ་སྟེ། ཆུ་གྲང་མོས་ཆུའི་རྫིང་བུ་ཐམས་ཅད་དུ་ཁྱབ་པར་མ་  
གྱུར་པ་ནི་ཅུང་ཟད་ཀྱང་མེད་དེ། དེ་ལྟར་དེ་བཞིན་དུ་དེའི་ལུས་འདི་ཉིད་ལ་ཏིང་ངེ་འཛིན་ལས་སྐྱེས་པའི་དགའ་བ་དང། བདེ་བས་མངོན་པར་བརླན། རབ་ཏུ་བརླན། ཀུན་ཏུ་ཚིམ། ཀུན་ཏུ་ཁྱབ་སྟེ། འདི་  
ལྟ་སྟེ། ཏིང་ངེ་འཛིན་ལས་སྐྱེས་པའི་དགའ་བ་དང། བདེ་བས་ལུས་ཐམས་ཅད་དུ་མ་ཁྱབ་པ་དང། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེས་དགའ་བ་སྤངས་ནས་བཏང་སྙོམས་དང། དྲན་པ་  
དང། རབ་ཏུ་ཤེས་པ་དང། བདེ་བས་ལུས་ལ་སོ་སོར་མྱོང་བར་གནས་ཏེ། གང་འཕགས་པ་དག་གིས་གསུངས་པའི་དྲན་པ་དང་ལྡན་པའི་བཏང་སྙོམས་པར་བྱས་ཏེ། བདེ་བར་གནས་སོ་ཞེས་བྱ་  
བའི་བསམ་གཏན་གསུམ་པ་མངོན་དུ་བསྒྲུབས་ཏེ་གནས་སོ། །དེའི་ལུས་འདི་ཉིད་ལ་དགའ་བ་མེད་པའི་བདེ་བས་མངོན་པར་བརླན། རབ་ཏུ་བརླན་ཀུན་ཏུ་ཚིམ། ཀུན་ཏུ་ཁྱབ་བོ། །འདི་ལྟ་སྟེ། དགའ་  
བ་མེད་པའི་བདེ་བས་ལུས་ཐམས་ཅད་དུ་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེ་འདི་ལྟ་སྟེ། མེ་ཏོག་ཨུཏྤ་ལའམ། པདྨོའམ། ཀུ་མུ་ཏའམ། པུཎྜ་རི་ཀ་དག་ཆུ་ལས་སྐྱེས་ཏེ་  
ཆུར་འཕེལ་ཞིང། རྩ་བ་ཆུར་ནུབ་ནས་གནས་སོ། །དེ་དག་གི་ཇི་ཙམ་རྩ་བ་ནས་རྩེ་མོའི་བར་དུ་འདི་ལྟ་སྟེ། བསིལ་བའི་ཆུས་མ་ཁྱབ་པའམ། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེ་ལྟར་དེ་བཞིན་དུ་  
  
  
༄༅། །ལུས་འདི་ཉིད་ལ་དགའ་བ་མེད་པའི་བདེ་བས་མངོན་པར་བརླན། རབ་ཏུ་བརླན། ཀུན་ཏུ་ཚིམ། ཀུན་ཏུ་ཁྱབ་བོ། །འདི་ལྟ་སྟེ་དགའ་བ་མེད་པའི་བདེ་བས་ལུས་ཐམས་  
ཅད་དུ་མ་ཁྱབ་པ་དང། ཁྱབ་པར་མ་གྱུར་པ་ཅུང་ཟད་ཀྱང་མེད་དོ། །དེས་བདེ་བ་ཡང་སྤངས། སྡུག་བསྔལ་བ་ཡང་སྤངས་ཏེ། ཡིད་བདེ་བ་དང། ཡིད་མི་བདེ་བ་ནི་སྔར་སྤངས་པས་ན་སྡུག་  
བསྔལ་ཡང་མ་ཡིན། བདེ་བ་ཡང་མ་ཡིན་པ་བཏང་སྙོམས་དང། དྲན་པ་ཡོངས་སུ་དག་པ་བསམ་གཏན་བཞི་བ་མངོན་པར་བསྒྲུབས་ནས་གནས་སོ། །དེའི་ལུས་འདི་ཉིད་ལ་ཀུན་ཏུ་དག་པ་  
ཡོངས་སུ་དག་པ་ལ་ཞུགས་ནས། མོས་པར་བྱས་ནས་ཁྱབ་པར་མངོན་དུ་བསྒྲུབས་ཏེ་གནས་སོ། །འདི་ལྟ་སྟེ། ཁྱིམ་བདག་གམ། ཁྱིམ་བདག་གི་བུ་ཡང་རུང། བརྒྱད་ཀྱིས་བཏགས་སམ་  
དགུས་བཏགས་པའི་གོས་ཀྱིས་དེའི་མགོ་ནས་ལག་པ་དང་རྐང་པ་ཡན་ཆད་དུ་དཀྲིས་ཏེ། དེའི་མགོ་བོ་ནས་རྐང་པའི་བར་དུའོ། །འདི་ལྟ་སྟེ། ཀུན་ཏུ་དག་པའི་རས་ཡོངས་སུ་དཀར་བས་ལུས་ཐམས་  
ཅད་དུ་མ་ཁྱབ་ཅིང། མ་ཁྱབ་པར་གྱུར་པ་ནི་ཅུང་ཟད་ཀྱང་མེད་དེ། དེ་ལྟར་དེ་བཞིན་དུ་ལུས་འདི་ཉིད་ལ་ཀུན་ཏུ་དག་པའི་སེམས་ཡོང་སུ་བྱང་བ་ལ་མོས་པར་ཁྱབ་པས་མངོན་དུ་བསྒྲུབས་ནས་  
གནས་སོ། །འདི་ལྟ་སྟེ། ཀུན་ཏུ་དག་པའི་སེམས་ཡོངས་སུ་བྱང་བས་ལུས་ཐམས་ཅད་དུ་མ་ཁྱབ་པ་དང། མ་ཁྱབ་པར་གྱུར་པ་ནི་ཅུང་ཟད་ཀྱང་མེད་དོ། །མ་སྡུག་ནམ་འཕགས་པ་ཉན་ཐོས་དག་  
  
  
སྡུག་བསྔལ་བ་ཡང་སྤངས་ཏེ། ཡིད་བདེ་བ་དང། ཡིད་མི་བདེ་བ་དང་གཉིས་སྔར་ནུབ་ནས་བདེ་བ་ཡང་མ་ཡིན། སྡུག་བསྔལ་བ་ཡང་མ་ཡིན་པ་བཏང་སྙོམས་དང། དྲན་པ་  
ཀུན་ཏུ་དག་སྟེ། བསམ་གཏན་བཞི་པ་མངོན་དུ་བསྒྲུབས་ཏེ་གནས་སོ་།དེའི་སེམས་དེ་ནི་དེའི་ཚེ་ན་མི་མཐོ་མི་དམའ་བར་གྱུར་ཏེ། མི་མཐོ་མི་དམའ་བར་གནས་པས་མི་གཡོ་བ་འཐོབ་བོ། །འདི་ལྟ་སྟེ་  
ཁང་པ་བརྩེགས་པའམ། ཁང་ཆེན་བརྩེགས་པར་ཉུངས་མར་གྱི་མེ་མར་བུས་ཏེ། མེ་ལྕེ་དེ་ལ་རླུང་དང། བྱ་དང། མི་དང། མི་མ་ཡིན་པ་རྣམས་ཀྱིས་མ་བསྒུལ་མ་བསྐྱོད་པ་དེའི་དུས་ན་མི་མཐོ་  
མི་དམའ་བར་གྱུར་ཏེ། མི་མཐོ་མི་དམའ་བར་གནས་པས་མི་གཡོ་བར་འབར་རོ། །དེ་ལྟར་དེ་བཞིན་དུ་མ་སྡུག་གང་གི་ཚེ་འཕགས་པ་ཉན་ཐོས་དག་གིས། བདེ་བ་ཡང་སྤངས། སྡུག་བསྔལ་བ་ཡང་  
སྤངས་ཏེ། ཡིད་བདེ་བ་དང། ཡིད་མི་བདེ་བ་གཉི་ག་ནི་སྔར་ནུབ་པས། སྡུག་བསྔལ་ཡང་མ་ཡིན། བདེ་བ་ཡང་མ་ཡིན་པ་བཏང་སྙོམས་དང། དྲན་པ་ཀུན་ཏུ་དག་སྟེ་བསམ་གཏན་བཞི་པ་མངོན་  
དུ་བསྒྲུབས་ཏེ་གནས་སོ། །དེའི་སེམས་དེ་ནི་དེའི་དུས་ན་མི་མཐོ་མི་དམའ་བར་གྱུར་ཏོ། །མི་མཐོ་མི་དམའ་བར་གནས་པས། མི་གཡོ་བ་ཐོབ་སྟེ། དེ་འདི་སྙམ་དུ་གྱུར་ཏོ། །བདག་གིས་ལུས་འདི་  
ནི་གཟུགས་ཅན་ཆེ་བ་འབྱུང་བ་ཆེན་པོ་བཞི་སྟེ། འདི་ལ་རྣམ་པར་ཤེས་པ་གནས་སོ། །འདི་ལ་རྟེན་ཏོ། །འདིའི་ནང་དུ་ཞུགས་སོ། །ཅི་ནས་བདག་གིས་ལུས་འདི་ལས་ཡིད་བསྐྱོད་དེ། ལུས་  
  
  
༄༅། །གཞན་གཟུགས་ཅན་ཡིད་ལས་བྱུང་བ་མ་གོད་པ། དབང་པོ་རྣམས་མ་ཉམས་པ་ཞིག་བསྒྲུབ་བོ་སྙམ་དུ་བསམས་ནས། དེས་ལུས་དེ་ལས་ཡིད་བསྐྱོད་དེ་  
ལུས་གཞན་གཟུགས་ཅན་ཡིད་ལས་བྱུང་བ་མ་གོད་པ། དབང་པོ་རྣམས་མ་ཉམས་པ་མངོན་དུ་སྒྲུབ་པར་བྱེད་དོ། །དེ་འདི་ལྟ་སྟེ། མ་སྡུག་བཻ་ཌཱུརྱའི་ནོར་བུ་ཟུར་བརྒྱད་པ་རང་བཞིན་གྱིས་  
བཟང་བ། གསལ་ཞིང་རྣམ་པར་དང་བ་སྟེ། དྲི་མ་མེད་པ་ལ་ཚོན་སྣ་བཞི་པའི་སྐུད་པས་བཏགས་ཏེ། འདི་ལྟ་སྟེ། སྔོན་པོ་དང། སེར་པོ་དང། དམར་པོ་དང། རྨའོ། །དེ་ལ་མིག་དང་  
ལྡན་པའི་སྐྱེས་བུས་མཐོང་ན། འདི་ནི་སྐུད་པའོ། །འདི་ནི་ནོར་བུ་སྟེ། ནོར་བུ་སྐུད་པ་ལ་བརྒྱུས་པར་ཤེས་སོ། །དེ་ལྟར་དེ་བཞིན་དུ་དེས་ལུས་དེ་ལས་ཡིད་བསྐྱོད་དེ། དེ་ལུས་གཞན་གཟུགས་  
ཅན་ཡིད་ལས་བྱུང་བ་མ་གོད་པ། དབང་པོ་རྣམས་མ་ཉམས་པ་མངོན་དུ་སྒྲུབ་པར་བྱེད་དོ། །དེ་འདི་ལྟ་སྟེ། མ་སྡུག་སྐྱེས་བུ་ཞིག་གྲེས་མའི་བམ་པོ་ལས་ཉག་མ་གཅིག་དྲངས་པ་དེ་མིག་དང་  
ལྡན་པའི་སྐྱེས་བུས་མཐོང་ན་འདི་ནི་གྲེས་མའོ། །འདི་ནི་ཉག་མ་དྲངས་པ་ཡིན་པར་ཤེས་སོ། །དེ་ལྟར་དེ་བཞིན་དུ་དེས་ལུས་དེ་ལས་ཡིད་བསྐྱོད་དེ། ལུས་གཞན་གཟུགས་ཅན་ཡིད་ལས་བྱུང་  
བ་མ་གོད་པ། དབང་པོ་རྣམས་མ་ཉམས་པ་མངོན་དུ་སྒྲུབ་པར་བྱེད་དོ། །དེ་འདི་ལྟ་སྟེ། མ་སྡུག་སྐྱེས་བུ་ཞིག་གཟེབ་ཀྱི་ནང་ནས་སྦྲུལ་གཅིག་ཕྱིར་བྱུང་བ་དེ་མིག་དང་ལྡན་པའི་སྐྱེས་བུ་དེས་  
  
  
འདི་ནི་གཟེབ་བོ། འདི་ནི་སྦྲུལ་ཏེ་གཟེབ་ནས་སྦྲུལ་བྱུང་བར་ཤེས་སོ། །དེ་ལྟར་དེ་བཞིན་དུ་དེས་ལུས་དེ་ལས་ཡིད་བསྐྱོད་དེ། ལུས་གཞན་གཟུགས་ཅན་ཡིད་ལས་བྱུང་བ་མ་གོད་པ་  
དབང་པོ་རྣམས་མ་ཉམས་པ་མངོན་དུ་སྒྲུབ་པར་བྱེད་དོ། །དེ་འདི་ལྟ་སྟེ། མ་སྡུག་སྐྱེས་བུ་ཞིག་རལ་གྲིའི་ཤུབས་ནས་རལ་གྲི་འབྱིན་པ་དེ་ལ་མིག་དང་ལྡན་པའི་སྐྱེས་བུས་མཐོང་ན། འདི་ནི་རལ་  
གྲིའི་ཤུབས་སོ། །འདི་ནི་རལ་གྲིའོ། །འདི་ནི་རལ་གྲི་ཤུབས་ནས་ཕྱུང་བར་ཤེས་སོ། །དེ་ལྟར་དེ་བཞིན་དུ་ལུས་དེ་ལས་ཡིད་བསྐྱོད་དེ། ལུས་གཞན་གཟུགས་ཅན་ཡིད་ལ་བྱུང་བ་མ་གོད་པ། དབང་པོ་  
རྣམས་མ་ཉམས་པ་མངོན་དུ་སྒྲུབ་པར་བྱེད་དོ། །དེ་འདི་བཞིན་མ་གཡེངས་པའི་སེམས་ཀུན་ཏུ་དག་པ། ཡོངས་སུ་བྱང་བ་ཉེས་པ་མེད་པའི་ཉེ་བའི་ཉོན་མོངས་པ་ལས་བྲལ་བ་དྲང་པོར་གྱུར་ཏེ། ལས་སུ་རུང་བ་  
གནས་པས་མི་གཡོ་བ་ཐོབ་སྟེ། རྫུ་འཕྲུལ་གྱི་ཡུལ་ལ་ཡེ་ཤེས་མངོན་པར་བྱང་བ་དང། མངོན་པར་ཤེས་པ་ལ་སེམས་མངོན་པར་འཇུག་གོ་དེས་རྣམ་པ་དུ་མའི་རྫུ་འཕྲུལ་གྱི་ཡུལ་སོ་སོར་མྱོང་བ་ནི་འདི་ལྟ་སྟེ་  
གཅིག་ལས་མང་པོར་འགྱུར་རོ། །མང་པོ་ལས་གཅིག་ཏུ་འགྱུར་རོ། །མངོན་པར་སྣང་བ་ལས་མི་སྣང་བར་འགྱུར་རོ། །ཡེ་ཤེས་ཀྱི་སྣང་བ་སོ་སོར་མྱོང་བར་འགྱུར་ཏེ། རྩིག་པ་ལས་ཐལ་བ་དང། རི་ལས་  
ཐལ་བ་དང། ར་བ་ལས་ཐལ་ཞིང་མི་ཆགས་པར་ལུས་ཀྱིས་འགྲོ་བ་ནི། འདི་ལྟ་སྟེ། ནམ་མཁའ་དང་འདྲ་བའོ། །ས་ལ་ནུབ་ཅིང་འབྱུང་བ་ནི། འདི་ལྟ་སྟེ། ཆུ་བཞིན་ནོ། །ཆུ་རྒྱུན་གྱི་སྟེང་ནས་འགྲོ་བ་ནི་  
  
  
༄༅། །འདི་ལྟ་སྟེ། ས་བཞིན་ནོ། །ནམ་མཁའ་ལས་སྐྱིལ་མོ་ཀྲུང་བཅས་ཏེ་འགྲོ་བ་ནི། འདི་ལྟ་སྟེ། བྱ་གཤོག་པ་ཅན་བཞིན་ནོ། །ཉི་མ་དང། ཟླ་བ་འདི་གཉིས་འདི་ལྟ་བུར་  
མཐུ་ཆེ་བ་རྫུ་འཕྲུལ་ཆེ་བ་ལ་ཡང་ལག་པས་རེག་ཀུན་ཏུ་རེག་པར་བྱེད་པ། ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་དུ་བྱེད་དོ། །དེ་འདི་ལྟ་སྟེ། གསེར་མགར་མཁས་པའམ། གསེར་  
མགར་གྱི་སློབ་མ་མཁས་པ་ཡང་རུང་གསེར་ཤིན་ཏུ་སྦྱངས་པར་ཤེས་ནས། ཅི་དང་ཅི་འདོད་པ་དེ་དང་དེའི་རྐྱེན་གྱིས་ཁྱད་པར་དུ་བྱེད་པ་ནི། དེ་སྟེ་གླེགས་མའམ། དེ་སྟེ་རྣ་ཆའམ། དེ་སྟེ་མགྲིན་  
རྒྱན་ནམ། དེ་སྟེ་ལག་གདུབ་བམ། དེ་སྟེ་རྐང་གདུབ་བམ། སོར་གདུབ་བམ། དངུལ་དང་གསེར་གྱི་ཕྲེང་བ་ཡང་རུང་མྱུར་ཞིང་རིངས་པར་བྱེད་དོ། །དེ་ལྟར་དེ་བཞིན་དུ་འདིས་ཀྱང་མཉམ་པར་  
བཞག་པའི་སེམས་ཀུན་ཏུ་དག་པ། ཡོངས་སུ་བྱང་བ་ཉེས་པ་མེད་པ་ཉེ་བའི་ཉོན་མོངས་པ་ལས་བྲལ་བ་དྲང་པོར་གྱུར་པ་ལས་སུ་རུང་བར་གནས་པས་མི་གཡོ་བ་ཐོབ་སྟེ། རྫུ་འཕྲུལ་གྱི་ཡུལ་  
ལ་ཡེ་ཤེས་མངོན་པར་བྱ་བའི་ཕྱིར། མངོན་པར་ཤེས་པ་དག་ལ་སེམས་མངོན་པར་ཞུགས་སོ། །དེ་འདི་ལྟ་སྟེ། གཅིག་ལས་མང་པོར་གྱུར་པ་ནས། སྔ་མ་བཞིན་ཚངས་པའི་འཇིག་རྟེན་གྱི་བར་  
དུ་ལུས་ཀྱིས་དབང་དུ་བྱེད་དོ། །དེ་འདི་ལྟ་སྟེ། རྫ་མཁན་ནམ་རྫ་མཁན་གྱི་སློབ་མ་མཁས་པ་ཡང་རུང། འཇིམ་པའི་གོང་བུ་ཤིན་ཏུ་སྦྱངས་པར་ཤེས་ནས། ཅི་དང་ཇི་ལྟ་བུར་འདོད་པའི་སྣོད་  
  
  
དེ། དེ་ལྟར་དེ་བཞིན་དུ། དེས་འདི་བཞིན་མཉམ་པར་བཞག་པའི་སེམས་ཀུན་ཏུ་དག་པ། ཡོངས་སུ་བྱང་བ་ཉེས་པ་མེད་པ། ཉེ་བའི་ཉོན་མོངས་པ་  
ལས་བྲལ་བ་ནས། སྔ་མ་བཞིན་ཏེ་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་དུ་བྱེད་དོ། །དེ་འདི་ལྟ་སྟེ། སོ་མཁན་མཁས་པའམ། སོ་མཁན་གྱི་སློབ་མ་མཁས་པ་ཡང་རུང། སོ་ཤིན་  
ཏུ་སྦྱངས་པར་ཤེས་ནས། ཅི་དང་ཇི་ལྟ་བུར་འདོད་པའི་གཟུགས་ཀྱི་ཁྱད་པར་དེ་དང་དེར་བྱེད་དེ་མྱུར་ཞིང་རིངས་པར་མངོན་པར་བྱེད་དོ། །དེ་ལྟར་དེ་བཞིན་དུ་དེས་འདི་བཞིན་དུ་མཉམ་པར་བཞག་པའི་  
སེམས་ཀུན་ཏུ་དག་པ། ཡོངས་སུ་བྱང་བ་ནས་སྔ་མ་བཞིན་ཏེ་ཚངས་པའི་འཇིག་རྟེན་གྱི་བར་དུ་ལུས་ཀྱིས་དབང་དུ་བྱེད་དོ། །དེས་འདི་བཞིན་དུ་མཉམ་པར་བཞག་པའི་སེམས་ཀུན་ཏུ་དག་པ། ཡོངས་  
སུ་བྱང་བ། ཉེས་པ་མེད་པ། ཉོན་མོངས་པ་ལས་བྲལ་བ་དྲང་པོར་གྱུར་ཅིང། ལས་སུ་རུང་བར་གནས་པས་མི་གཡོ་བ་ཐོབ་སྟེ། འཕྲུལ་གྱི་རྣ་བ་ལ་ཡེ་ཤེས་མངོན་པར་བྱ་བའི་ཕྱིར། མངོན་པར་  
ཤེས་པ་དག་ལ་སེམས་མངོན་པར་འཇུག་གོ་དེས་འཕྲུལ་གྱི་རྣ་བ་རྣམ་པར་དག་པ་མི་ལས་འདས་པ། སྒྲ་གཉིས་ཐོས་པ་ནི། མི་དང་མི་མ་ཡིན་པའི་དང། རིང་བ་དང་ཉེ་བའོ། །དེ་འདི་ལྟ་སྟེ། དུང་  
འབུད་པའི་སྐྱེས་བུས་རི་མཐོ་བའི་རྩེ་ལ་འཛེགས་ཏེ། མཚན་མོ་ནམ་ཕྱེད་ཀྱི་དུས་སུ་དུང་བུས་པས་དེའི་སྒྲས་ཕྱོགས་སུ་ཁྱབ་པར་གྲགས་སོ། །དེ་ལྟར་དེ་བཞིན་དུ་དེས་འདི་བཞིན་དུ་མཉམ་པར་བཞག་པའི་  
  
  
༄༅། །སེམས་ཀུན་ཏུ་དག་པ། ཡོངས་སུ་བྱང་བ། ཉེས་པ་མེད་པ་ཉེ་བའི་ཉོན་མོངས་པ་ལས་བྲལ་བ་དྲང་པོར་གྱུར་ཅིང་ལས་སུ་རུང་བར་གནས་པས། མི་གཡོ་བ་ཐོབ་  
སྟེ། འཕྲུལ་གྱི་རྣ་བ་ལ་ཡེ་ཤེས་མངོན་པར་བྱ་བའི་ཕྱིར། མངོན་པར་ཤེས་པ་དེ་དག་ལ་སེམས་མངོན་པར་འཇུག་གོ་དེས་འཕྲུལ་གྱི་རྣ་བ་རྣམ་པར་དག་པ་མི་ལས་འདས་པས་སྒྲ་གཉིས་ཐོས་  
ཏེ། མི་དང་མི་མ་ཡིན་པའི་དང། རིང་བ་དང་ཉེ་བའོ། །དེས་འདི་བཞིན་མཉམ་པར་བཞག་པའི་སེམས་ཀུན་ཏུ་དག་པ། ཡོངས་སུ་བྱང་བ་ཉེས་པ་མེད་པ། ཉེ་བའི་ཉོན་མོངས་པ་ལས་བྲལ་བ་  
དྲང་པོར་གྱུར་ཅིང། ལས་སུ་རུང་བར་གནས་པས་མི་གཡོ་བ་ཐོབ་སྟེ། སེམས་ཀྱི་རྣམ་གྲངས་ལས་ཡེ་ཤེས་མངོན་པར་བྱ་བའི་ཕྱིར་མངོན་པར་ཤེས་པ་དག་ལ་སེམས་མངོན་པར་འཇུག་གོ་  
སེམས་ཅན་ཕ་རོལ་དང། གང་ཟག་ཕ་རོལ་དག་གིས་རྣམ་པར་བརྟགས་པ་དང། རྣམ་པར་དཔྱད་པའི་ཡིད་ཇི་ལྟར་གྱུར་པ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ཏེ། འདོད་ཆགས་དང་  
བཅས་པའི་སེམས་ལ་འདོད་ཆགས་དང་བཅས་པའི་སེམས་ཞེས་ཇི་ལྟ་བུ་ཉིད་རབ་ཏུ་ཤེས་སོ། །འདོད་ཆགས་དང་བྲལ་བའི་སེམས་ལ་འདོད་ཆགས་དང་བྲལ་བའི་སེམས་ཞེས་ཇི་ལྟ་བུ་ཉིད་  
རབ་ཏུ་ཤེས་སོ། །ཞེ་སྡང་དང་བཅས་པ་དང། ཞེ་སྡང་དང་བྲལ་བ་དང། གཏི་མུག་དང་བཅས་པ་དང། གཏི་མུག་དང་བྲལ་བ་དང་གཡེང་བ་དང་མི་གཡེང་བ་དང། ཞུམ་པ་དང་རབ་ཏུ་འཛིན་པ་  
  
  
འཕྱར་བ་དང་མི་འཕྱར་བ་དང། རྒོད་པ་དང་མ་རྒོད་པ་དང། ཉེ་བར་ཞི་བ་དང་ཉེ་བར་མ་ཞི་བ་དང། མཉམ་པར་མ་བཞག་པ་དང། མཉམ་པར་བཞག་པ་དང། མ་བསྒོམས་པ་དང་  
བསྒོམས་པ་དང། མ་གྲོལ་བའི་སེམས་ལ་མ་གྲོལ་བའི་སེམས་སོ། །ཞེས་ཇི་ལྟ་བུ་ཉིད་རབ་ཏུ་ཤེས་སོ། །ཤིན་ཏུ་རྣམ་པར་གྲོལ་བའི་སེམས་ལ་ཤིན་ཏུ་རྣམ་པར་གྲོལ་བའི་སེམས་ཞེས་ཇི་ལྟ་བུ་ཉིད་  
རབ་ཏུ་ཤེས་སོ། །དེ་འདི་ལྟ་སྟེ། མིག་དང་ལྡན་པའི་སྐྱེས་བུས་ཡོངས་སུ་དག་པའི་མེ་ལོང་གི་དཀྱིལ་འཁོར་བཟུང་སྟེ། བདག་གི་བཞིན་གྱི་མཚན་མ་རྟོག་གོ་དེ་ལྟར་འདི་བཞིན་དུ་དེས་མཉམ་པར་བཞག་  
པའི་སེམས་ཀུན་ཏུ་དག་པ། ཡོངས་སུ་བྱང་བ། ཉེས་པ་མེད་པ། ཉེ་བའི་ཉོན་མོངས་པ་ལས་བྲལ་བ་དྲང་པོར་གྱུར་ཅིང། ལས་སུ་རུང་བར་གནས་པས་མི་གཡོ་བ་ཐོབ་སྟེ། སེམས་ཀྱི་རྣམ་གྲངས་ཡེ་  
ཤེས་མངོན་པར་ཤེས་པར་བྱ་བའི་ཕྱིར་མངོན་པར་ཤེས་པ་དག་ལ་སེམས་མངོན་པར་འཇུག་པ་ནས་སྔ་མ་བཞིན་ཏེ། ཤིན་ཏུ་རྣམ་པར་གྲོལ་བའི་སེམས་ལ་ཤིན་ཏུ་རྣམ་པར་གྲོལ་བའི་སེམས་  
ཞེས་ཇི་ལྟ་བུ་ཉིད་རབ་ཏུ་ཤེས་པའི་བར་དུ་སྟེ། འདི་ནི་རྐང་པ་ཞེས་བྱའོ། །རིག་པ་གང་ཞེ་ན། དེས་འདི་བཞིན་མཉམ་པར་བཞག་པའི་སེམས་ཀུན་ཏུ་དག་པ། ཡོངས་སུ་བྱང་བ། ཉེས་པ་མེད་པ་  
ཉེ་བའི་ཉོན་མོངས་པ་ལས་ཀྱང་བྲལ་བ་དྲང་པོར་གྱུར་ཅིང། ལས་སུ་རུང་བར་གནས་པས་མི་གཡོ་བ་ཐོབ་སྟེ། སྔོན་གྱི་གནས་ལ་རྗེས་སུ་དྲན་པའི་ཡེ་ཤེས་མངོན་པར་བྱ་བའི་ཕྱིར་མངོན་པར་ཤེས་པ་  
  
  
༄༅། །དག་ལ་སེམས་མངོན་པར་འཇུག་སྟེ། དེས་རྣམ་པ་དུ་མའི་སྔོན་གྱི་གནས་ལ་རྗེས་སུ་དྲན་པ་ནི་འདི་ལྟ་སྟེ། སྐྱེ་བ་གཅིག་དང། གཉིས་དང། གསུམ་དང། བཞི་དང་  
ལྔ་དང། དྲུག་དང། བདུན་དང། བརྒྱད་དང། དགུ་དང། བཅུ་དང་ཉི་ཤུ་དང། སུམ་ཅུ་དང། བཞི་བཅུ་དང། ལྔ་བཅུ་དང། སྐྱེ་བ་བརྒྱ་དང། སྐྱེ་བ་སྟོང་དང། སྐྱེ་བ་བརྒྱ་སྟོང་དང། སྐྱེ་  
བ་བརྒྱ་དུ་མ་དང། སྐྱེ་བ་སྟོང་དུ་མ་དང། སྐྱེ་བ་བརྒྱ་སྟོང་དུ་མ་དང། འཇིག་པའི་བསྐལ་པ་དང། འབྱུང་བའི་བསྐལ་པ་དང། འཇིག་པ་དང་འབྱུང་བའི་བསྐལ་པ་དང། འཇིག་པའི་བསྐལ་  
པ་དུ་མ་དང། འབྱུང་བའི་བསྐལ་པ་དུ་མ་དང། འཇིག་པ་དང་འབྱུང་བའི་བསྐལ་པ་དུ་མ་ཡང་རྗེས་སུ་དྲན་ནོ། །ཀྱེ་སེམས་ཅན་དེ་དག་ནི་འདི་ཞེས་བྱ་སྟེ། བདག་ཀྱང་དེ་ན་མིང་འདི་ཞེས་བྱ་  
རིགས་ནི་འདིའོ། །རུས་ནི་འདིའོ། །ཁ་ཟས་ནི་འདི་ལྟ་བུའོ། །བདེ་བ་དང། སྡུག་བསྔལ་འདི་ལྟ་བུ་ཡང་སོ་སོར་མྱོང་སྟེ། ཚེ་འདི་ལྟ་བུར་རིང་ཞིང་འདི་ལྟ་བུར་རིང་དུ་གནས་ཏེ། ཚེའི་མཐའ་ནི་འདི་  
ཙམ་དུ་གྱུར་ནས། དེ་ནས་བདག་ཤི་འཕོས་ཏེ། ཆེ་གེ་མོ་ཞིག་ཏུ་སྐྱེས་སོ། །དེ་ནས་ཀྱང་ཤི་འཕོས་ཏེ་ཆེ་གེ་མོ་ཞིག་ཏུ་སྐྱེས་སོ་།དེ་ནས་ཀྱང་ཤི་འཕོས་ཏེ་འདིར་སྐྱེས་སོ་ཞེས་དབྱིབས་དང། གནས་ཀྱི་  
གཏན་ཚིགས་སུ་བཅས་པ་རྣམ་པ་དུ་མའི་སྔོན་གྱི་གནས་རྗེས་སུ་དྲན་ནོ། །འདི་ལྟ་སྟེ། སྐྱེས་བུ་ཞིག་གྲོང་ནས་གྲོང་དུ་འགྲོའོ། །གྲོང་དེ་ནས་ཡང་གཞན་དུ་སོང་བ་དང། དེ་འདི་སྙམ་དུ་གྱུར་ཏོ། །  
  
  
དུ་འགྲོ་སྟེ། དེ་ནས་ཡང་ཆེ་གེ་མོ་ཞིག་ཏུ་འགྲོའོ། །དེ་ནས་གྲོང་དེར་ཕྱིན་ཏོ། །དེ་ལྟར་དེ་བཞིན་དུ་དེས། འདི་བཞིན་དུ་མཉམ་པར་བཞག་པའི་  
སེམས་ཀུན་ཏུ་དག་པ། ཡོངས་སུ་བྱང་བ། ཉེས་པ་མེད་པ། ཉེ་བའི་ཉོན་མོངས་པ་དང་བྲལ་བ་དྲང་པོར་གྱུར་ཅིང། ལས་སུ་རུང་བར་གནས་པས་མི་གཡོ་བ་ཐོབ་སྟེ། སྔོན་གྱི་གནས་ལ་རྗེས་སུ་དྲན་  
པའི་ཡེ་ཤེས་མངོན་པར་བྱ་བའི་ཕྱིར། མངོན་པར་ཤེས་པ་དག་ལ་སེམས་མངོན་པར་འཇུག་གོ་དེས་རྣམ་པ་དུ་མའི་སྔོན་གྱི་གནས་ལ་རྗེས་སུ་དྲན་ཏེ། འདི་ལྟ་སྟེ། གཅིག་ཅེས་བྱ་བ་ནས་སྔ་མ་བཞིན་  
ཏེ། དབྱིབས་དང་གནས་ཀྱི་གཏན་ཚིགས་སུ་བཅས་ཏེ། རྣམ་པ་དུ་མའི་སྔོན་གྱི་གནས་རྗེས་སུ་དྲན་པའི་བར་དུའོ། །དེས་དེ་བཞིན་དུ་མཉམ་པར་བཞག་པའི་སེམས་ཀུན་ཏུ་དག་པ། ཡོངས་སུ་བྱང་  
བ། ཉེས་པ་མེད་པ། ཉེ་བའི་ཉོན་མོངས་པ་དང་བྲལ་བ་དྲང་པོར་གྱུར་ཏེ་ལས་སུ་རུང་བར་གནས་པས་མི་གཡོ་བ་ཐོབ་སྟེ། འཆི་འཕོ་དང། སྐྱེ་བ་ཤེས་པ་མངོན་པར་བྱ་བའི་ཕྱིར། མངོན་པར་  
ཤེས་པ་དག་ལ་སེམས་མངོན་པར་འཇུག་གོ་དེས་འཕྲུལ་གྱི་མིག་རྣམ་པར་དག་པ་མི་ལས་འདས་པས། སེམས་ཅན་རྣམས་འཆི་བ་དང། སྐྱེ་བ་དང། ཁ་དོག་སྡུག་པ་དང། ཁ་དོག་མི་སྡུག་པ་  
དང། ངན་པ་དང། བཟང་པོ་དང། བདེ་བར་འགྲོ་བར་སོང་བ་དང་ངན་པར་འགྲོ་བ་རྣམས་མཐོང་ངོ། །སེམས་ཅན་རྣམས་ཇི་ལྟར་ལས་ཀྱིས་ཉེ་བར་འགྲོ་བ་དེ་ལྟ་བུ་ཉིད་རབ་ཏུ་ཤེས་ཏེ། ཀྱེ་  
  
  
༄༅། །སེམས་ཅན་འདི་དག་ནི་ལུས་ཀྱིས་ཉེས་པ་སྤྱད་པ་དང་ལྡན། ངག་དང་ཡིད་ཀྱིས་ཉེས་པ་སྤྱད་པ་དང་ལྡན་ཞིང་འཕགས་པ་དག་ལ་སྐུར་ཏེ། ངན་པར་ལྟ་ཞིང། ངན་  
པར་ལྟ་བའི་ལས་དང་ཆོས་ལ་ཡི་དམ་བཅས་པ་དེའི་རྒྱུ། དེའི་རྐྱེན་གྱིས་ལུས་དང་བྲལ་ནས། ཤི་བའི་འོག་ཏུ་ངན་སོང་ངན་འགྲོར་ལོག་པར་ལྟུང་སྟེ། སེམས་ཅན་དམྱལ་བར་སྐྱེའོ། །  
ཀྱེ་གཞན་ཡང་སེམས་ཅན་འདི་དག་ནི། ལུས་ཀྱིས་དགེ་བར་སྤྱད་པ་དང་ལྡན། ངག་དང་ཡིད་ཀྱིས་དགེ་བར་སྤྱད་པ་དང་ལྡན་པ་འཕགས་པ་རྣམས་ལ་མ་སྐུར་ཏེ། ཡང་དག་པར་ལྟ་  
ཞིང། ཡང་དག་པར་ལྟ་བའི་ལས་དང་ཆོས་ལ་ཡི་དམ་བཅས་པ་དེའི་རྒྱུ། དེའི་རྐྱེན་གྱིས་ནམ་ལུས་དང་བྲལ་བའི་འོག་ཏུ་བ་དེ་འགྲོ་མཐོ་རིས་ཀྱི་འཇིག་རྟེན་གྱི་ལྷར་སྐྱེའོ། །དེ་འདི་ལྟ་སྟེ། མིག་  
དང་ལྡན་པའི་སྐྱེས་བུ་ཞིག་གིས་ལམ་གྱི་བཞི་མདོ་ཆེན་པོར་འདུག་སྟེ། སྐྱེ་བོ་མང་པོ་འོང་བ་དང། འགྲོ་བ་དང། འགྲེང་བ་དང་འདུག་པ་དང། ཉལ་བ་དག་རྣམ་པ་སྣ་ཚོགས་སུ་གནས་པ་  
དེ་དག་ཀྱང་མཐོང་ངོ། །དེ་ལྟར་འདི་བཞིན་དུ་དེའི་འཕྲུལ་གྱི་མིག་རྣམ་པར་དག་པ་མི་ལས་འདས་པ་ཞེས་བྱ་བ་ནས་སྔ་མ་བཞིན་ལྷར་སྐྱེའོ། །ཞེས་བྱ་བའི་བར་དུ་སྟེ། དེས་འདི་བཞིན་དུ་མཉམ་  
པར་བཞག་པའི་སེམས་ཀུན་ཏུ་དག་པ། ཡོངས་སུ་བྱང་བ། ཉེས་པ་མེད་པ། ཉེ་བའི་ཉོན་མོངས་པ་ལས་བྲལ་བ་དྲང་པོར་གྱུར་ཅིང། ལས་སུ་རུང་བས་གནས་པར་གནས་པས་མི་གཡོ་བ་ཐོབ་སྟེ། ཟག་པ་ཟད་  
  
  
དག་ལ་སེམས་མངོན་པར་འཇུག་སྟེ། དེས་སྡུག་བསྔལ་འདི་ནི་འཕགས་པའི་བདེན་པའོ། །ཞེས་ཇི་ལྟ་བུ་ཉིད་རབ་ཏུ་ཤེས་སོ། །འདི་ནི་  
སྡུག་བསྔལ་བའོ། །ཀུན་འབྱུང་བའོ། །འདི་ནི་སྡུག་བསྔལ་འགོག་པའོ། །འདི་ནི་སྡུག་བསྔལ་འགོག་པར་འཇུག་པའི་ལམ་འཕགས་པའི་བདེན་པའོ། །ཞེས་ཇི་ལྟ་བུ་ཉིད་རབ་ཏུ་ཤེས་སོ། །དེས་  
འདི་བཞིན་ཤེས། འདི་བཞིན་མཐོང་བས་ན་འདོད་པའི་ཟག་པ་ལས་སེམས་རྣམ་པར་གྲོལ། སྲིད་པའི་ཟག་པ་དང། མ་རིག་པའི་ཟག་པ་ལས་སེམས་རྣམ་པར་གྲོལ་ལོ། །རྣམ་པར་གྲོལ་ནས་  
རྣམ་པར་གྲོལ་ལོ། །ཞེས་བྱ་བའི་ཡེ་ཤེས་མཐོང་བར་འགྱུར་ཏེ་བདག་གི་སྐྱེ་བ་ཟད་དོ། །ཚངས་པར་སྤྱོད་པ་སྤྱད་དོ། །བྱ་བ་བྱས་ཏེ་སྲིད་པ་འདི་ལས་གཞན་མེད་པར་ཤེས་སོ། །དཔེར་ན། འདི་  
ལྟ་སྟེ། གྲོང་ངམ་གྲོང་འདབ་གཅིག་ནས་ཤིན་ཏུ་མི་རིང་བ་ཞིག་ཏུ་ཆུའི་རྫིང་གཏིང་ཟབ་པ། མ་རྙོགས་པ། གསལ་བ། རྣམ་པར་དང་བ་དེ་ལ་མིག་དང་ལྡན་པའི་སྐྱེས་བུ་ཞིག་འགྲམ་དུ་  
འདུག་པས། གསེག་མའམ། གྱོ་མོའམ། ཉའམ། རུས་སྦལ་ལམ། ཆུ་སྲིན་ཡང་རུང་མཐོང་ངོ། །དེ་ལྟར་དེས་འདི་བཞིན་དུ་མཉམ་པར་བཞག་པའི་སེམས་ཀུན་ཏུ་དག་པ་ཡོངས་སུ་བྱང་བ་  
ཉེས་པ་མེད་པ། ཉེ་བའི་ཉོན་མོངས་པ་དང་བྲལ་བ་དྲང་པོར་གྱུར་ཅིང། ལས་སུ་རུང་བར་གནས་པས་མི་གཡོ་བ་ཐོབ་པ་ནས་སྔ་མ་བཞིན་ཏེ། སྲིད་པ་འདི་ལས་གཞན་མེད་པར་ཤེས་པའི་བར་དུའོ། །  
  
  
༄༅། །འདི་ནི་རིག་པ་ཞེས་བྱ་སྟེ། སྔ་མའི་རིག་པ་དང། དེ་གཉིས་གཅིག་ཏུ་བསྡུས་ནས་རིག་པ་དང་རྐང་པ་ཞེས་བྱའོ། །བྲམ་ཟེའི་ཁྱེའུ། །བླ་ན་མེད་པའི་རིག་པ་དང་རྐང་  
པར་ལྡན་པ་འདི་མངོན་པར་མ་བྱས་པ་མངོན་པར་བྱ་བའི་ཕྱིར་ཐབས་བཞིར་རིག་པར་བྱ་སྟེ། བཞི་གང་ཞེ་ན། འདི་ན་བྲམ་ཟེའི་ཁྱེའུ། དགེ་སྦྱོང་ངམ། བྲམ་ཟེ་ཁ་ཅིག་གིས་བླ་ན་མེད་པའི་  
རིག་པ་དང་རྐང་པར་ལྡན་པ་འདི་ཉིད་མངོན་པར་མ་ཆུད་པས་གྲོང་ནས་དགོན་པར་སོང་སྟེ། ཡལ་ག་དང་ལོ་མའི་སྤྱིལ་བུ་བྱས་ནས་གནས་པར་བྱེད་དོ། །བདག་ཅག་འདིར་རྩ་བ་དང། འབྲས་  
བུས་འཚོའོ་ཞེས་ཟེར་ཏེ། དེ་དག་རྩ་བ་དང་འབྲས་བུས་འཚོ་བར་བྱེད་དོ། །བྲམ་ཟེའི་ཁྱེའུ་དེ་ནི་བླ་ན་མེད་པའི་རིག་པ་དང་རྐང་པར་ལྡན་པ་མངོན་པར་མ་བྱས་པ་མངོན་པར་བྱ་བའི་ཕྱིར་འདི་ནི་ཐབས་  
དང་པོར་རིག་པར་བྱའོ། །བྲམ་ཟེའི་ཁྱེའུ་ཇི་སྙམ་དུ་སེམས། གང་ངས་བླ་ན་མེད་པའི་རིག་པ་དང་རྐང་པར་ལྡན་པ་དེའི་ཐབས་དང་པོར་བསྟན་པ་དེར་ཁྱོད་སློབ་དཔོན་དང་བཅས་པར་འདུག་མྱོང་ངམ་  
ཀྱེ་གོའུ་ཏ་མ་མ་མྱོང་ངོ། །གཞན་ཡང་བྲམ་ཟེའི་ཁྱེའུ། དགེ་སྦྱོང་ངམ། བྲམ་ཟེ་ཁ་ཅིག་བླ་ན་མེད་པའི་རིག་པ་དང་རྐང་པར་ལྡན་པ་འདི་ཉིད་མངོན་པར་མ་ཆུད་པས་རྩ་བ་དང་འབྲས་བུའི་ཁ་ཟས་  
དེ་བཏང་སྟེ་ཕྱོགས་གཅིག་ཏུ་སོང་ནས། ལོ་མ་དང་ཡལ་གའི་སྤྱིལ་པོ་བྱས་ཏེ་གནས་པར་བྱེད་དོ། །བདག་ཅག་འདི་ན་ལོ་མའི་ཁ་ཟས་ཀྱིས་འཚོའོ་ཞེས་སྨྲས་ཏེ། དེ་དག་དེར་ལོ་མ་འབའ་ཞིག་གི་  
  
  
བྲམ་ཟེའི་ཁྱེའུ། བླ་ན་མེད་པའི་རིག་པ་དང། རྐང་པར་ལྡན་པ་འདི་མངོན་པར་མ་བྱས་པ་མངོན་པར་བྱ་བའི་ཕྱིར། འདི་ནི་ཐབས་གཉིས་པ་རིག་པར་བྱའོ་།གཞན་ཡང་  
བྲམ་ཟེའི་ཁྱེའུ། དགེ་སྦྱོང་ངམ། བྲམ་ཟེ་ཁ་ཅིག་བླ་ན་མེད་པའི་རིག་པ་དང། རྐང་པར་ལྡན་པ་འདི་ཉིད་མངོན་པར་མ་ཆུད་པར་རྩ་བ་དང། འབྲས་བུའི་ཁ་ཟས་དེ་ཡང་པོར་ཏེ། ཕྱོགས་གཅིག་ཏུ་  
སོང་ནས་ཡལ་ག་དང་ལོ་མའི་སྤྱིལ་པོར་བྱས་ཏེ་འཚོ་བར་བྱེད་ཅིང། འདི་ནི་བདག་ཅག་གིས་སྔགས་རྣམས་ནི་བཅང། སྨྲང་རྣམས་ནི་སྦྱར་རོ་ཞེས་སྨྲས་ཏེ། དེ་དག་སྔར་སྔགས་དག་འཆང་ཞིང། །  
སྨྲང་སྦྱོར་བ་བྲམ་ཟེའི་ཁྱེའུ་བླ་ན་མེད་པའི་རིག་པ་དང་རྐང་པར་ལྡན་པ་འདི་མངོན་པར་མ་བྱས་པ་མངོན་པར་བྱ་བའི་ཕྱིར། ཐབས་གསུམ་པ་སྟེ། ཤེས་པར་བྱའོ། །གཞན་ཡང་བྲམ་ཟེའི་ཁྱེའུ། དགེ་  
སྦྱོང་ངམ། བྲམ་ཟེ་ཁ་ཅིག་བླ་ན་མེད་པའི་རིག་པ་དང་རྐང་པར་ལྡན་པ་འདི་ཉིད་མངོན་པར་མ་ཆུད་པར་རྩ་བ་དང་འབྲས་བུའི་ཁ་ཟས་དེ་དང། ལོ་མའི་ཁ་ཟས་དེ་དང། སྔགས་འཆང་བ་དང་སྨྲང་སྦྱོར་  
བ་དེ་དག་བོར་ཏེ། མངོན་པར་མ་ཆུད་པར་བྱེད་ནས་གྲོང་དུ་ལྷགས་ཏེ། ཁང་པ་སྒོ་བཞི་པ་བརྩིགས་ནས་གནས་པར་བྱེད་ཅིང། འདིར་བདག་ཅག་གིས་སྦྱིན་པ་བྱིན་ཞིང་བསོད་ནམས་བྱས་ཏེ། འོང་  
ཞིང་འགྲོ་བའི་དགེ་སྦྱོང་དང་བྲམ་ཟེ་དག་ལ་ཇི་ལྟར་ནུས་པ་དང། ཇི་ལྟ་བུའི་སྟོབས་ཀྱིས་བསོད་སྙོམས་སྦྱིན་ནོ་ཞེས་ཟེར་ནས་དེ་དག་གིས་དེར་སྦྱིན་པ་བྱིན་ཞིང་བསོད་ནམས་བྱེད་དེ། འགྲོ་བ་དང་འོང་  
  
  
༄༅། །བའི་དགེ་སྦྱོང་དང། བྲམ་ཟེ་དག་ལ་ཇི་ལྟར་ནུས་པ་དང། ཇི་ལྟར་འབྱོར་པས་བསོད་སྙོམས་བྱིན་ནོ། །བྲམ་ཟེའི་ཁྱེའུ་བླ་ན་མེད་པའི་རིག་པ་དང་རྐང་པར་ལྡན་  
པ་དེ་མངོན་པར་མ་བྱས་པ་མངོན་པར་བྱ་བའི་ཕྱིར། འདི་ནི་ཐབས་བཞི་པ་ཡིན་ཏེ། ཤེས་པར་བྱའོ། །བྲམ་ཟེའི་ཁྱེའུ་ཇི་སྙམ་དུ་སེམས། གང་ངས་བླ་ན་མེད་པའི་རིག་པ་དང་རྐང་པར་ལྡན་  
པ་འདི་མངོན་པར་བྱ་བའི་ཕྱིར། ཐབས་རྣམ་པ་བཞིར་བསྟན་པ་ཁྱོད་སློབ་དཔོན་དང་བཅས་པས་གནས་མྱོང་ངམ། ཀྱེ་གོའུ་ཏ་མ་མ་མྱོང་ངོ། །བྲམ་ཟེའི་ཁྱེའུ་དེ་ལྟ་པས་ན་ཐབས་དེ་དག་ཀུན་ཁྱོད་  
ཀྱིས་མ་རྫོགས་བཞིན་དུ་ཅིའི་ཕྱིར་ཁྱོད་ཀྱིས་ཤཱཀྱ་དག་ལ། ཨེ་མའོ་ཤཱཀྱ་དག་ནི། ད་གདོད་ཀྱིའོ། །ཨེ་མའོ་ཤཱཀྱ་དག་ནི་གདོད་བྱུང་བའོ། །ཞེས་ཚིག་གིས་སྨྲ་བར་བྱེད། བྲམ་ཟེའི་ཁྱེའུ་ཇི་སྙམ་དུ་  
སེམས། སྔོན་གྱི་བྲམ་ཟེ་བྱུང་བ་རྣམས་ནི་བྲམ་ཟེའི་དྲང་སྲོང་དེ་དག་ལ། འདི་ལྟ་སྟེ། ཨ་སྟ་ཀ་དང། བ་མ་དེ་བོ་དང། བི་ཤྭ་མི་ཏྲ་དང། ཛ་མ་དག་ནི་དང། ཨང་གི་ར་དང། བྷ་ར་དྭ་ཛ་དང་  
བ་ས་ཤྭ་དང། ཀ་ཤེ་བ་དང། བཧྲི་གུ་དེ་དག་གིས་སྔགས་རྣམས་བྱས། སྨྲང་རྣམས་ཕྱུང་བ་དེ་དག་ད་ལྟར་གྱི་བྲམ་ཟེ་རྣམས་ཀྱང་སྔོན་གྱི་སྔགས་ཀྱི་ཚིག་དང་བསྟོད་པ་དང་དབྱངས་སུ་བྱས་པ་དང་  
སྦྱར་བ་དེ་དག་ལ་དབྱངས་སུ་སྦྱར། དེ་དག་ལ་རྗེས་སུ་རྗོད་པར་བྱེད་དོ། །ཇི་ལྟར་ཁྱོད་སློབ་དཔོན་དང་བཅས་པ་ད་ལྟར་འོབས་ཀྱིས་བསྐོར་བ། གཙང་བཙུགས་པ། ལྕགས་ཀྱི་གཟེ་མ་བྲེས་ཤིང་  
  
  
ཀྱང་དེ་བཞིན་ནམ། ཀྱེ་གོའུ་ཏ་མ་དེ་ལྟར་མ་ལགས་སོ། །ཇི་ལྟར་ཁྱོད་སློབ་དཔོན་དང་བཅས་བཞིན་དུ་ཕྲག་པ་གཟར་ཅིང་རྒྱལ་མཚན་གྱི་མཆོག་  
དང། སྟོབས་ཀྱི་མཆོག་དང། གཡུལ་བཤམས་པ་དུ་མ་ལ་རབ་ཏུ་ལྟ་བ་མྱོང་བར་འགྱུར་བ་བཞིན་དུ་ཅི་དེ་དག་ཀྱང་དེ་ལྟར་རམ། ཀྱེ་གོའུ་ཏ་མ་མ་ལགས་སོ། །ཇི་ལྟར་ཁྱོད་སློབ་དཔོན་དང་བཅས་པ་  
རྒོད་མ་ལྔ་བརྒྱ་པོ་ཐམས་ཅད་དང་སྦྱར་བའི་ཤིང་རྟ་ལ་ཞོན་ཏེ། གསེར་གྱི་འཁར་བ་དང། རིལ་བ་བཟུང་སྟེ། བྲམ་ཟེའི་ཁྱེའུ་མང་པོས་བསྐོར། བྲམ་ཟེའི་ཁྱེའུ་མང་པོའི་མདུན་དུ་བྱས་ཏེ་ལྗོངས་རྒྱུ་  
ཞིང་སོང་བ་ལྟར་ཅི་དེ་དག་ཀྱང་དེ་བཞིན་ནམ། ཀྱེ་གོའུ་ཏ་མ་མ་ལགས་སོ། །ཇི་ལྟར་ཁྱོད་སློབ་དཔོན་དང་བཅས་པས་འདི་བཞིན་དུ་སྐྲ་སྤྱི་བོར་བཅིངས་པའི་ཀུན་ཏུ་རྒྱུ་བ་ལག་པ་གདུ་བུ་ཅན་ནུ་མ་ཕོ་ལོང་  
བཞིན་པའི་བུད་མེད་ཀྱིས་བསྐུ་བ་དང། བཀྲུ་བ་དང། མཉེ་བ་ལ་སོགས་པ་ཉམས་སུ་ལེན་པ་ལྟར་ཅི་དེ་དག་ཀྱང་དེ་བཞིན་ནམ། ཀྱེ་གོའུ་ཏ་མ་མ་ལགས་སོ། །ཇི་ལྟར་ཁྱོད་སློབ་དཔོན་དང་བཅས་  
པས་གསེར་གྱི་དཔུང་རྒྱན་འཆང་བ། གསེར་གྱི་ཐོད་ཐོགས་པས་བརྒྱན་པའི་བུད་མེད་དང་ལྷན་ཅིག་ཏུ་རྐང་པ་བརྐྱང་སྟེ། ཉི་མ་ཤར་བའི་བར་དུ་ཉལ་བར་བྱེད་པ་དེ་བཞིན་ཅི་དེ་དག་ཀྱང་དེ་ལྟར་རམ་  
གོའུ་ཏ་མ་མ་ལགས་སོ། །བྲམ་ཟེ་ཁྱེའུ་ཁྱོད་ཀྱི་མཁན་པོའི་ཉེས་པ་རྣམས་ལ་ཉོན་ཅིག་བྲམ་ཟེའི་ཁྱེའུ། བྲམ་ཟེ་པདྨའི་སྙིང་པོ་ནི། ཡུལ་ཀོས་ལའི་རྒྱལ་པོ་ལ་ལྟར་སོང་བ་ནི་རྩིག་པས་བསྒྲིབས་  
  
  
༄༅། །པའམ། ཡོལ་བས་བསྒྲིབས་པའམ། གཞན་དུ་མ་ཡིན་ཏེ། ཅིའི་ཕྱིར་ན་དེ་འདྲ་བར་ཤེས་པའི་སྐྱེས་བུ་དེ་གང་གིས་བཙོས་པའི་ཁ་ཟས་ཟ་བ་དེ་ཉིད་ལ་བཞིན་  
མངོན་སུམ་དུ་མི་བསྟན་པར་རིགས་སམ། བྲམ་ཟེའི་ཁྱེའུ་ཁྱོད་ཉིད་ཀྱི་ཉེས་པ་ལ་ཡང་ཉོན་ཅིག་སྔོན་བྱུང་བ་ནི་བྲམ་ཟེའི་ཁྱེའུ་ཡུལ་ཀོ་ས་ལའི་རྒྱལ་པོ་གསལ་རྒྱལ་རང་གི་སྟན་ལ་འདུག་སྟེ་  
སྐྱེས་བུ་གཞན་ཞིག་ལ། ཀྱེ་སྐྱེས་བུ་དོན་ནི་འདི་ལྟ་བུ་སྟེ། འདི་དང་འདི་ལྟ་བུར་བྱོས་ཤིག་འདི་དང་འདི་ལྟ་བུར་སྤྱོད་ཅིག་ཅེས་བསྒོའོ། །དེ་སྐད་བསྒོ་ནས་རྒྱལ་པོ་སྟན་ལས་ལངས་ཏེ་སོང་ངོ། །  
དེ་ནས་སྐྱེས་བུ་དེས་ལྐོག་ཏུ་རྒྱལ་པོའི་སྟན་ལ་འདུག་སྟེ། སྐྱེས་བུ་གཞན་ཞིག་ལའང། ཀྱེ་སྐྱེས་བུ་དོན་འདི་ལྟ་བུ་སྟེ། འདི་དང་འདི་ལྟ་བུར་བྱོས་ཤིག་འདི་དང་འདི་ལྟ་བུར་སྤྱོད་ཅིག་ཅེས་བསྒོ་ན་  
བྲམ་ཟེའི་ཁྱེའུ་ཇི་སྙམ་དུ་སེམས། དེ་ལྟར་སྐྱེས་བུ་ལྐོག་ཏུ་རྒྱལ་པོའི་སྟན་ལ་འདུག་ནས་རྒྱལ་པོས་སྨྲས་པ་ནི་སྨྲ། རྒྱལ་པོས་གསུངས་པ་ནི་ཟེར་ན། ཅི་དེ་རྒྱལ་པོ་ཡིན་ནམ། ཅི་རྒྱལ་པོར་འགྱུར་རམ་  
ཀྱེ་གོའུ་ཏ་མ་མ་ལགས་སོ། །དེ་ལྟར་འདི་བཞིན་དུ་བྲམ་ཟེའི་ཁྱེའུ་ཁྱོད་ཀྱང་དྲང་སྲོང་གིས་བཤད་པ་ནི་འཆད། སྨྲས་པ་ནི་སྨྲ་ན་དྲང་སྲོང་ཡིན་ནམ། དྲང་སྲོང་དུ་འགྱུར་རམ། ཀྱེ་གོའུ་ཏ་མ་མ་ལགས་  
སོ༑ ༑བྲམ་ཟེའི་ཁྱེའུ་འོན་ཀྱང་ཁྱོད་དོན་གང་གི་ཕྱིར་འོངས་པའི་དོན་དེ་ཤིན་ཏུ་ལེགས་པར་ཡིད་ལ་ཟུང་ཞིག་དང། ཁྱོད་ལ་ཡུན་རིང་པོར་ཕན་པའི་དོན་དང་བདེ་བར་འགྱུར་རོ། །དེ་ནས་བྲམ་ཟེའི་ཁྱེའུ་མ་  
  
  
བཅོམ་ལྡན་འདས་ཀྱི་སྐུ་ལ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་བརྟགས་པ་དང། སུམ་ཅུ་ནི་མཐོང་གི་གཉིས་ལ་ཡིད་གཉིས་དང། ཐེ་ཚོམ་ཟོས་པ་ཕོ་མཚན་གསང་བ་སྨད་ཀར་ནུབ་པ་  
དང། ལྕེ་སྲབ་ལ་ཆེ་བའོ། །དེས་ཚིགས་སུ་བཅད་དེ་སྨྲས་པ། སུམ་ཅུ་རྩ་གཉིས་མཚན་ཞེས་ཐོས། །མཐུ་ཆེན་ཁྱོད་ལ་སྐྱེས་བུའི་མཚན། །སུམ་ཅུ་རྩ་གཉིས་ཡོད་ཅེས་ཐོས། །གོའུ་ཏ་མ་ཁྱོད་ཀྱི་སྐུ་ལ་ནི། །  
རྣམ་པ་དེ་གཉིས་མི་གདའ་ན། །མི་མཆོག་ཁྱོད་ཀྱི་ཕོ་མཚན་གསང་།དེ་ནི་སྨད་ཀར་ནུབ་བམ་ཅི་བུད་མེད་ལྟ་བུའི་སྒྲ་ཡི་ཚིག་ལྕེ་ནི་ཐུང་བམ་ལགས་གྲང། །སྲས་མོ་མྱུར་དུ་ཕྱུང་བ་མཛོད། །བདག་གི་ཐེ་  
ཚོམ་བསལ་བར་གསོལ། །སྙན་པར་གྲགས་པའི་སངས་རྒྱས་རྣམས་།མཐོང་བར་རྙེད་པ་ཤིན་ཏུ་དཀའོ། །དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་འདི། ངའི་ལུས་ལ་སྐྱེས་བུ་ཆེན་པོའི་མཚན་སུམ་  
ཅུ་རྩ་གཉིས་བརྟགས་ན། སུམ་ཅུ་ནི་མཐོང་གི་ཕོ་མཚན་གསང་བར་ནུབ་པ་དང། སྲབ་ལ་ཆེ་བའི་ལྕེ་གཉིས་ལ་ཡིད་གཉིས་དང། ཐེ་ཚོམ་ཟོས་ཀྱི། གང་བདག་གིས་ཇི་ལྟར་བྲམ་ཟེའི་ཁྱེའུ་མ་སྡུག་ངའི་ཕོ་མཚན་  
གསང་བར་ནུབ་པ་དང། ཆེ་ལ་སྲབ་པའི་ལྕེ་མཐོང་བར་འགྱུར་བ་དེ་ལྟ་བུའི་མཚན་མ་བསྟན་ཏོ་སྙམ་དུ་དགོངས་ནས། བཅོམ་ལྡན་འདས་ཀྱིས་ཇི་ལྟར་བྲམ་ཟེའི་ཁྱེའུ་མ་སྡུག་བཅོམ་ལྡན་འདས་ཀྱི་ཕོ་མཚན་གསང་  
བར་ནུབ་པ་མཐོང་བར་མཚན་མ་བསྟན་ཏོ། །ཞལ་གྱི་སྐྲ་མཚམས་ཀྱི་བར་དུ་ཞལ་ནས་ལྕེ་ཕྱུང་སྟེ་གཡོགས་པ་མཐོང་ནས། དེ་ཡང་འདི་སྙམ་དུ་གྱུར་ཏོ། །ཀྱེ་དགེ་སྦྱོང་གོའུ་ཏ་མ་ནི་སྐྱེས་བུ་ཆེན་པོའི་མཚན་སུམ་ཅུ་རྩ་  
  
  
༄༅། །གཉིས་དང་ལྡན་ནོ། །གང་སྐྱེས་བུ་ཆེན་པོའི་མཚན་དང་ལྡན་པ་ལ་ལམ་གཉིས་སུ་འགྱུར་ཏེ། གཞན་དུ་མ་ཡིན་ནོ། །དེ་སྟེ་ཁྱིམ་པ་ཁྱིམ་ན་གནས་ན་ནི་འཁོར་ལོས་སྒྱུར་བའི་  
རྒྱལ་པོར་འགྱུར་བ་ནས་སྔ་མ་བཞིན་ཏེ། འཇིག་རྟེན་དུ་སྒྲས་ཁྱབ་པར་བསྒྲགས་པའི་བར་དུའོ། །དེ་ནས་བྲམ་ཟེའི་ཁྱེའུ་མ་སྡུག་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་ནས་རྗེས་སུ་  
ཡི་རང་སྟེ། བཅོམ་ལྡན་འདས་ཀྱི་དྲུང་ནས་སོང་ངོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཞེ་བརྒྱད་པ། དེ་ནས་དེའི་ཚེ་བྲམ་ཟེ་པདྨའི་སྙིང་པོ་ཁྱིམ་མཆོག་གིས་མཐོན་པོ་  
ཞིག་ན་ཤས་ཆེ་བའི་བྲམ་ཟེ་རྒན་རབས་རྒན་རབས་རྣམས་དང་ལྷན་ཅིག་ཏུ་འདུས་ཤིང་འཁོད་པར་གྱུར་ཏོ། །བྲམ་ཟེའི་ཁྱེའུ་མ་སྡུག་ཀྱང་སྡོད་ཅིང་འདུག་པ་ལས། བྲམ་ཟེའི་ཁྱེའུ་མ་སྡུག་གིས། བྲམ་ཟེ་པདྨའི་  
སྙིང་པོ་རྒྱང་རིང་པོ་ནས་མཐོང་ངོ། །མཐོང་ནས་ཀྱང་བྲམ་ཟེ་པདྨའི་སྙིང་པོ་གང་ན་བ་དེར་སོང་སྟེ་ཕྱིན་ནས། བྲམ་ཟེ་པདྨའི་སྙིང་པོའི་རྐང་པ་གཉིས་ལ་མགོ་བོས་ཕྱག་བྱས་ཏེ། ཤས་ཆེ་བའི་བྲམ་  
ཟེ་གཞན་རྣམས་ལ་ཡང་ཕྱག་བྱས་ནས་ཕྱོགས་གཅིག་ཏུ་འདུག་གོ་།ཕྱོགས་གཅིག་ཏུ་འདུག་པ་དང། བྲམ་ཟེའི་ཁྱེའུ་མ་སྡུག་ལ་བྲམ་ཟེ་པདྨའི་སྙིང་པོས་འདི་སྐད་ཅེས་སྨྲས་སོ། །བྲམ་ཟེའི་ཁྱེའུ་ཇི་  
ག་ཤེས་ལྡན་གོའུ་ཏ་མ་དེའི་དགེ་བ་དང། གྲགས་པ་དང། སྒྲ་དང། ཚིགས་སུ་བཅད་པ་ཕྱོགས་དང་ཕྱོགས་མཚམས་སུ་རྒྱ་ཆེར་གྲགས་པ་ཇི་ལྟ་བ་དེ་ཁོ་ན་བཞིན་དུ་ཡིན་ནམ། དེའི་མཚན་  
  
  
མཁན་པོ་མད་ལགས་ཏེ་ཤེས་ལྡན་གོའུ་ཏ་མ་དེའི་དགེ་བ་དང། གྲགས་པ་དང། སྒྲ་དང་ཚིགས་སུ་བཅད་པ་ཕྱོགས་དང་ཕྱོགས་མཚམས་སུ་རྒྱ་ཆེར་  
གྲགས་པ་ཡང་ཇི་ལྟ་བ་དེ་ཁོ་ན་བཞིན་ལགས་ལ། དེའི་མཚན་རྣམས་གྲགས་པ་ཡང་ཡང་དག་པ་ལགས་སོ། །བྲམ་ཟེའི་ཁྱེའུ། ཤེས་ལྡན་གོའུ་ཏ་མ་དེ་དང་བར་སྐབས་ཀྱི་གཏམ་དག་བྱས་  
སམ། མཁན་པོ་བགྱིས་ལགས་སོ། །བྲམ་ཟེའི་ཁྱེའུ། ཤེས་ལྡན་གོའུ་ཏ་མ་དེ་དང་ལྷན་ཅིག་བར་སྐབས་ཀྱི་གཏམ་ཅི་སྨྲས་པ་དེ་ཐམས་ཅད་ངེད་ཅག་ལ་རྒྱས་པར་སྨྲོས་ཤིག་དེ་ནས་བྲམ་ཟེའི་ཁྱེའུ་  
མ་སྡུག་གིས། བཅོམ་ལྡན་འདས་དང་ལྷན་ཅིག་བར་སྐབས་ཀྱི་གཏམ་ཅི་སྨྲས་པ་དེ་ཐམས་ཅད་དེ་བཞིན་དུ་བྲམ་ཟེ་པདྨའི་སྙིང་པོ་ལ་རྒྱས་པར་སྨྲས་སོ། །དེ་སྐད་ཅེས་སྨྲས་པ་དང། བྲམ་ཟེ་པདྨའི་སྙིང་པོ་ཁྲོས་  
འཁྲུགས་རྔམ་སྟེ། ཡིད་ལ་མ་བབ་པར་གྱུར་ནས། མཆིལ་ལྷམ་དང་བཅས་པའི་རྡོག་པས་བྲམ་ཟེའི་ཁྱེའུ་མ་སྡུག་གི་མགོར་བརྒྱབ་ནས་འདི་སྐད་ཅེས་ཀྱང་སྨྲས་སོ། །ཨེ་མའོ་ཕོ་ཉ་བྱེད་པ། ཨེ་  
མའོ་ཕྲིན་པར་བྱེད་པ། ཚུལ་འདི་འདྲ་བ་དང། ཕོ་ཉ་བྱེད་པ་འདི་འདྲ་བ་དང། ཕྲིན་པ་བྱེད་པས་ནི་བདག་ངན་སོང་དུ་ཡང་ལྟུང་བར་འགྱུར་ཏེ། བྲམ་ཟེའི་ཁྱེའུ་ཁྱོད་ཀྱིས་ཤེས་ལྡན་གོའུ་ཏ་མ་ལ་ཇི་ལྟ་ཇི་  
ལྟར་ཁྱད་དུ་བསད་ཅིང་བཟློག་པས་སེམས་པ་དེ་ལྟ་དེ་ལྟར་ཤེས་ལྡན་གོའུ་ཏ་མ་དེས་ཁོ་བོ་ཡང་དེ་དང་དེའི་ཁོངས་སུ་བརྩི་བར་དགོངས་སོ། །ཤེས་ལྡན་དག་དེང་ཁོ་ན་ཁོ་བོ་ཤེས་ལྡན་གོའུ་ཏ་མ་དེ་ལ་  
  
  
༄༅། །བལྟ་བ་དང། བསྙེན་བཀུར་བྱ་ཞིང་འགྲོར་དགོངས་ཐག་པས་མ་ནུས་པར་ཟད་དེ། འོན་ཀྱང་སང་ཤེས་ལྡན་གོའུ་ཏ་མ་ལ་བལྟ་བ་དང། བསྙེན་བཀུར་བྱ་བའི་ཕྱིར་འགྲོའོ། །དེ་  
ནས་བྲམ་ཟེ་པདྨའི་སྙིང་པོས་དེ་ཉིད་ཀྱི་ནུབ་མོ་ནས་གཙང་ཞིང་བསོད་པའི་བཟའ་བ་དང། བཅའ་བ་དག་བསྡོགས་ནས་ནང་པར་སྔར་ལངས་ཏེ། གཙང་ཞིང་བསོད་པའི་བཟའ་བ་དང། བཅའ་བ་དག་གིས་  
ཤིང་རྟ་བཀང་སྟེ་ཁྱེར་ནས། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་པ་དང། བཅོམ་ལྡན་འདས་དང་ལྷན་ཅིག་མངོན་དུ་ཡང་དག་པར་དགའ་བར་འགྱུར་བ་དང། ཡང་དག་པར་མགུ་བར་  
འགྱུར་བའི་གཏམ་རྣམ་པ་སྣ་ཚོགས་བྱས་ཏེ་ཕྱོགས་གཅིག་ཏུ་འདུག་གོ་།ཕྱོགས་གཅིག་ཏུ་འདུག་ནས་བྲམ་ཟེ་པདྨའི་སྙིང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཤེས་ལྡན་གོའུ་  
ཏ་མ། བདག་གིས་གཙང་ཞིང་བསོད་པའི་བཟའ་བ་དང། བཅའ་བས་ཤིང་རྟ་བཀང་སྟེ་འཚལ་ཏེ་མཆིས་པ་འདི། ཤེས་ལྡན་གོའུ་ཏ་མས་ཐུགས་བརྩེ་བས་ཉེ་བར་བཟུང་སྟེ་བཞེས་སུ་གསོལ། དེ་  
ནས་དེའི་ཚེ་ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ཀྱི་སྣམ་ལོགས་ན་བསིལ་ཡབ་ཐོགས་ཏེ། བཅོམ་ལྡན་འདས་ལ་བསིལ་ཡབ་ཀྱིས་གཡོབ་ཅིང་འདུག་གོ་དེ་ནས་བཅོམ་ལྡན་འདས་  
ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་སོང་ལ་འདོད་པ་མཐུན་པ་ན་དགེ་སློང་ཇི་སྙེད་ཉེ་བར་རྟེན་ཅིང་གནས་པ་དེ་ཐམས་ཅད་རིམ་གྲོའི་གནས་སུ་སྡུས་ཤིག་བཙུན་  
  
  
བཅོམ་ལྡན་འདས་ཀྱི་ལྟར་མཉན་ནས། འདོད་པ་མཐུན་པ་ན་དགེ་སློང་ཇི་སྙེད་ཉེ་བར་རྟེན་ཅིང་གནས་པ་དེ་ཐམས་ཅད་རིམ་གྲོའི་གནས་སུ་  
བསྡུས་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། ཚེ་དང་  
ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཙུན་པ་འདོད་པ་མཐུན་པ་ན་དགེ་སློང་ཇི་སྙེད་ཉེ་བར་རྟེན་ཅིང་གནས་པ་དེ་ཐམས་ཅད་རིམ་གྲོའི་གནས་སུ་འདུས་ཤིང་མཆིས་ལགས་  
ཏེ། བཅོམ་ལྡན་འདས་ད་དེའི་དུས་ལ་བབ་པར་དགོངས་སུ་གསོལ། དེ་ནས་བཅོམ་ལྡན་འདས་རིམ་གྲོའི་གནས་གང་ན་བ་དེར་གཤེགས་ཏེ་བྱོན་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་  
པ་ཉིད་ལ་བཞུགས་སོ། །དེ་ནས་བྲམ་ཟེ་པདྨའི་སྙིང་པོ་སངས་རྒྱས་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་པར་རིག་ནས། གཙང་ཞིང་བསོད་པའི་བཟའ་བ་དང། བཅའ་བ་དག་རང་གི་  
ལག་ནས་སྟོབས་ཤིང་ཚིམ་པར་བྱེད་དེ། རྣམ་པ་དུ་མར་གཙང་ཞིང་བསོད་པའི་བཟའ་བ་དང་བཅའ་བ་དག་རང་གི་ལག་ནས་བསྟབས་ཤིང་ཚིམ་པར་བྱས་སོ། །བཅོམ་ལྡན་འདས་ཀྱིས་གསོལ་ཟིན་ནས་  
ཕྱག་བཅབས་ཏེ་ལྷུང་བཟེད་གྱུར་བར་རིག་ནས། སྟན་ཆེས་དམའ་བ་ཞིག་བླངས་ཏེ། བཅོམ་ལྡན་འདས་ཀྱི་སྤྱན་སྔར་ཆོས་ཉན་པའི་ཕྱིར་འདུག་གོ་དེ་ནས་བཅོམ་ལྡན་འདས་ཀྱིས་བྲམ་ཟེ་པདྨའི་སྙིང་པོའི་  
  
  
༄༅། །སྦྱིན་པ་དེ་ལ་རྗེས་སུ་ཡི་རང་བ་འདིས་རྗེས་སུ་ཡི་རང་བར་མཛད་དེ། སྦྱིན་སྲེག་མཆོག་སྦྱིན་རྣམས་ཀྱི་མཆོག་སྡེ་བ་སྦྱོར་མཆོག་ནི་ཉི་མའི་ལྷ། །མི་ཡི་མཆོག་ནི་རྒྱལ་པོ་  
སྟེ༑ ༑རྒྱ་མཚོ་ཆུ་བོ་རྣམས་ཀྱི་མཆོག་ཟླ་བ་རྒྱུ་སྐར་རྣམས་ཀྱི་གཙོ། །ཉི་མ་སྣང་བྱེད་རྣམས་ཀྱི་གཙོ། །སྟེང་དང་འོག་དང་ཐད་ཀར་ཡང། །འགྲོ་བའི་འགྲོ་བ་ཇི་སྙེད་པ། །ལྷ་དང་བཅས་པའི་འཇིག་རྟེན་  
ན༑ ༑སྨྲ་བའི་མཆོག་ནི་རྫོགས་སངས་རྒྱས། །དེའི་ཚེ་བྲམ་ཟེ་པདྨའི་སྙིང་པོ་ཡོན་བསྔོ་བ་མཛད་པ་ན། རྒན་ཞུགས་ཤིག་ཏིལ་གྱི་མར་ཁུ་ཟ་བ་མཐོང་སྟེ། མཐོང་ནས་བཅོམ་ལྡན་འདས་ལ་འདི་སྐད་  
ཅེས་གསོལ་ཏོ། །ཅི་ལགས། ཉན་ཐོས་ཐམས་ཅད་ཤེས་ལྡན་གོའུ་ཏ་མའི་ཐུགས་མཉེས་པར་བགྱིད་པ་ལགས་སམ། བྲམ་ཟེ། འདི་ལ་ངེས་པ་མེད་དེ། ཁ་ཅིག་ནི་མཉེས་པར་བྱེད། ཁ་ཅིག་  
ནི་མཉེས་པར་མི་བྱེད་དོ། །ཀྱེ་གོའུ་ཏ་མ། ཁ་ཅིག་ནི་ཆོས་འཚལ་ཁ་ཅིག་ནི་ཏིལ་གྱི་མར་ཁུར་འཚལ་བ་དག་གདའ་ལགས་སོ། །ཀྱེ་གོའུ་ཏ་མ། བདག་གི་སློབ་མ་བྲམ་ཟེའི་ཁྱེའུ་མ་སྡུག་མཆིས་  
ལགས་སམ། བྲམ་ཟེ། འོངས་སོ། །ཤེས་ལྡན་གོའུ་ཏ་མ་དེ་དང་ལྷན་ཅིག་བར་སྐབས་ཀྱི་བཀའ་མཆིད་དག་བགྱིས་ལགས་སམ། བྲམ་ཟེ། བྱས་སོ། །ཀྱེ་གོའུ་ཏ་མ་དེའི་སླད་དུ་དེ་དང་  
ལྷན་ཅིག་བར་སྐབས་ཀྱི་བཀའ་མཆིད་ཇི་ག་གླེངས་པ་དེ་དག་ཐམས་ཅད་བདག་ལ་རྒྱས་པར་བཀའ་སྩལ་དུ་གསོལ། དེ་ནས་བཅོམ་ལྡན་འདས་ཀྱིས་བྲམ་ཟེའི་ཁྱེའུ་མ་སྡུག་དང་ལྷན་ཅིག་པར་སྐབས་  
  
  
པདྨའི་སྙིང་པོ་ལ་བཀའ་སྩལ་ཏོ། །དེ་ནས་བྲམ་ཟེ་པདྨའི་སྙིང་པོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ། བྲམ་ཟེའི་  
ཁྱེའུ་མ་སྡུག་ནི་བྱིས་པའི་རང་བཞིན་མ་འཚལ་བ་ལགས་སོ། །ཀྱེ་གོའུ་ཏ་མ། བྲམ་ཟེའི་ཁྱེའུ་མ་སྡུག་ལ་ཁྱོད་ཀྱིས་བཟོད་པ་མཛོད་ཅིག་བྲམ་ཟེ། བཟོད་དོ། །ཤེས་ལྡན་གོའུ་ཏ་མ། གང་གི་ཚེ་  
བདག་ཤིང་རྟའི་ནང་དུ་ཞུགས་པའམ། སྲབ་སྐྱོགས་འཛིན་པའམ་ལྕག་སྒྲེང་བའམ། སྐད་ཆེན་པོར་མཆི་བ་གཟིགས་པ་དེའི་ཚེ་བྲམ་ཟེ་པདྨའི་སྙིང་པོ་ངའི་ཞབས་གཉིས་ལ་མགོ་བོས་  
ཕྱག་འཚལ་ཏེ། གནོད་པ་ཆུང་ངམ། ཉམ་ང་བ་ཉུང་ངམ་འྪོའམ། བསྐྱོད་པ་ཡང་ངམ། སྟོབས་དང་བདེ་བ་ལ་རེག་པར་སྤྱོད་དམ་ཞེས་སྙུན་གསོལ་བར་དེ་ལྟར་ཐུགས་སུ་ཆུད་པར་མཛད་  
དུ་གསོལ། ཀྱེ་ཤེས་ལྡན་གོའུ་ཏ་མ། གང་གི་ཚེ་བདག་སྲང་གི་དབུས་ནས་མཆི་བའམ། མཆིལ་ལྷམ་ཕུད་བའམ། ཤུལ་བཟུར་བའམ། སུག་པ་བརྐྱང་པ་གཟིགས་པ་དེའི་ཚེ། བདག་  
ཤེས་ལྡན་གོའུ་ཏ་མ་ལ་ཕྱག་འཚལ་བར་གཟུང་དུ་གསོལ་ཞེས་བྱ་བ་ནས། རེག་པར་སྤྱོད་དམ་ཞེས་བྱ་བའི་བར་གོང་མ་བཞིན་དུའོ། །ཀྱེ་ཤེས་ལྡན་གོའུ་ཏ་མ། གང་གི་ཚེ་བདག་འཁོར་གྱི་ནང་ན་  
མཆིས་པའམ། རད་པའམ། སྟན་ནམ། གཙུག་ཏོར་ལ་ནོམ་པ་གཟིགས་པ་དེའི་ཚེ། ཤེས་ལྡན་གོའུ་ཏ་མ་ལ་བདག་ཕྱག་འཚལ་བར་གཟུང་དུ་གསོལ་ཞེས་བྱ་བ་ནས། རེག་པར་སྤྱོད་དམ་  
  
  
༄༅། །ཞེས་བྱ་བའི་བར་གོང་མ་བཞིན་དུའོ། །དེ་ཅིའི་སླད་དུ་ཞེ་ན། ཀྱེ་ཤེས་ལྡན་གོའུ་ཏ་མ། བྲམ་ཟེ་རྣམས་ནི་གྲགས་པས་ལོངས་སྤྱོད་འཐོབ་ལགས་ཏེ། དེ་དག་ནི་  
གྲགས་པ་ཁོ་ན་ལས་ལོངས་སྤྱོད་འཚལ་ལགས་སོ། །དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། ཀྱེ་མའོ་བྲམ་ཟེ་པདྨའི་སྙིང་པོ་འདི་ནི་ང་རྒྱལ་ཤིན་ཏུ་ཆེ་བ་ཞིག་པས། མ་ལ་ངས་འདི་  
ང་རྒྱལ་སྤང་བའི་ཕྱིར་ཆོས་བཤད་དོ་སྙམ་དུ་དགོངས་ནས། དེ་ནས་བཅོམ་ལྡན་འདས་ཀྱིས་བྲམ་ཟེ་པདྨའི་སྙིང་པོ་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་  
པར་གཟེངས་བསྟོད་པར་མཛད། ཡང་དག་པར་འཛིན་དུ་འཇུག་པར་མཛད་ཡང་དག་པར་རབ་ཏུ་དགའ་བར་མཛད་དེ། སངས་རྒྱས་བཅོམ་ལྡན་འདས་རྣམས་ཀྱི་ཆོས་དང་ལྡན་པའི་གཏམ་  
དུས་དང་པོར་བྱ་བ་གང་ཡིན་པ་ནི་འདི་ལྟ་སྟེ། སྦྱིན་པའི་གཏམ་དང། ཚུལ་ཁྲིམས་ཀྱི་གཏམ་དང། མཐོ་རིས་ཀྱི་གཏམ་དང། འདོད་པ་རྣམས་ཀྱི་མནོག་དང་ཉེས་དམིགས་དང། ཀུན་ནས་ཉོན་མོངས་པ་དང་རྣམ་  
པར་བྱང་བ་དང། ངེས་པར་འབྱུང་བ་དང། རབ་ཏུ་དབེན་པའི་ཕན་ཡོན་དང། རྣམ་པར་བྱང་བའི་ཕྱོགས་ཀྱི་ཆོས་རྣམས་རྒྱ་ཆེར་ཡང་དག་པར་རབ་ཏུ་སྟོན་པར་མཛད་དོ། །བཅོམ་ལྡན་འདས་  
ཀྱིས་གང་གི་ཚེ་དེ་སྙིང་དགའ་བ་དང། དགེ་བའི་སེམས་དང། མགུ་པའི་སེམས་དང། སྒྲིབ་པ་དང་རྣམ་པར་བྲལ་བའི་སེམས་དང། སྐལ་པ་དང་ལྡན་པ་དང། མཐུ་དང་ལྡན་པ་དང་  
  
  
དེའི་ཚེ། སངས་རྒྱས་བཅོམ་ལྡན་འདས་ཀྱིས་ཡང་དག་ཕུལ་གྱི་ཆོས་བཤད་པ། འདི་ལྟ་སྟེ། སྡུག་བསྔལ་བ་དང། ཀུན་འབྱུང་བ་  
དང། འགོག་པ་དང། ལམ་སྟེ། འཕགས་པའི་བདེན་པ་བཞི་པོ་རྒྱ་ཆེར་ཡང་དག་པར་རབ་ཏུ་བསྟན་ཏེ། དཔེར་ན། གོས་གཙང་མ་ནག་ནོག་མེད་ཅིང་ཁ་བསྒྱུར་བར་འོས་པ་ཚོན་རྩིའི་ནང་དུ་བཅུག་  
ན་ཚོན་འཇེན་དུ་བཏུབ་པ་དེ་བཞིན་དུ། བྲམ་ཟེ་པདྨའི་སྙིང་པོ་སྟན་དེ་ཉིད་ལ་འདུག་བཞིན་དུ་འཕགས་པའི་བདེན་པ་བཞི་པོ། འདི་ལྟ་སྟེ། སྡུག་བསྔལ་བ་དང། ཀུན་འབྱུང་བ་དང། འགོག་པ་དང་  
ལམ་མངོན་པར་རྟོགས་སོ། །དེ་ནས་བྲམ་ཟེ་པདྨའི་སྙིང་པོ་ཆོས་མཐོང་བ་དང། ཆོས་ཐོས་པ་དང། ཆོས་རྟོགས་པ་དང། ཆོས་ཀྱི་རྣམ་གྲངས་ཤེས་པ་དང། ཆོས་ཀྱི་གཏིང་སླེབས་པ་དང། ཐེ་  
ཚོམ་ལས་རྒལ་བ་དང། སོམ་ཉི་ལས་རྒལ་བ་དང། གཞན་གྱི་དྲིང་མི་འཇོག་པ་དང། གཞན་གྱིས་མི་བཀྲི་བ་དང། སྟོན་པའི་བསྟན་པ་ལ་ཆོས་རྣམས་ལ་མི་འཇིགས་པ་ཐོབ་ནས། སྟན་ལས་  
ལངས་ཏེ་བླ་གོས་ཕྲག་བ་གཅིག་ཏུ་གཟར་ནས། བཅོམ་ལྡན་འདས་གང་ན་བ་དེར་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བདག་ནི་འཕགས་  
སོ༑ ༑མངོན་པར་འཕགས་སོ། །བཅོམ་ལྡན་འདས་ལ་སྐྱབས་སུ་མཆིའོ་།ཆོས་དང་དགེ་འདུན་ལ་སྐྱབས་སུ་མཆི་ལགས་ཀྱི། བདག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་  
  
  
༄༅། །འཚོའི་བར་དུ་སྲོག་དང་ཡང་བསྡོས་ཏེ། སྐྱབས་སུ་མཆི་བར་མངོན་པར་དད་ལགས་སོ། །དེ་ནས་བྲམ་ཟེ་པདྨའི་སྙིང་པོ་བཅོམ་ལྡན་འདས་ཀྱིས་གསུངས་པ་ལ་མངོན་  
པར་དགའ་ནས་རྗེས་སུ་ཡི་རང་སྟེ། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ནས་སྟན་ལས་ལངས་ཏེ་སོང་ངོ། །བཅོམ་ལྡན་འདས་ཀྱིས་དགོངས་པ། བྲམ་ཟེ་པདྨའི་སྙིང་པོ་  
འཕྱ་བའི་ཉེས་དམིགས་གང་ཡིན་པ་ནི། དགེ་སློང་དག་ཡོན་སྔོ་བ་བྱེད་པ་ན་ཁ་ཟས་ཟ་བ་ལས་གྱུར་ཏེ། དེ་ལྟ་བས་ན་དགེ་སློང་རྣམས་ཡོན་སྔོ་བ་བྱེད་པ་ན་ཁ་ཟས་བཟའ་བར་མི་བྱ་བ་མཁྱེན་  
ནས། དགེ་སློང་རྣམས་ལ་བཀའ་སྩལ་པ། དགེ་སློང་དག་བྲམ་ཟེ་པདྨའི་སྙིང་པོ་འཕྱ་བའི་གཞིར་གྱུར་གྱི། དེ་ལྟ་བས་ན་དགེ་སློང་རྣམས་ཀྱིས་ཡོན་སྔོ་བ་བྱེད་པ་ན་ཁ་ཟས་བཟའ་བར་མི་བྱའོ།།  
དགེ་སློང་རྣམས་ཀྱིས་ཡོན་སྔོ་བ་བྱེད་པ་ན་ཁ་ཟས་ཟན་འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་དག་ཡོན་སྔོ་བ་བྱེད་པའི་ཚེ་ཁ་ཟས་བཟའ་བར་མི་བྱའོ་ཞེས་བཀའ་སྩལ་  
པ་དང། གསར་བུ་ཞིག་དུས་ཚོད་ལས་འདས་པར་གྱུར་ཏེ། དེའི་སྐབས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་  
རེ་ཞིག་དགེ་སློང་ཟན་ཟ་བའི་ཚེ། དེ་དོན་ཡང་མ་གོ་སྒྲ་ཡང་མ་ཐོས་ན་དེས་བཟའ་བར་བྱ་སྟེ། དེ་ལ་ཉེས་པ་མེད་དོ། །གང་གིས་སྒྲ་ནི་ཐོས་ལ། དོན་མགོ་ན་དེས་ཀྱང་བཟའ་བར་བྱ་སྟེ། དེ་ལ་ཡང་  
  
  
།གང་གིས་སྒྲ་ཡང་ཐོས་ལ། དོན་ཀྱང་གོ་བ་དེས་བཟའ་བར་མི་བྱའོ། །ཟ་ན་འགལ་ཚབས་ཅན་དུ་འགྱུར་རོ་།བཅོམ་ལྡན་འདས་ཀྱིས་གང་གིས་སྒྲ་ཡང་ཐོས། དོན་ཀྱང་གོ་བ་དེ་དག་  
ཐོས་བཞིན་དུ་བཟའ་ན་འགལ་ཚབས་ཅན་དུ་འགྱུར་རོ། །ཞེས་གསུངས་པ་དང། གཙུག་ལག་ཁང་གཞན་ཞིག་ཏུ་དགེ་སློང་མང་པོ་འདུས་པར་གྱུར་ཏེ། དེར་དགེ་སློང་རྣམས་གྲལ་ཚར་གཉིས་སུ་བཅས་  
ཏེ་འདུག་པ་གསར་བུ་རྣམས་དང་རྒན་པོ་དག་ཏུ་ཉེ་ནས། དེར་དགེ་སློང་གསར་བུ་དེ་དག་ཟ་བ་དང། དེ་དག་གིས་གྲ་ཡང་ཐོས། དོན་ཀྱང་གོ་བར་གྱུར་ཏོ། །དེ་དག་འགྱོད་པ་སྐྱེས་ཏེ་མ་ཟོས་པ་དང་  
དེ་དག་སྨྱུང་བར་འདུག་པ་དེའི་སྐབས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ་ཚིགས་བཅད་གཉིས་གསུམ་བརྗོད་ཀྱི་བར་དུ་  
བསྡད་ནས་བཟའ་བར་བྱ་སྟེ། དེ་ལ་འགྱོད་པར་མི་བྱའོ། །སངས་རྒྱས་བཅོམ་ལྡན་འདས་ཡུལ་ཝཱ་ར་ཎཱ་སི་དྲང་སྲོང་གི་གནས་རི་དྭགས་ཀྱི་ནགས་ན་བཞུགས་སོ། །དེ་ནས་བཅོམ་ལྡན་འདས་སྔ་དྲོའི་དུས་  
ཀྱི་ཚེ་ཤམ་ཐབས་དང་ཆོས་གོས་མནབས། ལྷུང་བཟེད་ཐོགས་ཏེ། ཝཱ་ར་ཎཱ་སིར་བསོད་སྙོམས་ལ་གཤེགས་པ་དང། དེ་ན་དགེ་སློང་གཞན་ཞིག་ཀྱང་སྔ་དྲོའི་དུས་ཀྱི་ཚེ་ཤམ་ཐབས་དང་ཆོས་  
གོས་བགོས། ལྷུང་བཟེད་ཐོགས་ཏེ། ཝཱ་ར་ཎཱ་སིར་བསོད་སྙོམས་ཀྱི་ཕྱིར་ཞུགས་སོ། །དེ་ནས་དགེ་སློང་དེ་ཤིང་ཐགས་ཤིག་གི་དྲུང་དུ་འདུག་སྟེ། མི་དགེ་བའི་རྣམ་པར་རྟོག་པས་རྣམ་པར་  
  
  
༄༅། །རྟོག་ཅིང་སྡིག་པ་ལ་ཆགས་ཤིང་གནས་པ་དང། བཅོམ་ལྡན་འདས་ཀྱིས་དགེ་སློང་དེ་ཤིང་ཐགས་ཀྱི་དྲུང་ན་མི་དགེ་བའི་རྣམ་པར་རྟོག་པས་རྣམ་པར་རྟོག་  
ཅིང་སྡིག་པ་ལ་ཆགས་ཤིང་གནས་པ་དེ་གཟིགས་སོ། །གཟིགས་ནས་ཀྱང་བཅོམ་ལྡན་འདས་ཀྱིས་དགེ་སློང་དེ་ལ་འདི་སྐད་ཅེས་བཀའ་སྩལ་ཏོ་།དགེ་སློང། དགེ་སློང་བདག་ཉིད་ས་བོན་ཚ་བ་  
ལྟ་བུར་མ་བྱེད་ཅིག་དྲི་ང་བ་དང། ཟག་པར་མ་བྱེད་ཅིག་དགེ་སློང་ཁྱོད་ཀྱིས་འདིར་བདག་ཉིད་ས་བོན་ཚ་བ་ལྟ་བུ་དང། དྲི་ང་བ་དང། ཟག་པར་བྱས་ན་སྦྲང་བུ་དག་གིས་མི་མྱངས་ཤིང་  
མི་ལྡགས་པའི་གནས་དེ་ལྟ་བུར་འགྱུར་བར་མཁྱེན་ཏོ། །དེ་ནས་དགེ་སློང་དེ་འདི་སྙམ་དུ་སེམས་ཏེ། བཅོམ་ལྡན་འདས་ཀྱིས་བདག་གི་སེམས་ཀྱི་རྣམ་པར་རྟོག་པ་མཁྱེན་ཏོ། །སྙམ་ནས་  
འཇིགས་སྐྲག་སྡངས་བྲེད་དེ་བ་སྤུ་ལོང་ཞེས་བྱེད་ནས། ཤིང་ཐགས་ཀྱི་དྲུང་དེ་ནས་སོང་ངོ། །བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཡིན་པ་ནི་དགེ་སློང་སྤྱོད་ཡུལ་མ་ཡིན་  
པ་ན་འདུག་པ་ལས་གྱུར་ཏེ། དེ་ལྟ་བས་ན་དགེ་སློང་སྤྱོད་ཡུལ་མ་ཡིན་པ་ན་འདུག་པར་མི་བྱ་བར་མཁྱེན་ནས། ཝཱ་ར་ཎཱ་སིར་བསོད་སྙོམས་བརྒྱུས་ཏེ་ཟས་ཀྱི་བྱ་བ་མཛད་ནས། བསོད་སྙོམས་ཀྱི་ཟས་  
ཕྱི་མ་སྤངས་ཏེ། ལྷུང་བཟེད་དང་ཆོས་གོས་བཞག་ནས་ཞབས་གཉིས་བཀྲུས་ཏེ། གཙུག་ལག་ཁང་གི་ནང་དུ་ཡང་དག་འཇོག་ལ་ཞུགས་སོ་།དེ་ནས་བཅོམ་ལྡན་འདས་དགོངས་ཀ་ནང་དུ་ཡང་དག་  
  
  
དགེ་སློང་གི་དགེ་འདུན་གྱི་མདུན་དུ་གདན་བཤམས་པ་ཉིད་ལ་བཞུགས་སོ། །བཞུགས་ནས་བཅོམ་ལྡན་འདས་ཀྱིས་དགེ་སློང་རྣམས་ལ་འདི་སྐད་ཅེས་བཀའ་སྩལ་ཏོ། །དགེ་  
སློང་དག་དེང་འདིར་སྔ་དྲོའི་དུས་ཀྱི་ཚེ་ཆོས་གོས་བགོས། ལྷུང་བཟེད་ཐོགས་ཏེ། ཝཱ་ར་ནཱ་སིར་བསོད་སྙོམས་ཀྱི་ཕྱིར་གཤེགས་པ་དང། དགེ་སློང་གཞན་ཞིག་ཀྱང་སྔ་དྲོའི་དུས་ཀྱི་ཚེ་ཤམ་ཐབས་དང་  
ཆོས་གོས་བགོས་ཏེ། ལྷུང་བཟེད་ཐོགས་ནས་ཝཱ་ར་ཎཱ་སིར་བསོད་སྙོམས་ཀྱི་ཕྱིར་ཞུགས་སོ། །དེ་ནས་དགེ་སློང་དེ་ཤིང་ཐགས་གཞན་ཞིག་གི་དྲུང་དུ་འདུག་སྟེ། མི་དགེ་བའི་རྣམ་པར་རྟོག་པས་  
རྣམ་པར་རྟོག་ཅིང། སྡིག་པ་ལ་ཆགས་ཤིང་གནས་སོ། །དགེ་སློང་དེ་ཤིང་ཐགས་གཞན་ཞིག་གི་དྲུང་དུ་འདུག་སྟེ། མི་དགེ་བའི་རྣམ་པར་རྟོག་པས་རྣམ་པར་རྟོག་ཅིང། སྡིག་པ་ལ་ཆགས་ཤིང་  
གནས་པ་དེ་མཐོང་ངོ། །མཐོང་ནས་ཀྱང་དགེ་སློང་དེ་ལ་ངས་འདི་སྐད་ཅེས་བཀའ་སྩལ་ཏོ། །དགེ་སློང། དགེ་སློང་བདག་ཉིད་ས་བོན་ཚ་བ་ལྟ་བུར་མ་བྱེད་ཅིག་དྲི་ང་བ་དང། ཟག་པར་མ་བྱེད་  
ཅིག་དགེ་སློང་ཁྱོད་ཀྱིས་འདིར་ས་བོན་ཚ་བ་ལྟ་བུ་དང། དྲི་ང་བ་དང། ཟག་པར་བྱས་ན་སྦྲང་བུ་དག་གིས་མི་མྱངས་ཤིང། མི་ལྡགས་པའི་གནས་དེ་ལྟ་བུར་འགྱུར་བར་མཁྱེན་ཏོ། །དེ་ནས་དགེ་  
སློང་དེ་འདི་སྙམ་དུ་སེམས་ཏེ། བཅོམ་ལྡན་འདས་ཀྱིས་བདག་གི་སེམས་ཀྱིས་རྟོག་པ་མཁྱེན་ཏོ་སྙམ་ནས་འཇིགས། སྐྲག། སྡངས། བྲེད་དེ་བ་སྤུ་ལོང་ཞེས་བྱེད་ནས། རིངས་པར་རིངས་  
  
  
༄༅། །པར་ཤིང་ཐགས་དེ་ཉིད་ཀྱི་དྲུང་ནས་སོང་ངོ། །དགེ་སློང་དག་དེ་ལྟ་བས་ན་དེའི་ཕྱིར་ཉེས་དམིགས་གང་ཡིན་པ་ནི་དགེ་སློང་སྤྱོད་ཡུལ་མ་ཡིན་པ་ན་འདུག་པ་ཡིན་ཏེ། དེ་ལྟ་བས་  
ན་དགེ་སློང་དག་སྤྱོད་ཡུལ་མ་ཡིན་པ་ན་འདུག་པར་མི་བྱའོ། །སྤྱོད་ཡུལ་མ་ཡིན་པ་ན་འདུག་ན་འགལ་ཚབས་ཅན་དུ་འགྱུར་རོ། །དེ་ནས་དགེ་སློང་ཞན་ཞིག་སྟན་ལས་ལངས་ཏེ། བླ་གོས་ཕྲག་པ་  
གཅིག་ཏུ་གཟར་ནས། བཅོམ་ལྡན་འདས་གང་ན་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། འཕགས་པའི་ཆོས་འདུལ་བ་ལ་ས་  
བོན་ཚ་བ་ཞེས་བགྱི་བ་ཅི་ལགས། དྲི་ང་བ་ཞེས་བགྱི་བ་ཅི་ལགས་ཟག་པ་ཞེས་བགྱི་བ་ཅི་ལགས། ཟག་པ་དེའི་སྦྲང་བུ་ཞེས་བགྱི་བ་ཅི་ལགས། དགེ་སློང། ས་བོན་ཚ་བ་ཞེས་བྱ་བ་ནི། སྡིག་  
པ་མི་དགེ་བ་རྣམ་པར་རྟོག་པའི་ཚིག་བླ་དྭགས་ཡིན་ཏེ། འདི་ལྟ་སྟེ། འདོད་པ་ལ་རྣམ་པར་རྟོག་པ་དང། གནོད་སེམས་ལ་རྣམ་པར་རྟོག་པ་དང། འཚེ་བ་ལ་རྣམ་པར་རྟོག་པའོ། །དྲི་ང་བ་  
ཞེས་བྱ་བ་ནི། འདོད་པའི་ཡོན་ཏན་ལྔ་པོ་དག་གི་ཚིག་བླ་དྭགས་ཡིན་ཏེ། གཟུགས་དང། སྒྲ་དང། དྲི་དང། རོ་དང། རེག་བྱ་ཞེས་བྱ་མོད་ཀྱི། དགེ་སློང་འདི་ནི་འདོད་པའི་ཡོན་ཏན་མ་ཡིན་གྱི། གང་  
འདུན་པ་དང། ཆགས་པ་དེ་ནི་འདོད་པ་ཞེས་བྱའོ། །ཟག་པ་ཞེས་བྱ་བ་ནི། ཁ་ཅིག་ཇི་ལྟར་སྐྱེ་མཆེད་དྲུག་ལ་རག་ཅིང་ཟག་པར་གནས་པ་སྟེ། མིག་གི་འདུས་ཏེ་རེག་པའི་སྐྱེ་མཆེད་དང། རྣ་བ་དང། སྣ་  
  
  
ལྕེ་དང། ལུས་ཀྱི་འདུས་ཏེ་རེག་པའི་སྐྱེ་མཆེད་རྣམས་སོ། །ཟག་པའི་སྦྲང་བུ་ཞེས་བྱ་བ་ནི། ཁ་ཅིག་ཇི་ལྟར་སྐྱེ་མཆེད་དྲུག་ལ་སྡོམ་པས་མི་སྡོམ་པར་གནས་པ་སྟེ། ཆགས་པ་དང་ཡིད་མི་  
བདེ་བས་འཇིག་རྟེན་གྱི་སྡིག་པ་མི་དགེ་བའི་ཆོས་ལ་སེམས་རྗེས་སུ་ཟག་པ་ཡིན་ནོ། །བཅོམ་ལྡན་འདས་ཀྱིས་དེ་སྐད་ཅེས་གསུངས་ནས། སྟོན་པ་བདེ་བར་གཤེགས་པས་གཞན་ཡང་འདི་སྐད་ཅེས་  
བཀའ་སྩལ་ཏོ། །གང་གིས་འདོད་པའི་འདོད་ཆགས་བསྐྱོད། །མིག་དང་རྣ་བ་མ་བསྲུངས་ཤིང། །རྣམ་པར་རྟོག་པས་མྱངས་པས་ན། །དགེ་སློང་ས་བོན་ཚ་བར་བྱེད། །དྲི་ང་བ་དང་ཟག་པ་དང། །  
སྡིག་ལ་ཆགས་ཤིང་གནས་པ་ཡིན། །གྲོང་ངམ་གལ་ཏེ་དགོན་པའམ་།མཚན་མོའམ་འོན་ཏེ་ཉིན་མོའང་རུང། །བདེ་བ་དག་ལས་རིང་དུ་གནས། །ཉམ་ཐག་པ་ཉིད་ཉེ་བར་གྱུར། །གང་གིས་  
ནང་གི་ཞི་གནས་དང། །རང་གིས་མངོན་རིག་བརྩོན་བྱས་ན་།སྦྲང་བུ་དེ་དག་མེད་བྱས་ཤིང། །དེ་ནི་འཇིག་རྟེན་འདིར་བདེར་གནས། །དགེ་བའི་སྐྱེས་བུར་བསྟེན་པ་ནི། །འཕགས་པས་ཚིག་  
བཟང་བཤད་པ་སྟེ། །དེ་ཚིག་ཡང་དག་ཤེས་གྱུར་ན། །ཡང་སྲིང་པར་ནི་མི་འགྲོའོ། །བཅོམ་ལྡན་འདས་ཀྱིས། དགེ་སློང་དག་སྤྱོད་ཡུལ་མ་ཡིན་པར་གནས་པར་མི་བྱའོ། །ཞེས་གསུངས་པ་དང་  
དགེ་སློང་དག་གིས་སྤྱོད་ཡུལ་མ་ཡིན་པ་རྣམ་པ་དུ་ཡོད་མ་ཤེས་ནས་དེའི་སྐབས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། སྤྱོད་ཡུལ་  
  
  
༄༅། །མ་ཡིན་པ་རྣམ་པ་ལྔ་སྟེ། རོལ་མོའི་གནས་དང། སྨད་འཚོང་མའི་གནས་དང། ཆང་འཚོང་མའི་གནས་དང། རྒྱལ་པོའི་ཕོ་བྲང་འཁོར་གྱི་སྒོ་དང། རིགས་  
ངན་གྱི་གནས་སོ། །སྡོམ་ནི། མལ་ན་སྦྲུལ་ནག་ཉལ་བ་དང། །ཆོས་གོས་གཅིག་པུས་ཕྱག་མི་བྱ། །རྒན་པ་བཞི་ལ་ཕྱག་བྱ་སྟེ། །དེ་བཞིན་ཚོགས་ལའང་ཕྱག་བྱའོ། །སངས་རྒྱས་བཅོམ་  
ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན་དགེ་སློང་ཞིག་འདུག་པ་དེས། དགེ་སློང་གྲོགས་པོ་ཞིག་ལ་  
མལ་སྟན་བཤམས་ཏེ། ལྗོངས་རྒྱུ་ཞིང་སོང་ངོ། །དགེ་སློང་དེས་མལ་སྟན་དེ་ཇི་ལྟར་བཏིང་བ་བཞིན་དུ་བཞག་ནས། དེར་སུ་ཡང་ཉལ་ཞིང་ལྟ་བར་མི་བྱེད་དེ། མལ་སྟན་ཏེ་སྟོང་པར་འདུག་  
པ་དང། གནམ་བབས་སུ་སྦྲུལ་གདུག་པ་ཞིག་ཕན་ཚུན་དུ་འཕྱན་ཅིང་རང་དགར་རྒྱུ་ཞིང་གནས་པ་ལས། མལ་སྟན་འདུག་པ་དེར་ཕྱིན་ཏེ་དེ་དེའི་འོག་ཏུ་འཁྱིལ་ཏེ་འདུག་གོ་ཇི་ཙམ་  
ན་དགེ་སློང་ཞིག་གློ་བུར་དུ་སློང་དེའི་དྲུང་དུ་འོངས་པ་དང་དགེ་སློང་དེས་དེ་ངལ་བསོས་ཏེ། དེ་ནས་ལམ་གྱི་ངལ་སོས་པ་དང་དེས་མཆོག་རྟེན་དང། ཚངས་པ་མཚུངས་པར་  
སྤྱོད་པ་ལ་ཕྱག་འཚལ་དུ་བཅུག་ནས། དེས་མཆོད་རྟེན་དག་ལ་ཕྱག་བྱས་ནས་ཉི་མ་ནུབ་སྟེ། དགེ་སློང་དེས་དེ་ལ་འདི་སྐད་ཅེས། ཚེ་དང་ལྡན་པ་ཆུ་དང། ས་དང། ཡུངས་མར་འདི་རེ་  
  
  
ཇི་ལྟར་བཏིང་ཞིང་འདུག་པ་ལ་ཁྱོད་ལམ་གྱི་དུབ་པས་རྐང་པ་ཁྲུས་ལ་ཉོལ་ཅིག་ཅེས་སྨྲས་པ་དང། དེ་སྔོན་གྱི་ལས་ཀྱི་དབང་གིས་བསྐུལ་བས་མལ་སྟན་ལ་མ་བརྟགས་  
པར་ཉལ་ཏེ་གཉིད་ཀྱིས་ལོག་གོ་དེ་གཉིས་ཀྱིས་ལོག་པས་སྦྲུལ་གདུག་པ་དེ་ནོན་པ་དང། དེ་ཕན་ཚུན་འགྲོ་བའི་སྐབས་མེད་དེ་བཙིར་བའི་སྡུག་བསྔལ་གྱི་ཚོར་བས་གཟིར་ནས་དགེ་སློང་དེའི་ལུས་  
ལ་བཟུང་ངོ། །དེ་མཆེ་བས་ཟིན་པའི་སྡུག་བསྔལ་སྐྱེས་པར་གྱུར་པས་ཕན་ཚུན་བསྒྱུར་བ་དང། དེ་ཡང་ཤི་བ་གྱུར་ཏེ། དེ་གཉིས་ཀ་དུས་ལས་འདས་སོ། །ཇི་ཙམ་ན་མཚན་མོའི་ནམ་ནངས་ཏེ་  
དགེ་སློང་དེ་དེའི་དྲུང་དུ་སོང་ནས། དལ་ནས་དལ་ནས་སྒོ་འཕར་ལ་བརྡུངས་པ་དང། དེ་དུས་ལས་འདས་བས་ག་ལ་ཞིག་ལན་འདེབས་ཏེ། དེས་རེ་ཞིག་འདི་ངལ་བས་ཉལ་ཏེ། རང་ལྡང་གྲང་སྙམ་  
དུ་བསམས་པ་དང། ཇི་ཙམ་ན་དྲོ་ལ་བབ་པར་གྱུར་ཏེ། དགེ་སློང་དེ་ཡང་དེའི་དྲུང་དུ་སོང་ནས་སྒོ་འཕར་ལ་དྲག་ཏུ་བརྡུངས་ཏེ། ཚེ་དང་ལྡན་པ། དྲོ་ལ་བབ་ཀྱི། ལོངས་ཤིག་ཅེས་སྨྲས་པ་དང། གནས་  
ཁང་སྟོང་པར་འདུག་པས་ག་ལ་ཞིག་ལན་ཡོད་དེ། དེ་ལ་དགེ་སློང་དག་གིས་ཅིའི་ཕྱིར་སྒོ་འཕར་བརྡུངས་ཞེས་སྨྲས་པ་དང། དེས་ཇི་ལྟར་གྱུར་པ་རྒྱས་པར་བརྗོད་དོ། །དགེ་སློང་དག་གིས་ལྡེ་མིག་ཀྱོག་  
པོ་བླངས་ཏེ་སྒོ་ཕྱེ་བ་དང། ཇི་ཙམ་ན་དུས་ལས་འདས་པར་མཐོང་ངོ། །དེ་དག་གིས་ཕན་ཚུན་དུ་བརྟགས་ན་སྦྲུལ་གདུག་པ་ཞིག་མལ་གྱི་འོག་ཏུ་ནོན་ནས་དུས་ལས་འདས་པར་མཐོང་སྟེ། དེ་ན་ཁ་ཅིག་  
  
  
༄༅། །གིས་ཚེ་དང་ལྡན་པ་འདི་ནི་སྦྲུལ་གདུག་པ་འདིས་ཟོས་པས་དུས་ལས་འདས་སོ། །དེ་ན་ཁ་ཅིག་ནི་འདི་ཡང་ཚེ་དང་ལྡན་པ་འདིས་ལུས་བསྒྱུར་བས་དུས་ལས་  
འདས་སོ། །ཞེས་དེའི་སྐབས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཡིན་པ་ནི། དགེ་སློང་མལ་སྟན་གཏམས་  
པས་མལ་སྟན་གྱི་ཞལ་ཏ་པ་ལ་མ་གཏད་ཅིང་དུས་དུས་སུ་མ་བརྟགས་པ་ལས་གྱུར་ཏེ། དེ་ལྟ་བས་ན་མལ་སྟན་གཏམས་པར་གྱུར་པ་དེས་མལ་སྟན་གྱི་ཞལ་ཏ་པ་ལ་གཏད་པར་བྱ་ཞིང། བལྟབ་སྟེ་  
ཆོས་གོས་ཀྱི་གདང་བུ་ལ་དགལ་བར་བྱ་བར་མཁྱེན་ནས་བཀའ་སྩལ་པ། དགེ་སློང་དག་དགེ་སློང་དེས་ནི་བག་མེད་པ་བྱས་པས་ཉེས་དམིགས་སུ་གྱུར་ཏེ། དེ་ལྟ་བས་ན་དགེ་སློང་གང་ལ་མལ་སྟན་  
གཏམས་པར་གྱུར་པ་དེས་ཅི་ནུས་ཀྱིས་སྐོམས་ལ་ལྟོ་བ་སྟེ་མལ་སྟན་གྱི་ཞལ་ཏ་པ་ལ་གཏོད་ཅིག་ཡང་ན་ལྟོ་བ་ལ་ཆོས་གོས་ཀྱི་གདང་བུ་ལ་བཀལ་ཏེ་གཞག་པར་བྱའོ། །གང་ཞིག་ཉལ་བར་བྱེད་ན་ཡང་  
མལ་སྟན་ལ་བརྟགས་ཏེ་ཉལ་བར་བྱའོ། །བཅོམ་ལྡན་འདས་ཀྱིས་མལ་སྟན་ལ་ཉལ་བར་འདོད་པ་དེས་མལ་སྟན་ལ་རྟོག་ལ་ཉལ་བར་བྱའོ་།ཞེས་གསུངས་པ་དང། དེ་དག་གིས་མེ་མར་ལ་མལ་སྟན་  
རྟོག་པ་དང། བཅོམ་ལྡན་འདས་ཀྱིས་བཀའ་སྩལ་པ། མལ་སྟན་མེ་མར་ལ་བརྟགས་པར་མི་བྱའོ། །འོན་ཀྱང་ཉིན་པར་མལ་སྟན་བརྟག་པར་བྱའོ། །དགེ་སློང་དག་གིས་མལ་སྟན་ཐམས་ཅད་གློངས་  
  
  
བཅོམ་ལྡན་འདས་ཀྱིས་བཀའ་སྩལ་པ། གང་ཡུན་རིང་དུ་བཞག་པ་དེ་དག་ནི་གཞི་ནས་གློངས་ལ་བརྟག་པར་བྱའོ། །བཏིང་བ་གཞན་ནི་སྤྲུགས་ལ་ཉལ་བར་བྱའོ། །གླེང་གཞི་ནི་མཉན་ཡོད་  
ནའོ། །དགེ་སློང་གཉིས་ཤིག་གནས་ཁང་གཅིག་ན་གནས་ཏེ། དེ་གཉིས་ལས་གཅིག་གིས་གཞོན་ནུ་གཞན་ཞིག་རབ་ཏུ་ཕྱུང་བ་དང། དེ་རབ་ཏུ་གཉིད་ཆེ་བ་ཞིག་སྟེ། རིང་ཞིག་ན་ལྡང་བ་དང། དེ་ལ་  
མཁན་པོ་རྟག་ཏུ་གཤེའོ། །ཇི་ཙམ་དུས་གཞན་ཞིག་ན་རིང་ཞིག་གཉིད་ཀྱིས་ལོག་པ་དང། སྡངས་ཏེ་ལངས་ནས་རྡུལ་ཟན་ཤམ་ཐབས་སུ་གྱོན་ཏེ། དེ་བཞིན་དུ་མཁན་པོའི་དྲུང་དུ་སོང་བ་དང། དེ་  
ཡང་མལ་ནས་ལངས་ནས་ཤམ་ཐབས་གྱོན་ཅིང་འདུག་པ་དེའི་རྐང་པ་ལ་མགོ་བོས་ཕྱག་འཚལ་བ་དང། དེ་ཡང་སྐྲ་དང་ཁ་སྤུ་བྲེགས་ནས་རིང་པོ་མ་ལོན་པས། དེ་ལངས་པའི་མགོ་ལ་མཁན་པོའི་  
ཤམ་ཐབས་ཐོགས་ནས་ལྷུང་སྟེ་སྒྲེན་མོར་གྱུར། དེའི་རྡུལ་ཟན་ཡང་ལྷུང་བར་གྱུར་ཏེ། གཉིས་ཀ་སྒྲེན་མོར་གྱུར་ཅིང། ཇི་ལྟར་ཚུལ་མི་སྡུག་པར་འདུག་པ་གནས་ཁང་གཅིག་ན་གནས་པས་མཐོང་སྟེ། དེས་  
ཚེ་དང་ལྡན་པ་དག་བཟང་ངོ། །ཇི་ལྟར་སྐྱེས་བུ་ཁྱེད་སྐྱེས་བུའི་མཚན་དང་ལྡན་པར་ངས་གདོད་ཤེས་སོ། །ཞེས་སྨྲས་པ་དང་གཉིས་ཀ་སྐྱེངས་ཏེ་སྤོབས་པ་མེད་པར་སོང་ནས། དེས་སློབ་མ་དེ་ལ་སྤྱོས་པ་  
དང། དེ་ལ་དགེ་སློང་དག་གིས་སྨྲས་པ། ཚེ་དང་ལྡན་པ་ཁྱོད་ལ་དེ་བཞིན་དུ་རྟག་ཏུ་གཤེ་བར་གྱུར་ན་ཁྱོད་ཀྱིས་ཅི་ཞིག་བྱས། དེས་སྨྲས་པ། ཚེ་དང་ལྡན་པ་དག་འདི་དང་སྔོན་ནི་ལྷན་ཅིག་འདུམ་པར་  
  
  
༄༅། །རུང་ན། ད་ནི་འདུམ་པར་མི་འགྱུར་བས། གཤེད་གཅིག་ཏུ་འགྲོ་བར་བྱའོ། །དེ་དག་གིས་ཅི་ལས་གྱུར་ཅེས་སྨྲས་པ་དང། དེས་ཇི་ལྟར་གྱུར་པ་དེ་དག་ལ་རྒྱས་  
པར་སྨྲས་སོ། །དེ་དག་གིས་ཚེ་དང་ལྡན་པ་ཁྱོད་ཉིད་ཀྱིས་ཉེས་པས། གཤེ་བ་ནི་གནས་ཡིན་ནོ། །ཞེས་སྨྲས་པ་དང། དེ་ཅང་མི་སྨྲ་བར་གྱུར་བ་དེའི་སྐབས་དེ་དགེ་སློང་རྣམས་ཀྱིས་བཅོམ་ལྡན་  
འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། དགེ་སློང་དེས་དེ་ལ་སྤྱོས་པ་ནི་གནས་ཡིན་ཏེ། དགེ་སློང་དག་དེ་ལྟ་བས་ན་ཉེས་དམིགས་གང་ཡིན་པ་ནི་ཆོས་གོས་གཅིག་གྱོན་  
པས་ཕྱག་བྱེད་ཅིང། ཆོས་གོས་གཅིག་གྱོན་པས་ཕྱག་བྱེད་པ་བདག་གིར་བྱེད་པ་སྟེ། དེ་ལྟ་བས་ན་དགེ་སློང་དག་ཆོས་གོས་གཅིག་གྱོན་པས་ཕྱག་མི་བྱ་ཞིང། ཆོས་གོས་གཅིག་གྱོན་པས་ཀྱང་  
ཕྱག་བྱེད་པ་བདག་གིར་བྱ་བ་མ་ཡིན་པར་མཁྱེན་ནས་བཀའ་སྩལ་པ། དགེ་སློང་དེས་དེ་ལ་སྤྱོས་པ་ནི་གནས་ཡིན་ཏེ། དགེ་སློང་དག་།དེ་ལྟ་བས་ན་དགེ་སློང་ཆོས་གོས་གཅིག་གྱོན་པ་དེས་ཀྱང་  
ཕྱག་མི་བྱ། ཆོས་གོས་གཅིག་གྱོན་པ་ལ་ཡང་ཕྱག་མི་བྱ། ཆོས་གོས་གཅིག་གྱོན་པས་ཕྱག་བྱེད་པ་ཡང་བདག་གིར་མི་བྱའོ། །དགེ་སློང་དག་ཆོས་གོས་གཅིག་གྱོན་པས་ཕྱག་བྱེད་དམ། ཆོས་  
གོས་གཅིག་གྱོན་པ་ལ་ཕྱག་བྱེད་དམ། ཆོས་གོས་གཅིག་གྱོན་པས་ཕྱག་བྱེད་པ་བདག་གིར་བྱེད་ན་འགལ་ཚབས་ཅན་དུ་འགྱུར་རོ། །གླེང་གཞི་ནི་རྒྱལ་པོའི་ཁབ་ནའོ། །བཅོམ་ལྡན་འདས་ཀྱིས་  
  
  
བསོ་བར་མི་བྱའོ། །ཞེས་གསུངས་པ་དང། ཡུལ་སོ་སོ་ན་གནས་པའི་དགེ་སློང་དག་གྲོང་དང། གྲོང་ཁྱེར་དང། ཡུལ་འཁོར་དང་  
རྒྱལ་པོའི་ཕོ་བྲང་འཁོར་དེ་དང་དེ་དག་ནས། མཆོད་རྟེན་ལ་ཕྱག་བྱེད་དུ་ལྷགས་པ་དེ་དག་ལ། གང་གིས་ཀྱང་ངལ་མ་བསོས་ཏེ་བསྐྲད་ནས་ཁྱམས་དང། སྒོ་ཁང་དང། ཐེམ་སྐས་དང། སྒོ་  
ཁང་གི་ཁྱམས་དང། ཤིང་དྲུང་དག་ཏུ་དེ་དག་གནས་པ་དང་བྲམ་ཟེ་དང། ཁྱིམ་བདག་མ་དད་པ་ཁ་ཅིག་གིས་མཐོང་ནས། འཕགས་པ་ཁྱེད་ཅག་གཙུག་ལག་ཁང་ནས་བསྐྲད་དམ་ཅི་ན་འདི་  
བཞིན་དུ་འདུག་དེ་དག་གིས་སྨྲས་པ། བཞིན་བཟང་ངེད་ནི་གཙུག་ལག་ཁང་ནས་བསྐྲད་པ་མ་ཡིན་ཏེ། འོན་ཀྱང་གློ་བུར་དུ་ལྷགས་པ་ཡིན་ནོ། །དེ་དག་གིས་སྨྲས་པ། འཕགས་པ་ཁྱོད་ཀྱི་ཚངས་  
པ་མཚུངས་པར་སྤྱོད་པ་དག་གིས་གནས་ཁང་དག་མ་བྱིན་ནམ། དེ་དག་གིས་བཞིན་བཟང་ངེད་ཀྱི་ཚུལ་ཁྲིམས་མི་ཤེས་པས། སུ་ཞིག་ངེད་ལ་གནས་ཁང་གི་སྐབས་འབྱེད་པར་བྱེད། གང་ཅི་ལྟར་  
ཡང་རུང། འདིར་གནས་ཏེ་མཆོད་རྟེན་ལ་ཕྱག་བྱས་ནས་རང་གི་གནས་སུ་འགྲོའོ། །ཞེས་སྨྲས་པ་དང། ཤཱཀྱའི་བུའི་དགེ་སྦྱོང་རྣམས་ཀྱི་ཚུལ་ཁྲིམས་ནི་སྙོམས་པའོ་ཞེས་ཐོས་ན། དེ་ཇི་ལྟར་སྙོམས་པའི་  
ཚུལ་ཁྲིམས་དེ། ཚངས་པ་མཚུངས་པའི་སྤྱོད་པ་བློ་བུར་དུ་འོངས་པ་ལ་ཡང་གནས་ཁང་སྦྱིན་པར་མི་བྱེད་དོ། །ཞེས་དེ་དག་རྨོད་པར་བྱེད། འཕྱ་བར་བྱེད། ཕྱར་ཀ་གཏོང་བར་བྱེད་པ་དེའི་སྐབས་དགེ་  
  
  
༄༅། །སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གློ་བུར་དུ་འོངས་པའི་ཀུན་ཏུ་སྤྱོད་པའི་ཆོས་ངས་བཅའ་  
བར་བྱ་སྟེ། དགེ་སློང་གློ་བུར་དུ་འོངས་པས་རྒན་པ་བཞི་ལ་ཕྱག་བྱོས་ལ། དེའི་མདུན་དུ་འདུག་པར་བྱའོ། །དེ་དག་གིས་ཀྱང་དེ་ལ་གུས་པར་གྱིས་ལ། ངལ་སོར་གཞུག་པར་བྱ་ཞིང། གནས་  
ཁང་དང། མལ་སྟན་གྱི་ཞལ་ཏ་བས་ཀྱང་མལ་སྟན་སྦྱིན་པར་བྱའོ། །བཅོམ་ལྡན་འདས་ཀྱིས་གློ་བུར་དུ་འོངས་པའི་དགེ་སློང་གིས་རྒན་པ་བཞི་ལ་ཕྱག་བྱས་ཏེ་མདུན་དུ་འདུག་པར་བྱའོ། །ཞེས་  
གསུངས་པ་དང། ཇི་ཙམ་ན་དགེ་སློང་གཞན་ཞིག་ལྗོངས་རྒྱུ་ཞིང་འགྲོ་བ་ལས་རྒྱལ་པོའི་ཁབ་ཏུ་ཕྱིན་ཏེ། དེས་དགེ་སློང་དག་ལ་ཚེ་དང་ལྡན་པ་གནས་བརྟན་ཀུན་ཤེས་ཀོའུ་དི་ནྱ་གང་ན་ཞེས་དྲིས་པ་  
དང། དེ་དག་གིས་སྨྲས་པ། འོད་མའི་ཚལ་ནའོ། །དེ་འོད་མའི་ཚལ་དུ་སོང་སྟེ། དེའི་གནས་ཁང་གི་སྒོ་དལ་ནས་དལ་ནས་བརྡུངས་པ་དང། ཚེ་དང་ལྡན་པ་ཀུན་ཤེས་ཀོའུ་དི་ནྱས་སྒོ་རྡུང་བ་འདི་སུ་  
ཞིག་ཡིན། ཞེས་སྨྲས་སོ། །དེས་སྨྲས་པ། གནས་བརྟན་བདག་ནི་གློ་བུར་དུ་མཆིས་པ་མིང་འདི་ཞེས་བགྱི་བ་ལགས་སོ། །དེས་ཚེ་དང་ལྡན་པ་ནང་དུ་ཞུགས་ལ་ངལ་སོས་ཤིག་ཅེས་སྨྲས་པ་དང་  
དེས་སྨྲས་པ། གནས་བརྟན་འོད་སྲུང་ཆེན་པོ་ལ་ཕྱག་འཚལ་ན་དེ་གང་ན་བཞུགས་པ་གསུངས་ཤིག་དེས་ཚེ་དང་ལྡན་པ། དེ་ཤིང་པིབ་པ་ལའི་ཕུག་ན་འདུག་གི་སོང་ཞིག་ཅེས་སྨྲས་པ་དང་  
  
  
བགས་[* BAGS ]ཡིས་དལ་ནས་དལ་ནས་སྒོ་བརྡུངས་པ་དང། ཚེ་དང་ལྡན་པ་འོད་སྲུང་ཆེན་པོས་སྒོ་བརྡུང་པ་འདི་སུ་ཡིན། །ཞེས་སྨྲས་སོ། །དེས་སྨྲས་པ། འཕགས་པ་བདག་  
ནི་གློ་བུར་དུ་མཆིས་པ་མིང་འདི་ཞེས་བགྱི་བ་ལགས་སོ། དེས་ཚེ་དང་ལྡན་པ་ནང་དུ་ཞུགས་ལ་ངལ་སོས་ཤིག་ཅེས་སྨྲས་པ་དང་དེས་སྨྲས་པ། གནས་བརྟན་ཆེན་པོ་སྐུལ་བྱེད་ལ་ཡང་ཕྱག་  
འཚལ་ན་དེ་གང་ན་བཞུགས་གསུངས་ཤིག་དེས་སྨྲས་པ། ཚེ་དང་ལྡན་པ་བྱ་རྒོད་ཕུང་པོའི་རི་ལ་འདུག་གི་དེར་སོང་ཞིག་དེ་བྱ་རྒོད་ཕུང་པོའི་རི་ལ་སོང་སྟེ། དེའི་གནས་ཁང་ལ་བགས་ཀྱི་དལ་  
ནས་དལ་ནས་སྒོ་བརྡུངས་པ་དང། ཚེ་དང་ལྡན་པ་སྐུལ་བྱེད་ཆེན་པོས་སྒོ་རྡུང་པ་དེ་སུ་ཡིན། ཞེས་སྨྲས་པ་དང། དེས་སྨྲས་པ་གནས་བརྟན་བདག་ནི་གློ་བུར་དུ་མཆིས་པ་མིང་འདི་ཞེས་  
བགྱི་བ་ལགས་སོ། །དེས་ཀྱང་ཚེ་དང་ལྡན་པ་ནང་དུ་ཞུགས་ལ་ངལ་སོས་ཤིག་ཅེས་སྨྲས་པ་དང། དེས་སྨྲས་པ། གནས་བརྟན་སྟོབས་བཅུ་འོད་སྲུང་ལ་ཕྱག་འཚལ་ན་དེ་གང་ན་བཞུགས་གསུངས་  
ཤིག་དེས་སྨྲས་པ། ཚེ་དང་ལྡན་པ་སྡེ་ཅན་གྱི་ཕུག་ན་འདུག་གི་སོང་ཞིག་དེ་སྡེ་ཅན་གྱི་ཕུག་ཏུ་སོང་སྟེ། བགས་ཀྱིས་དལ་ནས་དལ་ནས་སྒོ་བརྡུངས་པ་དང། ཚེ་དང་ལྡན་པ་སྟོབས་བཅུ་འོད་  
སྲུང་གི་སྒོ་རྡུང་བ་སུ་ཡིན་ཞེས་སྨྲས་སོ། །དེས་སྨྲས་པ། བདག་ནི་གློ་བུར་དུ་མཆིས་པ་མིང་འདི་ཞེས་བགྱི་བ་ལགས་སོ། །དེས་ཀྱང་ཚེ་དང་ལྡན་པ་ནང་དུ་ཞུགས་ལ་ངལ་སོས་ཤིག་ཅེས་སྨྲས་པ་  
  
  
༄༅། །དང། དེས་སྨྲས་པ། གནས་བརྟན་ད་ནི་ནམ་ཡང་ནངས་ཏེ་བསོད་སྙོམས་ལ་ཡང་འཇུག་དགོས་ན། ཇི་ལྟར་ངལ་བསོ་མཆིའོ། །བཅོམ་ལྡན་འདས་ཀྱིས་ནི་  
བདག་ཅག་གློ་བུར་དུ་ལྷགས་པ་ལམ་གྱིས་དུབ་པ་རྣམས་ཆད་པས་དགུམ་པའི་ལས་ཀྱི་དོན་དུ་རྒན་པ་བཞི་ལ་གློ་བུར་དུ་འོངས་པས་ཕྱག་བྱོས་ཤིག་ཅེས་གསུངས་ངོ། །ཞེས་དེའི་སྐབས་དགེ་  
སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ངས་ས་ལ་འདུག་གོ་ཅོག་གི་གནས་བརྟན་ལ་མ་གསུངས་མོད་ཀྱི། འོན་ཀྱང་  
གཙུག་ལག་ཁང་ན་གནས་པ་དེ་ཉིད་ཀྱི་གནས་བརྟན་ལ་ཕྱག་བྱའོ་།སྡོམ་ནི། སྟོན་ལ་ངག་ལྡན་གྱིས་ཞུས་ནས། མཁན་པོའི་རྗེས་སུ་སྤྱད་པ་དང། རི་དྭགས་ལ་ནི་ལྔ་བརྒྱ་དང། ཐ་མར་  
གྱུར་པ་བདུན་བརྒྱའོ། །སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་།དེ་ནས་ཚེ་དང་ལྡན་པ་ངག་ལྡན་དགོངས་ཀ་ནང་དུ་ཡང་  
དག་འཇོག་ལས་ལངས་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ། ཕྱོགས་གཅིག་ཏུ་འདུག་གོ་ཕྱོགས་གཅིག་  
ཏུ་འདུག་ནས། བཅོམ་ལྡན་འདས་ལ་ཚེ་དང་ལྡན་པ་དག་ལྡན་གྱིས་འདི་སྐད་གསོལ་ཏོ། །བཙུན་པ་དགེ་སློང་ལྷན་ཅིག་གནས་པ་དང། ཉེ་གནས་རྣམས་ཀྱིས་མཁན་པོ་དང། སློབ་དཔོན་ལ་ཇི་  
  
  
ངག་ལྡན། དགེ་སློང་ལྷན་ཅིག་གནས་པ་དང། ཉེ་གནས་རྣམས་ཀྱིས་ཀུན་ཏུ་སྤྱད་པའི་ཆོས་ངས་ཡང་དག་པར་བཅའ་བར་བྱའོ། །དགེ་སློང་ལྷན་ཅིག་གནས་པ་དང། ཉེ་གནས་  
རྣམས་ཀྱིས་ནང་པར་སྔར་ལངས་ཏེ། མཁན་པོ་དང་སློབ་དཔོན་ལ་ཁམས་མཉམ་མམ། ཞེས་དྲི་བར་བྱའོ། །གལ་ཏེ་མཁན་པོ་ཁམས་མི་མཉམ་མོ། །ཞེས་ཟེར་ན། དེའི་ནད་དྲིས་ཏེ་སྨན་པ་ལ་བཞིན་  
བཟང་བདག་གི་མཁན་པོ་འདི་འདྲ་བར་ན་བར་གྱུར་ན། སྨན་སྟོན་ཅིག་ཅེས་དྲིས་ལ། ཇི་ལྟར་བསྒོ་བ་དེ་ལྟར་བྱའོ། །དེ་ལྟར་འབྱོར་ན་ལེགས། གལ་ཏེ་མ་འབྱོར་ན་དེའི་ཉེ་དུ་དག་ལ་བསླང་བར་བྱའོ།།  
གལ་ཏེ་ཉེ་དུ་མང་པོར་གྱུར་ན། དེས་མཁན་པོའི་ཉེ་དུ་གང་ལས་སྨན་བསླང་བར་བགྱི་ཞེས་དྲི་ཞིང། གང་ལ་བསྟན་པ་དེའི་དྲུང་ནས་བསླང་བར་བྱའོ། །ཉེ་དུ་མེད་ན་བྲམ་ཟེ་དང། ཁྱིམ་བདག་གང་ལ་  
བསྟན་པ་དེ་ལས་བསླང་བར་བྱའོ། །གལ་ཏེ་དེ་ལྟ་བུ་ཡང་མེད་ན་སྨན་ཁང་ནས་བསླང་བར་བྱའོ། །གལ་ཏེ་དེ་ནས་ཀྱང་མ་རྙེད་ན་རང་གིས་ལས་ལ་བལྟ་ཞིང་བཟའ་བ་དང། བཏུང་བ་དང། མྱང་  
བ་ཙམ་ལ་གནས་པར་བྱའོ། །ཇི་སྟེ་མིན་བར་གྱུར་པ་ཞིག་ན་སོ་ཤིང་བཟའ་བར་བྱ་ཞིང། ཕྱོགས་གང་དུ་མཁན་པོས་སོ་ཤིང་བོར་བའི་ཕྱོགས་སུ་ཕྱག་དར་དང། དཀྱིལ་འཁོར་བྱས་ནས་སྟ་ན་གདིང་  
ཞིང། ཆུ་སྣོད་དང། ཆོལ་ཟངས་དང། འདག་ཆལ་དང། སོ་ཤིང་གཞག་པར་བྱའོ། །སོ་ཤིང་བོར་ནས་ཆོལ་ཟངས་བསླང་བར་བྱའོ་།གལ་ཏེ་མིག་ནད་ཅན་ཞིག་ན། སྨན་པས་བསྒོ་བའི་མིག་སྨན་སྦྱར་  
  
  
༄༅། །བར་བྱ་སྟེ། མིག་སྨན་སྦྱར་ནས་སྦྱིན་པར་བྱ་ཞིང། དེ་སླར་ཡང་བླང་བར་བྱའོ། །ཆོས་གོས་དག་ཀྱང་སྦྱིན་པར་བྱ་ཞིང། ནམ་ཆོས་གོས་བགོས་ནས་མཆོད་རྟེན་  
དག་ལ་ཕྱག་བྱེད་ན། དེ་ནས་གནས་ཁང་ཆག་ཆག་གིས་གདབ་ཅིང་ཕྱག་དར་བྱའོ། །གལ་ཏེ་རྡུལ་ཡོད་པར་གྱུར་ན་བ་ལང་གི་ལྕི་བའམ། ལོ་མ་སྔོན་པོས་ཇི་ཙམ་པ་དེ་བྱུག་པར་བྱའོ། །དེ་ནས་  
མཆོད་རྟེན་ལ་ཕྱག་བྱ་ཞིང། ཚངས་པ་མཚུངས་པར་སྤྱོད་པ་ལ་ཡང་ཅི་ནུས་ཀྱིས་ཕྱག་བྱའོ། །དེ་ནས་བསམ་གཏན་དང། ཀློག་པའི་སྦྱོར་བས་གནས་པར་བྱའོ། །དུས་ཚོད་ཤེས་ནས་ལྷུང་  
བཟེད་གཉིས་བཀྲུས་ཏེ། གལ་ཏེ་བསོད་སྙོམས་པ་ཞིག་ན་ལྷུང་བཟེད་ལྕི་བ་དེ་དག་གིས་བཀུར་བར་བྱ་ཞིང། གང་ཡང་བ་དེ་མཁན་པོ་ལ་སྦྱིན་པར་བྱའོ། །གལ་ཏེ་གང་གྲང་བའི་དུས་སུ་གྱུར་  
ན་སྣམ་སྦྱར་གང་ལྕི་བ་དེ་མཁན་པོ་ལ་སྦྱིན་པར་བྱ་ཞིང་གང་ཡང་བ་དེ་བདག་གིས་བགོ་བར་བྱའོ། །ཇི་སྟེ་དྲོ་བ་ཞིག་ཏུ་གྱུར་ན་གང་ཡང་བ་དེ་མཁན་པོ་ལ་སྦྱིན་པར་བྱ་ཞིང། གང་ལྕི་བ་དེ་  
བདག་གིས་བཀུར་བར་བྱའོ། །གལ་ཏེ་ལམ་མི་བདེ་བར་གྱུར་ན་སྔོན་དུ་འགྲོ་བར་བྱ་ཞིང། ཅི་སྟེ་བདེ་བ་ཞིག་ན་ཕྱི་བཞིན་འགྲོ་བར་བྱའོ། །གལ་ཏེ་ཆུ་རྒལ་བར་གྱུར་ན་མཁན་པོའི་ལག་པ་ནས་  
བཟུང་བར་བྱའོ། །སྤྱོད་ཡུལ་དུ་འགྲོ་བ་ན་མཁན་པོ་ལ། མཁན་པོ་བསོད་སྙོམས་ལ་ལྷན་ཅིག་གཤེགས་སམ། འོན་ཏེ་སོ་སོར་གཤེགས། ཞེས་དྲིས་ཤིག་གལ་ཏེ་ལྷན་ཅིག་གོ་ཞེས་  
  
  
དེ་བཞིན་དུ་ལྷན་ཅིག་ཏུ་འགྲོ་བར་བྱ་ཞིང་སོང་བ་ལས་གལ་ཏེ་ཕྱེ་ཞིག་རྙེད་ན་བདག་གི་ལྷུང་བཟེད་དུ་བླང་བར་བྱའོ། །ཅི་སྟེ་འབྲས་ཆན་ཞིག་ན་ནི་མཁན་པོའི་ལྷུང་བཟེད་དུ་ལྷུགས་ཤིག་  
ཅེས་སྨྲ་བར་བྱའོ། །མོན་སྲན་གྲེའུ་ལས་བྱས་པའམ། འབྲས་ཕྱེ་ལས་བྱས་པའི་བཟའ་བ་རྙེད་ན་བདག་གི་ལྷུང་བཟེད་དུ་བླང་བར་བྱའོ། །ཅི་སྟེ་བཟའ་བ་ཁ་ན་ད་ཞིག་རྙེད་ན་མཁན་པོའི་ལྷུང་བཟེད་  
དུ་ལྷུགས་ཤིག་ཅེས་སྨྲ་བར་བྱའོ། །ཅི་སྟེ་དར་བ་བསྐོལ་བའམ་རྩབ་མོའི་ཁུ་བ་བསྐོལ་པ་ཞིག་རྙེད་ན་བདག་གི་ལྷུང་བཟེད་དུ་བླང་བར་བྱའོ། །ཅི་སྟེ་འོ་མའམ། ཞོའམ། ཁུ་བ་སྦྱར་བ་ཞིག་  
ན་མཁན་པོའི་ལྷུང་བཟེད་དུ་ལྷུགས་ཤིག་ཅེས་སྨྲ་བར་བྱའོ། །དེ་ནས་གནས་ཁང་དུ་ཕྱིན་ནས་དཀྱིལ་འཁོར་གཉིས་བྱ་ཞིང། ལོ་མ་ལྷགས་པ་དག་བླངས་ནས། སྟན་གཉིས་གཞག་པར་  
བྱའོ། །དེ་ནས་འདུག་སྟེ་ཟས་ཀྱི་བྱ་བ་བྱའོ། །ཅི་སྟེ་བསོད་སྙོམས་ལ་སོ་སོར་སོང་ན། བསོད་སྙོམས་བླངས་པ་དག་མཁན་པོ་ལ། མཁན་པོ་བསོད་སྙོམས་འདི་ནི་བདག་གིས་རྙེད་དོ། །དེ་ལས་  
གང་བཞེད་པ་དེ་བླང་དུ་གསོལ་ཞེས་སྨྲ་བར་བྱའོ། །དེས་ཀྱང་དེ་ལ་ཚོད་རིག་པར་བྱོས་ཤིག་ཅི་སྟེ་དགེ་འདུན་ལས་འཐོབ་པར་འགྱུར་བ་ཞིག་ན། སྣོད་དག་བཀྲུས་ལ་ཚང་མང་དུ་སོང་སྟེ། གཙང་  
སྦྱོར་ལ་དྲི་བར་བྱ་སྟེ། ཚེ་དང་ལྡན་པ་དེང་དགེ་འདུན་གྱི་སྐྱུ་རུམ་ཅི་ཞིག་བྱས། དེས་ཀྱང་གུས་པར་གྱིས་ལ། དེ་ལ་སྨྲ་བར་བྱའོ། །དེ་ནས་དེས་མཁན་པོ་ལ། མཁན་པོ་དགེ་འདུན་གྱི་སྐྱུ་རུམ་  
  
  
༄༅། །འདི་དང་འདི་ལྟ་བུ་ཞིག་བགྱིས་ན། དེ་ལས་གང་བཞེད་པ་དེ་བླང་དུ་གསོལ། ཞེས་སྨྲོས་ཤིག་དེས་ཀྱང་དྲོད་རིག་པར་བྱོས་ཤིག་དེ་ནས་ཕྱོགས་གང་དུ་  
མཁན་པོས་ལག་པ་བཀྲུས་པའི་ས་ཕྱོགས་དེར་དཀྱིལ་འཁོར་བྱོས་ལ་སྟན་དང། རིལ་བ་སྤྱི་བླུགས་དང། འདག་ཆལ་དང། སོ་ཤིང་དག་ཉེ་བར་གཞག་པར་བྱ་ཞིང། མཁན་  
པོའི་རྐང་པ་ཡང་བཀྲུ་བར་བྱའོ། །རྐང་པ་བཀྲུས་ནས་ལྷ་མ་གཉིས་བྱི་དོར་བྱས་ཏེ་སྦྱིན་པར་བྱའོ། །ཁྲུས་མི་བྱེད་ན་ཆུ་དང། ས་དང། འབྲུ་མར་གྱི་སྣོད་དག་སྦྱིན་པར་བྱའོ། །དེ་ནས་  
ཟས་ཀྱི་སྙོམས་པ་བསྡུས་ནས། མཁན་པོ་ལ་ཅི་འདི་ཉིད་དུ་དགེ་བའི་ཕྱོགས་མཛད་དམ། འོན་ཏེ་ཉིན་པར་གནས་པར་གཤེགས། ཞེས་དྲི་བར་བྱའོ། །གལ་ཏེ་ཉིན་པར་གནས་པར་འགྲོ་  
ཞེས་ཟེར་ན། དེས་སྟན་བླངས་ནས་འགྲོ་ཞིང། ཉིན་པར་གནས་པར་ཕྱག་དར་དང། ཆག་ཆག་བྱོས་ལ། སྟན་གདིང་བར་བྱ་ཞིང། དུས་དུས་སུ་བ་ལང་གཞོན་ནུའི་ལྕི་བས་བསྐུ་བར་བྱའོ། །  
གལ་ཏེ་བཀླག་པ་རྒྱས་པར་བྱེད་ན་དེ་ལ་བསྟན་པར་བྱའོ། །ཅི་སྟེ་བསམ་གཏན་རྒྱས་པར་བྱེད་ན་ཡིད་ལ་བྱ་བ་བསྟན་པར་བྱའོ། །ཉིན་པར་གནས་པ་ནས་འོངས་ནས། མལ་སྟན་བརྟགས་ནས་  
ལག་པ་དང་རྐང་པ་བཀྲུས་ཏེ་མཆོད་རྟེན་ལ་ཕྱག་བྱའོ། །ཚངས་པ་མཚུངས་པར་སྤྱོད་པ་ལ་ཡང་ཕྱག་བྱོས་ལ། མཁན་པོའི་ཁྲིའུ་དང། ཆུ་དང། ལྷམ་དང། འབྲུ་མར་གྱི་སྣོད་དག་ཉེ་བར་  
  
  
།གལ་ཏེ་རྐང་པ་འཁྲུ་ན་བཀྲུས་ལ་བསྐུ་བར་བྱའོ། །དེ་ལྟ་མ་ཡིན་ན་ཆུ་དང་ས་སྦྱིན་པར་བྱའོ། །གལ་ཏེ་གྲང་བའི་དུས་སུ་གྱུར་ན་དུས་བྱིན་གྱིས་རློབས་ལ་མེ་བུད་པར་བྱའོ། །དྲོ་བར་གྱུར་ན་  
གློར་བསིལ་ཡབ་གཞག་པར་བྱའོ། །དེས་ཀྱང་དུས་ཤེས་པར་བྱ་སྟེ་བཟླས་པ་དང། ཁ་ཏོན་བྱེད་དུ་གཞུག་གོ། །ལྷུང་བཟེད་ལ་སོགས་པ་ལས་གང་ཅུང་ཟད་ཅི་བྱ་བ་དེ་ཐམས་ཅད་སྔར་མཁན་པོ་དང་སློབ་  
དཔོན་གྱི་བྱས་ལ་ཕྱིས་བདག་གི་བྱའོ། །ངག་ལྡན། ལྷན་ཅིག་སྤྱོད་པ་དང། ཉེ་གནས་དག་གིས་མཁན་པོ་དང། སློབ་དཔོན་ལ་དེ་ལྟར་ཉེ་བར་བསྒྲུབ་པར་བྱ་སྟེ། རྣམ་པ་དེ་ལྟ་བུས་མཁན་པོ་དང་སློབ་  
དཔོན་ལ་ལྷན་ཅིག་སྤྱོད་པ་དང། ཉེ་གནས་རྣམས་ཀྱིས་བསྒྲུབས་ན་ཆུའི་ནང་གི་མེ་ཏོག་ཨུཏྤ་ལ་བཞིན་དུ་དགེ་བའི་ཆོས་མངོན་པར་འཕེལ་བར་འགྱུར་རོ།། །།འདུལ་བ་ཕྲན་ཚེགས་ཀྱི་  
གཞི། བམ་པོ་ཞེ་དགུ་པ། གླེང་གཞི་ནི་རྒྱལ་པོའི་ཁབ་ནའོ། །དེ་ནས་ཡང་དེའི་ཚེ་རི་ནག་པོ་ལ་དགེ་སློང་འགྲོ་མགྱོགས་དང། ནབ་སོ་དང། དགེ་སློང་དམར་སེར་དག་ཁྱིམ་སུན་འབྱིན་པ། སྡིག་  
པའི་ཆོས་ཀུན་ཏུ་སྤྱོད་པ་དག་གནས་སོ། །དེ་དག་བུད་མེད་དག་དང་ལྷན་ཅིག་ཏུ་འདུག་ལྷན་ཅིག་ཁ་དཔྱ་ཟེར། ལྷན་ཅིག་རྩེ་བར་བྱེད་ལྷན་ཅིག་ཅ་ཅོ་འདོན། །འཕྱར་གཡེང་དང། ལུས་ཀྱིས་  
སྙོགས་པར་བྱེད། སྟན་གཅིག་ལ་འདུག་པར་བྱེད། སྣོད་གཅིག་ཏུ་ལོངས་སྤྱོད་པར་བྱེད། ཕོར་བུ་གཅིག་ཏུ་ཆང་རྣམ་པ་མང་པོ་འཐུང་བར་བྱེད། མེ་ཏོག་འཐོག་པར་བྱེད། འཐོག་ཏུ་འཇུག་  
  
  
༄༅། །ཕྲེང་བ་བརྒྱུད་པར་བྱེད། བརྒྱུད་དུ་འཇུག་མེ་ཏོག་རྒྱན་དག་འཆིང་ཞིང་འཆིང་དུ་འཇུག་གར་བྱེད། བྱེད་དུ་འཇུག་གླུ་ལེན་པར་བྱེད། རོལ་མོའི་ཆ་བྱད་  
འབུད་པར་བྱེད། འབུད་དུ་འཇུག་གར་མཁས་པ་དང། གླུ་སྙན་པ་དང། རོལ་མོའི་ཆ་བྱད་འབུད་མཁས་པ་ལ་གླ་སྦྱིན་པར་བྱེད། གོས་རྣམས་བརྫེས་ནས་རྒྱུག་པར་བྱེད། མཆོང་བར་  
བྱེད། རྒལ་བར་བྱེད། རྐང་པ་གཅིག་བསྐུམ་སྟེ་སྐོར་བར་བྱེད། ལག་འགྲོས་ཀྱིས་ཀྱང་སྐོར་བར་བྱེད། ཉ་ཚར་གྱིས་ཀྱང་སྐོར་བར་བྱེད། ཆུ་བགགས་ཤིང་གཏོང་བར་བྱེད། ཆུ་ལ་སྦལ་པའི་  
སྐད་འབྱིན། ཆུ་ལ་རྔའི་སྒྲ་ཡང་འབྱིན། གླང་པོ་ཆེའི་སྐད་ཀྱང་འབྱིན། ཁྲུང་ཁྲུང་གི་སྐད་ཀྱང་འབྱིན། རྟའི་སྐད་ཀྱང་འབྱིན། ཁྱུ་མཆོག་འགྱིང་པའི་སྐད་ཀྱང་འབྱིན། ཁས་རྫ་རྔའི་སྒྲ་ཡང་འབྱིན་  
ཁས་དུང་དང། ཁས་རྔ་དང། རྨ་བྱའི་སྐད་ཀྱང་འབྱིན། ཁུ་བྱུག་གི་སྐད་ཀྱང་འབྱིན། གླང་པོ་ཆེའི་འཐབ་མོ་ཡང་བྱེད་རྟའི་འཐབ་མོ་དང། ཁྱུ་མཆོག་གི་འཐབ་མོ་དང། མ་ཧེའི་འཐབ་མོ་  
དང། རའི་འཐབ་མོ་དང། ལུག་ཐུག་གི་འཐབ་མོ་དང། བུད་མེད་ཀྱི་འཐབ་མོ་དང། སྐྱེས་པའི་འཐབ་མོ་དང། གཞོན་ནུ་མའི་འཐབ་མོ་དང། བྱ་གག་གི་འཐབ་མོ་དང། སྲེག་པའི་འཐབ་མོ་དང་  
འུར་པའི་འཐབ་མོ་དང། བྱ་གག་དང། སྲེག་པ་དང། འུར་པ་དག་གི་འཐབ་མོ་ཡང་བྱེད། བྱེད་དུ་འཇུག་ཅིང། གཞན་ཡང་དགེ་སྦྱོང་གི་ལས་མ་ཡིན་པ་བྱེད་དེ། དེ་དག་གི་ཚུལ་དང། སྤྱོད་  
  
  
ལོག་པར་སྒྲུབ་པ་དེས་རི་ནག་པོར་དགེ་སློང་མ་འོངས་པ་རྣམས་ནི་མི་འོང་ཞིང། འོངས་པ་རྣམས་ཀྱང་མི་འདོད་པས་རི་ནག་པོའི་གནས་འདོར་བར་བྱེད་དོ། །རི་ནག་པོ་ན་གནས་པའི་བྲམ་ཟེ་  
དང། ཁྱིམ་བདག་རྣམས་འདི་ལྟར་དགེ་སློང་འདི་དག་ནི་དགེ་སྦྱོང་གི་ལས་མ་ཡིན་པ་བྱེད་དོ་ཞེས་ཁ་ཟེར་བར་བྱེད། འཕྱ་བར་བྱེད་ཕྱར་ཀ་གཏོང་བར་བྱེད་དོ། །ཞེས་སྐབས་དེ་དགེ་སློང་རྣམས་  
ཀྱིས་ཐོས་ནས། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང། ཁྱིམ་བདག་ཁ་ཟེར་ཞིང་འཕྱ་བ་དང། ཕྱར་ཀ་གཏོང་བ་ནི་གནས་  
ཡིན་ཏེ། དེ་ལྟ་བས་ན་དགེ་སློང་དག་གིས་དགེ་སྦྱོང་གི་ཚུལ་མ་ཡིན་པའི་ལས་དེ་ལྟ་བུ་མི་བྱ་ཞིང་བྱེད་དུ་ཡང་མི་གཞུག་གོ། །དགེ་སློང་དག་གིས་དེ་ལྟ་བུའི་དགེ་སྦྱོང་གི་ཚུལ་མ་ཡིན་པའི་ལས་བྱས་སམ་  
བྱེད་དུ་བཅུག་ན་འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་བྱ་རྒོད་ཕུང་པོའི་རི་ལ་བཞུགས་སོ་།དེ་ནས་ཡང་དེའི་ཚེ་ལུས་འཕགས་མའི་བུ་ཡུལ་མ་ག་དཧའི་རྒྱལ་  
པོ་མ་སྐྱེས་དགྲ་དང། ཡུལ་སྤོང་བྱེད་པ་རྣམས་ཕན་ཚུན་མི་མཐུན་པར་གྱུར་ནས། དེས་འཁོར་དེ་རྣམས་ལ་ཚིག་འདི་སྐད་ཅེས་སྨྲས་སོ་།ངས་ཡུལ་སྤོང་བྱེད་བ་རྣམས་འབྱོར་བ་དང། རྒྱས་པ་དང་  
བདེ་བ་དང། ལོ་ལེགས་པ་དང། སྐྱེ་བོ་དང། མི་མང་པོས་གང་བ་འདི་གཞོམ་པར་བྱ། ཐལ་བར་བྱ། ཚུལ་མ་ཡིན་པས་རྨེག་མེད་པར་བྱའོ་ཞེས་སྨྲས་སོ། །དེ་ནས་ལུས་འཕགས་མའི་བུ་ཡུལ་  
  
  
༄༅། །མ་ག་དཧའི་རྒྱལ་པོ་མ་སྐྱེས་དགྲས་ཡུལ་མ་ག་དཧའི་སྣ་ཆེན་པོ་ལ་གཏོགས་པའི་བྲམ་ཟེ་དབྱར་བྱེད་ལ་འདི་སྐད་ཅེས་སྨྲས་སོ། །དབྱར་བྱེད་ཚུར་ཤོག་བཅོམ་  
ལྡན་འདས་གང་ན་བ་དེར་སོང་ལ། སོང་ནས་ངའི་ཚིག་གིས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བྱོས་ལ། གནོད་པ་ཆུང་ངམ་ཉམ་ང་བ་མི་མ་ངའམ། བསྐྱོད་པ་ཡང་ངམ་  
འྪོའམ། སྟོབས་དང། བདེ་བ་ལ་རེག་པར་གནས་སམ། ཁ་ན་མ་ཐོ་བ་མི་མྔའམ། ཞེས་སྙུན་གསོལ་ལ། འདི་སྐད་ཅེས་བཙུན་པ་ལུས་འཕགས་མའི་བུ་ཡུལ་ག་དཧའི་རྒྱལ་པོ་མ་སྐྱེས་  
དགྲ་དང། ཡུལ་སྤོང་བྱེད་པ་རྣམས་ཕན་ཚུན་མི་མཐུན་པར་གྱུར་ཏེ། དེས་འཁོར་རྣམས་ལ་ཚིག་འདི་སྐད་ཅེས་མཆིའོ། །ངས་ཡུལ་སྤོང་བྱེད་པ་རྣམས་འབྱོར་བ་དང། རྒྱས་པ་དང། བདེ་བ་  
དང། ལོ་ལེགས་པ་དང། སྐྱེ་བོ་དང། མི་མང་པོས་གང་བ་འདི་གཞོམ་པར་བྱ། །ཐལ་བར་བྱ། ཚུལ་མ་ཡིན་པས་རྨེག་མེད་པར་བྱའོ་ཞེས་མཆི་ན། དེ་ལ་བཅོམ་ལྡན་འདས་ཀྱིས་བཀའ་ཅི་  
སྩལ། ཅེས་ཞུས་ལ། བཅོམ་ལྡན་འདས་ཀྱིས་ཇི་ལྟར་ལུང་བསྟན་བ་དེ་བཞིན་དུ་ཟུང་ཞིག་དབྱར་བྱེད། དེ་ཅིའི་ཕྱིར་ཞེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་  
སངས་རྒྱས་རྣམས་ནི་ལོག་པར་གསུངས་པ་མ་ཡིན་ནོ། །ཞེས་སྨྲས་ནས། ཡུལ་མ་ག་དཧའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ཀྱིས། ལྷ། བཀའ་བཞིན་འཚལ་ཞེས་ལུས་འཕགས་  
  
  
མཉན་ནས། རྟ་རྒོད་མ་དང་ལྡན་པའི་ཤིང་རྟ་ཐམས་ཅད་ནས་དཀར་བའི་ནང་དུ་ཞུགས་ཏེ། གསེར་གྱི་འཁར་བ་དང། རིལ་བ་སྤྱི་བླུགས་ཐོགས་  
བཞིན་དུ་རྒྱལ་པོའི་ཁབ་ནས་བྱུང་སྟེ། བཅོམ་ལྡན་འདས་ལ་བལྟ་བ་དང། བསྙེན་བཀུར་བྱ་བའི་ཕྱིར། བཅོམ་ལྡན་འདས་ཀྱི་སྤྱན་སྔར་སོང་སྟེ། དེ་ཇི་ཙམ་བཞོན་པའི་ས་དེའི་བར་དུ་བཞོན་  
པས་སོང་ནས། བཞོན་པ་ལས་བབས་ཏེ། རྐང་པས་བྱ་རྒོད་ཕུང་པོའི་རི་ལ་འཛེགས་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་དང་ལྷན་ཅིག་མངོན་དུ་ཡང་  
དག་པར་དགའ་བ་དང། ཡང་དག་པར་མགུ་བར་འགྱུར་བའི་གཏམ་རྣམ་པ་སྣ་ཚོགས་བྱས་ཏེ། ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས། བཅོམ་ལྡན་འདས་ལ། ཡུལ་མ་  
ག་དཧའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ཀྱིས་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ་བཅོམ་ལྡན་འདས་གོའུ་ཏ་མ་ཁྱོད་ཀྱི་ཞབས་ལ་ལུས་འཕགས་མའི་བུ་ཡུལ་མ་ག་དཧའི་རྒྱལ་པོ་མ་  
སྐྱེས་དགྲ་མགོ་བོས་ཕྱག་འཚལ་ནས་གནོད་པ་ཆུང་ངམ། ཉམ་ང་བ་མི་མྔའམ། བསྐྱོད་པ་ཡང་ངམ། སྟོབས་དང། བདེ་བ་ལ་རེག་པར་གནས་སམ། ཁ་ན་མ་ཐོ་བ་མི་མྔའམ་ཞེས་སྙུན་  
གསོལ་ལགས་སོ། །ལུས་འཕགས་མའི་བུ་ཡུལ་མ་ག་དཧའི་རྒྱལ་པོ་མ་སྐྱེས་དགྲ་དང། དབྱར་བྱེད་ཁྱོད་ཀྱང་བདེ་ལེགས་སུ་གྱུར་ཅིག་ཀྱེ་གོའུ་ཏ་མ་ལུས་འཕགས་མའི་བུ་ཡུལ་མ་ག་དཧའི་  
  
  
༄༅། །རྒྱལ་པོ་མ་སྐྱེས་དགྲ་དང། ཡུལ་སྤོང་བྱེད་པ་རྣམས་ལྷན་ཅིག་ཏུ་མི་མཐུན་པར་གྱུར་ནས། དེས་འཁོར་རྣམས་ལ་འདི་སྐད་ཅེས་མཆིའོ། །ངས་ཡུལ་སྤོང་བྱེད་  
པ་རྣམས་འབྱོར་པ་དང། རྒྱས་པ་དང། བདེ་བ་དང། ལོ་ལེགས་པ་དང། སྐྱེ་བོ་དང། མི་མང་པོས་གང་བ་འདི་གཞོམ་པར་བྱ། ཐལ་བར་བྱ། ཚུལ་མ་ཡིན་པས་རྨེག་མེད་པར་བྱའོ་ཞེས་  
མཆི་ན། ཀྱེ་བཅོམ་ལྡན་འདས་གོའུ་ཏ་མ་བཀའ་ཅི་སྩལ། དབྱར་བྱེད་འདི་ནི་གཅིག་ཏུ་ངེས་པ་མ་ཡིན་ཏེ། དབྱར་བྱེད་ང་དུས་གཅིག་ཅིག་ན་ཡུལ་སྤོང་བྱེད་ཙ་པ་ལའི་མཆོད་རྟེན་གྱི་དྲུང་  
ན་བཞུགས་པ་ན། ངས་ཡུལ་སྤོང་བྱེད་ཀྱི་གནས་དེར་ཡོངས་སུ་ཉམས་པར་མི་འགྱུར་བའི་ཆོས་བདུན་བཤད་དོ། །དབྱར་བྱེད་ཇི་སྲིད་དུ་ཡུལ་སྤོང་བྱེད་པ་དག་ཡོངས་སུ་ཉམས་པར་མི་  
འགྱུར་བའི་ཆོས་བདུན་ཡང་དག་པར་བླངས་ནས་སྤྱོད་ཅིང། ཡུལ་སྤོང་བྱེད་པ་རྣམས་ལ་ཡོངས་སུ་ཉམ་པར་མི་འགྱུར་བའི་ཆོས་བདུན་ཀུན་ཏུ་སྣང་ན། ཡུལ་སྤོང་བྱེད་པ་རྣམས་འདོད་པའི་  
དགེ་བའི་ཆོས་འཕེལ་བར་འགྱུར་གྱི། ཉམས་པར་མི་འགྱུར་རོ། །གོའུ་ཏ་མ་འདི་ལྟར་མདོར་བཀའ་སྩལ་གྱི། དེ་རྣམ་པར་མ་ཕྱེ་བས་བདག་གིས་དོན་རྒྱས་པར་མ་འཚལ་ན། གོའུ་ཏ་མས་  
མདོར་གསུངས་པའི་དོན་དེ་རྣམ་པར་ཕྱེ་སྟེ་རྒྱས་པར་བཤད་ན། འདི་ལྟར་བཅོམ་ལྡན་འདས་གོའུ་ཏ་མས་རྣམ་པར་ཕྱེ་སྟེ་རྒྱས་པར་གསུངས་པའི་དོན་དེ་བདག་གིས་ལེགས་པར་འཚལ་  
  
  
།དེ་ནས་ཡང་དེའི་ཚེ་བཅོམ་ལྡན་འདས་ཀྱི་སྣམ་ལོགས་ན་ཚེ་དང་ལྡན་པ་ཀུན་དགའ་བོ་བསིལ་ཡབ་ཐོགས་ཏེ། བཅོམ་ལྡན་འདས་ལ་གཡོབ་ཅིང་འདུག་གོ་དེ་ནས་བཅོམ་  
ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཅི་ཀུན་དགའ་བོ་ཡུལ་སྤོང་བྱེད་པ་རྣམས་ཡང་དང་ཡང་དུ་འདུ་ཞིང་ཡང་དང་ཡང་དུ་འདུ་བ་ལས་རིང་དུ་གནས་པར་ཐོས་སམ་  
བཙུན་པ་བདག་གིས་ནི་ཐོས་ལགས་ཏེ། ཡུལ་སྤོང་བྱེད་པ་རྣམས་ཡང་དང་ཡང་དུ་འདུ་ཞིང། ཡང་དང་ཡང་དུ་འདུ་བ་ལས་རིང་དུ་གནས་ལགས་སོ། །དབྱར་བྱེད་ཇི་སྲིད་དུ་ཡུལ་སྤོང་བྱེད་པ་རྣམས་  
ཡང་དང་ཡང་དུ་འདུ་ཞིང་རིང་དུ་གནས་པ་ལས། ཡུལ་སྤོང་བྱེད་པ་རྣམས་ཀྱི་དགེ་བའི་ཆོས་རྣམས་ཉམས་པར་མི་འགྱུར་ཞིང་རྒྱས་པར་འགྱུར་པར་ཤེས་པར་བྱའོ། །ཅི་ཀུན་དགའ་བོ་ཡུལ་སྤོང་  
བྱེད་པ་རྣམས་མཐུན་པར་འདུག་ཅིང་མཐུན་པར་འྒྲོའམ། ཡུལ་སྤོང་བྱེད་པ་རྣམས་ཀྱི་དགོས་པ་དང། བྱ་བ་མཐུན་པར་བྱེད་པར་ཐོས་སམ། བཙུན་པ་བདག་གིས་ཐོས་ལགས་ཏེ་  
ཡུལ་སྤོང་བྱེད་པ་རྣམས་མཐུན་ལགས་སོ། །ཞེས་བྱ་བའི་བར་གོང་མ་བཞིན་དུའོ། །དབྱར་བྱེད་ཇི་སྲིད་དུ་ཡུལ་སྤོང་བྱེད་པ་རྣམས་མཐུན་པར་འདུག་ཅིང་མཐུན་པར་འགྲོ་བ་དང། ཡུལ་སྤོང་  
བྱེད་པ་རྣམས་ཀྱི་དགོས་པ་དང། བྱ་བ་མཐུན་པར་བྱས་པ་ལས། ཡུལ་སྤོང་བྱེད་པ་རྣམས་ཀྱི་དགེ་བའི་ཆོས་རྣམས་ཉམས་པར་མི་འགྱུར་ཞིང་རྒྱས་པར་འགྱུར་བར་ཤེས་པར་བྱའོ། །ཅི་ཀུན་  
  
  
༄༅། །དགའ་བོ་ཡུལ་སྤོང་བྱེད་པ་རྣམས་སྨོན་པ་མ་ཡིན་པ་ལ་ནི་སྨོན་པར་མི་བྱེད། སྨོན་པ་ནི་ཀུན་ཏུ་འདོར་བར་མི་བྱེད་ཅིང། ཇི་ལྟར་ཡུལ་སྤོང་བྱེད་པ་རྣམས་ཀྱིས་  
ཁྲིམས་བཅས་པ་བཞིན་ཡང་དག་པར་བླངས་ནས་སྤྱོད་དོ། །ཞེས་ཐོས་སམ། བཙུན་པ་བདག་གིས་ཐོས་ལགས་ཏེ། ཡུལ་སྤོང་བྱེད་པ་རྣམས་སྨོན་པ་མ་ཡིན་པ་ལ་ནི་སྨོན་པར་མི་བགྱིད་  
སྨོན་པ་ནི་ཀུན་ཏུ་འདོར་བར་མི་བགྱིད་ཅིང། ཇི་ལྟར་ཡུལ་སྤོང་བྱེད་པ་རྣམས་ཀྱིས་ཁྲིམས་བཅས་པ་བཞིན་ཡང་དག་པར་བླངས་ནས་སྤྱོད་ལགས་སོ། །དབྱར་བྱེད་ཇི་སྲིད་དུ་ཡུལ་སྤོང་བྱེད་  
པ་རྣམས་སྨོན་པ་མ་ཡིན་པ་ལ་ནི་སྨོན་པར་མི་བྱེད། སྨོན་པ་ནི་ཀུན་ཏུ་འདོར་བར་མི་བྱེད་ཅིང། ཇི་ལྟར་ཡུལ་སྤོང་བྱེད་པ་རྣམས་ཀྱིས་ཁྲིམས་སུ་བཅས་པ་བཞིན་དུ་ཡང་དག་པར་བླངས་  
ནས་ཀུན་ཏུ་སྤྱོད་པ་ལས། ཡུལ་སྤོང་བྱེད་པ་རྣམས་ཀྱི་དགེ་བའི་ཆོས་རྣམས་ཉམས་པར་མི་འགྱུར་ཞིང་རྒྱས་པར་འགྱུར་བར་ཤེས་པར་བྱའོ། །ཅི་ཀུན་དགའ་བོ་ཁྱོད་ཀྱིས་ཡུལ་སྤོང་  
བྱེད་པ་རྣམས་ཀྱིས། སྤོང་བྱེད་ཀྱི་བུད་མེད་རྣམས་དང། སྤོང་བྱེད་ཀྱི་གཞོན་ནུ་མ་གང་དག་ཡིན་པ། འདི་ལྟ་སྟེ། ཕས་བསྲུངས་པ་མས་བསྲུངས་པ། མིང་པོས་བསྲུངས་པ། ཕུ་  
ནུ་མོས་བསྲུངས་པ། སྒྱུག་མོས་བསྲུངས་པ། གྱོས་པོས་བསྲུངས་པ། ཉེ་དུས་བསྲུངས་པ། རུས་ཀྱིས་བསྲུངས་པ། ཆད་པ་དང་བཅས་པ། སྒྲིབ་པ་དང་བཅས་པ། གཞན་གྱི་  
  
  
མེ་ཏོག་གི་ཕྲེང་བ་བོར་བ་དེ་ལྟ་བུ་དག་ལ་ཡང་ཡུལ་སྤོང་བྱེད་པ་རྣམས་འཕྲལ་ལ་ཁྱད་དུ་བསད་ནས། མཐུས་འདོད་པ་ཀུན་ཏུ་མི་སྤྱོད་  
པ་ཐོས་སམ། བཙུན་པ་བདག་གིས་ཐོས་ལགས་ཏེ། ཡུལ་སྤོང་བྱེད་པ་རྣམས་སྤོང་བྱེད་ཀྱི་བུད་མེད་རྣམས་དང། སྤོང་བྱེད་ཀྱི་གཞོན་ནུ་མ་གང་དག་ཡིན་པ། འདི་ལྟ་སྟེ། ཕས་བསྲུངས་  
པ་དང། མས་བསྲུངས་པ་ཞེས་བྱ་བ་ནས། ཆུང་ངུ་ན་མེ་ཏོག་གི་ཕྲང་བ་བོར་བ་དེ་ལྟ་བུ་དག་ལ་ཡང། ཡུལ་སྤོང་བྱེད་རྣམས་འཕྲལ་ལ་ཁྱད་དུ་བསད་ནས། མཐུས་འདོད་པ་ཀུན་ཏུ་མི་སྤྱོད་  
ལགས་སོ། །ཞེས་བྱ་བ་གོང་མ་བཞིན་ནོ། །དབྱར་བྱེད་ཇི་སྲིད་དུ་ཡུལ་སྤོང་བྱེད་པ་རྣམས་ཀྱི་སྤོང་བྱེད་ཀྱི་བུད་མེད་རྣམས་དང་སྤོང་བྱེད་ཀྱི་གཞོན་ནུ་མ་གང་དག་ཅེས་བྱ་བ་ནས། ཆུང་དུ་ན་མེ་ཏོག་  
གི་ཕྲེང་བ་བོར་བ་དེ་ལྟ་བུ་དག་ལ་ཡང། ཡུལ་སྤོང་བྱེད་པ་རྣམས་སུ་འཕྲལ་ལ་ཁྱད་དུ་བསད་ནས། མཐུས་འདོད་པ་ཀུན་ཏུ་མི་སྤྱོད་པ་ལས། ཡུལ་སྤོང་བྱེད་པ་རྣམས་ཀྱིས་དགེ་བའི་ཆོས་ཉམས་  
པར་མི་འགྱུར་ཞིང། རྒྱས་པར་འགྱུར་བར་ཤེས་པར་བྱའོ། །ཅི་ཀུན་དགའ་བོ་ཁྱོད་ཀྱིས་ཡུལ་སྤོང་བྱེད་པ་རྣམས་སྤོང་བྱེད་ཀྱི་མི་རྒན་རབས་རྣམས་དང། ཡ་རབས་རྣམས་དང། ཕ་མའི་རྒྱུད་གང་  
དག་ལ་ཡུལ་སྤོང་བྱེད་པ་རྣམས་ཀྱིས་བཀུར་སྟི་བྱེད། བླ་མར་བྱེད་རི་མོར་བྱེད། མཆོད་པར་བྱེད་ཅིང། དེ་དག་གི་ཚིག་ལ་དད་པས་ཉན་པར་བྱེད། སེམས་པར་བྱེད་པར་ཐོས་སམ། བཙུན་པ་