  
༄༅། །དང། རྒན་ཞུགས་ཀྱིས་འདི་ལྟར། ཀྱེ་དགེ་སློང་དག་འདི་ནི་བྱ་བའོ། །འདི་ནི་བྱ་བ་མ་ཡིན་པའོ། །ཞེས་སྨྲ་བ་ལས་ཐར་བར་གྱུར་ཏོ། །ད་ནི་བདག་ཅག་གིས་  
གང་ནུས་པ་དེ་ནི་བྱ། གང་མི་ནུས་པ་དེ་ནི་མི་བྱའོ། །ཞེས་དེ་སྐད་དུ་མི་རིག་པར་སྨྲ་བ་དང། བར་སྣང་ལ་གནས་པའི་ལྷ་དག་གིས་བསྒྲིབས་ཏེ། ཇི་ལྟར་ཚེ་དང་ལྡན་པ་འོད་སྲུང་ཆེན་པོ་མ་  
གཏོགས་པ། དགེ་སློང་གི་འཁོར་དེ་གཅིག་གིས་ཀྱང་ཐོས་པར་མ་གྱུར་ཏོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་ཚུལ་མ་ཡིན་པའི་ཚིག་དེ་ལྟ་བུ་སྨྲ་བ་གདུལ་བའི་དོན་དུ་ལམ་ལས་  
གྱུར་ཏེ། དགེ་སློང་གི་དགེ་འདུན་གྱི་གུང་ལ་སྟན་བཤམས་པ་ཉིད་ལ་འདུག་གོ་འདུག་ནས་ཚེ་དང་ལྡན་པ་འོད་སྲུང་ཆེན་པོས་དགེ་སློང་རྣམས་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་  
དག། འདུས་བྱས་ཐམས་ཅད་ནི་མི་རྟག་པ། མི་བརྟན་པ། ཡིད་བརྟན་དུ་མི་རུང་བ། འགྱུར་བའི་ཆོས་ཅན་ཡིན་ཏེ། ཇི་སྲིད་དུ་འདི་ལྟར་འདུས་བྱས་ཀྱི་ཆོས་ཐམས་ཅད་ལ་ཡིད་འབྱུང་བར་  
བྱ། རྣམ་པར་གྲོལ་བར་བྱའོ། །ཀྱེ་ཚེ་དང་ལྡན་པ་དག་བདག་ནི་བཅོམ་ལྡན་འདས་ཀྱི་སྐུ་གདུང་མ་ཉམས་པ་བལྟ་བར་རིངས་པ་རིངས་པར་འགྲོའོ། །དེ་ནས་གྲོང་ཁྱེར་རྩྭ་ཅན་གྱི་གྱད་རྣམས་  
ཀྱིས། བཅོམ་ལྡན་འདས་ཀྱི་སྐུ་གདུང་ཤིང་བལ་གྱི་འདའ་བས་དཀྲིས་སོ། །ཤིང་བལ་གྱི་འདའ་བས་དཀྲིས་ནས་རས་ཟུང་ལྔ་བརྒྱས་དཀྲིས་སོ། །རས་ཟུང་ལྔ་བརྒྱས་དཀྲིས་ནས་ལྕགས་ཀྱི་  
  
  
འབྲུ་མར་གྱིས་བཀང་ངོ། །ལྕགས་ཀྱི་སྒྲོམ་དུ་བཅུག་སྟེ། འབྲུ་མར་གྱིས་བཀང་ནས་སྟེང་ནས་ལྕགས་ཀྱི་ཁ་གབ་གཉིས་ཀྱིས་བཀབ་སྟེ། དྲི་ཞིམ་པོའི་ཤིང་ཐམས་ཅད་སྤུངས་  
ནས། ཞུགས་ལ་བཞེན་པར་འདོད་ན། མེ་སྦར་བར་མི་ནུས་སོ། །དེ་ནས་ཚེ་དང་ལྡན་པ་མ་འགགས་པས། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ་  
གྲོང་ཁྱེར་རྩྭ་ཅན་གྱི་གྱད་རྣམས་ཀྱིས་བཅོམ་ལྡན་འདས་ཀྱི་སྐུ་གདུང་ཞུགས་ལ་བཞེན་པར་མི་ནུས་སོ། །དེ་ཅིའི་ཕྱིར་ཞེ་ན། ལྷ་རྣམས་ཀྱིས་བསམས་པ་ཡིན་ནོ། །ཚེ་དང་ལྡན་པ་མ་འགགས་པ་ལྷ་  
རྣམས་ཀྱིས་ཇི་ལྟར་བསམས་པ་འདི་ལྟར་ཚེ་དང་ལྡན་པ་འོད་སྲུང་ཆེན་པོ་འཁོར་ལྔ་བརྒྱ་དང་ཆས་ཏེ། ཡུལ་སྡིག་པ་ཅན་གྱི་བར་ནས་གྲོང་ཁྱེར་རྩྭ་ཅན་གྱི་བར་དུ་ལམ་དུ་ཞུགས་ཏེ། བཅོམ་ལྡན་  
འདས་ཀྱི་སྐུ་གདུང་མ་ཉམས་པ་ལ་ཕྱག་འཚལ་བར་འདོད་པ་ཡིན་ནོ་།ཚེ་དང་ལྡན་པ་མ་འགགས་པ་ཇི་ལྟར་ལྷ་རྣམས་ཀྱིས་བསམས་པ་དེ་བཞིན་དུ་བྱའོ། །དེ་ནས་ཚེ་དང་ལྡན་པ་ཀུན་དགའ་  
བོས། གྲོང་ཁྱེར་རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ། །གྲོང་ཁྱེར་རྩྭ་ཅན་གྱི་གྱད་ཀྱི་འཁོར་མང་པོ་ཚོགས་ཤིང་འདུས་པ། ཤེས་ལྡན་གནས་འཇོག་དག་ཉོན་ཅིག་བཅོམ་ལྡན་  
འདས་ཀྱི་སྐུ་གདུང་ཞུགས་ལ་བཞེན་པར་མ་ནུས་པ་དེ་ཅིའི་ཕྱིར་ཞེ་ན། ལྷ་རྣམས་ཀྱིས་བསམས་པ་ཡིན་ནོ། །ཚེ་དང་ལྡན་པ་ཀུན་དགའ་བོ། ལྷ་རྣམས་ཀྱིས་ཇི་ལྟར་བསམས་ལགས། དེ་  
  
  
༄༅། །ནི་ཚེ་དང་ལྡན་པ་འོད་སྲུང་ཆེན་པོ་འཁོར་ལྔ་བརྒྱ་དང་ཆས་ཏེ། ཡུལ་སྡིག་ཅན་གྱི་བར་ནས། གྲོང་ཁྱེར་རྩྭ་ཅན་གྱི་བར་དུ་ལམ་དུ་ཞུགས་ཏེ། བཅོམ་ལྡན་འདས་  
ཀྱི་སྐུ་གདུང་མ་ཉམས་པ་ལ་ཕྱག་འཚལ་བར་འདོད་པ་ཡིན་ནོ། །དེ་དག་གིས་སྨྲས་པ། བཙུན་པ་ཀུན་དགའ་བོ། ཇི་ལྟར་ལྷ་རྣམས་ཀྱིས་བསམས་པ་དེ་བཞིན་དུ་བགྱིའོ། །དེ་ནས་ཚེ་  
དང་ལྡན་པ་འོད་སྲུང་ཆེན་པོ་གྲོང་ཁྱེར་རྩྭ་ཅན་དུ་ཕྱིན་པ་དང། འཁོར་དག་གིས་ཚེ་དང་ལྡན་པ་འོད་སྲུང་ཆེན་པོ་རྒྱང་རིང་པོ་ནས་མཐོང་ངོ། །མཐོང་ནས་ཀྱང་དྲི་དང། ཕྲེང་བ་དང། བདུག་  
པ་དང། ཕྱེ་མ་དང། རོལ་མོའི་ཆ་བྱད་དག་ཐོགས་ཏེ། ཚེ་དང་ལྡན་པ་འོད་སྲུང་ཆེན་པོ་ག་ལ་བ་དེར་སོང་སྟེ་ཕྱིན་ནས། ཚེ་དང་ལྡན་པ་འོད་སྲུང་ཆེན་པོའི་རྐང་པ་ལ་མགོ་བོས་ཕྱག་འཚལ་ཏེ་  
ཚེ་དང་ལྡན་པ་འོད་སྲུང་ཆེན་པོའི་ཕྱི་བཞིན་དུ་རྗེས་སུ་འབྲང་ཞིང་སོང་ངོ། །དེ་ནས་ཚེ་དང་ལྡན་པ་འོད་སྲུང་ཆེན་པོ་འཁོར་བརྒྱ་ཕྲག་དུ་མ་དང། འཁོར་སྟོང་ཕྲག་དུ་མ་དང། འཁོར་བརྒྱ་སྟོང་ཕྲག་  
དུ་མ་དང། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་པ་དང་དྲི་ཞིམ་པོའི་ཤིང་ཐམས་ཅད་བསལ་ཏོ། །དྲི་ཞིམ་པོའི་ཤིང་ཐམས་ཅད་བསལ་ནས། ལྕགས་ཀྱི་སྒྲོམ་ཁ་ཕྱེའོ། །  
ལྕགས་ཀྱི་སྒྲོམ་ཁ་ཕྱེ་ནས། རས་ཟུང་ལྔ་བརྒྱ་བཤུས་སོ། །རས་ཟུང་ལྔ་བརྒྱ་བཤུས་ནས། ཤིང་བལ་གྱི་འདའ་བ་ཡང་བཤུས་སོ་།ཤིང་བལ་གྱི་འདའ་བ་ཡང་བཤུས་ནས། བཅོམ་  
  
  
།དེའི་ཚེ་ན་ས་ཆེན་པོ་འདིའི་སྟེང་ན་ཉན་ཐོས་ཆེན་པོ་བཞི་ཡོད་དོ་།ཚེ་དང་ལྡན་པ་ཀུན་ཤེས་ཀོའུ་དི་ནྱ་དང། ཚེ་དང་ལྡན་པ་སྐུལ་བྱེད་  
ཆེན་པོ་དང། ཚེ་དང་ལྡན་པ་སྟོབས་བཅུ་འོད་སྲུང་དང། ཚེ་དང་ལྡན་པ་འོད་སྲུང་ཆེན་པོའོ། །དེ་དག་གི་ནང་ན་ཚེ་དང་ལྡན་པ་འོད་སྲུང་ཆེན་པོ་ཡེ་ཤེས་དང་ལྡན་པ། བསོད་ནམས་ཆེ་བ་  
ཆོས་གོས་དང། བསོད་སྙོམས་དང། མལ་སྟན་དང། ན་བའི་རྐྱེན་སྨན་དང། ཡོ་བྱད་དག་རྙེད་པ་ཡིན་ནོ། །དེ་ནས་ཚེ་དང་ལྡན་པ་འོད་སྲུང་ཆེན་པོ་དེ་འདི་སྙམ་དུ་སེམས་ཏེ། མ་ལ་  
བདག་ཉིད་ཀྱིས་བཅོམ་ལྡན་འདས་ལ་མཆོད་པའི་ལས་བྱའོ། །སྙམ་དུ་སྤྲོ་བ་བསྐྱེད་ནས། ཚེ་དང་ལྡན་པ་འོད་སྲུང་ཆེན་པོས། ཤིང་བལ་གྱི་འདའ་བ་གཞན་དག་སྟ་གོན་བྱས་ཏེ། ཤིང་བལ་  
གྱི་འདའ་བ་གཞན་དག་སྟ་གོན་བྱས་ནས། གཞན་ཡང་རས་ཟུང་ལྔ་བརྒྱ་སྟ་གོན་བྱས་སོ། །རས་ཟུང་ལྔ་བརྒྱ་གཞན་དག་སྟ་གོན་བྱས་ནས། བཅོམ་ལྡན་འདས་ཀྱི་སྐུ་གདུང་ལ་ཤིང་བལ་  
གྱི་འདའ་བས་དཀྲིས་སོ། །ཤིང་བལ་གྱི་འདའ་བས་དཀྲིས་ནས། རས་ཟུང་ལྔ་བརྒྱས་དཀྲིས་སོ། །རས་ཟུང་ལྔ་བརྒྱས་དཀྲིས་ནས། ལྕགས་ཀྱི་སྒྲོམ་དུ་བཅུག་སྟེ། འབྲུ་མར་གྱིས་བཀང་  
ངོ། །ལྕགས་ཀྱི་སྒྲོམ་དུ་བཅུག་སྟེ། འབྲུ་མར་གྱིས་བཀང་ནས་སྟེང་དུ་ལྕགས་ཀྱི་ཁ་གབ་གཉིས་ཀྱིས་བཀབ་སྟེ། ཤིང་དྲི་ཞིམ་པོ་ཐམས་ཅད་སྤུངས་སོ། །སྤུངས་ནས་ཕྱོགས་གཅིག་ཏུ་  
  
  
༄༅། །སོང་བ་དང། ཇི་ལྟར་དེ་སངས་རྒྱས་རྣམས་ཀྱིས་སངས་རྒྱས་ཀྱི་མཐུ་དང། ལྷ་རྣམས་ཀྱི་ལྷའི་མཐུས་དེ་རང་འབར་བར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་  
བོ། །བཅོམ་ལྡན་འདས་ཀྱི་སྐུ་གདུང་སྤུངས་པ་དེ་དག་ལ་བསྐོར་བ་བྱས་ནས། དེའི་ཚེ་ཚིགས་སུ་བཅད་དེ་སྨྲས་པ། རྣམ་པར་འདྲེན་པ་རིན་ཆེན་སྐུ་མངའ་བ། །རྫུ་འཕྲུལ་ཆེན་པོ་ཚངས་  
པའི་འཇིག་རྟེན་གཤེགས། །སངས་རྒྱས་སྐུ་ལ་རས་ཟུང་ལྔ་བརྒྱ་དང། །ཆོས་གོས་སྟོང་སྙེད་ཀུན་ཏུ་དཀྲིས་གྱུར་པ། །ཉིད་ཀྱི་གཟི་བརྗིད་ཀྱིས་ནི་སྐུ་གདུང་དང། །ཤིན་ཏུ་དཀྲིས་པ་  
རབ་ཏུ་ཚིག་པར་གྱུར། །དེ་ལ་ཆོས་གོས་གཉིས་ནི་མ་ཚིག་པ། །ནང་རིམ་དང་ནི་ཕྱི་རིམ་འདི་རྣམ་གཉིས། །དེ་ནས་གྲོང་ཁྱེར་རྩྭ་ཅན་གྱི་གྱད་རྣམས་ཀྱིས་མེ་དེ་དག་འོ་མས་བསད་པ་  
དང། དེ་ནས་འོ་མ་ལས་ཤིང་བཞི་སྐྱེས་པར་གྱུར་ཏེ། འདི་ལྟ་སྟེ་གསེར་ཅན་དང། སེར་སྐྱ་དང། རྟ་དོན་དང། ཨུ་དུམ་ཝཱ་ར་ཞེས་བྱ་བ་ཡིན་ནོ། །དེ་ནས་གྲོང་ཁྱེར་རྩྭ་ཅན་གྱི་གྱད་  
རྣམས་ཀྱིས། དེའི་སྐུ་གདུང་གསེར་གྱི་བུམ་པའི་ནང་དུ་བཅུག་སྟེ་གསེར་ལས་བྱས་པའི་ཁྱོགས་ཀྱི་སྟེང་དུ་བཞག་ནས་དྲི་དང། ཕྲེང་བ་དང། བདུག་པ་དང། ཕྱེ་མ་དང། རོལ་མོའི་  
སྒྲས་བཀུར་སྟིར་བྱས། བླ་མར་བྱས། རི་མོར་བྱས། མཆོད་པར་བྱས་ཏེ། གྲོང་ཁྱེར་རྩྭ་ཅན་དུ་ཕྱིན་ནས། དེར་གྲོང་ཁྱེར་མཆོག་གི་དབུས་སུ་བཞུགས་སུ་གསོལ་ནས་དྲི་དང། ཕྲེང་བ་དང་  
  
  
ཕྱེ་མ་དང། རོལ་མོའི་སྒྲས་བཀུར་སྟིར་བྱས་བླ་མར་བྱས། རི་མོར་བྱས། མཆོད་པར་བྱས་སོ། །དེ་ནས་ཡུལ་སྡིག་པ་ཅན་གྱི་གྱད་རྣམས་ཀྱིས་གྲོང་ཁྱེར་རྩྭ་ཅན་དུ་བཅོམ་ལྡན་  
འདས་ཡོངས་སུ་མྱ་ངན་ལས་འདས་ནས་དེང་དུ་ཞག་བདུན་ལོན་ནས་སྐུ་གདུང་ལ་སྐུ་གདུང་གི་མཆོད་པ་བྱེད་དོ། །ཞེས་ཐོས་སོ། །ཐོས་ནས་ཀྱང་དཔུང་གི་ཚོགས་ཡན་ལག་བཞི་པ། གླང་  
པོ་ཆེའི་ཚོགས་དང། རྟའི་ཚོགས་དང། ཤིང་རྟའི་ཚོགས་དང་དཔུང་བུ་ཆུང་གི་ཚོགས་གོ་བསྐོན་ཏེ། གྲོང་ཁྱེར་རྩྭ་ཅན་གྱི་གྱད་གལ་བ་དེར་སོང་སྟེ་ཕྱིན་ནས། གྲོང་ཁྱེར་རྩྭ་ཅན་གྱི་གྱད་  
རྣམས་ལ་འདི་སྐད་ཅེས་སྨྲས་སོ། །གྲོང་ཁྱེར་རྩྭ་ཅན་གྱི་གྱད་ཀྱི་འཁོར་མང་པོ་ཚོགས་ཤིང་འདུས་པ། ཤེས་ལྡན་དག་ཉོན་ཅིག་།བཅོམ་ལྡན་འདས་ནི་ངེད་ལ་ཡུན་རིང་པོ་ནས་ཕངས་  
ཤིང་སྡུག་པ་ཡིན་ཏེ། དེ་ཁྱོད་ཀྱི་གྲོང་གི་ཉེ་འཁོར་དུ་རྟེན་པ་ལས་ཡོངས་སུ་མྱ་ངན་ལས་འདས་ན། བཅོམ་ལྡན་འདས་དེའི་སྐུ་གདུང་ཤ་རི་རམ་གྱི་སྐལ་བ་ངེད་ལ་བྱིན་ཅིག་དང། དེ་ངེད་  
ཀྱིས་ཡུལ་སྡིག་པ་ཅན་དུ་བཅོམ་ལྡན་འདས་དེའི་སྐུ་གདུང་གི་མཆོད་རྟེན་བརྩིགས་ལ། གདུགས་དང། རྒྱལ་མཚན་དང། བ་དན་གཟུགས་ཤིང། དྲི་དང། ཕྲེང་བ་དང། བདུག་པ་  
དང། ཕྱེ་མ་དང། རོལ་མོའི་སྒྲས་བཀུར་སྟིར་བྱ། བླ་མར་བྱ། རི་མོར་བྱ། མཆོད་པར་བྱ་སྟེ། མཆོད་པར་བྱས་ནས་དུས་སྟོན་ཆེན་པོ་ཡང་བྱའོ། །གནས་འཇོག་དག་བཅོམ་ལྡན་འདས་  
  
  
༄༅། །དེ་ནི་ངེད་ལ་ཡང་ཕངས་ཤིང་སྡུག་པ་ཡིན་ལ། ངེད་ཀྱི་གྲོང་གི་ཉེ་འཁོར་དུ་རྟེན་པ་ལས་ཡོངས་སུ་མྱ་ངན་ལས་འདས་པར་གྱུར་པས། བཅོམ་ལྡན་འདས་  
དེའི་སྐུ་གདུང་ཤ་རི་རམ་གྱི་སྐལ་བ་ངེད་ཀྱིས་སྦྱིན་པར་མི་བྱའོ། །གལ་ཏེ་བྱིན་ན་དེ་ལྟ་ན་ནི་ལེགས། ཇི་སྟེ་མ་བྱིན་པར་གྱུར་ན། དམག་གིས་ད་བྲོག་གོ་གྲོང་ཁྱེར་རྩྭ་ཅན་གྱི་གྱད་རྣམས་  
ཀྱིས་དེ་བཞིན་དུ་བྱའོ། །ཞེས་མཉན་ཏོ། །ཡུལ་རྟོག་པ་གཡོ་བ་ན་གནས་པའི་རྒྱལ་རིགས་བུ་ལུ་ཀ་དང། གྲོང་ཁྱེར་སྒྲ་སྒྲོགས་ན་གནས་པའི་རྒྱལ་རིགས་ཀྲོད་ཊྱ་དང། ཁྱབ་འཇུག་གླིང་  
ན་གནས་པའི་བྲམ་ཟེ་དང། གྲོང་ཁྱེར་སེར་སྐྱ་ན་གནས་པའི་རྒྱལ་རིགས་ཤཱཀྱ་དང། ཡུལ་ཡངས་པ་ཅན་ན་གནས་པའི་རྒྱལ་རིགས་ལི་ཙ་བྱི་རྣམས་ཀྱིས་ཀྱང་ཐོས་ཏེ། ཡུལ་མ་ག་  
དཧའི་རྒྱལ་པོ་ལུས་འཕགས་མའི་བུ་མ་སྐྱེས་དགྲས་ཀྱང། བཅོམ་ལྡན་འདས་ཡོངས་སུ་མྱ་ངན་ལས་འདས་ཏེ། ཡུལ་སྡིག་པ་ཅན་གྱི་གྱད་རྣམས་དང། ཡུལ་རྟོག་པ་གཡོ་བའི་རྒྱལ་  
རིགས་བུ་ལུ་ཀ་དང། གྲོང་ཁྱེར་སྒྲ་སྒྲོགས་ཀྱི་རྒྱལ་རིགས་ཀྲོད་ཊྱ་དང། ཁྱབ་འཇུག་གླིང་གི་བྲམ་ཟེ་དང། ཡུལ་སེར་སྐྱ་ན་གནས་པའི་རྒྱལ་རིགས་ཤཱཀྱ་དང། ཡུལ་ཡངས་པ་  
ཅན་གྱི་རྒྱལ་རིགས་ལི་ཙ་བྱི་རྣམས་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ། གྲོང་ཁྱེར་རྩྭ་ཅན་དུ་སྐུ་གདུང་ལ་མཆོད་པ་བྱེད་ཅིང། དེར་སྐུ་གདུང་གི་སྐལ་བ་ལེན་དུ་སོང་ངོ།།  
  
  
།ཐོས་ནས་ཀྱང་ཡུལ་མ་ག་དཧའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ལ་འདི་སྐད་ཅེས་སྨྲས་སོ། །དབྱར་བྱེད་ངས་ནི་བཅོམ་ལྡན་འདས་ཡོངས་སུ་མྱ་ངན་ལས་འདས་  
ནས་སྡིག་པ་ཅན་གྱི་གྱད་རྣམས་དང། ཡུལ་རྟོག་པ་གཡོ་བའི་རྒྱལ་རིགས་བུ་ལུ་ཀ་དང། གྲོང་ཁྱེར་སྒྲ་སྒྲོགས་ཀྱི་རྒྱལ་རིགས་ཀྲོད་ཊྱ་དང། ཁྱབ་འཇུག་གླིང་གི་བྲམ་ཟེ་དང། ཡུལ་  
སེར་སྐྱ་ན་གནས་པའི་རྒྱལ་རིགས་ཤཱཀྱ་དང། ཡུལ་ཡངས་པ་ཅན་གྱི་རྒྱལ་རིགས་ལི་ཙ་བྱི་རྣམས་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ། གྲོང་ཁྱེར་རྩྭ་ཅན་དུ་སྐུ་གདུང་ལ་  
མཆོད་པ་བྱེད་ཅིང། དེར་སྐུ་གདུང་གི་སྐལ་བ་ལེན་དུ་སོང་ངོ་།ཞེས་ཐོས་ན། ཁྱོད་ཀྱིས་ཤེས་སམ། དེ་བས་ན་བདག་ཅག་ཀྱང་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ་  
བཅོམ་ལྡན་འདས་ཀྱི་སྐུ་གདུང་གི་སྒལ་བ་བླང་བར་བྱའོ། །དེས་ལྷ་དེ་བཞིན་དུ་གོ་བསྐོན་པར་བགྱིའོ། །ཞེས་སྨྲས་ནས། དེས་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ། རྒྱལ་  
པོ་མ་སྐྱེས་དགྲ་ཡང་གླང་པོ་ཆེ་ལ་ཞོན་པ་དང། དེས་བཅོམ་ལྡན་འདས་ཀྱིས་ཡོན་ཏན་རྗེས་སུ་དྲན་པས་བརྒྱལ་བར་གྱུར་ཏོ། །དེ་ནས་གླང་པོ་ཆེ་ལས་ཕབ་སྟེ། རྟ་ལ་བསྐྱོན་པ་དང། དེར་  
ཡང་བརྒྱལ་བར་གྱུར་ཏེ། དེས་སྨྲས་པ། དབྱར་བྱེད་ངས་ནི་མི་ནུས་ཀྱི། ཁྱོད་ཉིད་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ་སོང་ལ། གྲོང་ཁྱེར་རྩྭ་ཅན་གྱི་གྱད་རྣམས་ལ་ངའི་  
  
  
༄༅། །བཀས། གནོད་པ་ཆུང་ངམ། ཉམ་ང་བ་ཉུང་ངམ་བསྐྱོད་པ་ཡང་ངམ། འྪོའམ། སྟོབས་དང་བདེ་བ་ལ་རེག་པར་གནས་སམ། ཞེས་ནད་དྲིས་  
ལ་འདི་སྐད་ཅེས། ཤེས་ལྡན་དག་བཅོམ་ལྡན་འདས་ནི་ང་ལ་ཡུན་རིང་པོ་ནས་ཕངས་ཤིང་སྡུག་པ། བླ་མར་གྱུར་པ་ཡིན་ཏེ། དེ་ཁྱོད་ཀྱི་གྲོང་གི་ཉེ་འཁོར་དུ་ཡོངས་སུ་མྱ་ངན་  
ལས་འདས་པར་གྱུར་ན། ཤེས་ལྡན་དག་བཅོམ་ལྡན་འདས་དེའི་སྐུ་གདུང་ཤ་རི་རམ་གྱི་སྐལ་བ་ང་ལ་བྱིན་ཅིག་དང། དེས་ན་ངས་རྒྱལ་པོའི་ཁབ་ཏུ་བཅོམ་ལྡན་འདས་དེའི་  
སྐུ་གདུང་གི་མཆོད་རྟེན་བརྩིགས་ལ། གདུགས་དང། རྒྱལ་མཚན་དང་བ་དན་གཟུགས་ཤིང། དྲི་དང། ཕྲེང་བ་དང། བདུག་པ་དང། ཕྱེ་མ་དང། རོལ་མོའི་སྒྲས་བཀུར་  
སྟིར་བྱ། བླ་མར་བྱ། རི་མོར་བྱ། མཆོད་པར་བྱ་སྟེ། མཆོད་པར་བྱས་ནས་དུས་སྟོན་ཆེན་པོ་ཡང་བྱའོ། །ཞེས་བསྒོ་ཞིག་ལྷ་དེ་བཞིན་དུ་བགྱིའོ། །ཞེས་ཡུལ་མ་ག་དཧའི་སྣ་ཆེན་  
པོ་ལ་གཏོགས་པ་བྲམ་ཟེ་དབྱར་བྱེད་ཀྱིས། རྒྱལ་པོ་མ་སྐྱེས་དགྲ་ལ་མཉན་ནས་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ། གྲོང་ཁྱེར་རྩྭ་ཅན་ག་ལ་བ་དེར་སོང་སྟེ་ཕྱིན་པ་དང་  
གྲོང་ཁྱེར་རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ་།གྲོང་ཁྱེར་རྩྭ་ཅན་གྱི་གྱད་ཀྱི་འཁོར་མང་པོ་ཚོགས་ཤིང་འདུས་པ། ཤེས་ལྡན་དག་ཉོན་ཅིག་ཤེས་ལྡན་དག་ལ་ཡུལ་  
  
  
རྒྱལ་པོ་མ་སྐྱེས་དགྲ་གནོད་པ་ཆུང་ངམ། ཉམ་ང་བ་ཆུང་ངམ། བསྐྱོད་པ་ཡང་ངམ། འྪོའམ། སྟོབས་དང་བདེ་བ་ལ་རེག་པར་གནས་  
སམ་ཞེས་ནད་འདྲི་ཞིང། འདི་སྐད་ཅེས་ཤེས་ལྡན་དག་བཅོམ་ལྡན་འདས་དེ་ནི་ང་ལ་ཡུན་རིང་པོ་ནས་ཕངས་ཤིང་སྡུག་པ། བླ་མར་གྱུར་པ་ཡིན་ཏེ། དེ་ཁྱེད་ཀྱི་གྲོང་གི་ཉེ་འཁོར་དུ་  
ཡོངས་སུ་མྱ་ངན་ལས་འདས་ན། བཅོམ་ལྡན་འདས་དེའི་སྐུ་གདུང་ཤིར་རམ་གྱི་སྐལ་བ་ངལ་བྱིན་ཅིག་དང། དེས་ན་ངས་རྒྱལ་པོའི་ཁབ་ཏུ་བཅོམ་ལྡན་འདས་དེའི་སྐུ་གདུང་གི་མཆོད་  
རྟེན་བརྩིགས་ལ། གདུགས་དང། རྒྱལ་མཚན་དང། བ་དན་གཟུགས་ཤིང། དྲི་དང། ཕྲེང་བ་དང། བདུག་པ་དང། ཕྱེ་མ་དང། རོལ་མོའི་སྒྲས་བཀུར་སྟིར་བྱ། བླ་མར་བྱ། རི་མོར་བྱ་  
མཆོད་པར་བྱའོ། །མཆོད་པར་བྱས་ནས་དུས་སྟོན་ཆེན་པོ་ཡང་བྱའོ་།ཞེས་བཀའ་སྩལ་ཏོ། །དབྱར་བྱེད་བཅོམ་ལྡན་འདས་དེ་ནི་ངེད་ལ་ཡང་ཡུན་རིང་པོ་ནས་ཕངས་ཤིང་སྡུག་པ། བླ་  
མར་གྱུར་པ་ཡིན་ཏེ། དེ་ངེད་ཀྱི་གྲོང་གི་ཉེ་འཁོར་དུ་ཡོངས་སུ་མྱ་ངན་ལས་འདས་པས་ངེད་ཀྱིས་དེའི་སྐུ་གདུང་ཤ་རི་རམ་གྱི་སྐལ་བ་སྦྱིན་པར་མི་བྱའོ། །དེ་ནས་ཡུལ་མ་ག་དཧའི་སྣ་ཆེན་པོ་  
ལ་གཏོགས་པ་བྲམ་ཟེ་དབྱར་བྱེད་ཀྱིས་གྲོང་ཁྱེར་རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ། །གལ་ཏེ་བྱིན་ན་དེ་ལྟ་ན་ལེགས། ཇི་སྟེ་མ་བྱིན་པར་གྱུར་ན་དམག་གིས་དབྲོག་པར་  
  
  
༄༅། །བྱའོ། །གྲོང་ཁྱེར་རྩྭ་ཅན་གྱི་གྱད་རྣམས་ཀྱི་དེ་བཞིན་དུ་བྱའོ། །ཞེས་མཉན་ནས་དེ་དག་གིས་རྒྱལ་པོའི་འཁོར་མང་པོ་འདུས་པ་མཐོང་ནས་གྱད་ཀྱི་ཆུང་མ་དང་  
གྱད་གཞོན་ནུ་དག་ཀྱང་མདའ་འཕོང་བསླབས་སོ། །ཇི་ཙམ་ན་ཡུལ་སྡིག་པ་ཅན་གྱི་གྱད་རྣམས་དང། ཡུལ་རྟོག་པ་གཡོ་བའི་རྒྱལ་རིགས་བུ་ལུ་ཀ་དང། གྲོང་ཁྱེར་སྒྲ་སྒྲོགས་ཀྱི་རྒྱལ་  
རིགས་ཀྲོད་ཊྱ་དང། ཁྱབ་འཇུག་གླིང་གི་བྲམ་ཟེ་དང། ཡུལ་སེར་སྐྱ་ན་གནས་པའི་རྒྱལ་རིགས་ཤཱཀྱ་དང། ཡུལ་ཡངས་པ་ཅན་གྱི་རྒྱལ་རིགས་ལི་ཙ་བྱི་དང། ཡུལ་མ་ག་དཧའི་སྣ་  
ཆེན་པོ་ལ་གཏོགས་པ་བྲམ་ཟེ་དབྱར་བྱེད་རྣམས་ཀྱིས་དཔུང་གི་ཚོགས་ཡན་ལག་བཞི་པ་གླང་པོ་ཆེའི་ཚོགས་དང། རྟའི་ཚོགས་དང་ཤིང་རྟའི་ཚོགས་དང། དཔུང་བུ་ཆུང་གི་  
ཚོགས་གོ་བསྐོན་ཏེ། གྲོང་ཁྱེར་རྩྭ་ཅན་གྱི་གྱད་རྣམས་ཀྱི་དྲུང་དུ་དམག་བརྒལ་བའི་ཕྱིར་ལྷགས་སོ། །དེ་ནས་གྲོང་ཁྱེར་རྩྭ་ཅན་གྱི་གྱད་རྣམས་ཀྱིས་གྱད་ཀྱི་ཆུང་མ་དང། གྱད་གཞོན་  
ནུ་དག་གྲོང་ཁྱེར་གྱི་ཕྱིར་བཀོད་དེ། དཔུང་གི་ཚོགས་ཡན་ལག་བཞི་པ་གླང་པོ་ཆེའི་ཚོགས་དང། རྟ་པའི་ཚོགས་དང། ཤིང་རྟའི་ཚོགས་དང། དཔུང་བུ་ཆུང་གི་ཚོགས་གོ་བསྐོན་  
ཏེ། ཕ་རོལ་པོའི་དམག་གི་ཚོགས་བདུན་པོ་དག་གི་དྲུང་དུ་དམག་བརྒལ་བའི་ཕྱིར་བྱུང་ངོ། །དེའི་ཚེ་བྲམ་ཟེའི་རིགས་བྲེ་བོ་དང་མཉམ་པ་འཁོར་འདུས་པ་དེ་ཉིད་དུ་འོངས་ཏེ། དེ་ནས་  
  
  
ཕན་ཚུན་གཉིས་ཀ་ནས་གཡུལ་མང་པོ་བཤམས་པ་འཐབས་པར་གྱུར་ན། རིང་པོར་མི་ཐོགས་པར་གཅིག་ལ་གཅིག་འཆི་བར་འགྱུར་བར་རིག་ནས་གཡང་  
གཞི་བསྐོར་ཏེ། གྲོང་ཁྱེར་རྩྭ་ཅན་གྱི་གྱད་ག་ལ་བ་དེར་སོང་སྟེ་ཕྱིན་ནས། གྲོང་ཁྱེར་རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ། །གྲོང་ཁྱེར་རྩྭ་ཅན་གྱི་གྱད་ཀྱི་འཁོར་མང་པོ་ཚོགས་  
ཤིང་འདུས་པ་ཤེས་ལྡན་དག་ཉོན་ཅིག་བཅོམ་ལྡན་འདས་གོའུ་ཏ་མ་དེ་ནི་ཡུན་རིང་པོ་ནས་བཟོད་པ་དང་ལྡན་པ། བཟོད་པའི་བསྔགས་པ་བརྗོད་པ་ཡིན་ནོ། །ཤེས་ལྡན་དག་བཅོམ་  
ལྡན་འདས་གོའུ་ཏ་མ་དེ་བཟོད་པ་དང་ལྡན་ཞིང། བཟོད་པའི་བསྔགས་པ་བརྗོད་པ་ཡིན་ན། སྐུ་གདུང་གི་ཕྱིར་ཕན་ཚུན་གཅིག་ལ་གཅིག་གསོད་པར་བྱེད་པ་མི་རིགས་པར། ཁོ་བོས་བཅོམ་  
ལྡན་འདས་གོའུ་ཏ་མའི་སྐུ་གདུང་ཆ་བརྒྱད་དུ་བགོ་བར་སྤྲོ་བར་བྱས། གང་གི་ཕྱིར་བུམ་པར་སྐུ་གདུང་བཅུག་པའི་བུམ་པ་དེ་ཁོ་བོ་ལ་བྱིན་ཅིག་དང། དེས་ན་ཁོ་བོས་བྲེ་བོའི་གྲོང་ཁྱེར་དུ་  
བཅོམ་ལྡན་འདས་གོའུ་ཏ་མ་དེའི་སྐུ་གདུང་གི་མཆོད་རྟེན་ནེ་བརྩིགས་ལ། གདུགས་དང། རྒྱལ་མཚན་དང། བ་དན་གཟུགས་ཤིང། དྲི་དང་ཕྲེང་བ་དང། བདུག་པ་དང། ཕྱེ་མ་དང་  
རོལ་མོའི་སྒྲས་བཀུར་སྟིར་བྱའོ། བླ་མར་བྱའོ། །རི་མོར་བྱའོ་།མཆོད་པར་བྱའོ། །མཆོད་པར་བྱས་ནས་དུས་སྟོན་ཆེན་པོ་ཡང་བྱའོ། །གྲོང་ཁྱེར་རྩྭ་ཅན་གྱི་གྱད་རྣམས་ཀྱིས་བྲམ་ཟེའི་རིགས་  
  
  
༄༅། །བྲེ་བོ་དང་མཉམ་པ་ལ་དེ་བཞིན་དུ་བྱའོ། །ཞེས་མཉན་ཏོ། །དེ་ནས་བྲམ་ཟེའི་རིགས་བྲེ་བོ་དང་མཉམ་པ། ཡུལ་སྡིག་པ་ཅན་གྱི་གྱད་རྣམས་དང་  
ཡུལ་རྟོག་པ་གཡོ་བའི་རྒྱལ་རིགས་བུ་ལུ་ཀ་དང། གྲོང་ཁྱེར་སྒྲ་སྒྲོགས་ཀྱི་རྒྱལ་རིགས་ཀྲོད་ཊྱ་དང། ཁྱབ་འཇུག་གླིང་གི་བྲམ་ཟེ་དང། ཡུལ་སེར་སྐྱ་ན་གནས་པའི་རྒྱལ་རིགས་  
ཤཱཀྱ་དང། ཡུལ་ཡངས་པ་ཅན་གྱི་རྒྱལ་རིགས་ལི་ཙ་བྱི་དང་ཡུལ་མ་ག་དཧའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ག་ལ་བ་དེར་སོང་སྟེ་ཕྱིན་ནས། ཡུལ་མ་ག་དཧའི་  
སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ལ་འདི་སྐད་ཅེས་སྨྲས་སོ། །དབྱར་བྱེད་ཤེས་པར་གྱིས་ཤིག་བཅོམ་ལྡན་འདས་གོའུ་ཏ་མ་དེ་ནི་ཡུན་རིང་པོ་ནས་བཟོད་པ་དང་  
ལྡན་ཞིང། བཟོད་པའི་བསྔགས་པ་བརྗོད་པ་ཡིན་ནོ། །བཅོམ་ལྡན་འདས་གོའུ་ཏ་མ་དེ་བཟོད་པ་དང་ལྡན་ཞིང། བཟོད་པའི་བསྔགས་པ་བརྗོད་པ་ཡིན་ན། ཤེས་ལྡན་དབྱར་  
བྱེད། ཁྱོད་སྐུ་གདུང་གི་ཕྱིར། ཕན་ཚུན་གཅིག་ལ་གཅིག་གསོད་པར་བྱེད་པ་ནི་མི་རིགས་པས། ཁོ་བོས་བཅོམ་ལྡན་འདས་གོའུ་ཏ་མ་དེའི་སྐུ་གདུང་དེ་ཆ་བརྒྱད་དུ་བགོ་བར་  
སྤྲོ་བར་བྱས། གང་གི་ཕྱིར་བུམ་པར་སྐུ་གདུང་བཅུག་པའི་བུམ་པ་དེ་ཁོ་བོ་ལ་བྱིན་ཅིག་དང། དེས་ན་ཁོ་བོའི་གྲོང་ཁྱེར་དུ་བཅོམ་ལྡན་འདས་གོའུ་ཏ་མ་དེའི་སྐུ་གདུང་གི་མཆོད་རྟེན་  
  
  
གདུགས་དང། རྒྱལ་མཚན་དང། བ་དན་གཟུགས་ཤིང། དྲི་དང། ཕྲེང་བ་དང། བདུག་པ་དང། ཕྱེ་མ་དང། རོལ་མོའི་སྒྲས་བཀུར་སྟིར་བྱའོ། །བླ་མར་བྱའོ། །རི་  
མོར་བྱའོ། །མཆོད་པར་བྱའོ། །མཆོད་པར་བྱས་ནས་དུས་སྟོན་ཆེན་པོ་ཡང་བྱའོ། །ཡུལ་མ་ག་དཧའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ལ་སོགས་པས་བྲམ་ཟེའི་  
རིགས་བྲེ་བོ་དང་མཉམ་པ་ལ་དེ་བཞིན་དུ་བྱའོ། །ཞེས་མཉན་ཏོ་།དེ་ནས་བྲམ་ཟེའི་རིགས་བྲེ་བོ་དང་མཉམ་པས། བཅོམ་ལྡན་འདས་ཀྱི་སྐུ་གདུང་ཆ་བརྒྱད་དུ་བགོས་ཏེ། ཆ་  
གཅིག་གྲོང་ཁྱེར་རྩྭ་ཅན་གྱི་གྱད་རྣམས་ལ་བྱིན་ནོ། །དེ་ནས་གྲོང་ཁྱེར་རྩྭ་ཅན་གྱི་གྱད་རྣམས་ཀྱིས། བཅོམ་ལྡན་འདས་ཀྱི་སྐུ་གདུང་གི་མཆོད་རྟེན་བརྩིགས་ནས་གདུགས་དང་  
རྒྱལ་མཚན་དང། བ་དན་བཙུགས་ནས། དྲི་དང། ཕྲེང་བ་དང་བདུག་པ་དང། ཕྱེ་མ་དང། རོལ་མོའི་སྒྲས་བཀུར་སྟིར་བྱས། བླ་མར་བྱས། རི་མོར་བྱས། མཆོད་པར་བྱས་  
ཏེ། དུས་སྟོན་ཆེན་པོ་ཡང་བྱས་སོ། །ཆ་གཉིས་པ་ནི། ཡུལ་སྡིག་པ་ཅན་གྱི་གྱད་རྣམས་ལ། ཆ་གསུམ་པ་ནི། ཡུལ་རྟོག་པ་གཡོ་བའི་རྒྱལ་རིགས་བུ་ལུ་ཀ་ལ། ཆ་བཞི་པ་ནི། གྲོང་  
ཁྱེར་སྒྲ་སྒྲོགས་ཀྱི་རྒྱལ་རིགས་ཀྲོད་ཊྱ་ལ། ཆ་ལྔ་པ་ནི་ཁྱབ་འཇུག་གླིང་གི་བྲམ་ཟེ་ལ། ཆ་དྲུག་པ་ནི། ཡུལ་སེར་སྐྱ་ན་གནས་པའི་རྒྱལ་རིགས་ཤཱཀྱ་རྣམས་ལ། ཆ་བདུན་  
  
  
༄༅། །པ་ནི། ཡུལ་ཡངས་པ་ཅན་ན་གནས་པའི་རྒྱལ་རིགས་ལི་ཙ་བྱི་རྣམས་ལ། ཆ་བརྒྱད་པ་ནི། ཡུལ་མ་ག་དཧའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་  
བྱེད་ལ་བྱིན་ཏེ། དེས་ན་ཡུལ་མ་ག་དཧའི་རྒྱལ་པོ་ལུས་འཕགས་མའི་བུ་མ་སྐྱེས་དགྲས། བཅོམ་ལྡན་འདས་ཀྱི་སྐུ་གདུང་གི་མཆོད་རྟེན་བརྩིགས་ཏེ། གདུགས་དང། རྒྱལ་མཚན་  
དང། བ་དན་བཙུགས་ནས། དྲི་དང། ཕྲེང་བ་དང། བདུག་པ་དང་ཕྱེ་མ་དང། རོལ་མོའི་སྒྲས་བཀུར་སྟིར་བྱས། བླ་མར་བྱས། རི་མོར་བྱས། མཆོད་པ་བྱས་ཏེ། དུས་སྟོན་ཆེན་  
པོ་ཡང་བྱས་སོ། །དེ་ནས་གྲོང་ཁྱེར་རྩྭ་ཅན་གྱི་གྱད་རྣམས་ཀྱིས་གང་གི་ཕྱིར། བུམ་པར་སྐུ་གདུང་བཅུག་པའི་བུམ་པ་དེ་བྲམ་ཟེའི་རིགས་བྲེ་བོ་དང་མཉམ་པ་ལ་བྱིན་ནོ། །དེ་  
ནས་བྲམ་ཟེའི་རིགས་བྲེ་བོས། བྲེ་བོ་དང་མཉམ་པའི་གྲོང་ཁྱེར་དུ་བཅོམ་ལྡན་འདས་ཀྱི་སྐུ་གདུང་གི་མཆོད་རྟེན་བརྩིགས་ཏེ། གདུགས་དང། རྒྱལ་མཚན་དང། བ་དན་  
བཙུགས་ནས། དྲི་དང། ཕྲེང་བ་དང། བདུག་པ་དང། ཕྱེ་མ་དང་རོལ་མོའི་སྒྲས་བཀུར་སྟིར་བྱས། བླ་མར་བྱས། རི་མོར་བྱས། མཆོད་པ་བྱས་ཏེ། དུས་སྟོན་ཆེན་པོ་  
ཡང་བྱས་སོ། །དེ་ནས་དེའི་ཚེ་བྲམ་ཟེའི་ཁྱེའུ་ནྱ་གྲོ་དྷ་སྐྱེས་འཁོར་འདུས་པ་དེ་ཉིད་དུ་འོངས་ཏེ། དེ་ནས་བྲམ་ཟེའི་ཁྱེའུ་ནྱ་གྲོ་དཧས་གྲོང་ཁྱེར་རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་  
  
  
།གྲོང་ཁྱེར་རྩྭ་ཅན་གྱི་གྱད་ཀྱི་འཁོར་མང་པོ་ཚོགས་ཤིང་འདུས་པ་ཤེས་ལྡན་དག་ཉོན་ཅིག་བཅོམ་ལྡན་འདས་གོའུ་ཏ་མ་དེ་ནི་རིང་བོ་ནས་བདག་ལ་ཕངས་ཤིང་སྡུག་པ་ཡིན་ཏེ། དེ་  
ཁྱེད་ཀྱི་གྲོང་ཁྱེར་དུ་ཡོངས་སུ་མྱ་ངན་ལས་འདས་ན། ཤེས་ལྡན་དག་བཅོམ་ལྡན་འདས་དེའི་སྐུ་གདུང་ཞུགས་ལ་བཞེན་པའི་སོལ་བ་དེ་བདག་ལ་བྱིན་ཅིག་དང། དེས་ན་བདག་གིས་  
ཡུལ་ནྱ་གྲོ་དྷ་ཅན་དུ། བཅོམ་ལྡན་འདས་གོའུ་ཏ་མ་དེའི་སོལ་བའི་མཆོད་རྟེན་བརྩིགས་ལ། གདུགས་དང། རྒྱལ་མཚན་དང། བ་དན་གཟུགས་ཤིང། དྲི་དང། ཕྲེང་བ་དང། བདུག་པ་  
དང། ཕྱེ་མ་དང། རོལ་མོའི་སྒྲས་བཀུར་སྟིར་བྱའོ། །བླ་མར་བྱའོ། །རི་མོར་བྱའོ། །མཆོད་པར་བྱའོ། །དུས་སྟོན་ཆེན་པོ་ཡང་བྱའོ། །གྲོང་ཁྱེར་རྩྭ་ཅན་གྱི་གྱད་རྣམས་ཀྱིས། བྲམ་ཟེའི་  
ཁྱེའུ་ནྱ་གྲོ་དྷ་ལ་སྐུ་གདུང་གི་སོལ་བ་བྱིན་ཏེ། བྲམ་ཟེའི་ཁྱེའུ་ནྱ་གྲོ་དཧས་ཡུལ་ནྱ་གྲོ་དྷ་ཅན་དུ་བཅོམ་ལྡན་འདས་ཀྱི་སོལ་བའི་མཆོད་རྟེན་བརྩིགས་ཏེ། གདུགས་དང། རྒྱལ་མཚན་དང་  
བ་དན་བཙུགས་ནས། དྲི་དང། ཕྲེང་བ་དང། བདུག་པ་དང། ཕྱེ་མ་དང། རོལ་མོའི་སྒྲས་བཀུར་སྟིར་བྱས། བླ་མར་བྱས། རི་མོར་བྱས། མཆོད་པར་བྱས་ཏེ། དུས་སྟེན་ཆེན་པོ་ཡང་  
བྱས་སོ། །དེའི་ཚེ་འཛམ་བུའི་གླིང་དུ་བཅོམ་ལྡན་འདས་ཀྱི་སྐུ་གདུང་གི་མཆོད་རྟེན་བརྒྱད་དང། བུམ་པའི་མཆོད་རྟེན་དང་དགུ་།སོལ་བའི་མཆོད་རྟེན་དང་བཅུར་གྱུར་ཏོ། །སྤྱན་ལྡན་སྐུ་  
  
  
༄༅། །གདུང་བྲེ་བོ་བརྒྱད་དག་ལས། །བདུན་ནི་འཛམ་བུའི་གླིང་པའི་མཆོད་པར་ཐོབ། །སྐྱེས་བུ་མཆོག་དེའི་བྲེ་བོ་གང་ཞིག་ནི་།གྲོང་ཁྱེར་སྒྲ་སྒྲོགས་ཀླུ་  
ཡི་རྒྱལ་པོས་མཆོད། །སྐྱེས་མཆོག་དེ་ཡི་མཆེ་བ་བཞི་དག་ལས་།མཆེ་བ་གཅིག་ནི་རྩ་གསུམ་འཇིག་རྟེན་མཆོག། །གཉིས་པ་ཚིག་འཛིན་གྲོང་ཁྱེར་ཡིད་འོད་ན། །གསུམ་པ་ཀ་  
ལིང་རྒྱལ་པོའི་ཡུལ་ན་སྟེ། །སྐྱེས་མཆོག་དེ་ཡི་མཆེ་བ་བཞི་པ་ནི། །གྲོང་ཁྱེར་སྒྲ་སྒྲོགས་ཀླུ་ཡི་རྒྱལ་པོས་མཆོད། །མྱ་ངན་མེད་རྒྱལ་སྐྱ་སྣར་བུ་གནས་པས། །མཆོད་རྟེན་བདུན་པོ་རྒྱ་  
ཆེར་སྤེལ་བྱས་ཏེ། །དེ་ཡི་མཐུ་ཡིས་དབྱིག་འཛིན་འདིར་ཡང་ནི་།སྨོན་ལམ་དངོས་པོས་མངོན་པར་བརྒྱན་གྱུར་ཏེ། །འདི་ལྟར་སྤྱན་ལྡན་སྐུ་གདུང་དེ་ལ་ནི། །ལྷ་དབང་ཀླུ་དབང་  
མི་ཡི་དབང་པོ་དང། །མི་དང་ཀླུ་དང་གནོད་སྦྱིན་བདག་པོ་ཡིས་།རབ་ཏུ་བཀུར་ནས་བཀུར་སྟི་མཆོད་པ་བྱས། །རབ་མཁྱེན་ཐུགས་རྗེར་ལྡན་པ་སྟོབས་མངའ་བ། །ཤཱཀྱ་འཁྲུངས་  
མ་ག་དཧར་ནི་བྱང་ཆུབ་སྟེ། །ཀ་ཤིར་ཆོས་ཀྱི་འཁོར་ལོ་བསྐོར་གྱུར་ནས། །གྲོང་ཁྱེར་རྩྭ་ཅན་བརྟེན་ནས་མྱ་ངན་འདས། །གང་གི་ཚེ་ཚེ་དང་ལྡན་པ་ཤཱ་རིའི་བུ་ཡོངས་སུ་མྱ་ངན་ལས་  
འདས་པའི་ཚེ། དགེ་སློང་བརྒྱད་ཁྲི་ཡོངས་སུ་མྱ་ངན་ལས་འདས་སོ། །གང་གི་ཚེ་ཚེ་དང་ལྡན་པ་མོའུ་འགལ་གྱི་བུ་ཆེན་པོ་ཡོངས་སུ་མྱ་ངན་ལས་འདས་པ་དེའི་ཚེ། དགེ་སློང་  
  
  
།གང་གི་ཚེ་བཅོམ་ལྡན་འདས་ཡོངས་སུ་མྱ་ངན་ལས་འདས་པ་དེའི་ཚེ། དགེ་སློང་ཁྲི་བརྒྱད་སྟོང་ཡོངས་སུ་མྱ་ངན་ལས་འདས་ཏེ། ལྷའི་བུ་ཚེ་  
བསྐལ་བ་བརྒྱ་ཕྲག་མང་པོ་ཐུབ་པ་དག་ཅི་བཅོམ་ལྡན་འདས་ཀྱི་གསུང་རབ་ནི་དུད་པ་ཙམ་དུ་གྱུར་ཏེ། དགེ་སློང་དབང་ཡོད་པ་དག་ཀྱང་ཡོངས་སུ་མྱ་ངན་ལས་འདས་ནས། བཅོམ་  
ལྡན་འདས་ཀྱི་མདོ་སྡེ་དང། འདུལ་བ་དང། མ་མོ་དག་མི་སྒྲོགས་སོ་།ཞེས་འཕྱ་བར་བྱེད། སྨོད་པར་བྱེད། ཁ་ཟེར་བར་བྱེད་དོ། །དེ་ནས་ཚེ་དང་ལྡན་པ་འོད་སྲུང་ཆེན་པོས། དགེ་སློང་  
རྣམས་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དག་ཤེས་པར་གྱིས་ཤིག་ཚེ་དང་ལྡན་པ་ཤཱ་རིའི་བུ་ཡོངས་སུ་མྱ་ངན་ལས་འདས་པའི་ཚེ་དགེ་སློང་བརྒྱད་ཁྲི་ཡོངས་སུ་མྱ་ངན་ལས་  
འདས་སོ། །ཚེ་དང་ལྡན་པ་མོའུ་འགལ་གྱི་བུ་ཆེན་པོ་ཡོངས་སུ་མྱ་ངན་ལས་འདས་པའི་ཚེ་དགེ་སློང་བདུན་ཁྲི་ཡོངས་སུ་མྱ་ངན་ལས་འདས་སོ། །ད་འདིར་བཅོམ་ལྡན་འདས་ཡོངས་  
སུ་མྱ་ངན་ལས་འདས་པའི་ཚེ་ཡང། དགེ་སློང་ཁྲི་བརྒྱད་སྟོང་ཡོངས་སུ་མྱ་ངན་ལས་འདས་ཏེ། དགེ་སློང་དེ་སྙེད་ཅིག་ཡོངས་སུ་མྱ་ངན་ལས་འདས་པས། ལྷའི་བུ་ཚེ་བསྐལ་པ་བརྒྱ་ཕྲག་  
མང་པོ་ཐུབ་པ་དག་ཅི་བཅོམ་ལྡན་འདས་ཀྱི་གསུང་རབ་ནི་དུད་པ་ཙམ་དུ་གྱུར་ཏེ། དགེ་སློང་དབང་ཡོད་པ་དག་ཀྱང་ཡོངས་སུ་མྱ་ངན་ལས་འདས་ནས། བཅོམ་ལྡན་འདས་ཀྱི་མདོ་སྡེ་  
  
  
༄༅། །དང། འདུལ་བ་དང། མ་མོ་དག་ཀྱང་མི་སྒྲོགས་སོ། །ཞེས་འཕྱ་བར་བྱེད། སྨོད་པར་བྱེད། ཁ་ཟེར་བར་བྱེད་པས་དེ་ལྟ་བས་ན། འདིར་ཤོག་ལ་  
འདུས་ཤིག་དགེ་སློང་དག་གིས་ལེགས་ཀྱི། དེ་བཞིན་དུ་བགྱིའོ། །ཞེས་སྨྲས་སོ། །དགེ་འདུན་གྱི་དགེ་སྐོས་གང་ཡིན། ཚེ་དང་ལྡན་པ་གང་པོ་ལགས་སོ། །དེ་ནས་ཚེ་དང་ལྡན་  
པ་འོད་སྲུང་ཆེན་པོས། ཚེ་དང་ལྡན་པ་གང་པོ་ལ་འདི་སྐད་ཅེས་སྨྲས་སོ། །གང་པོ་ཚུར་ཤོག་ཁྱོད་ཀྱིས་གཎྜཱི་བརྡུངས་ལ། དགེ་སློང་གི་དགེ་འདུན་དག་སྡུས་ཤིག་ཚེ་དང་ལྡན་པ་  
འོད་སྲུང་ཆེན་པོས་དེ་སྐད་བསྒོ་བ་དང། ཚེ་དང་ལྡན་པ་གང་པོས་ཚེ་དང་ལྡན་པ་འོད་སྲུང་གི་ལྟར་མཉན་ནས། རབ་ཀྱི་མཐར་ཕྱིན་པའི་བསམ་གཏན་བཞི་ལ་སྙོམས་པར་  
ཞུགས་ནས། ཇི་ཙམ་ཡེ་ཤེས་མཐོང་བ་ལ་ཞུགས་པ་དེ་ཙམ་དུ་རྣམ་པར་བལྟས་ནས། དེ་ནས་ཏིང་ངེ་འཛིན་དེ་ལས་ལངས་ནས་གཎྜཱི་བརྡུང་བར་བརྩམས་སོ། །དེས་གཎྜཱི་  
བརྡུངས་པ་དང། གཅིག་མ་གཏོགས་པ་ཡུལ་ཐ་དད་ན་གནས་པའི་དགེ་སློང་གི་དགེ་འདུན་དགྲ་བཅོམ་པ་ལྔ་བརྒྱ་འདུས་ནས། དགེ་སློང་འདུས་ཤིང་འདུག་པ་ལ་ཚེ་དང་  
ལྡན་པ་འོད་སྲུང་ཆེན་པོས་འདི་སྐད་ཅེས་སྨྲས་སོ། །ཚེ་དང་ལྡན་པ་དག་དགེ་སློང་གི་དགེ་འདུན་འདུས་པ་ལས། གང་དག་སུ་མ་འོངས་པ་རྟོགས་ཤིག་དགེ་སློང་དག་གིས་  
  
  
པར་བལྟས་ནས། ཚེ་དང་ལྡན་པ་འོད་སྲུང་ཆེན་པོ་ལ། ཚེ་དང་ལྡན་པ་བ་ལང་བདག་མ་གཏོགས་པ་དགེ་སློང་མང་པོ་ཐམས་  
ཅད་འདུས་ཤིང་མཆིས་ལགས་སོ། །ཞེས་སྨྲས་སོ། །དེའི་ཚེ་ན་ཚེ་དང་ལྡན་པ་བ་ལང་བདག་ཤིང་ཤི་རི་ཤ་ཀའི་གཞལ་མེད་ཁང་སྟོང་བ་ན་འདུག་གོ་དེ་ནས་ཚེ་དང་ལྡན་པ་འོད་སྲུང་  
ཆེན་པོས་ཚེ་དང་ལྡན་པ་གང་པོ་ལ་འདི་སྐད་ཅེས་སྨྲས་སོ། །གང་པོ་ཚུར་ཤོག་ཚེ་དང་ལྡན་པ་བ་ལང་བདག་ག་ལ་བ་དེར་སོང་ལ་ཕྱིན་ནས་ཚེ་དང་ལྡན་པ་བ་ལང་བདག་ལ་འདི་སྐད་  
ཅེས་སྨྲོས་ཤིག་འོད་སྲུང་ལ་སོགས་པ་དགེ་སློང་གི་དགེ་འདུན་རྣམས་འདི་སྐད་དུ་ནད་མེད་པར་གྱུར་ཅིག་དགེ་འདུན་གྱི་བྱ་བ་ཅུང་ཟད་ཅིག་ཡོད་པས་མྱུར་དུ་བོས་ཤིག་ཅེས་བྱོས་ཤིག་  
ཚེ་དང་ལྡན་པ་འོད་སྲུང་གིས་དེ་སྐད་སྨྲས་པ་དང། ཚེ་དང་ལྡན་པ་གང་པོས་ཚེ་དང་ལྡན་པ་འོད་སྲུང་ལས་མཉན་ནས། ཇི་ལྟར་སེམས་མཉམ་པར་བཞག་ན། གྲོང་ཁྱེར་རྩྭ་ཅན་ནས་མི་སྣང་  
ཞིང། ཤིང་ཤི་རི་ཤ་ཀའི་གཞལ་མེད་ཁང་སྟོང་པ་ན་འདུག་པ་དེ་ལྟ་བུའི་ཏིང་ངེ་འཛིན་ལ་སྙོམས་བར་ཞུགས་སོ། །དེ་ནས་ཚེ་དང་ལྡན་པ་གང་པོ་ཚེ་དང་ལྡན་པ་བ་ལང་བདག་ག་ལ་བ་དེར་  
སོང་སྟེ་ཕྱིན་ནས། ཚེ་དང་ལྡན་པ་བ་ལང་བདག་གི་རྐང་པ་གཉིས་ལ་མགོ་བོས་ཕྱག་འཚལ་ཏེ། ཚེ་དང་ལྡན་པ་བ་ལང་བདག་ལ་འདི་སྐད་ཅེས་སྨྲས་སོ། །འོད་སྲུང་ལ་སོགས་པ་དགེ་  
  
  
༄༅། །སློང་གི་དགེ་འདུན་རྣམས། ཚེ་དང་ལྡན་པ་བ་ལང་བདག་ནད་མེད་པར་གྱུར་ཅིག་དགེ་འདུན་གྱི་བྱ་བ་ཅུང་ཟད་ཡོད་ཀྱི། མྱུར་དུ་བོས་ཤིག་ཅེས་དེ་སྐད་  
ཟེར་རོ། །དེ་འདོད་ཆགས་དང་བྲལ་བ་ཡིན་ཡང། བྱམས་པའི་བག་ཆགས་ཀྱིས་བསྒོས་པས། ཚེ་དང་ལྡན་པ་གང་པོ། བཅོམ་ལྡན་འདས་གདུལ་བའི་དོན་དུ་འཇིག་རྟེན་གཞན་  
དུ་མ་གཤེགས་སམ། དགེ་སློང་གི་དགེ་འདུན་འཐབ་པ་དང། རྩོད་པ་དང། འགྱེད་པ་དང། མཚང་མི་འྡྲུའམ། དེ་བཞིན་གཤེགས་པས་ཆོས་ཀྱི་འཁོར་ལོ་བསྐོར་བ་མུ་སྟེགས་ཀྱིས་  
ཀུན་ཏུ་མ་བཟློག་གམ། དེ་དག་འདུས་ནས་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ལ་གནོད་པ་མ་བྱས་སམ། དེ་བཞིན་གཤེགས་པ་ཉི་མ་དང་འདྲ་བ་ལ། ཉོན་མོངས་པས་  
དཀྲིས་པའི་དབང་དུ་གྱུར་པ། དགེ་སྦྱོང་དང། བྲམ་ཟེ་དང། སྤྱོད་པ་དང། ཀུན་ཏུ་རྒྱུ་དག་གིས་བརྙས་པར་མ་གྱུར་ཏམ། མ་རིག་པའི་མུན་པས་ཡོག་པའི་བློ་གྲོས་ཅན་དག་གིས་དགེ་  
འདུན་འདུས་པའི་དབྱེན་མ་བྱས་སམ། གང་དེ་བཞིན་གཤེགས་པས་གསུངས་པའི་ཆོས་དང། འདུལ་བ་ལ། ཆོས་དང་འདྲ་བའི་ཚིག་དང། ཡི་གེ་དང། ལྟ་བའི་དྲ་བ་མ་བྱུང་ངམ་  
ཚངས་པ་མཚུངས་པར་སྤྱོད་པ་དག། ཀློག་པ་དང། འདོན་པ་དང་ཡིད་ལ་བྱེད་པ་དག་ལ་བློ་བསྒྱུར་ནས་འདུས་ཤིང་བྲེ་མོའི་གཏམ་བྱེད་པར་མ་གྱུར་ཏམ། གང་ཐེ་ཚོམ་དང་  
  
  
ཆོས་མ་ཡིན་པ་ལ་ནི་ཆོས་སུ། ཆོས་ལ་ནི་ཆོས་མ་ཡིན་པར། འདུལ་བ་མ་ཡིན་པ་ལ་ནི་འདུལ་བར། འདུལ་བ་ལ་ནི་འདུལ་བ་མ་ཡིན་པར་  
མ་བཤད་དམ། དགེ་སློང་དག། སེར་སྣའི་དྲི་མས་ཡོག་པས་ཚངས་པ་མཚུངས་པ་གློ་བུར་དུ་འོངས་པ་རྣམས་ལ། ཀུན་ཏུ་དགའ་བར་བྱ་བའི་ཆོས་དྲུག་ལ་སོགས་པ་མི་བྱེད་ཅིང། ཁྱད་  
དུ་གསོད་པར་མི་བྱེད་དམ། གང་རབ་ཏུ་བྱུང་བ་ངན་པ་དག་གིས་བྲམ་ཟེ་དང། ཁྱིམ་བདག་དད་པ་ཅན་དག་བསྟན་པ་ལ་མ་དད་པར་བྱས་ནས། མུ་སྟེགས་ཅན་ལ་རྟེན་པར་མ་གྱུར་ཏམ་  
གང་དག་ལོག་པར་འཚོ་བ་ཀུན་ཏུ་སྤྱོད་པ་ཞིང་རྨོ་བ་དང། ཉོ་ཚོང་བྱེད་པ་དང། རྒྱལ་པོ་ལ་རྟེན་ཅིང་འཚོ་བ་ལྟོས་པར་མ་གྱུར་ཏམ། གང་དག་སྦྱངས་པའི་ཡོན་ཏན་ཡང་དག་པར་  
བླངས་ནས་བས་མཐའི་གནས་མལ་དུ་རྟེན་པ་ལས། སྦྱངས་པའི་ཡོན་ཏན་དེ་དག་བོར་བར་མ་གྱུར་ཏམ། དགེ་སྦྱོང་མ་ཡིན་པ་དགེ་སྦྱོང་དུ་ཁས་འཆེས་ནས་ཚངས་པ་མཚུངས་པར་  
སྤྱོད་པ་འཁྲུག་པར་མི་བྱེད་དམ། དེ་ལྟར་མོད་ཀྱི། ཇོ་ཅོ་གང་པོ་སངས་རྒྱས་ལ་སོགས་པ་དགེ་སློང་གི་དགེ་འདུན་ཞེས་སྨྲ་བའི་རིགས་ན། འོད་སྲུང་ལ་སོགས་པ་ཞེས་སྨྲའམ། ཐུགས་  
རྗེ་ཆེན་པོ་ལ་གོམས་པར་གནས་པ། ཀུན་ཏུ་སྤྱོད་པ་ལ་ཞུགས་པའི་སྟོན་པ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པ་ལ་མ་ཞུགས་  
  
  
༄༅། །སམ། འགྲོ་བའི་རུ་སྐྱ་འཛིན་བ་མེད་ནས་འཇིག་རྟེན་འཁྲུགས་པར་མ་གྱུར་ཏམ། སྟོབས་བཅུ་དང་ལྡན་པ་མི་རྟག་པའི་སྟོབས་ཀྱིས་ནོན་པར་མ་གྱུར་  
ཏམ། སེམས་ཅན་ཐམས་ཅད་ཀྱི་སྟོན་པ་བདག་ཅག་སད་པར་བྱེད་པའི་མགོན་པོ་མ་གཟིམས་སམ། སངས་རྒྱས་ཉིན་བྱེད་མ་ནུབ་བམ། ཐུབ་པའི་དབང་པོའི་ཟླ་བ་སྒྲ་གཅན་གྱིས་  
བཅོམ་ནས་སྣང་བ་མེད་པར་མ་གྱུར་ཏམ། སུམ་ཅུ་རྩ་གསུམ་ན་དབང་ཕྱུག་དཔག་བསམ་གྱི་ཤིང་དྲི་ཞིམ་པོ། བྱང་ཆུབ་ཀྱི་ཡན་ལག་གི་མེ་ཏོག་གིས་མཛེས་པར་བྱས་པ། དགེ་  
སྦྱོང་གི་འབྲས་བུ་བཟང་པོ་བཞི་དང་ལྡན་པ། མི་རྟག་པའི་གླང་པོ་ཆེ་སྨྱོན་པས་མ་བཅོམ་མམ། ཡེ་ཤེས་ཀྱི་སྒྲོན་མ་མི་རྟག་པའི་རླུང་གིས་བདས་ནས་ཡོངས་སུ་མྱ་ངན་ལས་མ་  
འདས་སམ། ཞེས་སྨྲས་སོ། །དེ་ནས་དེའི་ཚེ་ཚེ་དང་ལྡན་པ་གང་པོས་ཚིགས་སུ་བཅད་དེ་སྨྲས་པ། བློ་ལྡན་བསྟན་པ་གནས་བྱའི་ཕྱིར། །ཉན་ཐོས་དགེ་འདུན་ཚོགས་ནས་ནི།།  
དེ་དག་དེར་ནི་འདུས་གྱུར་ཏེ། །ཁྱོད་ལ་སྡོད་ཅིང་དེ་བརྩོན་བྱེད་།གྲུ་ཆེན་རྐྱལ་པ་དེ་ཞིག་སྟེ། །ཡེ་ཤེས་རི་ཡང་རྣམ་པར་རྙིལ་།བསྟན་པ་རབ་མཆོག་ལྡན་པ་ཡི། །དགེ་སློང་མང་པོ་རྣམ་  
པར་ཞི། །གྱི་ན་མ་ལགས་ལེགས་པར་ནི། །བདག་ནི་ཕོ་ཉར་འདིར་འོངས་ན། །བསྟན་པ་གནས་པར་བྱ་བའི་ཕྱིར། །དེ་བས་ཁྱོད་ནི་ངེས་པར་བཞུད། །དེ་ནས་ཚེ་དང་ལྡན་པ་བ་ལང་བདག་  
  
  
ཚེ་དང་ལྡན་པ་གང་པོ་ལ་འདི་སྐད་ཅེས་སྨྲས་སོ་།གང་པོ་ཆོག་གི་དེ་སྐད་མ་སྨྲ་ཞིག་འགྲོ་བའི་དུས་མ་ཡིན་ནོ་།འོན་ཀྱང་ཇོ་ཅོ་གང་པོ། འགྲོ་བའི་སྒྲོན་མ་མགོན་པོ་བཞུགས་ན་  
དེར། །བདག་ནི་འགྲོ་བར་བྱ་བའི་བློ་ཡོད་ཀྱང། །དེ་ནས་ཕ་རོལ་རབ་ཞི་གཤེགས་གྱུར་ན། །བློ་ལྡན་གང་ཞིག་འཇིག་རྟེན་དེ་དག་འགྲོ་།ལྷུང་བཟེད་ཆོས་གོས་རྣམ་གསུམ་མཆོག་འདི་དག་ཁྱོད་  
ཀྱིས་དགེ་འདུན་དག་ལ་དབུལ་བར་གྱིས། །བདག་ནི་ཞི་བ་ཡང་སྲིད་མེད་པར་འགྲོའི། །བདག་གིས་བསམས་པ་འཕགས་ལ་བཟོད་པར་གསོལ། །དེ་ནས་ཚེ་དང་ལྡན་པ་བ་ལང་བདག་  
གིས་སྦར་བ་དང། དྲོ་བ་དང། ཆར་དབབ་པ་དང། གསལ་བ་མཆོག་དག་གི་ཆོ་འཕྲུལ་ཆེན་པོ་བསྟན་ཏེ། ཕུང་པོ་ལྷག་མ་མེད་པའི་དབྱིངས་སུ་ཡོངས་སུ་མྱ་ངན་ལས་འདས་སོ།།  
དེའི་ལུས་རང་ལས་བྱུང་བའི་མེའི་ཁམས་ཀྱིས་རྣམ་པར་ཚིག་སྟེ་དེ་ལས་ཆུའི་རྒྱུན་རྣམ་པ་བཞི་བབ་བོ། །ཆུའི་རྒྱུན་གཅིག་ལས་སྒྲ་བསྒྲགས་པའི་དབྱངས་ཀྱིས་རྗེས་སུ་བསྟན་  
པ༑ ད་ལྟར་དུས་རྣམས་ངན་གྱུར་ཏེ། །སེམས་ཅན་རང་གི་ལས་ལ་རྟེན། །འགྲོ་བའི་སྒྲོན་མ་དེ་འདས་པས། །ཐམས་ཅད་འགྲོ་བར་འཇུག་པར་རྟོགས། །གཉིས་པས་སྨྲས་པ་  
འདུས་བྱས་བསགས་པ་སྐད་ཅིག་འཇིག་འགྱུར་ཏེ། །སྐྱེ་ལ་སོགས་པ་སྡུག་བསྔལ་ཉོན་མོངས་ལྡན། །སོ་སོའི་སྐྱེ་བོ་བདག་ཏུ་ང་རྒྱལ་ཏེ་།དེ་དག་བྱེད་པ་མེད་པར་རིག་པར་བྱ། །གསུམ་  
  
  
༄༅། །པས་སྨྲས་པ། མཁས་པས་རྟག་ཏུ་དགོངས་པ་བག་ཡོད་ཅིང་།བསོད་ནམས་ཡིད་ལ་བྱ་བ་དེ་བརྩོན་བྱ། །འབྱུང་པོའི་ཚོགས་ཀུན་སོང་ཞིང་འཇིག་  
འགྱུར་ཏེ། །སྲོག་དང་བཅས་པའི་དཔལ་ནི་གཡོ་བར་གྱུར། །བཞི་པས་སྨྲས་བ། ཐུབ་པ་དེ་ལ་སློབ་མཆོག་ཡང་དག་བཏུད། །རང་གི་དགོས་པ་མ་ལུས་ཐམས་ཅད་བྱས། །གུས་ཤིང་  
རབ་ཏུ་དད་པས་བླ་མ་དེའི། །ཕྱི་བཞིན་པ་ལང་བདག་ཀྱང་དེ་ལྟར་སོང། །དེ་ནས་ཚེ་དང་ལྡན་པ་གང་པོས། ཚེ་དང་ལྡན་པ་བ་ལང་བདག་གི་རུས་པ་ལ། རུས་པའི་མཆོད་པ་བྱས་ནས་  
ལྷུང་བཟེད་དང་ཆོས་གོས་བླངས་ཏེ། ཇི་ལྟར་སེམས་མཉམ་པར་བཞག་ན། ཤིང་ཤ་རི་ཤ་ཀའི་གཞལ་མེད་ཁང་ནས་མི་སྣང་ཞིང་གྲོང་ཁྱེར་རྩྭ་ཅན་གྱི་གྱད་རྣམས་ཉེ་བར་རྟེན་  
པ་དང། ཤིང་སཱ་ལ་ཟུང་གི་ཚལ་དུ་གནས་པར་བྱ་བ་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་སོ། །དེ་ནས་ཚེ་དང་ལྡན་པ་གང་པོ་འོད་སྲུང་ལ་སོགས་པ་དགེ་སློང་ལྔ་བརྒྱ་ག་ལ་བ་  
དེར་སོང་སྟེ་ཕྱིན་ནས། ཇི་ལྟར་རྒན་རིམས་ལ་ཕྱག་འཚལ་ཏེ་ལྷུང་བཟེད་དང་ཆོས་གོས་རྒན་པ་ལ་བྱིན་ནས་འདི་སྐད་ཅེས་སྨྲས་སོ། །མགོན་པོའི་སྐུ་ནི་མེད་པར་དེས་ཐོས་ནས། །བསོད་  
ནམས་ལས་ཀྱིས་རབ་ཏུ་ཞི་བར་སོང། །དེ་ཡི་ལྷུང་བཟེད་ཆོས་གོས་འདི་ཡིན་ཏེ། །དེས་བསམས་དགེ་འདུན་དག་ལ་བཟོད་པར་གསོལ། །དེ་ནས་ཚེ་དང་ལྡན་པ་འོད་སྲུང་ཆེན་པོས་དགེ་  
  
  
།ཀྱེ་ཚངས་པ་མཚུངས་པར་སྤྱོད་པ་དག་ཉོན་ཅིག་ཇི་ལྟར་དེ་ནི་འཕགས་པའི་ཚུལ་གྱིས་འདས། །གཞན་གྱིས་དེ་བཞིན་རབ་ཞིར་འགྲོ་མི་བྱ། །དེ་བས་  
ཇི་སྲིད་དགོས་པའི་དོན་བྱ་ཞིང། །དབང་ཅན་ཚོགས་ནས་དེ་སྲིད་འགྲོ་བར་བྱ། །དེ་ནས་ཡང་ཚེ་དང་ལྡན་པ་འོད་སྲུང་ཆེན་པོས་དགེ་སློང་དེ་དག་བརྟན་པར་བྱ་བའི་ཕྱིར་སྨྲས་པ། ཇི་ལྟར་  
བསོད་ནམས་ལས་ཀྱིས་ཞི་གྱུར་པ། །ཤི་རི་ཤ་ཀའི་སེམས་མཆོག་བ་ལང་བདག་དེ་ལྟར་ཁྱེད་ཀྱིས་དེ་བཞིན་མི་བསམ་སྟེ། །འགྲོ་དོན་དགོས་ཕྱིར་ཚོགས་ནས་བློ་གྲོས་བྱ། །དེ་ནས་  
ཚེ་དང་ལྡན་པ་འོད་སྲུང་ཆེན་པོས། དགེ་སློང་ལྔ་བརྒྱ་པོ་དེ་དག་ལ་ཁྲིམས་སུ་བཅས་ནས་སྨྲས་པ། ཚེ་དང་ལྡན་པ་དག་བདག་ཇི་སྐད་སྨྲ་བ་གསོན་ཅིག་ཇི་ལྟར་བདག་ཅག་གིས་ཆོས་ཀྱི་  
ཚུལ་ཇི་ལྟ་བ་བཞིན་བཤད་དང། དེ་བཞིན་གཤེགས་པ་དང་རྣམ་པར་བྲལ་བའི་སྡུག་བསྔལ་ཅན་གྱི་དགེ་སློང་ཕྱོགས་དང་ལྗོངས་གང་དང་གང་ན་གནས་པ་དེ་དང་དེ་དག་གིས་ཐོས་ནས་  
འདིར་འོངས་ཏེ། དེ་དག་གིས་བདག་ཅག་གི་སེམས་གཡེང་བར་བྱེད་མོད་ཀྱི། འོན་ཀྱང་བཅོམ་ལྡན་འདས་ཀྱིས་ཡུལ་མ་ག་དྷར་བྱང་ཆུབ་ཅིང། གང་དུ་བཅོམ་ལྡན་འདས་ཀྱིས་ཆོས་ཀྱི་  
སྐུ་བརྙེས་པ་དེར་ཆོས་ཀྱི་ཚུལ་བགྲོ་བར་བྱའོ། །དེ་ན་དགེ་སློང་གཅིག་གི་ལེགས་ཀྱི། དེ་བཞིན་དུ་བགྱིའོ། །ཞེས་སྨྲས་སོ། །གཞན་ཞིག་གིས་ཀྱང་ཚེ་དང་ལྡན་པ་ཅི་བྱང་ཆུབ་ཀྱི་ཤིང་དྲུང་དུ་  
  
  
༄༅། །འདོང་ངམ། ཚེ་དང་ལྡན་པ་འོད་སྲུང་ཆེན་པོས་སྨྲས་པ། ཚེ་དང་ལྡན་པ་ཡུལ་མ་ག་དཧའི་རྒྱལ་པོ་ལུས་འཕགས་མའི་བུ་མ་སྐྱེས་དགྲ་རྩ་བ་མེད་པའི་དད་པ་  
དང་ལྡན་པ་དེ་དགེ་སློང་གི་དགེ་འདུན་གྱི་འཚོ་བའི་ཡོ་བྱད་དང་ཆོས་ཀྱི་ཚུལ་རབ་ཏུ་སྦྱོར་བར་བྱེད་ཅིང། ཞལ་ཏ་ཡང་བྱེད་པས་རྒྱལ་པོའི་ཁབ་ཏུ་འདོང་ངོ། །དེ་དག་གིས་སྨྲས་པ་  
ལེགས་ཀྱི་དེ་བཞིན་དུ་བགྱི་ན། དེ་ལྟ་ན་ཡང་ཚེ་དང་ལྡན་པ་ཀུན་དགའ་བོ་ནི་སློབ་པའི་བྱ་བ་དང་བཅས་པ་ཡང་ཡིན་ན། བཅོམ་ལྡན་འདས་ཀྱིས་ཀྱང་མདོ་སྡེ་འདི་མཐའ་དག་གཏད་  
ན༑ དེ་ལ་ཇི་ལྟར་བསྒྲུབ་པར་བགྱི། དེ་ནས་ཚེ་དང་ལྡན་པ་འོད་སྲུང་ཆེན་པོས་སྨྲས་པ། ཚེ་དང་ལྡན་པ་དག་གལ་ཏེ་དེ་ལྟ་ན་སློབ་པའི་བྱ་བ་དང་བཅས་པའི་དགེ་སློང་གཞན་  
འཁོད་པ་དེ་དག་ཀྱང་འཁྲུག་པར་འགྱུར་པས། དེ་ལ་ཐབས་ཀྱི་རྣམ་པ་ཞིག་བྱས་ལ། འདི་ཆུའི་ཞལ་ཏ་པར་བསྐོ་བའི་སྤྲོ་བས་བསྐོས་ལ། ལྷག་མ་ནི་བཟློག་པར་བགྱིའོ། །དེ་  
དག་གིས་སྨྲས་པ། ལེགས་ཀྱི་དེ་བཞིན་དུ་བགྱིའོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་  
དགའ་བོ་ཁྱོད། དགེ་སློང་གི་དགེ་འདུན་གྱི་ཆུའི་ཞལ་ཏ་བྱེད་པར་སྤྲོའམ། དེས་སྨྲས་པ། ཚེ་དང་ལྡན་པ་འོད་སྲུང་ཆེན་པོ་སྤྲོའོ་།དེ་ནས་ཚེ་དང་ལྡན་པ་འོད་སྲུང་ཆེན་པོས་གསོལ་  
  
  
དགེ་འདུན་བཙུན་པ་རྣམས་གསན་དུ་གསོལ། ཚེ་དང་ལྡན་པ་ཀུན་དགའ་བོ་འདི། བཅོམ་ལྡན་འདས་ཀྱི་ཞལ་ཏ་པ་བཅོམ་ལྡན་འདས་ཀྱི་ཉེ་བ་  
ན་འདུག་ཅིང། དེ་ལ་བཅོམ་ལྡན་འདས་ཀྱིས་ཀྱང་མདོ་སྡེ་མཐའ་དག་གཏད་དེ། དེ་ལྟ་བས་ན་ཚེ་དང་ལྡན་པ་ཀུན་དགའ་བོ་དགེ་འདུན་གྱི་ཆུའི་ཞལ་ཏ་པར་བསྐོ་ཏེ། ཚེ་དང་ལྡན་པ་ཀུན་  
དགའ་བོ་ཆུའི་ཞལ་ཏ་པར་བསྐོ་ན། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། དགེ་སློང་ཀུན་དགའ་བོ་ཆུའི་ཞལ་ཏ་བ་ཆུ་འབྲིམ་  
པར་བསྐོ་སྟེ། དགེ་སློང་ཀུན་དགའ་བོ་ཆུའི་ཞལ་ཏ་བ་ཆུ་འབྲིམ་པར་འགྱུར་རོ། །འདི་ནི་གསོལ་བའོ། །ལས་ནི་འདི་ལྟར་བྱ་སྟེ། དགེ་འདུན་བཙུན་པ་རྣམས་གསན་དུ་གསོལ། ཚེ་དང་ལྡན་པ་  
ཀུན་དགའ་བོ་ནི་བཅོམ་ལྡན་འདས་ཀྱི་ཞལ་ཏ་པ་བཅོམ་ལྡན་འདས་ཀྱི་ཉེ་བ་ན་འདུག་ཅིང། དེ་ལ་བཅོམ་ལྡན་འདས་ཀྱིས་མདོ་སྡེ་མཐའ་དག་གཏད་དེ། དེ་ལྟ་བས་ན་ཚེ་དང་ལྡན་པ་ཀུན་  
དགའ་བོ་དགེ་འདུན་གྱིས་དགེ་འདུན་ལ་ཆུ་འབྲིམ་པར་བསྐོ་སྟེ། ཚེ་དང་ལྡན་པ་ཀུན་དགའ་བོ་དགེ་འདུན་ལ་ཆུ་འབྲིམ་ན། ཚེ་དང་ལྡན་པ་ཀུན་དགའ་བོ་དགེ་འདུན་ལ་ཆུ་འབྲིམ་པར་  
བསྐོ་ཞིང། ཚེ་དང་ལྡན་པ་ཀུན་དགའ་བོ་དགེ་འདུན་ལ་ཆུ་འབྲིམ་པར་ཚེ་དང་ལྡན་པ་གང་དག་བཟོད་པ་དེ་དག་ནི་ཅང་མ་གསུངས་ཤིག་གང་དག་མི་བཟོད་པ་དེ་དག་ནི་གསུངས་ཤིག་  
  
  
༄༅། །དགེ་འདུན་གྱིས་བཟོད་ཅིང་གནང་ནས་ཚེ་དང་ལྡན་པ་ཀུན་དགའ་བོ་དགེ་འདུན་ལ་ཆུ་འབྲིམ་པར་བསྐོས་ལགས་ཏེ། འདི་ལྟར་མི་གསུང་བས་དེ་དེ་བཞིན་  
དུ་འཛིན་ཏོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ང་བདུན་པ་དེ་ནས་ཚེ་དང་ལྡན་པ་འོད་སྲུང་ཆེན་པོས། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་  
སྨྲས་སོ། །ཀུན་དགའ་བོ་ཁྱོད་ཚུར་ཤོག་དགེ་སློང་གི་དགེ་འདུན་དང་ལྷན་ཅིག་ཅི་དགའ་བར་ལྗོངས་རྒྱུས་ལ་རྒྱལ་པོའི་ཁབ་ཏུ་སོང་ཞིག་ང་ནི་ལམ་དྲང་པོ་ནས་འགྲོའོ། །བཙུན་པ་དེ་  
བཞིན་བགྱིའོ། །ཞེས་ཚེ་དང་ལྡན་པ་ཀུན་དགའ་བོ་དགེ་སློང་གི་དགེ་འདུན་དང་ཅི་དགའ་བར་ལྗོངས་རྒྱུ་ཞིང་སོང་ངོ། །ཚེ་དང་ལྡན་པ་འོད་སྲུང་ཆེན་པོ་ཡང་སྔ་མ་བཞིན་ལམ་དྲང་པོ་ནས་  
རྒྱལ་པོའི་ཁབ་ཏུ་སོང་ངོ། །ཡུལ་མ་ག་དཧའི་རྒྱལ་པོ་ལུས་འཕགས་མའི་བུ་མ་སྐྱེས་དགྲའི་སྤྱོད་པ་ནི་གང་དུ་གླང་པོ་ཆེ་ལ་ཞོན་ཏེ། བཅོམ་ལྡན་འདས་མཐོང་ན་དེ་མ་ཐག་ཏུ་རང་ལྷུང་  
ནས། དེ་བཅོམ་ལྡན་འདས་ཀྱི་མཐུས་མ་ཉམས་པར་ས་ལ་འཇོག་གོ་ཡུལ་མ་ག་དཧའི་རྒྱལ་པོ་མ་སྐྱེས་དགྲས་ཚེ་དང་ལྡན་པ་འོད་སྲུང་ཆེན་པོ་མཐོང་སྟེ། མཐོང་ནས་བཅོམ་ལྡན་འདས་  
རྗེས་སུ་དྲན་པས། དེ་བཞིན་དུ་རང་ས་ལ་ལྷུང་བ་དང། དེ་ཚེ་དང་ལྡན་པ་འོད་སྲུང་ཆེན་པོའི་རྫུ་འཕྲུལ་གྱིས་བཟུང་ནས་སྨྲས་པ། རྒྱལ་པོ་ཆེན་པོ་སངས་རྒྱས་བཅོམ་ལྡན་འདས་དག་  
  
  
ཉན་ཐོས་དག་ནི་མཉམ་པར་མ་བཞག་པར་ཡེ་ཤེས་མཐོང་བ་མི་འཇུག་སྟེ། དེ་རེས་འགའ་ནི་དེ་བཞིན་དུ་མཉམ་པར་བཞག་ནས་གནས། རེས་  
འགའ་ནི་མཉམ་པར་མ་བཞག་པར་གནས་པས་དེ་ཕྱིན་ཆད་ཁྱོད་ཀྱིས་བཅོམ་ལྡན་འདས་ཀྱི་ཉན་ཐོས་མཐོང་ན། གླང་པོ་ཆེ་དང། རྟ་ལས་རང་ལྷུང་བར་མ་བྱེད་ཅིག་ཅེས་དེར་ཁྲིམས་  
བཅས་སོ། །དེས་སྨྲས་པ། འཕགས་པ་ཇི་སྐད་བཀའ་སྩལ་པ་དེ་བཞིན་དུ་བགྱིའོ། །འཕགས་པ་འོན་ཀྱང་གང་གི་ཚེ་བཅོམ་ལྡན་འདས་བཞུགས་པ་དེའི་ཚེ། བདག་བཅོམ་ལྡན་འདས་  
ལ་བཀུར་སྟིར་བགྱིད་ན། འདི་ལྟར་བཅོམ་ལྡན་འདས་ནི་ཡོངས་སུ་མྱ་ངན་ལས་འདས་ནས། ད་བདག་གིས་གང་ཞིག་ལ་བཀུར་སྟི་བགྱི་ལགས་དེ་ལྟ་བས་ན་བདག་ལ་བཅོམ་ལྡན་  
འདས་ཉིད་ཀྱིས་བཅོམ་ལྡན་འདས་ཀྱི་བསྟན་པ་གཏད་དོ། །ཞེས་སྨྲས་ནས། བློན་པོ་ལ་ཤེས་ལྡན་འཕགས་པ་འོད་སྲུང་ཆེན་པོའི་དགོས་པ་ཐམས་ཅད་སྦྱོར་ཅིག་ཅེས་བསྒོའོ། །  
ཚེ་དང་ལྡན་པ་འོད་སྲུང་ཆེན་པོས་སྨྲས་པ། རྒྱལ་པོ་ཆེན་པོ་བཅོམ་ལྡན་འདས་ནི་ཡུལ་མ་ག་དྷར་བྱང་ཆུབ་སྟེ། དེར་བཅོམ་ལྡན་འདས་ཀྱི་ཆོས་ཀྱི་སྐུ་བརྙེས་པས་དགེ་སློང་གི་དགེ་  
འདུན་རྣམས་ལམ་དུ་ཞུགས་ཏེ། ལྷའི་གནས་འདིར་ཆོས་ཀྱི་ཚུལ་འདི་བགྲོ་བར་འཚལ་ལགས་སོ། །དེས་སྨྲས་པ། འཕགས་པ་ལེགས་ཀྱི། བདག་གིས་དགེ་སློང་གི་དགེ་འདུན་ལ་  
  
  
༄༅། །ཡོ་བྱད་ཐམས་ཅད་བསྟབ་པར་བགྱིའོ། །དེ་ནས་ཚེ་དང་ལྡན་པ་འོད་སྲུང་ལ་སོགས་པ་དགྲ་བཅོམ་པ་ལྔ་བརྒྱ་པོ་རྣམས་མདོ་སྡེ་དང། འདུལ་བ་དང། ཆོས་མངོན་པ་  
བསྡུ་བར་བྱ་བའི་ཕྱིར། རྒྱལ་པོའི་ཁབ་ཏུ་ཕྱིན་པ་དང། ཡུལ་མ་ག་དཧའི་རྒྱལ་པོ་ལུས་འཕགས་མའི་བུ་མ་སྐྱེས་དགྲས་དགྲ་བཅོམ་པ་ལྔ་བརྒྱ་རྒྱལ་པོའི་ཁབ་ཏུ་ཕྱིན་པར་ཐོས་སོ། །ཐོས་ནས་  
ཀྱང་གྲོང་ཁྱེར་དག་བྱི་དོར་བྱས་ཏེ། ལམ་དག་བསྟར་ནས་བཙུན་མོ་དང། གཞོན་ནུ་དང། བློན་པོ་དང། ཕོ་བྲང་འཁོར་གྱི་མི་རྣམས་ཀྱིས་བསུའོ། །དེ་ནས་སྐྱེས་བུ་བཟང་པོ་སྟོང་གིས་ཞབས་  
འབྲིང་བྱས་ནས་རབ་ཏུ་མཛེས་པར་བྱས་ཏེ། དགེ་སློང་གི་དགེ་འདུན་རྣམས་གྲོང་ཁྱེར་དུ་ཕྱིན་ནས། ཡོ་བྱད་ཐམས་ཅད་ཀྱིས་བསྟབས་སོ་།དེ་ནས་རྒན་རིམ་ཀྱིས་འདུག་པ་དང། ཚེ་དང་ལྡན་པ་  
འོད་སྲུང་ཆེན་པོ་ལ་འདི་སྐད་ཅེས་སྨྲས་སོ། །འཕགས་པ་ཕྱོགས་གང་དུ་བགྲོ་བར་བགྱི། དེས་སྨྲས་པ། རྒྱལ་པོ་ཆེན་པོ་འོད་མའི་ཚལ་བྱ་ཀ་ལན་ད་ཀ་གནས་པ་འདིར་ཡང་དགེ་སློང་དག་དེ་བཞིན་  
གཤེགས་པ་དང་བྲལ་ཏེ། སྡུག་བསྔལ་སྐྱེས་པས་ཕྱོགས་དང་ལྗོངས་གང་དང་གང་ན་གནས་པ་དེ་དང་དེ་དག་འདིར་མཆིས་ཏེ། དེས་བདག་ཅག་གི་སེམས་གཡེང་བའི་སྐྱོན་མཆིས་སོ། །བྱ་རྒོད་  
ཀྱི་ཕུང་པོའི་རི་ལ་ཡང་དེ་བཞིན་དུ་ཉེས་དམིགས་མཆིས་ཏེ། ཤིང་ནྱ་གྲོ་དཧའི་ཕུག་འདི་ནི་རབ་ཏུ་དབེན་མོད་ཀྱི། འོན་ཀྱང་མལ་སྟན་མ་མཆིས་ལགས་སོ། །རྒྱལ་པོས་སྨྲས་པ། འཕགས་པ་  
  
  
མལ་སྟན་མཆིས་སོ། །ཚེ་དང་ལྡན་པ་འོད་སྲུང་ཆེན་པོས་སྨྲས་པ། ཚེ་དང་ལྡན་པ་དག་།རྒྱལ་པོ་ནི་འདི་སྐད་ཅེས་ཤིང་ནྱ་གྲོ་དཧའི་ཕུག་འདིར་བགྲོ་བར་བྱའོ། །  
ཞེས་ཟེར་རོ། །དགྲ་བཅོམ་པ་ལྔ་བརྒྱ་པོ་རྣམས་ཀྱང་ཅང་མི་གསུང་བས་གནང་ངོ། །རྒྱལ་པོས་སྨྲས་པ། འཕགས་པ་འོད་སྲུང་ཆེན་པོ་བཅོམ་ལྡན་འདས་ཀྱིས་ཀྱང། བདག་ལ་མ་སྦྲན་པ་ཁོ་  
ནར་ཡོངས་སུ་མྱ་ངན་ལས་འདས་སོ། །ཁྱོད་ཀྱིས་ཀྱང་མ་བརྟགས་པར་ཡོངས་སུ་མྱ་ངན་ལས་འདའ་བར་མ་མཛད་ཅིག་ཚེ་དང་ལྡན་པ་འོད་སྲུང་ཆེན་པོས་ཀྱང་དེ་བཞིན་དུ་གནང་ངོ། །དེ་  
ནས་ཚེ་དང་ལྡན་པ་འོད་སྲུང་ཆེན་པོས། ཇེ་དང་པོར་དབྱར་སྦྱོར་བ་རལ་བ་དང། འདྲུམས་པ་དག་བཅོས་ནས་ཕྱིར་དབྱར་གནས་པར་ཁས་བླངས་ཏེ། ཆོས་བགྲོ་བར་བྱའོ་སྙམ་དུ་བསམས་  
ནས། དེས་དང་པོར་དབྱར་སྦྱོར་བ་རལ་བ་དང། འདྲུམས་པ་དག་བཅོས་ནས། ཕྱིས་དབྱར་གནས་པར་ཁས་བླངས་སོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་ཚེ་དང་ལྡན་པ་ཀུན་དགའ་  
བོའི་སེམས་ལ་ཀུན་ཏུ་བལྟས་ནས། ཚེ་དང་ལྡན་པ་མ་འགགས་པ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་མ་འགགས་པ་དགོངས་ཤིག་།འཁོར་འདི་དེ་བཞིན་གཤེགས་པས་རབ་ཏུ་བསྔགས་  
པའི་ནང་ན། དགེ་སློང་འདོད་ཆགས་དང་བཅས་པ། ཞེ་སྡང་དང་བཅས་པ། གཏི་མུག་དང་བཅས་པ། སྲེད་པ་དང་བཅས་པ། ལེན་པ་དང་བཅས་པ་སློབ་པ་དག་ཡོད་དོ།།  
  
  
༄༅། །དེ་ནས་ཚེ་དང་ལྡན་པ་མ་འགགས་པས་བསམ་གཏན་བཞི་ལ་སྙོམས་པར་ཞུགས་ཏེ་རྣམ་པར་བརྟགས་ན། ཚེ་དང་ལྡན་པ་ཀུན་དགའ་བོ་གཅིག་  
པུ་འདོད་ཆགས་དང་བཅས། ཞེ་སྡང་དང་བཅས། གཏི་མུག་དང་བཅས་སྲེད་པ་དང་བཅས། ལེན་པ་དང་བཅས་ཏེ་སློབ་པ་ཡིན་པར་མཐོང་ངོ། །མཐོང་ནས་ཀྱང་ཚེ་དང་ལྡན་པ་འོད་སྲུང་  
ཆེན་པོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་འོད་སྲུང་ཆེན་པོ་མཁྱེན་པར་མཛོད་ཅིག་དགེ་སློང་གི་དགེ་འདུན་རྣམས་ནི་སྙིང་པོ་མེད་པ་དང་བྲལ། དག་པ་གཙང་བ། སྙིང་པོ་ཅན་  
བླ་ན་མེད་པ། བསོད་ནམས་ཀྱི་ཞིང་འཇིག་རྟེན་གྱི་སྦྱིན་གནས་ཡིན་མོད་ཀྱི། ཚེ་དང་ལྡན་པ་ཀུན་དགའ་བོ་ནི་འདོད་ཆགས་དང་བཅས་ཞེ་སྡང་དང་བཅས། གཏི་མུག་དང་བཅས། སྲེད་  
པ་དང་བཅས། ལེན་པ་དང་བཅས་པ་ཡིན་ཏེ། སློབ་པ་ཡིན་ནོ། །དེ་ནས་ཚེ་དང་ལྡན་པ་འོད་སྲུང་ཆེན་པོས། ཚེ་དང་ལྡན་པ་ཀུན་དགའ་བོ་ལ་ཅི་སྤྲོ་བ་བྱས་པས་འདུལ་བར་འགྱུར་རམ་  
འོན་ཏེ་སྤྱོ་བས་འདུལ་བར་འགྱུར་བ་རྣམ་པར་བརྟགས་ན། ཇི་ཙམ་སྤྱོས་ནས་འདུལ་བར་མཐོང་ནས། དེས་དེ་ལ་ངེད་ནི་འདུས་པའི་མཆོག་ཡིན་ལ། ཀུན་དགའ་བོ་ཁྱོད་དང་ངེད་ལྷན་  
ཅིག་ཆོས་བགྲོ་བར་མི་བྱས། ཁྱོད་སོང་ཞིག་ཅེས་སྨྲས་པ་དང། དེ་གནད་དུ་ཕོག་པ་བཞིན་དུ་རབ་ཏུ་གཡོས་ནས་སྨྲས་པ། ཚེ་དང་ལྡན་པ་འོད་སྲུང་ཆེན་པོ་ཆོག་གོ་བདག་གིས་  
  
  
ལྟ་བ་ཉམས་པར་མ་བྱས་སྤྱོད་པ་ཉམས་པར་མ་བྱས། འཚོ་བ་ཉམས་པར་མ་བྱས་ཏེ། བདག་གིས་ཅུང་ཟད་ཀྱང་དགེ་འདུན་ལ་ཉེས་པ་མ་བྱས་མོད་  
ཀྱི༑ བཙུན་པ་འོད་སྲུང་ཆེན་པོ་བཟོད་པ་མཛོད་ཅིག་དེས་ཚེ་དང་ལྡན་པ་ཀུན་དགའ་བོ་ཁྱོད་ཀྱིས། བཅོམ་ལྡན་འདས་ཀྱི་ཞབས་འབྲིང་ཉེ་བ་ན་འདུག་འདུག་པས། ཚུལ་ཁྲིམས་ཉམས་  
པར་མ་བྱས་པ་དང། ལྟ་བ་ཉམས་པར་མ་བྱས་པ་དང། སྤྱོད་པ་ཉམས་པར་མ་བྱས་པ་དང། འཚོ་བ་ཉམས་པར་མ་བྱས་བལྟ་ངོ་མཚར་ཅི་ཆེ། ངས་དགེ་འདུན་ལ་ཉེས་པ་ཅུང་ཟད་ཀྱང་  
མ་བྱས་སོ། །ཞེས་སྨྲ་བར་བྱེད་དམ། ལོངས་ལ་ཚུལ་ཤིང་ཟུང་ཞིག་དང། ཁྱོད་ཀྱི་ཉེས་པ་བསྟན་པར་བྱའོ། །ཞེས་སྨྲས་པ་དང། ཚེ་དང་ལྡན་པ་ཀུན་དགའ་བོ་ལངས་སོ། །དེ་  
ལངས་མ་ཐག་ཏུ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལན་གསུམ་དུ་གཡོས། རབ་ཏུ་གཡོས། ཀུན་ཏུ་རབ་ཏུ་གཡོས། འགུལ་རབ་ཏུ་འགུལ། ཀུན་ཏུ་རབ་ཏུ་འགུལ་  
ཏེ། ནམ་མཁའ་ལ་གནས་པའི་ལྷ་དག་ངོ་མཚར་དུ་གྱུར་ནས། མིག་ཕྱེ་སྟེ་ཨ་ལ་ལ། ཞེས་སྨྲས་ནས། ཀྱེ་མ་འཕགས་པ་འོད་སྲུང་ཆེན་པོ་ནི་བདེན་པར་སྨྲ་བ། ཕན་པར་སྨྲ་བ་ཡིན་ན་  
ད་ལྟར་ཐུབ་པ་ལུས་འཕགས་ཀྱི་གནས་འདི་ན། འཕགས་པ་ཀུན་དགའ་བོ་ལ་རབ་ཏུ་དྲག་པས་སྤྱོ་བས་སྤྱོ་བར་བྱེད་དོ། །དེ་ནས་ཚེ་དང་ལྡན་པ་འོད་སྲུང་ཆེན་པོས། ཚེ་དང་ལྡན་པ་ཀུན་  
  
  
༄༅། །དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ་ཁྱོད་ན་རེ། ངས་དགེ་འདུན་ལ་གནོད་པ་ཅི་ཡང་མ་བྱས་སོ་།ཞེས་ཟེར་ན། ཇི་ལྟར་  
ཁྱོད་ཀྱིས་དགེ་འདུན་ལ་གནོད་པ་མ་བྱས་པ་ཡིན། བཅོམ་ལྡན་འདས་ནི་བུད་མེད་རྣམས་གནས་ངན་ལེན་ཀུན་ཏུ་སྤྱོད་པས་རབ་ཏུ་དབྱུང་བར་མི་བཞེད་ན་ཁྱོད་ཀྱིས་གསོལ་བ་  
བཏབ་སྟེ། བཅོམ་ལྡན་འདས་ཀྱིས་ཀུན་དགའ་བོ་བུད་མེད་རབ་ཏུ་དབྱུང་ཞིང་བསྙེན་པར་རྫོགས་ཏེ། དགེ་སློང་མའི་དངོས་པོ་ཐོབ་པར་འགྱུར་བ་ང་ལ་མ་སྨྲ་ཞིག་དེ་ཅིའི་ཕྱིར་ཞེ་  
ན༑ ཀུན་དགའ་བོ། ཆོས་འདུལ་བ་ལ་བུད་མེད་རབ་ཏུ་ཕྱུང་ན། འདི་ལྟར་ཆོས་འདུལ་བ་ཡུན་རིང་དུ་གནས་པར་མི་འགྱུར་ཏེ། དཔེར་ན་འབྲས་སཱ་ལུ་ཕུན་སུམ་ཚོགས་  
པའི་ཞིང་ལ་སེར་བ་བབ་ན་འབྲས་སཱ་ལུ་གང་ཡིན་པ་དེ་བརླག་ཅིང་མེད་པར་འགྱུར་བ་དེ་བཞིན་དུ། ཆོས་འདུལ་བ་འདི་ལ་བུད་མེད་རབ་ཏུ་ཕྱུང་ན། ཆོས་འདུལ་བ་ཡུན་རིང་  
དུ་གནས་པར་མི་འགྱུར་རོ། །ཞེས་མ་གསུངས་སམ། བཙུན་པ་འོད་སྲུང་ཆེན་པོ་ཆོག་གི་བཟོད་པ་མཛོད་ཅིག་ངོ་ཚ་མེད་པ་དང། འཛེམ་མེད་པ་ནི་མ་ལགས་མོད་ཀྱི་  
འོན་ཀྱང་བཅོམ་ལྡན་འདས་ཀྱི་སྲུ་སྐྱེ་དགུའི་བདག་མོ་ཆེན་མོ་གོའུ་ཏ་མིས་དཀའ་བ་སྤྱད་དེ། གང་བཅོམ་ལྡན་འདས་ཀྱི་ཡུམ་ནི་དུས་ལས་འདས་ཏེ། རང་གི་ནུ་མ་བསྣུན་ནས་  
  
  
གཞན་ཡང་སྔོན་གྱི་དུས་ན་ཡང་དག་པར་རྫོགས་པའི་སངས་རྒྱས་རྣམས་ལ་འཁོར་བཞི་ཡོད་པ་དེ་བཞིན་དུ། གང་བཅོམ་ལྡན་འདས་འདི་ལ་ཡང་དེ་བཞིན་  
དུ་འགྱུར་རོ། །སྙམ་པ་དང། བདག་གིས་བྱས་པ་གཟོ་བ་དང། ཉེ་དུ་དང་གཉེན་པས་བུད་མེད་རབ་ཏུ་དབྱུང་བར་གསོལ་བ་བགྱིས་ཏེ། དེ་གཅིག་པུ་ནོངས་པ་ནི་བཟོད་པར་གསོལ་ལོ། །  
ཀུན་དགའ་བོ་ཁྱོད་ཀྱིས་དེ་ལྟར་བྱས་པ་གཟོ་བ་ནི། ཆོས་ཀྱི་སྐུ་ལ་གནོད་པ་བྱེད་པ་ཡིན་ཏེ། ཇི་ལྟར་ཁྱོད་ཀྱིས་སངས་རྒྱས་ཀྱི་ཞིང་ཕུན་སུམ་ཚོགས་པ་ལ། སེར་བ་བབ་པས་ལོ་སྟོང་ཚང་པར་  
གནས་པའི་ཡུན་ཐུང་ངུར་ལྷག་མ་ཙམ་དུ་བྱས་ན། ཇི་ལྟར་ཉེ་དུ་དང། གཉེན་གྱི་ཕྱིར་ཞེས་སྨྲ། གཉེན་གྱི་ཕྱིར་རབ་ཏུ་ཕུང་བ་ནི་ཚུལ་མ་ཡིན་ཞིང། ལེགས་པ་མ་ཡིན་ཏེ། ཉེས་པ་ཡིན་  
ནོ༑ ༑ཇི་ལྟར་སྔོན་གྱིས་དུས་ན་ཡང་དག་པར་རྫོགས་པའི་སངས་རྒྱས་ལ་འཁོར་བཞི་ཡོད་པ་ངས་ཐོས་ཏེ། གང་བཅོམ་ལྡན་འདས་འདི་ལ་ཡང་དེ་བཞིན་དུ་འགྱུར་རོ། །ཞེས་སྨྲ་བ་ཡང་  
དེ་སྔོན་གྱི་དུས་ན་མི་རྣམས་ནི་འདོད་པ་ཆུང་བ། ཉེས་པ་ཆུང་བ། འདོད་ཆགས་ཆུང་བ། ཞེ་སྡང་ཆུང་བ། གཏི་མུག་ཆུང་བ་ཀུན་ཏུ་སྦྱོར་བ་སྲབ་པ་ཡིན་ཏེ། དེ་དག་ནི་དེ་ལྟར་རིགས་ཀྱི་  
འདི་ནི་རིགས་པ་མ་ཡིན་ཏེ། འདི་ལྟར་བཅོམ་ལྡན་འདས་མི་བཞེད་བཞིན་དུ། ཇི་ལྟ་ཇི་ལྟར་ཁྱོད་ཀྱིས་གསོལ་བ་བཏབ་པ་དེ་བཞིན་དུ་གྲུབ་པར་གྱུར་ཏོ། །དེ་བས་ན་འདི་ནི་ཉེས་པ་དང་པོ་  
  
  
༄༅། །ཡིན་ཏེ། ཚུལ་ཤིང་ཞོག་ཅིག་ཁྱོད་ལ་ཉེས་པ་གཞན་ཡང་ཡོད་དེ། གང་བཅོམ་ལྡན་འདས་ཀྱིས་ཀུན་དགའ་བོ་གང་དང་གང་དུ་རྫུ་འཕྲུལ་གྱི་  
རྐང་པ་བཞི་པོ་ལ་བསྟེན་ཅིང་བསྒོམ་ཏེ། ལན་གྲངས་མང་དུ་བྱས་ན་འདོད་ན་བསྐལ་པའམ། བསྐལ་པ་ལས་ལྷག་པར་ཡང་གནས་པར་འགྱུར་རོ། །ཞེས་གསུངས་ན། འདི་ལྟར་  
ཁྱོད་ཀྱིས་བཅོམ་ལྡན་འདས་ལ། བཅོམ་ལྡན་འདས་འཇིག་རྟེན་ལ་ཕན་པར་བགྱི་བའི་སླད་དུ་བསྐལ་པའི་བར་དུ་བཞུགས་སུ་གསོལ། བདེ་བར་གཤེགས་པ་བསྐལ་པ་བས་  
ལྷག་པར་བཞུགས་སུ་གསོལ། ཞེས་གསོལ་བ་མ་བཏབ་བོ། །དེས་སྨྲས་པ་བཙུན་པ་འོད་སྲུང་ཆེན་པོ་ངོ་ཚ་མེད་པ་དང། རབ་ཏུ་འཛེམ་པ་མེད་པ་ནི་མ་ལགས་མོད་ཀྱི་  
འོན་ཀྱང་བདག་དེའི་ཚེ་བདུད་སྡིག་ཅན་གྱིས་ཁྱབ་པར་གྱུར་ཏོ། །དེ་ལྟར་དེ་ཉིད་ཁྱོད་ཀྱི་ཉེས་པ་ཆེན་པོ་ཡིན་ཏེ། སྟོན་པ་ནི་དྲི་ང་བ་སྤངས་པ། བདུད་ཀྱི་སྟོབས་ཟིལ་གྱིས་གནོན་  
པ་ཡིན་ན། ཇི་ལྟར་ཁྱོད་བདུད་སྡིག་ཅན་གྱིས་ཁྱབ་པར་གྱུར། དེ་ལྟར་འདི་ནི་ཁྱོད་ཀྱི་ཉེས་པ་གཉིས་པ་ཡིན་ནོ། །གཞན་ཡང་ཁྱོད་ལ་ཉེས་པ་འདི་དག་ཡོད་དེ། བཅོམ་ལྡན་  
འདས་ཀྱིས་བཀའ་ཕབ་ནས། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་འདི་ལྟ་བུའི་ཞེས་བཀའ་སྩལ་ཏེ། གཞན་རྨས་པ་ན་ལན་གཞན་དུ་འདེབས་ཏེ། དེ་ལྟར་འདི་  
  
  
།གཞན་ཡང་ཁྱོད་ལ་ཉེས་པ་འདི་དག་ཡོད་དེ། བཅོམ་ལྡན་འདས་ཀྱི་ན་བཟའ་གསེར་གྱི་ཁ་དོག་ཅན་ཕྲུགས་གཅིག་ལ་རྐང་བས་བརྫིས་  
སོ༑ ༑བཙུན་པ་འོད་སྲུང་ཆེན་པོ་དག་དེས་ངོ་ཚ་མེད་པའམ། རབ་ཏུ་ངོ་ཚ་བ་ནི་མེད་པ་མ་ལགས་མོད་ཀྱི། དེའི་ཚེ་ན་གཡས་གཡོན་ནས་དགེ་སློང་གྲོགས་བྱེད་པ་མེད་དོ། །ཞེས་སྨྲས་པ་  
དང། དེ་ཁྱོད་ཀྱིས་ནམ་མཁའ་ལ་ཅི་ཉེས་ཏེ་མི་དོར། འོན་ཀྱང་ལྷ་རྣམས་ཀྱིས་གཟུང་བར་འགྱུར་ན་ཞེས་སྨྲས་པ་འདི་ནི་ཁྱོད་ཀྱི་ཉེས་པ་བཞི་པའོ། །གཞན་ཡང་ཁྱོད་ཀྱི་ཉེས་པ་འདི་  
དག་ཡོད་དེ། བཅོམ་ལྡན་འདས་མྱ་ངན་ལས་འདའ་བར་ཞུགས་ཏེ། ཤིང་སཱ་ལ་ཟུང་གི་དྲུང་དུ་སྐྱེ་མས་པ་དང། ཆུ་རྙོག་མ་ཅན་གསོལ་ཏོ། །བཙུན་པ་འོད་སྲུང་ཆེན་པོ་ངོ་ཚ་མེད་  
པའམ། རབ་ཏུ་ངོ་ཚ་བ་མེད་པ་ནི་མ་ལགས་མོད་ཀྱི། དེའི་ཚེ་ན་ཤིང་རྟ་ལྔ་བརྒྱ་ཙམ་ཞིག་ཆུ་བོ་ཀ་ཀུས་སྟ་རྒལ་བས་རྙོག་པ་ཅན་དུ་གྱུར་ཏོ། །དེའི་ཕྱིར་ཁྱོད་ཀྱིས་ཉེས་པ་ཡིན་ན། དེ་ན་  
ཁྱོད་ཀྱིས་ལྷུང་བཟེད་ནམ་མཁའ་ལ་ཅི་སྟེ་མ་བཟུང། ལྷ་དག་གིས་ཆུ་ཡན་ལག་བརྒྱད་དང་ལྡན་པ་དག་གིས་བཀང་བར་འགྱུར་བ་འདི་ཡང་ཁྱོད་ཀྱི་ཉེས་པ་ལྔ་པའོ། །གཞན་ཡང་ཁྱོད་  
ལ་ཉེས་པ་འདི་དག་ཡོད་དེ། བཅོམ་ལྡན་འདས་ཀྱིས་གསུངས་པ་ང་ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་འདོན་པ་དེའི་ཚེ། གང་གིས་ཚུལ་ཁྲིམས་ཕྲ་མོ་དང། ཕྲན་ཚེགས་དག་  
  
  
༄༅། །འདོན་ན། དགེ་སློང་གི་དགེ་འདུན་གྱིས་ཕྱིར་གློད་ལ་བདེ་བའི་རེག་པ་ལ་གནོས་ཤིག་ཅེས་བྱུང་ན། དེའི་ཚེ་ཁྱོད་ཀྱིས་ཚུལ་ཁྲིམས་བསླབ་པ་ཕྲ་མོ་  
དང༑ ཕྲན་ཚེགས་གང་ལགས། ཞེས་མ་ཞུས་པའི་ཕྱིར་རོ། །དེ་འདིར་བདག་གིས་སྨྲ་བ་ནི་ཕས་ཕམ་པར་འགྱུར་བའི་ཆོས་བཞི་དང། དགེ་འདུན་གྱི་ལྷག་མ་བཅུ་གསུམ་གྱི་ཆོས་  
དང༑ མ་ངེས་པའི་ཆོས་གཉིས་དང། སྤང་བའི་ལྟུང་བྱེད་ཀྱི་ཆོས་སུམ་ཅུ་དང། ལྟུང་བྱེད་ཀྱི་ཆོས་དགུ་བཅུ་དང། སོ་སོར་བཤགས་པར་བྱ་བའི་ཆོས་བཞི་དང། བསླབ་པའི་ཆོས་  
མང་པོ་རྣམས་ལས་ལྷག་མ་རྣམས་ནི་ཕྲ་མོ་དང། ཕྲན་ཚེགས་རྣམས་སོ། །གཞན་ཡང་འདི་སྐད་ཟེར་ཏེ། ཕས་ཕམ་པར་འགྱུར་བའི་ཆོས་བཞི་དང། སྔ་མ་བཞིན་དུ་སོ་སོར་  
བཤགས་པར་བྱ་བའི་ཆོས་བཞིའི་བར་དང། དེ་ལས་ལྷག་མ་རྣམས་ནི་ཕྲ་མོ་དང། ཕྲན་ཚེགས་རྣམས་སོ། །གཞན་ཡང་འདི་སྐད་ཟེར་ཏེ་ཕས་ཕམ་པར་འགྱུར་བའི་ཆོས་བཞི་  
དང། དགེ་འདུན་གྱི་ལྷག་མ་བཅུ་གསུམ་དང། མ་ངེས་པའི་ཆོས་གཉིས་དང། སྤང་བའི་ལྟུང་བྱེད་ཀྱི་ཆོས་སུམ་ཅུ་རྣམས་དང། ལྟུང་བྱེད་ཀྱི་ཆོས་དགུ་བཅུ་རྣམས་ལས་ལྷག་མ་ནི་ཕྲ་  
མོ་དང། ཕྲན་ཚོགས་རྣམས་སོ། །གཞན་ཡང་འདི་སྐད་ཟེར་ཏེ། ཕས་ཕམ་པར་འགྱུར་བའི་ཆོས་བཞི་དང། དགེ་འདུན་གྱི་ལྷག་མའི་ཆོས་བཅུ་གསུམ་དང། མ་ངེས་པའི་ཆོས་  
  
  
སྤང་བའི་ལྟུང་བྱེད་ཀྱི་ཆོས་སུམ་ཅུ་རྣམས་ལ་མ་གཏོགས་པ་ལྷག་མ་རྣམས་ནི་ཕྲ་མོ་དང། ཕྲན་ཚེགས་རྣམས་སོ་།གཞན་ཡང་འདི་སྐད་ཟེར་ཏེ། ཕས་ཕམ་པར་འགྱུར་  
བའི་ཆོས་བཞི་དང། དགེ་འདུན་གྱི་ལྷག་མའི་ཆོས་བཅུ་གསུམ་དང་མ་ངེས་པའི་ཆོས་གཉིས་ལས་ལྷག་མ་རྣམས་ནི་ཕྲ་མོ་དང། ཕྲན་ཚེགས་རྣམས་ཞེས་བྱའོ། །དེ་ལྟར་དགེ་སློང་གིས་  
ཁོང་དུ་ཆུད་པ་ན། ཕས་ཕམ་པར་འགྱུར་བ་བཞི་ལ་གནས་ཤིང་ཁ་ཅིག་ནི་དགེ་འདུན་གྱི་ལྷག་མའི་ཆོས་བཅུ་གསུམ་ལ་གནས་པ། མུ་སྟེགས་ཅན་གྱིས་སྐབས་རྙེད་དེ། དགེ་སྦྱོང་གོའུ་  
ཏ་མའི་ཆོས་ནི་དུད་པ་བཞིན་དུ་གྱུར་ཏེ། །དགེ་སྦྱོང་གོའུ་ཏ་མ་བཞུགས་པའི་ཚེ་ནི། ཉན་ཐོས་ཀྱི་བསླབ་པ་ཡང་དག་པར་སྡོམ་ཞིང། ད་ལྟར་ནི་ཅི་དགའ་བར་སྤྱོད་ཅིང་ལྷོད་པར་གྱུར་ཏེ་  
འདོད་ན་ནི་དེ་བཞིན་དུ་བྱེད། མི་འདོད་ན་ནི་མི་བྱེད་དོ། །དེ་བས་ན་ཁྱོད་ཀྱིས་མ་འོངས་པའི་སྐྱེ་བོ་རྣམས་ལ་ཕན་པར་བྱ་བའི་ཕྱིར་བཅོམ་ལྡན་འདས་ལ་མ་ཞུས་པ་ཉེས་སོ། །བཙུན་  
པ་འོད་སྲུང་ཆེན་པོ། ངོ་ཚ་མེད་པའམ། རབ་ཏུ་ངོ་ཚ་མེད་པ་ནི་མ་ལགས་མོད་ཀྱི། བདག་དེའི་ཚེ་ན། དེ་བཞིན་གཤེགས་པ་དང་བྲལ་བའི་མྱ་ངན་དྲན་པའི་སྡུག་བསྔལ་གྱིས་གཟིར་ཏོ། །  
དེ་ཡང་ཁྱོད་ཀྱི་ཉེས་པར་གྱུར་ཏོ། །དེ་བཞིན་གཤེགས་པའི་ཞབས་འབྲིང་བྱེད་ལ། འདུས་བྱས་ཐམས་ཅད་ནི་མི་རྟག་ཡིན་ན། ཁྱོད་ཀྱིས་མྱ་ངན་བྱས་པ་དེ་ཡང་ཉེས་སོ། །གཞན་ཡང་ཉེས་  
  
  
༄༅། །པ་འདི་དག་ཡོད་དེ། ཁྱིམ་པའི་འཁོར་དང། བུད་མེད་སྤྱོད་པ་ངན་པ་རྣམས་ལ་དེ་བཞིན་གཤེགས་པའི་འདོམས་ཀྱི་སྦ་བ་སྦུབས་སུ་ནུབ་པ་བསྟན་ཏོ། །  
བཙུན་པ་འོད་སྲུང། ངོ་ཚ་བ་མེད་པའམ། རབ་ཏུ་ངོ་ཚ་མེད་པ་ནི་མ་ལགས་མོད་ཀྱི། བདག་གིས་འདི་སྙམ་དུ་བསམས་སོ། །བུད་མེད་ནི་རང་བཞིན་གྱིས་འདོད་ཆགས་ཆེ་བས་  
བཅོམ་ལྡན་འདས་ཀྱི་འདོམས་ཀྱི་སྦ་བ་སྦུབས་སུ་ནུབ་པ་མཐོང་ན། མོ་མཚན་དང་བྲལ་བར་མ་གྱུར་ཏམ། ཚེ་དང་ལྡན་པ་ཀུན་དགའ་བོ་ཁྱོད་དེ་ལྟ་བུའི་ཡེ་ཤེས་ཕུན་སུམ་ཚོགས་  
པ་ག་ལས་བྱུང། འདོམས་ཀྱི་སྦ་བ་སྦུབས་སུ་ནུབ་པ་བསྟན་ན། བུད་མེད་དག་བུད་མེད་ཀྱི་མོ་མཚན་ཇི་ལྟར་སྤོང་བར་འགྱུར་བ་ནི་ཉེས་པ་རྣམ་པ་བདུན་ནོ། །གཞན་ཡང་ཁྱོད་ལ་ཉེས་  
པ་འདི་དག་ཡོད་དེ། བཅོམ་ལྡན་འདས་ཀྱི་སྐུ་གསེར་གྱི་ཁ་དོག་ལྟར་སེར་བ་བུད་མེད་དག་ལ་བསྟན་པས་དེ་ལ་མཆི་མས་དྲི་མ་ཅན་དུ་གྱུར་པའོ། །བཙུན་པ་འོད་སྲུང་ཆེན་པོ་ངོ་ཚ་  
མེད་པའམ། རབ་ཏུ་ངོ་ཚ་མེད་པ་ནི་མ་ལགས་མོད་ཀྱི། བདག་གི་བློ་སྐྱེས་པ། བཅོམ་ལྡན་འདས་འདི་ལྟ་བུའི་ཁ་དོག་དང་ལྡན་པ་མཐོང་ན། སེམས་ཅན་མང་པོ་དག་ཁ་  
དོག་དང་ལྡན་པར་སེམས་ཀྱིས་སྨོན་ལམ་སྐྱེད་པར་འགྱུར་ཏེ། ཀུན་དགའ་བོ་ཁྱོད་གཅིག་ཏུ་ཤེས་པ་མ་ཡིན་ཞིང། གཞན་གྱི་སེམས་ཤེས་པ་མ་ཡིན་པ་འདི་དང་ཉེས་པ་བརྒྱད་  
  
  
༑ཁྱོད་འདོད་ཆགས་ཅུང་ཟད་དང་ལྡན་པས། འདོད་ཆགས་དང་བྲལ་བ་མཆོག་འདུས་པའི་ནང་དུ་མ་འདུག་པར་ད་ལོངས་ཏེ་སོང་ཞིག་ཁྱོད་དང་ལྷན་ཅིག་ཡང་དག་པའི་བཟླས་  
པ་མི་བྱའོ། །དེ་ལྟར་ཚེ་དང་ལྡན་པ་ཀུན་དགའ་བོ་ལ། ཚེ་དང་ལྡན་པ་འོད་སྲུང་ཆེན་པོས་ཉེས་པ་བྱས་པ་རྣམ་པར་བརྒྱད་གླེངས་པ་དང། ཕྱོགས་བཞིར་བལྟས་ཏེ་སྙིང་རྗེ་བ་དང། སྡུག་  
བསྔལ་བའི་ཚིག་གིས་དལ་བུས་སྨྲས་པ། ཀྱེ་མའོ། །ངའི་དུས་ནི་འདི་འདྲ་བར་གྱུར་ཏེ། བདག་དེ་བཞིན་གཤེགས་པས་ནི་སྤངས། མགོན་དང་སྐྱབས་བྱེད་པ་ནི་མེད། སྣང་བ་  
ཡང་མེད་ན་སུ་ལ་བརྟེན་པར་བྱ། དེ་ནས་ཚེ་དང་ལྡན་པ་འོད་སྲུང་ཆེན་པོས། ཚེ་དང་ལྡན་པ་ཀུན་དགའ་བོའི་ཉེས་པ་རྣམ་པ་བརྒྱད་གླེངས་པ་དང། དེ་ནས་ནམ་མཁའི་ངོས་ལ་  
གནས་པའི་ལྷ་དག་གིས། ཨ་ལ་ལ་ཞེས་སྨྲས་ནས། ཀྱེ་ད་ལྟར་ལྷ་རྣམས་ཀྱི་ལུས་ནི་རྒྱས་པར་འགྱུར། ལྷ་མ་ཡིན་གྱི་ལུས་རྣམས་ནི་སྨས་པར་འགྱུར། བཅོམ་ལྡན་འདས་ཀྱི་བསྟན་  
པ་ནི་རྒྱས་པར་འགྱུར་ཏེ། ད་ལྟར་སྟོན་པ་དང་འདྲ་བའི་ཉན་ཐོས་ཆེན་པོས་སྟོན་པ་དང་འདྲ་བའི་ཉན་ཐོས་ཆེན་པོ་ལ་ཉེས་པ་རྣམ་པར་བརྒྱད་གླེངས་པས་སོ། །དེ་ནས་ཡང་ཚེ་དང་ལྡན་  
པ་འོད་སྲུང་ཆེན་པོ་ལ། ཚེ་དང་ལྡན་པ་ཀུན་དགའ་བོས་འདི་སྐད་ཅེས་སྨྲས་སོ། །བཙུན་པ་འོད་སྲུང་ཆེན་པོ་དེ་ལྟར་ལགས་པས་བཟོད་པ་མཛོད་ཅིག་ཇི་ལྟར་ཆོས་བཞིན་  
  
  
༄༅། །དུ་བགྱིད་ཅིང་སླན་ཆད་ཀྱང་མི་བགྱིད་མོད་ཀྱི། བཅོམ་ལྡན་འདས་ཀྱིས་ནི་བདག་ཁྱོད་ལ་གཏད་དོ། །བཅོམ་ལྡན་འདས་ཡོངས་སུ་མྱ་ངན་ལས་  
འདས་པ་དེའི་ཚེ་དེའི་དུས་ན་ཀུན་དགའ་བོ་ཁྱོད་མྱ་ངན་དང། ཡི་སློང་བ་དང། སྨྲེ་སྔགས་འདོན་བར་མ་བྱེད་ཅིག་ཁྱོད་དགེ་སློང་འོད་སྲུང་ཆེན་པོ་ལ་གཏད་དོ། །ཁྱོད་ཉེས་  
པ་ཆུང་ངུ་ལ་མི་བཟོད་པ་མེད་པར་བཀའ་བཞིན་བྱོས་ལ་བཟོད་པར་གྱིས་ཤིག་ཀུན་དགའ་བོ་ཁྱོད་མ་ངུ་བར་ཁྱོད་ཀྱིས་དགེ་བའི་ཆོས་དག་འཕེལ་ཏེ། འབྲི་བར་མི་འགྱུར་རོ། །  
ངས་ནི་བསྟན་པ་ལ་བརྩོན་པར་བྱ་བའི་ཕྱིར་མཆོག་འདུས་པའི་ནང་ནས་ལོངས་ཏེ་སོང་ཞིག་ཁྱོད་དང་ལྷན་ཅིག་ཡང་དག་པའི་བཟླས་པ་མི་བྱའོ། །ཞེས་ཆད་པས་བཅད་པ་  
བྱས་སོ། །དེ་ནས་ཚེ་དང་ལྡན་པ་མ་འགགས་པས། ཚེ་དང་ལྡན་པ་འོད་སྲུང་ཆེན་པོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་འོད་སྲུང་ཆེན་པོ་ཇི་ལྟར་ཚེ་དང་ལྡན་པ་ཀུན་  
དགའ་བོ་མེད་ན་བདག་ཅག་གིས་ཡང་དག་པར་ཇི་ལྟར་བཤད་པར་བགྱི་དེས་སྨྲས་པ། ཚེ་དང་ལྡན་པ་དགེ་སློང་ཀུན་དགའ་བོ་ཡོན་ཏན་དང་ལྡན་དུ་ཟིན་ཀྱང། དེ་དང་  
ལྷན་ཅིག་མི་གནས་སོ། །དེ་ནི་འདོད་ཆགས་དང་བཅས་པ། ཞེ་སྡང་དང་བཅས་པ། གཏི་མུག་དང་བཅས་པས་བསླབ་དགོས་ཏེ། ཁྱོད་དང་ཡང་དག་པར་བཟླས་པ་མི་  
  
  
།ཞེས་སྨྲས་ནས། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ་ཁྱོད་ལོངས་ལ་སོང་ཞིག་ཁྱོད་ཀྱིས་རབ་ཏུ་བརྩོན་པས་བྱ་བ་བྱས་  
ཏེ༑ དགྲ་བཅོམ་པར་གྱུར་ན་ལྷན་ཅིག་ཏུ་ཡང་དག་པར་བཟླས་པར་བྱའོ། །དེ་ནས་ཚེ་དང་ལྡན་པ་ཀུན་དགའ་བོ་མིག་མཆི་མས་གང་བར་གྱུར་ཏེ། སྟོན་པ་དང་བྲལ་བ་དྲན་པས་ཡིད་  
མི་དགའ་སྟེ། དེ་ནས་མཆོག་འདུས་པའི་ནང་ནས་བྱུང་སྟེ། ཡུལ་བྲི་ཛིའི་གྲོང་ཁྱེར་དུ་སོང་ནས་དབྱར་དེར་ཚུལ་དུ་ཞུགས་སོ། །དེ་ནས་ཀུན་དགའ་བོའི་གཡོག་ཚེ་དང་ལྡན་པ་  
བྲི་ཛིའི་བུས་བྱས་པ་དེའི་ཚེ་དེའི་དུས་ན། ཚེ་དང་ལྡན་པ་ཀུན་དགའ་བོས་ཤིན་ཏུ་བརྩོན་པས་འཁོར་བཞི་ལ་ཆོས་འཆད་དོ། །དེ་ནས་ཚེ་དང་ལྡན་པ་བྲི་ཛིའི་བུས་འདི་སྙམ་དུ་བསམས་  
སོ༑ ༑བདག་གི་མཁན་པོ་འདོད་པའི་འདོད་ཆགས་དང་བྲལ་ཏེ་སློབ་བམ་འོན་ཏེ་འདོད་པའི་འདོད་ཆགས་དང་མ་བྲལ་བར་སློབ་པ་བདག་གིས་ཏིང་ངེ་འཛིན་འདི་ལྟ་བུ་ལ་  
སྙོམས་པར་ཞུགས་ལ། དེ་ལྟར་སྙོམས་པར་ཞུགས་པའི་སེམས་ཀྱིས་མཁན་པོའི་སེམས་བལྟའོ། །སྙམ་ནས། ཚེ་དང་ལྡན་པ་བྲི་ཛིའི་བུས་རྣམ་པ་དེ་ལྟ་བུའི་ཏིང་ངེ་འཛིན་  
ལ་སྙོམས་པར་ཞུགས་ནས། དེ་ལྟར་སྙོམས་པར་ཞུགས་པའི་སེམས་ཀྱིས་ཚེ་དང་ཀུན་དགའ་བོའི་སེམས་བལྟས་པས། ཚེ་དང་ལྡན་པ་བྲི་ཛིའི་བུས། ཚེ་དང་ལྡན་པ་ཀུན་དགའ་  
  
  
༄༅། །བོའི་སེམས་ཤེས་ཏེ། ཚེ་དང་ལྡན་པ་ཀུན་དགའ་བོ་འདོད་པའི་འདོད་ཆགས་དང་མ་བྲལ་བའི་སློབ་པར་མཐོང་བ་དང། དེ་ནས་ཏིང་ངེ་འཛིན་ལས་ལངས་  
ཏེ། ཚེ་དང་ལྡན་པ་ཀུན་དགའ་བོ་ག་ལ་བ་དེར་སོང་ནས་ཕྱིན་ཏེ་ཚེ་དང་ལྡན་པ་ཀུན་དགའ་བོའི་མདུན་དུ་འདུག་ནས། ཚིགས་སུ་བཅད་དེ་སྨྲས་པ། གོའུ་ཏམ་ཁྱོད་ནི་བག་  
མེད་མ་མཛད་པ། །ཤིང་དྲུང་ཐིབས་པོར་བརྟེན་ནས་མྱ་ངན་འདའ་།ཐུགས་ལ་བཞག་སྟེ་བསམ་གཏན་མཛོད་ཅིག་དང། །རིང་པོར་མི་ཐོགས་ཞི་བའི་གནས་ཐོབ་འགྱུར། །དེ་  
ནས་ཚེ་དང་ལྡན་པ་ཀུན་དགའ་བོ། ཚེ་དང་ལྡན་པ་སྤོང་བྱེད་ཀྱི་བུས་གདམས་ངག་འདིས་བཏམས་ནས་ཉིན་བར་གྱི་འཆག་པ་དང། འདུག་པས་སྒྲིབ་པར་འགྱུར་བའི་ཆོས་རྣམས་  
ལས་སེམས་ཡོངས་སུ་སྦྱོང་བར་བྱེད་དེ། དེ་ཉིན་བར་གྱི་འཆག་པ་དང། འདུག་པས་སྒྲིབ་པར་འགྱུར་བའི་ཆོས་རྣམས་ལས་སེམས་ཡོངས་སུ་སྦྱོང་ངོ། །མཚན་གྱི་ཐུན་དང་  
པོ་ལ་འཆག་པ་དང། འདུག་པས་སྒྲིབ་པར་འགྱུར་བའི་ཆོས་རྣམས་ལས་སེམས་ཡོངས་སུ་སྦྱོང་བར་བྱེད་དེ། དེ་མཚན་གྱི་ཐུན་དང་པོ་ལ་འཆག་པ་དང། འདུག་པས་སྒྲིབ་པར་  
འགྱུར་བའི་ཆོས་རྣམས་ལས་སེམས་ཡོངས་སུ་སྦྱོང་ངོ། །མཚན་གྱི་གུང་ཐུན་ལ་གཙུག་ལག་ཁང་གི་ཕྱི་རོལ་ཏུ་རྐང་པ་བཀྲུས་ནས་གཙུག་ལག་ཁང་གི་ནང་དུ་ཞུགས་ཏེ། གློ་  
  
  
སྣང་བའི་འདུ་ཤེས་དང། དྲན་པ་དང། ཤེས་བཞིན་དང་ལྡན་པའི་འདུ་ཤེས་ཁོ་ན་ཡིད་ལ་བྱེད་ཅིང་ཉལ་བར་བྱེད་དོ། །ཚེ་དང་ལྡན་  
པ་ཀུན་དགའ་བོས་སྔས་ནང་ཚངས་ཅན་ལ་མགོ་མ་བཞག་པ་ཁོ་ནར་འདི་ལྟར་ཡང་ཚེ་དང་ལྡན་པ་ཀུན་དགའ་བོས་ལེན་པ་མེད་པར་ཟག་བ་རྣམས་ལས་སེམས་རྣམ་པར་གྲོལ་བར་  
གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོ་དགའ་བ་དང་བདེ་བ་སོ་སོར་མྱོང་ནས་རྣམ་པར་གྲོལ་ཏེ། དགྲ་བཅོམ་པ་ཉིད་ཐོབ་ནས་རྒྱལ་པོའི་ཁབ་ཏུ་ཕྱིན་ཏེ། འོད་སྲུང་ལ་སོགས་པ་  
དགྲ་བཅོམ་པ་ལྔ་བརྒྱ་པོ་ཤིང་ནྱ་གྲོ་དཧའི་ཕུག་ན། ཆོས་སྡུད་ཅིང་འདུས་པ་ག་ལ་བར་ཕྱིན་ཏོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་དགེ་སློང་རྣམས་ལ་འདི་སྐད་ཅེས་སྨྲས་སོ། །ཚེ་དང་ལྡན་  
པ་དག་མ་འོངས་པའི་དུས་ན། དགེ་སློང་རྣམས་བརྗེད་ངས་པ་དང་ལུས་ཉམ་ཆུང་བས་མདོའི་ཚིགས་སུ་བཅད་པ་མ་ཡིན་པར་མདོ་སྡེ་དང། འདུལ་བ་དང། ཆོས་མངོན་པར་འཛིན་པར་  
མ་ནུས་པས། དེ་བས་ན་སྔ་དྲོའི་དུས་སུ་མདོའི་ཚིགས་སུ་བཅད་པས་བརྗོད་པར་བྱའོ། །ཕྱི་དྲོ་ནི་མདོ་སྡེ་དང། འདུལ་བ་དང། མ་མོ་བགྲོ་བར་བྱའོ། །ཞེས་ཚེ་དང་ལྡན་པ་འོད་སྲུང་ཆེན་པོས་དེ་  
སྐད་ཅེས་སྨྲས་པ། དགེ་སློང་དེ་དག་གིས་ཚེ་དང་ལྡན་པ་འོད་སྲུང་ཆེན་པོ་ལས་ཐོས་ནས། དགེ་སློང་དེ་དག་གིས་ཚེ་དང་ལྡན་པ་འོད་སྲུང་ཆེན་པོ་ལ་འདི་སྐད་ཅེས་སྨྲས་སོ། །ཚེ་དང་ལྡན་  
  
  
༄༅། །པ་འོད་སྲུང་ཆེན་པོ་མདོ་སྡེ་དང། འདུལ་བ་དང། མ་མོ་དག་ལས་གང་སྔར་བགྲོ་བར་བགྱི། དེས་སྨྲས་པ། ཚེ་དང་ལྡན་པ་དག་ཇེ་རེ་ཞིག་མདོ་སྡེ་སྔར་བགྲོ་  
བར་བྱའོ། །དེ་བཞིན་དུ་བགྱིའོ། །དེ་ནས་ཚེ་དང་ལྡན་པ་འོད་སྲུང་ཆེན་པོ་ལ་དགྲ་བཅོམ་པ་ལྔ་བརྒྱས་ཆོས་བསྡུ་བར་གསོལ་བ་བཏབ་ནས། སེངྒེའི་ཁྲི་ལ་འདུག་སྟེ། ཚེ་དང་ལྡན་པ་  
ཀུན་དགའ་བོ་ལ་སྤྲོ་བར་བྱས་པ། ཚེ་དང་ལྡན་པ་ཀུན་དགའ་བོ་ཁྱོད་ནི་སྒྲུབ་པ་ཡིན་ན། དེ་བཞིན་གཤེགས་པའི་མདོ་སྡེ་བསྡུ་བར་སྤྲོའམ། སྤྲོའོ། །དེ་ནས་ཚེ་དང་ལྡན་པ་འོད་  
སྲུང་ཆེན་པོས་གསོལ་བ་དང། གཉིས་ཀྱི་ལས་བྱ་བར་བརྩམས་ཏེ་དགེ་འདུན་བཙུན་པ་རྣམས་གསན་དུ་གསོལ། ཚེ་དང་ལྡན་པ་ཀུན་དགའ་བོ་འདི་བཅོམ་ལྡན་འདས་ཀྱི་  
མདོ་སྡེ་བསྡུ་བ་བསྒྲུབ་པར་སྤྲོ་ན། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན་དགེ་འདུན་གྱིས་གནང་བར་མཛོད་ཅིག་དང། འདི་ལྟར་དགེ་འདུན་གྱིས་ཚེ་དང་ལྡན་པ་ཀུན་  
དགའ་བོ་མདོ་སྡེ་བསྡུ་བ་བསྒྲུབ་པར་སྐོ་སྟེ། ཚེ་དང་ལྡན་པ་ཀུན་དགའ་བོ། བཅོམ་ལྡན་འདས་ཀྱི་མདོ་སྡེ་སྡུད་པ་བསྒྲུབ་བོ། །འདི་ནི་གསོལ་བའོ། །ལས་ནི་འདི་ལྟར་བྱ་སྟེ། དགེ་  
འདུན་བཙུན་པ་རྣམས་གསན་དུ་གསོལ། ཚེ་དང་ལྡན་པ་ཀུན་དགའ་བོ་འདི་བཅོམ་ལྡན་འདས་ཀྱི་མདོ་སྡེ་བསྡུ་བ་བསྒྲུབ་པར་སྤྲོ་སྟེ། ཚེ་དང་ལྡན་པ་ཀུན་དགའ་བོ་བསྒྲུབ་པར་བསྐོས་ནས་  
  
  
བསྡུ་བར་བསྒྲུབ་སྟེ། ཚེ་དང་ལྡན་པ་ཀུན་དགའ་བོ་བསྒྲུབ་པར་བསྐོས་ནས། ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ཀྱི་  
མདོ་སྡེ་བསྡུ་བ་བསྒྲུབ་པར་ཚེ་དང་ལྡན་པ་གང་དག་བཟོད་པ་དེ་དག་ནི་ཅང་མ་གསུངས་ཤིག་གང་དག་མི་བཟོད་པ་དེ་དག་ནི་གསུངས་ཤིག་དགེ་འདུན་གྱིས་བཟོད་ཅིང་གནང་ནས་དགེ་  
འདུན་གྱིས་ཚེ་དང་ལྡན་པ་ཀུན་དགའ་བོ་འདི། བཅོམ་ལྡན་འདས་ཀྱི་མདོ་སྡེ་བསྡུ་བ་བསྒྲུབ་པར་བསྐོ་སྟེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། །ཚེ་དང་ལྡན་པ་ཀུན་དགའ་  
པོ་ཆོས་སྨྲ་བའི་སེངྒེའི་ཁྲིའི་སྟེང་དུ་དགྲ་བཅོམ་པ་ལྔ་བརྒྱས་སྣམ་སྦྱར་ལྔ་བརྒྱ་བཏིང་ངོ། །དེ་ནས་ཚེ་དང་ལྡན་པ་ཀུན་དགའ་བོ་ཕྱོགས་བཞིར་རྣམ་པར་བལྟས་ནས། སེམས་ཅན་རྣམས་ལ་  
སྙིང་རྗེའི་སེམས་ཉེ་བར་བཞག་ཆོས་ལ་ནི་གུས་པ་བསྐྱེད། ཚངས་པ་མཚུངས་པར་སྤྱོད་པ་ལ་ནི་ཞེ་སར་དམིགས་ནས། སེངྒེའི་ཁྲིའི་གཡས་ཕྱོགས་སུ་བསྐོར་ཏེ། མགོ་བོས་གཏུགས་  
ནས་རྒན་རིམས་སུ་ཇི་ལྟར་འོས་པར་ཕྱག་བྱས་ནས། མི་རྟག་པ་ཡིད་ལ་བྱས་ཏེ་སེངྒེའི་ཁྲི་ཟིལ་གྱིས་མནན་ནས་འདུག་གོ། དེ་ནས་རྒྱ་མཚོ་ལྟར་ཟབ་པའི་འཁོར་མི་གཡོ་བ་ལ་བལྟས་ནས་  
གལ་ཏེ་ཇི་ལྟར་བཅོམ་ལྡན་འདས་ཀྱིས་མདོ་སྡེ་མ་ལུས་པར་གསུངས་པ་བདག་གིས་བཟུང་པ་ནི། བཅོམ་ལྡན་འདས་ཀྱིས་མདོ་སྡེ་གང་དག་ཀླུའི་གནས་སུ་བཤད་པ་དག་ཀྱང་ཡོད། གང་དག་  
  
  
༄༅། །ལྷའི་གནས་སུ་བཤད་པ་དག་ཀྱང་ཡོད། གང་དག་བདག་ལ་མངོན་སུམ་དུ་བཤད་པ་དག་ཀྱང་ཡོད་དེ། གཅིག་ནས་གཅིག་ཏུ་བརྒྱུད་དེ་འོངས་པ་  
གང་དག་དེ་བཞིན་དུ་ཐོས་ནས་བཟུང་བ་དང། འདི་ལྟར་ཐོས་པ་ཐམས་ཅད་བཤད་པར་བྱའོ། །སྙམ་དུ་བསམས་པ་དང། ལྷ་དག་གི་ཤེས་པ་དང་མཐོང་བ་ནི་འོག་ཏུ་འཇུག་པ་ཡིན་  
ཏེ༑ གཅིག་ལ་གཅིག་ཀྱེ་མ་ལུས་འཕགས་མའི་ཐུབ་པ་འཕགས་པ་ཀུན་དགའ་བོ་ནི། དེ་བཞིན་གཤེགས་པས་གསུངས་པའི་ཆོས་འཆད་པས། སེམས་རྩེ་གཅིག་ཏུ་བྱས་ནས་  
མཉན་ཏོ། །ཞེས་སྨྲའོ། །དེ་ནས་དེའི་ཚེ་ལྷའི་བུ་གཞན་ཞིག་གིས་ཚིགས་སུ་བཅད་དེ་སྨྲས་པ། གང་ལ་ཆོས་རྣམས་རབ་གནས་པ། །འཇིག་རྟེན་གསུམ་པོས་རྟག་ཏུ་མཆོད། །  
འཕགས་པ་འདི་ནི་དོགས་མེད་པས། །སེངྒེ་བཞིན་དུ་ཆོས་རྣམས་སྒྲོགས། །ཀྱེ་མ་ཞི་བ་དེ་བཤད་ལ། །ཁྱེད་རྣམས་བདེ་བར་འདོད་པ་ཡིས། །ངེས་པར་སྙིང་པོ་སྙིང་པོའི་མཆོག་  
དེ་དག་ལ་ནི་གུས་པར་ཉོན། །དེ་ནས་ཚེ་དང་ལྡན་པ་འོད་སྲུང་ཆེན་པོས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ་།སྟོན་པ་འཇིག་རྟེན་ཕན་བཞེད་པ། །རྒྱལ་བས་  
གསུངས་པའི་ཆོས་རྣམས་ཀྱི། །རྣམ་པ་མཆོག་ནི་གར་བཤད་པ། །ཚེ་དང་ལྡན་པས་མདོ་སྡེ་གསུངས། །སྟོན་པས་གང་དག་ཡོངས་སུ་བསྒྲགས་པ་ལས། སངས་རྒྱས་རྗེས་སུ་  
  
  
བཅོམ་ལྡན་འདས་ཕྱོགས་གང་དུ་རབ་ཏུ་ཞི་ཞིང་ཐུགས་སུ་ཆུད་པ་དེར། མངོན་པར་བལྟས་ཏེ་འདུག་ནས་ཐལ་མོ་སྦྱར་ཏེ་སྒྲས་ཁྱབ་པར་  
བྱས་ནས་སྨྲས་པ། འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཡུལ་ཝཱ་ར་ཎཱ་སིར་དྲང་སྲོང་སྨྲ་བ་རི་དྭགས་ཀྱི་ཚལ་ན་བཞུགས་སོ། །ཞེས་ཚིག་གིས་རབ་ཏུ་བརྗོད་  
པ་དེའི་ཚེ། དེ་མ་ཐག་ཁོ་ནར་ནམ་མཁའི་དཀྱིལ་དང། གཞལ་མེད་ཁང་ན་གནས་པའི་ལྷ་དག་དང། འདོད་ཆགས་དང་མ་བྲལ་བའི་དགེ་སློང་ལ་སོགས་པ་རྣམ་པ་མང་པོ་སྟོང་དག་གིས་  
གནོད་པས་བཙིར་ཅིང་གནད་དུ་ཕབ་སྟེ། སྡུག་བསྔལ་ཚོར་བཞིན་དུ་ཨ་ལ་ལ་ཞེས་ཚིག་ཏུ་བརྗོད་ཅིང་སྨྲ་བ་ནི། ཀྱེ་མ་འཇིག་རྟེན་འདི་དག་ཏུ། །མི་རྟག་པར་ནི་ཁྱད་པར་མེད། །གང་གིས་  
རིན་ཆེན་གཏེར་དེ་ཡི། །ཡོན་ཏན་རྒྱ་མཚོ་དག་ཀྱང་བསྐམས། །གང་ལས་བདག་གིས་མངོན་ཐོས་པ། །ཆོས་ནི་ཐར་པའི་བདེ་བ་བྱེད། །འདི་སྐད་ཐོས་ཤེས་རབ་སྦྱར་ཏེ། །དེ་ཡང་དེ་རིང་  
བསྒྲགས་པ་ཡིན། །དེ་ནས་བཅོམ་ལྡན་འདས་ཀྱིས་དགེ་སློང་ལྔ་པོ་ལ་འདི་སྐད་ཅེས་བཀའ་སྩལ་ཏོ། །དགེ་སློང་དག་སྔོན་མ་ཐོས་པའི་ཆོས་འདི་ནི་འཕགས་པའི་སྡུག་བསྔལ་བདེན་  
པའོ། །ཞེས་ཆོས་ཀྱི་འཁོར་ལོ་རྒྱ་ཆེར་བསྐོར་ནས་མདོ་སྡེ་བཤད་དོ། །དེ་ནས་ཚེ་དང་ལྡན་པ་ཀུན་ཤེས་ཀོའུ་དི་ནྱས། ཚེ་དང་ལྡན་པ་འོད་སྲུང་ཆེན་པོ་ལ་འདི་སྐད་ཅེས་སྨྲས་སོ། །ཚེ་དང་  
  
  
༄༅། །ལྡན་པ་འོད་སྲུང་ཆེན་པོ་བདག་གིས་ཆོས་ཀྱི་རྣམ་གྲངས་འདི་མངོན་སུམ་དུ་ཐོས་ཏེ། བདག་གི་དོན་དུ་མདོ་སྡེ་འདི་བཤད་ཅིང་རྗེས་སུ་བསྟན་པས་  
བདག་གི་ཁྲག་དང་མཆི་མའི་རྒྱ་མཚོ་ནི་བསྐམས། རུས་པའི་རི་ལས་ནི་རྒལ། ངན་སོང་གི་སྒོ་ནི་བཅད། མཐོ་རིས་དང་ཐར་པའི་སྒོ་ནི་ཕྱེ་སྟེ། མདོ་སྡེ་རིན་པོ་ཆེ་འདི་བཤད་  
པས་བདག་དང་ལྷ་སྟོང་ཕྲག་བརྒྱད་ཅུས་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །དེ་རིང་འདིར་འདི་སྐད་ཐོས་ནས་བཤད་དེ། ཀྱེ་མ་ཐམས་ཅད་མི་རྟག་  
པར་ཁྱད་པར་མེད་དོ། །ཞེས་སྨྲས་ནས་སྟན་ལས་བབས་ཏེ་ས་ལ་འདུག་ནས། ཚེ་དང་ལྡན་པ་ཀུན་དགའ་བོ་དེ་བལྟ་བའི་ཕྱིར། དགྲ་བཅོམ་པ་དེ་དག་ཐམས་ཅད་སྡུག་པའི་བག་ཆགས་ཀྱིས་  
བསྒོས་པའི་ཡིད་ཀྱིས་རང་རང་གི་སྟན་ལས་བབས་ནས་ས་ལ་འདུག་སྟེ་འདི་སྐད་ཅེས་སྨྲས་སོ། །ཀྱེ་མ་ཇི་ལྟར་བདག་ཅག་གིས་ཆོས་འཆད་པ་མངོན་སུམ་དུ་མཐོང་བ་  
ལས། མི་རྟག་པའི་སྟོབས་ཀྱིས་བཅོམ་ལྡན་འདས་དེ་ཡང་ད་ནི་ཐོས་པའི་ལམ་དུ་གཤེགས་པར་གྱུར་ཏོ། །སྨྲས་པ། ལྷ་དང་མི་དང་ལྷ་མིན་ཀླུ་རྣམས་ཀྱི་རྒྱལ་ཞིང་གཤེགས་  
ན༑ ༑ཁྱེད་ཅག་ཅིའི་ཕྱིར་འཚོ་ཞིང་ཞི་བའི་གནས་སུ་འཇུག་མི་བྱེད། །སྐྱེ་བོའི་ནང་ན་ཐམས་ཅད་མཁྱེན་པས་སྟོངས་པར་མངོན་མཐོང་ན། །དགེ་བའི་བློ་གྲོས་གང་དག་སྲོག་  
  
  
དེ་ནས་དགྲ་བཅོམ་པ་ལྔ་བརྒྱར་གཅིག་གིས་མ་ཚང་བ་བས་མཐའི་གནས་མལ་དུ་བསམ་གཏན་བཞི་ལ་སྙོམས་པར་ཞུགས་ནས། སྨོན་ལམ་གྱི་ཤེས་པས་རྣམ་པར་བལྟས་  
ཏེ༑ དགའ་བའི་ཡིད་ཀྱིས་འདི་ལྟར་ཏིང་ངེ་འཛིན་ལས་ལངས་ཏེ། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ་ཁྱོད་ཀྱི་ལུང་དེ་ཡིན་ནམ། ཚེ་དང་ལྡན་པ་དག་  
བདག་གི་ལུང་དེ་ལགས་སོ། །ཚེ་དང་ལྡན་པ་དག་གི་ལུང་དེ་ལྟ་བུ་ལགས་སམ། ཚེ་དང་ལྡན་པ་ཀུན་དགའ་བོ་དེ་ཁོ་ནའོ། །དེ་ནས་ཚེ་དང་ལྡན་པ་འོད་སྲུང་ཆེན་པོ་དེ་འདི་སྙམ་དུ། བདག་གིས་བཅོམ་ལྡན་  
འདས་ཀྱི་མདོ་སྡེ་དང་པོ་བསྡུས་ན། ཚངས་པར་སྤྱོད་པ་གང་གིས་ཀྱང་མ་བཟློག་ཅིང་གཤེ་བར་མ་གྱུར་ཏོ། །དེ་ལྟ་བས་ན་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ། །སྙམ་དུ་ཤེས་  
ནས། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ། བཅོམ་ལྡན་འདས་ཀྱིས་མདོ་སྡེ་གཉིས་པ་གང་དུ་བཤད། དེས་གསལ་བར་ཡུལ་ཝཱ་ར་ཎཱ་  
སི་ཁོ་ནར་དགེ་སློང་ལྔ་པོའི་ཆེད་དུ་སྟེ། དེ་ཡང་གང་ཞེ་ན་འདི་སྐད་བདག་གིས་ཐོས་པ་གཅིག་ན་བཅོམ་ལྡན་འདས་ཡུལ་ཝཱ་ར་ཎཱ་སི་དྲང་སྲོང་སྨྲ་བ་རི་དྭགས་ཀྱི་ཚལ་ན་བཞུགས་ཏེ། དེ་ནས་བཅོམ་ལྡན་  
འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག་འདི་ནི་འཕགས་པའི་བདེན་པ་བཞི་སྟེ། སྡུག་བསྔལ་འཕགས་པའི་བདེན་པ་དང། སྡུག་བསྔལ་ཀུན་འབྱུང་བ་དང། སྡུག་  
  
  
༄༅། །བསྔལ་འགོག་པ་དང། སྡུག་བསྔལ་འགོག་པར་འགྲོ་བའི་ལམ་སྟེ། འཕགས་པའི་བདེན་པ་བཞིའོ། །སྡུག་བསྔལ་འཕགས་པའི་བདེན་པ་  
གང་ཞེ་ན། སྐྱེ་བའི་སྡུག་བསྔལ་དང། རྒ་བའི་སྡུག་བསྔལ་དང། ན་བའི་སྡུག་བསྔལ་དང། འཆི་བའི་སྡུག་བསྔལ་དང། སྡུག་པ་དང་བྲལ་བའི་སྡུག་བསྔལ་དང། མི་སྡུག་པ་  
དང་ཕྲད་པའི་སྡུག་བསྔལ་དང། གང་འདོད་པ་བཙལ་ཏེ་མི་རྙེད་པའི་སྡུག་བསྔལ་དང། མདོར་ན་ཉེ་བར་ལེན་པའི་ཕུང་པོ་ལྔ་ནི་སྡུག་བསྔལ་བ་སྟེ། འདི་ནི་སྡུག་བསྔལ་འཕགས་པའི་  
བདེན་པ་ཞེས་བྱའོ། །སྡུག་བསྔལ་ཀུན་འབྱུང་བ་འཕགས་པའི་བདེན་པ་གང་ཞེ་ན། ཡང་འབྱུང་བའི་སྲེད་པ་དང། དགའ་བའི་འདོད་ཆགས་ཀྱི་མོད་ལས་སྐྱེས་པ་དེ་དང་དེ་དག་ལ་མངོན་  
པར་དགའ་བ་སྟེ། འདི་ནི་སྡུག་བསྔལ་ཀུན་འབྱུང་བ་འཕགས་པའི་བདེན་པ་ཞེས་བྱའོ། །སྡུག་བསྔལ་འགོག་པ་འཕགས་པའི་བདེན་པ་གང་ཞེ་ན། ཡང་འབྱུང་བའི་སྲེད་པ་དང། དགའ་  
བའི་འདོད་ཆགས་ཀྱི་མོད་ལས་སྐྱེས་པ་དེ་དང་དེ་དག་ལ་མངོན་པར་དགའ་བ་ལྷག་མ་མ་ལུས་པར་ཡོངས་སུ་སྤོང་བ་དང། རབ་ཏུ་འདོར་བ་དང། མཐའ་མེད་པར་བྱེད་པ་དང། ཟད་པ་དང་  
འདོད་ཆགས་དང་བྲལ་བ་དང། འགོག་པ་དང། ཉེ་བར་ཞི་བ་དང་ནུབ་པ་དང། མྱ་ངན་ལས་འདས་པ་སྟེ། འདི་ནི་སྡུག་བསྔལ་འགོག་པ་འཕགས་པའི་བདེན་པ་ཞེས་བྱའོ། །སྡུག་  
  
  
ཞེ་ན། འཕགས་པའི་ལམ་ཡན་ལག་བརྒྱད་དེ། འདི་ལྟ་སྟེ། ཡང་དག་པའི་ལྟ་བ་དང། ཡང་དག་པའི་རྟོག་པ་དང། ཡང་དག་པའི་  
ངག་དང། ཡང་དག་པའི་ལས་ཀྱི་མཐའ་དང། ཡང་དག་པའི་འཚོ་བ་དང། ཡང་དག་པའི་རྩོལ་བ་དང། ཡང་དག་པའི་དྲན་པ་དང་ཡང་དག་པའི་ཏིང་ངེ་འཛིན་ཏེ། འདི་ནི་སྡུག་བསྔལ་འགོག་པར་  
འགྲོ་བའི་ལམ་འཕགས་པའི་བདེན་པ་ཞེས་བྱའོ། །ཆོས་ཀྱི་རྣམ་གྲངས་འདི་བཤད་པ་དེའི་ཚེ། ཚེ་དང་ལྡན་པ་ཀུན་ཤེས་ཀོའུ་དི་ནྱ་ལེན་པ་མེད་པར་ཟག་པ་ལས་སེམས་རྣམ་པར་གྲོལ་ལོ། །ལྷག་མ་  
དགེ་སློང་ལྔ་པོ་ཡང་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །ཞེས་སྨྲས་སོ། །དེའི་ཚེ་ཚེ་དང་ལྡན་པ་ཀུན་ཤེས་ཀོའུ་དི་ནྱས། ཚེ་དང་ལྡན་པ་འོད་སྲུང་ཆེན་པོ་ལ་འདི་སྐད་ཅེས་  
སྨྲས་སོ། །ཚེ་དང་ལྡན་པ་འོད་སྲུང་ཆེན་པོ་བདག་གིས་ཆོས་ཀྱི་རྣམ་གྲངས་འདི་མངོན་སུམ་དུ་ཐོས་ཏེ། ཆོས་ཀྱི་རྣམ་གྲངས་འདི་བཤད་པ་དེའི་ཚེ་ལེན་པ་མེད་པར་ཟག་པ་ལས་སེམས་རྣམ་པར་གྲོལ་  
ལོ༑ ༑ལྷག་མ་དགེ་སློང་བཞི་པོ་ཡང་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །དེ་ནས་གཅིག་གིས་མ་ཚང་བ་ཞེས་བྱ་བ་ནས་བདག་གིས་བཅོམ་ལྡན་འདས་ཀྱི་མདོ་སྡེ་  
གཉིས་པ་བསྡུས་ན་ཚངས་པར་སྤྱོད་པ་གང་གིས་ཀྱང་མ་བཟློག་ཅིང་གཤེ་བར་མ་གྱུར་ཏེ། ཞེས་བྱ་བའི་བར་སྔ་མ་བཞིན་ནོ། །དེ་ལྟ་བས་ན་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟེན་པས་  
  
  
༄༅། །བསྟན་པའོ། །སྙམ་དུ་ཤེས་ནས། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ཀྱིས་མདོ་སྡེ་གསུམ་  
པ་གང་དུ་བཤད། དེས་གསལ་བར་ཡུལ་ཝཱ་ར་ཎཱ་སི་ཁོ་ནར་དགེ་སློང་ལྔ་པོའི་ཆེད་དུ་སྟེ། དེ་ཡང་གང་ཞེ་ན། འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་ཡུལ་ཝཱ་ར་ཎཱ་སི་  
དྲང་སོང་སྨྲ་པ་རི་དྭགས་ཀྱི་ཚལ་ན་བཞུགས་ཏེ། དེའི་ཚེ་བཅོམ་ལྡན་འདས་ཀྱིས་དགེ་སློང་ལྷག་མ་བཞི་པོ་ལ་འདི་སྐད་ཅེས་བཀའ་སྩལ་ཏོ། །དགེ་སློང་དག་གཟུགས་ནི་བདག་མ་ཡིན་ནོ། །དགེ་  
སློང་དག་གལ་ཏེ་གཟུགས་བདག་ཡིན་པར་གྱུར་ཏུ་ཟིན་ན། གཟུགས་ལ་གནོད་པའམ། སྡུག་བསྔལ་བར་མི་འགྱུར་ཞིང། གཟུགས་འདི་ལྟ་བུ་དང། འདི་ལྟ་བུར་ནི་གྱུར་  
ཅིག་འདི་ལྟ་བུར་ནི་མ་གྱུར་ཅིག་ཅེས་བྱ་བར་ཡང་འགྱུར་རོ། །དགེ་སློང་དག་གང་གི་ཕྱིར་གཟུགས་བདག་མ་ཡིན་པ་དེའི་ཕྱིར། གཟུགས་ལ་གནོད་པའམ། སྡུག་བསྔལ་བར་འགྱུར་  
ཞིང། གཟུགས་འདི་ལྟ་བུ་དང། འདི་ལྟ་བུར་ནི་གྱུར་ཅིག་འདི་ལྟ་བུར་ནི་མ་གྱུར་ཅིག་ཅེས་བྱ་བར་ཡང་མི་འགྱུར་རོ། །དགེ་སློང་དག་ཚོར་བ་དང། འདུ་ཤེས་དང། འདུ་བྱེད་ནི་བདག་མ་ཡིན་  
ཏེ། དགེ་སློང་དག་གལ་ཏེ་འདུ་ཤེས་ལ་སོགས་པ་བདག་ཡིན་པར་གྱུར་ཏུ་ཟིན་ན་ཞེས་བྱ་བ་སྔ་མ་བཞིན་ཏེ། རྣམ་པར་ཤེས་པ་འདི་ལྟ་བུར་གྱུར་ཅིག་ཅེས་བྱ་བར་ཡང་མི་འགྱུར་རོ། །དགེ་  
  
  
གཟུགས་རྟག་པའམ། མི་རྟག་པ་ཞིག་ཡིན། བཙུན་པ་འདི་ནི་མི་རྟག་པ་ལགས་སོ། །གཞན་ཡང་དེ་མི་རྟག་ན། སྡུག་བསྔལ་བའམ། སྡུག་བསྔལ་བ་མ་  
ཡིན། བཙུན་པ་འདི་ནི་སྡུག་བསྔལ་བ་ལགས་སོ། །གཞན་ཡང་འདི་མི་རྟག་པ་དང། སྡུག་བསྔལ་བ་དང། ཡོངས་སུ་འགྱུར་བའི་ཆོས་ཅན་ཡིན་མོད་ཀྱི། འོན་ཀྱང་དེ་ཐོས་པ་དང་ལྡན་པའི་  
འཕགས་པའི་ཉན་ཐོས་བདག་ཏུ་ཁས་ལེན་ཅིང། འདི་ནི་བདག་གོ་འདི་ནི་བདག་གིའོ། །བདག་གི་ནི་འདིའོ་ཞེས་ཟེར་རམ། བཙུན་པ་དེ་ལྟ་མ་ལགས་སོ། །དགེ་སློང་དག་འདི་ཇི་སྙམ་དུ་སེམས་  
ཚོར་བ་དང། འདུ་ཤེས་དང། འདུ་བྱེད་དང། རྣམ་པར་ཤེས་པ་བདག་ཅེས་བྱ་བ་སྔ་མ་བཞིན་དུ། འདི་ནི་བདག་གོ་འདི་ནི་བདག་གིའོ་།བདག་གི་ནི་འདིའོ། །ཞེས་ཟེར་རམ། བཙུན་པ་དེ་ལྟ་  
མ་ལགས་སོ། །དགེ་སློང་དག་དེ་ལྟ་བས་ན་གཟུགས་གང་ཡིན་པ་ཅི་ཡང་རུང་སྟེ། འདས་པ་དང། མ་འོངས་པ་དང། ད་ལྟར་བྱུང་བའམ། ནང་གིའམ། ཕྱི་རོལ་གྱིའམ། རགས་པའམ། ཕྲ་བའམ་  
ངན་པའམ། གྱ་ནོམ་པ་དང། གང་རྒྱང་རིང་བའམ། ཉེ་བ་དེ་དག་ཐམས་ཅད་འདི་ནི་བདག་གོ་འདི་ནི་བདག་གིའོ། །བདག་གི་ནི་འདིའོ། །ཞེས་བྱ་བ་འདི་ལྟར་ཡང་དག་པ་ཇི་ལྟ་བ་བཞིན་དུ་ཤེས་རབ་  
ཀྱིས་བལྟ་བར་བྱའོ། །དེ་ལྟར་དེ་བཞིན་དུ་གང་དག་ཚོར་བ་དང་འདུ་ཤེས་དང། འདུ་བྱེད་དང། རྣམ་པར་ཤེས་པ་གང་ཡིན་པ་ཅི་ཡང་རུང་སྟེ། འདས་པ་དང། མ་འོངས་པ་དང། ད་ལྟར་བྱུང་  
  
  
༄༅། །བ་ཞེས་བྱ་བའི་བར་སང་མ་བཞིན་དུ་ཡང་དག་པའི་ཤེས་རབ་ཀྱིས་བལྟ་བར་བྱའོ། །དགེ་སློང་དག་གང་གི་ཕྱི་ཐོས་པ་དང་ལྡན་པའི་འཕགས་པའི་ཉན་  
ཐོས་རྣམས་ཀྱིས་ཉེ་བར་ལེན་པའི་ལུང་པོ་ལྔ་པོ་དག་ལ། བདག་དང་བདག་གི་མེད་པར་ཡང་དག་པ་ཇི་ལྟ་བ་བཞིན་དུ་མཐོང་སྟེ་དེས་དེ་ལྟར་ཡང་དག་པ་ཇི་ལྟ་བ་བཞིན་དུ་མཐོང་བས། འཇིག་  
རྟེན་ལ་ཅུང་ཟད་ཙམ་ཡང་ཉེ་བར་ལེན་པ་མེད་དེ། ཉེ་བར་མ་བླངས་པས་ཡོངས་སུ་གདུང་བ་མེད་པས། རང་ཉིད་ཀྱིས་ཡོངས་སུ་མྱ་ངན་ལས་འདས་ཏེ། བདག་གི་སྐྱེ་བ་ནི་ཟད། ཚངས་པར་སྤྱོད་  
བ་ནི་སྤྱད། བྱ་བ་ནི་བྱས་ཏེ། འདི་ལས་སྲིད་པ་གཞན་མེད་དོ་།ཞེས་རབ་ཏུ་ཤེས་སོ། །ཆོས་ཀྱི་རྣམ་གྲངས་འདི་བཤད་པ་ན་དགེ་སློང་ལྷག་མ་བཞི་པོ་ལེན་པ་མེད་པར་ཟག་པ་ལས་སེམས་  
རྣམ་པར་གྲོལ་ལོ། །དགྲ་བཅོམ་པ་གཅིག་གིས་མ་ཚང་བ་ཞེས་བྱ་བ་ནས། བཅོམ་ལྡན་འདས་ཀྱི་མདོ་སྡེ་གསུམ་པ་བསྡུས་ན་ཚངས་པ་མཚུངས་པར་སྤྱོད་པ་གང་གིས་ཀྱང་མ་བཟློག་  
ཅིང་གཤེ་བར་མ་གྱུར་ཏོ། །ཞེས་བྱ་བའི་བར་སྔ་མ་བཞིན་ནོ་།དེ་ལྟ་བས་ན་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ། །སྙམ་དུ་ཤེས་ནས། བཅོམ་ལྡན་འདས་  
ཀྱིས་མདོ་སྡེ་གྲོང་དང། གྲོང་ཁྱེར་དང། ཡུལ་འཁོར་དང། རྒྱལ་པོའི་ཕོ་བྲང་འཁོར་གང་དང་གང་དུ་བཤད་པ་དེ་དང་དེ། ཚེ་དང་ལྡན་པ་ཀུན་དགའ་བོས་བཟླས་ནས། དགྲ་བཅོམ་པ་ལྔ་  
  
  
དེ་ཚེ་གང་ཕུང་པོ་དང་རབ་ཏུ་ལྡན་པའི་མདོ་སྔ་ནི། དེ་ཕུང་པོར་བསྡུས་ཏེ་བཞག་གོ་གང་སྐྱེ་མཆེད་དང་ཡང་དག་པར་རབ་ཏུ་ལྡན་པ་ནི་སྐྱེ་  
མཆེད་དྲུག་ཏུ་བསྡུས་སོ། །རྟེན་ཅིང་འབྲེལ་བར་འབྱུང་བ་འཕགས་པའི་བདེན་པས་རིག་པ་དང་ཡང་དག་པར་རབ་ཏུ་ལྡན་པ་ནི་དེ་གླེང་གཞི་དང་ཡང་དག་པར་རབ་ཏུ་ལྡན་པར་བསྡུས་སོ། །གང་  
ཉན་ཐོས་ཀྱི་བཤད་པ་མང་པ་ནི། དེ་ཉན་ཐོས་ཀྱིས་བཤད་པར་བསྡུས་སོ། །གང་སངས་རྒྱས་ཀྱི་བཤད་པ་མང་བ་དེ་ནི་སངས་རྒྱས་ཀྱིས་བཤད་པར་བསྡུས་སོ། །གང་དྲན་པ་ཉེ་བར་གཞག་པ་  
དང། ཡང་དག་པར་སྤོང་བ་དང། རྫུ་འཕྲུལ་གྱི་རྐང་བ་དང་དབང་པོ་ལྔ་དང། སྟོབས་ལྔ་དང། བྱང་ཆུབ་ཀྱི་ཡན་ལག་དང་ལམ་གྱི་ཡན་ལག་དེ་དག་དང་ཡང་དག་པར་རབ་ཏུ་ལྡན་  
པ་ནི། དེ་ལམ་གྱི་ཡན་ལག་ཏུ་བསྡུས་སོ། །གང་ཡང་དག་པར་བརྗོད་པ་མང་བའི་མདོ་སྡེ་ནི། དེ་ཡང་དག་པར་བརྗོད་པའི་སྡེར་བསྡུས་སོ། །ཚིགས་སུ་བཅད་པ་དང་བཅས་པར་ཡང་དག་  
པར་ལྡན་པ་ནི། ཡང་དག་པར་ལྡན་པའི་ལུང་ཞེས་བསྡུས་སོ། །གང་མདོ་སྡེ་རིང་པོ་ནི་དེ་ལུང་རིང་པོར་བཞག་གོ་གང་བར་མ་བར་མའི་མདོ་སྡེ་དེ་དག་ནི་དེ་ལུང་བར་མར་བཞག་གོ་གང་  
ཚིག་གཅིག་དང། ཚིག་གཉིས་ཞེས་བྱ་བ་ནས། ཚིག་བཅུ་ཞེས་བྱ་བའི་བར་ནི་གཅིག་ལས་འཕྲོས་པའི་ལུང་ཞེས་བྱའོ། །དེ་ནས་ཚེ་དང་ལྡན་པ་འོད་སྲུང་ཆེན་པོས། ཚེ་དང་ལྡན་པ་ཀུན་  
  
  
༄༅། །དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ་ཁྱོད་ཀྱི་ལུང་དེ་སྙེད་གཅིག་གམ། ཚེ་དང་ལྡན་པ་འོད་སྲུང་ཆེན་པོ་དེ་སྙེད་ཅིག་ལགས་ཏེ་  
འདི་ལས་ལྷག་པ་མེད་དོ། །ཞེས་སྨྲས་ནས་སེངྒེའི་ཁྲི་ལས་བབས་སོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་སྨྲས་པ། ཚེ་དང་ལྡན་པ་དག་བཅོམ་ལྡན་འདས་ཀྱི་མདོ་སྡེ་ནི་མ་ལུས་པར་  
བསྡུས་ཟིན་པས། ད་ནི་འདུལ་བ་བགྲོ་བར་བྱའོ། །དེ་བཞིན་དུ་བགྱིའོ་།དེ་ནས་ཡང་དེའི་ཚེ། ཚེ་དང་ལྡན་པ་ཉེ་བར་འཁོར་མཁས་པར་གྱུར་པ་འདུལ་བའི་གླེང་གཞི་དང། བྱུང་བ་ལ་  
མཁས་སོ། །དེ་ནས་ཚེ་དང་ལྡན་པ་འོད་སྲུང་ཆེན་པོ་སེངྒེའི་ཁྲི་ལ་འདུག་སྟེ། སྨྲས་པ།ཚེ་དང་ལྡན་པ་དག་ཚེ་དང་ལྡན་པ་ཉེ་བར་འཁོར་ནི་མཁས་པ། འདུལ་བའི་གླེང་གཞི་དང། བྱུང་  
བ་ལ་མཁས་ཏེ། བཅོམ་ལྡན་འདས་ཀྱིས་ཀྱང་འདུལ་བ་འཛིན་པའི་མཆོག་ཏུ་ལུང་བསྟན་ན། དེ་བས་ན་སྤྲོ་བར་བྱས་ནས་འདུལ་བ་སྡུད་པར་བསྐོའོ། །དེ་བཞིན་དུ་བགྱིའོ། །དེ་ནས་ཚེ་དང་  
ལྡན་པ་འོད་སྲུང་ཆེན་པོས། ཚེ་དང་ལྡན་པ་ཉེ་བར་འཁོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཉེ་བར་འཁོར་ཁྱོད་ནི་སྒྲུབ་པ་ཡིན་ན། དེ་བཞིན་གཤེགས་པའི་འདུལ་བ་མ་ལུས་  
པ་དག་བསྡུ་བར་སྤྲོའམ། སྤྲོའོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་གསོལ་བ་དང་གཉིས་ཀྱི་ལས་བྱ་བར་བརྩམས་ཏེ། དགེ་འདུན་བཙུན་པ་རྣམས་གསན་དུ་གསོལ། ཚེ་  
  
  
བཅོམ་ལྡན་འདས་ཀྱི་འདུལ་བ་མ་ལུས་པ་དག་བསྡུ་བར་བསྒྲུབ་ཅིང་སྤྲོན་[?]ཧེས་བྱ་བ་ནས། ཅང་མི་གསུང་བས་དེ་དེ་བཞིན་དུ་འཛིན་ཏོ། །ཞེས་བྱ་བའི་བར་སྔ་མ་  
བཞིན་ནོ། །ཚེ་དང་ལྡན་པ་འོད་སྲུང་ཆེན་པོ་སེངྒེའི་ཁྲི་ལས་བབས་ནས། ཚེ་དང་ལྡན་པ་ཉེ་བར་འཁོར་སེངྒེའི་ཁྲི་ལ་འདུག་སྟེ། དེ་ནས་ཚེ་དང་ལྡན་པ་འོད་སྲུང་ཆེན་པོས། ཚེ་དང་ལྡན་པ་ཉེ་  
བར་འཁོར་ལ་འདི་སྐད་ཅེས་སྨྲས་སོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ང་བརྒྱད་པ། ཚེ་དང་ལྡན་པ་ཉེ་བར་འཁོར། གང་དུ་བཅོམ་ལྡན་འདས་ཀྱི་དང་པོར་  
བསླབ་པའི་གཞི་བཅས། དེས་གསལ་བར་སྨྲས་པ། ཡུལ་ཝཱ་ར་ཎཱ་སིར་རོ། །གང་གི་དོན་དུ་དགེ་སློང་ལྔའི་ཆེད་དུ་སྟེ། གང་གི་ཕྱིར་འདི་ལྟ་སྟེ། ཤམ་ཐབས་ཟླུམ་པོར་བགོ་བར་བྱའོ། །  
ཞེས་བསླབ་པ་བཅའ་བ་མཛད་དོ། །དེ་ནས་དགྲ་བཅོམ་པ་ལྔ་བརྒྱར་གཅིག་གིས་མ་ཚང་བ་རྣམས། རབ་ཀྱི་མཐར་ཕྱིན་པའི་བསམ་གཏན་བཞི་ལ་སྙོམས་པར་ཞུགས་ནས། སྨོན་པའི་ཤེས་  
པས་བལྟས་ན། ཞེས་བྱ་བ་ནས། ཚེ་དང་ལྡན་པ་འོད་སྲུང་ཆེན་པོས་འདི་སྙམ་དུ་བསམས་ཏེ། ཞེས་བྱ་བའི་བར་སྔ་མ་བཞིན་ཏེ་བཅོམ་ལྡན་འདས་ཀྱི་བསླབ་བའི་གཞི་དང་པོ་དེ་ལྟར་ཡང་  
དག་པར་བསྡུས་ན། ཚངས་པ་མཚུངས་པར་སྤྱོད་པ་གང་གིས་ཀྱང་མ་བཟློག་ཅིང་གཤེ་བར་མ་གྱུར་ཏེ། དེ་ལྟ་བས་ན་འདི་ནི་ཆོས་སོ་།འདི་ནི་འདུལ་བའོ། །འདི་ནི་སྟོན་པས་བསྟན་པའོ། །སྙམ་  
  
  
༄༅། །དུ་རིག་ནས། ཚེ་དང་ལྡན་པ་ཉེ་བར་འཁོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཉེ་བར་འཁོར། གང་དུ་བཅོམ་ལྡན་འདས་ཀྱིས་བསླབ་པའི་གཞི་གཉིས་  
པ་བཅས་པ་གསུངས་ཤིག་དེས་གསལ་བར་སྨྲས་པ། ཡུལ་ཝཱ་ར་ཎཱ་སིར་རོ། །གང་གི་ཆེད་དུ་དགེ་སློང་ལྔ་པོའི་དོན་དུ་སྟེ། གང་གི་ཚེ་འདི་ལྟར་དེ་ཆོས་གོས་ཟླུམ་པོར་བགོ་བར་བྱའོ། །ཞེས་  
བསླབ་པ་བཅའ་བ་མཛད་དོ། །དེ་ནས་དགྲ་བཅོམ་པ་ལྔ་བརྒྱར་གཅིག་གིས་མ་ཚང་བ་རྣམས་རབ་ཀྱི་མཐར་ཕྱིན་པ། ཞེས་བྱ་བ་ནས་བསླབ་པའི་གཞི་གཉིས་པ་ཞེས་བྱ་བ་སྔ་མ་བཞིན་ཏེ་  
ཚངས་པ་མཚུངས་པར་སྤྱོད་པ་གང་གིས་ཀྱང་མ་བཟློག་ཅིང་གཤེ་བར་མ་གྱུར་ཏེ། དེ་ལྟ་བས་ན་འདི་ནི་ཆོས་སོ། །འདི་ནི་འདུལ་བའོ་།འདི་ནི་སྟོན་པས་བསྟན་པའོ། །སྙམ་དུ་རིག་ནས། ཚེ་  
དང་ལྡན་པ་ཉེ་བར་འཁོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཉེ་བར་འཁོར། གང་དུ་བཅོམ་ལྡན་འདས་ཀྱིས་བསླབ་པའི་གཞི་གསུམ་པ་བཅས་པ་གསུངས་ཤིག་དེས་གསལ་བར་  
སྨྲས་པ། ཀ་ལན་ད་ཀའི་གྲོང་དུའོ། །གང་གི་ཆེད་དུ་ཀ་ལན་ད་ཀའི་བུ་བཟང་སྦྱིན་གྱི་ཆེད་དུ་སྟེ། གང་གི་ཕྱིར་འདི་ལྟར་ཡང་དགེ་སློང་གང་དགེ་སློང་རྣམས་དང་ལྷན་ཅིག་བསླབ་པ་མཚུངས་  
ཤིང་མཉམ་པ་ལས། བསླབ་པ་མ་ཕུལ། བསླབ་པ་ཉམས་པར་མ་བྱས་པར་མི་ཚངས་པར་སྤྱོད་པ་འཁྲིག་པའི་ཆོས་བསྟེན་པས་ཐ་ན་བྱོལ་སོང་གི་སྐྱེ་གནས་སུ་སྐྱེས་པ་ལ་ཡང་རུང་སྟེ། དགེ་  
  
  
།དེ་ནས་དགྲ་བཅོམ་པ་ལྔ་བརྒྱར་གཅིག་གིས་མ་ཚང་བ་རྣམས། རབ་ཀྱི་མཐར་ཕྱིན་པ་ཞེས་བྱ་བ་ནས། འདི་ནི་སྟོན་པས་བསྟན་  
པའོ། །ཞེས་བྱ་བའི་བར་སྔ་མ་བཞིན་ནོ། །བཅོམ་ལྡན་འདས་ཀྱིས་བསླབ་པའི་གཞི་ལྷག་མ་གྲོང་དང། གྲོང་ཁྱེར་དང། ཡུལ་འཁོར་དང། རྒྱལ་པོའི་ཕོ་བྲང་འཁོར་དང་དང་གང་དུ་བཤད་  
པ་དེ་དང་དེ་དགེ་སློང་རྣམས་ལ། ཚེ་དང་ལྡན་པ་ཉེ་བར་འཁོར་གྱིས་བཟླས་ནས། དགྲ་བཅོམ་པ་ལྔ་བརྒྱར་གཅིག་གིས་མ་ཚང་བས་གཞུང་དུ་བྱས་སོ། །འདི་དག་ནི་ཕས་ཕམ་པ་རྣམས་སོ། །  
འདི་དག་ནི་དགེ་འདུན་ལྷག་མ་རྣམས་སོ། །འདི་དག་ནི་མ་ངེས་པའི་ཆོས་གཉིས་དང། སྤང་བའི་ལྟུང་བྱེད་ཀྱི་ཆོས་སུམ་ཅུ་དང་ལྟུང་བྱེད་དགུ་བཅུའི་ཆོས་དང། སོ་སོར་བཤགས་པར་བྱ་བ་བཞིའི་  
ཆོས་དང། བསླབ་པ་མང་པོའི་ཆོས་དང། རྩོད་པ་ཞི་བར་བྱ་བའི་ཆོས་བདུན་དང། འདི་ནི་བཅས་པའོ། །འདི་ནི་རྗེས་སུ་བཅས་པའོ་།འདི་ནི་སོ་སོར་སྤང་བའོ། །འདི་ནི་གནང་བའོ། །རབ་ཏུ་བྱུང་ནས་བསྙེན་པར་རྫོགས་  
པ་ནི་འདི་ལྟར་བྱའོ། །གསོལ་བ་དང་ལས་ནི་འདི་ལྟར་བྱའོ། །གསོལ་པ་དང་གཉིས་དང། གསོལ་བ་དང་བཞིའི་ལས་ནི་འདི་ལྟར་བྱའོ་།འདི་འདྲ་བ་ནི་རབ་ཏུ་དབྱུང་ངོ། །འདི་འདྲ་བ་ནི་རབ་  
ཏུ་མི་དབྱུང་ངོ། །གསོ་སྦྱོང་ནི་འདི་ལྟར་བྱའོ། །དགག་དབྱེ་ནི་འདི་ལྟར་བྱ་སྟེ། ཚུལ་འདི་འདྲ་བ་ནས་ཕྲ་མོ་ནི་འདི། གླེང་གཞི་ནི་འདི། མོས་པ་ནི་འདིའོ། །ཞེས་དེ་དེ་བཞིན་དུ་འདུལ་བ་ཡང་དག་  
  
  
༄༅། །པར་བསྡུས་ནས། ཚེ་དང་ལྡན་པ་ཉེ་བར་འཁོར་སེངྒེའི་ཁྲི་ལས་བབས་སོ། །དེ་ནས་ཚེ་དང་ལྡན་པ་འོད་སྲུང་ཆེན་པོས། མ་འོངས་པའི་དུས་ན་མི་རྣམས་ཤེས་རབ་  
ཞན་པ་ཡི་གེ་ཙམ་གྱིས་རྗེས་སུ་འབྲང་ལ། ཟབ་མོའི་དོན་ལ་མོས་པར་གྱུར་པ་དེ་རྣམས་ལ། མ་ལ་བདག་ཁོ་ནས་མདོ་སྡེ་དང་འདུལ་བའི་དོན་སྲུང་བར་གསུངས་པ་མ་མོ་བཤད་པར་བྱའོ། །སྙམ་  
དུ་བསམས་ནས། དོན་དུ་གཉེར་བའི་གསོལ་བ་དང་གཉིས་ཀྱི་ལས་བྱས་ཏེ། སེངྒེའི་ཁྲི་ལ་འདུག་ནས་དགེ་སློང་རྣམས་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་དག་མ་མོ་ལྟ་བུ་མ་མོ་ལྟ་བུ་  
ཞེས་བྱ་བ་དེ་བདག་ཁོ་ནས་སྨྲ་བར་བྱ་སྟེ། མ་མོ་ལྟ་བུ་ནི་ཤེས་བྱའི་མཚན་ཉིད་རབ་ཏུ་གསལ་བར་བྱེད་པ་ཡིན་ཏེ། འདི་ལྟར་དྲན་པ་ཉེ་བར་གཞག་པ་བཞི་དང། ཡང་དག་པར་སྤོང་བ་བཞི་དང། རྫུ་  
འཕྲུལ་གྱི་རྐང་པ་བཞི་དང། དབང་པོ་ལྔ་དང། སྟོབས་ལྔ་དང། བྱང་ཆུབ་ཀྱི་ཡན་ལག་བདུན་དང། འཕགས་པའི་ལམ་ཡན་ལག་བརྒྱད་དང། སོ་སོ་ཡང་དག་པར་རིག་པ་བཞི་དང་  
དགེ་སྦྱོང་གི་འབྲས་བུ་བཞི་དང། ཆོས་ཀྱི་ཚིག་བཞི་དང། ཉོན་མོངས་པ་མེད་པ་དང། སྨོན་ནས་ཤེས་པ་དང། རབ་ཀྱི་མཐར་ཕྱིན་པ་དང། སྟོང་པ་ཉིད་སྟོང་པ་ཉིད་དང། མཚན་མ་མེད་  
པ་ཉིད་མཚན་མ་མེད་པ་དང། འདྲེས་པ་བསྒོམས་པའི་བསམ་གཏན་དང། མངོན་པར་རྟོགས་པའི་མཐའ་ལས་བྱུང་བ་དང། ཀུན་རྫོབ་ཤེས་པ་དང། ཞི་གནས་དང། ལྷག་མཐོང་  
  
  
ཆོས་ཀྱི་རྣམ་གྲངས་ཀྱི་ཕུང་པོ་ཡང་དག་པར་བསྡུས་པ་དང་བརྟགས་པ་སྟེ། འདི་དག་ནི་མ་མོ་ལྟ་བུ་ཞེས་བྱའོ། །དེ་ནས་དགྲ་བཅོམ་པ་ལྔ་བརྒྱར་གཅིག་གིས་མ་ཚང་བ་རྣམས་རབ་ཀྱི་  
མཐར་ཕྱིན་པ་ཞེས་བྱ་བ་ནས། འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ། །ཞེས་བྱ་བའི་བར་སྔ་མ་བཞིན་ནོ། །དེ་ནས་ས་བླའི་གནོད་སྦྱིན་དག་གིས་མདོ་སྡེ་དང་  
འདུལ་བ་དང། ཆོས་མངོན་པ་དག་ཡང་དག་པར་བསྡུས་པ་ན་སྒྲ་ཕྱུང་སྟེ། དབྱངས་ཀྱིས་རབ་ཏུ་བསྒྲགས་པ། ཀྱེ་མ་འཕགས་པ་འོད་སྲུང་ལ་སོགས་པ་དགྲ་བཅོམ་པ་ལྔ་བརྒྱས་བདེ་བར་གཤེགས་  
པའི་སྡེ་སྣོད་གསུམ་ཡང་དག་པར་བསྡུས་པས། ལྷ་རྣམས་ཀྱི་ལུས་ནི་མངོན་པར་འཕེལ་བར་གྱུར། ལྷ་མ་ཡིན་གྱི་ལུས་རྣམས་ནི་ཡོངས་སུ་འགྲིབ་པར་གྱུར་ཏོ། །ཞེས་སྨྲས་ཏེ། ས་བླའི་གནོད་  
སྦྱིན་དག་གི་སྒྲ་བར་སྣང་ལ་རྒྱུ་བའི་གནོད་སྦྱིན་དག་གིས་ཐོས་ནས། རྒྱལ་ཆེ་ན་རིས་བཞི་དང། སུམ་ཅུ་རྩ་གསུམ་པའི་ལྷ་རྣམས་དང། དགའ་ལྡན་དང། འཕྲུལ་དགའ་དང། གཞན་འཕྲུལ་  
དབང་བྱེད་ཀྱི་ལྷ་རྣམས་དང། ཚངས་རིས་ཀྱི་ལྷ་རྣམས་དང་ཚངས་པའི་མདུན་ན་འདོན་དང། ཚངས་པ་ཆེན་པོ་དང། འོད་ཆུང་དང། ཚད་མེད་འོད་དང། འོད་གསལ་བ་དང། དགེ་ཆུང་དང་  
ཚང་མེད་དགེ་བ་དང། དགེ་རྒྱས་དང། སྤྲིན་མེད་དང། བསོད་ནམས་སྐྱེས་དང། འབྲས་བུ་ཆེ་དང། མི་ཆེ་བ་དང། མི་གདུང་བ་དང་ཤིན་ཏུ་མཐོང་བ་དང། གྱ་ནོམ་སྣང་བ་དག་གིས་སྐད་ཅིག་དེ་  
  
  
༄༅། །དང། ཐང་ཅིག་དེ་དང། ཡུད་ཙམ་དེ་དང། སྐད་ཅིག་དང། ཐང་ཅིག་དང། ཡུད་ཙམ་དེ་ལ་འོག་མིན་གྱི་གནས་ཀྱི་བར་དུ་སྒྲ་བསྒྲགས་ཏེ། འོག་མིན་གྱི་ལྷ་རྣམས་  
ཀྱིས་ཀྱང་སྒྲ་བསྒྲགས་པ་ནས། ལྷ་མ་ཡིན་གྱི་ལུས་ཡོངས་སུ་འགྲིབ་པར་གྱུར་ཏོ། །ཞེས་བྱ་བའི་བར་སྔ་མ་བཞིན་ཏེ། དགྲ་བཅོམ་པ་ལྔ་བརྒྱས་ཡང་དག་པར་བསྡུས་པས། ལྔ་བརྒྱས་ཡང་  
དག་པར་བསྡུས་པ། ལྔ་བརྒྱས་ཡང་དག་པར་བསྡུས་པ་ཞེས་བྱ་བའི་མིང་དུ་གྱུར་ཏོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་ཡང་དག་པར་བསྡུ་བ་བྱས་ནས་སྨྲས་པ། ཀྱེ་མ་སྟོབས་བཅུ་  
མངའ་བའི་གསུང་ནི་ཚད་མེད་པ། །འགྲོ་ལ་ཕན་ཕྱིར་ཆོས་ཀྱི་བསྟན་བཅོས་འདི་བསྡུས་པས། །གང་ན་འཇིག་རྟེན་བློ་ངན་མུན་བྱེད་ཆུད་ཟོས་པ། །བློ་གྲོས་རབ་རིབ་བསལ་བས་སྒྲོན་མར་  
ཡང་དག་ལྡན། །ཚེ་དང་ལྡན་པ་འོད་སྲུང་ཆེན་པོས་འདི་སྙམ་དུ་སྡེ་སྣོད་གསུམ་ཡང་དག་པར་བསྡུས་ཏེ། སྨོན་པའི་ཤེས་པས་བརྟགས་ནས་ཇི་ཙམ་བཞག་པས། བཅོམ་ལྡན་འདས་ཀྱིས་  
བསྟན་པ་གནས་པར་འགྱུར་རོ། །ཞེས་ཇི་སྐད་གསུངས་པ་དག་ཀྱང་བདག་གིས་རྣམ་པ་ཐམས་ཅད་དུ་བྱས། བཅོམ་ལྡན་འདས་དེས་བཀའ་སྩལ་ཅིང། ལུང་བསྟན་པ་ཅི་ནུས་སུ་བྱས་  
བཅོམ་ལྡན་འདས་ཆོས་ཉིད་ཆོས་ཀྱི་རྗེ་ལ་བདག་གིས་མཛའ་བོ་བཞིན་དུ་བྱས་ཤིང་བལྟས་ཏེ། བྱས་པ་གཟོ་བར་བྱས་ཤིང་ཕྱིར་ཕན་གདགས་པ་ཡང་ཅུང་ཟད་ཙམ་བྱས་པས། འཇིག་རྟེན་གྱི་  
  
  
གིས་ནུས་ཏེ། ཆོས་དང་ལྡན་པ་ལ་ཚངས་པར་སྤྱོད་པ་ནི་ཀུན་ཏུ་སྤྱད། འཇིག་རྟེན་རྣམས་ལ་ནི་ཕན་བཏགས་ཏེ། ཡུན་རིང་པོ་  
ནས་བླ་མས་བསྐོས་པས། ཕུང་པོའི་ཁུར་དང། ལུས་རྣག་ཅན་འདིས་ཡོངས་སུ་སྐྱོབས། བདག་ནི་ཡོངས་སུ་མྱ་ངན་ལས་འདའ་བའི་དུས་ལ་བབ་སྟེ། འགྲོ་བར་བྱའོ། །སྙམ་དུ་བསམས་ནས་སྨྲས་  
པ༑ བདག་གིས་ཐུབ་པའི་མདོ་སྡེ་ནི། །ཡང་དག་བསྡུས་ནས་ཆོས་ལམ་བཞག་གཅིག་ནས་གཅིག་ཏུ་ཡུན་རིང་བར། །སྟོན་པའི་གསུང་རབ་འདི་གནས་འགྱུར། །ངོ་ཚ་མེད་རྣམས་  
ཆད་པས་བཅད། །ངོ་ཚ་བྱེད་ནི་ཡོངས་སུ་བཟུང། །བདག་གིས་ཕན་དང་དགེ་བྱས་པས། །བདག་ནི་མྱ་ངན་འདས་དུས་བབ། །དེ་ནས་ཚེ་དང་ལྡན་པ་འོད་སྲུང་ཆེན་པོ། ཚེ་དང་ལྡན་པ་ཀུན་དགའ་  
བོའི་དྲུང་དུ་ཉེ་བར་འོངས་ནས། ཚེ་དང་ལྡན་པ་ཀུན་དགའ་བོ་ཤེས་པར་གྱིས་ཤིག་བཅོམ་ལྡན་འདས་ཀྱིས་བདག་ལ་བསྟན་པ་ལག་ཏུ་གཏད་དེ། ཡོངས་སུ་མྱ་ངན་ལས་འདས་སོ། །ད་  
ནི་བདག་ཀྱང་ཡོངས་སུ་མྱ་ངན་ལས་འདའ་བས། བསྟན་པ་ཁྱོད་ཀྱིས་ཡོངས་སུ་སྐྱོངས་ཤིག་དང། རྒྱལ་པོའི་ཁབ་ཏུ་དེད་དཔོན་གཞན་གྱི་བུ་ཞིག་སྐྱེ་བར་འགྱུར་ཏེ། དེ་ཤ་ནའི་གོས་ཀྱིས་  
གཡོགས་པས། དེའི་མིང་ཤ་ནའི་གོས་ཅན་ཞེས་འདོགས་སོ། །དེས་རྒྱ་མཚོ་ཆེན་པོ་བརྒལ་ནས་སླར་འོངས་ཏེ། བཅོམ་ལྡན་འདས་ཀྱིས་བསྟན་པ་ལ་ལོ་ལྔའི་དུས་སྟོན་བྱེད་པར་འགྱུར་  
  
  
༄༅། །བས། དེ་རབ་ཏུ་ཕྱུང་ལ་དེ་ལ་བསྟན་པ་ཡོངས་སུ་གཏོད་ཅིག་ཅེས་སྨྲས་སོ། །དེ་ནས་ཚེ་དང་ལྡན་པ་འོད་སྲུང་ཆེན་པོས་འདི་སྙམ་དུ། མལ་བདག་གིས་  
བཅོམ་ལྡན་འདས་ཐུགས་རྗེ་ཆེན་པོས་དཀའ་བ་མཛད་པ། དགེ་བའི་བཤེས་གཉེན་ཡོན་ཏན་མཐའ་ཡས་པས་ཡོངས་སུ་བསྒོས་བ་དེའི་སྐུ་གདུང་ཤ་རི་རམ་གང་དང་གང་ན་བར་མཆོད་  
ལ༑ རབ་ཏུ་ཞི་བར་འགྲོའོ། །སྙམ་དུ་བསམས་སོ། །དེ་ནས་མཆོད་རྟེན་ཆེན་པོ་བཞིའི་དྲུང་དུ་སོང་ནས། སྐུ་གདུང་གི་མཆོད་རྟེན་བརྒྱད་ལ་བསྙེན་བཀུར་གྱིས་རབ་ཏུ་མཆོད་ནས་ཀླུའི་  
གནས་སུ་སོང་སྟེ། བཅོམ་ལྡན་འདས་ཀྱི་མཆེ་བ་ལ་མཆོད་ནས། ནམ་མཁའ་ལ་གྱེན་དུ་འཕགས་ཏེ་སུམ་ཅུ་རྩ་གསུམ་གྱི་གནས་སུ་ཕྱིན་ཏོ་།དེ་བརྒྱ་བྱིན་ལྷའི་དབང་པོ་དང། ལྷ་གཞན་  
དག་མངོན་པར་དགའ་ནས་མཆོད་པ་བྱས་ཏེ། ཅིའི་སླད་དུ་གཤེགས་བཞེད་པ་མཆིས་ན་བཀའ་སྩོལ་ཅིག་ཅེས་སྨྲས་སོ། །ཀོའུ་ཤི་ཀ་ཁོ་བོ་ནི་བཅོམ་ལྡན་འདས་ཀྱིས་མཆེ་བ་ལ་  
སོགས་པ་མཚན་མ་རྣམས་ཐ་མར་མཆོད་པར་འདོད་དེ་འོངས་སོ། །དེ་ནས་བརྒྱ་བྱིན་ལྷའི་དབང་པོ་དང། ལྷ་གཞན་དག་གིས་ཐ་མ་ཞེས་ཐོས་པས་ཡིད་མི་དགའ་བར་གྱུར་ཏེ། ཞེས་  
བསྐྱེད་ནས་ཅུང་ཟད་ཀྱང་མི་སྨྲ་བར་དེ་དག་གིས་དེ་ཕྱུང་བ་དང། དེ་ནས་གནས་བརྟན་འོད་སྲུང་ཆེན་པོས། མཆེ་བ་དེ་ལག་པ་ས་བཟུང་ནས་མིག་མི་འཛུམ་པར་བལྟས་ཏེ་སྤྱི་བོ་ལ་བཞག་  
  
  
མེ་ཏོག་མན་ད་ར་དང། ཀུ་ཤེ་ཤ་ཡ་དང། ཙནྡན་སྦྲུལ་གྱི་སྙིང་པོའི་ཕྱེ་མས་རབ་ཏུ་གཏོར་ནས། བརྒྱ་བྱིན་ལ་སོགས་པ་ལྷ་བརྒྱ་སྟོང་མང་པོ་རྣམས་ལ་བག་ཡོད་པར་བྱོས་ཤིག་།ཅེས་  
མདོར་བསྡུས་ཏེ་ཆོས་བཤད་པ་བྱས་ནས། རི་རབ་ཀྱི་སྟེང་ནས་མི་སྣང་བར་གྱུར་ཏེ་རྒྱལ་པོའི་ཁབ་ཏུ་ཕྱིན་པ་དང། དེས་འདི་སྙམ་དུ་བདག་ཡོངས་སུ་མྱ་ངན་ལས་འདའ་བའི་དུས་ཀྱི་ཚེ། རྒྱལ་པོ་མ་  
སྐྱེས་དགྲ་ལ་སྦྲན་པར་བྱའོ། །སྙམ་ནས། དེ་རྒྱལ་པོའི་ཕོ་བྲང་དུ་སོང་སྟེ། ཆབ་སྒོ་བའི་མི་ལ་འདི་སྐད་ཅེས་ཀྭའི་སྐྱེས་བུ་ཁྱོད་སོང་ལ། རྒྱལ་པོ་མ་སྐྱེས་དགྲ་ལ་འོད་སྲུང་ནི་སྒོ་ན་སྡོད་དེ། ལྷ་བལྟ་  
བར་འཚལ་གྱི་མཁྱེན་པར་མཛོད་ཅིག་ཅེས་སྨྲས་སོ། །དེ་ནང་དུ་ཞུགས་པ་དང། ཇི་ཙམ་རྒྱལ་པོ་ཉལ་ཏེ་ཆ་བ་སྒོ་བས་སྨྲས་པ་འཕགས་པ་ལྷ་ནི་གཟིམས་སོ། །གནས་བརྟན་གྱིས་སྨྲས་པ། སོང་  
ལ་སློངས་ཞིག་ཆབ་སྒོ་བས་སྨྲས་པ། འཕགས་པ་རྒྱལ་པོ་ནི་གཏུམ་བ་ཞིག་བས་ཆད་པས་གཅོད་དུ་མཆིའོ། །འོ་ན་ནམ་གཉིད་སད་པར་གྱུར་པའི་ཚེ་འོད་སྲུང་ནི་ཡོངས་སུ་མྱ་ངན་ལས་འདའ་  
བར་སྦྲོན་ཏོ། །ཞེས་སྨྲོས་ཤིག་ཇི་ཙམ་ན་ཚེ་དང་ལྡན་པ་འོད་སྲུང་ཆེན་པོ་ལྷོ་ཕྱོགས་ཀྱི་རི་བོ་བྱ་གག་རྐང་གི་རི་ལ་འཛེགས་ཏེ། རི་གསུམ་གྱི་དབུས་སུ་རྩྭ་གདིང་བ་བྱས་ནས་བསམས་པ་  
མ་ལ་བདག་ལ་བཅོམ་ལྡན་འདས་ཀྱིས་ཕྱག་དར་ཁྲོད་པ་བྱིན་པ་འདི་ལུས་ལ་བགོས་ལ། བྱམས་པའི་གསུང་རབ་རྒྱས་ཀྱི་བར་དུ་བྱིན་གྱིས་བརླབས་ཏེ། གང་བཅོམ་ལྡན་འདས་ཀྱིས་སློབ་མའི་  
  
  
༄༅། །ཚོགས་སེམས་ཅན་གྱི་མཆོག་དེ་དང་ཀུན་ཏུ་སྐྱོ་བར་བྱས་ལ། ཇི་ཙམ་ཏིང་ངེ་འཛིན་དེ་ལྟ་བུ་བསྐྱེད་དེ། བདག་གི་ལུས་འདི་རིགས་གསུམ་གྱིས་གཡོགས་པའི་  
ཁང་པའི་ནང་འདིར་འདུག་ལ། བྱམས་པའི་བསྟན་པ་རྒྱས་ཀྱི་བར་དུ་མ་ཉམས་པར་བྱས་ཏེ། གང་གི་ཚེ་རྒྱལ་པོ་མ་སྐྱེས་དགྲ་འོངས་ན་སྒོ་བྱེ་བར་གྱུར་ཏེ། གལ་ཏེ་དེས་བདག་གི་ལུས་  
མ་མཐོང་ན། ཁྲག་དྲོན་མོར་སྐྱུགས་ནས་དུས་བྱེད་པའི་གནས་སུ་འགྱུར་བར་རིག་ཅིང། ཇི་ཙམ་ན་ཚེའི་འདུ་བྱེད་ཀྱང་སྤངས། ཚེའི་འདུ་བྱེད་སྤངས་མ་ཐག་ཏུ་ས་ཡང་རྣམ་པ་དྲུག་  
ཏུ་གཡོས། སྐར་མདའ་ཡང་ལྷུང། ཕྱོགས་ཀྱང་ཚིག་བར་སྣང་ལ་ལྷ་དག་རྔ་ཡང་རྡུང་བར་འགྱུར་རོ། །སྙམ་མོ། །དེ་ནས་ཚེ་དང་ལྡན་པ་འོད་སྲུང་ཆེན་པོས། སྦར་བ་དང། བསྲེག་  
པ་དང། གློག་དབྱུང་བ་དང། ཆོ་འཕྲུལ་ཆེན་པོ་རྣམ་པ་སྣ་ཚོགས་བྱས་ནས། རང་གི་ལུས་བྱིན་གྱིས་བརླབས་ནས་གློ་གཡས་པས་ཕབ་སྟེ། རྐང་པའི་སྟེང་དུ་རྐང་པ་བཞག་ནས་  
ཉལ་ཏེ། ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །དེ་ནས་བརྒྱ་བྱིན་དང། ཚངས་པ་ལ་སོགས་པ་རྣམས་འདི་སྙམ་དུ་ཅིའི་ཕྱིར་  
བདག་ཅག་གི་ས་འདི་གཡོས་པར་གྱུར། ཅེས་བསམས་པ་དང། ཇི་ཙམ་ན་ཚེ་དང་ལྡན་པ་འོད་སྲུང་ཆེན་པོ་ཡོངས་སུ་མྱ་ངན་ལས་འདས་པ་ཤེས་ནས། ཡང་བརྒྱ་བྱིན་དང། ཚངས་པ་  
  
  
ལྷ་བརྒྱ་སྟོང་དུ་མས་མེ་ཏོག་ཨུཏྤ་ལ་དང། པདྨ་དང། པུཎྜ་རི་ཀ་ལ་སོགས་པ་དང། ཙནྡན་ས་མཆོག་དང། ཨ་ཀ་རུའི་ཕྱེ་མ་ཐོགས་ཏེ། ཚེ་དང་ལྡན་པ་འོད་སྲུང་  
ཆེན་པོའི་སྐུ་གདུང་ག་ལ་བ་དེར་སོང་སྟེ་ཕྱིན་ནས། གནས་བརྟན་གྱི་སྐུ་ལ་མེ་ཏོག་ཨུཏྤ་ལ་དང། པདྨ་དང། ཀུ་མུད་དང། པདྨ་དཀར་པོ་བཟང་པོ་དག་དང། ཙནྡན་ས་མཆོག་དང། ཨ་ཀ་རུའི་  
ཕྱེ་མ་དག་གིས་མཆོད་ཅིང་གཏོར་ནས། རི་གསུམ་སྦྱར་ནས་བཀབ་བོ་།དེ་ནས་ལྷ་རྣམས་གནས་བརྟན་དང་བྲལ་བས་མྱ་ངན་སྐྱེས་ཏེ། ད་ལྟར་བདག་ཅག་བཅོམ་ལྡན་འདས་དང་བྲལ་བའི་མྱ་  
ངན་སྐྱེས་པ་ཡང་མ་བྱང་བར་འདིར་ཤིང་ནྱ་གྲོ་དཧའི་ཕུག་འདི་ན་གནས་པའི་ལྷ་རྣམས་དགེ་བའི་ཆོས་ཀྱི་བར་ཆད་ཀྱང་བྱུང་བར་གྱུར། ཡུལ་མ་ག་དཧའི་རྒྱལ་པོའི་ཡུལ་ཡང་སྟོང་ནས་སྣང་བ་མེད་  
པར་གྱུར། ད་ནི་བཀྲེན་པ་དང། དབུལ་པོ་དང། མགོན་མེད་པའི་སྲང་དུ་བྱམས་ཤིང་ཕན་འདོགས་པའི་མགོན་ཡང་མེད། སྐྱེ་བོ་རྣམས་དགེ་བས་དབུལ་པོར་གྱུར་ཏེ། ད་ནི་བཅོམ་ལྡན་འདས་  
གཉིས་ཁོ་ན་ཡོངས་སུ་མྱ་ངན་ལས་འདས་སོ། །སྙམ་དུ་སེམས་ཏེ། ད་ནི་དམ་པའི་ཆོས་ཀྱི་རིའི་རྩེ་མོ་ཡང་ལྷུང། ད་ནི་དམ་པའི་ཆོས་ཀྱི་གྲུ་ཡང་རབ་ཏུ་གཡོས། ད་ནི་དམ་པའི་ཆོས་ཀྱི་སྣང་བ་ཡང་  
ནུབ། ད་ནི་དམ་པའི་ཆོས་ཀྱི་རྒྱ་མཚོ་ཡང་འཁྲུགས། ད་ནི་སྟོན་པ་ཕན་འདོགས་པ་མི་སྣང་བར་གྱུར་པས། བདུད་དག་ཀྱང་དགའ་བར་གྱུར་ཏེ། ཞེས་བྱ་བ་ལ་སོགས་པ་སྨྲེ་སྔགས་རྣམ་པ་མང་  
  
  
༄༅། །པོ་བཏོན་ནས། ཕྱག་བྱས་ཏེ་མི་སྣང་བར་གྱུར་ཏོ། །ཇི་ཙམ་ན་རྒྱལ་པོ་མ་སྐྱེས་དགྲའི་རྨི་ལམ་དུ་རྒྱལ་རིགས་ཀྱི་ཞང་པོའི་རྒྱུད་ཆད་པར་མཐོང་ངོ། །མཐོང་ནས་  
ཀྱང་སྐྲག་ནས་སད་པ་དང། སྒོ་སྲུང་གིས་གནས་བརྟན་འོད་སྲུང་ཆེན་པོ་ནི་ཡོངས་སུ་མྱ་ངན་ལས་འདའ་བར་སྦྲོན་ཏོ། །ཞེས་སྨྲས་པ་ཐོས་སོ། །ཐོས་ནས་རྒྱལ་པོ་བརྒྱལ་ཏེས་ལ་འགྱེལ་  
བ་དང། ཇི་ཙམ་ན་ཆུས་གཏོར་ནས་བསླང་སྟེ། འོད་མའི་ཚལ་དུ་སོང་ནས། ཚེ་དང་ལྡན་པ་ཀུན་དགའ་བོའི་རྐང་པ་ལ་ལུས་ཐམས་ཅད་ཀྱིས་གཏུགས་ནས་དུས་ཏེ། བདག་གིས་དེ་རིང་  
གནས་བརྟན་འོད་སྲུང་ཆེན་པོ་ཡོངས་སུ་མྱ་ངན་ལས་འདས་པར་ཐོས་སོ། །ཞེས་སྨྲས་པ་དང། ཇི་ཙམ་ན་ཚེ་དང་ལྡན་པ་ཀུན་དགའ་བོས། རྒྱལ་པོ་མ་སྐྱེས་དགྲ་ཁྲིད་ནས་རི་བྱ་གག་རྐང་ལ་  
འཛེགས་པ་དང། ཇི་ཙམ་ན་གནོད་སྦྱིན་དག་གིས་རི་ཕྱེ་བ་དང་རྒྱལ་པོ་མ་སྐྱེས་དགྲས། དེའི་སྐུ་མེ་ཏོག་མན་ད་ར་བ་དང། ཀུ་ཤེ་ཤ་ཡ་དང། ཙནྡན་ས་མཆོག་གི་ཕྱེ་མས་གཡོགས་པ་  
མཐོང་ངོ། །མཐོང་ནས་ལག་པ་བསྒྲེང་སྟེ། ཤིང་དྲུང་པ་ནས་བཅད་པ་བཞིན་དུ་དེའི་རྐང་པ་ལ་ལུས་ཐམས་ཅད་ཀྱིས་གཏུགས་ནས་ལངས་ཏེ། བསྲེག་ཅིང་བསམ་པར་བརྩམས་པ་དང་  
གནས་བརྟན་ཀུན་དགའ་བོས་སྨྲས་པ། རྒྱལ་པོ་ཆེན་པོ་ཅི་ཞིག་རྩོམ་རྒྱལ་པོས་སྨྲས་པ། གནས་བརྟན་གྱི་སྐུ་ཞུགས་ལ་བཞེན་པར་བགྱིའོ་།གནས་བརྟན་གྱིས་སྨྲས་པ། རྒྱལ་པོ་  
  
  
གྱིས་བརླབས་པ་ཡིན་ཏེ། བྱང་ཆུབ་སེམས་དཔའ་བྱམས་པ་ཉན་ཐོས་བྱེ་བ་ཕྲག་དྲུག་ཅུ་རྩ་དགུས་བསྐོར་བ་ཕྱོགས་འདིར་བྱོན་  
ནས། གནས་བརྟན་འོད་སྲུང་ཆེན་པོའི་ལུས་འདི་བཟུང་སྟེ། འདི་ནི་འོད་སྲུང་ཞེས་བྱ་བ་བཅོམ་ལྡན་འདས་ཤཱཀྱ་ཐུབ་པ་དེའི་ཉན་ཐོས་འདོད་པ་ཆུང་བ། ཆོག་ཤེས་པ་སྦྱངས་པའི་ཡོན་ཏན་  
འཆང་བའི་མཆོག་ཏུ་གྱུར་ནས། དེས་བཅོམ་ལྡན་འདས་ཤཱཀྱ་ཐུབ་པ་དེའི་དམ་པའི་ཆོས་ཀྱི་ཚུལ་ཡང་དག་པར་བསྡུས་སོ། །ཞེས་ཉན་ཐོས་རྣམས་ལ་བསྟན་པ་དང། ཇི་ཙམ་ན་དེ་དག་འདི་  
སྙམ་དུ་དེའི་དུས་ཀྱི་མི་རྣམས་ནི་ལུས་ཆུང་བར་གྱུར་ཏེ། ངེས་པར་བཅོམ་ལྡན་འདས་ཤཱཀྱ་ཐུབ་པའི་སྐུ་ནི་ཆེན་པོར་གྱུར་པ་ཞིག་ཡིན་ནོ། །སྙམ་མོ། །དེ་ནས་བཅོམ་ལྡན་འདས་དེས་དེའི་ལུས་  
ལས་སྣམ་སྦྱར་བླངས་ནས། འདི་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་ཤཱཀྱ་ཐུབ་པ་དེའི་སྣམ་སྦྱར་ཡིན་ནོ་།ཞེས་ཉན་ཐོས་རྣམས་ལ་བསྟན་པ་དང། དེ་དག་གིས་དེ་ཐོས་  
ནས། དེ་ཉིད་ཀྱིས་དགེ་སྦྱོང་བྱེ་བ་དྲུག་ཅུ་རྩ་དགུས་སྦྱངས་པའི་ཡོན་ཏན་ཡང་དག་པར་བླངས་ནས་ཅི་ནུས་ཀྱི་བྱས་ཤིང་བསྒྲུབས་ནས། དགྲ་བཅོམ་པ་མངོན་སུམ་དུ་བྱེད་པར་དེས་བྱིན་གྱིས་  
བརླབས་པས་ལུས་འདི་མེ་ལ་བསྲེག་པར་མི་ནུས་མོད་ཀྱི། འོན་ཀྱང་འདིའི་སྟེང་དུ་མཆོད་རྟེན་བརྩིག་པར་བྱའོ། །ཇི་ཙམ་ན་རྒྱལ་པོ་སྒོར་བྱུང་བ་དང། རི་འབྱར་ཅིང་དེའི་ལུས་བཀབ་པར་གྱུར་  
  
  
༄༅། །ཏོ། །དེའི་འོག་ཏུ་རྒྱལ་པོས་སྟེང་དུ་མཆོད་རྟེན་བརྩིགས་ནས་མཆོད་པ་ཡང་བྱས་སོ། །དེ་ནས་རྒྱལ་པོ་མ་སྐྱེས་དགྲས། ཚེ་དང་ལྡན་པ་ཀུན་དགའ་བོའི་རྐང་པ་  
ལ་གཏུགས་ནས་སྨྲས་པ། གནས་བརྟན་བདག་གིས་བཅོམ་ལྡན་འདས་ཡོངས་སུ་མྱ་ངན་ལས་འདས་པ་ཡང་མ་མཐོང། གནས་བརྟན་འོད་སྲུང་ཆེན་པོ་ཡང་མ་མཐོང་སྟེ། འདི་ལྟར་  
གནས་བརྟན་ཡོངས་སུ་མྱ་ངན་ལས་འདའ་བ་བལྟ་བར་བགྱིའོ། །དེ་བཞིན་དུ་བགྱིའོ། །ཞེས་གནས་བརྟན་གྱིས་ཁས་བླངས་སོ། །ཇི་ཙམ་ན་ཤ་ནའི་གོས་ཅན་རྒྱ་མཚོ་ཆེན་པོ་ནས་  
བདེ་ཞིང་ལེགས་པར་འོངས་ཏེ། དེས་ནོར་རྣམས་གཏེར་དུ་སྦས་ཏེ། འོད་མའི་ཚལ་དུ་འོངས་པ་དང། ཚེ་དང་ལྡན་པ་ཀུན་དགའ་བོ་དྲི་གཙང་ཁང་གི་སྒོ་ན་འཆག་པ་ལ་ཕྱག་བྱས་ནས་  
བཙུན་པ་མཁྱེན་པར་མཛོད་ཅིག་བདག་ནི་ལོ་ལྔའི་དུས་སྟོན་བགྱིད་དེ། བདག་གིས་རྒྱ་མཚོ་ཆེན་པོ་བརྒལ་ནས། བདེ་ཞིང་ལེགས་པར་མཆིས་ཏེ། དེ་བས་ན་སངས་རྒྱས་ལ་སོགས་  
པ་དགེ་སློང་གི་དགེ་འདུན་རྣམས་ལ་ལོ་ལྔའི་དུས་སྟོན་བགྱི་བར་འཚལ་ན། བཅོམ་ལྡན་འདས་གང་ན་བཞུགས། གནས་བརྟན་གྱིས་བུ་བཅོམ་ལྡན་འདས་ཡོངས་སུ་མྱ་ངན་ལས་  
འདས་སོ། །ཞེས་སྨྲས་པ་ཤ་ནའི་གོས་ཅན་གྱིས་ཐོས་ནས་བརྒྱལ་ཏེ་ས་ལ་འགྱེལ་ཏོ། །ཇི་ཙམ་ན་ཆུས་གཏོར་ནས་བསླང་བ་དང། དེས་སེམས་ཀྱི་འདུ་ཤེས་སླར་རྙེད་ནས་སྨྲས་པ་  
  
  
འདས་ཏེ། མོའུ་དགལ་གྱི་བུ་ཆེན་པོ་དང། འོད་སྲུང་ཆེན་པོ་ཡང་དེ་བཞིན་ནོ། །དེ་ཤིན་ཏུ་མི་དགའ་བ་སྐྱེས་ནས། དད་པས་  
ལོ་ལྔའི་དུས་སྟོན་བྱས་ཏེ་མཇུག་ཏུ་ཕྱིན་པ་དང། གནས་བརྟན་གྱིས་བུ་ཁྱོད་ཀྱིས་བཅོམ་ལྡན་འདས་ཀྱིས་བསྟན་པ་ལ་ཟབ་ཟིང་གི་བསྡུ་བ་ནི་བྱས་ཟིན་ན། ད་ནི་ཆོས་ཀྱི་བསྡུ་བ་བྱོས་ཤིག་  
ཅེས་སྨྲས་པ་དང། ཤ་ནའི་གོས་ཅན་གྱིས་གནས་བརྟན་ཅི་ཞིག་བཀའ་སྩལ། ཇི་ཙམ་ན་གནས་བརྟན་ཀུན་དགའ་བོས། བུ་བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ཞིག་ཅེས་སྨྲས་  
པ་དང། དེས་དེ་བཞིན་དུ་བགྱིའོ། །ཞེས་སྨྲས་ནས། ཇི་ཙམ་ན་ཚེ་དང་ལྡན་པ་ཀུན་དགའ་བོས་རབ་ཏུ་ཕྱུང་སྟེ། གསོལ་བ་དང་བཞིའི་ལས་ཀྱིས་བསྙེན་པར་རྫོགས་པ་ཟིན་པར་བྱས་ནས། ཇི་སྲིད་  
འཚོའི་བར་དུ་ཤ་ནའི་གོས་གྱོན་ཞིང་འཆང་བར་ཡང་དག་པར་ལེན་དུ་བཅུག་གོ་དེ་ཐོས་པ་འཛིན་པ་ཞིག་སྟེ། ཇི་ཙམ་ན་བཅོམ་ལྡན་འདས་ལས་དགེ་སློང་སྡེ་གཉིས་དང། ཚེ་དང་ལྡན་པ་  
ཀུན་དགའ་བོས་ཐོས་ཤིང་བཟུང་བ་ཐམས་ཅད་ཚེ་དང་ལྡན་པ་ཤ་ནའི་གོས་ཅན་གྱིས་ཀྱང་བཟུང་སྟེ། རིག་པ་གསུམ་དང། སྡེ་སྣོད་གསུམ་རྒྱས་པར་བྱས་སོ། །ཇི་ཙམ་ན་གནས་བརྟན་ཀུན་  
དགའ་བོ་འོད་མའི་ཚལ་ན་འདུག་པ་དང། དགེ་སློང་ཞིག་གིས་ཚིགས་སུ་བཅད་དེ་སྨྲས་པ། གང་ན་ལོ་བརྒྱ་འཚོ་བ་ནི། །ངེས་པར་ཆུ་ལ་བྱ་གར་བཞིན། །ཆུ་ལ་བྱ་གར་མཐོང་བ་ལྟར། །  
  
  
༄༅། །བདག་ཉིད་གཅིག་པུའི་འཚོ་བ་དགེ་ཇི་ཙམ་ན་ཚེ་དང་ལྡན་པ་ཀུན་དགའ་བོས་དེ་སྐད་ཐོས་ནས། དེ་ག་ལ་བར་སོང་སྟེ་སྨྲས་པ། བུ་བཅོམ་ལྡན་འདས་  
ཀྱིས་ནི་དེ་སྐད་མ་གསུངས་མོད་ཀྱི། འོན་ཀྱང། གང་ན་ལོ་བརྒྱ་འཚོ་བ་ནི། །ངེས་པར་སྐྱེ་དང་འཇིག་པ་ཡིན། །གང་ཟག་གཉིས་ལ་སྟོན་པ་ཡིས། །ས་འདིར་རྟག་པར་བཤད་པ་ནི། །  
མ་དད་ཞེ་སྡང་བློ་ཅན་དང། །དད་ལ་ཕྱིན་ཅི་ལོག་གྱུར་པའོ་།མདོ་སྡེ་ལོག་པར་བཟུང་གྱུར་པས། །བ་ལང་འདམ་དུ་སོང་བ་བཞིན་།དེ་ནི་ཉེ་བར་འཇིག་འགྱུར་ཏེ། །རང་གི་འཆི་བློས་  
བློ་མེད་པ། །ཐོས་པ་མི་ཤེས་འབྲས་བུ་མེད། །ལོག་པར་ཤེས་པ་དུག་དང་འདྲ། །ཐོས་པ་ཡང་དག་ཉིད་ཤེས་པ། །བྲལ་བ་འབྲས་བུ་བློ་ལྡན་ཡིན། །དེས་དེའི་མཁན་པོ་ལ་སྨྲས་  
པ། ཀུན་དགའ་བོ་ཡང་རྒས་གྱུར་ཏེ། །དེ་ཡི་དྲན་པའང་ཉམས་པར་གྱུར། །སྨྲས་པ། རྒ་བ་དག་གིས་གཟིར་གྱུར་པ། །ལུས་ཅན་དེ་ནི་དྲན་པ་ཉམས། །ཡང་དག་རྗེས་སུ་མི་དྲན་པ། །  
དེ་ཡི་བློ་ནི་རྒས་པས་གནོན། །ཁྱོད་སོང་ལ་དེ་སྐད་སྨྲོས་ཤིག་།ཅེས་བྱས་པ་དང། གནས་བརྟན་ཀུན་དགའ་བོ་སླ་ར་ལོག་སྟེ། དགེ་སློང་དེ་ཡང་དེ་སྐད་འདོན་པ་དང། གནས་བརྟན་  
གྱིས་སྨྲས་པ། བུ་བཅོམ་ལྡན་འདས་ཀྱིས་དེ་སྐད་མ་གསུངས་སོ། །ཞེས་ངས་མ་སྨྲས་སམ། དགེ་སློང་དེས་མཁན་པོའི་ཚིག་བཞིན་སྨྲས་པ་དང། ཇི་ཙམ་ན་གནས་བརྟན་ཀུན་དགའ་  
  
  
གལ་ཏེ་བདག་ཉིད་ཀྱིས་དགེ་སློང་ལ་སྨྲས་ན་ནི། འཐབ་མོར་འགྱུར། དེ་ནི་དྲུང་དུ་འོང་དུ་མི་བཏུབ་དེའི་དྲུང་དུ་ནི་བདག་འགྲོ་བའི་ཆ་མ་ཡིན་ནོ། །སྙམ་དུ་བརྟགས་ནས། དེས་བསམས་  
པ༑ འདི་ལྟར་ཤཱ་རིའི་བུ་དང། མོའུ་དགལ་གྱི་བུ་ཆེན་པོ་དང་འོད་སྲུང་ལ་སོགས་པ་ཆེན་པོ་དེ་དག་ཀྱང་འདས་ཟིན་ན། མ་ལ་བདག་ཀྱང་ཡོངས་སུ་མྱ་ངན་ལས་འདའ་སྟེ། བཅོམ་ལྡན་  
འདས་ཀྱི་དམ་པའི་ཆོས་ཀྱི་ཚུལ་ལོ་སྟོང་དུ་གནས་པར་འགྱུར་རོ་།སྙམ་དུ་བསམས་ནས་སྨྲས་པ། རྙིང་པ་གང་དག་སྔར་འདས་ཏེ་།གསར་བུ་དེ་དང་བདག་མི་མཐུན། །བདག་ནི་གཅིག་པུ་  
བསམ་གཏན་ལ། །སྒོ་ང་ལས་སྐྱེས་བཞིན་དུ་གནས། །བདག་གི་གྲོགས་དང་མཛའ་བོ་ཀུན། །སྔོན་དུ་འདས་ཤིང་སོང་བར་གྱུར། །ཇི་ལྟར་བསམ་གཏན་གནས་དྲན་པ། །དེ་འདྲའི་བཤེས་  
གཉེན་འདི་ན་མེད། །དྲི་མ་བྱང་ནས་ཞིར་སོང་འགྲོ་བའི་སྒྲོན་མ་སྟེ། །བདག་ཉིད་ཆེན་པོའི་གཏི་མུག་མུན་ནག་རབ་རིབ་བསལ། །དེ་དག་གིས་ནི་གདུལ་བ་ཚད་མེད་བཏུལ་གྱུར་ནས། །གཅིག་  
པུ་དགོན་པ་མཆོད་རྟེན་ཚལ་ཤིང་ལྷག་མ་འདྲ། །དེ་ནས་ཤ་ནའི་གོས་ཅན་ལ། བུ་བཅོམ་ལྡན་འདས་ཀྱིས་འོད་སྲུང་ཆེན་པོ་ལ་བསྟན་པ་གཏད་ནས་ཡོངས་སུ་མྱ་ངན་ལས་འདས་སོ། །དེས་  
ཀྱང་ང་ལ་གཏད་དེ། ད་ནི་ངས་བསྟན་པ་ཁྱོད་ལ་གཏད་ནས་ང་ཡོངས་སུ་མྱ་ངན་ལས་འདས། དེ་ཁྱོད་ཀྱིས་ཀུན་ཏུ་སྐྱོངས་ཤིག་དང། གྲོང་ཁྱེར་བཅོམ་བརླག་རི་མུ་རུན་དྷ་ཞེས་བྱ་བ་དེར་ཡུལ་  
  
  
༄༅། །བཅོམ་བརླག་གི་ཚོང་དཔོན་གྱི་བུ་ན་ཏ་དང། ཕ་ཏ་ཞེས་བྱ་བས་གཙུག་ལག་ཁང་བརྩིགས་ནས། གཙུག་ལག་ཁང་གི་ཡོན་བདག་ཏུ་འགྱུར་བར་བཅོམ་ལྡན་  
འདས་ཀྱིས་ལུང་བསྟན་ཏེ། རི་མུ་རུན་དར་གཙུག་ལག་ཁང་བརྩིགས་ཟིན་ནས། ཡུལ་བཅོམ་བརླག་ན་སྤོས་ཚོང་སྦས་པ་ཞེས་བྱ་བ་དེའི་བུ་ཉེར་སྦས། ཞེས་བྱ་བ་ཞིག་ཡོད་པར་འགྱུར་ཏེ། དེ་  
རབ་ཏུ་ཕྱུང་ཤིག་དང། དེ་ནི་བཅོམ་ལྡན་འདས་ཀྱི་སང་མྱ་ངན་ལས་འདས་ནས་ལོ་བརྒྱ་ལོན་པ་དང། མཚན་མེད་པའི་སངས་རྒྱས་སུ་འགྱུར་ཏེ། དེས་སངས་རྒྱས་ཀྱི་བྱ་བ་ཐམས་ཅད་བྱེད་  
པར་འགྱུར་རོ། །ཞེས་ལུང་བསྟན་ཏོ། །ཤ་ནའི་གོས་ཅན་གྱིས་མཁན་པོས་ཇི་སྐད་བཀའ་སྩལ་པ་བཞིན་བྱའོ། །ཞེས་སྨྲས་པ་དང། ཅི་ཙམ་ན་ཚེ་དང་ལྡན་པ་ཀུན་དགའ་བོས་ང་ནི་ཡོངས་  
སུ་མྱ་ངན་ལས་འདའ་སྟེ། ཁྱོད་ལ་སྦྲོན་ཏོ། །ཞེས་སྨྲས་སོ། །དེ་ནས་གནས་བརྟན་ཀུན་དགའ་བོས་བསམས་པ། བདག་འདིར་ཡོངས་སུ་མྱ་ངན་ལས་འདས་ན། རྒྱལ་པོ་མ་སྐྱེས་དགྲ་དང་  
ཡུལ་སྤོང་བྱེད་པ་གཉིས་པོ་ཕན་ཚུན་རྩོད་པར་འགྱུར་ཏེ། ཡུལ་ཡངས་པ་ཅན་པ་དག་ལ་ཡང་ཤ་རི་རམ་གྱི་སྐལ་པ་མ་བྱིན། གལ་ཏེ་ཡངས་པ་ཅན་དུ་མྱ་ངན་ལས་འདས་ན་ནི། དེ་དག་  
གིས་ཀྱང་མི་བྱིན་ཏེ། མ་ལ་བདག་ནི་ཆུ་བོ་གངྒཱའི་དབུས་སུ་མྱ་ངན་ལས་འདའ་བར་བྱའོ། །སྙམ་ནས་དེ་དེར་སོང་ངོ། །དེ་ནས་ཡང་རྒྱལ་པོ་མ་སྐྱེས་དགྲའི་རྨི་ལམ་དུ། རྒྱལ་པོའི་སྟེང་དུ་  
  
  
།མཐོང་ནས་སྐྲག་སྟེ་སད་པ་དང། སྒོ་སྲུང་གིས། ལྷ་གནས་བརྟན་ཀུན་དགའ་བོས་ནི་ཡོངས་སུ་མྱ་ངན་ལས་འདའ་བར་སྦྲན་ཏོ། །ཞེས་  
སྨྲས་སོ། །དེ་ཐོས་ནས་རྒྱལ་པོ་བརྒྱལ་ཏེ་འགྱེལ་བ་དང། ཇི་ཙམ་ན་ཆུས་གཏོར་ཏེ་བསླང་ནས་སེམས་ཀྱི་འདུ་ཤེས་རྙེད་པ་དང། རྒྱལ་པོས་སྨྲས་པ། ཚེ་དང་ལྡན་པ་ཀུན་དགའ་བོ་གང་དུ་  
ཡོངས་སུ་མྱ་ངན་ལས་འདས། ཚེ་དང་ལྡན་པ་ཤ་ནའི་གོས་ཅན་གྱིས་སྨྲས་པ། རྒྱལ་པོ་ཆེན་པོ་འདི་ནི་བཅོམ་ལྡན་འདས་ཀྱི་རྗེས་སོང་སྲས་སུ་མངོན་འཁྲུངས་ནས། །དམ་པའི་ཆོས་ཀྱི་མཛོད་ནི་  
ཡོངས་སུ་བསྲུངས་ངོས་པའི་བདག་ཉིད་ཅན། །སྲིད་པ་འགོག་པར་མཛད་པ་རྣམ་པར་དག་པའི་བློ་གྲོས་ནི། །གྲོང་ཁྱེར་ཡངས་པ་ཅན་དུ་མངོན་པར་རབ་ཏུ་གཤེགས་པར་གྱུར། །ཇི་ཙམ་ན་རྒྱལ་པོ་  
མ་སྐྱེས་དགྲས་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ། ཆུ་བོ་གངྒཱའི་འགྲམ་དུ་ཆས་ཏེ་སོང་བ་དང། ཡངས་པ་ཅན་བདག་ལ་ལྷ་དག་གིས་སྨྲས་པ། འཕགས་པ་ཀུན་དགའ་བོ་འགྲོ་  
བའི་སྒྲོན་མ་ནི། །སྐྱེ་བོ་ཕལ་པོ་ཆེ་ལ་ཐུགས་རྗེ་མཛད། །ཐུབ་པ་འདིས་ནི་མྱ་ངན་མུན་བསལ་ནས། །རབ་ཞི་བརྟན་པར་ཡངས་པ་ཅན་དུ་གཤེགས། །ཇི་ཙམ་ན་ཡངས་པ་ཅན་གྱི་ལི་ཙ་བྱི་རྣམས་  
ཀྱིས་ཀྱང་དཔུང་གི་ཚོགས་ཡན་ལག་བཞི་པོ་གོ་བསྐོན་ཏེ། ཆུ་བོ་གངྒཱའི་འགྲམ་དུ་འོངས་པ་དང། གནས་བརྟན་ཀུན་དགའ་བོ་ཡང་གྲུར་ཞུགས་ནས་ཆུ་བོ་གངྒཱའི་དབུས་སུ་འདུག་གོ་དེ་ནས་  
  
  
༄༅། །རྒྱལ་པོ་མ་སྐྱེས་དགྲས་གནས་བརྟན་ཀུན་དགའ་བོའི་རྐང་པ་ལ་མགོ་བོས་ཕྱག་འཚལ་ནས་སྨྲས་པ། འདབ་མ་བརྒྱ་པ་ལྟ་བུར་ཁ་བྱེ་སངས་རྒྱས་ཡངས་  
པའི་སྤྱན། །སྲིད་པ་གསུམ་གྱི་སྒྲོན་མར་གྱུར་པ་ཞི་བར་གཤེགས་གྱུར་པས། །བདག་ཅག་ཁྱོད་ལ་སྐྱབས་འོངས་གལ་ཏེ་ཞི་བར་གཤེགས་གྱུར་ན། །བདག་ཅག་དོན་དུ་ཚུར་གཤེགས་  
ཁྱོད་ཀྱི་སྐུ་རི་འདིར་འོང་ཅིག་ཇི་ཙམ་ན་ཡངས་པ་ཅན་པ་དག་གིས་ཀྱང་དེ་སྐད་སྨྲས་པ་དང། ཚེ་དང་ལྡན་པ་ཀུན་དགའ་བོས་ཀྱང་འདི་ལྟར་བསམ་པ་བསྐྱེད་དེ། གལ་ཏེ་མ་ག་དྷ་ཡི་གྲོང་  
དུ་བདག་གི་ལུས་བོར་ན། །ལི་ཙ་བྱི་རྣམས་གདོན་མི་ཟ་བར་སྡུག་བསྔལ་འགྱུར། །གལ་ཏེ་གྲོང་ཁྱེར་སྤོང་བྱེད་དག་ཏུ་བདག་གི་ལུས་བོར་ན། །མ་ག་དྷ་ཡི་བདག་པོ་ངེས་པར་མི་དགའ་  
བས། །དེ་བས་ལུས་ཕྱེད་མི་ཡི་དབང་པོ་ལ། །ལུས་ཀྱི་ཕྱེད་ནི་ཚོགས་ལ་བྱིན་བྱས་ན། །འདི་ལྟར་དེ་དག་གཉི་ཀས་ཡང་དག་པར། །རྟག་པ་ཁོ་ནར་མཆོད་པ་ཉིད་དུ་འགྱུར། །ཇི་ཙམ་  
ན་གནས་བརྟན་ཀུན་དགའ་བོ་ཡོངས་སུ་མྱ་ངན་ལས་འདའ་བའི་དུས་ཀྱི་ཚེ། ས་ཆེན་པོ་འདི་རྣམ་པ་དྲུག་ཏུ་གཡོས་སོ། །དེའི་ཚེ་དྲང་སྲོང་གཞན་ཞིག་འཁོར་ལྔ་བརྒྱས་བསྐོར་ནས། ཚེ་  
དང་ལྡན་པ་ཀུན་དགའ་བོ་ག་ལ་བ་དེར་རྫུ་འཕྲུལ་གྱིས་འོངས་ཏེ་ཐལ་མོ་སྦྱར་ནས་གནས་བརྟན་ཀུན་དགའ་བོ་ལ་བདག་ཅག་ནི་ལེགས་པར་གསུངས་པའི་ཆོས་འདུལ་བ་ལ་རབ་ཏུ་  
  
  
དགེ་སློང་གི་དངོས་པོ་གསོལ་ལོ། །ཞེས་སྨྲས་པ་དང། ཇི་ཙམ་ན་གནས་བརྟན་ཀུན་དགའ་བོས་སློབ་མ་རྣམས་ལྷན་ཅིག་ཏུ་བདག་གི་དྲུང་དུ་ཚུར་ཤོག་ཅེས་  
བསམ་པ་བསྐྱེད་ནས། དེས་བསམ་པ་དེ་བསྐྱེད་མ་ཐག་ཏུ་དེ་བཞིན་དུ་སློབ་མ་ལྔ་བརྒྱ་དེར་འོངས་སོ། །གནས་བརྟན་ཀུན་དགའ་བོས་ཆུའི་དབུས་ས་གཞིར་སྤྲུལ་ནས་ལམ་མེད་པར་བྱས་སོ། །ཇི་ཙམ་  
ན་དྲང་སྲོང་འཁོར་ལྔ་བརྒྱ་པོ་རབ་ཏུ་བྱུང་ནས་བསྙེན་པར་རྫོགས་པར་གསོལ་བ་བྱས་པ་དང། འཁོར་ལྔ་བརྒྱ་པོས་ཕྱིར་མི་འོང་བའི་འབྲས་བུ་ཐོབ་བོ། །ལས་གསུམ་པ་བརྗོད་པ་དང། ཉོན་མོངས་པ་  
ཐམས་ཅད་སྤངས་ནས་དགྲ་བཅོམ་པ་ཉིད་ཀྱི་འབྲས་བུ་ཐོབ་སྟེ། དེ་དག་ཆུ་བོ་གངྒཱའི་དབུས་དང། ཉི་མའི་གུང་ལ་རབ་ཏུ་བྱུང་བས། ཁ་ཅིག་ནི་ཆུ་དབུས། ཁ་ཅིག་ནི་ཉི་མའི་གུང་ཞེས་བྱ་བར་ཀུན་ཏུ་  
གྲགས་ཏེ། དེ་དག་གིས་བྱ་བ་བྱས་ནས་ཚེ་དང་ལྡན་པ་ཀུན་དགའ་བོའི་རྐང་པ་ལ་མགོ་བོས་ཕྱག་བྱས་ཏེ་སྨྲས་པ། བཅོམ་ལྡན་འདས་ཀྱིས་རབ་བཟང་ཐམས་ཅད་ཀྱི་ཐ་མར་རབ་ཏུ་ཕྱུང་ན་  
དང་པོར་ཡོངས་སུ་མྱ་ངན་ལས་འདས་པས། མཁན་པོས་བཀའ་སྩོལ་ཅིག་དང། བདག་ཅག་ནི་སྔར་ཡོངས་སུ་མྱ་ངན་ལས་འདའ་སྟེ། མཁན་པོ་ཡོངས་སུ་མྱ་ངན་ལས་འདའ་བ་ལྟ་བར་ནི་བདག་  
ཅག་མི་འཚལ་ལོ། །གནས་བརྟན་གྱིས་སྨྲས་པ། བུ་བཅོམ་ལྡན་འདས་ཀྱིས་ཚེ་དང་ལྡན་པ་འོད་སྲུང་ཆེན་པོ་ལ་བསྟན་པ་གཏད་ནས་ཡོངས་སུ་མྱ་ངན་ལས་འདས། གནས་བརྟན་འོད་སྲུང་  
  
  
༄༅། །ཆེན་པོས་ཀྱང་ང་ལ་གཏད་དེ། ད་ང་ནི་ཡོངས་སུ་མྱ་ངན་ལས་འདའ་བས། བསྟན་པ་འདི་ཁྱོད་ཀྱིས་ཡོངས་སུ་སྲུངས་ཤིག་།བཅོམ་ལྡན་འདས་ཀྱིས་ཁ་ཆེའི་ཡུལ་  
ནི་བསམ་གཏན་དང་མཐུན་པ་དང། གནས་མལ་གྱི་མཆོག་གོ། །ཞེས་འདི་ལྟར་ཁ་ཆེའི་ཡུལ་ལུང་བསྟན་པ་དང། བཅོམ་ལྡན་འདས་ཀྱིས་ཡོངས་སུ་མྱ་ངན་ལས་འདས་ནས་ལོ་བརྒྱ་  
ལོན་པ་དང། དགེ་སློང་ཉི་མའི་གུང་ཞེས་བྱ་བ་ཞིག་འབྱུང་བར་འགྱུར་ཏེ། དེས་འདིར་བསྟན་པ་ལ་འཇུག་པར་འགྱུར་རོ། །ཞེས་ལུང་བསྟན་ཏོ། །དེ་བས་ན་བུ་ཁྱོད་ཀྱིས་བསྟན་པ་ལ་  
འཇུག་པར་བྱོས་ཤིག་དེས་དེ་བཞིན་དུ་བགྱིའོ། །ཞེས་སྨྲས་སོ། །དེ་ནས་ཚེ་དང་ལྡན་པ་ཀུན་དགའ་བོས་ཆོ་འཕྲུལ་རྣམ་པ་སྣ་ཚོགས་བསྟན་པར་བརྩམས་པ་དང། མ་ག་དྷ་པ་སྙིང་  
རྗེས་ངུ་ཞིང་མགོན་པོ་ཚུར་གཤེགས་ཤེས། །སྤོང་བྱེད་པ་ཡང་སྙིང་རྗེས་ངུ་ཞིང་མགོན་པོ་ཚུར་གཤེགས་འབོད། །ཆུ་འགྲམ་དག་ན་སྐྱེ་བོ་གཉིས་ཀྱིས་ཚིག་བརྗོད་པ། །གསན་ནས་  
བློ་གྲོས་ཅན་གྱི་སྔོན་གྱི་སྐུ་ནི་སོ་སོར་བྱས། །དེ་ནས་ཚེ་དང་ལྡན་པ་ཀུན་དགའ་བོས་ལུས་བྱིན་གྱིས་བརླབས་ནས་ཆོ་འཕྲུལ་རྣམ་པ་སྣ་ཚོགས་བསྟན་ཏེ། མེ་ལ་ཆུས་གཏོར་བ་བཞིན་དུ་  
ཡོངས་སུ་མྱ་ངན་ལས་འདས་ནས་ལུས་ཕྱེད་ནི་ཡངས་པ་ཅན་པས། ལུས་ཕྱེད་ནི་རྒྱལ་པོ་མ་སྐྱེས་དགྲས་ཐོབ་ནས་སྨྲས་པ། ཡེ་ཤེས་རྡོ་རྗེ་རྣོན་པོ་ཡིས། །རང་གི་ལུས་ཀྱི་རི་བཅོམ་སྟེ། ཕྱེད་  
  
  
ཁྱེད་ནི་ཐུབ་པས་ཚོགས་རྣམས་བྱིན་།དེ་ནས་ལི་ཙ་བྱི་རྣམས་ཀྱིས་ཡངས་པ་ཅན་དུ་མཆོད་རྟེན་བརྩིགས་ནས་བཞག་གོ་རྒྱལ་པོ་མ་སྐྱེས་དགྲས་ཀྱང་གྲོང་ཁྱེར་སྐྱ་སྣར་  
ཅན་གྱི་བུར་མཆོད་རྟེན་བརྩིགས་ནས་བཞག་གོ་དེ་ནས་ཉི་མའི་གུང་གིས་བསམ་པ་སྐྱེས་པ། བདག་གི་མཁན་པོས་ཀྱང་ཁ་ཆེ་ཡུལ་དུ་བསྟན་པ་ཞོག་ཅེས་བསྒོའོ། །བཅོམ་ལྡན་  
འདས་ཀྱིས་ཀྱང་དགེ་སློང་ཉི་མའི་གུང་ཞེས་བྱ་བ་ཞིག་འབྱུང་བར་འགྱུར་ཏེ། དེས་ཁ་ཆེའི་ཡུལ་དུ་ཀླུ་མི་སྲུན་པ་ཧུ་ལུན་ཏ་བཏུལ་ནས། བསྟན་པ་འཇོག་པར་འགྱུར། ཞེས་ལུང་བསྟན་པས། མ་  
ལ་བདག་གིས་སྟོན་པའི་དགོངས་པ་ཡོངས་སུ་བསྒྲུབ་པར་བྱའོ། །སྙམ་ནས། ཚེ་དང་ལྡན་པ་ཉི་མའི་གུང་གིས་ཁ་ཆེའི་ཡུལ་དུ་སོང་སྟེ། སྐྱིལ་མོ་ཀྲུང་བཅས་ནས་འདུག་གོ་དེ་ནས་ཉི་མའི་  
གུང་གིས་ཁ་ཆེའི་ཡུལ་གྱི་ཀླུ་འདི་ཟིལ་གྱིས་མནན་ལ། ཀླུ་དེ་དག་འཁྲུགས་པར་བྱས་ན་འདུལ་བར་འགྱུར་རོ། །སྙམ་དུ་བསམས་ནས། དེ་ལྟ་བུའི་ཏིང་འཛིན་ལ་སྙོམས་པར་ཞུགས་པ་  
དང། འདི་ལྟར་ཁ་ཆེའི་ཡུལ་རྣམ་པ་དྲུག་ཏུ་གཡོས་ཏེ། ཀླུ་དེ་དག་ཀྱང་འཁྲུགས་ཤིང་རབ་ཏུ་རྔམ་ནས། རྫི་ཆར་དྲག་པོ་དག་བབ་སྟེ། གནས་བརྟན་ལ་གནོད་པ་བྱ་བར་ཆས་པ་དང་  
གནས་བརྟན་གྱིས་བྱམས་པའི་ཏིང་ངེ་འཛིན་ལ་སྙོམས་པར་ཞུགས་པས། ཀླུ་དེ་དག་གིས་གནས་བརྟན་གྱི་ཆོས་གོས་ཀྱི་མཐའ་མ་ཡང་གཡོ་བར་མ་ནུས་སོ། །དེ་ནས་ཀླུ་དེ་དག་གིས་མདའི་  
  
  
༄༅། །ཆར་ཕབ་པ་དང། གནས་བརྟན་གྱིས་ཀུན་ཏུ་གསལ་བའི་མེ་ཏོག་ཨུཏྤལ་དང། པད་མ་དང། ཀུ་མུ་དང། པད་མ་དཀར་པོར་ཕབ་བོ་།ཀླུ་དེ་དག་གིས་རྡོ་རྗེ་རྩེ་  
གཅིག་དང། མདའ་བོ་ཆེ་དང། མཚོན་རྩེ་གཅིག་པ་དང། དགྲ་སྟ་དག་འཕང་བར་བརྩམས་པ་དང། གནས་བརྟན་གྱི་སྟེང་དུ་མེ་ཏོག་ཀུ་སུ་མའི་ཆར་བབ་ནས་སྨྲས་པ། གངས་རིའི་  
རྩེ་མོ་དེ་ནི་ཉི་མའི་འོད་ཀྱིས་རབ་ཏུ་བཞུས་པ་ན། རི་བོའི་རྩེ་མོ་དེ་དག་ཀུན་ནི་མེད་པར་སོང་གྱུར་མཐོང་བ་ལྟར། ཕྱག་དར་ཆར་ཕབ་ཀུ་སུ་མ་ཡི་ཆར་བ་སྣ་ཚོགས་བབ་པར་བྱས། །གནམ་  
ལས་མདའ་ཡི་ཆར་ཕབ་མེ་ཏོག་ཕྲེང་བ་ཀུན་ཏུ་གནས་པར་གྱུར། །དེ་ནས་བྱམས་པའི་ཏིང་ངེ་འཛིན་ལ་སྙོམས་པར་ཞུགས་པས། ལུས་ལ་མེས་མ་ཚིག་མཚོན་གྱིས་མ་ཚུགས་དུག་  
གིས་མ་ཚུགས་ཏེ། ཀླུ་རྣམས་ངོ་མཚར་སྐྱེས་སོ། །དེ་ནས་ཀླུ་དེ་དག་གནས་བརྟན་གྱི་དྲུང་དུ་སྟོང་སྟེ། འཕགས་པ་བཀའ་ཅི་སྩལ། ཅེས་སྨྲས་པ་དང། གནས་བརྟན་གྱིས་སྨྲས་པ་  
གནས་འདི་ང་ལ་བྱིན་ཅིག་ཀླུ་དག་གིས་སྨྲས་པ། དབུལ་བར་རྔོ་མི་ཐོག་གོ། གནས་བརྟན་གྱིས། གནས་འདི་ནི་བཅོམ་ལྡན་འདས་ཀྱིས་ངའི་གནས་སུ་ལུང་བསྟན་ཏེ། གང་ཁ་  
ཆེའི་ཡུལ་འདི་བསམ་གཏན་དང་མཐུན་པའི་གནས་མལ་ཡིན་པས། དེང་ཕན་ཆད་ངའི་ཡིན་ནོ། །ཞེས་སྨྲས་པ་དང། ཀླུ་རྣམས་ཀྱིས་སྨྲས་པ། གནས་བརྟན་བཅོམ་ལྡན་འདས་  
  
  
གནས་བརྟན་གྱིས་སྨྲས་པ། བཅོམ་ལྡན་འདས་ཀྱིས་བཀའ་སྩལ་ཏོ། །ཀླུ་རྣམས་ཀྱིས་སྨྲས་པ། གནས་བརྟན། ཇི་ཙམ་ཞིག་དབུལ་བར་བགྱི། གནས་བརྟན་  
གྱིས་སྨྲས་པ། སྐྱིལ་མོ་ཀྲུང་བཅས་པ་ཙམ་མོ། །ཀླུ་རྣམས་ཀྱིས་བཙུན་པ་དབུལ་བར་བགྱིའོ། །ཞེས་སྨྲས་པ་དང། གནས་བརྟན་གྱིས་སྐྱིལ་མོ་ཀྲུང་བཅས་པས་ལུང་པ་དགུའི་མདོ་སྐྱིལ་མོ་  
ཀྲུང་གིས་ནོན་པ་དང། ཀླུ་རྣམས་ཀྱིས་གནས་བརྟན་འཁོར་ཇི་སྙེད་ཅིག་མངའ། ཞེས་སྨྲས་པ་དང། གནས་བརྟན་གྱིས་དགེ་སློང་ཇི་སྙེད་ཅིག་འདུ་བར་འགྱུར་སྙམ་དུ་བསམས་པ་དང། ཇི་ཙམ་ན་  
དགྲ་བཅོམ་པ་ལྔ་བརྒྱའོ། །སྙམ་དུ་གནས་བརྟན་གྱིས་བསམས་ནས་དགྲ་བཅོམ་པ་ལྔ་བརྒྱའོ། །ཞེས་སྨྲས་པ་དང། ཀླུ་རྣམས་ཀྱིས་དེ་བཞིན་དུ་གྱུར་ཅིག་གལ་ཏེ་དགྲ་བཅོམ་པ་གཅིག་  
ཅིག་གིས་མ་ཚང་ན། དེའི་ཚེ་ཁ་ཆེའི་ཡུལ་བདག་ཅག་གིས་དབྲོག་པར་བགྱིའོ། །ཞེས་སྨྲས་པ་དང། གནས་བརྟན་ཉི་མའི་གུང་གིས་ཁ་ཆེ་ཡུལ་གྱི་ཀླུ་རྣམས་ལ་སྨྲས་པ། དེ་ཡིན་མོད་ཀྱི་  
འོན་ཀྱང་གང་ན་སྦྱིན་བདག་གནས་པ་དེ་ན་ལེན་པ་ཡོད་པས། ངས་ཁྱིམ་བདག་ཀྱང་འཇུག་པར་བྱའོ། །ཀླུ་རྣམས་ཀྱིས་དེ་བཞིན་དུ་གྱུར་ཅིག་ཅེས་སྨྲས་པ་དང། ཇི་ཙམ་ན་གནས་བརྟན་  
གྱིས་རང་ཉིད་ཀྱིས་གྲོང་དང། གྲོང་ཁྱེར་དང། ཡུལ་འཁོར་དག་བྱས་ཏེ། སྐྱེ་བོའི་ཚོགས་དག་ཞུགས་པ་དང། དེ་དག་གིས་གནས་བརྟན་ཇི་ལྟར་བདག་ཅག་འཕེལ་བར་འགྱུར། །ཞེས་  
  
  
༄༅། །སྨྲས་པ་དང། ཇི་ཙམ་ན་གནས་བརྟན་གིས་སྐྱེ་བོའི་ཚོགས་དག་ཁྲིད་ནས། རི་སྤོས་ཀྱིས་ངད་ལྡང་དུ་ཕྱིན་ནས་གུར་གུམ་དག་ཐོན་ཅིག་ཅེས་སྨྲས་པ་དང་  
ཇི་ཙམ་ན་རི་སྤོས་ཀྱི་ངད་ལྡང་གི་ཀླུ་རྣམས་འཁྲུགས་པ་དང་དེ་དག་ཀྱང་གནས་བརྟན་གྱིས་བཏུལ་ནས། དེ་དག་གིས་སྨྲས་པ། བཅོམ་ལྡན་འདས་ཀྱི་བསྟན་པ་ཇི་སྲིད་ཅིག་གནས་པར་  
འགྱུར། གནས་བརྟན་གྱིས་སྨྲས་པ། ལོ་སྟོང་ངོ། །དེ་དག་གིས་བཅོམ་ལྡན་འདས་ཀྱི་བསྟན་པ་ཇི་སྲིད་དུ་གནས་པ་དེ་སྲིད་དུ་གནང་བར་བྱའོ། །ཞེ་དམ་ཚིགས་བྱས་པ་དང། གནས་  
བརྟན་གྱིས་དེ་བཞིན་དུ་གྱུར་ཅིག་ཅེས་སྨྲས་ནས། ཇི་ཙམ་ན་གནས་བརྟན་གྱིས་ཁ་ཆེ་ཡུལ་དུ་གུར་གུམ་བཞག་པར་བྱིན་གྱིས་བརླབས་སོ་།ཇི་ཙམ་ན་གནས་བརྟན་ཉི་མའི་གུང་གིས་  
བཅོམ་ལྡན་འདས་ཀྱི་བསྟན་པ་ཁ་ཆེ་ཡུལ་དུ་བཞག་ཅིང། རྒྱ་ཆེར་བྱས་ནས་ཆོ་འཕྲུལ་རྣམ་པ་སྣ་ཚོགས་ཀྱིས་སྦྱིན་པ་པོ་དང་ཚངས་པ་མཚུངས་པར་སྤྱོད་པའི་ཡིད་དགའ་བར་བྱས་  
ནས། མེ་ལ་ཆུས་བཏབ་པ་བཞིན་དུ་མྱ་ངན་ལས་འདས་པར་སོང་ནས་དེའི་ལུས་ཙནྡན་ས་མཆོག་དང། ཨ་ཀ་རུ་ལ་སོགས་པའི་ཤིང་གིས་བསྲེགས་ནས། མཆོད་རྟེན་བརྩིགས་ཏེ་  
བཞག་གོ་དེ་ནས་ཚེ་དང་ལྡན་པ་ཤ་ནའི་གོས་ཅན་གྱིས་ཀྱང་ཚེ་དང་ལྡན་པ་ཉེ་སྦས་རབ་ཏུ་ཕྱུང་ནས། དེས་བསྟན་པ་རྒྱ་ཆེར་བྱས་ཏེ། ཚེ་དང་ལྡན་པ་ཉེ་སྦས་ལ་འདི་སྐད་ཅེས་  
  
  
།ཚེ་དང་ལྡན་པ་ཉེ་སྦས། ཤེས་པར་བྱོས་ཤིག་།བཅོམ་ལྡན་འདས་ཀྱིས་ནི་ཚེ་དང་ལྡན་བ་འོད་སྲུང་ཆེན་པོ་ལ་བསྟན་པ་གཏད་ནས། ཡོངས་སུ་མྱ་ངན་ལས་འདས། ཚེ་དང་ལྡན་པ་  
འོད་སྲུང་ཆེན་པོས་ནི་མཁན་པོ་ལ། མཁན་པོས་ནི་ང་ལ་བསྟན་པ་གཏད་ནས་ཡོངས་སུ་མྱ་ངན་ལས་འདས་སོ། །བུ། ང་ཡང་ཡོངས་སུ་མྱ་ངན་ལས་འདའ་སྟེ། ད་ནི་ཁྱོད་ཀྱིས་བསྟན་པ་ཡོངས་  
སུ་བསྐྱང་ཞིང། བཅོམ་ལྡན་འདས་ཀྱིས་ཇི་སྐད་བཀའ་སྩལ་པ་ཐམས་ཅད་ལ་ཁྱོད་ཀྱིས་ནན་ཏན་བྱོས་ཤིག་དེ་ནས་ཚེ་དང་ལྡན་པ་ཤ་ནའི་གོས་ཅན་གྱིས་སྦྱིན་པ་པོ་དང། ཚངས་པ་  
མཚུངས་པར་སྤྱོད་པའི་ཡིད་དགའ་བར་བྱས་ནས། སྦར་བ་དང། བསྲེག་པ་དང། ཆར་དབབ་པ་དང། གློག་དབྱུང་བའི་ཆོ་འཕྲུལ་རྣམ་པ་སྣ་ཚོགས་བྱས་ནས། ཕུང་པོ་ལྷག་མ་མེད་  
པའི་དབྱིངས་སུ་ཡོངས་སུ་མྱ་ངན་ལས་འདས་སོ། །གནས་བརྟན་ཉེ་སྦས་ཀྱིས་ཀྱང་ཚེ་དང་ལྡན་པ་དཧི་ཏི་ཀ་ལ། ཚེ་དང་ལྡན་པ་དཧི་ཏི་ཀས་བསྟན་པའི་དགོས་པ་བྱས་ནས། ཚེ་དང་ལྡན་པ་  
ནག་པོ་ལ། ཚེ་དང་ལྡན་པ་ནག་པོས་ཚེ་དང་ལྡན་པ་ལེགས་མཐོང་ལ་སྟེ། དེ་ལྟར་གླང་པོ་ཆེན་པོ་དག་ཡོངས་སུ་མྱ་ངན་ལས་འདས་སོ། །སངས་རྒྱས་བཅོམ་ལྡན་འདས་ཡོངས་སུ་  
མྱ་ངན་ལས་འདས་ནས་ལོ་བརྒྱ་དང་བཅུ་ལོན་ཏེ། རྒྱལ་བའི་ཉི་མ་ནུབ་པ་དང། ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པའི་གཞི་བཅུ་པོ་མདོ་སྡེ་ལས་འདས། འདུལ་  
  
  
༄༅། །བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང། ཆོས་ཉིད་དང་འགལ་བ་ཕྱུང་སྟེ། དེ་དག་ལ་ཡངས་པ་ཅན་གྱི་  
དགེ་སློང་རྣམས་ཀྱིས་རུང་པ་མ་ཡིན་པ་ལ་རུང་བར་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་དེ། བཅུ་གང་ཞེ་ན། ཡངས་པ་ཅན་གྱི་དགེ་སློང་རྣམས་ཀྱིས་ཨ་ལ་ལ་ཞེས་བྱ་བ་ནི་རུང་  
བར་བྱས་ནས། མི་མཐུན་པས་ཆོས་མ་ཡིན་པ་དང། མཐུན་པས་ཆོས་མ་ཡིན་པ་དང། མི་མཐུན་པས་ཆོས་ཀྱི་ལས་བྱེད་དེ། འདི་ནི་གཞི་དང་པོ་མདོ་སྡེ་ལས་འདས། འདུལ་བ་ལས་  
འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང། ཆོས་ཉིད་དང་འགལ་ཏེ། ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པར་རུང་བར་  
ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་དོ། །གཞན་ཡང་ཡངས་པ་ཅན་གྱི་དགེ་སློང་རྣམས་ཀྱིས། ཚེ་དང་ལྡན་པ་དག་རྗེས་སུ་ཡི་རང་བས་རྗེས་སུ་ཡི་རང་བར་བྱོས་ཤིག་ཅེས་  
ཉེ་འཁོར་གྱི་དགེ་སློང་རྣམས་རྗེས་སུ་ཡི་རང་བྱེད་དུ་འཇུག་ཅིང་རྗེས་སུ་ཡི་རང་བ་རུང་བར་བྱས་ནས། མི་མཐུན་པས་ཆོས་མ་ཡིན་པ་དང། མཐུན་པས་ཆོས་མ་ཡིན་པ་དང། མི་  
མཐུན་པས་ཆོས་ཀྱི་ལས་བྱས་ཏེ། འདི་ནི་གཞི་གཉིས་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་བ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་  
  
  
ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་ལ་རུང་བར་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་དོ། །གཞན་ཡང་ཡངས་པ་  
ཅན་གྱི་དགེ་སློང་རྣམས་ཀྱིས་རང་གི་ལག་གིས་ས་རྐོ་ཞིང། རྐོར་འཇུག་པར་སྤྱོད་པ་རུང་བར་བྱེད་པ་སྟེ། འདི་ནི་གཞི་གསུམ་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་  
བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང་ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་ལ་རུང་བར་ཡོངས་སུ་  
སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་དོ། །གཞན་ཡང་ཡངས་པ་ཅན་གྱི་དགེ་སློང་རྣམས་ཀྱིས་ཇི་སྲིད་འཚོའི་བར་དུ་བྱིན་གྱིས་བརླབས་པའི་ཚྭ་དུས་སུ་རུང་བ་དང་ལྷན་ཅིག་བསྲེས་ནས་  
ཀུན་ཏུ་སྤྱོད་ཅིང། ཚྭ་རུང་བའོ། །ཞེས་བྱེད་པ་སྟེ། འདི་ནི་གཞི་བཞི་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་  
མི་སྣང། ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་ལ་རུང་བར་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་དོ། །གཞན་ཡང་ཡངས་  
པ་ཅན་གྱི་དགེ་སློང་རྣམས་ཀྱིས་དཔག་ཚད་དང། དཔག་ཚད་ཕྱེད་དུ་སོང་སྟེ། འདུས་ཤིང་ཟས་ཟོས་ནས་ལམ་གྱིས་རུང་བར་བྱེད་དེ་འདི་ནི་གཞི་ལྔ་པ་མདོ་སྡེ་ལས་འདས། འདུལ་  
  
  
༄༅། །བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང། ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་  
སློང་རྣམས་ཀྱིས་རུང་བ་མ་ཡིན་པ་ལ་རུང་བར་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་དོ། །གཞན་ཡང་ཡངས་པ་ཅན་གྱི་དགེ་སློང་རྣམས་ཀྱིས་ལྷག་མར་མ་བྱས་པའི་བཟའ་བ་  
དང། བཅའ་བ་སོར་མོ་གཉིས་ཀྱིས་རུང་བར་བྱས་ཏེ་ཟོས་ནས། སོར་མོ་གཉིས་ཀྱིས་རུང་བར་བྱེད་དེ། འདི་ནི་གཞི་དྲུག་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་  
བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང་ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་ལ་རུང་བར་ཡོངས་  
སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་དོ། །གཞན་ཡང་ཡངས་པ་ཅན་གྱི་དགེ་སློང་རྣམས་ཀྱིས་སྲིན་བུ་པད་པ་བཞིན་དུ་ཆང་བཞིབས་ཏེ་འཐུངས་ནས་ནད་པས་རུང་བར་བྱེད་དེ། འདི་  
ནི་གཞི་བདུན་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང་ཆོས་ཉིད་དང་འགལ་ཏེ། དེ་དག་ལ་  
ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་རུང་བར་ཡོངས་སུ་སྟོན་ཅིང། ཀུན་ཏུ་སྤྱོད་རབ་ཏུ་སྤྱོད་དོ། །གཞན་ཡང་ཡངས་པ་ཅན་གྱི་དགེ་སློང་རྣམས་ཀྱིས། འོ་མ་བྲེ་གང་  
  
  
ཞོ་དེ་གང་དཀྲུགས་ནས་དུས་མ་ཡིན་པར་ཟ་ཞིང། བསྲེས་པས་རུང་བར་བྱེད་དེ། འདི་ནི་གཞི་བརྒྱད་པ་མདོ་སྡེ་ལས་འདས་འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ་  
མདོ་སྡེ་ལ་མི་འཇུག་འདུལ་བ་ལ་མི་སྣང། ཆོས་ཉིད་དང་འགལ་ཏེ་དེ་དག་ལ་གྲོང་ཁྱེར་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་རུང་བར་སྟོན་ཅིང། ཀུན་ཏུ་སྤྱོད། རབ་ཏུ་  
སྤྱོད་དོ། །གཞན་ཡང་ཡངས་པ་ཅན་གྱི་དགེ་སློང་རྣམས་ཀྱིས་གདིང་བ་རྙིད་པ་བདེ་བར་གཤེགས་པའི་མཐོ་གང་གིས་འཁོར་བས་གདིང་བ་གསར་པ་ལ་མ་གླན་པར་ཡོངས་སུ་ལོངས་སྤྱོད་  
པར་བྱེད་ཅིང། གདིང་བས་རུང་བར་བྱེད་དེ། འདི་ནི་གཞི་དགུ་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ་མདོ་སྡེ་ལ་མི་འཇུག་འདུལ་བ་ལ་  
མི་སྣང། ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས། རུང་བ་མ་ཡིན་པ་རུང་བར་ཡོངས་སུ་སྟོན་ཅིང་ཀུན་ཏུ་སྤྱོད། རབ་ཏུ་སྤྱོད་དོ། །གཞན་ཡང་ཡངས་  
པ་ཅན་གྱི་དགེ་སློང་རྣམས་ཀྱིས་ལྷུང་བཟེད་གང་དག་ཟླུམ་པོ་དག་པ། སྤྱད་པར་འོས་པ་དེ་དག་དྲིས་བསྐུས་ནས། བདུག་པ་ཞིམ་པོས་བདུགས་ཏེ། མེ་ཏོག་དྲི་ཞིམ་པོ་སྣ་ཚོགས་ཀྱིས་  
མཛེས་པར་བྱས་པ། དགེ་སྦྱོང་གི་མགོ་བོ་ལ་ཁྲེའུ་སྟན་དང་བཅས་པའི་སྟེང་དུ་བཞག་ནས་ལམ་བོ་ཆེ་དང། སྲང་དང། གཞི་མདོ་དག་བསྐོར་ནས། འདི་སྐད་ཅེས་བསྒྲགས་སོ། །གྲོང་  
  
  
༄༅། །ཁྱེར་དང་ཡུལ་སྣ་ཚོགས་ནས་འོངས་པའི་སྐྱེ་བོ་མང་པོ་ཡངས་པ་ཅན་ན་གནས་པའི་ཤེས་ལྡན་དག་ཉོན་ཅིག་ལྷུང་བཟེད་འདི་ནི་ལྷུང་བཟེད་བཟང་  
པོ་ཡིན་ཏེ། འདིར་བྱིན་ཞིང་ཤིན་ཏུ་བྱིན་ནས། གང་གིས་འདིར་བླུགས་པ་བྱས་ན་དེ་དག་གིས་བླུགས་པ་བྱས་པས་འབྲས་བུ་ཆེ་བ་དང་ཕན་ཡོན་ཆེ་བ་དང། བརྩོན་པ་ཆེ་བ་དང་  
རྒྱ་ཆེ་བར་འགྱུར་རོ། །ཞེས་པ་དང། དེར་དབྱིག་དང། གསེར་དང་རིན་པོ་ཆེ་གཞན་དེ་དག་ཀྱང་རྙེད་ཅིང་ཐོབ་ནས་དེ་ལ་ལོངས་སྤྱོད་ཅིང། གསེར་དངུལ་གྱིས་རུང་བར་བྱེད་དེ། འདི་  
ནི་གཞི་བཅུ་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང་ཆོས་ཉིད་དང་འགལ་ཏེ། དེ་དག་ལ་ཡངས་  
པ་ཅན་གྱི་དགེ་སློང་རྣམས་ཀྱིས་མི་རུང་བ་རུང་བར་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་དོ། །དེ་ནས་དེའི་ཚེ་ཡངས་པ་ཅན་ན། ཚེ་དང་ལྡན་པ་ཀུན་དགའ་བོ་དང་ལྷན་ཅིག་  
གནས་པ། གནས་བརྟན་ཐམས་ཅད་འདོད་པ། ཞེས་བྱ་བ་དེ་དགྲ་བཅོམ་པ་རྣམ་པར་ཐར་པ་བརྒྱད་བསྒོམ་པ་ཞེས་བྱ་བ་སྙིང་ལས་ཆུང་བར་གནས་པ་ཞིག་འདུག་གོ་གྲོང་ཁྱེར་ནོར་  
ཅན་ན། དེ་དང་ལྷན་ཅིག་གནས་པའི་གནས་བརྟན་གྲགས་པ་ཞེས་བྱ་བ་ཞིག་ཡོད་དེ། དེ་ཡང་དགྲ་བཅོམ་པ་རྣམ་པར་ཐར་པ་བརྒྱད་བསྒོམ་པ་ཞིག་སྟེ། དེ་འཁོར་ལྔ་བརྒྱ་དང་ལྗོངས་  
  
  
གྲོང་ཁྱེར་ཡངས་པ་ཅན་དུ་འོངས་སོ། །ཇི་ཙམ་ན་རྙེད་པ་དག་འགོད་དེ། དེ་དེར་འོངས་པ་དང། དགེ་སྐོས་ཀྱིས་གནས་བརྟན་དགེ་འདུན་གྱིས་རྙེད་པ་འགོད་ཀྱི་ལོང་ཞིག་ཅེས་སྨྲས་  
པ་དང། དེས་ཚེ་དང་ལྡན་པ་རྙེད་པ་ཕྱུང་བ་ཅི་ཞིག་སུས་བྱིན། ཞེས་སྨྲས་སོ། །དེས་རྒྱས་པར་བརྗོད་པ་དང། དེས་ཆུ་བུར་འདི་གཅིག་བུ་བྱུང་བར་ཟད་དམ། གཞན་ཡང་ཡོད་སྙམ་དུ་  
བརྟགས་པ་དང། ཇི་ཙམ་ན་བསླབ་པ་ལྷོད་ཅིང་རུང་བ་མ་ཡིན་པའི་དངོས་པོ་བཅུ་ཀུན་ཏུ་སྤྱོད་པ་འཕེལ་བར་མཐོང་ནས། དེས་བསྟན་པ་གནས་པར་བྱ་བའི་ཕྱིར། ཚེ་དང་ལྡན་པ་ཐམས་ཅད་  
འདོད་པ་ག་ལ་བ་དེར་སོང་སྟེ་ཕྱིན་ནས། ཚེ་དང་ལྡན་པ་ཐམས་ཅད་འདོད་པའི་རྐང་པ་ལ་མགོ་བོས་ཕྱག་བྱས་ནས། ཚེ་དང་ལྡན་པ་ཐམས་ཅད་འདོད་པ་ལ་འདི་སྐད་ཅེས་སྨྲས་སོ། །གནས་བརྟན་  
ཨ་ལ་ལ་ཞེས་རུང་བར་བགྱིད་པ་རུང་ངམ། ཚེ་དང་ལྡན་པ་ཨ་ལ་ལ་ཞེས་རུང་བ་ཞེས་བྱ་བ་ཅི་ཡིན། གནས་བརྟན་འདི་ལྟར་ཡངས་པ་ཅན་གྱི་དགེ་སློང་རྣམས་ཀྱིས་མི་མཐུན་པས་ཆོས་མ་  
ཡིན་པ་དང། མཐུན་པས་ཆོས་མ་ཡིན་པ་དང། མི་མཐུན་པས་ཆོས་ཀྱི་ལས་བྱེད་དེ། ཨ་ལ་ལ་ཞེས་བྱ་བ་རུང་བར་བྱེད་དོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ང་  
དགུ་པ་སྟེ་ཐ་མ། ཚེ་དང་ལྡན་པ་རུང་བ་མ་ཡིན་ནོ། །གནས་བརྟན་གང་དུ་བཅས། གྲོང་ཁྱེར་ཙམ་པར་རོ། །གང་ལས་རྟེན་ཏེ་དགེ་སློང་དྲུག་སྡེ་ལས་སོ། །ལྟུང་བ་ཅིར་འགྱུར་ཉེས་བྱས་སོ། །  
  
  
༄༅། །གནས་བརྟན་འདི་ནི་གཞི་དང་པོ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་།འདུལ་བ་ལ་མི་སྣང། ཆོས་  
ཉིད་དང་འགལ་ཏེ། དེ་དག་ལ་གྲོང་ཁྱེར་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་རུང་བར་ཡོངས་སུ་སྟོན་ཅིང་ཀུན་ཏུ་སྤྱོད། རབ་ཏུ་སྤྱོད་ན། དེ་དག་ཁྱོད་ཀྱིས་བཏང་སྙོམས་  
སུ་གཞག་གམ། ཞེས་སྨྲས་པ་དང། དེ་ཅང་མི་སྨྲ་བར་འདུག་གོ་།དེས་སྨྲས་པ། གནས་བརྟན་དེ་ནི་དེ་བས་ན་འདི་ཞུ་བར་བགྱི་སྟེ་རྗེས་སུ་ཡི་རང་བས་རུང་བར་བགྱིད་པ་འདི་རུང་ངམ། ཚེ་  
དང་ལྡན་པ་རྗེས་སུ་ཡི་རང་བས་རུང་བ་ཞེས་བྱ་བ་ཅི་ཡིན། གནས་བརྟན་འདི་ལྟར་ཡངས་པ་ཅན་གྱི་དགེ་སློང་རྣམས་ཀྱིས་མི་མཐུན་པས་ཆོས་མ་ཡིན་པ་དང། མཐུན་པས་ཆོས་མ་  
ཡིན་པ་དང། མི་མཐུན་པས་ཆོས་ཀྱི་ལས་བྱེད་དེ། ཚེ་དང་ལྡན་པ་དག་རྗེས་སུ་ཡི་རང་བས་རྗེས་སུ་ཡི་རང་བར་བྱོས་ཤིག་ཅེས་ཉེ་འཁོར་གྱི་དགེ་སློང་རྣམས་རྗེས་སུ་ཡི་རང་བར་བྱེད་  
དུ་འཇུག་ཅིང། རྗེས་སུ་ཡི་རང་བས་རུང་བར་བགྱིད་དོ། །ཚེ་དང་ལྡན་པ་རུང་བ་མ་ཡིན་ནོ། །གནས་བརྟན་གང་དུ་བཅས། གྲོང་ཁྱེར་ཙམ་པར་རོ། །གང་ལས་བརྟེན་ཏེ། དགེ་སློང་དྲུག་  
སྡེ་དག་ལས་སོ། །ལྟུང་བ་ཅིར་འགྱུར། ཉེས་བྱས་སོ། །གནས་བརྟན་འདི་ནི་གཞི་གཉིས་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ་མདོ་སྡེ་  
  
  
འདུལ་བ་ལ་མི་སྣང། ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་རུང་བར་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་  
ན༑ དེ་དག་ཁྱོད་ཀྱིས་བཏང་སྙོམས་སུ་གཞག་གམ། ཞེས་སྨྲས་པ་དང། དེ་ཅང་མི་སྨྲ་བར་འདུག་གོ། དེས་སྨྲས་པ། གནས་བརྟན་དེ་ནི་དེར་བས་ན། འདི་ཞུ་བར་བགྱི་སྟེ། ཀུན་ཏུ་སྤྱོད་པས་རུང་  
བར་བགྱིད་པ་རུང་ངམ། ཚེ་དང་ལྡན་པ་ཀུན་ཏུ་སྤྱོད་པས་རུང་བ་ཞེས་བྱ་བ་ཅི་ཡིན། གནས་བརྟན་འདི་ལྟར་ཡངས་པ་ཅན་གྱི་དགེ་སློང་རྣམས་ཀྱིས་རང་གི་ལག་གིས་ས་རྐོས་ཞིང། བརྐོས་ནས་  
ཀུན་ཏུ་སྤྱོད་པས་རུང་བ་བགྱིད་དོ། །ཚེ་དང་ལྡན་པ་རུང་བ་མ་ཡིན་ནོ། །གང་དུ་བཅས། མཉན་ཡོད་དུའོ། །གང་ལས་བརྟེན། དགེ་སློང་དྲུག་སྡེ་དག་ལས་སོ། །ལྟུང་བ་ཅིར་འགྱུར། ལྟུང་བྱེད་  
དོ༑ ༑གནས་བརྟན་འདི་ནི་གཞི་གསུམ་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང། ཆོས་ཉིད་དང་འགལ་  
ཏེ༑ དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་རུང་བར་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱད་ན། དེ་ཁྱོད་ཀྱིས་བཏང་སྙོམས་སུ་གཞག་གམ། ཞེས་སྨྲས་  
པ་དང། དེ་ཅང་མི་སྨྲ་བར་འདུག་གོ་དེས་སྨྲས་པ། གནས་བརྟན་དེ་ནི་དེར་བས་ན། འདི་ཞུ་བར་བགྱི་སྟེ། ཚྭ་རུང་བར་བགྱིད་པ་རུང་ངམ། ཚེ་དང་ལྡན་པ་ཚྭ་རུང་བ་ཞེས་བྱ་བ་ཅི་ཡིན། གནས་  
  
  
༄༅། །བརྟན་འདི་ལྟར་ཡངས་པ་ཅན་གྱི་དགེ་སློང་རྣམས་ཀྱིས་ཇི་སྲིད་འཚོའི་བར་དུ་ཚྭ་དུས་སུ་རུང་བ་དང་ལྷན་ཅིག་བསྲེས་ནས་ཡོངས་སུ་སྤྱོད་ཅིང་ཚྭ་དུས་  
སུ་རུང་བར་བགྱིད་དོ། །ཚེ་དང་ལྡན་པ་རུང་བ་མ་ཡིན་ནོ། །གང་དུ་བཅས། རྒྱལ་པོའི་ཁབ་ཏུའོ། །གང་ལས་བརྟེན། ཚེ་དང་ལྡན་པ་ཤཱ་རིའི་བུ་ལས་སོ། །ལྟུང་བ་ཅིར་འགྱུར་  
ལྟུང་བྱེད་དོ། །གནས་བརྟན་འདི་ནི་གཞི་བཞི་པ་མདོ་སྡེ་ལས་འདས་འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང། ཆོས་  
ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་རུང་ངོ་ཞེས་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་ན། དེ་ཁྱོད་ཀྱིས་བཏང་སྙོམས་  
སུ་གཞག་གམ། ཞེས་སྨྲས་པ་དང། དེ་ཅང་མི་སྨྲ་བར་འདུག་གོ་།དེས་སྨྲས་པ། གནས་བརྟན་དེ་ནི་དེར་བས་ན། འདི་ཞུ་བར་བགྱི་སྟེ་ལམ་གྱིས་རུང་བར་བགྱིད་པ་རུང་ངམ་  
ཚེ་དང་ལྡན་པ་ལམ་གྱིས་རུང་བ་ཞེས་བྱ་བ་ཅི་ཡིན། གནས་བརྟན་འདི་ལྟར་ཡངས་པ་ཅན་གྱི་དགེ་སློང་རྣམས་ཀྱིས་དཔག་ཚད་དང་དཔག་ཚད་ཕྱེད་དུ་སོང་སྟེ། འདུས་ཤིང་ཟན་ཟོས་ནས། ལམ་  
གྱིས་རུང་བར་བགྱིད་དོ། །ཚེ་དང་ལྡན་པ་རུང་བ་མ་ཡིན་ནོ་།གང་དུ་བཅས། རྒྱལ་པོའི་ཁབ་ཏུའོ། །གང་ལས་བརྟེན། ལྷས་བྱིན་ལས་སོ། །ལྟུང་བ་ཅིར་འགྱུར། ལྟུང་བྱེད་དོ། །  
  
  
འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་།འདུལ་བ་ལ་མི་སྣང། ཆོས་ཉིད་དང་འགལ་ཏེ་  
དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་རུང་ངོ་ཞེས་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་ན་དེ་ཁྱོད་ཀྱིས་བཏང་སྙོམས་སུ་གཞག་གམ། ཞེས་  
སྨྲས་པ་དང། དེ་ཅང་མི་སྨྲ་བར་འདུག་གོ་དེས་སྨྲས་པ། གནས་བརྟན་དེ་ནི་དེར་བས་ན། འདི་ཞུ་བར་བགྱི་སྟེ། སོར་མོ་གཉིས་ཀྱིས་རུང་བར་བགྱིད་པ་རུང་ངམ། ཚེ་དང་ལྡན་པ་སོར་མོ་  
གཉིས་ཀྱིས་རུང་བ་ཞེས་བྱ་བ་ཅི་ཡིན། གནས་བརྟན་འདི་ལྟར་ཡངས་པ་ཅན་གྱི་དགེ་སློང་རྣམས་ཀྱིས་ལྷག་མར་མ་བྱས་པའི་བཟའ་བ་དང། བཅའ་བ་སོར་མོ་གཉིས་ཀྱིས་རུང་བར་  
བྱས་ཏེ་ཟོས་ནས། སོར་མོ་གཉིས་ཀྱིས་རུང་བར་བགྱིད་དོ། །ཚེ་དང་ལྡན་པ་རུང་བ་མ་ཡིན་ནོ། །གང་དུ་བཅས། མཉན་ཡོད་དུའོ། །གང་ལས་བརྟེན། དགེ་སློང་མང་པོ་ལས་སོ། །ལྟུང་  
བ་ཅིར་འགྱུར། ལྟུང་བྱེད་དོ། །གནས་བརྟན་འདི་ནི་གཞི་དྲུག་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ་མདོ་སྡེ་ལ་མི་འཇུག་འདུལ་བ་  
ལ་མི་སྣང། ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པར་རུང་ངོ་ཞེས་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་ན། དེ་ཁྱོད་  
  
  
༄༅། །ཀྱིས་བཏང་སྙོམས་སུ་གཞག་གམ། ཞེས་སྨྲས་པ་དང། དེ་ཅང་མི་སྨྲ་བར་འདུག་གོ་དེས་སྨྲས་པ། གནས་བརྟན་དེ་ནི་དེར་བས་ན། འདི་ཞུ་བར་བགྱི་  
སྟེ༑ ནད་པས་རུང་བར་བགྱིད་པ་རུང་ངམ། ཚེ་དང་ལྡན་པ་ནད་པས་རུང་བ་ཞེས་བྱ་བ་ཅི་ཡིན། གནས་བརྟན་ཡངས་པ་ཅན་གྱི་དགེ་སློང་རྣམས་ཀྱིས། སྲིན་བུ་པད་པ་བཞིན་དུ་ཆང་  
བཞིབས་ཏེ་འཐུངས་ནས། ནད་པས་རུང་བར་བགྱིད་དོ། །ཚེ་དང་ལྡན་པ་རུང་བ་མ་ཡིན་ནོ། །གང་དུ་བཅས། མཉན་ཡོད་དུའོ། །གང་ལས་བརྟེན། ཚེ་དང་ལྡན་པ་ལེགས་འོངས་  
ལས་སོ། །ལྟུང་བ་ཅིར་འགྱུར། ལྟུང་བྱེད་དོ། །གནས་བརྟན་འདི་ནི་གཞི་བདུན་པ་ཞེས་བྱ་བ་སྔ་མ་བཞིན་ནོ། །དེ་ནི་དེར་བས་ན་འདི་ཞུ་བར་བགྱི་སྟེ། བསྲེས་པས་རུང་བར་བགྱིད་  
པ་རུང་ངམ། ཚེ་དང་ལྡན་པ་བསྲེས་པས་རུང་བ་ཞེས་བྱ་བ་ཅི་ཡིན། གནས་བརྟན་འདི་ལྟར་ཡངས་པ་ཅན་གྱི་དགེ་སློང་རྣམས་ཀྱིས་འོ་མ་བྲེ་གང་དང་ཞོ་བྲེ་གང་དཀྲུགས་ནས་དུས་མ་  
ཡིན་པར་ཟ་ཞིང། དཀྲུགས་པས་རུང་བར་བགྱིད་དོ། །ཚེ་དང་ལྡན་པ་རུང་བ་མ་ཡིན་ནོ། །གང་དུ་བཅས། མཉན་ཡོད་དུའོ། །གང་ལས་བརྟེན། དགེ་སློང་མང་པོ་ལས་སོ། །ལྟུང་  
བ་ཅིར་འགྱུར། ལྟུང་བྱེད་དོ། །གནས་བརྟན་འདི་ནི་གཞི་བརྒྱད་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་  
  
  
ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་རུང་ངོ་ཞེས་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་ན། དེ་ཁྱོད་  
ཀྱིས་བཏང་སྙོམས་སུ་གཞག་གམ། ཞེས་སྨྲས་པ་དང། དེ་ཅང་མི་སྨྲ་བར་འདུག་གོ་དེས་སྨྲས་པ། གནས་བརྟན་དེ་ནི་དེར་བས་ན། འདི་ཞུ་བར་བགྱི་སྟེ། གདིང་བས་རུང་  
བར་བགྱིད་པ་རུང་ངམ། ཚེ་དང་ལྡན་པ་གདིང་བས་རུང་བ་ཞེས་བྱ་བ་ཅི་ཡིན། གནས་བརྟན་འདི་ལྟར་ཡངས་པ་ཅན་གྱི་དགེ་སློང་རྣམས་ཀྱིས་གདིང་བ་རྙིང་པ་བདེ་བར་གཤེགས་པའི་  
མཐོ་གང་གིས་འཁོར་བས། གདིང་བ་སར་པ་ལ་མ་གླན་པར་ལོངས་སྤྱོད་པར་བྱེད་ཅིང། གདིང་བས་རུང་བར་བྱེད་དོ། །ཚེ་དང་ལྡན་པ་རུང་བ་མ་ཡིན་ནོ། །གང་དུ་བཅས། མཉན་ཡོད་  
དུའོ། །གང་ལས་བརྟེན། དགེ་སློང་མང་པོ་ལས་སོ། །ལྟུང་བ་ཅིར་འགྱུར། ལྟུང་བྱེད་དོ། །གནས་བརྟན་འདི་ནི་གཞི་དགུ་པ་མདོ་སྡེ་ལས་འདས། འདུལ་བ་ལས་འདས། སྟོན་པའི་  
བསྟན་པ་དང་བྲལ་ཏེ། མདོ་སྡེ་ལ་མི་འཇུག་འདུལ་བ་ལ་མི་སྣང་ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པ་རུང་ངོ་ཞེས་ཡོངས་སུ་  
སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་ན། དེ་ཁྱོད་ཀྱིས་བཏང་སྙོམས་སུ་གཞག་གམ། ཞེས་སྨྲས་པ་དང། དེ་ཅང་མི་སྨྲ་བར་འདུག་གོ། །དེས་སྨྲས་པ། གནས་བརྟན་དེ་ནི་དེར་བས་ན། འདི་  
  
  
༄༅། །ཞུ་བར་བགྱི་སྟེ། གསེར་དངུལ་གྱིས་རུང་བར་བགྱིད་པ་རུང་ངམ། གསེར་དངུལ་གྱིས་རུང་བ་ཞེས་བྱ་བ་ཅི་ཡིན། གནས་བརྟན་འདི་ལྟར་ཡངས་པ་ཅན་གྱི་དགེ་  
སློང་རྣམས་ཀྱིས་ལྷུང་བཟེད་གང་དག་ཟླུམ་པོ་དག་པ་སྤྱད་པར་འོས་པ་དེ་དག་དྲིས་བསྐུས་ནས། བདུག་པ་དྲི་ཞིམ་པོས་བདུགས་ཏེ། མེ་ཏོག་དྲི་ཞིམ་པོ་སྣ་ཚོགས་ཀྱིས་མཛེས་  
པར་བྱས་པ། དགེ་སྦྱོང་གི་མགོ་བོ་ལ་ཁྲིའུ་སྟན་དང་ཆས་པའི་སྟེང་དུ་བཞག་ནས། ལམ་པོ་ཆེ་དང། སྲང་དང། བཞི་མདོ་དག་བསྐོར་ནས་འདི་སྐད་ཅེས་བསྒྲགས་སོ། །གྲོང་ཁྱེར་  
དང། ཡུལ་སྣ་ཚོགས་ནས་འོངས་པའི་སྐྱེ་བོ་མང་པོ་ཡངས་པ་ཅན་ན་གནས་པའི་ཤེས་ལྡན་དག་ཉོན་ཅིག་ལྷུང་བཟེད་འདི་ནི་ལྷུང་བཟེད་བཟང་པོ་ཡིན་ཏེ། འདིར་བྱིན་ནམ། ཤིན་  
ཏུ་བྱིན་ནམ། གང་གིས་འདིར་བླུགས་པ་བྱས་པས་འབྲས་བུ་ཆེ་བ་དང། ཕན་ཡོན་ཆེ་བ་དང། བརྩོན་པ་ཆེ་བ་དང། རྒྱ་ཆེ་བར་འགྱུར་རོ་ཞེས་བྱས་པ་དང། དེར་དབྱིག་དང། གསེར་  
དང། རིན་པོ་ཆེ་གཞན་དེ་དག་ཀྱང་རྙེད་ཅིང་ཐོབ་ནས་དེ་ལ་ལོངས་སྤྱོད་ཅིང། གསེར་དངུལ་གྱིས་རུང་བར་བགྱིད་དོ། །ཚེ་དང་ལྡན་པ་རུང་བ་མ་ཡིན་ནོ། །གང་དུ་བཅས། འདུལ་  
བ་ལས་ཏེ། སྤང་བའི་ལྟུང་བྱེད་དང། ཡང་དག་པར་ལྡན་པའི་ལུང་དང། སངས་རྒྱས་ཀྱིས་བཤད་པར་གཏོགས་པ་དང། གཙུག་ན་ནོར་བུའི་མདོ་སྡེ་དང། ལུང་རིང་པོ་དང། ཚུལ་  
  
  
ལུང་བར་མ་དང། ཟུང་དུ་གཏོགས་པ་དང། སྲ་བརྐྱང་གི་མདོ་སྡེ་དང། གཅིག་ལས་འཕྲོས་པའི་ལུང་དང། བཞི་པ་དང། ལྔ་པར་གཏོགས་  
པ་དེ་དག་ལས་སོ། །གང་ལས་བརྟེན། དྲུག་སྡེ་དང། དགེ་སློང་གཞན་དག་དང། ཁྱིམ་ན་གནས་པ་དག་ལས་ཏེ། གནས་བརྟན་འདི་ནི་གཞི་བཅུ་པ་མདོ་སྡེ་ལས་འདས། འདུལ་  
བ་ལས་འདས། སྟོན་པའི་བསྟན་པ་དང་བྲལ་ཏེ། མདོ་སྡེ་ལ་མི་འཇུག་།འདུལ་བ་ལ་མི་སྣང། ཆོས་ཉིད་དང་འགལ་ཏེ། དེ་དག་ལ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་  
ཡིན་པ་རུང་ངོ་ཞེས་ཡོངས་སུ་སྟོན་ཅིང། ཀུན་ཏུ་སྤྱོད། རབ་ཏུ་སྤྱོད་ན། དེ་ཁྱོད་ཀྱིས་བཏང་སྙོམས་སུ་གཞག་གམ། དེས་ཚེ་དང་ལྡན་པ་ད་སོང་ལ་ཕྱོགས་ཚོལ་ཅིག་དང། ངས་ཆོས་  
བཞིན་དུ་གྲོགས་བྱའོ། །ཞེས་སྨྲས་པ་དང། གནས་བརྟན་དེ་བཞིན་དུ་བགྱིའོ། །ཞེས་ཚེ་དང་ལྡན་པ་གྲགས་པས། གནས་བརྟན་ཐམས་ཅད་འདོད་པ་ལས་མཉན་ནས། རབ་  
ཀྱི་མཐར་ཕྱིན་པའི་བསམ་གཏན་ལ་སྙོམས་པར་ཞུགས་ནས་རབ་ཏུ་གནས་སོ། །དེའི་ཚེ་གྲོང་ཁྱེར་ནོར་ཅན་ན་ཚེ་དང་ལྡན་པ་གནས་བརྟན་གཡོ་ལྡན། ཚེ་དང་ལྡན་པ་ཀུན་དགའ་  
བོ་དང་ལྷན་ཅིག་གནས་གནས་པ་དགྲ་བཅོམ་པ་རྣམ་པར་ཐར་པ་བརྒྱད་བསྒོམ་པ་ཞིག་གནས་ཏེ། དེ་ནས་ཚེ་དང་ལྡན་པ་གྲགས་པས་གནས་བརྟན་གཡོ་ལྡན་གང་ན་བར་