  
༄༅། །ལྷན་ཅིག་དགའ་མགུར་སྤྱད་པར་གྱུར་ན། བདག་གི་གནས་སྐབས་ཅི་འདྲ་བར་འགྱུར། ཁྱོད་ཀྱིས་སྔོན་བདག་ཡོངས་སུ་བཟུང་བས་དེའི་སླད་དུ་ཁྱོད་ཀྱིས་བདག་དེ་  
དག་ལས་ཡོངས་སུ་བསྐྱབ་པའི་རིགས་སོ་ཞེས་སྨྲོས་ཤིག་བུ་མོ་དེས་དེའི་དྲུང་དུ་སོང་སྟེ་སྨྲས་པ་དང། དེ་ཡང་རྒྱལ་པོ་ལ་རྟེན་པ་ཡིན་པས་དེ་དག་ལས་དེ་ཕྲོགས་སོ། །སངས་རྒྱས་རྣམས་འབྱུང་  
བ་མེད་པ་ན་རང་སངས་རྒྱས་དམན་པ་དང་ཕོངས་པ་ལ་ཐུགས་བརྩེ་བ། བས་མཐའི་གནས་མལ་ལ་དགའ་བ། འཇིག་རྟེན་གྱི་སྦྱིན་གནས་གཅིག་པུར་གྱུར་པ་དག་འཇིག་རྟེན་དུ་བྱུང་ངོ། །དེ་ནས་  
རང་སངས་རྒྱས་ཤིག་ལྗོངས་རྒྱུ་ཞིང་ཝཱ་ར་ཎཱ་སིར་ཕྱིན་ཏེ་བདག་ཉིད་ཆེན་པོ་ཞི་བའི་བདག་ཉིད་ཅན་རབ་ཏུ་དབེན་པར་གནས་པ་དེ། རབ་ཏུ་དབེན་པའི་གནས་ཚོལ་ཞིང་སྐྱེད་མོས་ཚལ་དེར་  
ཕྱིན་པ་དང། དགའ་འདུན་པ་དེ་དག་གིས་ལུས་མཛེས་པ་དང། སེམས་མཛེས་པ་མཐོང་ནས། དེ་དག་གིས་བསམས་པ། གར་བསྐོར་ཀྱང་ཡོན་གནས་ཀྱི་ཞིང་འདི་ལྟ་བུ་ལ་བྱ་བ་བྱ་དགོས་སོ་  
སྙམ་ནས་དེ་དག་གིས་གཅིག་ལ་གཅིག་དྲིས་ཏེ། དེ་ལ་གཙང་ཞིང་བསོད་པའི་བཟའ་བ་དང། བཅའ་བ་དག་གིས་ལྷུང་བཟེད་བཀང་སྟེ་ཕུལ་ལོ། །བདག་ཉིད་ཆེན་པོ་དེ་དག་ནི། །དག་གིས་ཆོས་  
མི་སྟོན་གྱི། ལུས་ཀྱིས་ཆོས་སྟོན་པ་ཡིན་པས་སྟེང་གི་ནམ་མཁའ་ལ་མངོན་པར་འཕགས་ཏེ་འབར་བ་དང། གསལ་བ་དང། ཆར་འབབ་པ་དང། གློག་འགྱུ་བ་ལ་སོགས་པའི་ཆོ་འཕྲུལ་བྱ་བར་  
  
  
སོ་སོའི་སྐྱེ་བོ་ནི་རྫུ་འཕྲུལ་གྱིས་དད་པར་འགྱུར་བས་ཤིང་རྩ་བ་ནས་བཅད་པ་བཞིན་དུ་ཞབས་ལ་གཏུགས་ནས་གང་བདག་ཅག་གིས་ཡང་དག་པའི་སྦྱིན་གནས་འདི་ལྟ་བུ་  
ལ་བྱ་བ་བྱས་པའི་དགེ་བའི་རྩ་བ་འདིས་བདག་ཅག་གཟུགས་ཀྱིས་འཚོ་བ་ལ་ཐ་ན་ཤི་ན་ཡང་ཀརཤ་པ་ཎ་ལྔ་བརྒྱ་བྱིན་ནས་དགའ་མགུར་སྤྱོད་པར་ཤོག་ཅིག་ཅེས་སྨོན་ལམ་བཏབ་བོ། །དགེ་སློང་དག་  
ཇི་སྙམ་དུ་སེམས། གཟུགས་ཀྱིས་འཚོ་བ་བཟང་མོ་ཞེས་བྱ་བ་གང་ཡིན་པ་དེ་ནི་ཁྱིམ་བདག་གི་ཆུང་མ་འོད་བཟང་མ་འདི་ཉིད་ཡིན་ནོ་།དེའི་ཚེ་དེའི་དུས་ཀྱི་དགའ་འདུན་པ་ལྔ་བརྒྱ་པོ་དེ་དག་ནི་མི་  
རྒོད་ལྔ་བརྒྱ་པོ་འདི་དག་ཉིད་ཡིན་ཏེ། དེའི་ཚེ་དེའི་དུས་ན་གང་འདི་དག་གིས་རང་སངས་རྒྱས་ལ་བསོད་སྙོམས་ཕུལ་ནས། སྨོན་ལམ་བཏབ་པ་དེའི་ལས་ཀྱིས་རྣམ་པར་སྨིན་པས། འདི་དག་གིས་འདི་  
འཁོར་བར་འཁོར་བ་ན་ཚེ་རབས་ལྔ་བརྒྱར་ཀརཤ་པ་ཎ་ལྔ་བརྒྱ་བྱིན་ཞིང་དགའ་མགུར་སྤྱད་དེ། ད་ལྟར་ཁྱིམ་བདག་གི་ཆུང་མར་གྱུར་པ་ལས། ཤི་བའི་བར་དུ་ཡང་ཀརཤ་པ་ཎ་ལྔ་བརྒྱ་བྱིན་ནས་དགའ་  
མགུར་སྤྱད་པ་ཡིན་ནོ། །དེ་ལྟ་ན་དགེ་སློང་དག་ལས་གཅིག་ཏུ་གནག་པ་རྣམས་ཀྱི་རྣམ་པར་སྨིན་པ་ཡང་གཅིག་ཏུ་གནག་པ་ཡིན། གཅིག་ཏུ་དཀར་བ་རྣམས་དང། འདྲེན་མ་རྣམས་ཀྱི་ཡང་འདྲེན་  
མ་རྣམས་ཡིན་ནོ། །དེ་ལྟ་བས་ན་དགེ་སློང་དག་གཅིག་ཏུ་གནག་པའི་ལས་རྣམས་དང། འདྲེན་མ་རྣམས་སྤངས་ཏེ། གཅིག་ཏུ་དཀར་པའི་ལས་ཁོ་ན་ལ་བརྩལ་བར་བྱ་སྟེ། དགེ་སློང་དག་ཁྱེད་  
  
  
༄༅། །ཀྱིས་དེ་ལྟར་བསླབ་པར་བྱའོ། །བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་དེ་ལྟ་བུའི་ཁྱིམ་དུ་འགྲོ་བ་ལས་གྱུར་གྱི་  
དེའི་ཕྱིར་དགེ་སློང་དག་གིས་དེ་ལྟ་བུའི་ཁྱིམ་དུ་འགྲོ་བར་མི་བྱ་བར་མཁྱེན་ནས། དགེ་སློང་རྣམས་ལ་བཀའ་སྩལ་པ། དགེ་སློང་དག་ཁྱིམ་བདག་གི་ཆུང་མ་འོད་བཟང་མ་དགེ་སློང་མཐོང་ནས་རྣམ་  
པར་རྟོག་པ་སྐྱེས་ཏེ། སྲོག་དང་བྲལ་བར་གྱུར་གྱི། དེ་ལྟ་བས་ན་དགེ་སློང་དག་དགེ་སློང་གིས་གང་དུ་འདི་ལྟ་བུའི་ཉེས་དམིགས་འབྱུང་བར་འགྱུར་བ་དེ་ལྟ་བུའི་ཁྱིམ་དུ་འགྲོ་བར་མི་བྱའོ། །དགེ་  
སློང་དེ་ལྟ་བུའི་ཁྱིམ་དུ་འགྲོ་ན་འགལ་ཚབས་ཅན་དུ་འགྱུར་རོ་།གླེང་གཞི་ནི་རྒྱལ་པོའི་ཁབ་ནའོ། །དགེ་སློང་སྦོང་བ་པ་ཞིག་ཡོད་པ་དེ་ཡང་དང་ཡང་དགོན་པའི་གནས་སུ་སོང་ནས་བསམ་  
གཏན་བྱེད་དོ། །དེར་དེ་ལ་བདུད་ཀྱི་རིས་ཀྱི་ལྷ་མོ་ཞིག་གིས་ཚུལ་མ་ཡིན་པར་སྤྱད་པ་བསྒུགས་པ་ལས། དེ་མ་བཏུབ་པ་དང། དེས་འཕགས་པ་ཁྱོད་མ་བཏུབ་དང་གནོད་པ་བྱའོ། །དེས་  
སྨྲས་པ། སྲིང་མོ་ང་ནི་དགེ་སློང་ཚུལ་ཁྲིམས་ཅན་ཡིན་ན། ཁྱོད་ཀྱིས་ང་ལ་གནོད་པ་བྱར་ཅི་ཡོད། དེས་འཇལ་ཅེས་བྱས་ནས། དེ་ལ་གླགས་ཚོལ་བ་ལྷུར་ལེན་ཅིང་འདུག་གོ་དེ་དུས་  
གཞན་ཞིག་ན་སྣམ་སྦྱར་པུས་ཁྱུད་ལྟར་མ་དུད་པ་བོར་ནས་གཉིད་ལོག་པར་གྱུར་པ་དང། ལྷ་མོ་དས་བསམས་པ། འདི་ལ་ཤ་གླན་པའི་དུས་ནི་འདི་ཡིན་ནོ་སྙམ་ནས་དེས་བླངས་ཏེ། རྒྱལ་  
  
  
གཉིད་ཀྱིས་ལོག་པའི་སྟེང་དུ་བོར་རོ། །དེ་སྡངས་ནས་གཉིད་སད་དེ་དེ་མཐོང་ནས། ཁྱོད་སུ་ཞེས་དྲིས་པ་དང། དེས་སྨྲས་པ། དགེ་སྦྱོང་ངོ། །དགེ་སྦྱོང་  
གི་ནང་ན་གང་ཞིག་ཤཱཀྱའི་བུའི་དགེ་སྦྱོང་ངོ། །འཕགས་པ་ཁྱོད་ཇི་ལྟར་འདིར་འོངས། དེས་དེ་ལ་ཇི་ལྟར་གྱུར་པ་སྨྲས་པ་དང། དེས་སྨྲས་པ། འཕགས་པ་ཁྱོད་ཅིའི་ཕྱིར་དེ་ལྟ་བུའི་གདུག་པ་མང་པོ་དག་  
གི་གནས་མལ་དུ་གནས། ཇི་སྟེ་བདག་བཅོམ་ལྡན་འདས་ལ་དད་པར་མ་གྱུར་ན། བདག་གིས་ཁྱོད་གསད་པར་འགྱུར་བའམ། བསྟན་པ་དང་ཕྲལ་བར་འགྱུར་ཞེས་བྱས་པ་དང། དེ་ཅང་མི་ཟེར་བར་  
འདུག་གོ་སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་དེ་ལྟ་བུའི་གདུག་  
པ་མང་པོ་ཅན་གྱི་གནས་མལ་ན་གནས་པ་ལས་གྱུར་གྱི། དེའི་ཕྱིར་དགེ་སློང་གིས་དེ་ལྟ་བུའི་གདུག་པ་མང་པོ་ཅན་གྱི་གནས་མལ་དུ་གནས་པར་མི་བྱ་བར་མཁྱེན་ནས་དགེ་སློང་རྣམས་ལ་བཀའ་སྩལ་  
པ། དགེ་སློང་དང། རྒྱལ་པོ་གཟུགས་ཅན་སྙིང་པོ་འཕྱ་བ་ནི་ཐོག་ཏུ་བབ་བོ། །དེ་བས་ན་དགེ་སློང་གིས་དེ་ལྟ་བུའི་གདུག་པ་མང་པོ་ཅན་གྱི་གནས་མལ་དུ་གནས་པར་མི་བྱའོ། །དགེ་སློང་དེ་ལྟ་བུའི་  
གདུག་པ་མང་པོ་ཅན་གྱི་གནས་སུ་གནས་ན་འགལ་ཚབས་ཅན་དུ་འགྱུར་རོ། །གླེང་གཞི་ནི་རྒྱལ་པོའི་ཁབ་ནའོ། །དེའི་ཚེ་དགེ་སློང་གཞོན་ནུ་ཞིག་ཁ་ཟས་དང་སྤྱོད་ལམ་ཉེས་པ་ནས། འབྲས་ཞེས་བྱ་  
  
  
༄༅། །བའི་ནད་ཀྱིས་བཏབ་ནས། དེ་ནད་ཀྱིས་གཟིར་བས་འཁུན་འབྱིན་ཅིང་དགེ་སློང་རྣམས་ཀྱིས་དེ་བསྐོར་ནས་འདུག་གོ། ཅི་ཙམ་ན་སྨན་པའི་རྒྱལ་པོ་འཚོ་བྱེད་འོངས་ཏེ་  
དེས་འཕགས་པ་དག་འདི་ཅི་ཞིག་ཅེས་དྲིས་པ་དང། དགེ་སློང་རྣམས་ཀྱིས་སྨྲས་པ། འཚོ་བྱེད་དགེ་སློང་གཞོན་ནུ་འདི་ནད་གཅིག་གིས་ཐེབས་ན། ནད་ཅི་ཡིན་པ་དང། དཔྱད་ཅི་བྱ་བ་ལྟོས་  
ཤིག་དེས་བལྟས་ནས་སྨྲས་པ། འཕགས་པ་འབྲས་ཡིན་པས་བརྟོལ་ན་ཕན་ནོ། །དགེ་སློང་རྣམས་ཀྱིས་སྨྲས་པ། གལ་ཏེ་དེ་ལྟ་ན་རྟོལ་ཅིག་དེས་དེ་རྟོལ་བ་དང། དེ་བྱ་བ་ཅུང་ཟད་ཅིག་བྱུང་  
ནས། དེས་དེར་གླན་པ་མ་བྱས་པར་སོང་ངོ། །དེ་རབ་ཏུ་ན་བར་གྱུར་ནས། དགེ་སློང་དག་གིས། ཚེ་དང་ལྡན་པ་དག་གང་མཁས་པ་དེས་གླན་པ་གྱིས་ཤིག་ཅེས་སྨྲས་པ་དང། དེ་ལ་དགེ་  
སློང་གཞོན་ནུ་གཞན་ཞིག་གིས་གླན་པ་བྱས་སོ། །འཚོ་བྱེད་ཀྱིས་བསམས་པ། བདག་གིས་འཕགས་པ་དེའི་གླན་པ་མ་བྱས་པས་སླར་འགྲོའོ་སྙམ་ནས། དེས་སླར་ལོག་སྟེ་དྲིས་པ་  
འཕགས་པ་དག་འཕགས་པ་གང་ཞིག་བདག་གིས་འབྲས་བརྟོལ་བ་དེ་ག་རེ། དགེ་སློང་རྣམས་ཀྱིས་སྨྲས་པ། དེ་ཅི་ཞིག་བྱ། འཕགས་པ་གླན་པར་བགྱིའོ། །འཚོ་བྱེད་དེ་གླན་པ་བྱས་ཟིན་ནོ། །འཕགས་  
པ་སུས་བགྱིས། གཞོན་ནུ་འདིས་སོ། །འཕགས་པ་ཇི་ལྟར་བགྱིས། བལྟའོ་ཞེས་དེའི་དྲུང་དུ་སོང་སྟེ་བལྟས་ན། ལེགས་པར་གླན་པ་མཐོང་ནས་དེས་སྨྲས་པ། འཕགས་པ་གླན་  
  
  
བདག་མ་མཆིས་ན་ཡང་སླན་ཆད་དེ་བཞིན་དུ་མཛོད་ཅིག་དེས་སྨྲས་པ། འཚོ་བྱེད་འདི་ཡང་རེ་ཞིག་བདག་གིས་གནང་བ་མེད་པར་བྱས་ན། ཡང་བྱ་བ་ལྟ་སྨོས་ཀྱང་ཅི་  
དགོས་ཏེ། བཅོམ་ལྡན་འདས་ཀྱིས་གནང་ངམ་མི་གནང་གི་གཏོལ་མེད་དོ་།དེས་སྨྲས་པ། འཕགས་པ་བཅོམ་ལྡན་འདས་ནི། ཐུགས་རྗེ་ཅན་ལགས་པས་ཅིའི་ཕྱིར་གནང་བར་མི་འགྱུར་  
སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་གང་མཁས་པས་གློན་དུ་གནང་ངོ། །བཅོམ་ལྡན་འདས་  
ཀྱིས་དགེ་སློང་གང་མཁས་པ་དེས་གློན་དུ་གནང་ངོ། །ཞེས་བཀའ་སྩལ་པ་དང། དེ་དག་གིས་ཁྱམས་དང། རྫིང་དྲུང་དང། སྒོ་ཁང་དང། བང་རིམ་དག་ཏུ་གླན་པ་དང། བཅོམ་ལྡན་འདས་ཀྱིས་  
བཀའ་སྩལ་པ། དབེན་པའི་ཕྱོགས་སུ་གྱིས་ཤིག་གཞན་དུ་བྱས་ན་འགལ་ཚབས་ཅན་དུ་འགྱུར་རོ། །གླེང་གཞི་ནི་མཉན་ཡོད་ནའོ། །བྲམ་ཟེ་དང། ཁྱིམ་བདག་དད་བ་ཅན་དག་གཙུག་ལག་  
ཁང་དུ་འོངས་ནས། དགེ་སློང་རྣམས་ལ་འཕགས་པ། བདག་ནད་འདི་ལྟ་བུ་དང་འདི་ལྟ་བུས་ཐེབས་ན། བདག་གིས་གཡར་ཟས་ནི་ཇི་ལྟ་བུ་ཞིག་འཚལ་བར་བགྱི། སྨན་ནི་ཇི་ལྟ་བུ་ཞིག་བསྟེན་པར་བགྱི་  
ཞེས་ཟས་ཀྱི་ཆོག་དྲིས་པ་དང། དེ་ན་དགེ་སློང་གང་དག་མི་ཤེས་པ་དེ་དག་ནི་ཅིའང་མི་སྨྲའོ། །ཤེས་པ་རྣམས་ནི་ཐེ་ཚོམ་དུ་གྱུར་ནས་མ་སྨྲས་པ་དང། བྲམ་ཟེ་དང། ཁྱིམ་བདག་དད་པ་ཅན་  
  
  
༄༅། །རྣམས་མི་དགའ་བཞིན་དུ་དོང་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་  
དགེ་སློང་གང་མཁས་པ་དེས་ཁ་ཟས་ཀྱི་ཆོ་ག་དང། སྨན་དཔྱད་རྣམས་སྟོན་པར་གནང་གི་འདི་ལ་འགྱོད་པར་མི་བྱའོ། །གླེང་གཞི་ནི་མཉན་ཡོད་ནའོ། །གང་གི་ཚེ་བཅོམ་ལྡན་འདས་ཀྱིས་  
ཆོ་འཕྲུལ་ཆེན་པོ་བསྟན་པས། མུ་སྟེགས་ཅན་རྣམས་ནི་ཐག་བཅུག་།ལྷ་དང་མི་རྣམས་ནི་ཀུན་དགའ་བར་མཛད། སྐྱེས་བུ་དམ་པ་རྣམས་ནི་མགུ་བར་མཛད་པ་དེའི་ཚེ། ཡུལ་ཐ་དད་པ་  
ན་གནས་པའི་མི་མ་ཡིན་པ་དག་གྲོང་དང། གྲོང་རྡལ་དང། ཡུལ་འཁོར་དང། རྒྱལ་པོའི་ཕོ་བྲང་དེ་དང། དེ་དག་དང། འཇིག་རྟེན་གྱི་ཁམས་གཞན་ནས་ཀྱང་མཉན་ཡོད་དུ་འོངས་སོ།།  
བཅོམ་ལྡན་འདས་ལ་མངོན་པར་དད་པའི་ལྷ་དང། ཀླུ་དང། གནོད་སྦྱིན་དང། ཀོ་ས་ལའི་རྒྱལ་པོ་གསལ་རྒྱལ་དང། བཙུན་མོ་ཕྲེང་ལྡན་མ་དང། རྒྱལ་རིགས་དབྱར་ཚུལ་མ་དང་  
ཕྱ་མཁན་དྲང་སྲོང་བྱིན་དང། རྙིང་པ་དག་དང། རི་དྭགས་འཛིན་གྱི་མ་ས་ག་དང། གཞན་ཡང་དད་པ་ཅན་མང་པོ་མཉན་ཡོད་དུ་འོངས་ནས། དེར་ཟང་ཟིང་གི་རྙེད་པ་དང། མཆོད་པའི་  
བཀུར་སྟིས་སྐྱེ་བོའི་ཚོགས་མང་པོ་ཡོངས་སུ་ཚིམ་པར་བྱས་སོ།།།།འདུལ་བ་ཕྲན་ཚེགས་ཀྱི་གཞི། བམ་པོ་སོ་གཅིག་པ། དེ་ལྟ་བུའི་འབྱོར་བ་མཆོག་མཐོང་ནས། མི་  
  
  
།ཁ་ཅིག་ནི་རང་གི་ཡུལ་གྱི་གནས་ཉིད་དུ་དོང་ངོ། །གང་དག་དེར་མངོན་པར་དགའ་བ་དེ་དག་གང་གི་ཚེ་སེམས་འདོད་པའི་འདོད་ཆགས་  
ཀྱིས་ཀུན་ནས་དཀྲིས་པར་གྱུར་པ་དེའི་ཚེ། བུད་མེད་གང་དག་གི་ཁྱོ་ཕྱི་རོལ་དུ་དོན་གཉེར་དུ་སོང་བ་དེའི་ཆ་ལུགས་སུ་བདག་ཉིད་མངོན་པར་སྤྲུལ་ནས་དེ་དག་དང་ལྷན་ཅིག་ཏུ་དགའ་མགུར་སྤྱོད་པར་བྱེད་  
དོ༑ །དེ་ནས་བུད་མེད་དེ་དག་ལས་རྒྱུ་མཐུན་པ་ལས་སྐྱེས་པའི་ཁྱེའུ་དང་བུ་མོ་དག་རྐང་ལག་དང་མིག་དང་ལུས་མི་སྡུག་པར་སྐྱེས་ཏེ། ཁ་ཅིག་ནི་གནག་ལ་མིག་དམར། ཁ་ཅིག་ནི་མགོ་ཆེ་ལུས་  
ཆུང། ཁ་ཅིག་ནི་མགོ་སེར། ཁ་ཅིག་ནི་སྐྲ་ལྗང་ཁུའོ། །དེ་དག་མ་དེ་དག་གིས་མཐོང་བ་དང་སྡངས་ནས། ཁྱིམ་གྱི་བར་དང་ཚང་ཚིང་གི་ཕྱོགས་དག་ཏུ་བོར་བ་དང། དེ་དག་མི་མ་ཡིན་པའི་མདངས་  
ཀྱིས་གསོ་བར་བྱེད་དོ། །ཁ་ཅིག་ནི་མིའི་གཟུགས་སུ་མི་གསལ་བར་སྐྱེས་ཤིང། གང་གི་ཚེ་ཆེར་སྐྱེས་པ་དེའི་ཚེ་འགྱུར་བ་སྟོན་པར་བྱེད་དོ། །དེ་དག་ཀྱང་མས་ལམ་པོ་ཆེའི་ཁར་བོར་བ་དང། དེ་ཡང་  
མི་མ་ཡིན་པའི་མདངས་ཀྱིས་གསོ་བར་བྱེད་དོ། །དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི། དེ་དག་ཇི་སྙེད་རབ་ཏུ་འབྱིན། བསྙེན་པར་རྫོགས་པར་བྱེད་པ་དེ་དག་དང་ཇི་སྲིད་དུ་གནས་ངན་ལེན་ཀུན་ཏུ་  
སྤྱོད་པར་མི་ཤེས་པ་དེ་སྲིད་དུ་ལྷན་ཅིག་གནས་སོ། །གང་གི་ཚེ་ཡོངས་སུ་ཤེས་པ་དེའི་ཚེ་རང་བཞིན་དུ་གནས་པའི་དགེ་སློང་དག་དང་ལྷན་ཅིག་ཏུ་གནས་ཏེ། གཞན་དུ་ན་སྟོན་པའི་བཀས་དུས་གསུམ་  
  
  
༄༅། །དུ་བལྟར་འགྲོའོ། །རེ་ཞིག་ན་ཚེ་དང་ལྡན་པ་ཉེ་དགའ་སྔ་གྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་མཉན་ཡོད་དུ་བསོད་སྙོམས་ལ་ཞུགས་  
སོ༑ །དེ་བསོད་སྙོམས་ལ་རྒྱུ་བ་ན། སྲང་ན་སྐྲ་ལྗང་ཁུ་ཅན་ཞིག་མཐོང་ནས། དེས་བསམས་པ། འདི་ནི་ལྷུང་བཟེད་ནག་པོ་ཅན་དག་གིས་ཕྲོགས་པར་མི་འགྱུར་བས། གལ་ཏེ་རབ་ཏུ་བྱུང་  
ན་འདི་རབ་ཏུ་དབྱུང་ངོ་སྙམ་དུ་བསམས་ནས་དེའི་དྲུང་དུ་སོང་སྟེ་དྲིས་པ། བཞིན་བཟང་ཁྱོད་སུའི། དེས་སྨྲས་པ། འཕགས་པ་བདག་ལ་སུ་ཡང་ག་ལས་མཆིས། བདག་མགོན་མེད་པ་ཞིག་  
ལགས་སོ། །དེས་སྨྲས་པ། བཞིན་བཟང་གལ་ཏེ་དེ་ལྟ་ན་ཅིའི་ཕྱིར་རབ་ཏུ་མི་འབྱུང། དེས་སྨྲས་པ། འཕགས་པ་སྐྲ་ལྗང་ཁུ་ཅན་བདག་སུ་ཞིག་རབ་ཏུ་འབྱིན། བཞིན་བཟང། བཅོམ་ལྡན་  
འདས་ཀྱི་བསྟན་པ་ནི་སྙིང་རྗེས་རབ་ཏུ་ཕྱེ་བ་ཡིན་པས། གལ་ཏེ་སུས་ཀྱང་རབ་ཏུ་མ་ཕྱུང་ན། ཚུར་ཤོག་ངས་རབ་ཏུ་དབྱུང་གི་འདོང་ཞེས་བྱས་པ་དང། དེ་ཡིད་བདེ་བ་སྐྱེས་ཏེ་རྒྱལ་བྱེད་  
ཀྱི་ཚལ་དུ་སོང་ནས། དེས་དེ་རབ་ཏུ་ཕྱུང་བསྙེན་པར་རྫོགས་པར་བྱས་སོ། །དེ་ནས་ཉིན་ཞག་མི་མང་བ་ཞིག་ཏུ་ཀུན་ཏུ་སྤྱད་པར་བྱ་བའི་ཆོས་རྣམས་བསླབས་ཏེ་བསྒོ་བ། བཞིན་བཟང་རི་དྭགས་  
ཀྱིས་རི་དྭགས་མི་སོས་ཀྱི། མཉན་ཡོད་རང་གི་སྤྱོད་ཡུལ་ཡངས་པ་ཡང་ཡིན་ལ་ཕའི་ཡུལ་ཡང་ཡིན་པས། སློང་མོ་ལ་རྒྱུ་བས་འཚོ་བར་གྱིས་ཤིག་དེ་མི་དགའ་ནས་ཕྱི་དེ་ཉིན་སྔ་དྲོ་  
  
  
ཆོས་གོས་དང་ལྷུང་བ་ཟེད་ཐོགས་ནས་མཉན་ཡོད་དུ་བསོད་སྙོམས་ལ་ཞུགས་སོ། །རེ་ཞིག་ན་བུད་མེད་ཅིག་བསོད་སྙོམས་ཁྱེར་ཏེ་ཕྱིར་བྱུང་བ་ལས། དེས་དེ་མཐོང་བ་དང་  
བྲང་བརྡུངས་ནས་སྨྲས་པ། འཕགས་པ་ཁྱོད་སྐྲ་ལྗང་ཁུ་ཅན་ན་སུས་རབ་ཏུ་ཕྱུང། དེས་སྨྲས་པ། སྲིང་མོ། མཁན་པོ་ཉེ་དགས་སྙིང་རྗེས་བདག་རབ་ཏུ་ཕྱུང་ངོ། །དེས་སྨྲས་པ། གནས་ངན་ལེན་  
ཀུན་ཏུ་སྤྱོད་པ་དེ་མ་ཡིན་པ་གཞན་སུ་ཞིག་བཅོམ་ལྡན་འདས་ཀྱི་བསྟན་པ་ཀུན་ནས་མཛེས་པ་སུན་པར་བྱེད་ཅེས་བྱས་པ་དང། གཞན་དག་ཀྱང་དེ་བཞིན་དུ་འཕྱ་སྟེ། མ་དད་པ་ཁ་ཟེར་བ་རྣམས་  
སྲང་དང། བཞི་མདོ་དང། སུམ་མདོ་དག་ཏུ་དགེ་སྦྱོང་ཤཱཀྱའི་བུ་བ་རྣམས་ཀྱི་དགེ་སྦྱོང་གི་ཚུལ་ནི་ཚིག་གོ་ཚངས་པའི་ཚུལ་ཡང་ཚིག་སྟེ། ད་ནི་སྐྲ་ལྗང་ཁུ་ཅན་དག་ཀྱང་རབ་ཏུ་འབྱིན་ཏོ་ཞེས་མི་  
སྙན་པ་སྨྲ་བའི་སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་རྣམས་དེ་ལྟ་བུ་  
དག་ཀྱང་རབ་ཏུ་འབྱིན་པ་ལས་གྱུར་གྱི། དེའི་ཕྱིར་དགེ་སློང་གིས་དེ་ལྟ་བུ་དག་རབ་ཏུ་དབྱུང་བར་མི་བྱའོ་སྙམ་དུ་མཁྱེན་ནས། དགེ་སློང་རྣམས་ལ་བཀའ་སྩལ་པ། དགེ་སློང་དག་བྲམ་ཟེ་དང་  
ཁྱིམ་བདག་རྣམས་འཕྱ་བ་ནི་ཐོག་ཏུ་བབ་བོ། །དེ་ལྟ་བས་ན་དགེ་སློང་གིས་འཁོར་སུན་པར་བྱེད་པའི་འཁོར་ཉེ་བར་གཞག་པར་མི་བྱའོ། །དགེ་སློང་གིས་སུན་པར་བྱེད་པའི་འཁོར་ཉེ་བར་བཞག་  
  
  
༄༅། །ན་འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་འཁོར་སུན་པར་བྱེད་པའི་འཁོར་ཉེ་བར་གཞག་པར་མི་བྱའོ་ཞེས་བཀའ་སྩལ་  
པ་དང། དགེ་སློང་རྣམས་ཀྱིས་འཁོར་གྱིས་འཁོར་སུན་པར་བྱེད་པ་ཇི་ལྟ་བུ་མ་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་འཁོར་གྱིས་འཁོན་སུན་པར་བྱེད་པ་  
ནི་རྒྱུ་གཉིས་ཀྱིས་ཏེ། གང་དག་གིས་ཤེ་ན། རིགས་དང། མཚན་མས་སོ། །དེ་ལ་རིགས་ཀྱིས་ནི་རིགས་གང་ཡང་རུང་བས་ཏེ། མ་རབས་དམན་པ་ཕོངས་པ། ཀོས་ཐག་པ། བཀྲེན་པ་  
བཟའ་བ་དང། བཏུང་བ་ཆེན་པོ་མི་བདོག་པ། དེ་ལྟ་བུའི་རིགས་དག་ལས་སོ་སོར་སྐྱེས་པར་གྱུར་པ་དེ་དག་དགེ་སློང་རྣམས་རབ་ཏུ་འབྱིན་པར་བྱེད་ན། དེ་ལྟ་བུ་ནི་རིགས་ཀྱིས་ཡིན་ནོ། །མཚན་  
མས་ཇི་ལྟ་བུ་ཞེ་ན། སྐྲ་སེར་དང་ནི་སྐྲ་ལྗང་ཁུ། །དེ་བཞིན་དུ་ནི་སྐྲ་དམར་དང། །མི་རྣམས་སྐྲ་ནི་དཀར་བ་དང། །གྲང་ཆེན་སྐྲ་དང་སྐྲ་མེད་པ། །དེ་ལྟ་བུ་ཡི་མི་དག་ནི། །དྲང་སྲོང་ཆེན་པོས་  
སྤངས་པ་ཡིན། །འབར་འབུར་མགོ་དང་གླང་པོ་ཆེ། །མགོ་སྨྱུང་དང་ནི་མགོ་ལེབ་དང། །བོང་བུ་ཕག་གི་མགོ་དང་ནི། །མི་གང་མགོ་ནི་གཉིས་ཡོད་པ། །དེ་ལྟ་བུ་ཡི་མི་དག་ནི། །དྲང་སྲོང་  
ཆེན་པོས་སྤངས་པ་ཡིན། །གླང་པོའི་རྣ་དང་རྟ་རྣ་དང། །བ་ལང་རྣ་དང་སྤྲེའུ་རྣ་དང། །བོང་བུ་ཕག་གི་རྣ་བ་དང། །རྣ་གཅིག་དང་ནི་རྣ་མེད་པ། །དེ་ལྟ་བུ་ཡི་མི་དག་ནི། །དྲང་སྲོང་ཆེན་པོས་  
  
  
།མིག་དམར་ཧ་ཅང་མིག་ཆེ་དང། །མིག་ཆུང་མིག་ནི་ཧ་ཅང་སེར། །ཤེལ་མིག་དང་ནི་མིག་འབུར་དང། །མིག་གཅིག་དང་ནི་མིག་མེད་དང། །དེ་ལྟ་བུ་ཡི་མི་དག་ནི། །དྲང་སྲོང་ཆེན་  
པོས་སྤངས་པ་ཡིན། །གླང་པོའི་སྣ་དང་རྟ་སྣ་དང། །བ་ལང་དང་ནི་སྤྲེའུ་སྣ་དང། །བོང་བུ་ཕག་གི་སྣ་དག་དང། །སྣ་སྦུབས་གཅིག་དང་སྣ་མེད་པ། །དེ་ལྟ་བུ་ཡི་མི་དག་ནི། །དྲང་སྲོང་ཆེན་པོས་  
སྤངས་པ་ཡིན། །རྟ་དང་གླང་ཆེན་ཀོས་ཀོ་དང། །བ་ལང་སྤྲེའུ་ཡི་ཀོས་ཀོ་དང། །བོང་བུ་ཕག་གི་ཀོས་ཀོ་དང། །ཀོས་གཅིག་པ་དང་ཀོས་མེད་པ། །དེ་ལྟ་བུ་ཡི་མི་དག་ནི། །དྲང་སྲོང་ཆེན་པོས་སྤངས་པ་ཡིན། །གླང་ཆེན་  
སོ་དང་རྟ་སོ་དང། །བ་ལང་སྤྲེའུ་ཡི་སོ་དང་ནི། །བོང་བུ་ཕག་གི་སོ་དག་དང། །སོ་གཅིག་པ་དང་སོ་མེད་པ། །དེ་ལྟ་བུ་ཡི་མི་དག་ནི། །དྲང་སྲོང་ཆེན་པོས་སྤངས་པ་ཡིན། །མཇིང་བུ་ཐུང་དང་སྐེ་རིང་  
དང། །ཕྲག་མིག་དང་ནི་སྒུར་པོ་དང། །མཚན་རྡུམ་དང་ནི་རླིག་རླུག་དང། །རླིག་གཅིག་དང་ནི་རླིག་མེད་དང། །དེ་ལྟ་བུ་ཡི་མི་དག་ནི། །དྲང་སྲོང་ཆེན་པོས་སྤངས་པ་ཡིན། །ཧ་ཅང་རིང་དང་ཧ་ཅང་  
ཐུང། །སྐེམ་དང་ངལ་སྐྱེན་ཧ་ཅང་ཚོལ། །ཤ་མདོག་ཁ་དོག་བཞི་པ་དང། །གྱོལ་པོ་གྲུམ་པོ་སོ་སྟོ་བ། །དེ་ལྟ་བུ་ཡི་མི་དག་ནི་།དྲང་སྲོང་ཆེན་པོས་སྤངས་པ་ཡིན། །ལག་རྡུམ་དང་ནི་རྐང་རྡུམ་དང། །  
ལག་སོར་རྡུམ་པོ་འཇས་པ་དང། །མཆུ་མེད་ལུས་ནི་རི་མོ་ཅན། །ཧ་ཅང་རྒན་དང་ཧ་ཅང་གཞོན། །དེ་ལྟ་བུ་ཡི་མི་དག་ནི། །དྲང་སྲོང་ཆེན་པོས་སྤངས་པ་ཡིན། །ཐེང་པོ་སྨད་འཆལ་ཞར་བ་དང། །  
  
  
༄༅། །སོར་རྡུམ་སྒུར་པོ་མིའུ་ཐུང་དང། །ཝ་བ་ཅན་དང་ལྐུགས་བ་དང། །འོན་བ་རྟེན་འཕྱེ་རྐང་བམ་པ། །དེ་ལྟ་བུ་ཡི་མི་དག་ནི། །དྲང་སྲོང་ཆེན་པོས་སྤངས་པ་ཡིན། །མཛེ་  
ཅན་འབྲས་ཅན་ཕོལ་མིག་ཅན། །གཏའ་གམ་ཤུ་བ་གཡན་པ་དང། །ནད་ནི་གཞན་ཅན་ཐམས་ཅད་ཀྱང། །དྲང་སྲོད་ཆེན་པོས་སྤངས་པ་ཡིན་།བུད་མེད་ལམ་དང་ཁུར་གྱིས་དུབ། །ཡ་ཟ་མ་  
ལུག་གཏའ་གམ་དང། །དེ་དག་དང་གཞན་ཡན་ལག་ཉམས། །དེ་ཀུན་འཁོར་སུན་འབྱིན་པ་ཡིན། །མཛེས་པ་རབ་ཏུ་དབྱུང་བ་དང། །ཡོངས་སུ་དག་པ་བསྙེན་རྫོགས་པ། །རྫོགས་སངས་རྒྱས་  
ཀྱིས་རབ་མཁྱེན་ཏེ། །བདེན་པའི་མཚན་གྱིས་བཀའ་སྩལ་ཏོ། །ཉེ་དགས་སྐྲ་ལྗང་ཁུ་ཅན་དེའི་སྐྲ་དག་ཀྱང་གར་མཁན་གྱི་ལག་ཏུ་བཙོངས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་  
འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་གིས་སྐྲ་བཙོངས་པར་མི་བྱའོ། །བྱེད་ན་ཉེས་པ་སྦོམ་བོར་འགྱུར་རོ། །སྡོམ་ལ། བྲན་ཅན་དང་ནི་  
སྐྱོང་བ་དང། །གླེང་གཞི་དང་ནི་ཞུ་བ་དང། །ཆོ་འཕྲུལ་ཚེ་དང་སྙན་ལྡན་དང། །དམག་ཀུན་དང་ནི་སྲིན་བུ་རི། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་  
ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཚེ་དང་ལྡན་པ་ཉེ་བར་འཁོར་གྱི་དགེ་ཚུལ་གཉིས་པོ་བྲན་ཅན་དང། སྐྱོང་བ་སྟེ། དེ་དག་ཕན་ཚུན་གཏམ་འདྲེས་པ། ཕེབས་པར་སྨྲ་བ། སྨོས་འདྲིན་  
  
  
།དེ་གཉིས་ལས་གཅིག་གིས་ཁྱོད་བསྙེན་པར་རྫོགས་ཤིག་དང། ངས་མཁན་པོ་དང། ཁྱོད་ཀྱི་རིམ་གྲོ་བྱའོ་ཞེས་སྨྲས་པ་དང། ཅིག་ཤོས་ཀྱིས་དེ་ཁོན་བཞིན་དུ་སྨྲས་ཏེ་  
དེ་དག་ཕན་ཚུན་སྟངས་བྱེད་པས་གཉི་ག་ཡང་བསྙེན་པར་མ་རྫོགས་པར་གྱུར་ཏེ། །དེ་ནས་ཚེ་དང་ལྡན་པ་ཉེ་བར་འཁོར་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་  
ཞབས་ལ་མགོ་བོས་ཕྱག་འཚལ་ཏེ། ཕྱོགས་གཅིག་ཏུ་འདུག་ནས། ཚེ་དང་ལྡན་པ་ཉེ་བར་འཁོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་མཁན་པོ་གཅིག་དང། སློབ་དཔོན་  
གཅིག་དང། གསོལ་བའི་ལས་གཅིག་གིས་གཉིས་བསྙེན་པར་རྫོགས་སུ་རུང་ལགས་སམ། ཉེ་བར་འཁོར། རུང་ངོ། །དེ་གཉིས་གང་རྒན་ལགས། གང་ཡང་མ་ཡིན་ནོ། །བཙུན་པ་མཁན་  
པོ་གཅིག་དང། སློབ་དཔོན་གཅིག་དང། གསོལ་བའི་ལས་གཅིག་གིས་གསུམ་བསྙེན་པར་རྫོགས་སུ་རུང་ལགས་སམ། ཉེ་བར་འཁོར། རུང་ངོ། །དེ་དག་ལས་གང་རྒན་པ་ལགས། གང་  
ཡང་མ་ཡིན། བཙུན་པ་མཁན་པོ་གཅིག་དང། སློབ་དཔོན་གཅིག་དང་གསོལ་པའི་ལས་གཅིག་གིས་བཞི་བསྙེན་པར་རྫོགས་སུ་རུང་ལགས་སམ་ཉེ་བར་འཁོར་མི་རུང་ངོ། །དེ་ཅིའི་ཕྱིར་  
ཞེ་ན༑ ཉེ་བར་འཁོར། ཚོགས་ཀྱིས་ཚོགས་ཀྱི་ལས་དག་མི་བྱ་བས་དགེ་འདུན་གྱིས་དགེ་འདུན་བསྙེན་པར་རྫོགས་པར་འགལ་ཏེ། དགེ་འདུན་གྱིས་དགེ་འདུན་བསྙེན་པར་རྫོགས་པར་བྱེད་ན་  
  
  
༄༅། །འགལ་ཚབས་ཅན་དུ་འགྱུར་རོ། །དེ་ནས་ཚེ་དང་ལྡན་པ་ཉེ་བར་འཁོར་གྱིས་དེ་གཉིས་གསོལ་བའི་ལས་གཅིག་གིས་བསྙེན་པར་རྫོགས་པར་བྱས་པ་དང། དེ་གཉིས་  
གང་ལ་ཕྱག་བྱ་བ་དང། ལས་སུ་ཇི་ལྟར་བསྐོ་བར་བྱ་བ་དང་རྙེད་པ་ཇི་ལྟར་བླང་པ་མི་ཤེས་པའི་སྐབས་དེ། ཚེ་དང་ལྡན་པ་ཉེ་བར་འཁོར་གྱིས་བཅོམ་ལྡན་འདས་ལ་རྒྱས་པར་གསོལ་པ་དང་  
བཅོམ་ལྡན་འདས་ཀྱིས་བཀའ་སྩལ་པ། དེ་གཉིས་ཀྱིས་གཅིག་ལ་གཅིག་ཕྱག་ནི་མི་བྱའོ། །རྙེད་པ་ནི་གང་སྔར་འོངས་པས་བླང་བར་བྱའོ། །ཕྱིས་འོངས་པ་དེ་ནི་སྔར་ལས་སུ་བསྐོ་ཞིང། རྙེད་པ་ཕྱིས་  
སྦྱིན་པར་བྱའོ། །གླེང་གཞི་ནི་མཉན་ཡོད་ནའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ་མ་འོངས་པའི་དུས་ན་དགེ་སློང་དྲན་པ་ཉམས་པ། དྲན་པ་  
ཞན་པ་དག་འབྱུང་སྟེ་དེ་དག་གིས་གནས་དང། གྲོང་དང། གྲོང་རྡལ་གང་དང་གང་དུ་མདོ་སྡེ་གང་བཤད་པ་དང། བསླབ་པའི་གཞི་གང་བཅས་པ་མ་འཚལ་བར་གྱུར་ན། དེ་དག་གིས་ཇི་ལྟར་  
བསྒྲུབ་པར་བགྱི། གཞན་ཡང་མདོ་སྡེ་དང། འདུལ་བ་དང། ཆོས་མངོན་པར་བསྐྱུད་པར་གྱུར་ན། དེ་དག་གིས་ཇི་ལྟར་བསྒྲུབ་པར་བགྱི་གཞན་ཡང་རྒྱལ་པོ་དང། ཁྱིམ་བདག་དང། དགེ་བསྙེན་  
རྣམས་ཀྱི་སྔོན་གྱི་བཀའ་མཆིད་དག་ལ་གནས་དང། རྒྱལ་པོ་དང་གྲོང་ཁྱེར་དང། གྲོང་རྡལ་དང། ཁྱིམ་བདག་དང། དགེ་བསྙེན་རྣམས་ཀྱིས་མིང་བསྐྱུད་པར་གྱུར་ན། དེ་དག་གིས་ཇི་ལྟར་  
  
  
བཅོམ་ལྡན་འདས་ཀྱིས་བཀའ་སྩལ་པ། ཉེ་བར་འཁོར། གང་གིས་གནས་ལ་སོགས་པའི་མིང་བརྗེད་པར་གྱུར་པ་དེ་དག་གིས་གྲོང་ཁྱེར་ཆེན་པོ་དྲུག་ལས་གང་ཡང་རུང་བའམ་  
ཡང་ན་དེ་བཞིན་གཤེགས་པ་གང་དུ་ལན་མང་དུ་བཞུགས་པ་བརྗོད་བར་བྱའོ། །ཇི་སྟེ་རྒྱལ་པོའི་མིང་བརྗེད་ན་ནི་གསལ་རྒྱལ་ལོ་།ཁྱིམ་བདག་གི་མིང་ནི་མགོན་མེད་ཟས་སྦྱིན་ནོ། །དགེ་བསྙེན་  
མ་ནི་རི་དྭགས་འཛིན་གྱི་མ་ས་གའོ། །སྔོན་གྱི་གཏམ་གྱི་གནས་ནི་ཝཱ་ར་ཎཱ་སིའོ། །རྒྱལ་པོ་ནི་ཚངས་སྦྱིན་ནོ། །ཁྱིམ་བདག་ནི་ཁྱིམ་བདག་སྡུམས་བྱེད་དོ། །དགེ་བསྙེན་མ་ནི་ཁྱིམ་བདག་གསོ་སྦྱོང་སྐྱེས་  
ཀྱི་ཆུང་མ་བརྗོད་པར་བྱའོ། །མདོ་སྡེ་དང། འདུལ་བ་དང། ཆོས་མངོན་པ་རྣམས་བརྗེད་པར་གྱུར་ན། གླེགས་བུ་ལ་བྲིས་ནས་བཅང་བར་བྱ་སྟེ། འདི་ལ་འགྱོད་པར་མི་བྱའོ། །སངས་རྒྱས་བཅོམ་  
ལྡན་འདས་རྒྱལ་པོའི་ཁབ་འོད་མའི་ཚལ་བྱ་ཀ་ལན་ད་ཀ་གནས་པ་ན་བཞུགས་སོ། །སངས་རྒྱས་བཅོམ་ལྡན་འདས་རྒྱལ་པོ་དང། བློན་པོ་དང། བྲམ་ཟེ་དང། ཁྱིམ་བདག་དང། གྲོང་མི་དང། ལྗོངས་  
ཀྱི་མི་དང། ཕྱུག་པོ་དང། ཚོང་དཔོན་དང། དེད་དཔོན་རྣམས་ཀྱིས་རིམ་གྲོར་བྱས། བླ་མར་བྱས། ཕུ་དུད་དུ་བྱས། མཆོད་པ་བྱས་པས་བཅོམ་ལྡན་འདས་ཀྱི་ཆོས་གོས་དང། བསོད་སྙོམས་དང་  
གཟིམས་ཆ་དང། སྙུན་གསོས་ཀྱི་རྐྱེན་སྨན་དང། ཡོ་བྱད་རྣམས་ཀྱང་བརྙེས་སོ། །མུ་སྟེགས་རྣམས་ནི་རྒྱལ་པོ་དང། བློན་པོ་དང་བྲམ་ཟེ་དང། ཁྱིམ་བདག་དང། གྲོང་མི་དང། ལྗོངས་ཀྱི་  
  
  
༄༅། །མི་དང། ཕྱུག་པོ་དང། ཚོང་དཔོན་དང། དེད་དཔོན་རྣམས་ཀྱིས་རིམ་གྲོར་མ་བྱས། བླ་མར་མ་བྱས། ཕུ་དུད་དུ་མ་བྱས། མཆོད་པ་མ་བྱས་པས། ཆོས་གོས་དང། བསོད་  
སྙོམས་དང། མལ་སྟན་དང། ནད་གསོས་ཀྱི་རྐྱེན་སྨན་དང། ཡོ་བྱད་རྣམས་ཀྱང་མ་རྙེད་པར་གྱུར་ཏོ། །དེ་ནས་བདུད་སྡིག་ཅན་འདི་སྙམ་དུ་བདག་གིས་ཡུན་རིང་མོ་ནས་དགེ་སྦྱོང་གོའུ་ཏ་མ་ལ་  
རྣམ་པར་མཐོ་བཙམས་ན་གླགས་མ་རྙེད་ཀྱི། མ་ལ་བདག་གིས་མུ་སྟེགས་ཅན་རྣམས་ལ་མཐོ་བཙམ་མོ་སྙམ་མོ། །དེའི་ཚེ་རྫོགས་བྱེད་ལ་སོགས་པ་སྟོན་པ་དྲུག་པོ་ཐམས་ཅད་མཁྱེན་  
པ་མ་ཡིན་པར་ཐམས་ཅད་མཁྱེན་པར་ང་རྒྱལ་བྱེད་པ་རྣམས་རྒྱལ་པོའི་ཁབ་ན་རྟེན་ཅིང་འཁོད་དོ། །དེ་ནས་བདུད་སྡིག་ཅན་གྱིས་བདག་ཉིད་རྫོགས་བྱེད་ཀྱི་ཆ་བྱད་དུ་མངོན་པར་སྦྲུལ་ནས། ཀུན་  
ཏུ་རྒྱུ་གནག་ལྷས་ཀྱི་བུ་ག་ལ་བ་དེར་སོང་སྟེ་ཕྱིན་པ་དང། ཀུན་ཏུ་རྒྱུ་གནག་ལྷས་ཀྱི་བུའི་མདུན་དུ་འབར་བ་དང། སྣང་བ་དང་ཆར་འབབ་པ་དང། གློག་འགྱུར་བའི་ཆོ་འཕྲུལ་དག་བསྟན་པ་  
དང། ཀུན་ཏུ་རྒྱུ་གནག་ལྷས་ཀྱི་བུས་སྨྲས་པ། རྫོགས་བྱེད་ཁྱོད་ཀྱིས་འདི་ལྟ་བུའི་ཡོན་ཏན་གྱི་ཚོགས་རྣམས་ཐོབ་བམ། ཐོབ་བོ། །དེ་བཞིན་དུ་སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་  
དང། མི་ཕམ་སྐྲའི་ལ་བ་ཅན་དང། ཀ་ཏྱའི་བུ་ནོག་ཅན་དང་གཉེན་གྱི་བུ་གཅེར་བུའི་མདུན་དུ་འབར་བ་དང། སྣང་བ་དང། ཆར་འབབ་པ་དང། གློག་འགྱུ་བའི་ཆོ་འཕྲུལ་རྣམས་བསྟན་  
  
  
དེས་ཀྱང་སྨྲས་པ། རྫོགས་བྱེད་ཁྱོད་ཀྱིས་འདི་ལྟ་བུའི་ཡོན་ཏན་གྱི་ཚོགས་རྣམས་ཐོབ་བམ། ཐོབ་བོ། །དེ་བཞིན་དུ་བདག་ཉིད་ཀུན་ཏུ་རྒྱུ་གནག་ལྷས་ཀྱི་བུའི་ཆ་བྱད་དུ་མངོན་པར་སྤྲུལ་ནས་  
ཐམས་ཅད་ཀྱི་དྲུང་དུ་སོང་ནས། འདི་ལྟ་བུའི་ཡོན་ཏན་གྱི་ཚོགས་རྣམས་ཁྱོད་ཀྱིས་ཐོབ་བམ། ཐོབ་བོ་ཞེས་བྱ་བའི་བར་སྔ་མ་བཞིན་ནོ། །དེ་བཞིན་དུ་བདག་ཉིད་མི་ཕམ་སྐྲའི་ལ་བ་ཅན་དུ་མངོན་པར་  
སྤྲུལ་ནས། ཐམས་ཅད་ཀྱི་དྲུང་དུ་སོང་ནས། འདི་ལྟ་བུའི་ཡོན་ཏན་གྱི་ཚོགས་རྣམས་ཁྱོད་ཀྱིས་ཐོབ་བམ། ཐོབ་བོ་ཞེས་བྱ་བའི་བར་སྔ་མ་བཞིན་ནོ། །དེ་བཞིན་དུ་བདག་ཉིད་སྨྲ་འདོད་ཀྱི་བུ་ཡང་དག་  
རྒྱལ་བ་ཅན་གྱི་ཆ་བྱད་དུ་མངོན་པར་སྤྲུལ་ནས། ཐམས་ཅད་ཀྱི་དྲུང་དུ་སོང་ནས་ཞེས་བྱ་བའི་བར་སྔ་མ་བཞིན་ནོ། །དེ་བཞིན་དུ་བདག་ཉིད་ཀ་ཏྱའི་བུ་ནོག་ཅན་གྱི་ཆ་བྱད་དུ་མངོན་པར་སྤྲུལ་ནས། ཐམས་  
ཅད་ཀྱི་དྲུང་དུ་སོང་ནས་ཞེས་བྱ་བའི་བར་སྔ་མ་བཞིན་ནོ། །དེ་བཞིན་དུ་བདག་ཉིད་གཅེར་བུ་པ་གཉེན་གྱི་བུའི་ཆ་བྱད་དུ་མངོན་པར་སྤྲུལ་ནས། ཐམས་ཅད་ཀྱི་དྲུང་དུ་སོང་ནས་ཞེས་བྱ་བའི་བར་སྔ་མ་བཞིན་  
ཏེ༑ དེ་རྣམས་སོ་སོ་ནས་བསམས་པ། བདག་གཅིག་པུ་མ་གཏོགས་པ་འདི་དག་ཐམས་ཅད་ནི་མཐུ་ཆེ་བ། རྫུ་འཕྲུལ་ཆེ་བའོ་སྙམ་མོ། །དེ་ནས་དུས་གཞན་ཞིག་ན་རྫོགས་བྱེད་ལ་སོགས་པ་སྟོན་པ་  
དྲུག་པོ་རྣམས་རྟོག་ཁང་དུ་འདུས་ཤིང་འཁོད་པ་ན། བར་སྐབས་ཀྱི་གཏམ་འདི་ལྟ་བུ་དག་གླེང་སྟེ། ཤེས་ལྡན་དག། སྔོན་ནི་བདག་ཅག་རྒྱལ་པོ་དང། བློན་པོ་དང། བྲམ་ཟེ་དང། ཁྱིམ་བདག་  
  
  
༄༅། །དང། གྲོང་མི་དང། ལྗོངས་ཀྱི་མི་དང། ཕྱུག་པོ་དང་ཚོང་དཔོན་དང། དེད་དཔོན་རྣམས་ཀྱིས་བཀུར་སྟིར་བྱས། རི་མོར་བྱས་མཆོད་པར་བྱས་པས། ཆོས་གོས་དང་  
བསོད་སྙོམས་དང། མལ་སྟན་དང། ན་བའི་རྐྱེན་སྨན་དང། ཡོ་བྱད་རྣམས་ཀྱང་རྙེད་པར་གྱུར་ཏོ། །ད་ནི་བདག་ཅག་ལ་བཀུར་སྟིར་མི་བྱེད། རི་མོར་མི་བྱེད། བླ་མར་མི་བྱེད། མཆོད་པར་མི་བྱེད་  
ཅེས་བྱ་བ་ནས། ཆོས་གོས་དང། བསོད་སྙོམས་དང། མལ་སྟན་དང་ནད་གསོས་ཀྱི་རྐྱེན་སྨན་དང། ཡོ་བྱད་རྣམས་མི་རྙེད་དོ་ཞེས་བྱ་བའི་བར་སྔ་མ་བཞིན་ནོ། །ཤེས་ལྡན་དག་དགེ་སྦྱོང་གོའུ་  
ཏ་མ་དེ་ལ་ནི་བསྐུར་སྟི་བྱས། རི་མོ་བྱས་ཞེས་བྱ་བ་ནས། དགེ་སྦྱོང་གོའུ་ཏ་མས་ནི་ཆོས་གོས་དང། བསོད་སྙོམས་དང། མལ་སྟན་དང། ནད་གསོས་ཀྱི་རྐྱེན་སྨན་དང། ཡོ་བྱད་རྣམས་ཀྱང་  
རྙེད་དོ་ཞེས་བྱའི་བར་སྔ་མ་བཞིན་ནོ། །ཤེས་ལྡན་དག་དེ་ལྟ་བས་ན། བདག་ཅག་གིས་དགེ་སྦྱོང་གོའུ་ཏ་མ་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་དགུག་པར་བྱ་ཞིང་གལ་ཏེ། དགེ་སྦྱོང་  
གོའུ་ཏ་མས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་གཅིག་བསྟན་ན། བདག་ཅག་གིས་གཉིས། དགེ་སྦྱོང་གོའུ་ཏ་མས་གཉིས་ན་བདག་ཅག་གིས་བཞི། དགེ་སྦྱོང་གོའུ་ཏ་མས་བཞིན་བདག་  
ཅག་གིས་བརྒྱད༑ དགེ་སྦྱོང་གོའུ་ཏ་མས་བརྒྱད་ན་བདག་ཅག་གིས་བཅུ་དྲུག་དགེ་སྦྱོང་གོའུ་ཏ་མས་བཅུ་དྲུག་ན་བདག་ཅག་གིས་སུམ་ཅུ་རྩ་གཉིས་ཏེ། དགེ་སྦྱོང་གོའུ་ཏ་མས་མིའི་ཆོས་བླ་  
  
  
ཅག་གིས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ཉིས་འགྱུར་སུམ་འགྱུར་དུ་བསྟན་པར་བྱའོ། །དེ་ནས་རྫོགས་བྱེད་ལ་སོགས་པ་སྟོན་པ་དྲུག་  
པོ་རྣམས་རྒྱལ་པོ་གཟུགས་ཅན་སྙིང་པོ་གང་ན་བ་དེར་སོང་སྟེ་ཕྱིན་ནས། རྒྱལ་པོ་གཟུགས་ཅན་སྙིང་པོ་ལ། རྒྱལ་བ་དང། ཚེ་སྤེལ་བ་བྱས་ནས་འདི་སྐད་ཅེས་སྨྲས་སོ། །ལྷ་བདག་ཅག་ནི་རྫུ་འཕྲུལ་  
དང་ལྡན་པ། ཡེ་ཤེས་ཅན་དུ་སྨྲ་བ་ལགས། དགེ་སྦྱོང་གོའུ་ཏ་མ་ཡང་བདག་ཉིད་རྫུ་འཕྲུལ་དང་ལྡན་པ། ཡེ་ཤེས་ཅན་དུ་སྨྲ་བ་ལགས་པར་སེམས་ན། དེའི་སླད་དུ་ཡེ་ཤེས་དང་ལྡན་པར་སྨྲ་བ་དང་  
ཡེ་ཤེས་དང་ལྡན་པར་སྨྲ་བ་ལྷན་ཅིག་ཏུ་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་པར་སྩལ་བའི་རིགས་སོ། །གལ་ཏེ་དགེ་སྦྱོང་གོའུ་ཏ་མས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་གཅིག་  
བསྟན་ན་བདག་ཅག་གིས་གཉིས་ཞེས་བྱ་བ་ནས། བདག་ཅག་གིས་མིའི་ཆོས་བླ་མའི་རྫུ་འཕྲུལ་ཉིས་འགྱུར་སུམ་འགྱུར་དུ་བསྟན་པར་བགྱིའོ་ཞེས་བྱ་བའི་བར་སྔ་མ་བཞིན་ནོ། །དགེ་སྦྱོང་གོའུ་  
ཏ་མ་ཡང་ཤུལ་གྱི་ཕྱེད་དུ་དགུག་ཏུ་གསོལ། བདག་ཅག་ཀྱང་ཤུལ་གྱི་ཕྱེད་དུ་མཆིའོ། །དེ་ནས་མ་ག་དཧའི་རྒྱལ་པོ་བཟོ་སྦྱངས་གཟུགས་ཅན་སྙིང་པོས་རྫོགས་བྱེད་ལ་སོགས་པ་སྟོན་པ་དྲུག་པོ་  
རྣམས་ལ་འདི་སྐད་ཅེས་སྨྲས་སོ། །ཀྱེ་རོ་དང་འདྲ་བ་ཁྱེད་ཀྱིས་ཀྱང་བཅོམ་ལྡན་འདས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་དགུག་གམ། རྒྱལ་པོས་དེ་སྐད་ཅེས་སྨྲས་པ་དང། དེ་དག་དོང་ངོ།།  
  
  
༄༅། །ཇི་ཙམ་དུས་གཞན་ཞིག་ན་མ་ག་དཧའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་རྒྱལ་པོའི་ཁབ་ནས་བྱུང་སྟེ། བཅོམ་ལྡན་འདས་ལ་བལྟ་བ་དང། བསྙེན་བཀུར་  
བྱ་བའི་ཕྱིར་བཅོམ་ལྡན་འདས་ཀྱི་སྤྱན་སྔར་སོང་བ་དང། དེ་དག་དེའི་ལམ་ཁར་སོང་ནས། རྒྱལ་པོ་ལ་རྒྱལ་བ་དང། ཚེ་སྤེལ་བ་བྱས་ནས་འདི་སྐད་ཅེས་སྨྲས་སོ། །ལྷ་བདག་ཅག་ནི་རྫུ་འཕྲུལ་  
དང་ལྡན་པ་ཡེ་ཤེས་ཅན་དུ་སྨྲ་བ་ལགས་ཞེས་བྱ་བ་ནས། མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ཉིས་འགྱུར་སུམ་འགྱུར་དུ་བསྟན་པར་བགྱིས་ན། དགེ་སྦྱོང་གོའུ་ཏ་མ་ཤུལ་གྱི་ཕྱེད་དག་ཏུ་  
དགུག་པར་གསོལ། བདག་ཅག་ཀྱང་ཤུལ་གྱི་ཕྱེད་དུ་མཆིའོ་ཞེས་བྱ་བའི་བར་སྔ་མ་བཞིན་ནོ། །རྒྱལ་པོས་སྨྲས་པ། ཀྱེ་འདིའི་ཚེ་ནི་དེར་ཟད། གལ་ཏེ་ཁྱོད་དོན་འདི་ལན་གསུམ་གྱི་བར་དུ་  
ཟེར་ན་ཁྱེད་སྤྱུགས་ཏེ་བཏང་ངོ་ཞེས་དེས་དེ་དག་ཐག་བཅུག་པ་དང། སླར་སོང་ངོ། །རང་གི་གནས་སུ་ཕྱིན་པ་དང། ཡང་བསྡོས་པ། ཤེས་ལྡན་དག་མ་ག་དཧའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ནི་དགེ་  
སྦྱོང་གོའུ་ཏ་མའི་ཕྱོགས་བྱེད་པས། མཉན་ཡོད་ན་ཀོ་ས་ལའི་རྒྱལ་པོ་གསལ་རྒྱལ་གཟུ་བོ་ལྟ་བུ་ཞེས་ཡོད་ཅེས་གྲག་གོ་གང་གི་ཚེ་དགེ་སྦྱོང་གོའུ་ཏ་མ་མཉན་ཡོད་དུ་འོངས་པ་དེའི་ཚེ། བདག་  
ཅག་གིས་དགེ་སྦྱོང་གོའུ་ཏ་མ་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་དགུག་པར་བྱའོ། །ཅི་ཙམ་དུ་གཞན་ཞིག་ན་བཅོམ་ལྡན་འདས་རྒྱལ་པོའི་ཁབ་ཏུ་ཇི་སྲིད་དགྱེས་ཀྱི་བར་དུ་བཞུགས་  
  
  
།རིམ་གྱིས་ལྗོངས་རྒྱུ་ཞིང་གཤེགས་པ་ལས་མཉན་ཡོད་དུ་བྱོན་ནས། མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་  
གྱི་ཀུན་དགའ་ར་བ་ན་བཞུགས་སོ། །དེ་ནས་རྫོགས་བྱེད་ལ་སོགས་པ་སྟོན་པ་དྲུག་པོ་རྣམས་ཀྱང་བཅོམ་ལྡན་འདས་ཀྱི་རྗེས་ཤིང་མཉན་ཡོད་དུ་དོང་ངོ། །དེ་ནས་རིམ་གྱིས་མཉན་ཡོད་དུ་ཕྱིན་པ་  
དང། དེ་དག་ལམ་གྱིས་དུབ་པ་ངལ་བསོ་ནས་ཀོ་ས་ལའི་རྒྱལ་པོ་གསལ་རྒྱལ་ག་ལ་བ་དེར་སོང་སྟེ་ཕྱིན་པ་དང། ཀོ་ས་ལའི་རྒྱལ་པོ་གསལ་རྒྱལ་ལ་རྒྱལ་བ་དང་ཚེ་སྤེལ་བ་བྱས་ནས་སྨྲས་པ་  
ལྷ་བདག་ཅག་ནི། རྫུ་འཕྲུལ་དང་ལྡན་པ། ཡེ་ཤེས་ཅན་དུ་སྨྲ་བ་ལགས། དགེ་སྦྱོང་གོའུ་ཏ་མ་ཡང་བདག་ཉིད་རྫུ་འཕྲུལ་དང་ལྡན་པ། ཡེ་ཤེས་ཅན་དུ་སྨྲ་བ་ལགས་པར་སེམས་ན། དེའི་སླད་  
དུ་ཡེ་ཤེས་ཅན་དུ་སྨྲ་བ་དང། ཡེ་ཤེས་ཅན་དུ་སྨྲ་བ་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་སྟོན་དུ་སྩལ་བའི་རིགས་སོ། །གལ་ཏེ་དགེ་སྦྱོང་གོའུ་ཏ་མས་མིའི་ཆོས་བླ་མའི་རྫུ་  
འཕྲུལ་གྱི་ཆོ་འཕྲུལ་གཅིག་བསྟན་ན། བདག་ཅག་གིས་གཉིས། དགེ་སྦྱོང་གོའུ་ཏ་མས་གཉིས་ན། བདག་ཅག་གིས་བཞི། དགེ་སྦྱོང་གོའུ་ཏ་མས་བཞི་ན། བདག་ཅག་གིས་བརྒྱད། དགེ་  
སྦྱོང་གོའུ་ཏ་མས་བརྒྱད་ན། བདག་ཅག་གིས་བཅུ་དྲུག་དགེ་སྦྱོང་གོའུ་ཏ་མས་བཅུ་དྲུག་ན། བདག་གིས་སུམ་ཅུ་རྩ་གཉིས་ཏེ། དགེ་སྦྱོང་གོའུ་ཏ་མས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ཇི་  
  
  
༄༅། །སྙེད་བསྟན་པ་ལས། བདག་ཅག་གིས་ཉིས་འགྱུར་སུམ་འགྱུར་དུ་མི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་པར་བགྱིས། དགེ་སྦྱོང་གོའུ་ཏ་མ་ཤུལ་གྱི་ཕྱེད་  
དུ་དགུག་ཏུ་གསོལ། བདག་ཅག་ཀྱང་ཤུལ་གྱི་ཕྱེད་དུ་མཆིའོ། །ཀོ་ས་ལའི་རྒྱལ་པོ་གསལ་རྒྱལ་གྱིས་སྨྲས་པ། ཤེས་ལྡན་དག་གལ་ཏེ་དེ་ལྟ་ན་བདག་གིས་བཅོམ་ལྡན་འདས་ལ་  
ཞུས་ཏེ་བྱས། རེ་ཞིག་སྡོད་ཅིག་དེ་རྣམས་ཀྱིས་སྨྲས་པ། ལྷ་ལེགས་ཀྱི་དེ་ལྟར་མཛད་དུ་གསོལ། སྡོད་དོ། །དེ་ནས་ཡུལ་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་གང་ན་བ་  
དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་འཚལ་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། བཅོམ་ལྡན་འདས་ལ་ཀོ་ས་ལའི་རྒྱལ་པོ་གསལ་  
རྒྱལ་གྱིས་འདི་སྐད་ཅེས་གསོལ་ཏོ། །བཙུན་པ། མུ་སྟེགས་ཅན་དེ་རྣམས་བཅོམ་ལྡན་འདས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་སྤྱན་འདྲེན་ན། དེའི་སླད་དུ་བཅོམ་ལྡན་འདས་ཀྱིས་  
མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་དུ་གསོལ། མུ་སྟེགས་ཅན་རྣམས་ཐག་སྩལ་དུ་གསོལ། ལྷ་དང་མི་རྣམས་དགའ་བར་བགྱིར་གསོལ། སྐྱེས་བུ་དམ་པ་རྣམས་གློ་བ་རངས་  
པར་བགྱིར་གསོལ། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ་ང་ནི་ཉན་ཐོས་རྣམས་ལ་  
  
  
དགེ་སློང་དག་ཁྱེད་ཚུར། བྲམ་ཟེ་དང་ཁྱིམ་བདག་འོངས་ཤིང་འོངས་པ་རྣམས་ལ་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་སྟོན་ཅིག་ཅེས་ཆོས་སྟོན་པར་མི་བྱེད་ཀྱི། འོན་ཀྱང་ང་ནི་ཉན་  
ཐོས་རྣམས་ལ་འདི་སྐད་དུ། དགེ་སློང་དག་དགེ་བ་ནི་མ་སྤྱོམས་ཤིག་སྡིག་པ་ནི་ཤོགས་ཏེ་གནོས་ཤིག་ཅེས་ཆོས་སྟོན་ཏོ། །ཀོ་ས་ལའི་རྒྱལ་པོ་གསལ་རྒྱལ་གྱིས་ལན་གཉིས། ལན་གསུམ་  
གྱི་བར་དུ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། མུ་སྟེགས་ཅན་དེ་རྣམས་བཅོམ་ལྡན་འདས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་སྤྱན་འདྲེན་ན། དེའི་སླད་དུ་བཅོམ་ལྡན་  
འདས་ཀྱིས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་དུ་གསོལ། མུ་སྟེགས་ཅན་རྣམས་ཐག་སྩལ་དུ་གསོལ། ལྷ་དང་མི་རྣམས་དགའ་བར་བགྱིར་གསོལ། སྐྱེ་བོ་དམ་པ་རྣམས་གློ་བ་རངས་  
པར་བགྱིར་གསོལ། བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་ལན་གཉིས་ལན་གསུམ་གྱི་བར་དུ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ། ང་ནི་ཉན་ཐོས་རྣམས་ལ་འདི་  
སྐད་དུ། དགེ་སློང་དག་ཁྱེད་ཚུར། བྲམ་ཟེ་དང་ཁྱིམ་བདག་འོངས་ཤིང་འོངས་པ་རྣམས་ལ། མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་སྟོན་ཅིག་ཅེས་ཆོས་སྟོན་པར་མི་བྱེད་ཀྱི། འོན་ཀྱང་ང་ནི་  
ཉན་ཐོས་རྣམས་ལ་འདི་སྐད་དུ། དགེ་སློང་དག་དགེ་བ་ནི་མ་སྤྱོམས་ཤིག་སྡིག་པ་ནི་ཤོགས་ཏེ་གནོས་ཤིག་ཅེས་ཆོས་སྟོན་ཏོ། །སངས་རྒྱས་བཅོམ་ལྡན་འདས་རྣམས་ཀྱིས་ངེས་པར་མཛད་པ་ནི་  
  
  
༄༅། །ལྔ་ཡིན་ཏེ། ལྔ་གང་ཞེ་ན། སྔ་ཕྱི་མེད་པའི་སེམས་ཅན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་མཛད་པ་དང། ཉན་ཐོས་དགེ་  
བའི་རྩ་བ་བསགས་པ་རྒྱལ་ཚབ་ཏུ་དབང་བསྐུར་བས་དབང་བསྐུར་བར་མཛད་པ་དང། ཡབ་དང་ཡུམ་བདེན་པ་ལ་འགོད་པར་མཛད་པ་དང། མཉན་ཡོད་དུ་ཆོ་འཕྲུལ་ཆེན་པོ་བསྟན་པ་མཛད་པ་དང་སངས་  
རྒྱས་ཀྱིས་གདུལ་བར་བྱ་བ་ཐམས་ཅད་འདུལ་བའོ། །བཅོམ་ལྡན་འདས་ཀྱིས་སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཆོ་འཕྲུལ་ཆེན་པོ་གང་དུ་བསྟན་ཅེས་དགོངས་ན་  
མཉན་ཡོད་དུ་ཡིན་པར་གཟིགས་སོ། །ཡང་སྐྱེ་བོའི་ཚོགས་ཆེན་པོས་དུས་ཇི་ཙམ་ན་ཁོང་དུ་ཆུད་པར་འགྱུར་ཞེས་དགོངས་ན། ཞག་བདུན་ལོན་ནས་འགྱུར་བར་མཁྱེན་ནས། ཀོ་ས་ལའི་རྒྱལ་  
པོ་གསལ་རྒྱལ་ལ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ་སོང་ལ་དེ་བཞིན་བྱས། ཅི་རིགས་པར་སྒྲུབས་ཤིག་ཅེས་བགྱིས་ཤིག་།བཅོམ་ལྡན་འདས་དུས་ཇི་ཙམ་ན། རྒྱལ་པོ་ཆེན་  
པོ༑ ཞག་བདུན་ནའོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས། བཅོམ་ལྡན་འདས་ཀྱི་སྤྱན་སྔ་ནས་སོང་སྟེ། མུ་སྟེགས་ཅན་རྣམས་  
ལ་སྨྲས་པ། ཀྱེ་བཅོམ་ལྡན་འདས་ནི། ཞག་བདུན་ན་རྫུ་འཕྲུལ་གྱི་ཆོ་འཕྲུལ་ཆེན་པོ་སྟོན་པར་མཛད་ཀྱི། ཁྱེད་ཅག་གིས་བྱ་ཞིང་བཤམས་དགོས་པ་ཅི་ཡོད་པ་དེ་གྱིས་ཤིག་མུ་སྟེགས་ཅན་  
  
  
ཤེས་ལྡན་དག། ཡང་ན་ནི་དགེ་སྦྱོང་གོའུ་ཏ་མ་འབྲོས་པར་འགྱུར་རོ། །ཡང་ན་ནི་གྲོགས་ཚོལ་བར་འགྱུར་ན་དེ་ལ་ཇི་ལྟར་བསྒྲུབ། དེ་དག་འདི་སྐད་ཅེས། ཀྱེ་དགེ་སྦྱོང་གོའུ་ཏ་མ་ནི་  
གདོན་མི་ཟ་བར་གྲོགས་ཚོལ་བར་འགྱུར་བས་ཇི་སྟེ་དེ་ལྟར་གྱུར་ན་བདག་ཅག་གིས་ཀྱང་གྲོགས་བཙལ་ལོ། །དེའི་ཚེ་ཀུ་ཤའི་གྲོང་ཁྱེར་ན་ཀུན་ཏུ་རྒྱུ་ཤིན་ཏུ་བཟང་པོ་ཞེས་བྱ་བ་རྒས་པ། འཁོགས་པ་  
གཏུགས་པ། ཀུ་ཤའི་གྲོང་ཁྱེར་གྱི་གྱད་རྣམས་ཀྱིས་དགྲ་བཅོམ་པར་བཀུར་ཞིང། རིམ་གྲོ་བྱས། བཀུར་སྟིར་བྱས། བླ་མར་བྱས། མཆོད་པར་བྱས་པ་ཞིག་འདུག་གོ་དེ་རྣམས་ཀྱིས་གྲོས་བཅས་ནས་  
དེའི་དྲུང་དུ་སོང་སྟེ་སྨྲས་པ། ཤིན་ཏུ་བཟང་པོ་ཁྱོད་དང་བདག་ཅག་ཚངས་པ་མཚུངས་པར་སྤྱོད་པ་ཡིན་ཏེ། བདག་ཅག་གིས་དགེ་སྦྱོང་གོའུ་ཏ་མ་མིའི་ཆོས་བླ་མའི་རྫུ་འཕྲུལ་ལ་བོས་ཀྱི་གྲོགས་གྱིས་ཤིག་  
དེས་སྨྲས་པ། ཀྱེ་ཁྱེད་ཀྱིས་དགེ་སྦྱོང་གོའུ་ཏ་མ་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་བོས་པ་ནི་མ་ལེགས་པ་ཞིག་བྱས་སོ། །དེ་ཅིའི་ཕྱིར་ཞེ་ན། དེ་ནི་རྫུ་འཕྲུལ་ཆེ་ཞིང་མཐུ་ཆེ་བ་ཡིན་ནོ། །ཇི་ལྟར་  
ཤེས། འཐད་པ་ལགས་སོ། །འདི་ལ་གཏན་ཚིགས་ཅི་ཡོད། ཤེས་ལྡན་དག་།གང་གི་ཚེ་དགེ་སྦྱོང་གོའུ་ཏ་མ་འཇིག་རྟེན་དུ་མ་བྱུང་བ་དེའི་ཚེ། ཁོ་བོ་དལ་གྱིས་འབབ་པ་ཞེས་བྱ་བའི་མཚོ་འགྲམ་  
ན་ཉིན་མོ་གནས་ཤིང་ཁོ་བོའི་བསོད་སྙོམས་བླངས་ནས། མཚོ་ཆེན་པོ་མ་དྲོས་པར་སོང་སྟེ་ཟའོ། །དེ་ན་ཁོ་བོ་ཕྱོགས་གཅིག་ན་འདུག་པ་ལ་མ་དྲོས་པ་ན་གནས་པའི་ལྷ་རྣམས་ཀྱིས་ཆུ་བཅུས་ཤིང་  
  
  
༄༅། །སྦྱིན་པར་བྱེད་དོ། །གང་གི་ཚེ་དགེ་སྦྱོང་གོའུ་ཏ་མ་འཇིག་རྟེན་དུ་བྱུང་བ་དེའི་ཚེ། དེའི་ཉན་ཐོས་ཀྱི་མཆོག་ཤཱ་རིའི་བུ་ཞེས་བྱ་བ་དེའི་དགེ་སྦྱོང་སྐུལ་བྱེད་ཅེས་བྱ་བ་  
དེས། ཕྱག་དར་ཁྲོད་པ་ཁྱེར་ནས་མཚོ་ཆེན་པོ་མ་དྲོས་པར་འོངས་པ་དང། །མ་དྲོས་པ་ན་གནས་པའི་ལྷ་དེ་རྣམས་དེའི་ཕྱག་དར་ཁྲོད་པ་དེ་དག་བཀྲུས་ནས་འབུལ་བར་བྱེད་ལ། བཀྲུས་པའི་ཆུ་དེས་  
ཀྱང་བདག་ཉིད་ཀྱི་མགོ་བོར་འདེབས་པར་བྱེད་དོ། །དེ་ལྟ་བས་ན་བདག་ཅག་གང་གི་ཡང་སློབ་དཔོན་དང་ཡང་མི་མཉམ་པ་དེ་ཁྱེད་ཀྱིས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་བོས་པ་ནི་  
མ་ལེགས་པ་བྱས་སོ། །དེ་རྣམས་ཕན་ཚུན་དུ་ཀྱེ་འདི་ཡང་དེའི་ཕྱོགས་ཤིག་ཡིན་པས། བདག་ཅག་གཞན་ཚོལ་དུ་དོང་ངོ་ཞེས་སྨྲས་ནས། དེ་རྣམས་ཀྱིས་དེ་ལ་གཡོའི་ཀུན་ཏུ་སྤྱོད་པས། བཀུར་  
སྟི་བྱ་བ་ལྟར་བྱས་ཏེ་དོང་ནས། ས་ཕྱོགས་དབེན་པ་གཞན་ཞིག་ཏུ་འདུས་ནས་བགྲོས་པ། ཀྱེ་བདག་ཅག་གིས་གྲོགས་གཞན་ཇི་ལྟར་བཙལ་བར་བྱ། སྨྲོས་ཤིག་དེ་ལས་ཁ་ཅིག་གིས་  
སྨྲས་པ། གྲོང་ཁྱེར་སྐྱེད་མོས་ཚལ་གྱི་ནགས་ཞེས་བྱ་བ་ན་ལྔ་མངོན་པར་ཤེས་པ་ཆེ་གེ་མོ་ཞིག་གནས་པས་དེའི་གན་དུ་དོང་དང། དེས་བདག་ཅག་གི་གྲོགས་བྱེད་པར་འགྱུར་རོ། །ཁ་ཅིག་  
གིས་སྨྲས་པ། དེས་མི་ནུས་ཀྱི། འོན་ཀྱང་དཀའ་ཐུབ་ཀྱི་ནགས་ཚལ་ཆེ་གེ་མོ་ཞེས་བྱ་བ་ན། དཀའ་ཐུབ་ཅན་ལྔ་མངོན་པར་ཤེས་པ་ཆེ་གེ་མོ་ཞེས་བྱ་བ་གནས་པ་དེའི་དྲུང་དུ་དོང་ན། དེས་བདག་  
  
  
།དེའི་ཚེ་གངས་རིའི་སུལ་ཤིང་སྣ་ཚོགས་ཀྱི་ནགས་ཚལ་གྱིས་བརྒྱན་པ། ཆུ་མིག་དང། མེ་ཏོག་དང། འབྲས་བུ་དང། རྩ་བ་ཕུན་སུམ་ཚོགས་པ་འབབ་ཆུ་དང་  
མཚེའུ་མཛེས་པར་བྱས་པ་ན། དྲང་སྲོང་ལྔ་བརྒྱ་ཙམ་ཞིག་གནས་ཏེ་ཕལ་ཆེར་མངོན་པར་ཤེས་པ་ལྔ་དང་ལྡན་པའོ། །དེའི་ནང་ནས་དྲང་སྲོང་མངོན་པར་ཤེས་པ་ལྔ་དང་ལྡན་པ་གཅིག་གྲོང་  
ཁྱེར་གྱི་ཉེ་འཁོར་དུ་འོངས་ནས། དེ་ཕན་ཚུན་འཕྱན་པ་ལས། དེ་རྣམས་ཀྱི་དྲུང་དུ་འོངས་པ་དང། དེ་རྣམས་ཀྱིས་དེ་ལ་བྱོན་པ་ལེགས་སོ། །ཞེས་བྱ་བ་ཀུན་ཏུ་སྤྱད་ནས། ཁྱོད་གང་ན་འདིར་འོངས་  
ཞེས་དྲིས་པ་དང། དེས་ཇི་ལྟར་གྱུར་པ་རྣམས་བརྗོད་དོ། །དེ་རྣམས་ཡིད་བདེ་བ་སྐྱེས་ནས་དེ་དག་གི་དྲུང་དུ་སོང་ངོ། །དེ་ནས་ཕན་ཚུན་ཡང་དག་པར་དགའ་བར་བྱས་ནས་ལམ་གྱིས་དུབ་པ་ངལ་  
བསོ་སྟེ། ཀྱེ་ཁྱེད་དང་བདག་ཅག་ཚངས་པ་མཚུངས་པར་སྤྱོད་པ་ཡིན་ཏེ། བདག་ཅག་གིས་དགེ་སྦྱོང་གོའུ་ཏ་མ་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་བོས་ན། ཁྱོད་ཀྱིས་ཀྱང་གྲོགས་གྱིས་  
ཤིག་དེ་དག་གིས་སྨྲས་པ། ཀྱེ་ལེགས་ཏེ་དེ་བཞིན་དུ་བྱ་ན། འོན་ཀྱང་ངེད་ལ་མཚན་མ་སྟོན་ཅིག་དེ་རྣམས་ཡིད་བདེ་བ་སྐྱེས་ནས་དེ་དག་ལ་གུས་པར་སྨྲ་བས་མགུ་བར་བྱས་ཏེ་དོང་ངོ། །རེ་  
ཞིག་ན་ཀོ་ས་ལའི་རྒྱལ་པོ་གསལ་རྒྱལ་གྱི་མས་དབེན་གྱི་ནུ་བོ་རྒྱལ་བུ་གཞོན་ནུ་ནག་གུ་ཞེས་བྱ་བ་དེ་དྲི་དང་མེ་ཏོག་གི་ཕྲེང་བས་བརྒྱན་ནས། རྒྱལ་པོའི་ཕོ་བྲང་གི་དྲུང་ན་མར་སོང་བ་ལས་དེའི་བཙུན་  
  
  
༄༅། །མོ་ཞིག་སྟེང་གི་ཁང་བཟང་གི་ཐོག་ནས་མེ་ཏོག་གི་ཕྲེང་བ་བོར་བ་དང། དེའི་ལུས་ལ་ཕོག་པ་གཞན་ཞིག་གིས་མཐོང་ངོ། །འཇིག་རྟེན་ནི་མཛའ་བ་དང། མི་མཛའ་  
བ་དང། ཐ་མལ་པ་ཡིན་པས། དེས་ཀྱང་བློན་པོ་ལ་བྱས་སོ། །བློན་པོས་ཀྱང་རྒྱལ་པོ་ལ། ལྷ་རྒྱལ་བུ་གཞོན་ནུ་ནག་གུ་ནི་ལྷའི་བཙུན་མོ་དང་ཁྲིའོ་ཞེས་གསོལ་ཏོ། །རྒྱལ་པོ་རྣམས་ནི་མ་བརྟགས་  
པར་བྱེད་པ་ཡིན་པས། དེས་བློན་པོ་རྣམས་ལ། ཤེས་ལྡན་དག་ངས་རྒྱལ་བུ་གཞོན་ནུ་ནག་གུ་ཡོངས་སུ་བཏང་གི་དེང་ལ་རྐང་ལག་མེད་པར་གྱིས་ཤིག་ཅེས་བསྒོ་བ་དང། དེ་དག་གིས་  
དེ་སྲང་དུ་ཁྲིད་ནས་རྐང་ལག་མེད་པར་བྱས་ཏེ་བཞག་ནས། དེའི་གཉེན་མིག་མཆི་མས་གང་བ་རྣམས་དང། སྐྱེ་བོའི་ཚོགས་གཞན་དག་གིས་ཀྱང་ཡོངས་སུ་བསྐོར་ཅིང་འདུག་གོ་ཇི་ཙམ་ན་མུ་  
སྟེགས་ཅན་རྣམས་ཀྱང་ཕྱོགས་དེར་འོངས་པ་དང། དེ་དག་ལ་དེའི་གཉེན་རྣམས་ཀྱིས། འཕགས་པ། རྒྱལ་བུ་གཞོན་ནུ་ནག་གུའི་ཡན་ལག་དང་ཉིད་ལག་དག་ཇི་ལྟར་སྔ་མཁོ་བཞིན་དུ་  
འགྱུར་བའི་བདེན་པའི་ཚིག་མཛད་དུ་གསོལ། ཞེས་སྨྲས་པ་དང། དེ་དག་སྤོབས་པ་མེད་ནས། ཅང་མི་ཟེར་བར་ལངས་ཏེ། ཇི་ཙམ་ན་ཚེ་དང་ལྡན་པ་ཀུན་དགའ་བོ་བསོད་སྙོམས་ལ་རྒྱུ་བ་  
ལས་ཕྱོགས་དེར་ཕྱིན་པ་དང། དེ་དག་གིས་དེ་ལ་སྨྲས་པ། འཕགས་པ། རྒྱལ་བུ་གཞོན་ནུ་ནག་གུ་ཡན་ལག་དང་ཉིང་ལག་དག་ཇི་ལྟར་སྔ་མཁོ་བཞིན་དུ་འགྱུར་བར་བདེན་པའི་ཚིག་མཛད་  
  
  
དེས་སྨྲས་པ། ཤེས་ལྡན་དག་བཅོམ་ལྡན་འདས་ལ་ཞུས་ཏེ་འོངས། ཞེས་བྱས་པ་དང། དེ་དག་འདི་ནི། སོས་ཟིན་ཏོ་ཞེས་དབུགས་ཕྱིན་པར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་  
བོ་རིངས་པ་རིངས་པར་མཉན་ཡོད་དུ་སོང་སྟེ། བསོད་སྙོམས་པ་བཞག་ནས། བཅོམ་ལྡན་འདས་ཀྱི་སྤྱན་སྔར་སྟོང་སྟེ། སྐབས་དེ་བཅོམ་ལྡན་འདས་ལ་རྒྱ་ཆེར་གསོལ་པ་དང། བཅོམ་ལྡན་འདས་ཀྱིས་  
བཀའ་སྩལ་པ། ཀུན་དགའ་བོ་སོང་ལ་རྒྱལ་བུ་གཞོན་ནུ་ནག་གུའི་གཉེན་གྱིས་ཡན་ལག་དང་ཉིང་ལག་དག་གནས་ཇི་ལྟ་བ་བཞིན་དུ་འཇོག་ཏུ་ཆུག་ལ། བདེན་པའི་ཚིག་འདི་ལྟར་གྱིས་ཤིག། །བདེན་  
པ་དང་བདེན་པའི་ཚིག་གང་གིས་སེམས་ཅན་རྐང་པ་མེད་པ་དང་རྐང་གཉིས་དང། རྐང་བཞི་དང། རྐང་མངས་དང། གཟུགས་ཅན་དང། གཟུགས་མེད་པ་དང། འདུ་ཤེས་  
ཡོད་པ་དང། འདུ་ཤེས་མེད་པ་དང། འདུ་ཤེས་མེད་འདུ་ཤེས་མེད་མིན་གང་སུ་ཡང་རུང་བ་དེ་དག་གི་ནང་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་  
མཆོག་ཏུ་གསུངས་པ་དང། འདུས་བྱས་དང། འདུས་མ་བྱས་ཀྱི་ཆོས་གང་ཅི་ཡང་རུང་བ་དེ་དག་གི་ནང་ན། འདོད་ཆགས་དང་བྲལ་བའི་ཆོས་མཆོག་ཏུ་གསུངས་པ་དང། འདུས་པའམ། མང་  
པོའམ། ཚོགས་པའམ། འཁོར་གང་སུ་ཡང་རུང་བ་དེ་དག་གི་ནང་ན་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་མཆོག་ཏུ་གསུངས་པ་དང། ཚུལ་ཁྲིམས་དང། བརྟུལ་ཞུགས་དང་  
  
  
༄༅། །དཀའ་ཐུབ་དང། ཚངས་པར་སྤྱོད་པ་ལ་གནས་པ་གང་ཅི་ཡང་རུང་བ་དེ་དག་གི་ནང་ན། འཕགས་པ་དགྱེས་པའི་ཚུལ་ཁྲིམས་མཆོག་ཏུ་གསུངས་པའི་བདེན་  
པ་དང། བདེན་པའི་ཚིག་འདིས་རྒྱལ་བུ་གཞོན་ནུ་ནག་གུའི་ཡན་ལག་དང། ཉིང་ལག་སྔོན་གྱི་ཇི་ལྟ་བ་བཞིན་དུ་གྱུར་ཅིག་ཅེས་བྱོས་ཤིག་དང། སྔ་མཁོ་བཞིན་དུ་འགྱུར་རོ། །ཚེ་དང་  
ལྡན་པ་ཀུན་དགའ་བོས་བཙུན་པ་དེ་ལྟར་འཚལ་ལོ། །ཞེས་བཅོམ་ལྡན་འདས་ཀྱི་ལྟར་མཉན་ནས། དེའི་གཉེན་རྣམས་ཀྱིས་ཡན་ལག་དང་ཉིང་ལག་གནས་ཇི་ལྟ་བ་བཞིན་དུ་བཞག་ནས་  
འདི་ལྟར་བདེན་པའི་ཚིག་བྱ་བར་བརྩམས་ཏེ། བདེན་པ་དང་བདེན་པའི་ཚིག་གིས་སེམས་ཅན་རྐང་པ་མེད་པ་དང། ཞེས་བྱ་བ་ནས་གང་སུ་ཡང་རུང་བ་དེ་དག་གི་ནང་ན། འཕགས་པ་དགྱེས་  
པའི་ཚུལ་ཁྲིམས་མཆོག་ཏུ་གསུངས་པའི་བདེན་པ་དང། བདེན་པའི་ཚིག་དེས་དེའི་ཡན་ལག་སྔ་མཁོ་བཞིན་དུ་གྱུར་ཅིག་ཅེས་བྱ་བའི་བར་དུ་སྔ་མ་བཞིན་དུ་བྱས་པ་དང། བདེན་པའི་ཚིག་གིས་  
དེའི་ཡན་ལག་དང་ཉིང་ལག་ཇི་ལྟར་སྔ་མ་བཞིན་དུ་གནས་པར་གྱུར་ནས། སྐྱེ་བོའི་ཚོགས་ཀྱིས་ངོ་མཚར་དུ་གྱུར་པའི་མིག་ཕྱེ་སྟེ། ཨ་ལ་ལ་འཕགས་པ་ཀུན་དགའ་བོས་མུ་སྟེགས་ཅན་རྣམས་  
ཕམ་པར་བྱས་སོ། །ཞེས་སྒྲ་བོ་ཆེ་བཏོན་ཏོ། །དེ་ནས་ཚེ་དང་ལྡན་པ་ཀུན་དགའ་བོས་རྒྱལ་བུ་གཞོན་ནུ་ནག་གུ་ཁྲིད་ནས། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་  
  
  
ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས། བཙུན་པ་རྒྱལ་  
བུ་གཞོན་ནུ་ནག་གུ་དེ་ནི་འདི་ལགས་སོ་ཞེས་གསོལ་པ་དང། དེ་ནས་རྒྱལ་བུ་གཞོན་ནུ་ནག་གུས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། ཕྱོགས་གཅིག་ཏུ་འདུག་གོ་བཅོམ་ལྡན་  
འདས་ཀྱིས་དེའི་བསམ་པ་དང། བག་ལ་ཉལ་དང། ཁམས་དང། རང་བཞིན་ཐུགས་སུ་ཆུད་ནས། དེ་དང་འཚམ་པའི་ཆོས་སྟོན་པ་མཛད་དོ། །རྒྱལ་བུ་གཞོན་ནུ་ནག་གུས་དེ་ཐོས་མ་ཐག་ཏུ་བདེན་  
པ་མངོན་པར་རྟོགས་ཏེ། ཕྱིར་མི་འོང་བའི་འབྲས་བུ་མངོན་དུ་བྱས་ཤིང། རྫུ་འཕྲུལ་ཡང་ཐོབ་པར་གྱུར་ཏོ། །ཀོ་ས་ལའི་རྒྱལ་པོ་གསལ་རྒྱལ་གྱིས། འཕགས་པ་ཀུན་དགའ་བོས་བདེན་པའི་ཚིག་ཇི་ལྟ་བ་  
བཞིན་དུ་བྱས་པས། རྒྱལ་བུ་གཞོན་ནུ་ནག་གུའི་ཡན་ལག་དང་ཉིང་ལག་སྔ་མཁོ་བཞིན་དུ་གྱུར་ཏོ་ཞེས་ཐོས་སོ། །ཐོས་ནས་ཀྱང་རྒྱལ་བུ་གཞོན་ནུ་ནག་གུ་གང་ན་བ་དེར་སོང་སྟེ་ཕྱིན་ནས། རྒྱལ་བུ་  
གཞོན་ནུ་ནག་གུ་ལ་འདི་སྐད་ཅེས་སྨྲས་སོ། །གཞོན་ནུ་ཚུར་ཤོག་།ཁྱིམ་དུ་འདོང། དེས་སྨྲས་པ། ལྷ་བདག་ནི་བཅོམ་ལྡན་འདས་ལ་བསྙེན་བཀུར་འཚལ་ཞིང་འདི་ཉིད་དུ་མཆིས་སོ། །ལེགས་  
ཀྱི་དེ་བཞིན་དུ་གྱིས་ཤིག་ཅེས་དེས་ཀུན་དགའ་ར་བའི་ནང་དེར་འཆགས་བྱས་སོ། །དེ་དེ་ན་འདུག་པ་ན་དེའི་ཡན་ལག་དང་ཉིང་ལག་དུམ་བུ་སླར་འབྱོར་བས། དེའི་མིང་དུམ་བུའི་ཀུན་དགའ་ར་བ་  
  
  
༄༅། །དུམ་བུའི་ཀུན་དགའ་ར་བ་ན་ཞེས་བྱ་བར་ཆགས་སོ། །དེ་ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་  
ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་།ཕྱོགས་གཅིག་ཏུ་འདུག་ནས། ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་  
བཅོམ་ལྡན་འདས་ཀྱིས་གནང་ན། བདག་གིས་མཉན་ཡོད་ནས་རྒྱལ་བུ་རྒྱལ་བྱེད་ཀྱི་ཚལ་ཇི་སྲིད་པ་དེའི་བར་དུ་ཆོ་འཕྲུལ་ཆེན་པོ་བསྟན་པའི་འདུན་ཁང་བགྱིའོ། །བཅོམ་ལྡན་འདས་ཀྱིས་  
བཀའ་སྩལ་པ། རྒྱལ་པོ་ཆེན་པོ་ལེགས་ཀྱི་གྱིས་ཤིག་དེར་གདོན་མི་ཟ་བར་སྐྱེ་བོའི་ཚོགས་ཆེན་པོ་འདུ་བར་འགྱུར་རོ། །ཞེས་བཀའ་སྩལ་པ་དང། ཀོ་ས་ལའི་རྒྱལ་པོ་གསལ་རྒྱལ་གྱིས་  
མཉན་ཡོད་དང། རྒྱལ་བྱེད་ཀྱི་ཚལ་ཇི་སྲིད་པ་དེའི་བར་དུ་ས་གཞི་ཡོངས་སུ་སྦྱངས། ཆོ་འཕྲུལ་ཆེན་པོ་བསྟན་པའི་འདུན་ཁང་བཤམས་ཏེ། འདུན་ཁང་གོས་བརྒྱ་སྟོང་རི་བས་གཡོགས་  
པ་ཙནྡན་གྱི་ཆུས་ཆག་ཆག་བཏབ་པ། དྲི་ཞིམ་པའི་བདུག་པའི་སྣོད་བཞག་པ། བ་དན་དང་རྒྱལ་མཚན་སྒྲེང་བ། དར་གྱི་ཆུན་འཕྱང་གི་ཚོགས་དཔྱངས་པ། མེ་ཏོག་སིལ་མ་སྣ་ཚོགས་  
བཀྲམ་པ། ལྷ་རྣམས་ཀྱི་དགའ་ཚལ་གྱི་སྐྱེད་མོས་ཚལ་བཞིན་དུ་ཉམས་དགའ་བར་བྱས་ནས། དེར་བཅོམ་ལྡན་འདས་ཀྱིས་ཕྱིར་རྡོ་རྗེ་དང། བཻ་ཌཱུརྱ་དང། མརྒད་དང། བྱུ་རུ་དང། ནོར་བུ་  
  
  
མུ་ཏིག་དང། ཨན་ད་སྙིལ་དང། མཐོན་ཀ་ཆེན་པོ་དང་པདྨ་རཱ་གས་བརྒྱན་ཅིང་སྤྲས་པའི་གསེར་གྱི་སེང་གེའི་ཁྲི་ཡང་བཤམས་སོ། །མུ་སྟེགས་ཅན་གྱི་དགེ་བསྙེན་རྣམས་ཀྱིས་ཀྱང་རང་  
གི་འབྱོར་པ་དང་མཐུན་པའི་གོས་ཀྱིས་གཡོགས་པའི་འདུན་ཁང་དྲུག་ཀྱང་བྱས། སྟན་དྲུག་ཀྱང་བཤམས་ནས། དེ་དག་ཏུ་མུ་སྟེགས་ཅན་རྣམས་རང་གི་འཁོར་གྱིས་བསྐོར་ནས་སྔར་འོངས་ཏེ་འདུག་  
ནས། རྒྱལ་པོ་ལ། ལྷ་བདག་ཅག་ནི་མཆིས་ལགས་ན། དགེ་སྦྱོང་གོའུ་ཏ་མ་དགུག་ཏུ་གསོལ། ཞེས་ཕོ་ཉ་བཏང་ངོ། །རྒྱལ་པོས་ཐོས་ནས་ཀྱང་བཙུན་མོ་དང། གཞོན་ནུ་དང། ཕོ་བྲང་འཁོར་གྱི་  
མི་དང་བཅས་ཏེ་ཆོ་འཕྲུལ་ཆེན་པོའི་འདུན་ཁང་དུ་སོང་ནས། དེས་བྲམ་ཟེའི་ཁྱེའུ་བླ་མ་ལ་བྲམ་ཟེའི་ཁྱེའུ་ཁྱོད་ཚུར་ཤོག་བཅོམ་ལྡན་འདས་གང་ན་བཞུགས་པ་དེར་སོང་ལ། ཕྱིན་པ་དང། བཅོམ་  
ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བདག་གི་མཆིད་ནས་གནོད་པ་ཆུང་ངམ། ཉམ་ང་བ་ཉུང་ངམ། བསྐྱོད་པ་ཡང་ངམ་འྪོའམ། སྟོབས་དང་བདེ་བ་ལ་རེག་པར་  
གནས་སམ། ཁ་ན་མ་ཐོ་བ་མི་མྔའམ། ཞེས་སྙུན་གསོལ་ལ་འདི་སྐད་ཅེས། བཙུན་པ་མུ་སྟེགས་ཅན་དེ་རྣམས་ཚོགས་ཤིང་མཆིས་ལགས་ན། བཅོམ་ལྡན་འདས་ཀྱིས་དེའི་དུས་ལ་བབ་  
པར་དགོངས་སུ་གསོལ། ཞེས་ཀྱང་གསོལ་ཅིག་ལྷ་དེ་ལྟར་འཚལ་ལོ་ཞེས་བྲམ་ཟེའི་ཁྱེའུ་བླ་མ་ཀོ་ས་ལའི་རྒྱལ་པོ་གསལ་རྒྱལ་གྱི་ལྟར་མཉན་ནས། བཅོམ་ལྡན་འདས་གང་ན་བ་དེར་སོང་སྟེ་  
  
  
༄༅། །ཕྱིན་པ་དང། བཅོམ་ལྡན་འདས་དང་ལྷན་ཅིག་ཕན་ཚུན་ཡང་དག་པར་དགའ་བ་དང། ཡང་དག་པར་མགུ་བར་གྱུར་པའི་གཏམ་རྣམ་པ་སྣ་ཚོགས་བྱས་ཏེ་  
ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བྲམ་ཟེའི་ཁྱེའུ་བླ་མས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ་ཀོ་ས་ལའི་རྒྱལ་པོ་གསལ་རྒྱལ་  
གོའུ་ཏ་མའི་ཞབས་ལ་ཕྱག་འཚལ་ནས། གནོད་པ་ཆུང་ངམ། ཉམ་ང་བ་ཉུང་ངམ། བསྐྱོད་པ་ཡང་ངམ། འྪོའམ། སྟོབས་དང་བདེ་བ་ལ་རེག་པར་གནས་སམ། ཁ་ན་མ་ཐོ་བ་མི་  
མྔའམ། ཞེས་སྙུན་གསོལ་ཞིང་མཆིས་ཞེས་གསོལ་པ་དང། བྲམ་ཟེ་ཁྱེའུ་བླ་མ་ཀོ་ས་ལའི་རྒྱལ་པོ་གསལ་རྒྱལ་དང་ཁྱོད་བདེ་བར་གྱུར་ཅིག་ཀོ་ས་ལའི་རྒྱལ་པོ་གསལ་རྒྱལ་གྱི་  
མཆིད་ནས། ཀྱེ་གོའུ་ཏ་མ་མུ་སྟེགས་ཅན་རྣམས་ཆོ་འཕྲུལ་ཆེན་པོའི་འདུན་ཁང་དུ་ལྷགས་ནས་འདུས་ཤིང་མཆིས་ན། བཅོམ་ལྡན་འདས་ཀྱིས་དེའི་དུས་ལ་བབ་པར་དགོངས་སུ་གསོལ་  
ཞེས་མཆིའོ། །བཅོམ་ལྡན་འདས་ཀྱིས་བླ་མ་སོང་ཞིག་ང་ཡང་འོང་ངོ། །ཞེས་བཀའ་སྩལ་པ་དང། བྲམ་ཟེའི་ཁྱེའུ་བླ་མ་སོང་ངོ་།བཅོམ་ལྡན་འདས་ཀྱིས་ཇི་ལྟར་ངང་པའི་རྒྱལ་པོ་འདབ་  
མ་བརྐྱང་བ་དེ་ལྟར་བྱིན་གྱིས་བརླབས་ནས་ནམ་མཁའི་དཀྱིལ་དུ་འཕགས་ཏེ། སྲོག་ཆགས་བརྒྱ་སྟོང་དུ་མ་ངོ་མཚར་གྱིས་མིག་ཕྱེ་ནས་ཨ་ལ་ལ་ཞེས་ཅ་ཅོ་དང། ག་ཞའི་སྒྲ་བཏོན་ཏེ། ལྟ་  
  
  
གཤེགས་སོ། །ཀོ་ས་ལའི་རྒྱལ་པོ་གསལ་རྒྱལ་གྱིས་འབྱོར་པ་དེ་དག་མཐོང་ནས། ཡ་མཚན་གྱིས་ཡིད་དད་པར་གྱུར་ཏེ། མུ་སྟེགས་  
ཅན་རྣམས་ལ་འདི་སྐད་ཅེས་སྨྲས་སོ། །ཀྱེ་བཅོམ་ལྡན་འདས་ཀྱིས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་ཟིན་ཏེ། ད་ནི་ཁྱོད་ཀྱི་རེས་ལ་བབ་ཀྱི། ཁྱོད་ཀྱིས་སྟོན་ཅིག་དེ་རྣམས་ཀྱིས་སྨྲས་  
པ༑ ལྷ། གཞེས་ཤིག་སྐྱེ་བོའི་ཚོགས་ཆེན་པོ་འདིར་འདུས་ལགས་ན་ཆོ་འཕྲུལ་ཆེན་པོ་འདི་ཅི་དགེ་སྦྱོང་གོའུ་ཏ་མའི་ལགས་སམ། འོན་ཏེ་བདག་ཅག་གི་ལགས་སམ། གང་གི་ལགས་  
སུས་འཚལ། དེ་ནས་དེའི་མོད་ལ་དུམ་བུའི་ཀུན་དགའ་ར་བ་པའི་རྫུ་འཕྲུལ་གྱིས་རི་སྤོས་ཀྱི་ངད་ལྡང་ལས་ཤིང་ཨ་མྲ་ཡལ་ག་དང་ལོ་མ་དང། འདབ་མ་དཀར་པོ་དུ་མས་ཀླུབས་པ། བྱའི་ཚོགས་  
དུ་མ་སྐད་འབྱིན་པ་བླངས་ན། ཆོ་འཕྲུལ་ཆེན་པོའི་འདུན་ཁང་གི་བྱང་ཕྱོགས་སུ་བཞག་པ་དང། དེ་ཡང་རྒྱལ་པོས་མཐོང་ནས་ཡིད་བདེ་བ་སྐྱེས་ཏེ། ལན་གཉིས་ཀྱི་བར་དུ་མུ་སྟེགས་ཅན་རྣམས་ལ་  
འདི་སྐད་ཅེས་སྨྲས་སོ། །བཅོམ་ལྡན་འདས་ཀྱིས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་ཟིན་ཏེ། ད་ནི་ཁྱེད་ཀྱི་རེས་ལ་བབ་ཀྱི། ཁྱེད་ཀྱིས་སྟོན་ཅིག་དེ་དག་གིས་སྨྲས་པ། ལྷ་བདག་  
ཅག་གིས་ཁྱོད་ལ་སྔར་མ་གསོལ་ཏམ། ལྷ་སྐྱེ་བོའི་ཚོགས་ཆེན་པོ་འདིར་འདུས་ལགས་ན། ཆོ་འཕྲུལ་ཆེན་པོ་འདི་ཅི་དགེ་སྦྱོང་གོའུ་ཏ་མའི་ལགས་སམ། འོན་ཏེ་བདག་ཅག་གི་ལགས་སམ་  
  
  
༄༅། །སུའི་ལགས་སུས་འཚལ། དེ་ནས་དེའི་མོད་ལ་ཁྱིམ་བདག་ངན་ལེགས་སྦྱིན་གྱིས་རྫུ་འཕྲུལ་གྱིས་སུམ་ཅུ་རྩ་གསུམ་གྱི་ལྷའི་དཔག་བསམ་གྱི་ཤིང་བླངས་  
ནས། ཆོ་འཕྲུལ་ཆེན་པོའི་འདུན་ཁང་གི་ལྷོ་ཕྱོགས་ཀྱི་ངོས་སུ་བཞག་པ་དང། དེ་ཡང་ཀོ་ས་ལའི་རྒྱལ་པོ་གསལ་རྒྱལ་གྱིས་མཐོང་ནས། ཡང་ཤིན་ཏུ་དགའ་བ་དང་མགུ་བ་སྐྱེས་ནས། ལན་གསུམ་  
གྱི་བར་དུ་མུ་སྟེགས་ཅན་རྣམས་ལ་འདི་སྐད་ཅེས་སྨྲས་སོ། །ཀྱེ་བཅོམ་ལྡན་འདས་ཀྱིས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་ཟིན་ཏེ། ད་ནི་ཁྱོད་ཀྱི་རེས་ལ་བབ་ཀྱི། སྟོན་ཅིག་དེ་དག་  
གིས་སྨྲས་པ། བདག་ཅག་གིས་གསོལ་མོད་ཀྱི། འོན་ཀྱང་ལན་གསུམ་གྱི་བར་དུ་གསོལ་བར་བགྱི་སྟེ། ལྷ་སྐྱེ་བོའི་ཚོགས་ཆེན་པོ་འདིར་འདུས་ལགས་ན། ཆོ་འཕྲུལ་ཆེན་པོ་འདི་ཅི་དགེ་  
སྦྱོང་གོའུ་ཏ་མའི་ལགས་སམ། འོན་ཏེ་བདག་ཅག་གི་ལགས་སམ། སུའི་ལགས་སུས་འཚལ། དེ་ནས་བཅོམ་ལྡན་འདས་ཀྱི་ཆོ་འཕྲུལ་ཆེན་པོ་ལྟ་བར་སྤྲོ་བའི་སྲོག་ཆགས་བརྒྱ་སྟོང་དུམ་ཡང་  
འདུས། ལྷ་བརྒྱ་སྟོང་དུ་མ་ཡང་ནམ་མཁའི་དཀྱིལ་དུ་འདུས་པར་གྱུར་པ་དང། བཅོམ་ལྡན་འདས་ཀྱིས་གཙུག་ལག་ཁང་གི་ཕྱི་རོལ་ཏུ་ཞབས་བཀྲུས་ཏེ། གཙུག་ལག་ཁང་དུ་གཤེགས་ནས་  
གདན་བཤམས་པ་ཉིད་ལ་བཞུགས་ཏེ། མེའི་ཁམས་ལ་སྙོམས་པར་ཞུགས་སོ། །དེ་ནས་སྒོ་འཕར་གྱི་གསེབ་ནས་འོད་ཟེར་བྱུང་བས་ཆོ་འཕྲུལ་ཆེན་པོའི་འདུན་ཁང་ཐམས་ཅད་བསྲེག་པར་  
  
  
མུ་སྟེགས་ཅན་རྣམས་ཀྱིས་སྨྲས་པ། ལྷ་ད་ནི། དགེ་སྦྱོང་གོའུ་ཏ་མའི་ཆོ་འཕྲུལ་ཆེན་པོའི་འདུན་ཁང་ཚིག་ཅིང་མཆིས་ན། གལ་ཏེ་དགེ་སྦྱོང་གོའུ་ཏ་མས་རྔོ་ཐོག་ན་འདིར་མཆིས་  
ལ༑ ཞི་བར་བགྱིད་གྲང། ཞེས་བྱས་པ་དང། རྒྱལ་པོ་ཅང་མི་ཟེར་བར་སེམས་ཁོང་དུ་ཆུད་ཅིང་འདུག་གོ་དེ་བཞིན་དུ་བཙུན་མོ་ཕྲེང་ལྡན་མ་དང། རྒྱལ་རིགས་དབྱར་ཚུལ་མ་དང། ཕྱ་མཁན་  
དྲང་སྲོང་བྱིན་དང། རྙིང་པ་དང། ཁྱིམ་བདག་མགོན་མེད་ཟས་སྦྱིན་དང། རི་དྭགས་དགྲའི་མ་ས་ག་དང། གཞན་ཡང་དད་པ་ཅན་མང་པོ་དང། བར་མར་གནས་པ་ཁ་ཅིག་ཀྱང་ཅང་མི་ཟེར་བར་  
འདུག་གོ་མུ་སྟེགས་ཅན་རྣམས་དང། དེའི་སློབ་མ་རྣམས་ནི་རབ་ཏུ་དགའ་བར་གྱུར་ཏོ། །དེ་ནས་མེ་དེས་ཆོ་འཕྲུལ་ཆེན་པོའི་འདུན་ཁང་གི་དྲི་མ་ཐམས་ཅད་བསྲེགས་ནས། རང་ཉིད་ཞི་བར་  
གྱུར་ཏེ། འདི་ལྟར་སངས་རྒྱས་རྣམས་ཀྱི་སངས་རྒྱས་ཀྱི་མཐུ་དང། ལྷ་རྣམས་ཀྱི་ལྷའི་མཐུས་ཆོ་འཕྲུལ་ཆེན་པོའི་འདུན་ཁང་དྲི་མ་མེད་ཅིང་གསལ་ལ། མཛེས་པར་གྱུར་ཅིང་འདུག་གོ་དེ་ནས་ཡང་  
རྒྱལ་པོ་སྲོག་ཤོར་བ་ལས་རྙེད་པ་ལྟ་བུར་དགའ་བ་དང། ཡིད་བདེ་བ་སྐྱེས་ནས་མུ་སྟེགས་ཅན་རྣམས་ལ་འདི་སྐད་ཅེས་སྨྲས་སོ། །ཀྱེ་བཅོམ་ལྡན་འདས་ཀྱིས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་  
བསྟན་ཟིན་ཏེ། ད་ནི་ཁྱེད་ཀྱི་རེས་ལ་བབ་ཀྱི་ཁྱེད་ཀྱིས་སྟོན་ཅིག་།ཅེས་བྱས་པ་དང། དེ་དག་སྤོབས་པ་མེད་པས་ཅང་མི་ཟེར་བར་འདུག་གོ་དེ་ནས་བཅོམ་ལྡན་འདས་ཀྱིས་མངོན་པར་འདུ་བྱ་  
  
  
༄༅། །བ་དང་བཅས་པར་ཞབས་གཡས་པ་དྲི་གཙང་ཁང་གི་ནང་དུ་བསྣུན་པ་དང། ས་རྣམ་པ་དྲུག་ཏུ་གཡོས་པར་གྱུར་ནས། ས་ཆེན་པོ་འདི་གཡོས། ཀུན་ཏུ་གཡོས་  
ཀུན་ཏུ་རབ་ཏུ་གཡོས། འགུལ། ཀུན་ཏུ་འགུལ། ཀུན་ཏུ་རབ་ཏུ་འགུལ་བར་གྱུར་ཏེ། ཤར་ཕྱོགས་མཐོ་ན་ནུབ་ཕྱོགས་དམའ། ནུབ་ཕྱོགས་མཐོ་ན་ཤར་ཕྱོགས་དམའ། བྱང་ཕྱོགས་མཐོ་  
ན་ལྷོ་ཕྱོགས་དམའ། ལྷོ་ཕྱོགས་མཐོ་ན་བྱང་ཕྱོགས་དམའ། དབུས་མཐོ་ན་མཐའ་དམའ། མཐའ་མཐོ་ན་དབུས་དམའ་བར་གྱུར་ཏོ། །ས་གཡོས་པ་དེས་གངས་རེའི་ཁྲོད་ཀྱི་ཀུན་དགའ་  
ར་བ་ན་གནས་པའི་དྲང་སོང་རྣམས་ལ་བསྐུལ་བས། དེ་དག་ཕན་ཚུན་དུ། ཤེས་ལྡན་དག་བདག་ཅག་ལ་ཚངས་པ་མཚུངས་པར་སྤྱོད་པ་དེ་དག་གིས་མཚན་མ་དག་བསྟན་གྱི། འདོང་  
ངོ་ཞེས་སྨྲས་ནས་དེ་དག་དོང་བ་དང། བཅོམ་ལྡན་འདས་ཀྱིས་དེ་རྣམས་འདུལ་བ་ལ་གཟིགས་ཏེ། ཉི་མ་སྟོང་པས་ལྷག་པའི་འོད། གསེར་གྱི་ཁ་དོག་ལྟ་བུའི་འོད་ཟེར་དག་བ་ཀྱེ་བས་  
དེ་དག་གིས་བཅོམ་ལྡན་འདས་ཀྱི་དྲུང་ནས་དྲང་སྲོང་དེ་རྣམས་ཀྱི་བར་ཐག་ཇི་སྲིད་པ་དེ། གསེར་ཞུན་མ་ལྟ་བུར་སྣང་བར་གྱུར་ཏོ་།དྲང་སྲོང་དེ་རྣམས་ཀྱིས་སངས་རྒྱས་བཅོམ་ལྡན་འདས་ཉི་  
མ་དང་པོ་ཤར་བའི་དཀྱིལ་འཁོར་ལྟར་མཛེས་པ། གསེར་མཆོག་སྦྱངས་པའི་དུམ་བུའི་ཚོགས་སྤུངས་པ་ལྟ་བུ། མེ་ཏོག་ཀུ་མན་ད་ཀ་དང། མྱ་ངན་འཚང་གི་ཕུང་པོ་ལྟ་བུའི་མདངས་ཅན་  
  
  
རྒྱ་མཚོ་དང་ཁྱུ་མཆོག་དང། རྔ་སྒྲ་ལྟ་བུར་ཟབ་ཅིང་བརྟན་པ་རྣམ་པར་གསལ་བ། མཉན་ན་བདེ་ཞིང་སྙན་པ། དཔྲལ་པའི་ཕྱོགས་འོ་མའི་རྒྱ་མཚོའི་  
དབུ་བ་དང། མུ་ཏིག་གི་དོ་ཤལ་དང། པདྨའི་རྩ་ལག་དང། དང་པ་དང། མེ་ཏོག་ཀུན་ད་དང། ཤེལ་སྤུངས་པ་ལྟ་བུར་དཀར་བའི་མཛོད་སྤུས་རྣམ་པར་བརྒྱན་པ། ཡོན་ཏན་རྨད་དུ་བྱུང་བ་བསམ་  
གྱིས་མི་ཁྱབ་པ། གྲངས་མེད་པའི་ཚོགས་ཀྱིས་གནས་པ། སྲིད་པའི་དགའ་བ་དང། བདེ་བ་དང། བཀུར་སྟི་ལ་མངོན་པར་དགའ་བའི་ཆགས་པའི་དྲི་མའི་འདམ་གྱི་སྐྱོན་དང་བྲལ་བ། དུས་དཔག་  
ཏུ་མེད་པ་ནས་ཚོགས་བསགས་པའི་ཡེ་ཤེས་བླ་ན་མེད་པ་ཕུལ་དུ་ཕྱིན་པའི་རྒྱན་གྱིས་བརྒྱན་པའི་གྲགས་པ་ཅན། ལྷའི་དབང་པོའི་ཅོད་པན་རིན་པོ་ཆེའི་མྱུ་གུས་ཞབས་གཉིས་ལ་གཏུགས་པ། ལྷ་  
དང། ལྷ་མ་ཡིན་དང། མི་དང། ཀླུ་དང། གནོད་སྦྱིན་དང། དྲི་ཟ་དང། རིག་སྔགས་འཆང་དང། དྲང་སྲོང་མཆོད་འོས་རྣམས་ཀྱིས་རྗེད་པ། མདོར་ན་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་  
གཉིས་ཀྱིས་ལེགས་པར་བརྒྱན་པ། དཔེ་བྱད་བཟང་པོ་བརྒྱད་ཅུས་རྣམ་པར་སྤྲས་པ། འོད་འདོམ་གང་བས་བརྒྱན་པ། འོད་ཉི་མ་སྟོང་བས་ལྷག་པ། རིན་པོ་ཆེའི་རི་འགྲོ་བ་ལྟ་བུ་ཀུན་ནས་  
བཟང་བ་མཐོང་ངོ། །ཇི་ལྟར་སེམས་ཅན་དགེ་བའི་རྩ་བ་བསགས་པའི་རྒྱུ་ཅན་གྱིས་དང་པོ་སངས་རྒྱས་མཐོང་བ་ལྟར། ལོ་བཅུ་གཉིས་སུ་ཞི་གནས་ཀྱི་སེམས་གོམས་པའམ། བུ་མེད་པས་  
  
  
༄༅། །བུ་རྙེད་པའམ། བཀྲེན་པས་གཏེར་མཐོང་བའམ། རྒྱལ་པོ་མངོན་པར་འདོད་པ་དང་པོ་རྒྱལ་པོར་དབང་བསྐུར་བ་ནི། དེ་ལྟ་མ་ཡིན་པས་དྲང་སྲོང་དེ་རྣམས་ཀྱིས་བཅོམ་  
ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས། ཕྱོགས་གཅིག་ཏུ་འདུག་གོ་བཅོམ་ལྡན་འདས་ཀྱིས་དེ་རྣམས་ཀྱིས་བསམ་པ་དང། བག་ལ་ཉལ་དང། ཁམས་དང། རང་བཞིན་  
མཁྱེན་ནས་འཕགས་པའི་བདེན་པ་བཞི་རྟོགས་པར་འགྱུར་བ་དེ་ལྟ་བུའི་ཆོས་བསྟན་པ་མཛད་པ་དང། དེ་རྣམས་ཀྱིས་དེ་ཐོས་ནས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་  
ཀྱི་རྡོ་རྗེས་བཅོམ་ནས། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་སོ། །དེ་རྣམས་བདེན་པ་མཐོང་ནས་སྟན་ལས་ལངས་ཏེ། བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་བ་  
བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་ཞིང་བསྙེན་པར་རྫོགས་པ་དགེ་སློང་གི་དངོས་  
པོ་ཐོབ་ན། བདག་ཅག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་པར་འཚལ་ལོ། །བཅོམ་ལྡན་འདས་ཀྱིས་དེ་རྣམས་རབ་ཏུ་ཕྱུང། བསྙེན་པར་རྫོགས་པར་མཛད་དེ། གདམས་  
ངག་ཕོག་པ་དང། དེ་རྣམས་ཀྱིས་འབད། བརྩལ། བསྒྲིམས་པས་འཁོར་བའི་འཁོར་ལོ་གཡོ་བ་དང། མི་གཡོ་བ་ཆ་ལྔ་པ་འདི་ཉིད་རིག་ནས། འདུ་བྱེད་ཀྱི་རྣམ་པ་ཐམས་ཅད་འཇིག་པ་  
  
  
ལྟུང་པ་དང། འགྱེས་པ་དང། འཇོམས་པའི་ཆོས་ཅན་དུ་རྟོགས་ཏེ། ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། དགྲ་བཅོམ་པ་ཁམས་གསུམ་གྱི་འདོད་  
ཆགས་དང་བྲལ་བ། སེམས་བོང་བ་དང་གསེར་དུ་མཉམ་པ། ནམ་མཁའ་དང་ལག་མཐིལ་དུ་འདྲ་བ། ཙནྡན་དང་སྟེའུ་མཚུངས་པ། རིག་པས་མ་རིག་པའི་སྒོ་ངའི་སྦུབས་བཅོམ་པ། མངོན་  
པར་ཤེས་པ་དང། སོ་སོ་ཡང་དག་པར་རིག་པ་ཐོབ་པ། སྲིད་པ་དང་རྙེད་པ་ལ་ཆགས་པ་དང། བསྙེན་བཀུར་ལ་རྒྱབ་ཀྱིས་ཕྱོགས་པ་དབང་པོ་དང་ཉེ་དབང་དུ་བཅས་པའི་ལྷ་རྣམས་ཀྱིས་  
མཆོད་པ་དང། རྗེད་པར་བྱ་བ་དང། གུས་པར་བྱ་བར་གྱུར་ཏོ། །དེ་ནས་བཅོམ་ལྡན་འདས་འཁོར་དགྲ་བཅོམ་པ་ལྔ་བརྒྱ་དང་ཐབས་ཅིག་ཟླ་བ་ཁམ་པ་ལྟ་བུར་བསྐོར་ནས། ཆོ་འཕྲུལ་ཆེན་པོའི་  
འདུན་ཁང་ག་ལ་བ་དེར་གཤེགས་ཏེ་བྱོན་ནས། འཁོར་བརྒྱ་ཕྲག་དུ་མའི་གུང་ལ་སེང་གེའི་ཁྲི་ལ་བཞུགས་སོ། །དེ་ནས་དགེ་བསྙེན་མ་རྫུ་འཕྲུལ་ལེན་གྱི་མ་བཅོམ་ལྡན་འདས་ག་ལ་བ་དེར་སོང་  
སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཐུགས་ཁྲལ་ཆུང་ངུར་མཛད་དུ་གསོལ། བདག་  
གིས་མུ་སྟེགས་ཅན་རྣམས་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་པར་བགྱི་ཞིང། མུ་སྟེགས་ཅན་རྣམས་ཐག་སྩལ་པར་བགྱི། ལྷ་དང་མི་རྣམས་དགའ་བར་བགྱི། སྐྱེ་  
  
  
༄༅། །བོ་དམ་པ་རྣམས་གློ་བ་རངས་པར་བགྱི་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། རྫུ་འཕྲུལ་ལེན་གྱི་མ་ཁྱོད་སེམས་ཁྲལ་ཆུང་ངུར་གྱིས་ཤིག་ཁྱོད་  
ཀྱིས་མུ་སྟེགས་ཅན་རྣམས་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་ཅིང་མུ་སྟེགས་ཅན་རྣམས་ཐག་གཞུག་པ་དང། ལྷ་དང་མི་རྣམས་དགའ་བར་བྱ་བ་དང། སྐྱེ་བོ་དམ་  
པ་རྣམས་སྙིང་རངས་པར་བྱ་བར་ནུས་མོད་ཀྱི། འོན་ཀྱང་འདི་རྣམས་ཁྱོད་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་མི་འབོད་ཀྱི། འདི་རྣམས་ང་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་འབོད་  
པས། ང་ཉིད་ཀྱིས་འདི་དག་ལ་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་པར་བྱའོ། །གལ་ཏེ་ཁྱོད་ཀྱིས་འདི་རྣམས་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་ནས་  
མུ་སྟེགས་ཅན་རྣམས་དགེ་སྦྱོང་གོའུ་ཏ་མ་ལ་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་མེད་ཀྱི། འོན་ཀྱང་འདིའི་ཉིན་ཐོས་མ་རྫུ་འཕྲུལ་ལེན་གྱི་མ། འདི་ལྟར་རྫུ་འཕྲུལ་ཆེ་ཞིང་འདི་ལྟར་མཐུ་ཆེ་  
བ་ཞིག་ངེད་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་སྟོན་ཏོ། །ཞེས་སྨྲ་བར་འགྱུར་བས། ཁྱོད་རང་གི་སྟན་ཇི་ལྟ་བ་ལ་འདུག་ཅིག། ཅེས་བཀའ་སྩལ་པ་དང། དེ་རང་གི་སྟན་ཇི་ལྟ་  
བ་ལ་འདུག་སྟེ། ཁྱིམ་བདག་ངན་ལེགས་སྦྱིན་དང། དགེ་ཚུལ་སྐུལ་བྱེད་དང། དགེ་ཚུལ་མ་བརྗེད་མེད་དང། དགེ་སློང་མ་ཨུཏྤ་ལའི་མདོག་དང། གཞན་ཡང་རྫུ་འཕྲུལ་དང་ལྡན་པ་ཕལ་མོ་  
  
  
།དེ་ནས་ཚེ་དང་ལྡན་པ་མོའུ་འགལ་གྱི་བུ་ཆེན་པོ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་  
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཐུགས་ཁྲལ་ཆུང་ངུར་མཛད་དུ་གསོལ། བདག་གིས་མུ་སྟེགས་ཅན་རྣམས་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་  
པར་བགྱི་ཞིང། མུ་སྟེགས་ཅན་རྣམས་ཐག་སྩལ་བར་བགྱི། ལྷ་དང་མི་རྣམས་དགའ་བར་བགྱི། སྐྱེ་བོ་དམ་པ་རྣམས་གློ་བ་རངས་པར་བགྱི་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ་  
མོའུ་འགལ་གྱི་བུ་ཁྱོད་སེམས་ཁྲལ་ཆུང་ངུར་གྱིས་ཤིག་ཁྱོད་ཀྱིས་མུ་སྟེགས་ཅན་རྣམས་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་ཅིང། མུ་སྟེགས་ཅན་རྣམས་ཐག་གཞུག་པ་  
དང། ལྷ་དང་མི་རྣམས་དགའ་བར་བྱ་བ་དང། སྐྱེ་བོ་དམ་པ་རྣམས་སྙིང་རངས་པར་བྱ་བར་ནུས་མོད་ཀྱི། འོན་ཀྱང་འདི་རྣམས་ཁྱོད་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་མི་འབོད་ཀྱི། ང་  
འདི་རྣམས་ཀྱིས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་བོས་པས། ང་ཉིད་ཀྱིས་འདི་དག་ལ་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་པར་བྱའོ། །གལ་ཏེ་ཁྱོད་ཀྱིས་མུ་སྟེགས་ཅན་  
རྣམས་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་ན། མུ་སྟེགས་ཅན་རྣམས་ནི། དགེ་སྦྱོང་གོའུ་ཏ་མ་ལ་ནི་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་མེད་ཀྱི། འོན་ཀྱང་འདིའི་ཉན་  
  
  
༄༅། །ཐོས་དགེ་སློང་མོའུ་འགལ་གྱི་བུ་འདི་ལྟར་རྫུ་འཕྲུལ་ཆེ་བ། འདི་ལྟར་མཐུ་ཆེ་བ་ཞིག་ངེད་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་སྟོན་ཏོ། །ཞེས་  
སྨྲ་བར་འགྱུར་བས། ཁྱོད་རང་གི་སྟན་ཇི་ལྟ་བ་ལ་འདུག་ཅིག་ཅེས་བཀའ་སྩལ་པ་དང། དེ་ཡང་རང་གི་སྟན་ཇི་ལྟ་བ་ལ་འདུག་གོ་དེ་ནས་བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་  
གསལ་རྒྱལ་ལ་བཀའ་སྩལ་པ། རྒྱལ་པོ་ཆེན་པོ། དེ་བཞིན་གཤེགས་པ་ལ་མུ་སྟེགས་ཅན་རྣམས་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་པར་གསོལ་པ་འདེབས་  
པ་སུ་ཡིན། དེ་ནས་ཀོ་ས་ལའི་རྒྱལ་པོ་གསལ་རྒྱལ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་དེ་  
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས་མུ་སྟེགས་ཅན་རྣམས་དང་ལྷན་ཅིག་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་ཅིང། མུ་སྟེགས་  
ཅན་རྣམས་ཐག་སྩལ་པ་དང། ལྷ་དང་མི་རྣམས་དགའ་བར་བགྱི་བ་དང། སྐྱེ་བོ་དམ་པ་རྣམས་གློ་བ་རངས་པར་བགྱི་བར་གསོལ་པ་བདག་ལགས་ཏེ། དེ་ནི་དགེ་སྦྱོང་དང་བྲམ་ཟེར་  
བཅས། ལྷ་དང་མིར་བཅས་པའི་སྐྱེ་དགུ་ལ་ཡུན་རིང་པོའི་དོན་དང་ཕན་པ་དང་བདེ་བར་འགྱུར་ལགས་སོ། །ཞེས་གསོལ་པ་དང། བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་  
  
  
།དེ་ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། རང་གི་སྟན་ཇི་ལྟ་བ་ལ་འདུག་གོ་དེ་ནས་  
བཅོམ་ལྡན་འདས་ཀྱིས་ཇི་ལྟར་ཐུགས་མཉམ་པར་བཞག་ན་ཉིད་ཀྱི་གདན་ལས་མི་སྣང་བར་གྱུར་ནས། ཤར་ཕྱོགས་ཀྱི་སྟེང་གི་ནམ་མཁའ་ལ་མངོན་པར་འཕགས་ཏེ། སྤྱོད་ལམ་བཞི་པོ་  
འདི་ལྟ་སྟེ། གཤེགས་པ་དང། འགྲེང་བ་དང། བཞུགས་པ་དང་གཟིམས་པ་མཛད་པར་འགྱུར་བ་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་སོ། །མེའི་ཁམས་ལ་སྙོམས་པར་ཞུགས་  
ཏེ༑ སངས་རྒྱས་བཅོམ་ལྡན་འདས་མེའི་ཁམས་ལ་སྙོམས་པར་ཞུགས་པའི་སྐུ་ལས་འོད་ཟེར་སྣ་ཚོགས་འདི་ལྟ་སྟེ། སྔོན་པོ་དང། སེར་པོ་དང། དམར་པོ་དང། དཀར་པོ་དང། བཙོད་ཀ་  
དང། ཤེལ་གྱི་ཁ་དོག་ལྟ་བུ་དག་འཐོན་ཏོ། །ཟུང་གི་ཆོ་འཕྲུལ་སྐུའི་སྨད་ནས་ནི་མེ་འབར། སྐུའི་སྟོད་ནས་ནི་ཆུ་གྲང་མོའི་རྒྱུན་འབབས་པ་དང། སྐུའི་སྟོད་ནས་ནི་མེ་འབར། སྐུའི་སྨད་ནས་  
ནི་ཆུ་གྲང་མོའི་རྒྱུན་འབབ་པ་དག་ཀྱང་སྟོན་པར་མཛད་དོ་།ཤར་ཕྱོགས་སུ་ཇི་ལྟ་བར་ལྷོ་དང། ནུབ་དང། བྱང་ཕྱོགས་སུ་ཡང་དེ་དང་འདྲ་སྟེ། ཕྱོགས་བཞིར་རྫུ་འཕྲུལ་གྱི་ཆོ་འཕྲུལ་རྣམ་པ་  
བཞི་བསྟན་ནས། རྫུ་འཕྲུལ་མངོན་པར་འདུ་མཛད་པ་བཏང་སྟེ་སེང་གེའི་ཁྲི་ལ་བཞུགས་སོ། །དེ་ནས་བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་བཀའ་སྩལ་པ། རྒྱལ་པོ་  
  
  
༄༅། །ཆེན་པོ། དེ་བཞིན་གཤེགས་པའི་རྫུ་འཕྲུལ་འདི་ནི། ཉན་ཐོས་དང་རང་སངས་རྒྱས་ཐམས་ཅད་དང་ཐུན་མོང་བ་ཡིན་ནོ་།རྒྱལ་པོ་ཆེན་པོ། དེ་བཞིན་གཤེགས་པ་  
ལ་མུ་སྟེགས་ཅན་རྣམས་དང། སྐྱེ་བོའི་ཚོགས་ཀྱི་མདུན་དུ་བླ་ན་མེད་པའི་ཆོ་འཕྲུལ་ཆེན་པོ་བསྟན་པར་གསོལ་བ་འདེབས་པ་སུ་ཡིན། དེ་ནས་ཀོ་ས་ལའི་རྒྱལ་པོ་གསལ་རྒྱལ་སྟན་ལས་ལངས་  
ཏེ། བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་  
འདས་ཀྱིས་མུ་སྟེགས་ཅན་རྣམས་དང། སྐྱེ་བོའི་ཚོགས་ཀྱི་མདུན་དུ་བླ་ན་མེད་པའི་ཆོ་འཕྲུལ་ཆེན་པོ་བསྟན་ཅིང། མུ་སྟེགས་ཅན་རྣམས་ཐག་སྩལ་བ་དང། ལྷ་དང་མི་རྣམས་དགའ་བར་  
མཛད་པ་དང། སྐྱེ་བོ་དམ་པ་རྣམས་གློ་བ་རངས་པར་མཛད་པར་བཅོམ་ལྡན་འདས་ལ་གསོལ་བ་བདག་ལགས་ཏེ། དེ་ནི་དགེ་སྦྱོང་དང་བྲམ་ཟེར་བཅས། ལྷ་དང་མིར་བཅས་པའི་སྐྱེ་དགུ་ལ་  
ཡུན་རིང་པོའི་དོན་དང། ཕན་པ་དང་བདེ་བར་འགྱུར་ལགས་སོ། །ཞེས་གསོལ་པ་དང། བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་ལ་ཅང་མི་གསུང་བས་གནང་ངོ། །དེ་  
ནས་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས། རང་གི་སྟན་ཇི་ལྟ་བ་ལ་འདུག་གོ།།།།འདུལ་བ་ཕྲན་ཚེགས་ཀྱི་  
  
  
བམ་པོ་སོ་གཉིས་པ། དེ་ནས་བཅོམ་ལྡན་འདས་ཀྱིས་ཕྱག་འཁོར་ལོ་དང། བཀྲ་ཤིས་དང། གཡུང་དྲུང་ཅན་དྲ་བས་འབྲེལ་པ་བསོད་ནམས་བརྒྱ་ཕྲག་དུ་མ་ལས་འཁྲུངས་པ། འཇིགས་  
པ་རྣམས་དབུགས་འབྱིན་པར་མཛད་པས་ས་ལ་རེག་པར་མཛད་དེ། ཀྱེ་མ་ཀླུ་རྣམས་ཀྱིས་པདྨ་ཤིང་རྟའི་འཁོར་ལོ་ཙམ། འདབ་མ་སྟོང་དང་ལྡན་པ། ཐམས་ཅད་གསེར་ལས་བྱས་པ། རིན་པོ་ཆེའི་  
ཆུ་བ་དང། རྡོ་རྗེའི་ཟེ་བ་ཅན་ཁྱེར་ཏེ་འོངས་ཀྱང་བླ་ན་སྙམ་དུ་འཇིག་རྟེན་པའི་ཐུགས་བསྐྱེད་པ་མཛད་དོ། །སངས་རྒྱས་བཅོམ་ལྡན་འདས་རྣམས་ནི་ཆོས་ཉིད་ཀྱིས་གང་གི་ཚེ་འཇིག་རྟེན་པའི་ཐུགས་  
བསྐྱེད་པ་དེའི་ཚེ། སྲོག་ཆགས་གྲོག་སྦུར་རྣམས་ཀྱིས་ཀྱང། བཅོམ་ལྡན་འདས་ཀྱིས་ཐུགས་སེམས་ཀྱིས་ཤེས་པར་འགྱུར་ལ། གང་གི་ཚེ་འཇིག་རྟེན་ལས་འདས་པའི་ཐུགས་བསྐྱེད་པ་དེའི་ཚེ་  
ནི༑ ཉན་ཐོས་དང། རང་སངས་རྒྱས་རྣམས་ཀྱིས་ཀྱང། བཅོམ་ལྡན་འདས་ཀྱི་ཐུགས་སེམས་ཀྱིས་ཤེས་པར་མི་འགྱུར་ན། དུད་འགྲོའི་སྐྱེ་གནས་སུ་སོང་བ་ཀླུ་རྣམས་ཀྱིས་ལྟ་སྨོས་ཀྱང་ཅི་  
དགོས། བཅོམ་ལྡན་འདས་ཀྱིས་ཅིའི་ཕྱིར་ས་ལ་རེག་པར་མཛད་སྙམ་ན། ཆོ་འཕྲུལ་ཆེན་པོ་སྟོན་པར་མཐོང་ནས། དེ་དག་གིས་པདྨ་ཤིང་རྟའི་འཕང་ལོ་ཙམ་འདབ་མ་སྟོང་དང་ལྡན་པ། ཐམས་  
ཅད་གསེར་ལས་བྱས་པ། རིན་པོ་ཆེའི་ཆུ་བ་དང། རྡོ་རྗེའི་ཟེ་བ་ཅན་ཁྱེར་ཏེ་ས་བརྟོལ་ནས་བྱུང་བ་དང། བཅོམ་ལྡན་འདས་པདྨ་དེའི་སྙིང་པོ་ལ་བཞུགས་སོ། །དེ་ནས་བཅོམ་ལྡན་འདས་ཀྱི་གཡས་  
  
  
༄༅། །གཡོན་དུ་པདྨ་དེ་འདྲ་བ་གཞན་རབ་ཏུ་མང་པོ་དག་བྱུང་བར་གྱུར་ཏེ། དེ་དག་རེ་རེ་ལ་ཡང་སྤྲུལ་པའི་སངས་རྒྱས་རྣམས་བཞུགས་པར་གྱུར་ཏོ། །དེ་དག་གི་  
གཡས་གཡོན་དུ་ཡང་པདྨ་དེ་འདྲ་བ་གཞན་དག་བྱུང་བར་གྱུར་ཅིག། དེ་དག་ལ་གཞན། དེ་དག་ལ་ཡང་གཞན་ཏེ། དེ་བཞིན་དུ་འོག་མིན་གྱི་གནས་ཀྱི་བར་དུ་སངས་རྒྱས་ཕལ་པོ་ཆེ་སྤྲུལ་  
ཏོ༑ ༑དེ་ན་སངས་རྒྱས་ཁ་ཅིག་ནི་འབར། ཁ་ཅིག་ནི་གསལ་བར་མཛད། ཁ་ཅིག་ནི་ཆར་འབེབས། ཁ་ཅིག་ནི་གློག་འབྱིན། ཁ་ཅིག་ནི་ཀུན་ཤེས་པ་ལུང་སྟོན། ཁ་ཅིག་ནི་ཞུ་བ་ཞུ། ཁ་ཅིག་  
ནི་ལན་འདེབས། ཁ་ཅིག་ནི་འཆག་པ་མཛད། ཁ་ཅིག་ནི་གཞེས། ཁ་ཅིག་ནི་བཞེངས། ཁ་ཅིག་ནི་བཞུགས། ཁ་ཅིག་ནི་གཟིམས་ཏེ། ཇི་ལྟར་བྱིས་པ་གཞོན་ནུ་རྣམས་ཀྱིས་ཀྱང་སྒྲིབ་  
པ་མེད་པར་སངས་རྒྱས་ཀྱི་སྐུ་མཐོང་བ་དེ་ལྟར་ཡང་བྱིན་གྱིས་བརླབས་སོ། །ཆོ་འཕྲུལ་དེ་མཐོང་ནས། ཀོ་ས་ལའི་རྒྱལ་པོ་གསལ་རྒྱལ་བཙུན་མོའི་འཁོར་དང། གཞོན་ནུ་དང། བློན་པོ་  
དང། ཕོ་བྲང་འཁོར་གྱི་མི་དང་བཅས་པ་དང། ཡུལ་སྣ་ཚོགས་ནས་འོངས་པའི་སྲོག་ཆགས་འབུམ་ཕྲག་དུ་མ་དང། ནམ་མཁའི་དཀྱིལ་ན་ལྷ་འབུམ་ཕྲག་དུ་མ་བཅོམ་ལྡན་འདས་ཀྱི་  
ཆོ་འཕྲུལ་ཆེན་པོ་ལ་མིག་མི་འཛུམ་པར་ལྟ་ཞིང་རྒྱུན་མི་འཆད་པར་ཕྱག་འཚལ་ལོ། །ནམ་མཁའ་ལ་གནས་པའི་ལྷ་རྣམས་ཀྱང་རྔ་དག་རྡུང་ངོ། །གནས་གནས་ན་ཡང་རྔ་བོ་ཆེ་རྣམས་  
  
  
དུང་སྒྲིལ་མ་ནི་འབུད། རོལ་མོའི་སྒྲ་རྣམ་པ་སྣ་ཚོགས་ནི་འབྱིན་ཅིང། ལ་ལ་ནི་གླུ་ལེན། ལ་ལ་ནི་གར་བྱེད་དོ་།བྱོལ་སོང་གི་སྐྱེ་གནས་སུ་གཏོགས་པའི་སྲོག་ཆགས་རྣམས་ཀྱང་  
ཡིད་བདེ་བ་སྐྱེས་ནས། རང་གི་རིགས་དང་འདྲ་བའི་སྒྲ་སྐད་རྣམ་པ་སྣ་ཚོགས་སྒྲོགས་པ་འདི་ལྟ་སྟེ། རྟ་རྣམས་ནི་འཚེར། གླང་པོ་ཆེ་རྣམས་ནི་ངུར། རྔ་མོ་རྣམས་ནི་འཁོང། བ་ལང་རྣམས་ནི་  
འབོད། རྨ་བྱ་རྣམས་ནི་འགྱུར་ཏེ། ལྷ་དང་མིར་བཅས་པའི་འགྲོ་བ་དགའ་བ་དང། རབ་ཏུ་དགའ་བ་སྐྱེས་ནས། བཅོམ་ལྡན་འདས་ལ་མཆོད་པ་བྱ་བར་སྤོར་བར་གྱུར་ཏོ། །དེ་ནས་ལྷ་རྣམས་ཀྱིས་  
ལྷའི་མེ་ཏོག་ཨུཏྤ་ལ་དང། པདྨ་དང། ཀུ་མུ་དང། པདྨ་དཀར་པོ་དང། མན་ད་ར་བ་རྣམས་གཏོར་ཏོ། །ལྷའི་ཨ་ག་རུའི་ཕྱེ་མ་དང་རྒྱ་སྤོས་ཀྱི་ཕྱེ་མ་དང། ཙནྡན་གྱི་ཕྱེ་མ་དང། ལྷ་རྫས་ཀྱི་  
གོས་དག་ཀྱང་གཏོར་ཏེ། མི་དང་མི་མ་ཡིན་པའི་བར་དག་ཀྱང་དེ་བཞིན་ནོ། །དེ་ལྟ་བུའི་དགའ་སྟོན་ཆེན་པོ་བྱུང་བ་ན། གདུལ་བའི་སྐྱེ་བོས་རྟོགས་པར་མཛད་པའི་ཕྱིར། བཅོམ་ལྡན་འདས་  
ཉིད་ཀྱིས་ཚིགས་སུ་བཅད་པ་འདི་དག་བཀའ་སྩལ་ཏོ། །བརྩམ་པར་བྱ་ཞིང་འབྱུང་བར་བྱ། །སངས་རྒྱས་བསྟན་ལ་འབད་པར་བྱ། འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་  
ནི་གཞོམ་པར་བྱ། །གང་ཞིག་ཆོས་འདུལ་འདི་ལ་ནི། །བག་དང་ལྡན་པར་སྤྱོད་བྱེད་པ། །སྐྱེ་བའི་འཁོར་བ་རབ་སྤངས་ནས། །སྡུག་བསྔལ་གྱི་ནི་མཐར་བྱེད་འགྱུར། །ལྷག་མ་སྤྲུལ་པའི་  
  
  
༄༅། །སངས་རྒྱས་རྣམས་ཀྱིས་ཀྱང། གཅིག་ཅར་དུ་ཚིགས་སུ་བཅད་པ་འདི་དག་བཀའ་སྩལ་ཏོ། །ཇི་སྲིད་ཉི་མ་མ་ཤར་བ། །དེ་སྲིད་སྲིན་བུ་མེ་ཁྱེར་གསལ། །མཁའ་  
ལ་ཉི་མ་ཤར་བ་ན། །མོག་མོག་པོར་འགྱུར་གསལ་མི་འགྱུར། །ཇི་སྲིད་དེ་བཞིན་གཤེགས་མ་བྱུང། །རྟོག་གེ་ཅན་རྣམས་སྔོན་གསལ་ཏེ་།རྫོགས་པའི་སངས་རྒྱས་འཇིག་རྟེན་སྣང། །  
རྟོག་གེ་མི་གསལ་དེ་སློབ་མིན། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག་ཆོ་འཕྲུལ་ཆེན་པོ་མི་སྣང་བར་འགྱུར་གྱི། མཚན་མ་ཟུང་ཞིག་བཅོམ་  
ལྡན་འདས་ཀྱིས་དེ་སྐད་གསུངས་མ་ཐག་ཏུ་མོད་ལ་མི་སྣང་བར་གྱུར་ཏོ། །དེ་མི་སྣང་བར་གྱུར་པ་དང། ཀོ་ས་ལའི་རྒྱལ་པོ་གསལ་རྒྱལ་གྱིས་མུ་སྟེགས་ཅན་རྣམས་ལ་འདི་སྐད་ཅེས་སྨྲས་སོ། །  
ཀྱེ་བཅོམ་ལྡན་འདས་ཀྱིས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་བསྟན་ཟིན་ཏེ། ད་ནི་ཁྱེད་ཀྱི་རེས་ལ་བབ་པས་ཁྱེད་ཀྱིས་སྟོན་ཅིག་དེ་ནས་འོད་སྲུང་རྫོགས་བྱེད་ཅང་མི་སྨྲ་བར་ཀུན་ཏུ་རྒྱུ་  
གནག་ལྷས་ཀྱི་བུ་ལ་གྲུ་ཕུག་བྱས་སོ། །དེས་ཀྱང་སྨྲ་འདོད་ཀྱི་བུ་མོའི་བུ་ཡང་དག་རྒྱལ་བ་ཅན་ལའོ། །དེས་ཀྱང་མི་ཕམ་སྐྲའི་ལ་བ་ཅན་ལའོ། །དེས་ཀྱང་ཀ་ཏྱའི་བུ་ནོག་ཅན་ལའོ། །དེས་ཀྱང་  
གཅེར་བུ་པ་གཉེན་གྱི་བུ་ལའོ། །དེས་ཀྱང་འོད་སྲུང་རྫོགས་བྱེད་ལ་བྱས་ན། འགའ་ཡང་སྨྲ་བར་མི་བྱེད་དོ། །དེ་དག་ལ་ལན་གཉིས་ལན་གསུམ་གྱི་བར་དུ་རྒྱལ་པོས་དེ་སྐད་ཅེས་སྨྲས་  
  
  
དེ་བཞིན་དུ་གཅིག་ལ་གཅིག་གྲུ་ཕུག་བྱེད་ཅིང། ཅང་མི་ཟེར་བར་གྱུར། ཡུལ་ཡུལ་པོར་གྱུར། ཞུམ་ཞུམ་པོར་གྱུར་ནས། མགོ་སྨད་ཅིང་སྤོབས་པ་མེད་དེ་སེམས་ཁོང་དུ་ཆུད་ཅིང་འདུག་གོ་དེ་  
ནས་གནོད་སྦྱིན་ལག་ན་རྡོ་རྗེ་འདི་སྙམ་དུ། སྐྱེས་བུ་བླུན་པོ་འདི་རྣམས་ཡུན་རིང་པོ་ནས་བཅོམ་ལྡན་འདས་ལ་མཐོ་འཚམས་པས། དེའི་ཕྱིར་གང་གིས་ན་འདི་རྣམས་ཀུན་ཏུ་འབྲོས་པར་འགྱུར་བའི་  
ཐབས་ཤིག་བྱའོ་སྙམ་ནས། དེས་གང་གིས་ན་ཆོ་འཕྲུལ་གྱི་འདུན་ཁང་དེ། དེ་རྣམས་ཀྱི་མིག་ལམ་དུ་ཡང་མི་འབབ་པ་དེ་ལྟ་བུའི་རླུང་དམར་དང། ཆར་དྲག་བཏང་བ་དང། དེ་ན་ཁ་ཅིག་ནི་བྲེད་ནས་  
རིའི་གསེབ་ཏུ་ཞུགས། ཁ་ཅིག་ནི་རྩྭ་ཚང་ཚིང་དུ། ཁ་ཅིག་ནི་ནགས་ཐིབས་པོར། ཁ་ཅིག་ནི་འདུན་ཁང་དུ། ཁ་ཅིག་ནི་ལྷ་ཁང་དུ་ཞུགས་སོ། །བཅོམ་ལྡན་འདས་ནི་ཉིད་ཀྱི་ཆོ་འཕྲུལ་ཆེན་པོའི་  
འདུན་ཁང་ན་བཞུགས་ཏེ། ཚིགས་སུ་བཅད་པ་དག་བཀའ་སྩལ་པ་འཇིགས་པས་སྐྲག་པའི་མི་རྣམས་ནི། །ཕལ་ཆེར་རི་དང་ནགས་ཚལ་དང། །ཀུན་དགའ་ར་བ་ལྗོན་ཤིང་དང། །མཆོད་རྟེན་  
རྣམས་ལ་སྐྱབས་སུ་འགྲོ། །སྐྱབས་དེ་གཙོ་བོ་མ་ཡིན་ཞིང། །སྐྱབས་དེ་མཆོག་གྱུར་མ་ཡིན་ཏེ། །སྐྱབས་དེ་དག་ལ་བརྟེན་ནས་ནི། །སྡུག་བསྔལ་ཀུན་ལས་རབ་མི་ཐར། །གང་ཞིག་གང་ཚེ་  
སངས་རྒྱས་དང། ཆོས་དང་དགེ་འདུན་སྐྱ་བས་སོང་ཞིང། །འཕགས་པ་ཡི་ནི་བདེན་པ་བཞི། །སྡུག་བསྔལ་སྡུག་བསྔལ་ཀུན་འབྱུང་དང་།སྡུག་བསྔལ་ཡང་དག་འདས་པ་དང། །མྱ་ངན་  
  
  
༄༅། །འདས་པ་བདེར་འགྲོ་བའི། །འཕགས་ལམ་ཡན་ལག་བརྒྱད་པོ་དག་ཤེས་རབ་ཀྱིས་ནི་ལྟ་བྱེད་ན། །སྐྱབས་དེ་དག་ནི་གཙོ་ཡིན་ཞིང། །སྐྱབས་དེ་དག་ནི་  
མཆོག་ཡིན་ཏེ། །སྐྱབས་དེ་དག་ལ་བརྟེན་ནས་ནི། །སྡུག་བསྔལ་ཀུན་ལས་རབ་ཏུ་ཐར། །དེ་ནས་བཅོམ་ལྡན་འདས་ཀྱིས་འཁོར་དེའི་བསམ་པ་དང། བག་ལ་ཉལ་དང། ཁམས་དང་  
རང་བཞིན་ཐུགས་སུ་ཆུད་ནས་དེ་ལ་བརྟེན་ཏེ། གང་ཐོས་ན་སེམས་ཅན་བརྒྱ་ཕྲག་མང་པོས་ཁྱད་པར་ཆེན་པོ་ཐོབ་པར་འགྱུར་བ་དེ་ལྟ་བུའི་ཆོས་བསྟན་པས། ཁ་ཅིག་གིས་ནི་རྒྱུན་དུ་ཞུགས་པའི་  
འབྲས་བུ་མངོན་སུམ་དུ་བྱས། ཁ་ཅིག་གིས་ནི་ལན་ཅིག་ཕྱིར་འོང་བའི་འབྲས་བུ། ཁ་ཅིག་གིས་ནི་ཕྱིར་མི་འོང་བའི་འབྲས་བུ། ཁ་ཅིག་གིས་ནི་ཉོན་མོངས་པ་ཐམས་ཅད་སྤངས་ཏེ། དགྲ་བཅོམ་  
པ་ཉིད་མངོན་སུམ་དུ་བྱས་སོ། །ཁ་ཅིག་གིས་ནི་ཉན་ཐོས་ཀྱི་བྱང་ཆུབ་ཏུ་སེམས་བསྐྱེད་དོ། །ཁ་ཅིག་གིས་ནི་རང་སངས་རྒྱས་ཀྱི་བྱང་ཆུབ་ཏུ། ཁ་ཅིག་གིས་ནི་བླ་ན་མེད་པ་ཡང་དག་པར་  
རྫོགས་པའི་བྱང་ཆུབ་ཏུ་སེམས་བསྐྱེད་དེ། འཁོར་དེ་ཕལ་ཆེར་སངས་རྒྱས་ལ་གཞོལ་བ་དང། ཆོས་ལ་འབབ་པ་དང། དགེ་འདུན་ལ་བབ་པར་བཀོད་དོ། །དེ་ནས་བཅོམ་ལྡན་འདས་  
ཀྱིས་འཁོར་དེ་དག་ལ་ཆོས་ཀྱི་གཏམ་གྱིས་ཡང་དག་པར་བསྟན། ཡང་དག་པར་ལེན་དུ་བཅུག་ཡང་དག་པར་གཟེངས་བསྟོད། ཡང་དག་པར་དགའ་བར་མཛད་དེ། གདན་ལས་བཞེངས་  
  
  
།དེ་ནས་འོད་སྲུང་རྫོགས་བྱེད་ལ་སློབ་མ་རྣམས་ཀྱིས་དྲིས་པ། མཁན་པོ། དེ་ཁོ་ན་ཉིད་ཇི་ལྟ་བུ་ལགས་པ་གསུངས་ཤིག་དེས་སློབ་མ་དེ་དག་ཁ་ཅིག་ལ་ནི། བུ། འདི་ལྟ་སྟེ་  
འཇིག་རྟེན་རྟག་པ་འདི་ནི་དེ་ཁོ་ན་ཉིད་ཡིན་ནོ་ཞེས་སྨྲས། གཞན་དག་ལ་ནི་མི་རྟག་གོ་གཞན་དག་ལ་ནི་རྟག་ཀྱང་རྟག་མི་རྟག་ཀྱང་མི་རྟག་གོ་གཞན་དག་ལ་ནི་རྟག་པ་ཡང་མ་ཡིན་  
མི་རྟག་པ་ཡང་མ་ཡིན་ནོ། །གཞན་དག་ལ་ནི་མཐའ་ཡོད་དོ། །མཐའ་མེད་དོ། །མཐའ་ཡོད་ཀྱང་ཡོད། མཐའ་མེད་ཀྱང་མེད་དོ། །མཐའ་ཡོད་པ་ཡང་མ་ཡིན། མཐའ་མེད་པ་ཡང་མ་  
ཡིན་ནོ། །སྲོག་དེ་ལུས་ཡིན་ནོ། །སྲོག་ཀྱང་གཞན་ལ་ལུས་ཀྱང་གཞན་ཡིན་ནོ། །དེ་བཞིན་སོང་བ་ཤི་ཕན་ཆད་ཡོད་དོ། །མེད་དོ། །ཡོད་ཀྱང་ཡོད་ལ་མེད་ཀྱང་མེད་དོ། །དེ་བཞིན་སོང་བ་ཤི་  
ཕན་ཆད་ཡོད་པ་ཡང་མ་ཡིན། མེད་པ་ཡང་མ་ཡིན་པ་འདི་ནི་བདེན་གྱི། གཞན་ནི་རྨོངས་པ་ཡིན་ནོ་ཞེས་རྣམ་པ་གཞན་དང། གཞན་གྱིས་བསླུས་སོ། །དེ་ཡང་ངོ་ཚ་ནས་མགོ་སྨད་དེ། མྱ་ངན་  
གྱི་མེས་གདུངས་པས་ཆུ་བསིལ་བ་འདོད་པའི་ཕྱིར་རྫིང་དུ་སོང་བ་དང། དེ་ནས་ལམ་གྱི་ནང་དུ་མ་ནིང་ཞིག་གིས་མཐོང་ནས། དེས་ཚིགས་སུ་བཅད་དེ་སྨྲས་པ། ཐུག་རེ་རྭ་མཐུ་ཆག་པ་ལྟ་བུ་  
ཡི༑ ༑མདངས་མེད་ཁྱོད་ཅིག་ག་ལས་རིངས་པར་འོངས། །ཤཱཀྱའི་ཆོས་ནི་རྣམ་པར་མ་ཤེས་པས། །བོང་བུ་བཞིན་དུ་འཛེམ་པ་མེད་པར་འཕྱན། །དེས་ཀྱང་ཚིགས་སུ་བཅད་དེ་སྨྲས་པ་  
  
  
༄༅། །ང་ཡི་མདུན་ན་འདུག་འདི་འཆི་བདག་དེས། །བདག་གི་ལུས་ལ་སྟོབས་དང་བརྩོན་པ་མེད། །དངོས་པོ་ཐམས་ཅད་བདེ་དང་སྡུག་བསྔལ་སྟེན། །ཐར་  
ཟིན་ད་ནི་བདེ་བ་བྱེད་དུ་འགྲོ། །ཉི་ཟེར་རབ་ཏུ་ཚ་བར་བྱེད་རྣམས་ཀྱིས། །ལུས་དང་སེམས་ཀུན་གདུངས་ཤིང་ངལ་གྱུར་གྱི། །མི་སྲུན་ཐོང་ལ་རྫིང་རབ་བསིལ་བདེ། །ག་ལ་ཡོད་པ་བདག་ལ་  
མྱུར་དུ་སྨྲོས། །དེས་ཀྱང་ཚིགས་སུ་བཅད་དེ་སྨྲས་པ། ཕོ་ངན་སྡིག་ཅན་སྐྱེས་མཆོག་མ་ཡིན་པ། །མཚེའུ་ལྟར་པདྨ་ངང་པ་དང་ལྡན་ཞིང། །གངས་ཀྱི་ཆུ་ལྟར་ཆུ་ཡོངས་གཙང་བ་ཡི། །  
རྫིང་བུ་ཤིན་ཏུ་བཟང་པོ་མ་མཐོང་ངམ། །དེས་ཡང་ཚིགས་སུ་བཅད་དེ་སྨྲས་པ། ཁྱོད་ཀྱང་ཕོ་མིན་མི་ཡི་ཆུང་མའང་མིན། །དེ་བརྡ་ཕྲད་ཀྱི་ཟུར་ལ་ལམ་ཕྱེ་དང། རྫིང་བུ་ཆུ་བཟང་ཆུ་བསིལ་  
གང་བར་ནི། གདུང་བ་སིལ་བར་བྱ་ཕྱིར་བདག་འགྲོའོ། །དེ་ལམ་དེ་ནས་བཟུར་བ་དང། རྫོགས་བྱེད་ཀྱང་རྫིང་དྲུང་དུ་སོང་སྟེ་མགུལ་དུ་བུམ་པ་བྱེད་མས་གང་བ་བཏགས་ནས། དེར་ནུབ་  
སྟེ་དེ་ཉིད་དུ་དུས་ལས་འདས་སོ། །དེ་ནས་དེའི་སློབ་མ་རྣམས་ཀྱིས་གཅིག་ལ་གཅིག་དྲིས་པ། མཁན་པོ། ཁྱོད་སུས་མཐོང། དེ་རྣམས་ཀྱིས་སྨྲས་པ། མ་མཐོང་ངོ། །ཁྱོད་ལ་མཁན་པོས་  
ལུང་བསྟན་པ་སུ་ཡོད། དེ་ན་ཁ་ཅིག་གིས་སྨྲས་པ། ཤེས་ལྡན་དག་ངེད་ལ་ནི་མཁན་པོས་འཇིག་རྟེན་རྟག་པ་འདི་ནི་བདེན་གྱི། གཞན་ནི་རྨོངས་པ་ཡིན་ནོ། །ཞེས་ལུང་བསྟན་ཏོ། །ཁ་ཅིག་  
  
  
ངེད་ལ་ནི་མི་རྟག་གོ་ཞེས་བསྟན་ཏོ། །གཞན་དག་གིས་སྨྲས་པ། ངེད་ལ་ནི་རྟག་ཀྱང་རྟག། མི་རྟག་ཀྱང་མི་རྟག་གོ་རྟག་པ་ཡང་མ་ཡིན། མི་རྟག་པ་ཡང་མ་ཡིན་ནོ། །  
མཐའ་མེད་དོ། །མཐའ་ཡོད་དོ། །མཐའ་ཡོད་ཀྱང་ཡོད། མཐའ་མེད་ཀྱང་མེད་དོ། །མཐའ་ཡོད་པ་ཡང་མ་ཡིན། མཐའ་མེད་པ་ཡང་མ་ཡིན་ནོ། །དེ་བཞིན་སོང་བ་ཤི་ཕན་ཆད་ཡོད་དོ། །  
མེད་དོ། །ཡོད་ཀྱང་ཡོད་ལ་མེད་ཀྱང་མེད་དོ། །དེ་བཞིན་སོང་བ་ཤི་ཕན་ཆད་ཡོད་པ་མ་ཡིན། མེད་པ་ཡང་མ་ཡིན་པ་འདི་ནི་བདེན་གྱི་གཞན་ནི་རྨོངས་པ་ཡིན་ནོ། །ཞེའོ། །དེ་རྣམས་  
ཀྱིས་སྨྲས་པ། ཤེས་ལྡན་དག་འདི་ལྟ་སྟེ། སྣ་ཚོགས་སུ་བཏགས་པས་བདག་ཅག་ཐམས་ཅད་མི་མཐུན་པར་གྱུར་གྱི། མ་ལ་བདག་ཅག་གིས་མཁན་པོ་ཀུན་ཏུ་བཙལ་ལ། དེ་ཁོ་ན་ཉིད་ཇི་  
ལྟ་བུ་ཡིན་པ་འདི་འདྲིའོ། །ཞེས་དེ་རྣམས་དོང་བ་དང། དེ་རྣམས་ཀྱིས་ལམ་གྱི་དབུས་སུ་བུ་མོ་ཞིག་མཐོང་ནས། དེ་རྣམས་ཀྱིས་དེ་ལ་ཚིགས་སུ་བཅད་པས་དྲིས་པ། ཆོས་ཀྱི་གོས་ནི་གྱོན་པ་  
པོ༑ །དཀའ་ཐུབ་ནལ་ཟེ་གང་ཟ་བ། །རྫོགས་བྱེད་འདི་ནས་སོང་གྱུར་ནས། །བཟང་མོ་ཁྱོད་ཀྱིས་མ་མཐོང་ངམ། །དེས་ཀྱང་ཚིགས་སུ་བཅད་དེ་སྨྲས་པ། ངན་སོང་སེམས་ཅན་དམྱལ་བ་པ། །ལག་  
པ་བརྐྱང་ནས་འགྲོ་བ་ཡི། །རྫོགས་བྱེད་དེ་ནི་ཆུས་གཡེངས་ནས་།རྐང་ལག་སྐྱ་བོར་གྱུར་ཅིང་འདུག་དེ་རྣམས་ཀྱིས་ཀྱང་ཚིགས་སུ་བཅད་པས་སྨྲས་པ། ཆོས་ཀྱི་གོས་ནི་གྱོན་པ་པོ། ཆོས་སྤྱོད་  
  
  
༄༅། །ཐུབ་པ་དེ་ལ་ནི། །ཁྱོད་ཀྱིས་སྨྲས་ཏེ་ལེགས་མིན་གྱི་།བཟང་མོ་དེ་སྐད་མ་ཟེར་ཅིག་དེས་ཀྱང་ཚིགས་སུ་བཅད་དེ་སྨྲས་པ། ཕོ་མཚན་གྱི་ནི་རྟགས་སྐྱེས་པས། །  
བློ་ལྡན་དེས་སུ་འཇིག་རྟེན་ན། །རྟག་ཏུ་འཇིག་རྟེན་གྱིས་མཐོང་བར་།གཅེར་བུ་གྲོང་དུ་རྒྱུ་བར་བྱེད། །ཕོ་མཚན་མདུན་ནས་དཔྱོང་བྱེད་པ། །གང་གི་ཆོས་ནི་འདི་འདྲ་བ། །དེ་ནི་རྒྱལ་པོ་  
རྣམ་ཐོས་བུས། །མདའ་ནི་སྟེའུ་ཁས་གཅོད་འདོང་ཞིག་ཅེས་བྱས་པ་དང། དེ་དག་ཅང་མི་ཟེར་བར་དོང་ནས། དེ་དག་རྫིང་བུར་ཕྱིན་པ་དང། རེ་ཞིག་ན་རྫོགས་བྱེད་བུམ་པ་བྱེ་མས་བཀང་  
བ་མགུལ་དུ་བཏགས་ནས། དུས་ལས་འདས་པ་མཐོང་ནས། དེ་རྣམས་ལས་གང་དག་བསླབ་པ་འདོད་པ་དེ་རྣམས་ཀྱིས། ཤེས་ལྡན་དག་འདི་ནི་བདེན་གྱི། གཞན་ནི་རྨོངས་པ་ཡིན་  
ནོ༑ ༑ཞེས་སྨྲས་ནས། དེ་དག་ཀྱང་བུམ་པ་བྱེ་མས་བཀང་བ་མགུལ་དུ་བཏགས་ནས་དེ་ཉིད་དུ་དུས་ལས་འདས་སོ། །ལྷག་མ་རྣམས་ནི་སླར་ལོག་ནས་མཐའ་འཁོབ་ཏུ་དོང་ནས་འདུག་གོ་  
གང་གི་ཚེ་བཅོམ་ལྡན་འདས་སྐྱེས་བུ་འདུལ་བའི་ཁ་ལོ་སྒྱུར་བ་གླ་ན་མེད་པ། ཐོགས་པ་མེད་པའི་སྟོབས་ཀྱི་འཁོར་ལོས་སྒྱུར་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་  
རྫོགས་པར་སངས་རྒྱས་ནས། ཆོས་ཀྱི་འཁོར་ལོ་སྐོར་བ་དེའི་ཚེ་མུ་སྟེགས་ཅན་ཐམས་ཅད་ཀྱིས། མིའི་ཆོས་བླ་མའི་རྫུ་འཕྲུལ་གྱི་ཆོས་འཕྲུལ་ལ་སྤྱན་དྲངས་པ་ལས། མུ་སྟེགས་ཅན་ཐམས་  
  
  
ཕམ་པར་མཛད། རྒྱབ་ཀྱིས་ཕྱོགས་པར་མཛད་སྤོབས་པ་མེད་པར་མཛད་དེ། དེ་ནས་མཐའ་འཁོབ་ཀྱི་ལྗོངས་རྣམས་སུ་རྟེན་པར་གྱུར་ཏོ། །དེ་ན་དགེ་སློང་རྣམས་ཐེ་ཚོམ་སྐྱེས་  
ནས། བཙུན་པ་བཅོམ་ལྡན་འདས་ཀྱིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་མིའི་ཆོས་བླ་མའི་རྫུ་འཕྲུལ་གྱི་ཆོ་འཕྲུལ་ལ་སྤྱན་དྲངས་པ་ལས་མུ་སྟེགས་  
ཅན་ཐམས་ཅད་ཐག་སྩལ། ཕམ་པར་མཛད། རྒྱབ་ཀྱིས་ཕྱོགས་པར་མཛད། སྤོབས་པ་མེད་པར་མཛད་པ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ད་ལྟར་  
ང་འདོད་ཆགས་དང་བྲལ། ཞེ་སྡང་དང་བྲལ། གཏི་མུག་དང་བྲལ་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་དང། ཡིད་མི་བདེ་བ་  
དང། འཁྲུག་པ་ལས་ཡོངས་སུ་གྲོལ་ཏེ། ཐམས་ཅད་མཁྱེན་པ། རྣམ་པ་ཐམས་ཅད་མཁྱེན་པ་དང། ཤེས་པ་དང་ཤེས་བྱ་ཐམས་ཅད་ལ་དབང་ཐོབ་པ། སྐྱེས་བུ་འདུལ་བའི་ཁ་ལོ་སྒྱུར་བ། བླ་  
ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་བྱང་ཆུབ་ནས། མུ་སྟེགས་ཅན་ཐམས་ཅད་ཐག་བཅུག་ཕམ་པར་བྱས། རྒྱབ་ཀྱིས་ཕྱོགས་པར་བྱས། སྤོབས་པ་མེད་པར་  
བྱས་པ་འདི་ལ་ངོ་མཚར་ཅི་ཆེ། འདས་པའི་དུས་ནང་འདོད་ཆགས་དང་བཅས། ཞེ་སྡང་དང་བཅས། གཏི་མུག་དང་བཅས། སྐྱེ་བ་དང་རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་  
  
  
༄༅། །འདོན་པ་དང། སྡུག་བསྔལ་བ་དང། ཡིད་མི་བདེ་བ་དང་འཁྲུགས་ལས་ཡོངས་སུ་མ་གྲོལ་བ་ན་ཡང། སྟོན་པ་དྲུག་པོ་འཁོར་དང་བཅས་པ་འདི་དག་  
ཐམས་ཅད་ཐག་བཅུག་ཕམ་པར་བྱས། རྒྱབ་ཀྱིས་ཕྱོགས་པར་བྱས་སྤོབས་པ་མེད་པར་བྱས། ཚར་བཅད་དེ་མཐའ་འཁོབ་ཀྱི་ལྗོངས་རྣམས་སུ་རྟེན་དུ་བཅུག་པ་དེ་བཤད་ཀྱི། ལེགས་  
པར་རབ་ཏུ་ཉོན་ལ་ཡིད་ལ་ཟུང་ཞིག་དགེ་སློང་དག་སྔོན་བྱུང་བ་འདས་པའི་དུས་ན། ལུས་འཕགས་ཞེས་བྱ་བའི་ལྗོངས་ན། རྒྱལ་པོ་སྐྱེད་པ་ཞེས་བྱ་བ་རྒྱལ་སྲིད་འབོར་བ་དང། རྒྱས་པ་  
ཞེས་བྱ་བ་ནས། བྱེད་དུ་འཇུད་དོ་ཞེས་བྱ་བ་རྒས་པར་རོ། །དེ་ནས་རྒྱལ་པོ་སྐྱེད་པས་བཙུན་མོ་གཟུགས་བཟང་བ། མཛེས་པ། ལྟ་ན་སྡུག་པ་ཞིག་བླངས་ནས། དེ་དེ་དང་ལྷན་ཅིག་རྩེ་བར་  
བྱེད། དགའ་བར་བྱེད། དགའ་མགུར་སྤྱོད་དོ། །དེ་ནས་བཙུན་མོ་དེ་ལ་སེམས་ཅན་ཞུགས་པར་གྱུར་ནས། རིམ་གྱིས་ཟླ་བ་དགུ་ལོན་པ་དང་ཁྱེའུ་གཟུགས་བཟང་བ། བལྟ་ན་  
སྡུག་པ། མཛེས་པ་ཞིག་བཙས་སོ། །གཞོན་ནུ་དེ་བཙས་པ་ན་ལུས་འཕགས་ཀྱི་ལྗོངས་རྣམས་ལོ་ལེགས་པ་དང། བཟའ་བ་དང། བཏུང་བ་མོད་པར་གྱུར་ཅིང། ལྷས་ཀྱང་ཆར་དུས་བཞིན་  
དུ་ཕབ། དུས་དང་མཐུན་པའི་རླུང་ཡང་ལྡང་སྟེ། དེས་ན་རྟག་ཏུ་བཟའ་བ་དང། བཏུང་བ་མོད་པར་གྱུར་ཏོ། །དེ་ནས་གཞོན་ནུའི་བཙས་སྟོན་རྒྱ་ཆེར་བྱས་ནས། གཞོན་ནུའི་མིང་ཅིར་གདགས་  
  
  
གང་གི་ཕྱིར་གཞོན་ནུ་འདི་བཙས་པ་ན། ཡུལ་དུ་བཟའ་བ་དང། བཏུང་བ་མོད་པར་གྱུར་པ་དེའི་ཕྱིར་གཞོན་ནུའི་མིང་བཟའ་བཏུང་ཞེས་བཏགས་ནས། དེ་ནས་  
གཞོན་ནུ་བཟའ་བཏུང་མ་མ་བརྒྱད་ལ་རྗེས་སུ་གཏད་དོ། །གང་གི་ཚེ་དེ་ཆེན་པོར་གྱུར་པ་དེའི་ཚེ་ཡི་གེ་སློབ་ཏུ་བཅུག་པ་དང། རིང་པོར་མ་ཐོགས་པར་མཐར་ཕྱིན་པར་གྱུར་ཏོ། །རིགས་ཀྱི་བཟོའི་གནས་  
ལ་ཡང་རིང་པོ་མ་ཐོགས་པར་མཁས་པར་གྱུར་ཏོ། །ཞེས་གོང་མ་བཞིན་དུ་རྒྱས་པར་བརྗོད་པར་བྱའོ། །གཞོན་ནུ་དེ་ཡང་དཔའ་བ་ཚམ་ཚོམ་མེད་པ། གཏུམ་པ། རེམ་པར་གྱུར་ཏོ། །དེ་ནས་བཙུན་  
མོ་བུས་སྙེམས་ནས་རྒྱལ་པོ་ཡབ་ཀྱི་བཀའ་བཞིན་མི་ཉན་ཅིང། བཟློག་ཐབས་བྱེད་པར་གྱུར་ཏོ། །རྒྱུ་དེས་རྒྱལ་པོ་ཡང་མི་དགའ་བས་གདུངས་པ་དང། དེ་མི་དགའ་བ་བློན་པོ་རྣམས་ཀྱིས་ཤེས་ནས་སྨྲས་  
པ༑ ལྷ་ཅིའི་སླད་དུ་མི་དགྱེས་པར་གྱུར། རྒྱལ་པོས་སྨྲས་པ། ངའི་བཙུན་མོ་བུས་སྙེམས་ནས་ད་ནི་ངའི་བཀའ་ཤིན་ཏུ་མི་ཉན་ཅིང་བཟློག་ཐབས་བྱེད་དེ། རྒྱུ་དེས་ནང་མི་དགའ་བར་གྱུར་ཏོ། །དེ་ནས་  
བློན་པོ་རྣམས་ཀྱིས་སྨྲས་པ། ལྷ་གལ་ཏེ་འདི་བཀའ་བཞིན་མི་བགྱིད་ན། ད་གཞན་ཞིག་བླང་བར་བགྱི་སྟེ། དེ་ན་འདི་ཡང་དབང་དུ་འགྱུར་ལ། ལྷ་ཡང་གཞན་དང་ལྷན་ཅིག་དགྱེས་པ་ལྟར་འགྱུར་  
རོ༑ ༑རྒྱལ་པོས་སྨྲས་པ། གང་ནས་བླང་བར་བྱ། བློན་པོ་རྣམས་ཀྱིས་སྨྲས་པ། ཉི་འོག་གི་རྒྱལ་པོ་འདིའི། དེ་ནས་བླང་བར་བགྱིའོ། །རྒྱལ་པོས་སྨྲས་པ། དེ་དང་ང་མི་མཐུན་པ་ཡིན་ན། ཇི་ལྟར་  
  
  
༄༅། །དེ་ནས་བླང། བློན་པོས་སྨྲས་པ། ཉི་འོག་གི་རྒྱལ་པོ་འདི་ནི་ཆུང་བས་གཉེན་དུ་བགྱིས་ན་བཤེས་པར་འགྱུར་ལགས་ཀྱི། ཐམས་ཅད་དུ་ཐུགས་ཁྲལ་ཆུང་  
བར་བཞུགས་ཤིག་དང། འདི་བདག་ཅག་གིས་བསྒྲུབ་པར་བགྱིའོ། །དེ་ནས་བློན་པོ་རྣམས་ཉི་འོག་གི་རྒྱལ་པོ་དེའི་ཐད་དུ་སོང་ནས། དེར་དེ་དག་གིས་དེ་ཤིན་ཏུ་རངས་པར་བྱས་པ་དང། དེས་  
སྨྲས་པ། ངས་དམ་ཞིག་བཅས་ནས་བུ་མོ་སྦྱིན་ཏེ། གལ་ཏེ་ངའི་ཚ་བོ་ཞིག་ཡོང་ལ། དེ་རྒྱལ་ཚབ་ཀྱི་ཐབས་སྦྱིན་ན། དེ་ལྟ་ན་ངས་སྦྱིན་པར་བྱའོ། །དེ་རྣམས་ཀྱིས་སྨྲས་པ། དེ་བཞིན་དུ་བགྱིའོ། །  
རྒྱལ་པོས་སྨྲས་པ། རེ་ཞིག་སྔར་རྒྱལ་པོ་དེ་ལ་གྱིས་ལ། དེ་གལ་ཏེ་དམ་བཅས་པ་དེ་བཞིན་དུ་བཏུབ་ན། དེའི་འོག་ཏུ་སྦྱིན་པར་བྱའོ་།དེ་ནས་བློན་པོ་རྣམས་ཀྱིས་དེ་ལ་ཕྱག་འཚལ་ཏེ་སྨྲས་པ། ལྷ་  
རྒྱལ་ཚབ་ཏུ་སྩལ་བར་བློན་པོ་རྣམས་ཀྱིས་དད་པར་བྱས་པས། ཅི་ནས་ལྷའི་དབོན་པོ་ཞིག་མཆིས་ན། དེ་རྒྱལ་ཚབ་ཏུ་སྩལ་བར་ཡེ་བགྱིའོ། །དེ་ནས་ཐོབ་སྟེ་དཔལ་གྱི་འབྱོར་པ་ཆེན་པོས་བག་མར་  
བླངས་ནས། དེ་དང་རྒྱལ་པོ་སྐྱེད་པ་ལྷན་ཅིག་རྩེ་བར་བྱེད་དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་ནས་བཙུན་མོ་དེ་གཡེར་བག་ཆེ་བ་ཞིག་པས། ཇི་ལྟར་རྒྱལ་པོ་དམ་པ་དེ་ལྟར་  
མཉེས་པར་བྱས་པ་དང། རྒྱལ་པོས་སྨྲས་པ། ཁྱོད་ལ་དམ་པ་ཅི་ཞིག་སྦྱིན། དེས་ཐལ་མོ་སྦྱར་ནས་སྨྲས་པ། གལ་ཏེ་བདག་ལ་ལྷས་སྐབས་ཕྱེ་ན། བདག་གི་བུ་བཙས་པ་གང་ལགས་པ་དེ་རྒྱལ་  
  
  
དེའི་ཚིག་ཐོས་མ་ཐག་ཏུ་རྒྱལ་པོ་མཚོན་གྱིས་གནད་དུ་བསྣུན་པ་བཞིན་དུ་ཏིང་ཞེས་བྱེད་ནས་བསམས་པ་བདག་གིས་འདི་ལ་དམ་པ་སྦྱིན་པར་སྐབས་ཕྱེ་བ་དང། འདིས་  
ཀྱང་དེ་ལྟ་བུའི་དམ་པ་བསླངས་ལ། བདག་གི་བུ་བཟའ་བཏུང་འདི་ཡང་དཔའ་ཞིང་བརྩོན་པ། གཟུགས་བཟང་ཞིང་བལྟ་ན་སྡུག་པ་རིགས་དང་མཐུན་པར་སྐྱེས་པའི་བུ་གཅིག་པ་ཡིན་ན། ཇི་ལྟར་  
ན་འདི་བཏང་སྟེ། གཞན་ལ་རྒྱལ་ཐབས་སྦྱིན་པར་བྱ་སྟེ། ད་འདི་ལ་ཇི་ལྟར་བྱ་ཞེས་ཐེ་ཚོམ་སྐྱེས་ནས་སེམས་པ་ལ་ཞུགས་པ་དང་རེ་ཞིག་ན་བློན་པོ་རྣམས་ཀྱིས་རྒྱལ་པོ་ཡིད་མི་བདེ་བར་རིག་ནས་  
ལྷ་ཅི་དགོངས་ཞེས་དྲིས་པ་དང། རྒྱལ་པོས་དེ་རྣམས་ལ་རང་བཞིན་སྨྲས་ཏེ། ངས་བཙུན་མོ་ལ་དམ་པ་སྦྱིན་པའི་སྐབས་ཕྱེ་བ་དང་དེས་ཀྱང་བུ་ཞིག་མཆིས་གྱུར་ན། རྒྱལ་ཚབ་ཏུ་སྩལ་བར་གསོལ་  
ཞེས་གསོལ་བ་བཏབ་ནས། དེའི་ཕྱིར་ང་སེམས་ཁོང་དུ་ཆུད་པར་གྱུར་ཏོ། །དེ་ནས་བློན་པོ་རྣམས་ཀྱིས་སྨྲས་པ། ལྷ་འདིར་ཡང་མ་བས་ཏེ་ཉི་འོག་གི་རྒྱལ་པོ་གང་ལས་བདག་ཅག་གིས་འདི་  
བསླངས་པ་དེ་ལས་ཀྱང་དམ་པ་འདི་ལྟ་བུ་བཅས་པས་སྩལ་མོད་ཀྱི་ལྷ་འོན་ཀྱང་མཆིས་པར་འགྱུར་རམ། མ་མཆིས་པར་འགྱུར་རམ། ཁྱེའུ་འམ། བུ་མོར་འགྱུར་བ་ད་དུང་སུས་འཚལ། རེ་ཞིག་  
དེ་ལ་མཆོག་སྩོལ་ཅིག་དེ་ནས་རྒྱལ་པོས་ཀྱང་དེ་བཞིན་དུ་བྱའོ་།ཞེས་བསྒོའོ། །དེ་ནས་དུས་གཞན་ཞིག་ན། བཙུན་མོ་སེམས་ཅན་དང་ལྡན་པར་གྱུར་ནས་ཟླ་བ་དགུ་ཚང་བ་ན། གཞོན་ནུ་  
  
  
༄༅། །གཟུགས་བཟང་བ་མཛེས་པ། བལྟ་ན་སྡུག་པ་ཞིག་བཙས་ཏེ་དེའི་བཙས་སྟོན་རྒྱ་ཆེར་བྱས་ནས། གཞོན་ནུ་འདིའི་མིང་ཅིར་གདགས་ཞེས་མིར་འདོགས་པར་བྱེད་  
དོ། །དེ་ནས་རྒྱལ་པོ་སྐྱེད་པས་བསམས་པ། གང་གི་ཕྱིར་འདི་མ་བཙས་པ་ཉིད་ནས། རྒྱལ་སྲིད་མངོན་པར་འདོད་ཅིང་མངོན་པར་དགའ་བས་ན། དེའི་ཕྱིར་གཞོན་ནུ་འདིའི་མིང་རྒྱལ་སྲིད་ལ་མངོན་  
པར་དགའ་བ་ཞེས་བྱ་བར་བཏགས་སོ། །དེ་མ་མ་བརྒྱད་པོ་རྣམས་ལ་གཏད་ནས། དེ་དག་གིས་ཀྱང་དྲིལ་བ་དང། ཕྱི་བ་དང། བཀྲུ་བ་དང། འོ་མ་དང། སྦྲང་རྩི་དང། མར་དཀར་རྣམས་ཀྱིས་  
བསྐྱེད་ནས། གང་གི་ཚེ་ཆེན་པོར་གྱུར་ཀྱང་རྒྱལ་ཚབ་ཏུ་མ་བཅུག་གོ་དེ་ནས་དེའི་མ་མེས་ཉི་འོག་གི་རྒྱལ་པོས། ལུས་འཕགས་ཀྱི་རྒྱལ་པོ་སྐྱེད་པ་ལ་ཕོ་ཉ་བཏང་སྟེ། ཇི་ལྟར་བདག་གི་ཚ་བོ་རྒྱལ་  
སྲིད་ལ་མངོན་པར་དགའ་བ་རྒྱལ་ཚབ་ཏུ་མ་བཅུག་ན། བདག་དཔུང་གི་ཚོགས་ཡན་ལག་བཞི་པ་གོ་བསྐོན་ཏེ་ཁྱོད་ཀྱི་གན་དུ་འོང་ངོ་།ཞེས་སྤྲིང་པ་དང། དེས་ཕོ་ཉའི་ཆིག་ཐོས་ནས། འཇིགས་  
སྐྲག་ནས་ཡིད་མི་བདེ་ཞིང་འདུག་གོ་དེ་ནས་བློན་པོ་རྣམས་ཀྱིས་རྒྱལ་པོ་སྐྱེད་པ་སྐྲག་ཅིང་མི་དགའ་བར་རིག་ནས་སྨྲས་པ། ལྷ་ཅིའི་སླད་དུ། འདི་ལྟར་མི་དགྱེས་པར་མཛད། སྐྱེད་པས་  
སྨྲས་པ། ཉི་འོག་གི་རྒྱལ་པོ་དེས་ཚ་བོའི་ཕྱིར་ཕོ་ཉ་བཏང་ནས། ཕོ་ཉ་དེ་འདི་སྐད་ཅེས་ཅི་སྟེ་ངའི་ཚ་བོ་རྒྱལ་ཚབ་ཏུ་མི་གཞུག་ན། ང་འོངས་ཏེ་ཁྱོད་རྒྱལ་པོ་ལས་ཕྱུང་ལ། ངའི་ཚ་བོ་གཞུག་གོ་  
  
  
།དེ་ནས་བློན་པོ་རྣམས་ཀྱིས་སྨྲས་པ། ལྷ། རྒྱལ་སྲིད་ལ་མངོན་པར་དགའ་བ། རྒྱལ་ཚབ་ཀྱི་ཐབས་སྩལ་ལ། གཞོན་ནུ་བཟའ་བཏུང་འདི་དགུམ་པར་བགྱིའོ། །དེ་ནས་རྒྱལ་པོ་སྐྱེད་པས་  
བློན་པོ་རྣམས་ལ་སྨྲས་པ། ཆོས་དང་མི་ལྡན་པའི་ཚིག་དེ་ལྟ་བུ་མ་སྨྲ་ཞིག་འདི་ལྟར་འདི་ན་བུ་ཕ་གསོད་པ་ཐོས་ཀྱི། ཕ་བུ་གསོད་པ་ནི་མ་ཡིན་པས། ང་ནི་དེ་ལྟར་གཏན་མི་བྱེད་དོ། །དེ་དག་གིས་  
སྨྲས་པ། ཇི་སྟེ་མི་དགུམ་ན་ཡང་ཡན་ལག་མ་མཆིས་པར་བགྱིའོ། །དེ་ནས་རྒྱལ་པོ་སྐྱེད་པས། བློན་པོ་རྣམས་ལ་སྨྲས་པ། གལ་ཏེ་ཡན་ལག་མེད་པར་བྱས་ན་བསད་པ་ཁོ་ནར་ཟད་མོད། དེ་ནས་བློན་  
པོ་རྣམས་ཀྱི་རྒྱལ་པོ་སྐྱེད་པའི་ཚིག་ཐོས་ནས། རྒྱལ་པོ་ལ་སྨྲས་པ། ལྷ་འདི་ལ་གཞན་ཅི་བགྱིར་མཆིས། བསྐྲད་པར་བགྱིའོ། །རྒྱལ་པོས་སྨྲས་པ། ཉེས་པ་མེད་པ་ཇི་ལྟར་བསྐྲད་པར་བྱ། བློན་པོ་  
རྣམས་ཀྱིས་སྨྲས་པ། ཅིའི་སླད་དུའང་མི་བསྔོ་བ་རིང་པོ་མི་ཐོགས་པར་གཞོན་ནུ་ལ་ནོངས་པར་འབྱུང་བར་རྔོ་ཐོག་གི་རེ་ཞིག་རྒྱལ་སྲིད་ལ་མངོན་པར་དགའ་བ་ལ་ཐབས་སྩོལ་ཅིག་དེ་ནས་ནི་རྒྱལ་  
པོ་བཟའ་བཏུང་རང་ཉིད་ཀྱིས་འཚལ་བར་འགྱུར་རོ། །དེ་ནས་རྒྱལ་པོ་སྐྱེད་པས་དབང་ཐང་གི་ཉི་མ་ཤིས་པ་ལ། བཀྲ་ཤིས་དང། ཤིས་པར་བརྗོད་པ་བྱས་ནས། རྒྱལ་སྲིད་ལ་མངོན་པར་དགའ་བ་  
རྒྱལ་ཚབ་ཀྱི་ཐབས་བྱིན་ནོ། །དེ་ཐབས་བྱིན་པར་གཞོན་ནུ་བཟའ་བཏུང་གིས་ཐོས་ནས། བསམས་པ། ལྷས་ནི་བདག་སྤངས་པར་གྱུར་གྱི་ད་བདག་འདིར་འདུག་ཀྱང་ཅི་ཞིག་རུང་སྟེ། བདག་གསད་  
  
  
༄༅། །པར་འོང་ངོ། །སྙམ་ནས། དེའི་མའི་ཐད་དུ་སོང་སྟེ། མི་བདེ་བའི་ལོ་རྒྱུས་བཤད་ནས། སྨྲས་པ། བདག་རྒྱལ་པོ་ལྔ་ལེན་གྱི་ཡུལ་དུ་མཆིས། མཁྱེན་པར་མཛོད་  
ཅིག་དེ་ནས་དེ་ཡང་སྡུག་བསྔལ་རྣམ་པ་སྣ་ཚོགས་ཀྱིས་ནི་མྱོས་བུ་དང་བྲལ་བའི་སྡུག་བསྔལ་དང་ནི་ལྡན། བུའི་མགུལ་ནས་ནི་འཁྱུད་དེ། སྙིང་རྗེ་རྗེ་སྐད་སྨྲེ་སྔགས་བཏོན་ཏེ་སྨྲས་པ། དུ་  
གུལ་རས་ཀྱི་གདིང་བས་མཛེས་བྱས་པའི། །མལ་སྟན་ཆེ་ལ་འོས་པར་བདེར་ཉལ་བ། །བུ་གཅིག་ད་ནི་ས་སྟེང་ཐང་བུ་ལ། །གོས་ཀྱི་ཕྱོགས་གཅིག་གཏིང་ནས་ཇི་ལྟར་ཉལ། །མལ་དུ་བདེ་  
བར་ཉལ་ནས་རོལ་མོ་དང། །གླུ་སྒྲ་སྣ་ཚོགས་དག་གིས་སད་བྱེད་པ། །གྲང་དང་ཚ་བའི་ཆུ་ཡིས་ཕོག་གྱུར་ན། །མདངས་ཅན་ལུས་ནི་ཇི་ལྟར་ནགས་ན་དགའ། །སྔོན་ཆད་རྒྱལ་པོས་  
གནང་བའི་བཟའ་བཏུང་དང། །སྟན་དང་བཞོན་དང་ཐེག་མཆོག་ལ་སྤྱོད་པ། །བྱུག་པ་རྒྱན་དང་གོས་ཀྱིས་ཕོངས་བཞིན་དུ། །སུ་ཡི་དབང་གིས་སྡུག་བསྔལ་གྱུར་པར་འཁྱམས། །འཇིག་  
རྟེན་དང་ཕྲད་སྐྱེ་བོའི་ཚོགས་རྣམས་ཀྱིས། །ཐལ་མོ་རབ་སྦྱར་རྔ་སྒྲ་གླུ་དབྱངས་དག་ཡིད་དང་རྣར་འོངས་རྣམས་ཀྱིས་ལེགས་མཆོད་པ། །སྐོམ་པས་མངོན་པར་གདུངས་བཞིན་གང་དུ་  
འཁྱམས། །གཞོན་ནུས་སྨྲས་པ། གཏན་དུ་བདེ་བ་ཡང་ནི་སུ་ཞིག་ཡོད་།གཏན་དུ་སྡུག་བསྔལ་བ་ཡང་སུ་ཞིག་ཡོད། །མི་བདེ་མ་ཐོབ་པ་ཡང་སུ་ཞིག་ཡོད། །ཐོབ་པར་མི་འགྱུར་བ་  
  
  
།འགྱུར་བའི་དབང་གིས་མི་རྣམས་བདེ་སྡུག་སྟེ། །རྒྱུ་སྐར་འཁོར་ལོ་མཁའ་ལ་འཁོར་བ་བཞིན། །བདེ་བས་དགའ་མིན་སྡུག་པས་མི་དགའ་མེད། །མི་དབང་རིགས་རྗེས་འགྲོ་བའི་  
རྟགས་ཡིན་ནོ། །དེས་མ་ལ་དེ་ལྟ་བུ་རྣམ་པ་མང་པོ་ཁོང་དུ་ཆུད་པར་བྱས་ཏེ། ཡུལ་ལྔ་ལེན་གང་ན་བ་དེར་སོང་ངོ། །དེ་དེར་གྲོང་དང་ཉེ་བར་ཕྱིན་ནས། ལུས་ངལ་བ་དང། ལུས་བཀྲེས་པས་ཤིང་གི་གྲིབ་  
མ་ཞིག་ལ་ཉལ་ཞིང་འདུག་གོ་ཇི་ཙམ་ཞིག་ན་རྒྱལ་པོའི་བྱ་བ་ཅུང་ཟད་ཅིག་གི་ཕྱིར། ལྔ་ལེན་གྱི་བཀྲབས་པ་དག་ཅིག་ཕྱོགས་དེར་འོངས་པ་དང། བཟའ་བཏུང་གྲིབ་མ་དེ་ལ་ཉལ་ཞིང་འདུག་པ་མཐོང་ནས་  
སྨྲས་པ། འདི་ལྟ་བུ་གཟུགས་བཟང་བ། བལྟ་ན་སྡུག་པ། མཁྲང་བ་སྲ་བ། ལེགས་པར་འབྲེལ་བ། རོ་སྟོད་ཆེ་བ། དཔུང་པ་རིང་བའི་སྐྱེས་བུ་འདི་སུ་ཞིག་ཅེས། དེ་དག་གིས་དེ་བསླངས་ནས། ཁྱོད་  
སུ་ཞིག་སུའི་བུ་ཡིན། ཞེས་དྲིས་པ་དང། དེས་སྨྲས་པ། བདག་ནི་ལུས་འཕགས་ཀྱི་རྒྱལ་པོ་སྐྱེད་པའི་བུ་བཟའ་བཏུང་ཞེས་བྱ་བ་ཡིན་ནོ། །དགོས་པ་ཅི་ཞིག་གི་ཕྱིར་འོངས། དེས་དེ་རྣམས་ལ་ཇི་ལྟར་  
གྱུར་པ་སྨྲས་སོ། །དེ་ནས་བཀྲབས་པ་དེ་དག་གིས་རྒྱལ་པོའི་བུ་དེ་སྐྱེས་སུ་ཁྱེར་ནས། ལྔ་ལེན་གྱི་རྒྱལ་པོའི་གན་དུ་སོང་སྟེ། བཟའ་བཏུང་དེ་ལ་ཕུལ་ནས། ལྷ་འདི་རྒྱལ་པོ་སྐྱེད་པའི་བུ་བཟའ་  
བཏུང་ཞེས་བགྱི་བ་ལགས་ཏེ། ཕས་འདི་ལྟ་བུ་ཞིག་གི་སླད་དུ་བསྐྲད་ནས། འདིར་ཕྱིན་པ་ལགས་སོ། །དེ་ནས་བཟའ་བཏུང་གིས་ཀྱང་ལྔ་ལེན་གྱི་རྒྱལ་པོ་ལ་ཐམས་ཅད་རྒྱས་པར་བསྙད་དོ། །ཡང་  
  
  
༄༅། །སྨྲས་པ། མི་ཡི་བདག་པོ་སྐྱེད་པ་ནི། །དབང་པོ་འདྲ་བའི་སྲས་འདི་སྟེ། །གཟུགས་ལྡན་ཡོན་ཏན་ཕུན་ཚོགས་པ། །རྒྱལ་སྲིད་ཉམས་ནས་འདིར་མཆིས་སོ། །དེ་  
ནས་ལྔ་ལེན་གྱི་རྒྱལ་པོས་མགུལ་ནས་འཁྱུད་དེ། དགའ་བར་འགྱུར་བའི་གཏམ་རྣམ་པ་སྣ་ཚོགས་སྨྲས་ནས། དགའ་བ་ཁོང་དུ་ཆུད་པར་བྱས་ཏེ། དེ་ལ་བུ་མོ་དང་ཡུལ་དག་ཀྱང་བྱིན་ནོ། །དེ་  
ཡང་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། རེ་ཞིག་ན་སྐྱེ་དགུའི་བདག་མོ་དེ་སེམས་ཅན་དང་ལྡན་པར་གྱུར་ཏེ། ཟླ་བ་དགུ་ཚང་བ་དང་ཁྱེའུ་  
གཟུགས་བཟང་བ། བལྟ་ན་སྡུག་པ། མཛེས་པ། ཐོང་ག་སེང་གེ་ལྟར་འདུག་པ། དཔུང་པ་རིང་བ། རོ་སྟོད་སེང་གེ་འདྲ་བ་ཞིག་བཙས་ནས། དེའི་བཙས་སྟོན་རྒྱ་ཆེར་བྱས་ནས། གཞོན་ནུའི་  
མིང་ཅིར་གདགས་སྙམ་པ་ལས། བདག་གི་མིང་བཟའ་བཏུང་ཡིན་པས། འདི་ནི་བཟའ་བཏུང་མང་པོའོ། །དེ་ནས་གཞོན་ནུ་བཟའ་བཏུང་མང་པོ་མ་མ་བརྒྱད་པོ་ལ་གཏད་པ་དང། དེ་དག་གིས་བསྐུ་  
བ་དང། ཕྱི་བ་དང། བཀྲུ་བ་དང། འོ་མ་དང། སྦྲང་རྩི་དང། མར་དཀར་རྣམས་ཀྱིས་བསྐྱེད་ནས། གང་གི་ཚེ་ཆེན་པོར་གྱུར་པ་དེའི་ཚེ། ཁྱེའུ་ཡི་གེ་སློབ་པའི་གྲྭར་ཡི་གེ་སློབ་ཏུ་བཏང་ངོ། །དེའི་ཕ་  
བཟའ་བཏུང་ནི་ནད་ཀྱིས་བཏབ་ནས། དེས་སྨན་པ་དང། སྨན་དང། ནད་གཡོག་རྣམས་ཀྱིས་ཀྱང་གསོ་བར་མ་ནུས་ནས་དུས་ལས་འདས་སོ། །དེ་དུས་ལས་འདས་པ་དང། རྒྱལ་པོའི་བུ་མོ་  
  
  
སྨྲེ་སྔགས་འདོན་ཏོ། །དེ་ནས་ལྔ་ལེན་གྱི་རྒྱལ་པོས་བསམས་པ། བུད་མེད་ཐམས་ཅད་ཀྱི་བསམ་པ་ནི། ཕལ་ཆེར་སྐྱེས་པ་འདོད་པ་ཡིན་པས་  
དེ་གཅིག་ལ་སྦྱིན་ནོ་སྙམ་ནས། དེས་དེ་དང། གཞོན་ནུ་བཟའ་བཏུང་མང་པོ་དང་བཅས་པར་མདུན་ན་འདོན་ལ་བྱིན་ནོ། །དེ་ནས་མདུན་ན་འདོན་དེ་དེ་དང་ལྷན་ཅིག་དགའ་བ་རྒྱ་ཆེན་པོ་ཉམས་སུ་  
མྱོང་བར་བྱེད་དོ། །རེ་ཞིག་ན་མདུན་ན་འདོན་དེའི་ཁྱིམ་དྲུང་ན་བྱ་གག་གཅིག་སྐད་འབྱིན་པ་ཕྱོགས་དེ་ན་བྲམ་ཟེ་ལྟས་མཁན་ཞིག་འགྲོ་བས་ཐོས་ནས། དེས་མི་གང་གིས་དེའི་ཤ་ཟོས་པ་དེ་རྒྱལ་པོར་  
འགྱུར་རོ་ཞེས་སྨྲས་པ་དང། ཚིག་དེ་མདུན་ན་འདོན་གྱིས་ཐོས་ནས་དེས་བྲམ་ཟེ་དེ་ལ་དྲིས་ཏེ། དེ་ནས་མདུན་ན་འདོན་གྱིས་བྱ་གག་བཟུང་ནས་བསད་དེ། ཆུང་མ་ལ་སྨྲས་པ། བྱ་གག་འདི་འཕྲལ་དུ་  
ཚོས་ཤིག་དང། ང་རྒྱལ་པོའི་ཕོ་བྲང་ནས་སླར་འོང་ངོ་ཞེས་བྱས་ནས། དེ་རྒྱལ་པོའི་ཕོ་བྲང་དུ་སོང་ངོ། །ཇི་ཙམ་ན་ཁྱེའུ་བཟའ་བཏུང་མང་པོ་གྲྭ་ནས་བཀྲེས་ཏེ། ཁྱིམ་དུ་འོངས་ན་མ་ཡང་མི་སྣང་ངོ། །དེ་  
ནས་དེས་བདག་ཅག་གི་ཅི་དག་བཙོས། ཅི་ཞིག་བཟའ་སྙམ་ནས། རེ་ཞིག་ན་མ་ནི་མི་སྣང་གི་བལྟས་ན་རྫེའུ་ཞིག་གི་ནང་ན་བྱ་གག་ཅིག་མགོ་གྱེན་དུ་བྱུང་ཞིང་འདུག་པ་མཐོང་ངོ། །དེ་ནས་དེས་ཀྱང་  
རྫིའུ་ནང་དུ་འདུག་བཞིན་དུ་མགོ་བཅད་དེ་ཟོས་སོ། །ཇི་ཙམ་ན་མ་འོངས་ནས། དེ་ལ་མགོ་སུས་ཟོས་ཞེས་དྲིས་པ་དང། དེས་བདག་གིས་འཆལ་ཏོ་ཞེས་བྱས་པ་དང། དེ་ནས་ཁྱེའུ་ཟན་བྱིན་ཏེ་གྲྭར་  
  
  
༄༅། །བཏང་ངོ། །མདུན་ན་འདོན་ཀྱང་འོངས་ནས། བཟའ་ཞེས་བྱས་པ་དང། བྱ་གག་གི་མགྲིན་པ་མི་སྣང་ནས། འདིའི་མགྲིན་པ་ག་རེ་ཆུང་མས་སྨྲས་པ། ཁྱེའུ་  
འཚལ་ཏོ་ཞེས་བྱས་པ་དང། དེ་ནས་བྱ་གག་གི་ལྷག་མ་ཟོས་ནས་བསམས་པ། ཅི་རེ་ཞིག་བྱ་གག་རིལ་གྱིས་ཟོས་པས་རྒྱལ་པོར་འགྱུར་རམ། འོན་ཏེ་ཡན་ལག་མ་ཚང་བ་ཟོས་པས་  
ཀྱང་རྒྱལ་པོར་འགྱུར་སྙམ་དུ་ཐེ་ཚོམ་སྐྱེས་ནས། ཐེ་ཚོམ་གཅད་པའི་ཕྱིར་ཐབས་གཞན་ཞིག་གིས་བྲམ་ཟེ་ལྟས་མཁན་དེ་ཉིད་བོས་ཏེ། ཀྱེ་བྲམ་ཟེ་ཆེན་པོ་ཁྱོད་ཀྱིས་སྔར་གང་གིས་བྱ་གག་  
ཟོས་པ་དེ་རྒྱལ་པོར་འགྱུར་རོ་ཞེས་བྱ་བ་ཅི། ཡན་ལག་མ་ཚང་བ་ཟོས་པ་དེར་འགྱུར་རམ། འོན་ཏེ་རིལ་གྱིས་ཟོས་པས་འགྱུར། དེས་སྨྲས་པ། ཡན་ལག་མ་ཚང་ཡང་གང་གིས་དེའི་མགོ་ཟོས་  
པ་དེ་རྒྱལ་པོར་འགྱུར་རོ། །ཡང་ན་གང་གིས་དེའི་མགོ་ཟོས་པ་དེ་བསད་དེ། དེའི་མགོ་ཟོས་ན་དེ་ཉིད་རྒྱལ་པོར་འགྱུར་རོ། །དེ་ནས་མདུན་ན་འདོན་གྱིས་བློ་སྐྱེས་པ། གཞོན་ནུ་འདི་བསད་ནས་  
འདིའི་མགོ་བཟའ་ན། མས་ཤེས་པར་མ་བྱས་ན་ནི། བསད་པའམ། བཟའ་བར་མི་ནུས་པས། རེ་ཞིག་བཏུབ་བམ། མི་བཏུབ་འདི་ཉིད་ཀྱི་མའི་ཉམ་དྲོད་བླང་ངོ་སྙམ་ནས། དེས་སྙན་པའི་ཚིག་  
རྣམ་པ་དུ་མས་བཞམས་ཏེ། བཟང་མོ་ཅི་ཁྱོས་རྒྱལ་པོ་བྱས་ན་ལེགས་སམ། འོན་ཏེ་བུས་རྒྱལ་པོ་བྱས་ན་ལེགས། ཞེས་སྨྲས་པ་དང། དེས་ཟུར་དང་སྣོལ་དག་ལས་ལེགས་པར་བརྟགས་  
  
  
གལ་ཏེ་བུས་རྒྱལ་པོ་བྱས་ན་ལེགས་ཞེས་སྨྲས་ན་འདི་བདག་ལས་གྱེད་པར་འགྱུར་བས། ཅི་ནས་ཀྱང་དེ་དང་མཐུན་པར་སྨྲའོ། །སྙམ་ནས། དེས་ཁྱོས་རྒྱལ་པོ་བྱས་ན་ལེགས་སོ། །  
ཞེས་སྨྲས་སོ། །བུད་མེད་དེ་ཡང་མཁས་ཤིང་མཛངས་ལ། སྤྱོད་པ་ཅན་ཞིག་པས། དེས་བསམས་ན། བྱ་གག་གི་མགོའི་ཕྱིར་ཁོན་དུ་བཟུང་ནས། བདག་གི་བུ་བསད་པར་ཆད་པར་འཕྲིགས་ཏེ་  
ད་ནི་དུས་ལ་བབ་ཀྱི། ཅི་ནས་ཀྱང་བུ་བསྲུང་བ་བྱའོ་སྙམ་ནས་དེ་བུ་ལ་གསང་སྟེ་བུ་ཁྱོད་ཀྱིས་བྱ་གག་གི་མགོ་ཟོས་པ་ནི་མ་ལེགས་པ་ཞིག་བྱས་ཀྱི། ཡུལ་འདི་ནས་མྱུར་དུ་སོང་ཞིག་སོང་ནས་མེས་  
པོ་རྒྱལ་པོ་བྱེད་པ་དེ་ན་ཁྱོད་ཀྱི་རང་གི་སྐྱེ་བོའི་ཚོགས་ཡོད་པ་དེར་བདེ་བར་འདུག་ཅིག་དེ་སྐད་སྨྲས་པ་དང། ངེ་བྲོས་ནས་ལུས་འཕགས་སུ་སོང་ངོ། །དེ་ངལ་ཞིང་བཀྲེས་སྐོམ་པས་ལུས་གཟིར་  
ཏེ། །གནས་ཀྱི་ཉེ་འཁོར་གྱི་སྐྱེད་མོས་ཚལ་གྱི་ཤིང་ཞིག་གི་དྲུང་དུ་གོས་ཤིག་གཏིང་ནས་ཉལ་ཞིང་འདུག་གོ་དེའི་ཚེ་རྒྱལ་སྲིད་ལ་མངོན་པར་དགའ་བ་ནད་ཀྱིས་ཐེབས་ནས། སྨན་པ་དང། སྨན་དང། ནད་  
གཡོག་རྣམས་ཀྱིས་གསོ་བར་མ་ནུས་ནས། དེ་ཤི་སྟེ་རྒྱལ་པོ་རབས་ཆད་དོ། །འདི་ནི་རྒྱལ་པོའི་ཆོས་ཉིད་དེ། ཇི་སྲིད་དུ་གཞན་རྒྱལ་པོར་དབང་མ་བསྐུར་བ་དེ་སྲིད་དུ་རྒྱལ་པོའི་རོ་མི་འབྱིན་ཏོ། །  
ཅི་ཙམ་ན་བློན་པོ་རྣམས་དང། རྒྱལ་པོའི་མི་གཞན་དང། བྲམ་ཟེ་དང། ལྟས་མཁན་རྣམས་གལ་ཏེ་བསོད་ནམས་ཀྱི་དབང་ཆེར་གྲགས་པའི་སེམས་ཅན་འགའ་ཞིག་རྙེད་ན། དེ་རྒྱལ་སྲིད་ལ་གཞག་  
  
  
༄༅། །གོ་ཞེས་ཕན་ཚུན་ཚོལ་ཞིང་སོང་སྟེ། དེ་རྣམས་ཀྱིས་བཙལ་བ་ལས། གྲོང་ཁྱེར་གྱི་ཕྱི་རོལ་ཤིང་དྲུང་ཞིག་ན་ཁྱེའུ་གཞོན་ནུ་གཟུགས་བཟང་བ། བལྟ་ན་སྡུག་  
པ༑ མཛེས་པ། ཐོང་ཁ་སེང་གེ་འདྲ་བ། ཉི་མ་ཡོལ་ཡང་ཤིང་གི་གྲིབ་མ་ཤར་ཕྱོགས་སུ་མི་འཁོར་བར་དེའི་ལུས་མི་གཏོང་བ་ཞིག་ཉལ་ཞིང་འདུག་པ་མཐོང་ངོ། །དེ་ནས་བློན་པོ་དྲུག་པོ་དེ་  
རྣམས་ཀྱིས་དེ་མཐོང་ནས་ངོ་མཚར་དུ་འགྱུར་ཏེ་སྨྲས་པ། བདག་ཅག་གིས་བསོད་ནམས་ཀྱི་དབང་ཆེ་བར་གྲགས་པའི་སེམས་ཅན་འདི་ལས་གཞན་བསོད་ནམས་ཀྱི་སྟོབས་དང་ལྡན་པ་  
མ་མཐོང་ངོ། །ཡང་འདི་ནི་གཟུགས་བཟང་པ། བལྟ་ན་སྡུག་པ་མཛེས་པ། མཚན་དང་ལྡན་པ་ཞིག་པས། འདི་ནི་རྒྱལ་སྲིད་ལ་གཞག་པར་འོས་སོ། །ཞེས་གཅིག་ཏུ་ངེས་པར་བྱས་  
ནས༑ བུ། ལོངས། ལོངས། ཞེས་བསླང་ངོ། །དེ་ཡང་ལངས་ཏེ་དྲིས་པ། ང་བསླངས་ཏེ་ཅི་བྱ། དེ་དག་གིས་སྨྲས་པ། རྒྱལ་པོར་གཞུག་གོ་དེས་སྨྲས་པ། རྒྱལ་པོ་ཉལ་བ་དེ་ལྟར་བསླང་  
ངམ། བློན་པོ་རྣམས་ཀྱིས་སྨྲས་པ། འོ་ན་ཇི་ལྟར་བསླང། གཞོན་ནུས་སྨྲས་པ། གླུ་དང། སིལ་སྙན་དང། རོལ་མོའི་སྒྲ་མི་དྲག་པས་བསླང་མོད། དེ་རྣམས་ཀྱིས་དེ་ཐོས་པ་དང། འདི་སྙམ་  
དུ་འདི་ནི་རིགས་དམའ་བ་ལས་བྱུང་བ་མ་ཡིན་གྱི། འདི་ངེས་པར་རིགས་མཐོན་པོ་ལས་སྐྱེས་པ་ཡིན་ནོ། །སྙམ་ནས། དེ་དག་གིས་དྲིས་པ་ཁྱོད་སུ་ཞིག་སུའི་བུ་ཡིན། དེ་ནས་ཁྱེའུ་  
  
  
རིགས་སྨྲས་པ། ལུས་འཕགས་ཀྱི་རྒྱལ་པོ་སྐྱེད་པ་ཞེས་བྱ་བ་དེའི་བུ་ནི་བཟའ་བཏུང་ངོ། །བཟའ་བཏུང་དེའི་བུ་ནི་བཟའ་བཏུང་མང་པོ་ཞེས་  
བྱ་སྟེ་ང་ཡིན་ནོ། །དེ་ནས་བློན་པོ་དྲུག་པོ་རྣམས་འཛུམ་ཕྱུང་ནས། བདག་ཅག་གིས་ནི་བདག་ཅག་ཉིད་ཀྱི་གཞོན་ནུ་རྙེད་དོ། །ཞེས་སྨྲས་སོ། །དེ་ནས་གནས་དེ་ཉིད་ནས་སྐྱེ་བོའི་ཚོགས་ཆེན་པོས་  
ཡོངས་སུ་བསྐོར་ཅིང། གླུ་དང། སིལ་སྙན་དང། རོལ་མོའི་སྒྲ་དང། ཤིས་པར་བརྗོད་པ་ལ་སོགས་པས་མདུན་དུ་དྲངས་ཏེ། གྲོང་ཁྱེར་དུ་བཅུག་ནས་རྒྱལ་པོར་དབང་བསྐུར་རོ། །གང་གི་ཕྱིར་འདིས་རྒྱལ་  
པོའི་བརྒྱུད་ཆད་པ་བསབས་པ་དེའི་ཕྱིར། མིང་སྐྱེད་པ་ཁོ་ནར་བཏགས་ནས། དེའི་མིང་བཟའ་བཏུང་མང་པོ་ཞེས་བྱ་བ་གང་ཡིན་པ་དེ་མེད་པར་གྱུར་ཏོ། །དེ་ནས་དེ་རྒྱལ་སྲིད་བྱེད་དུ་བཅུག་པ་ན་བྱིས་  
པའོ་སྙམ་ནས། བློན་པོ་རྣམས་ཀྱིས་དེ་ཁྱད་དུ་བསད་དེ། དེ་ལ་དབང་ཅུང་ཟད་ཀྱང་མེད་དོ། །དེ་ནས་དུས་གཞན་ཞིག་ན། རྒྱལ་པོ་བཟའ་བཏུང་མང་པོ་ཡུལ་བལྟར་སོང་སྟེ། དེས་གྲོང་དང། གྲོང་  
ཁྱེར་དང། ཚོང་དུས་རྣམས་བལྟས་ནས་གྲོང་དང་གྲོང་ཁྱེར་དང། རི་བོར་པ་འདི་རྣམས་སུའི་ཡིན་ཞེས་དྲིས་པ་དང། དེ་དག་གིས་བློན་པོ་དྲུག་ཁོ་ནའི་ལགས་སོ། །ཞེས་སྨྲས་པ་དང། དེ་གཅིག་  
པུས་བསམས་པ། གྲོང་དང་གྲོང་ཁྱེར་དང། རི་བོར་པ་འདི་སུའི་ཡིན། །ཞེས་དེ་སྐད་དུ་གང་དང་གང་ལ་དྲིས་པ་དེ་དག་ཐམས་ཅད་དེ་སྐད་ཟེར་བས། བདག་ལྟ་ཞིག་བཟའ་བ་དང། བགོ་བ་ཙམ་ལ་  
  
  
༄༅། །དབང་ཕྱུག་བྱེད་ཀྱི། གཞན་ཅི་ལ་ཡང་མ་ཡིན་ནོ། །སྙམ་དུ་རང་གིས་རིག་ནས། དེ་སེམས་ཁོང་གི་རྒྱ་མཚོར་ཆུད་ནས་འདི་ཇི་ལྟར་བྱ་ཞེས་སེམས་སོ། །དེ་དེ་ལྟར་  
སེམས་པ་ན། ལྷ་ཞིག་གིས་རྒྱལ་པོ་མི་དགའ་བར་མ་བྱེད་ཅིག་འདི་ལྟར་ཁྱོད་ཉིད་ཀྱི་ཡུལ་ན། རི་བོར་གང་པོའི་མཚན་ཞེས་བྱ་བ་དེ་ན། སྣ་ལ་གཏོགས་པ་གང་པོ་ཞེས་བྱ་བ་དེ་ལ། བུ་  
སྨན་ཆེན་པོ་ཞེས་བྱ་བ་ཞིག་ཡོད་པར་འགྱུར་གྱི། དེ་ཁྱོད་ཀྱི་བློན་པོར་ཆུག་ཅིག་དང། དེས་ཡུལ་བདག་གིར་བྱས་ནས་ཁྱོད་ལ་འབུལ་བས། ཁྱོད་ལ་ཕན་པ་དང། བདེ་བ་དང། འདོད་པ་དང་  
ལྡན་པར་འགྱུར་རོ། །ཞེས་བསྒོའོ། །དེ་ནས་བཟའ་བཏུང་མང་པོས་མི་དག་མངགས་ཏེ། རི་བོར་གང་པོའི་མཚན་དེ་ན་སྣ་ལ་གཏོགས་པ་གང་པོ་ཞེས་བྱ་བ་དེ་ཚོལ་ཏོ། །གལ་ཏེ་རྙེད་དང་  
དེའི་ཆུང་མ་ལ་བུ་ཡོད་དམ། མེད་རྟོགས་ཤིག་ཅེས་བསྒོའོ། །དེ་དག་སོང་སྟེ་མཐོང་ནས་དྲིས་ན། དེས་བདག་གི་ཆུང་མ་ལ་བུ་ཡོད་དོ་ཞེས་སྨྲས་པ་དང། དེ་དག་སླར་འོངས་ནས་རྒྱལ་པོ་ལ་  
གསོལ་པ། རྒྱལ་པོ་སྣ་ལ་གཏོགས་པ་དེ་མཆིས་ཏེ། དེའི་མཆིས་བྲང་ཡང་སྦྲུམ་ལགས་སོ། །དེ་ནས་རྒྱལ་པོས་ཡི་གེ་སྤྲིང་སྟེ། གང་པོ་བཀུག་ནས་བཤེས་པའི་ཚིག་གིས། དེ་ལ་རི་བོར་  
དེ་བྱིན་ནས་འདིས་རང་གི་བུ་མའི་ལྟོ་ན་འདུག་པ་དེ་དེང་ཕྱིན་ཆད་ཡོངས་སུ་སྐྱོངས་ལ། ཅི་ནས་ཀྱང་དེ་ཡན་ལག་གང་ཡང་ཉམས་པར་མི་འགྱུར་བ་དེ་ལྟར་གྱིས་ཤིག་ཅེས་བསྒོའོ། །དེ་  
  
  
ཁྱེའུ་གཟུགས་བཟང་བ་མཛེས་པ་བལྟ་ན་སྡུག་པ་ཞིག་བཙས་ནས། ཅི་འབྱོར་པའི་བཙས་སྟོན་རྒྱ་ཆེར་བྱས་ཏེ། ཁྱེའུ་འདིའི་མིང་ཅིར་གདགས་ཞེས་བྱས་ན། དེའི་མས་  
སྨྲས་པ། བདག་འདི་ལྟ་ཡུན་རིང་དུ་ནད་བུ་ཅན་དུ་གྱུར་ཏེ། སྨན་པ་དང། སྨན་དང། ནད་གཡོག་རྣམས་ཀྱིས་ནད་ཞི་བར་བྱ་མ་ནུས་པ་ལས། གང་གི་ཚེ་ཁྱེའུ་འདི་ལྟོར་ཞུགས་པ་དེ་ཉིད་ནས་ནད་ཞི་  
བར་གྱུར་པས། དེས་ན་འདིའི་མིང་སྨན་ཆེན་པོར་གདགས་སོ། །སྨྲས་པ། སྨན་རྣམས་ཀུན་གྱི་ནང་ན་ནི། །བདག་གི་བུ་ནི་སྨན་ཆེན་པོ་།འདི་ནི་སྨན་པས་ལྷག་པའི་སྨན། དེ་ལྟས་འདིའི་མིང་སྨན་  
ཡིན་ནོ། །དེ་ནས་སྨན་ཆེན་པོ་ཕའི་ཕྲག་པ་ལ་ཞོན་ཏེ། ཁྲུས་བྱ་བའི་ཕྱིར་སྲང་གི་དབུས་ནས་རྫིང་བུར་ཁྱེར་ཏེ་སོང་བ་ལས། རེ་ཞིག་ན་སའི་སྟེང་ན་ཉའི་དུམ་བུ་ཞིག་འདུག་པ་མཐོང་ནས། དེས་དེ་  
ལ་རིན་པོ་ཆེ་ཡིན་ནོ་སྙམ་ནས། དེའི་རྐང་པའི་མཐེ་བོས་ས་སྟེང་ནས་བླང་བར་བརྩམས་པ་དང། ཇི་ཙམ་ན་སྨན་ཆེན་པོས་སྨྲས་པ་ཕ་གཅིག་གང་པོ་རིན་ཆེན་ལྷུང་སྙམ་སྟེ། །ལས་བཏང་མིག་  
མི་འཛུམ་པར་ཉ་དུམ་ལ། །རྟོག་ཅིང་དེ་ནས་རིན་ཆེན་ཡིན་པར་སེམས་།ཕ་གཅིག་གང་པོ་རྟོགས་ཤིག་རིན་ཆེན་མིན། །ཉ་དུམ་དམར་པོ་རྐང་གིས་འདྲིལ་བར་ཟད། །རྣམ་ཐོས་བུ་དེ་བག་  
མེད་སྤྱོད་མ་ཡིན། །དེ་ནས་དེ་རྫིང་དུ་སོང་ནས་གང་པོས་སྨན་ཆེན་པོ་དང། གོས་རྫིང་འགྲམ་དུ་བཞག་སྟེ། ཁྲུས་བྱ་བའི་ཕྱིར་ཆུར་ཞུགས་པ་ན། པདྨའི་སྟེང་ན་ཆུ་སྐྱར་ཞིག་འདུག་པ་དང་དེས་  
  
  
༄༅། །ཆུ་སྐྱར་དེ་བཟུང་ངོ་སྙམ་ནས་དེ་དེའི་དྲུང་དུ་སོང་བ་དང། དེ་ཡང་དེ་ནས་འཕུར་ཏོ། །དེ་ནས་སྨན་ཆེན་པོས་སྨྲས་པ་པདྨའི་སྟེང་ནས་ཆུ་སྐྱར་འཕུར། །ཆུ་སྐྱར་  
འཕུར་བས་པདྨ་ལྷགས། །པདྨའི་སྟེང་ནས་ཆུ་སྐྱར་མོ། །འཕུར་བ་རེ་ཞིག་ཕ་གཅིག་གཟིགས། །དེ་ནས་ཡང་དུས་ཕྱི་ཞིག་ན། དེས་སྨན་ཆེན་པོ་ཕྲག་པ་ལ་ཁྱེར་ནས་ཆུ་བོ་གངྒཱར་ཁྲུས་  
བྱེད་དུ་སོང་སྟེ། དེས་དེ་དང་གོས་ཆུ་འགྲམ་དུ་བཞག་ནས་ཆུར་ཞུགས་ཏེ། ཁྲུས་བྱེད་པ་ན། ཁར་གཞོང་ཞིག་ཆུ་བོས་ཁྱེར་བ་དེའི་སྟེང་ན་ངང་མོ་ཞིག་འདུག་པ་མཐོང་ངོ། །དེ་མཐོང་ནས་  
སྨན་ཆེན་པོས་སྨྲས་པ། ཆུ་བོ་གངྒཱས་ཁར་གཞོང་ཁྱེར། །ཁར་གཞོང་དེ་སྟེང་ངང་མོ་འདུག་ཁར་གཞོང་ངང་མོ་ལྷན་ཅིག་ཏུ་།གངྒཱས་ཁྱེར་བ་ཕ་གཅིག་གཟིགས། །ཇི་ཙམ་དུ་དུས་  
གཞན་ཞིག་ན་ཡང་ཁྲུས་བྱེད་ཅིང། སྨན་ཆེན་པོ་ཆུ་འགྲམ་དུ་བཞག་པ་དང། རེ་ཞིག་ན་ཆུ་བོ་གངྒཱའི་རྒྱུན་ཕྱོགས་སུ་བུམ་པ་ཞིག་ཁྱེར་བ་དེའི་སྟེང་ན། ཆུ་སྲེག་ཞིག་འདུག་པ་དེ་མཐོང་  
ནས༑ སྨན་ཆེན་པོས་ཕ་ལ་སྨྲས་པ། ཆུ་བོ་གངྒཱས་བུམ་པ་ཁྱེར་།དེ་ཡི་སྟེང་ན་ཆུ་སྲེག་འདུག་རེ་ཞིག་ཕ་གཅིག་བུམ་པ་ནི། །ཆུ་སྲེག་གངྒཱ་བཅས་ཏེ་གཟིགས། །ཇི་ཙམ་དུ་དུས་  
གཞན་ཞིག་ན་ཡང་ཁྲུས་བྱེད་པར་འདོད་ནས། ཆུ་བོ་གངྒཱར་སོང་སྟེ། དེས་སྨན་ཆེན་པོ་ཆུ་འགྲམ་དུ་བཞག་ནས། དེར་ཁྲུས་བྱེད་པ་ལ་ཞུགས་པ་དང། རེ་ཞིག་ན་ཆུ་བོ་གངྒཱའི་རྒྱུན་ཕྱོགས་  
  
  
མཐོང་ངོ། །དེ་ནས་དེ་སྨན་ཆེན་པོས་མཐོང་ནས་སྨྲས་པ། ཆུ་བོ་གངྒཱས་ལུག་ཐུག་ཁྱེར། །དེ་བཞིན་དེ་སྟེང་བྱ་དཀར་འདུག་ལུག་  
ཐུག་བྱ་དཀར་ལྷན་ཅིག་ཏུ། །གངྒཱས་ཁྱེར་བ་ཡབ་གཅིག་གཟིགས། །དེ་ནས་སྨན་ཆེན་པོ་དེ་ན་བྱིས་པ་རྣམས་དང་ལྷན་ཅིག་རྩེ་བ་ལས་རེ་ཞིག་ན། བྱིས་པ་དེ་དག་འདུས་ནས། ད་རྒྱལ་པོར་བཅུག་  
གོ་དེས་ཀྱང་ཁ་ཅིག་བློན་པོར་བཅུག་ནས། དེ་དེ་དག་དང་ལྷན་ཅིག་རྩེ་ཞིང་འདུག་གོ་ཇི་ཙམ་ན་བྲམ་ཟེ་རྒན་པོ་ཞིག་ཆུང་མ་གཞོན་ནུ་དར་ལ་བབ་པ་ཞིག་དང། ཁྱོ་ཤུག་ལྷན་ཅིག་ཏུ་ལམ་  
དུ་ཞུགས་ནས་ཡུལ་གཞན་དུ་འགྲོ་བ་ལས། རེ་ཞིག་ན་བྲམ་ཟེ་བཤང་གཅིའི་སར་སོང་ངོ། །དེ་ནས་གཡོན་ཅན་ཕོ་ཞིག་གིས་འཕྲིགས་ནས་བུད་མེད་དེའི་དྲུང་དུ་སོང་སྟེ་སྨྲས་པ། བཟང་མོ་  
ཁྱོད་ཀྱི་ཕ་དེ་གར་སོང། བུད་མེད་ཀྱིས་སྨྲས་པ། གང་ཞིག་དེ་ནས་གཡོན་ཅན་གྱིས་སྨྲས་པ། དེས་མེས་པོ་ཡིན་པ་ལྟ་ཞིག་སྨྲས་པ། འདི་ཅི་ཟེར་བ་ཞིག་དེ་ནས་གཡོན་ཅན་གྱིས་སྨྲས་པ་  
དེ་ཁྱོད་ཀྱི་མེས་པོ་ཡིན་པ་ལྟ་ཞིག་བུད་མེད་ཀྱིས་སྨྲས་པ། ངའི་ཕ་ཡང་མ་ཡིན། མེས་པོ་ཡང་མ་ཡིན། ཡང་མེས་ཀྱང་མ་ཡིན་གྱི་དེ་ནི་ངའི་ཁྱོ་ཡིན་ནོ། །དེ་ནས་གཡོན་ཅན་གྱིས་ཅུང་ཟད་  
ཅིག་བགད་དེ་སྨྲས་པ། བླུན་མོ་ཁྱོད་གྲོགས་མའམ། ངོ་ཚ་ཤེས་པ་གཞན་གྱི་དྲུང་དུ་འདི་ལྟ་བུ་ངའི་ཁྱོ་ཡིན་ནོ་ཞེས་སྨྲ་བ་ངོ་མི་ཚའམ། ས་སྐལ་བ་ལྡན་པ་འདིའི་སྟེང་ན་སྐྱེས་བུ་ལྷའི་གཟུགས་འདྲ་  
  
  
༄༅། །བས་རབ་ཏུ་གང་བ་ཁྱོད་ཀྱིས་མ་མཐོང་ངམ། འདི་ལྟ་བུའི་གཟུགས་མཛེས་པ་ཆུད་ཟོས་སོ། །ངས་ཁྱོད་ཀྱི་ཁྱོ་བྱས། ཚུར་བདག་ཅག་དང་ལྷན་ཅིག་འདོང། གལ་  
ཏེ་ཁྱོད་ཀྱི་ཕྱིར་བྲམ་ཟེ་རྒན་པོ་དང། ང་འཐབ་མོ་བྱུང་བ་དང། དེར་ཡང་ཁྱོད་ཀྱིས་སྐྱེ་བོའི་ཚོགས་ཆེན་པོ་ལ་ངའི་ཁྱོ་འདི་ཡིན་ནོ་ཞེས་ང་ཁྱོ་ཡིན་པར་ཕྱེ་ཞིག་ཅེས་བྱས་པ་དང། དེ་དང་གཡོན་  
ཅན་འགྲོགས་ཏེ་སོང་ངོ། །བྲམ་ཟེ་ཡང་བཤང་གཅི་དང་བཀྲུ་བཤལ་བྱས་ནས་ལངས་པ་དང། དེས་དེ་མ་མཐོང་ངོ། །རེ་ཞིག་ན་སྒང་བུ་མཐོན་པོ་ཞིག་གི་སྟེང་དུ་འཛེགས་ནས་བལྟས་ན་  
སྐྱེས་པ་གཞན་ཞིག་དང་འགྲོགས་ཏེ་སོང་བ་མཐོང་ནས། བྲམ་ཟེ་དེས་བརྒྱུགས་ཏེ་ལག་པ་ཡ་གཅིག་གིས་བཟུང་ངོ། །གཡོན་ཅན་གྱིས་ཀྱང་ལག་པ་ཡ་གཅིག་ནས་བཟུང་བ་དང། དེ་ནས་  
བྲམ་ཟེས་སྨྲས་པ། ངའི་ཆུང་མ་ཅིའི་ཕྱིར་དབྲོག་གཡོན་ཅན་གྱིས་སྨྲས་པ། འདི་ངའི་ཆུང་མ་ཡིན་ན། ཀྱེ་མ་ཁྱོད་རེ་འོ་རྒྱལ། བྲམ་ཟེས་ཀྱང་ངའི་ཡིན་ནོ་ཞེས་སྨྲས་ནས། དེ་གཉིས་ལམ་  
ཀར་འཐབ་མོ་བྱུང་སྟེ། ཕར་དྲངས། ཚུར་དྲངས་པ་དང། གཡོན་ཅན་དེ་དར་ལ་བབ་པས་སྟོབས་ཆེ་ནས། བྲམ་ཟེ་ལས་དྲངས་ཏེ་ཕྲོགས་སོ། །དེ་ནས་བྲམ་ཟེ་བཅོམ་པས་འབྲོག་དེར་  
བྲམ་ཟེར་མ་བྱས་ཀྱི། ར་མདའ་ལོག་ཅེས་བྱས་སོ། །དེའི་ཚེ་སྨན་ཆེན་པོ་བྱིས་པ་རྣམས་དང་ལྷན་ཅིག་དགོན་པ་ན་རྩེ་ཞིང་འདུག་པ་ལས། བྲམ་ཟེར་མ་བྱས་སོ་ཞེས་བྱ་བ་དེ་ཡང་བྱིས་པ་  
  
  
།དེ་ནས་བྱིས་པ་དེ་དག་གིས་དེ་ལ་སྨྲས་པ་ཀྱེ་སྨན་ཆེན་པོ་ཁྱོད་ཅིག་ན་རེ། ང་རྒྱལ་པོའོ་ཞེ་ན། བྲམ་ཟེ་ཕ་བི་བྲམ་ཟེར་མ་བྱས་སོ་ཞེས་འབོད་ན། དེ་ཅིའི་ཕྱིར་འཇིགས་པ་ལས་  
མི་བསྐྱབ། དེ་ནས་དེས་བྱིས་པ་རྣམས་ལ་སོང་སྟེ་ཁྲིད་ལ་ཤོག་ཅེས་བཀྱེ་བ་དང། བྱིས་པ་དེ་དག་གིས་དེ་ཀུན་ཁྲིད་དེ་འོངས་སོ། །འདི་ཅི་ཞིག་ཅེས་དྲིས་པ་དང། བྲམ་ཟེས་སྨྲས་པ། བདག་གྲོགས་  
མ་མཆིས་ཤིང་ཉམ་ཆུང་བའི་ཆུང་མ་གཡོན་ཅན་སྟོབས་པོ་ཆེ་འདིས་ཕྲོགས་སོ། །གཡོན་ཅན་གྱིས་སྨྲས་པ། འདི་རྫུན་མཆི་སྟེ། འདི་ནི་བདག་གི་ཆུང་མ་ལགས་སོ། །བུད་མེད་དེས་ཀྱང་བདག་  
གི་ཁྱོ་འདི་ལགས་སོ། །ཞེས་གཡོན་ཅན་དེ་ཉིད་ཡིན་པར་ཕྱེའོ། །དེ་ནས་སྨན་ཆེན་པོས་བྲམ་ཟེ་དེ་མ་འོས་པར་ཡི་ཆད་པར་ཤེས་ནས་བགམ་པར་བྱའོ་སྙམ་ནས། ཀྱེ་ནང་རྗེ། ཁྱོད་ད་གཟོད་བུད་  
མེད་འདི་དང་འགྲོགས་ཏེ་གང་ནས་འོངས། གཡོན་ཅན་གྱིས་སྨྲས་པ་གྱོས་པོའི་ཁྱིམ་ནས་མཆིས་སོ། །དེར་ཅི་དག་ཟོས་སམ། འཐུངས། དེས་སྨྲས་པ། ཤ་དང། སྣུམ་འཁུར་དང། བེང་ཏང་དང་  
ཆང་དག་འཚལ་ཏོ།། །།འདུལ་བ་ཕྲན་ཚེགས་ཀྱི་གཞི། བམ་པོ་སོ་གསུམ་པ། སྨན་ཆེན་པོས་སྨྲས་པ། གལ་ཏེ་དེ་ལྟ་ན་སྐྱུགས་ཤིག་དང། བདེན་ནམ་རྫུན་བལྟའོ་ཞེས་སྨྲས་པ་  
དང༑ ངེས་མཛུབ་མོ་ཁར་བཅུག་སྟེ་སྐྱུགས་པ་ན་ཁ་ཟས་དེ་ལྟ་བུ་ཅང་མ་བྱུང་ངོ། །བྲམ་ཟེ་དེ་ལ་གང་ནས་འོངས་ཞེས་དྲིས་པ་བྲམ་ཟེ་དེས་གྱོས་པོའི་ཁྱིམ་ནས་མཆིས་སོ་ཞེས་སྨྲས་སོ། །དེར་ཅི་ཟོས་  
  
  
༄༅། །དེར་དར་བ་དང། ཟན་དང། ལ་ཕུག་དང། ནས་ཀྱི་འཁུར་བ་རྣམས་ཟོས་སོ་ཞེས་སྨྲས་སོ། །དེས་སྐྱུགས་ཤིག་ཅེས་བསྒོ་བ་དང་དེས་སྐྱུགས་པ་དང། ཅི་ཟོས་ཅི་འཐུངས་  
པ་མངོན་དུ་བྱུང་ངོ། །དེ་ལྟར་གྱུར་ནས་སྨན་ཆེན་པོས་སྐྱེས་པ་གཡོན་ཅན་འདིས་ནི་གཞོན་ནུ་མ་བསླུས་ཏེ། བྲམ་ཟེའི་ཆུང་མ་ཕྲོགས་སོ་སྙམ་བསམས་ནས། གཡོན་ཅན་དེ་དབྱུག་པ་དང། ཁུ་  
ཚུར་གྱིས་བརྡེགས་ནས། མི་ནུབ་པའི་དོང་བརྐོས་ཏེ་མགྲིན་པ་མན་ཆད་ས་དོང་དུ་བཅུག་ནས། རྨ་བྱའི་མཁྲིས་པས་དཔྲལ་བར་བྲིས་ཏེ། གང་སུ་ཡང་རུང་བུད་མེད་ལ་འདི་བཞིན་དུ་རྐུ་ན་  
སྨན་ཆེན་པོས་འདི་ལྟ་བུའི་ཆད་པས་བཅད་དོ། །གང་གིས་བུད་མེད་བརྐུས་པ་བཞིན་དུ། རྒྱས་པར་བྱིས་པ་རྐུ་བ་དང། གླང་རྐུ་བ་དང། ལ་བ་རྐུ་བ་དང། སྐུད་པ་རྐུ་བ་ལ་སོགས་པ་འདི་ལྟ་  
བུ་ལྔ་བརྒྱ་བཟུང་ནས། དབྱུག་པ་དང། ཁུ་ཚུར་གྱིས་བརྡེགས་ཏེ་མགྲིན་པ་མན་ཆད་ས་དོང་དུ་བཅུག་ནས། དཔྲལ་བར་རྨ་བྱའི་མཁྲིས་པས་དེ་རྣམས་ཀྱི་མིང་དང། གཞན་གང་  
ཡང་རུང་རྐུན་པོ་བྱེད་པ་ཐམས་ཅད། སྨན་ཆེན་པོས་འདི་ལྟར་ཆད་པས་གཅད་ཅེས་བྲིས་སོ། །དེ་ནས་བློན་པོ་དྲུག་གིས་ཡུལ་ས་མངོན་དུ་ཟོས་པར་རྒྱལ་པོས་མཐོང་ནས་འདི་སྙམ་དུ་བློ་  
སྐྱེས་སོ། །སྨན་ཆེན་པོ་དེ་ད་ལྟར་ཅི་འདྲ་བར་འདུག་པ་ལྟད་མོ་བལྟའོ་སྙམ་ནས། བློན་པོ་རྣམས་ལ་ང་ནི་རི་དྭགས་ཤོར་དུ་འགྲོའོ་ཞེས་བྱས་ལ། རི་བྲགས་ཀྱི་གྲོང་རྡལ་དུ་བལྟའོ་སྙམ་ནས། རི་  
  
  
འཁོར་མང་པོ་འདུས་པ་དང། རི་བྲགས་ཀྱི་གྲོང་རྡལ་ལོགས་སུ་ཆས་པ་དང། གཡོན་ཅན་ལྔ་བརྒྱ་སའི་དོང་དུ་བཅུག་པས་རྒྱལ་པོ་དེ་མཐོང་ནས། མང་པོ་ཀུན་གྱིས་  
རྒྱལ་པོ་ཞེས་བོས་སོ། །རྒྱལ་པོས་སྒྲ་དེ་ཐོས་ནས། མི་མི་སྣང་ནས་ཀུན་ཏུ་བལྟས་ཀྱང། དེར་སྐད་ཀྱི་སྒྲ་གྲགས་ནས། དེ་ལ་གཡོན་ཅན་གཅིག་གིས་མཐོང་ནས། རྒྱལ་པོ་ལ་བཟླས་ཏེ། རྒྱལ་པོས་  
བལྟས་པ་དང། དཔྲལ་བ་ལ་རྨ་བྱའི་མཁྲིས་པས་བྲིས་པ་བཀླགས་པ་ན། གང་བུད་མེད་རྐུ་བ་དང། བྱིས་པ་རྐུ་བ་དང། གླང་རྐུ་བ་དང། ལ་བ་རྐུ་བ་ལ་སོགས་པ་རྣམས་སྨན་ཆེན་པོས་འདི་ལྟ་  
བུའི་ཆད་པས་གཅད་དོ་ཞེས་བྲིས་སོ། །སྨན་ཆེན་པོ་ལ་སོགས་པ་བྱིས་པ་དེ་རྣམས་རྒྱལ་པོ་མཐོང་ནས། ཀུན་ཏུ་བྲོས་སོ། །དེ་ནས་རྒྱལ་པོ་དེས་དེའི་ལས་བྱས་པ་མཐོང་ནས། སེམས་དགའ་  
མགུ་སྟེ། བྱིས་པ་ཡིན་མོད་ཀྱི་འདི་ལྟ་བུའི་བྱེད་པ་ལ་བལྟས་ན་འདི་དག་ཉེས་པ་ནི་མ་ཡིན་ནོ། །སྙམ་བསམས་ནས་རྒྱལ་པོས་དེ་དག་ཕྱུང་སྟེ་བཀྱེའོ། །པུརྞ་ཀཙྪ་ན་གང་པོས་རྒྱལ་པོ་དེར་  
ཕྱིན་པ་མཐོང་ནས། བུམ་པ་ཆུས་བཀང་པ་དང། གདུགས་དང། བ་དན་དང། རྒྱལ་མཚན་ལ་སོགས་པས་བསུ་བ་དང། རྒྱལ་པོས་ཀྱང་མ་འཇིགས་ཤིག་ཅེས་བྱས་ནས། གང་པོ་ལ་ཁྱོད་  
ཀྱི་བུ་བལྟ་ཡི། ཁྲིད་དེ་ཤོག་ཅེས་སྨྲས་པ་དང། གང་པོས། ལྷ་བྱིས་པ་ཆུང་ཆེས་པས་ན། དེ་ལྷའི་སྤྱན་སྔར་མི་དགུག་གོ་ཞེས་གསོལ་ཏོ། །རྒྱལ་པོས་ཡང་ཁྲིད་དེ་ཤོག་ཅེས་སྨྲས་པ་དང། དེ་ནས་  
  
  
༄༅། །ཕས་ཁྲིད་དེ་འོང་བ་དང། རྒྱལ་པོས་བལྟས་ན། གཟུགས་ལེགས་ཤིང་བལྟ་ན་སྡུག་པ་དང། བཟང་བ་དང། དཔའ་བོ་ཞིག་ན་བྱིས་པ་དེ། ཤེད་མ་རྫོགས་ནས་དེའི་  
ཕ་ལ་རྣམ་པ་དུ་མར་བསྒོ་ཞིང་གཏད་ནས་སླར་ཆས་སོ། །དུས་ཕྱི་ཞིག་ན། རྒྱལ་པོས་སྨན་ཆེན་པོ་དེ་བློ་ཅི་བདོག་པ་བགམ་ན། ཅི་འདྲི་བར་བྱ་ཞེས་བསམས་ནས། རྒྱལ་པོ་སྐྱེད་པས་པུརྞ་ཀཙྪའི་རི་  
བྲགས་ཀྱི་གྲོང་རྡལ་དུ་གྲོང་དཔོན་གང་པོ་ལ་ཕོ་ཉ་བཏང་ནས་བྱེ་མ་ལས་བྱས་པའི་ཐག་པ་ཁྲུ་བརྒྱ་པ་གཅིག་འདིར་སྐུར་ཅིག་ཅེས་སྤྲིང་སྟེ། ཕོ་ཉ་དེ་སོང་ནས་རི་བྲགས་ཀྱི་གྲོང་རྡལ་དུ་སོང་སྟེ། གང་  
པོའི་དྲུང་དུ་ཕྱིན་ནས། རྒྱལ་པོས་བཀའ་སྩལ་པ། བྱེ་མ་ལས་བྱས་པའི་ཐག་པ་ཁྲུ་བརྒྱ་པ་གཅིག་སྐུར་ཅིག་ཅེས་བྱས་པ་དང། གྲོང་དཔོན་གང་པོས་དེ་ཐོས་ནས། རབ་ཏུ་སེམས་ཤིང། མི་དགའ་  
སྡངས་སྐྲག་སྟེ། བདག་འདི་ཙམ་དུ་སྐྱེས་ནས་མ་མཐོང། མ་ཐོས་པའི་ཀླན་ཀ་ཞིག་བདག་ལ་ཚོལ་ལོ། །ཞེས་སྨྲས་ཏེ། ཤིན་ཏུ་མི་དགའ་བ་དང། གང་པོ་ལ་སྨན་ཆེན་པོས་ཕ་ཅི་ཉེས་ཏེ་མི་དགའ་  
ཞེས་སྨྲས་པ་དང། ཕས། བུ་བདག་གིས་ཚེ་རབས་ཀྱང་མ་ཐོས་མ་མཐོང་བ་རྒྱལ་པོས་ཕབ་ན། ཅིའི་ཐབས་ཞིག་གིས་ཆད་པས་གཅོད་པར་བྱེད་དམ་མི་ཤེས་སོ། །ཞེས་སྨྲས་པ་དང། དེ་ནས་སྨན་  
ཆེན་པོས་སྨྲས་པ། མི་དེ་བདག་དང་སྤྲོད་ཅིག་དང། རྒྱལ་པོ་སྐྱེད་པ་ལ་ལན་བདག་གིས་སྤྲིང་ངོ། །ཞེས་བྱས་པ་དང། ཕས་ཕོ་ཉ་དང་སྤྲད་པ་དང། སྨན་ཆེན་པོས། ཕོ་ཉ་ལ་བདག་གིས་གསོལ་  
  
  
བདག་ཅག་ཡུལ་འཁོར་བ་བློ་རྩིང་ལ་མི་མཁས་ཤིང་བླུན་པས་མ་འཚལ་ཏེ། རྒྱལ་པོས་བཀའ་སྩལ་པ། བཀལ་བར་འཚལ་ན། ལྷས་དཔེ་ཁྲུ་  
གང་བ་གཅིག་བཀལ་ཏེ་བདག་ལ་བསྐུར་ཏེ། དཔེ་དེ་ལ་བལྟས་ལ། ཁྲུ་བྲྒྱའམ། སྟོང་ཡང་བཀལ་ཏེ་རྔོ་ཐོག་པར་བགྱིས་ནས་བསྐུར་བར་འཚལ་ལོ་ཞེས་སྤྲིང་བ་དང། དེ་སོང་སྟེ། རྒྱལ་པོ་ལ་ལྷ་  
ཁོང་དག་འདི་སྐད་མཆིའོ་ཞེས་སྨྲས་པ་དང། རྒྱལ་པོས་སྨྲས་པ་འདི་སྐད་གང་པོ་ཟེར་རམ། བུ་ཟེར་ཞེས་སླར་དྲིས་ན། ཕོ་ཉས། ལྷ་སྨན་ཆེན་པོ་གཞོན་ནུ་འདི་སྐད་མཆིའོ་ཞེས་སྨྲས་པ་དང་  
དེ་ནས་རྒྱལ་པོ་ངོ་མཚར་སྐྱེས་ཏེ་བསམས་པ། འདི་ནི་ལྷས་བསྟན་པ་ཡང་དག་པ་སྟེ། འདིས་ནི་བདག་གིས་རྒྱལ་སྲིད་རྒྱས་པར་བྱེད་པར་མངོན་ནོ། །དེ་ནས་ཡང་དུས་ཕྱི་ཞིག་ན། རྒྱལ་པོས་སྨན་  
ཆེན་པོ་ལ་བགམ་པར་འདོད་ནས། པུརྞ་ཀཙྪའི་རི་བྲགས་ཀྱི་གྲོང་རྡལ་དུ་གང་པོའི་དྲུང་དུ་ཕོ་ཉ་བཏང་སྟེ། འབྲས་ཆན་གཏུན་གྱིས་ཀྱང་མ་བརྡུངས། དུམ་བུར་ཆག་པ་ཡང་མ་བགྱིས་ཏེ། ཁྱིམ་གྱི་  
ནང་ན་ཡང་མ་ཡིན། ཕྱི་རོལ་ཀྱང་མ་ཡིན། མེས་ཀྱང་མ་ཡིན། མེ་མེད་པ་ཡང་མ་ཡིན་པར་ཚོས་ལ། ལམ་དུ་ཡང་ཁྱེར་ཏེ་མི་འོང། ལམ་མ་ཡིན་པར་ཡང་ཁྱེར་ཏེ་མི་འོང། ཉི་མས་ཀྱང་མ་ཕོག་གྲིབ་  
མས་ཀྱང་མ་ཡིན། བུད་མེད་ཀྱིས་ཀྱང་མི་བསྐུར། སྐྱེས་པས་ཀྱང་མ་ཡིན། བཞོན་པས་ཀྱང་མི་བསྐུར། རྐང་པས་ཀྱང་མ་ཡིན་པར་འབྲས་ཆན་ཞིག་སྐུར་ཅིག་ཅེས་སྤྲིང་པ་དང། རྒྱལ་པོའི་  
  
  
༄༅། །བཀའ་ཁྱེར་ནས། ཕོ་ཉ་དེས་རིམ་གྱིས་གྲོང་དང། གྲོང་ཁྱེར་དང། གྲོང་རྡལ་ལྟ་ཞིང། རིམ་གྱིས་རི་བྲགས་ཀྱི་གྲོང་ཁྱེར་ག་ལ་བ་དེར་སོང་སྟེ། ཕྱིན་ནས་གང་  
པོ་བོས་ཏེ། གང་པོ་དེ་དང་དགའ་བའི་གཏམ་སྣ་ཚོགས་བྱས་ནས། དེ་ནས་རྒྱལ་པོའི་ཚིག་ཇི་ལྟ་བུ་ཀུན་བསྒོ་ནས། རྒྱལ་པོའི་བཀའ་འདི་སྐད་ཅེས་སྩལ་ཏོ། །ཞེས་སྨྲས་པ་དང། དེས་ཚིག་དེ་  
ཐོས་མ་ཐག་ཏུ་དེ་ཤིན་ཏུ་མི་དགའ། རབ་ཏུ་མི་དགའ་བ་དང། སྨན་ཆེན་པོས་ཕ་ཅི་ཉེས་ཏེ་ཡི་མ་རངས་ཞེས་དྲིས་པ་དང། གང་པོས་བུ་ཅི་ཉེས་ཏེ་མི་སེམས། རྒྱལ་པོ་སྐྱེད་པས་རྣམ་པ་འདི་ལྟ་བུ་  
དག་བསྒོའོ་ཞེས་སྨྲས་སོ། །ཇི་ལྟ་བུ་ཞེས་དྲིས་པ་དང། གང་པོས་སྔ་མ་བཞིན་དུ་ཐམས་ཅད་ཞིབ་ཏུ་སྨྲས་པ་དང། དེ་ནས་སྨན་ཆེན་པོས་སྨྲས་པ་དང། ཕ་མི་དགའ་བར་མ་བྱེད་ཅིག་བདག་གིས་  
ཀུན་ནུས་པར་བྱའོ། །དེ་ནས་སྨན་ཆེན་པོས་འབྲས་ཉི་མ་ལ་བསྐམས་ནས། སྐྱེས་པ་དང། བུད་མེད་ཕལ་པོ་ཆེ་བསོགས་ཏེ། མི་མང་པོ་ལ་འབྲས་སྤར་བ་རེ་རེ་བྱིན་ནས། སེན་མོས་ཤུན་པ་མ་  
ཆག་པར་བྱོས་ཏེ་འབྲུ་རེ་རེ་ནས་སོལ་ཅིག་དེ་དག་གིས་མ་ཆག་པར་བསལ་ཏེ། རྫིའུ་བླུགས་ཏེ། སྒོའི་ཐེམ་ཁར་བཙོས་ནས། མེས་ཀྱང་མ་ཡིན། མེ་མེད་པས་ཀྱང་མ་ཡིན་པར་ཚོས་  
ཤིག་པ་ནི། དེའི་ངོས་སུ་ནི་མེ། སྟེང་ནས་ནི་ཉི་མས་བཙོས་སོ་།ལམ་དུ་མ་ཡིན། ལམ་མ་ཡིན་པར་ཡང་མ་ཡིན་པར་ཁྱེར་ཏེ་ཤོག་ཅིག་པ་ནི། སྐྱེས་བུ་ལ་བསྒོ་བ། རྐང་པ་ཡ་གཅིག་ལམ་  
  
  
རྐང་པ་ཡ་གཅིག་ལམ་མ་ཡིན་པར་སོང་ཞིག་ཉི་མ་ལ་ཡང་མ་ཡིན། གྲིབ་མ་ལ་ཡང་ཁྱེར་ཏེ་མ་འོངས་ཤིག་པ་ནི་མི་དེ་ལ་བསྒོ་བ། དབྱུག་པའི་རྩེ་མོ་ལ་རྫེའུ་ཆིངས་ལ་གོས་སྲབ་  
མོས་གཡོགས་ཏེ་སོང་ཞིག་བཞོན་པས་ཀྱང་མ་ཡིན། རྐང་པས་ཀྱང་མ་ཡིན་པར་ཁྱེར་ཏེ་ཤོག་ཅིག་པ་ནི། མི་དེ་ལ་བསྒོ་བ་རྐང་པ་ཡ་གཅིག་ལྷམ་གྱོན། ཡ་གཅིག་ལྷམ་མེད་པར་བྱོས་ལ་སོང་  
ཞིག་སྐྱེས་པས་ཀྱང་མ་ཡིན། བུད་མེད་ཀྱིས་ཀྱང་མ་ཡིན་པས་ཁྱེར་ཏེ་ཤོག་ཅིག་པ་ནི། མ་ནིང་ལ་བསྐུར་བའོ། །རྒྱལ་པོ་སྐྱེད་པའི་དྲུང་དུ་དེ་ཁྱེར་དེ་འོངས་ནས། རྒྱལ་པོ་སྐྱེད་པས། མི་དེ་ལ་དྲིས་  
པ༑ དེས་རྒྱལ་པོ་ལ་ཞིབ་ཏུ་སྨྲས་པ་དང། རྒྱལ་པོས་ཐོས་ནས་དགའ་སྟེ། ཅི་གང་པོས་བསྒོ་སྟེ་བསྐུར་རམ། འོན་ཏེ་སྨན་ཆེན་པོས་བསྒོ་ཞེས་དྲིས་པ་དང། ཕོ་ཉས་སྨན་ཆེན་པོས་བསྐུར་རོ། །ཞེས་  
སྨྲས་སོ། །དེ་ནས་རྒྱལ་པོས་སྨྲས་པ། སྨན་ཆེན་པོ་དེས་ནི་རྟོགས་པ་དང། ལན་ལྡོན་པ་དང། ཚུལ་དང། ཆོ་ག་ལ་སོགས་པར་ལྡན་ནོ་།དེ་ནས་དུས་ཕྱི་ཞིག་ན་ཕོ་ཉ་གཞན་ཞིག་བཏང་སྟེ། འདི་  
ལྟར་སྐྱེད་མོས་ཚལ་ལྡུམ་ར་དང། བཟའ་ཤིང་དང། རྫིང་བུར་ལྡན་པ་སྐུར་ཅིག་ཅེས་སྤྲིང་པ་དང། དེ་ནས་ཕོ་ཉ་དེ་པུརྞ་ཀཙྪའི་གྲོང་རྡལ་དུ་ཕྱིན་པ་དང། གང་པོ་ལ་རྒྱལ་པོས་འདི་སྐད་ཅེས་བཀའ་སྩལ་  
ཏོ༑ །སྐྱེད་མོས་ཚལ་ལྡུམ་ར་དང། བཟའ་ཤིང་དང། རྫིང་བུར་བཅས་པ་ཞིག་སྐུར་ཅིག་ཅེས་བསྒོ་བ་དང། གང་པོས་དེ་ཐོས་ནས་མི་དགའ་སྟེ། སྐྱེད་མོས་ཚལ་འདི་སྔོན་མ་མཐོང་ན་ཐབས་ཇི་ལྟ་བུར་བྱ་  
  
  
༄༅། །ཞེས་རབ་ཏུ་སེམས་པ་དང། དེ་ནས་སྨན་ཆེན་པོ་གཞོན་ནུས་ཕ་སེམས་པ་མཐོང་ནས། སྨན་ཆེན་པོས་སྨྲས་པ། ཕ་ཅི་ཞིག་མི་དགའ། ཞེས་དྲིས་པ་དང། གང་པོས་  
དེ་ལ་བུ་ཅིའི་ཕྱིར་མི་དགའ་བར་མི་འགྱུར། རྒྱལ་པོས་བདག་ལ་འདི་སྐད་དུ་བསྒོ་སྟེ། སྐྱེད་མོས་ཚལ་ལྡུམ་ར་དང། བཟའ་ཤིང་དང་རྫིང་བུར་ལྡན་པ་ཞིག་སྐུར་ཅིག་ཅེ་ན། ཇི་ལྟར་སྦྱར་  
ཞེས་སྨྲས་པ་དང། སྨན་ཆེན་པོས་སྨྲས་པ། ཕ་མི་དགའ་བར་མ་མཛད་ཅིག་རྒྱལ་པོ་ཇི་ལྟར་མཉེས་པར་འགྱུར་བ་བདག་གིས་དེ་ལྟར་བགྱིའོ། །དེ་ནས་ཕོ་ཉ་བོས་ནས། སྨན་ཆེན་པོས་སྨྲས་  
པ། རྒྱལ་པོ་ལ་སླར་འདི་སྐད་ཅེས་གསོལ་ཅིག་རི་བྲགས་ཀྱི་སྐྱེད་མོས་ཚལ་འདི་དག་ནི། ལེགས་པར་ན་ཅི་འོང་བ་མ་འཚལ་ན། ཇི་ལྟར་བགྱིས་ན་མཆི་བར་འགྱུར་བ་རྒྱལ་པོའི་ཕོ་བྲང་  
གི་སྐྱེད་མོས་ཚལ་ཞིག་རྒྱལ་པོས་བསྐུར་བར་གསོལ། ཕས་ཀྱི་སྐྱེད་མོས་ཚལ་དེ་ཇི་ལྟར་མཆིས་པ་ལ་བལྟས་ཏེ་བསླབས་ནས། དེའི་རྗེས་བཞིན་དུ་བཏང་བར་འཚལ་ལོ་ཞེས་སྤྲིང་  
པ་དང། དེ་ནས་ཕོ་ཉ་དེ་སླར་བཏང་སྟེ། རྒྱལ་པོ་ལ་དེས་ཇི་ལྟར་སྤྲིང་པ་བཞིན་དུ་གསོལ་ཏོ། །རྒྱལ་པོ་དགའ་སྟེ་ཅིག་གང་པོ་རང་གི་བློས་སྨྲས་པ་ཡིན་ནམ། འོན་ཏེ་སྨན་ཆེན་པོས་  
སྨྲས་པ་ཡིན། ཞེས་དྲིས་པ་དང། དེ་ནས་ཕོ་ཉས་སྨན་ཆེན་པོས་སྤྲིང་པ་ལགས་སོ། །ཞེས་སྨྲས་པ་དང། འདི་ལྟར་གཞོན་ནུ་དེ་ནི་ཤེས་རབ་དང་ལྡན་པ་ཞིག་གོ་ཞེས་བསམས་ནས། ཡང་  
  
  
རི་བྲགས་ཀྱི་གྲོང་རྡལ་དེར་ཤིང་སྐྱེད་ལ་ལོ་གཅིག་ལོན་པ་དེ་ལ་མེ་ཏོག་དང་ལྡན་པ། འབྲས་བུ་དང་ལྡན་པ་ཞིག་སྐུར་ཅིག་ཅེས་སྤྲིང་པ་དང། ཕོ་ཉ་  
དེ་སོང་སྟེ། གང་པོ་ལ་བསྒོ་བ་དང། གང་པོ་སྔ་མ་བཞིན་དུ་རབ་ཏུ་སེམས་ནས། མི་དགའ་བ་སྨན་ཆེན་པོས་མཐོང་ནས་སྨྲས་པ་ཕ་མི་དགའ་བར་མ་མཛད་ཅིག་དོན་དེ་མི་དཀའོ་ཞེས་སྨྲས་ནས་  
དེས་ཨེ་རཎྜའི་ཤིང་ཞིག་བསྐྱེད་ནས་བསྐུར་ཏེ་དེའི་ལོ་ལ་འབྲས་བུ་དང། མེ་ཏོག་བྱུང་བ་རྒྱལ་པོས་མཐོང་ནས། ངོ་མཚར་ཆེ་བར་བསམས་ཏེ། ཕོ་ཉ་ལ་འདི་ཅི། གང་པོའི་ཐབས་སམ། སྨན་ཆེན་  
པོའམ། སུའི་ཞེས་སྨྲས་པ་དང། ཕོ་ཉས་སྨྲས་པ། སྨན་ཆེན་པོའི་ལགས་སོ། །ལེགས་སོ་ལེགས་སོ་ཞེས་སྨྲས་ནས། ཅང་མི་ཟེར་བར་འདུག་གོ་།དེ་ནས་དུས་ཕྱི་ཞིག་ན། རྒྱལ་པོས་རི་བྲགས་ཀྱི་  
གྲོང་རྡལ་དེར་གང་པོ་ལ། བལ་གླང་ལྔ་བརྒྱ་བདས་ནས་འདི་རྣམས་ལ་རྩྭ་བྱིན་ཏེ་ཞོས་ལ་འོ་མ་དང། ཞོ་དང། མར་དང་བྲིས་མ་དང། ཆུར་བ་རྣམས་བྱོས་ལ་སྐུར་ཅིག་ཕོ་ཉ་དེས་རྒྱལ་པོའི་བཀའ་  
མཉན་ཏེ། རིམ་གྱིས་གྲོང་དུ་སོང་ནས། གང་པོ་ལ་ཡིད་ཆེས་པའི་ཚིག་གིས་བྱས་ནས་བོས་ཏེ་སྨྲས་པ། རྒྱལ་པོས་བལ་གླང་ལྔ་བརྒྱ་པོ་འདི་དག་བདས་ཏེ་འདི་རྣམས་ཞོས་ལ་འོ་མ་དང། ཞོ་དང་  
མར་དང། བྲིས་མ་དང། ཆུར་བ་བགྱིས་ལ་སྐུར་ཅིག་ཅེས་བྱུང་ངོ་།གང་པོས་དེ་སྐད་དུ་ཐོས་ནས་ཡི་ཆད་དེ། གྲོང་མི་གཞན་དག་ལ་སྨྲས་པ། རྒྱལ་པོས་ནི་ཐབས་འདི་ལྟ་བུས་ཆད་པས་གཅད་  
  
  
༄༅། །པར་ངེས་ནས། གླང་ལས་འོ་མ་གྱིས་ཤིག་ཅེས་བྱུང་ནས་རབ་ཏུ་སེམས་ཤིང་འདུག་པ་དང། སྨན་ཆེན་པོས་སྨྲས་པ། ཕ་ཁྱོད་མི་དགའ་བར་མ་མཛད་  
ཅིག་དང། བདག་གིས་དེའི་ལན་བསམས་ལ། ཇི་ནས་རྒྱལ་པོ་མཉེས་པར་འགྱུར་ཞིང། དེ་རྣམས་ཀྱང་བྱེད་དུ་མི་གཞུག་པར་བྱའོ། །དེ་ནས་སྨན་ཆེན་པོས་སྦད་གཉིས་ཤིག་ལ་  
བསླབས་ཏེ་བཏང་ནས། ཁྱོད་གྲོང་ཁྱེར་ཆེན་པོར་རྒྱལ་པོ་ལས་མི་རིང་བ་ཞིག་ཏུ་སོང་ལ། ཤིང་གི་གཞོང་ཁུང་གཅིག་ལྟོར་ཆོར་ལ་གོས་ཀྱིས་དཀྲིས་ཏེ། ས་ལ་ཕར་འགྲེ་ཚུར་འགྲེ་  
ཞིང་དུ་བ་ལྟར་བྱོས་ཤིག་དེ་ནས་ཁྱེའུ་ཁྱོད་ཀྱིས་ཕྱོགས་ཀུན་ཏུ་གསོལ་བ་ཐོབ་ལ། མེ་ཏོག་དང། སྤོས་དང། བཤོས་ཀྱིས་ཕྱོགས་བཅུར་གཏོར་ལ། ཕ་འདི་བདེ་ཞིང་ལེགས་ལ་  
བཀྲ་ཤིས་པར་བུ་ཕྱུང་ཞིག་ཅེས་བརྗོད་ཅིག། དེར་སྦད་གཉིས་ཇི་ལྟར་བསྟན་པ་བཞིན་དུ། ཡུལ་པུརྞ་ཀ་ཙྪའི་གྲོང་རྡལ་ནས་རྒྱལ་པོ་སྐྱེད་པའི་དྲུང་དུ་སོང་སྟེ། མི་རིང་བ་ཞིག་ཏུ་འདུག་  
ནས། ཇི་ལྟར་བསྟན་པའི་ཆོས་དང། སྨྲེ་ཞིང་དུ་བ་ལ་སོགས་པ་བྱས་ཏེ། གང་འཇིག་རྟེན་ན་འཇིག་རྟེན་སྐྱོང་བས་བདག་གི་ཕ་འདི་སྲུངས་ལ། བདེ་ཞིང་ལེགས་ལ་བཀྲ་ཤིས་པ་བུ་བཙས་  
བར་ཤོག་ཅིག་ཅེས་དེ་སྐད་དུ་བོས་པ། རྒྱལ་པོ་སྐྱེད་པས་ཐོས་ནས་དེ་རྟོགས་ཤིག་ཅེས་མི་ཞིག་བཏང་ངོ། །དེ་སོང་སྟེ་བལྟས་ན། སྐྱེས་པ་ཞིག་གསུས་པ་ཆེ་ལ་ས་ལ་འགྲེ་ལྡོག་  
  
  
།དེའི་བུ་ཡང་གཤིན་རྗེ་དང། ཀླུའི་རྒྱལ་པོ་དང། ངལ་བསོ་པོ་དང་བཅས་པ་ལ་སོགས་པ་ལྷའི་དབང་པོ་རྣམས་ལ་གསོལ་བ་འདེབས་པ་མཐོང་སྟེ། དེ་དག་གིས་དེ་ཅིའི་ཕྱིར་  
ཞེས་དྲིས་ན། དེ་ནས་ཁྱེའུ་བདག་གི་ཕ་ལས་བུ་འབྱུང་བར་བྱ་བའི་ཕྱིར་རོ། །དེ་དག་གིས་དོང་ནས་རྒྱལ་པོ་ལ་གསོལ་བ་དང་རྒྱལ་པོས་དེ་སྦད་གཉིས་པོས་པ་དང། ཁྱེའུ་དེས་བདག་གི་ཕ་  
ལས་བུ་འབྱུང་བར་ཤོག་ཅིག་ཅེས་དེ་བཞིན་དུ་སྨྲས་སོ། །དེ་ནས་རྒྱལ་པོས་བགད་དེ། གང་ན་ཡང་འདི་ལྟར་སྐྱེས་པ་ལས་བུ་བྱུང་བ་ནི་མ་ཐོས། མ་མཐོང་ངོ། །ཞེས་སྨྲས་པ་དང། དེ་ནས་ཁྱེའུ་  
དེས་ལྷ་ཁྱོད་དེ་བཞིན་དུ་གསུངས་པ་བཞིན་ལགས་སམ། དེ་བཞིན་ནོ་།དེ་ནས་ཁྱེའུ་དེས་དེ་ལྟར་ན་ཅིའི་སླད་དུ། པུརྞ་ཀཙྪའི་རི་བྲགས་ཀྱི་གྲོང་རྡལ་དུ་གླང་ལྔ་བརྒྱ་བདས་སྟེ། འདི་རྣམས་ལས་  
འོ་མ་དང། ཞོ་དང། མར་སར་དང། པྲིས་མ་དང། ཆུར་བདག་ཀྱང་སྐུར་ཅིག་ཅེས་བྱུང་ན། ཁྱོད་ཀྱིས་གླང་སྦྲུམ་སྟེ་པུ་བྱུང་བ་གང་ན་གཟིགས། གང་ནས་གསན་ཅེས་སྨྲས་པ་དང། དེ་ནས་རྒྱལ་  
པོས་བགད་དེ། ཅི་གང་པོའི་ཡིད་བརྟན་པ། ཕ་ཟེར་རམ། འོན་ཏེ་སྨན་ཆེན་པོའམ། སུ་ཞེས་དྲིས་པ་དང། ཕོ་ཉས་ལྷ་སྨན་ཆེན་པོ་ལགས་སོ། །ཞེས་སྨྲས་པ་དང། རྒྱལ་པོ་དང། བློན་པོ་  
རྣམས་ཀྱིས་ཤིན་ཏུ་ངོ་མཚར་དང་ལྡན་པར་བཟུང་ངོ། །དེ་ནས་ཡང་དུས་ཕྱི་ཞིག་ན། རྒྱལ་པོས་བགམ་པའི་ཕྱིར་ཕོ་ཉ་དྲེའུ་ཞིག་བཀྲི་སྟེ་བཏང་ནས། པུརྞ་ཀཙྪའི་རི་བྲགས་ཀྱི་གྲོང་རྡལ་དུ་  
  
  
༄༅། །སོང་སྟེ། གང་པོ་ལ་དྲེའུ་འདི་མ་བཅིང་བར་སྲུངས་ཤིག་།བླ་གབ་ཡོད་པར་ཡང་མ་གཞུག་པར་འཚོས་ཤིག་ཅེས་བསྒོ་ཞིག་ཕོ་ཉ་དེ་རིམ་བཞིན་པུརྞ་ཀཙྪའི་  
རི་བྲགས་ཀྱི་གྲོང་རྡལ་དུ་སོང་སྟེ། གང་པོ་ལ་ཁྱོད་ཀྱིས་དྲེའུ་འདི་སྲུངས་ཤིག་དེ་ལྟ་བུའི་ཚུལ་ལས་བརྒྱ་ལ་ཤོར་ན། ལུས་ལ་ཆད་པས་ཆེར་གཅོད་དོ། །ཞེས་བསྒོ་བ་དང། དེ་དེ་སྐད་  
ཐོས་ནས་སྐྲག་སྟེ། དེ་དག་ཐམས་ཅད་བྱར་རུང་གི་ད་ནི་འདི་མི་རུང་སྟེ། དེས་བདག་ལ་འདི་འདྲ་བ་བཀའ་སྩལ་པ་ནི། ལྷས་ཀྱང་དེ་འདྲ་བར་བྱེད་མི་ནུས་སོ། །སྙམ་སྟེ། རབ་ཏུ་སེམས་  
ཤིང་འདུག་པ་དང། སྨན་ཆེན་པོས་ཕ་རབ་ཏུ་སེམས་པ་མཐོང་ནས་མི་དགའ་བར་མ་བྱེད་ཅིག་ཅེས་སྨྲས་ཏེ། དྲེའུ་དེ་ཉིན་མོ་ནི་གཟས་ལ་ཅི་བདེར་བཙས་ནས། ནུབ་མོ་ནི་མི་ཉི་ཤུས་  
བསྐོར་ནས། མི་ལྔ་ལྔས་མེལ་ཚེ་ཐུན་རེ་རེ་བྱས་ནས། རྐང་ལག་ལ་མི་རེ་རེས་བཟུང། དྲེའུ་དེའི་སྟེང་དུ་རྟག་པར་མི་ཞིག་ཞོན་ཏེ་འདུག་གོ་ཐབས་དེ་ལྟ་བུར་མི་ཉི་ཤུས་བླ་གབ་མེད་  
པ་ན་སྲུང་ཞིང་འདུག་གོ་རྒྱལ་པོ་སྐྱེད་པས་མངག་གཞུག་བྱེད་པའི་མི་ཞིག་གང་པོའི་དྲུང་དུ་དེ་ཇི་ལྟར་འཚོ་བ་ལྟོས་ཤིག་ཅེས་རྟོག་ཏུ་བཏང་ངོ། །དེས་མཐོང་སྟེ། རྒྱལ་པོ་ལ་ལྷ་འདི་  
ལྟ་བུའི་ཐབས་སུ་བགྱིད་དོ་ཞེས་གསོལ་པ་དང། རྒྱལ་པོ་དེ་ལྟར་བསྲུང་ན་འབྲོས་མི་ནུས་ཀྱི། མི་དེ་རྣམས་ལས་གཅིག་ཁ་དྲང་ངོ་ཞེས་སྨྲས་པ་དང། བློན་པོས། གང་ཁ་དྲང་བར་  
  
  
རྒྱལ་པོས་ནུབ་མོ་སྟེང་ན་ཞོན་པ་དེ་ཁ་དྲངས་ན། གཞན་གཉིད་ལོགས་པ་དང། དེ་ཁྲིད་དེ་འོང་ངོ་ཞེས་སྨྲས་ཏེ། དེ་ནས་རྒྱལ་པོས་སྟེང་ན་ཞོན་པ་དེ་ཁ་དྲངས་ནས་དེས་ཀྱང་  
དྲེའུ་ཁྱེར་ཏེ་དེ་འོངས་སོ། །ནམ་ནངས་པ་དང། གང་པོ་ལ་དྲེའུ་དེ་བྲོས་སོ། །ཞེས་སྨྲས་པ་དང། དེ་ང་ནི་བདག་གི་འཚོ་བ་མ་རུང་བར་གྱུར་ཏོ་ཞེས་སྐྲག་ནས། སྨྲེ་སྔགས་འདོན་པར་བྱེད་པ་ནི་གང་  
ཇི་ལྟར་བྱ། ཞེས་དེ་མི་དགའ་ཞིང་འདུག་པ། སྨན་ཆེན་པོས་མཐོང་ནས། དེ་ཡང་སེམས་པ་ལ་ཞུགས་ཏེ། ཐབས་དེ་དག་ཐམས་ཅད་ཐབས་ཀྱིས་བསྒྲུབས་ན་འདིའི་ཐབས་ནི་མི་སྣང་ཞེས་སྨྲ་སྟེ་  
དེ་ཡང་སྐྲག་ནས་དེའི་ཐབས་སེམས་པ་ལས། དེས་ཕ་ལ་ཁྱོད་ཀྱིས་དོན་དེ་བསྒྲུབ་པར་ནུས་ན། ཐབས་ཅིག་ཡོད་དོ་ཞེས་སྨྲས་སོ། །ཕས་ཅི་ཞིག་ཡོད་ཅེས་དྲིས་པ་དང། སྨན་ཆེན་པོས་ཅི་ནས་  
བདག་ཉིད་ལ་མཐོ་བཙམ་པར་བཟོད་ན། གདོད་དོན་དེ་བསྒྲུབ་པར་འགྱུར་རོ། །ཞེས་སྨྲས་པ་དང། དེ་ནས་གང་པོས་སྨྲས་པ། ཅི་ནས་བདག་གི་འཚོ་བ་དང་བྲལ་བར་མི་འགྱུར་བ་དེ་ལྟར་གྱིས་  
ཤིག་དེ་ནས་སྨན་ཆེན་པོས་ཕའི་མགོ་བོ་སྐྲ་ཁྲེམ་གཉེར་བདུན་དུ་བྲེགས་ཏེ། ལི་ཁྲི་དང། སྣག་ཚ་དང། མཐིང་ཤིང་དང། དཀར་པོ་ལ་སོགས་པས་མགོ་རི་མོ་བྱས་ནས་བོང་བུ་ལ་སྐྱོན་ཏེ་  
རིམ་གྱིས་གྲོང་ཁྱེར་ཆེན་པོར་དོང་བ་དང། སྨན་ཆེན་པོ་འོང་ངོ། །ཞེས་ཀུན་ཏུ་སྒྲ་གྲགས་སོ། །དེས་ཕའི་མགོ་བོ་ཁྲེམ་གཉེར་བདུན་དུ་བྲེགས་ཤིང་བོང་བུ་ལ་ཞོན་ཏེ་འོངས་སོ། །ཞེས་ཀྱང་གྲགས་  
  
  
༄༅། །སོ༑ །དེ་ནས་རྒྱལ་པོ་དང། བློན་པོ་དག་གིས་དེ་ལྟ་བུར་གྱུར་པ་ཐོས་ནས་སྨྲས་པ། དེ་མཁས་པའོ། །མཛངས་པའོ། །ཞེས་གཏམ་སྙན་པ་ཐམས་ཅད་དུ་གྲགས་  
པ་ནི་ལེགས་ན། ཅིའི་ཕྱིར་ན་དེས་མི་རིགས་པ་འདི་ལྟ་བུ་བྱས། དེ་ནས་རྒྱལ་པོ་སྐྱེད་པ་བློན་པོ་དང་འཁོར་དུ་བཅས་ནས། སྨན་ཆེན་པོ་ལྟར་དོང་སྟེ། ཅི་དེ་འདྲ་བ་དྲང་པོའམ། འོན་ཏེ་རྫུན། རྒྱལ་  
པོ་འཁོར་དང་བཅས་པས་དེ་ལྟ་བུ་མངོན་སུམ་དུ་མཐོང་བ་དང་བློན་པོ་དག་གིས། རྒྱལ་པོ་ལ་ལྷ་ཅིའི་ཕྱིར་སྨན་ཆེན་པོ་ལ་མཁས་པའོ། །གསལ་བའོ། །མཛངས་པའོ། །ཞེས་བསྔགས་  
ཏེ༑ དེས་མི་རིགས་པ་འདི་ལྟ་བུ་བགྱིད་པ་གངའམ་ཞེས་གསོལ་པ་དང་དེ་ནས་རྒྱལ་པོས་སྨན་ཆེན་པོ་ཅི་འདི་ལྟ་བུ་ཕལ་མཐོ་བཙམ་པར་བྱས་ཞེས་དྲིས་པ་དང། དེས་སྨྲས་པ། ལྷ་འདི་ནི་  
མཐོ་འཚམ་པ་མ་ལགས་ཀྱི། མཆོད་པ་བགྱིད་དེ། བདག་ཀྱང་ཕ་བས་ཤིན་ཏུ་མང་དུ་འཚལ་བས་ན། བདག་ཀྱང་ཕ་བས་ཤིན་ཏུ་མང་དུ་འཚལ་བས་ན། བདག་གིས་འདི་ལ་རྣམ་པར་མཆོད་པར་བགྱིས་སོ། །རྒྱལ་པོས་སྨྲས་པ། ཅི་  
ཁྱོད་བཟང་ངམ། འོན་ཏེ་ཕ་བཟང། དེས་བདག་བཟང་གི་ཕ་ངན་ནོ། །ཞེས་སྨྲས་པ་དང། རྒྱལ་པོས་སྨྲས་པ། ཕ་བས་བུ་བཟང་བའི། ངས་གང་དུ་ཡང་མ་ཐོས་མ་མཐོང་མོད་ཀྱི། ཕས་  
བུ་གྲགས་པར་བྱེད། མས་ནི་བུ་གསོ་བ་དང། སྐྱེད་པ་དང། སྲུང་བའི་ཕྱིར་ཏེ། དེ་བས་ན་དེད་ཀྱིས་ནི་ཅི་ནས་ཕ་བཟང་བ་ཡིན་ནོ་སྙམ་དུ་བསམས་སོ། །དེ་ནས་སྨན་ཆེན་པོས་རྒྱལ་པོ་ལ་  
  
  
མ་ལགས། ཤིན་ཏུ་རྟོགས་ཤིག་ཅེས་སྨྲས་པ་དང། རྒྱལ་པོ་དང། བློན་པོས་དེ་བཞིན་ཡིན་གྱི་གཞན་མ་ཡིན་ནོ་ཞེས་སྨྲས་པ་དང། དེ་ནས་སྨན་ཆེན་པོས་རྒྱལ་  
པོའི་རྐང་པ་ལ་གཏུགས་ཏེ། ལྷ་དེ་ལྟར་ལགས་མོད་ན། ལྷས་བདག་ཅག་ལ་དྲེའུ་འཚོར་སྩལ་པ་དེ་བྲོས་ཏེ། ལྷ་དང་བློན་པོ་རྣམས་ཀྱིས་བཀའ་སྩལ་པ་ཡང། ཕ་རབ་ཏུ་བཟང་ངོ་ཞེས་བསྟོད་  
ན༑ དྲེའུ་དེའི་ཕ་ནི་བོང་བུ་འདི་ལགས་ན་སྐྱིན་པར་བཞེས་སུ་གསོལ། ཞེས་སྨྲས་པ་དང། དེ་ནས་རྒྱལ་པོ་དང། བློན་པོས་དེའི་ཚིག་གིས་ཐབས་དེ་ལྟ་བུར་སྦྱར་བར་ཐོས་ནས། ཡ་མཚན་དུ་  
བཟུང་ཞིང། ཨེ་མའོ་ཞེས་དེ་རིགས་པ་དང་མི་རིགས་པར་བྱ་བ་འདི་ལྟ་བུ་མཁས་སོ། །དེ་ལྟ་བུ་ཁོང་དུ་ཆུད་དེ། དེས་རྒྱལ་པོ་མགུ་།རངས། རབ་ཏུ་དགའ་བའི་སེམས་སྐྱེས་ནས། རྣམ་པ་  
མང་པོའི་རྒྱན་ཀླུབས་ཏེ། བློན་པོའི་དབང་བྱིན་ནོ། །ཕ་ལ་ཡང་རི་བྲགས་ཀྱི་གྲོང་ཁྱེར་དེ་བྱིན་ནོ། །བར་གྱི་སྡོམ་སྟེ། བྱེ་མ་བཀལ་བ་འབྲས་ཆན་དང། །ཨེ་རཎྜ་ཡི་ཤིང་དང་གླང། །དྲེའུ་དང་  
དེ་རུ་སོང་བ་དང། །དེ་ལ་བློན་པོའི་ཐབས་བྱིན་པའོ། །དེ་ནས་སྨན་ཆེན་པོ་བློན་པོའི་དབང་བྱིན་པ་དང། ཅི་བྱ་བ་དང། རྒྱལ་པོའི་དོན་ཇི་ལྟར་བྱ་ཞེས་རབ་ཏུ་བདེ་བར་སེམས་པ་ལ་ཞུགས་པ་དང་  
གྲོང་ཁྱེར་ཀུན་ཏུ་ཡང་སྨན་ཆེན་པོ་བློན་པོར་བཅུག་སྟེ། མཛངས་པ་མཁས་པའི་སྒྲ་གྲགས་སོ། །དེ་ནས་དུས་ཕྱི་ཞིག་ན། བྲམ་ཟེ་ཞིག་གི་བུ་མོ་ཞིག་བག་མར་བླངས་པའི་ཡོ་བྱད་དུ་ནོར་མང་  
  
  
༄༅། །ཞིག་ཟད་ནས། དེ་དང་ལྷན་ཅིག་ཞག་མང་ཞིག་ཏུ་ཡོངས་སུ་སྤྱད་དེ། བདག་གིས་བག་མ་བླངས་པའི་ཡོ་བྱད་དུ་ནོར་མང་དུ་ཟད་པས། ད་ནི་འདི་ལྟར་ནོར་དུ་གྱུར་  
པ་ཆེན་པོ་མེད་ལ། ཁྱིམ་ན་འདུག་ན་མ་ལེགས་པར་འགྱུར་རོ། །སྙམ་དུ་བསམས་ཏེ། བྲམ་ཟེ་དེ་ཁ་ཏོན་མང་དུ་ལོབས་པ། སྨྲ་བ་དང་སྨྲང་གི་ཡན་ལག་དང་ལྡན་པར་ཕ་རོལ་ཏུ་ཕྱིན་པ་  
ནོར་བསྒྲུབ་པའི་ཕྱིར་ལྗོངས་གཞན་དུ་སོང་ངོ། །དེ་ཡང་དེ་ནས་མཐར་གྱིས་རྒྱུ་ཞིང་སོང་བ་ལས། དེས་གསེར་གྱི་དོང་ཙེ་གནའ་མ་ལྔ་བརྒྱ་རྙེད་དེ། དེ་ཁྱེར་ནས་སླར་བདག་གི་ཁྱིམ་དུ་འོངས་སོ།།  
དེས་བདག་སྔར་ནོར་ཁྱེར་ནས་ཁྱིམ་དུ་མི་འཇུག་གོ་བུད་མེད་ཀྱི་སེམས་ཀྱི་སྤྱོད་པ་སུས་ཀྱང་མི་རིག་སྟེ། བྲམ་ཟེ་མོ་དེ་ཡང་དབྱིབས་ལེགས་ཤིང་བལྟ་ན་སྡུག་པ། བཟང་བས་ན་བདག་  
མེད་པའི་ཕྱིར། སྐྱེས་པ་གཞན་དང་ཆགས་ཤིང་འདུག་ཀྱང་སྲིད་ཀྱི་སྙམ་དུ་བསམས་ནས། དེས་ནམ་སྲོས་པ་དང་དུར་ཁྲོད་དུ་སོང་ནས། ཤིང་ནྱ་དྲོ་དཧའི་དྲུང་དུ་ཁུང་བརྐོས་ནས་དེའི་  
ནང་དུ་བཅུག་སྟེ། ནམ་སྲོས་ནས་ཁྱིམ་དུ་ཕྱིན་པ་དང། ཆུང་མ་དེ་ཡང་སྐྱེས་པ་གཞན་བྲམ་ཟེ་རྣ་བོ་ཆེ་ཞེས་བྱ་བ་དེ་ལ་ཆགས་ཏེ། དེའི་ཚེ་ན་ལྷན་ཅིག་ཁ་ཟས་ཞིམ་པོ་ཟོས་ནས། དྲི་བསུང་  
ཞིམ་པོས་ལུས་བྱུགས་ཏེ་ཉལ། མལ་གྱི་སྟེང་ན་དེ་གཉིས་དགའ་བ་མྱོང་ཞིང་འཁོད་པ་ལས། བྲམ་ཟེ་དེ་ཡང་བདག་གི་ཁྱིམ་དུ་ཕྱིན་ནས། སྒོ་ཕྱེ་ཞེས་བོས་པ་དང། བུད་མེད་དེས་  
  
  
འདི་སྐད་ཀྱེ་ཁྱེད་སུ་ཞིག་ཅེས་སྨྲས་སོ། །དེས་བདག་གི་མིང་ཕྱུང་བ་དང། མོ་ཉིད་ཀྱིས་དགའ་བ་དང། མགུ་བའི་སྒྲ་ཕྱུང་ནས། རྣ་བོ་ཆེ་ཉལ་བ་བསླང་སྟེ། མལ་ཁྲིའི་འོག་ཏུ་སྦས་  
ནས། སྒོ་འབྱེད་དུ་འོངས་ཏེ། དེས་ཁྱོ་ལ་གཡོ་བྱེད་ཅིང་རྗེས་བྱས་ཏེ་འོངས་ནས་སྒོ་ཕྱེ་སྟེ། ངུས་ནས་མགྲིན་པ་ནས་འཇུས། མཆོད་ཡོན་ཕུལ་ལོ། །ཟས་བསོད་པ་བྱིན་ནོ། །བྲམ་ཟེ་དེ་ཟ་  
ཞིང་འདི་ནི་སྐྱེས་པ་གཞན་ཞིག་ལ་ཆགས་པར་ངེས་པས་ན། འདི་ལྟར་མཚན་མོ་ཁ་ཟས་འདི་ལྟ་བུ་སྦྱར་རོ་སྙམ་དུ་བསམས་སོ། །དེ་ཡང་དྲང་བའི་རང་བཞིན་ཅན་ཞིག་སྟེ། དེ་ལ་ཀྱེ་བཟང་མོ་  
ཚེས་གྲངས་ཁྱད་པར་ཅན་ནི་མ་ཡིན། དུས་ཀྱི་སྟོན་མོའམ། གྲོང་ཁྱེར་གྱི་དུས་ཀྱི་སྟོན་མོ་ལ་ནི་མ་བབ་ན། བཟའ་བ་འདི་ལྟ་བུ་ག་ལས་འོངས་ཞེས་དྲིས་པ་དང། བདག་ལ་ལྷས་ཁྱོད་ཀྱི་ཁྱོ་དེ་  
འོང་ངོ་ཞེས་བསྟན་པས་ན། ཁྱོད་ཀྱི་ཕྱིར་འདི་ལྟར་སྟ་གོན་བགྱིས་སོ། །ཞེས་སྨྲས་སོ། །བྲམ་ཟེ་ཨེ་མའོ་ང་ནི་བསོད་ནམས་ཅན་དུ་བས་ཏེ། བདག་གི་ཆུང་མའི་རྨི་ལམ་དུ་ཡང་ལྷས་བསྟན་པ་ལྟ་  
ཞེས་སྨྲས་ཏེ། དེས་ཟན་ཟོས་ནས་ཁྲུས་བྱས་ཏེ། མལ་དུ་ཉལ་ནས་གཅིག་ལ་གཅིག་མཛའ་བས་བདེ་བའམ། ཉོན་མ་མོངས་སམ་ཞེས་གཏམ་འདྲིའོ། །དེ་ནས་ཆུང་མས་ཇོ་བོས་ཅུང་ཟད་  
མཆིས་སམ་ཞེས་དྲིས་པ་དང། དེས་སྨྲས་པ། ཅུང་ཟད་ཅིག་འོངས་སོ་།དེ་ནས་ཆུང་མས་བརྡ་ཚིག་ཏུ་སྨྲས་པ། འདི་ནི་ཅི་ཟེར་བ་རྣ་བས་ཉོན། རྣ་བོ་ཆེ། དེས་སྨྲས་པ། གསེར་གྱི་དོང་ཙེ་  
  
  
༄༅། །ལྔ་བརྒྱ་པོ་བདག་ལ་མ་བསྟན་ན་གར་བཞག། དེས་སྨྲས་པ། ནོགས་ཐུབ་པར་གྱིས་དང། ཡོད་དོ། །དེ་གང་དུ་བཞག་དེས་སྨྲས་པ། སང་བསྟན་ཏོ། །དེ་ནས་  
བུད་མེད་དེས་སྨྲས་པ། བདག་ཁྱོད་ཀྱི་ལུས་ཕྱེད་ན། ཅིའི་ཕྱིར་གསང། བྲམ་ཟེ་རང་བཞིན་གྱིས་དྲང་བས་ན། གྲོང་ཁྱེར་གྱི་ཕྱི་རོལ་ཏུ་བཞག་གོ་ཞེས་སྨྲས་པ་དང། བུད་མེད་དེས་སྨྲས་པ་  
ཉོན་ཅིག་རྣ་བོ་ཆེ། ས་ཕྱོགས་གང་དུ་བཞག་ཅེས་སྨྲས་པ་དང་བྲམ་ཟེ་དེས་དུར་ཁྲོད་ཀྱི་ཤིང་ནྱ་གྲོ་དཧའི་དྲུང་དུ་ས་བརྐོས་ཏེ་བཞག་གོ་ཞེས་སྨྲས་པ་དང། དེ་ནས་བྲམ་ཟེ་མོ་དེས་ཇོ་བོ་ལམ་  
ནས་བརྡབས་བརྡབས་ཏེ་མཉེལ་བ་བདག་གིས་ཀྱང་གཙེས་ཏེ། ད་ཁྱོད་མནོལ་ཅིག་ཅེས་སྨྲས་སོ། །དེ་ནས་གཉིད་ཀྱིས་ལོག་པར་རིག་ནས། རྣ་བོ་ཆེ་ལ་གང་ཁྱོད་ཀྱིས་ཐོས་པ་དེ་མྱུར་དུ་  
བསྒྲུབས་ཞེས་བྱས་པ་དང། དེ་ནས་རྣ་བོ་ཆེ་དལ་བུས་འཇབ་ཅིང་ཁྱིམ་དེ་ནས་བྱུང་སྟེ། དུར་ཁྲོད་དུ་སོང་ངོ། །དེས་ཇི་ལྟར་བསྟན་པ་བཞིན་དུ་དུར་ཁྲོད་ཀྱི་ཤིང་ནྱ་གྲོ་དཧའི་དྲུང་ནས་དེ་བླངས་ཏེ་  
རྣ་བོ་ཆེ་བདག་གི་ཁྱིམ་དུ་སོང་ངོ། །བྲམ་ཟེ་དེ་དེའི་ཕྱི་དེ་ཉིན་པར་ལངས་ཏེ། དུར་ཁྲོད་དུ་སོང་ནས་བལྟས་ན། དེའི་ཕྱོགས་ནས་མ་རྙེད་དོ། །དེ་ནས་མགོ་དང་བྲང་རྡུང་ཞིང་ཁྱིམ་དུ་ཕྱིན་པ་  
དང། ཆུང་མ་དང། གཉེན་འདུན་དང། གཞན་གྲོགས་པོ་དང། ཕུ་ནུ་དག་གིས་ཅི་ཉེས། ཞེས་དྲིས་པ་དང། དེས་གསེར་གྱི་དོང་ཙེ་ལྔ་བརྒྱ་བསླངས་ནས་ཁྱེར་ཏེ་འོངས་ནས་ཁར་  
  
  
ནས་ཁྱིམ་དུ་འོངས་སོ། །དེ་རིང་བདག་གིས་བཙལ་ན་མི་སྣང་ངོ་།ཞེས་སྨྲས་པ་དང། དེ་དག་གིས་སྨན་ཆེན་པོའི་དྲུང་དུ་སོང་བ་དང་  
བློན་པོའི་མཆོག་དེས། མཁས་ཤིང་ཤེས་པ་བརྟགས་པ་དང། དཔྱད་པ་ཡང་རྟོགས་ཤིང་དོན་རྣམས་ལ་རྗེས་སུ་དཔོག་པས་རིག་གི་དེ་ལ་སྐྱབས་སུ་སོང་ཞིག་དང། དེས་གལ་ཏེ་ཐོབ་པར་བྱེད་  
ཀྱང་སྲིད་ཀྱི། སྐྱབས་གཞན་ནི་མི་སྣང་ངོ་ཞེས་བསྟན་པ་དང་དེ་ནས་བྲམ་ཟེ་དེ་གདོང་ལ་མཆི་མ་འཛག་ཅིང་དུ་བཞིན་དུ། སྨན་ཆེན་པོའི་དྲུང་དུ་ཕྱིན་ནས། རྒྱལ་བ་དང། ཚེ་རིང་བར་ཤོག་ཅེས་  
བརྗོད་ནས། གསོལ་པ། ལྷ་འདི་ལྟར་བདག་གིས་བསླངས་པ་འཚལ་ཏེ་མཆིས་ནས་ཁར་ཚང་མི་རྒྱུན་ཆད་པའི་དུས་ན་དུར་ཁྲོད་དུ་བརྐོས་ཏེ་སྦས་ནས། ཁྱིམ་དུ་མཆིས། དེང་བདག་སླར་དེར་  
མཆིས་ན་མ་རྙེད་པར་གྱུར་ཏོ། །དེ་ནས་བློན་པོའི་མཆོག་སྨན་ཆེན་པོ་དེ་ཇི་ལྟ་བུ་ཞིག་ཅེས་སྐད་ཅིག་ཅང་མི་སྨྲ་བར་འདུག་ནས། བྲམ་ཟེ་དེ་ལ་ཀྱེ་བྲམ་ཟེ་ཁྱོད་ཀྱིས་ཕྱོགས་གང་དུ་བཞག་དུས་  
ཇི་ཙམ་ན། ཁ་ཅིག་གིས་མཐོང་བའམ། ཁ་ཅིག་ལ་སྨྲས་པ་ལྟ་མེད་དམ། ཞེས་དྲིས་པ་དང། དེས་ཇི་ལྟར་གྱུར་བ་ཞིབ་ཏུ་སྨྲས་སོ། །དེ་ནས་ཡང་བྲམ་ཟེ་མོ་དེ་སྐྱེས་པ་གཞན་ལ་ཆགས་ཏེ་  
དེའི་སྒྱུ་ཡིན་པར་གདོན་མི་ཟའོ་ཞེས་བསམས་ནས། བྲམ་ཟེ་དེ་དབུགས་དབྱུང་བའི་ཕྱིར། ཁྱོད་མི་དགའ་བར་མ་བྱེད་ཅིག་དང། དེ་མེད་ན་བདག་ཉིད་ཀྱི་ནོར་ལས་སྦྱིན་ནོ། །དེ་ལྟར་བྲམ་  
  
  
༄༅། །ཟེ་དབུགས་ཕྱུང་ནས་སྨྲས་པ། ཁྱོད་ཀྱི་ཁྱིམ་ན་ཁྱི་ལྟ་ཡོད་དམ། བྲམ་ཟེ་དེས་མཆིས་སོ་ཞེས་སྨྲས་སོ། །སོང་ལ་བྲམ་ཟེ་བརྒྱད་བོས་ཤིག་བཞི་ནི་ཁྱོད་ཀྱིས་  
བོས་ཤིག། བཞི་ནི་ཆུང་མ་ལ་ཁྱོད་ཀྱིས་བོས་ཤིག་ཅེས་བསྒོ་ལ། དེ་ནས་འདི་སྐད་སྨྲོས་ཤིག་བདག་ཁྱིམ་དུ་སླར་དགེ་ཞིང་བཀྲ་ཤིས་པར་འཁོར་ན་བྲམ་ཟེ་བརྒྱད་ལ་ཟས་སྦྱིན་པར་ལྷ་  
དབང་ཕྱུག་གི་སྤྱན་སྔར་ཁས་བླངས་སོ། །ཞེས་བྱོས་ཤིག་དེ་ནས་དེ་ཁྱིམ་དུ་སོང་བ་ཆུང་མ་ལ་བདག་ལམ་དུ་ཞུགས་ཏེ་སོང་བའི་ཚེ། ལྷའི་སྤྱན་སྔར་ཇི་སྟེ་དགེ་ཞིང་བཀྲ་ཤིས་ཏེ། སླར་  
འཁོར་ན། བྲམ་ཟེ་བརྒྱད་ལ་ཟན་སྦྱིན་པར་དམ་བཅས་པ་དེ་ད་བོད་ཀྱི་ཁྱོད་ཀྱིས་ནི་བཞི་པོས་ཤིག་བདག་གིས་ཀྱང་བཞི་བོད་དོ། །དེ་བཞིན་དུ་བྱའོ་ཞེས་མཉན་ནས་བྲམ་ཟེ་དེས་བཞི་བོས་  
བྲམ་ཟེ་མོས་ཀྱང་བཞི་མགྲོན་དུ་བོས་སོ། །དེ་ལྟར་མགྲོན་དུ་བོས་ནས། སྨན་ཆེན་པོའི་དྲུང་དུ་སོང་སྟེ། དེ་དག་བོས་ལགས་སོ། །ཞེས་སྨྲས་པ་དང། དེ་ནས་ཡང་སྨན་ཆེན་པོས་སྨྲས་པ། ནམ་  
དེ་དག་ཁྱིམ་དུ་ཁྲིད་པ་ན། བདག་གི་དྲུང་ནས་མི་འདི་ཁྲིད་ལ་དེ་དག་ནང་དུ་དོང་བའི་ཚེ་སྒོར་ཞོག་ཅིག་ཟན་ཟ་བའི་ཚེ་ཅི་ཡང་བྱེད་དུ་མ་གཞུག་པར་མདུན་དུ་ཞོག་ཅིག་མི་དེ་ལ་ཡང་  
ཁྱོད་ཀྱིས་མཚན་མ་རྣམས་བཟུང་སྟེ། དེ་དག་ནང་དུ་འཇུག་པའི་ཚེ། བྲམ་ཟེ་གང་ལ་ཁྱི་ཟུག་པ་དང། གང་ལ་མཇུག་མ་འདྲིལ་བར་འགྱུར་བ་ལྟོས་ཤིག་ཁྱིའི་ཚུལ་ནི་འདི་ལྟ་བུའོ་ཞེས་  
  
  
།བྲམ་ཟེ་དེ་ལ་ཡང་ཁྱོད་ཀྱིས་བྲམ་ཟེ་རྣམས་ལ་མ་འབྲིམ་པར། བྲམ་ཟེ་མོ་དེ་ཉིད་འབྲིམ་དུ་ཆུག་ཅིག་ཅེས་བསྒོའོ་།མི་དེ་ལ་ཡང་ཁྱོད་ཀྱིས་བརྟག་པ་ནི། བྲམ་ཟེ་མོ་དེ་འབྲིམ་པའི་ཚེ་  
གང་ལ་མཚན་མར་བྱེད། མིག་བཙུགས་ཤིང་ལྟ་བ་དང། དགོད་ཅིང་ཚིག་འབྱིན་ལ་ལྷག་པར་འགྲིམ་པ་རྣམས་ཤེས་པར་གྱིས་ཤིག་ཅེས་བསྒོའོ། །དེ་ལྟར་བསྟན་པ་དང། བྲམ་ཟེ་དེས་མི་དེ་ཁྲིད་  
དེ་སྒོ་དྲུང་དུ་བཞག་གོ་བྲམ་ཟེ་མོ་ལ་ཁྱོད་ཀྱིས། བྲམ་ཟེ་གང་མགྲོན་དུ་བོས་པ་དེ་དག་ཁྱོད་ཉིད་ཀྱིས་བོས་ཤིག་ཅེས་བསྒོ་ནས་རང་གིས་གང་མགྲོན་དུ་བོས་པ་དེ་དག་ཀྱང། བདག་ཉིད་ཀྱིས་བོས་  
སོ༑ ༑དེ་དག་རིམ་གྱིས་ནང་དུ་སོང་བ་ལ་ཁྱི་ཟུགས་སོ། །ནམ་རྣ་བོ་ཆེ་དེ་འོངས་པ་དང། ཁྱི་དེས་ཁ་བལྟས་ནས་རྣ་བ་ཕབ། མཇུག་མ་འདྲིལ་ནས་ཕྱི་བཞིན་དུ་འབྲངས་ཏེ། ནང་དུ་ཞུགས་ནས་ཁྱི་འདྲིས་  
པའི་སྒྲ་འབྱིན་པ་དང། རྒྱལ་པོའི་མི་དེས་རྣ་བོ་ཆེ་འདི་ཡིན་པར་ཤེས་སོ། །དེ་ནས་དེས་ཟས་འབྲིམ་པ་ལ་བལྟས་ན། བྲམ་ཟེ་མོ་དེ་འབྲིམ་པ་ལ་ཞུགས་པ་དང། རྣ་བོ་ཆེ་དེ་ལ་སྨིན་མའི་བརྡ་བྱེད་ཅུང་ཟད་  
དགོད། མིག་དེར་ཆགས། དེ་དང་ལྷན་ཅིག་གཏམ་ཟེར། ལྷག་པར་ཡང་དེར་འབྲིམ་པ་དང། དེ་ནས་རྒྱལ་པོའི་མི་དེས་ཇི་ལྟར་མཐོང་བ་བཞིན་དུ། ཇོ་བོ། ཚུལ་འདི་འདྲའོ། །ཞེས་སྨན་ཆེན་པོ་ལ་  
སྨྲས་པ་དང། སྨན་ཆེན་པོས་དེ་ཐོས་མ་ཐག་ཏུ། རྣ་བོ་ཆེ་ཁུག་ཅིག་ཅེས་རྒྱལ་པོའི་མི་བཏང་ངོ། །དེ་འོངས་ནས། སྨན་ཆེན་པོས་དེ་ལ་གཞན་གྱི་ནོར་དབྲོག་པར་བྱ་བ་དེ་ལྟ་བུ་ཅི། བྲམ་ཟེའི་ཆོས་  
  
  
༄༅། །ཡིན་ནམ། ཁྱོད་ཀྱིས་ཁྱེར་བ་དེ་སླར་བྱིན་ཅིག་ཅེས་བསྒོ་ན། དེས་སྡིག་བཞི་པར་གྱུར་ཅིག་བདག་གིས་དེ་ཡོད་མ་འཚལ་ཏོ་ཞེས་སྨྲས་པ་དང། དེ་ནས་སྨན་ཆེན་  
པོས་མི་རྣམས་ལ་ངན་པ་ཅན་འདི་བཙོན་རར་ཆུག་ལ། ཇི་ནས་རུས་པ་བྱུང་བ་དེ་ལྟ་བུར་ནན་ལ་བོར་ཅིག་ཅེས་བསྒོ་བ་དང། དེ་དེ་ལྟ་བུས་བསྡིགས་པས། འཇིགས་སྐྲག་ཤིན་ཏུ་གདུངས་པས་  
ན། ལྷ་སྐྱོབས་ཤིག་དང། བདག་གིས་དེ་སླར་དབུལ་ལོ་ཞེས་སྨྲས་སོ་།དེ་ནས་རྣ་བོ་ཆེ་དེ་དག་གིས་ཁྱིམ་ནས། གསེར་གྱི་དོང་ཙེ་གནའ་མ་ལྔ་བརྒྱ་བོ་ཇི་ལྟར་བཅིངས་པ་བཞིན་དུ་ཁྱེར་  
ཏེ་འོངས་ནས་སྨན་ཆེན་པོ་ལ་ཕུལ་ལོ། །དེ་ནས་སྨན་ཆེན་པོས་ཀྱང་བྲམ་ཟེ་དེ་ལ་བྱིན་ནོ། །དེ་ནས་བྲམ་ཟེ་དེ་དགའ་མགུ་ནས་ཡིད་རབ་ཏུ་དགའ་བར་གྱུར་ཏེ། དེ་ནས་བྲམ་ཟེ་དེ་འདི་སྙམ་དུ་  
སེམས་པར་གྱུར་ཏོ། །བདག་གི་གསེར་གྱི་དོང་ཙེ་གནའ་མ་ལྔ་བརྒྱ་པོ་མེད་པ་ལས་སླར་རྙེད་པ་ནི། ཐམས་ཅད་ཀྱང་སྨན་ཆེན་པོའི་མཐུ་ཡིན་ཏེ། ཇི་ནས་བདག་གིས་དེ་ལ་བཀུར་སྟི་བྱ་ཞིང། ལན་  
གླན་ནོ། །སྨན་ཆེན་པོ་བདག་ལ་བྱམས་པ་དང། བདག་གིས་ཀྱང་ལན་གླན་པར་འགྱུར་རོ་སྙམ་དུ་བསམས་ནས། དེས་གསེར་གྱི་དོང་ཙེ་གནའ་མ་དེ་དག་ལས་ཕྱེད་ཁྱེར་ཏེ། སྨན་ཆེན་  
པོའི་དྲུང་དུ་སོང་ནས། སྐྱེས་འདི་བཞེས་ཤིག་ཅེས་ཕུལ་ལོ། །སྨན་ཆེན་པོས་ཀྱང་བླངས་ནས། དེ་ཉིད་ལ་སླར་བྱིན་ནོ། །དེའི་སྙན་པས་ཀྱང་གྲོང་ཁྱེར་དེར་ཁྱབ་པར་བྱུར། རྒྱལ་པོ་དང་  
  
  
གྲོང་ཁྱེར་བ་རྣམས་ཀྱིས་ཀྱང་དེ་མཁས་པ་དང་ལྡན་ནོ། །ཞེས་བྱ་བའི་སྒྲ་ཀུན་ཏུ་བསྒྲགས། བདག་ཅག་བསོད་ནམས་དང་ལྡན་པས་ན། འདི་འདྲ་བའི་བློན་པོ་བདོག་གོ་སྙམ་དུ་  
སེམས་སོ། །དེ་ནས་གཞན་ཞིག་རང་གི་དོན་ཞིག་གི་ཕྱིར། ཡུལ་གཞན་དུ་སོང་སོང་བ་ལས་སླར་ལོག་སྟེ། རྫིང་འགྲམ་ཞིག་ཏུ་སོང་ནས་ཕྱེའི་རྐྱལ་པ་ཁ་ཕྱེ་སྟེ། ཕྱེ་ཕྱུང་ནས། ཟན་ཟོས་སོ།།  
ཟན་ཟོས་ནས་རྐྱལ་པ་ཁམ་བཅིངས་བཞིན་དུ། ཕྱི་རོལ་གྱི་སར་སོང་ངོ། །དེ་དེར་འདུག་པ་དང། སྤྲུལ་རེག་ན་གདུག་པའི་དུག་ཅན་དེའི་རྐྱལ་བའི་ནང་དུ་ཞུགས་སོ། །མི་དེ་སླར་འོངས་ཏེ་དེས་མ་  
བལྟས་པར་རྐྱལ་པའི་ཁ་བཅིངས་ཏེ། ཕྲག་པ་ལ་ཐོགས་ནས་གྲོང་ཁྱེར་ཆེན་པོར་ཕྱིན་པ་དང། དེ་ནས་ལྟས་མཁན་ཞིག་གིས་རིགས་ཀྱི་བུ་འདི་ནི་འཚོ་བ་དང་བྲལ་དུ་ཉེའོ། །ཞེས་ལུང་བསྟན་ཏོ།།  
མི་དེས་ཀྱང་སླར་ལོག་སྟེ་དེ་ལ་བལྟས་སོ། །དེ་ནས་དེ་ལ་ཚིག་དེ་སྐད་ཐོས་པའི་འོག་ཏུ་ཅིའི་ཕྱིར་བདག་གིས་ལྟས་མཁན་དེ་ལ་མ་དྲིས་ཞེས་འགྱོད་པ་སྐྱེས་སོ། །དེ་ཐེ་ཚོམ་སྐྱེས་ནས་བདག་གིས་  
དོན་དེའི་ཕྱིར། བློན་པོ་སྨན་ཆེན་པོ་ལ་མ་དྲིས་ཀྱི་བར་དུ་ཁྱིམ་དུ་མི་འགྲོའོ་སྙམ་དུ་བསམས་ནས། ཚིག་ཏུ་ཡང་སྨྲས་སོ། །དེ་སྨན་ཆེན་པོའི་དྲུང་དུ་སོང་སྟེ། འདི་ལྟར་བདག་གྲོང་ཁྱེར་དུ་མཆི་བའི་ཚེ་  
ལྟས་མཁན་གྱིས་འདི་ལྟར་ལུང་བསྟན་པའི་དོན་དེ་དག་སྨྲས་ནས། དེ་ལ་སླར་བདག་གིས་ནི་མ་དྲིས་ཏེ། དེ་བས་ན་ཁྱོད་ལ་གསོལ་ལོ། །ཞེས་དྲིས་པ་དང། སྨན་ཆེན་པོས་གང་ནས་འོངས་