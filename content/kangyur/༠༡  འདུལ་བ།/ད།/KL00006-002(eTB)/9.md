  
༄༅། །བོ་ལ་བཀའ་སྩལ་པ། ཀུན་དགའ་བོ་ཁྱོད་མྱ་ངན་དང་མི་བཟོད་པ་དང། སྨྲེ་སྔགས་འདོན་པར་མ་བྱེད་ཅིག་དེ་ཅིའི་ཕྱིར་ཞེ་ན། ཀུན་དགའ་བོ་ཁྱོད་ཀྱིས་  
དེ་བཞིན་གཤེགས་པའི་ཉེ་གནས་བྱས་པ་ནི། བྱམས་པའི་ལུས་ཀྱི་ལས་ཀྱིས་ཕན་པ་དང། བདེ་བ་དང། གཉིས་སུ་མེད་པ་དང། ཚད་མེད་པར་བྱས་པ་དང། བྱམས་པའི་ངག་  
གི་ལས་དང། བྱམས་པའི་ཡིད་ཀྱི་ལས་ཀྱིས་ཕན་པ་དང། བདེ་བ་དང། གཉིས་སུ་མེད་པ་དང། ཚད་མེད་པར་བྱས་སོ། །ཀུན་དགའ་བོ་གང་དག་འདས་པའི་དུས་ན། དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ཀྱང། སངས་རྒྱས་བཅོམ་ལྡན་འདས་རྣམས་ཀྱི་ཉེ་གནས་ཀྱི་ཚུལ་འདི་འདྲ་བར་བྱས་པར་གྱུར་ཏེ། དཔེར་ན་  
ད་ལྟར་ཁྱོད་ཀྱིས་ང་ལ་བྱ་བ་བཞིན་དུ་བྱས་པར་གྱུར་ཏོ། །མ་འོངས་པའི་དུས་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་ཀྱང། སངས་རྒྱས་  
བཅོམ་ལྡན་འདས་རྣམས་ཀྱི་ཉེ་གནས་ཀྱི་ཚུལ་འདི་འདྲ་བར་བྱེད་པར་འགྱུར་ཏེ། དཔེར་ན་ད་ལྟར་ཁྱོད་ཀྱིས་ངལ་བྱ་བ་བྱས་པ་བཞིན་ནོ། །ཀུན་དགའ་བོ་དེ་ལྟ་བས་ན་ཁྱོད་མྱ་ངན་མ་བྱེད་  
ཅིག་མི་བཟོད་བར་མ་བྱེད་ཅིག་སྨྲེ་སྔགས་མ་འདོན་ཅིག་གང་སྐྱེ་བ་དང། འབྱུང་བ་དང། བྱས་པ་དང། འདུས་བྱས་དང། རྟེན་ཅིང་འབྲེལ་པར་འབྱུང་བ་འཇིག་པའི་ཆོས་  
  
  
འདི་ལྟར་མི་འཇིག་པ་ཐོབ་པར་ག་ལ་འགྱུར་ཏེ་འདི་ནི་གནས་མེད་དེ། རིག་པར་མི་ནུས་སོ། །ཀུན་དགའ་བོ། སྔོན་ཡང་ངས་བཤད་དེ། མཛའ་བོ་དང། སྡུག་པ་དང། དགའ་བ་དང་  
ཡིད་དུ་འོང་བ་དེ་དག་ཐམས་ཅད་ནི། འབྲལ་བ་དང། འགྱེས་པ་དང་འཇིག་པ་དང། མེད་པར་འགྱུར་རོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ཡང་དག་པར་དགའ་བར་  
བྱ་བར་བཞེད་ནས། དགེ་སློང་རྣམས་ལ་བཀའ་སྩལ་པ། དགེ་སློང་དག་འཁོར་ལོས་སྒྱུར་བའི་རྒྱལ་པོ་ལ་ངོ་མཚར་རྨད་དུ་བྱུང་བའི་ཆོས་བཞི་ཡོད་དེ། བཞི་གང་ཞེ་ན། གལ་ཏེ་རྒྱལ་རིགས་  
ཀྱི་འཁོར། འཁོར་ལོས་སྒྱུར་བའི་རྒྱལ་པོ་བལྟ་བའི་ཕྱིར་འོངས་པ་མཐོང་བས་ཡིད་དགའ་བར་འགྱུར་རོ། །གལ་ཏེ་ཉེ་བར་འོངས་པ་རྣམས་ལ་ཆོས་བཤད་ན་ཆོས་ཐོས་པས་ཡིད་དགའ་བར་འགྱུར་  
རོ༑ ༑གལ་ཏེ་བྲམ་ཟེའི་འཁོར་དང། ཁྱིམ་བདག་གི་འཁོར་དང། དགེ་སྦྱོང་གི་འཁོར། འཁོར་ལོས་སྒྱུར་བའི་རྒྱལ་པོ་བལྟ་བའི་ཕྱིར་འོངས་པ་དེ་མཐོང་བས་ཡིད་དགའ་བར་འགྱུར་རོ། །  
གལ་ཏེ་ཉེ་བར་འོངས་པ་རྣམས་ལ་ཆོས་བཤད་ན་ཆོས་ཐོས་པས་ཡིད་དགའ་བར་འགྱུར་རོ། །དགེ་སློང་དག་དེ་བཞིན་དུ་དགེ་སློང་ཀུན་དགའ་བོ་ལ་ཡང་ངོ་མཚར་རྨད་དུ་བྱུང་བའི་ཆོས་བཞི་  
ཡོད་དེ། བཞི་གང་ཞེ་ན། གལ་ཏེ་དགེ་སློང་གི་འཁོར། དགེ་སློང་ཀུན་དགའ་བོ་བལྟ་བའི་ཕྱིར་འོངས་པ་མཐོང་བས་ཡིད་དགའ་བར་འགྱུར་རོ། །གལ་ཏེ་འོངས་པ་རྣམས་ལ་ཆོས་བཤད་ན་  
  
  
༄༅། །ཆོས་ཐོས་པས་ཡིད་དགའ་བར་འགྱུར་རོ། །གལ་ཏེ་དགེ་སློང་མའི་འཁོར་དང། དགེ་བསྙེན་གྱི་འཁོར་དང། དགེ་བསྙེན་མའི་འཁོར་དགེ་སློང་ཀུན་  
དགའ་བོ་བལྟ་བའི་ཕྱིར་འོངས་པ་མཐོང་བས་ཡིད་དགའ་བར་འགྱུར་རོ། །གལ་ཏེ་འོངས་པ་རྣམས་ལ་ཆོས་བཤད་ན་ཆོས་ཐོས་པས་ཡིད་དགའ་བར་འགྱུར་རོ། །དགེ་སློང་དག་གཞན་  
ཡང༑ དགེ་སློང་ཀུན་དགའ་བོ་ལ་ངོ་མཚར་རྨད་དུ་བྱུང་བའི་ཆོས་བཞི་ཡོད་དེ། བཞི་གང་ཞེ་ན། གལ་ཏེ་དགེ་སློང་ཀུན་དགའ་བོ་དགེ་སློང་གི་འཁོར་རྣམས་ལ་ཆོས་སྟོན་ན་གུས་པར་  
བྱས་ཏེ་སྟོན་གྱི། མ་གུས་པས་མ་ཡིན་ནོ། །དེ་ནས་དགེ་སློང་གི་འཁོར་རྣམས་འདི་སྙམ་དུ་སེམས་ཏེ། ཀྱེ་མ་ཚེ་དང་ལྡན་པ་ཀུན་དགའ་བོ་མི་སྨྲ་བར་འདུག་ཅིང། ཆོས་ཁོ་ན་འཆད་ཀྱང་  
ཅི་མ་རུང་སྙམ་ནས། དགེ་སློང་གི་འཁོར་རྣམས་དགེ་སློང་ཀུན་དགའ་བོ་ལ་ཆོས་ཉན་པས་མི་ངོམས་མོད་ཀྱི། འོན་ཀྱང་དགེ་སློང་ཀུན་དགའ་བོ་ཅང་མི་སྨྲའོ། །གལ་ཏེ་དགེ་སློང་མའི་འཁོར་རྣམས་  
དང༑ དགེ་བསྙེན་གྱི་འཁོར་དང། དགེ་བསྙེན་མའི་འཁོར་རྣམས་ལ་དགེ་སློང་ཀུན་དགའ་བོ་ཆོས་སྟོན་ན་གུས་པར་བྱས་ཏེ་སྟོན་གྱི། མ་གུས་པས་ནི་མ་ཡིན་ནོ། །དེ་ནས་དགེ་བསྙེན་གྱིས་  
འཁོར་ལ་སོགས་པ་འདི་སྙམ་དུ་སེམས་ཏེ། ཀྱེ་མཚེ་དང་ལྡན་པ་ཀུན་དགའ་བོ་མི་སྨྲ་བར་འདུག་ཅིང། ཆོས་ཁོ་ན་འཆད་ཀྱང་ཅི་མ་རུང་སྙམ་ནས། དགེ་བསྙེན་གྱི་འཁོར་ལ་སོགས་པ་དགེ་  
  
  
འོན་ཀྱང་དགེ་སློང་ཀུན་དགའ་བོ་ནི་ཅང་མི་སྨྲ་བར་འདུག་གོ་དེ་ནས་ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ཀྱིས་ཡང་དག་པར་  
དགའ་བར་མཛད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཙུན་པ་ཅིའི་སླད་དུ་འཇིག་རྟེན་ཐ་དད་པ། གྲོང་ཁྱེར་ཆེན་པོ་དྲུག་པོ་གང་དག་མཉན་ཡོད་དང། གནས་བཅས་དང་  
ཙམ་པ་དང། ཝཱ་ར་ཎཱ་སི་དང། ཡངས་པ་ཅན་དང། རྒྱལ་པོའི་ཁབ་ལ་སོགས་པ་གྲོང་ཁྱེར་ཆེན་པོ་དྲུག་པོ་འདི་ལྟ་བུ་སྤངས་ནས། གང་གྲོང་ཁྱེར་ངན་པ་དང། དགོན་དུང་དང། མཁར་  
ངན་པ་དང། གྲོང་ཁྱེར་གྱི་ཡན་ལག་དང། གྲོང་ཁྱེར་གྱི་ཐོ་ཤུལ་ཙམ་འདིར་ཡོངས་སུ་མྱ་ངན་ལས་འདའ་བར་དགོངས། ཀུན་དགའ་བོ་ཁྱོད་གྲོང་ཁྱེར་རྩྭ་ཅན་འདི་ལ་གྲོང་ཁྱེར་ངན་པ་ཞེའམ་  
དགོན་དུང་ཞེའམ། མཁར་ངན་པ་ཞེའམ། གྲོང་གི་ཡན་ལག་ཅེའམ་གྲོང་ཁྱེར་གྱི་ཐོ་ཤུལ་ཙམ་ཞེས་མ་སྨྲ་ཞིག་དེ་ཅིའི་ཕྱིར་ཞེ་ན། ཀུན་དགའ་བོ། སྔོན་བྱུང་བ་གྲོང་ཁྱེར་རྩྭ་ཅན་  
འདི༑ རྒྱལ་པོ་ཀུ་ཤ་ཅན་ཞེས་བྱ་བའི་ཕོ་བྲང་དུ་གྱུར་ཏེ་འབྱོར་པ་དང། རྒྱས་པ་དང། བདེ་བ་དང། ལོ་ལེགས་པ་དང། སྐྱེ་བོ་དང། མི་མང་པོས་གང་བ་ཆུར་དཔག་ཚད་བཅུ་གཉིས་  
རྒྱར་དཔག་ཚད་བདུན་པར་གྱུར་ཏོ། །ཀུན་དགའ་བོ། རྒྱལ་པོ་ཀུ་ཤ་ཅན་གྱི་ར་བ་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་བ་དང། བཻ་ཌཱུརྱ་ལས་བྱས་པ་དང། ཤེལ་  
  
  
༄༅། །ལས་བྱས་པ་སྟེ། ར་བ་བདུན་གྱིས་ཀུན་ཏུ་བསྐོར་བར་གྱུར་ཏོ། །ཀུན་དགའ་བོ། རྒྱལ་པོ་རྩྭ་ཅན་གྱི་ཕོ་བྲང་གི་སྒོ་རྣམ་པ་བཞི་པོ་གསེར་ལས་བྱས་པ་དང་  
དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པར་གྱུར་ཏོ། །ཀུན་དགའ་བོ། སྒོ་དེ་དག་གི་གཙང་ཁང་རྣམ་པ་བཞི་པོ་གསེར་ལས་བྱས་པ་དང། དངུལ་  
ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་སྟེ། འཕང་དུ་ནི་སྐྱེས་བུ་བདུན་གྱི་སྲིད་ཙམ་ལ། སྐྱེས་བུ་ཕྱེད་དང་བཞིའི་སྲིད་ཙམ་ནི་ཟབས་སུ་བརྐོས་ནས་  
ཁྱེའུ་གསུམ་གྱིས་བཙུགས་པར་གྱུར་ཏོ། །ཀུན་དགའ་བོ། རྒྱལ་པོ་ཀུན་ཤ་ཅན་གྱི་ཕོ་བྲང་གི་འོབས་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་  
ལས་བྱས་པ་དང། ཤེལ་ལས་བྱས་པའི་ཕ་གུའི་འོབས་རྣམ་པ་བདུན་གྱིས་ཀུན་ཏུ་བསྐོར་ཏོ། །ཀུན་དགའ་བོ། རྒྱལ་པོ་ཀུ་ཤ་ཅན་གྱི་ཕོ་བྲང་ཏ་ལ་བཞི་པོ་གསེར་ལས་བྱས་  
པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང་ཤེལ་ལས་བྱས་པའི་ཏ་ལའི་ཕྲེང་བ་བདུན་གྱིས་ཀུན་ཏུ་བསྐོར་བར་གྱུར་ཏེ། ཀུན་དགའ་བོ་གསེར་གྱི་ཏ་ལ་ལ་ནི་  
དངུལ་ལས་བྱས་པའི་ལོ་མ་དང། མེ་ཏོག་དང། འབྲས་བུ་དག་བྱས་པར་གྱུར་ཏོ། །ཀུན་དགའ་བོ། དངུལ་གྱི་ཏ་ལ་ལ་ནི་གསེར་དང། བཻ་ཌཱུརྱ་དང། ཤེལ་གྱིའོ། །ཀུན་དགའ་བོ། ཤེལ་གྱི་ཏ་  
  
  
མེ་ཏོག་དང་འབྲས་བུ་དག་བྱས་པར་གྱུར་ཏོ། །ཀུན་དགའ་བོ། ཏ་ལ་དེ་རྣམས་རླུང་གིས་བསྐྱོད་པ་ན་འདི་ལྟ་བུའི་སྒྲ་ཡིད་དུ་འོང་བ་འབྱུང་སྟེ་དཔེར་  
ན་སྐྱེས་བུ་མཁས་པས་ཡན་ལག་ལྔ་དང་ལྡན་པའི་སིལ་སྙན་ཡང་དག་པར་བསྒྲགས་པ་བཞིན་ནོ། །ཀུན་དགའ་བོ། ཏ་ལ་དེ་དག་གིས་བར་དུ་རྫིང་བཟང་པོ་བཅས་པར་གྱུར་ཏེ། རྫིང་དེ་དག་ཀྱང་  
རྣམ་པ་བཞི་པོ་གསེར་དང། དངུལ་དང། བཻ་ཌཱུརྱ་དང། ཤེལ་གྱི་ཕ་གུས་བྱས་པར་གྱུར་ཏོ། །ཀུན་དགའ་བོ། རྫིང་བུ་བཟང་པོ་དེ་དག་གི་ཐེམ་སྐས་རྣམ་པ་བཞི་པོ་གསེར་ལས་བྱས་པ་དང་  
དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པར་གྱུར་ཏོ། །རྫིང་བུ་དེ་དག་གི་ཁ་ཁྱེར་ཡང་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་  
ཌཱུརྱ་ལས་བྱས་པ་དང། ཤེལ་ལས་བྱས་པའི་ཁ་ཁྱེར་གྱིས་ཀུན་ཏུ་བསྐོར་བར་གྱུར་ཏོ། །ཀུན་དགའ་བོ། གསེར་ལས་བྱས་པའི་ཁ་ཁྱེར་གྱི་གཟུངས་གཟེར་དང། གདུང་བུ་དང། རྟེན་མ་ནི་དངུལ་  
ལས་བྱས་པར་གྱུར་ཏོ། །དངུལ་ལས་བྱས་པའི་ནི་གསེར་ལས་བྱས་སོ་།བཻ་ཌཱུརྱ་ལས་བྱས་པའི་ནི་ཤེལ་ལས་བྱས་སོ། །ཤེལ་ལས་བྱས་པའི་ནི་གཟུངས་གཟེར་དང། གདུང་བུ་དང། རྟེན་མ་བཻ་  
ཌཱུརྱ་ལས་བྱས་པར་གྱུར་ཏོ། །ཀུན་དགའ་བོ། རྫིང་བཟང་པོ་དེ་དག་གི་ནང་ན་མེ་ཏོག་ཆུ་ལས་སྐྱེས་པ་རྣམ་པ་སྣ་ཚོགས་འདི་ལྟ་སྟེ་ཨུཏྤ་ལ་དང། པདྨ་དང། ཀུ་མུ་ཏ་དང། པདྨ་དཀར་པོ་དང་  
  
  
༄༅། །དྲི་མཆོག་དང། དྲི་ངད་འཇམ་དང། དུས་ཚིགས་ཐམས་ཅད་པ་དང། དུས་ཐམས་ཅད་པའི་མེ་ཏོག་གི་ཕྲེང་བའི་རྒྱུ་སྐྱེ་བོ་ཐམས་ཅད་ལ་དགག་པ་མེད་པ་  
བསྐྱེད་དོ། །ཀུན་དགའ་བོ། རྫིང་བཟང་པོ་དེ་དག་གི་འགྲམ་གཉིས་ན། མེ་ཏོག་སྐམ་ལས་སྐྱེས་པ་རྣམ་པ་སྣ་ཚོགས་འདི་ལྟ་སྟེ། ཨ་ཏི་མུག་ཏ་ཀ་དང། ཙམ་པ་ཀ་དང། སྐྱ་སྣར་དང་  
པ་རི་ཤ་ཀ་དང། མ་ལི་ཀ་དང། ན་བ་མ་ལི་ཀ་དང། ཡིད་དུ་འོང་བ་དང། ཡུ་ཏི་ཀ་དང། དྷ་ནུ་ཀ་རི་དང། དུས་ཚིགས་ཐམས་ཅད་པ་དང། དུས་ཐམས་ཅད་པའི་མེ་ཏོག་གི་ཕྲེང་བའི་  
རྒྱུ་སྐྱེ་བོ་ཐམས་ཅད་ལ་དགག་པ་མེད་པར་བསྐྱེད་པར་གྱུར་ཏོ་།ཀུན་དགའ་བོ། རྒྱལ་པོ་ལེགས་མཐོང་ཆེན་པོས་ཀྱང་ཏ་ལ་བཟང་པོ་དེ་དག་གི་བར་བར་དུ། ན་ཆུང་རྒྱན་ཐམས་ཅད་ཀྱིས་  
བརྒྱན་པ་བཞག་སྟེ། གང་དག་ཟས་འདོད་པ་ལ་ནི་ཟས་སྦྱིན་པར་བྱེད། སྐོམ་འདོད་པ་ལ་ནི་སྐོམ། གོས་འདོད་པ་ནི་གོས། ཕྲེང་བ་དང། དྲི་དང། བྱུག་པ་འདོད་པ་ལ་ནི་ཕྲེང་བ་དང་དྲི་དང་  
བྱུག་པ་སྦྱིན་པར་བྱེད་དོ། །ཀུན་དགའ་བོ། རྒྱལ་པོ་ཀུ་ཤ་ཅན་གྱི་ཕོ་བྲང་ན། གང་དག་ར་རོ་བ་དང། གཡོ་ཅན་དང། ཆང་འཚོང་རྣམས་རྩེ་བ་དང། དགའ་བ་དང། དགའ་མགུར་སྤྱོད་  
པར་འདོད་པ་དེ་དག་ཏ་ལ་དེ་དག་གི་བར་བར་དུ་ཤིན་ཏུ་རྩེ་ཞིང་དགའ་བ་དང། དགའ་མགུར་སྤྱོད་པར་གྱུར་ཏོ། །ཀུན་དགའ་བོ། རྒྱལ་པོ་རྩྭ་ཅན་གྱི་ཕོ་བྲང་ན། ཏལ་དེ་དག་ལས་སྒྲ་ཡིད་  
  
  
གླང་པོ་ཆེའི་སྒྲ་དང། རྟའི་སྒྲ་དང། ཤིང་རྟའི་སྒྲ་དང། དཔུང་བུ་ཆུང་གི་སྒྲ་དང་དུང་གི་སྒྲ་དང། རྔ་བོ་ཆེའི་སྒྲ་དང། ཚོགས་པའི་སྒྲ་དང་རྔ་པ་ཊ་ཧའི་སྒྲ་དང། རོལ་མོའི་  
སྒྲ་དང། གླུའི་སྒྲ་དང། གླིང་བུའི་སྒྲ་དང། སྦྱིན་པ་ནི་བྱིན། བསོད་ནམས་ནི་བྱས། ཟ་གཅིག་པ་ནི་སྨྱུང་བ་བྱས་ཏེ། ཚུལ་ཁྲིམས་ཡང་དག་པར་བླངས་པའི་སྒྲ་སྟེ། སྒྲ་བཅུ་གཉིས་དང་ལྡན་  
པར་གྱུར་ཏོ། །ཀུན་དགའ་བོ། རྒྱལ་པོ་རྩྭ་ཅན་གྱི་ཕོ་བྲང་ན་འཁོར་ལོས་སྒྱུར་བའི་རྒྱལ་པོ་ལེགས་མཐོང་ཆེན་པོ་ཞེས་བྱ་བ་རིན་པོ་ཆེ་སྣ་བདུན་དང། མི་རྣམས་ཀྱི་འབྱོར་པ་བཞི་དང་ལྡན་ཏེ། རིན་  
པོ་ཆེ་སྣ་བདུན་གང་དང་ལྡན་ཞེ་ན། འདི་ལྟ་སྟེ། འཁོར་ལོ་རིན་པོ་ཆེ་དང། གླང་པོ་རིན་པོ་ཆེ་དང། རྟ་རིན་པོ་ཆེ་དང། ནོར་བུ་རིན་པོ་ཆེ་དང། བུད་མེད་རིན་པོ་ཆེ་དང། ཁྱིམ་བདག་རིན་པོ་ཆེ་དང། བདུན་  
པ་ནི་བློན་པོ་རིན་པོ་ཆེའོ། །ཀུན་དགའ་བོ། རྒྱལ་པོ་ལེགས་མཐོང་ཆེན་པོ་མི་རྣམས་ཀྱི་འབྱོར་པ་བཞི་གང་དང་ལྡན་ཞེ་ན། ཚེ་རིང་ཞིང་ཡུན་རིང་དུ་གནས་པ་ཡིན་ཏེ། གཞོན་ནུ་རྩེད་མོ་རྩེ་བ་ལ་ལོ་  
བརྒྱད་ཁྲི་བཞི་སྟོང་ལོན་ནོ། །རྒྱལ་ཚབ་བྱེད་པ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་པོ་ཆེན་པོ་བྱེད་པ་ལ་ལོ་བརྒྱད་ཁྲི་བཞི་སྟོང་ལོན་ནོ། །རྒྱལ་པོའི་དྲང་སྲོང་གི་ཚངས་པར་སྤྱོད་པ་ལ་ལོ་བརྒྱད་  
ཁྲི་བཞི་སྟོང་ལོན་ནོ། །ཀུན་དགའ་བོ། རྒྱལ་པོ་ལེགས་མཐོང་ཆེན་པོ་ཚེ་རིང་ཞིང་ཡུན་རིང་དུ་གནས་པ་ཡིན་ཏེ། དེས་ལོ་བརྒྱད་ཁྲི་བཞི་སྟོང་ནི་གཞོན་ནུ་དགའ་བས་རྩེད་མོ་རྩེས། ལོ་བརྒྱད་ཁྲི་བཞི་  
  
  
༄༅། །སྟོང་ནི་རྒྱལ་ཚབ་བྱས། ལོ་བརྒྱད་ཁྲི་བཞི་སྟོང་ནི་རྒྱལ་པོ་ཆེན་པོ་བྱས། ལོ་བརྒྱད་ཁྲི་བཞི་སྟོང་ནི་རྒྱལ་པོའི་དྲང་སྲོང་གི་ཚངས་པར་སྤྱོད་པ་བྱས་པ་གང་ཡིན་པ་  
འདི་ནི། ཀུན་དགའ་བོ། རྒྱལ་པོ་ཆེན་པོ་ལེགས་མཐོང་གི་འབྱོར་པ་ཞེས་བྱའོ། །ཀུན་དགའ་བོ། གཞན་ཡང་རྒྱལ་པོ་ལེགས་མཐོང་ཆེན་པོ་ནི་གཟུགས་བཟང་བ། མཛེས་པ། བལྟ་ན་  
སྡུག་པ། མིའི་ཁ་དོག་ལས་ནི་འདས། ལྷའི་ཁ་དོག་ནི་མ་ཐོབ་སྟེ་ཀུན་དགའ་བོ། རྒྱལ་པོ་ལེགས་མཐོང་ཆེན་པོའི་གཟུགས་བཟང་བ། མཛེས་པ། བལྟ་ན་སྡུག་པ། མིའི་ཁ་དོག་  
ལས་ནི་འདས། ལྷའི་ཁ་དོག་ནི་མ་ཐོབ་པ་ཡིན་ཏེ། ཀུན་དགའ་བོ། འདི་ནི་རྒྱལ་པོ་ལེགས་མཐོང་ཆེན་པོའི་འབྱོར་པ་ཞེས་བྱའོ། །ཀུན་དགའ་བོ། གཞན་ཡང་རྒྱལ་པོ་ལེགས་མཐོང་  
ཆེན་པོ་གནོད་པ་ཆུང་ཞིང་ནད་མེད་པའི་རང་བཞིན་ཡིན་ཏེ། ཕོ་བ་ཧ་ཅང་བསིལ་བ་མ་ཡིན་ཞིང། ཧ་ཅང་དྲོ་བ་མ་ཡིན་པ། དྲོད་སྙོམས་པ་དང། དུས་ཀུན་ཏུ་བདེ་བ་དང། གནོད་པ་མེད་  
པ་དང་ལྡན་པས། ཟོས་པ་དང། འཐུངས་པ་དང། འཆོས་པ་དང་མྱངས་པ་རྣམས་ལེགས་པར་བདེ་བར་འཇུ་བར་གྱུར་ཏེ། ཀུན་དགའ་བོ་རྒྱལ་པོ་ལེགས་མཐོང་ཆེན་པོ་གནོད་པ་  
ཉུང་ཞིང་ནད་མེད་པའི་རང་བཞིན་ཅན། ཕོ་བ་ཧ་ཅང་བསིལ་བ་མ་ཡིན་ཞིང། ཧ་ཅང་དྲོ་བ་མ་ཡིན་པ། དྲོད་སྙོམས་པ་དང། དུས་ཀུན་ཏུ་བདེ་བ་དང། གནོད་པ་མེད་པ་དང་ལྡན་པས་  
  
  
འཐུངས་པ་དང། འཆོས་པ་དང། མྱངས་པ་རྣམས་ལེགས་པར་བདེ་བར་འཇུ་བར་འགྱུར་བ་གང་ཡིན་པ་འདི་ནི། ཀུན་དགའ་བོ། རྒྱལ་པོ་ལེགས་མཐོང་ཆེན་པོའི་འབྱོར་པ་ཞེས་  
བྱའོ༑ །ཀུན་དགའ་བོ། གཞན་ཡང་རྒྱལ་པོ་ལེགས་མཐོང་ཆེན་པོ་ནི་གྲོང་མི་དང། ཡུལ་མི་རྣམས་ལ་སྙིང་དུ་སྡུག་ཅིང་ཡིད་དུ་འོང་བར་གྱུར་པ་ཡིན་ཏེ། དཔེར་ན། བུ་རྣམས་ལ་ཕ་བཞིན་ནོ། །  
རྒྱལ་པོ་ལེགས་མཐོང་ཆེན་པོ་ནི་གྲོང་མི་དང། ཡུལ་མི་རྣམས་ཀྱི་སྙིང་དུ་སྡུག་ཅིང་ཡིད་དུ་འོང་བར་གྱུར་པ། དཔེར་ན། ཕ་ལ་བུ་རྣམས་བཞིན་ཏེ། ཀུན་དགའ་བོ། དུས་གཅིག་ཅིག་ན་  
རྒྱལ་པོ་ལེགས་མཐོང་ཆེན་པོ་སྐྱེད་མོས་ཚལ་གྱི་གནས་སུ་འགྲོ་བ་ན། ཁ་ལོ་སྒྱུར་བ་ལ་སྨྲས་པ། ཁ་ལོ་སྒྱུར་བ་ཤིང་རྟ་རིམ་གྱིས་དལ་བུ་དལ་བུས་སྒྱུར་ཅིག་ངས་གྲོང་མི་དང། ཡུལ་མི་རྣམས་  
ལ་ཡུན་རིང་དུ་བལྟ་བར་བྱའོ། །གྲོང་མི་དང། ཡུལ་མི་རྣམས་ཀྱིས་ཀྱང་ཁ་ལོ་སྒྱུར་བ་ལ་སྨྲས་པ། ཁ་ལོ་སྒྱུར་བ་ཤིང་རྟ་རིམ་གྱིས་དལ་བུ་དལ་བུས་སྒྱུར་ཅིག་ངེད་ཀྱང་ལྷ་ལ་ཡུན་རིང་དུ་བལྟ་བར་  
བྱའོ༑ ༑ཀུན་དགའ་བོ་གང་གི་ཚེ་རྒྱལ་པོ་ལེགས་མཐོང་ཆེན་པོ་གྲོང་མི་དང། ཡུལ་མི་རྣམས་ལ་སྙིང་དུ་སྡུག་ཅིང་ཡིད་དུ་འོང་བར་གྱུར་པ་ནི། དཔེར་ན། བུ་རྣམས་ལ་ཕ་བཞིན་ནོ། །རྒྱལ་པོ་  
ལེགས་མཐོང་ཆེན་པོ་ལ་གྲོང་མི་དང། ཡུལ་མི་རྣམས་ཀྱི་སྙིང་དུ་སྡུག་ཅིང་ཡིད་དུ་འོང་བར་གྱུར་པ་ནི། དཔེར་ན། ཕ་ལ་བུ་རྣམས་བཞིན་ཏེ། ཀུན་དགའ་བོ། འདི་ནི་རྒྱལ་པོ་ལེགས་མཐོང་ཆེན་  
  
  
༄༅། །པོའི་འབྱོར་པ་ཞེས་བྱའོ། །དེ་ནས་གྲོང་མི་དང། ཡུལ་མི་རྣམས་ཀྱིས་གསེར་དང། དངུལ་དང། ནོར་བུ་རིན་པོ་ཆེ་དང། ལ་བ་རིན་པོ་ཆེ་མང་པོ་དག་ཁྱེར་ཏེ་  
རྒྱལ་པོ་ལེགས་མཐོང་ཆེན་པོ་གང་ན་བ་དེར་དོང་སྟེ་ཕྱིན་ནས་རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །ལྷའི་སླད་དུ་བདག་ཅག་གིས་གསེར་དང། དངུལ་དང། ནོར་བུ་  
རིན་པོ་ཆེ་དང། ལ་བ་རིན་པོ་ཆེ་མང་པོ་དག་འཚལ་ཏེ་མཆིས་ལགས་ན། ལྷས་ཐུགས་བརྩེ་བའི་སླད་དུ་འདི་དག་བཞེས་སུ་གསོལ། སྣ་བོ་དག་ངའི་ཡུལ་ན་འདི་འདྲ་བའི་ནོར་གྱི་  
རིགས་ཡོད་པས། མི་འདོད་དོ་ཞེས་སྨྲས་ནས། ལེན་དུ་མ་བཏུབ་པ་དང་གྲོང་མི་དང། ཡུལ་མི་རྣམས་ཀྱིས་རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །ལྷའི་སླད་དུ་  
བདག་ཅག་གིས་གསེར་དང། དངུལ་དང། ནོར་བུ་རིན་པོ་ཆེ་དང། ལ་བ་རིན་པོ་ཆེ་མང་པོ་འཚལ་ཏེ། མཆིས་པ་འདི་དག་ལྷས་ཐུགས་བརྩེ་བའི་སླད་དུ་བཞེས་སུ་གསོལ། རྒྱལ་པོ་ལེགས་  
མཐོང་ཆེན་པོས་ཀྱང་གྲོང་མི་དང། ཡུལ་མི་རྣམས་ལ་ལན་གཉིས་ལན་གསུམ་གྱི་བར་དུ་འདི་སྐད་ཅེས་སྨྲས་སོ། །སྣ་བོ་དག་ངའི་ཡུལ་ན་འདི་འདྲ་བའི་ནོར་གྱི་རིགས་ཡོད་པས་མི་འདོད་  
དོ༑ ༑ཞེས་སྨྲས་ནས་ལེན་དུ་མ་བཏུབ་བོ། །དེ་ནས་གྲོང་མི་དང། ཡུལ་མི་རྣམས་འདི་སྙམ་དུ་སེམས་ཏེ། བདག་ཅག་གིས་ལྷའི་ཕྱིར་གསེར་དང། དངུལ་དང། ནོར་བུ་རིན་པོ་ཆེ་དང། ལ་  
  
  
བདག་ཅག་གིས་འདི་དག་བླངས་ཏེ་རང་རང་གི་གནས་སུ་འདོང་བ་ནི་བདག་ཅག་གི་ཚུལ་མ་ཡིན་པས། མ་ལ་བདག་ཅག་གིས་རྒྱལ་པོ་ལེགས་  
མཐོང་ཆེན་པོའི་མདུན་དུ། གསེར་དང། དངུལ་གྱི་ཕུང་པོ་ཆེར་སྤུངས་ལ། མཐའ་གཅིག་ཏུ་ནོར་བུ་རིན་པོ་ཆེ་དང། ལ་བ་རིན་པོ་ཆེ་དག་བཞག་སྟེ། འདི་ནི་ལྷའི་དཀོར་གྱི་རིགས་ཡིན་ནོ། །ཞེས་  
སྨྲས་ཏེ་བཏང་སྙོམས་སུ་བོར་ལ་འདོང་ངོ་སྙམ་ནས། གསེར་དང་དངུལ་དང། ནོར་བུ་རིན་པོ་ཆེ་དང། ལ་བ་རིན་པོ་ཆེ་དག་རྒྱལ་པོ་ལེགས་མཐོང་ཆེན་པོའི་མདུན་དུ་ཉེ་བར་བཞག་ནས་  
བཏང་སྙོམས་སུ་བོར་ཏེ་དོང་ངོ། །དེ་ནས་རྒྱལ་པོ་ལེགས་མཐོང་ཆེན་པོ་འདི་སྙམ་དུ་སེམས་ཏེ། བདག་གི་ནོར་གྱི་རིགས་ནི་ཆོས་བཞིན་གྱིས་རྙེད་པ་ཡིན་གྱི། ཆོས་མ་ཡིན་པས་ནི་མ་ཡིན་པས་མ་  
ལ་བདག་གིས་ཆོས་དང་མཐུན་པའི་ཁང་བཟང་བརྩིག་གོ་སྙམ་པ་དང། མཐའི་རྒྱལ་ཕྲན་བརྒྱད་ཁྲི་བཞི་སྟོང་གི་རྒྱལ་པོ་ལེགས་མཐོང་ཆེན་པོ་ཆོས་དང་མཐུན་པར་ཁང་བཟང་བརྩིག་པར་  
སྤྲོའོ། །ཞེས་ཐོས་སོ། །ཐོས་ནས་ཀྱང་རྒྱལ་པོ་ལེགས་མཐོང་ཆེན་པོ་ག་ལ་བ་དེར་དོང་སྟེ་ཕྱིན་ནས། རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །ལྷ་ཆོས་དང་མཐུན་པའི་ཁང་བཟང་  
བརྩིག་པ་ལ་ཐུགས་ཀྱི་འཕྲིན་ལས་བསྐྱུང་དུ་གསོལ། ལྷའི་ཆོས་དང་མཐུན་པའི་ཁང་བཟང་བདག་ཅག་གིས་བརྩིག་པར་བགྱིའོ། །སྣ་བོ་དག་ངའི་ཡུལ་ན་འདི་འདྲ་བའི་ནོར་གྱི་རིགས་ཡོད་པས་  
  
  
༄༅། །མི་དགོས་སོ། །ཞེས་སྨྲས་ནས་མ་གནང་ངོ། །མཐའི་རྒྱལ་ཕྲན་བརྒྱད་ཁྲི་བཞི་སྟོང་གིས་ལན་གཉིས་ལན་གསུམ་གྱི་བར་དུ་རྒྱལ་པོ་ལེགས་མཐོང་ཆེན་པོ་ལ་འདི་སྐད་  
ཅེས་སྨྲས་སོ། །ལྷ་ཆོས་དང་མཐུན་པའི་ཁང་བཟང་བརྩིག་པ་ལ་ཐུགས་ཀྱི་འཕྲིན་ལས་བསྐྱུང་དུ་གསོལ། ལྷའི་ཆོས་དང་མཐུན་པའི་ཁང་བཟང་བདག་ཅག་གིས་བརྩིག་པར་བགྱིའོ། །རྒྱལ་པོ་  
ལེགས་མཐོང་ཆེན་པོས་ཀྱང་ལན་གཉིས་ལན་གསུམ་གྱི་བར་དུ་མཐའ་རྒྱལ་ཕྲན་བརྒྱད་ཁྲི་བཞི་སྟོང་ལ་འདི་སྐད་ཅེས་སྨྲས་སོ། །སྣ་བོ་དག་ངའི་ཡུལ་ན་འདི་འདྲ་བའི་ནོར་གྱི་རིགས་ཡོད་པས་  
མི་དགོས་སོ། །ཞེས་སྨྲས་ནས་མ་གནང་ངོ། །དེ་ནས་མཐའི་རྒྱལ་ཕྲན་བརྒྱད་ཁྲི་བཞི་སྟོང་གིས་རྒྱལ་པོ་ལེགས་མཐོང་ཆེན་པོའི་རྐང་པ་ལ་གཏུགས་ནས། ཁ་ཅིག་གིས་ནི་ལག་པ་ནས་  
བཟུང། ཁ་ཅིག་གིས་ནི་གོས་ཀྱི་མཐའ་མ་ནས་བཟུང། ཁ་ཅིག་གིས་ནི་རྒྱལ་པོ་ལེགས་མཐོང་ཆེན་པོ་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ། རྒྱལ་པོ་ལེགས་མཐོང་ཆེན་པོ་ལ་འདི་  
སྐད་ཅེས་གསོལ་ཏོ། །ལྷ་ཆོས་དང་མཐུན་པའི་ཁང་བཟང་བརྩིག་པ་ལ་ཐུགས་ཀྱི་འཕྲིན་ལས་བསྐྱུང་དུ་གསོལ། ལྷའི་ཆོས་ཀྱི་ཁང་བཟང་བདག་ཅག་གིས་བརྩིག་པར་བགྱིའོ། །རྒྱལ་  
པོ་ལེགས་མཐོང་ཆེན་པོས་མཐའི་རྒྱལ་ཕྲན་བརྒྱད་ཁྲི་བཞི་སྟོང་ལ་ཅང་མི་སྨྲ་བས་གནང་ངོ། །དེ་ནས་མཐའི་རྒྱལ་ཕྲན་བརྒྱད་ཁྲི་བཞི་སྟོང་གིས། རྒྱལ་པོ་ལེགས་མཐོང་ཆེན་པོ་ཅང་མི་  
  
  
རང་རང་གི་གནས་སུ་དོང་སྟེ་གསེར་དང། དབྱིག་མང་པོ་དང། རིན་པོ་ཆེའི་ཀ་བ་རེ་རེ་ཁྱེར་ཏེ་རྒྱལ་པོ་ལེགས་མཐོང་ཆེན་པོ་ག་ལ་བ་དེར་ལོགས་སུ་སོང་ནས་  
ཕྱིན་པ་དང། རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །ལྷའི་ཆོས་དང་མཐུན་པའི་ཁང་བཟང་གང་དུ་ཇི་ཙམ་ཞིག་བརྩིག་པར་བགྱི་ལགས། སྣ་བོ་དག་ཁྱེད་ཀྱིས་དེའི་ཕྱིར་  
ཀུ་ཤ་ཅན་གྱི་ཤར་ཕྱོགས་སུ་ཆོས་དང་མཐུན་པའི་ཁང་བཟང་ཆུར་དཔག་ཚད་གཅིག་རྒྱར་དཔག་ཚད་གཅིག་པ་ཞིག་རྩིགས་ཤིག་།ལྷ་བཀའ་བཞིན་འཚལ། ཞེས་མཐའི་རྒྱལ་ཕྲན་བརྒྱད་  
ཁྲི་བཞི་སྟོང་གིས་རྒྱལ་པོ་ལེགས་མཐོང་ཆེན་པོའི་ལྟར་མཉན་ནས། ཀུ་ཤ་ཅན་གྱི་ཤར་ཕྱོགས་སུ་ཆོས་དང་མཐུན་པའི་ཁང་བཟང་ཆུར་དཔག་ཚད་གཅིག་རྒྱར་དཔག་ཚད་གཅིག་པ་ཞིག་  
བརྩིགས་ཏེ། ཀུན་དགའ་བོ། ཆོས་དང་མཐུན་པའི་ཁང་བཟང་གི་རྨང་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་  
བྱས་པར་གྱུར་ཏོ། །ཀུན་དགའ་བོ། ཆོས་དང་མཐུན་པའི་ཁང་བཟང་གི་ཀ་རྟེན་གྱི་གཞི་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང་  
ཤེལ་ལས་བྱས་པ་བྲེས་སོ། །ཀུན་དགའ་བོ། ཆོས་དང་མཐུན་པའི་ཁང་བཟང་གི་ཀ་པ་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང་  
  
  
༄༅། །ཤེལ་ལས་བྱས་པ་བཙུགས་སོ། །ཀུན་དགའ་བོ། གསེར་ལས་བྱས་པའི་ཀ་བ་ལ་ནི་ཀ་རྟེན་དང། ཀ་ཞུ་དང། བྲེ་ཕུལ་དང། གདུང་དངུལ་ལས་བྱས་སོ། །དངུལ་  
ལས་བྱས་པ་ལ་ནི་གསེར་གྱིའོ། །བཻ་ཌཱུརྱ་ལས་བྱས་པ་ལ་ནི་ཤེལ་གྱིའོ། །ཤེལ་ལས་བྱས་པ་ལ་ནི་ཀ་རྟེན་དང། ཀ་ཞུ་དང། བྲེ་ཕུལ་དང། གདུང་བཻ་ཌཱུརྱ་ལས་བྱས་སོ། །ཀུན་དགའ་  
བོ༑ ཆོས་དང་མཐུན་པའི་ཁང་བཟང་གི་གདུང་ཕྲན་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་བྲེས་སོ། །  
ཀུན་དགའ་བོ། ཆོས་དང་མཐུན་པའི་ཁང་བཟང་གི་མདུན་གདུང་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང་བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་  
བྲེས་སོ། །ཀུན་དགའ་བོ། ཆོས་དང་མཐུན་པའི་ཁང་བཟང་གི་གདུང་པོ་ཆེ་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་  
ལས་བྱས་པ་བྲེས་སོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ང་གསུམ་པ། ཀུན་དགའ་བོ། ཆོས་དང་མཐུན་པའི་ཁང་བཟང་གི་བ་གམ་རྣམ་པ་བཞི་པོ་  
གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་བཏགས་སོ། །ཀུན་དགའ་བོ། ཆོས་དང་མཐུན་པའི་ཁང་བཟང་ལ་སྤང་ལེབ་  
  
  
དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པས་གཡོགས་སོ་།ཀུན་དགའ་བོ། ཆོས་དང་མཐུན་པའི་ཁང་བཟང་ལ་  
ཐེམ་སྐས་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་བརྩིགས་སོ། །ཀུན་དགའ་བོ། ཆོས་དང་མཐུན་པའི་  
ཁང་བཟང་ལ་ལན་ཀན་རྣམ་པ་བཞི་པོ་གསེར་ལས་བྱས་པ་དང་དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པས་བསྐོར་ཏོ། །ཀུན་དགའ་བོ། གསེར་  
ལས་བྱས་པའི་ལན་ཀན་གྱི་གཟུངས་གཟེར་དང། རྟེན་མ་དང། གདོང་བུ་དངུལ་ལས་བྱས་སོ། །དངུལ་ལས་བྱས་པ་ལ་ནི་གསེར་གྱིའོ་།བཻ་ཌཱུརྱ་ལ་ནི་ཤེལ་གྱིའོ། །ཀུན་དགའ་བོ། ཤེལ་  
ལས་བྱས་པའི་ལན་ཀན་ལ་ནི་གཟུངས་གཟེར་དང། གདོང་བུ་དང། ལན་ཀན་གྱི་རྟེན་མ་བཻ་ཌཱུརྱ་ལས་བྱས་ལས་སོ། །ཀུན་དགའ་བོ། ཆོས་དང་མཐུན་པའི་ཁང་བཟང་ལ་ཁང་པ་རྩིག་མ་  
རྣམ་པ་བཞི་པོ་གསེར་ལས་བྱས་པ་དང་དངུལ་ལས་བྱས་པ་དང་།བཻ་ཌཱུརྱ་ལས་བྱས་པ་དང་ཤེལ་ལས་བྱས་པ་བརྩིགས་སོ། །ཀུན་དགའ་བོ། གསེར་ལས་བྱས་པའི་ཁང་པ་  
རྩེག་མ་ལ་ནི། དངུལ་ལས་བྱས་པའི་ཁྲི་ལྷས་མ་ཅང་དང། ཀ་ལིངྐའི་རས་ཀྱི་གདིང་བ་ཅན་དང་སྟན་ནང་ཚངས་ཅན་གྱི་གདིང་བ་ཅན་དང་ཟ་འོག་གི་སྟན་དང་མེན་ཏྲིའི་སྟན་དང་  
  
  
༄༅། །ཨར་མོ་ནིག་གི་སྟན་དང། ཀ་ལིངྐའི་རས་ཕྲན་གྱི་སྟན་སྟེང་གཡོགས་དང་བཅས་པ། ཕྱོགས་གཉིས་སུ་སྔས་དམར་པོ་བཅུག་པ་དག་བཞག་གོ་དངུལ་ལས་  
བྱས་པ་ལ་ནི་གསེར་ལས་བྱས་པའོ། །བཻ་ཌཱུརྱ་ལས་བྱས་པ་ལ་ནི་ཤེལ་ལས་བྱས་པའོ། །ཤེལ་ལས་བྱས་པ་ལ་ནི་བཻ་ཌཱུརྱ་ལས་བྱས་པའི་ཁྲི་ལྷས་མ་ཅན་གྱི་ཞེས་བྱ་བ་ནས་ཕྱོགས་  
གཉིས་སུ་སྔས་དམར་པོ་ཅན་དག་བཞག་གོ་ཞེས་བྱ་བའི་བར་གོང་མ་བཞིན་ནོ། །ཀུན་དགའ་བོ། གསེར་ལས་བྱས་པའི་ཁང་པ་རྩེག་མའི་མདུན་དུ་ནི། དངུལ་ལས་བྱས་པའི་ཏ་ལ་  
འདབ་མ་དང། མེ་ཏོག་དང། འབྲས་བུ་གསེར་ལས་བྱས་པ་སྦྲེངས་སོ་།དངུལ་ལས་བྱས་པ་ལ་ནི་གསེར་ལས་བྱས་པའོ། །བཻ་ཌཱུརྱ་ལས་བྱས་པ་ལ་ནི་ཤེལ་ལས་བྱས་པའོ། །ཤེལ་  
ལས་བྱས་པའི་ཁང་བ་རྩེག་མའི་མདུན་དུ་ནི། བཻ་ཌཱུརྱ་ལས་བྱས་པའི་ཏ་ལ། འདབ་མ་དང། མེ་ཏོག་དང། འབྲས་བུ་ཤེལ་ལས་བྱས་པ་སྦྲེངས་སོ། །ཏ་ལ་དེ་རྣམས་རླུང་གིས་བསྐྱོད་པ་  
ན༑ འདི་ལྟ་བུའི་སྒྲ་ཡིད་དུ་འོང་བ་འབྱུང་སྟེ། དཔེར་ན་སྐྱེས་བུ་མཁས་པས་ཡན་ལག་ལྔ་དང་ལྡན་པའི་སིལ་སྙན་ཡང་དག་པར་ལེགས་པར་བསྒྲགས་པ་བཞིན་ནོ། །ཀུན་དགའ་བོ་  
ཆོས་དང་མཐུན་པའི་ཁང་བཟང་ལ་གསེར་གྱི་གཅལ་བཀྲམ་ཞིང་ཙནྡན་གྱི་ཆུས་ཆག་ཆག་བཏབ་ལ། གསེར་གྱི་དྲ་བ་དང། གསེར་གྱི་དྲིལ་བུ་གཡེར་ཀ་བརྒྱུས་པས་བཏགས་སོ། །  
  
  
རྨང་དང་ཀ་རྟེན་ཀ་བ་དང། གདུང་ཕྲན་མདུན་གདུང་གདུང་པོ་ཆེ། །བ་གམ་སྤང་ལེབ་ཐེམ་སྐས་དང། །ལན་ཀན་རྩེག་མ་ཏ་ལ་གསེར། །དེ་ནས་མཐའི་རྒྱལ་ཕྲན་བརྒྱད་ཁྲི་བཞི་  
སྟོང་གིས་ཆོས་དང་མཐུན་པའི་ཁང་བཟང་གི་བྱ་བ་ཐམས་ཅད་ཟིན་པར་རིག་ནས། ཆོས་དང་མཐུན་པའི་ཁང་བཟང་གི་མདུན་དུ་ཆོས་དང་མཐུན་པའི་རྫིང་ཚུར་དཔག་ཚད་གཅིག་རྒྱར་  
དཔག་ཚད་གཅིག་པ་ཞིག་བྱས་ཏེ། ཀུན་དགའ་བོ། ཆོས་དང་མཐུན་པའི་རྫིང་ཕ་གུ་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང་  
ཤེལ་ལས་བྱས་པས་བརྩིགས་སོ། །ཀུན་དགའ་བོ། ཆོས་དང་མཐུན་པའི་རྫིང་གི་ཐེམ་སྐས་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་  
བྱས་པ་དང། ཤེལ་ལས་བྱས་པས་བརྩིགས་སོ། །ཀུན་དགའ་བོ། ཆོས་དང་མཐུན་པའི་རྫིང་ལ་ཁ་ཁྱེར་རྣམ་པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་  
ལས་བྱས་པ་དང། ཤེལ་ལས་བྱས་པས་བསྐོར་ཏོ། །གསེར་ལས་བྱས་པའི་ཁ་ཁྱེར་ལ་ནི་གཟུངས་གཟེར་དང། གདོང་བུ་དང། རྟེན་མ་དངུལ་ལས་བྱས་སོ། །དངུལ་ལས་བྱས་པ་ལ་ནི་  
གསེར་ལས་བྱས་སོ། །བཻ་ཌཱུརྱ་ལས་བྱས་པ་ལ་ནི་ཤེལ་ལས་བྱས་སོ་།ཤེལ་ལས་བྱས་པའི་ཁ་ཁྱེར་ལ་ནི་གཟུངས་གཟེར་དང། གདུང་བུ་དང། རྟེན་མ་བཻ་ཌཱུརྱ་ལས་བྱས་སོ། །ཀུན་  
  
  
༄༅། །དགའ་བོ། ཆོས་དང་མཐུན་པའི་རྫིང་གི་ནང་ན་མེ་ཏོག་ཆུ་ལས་སྐྱེས་པ་རྣམ་པ་སྣ་ཚོགས་འདི་ལྟ་སྟེ། ཨུཏྤ་ལ་དང་པདྨ་དང། ཀུན་མུ་ད་དང་  
པདྨ་དཀར་པོ་དང། དྲི་མཆོག་དང། དྲི་ངད་འཇམ་དང། དུས་ཚིགས་ཐམས་ཅད་པ་དང། དུས་ཐམས་ཅད་པའི་མེ་ཏོག་གི་ཕྲེང་བའི་རྒྱུ་སྐྱེ་བོ་ཐམས་ཅད་ལ་དགག་པ་མེད་པ་  
བསྐྱེད་དོ། །ཀུན་དགའ་བོ། ཆོས་དང་མཐུན་པའི་རྫིང་གི་འགྲམ་གཉིས་ན། མེ་ཏོག་སྐམ་ལས་སྐྱེ་བ་འདི་ལྟ་སྟེ། ཨ་ཏི་མུ་ག་ཏ་ཀ་དང། ཙམ་པ་ཀ་དང། སྐྱ་ན་ར་དང། པ་རི་ཤ་  
ཀི་དང། མ་ལི་ཀ་དང། ན་བ་མ་ལི་ཀ་དང། ཡིད་དུ་འོང་བ་དང་ཡུ་ཏི་ཀ་དང། དྷ་ནུ་ཀ་རི་དང། དུས་ཚིགས་ཐམས་ཅད་དང། དུས་ཐམས་ཅད་པའི་མེ་ཏོག་གི་ཕྲེང་བའི་རྒྱུ་  
སྐྱེ་བོ་ཐམས་ཅད་ལ་དགག་པ་མེད་པ་བསྐྱེད་དོ། །ཀུན་དགའ་བོ། ཆོས་དང་མཐུན་པའི་རྫིང་གསེར་གྱི་བྱེ་མ་བདལ་ཅིང། ཙནྡན་གྱི་ཆུས་ཆག་ཆག་བཏབ་ལ། གསེར་གྱི་དྲ་བ་དང་  
གསེར་གྱི་དྲིལ་བུ་གཡེར་ཀ་བརྒྱུས་པས་བཏགས་སོ། །དེ་ནས་མཐའི་རྒྱལ་ཕྲན་བརྒྱད་ཁྲི་བཞི་སྟོང་གིས་ཆོས་དང་མཐུན་པའི་རྫིང་གི་བྱ་བ་ཐམས་ཅད་ཟིན་པར་རིག་ནས། ཆོས་དང་  
མཐུན་པའི་རྫིང་གི་མདུན་དུ། ཆོས་དང་མཐུན་པའི་ཏ་ལའི་ཚལ་ཆུར་དཔག་ཚད་གཅིག་རྒྱར་དཔག་ཚད་གཅིག་པ་ཞིག་བཙུགས་ཏེ། ཀུན་དགའ་བོ། ཆོས་དང་མཐུན་པའི་ཏ་ལའི་ཚལ་  
  
  
དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་བཙུགས་སོ། །ཀུན་དགའ་བོ། གསེར་ལས་བྱས་པའི་ཏ་ལ་ལ་  
ནི་ལོ་མ་དང། མེ་ཏོག་དང། འབྲས་བུ་དངུལ་ལས་བྱས་པ་བཙུགས་སོ་།དངུལ་ལས་བྱས་པ་ལ་ནི་གསེར་ལས་བྱས་པའོ། །བཻ་ཌཱུརྱ་ལས་བྱས་པ་ལ་ནི་ཤེལ་ལས་བྱས་པའོ། །ཤེལ་ལས་  
བྱས་པའི་ཏ་ལ་ལ་ནི། ལོ་མ་དང། མེ་ཏོག་དང། འབྲས་བུ་བཻ་ཌཱུརྱ་ལས་བྱས་པ་བཙུགས་སོ། །ཀུན་དགའ་བོ། ཏ་ལའི་ཚལ་དེ་དག་རླུང་གིས་བསྐྱོད་པ་ན། འདི་ལྟ་བུའི་སྒྲ་ཡིད་དུ་འོང་  
འབྱུང་སྟེ། དཔེར་ན་སྐྱེས་བུ་མཁས་པས་ཡན་ལག་ལྔ་དང་ལྡན་པའི་སིལ་སྙན་ཡང་དག་པར་བསྒྲགས་པ་བཞིན་ནོ། །ཀུན་དགའ་བོ་ཆོས་དང་མཐུན་པའི་ཏ་ལའི་ཚལ་དེ། ལན་ཀན་རྣམ་  
པ་བཞི་པོ་གསེར་ལས་བྱས་པ་དང། དངུལ་ལས་བྱས་པ་དང་བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་ཀུན་ཏུ་བསྐོར་ཏོ་།ཀུན་དགའ་བོ། གསེར་ལས་བྱས་པའི་ལན་ཀན་ལ་  
གཟུངས་གཟེར་དང། གདུང་བུ་དང། རྟེན་མ་དངུལ་ལས་བྱས་སོ་།དངུལ་ལས་བྱས་པ་ལ་ནི་གསེར་ལས་བྱས་པའོ། །བཻ་ཌཱུརྱ་ལས་བྱས་པ་ལ་ནི་ཤེལ་ལས་བྱས་པའོ། །ཤེལ་ལས་  
བྱས་པའི་ལན་ཀན་ལ་ནི་གཟུངས་གཟེར་དང། གདུང་བུ་དང། རྟེན་མ་བཻ་ཌཱུརྱ་ལས་བྱས་སོ། །ཀུན་དགའ་བོ། ཆོས་དང་མཐུན་པའི་ཏ་ལའི་ཚལ་ན། གསེར་གྱི་གཅལ་བཀྲམ་ཞིང་ཙནྡན་གྱི་  
  
  
༄༅། །ཆུས་ཆག་ཆག་བཏབ་ལ། གསེར་གྱི་དྲ་བ་དང། གསེར་གྱི་དྲིལ་བུ་གཡེར་ཀ་བརྒྱུས་པས་བཏགས་སོ། །དེ་ནས་མཐའི་རྒྱལ་ཕྲན་བརྒྱད་ཁྲི་བཞི་སྟོང་གིས་  
ཆོས་དང་མཐུན་པའི་ཁང་བཟང་དང། ཆོས་དང་མཐུན་པའི་རྫིང་དང། ཆོས་དང་མཐུན་པའི་ཏ་ལའི་ཚལ་གྱི་བྱ་བ་ཐམས་ཅད་ཟིན་པར་རིག་ནས། རྒྱལ་པོ་ལེགས་མཐོང་ཆེན་པོ་ག་ལ་  
བ་དེར་དོང་སྟེ་ལྷགས་ནས། རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །ལྷའི་ཆོས་དང་མཐུན་པའི་ཁང་བཟང་དང་ཆོས་དང་མཐུན་པའི་རྫིང་དང། ཆོས་དང་མཐུན་པའི་  
ཏ་ལའི་ཚལ་མཛད་པ་ཐམས་ཅད་བགྱིས་ལགས་ཏེ། ལྷ་ད་དེའི་དུས་ལ་བབ་པར་དགོངས་ཤིག་དེ་ནས་རྒྱལ་པོ་ལེགས་མཐོང་ཆེན་པོ་འདི་སྙམ་དུ་སེམས་ཏེ། འདི་ལྟར་ཆོས་དང་མཐུན་  
པའི་ཁང་བཟང་འདིར་ཐོག་མར་བདག་ཁོ་ན་གནས་པ་ནི། བདག་གི་ཆ་མ་ཡིན་པས་མ་ལ་བདག་གིས་བདག་གི་ཡུལ་ན་དགེ་སྦྱོང་དང་བྲམ་ཟེ་དང། ཚུལ་བཟང་པོར་བཀུར་བ་གང་དག་  
གནས་པ་དེ་དག་ཆོས་དང་མཐུན་པའི་ཁང་བཟང་དུ་ཐོག་མཁོ་ནར་ཟན་བྱིན་ལ། རེ་རེ་ལ་ཡང་རས་བཅོས་བུ་སར་པ་ཟུང་རེ་བསྐོན་ནོ་སྙམ་མོ། །དེ་ནས་རྒྱལ་པོ་ལེགས་མཐོང་ཆེན་པོས་  
རང་གི་ཡུལ་ན་དགེ་སྦྱོང་དང། བྲམ་ཟེ་དང་ཚུལ་བཟང་པོར་བཀུར་བ་གང་དག་གནས་པ་དེ་དག་ཐོག་མ་ཁོ་ནར་ཆོས་དང་མཐུན་པའི་ཁང་བཟང་དུ་ཟན་བྱིན་ནས། རེ་རེ་ལ་ཡང་རས་བཅོས་  
  
  
།དེ་ནས་ཡང་རྒྱལ་པོ་ལེགས་མཐོང་ཆེན་པོ་འདི་སྙམ་དུ་སེམས་ཏེ། ཆོས་དང་མཐུན་པའི་ཁང་བཟང་དུ་བདག་གིས་འདོད་པའི་ཡོན་ཏན་ལྔ་འབྱོར་ཅིང་ལྡན་པར་  
གྱུར་པ། རྩེ་བ་དང། དགའ་བ་དང། དགའ་མགུར་སྤྱོད་པ་ནི་བདག་གི་ཚུལ་མ་ཡིན་པས། མ་ལ་བདག་གིས་ཆོས་དང་མཐུན་པའི་ཁང་བཟང་དུ་སྐྱེས་བུ་ཉེ་གནས་གཅིག་དང་རྒྱལ་པོའི་དྲང་  
སྲོང་གི་ཚངས་པར་སྤྱོད་པ་སྤྱད་དོ་སྙམ་མོ། །དེ་ནས་རྒྱལ་པོ་ལེགས་མཐོང་ཆེན་པོ་ཆོས་དང་མཐུན་པའི་ཁང་བཟང་དུ་སྐྱེས་བུ་ཉེ་གནས་གཅིག་དང་རྒྱལ་པོའི་དྲང་སྲོང་གི་ཚངས་པར་སྤྱོད་པ་  
སྤྱད་དོ། །དེ་ནས་རྒྱལ་པོ་ལེགས་མཐོང་ཆེན་པོ་གསེར་ལས་བྱས་པའི་ཁང་པ་རྩེག་མའི་ནང་དུ་ཞུགས་ནས། དངུལ་ལས་བྱས་པའི་ཁྲི་ལ་འདུག་གོ་ཁྲི་ལ་འདུག་ནས་འདོད་པ་དག་ལས་  
དབེན་པ། སྡིག་པ་མི་དགེ་བའི་ཆོས་རྣམས་ལས་དབེན་པ། རྟོག་པ་དང་བཅས་པ། དཔྱོད་པ་དང་བཅས་པ། དབེན་པ་ལས་སྐྱེས་པའི་དགའ་བ་དང། བདེ་བ་ཅན་བསམ་གཏན་དང་པོ་  
རྫོགས་པར་བྱས་ཏེ་གནས་སོ། །དངུལ་ལས་བྱས་པའི་ཁྲི་ལས་བབས་ཏེ། གསེར་ལས་བྱས་པའི་ཁང་པ་རྩེག་མ་ནས་བྱུང་ནས། དངུལ་ལས་བྱས་པའི་ཁང་བརྩེག་མའི་ནང་དུ་ཞུགས་ཏེ་  
གསེར་ལས་བྱས་པའི་ཁྲི་ལ་འདུག་གོ། །ཁྲི་ལ་འདུག་ནས་འདོད་པ་དག་ལས་དབེན་པ་ཞེས་བྱ་བ་ནས། བསམ་གཏན་དང་པོ་རྫོགས་པར་བྱས་ཏེ་གནས་སོ། །ཞེས་བྱ་བའི་བར་གོང་མ་  
  
  
༄༅། །བཞིན་ནོ། །གསེར་ལས་བྱས་པའི་ཁྲི་ལས་བབས་ནས། དངུལ་ལས་བྱས་པའི་གང་པ་རྩེག་མ་ནས་བྱུང་སྟེ། བཻ་ཌཱུརྱ་ལས་བྱས་པའི་ཁང་པ་རྩེག་མའི་  
ནང་དུ་ཞུགས་ནས། ཤེལ་ལས་བྱས་པའི་ཁྲི་ལ་འདུག་གོ་ཁྲི་ལ་འདུག་ནས་འདོད་པ་དག་ལས་དབེན་པ་ཞེས་བྱ་བ་ནས། བསམ་གཏན་དང་པོ་རྫོགས་པར་བྱས་ཏེ་གནས་སོ། །ཞེས་  
བྱ་བའི་བར་གོང་མ་བཞིན་ནོ། །ཤེལ་ལས་བྱས་པའི་ཁྲི་ལས་བབས་ཏེ། བཻ་ཌཱུརྱ་ལས་བྱས་པའི་ཁང་པ་རྩེག་མ་ནས་བྱུང་སྟེ་ཤེལ་ལས་བྱས་པའི་ཁང་པ་རྩེག་མའི་ནང་དུ་ཞུགས་ནས་  
བཻ་ཌཱུརྱ་ལས་བྱས་པའི་ཁྲི་ལ་འདུག་གོ་ཁྲི་ལ་འདུག་ནས་འདོད་པ་དག་ལས་དབེན་པ་ཞེས་བྱ་བ་ནས། བསམ་གཏན་དང་པོ་རྫོགས་པར་བྱས་ཏེ་གནས་སོ། །ཞེས་བྱ་བའི་བར་གོང་མ་  
བཞིན་ནོ། །དེ་ནས་བུད་མེད་བརྒྱད་ཁྲི་བཞི་སྟོང་བཙུན་མོ་རིན་པོ་ཆེ་ག་ལ་བ་དེར་དོང་སྟེ་ལྷགས་ནས། བཙུན་མོ་རིན་པོ་ཆེ་ལ་འདི་སྐད་ཅེས་སྨྲས་སོ། །ལྷ་མོ། མཁྱེན་པར་མཛོད་ཅིག་  
བདག་ཅག་ནི་ལྷ་མ་མཐོང་ནས་རིང་ཞིག་ལགས་ཏེ། བདག་ཅག་ནི་ལྷ་མ་མཐོང་བར་ཤིན་ཏུ་སྐོམ་པས། བདག་ཅག་ནི་ལྷ་བལྟ་བར་འཚལ་ལོ། །ཕུ་ནུ་མོ་ཁྱེད་ཅག་དེའི་ཕྱིར་སྡོད་ཅིག་དང་  
ཇི་ཙམ་ངས་བློན་པོ་རིན་པོ་ཆེ་ལ་དྲི་བར་བྱའོ། །དེ་ནས་བཙུན་མོ་རིན་པོ་ཆེས་བློན་པོ་རིན་པོ་ཆེ་ཕོ་ཉས་བཀུག་ནས་འདི་སྐད་ཅེས་སྨྲས་སོ། །དམག་དཔོན་ཤེས་པར་བྱོས་ཤིག་ངེད་ཀྱིས་ལྷ་མ་  
  
  
ངེད་ལྷ་བལྟ་བར་ཤིན་ཏུ་སྐོམ་པས། ངེད་ནི་ལྷ་བལྟ་བར་འདོད་དོ། །དེའི་ཕྱིར་སྲིང་མོ་དག་ཁྱེད་ཐམས་ཅད་རྒྱན་སེར་པོ། གོས་སེར་པོ། ཕྲེང་བ་དང། འཕྱང་ཕྲུལ་དང་  
བྱུག་པ་སེར་པོ། འཁོར་རྣམས་སེར་པོར་ཆོས་ཤིག་དང། ཇི་ཙམ་བདག་གིས་མཐའི་རྒྱལ་ཕྲན་བརྒྱད་ཁྲི་བཞི་སྟོང་དང། གླང་པོ་ཆེའི་རྒྱལ་པོ་ཉེ་བའི་གསོ་སྦྱོང་ལ་སོགས་པ་གླང་པོ་ཆེ་  
བརྒྱད་ཁྲི་བཞི་སྟོང་དང། རྟའི་རྒྱལ་པོ་སྤྲིན་གྱི་ཤུགས་ཅན་ལ་སོགས་པ་རྟ་བརྒྱད་ཁྲི་བཞི་སྟོང་དང། ཤིང་རྟ་དགའ་དབྱངས་ལ་སོགས་པ་ཤིང་རྟ་བརྒྱད་ཁྲི་བཞི་སྟོང་བསྡུ་བར་བགྱིའོ། །དེ་  
ནས་བཙུན་མོ་ཐམས་ཅད་རྒྱན་སེར་པོ་དང། གོས་སེར་པོ་དང། ཕྲེང་བ་དང། འཕྱང་ཕྲུལ་དང། བྱུག་པ་སེར་པོ། འཁོར་རྣམས་སེར་པོར་ཆས་སོ། །དེ་ནས་བློན་པོ་རིན་པོ་ཆེས་མཐའི་  
རྒྱལ་ཕྲན་བརྒྱད་ཁྲི་བཞི་སྟོང་དང། གླང་པོ་ཆེའི་རྒྱལ་པོ་ཉེ་བའི་གསོ་སྦྱོང་ལ་སོགས་པ་གླང་པོ་ཆེ་བརྒྱད་ཁྲི་བཞི་སྟོང་དང། རྟའི་རྒྱལ་པོ་སྤྲིན་གྱི་ཤུགས་ཅན་ལ་སོགས་པ་རྟ་བརྒྱད་ཁྲི་བཞི་  
སྟོང་དང། ཤིང་རྟ་དགའ་དབྱངས་ལ་སོགས་པ་ཤིང་རྟ་བརྒྱད་ཁྲི་བཞི་སྟོང་བསྡུས་སོ། །བསྡུས་ནས་བཙུན་མོ་རིན་པོ་ཆེ་ནི་ཤིང་རྟ་དགའ་དབྱངས་ཤུ་ཞུགས། བུད་མེད་ལྷག་མ་གཞན་  
ནི་རང་རང་གི་ཤིང་རྟར་ཞུགས་ཏེ། ཆོས་དང་མཐུན་པའི་ཁང་བཟང་ག་ལ་བར་དོང་ངོ། །དེའི་ཚེ་ཆོས་དང་མཐུན་པའི་ཁང་བཟང་གི་འོག་ནས། སྐྱེ་བོ་ཕལ་པོ་ཆེའི་སྒྲ་མང་པོ་དང། སྒྲ་མཐོན་  
  
  
༄༅། །པོ་དག་གྲགས་པ་དང། རྒྱལ་པོ་ལེགས་མཐོང་ཆེན་པོས་ཆོས་དང་མཐུན་པའི་ཁང་བཟང་གི་འོག་ན། སྐྱེ་བོ་ཕལ་པོ་ཆེའི་སྒྲ་གྲགས་པ་ཐོས་སོ། །ཐོས་ནས་སྐྱེས་  
བུ་ཉེ་གནས་ལ་འདི་སྐད་ཅེས་སྨྲས་སོ། །ཀྱེ། སྐྱེས་བུ་ཆོས་དང་མཐུན་པའི་ཁང་བཟང་འདིའི་འོག་ན། སྐྱེ་བོ་ཕལ་པོ་ཆེའི་སྒྲ་མང་པོ་དང། སྒྲ་ཆེན་པོ་གྲགས་པ་འདི་ཅི་ཞིག་ཡིན། ལྷ། དེ་ནི་  
བཙུན་མོ་རིན་པོ་ཆེ་ལ་སོགས་པ་བུད་མེད་བརྒྱད་ཁྲི་བཞི་སྟོང་ཆོས་དང་མཐུན་པའི་ཁང་བཟང་གི་འོག་ནས་ལྷ་བལྟ་བར་འཚལ་ཏེ། བློན་པོ་རིན་པོ་ཆེ་ལ་སོགས་པ་མཐའི་རྒྱལ་ཕྲན་བརྒྱད་  
ཁྲི་བཞི་སྟོང་དང། གླང་པོ་ཆེའི་རྒྱལ་པོ་ཉེ་བའི་གསོ་སྦྱོང་ལ་སོགས་པ་གླང་པོ་ཆེ་བརྒྱད་ཁྲི་བཞི་སྟོང་དང། རྟའི་རྒྱལ་པོ་སྤྲིན་གྱི་ཤུགས་ཅན་ལ་སོགས་པ་རྟ་བརྒྱད་ཁྲི་བཞི་སྟོང་དང། ཤིང་རྟ་  
དགའ་དབྱངས་ལ་སོགས་པ་ཤིང་རྟ་བརྒྱད་ཁྲི་བཞི་སྟོང་ཆོས་དང་མཐུན་པའི་ཁང་བཟང་འདིའི་འོག་ནས་མཆི་བ་ལགས་སོ། །ཀྱེ་སྐྱེས་བུ་ཁྱོད་ཀྱིས་དེའི་ཕྱིར་ཆོས་དང་མཐུན་པའི་ཁང་བཟང་གི་  
ཤོད་དུ། གང་ལ་ང་འདུག་ནས་སྐྱེ་བོ་མང་པོ་བལྟ་བ། གསེར་ལས་བྱས་པའི་སྟན་བཟང་པོ་ཤོམས་ཤིག་ལྷ་བཀའ་བཞིན་འཚལ་ཞེས་སྐྱེས་བུ་དེས་རྒྱལ་པོ་ལེགས་མཐོང་ཆེན་པོའི་ལྟར་  
མཉན་ནས། ཆོས་དང་མཐུན་པའི་ཁང་བཟང་གི་ཤོད་དུ་གསེར་ལས་བྱས་པའི་གདན་བཟང་པོ་བཤམས་ཏེ། རྒྱལ་པོ་ལེགས་མཐོང་ཆེན་པོ་ག་ལ་བར་སོང་ནས་ཕྱིན་ཏེ། རྒྱལ་པོ་ལེགས་  
  
  
།ལྷ། ཆོས་དང་མཐུན་པའི་ཁང་བཟང་གི་ཤོད་དུ་གསེར་ལས་བགྱིས་པའི་གདན་བཟང་པོ་བཤམས་ལགས་ན། ལྷ་ད་དེའི་དུས་ལ་བབ་པར་དགོངས་སུ་  
གསོལ༑ དེ་ནས་རྒྱལ་པོ་ལེགས་མཐོང་ཆེན་པོ་ཆོས་དང་མཐུན་པའི་ཁང་བཟང་ནས་འབབ་པ་ན། བུད་མེད་དེ་ཐམས་ཅད་རྒྱན་སེར་པོ་དང། གོས་སེར་པོ་དང། ཕྲེང་བ་དང། འཕྱང་ཕྲུལ་དང་  
བྱུག་པ་སེར་པོ་དང། འཁོར་རྣམས་སེར་པོར་ཆས་པ་མཐོང་ངོ་།མཐོང་ནས་ཀྱང་ཀྱེ་མ་བུད་མེད་འདི་དག་ནི་ཆགས་པར་འགྱུར་རོ་།སྙམ་དུ་རིག་ནས། གནམ་དུ་ལྟ་ཞིང་འདུག་པ་དང། བཙུན་  
མོ་རིན་པོ་ཆེས་རྒྱལ་པོ་ལེགས་མཐོང་ཆེན་པོ་གནམ་དུ་ལྟ་ཞིང་འདུག་པ་མཐོང་ངོ། །མཐོང་ནས་འདི་སྙམ་དུ་སེམས་ཏེ། ཇི་ལྟར་ལྷས་བདག་ཅག་མཐོང་ནས་གནམ་དུ་ལྟ་ཞིང་འདུག་པ་དང་སྦྱར་  
ན་ལྷས་བདག་ཅག་ལ་གནོད་པ་ཞིག་བྱེད་པར་མི་འགྱུར་གྲང་སྙམ་མོ། །དེ་ནས་རྒྱལ་པོ་ལེགས་མཐོང་ཆེན་པོ་ཆོས་དང་མཐུན་པའི་ཁང་བཟང་ནས་བབས་ནས། གསེར་ལས་བྱས་པའི་གདན་བཟང་  
པོ་བཤམས་པ་ལ་འདུག་པ་དང། བཙུན་མོ་རིན་པོ་ཆེ་རྒྱལ་པོ་ལེགས་མཐོང་ཆེན་པོ་ག་ལ་བར་སོང་སྟེ་ཕྱིན་ནས། རྒྱལ་པོ་ལེགས་མཐོང་ཆེན་པོའི་རྐང་པ་ལ་མགོ་བོས་ཕྱག་འཚལ་ནས་ཕྱོགས་  
གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་བཙུན་མོ་རིན་པོ་ཆེས་རྒྱལ་པོ་ལེགས་མཐོང་ཆེན་པོ་ལ་འདི་སྐད་ཅེས་སྨྲས་སོ། །བུད་མེད་བརྒྱད་ཁྲི་བཞི་སྟོང་འདི་དག་ནི་ལྷའི་ལགས་ཀྱི་  
  
  
༄༅། །ལྷ་འདི་དག་ལ་དགྱེས་པ་བསྐྱེད་པ་དང། འཚོ་བའི་སླད་དུ་གཟིགས་སུ་གསོལ། བློན་པོ་རིན་པོ་ཆེ་ལ་སོགས་པ་མཐའི་རྒྱལ་ཕྲན་བརྒྱད་ཁྲི་བཞི་སྟོང་  
དང། གླང་པོ་ཆེའི་རྒྱལ་པོ་ཉེ་བའི་གསོ་སྦྱོང་ལ་སོགས་པ་གླང་པོ་ཆེ་བརྒྱད་ཁྲི་བཞི་སྟོང་དང། རྟའི་རྒྱལ་པོ་སྤྲིན་གྱི་ཤུགས་ཅན་ལ་སོགས་པ་རྟ་བརྒྱད་ཁྲི་བཞི་སྟོང་དང། ཤིང་རྟ་  
དགའ་དབྱངས་ལ་སོགས་པ་ཤིང་རྟ་བརྒྱད་ཁྲི་བཞི་སྟོང་དང་རྒྱལ་པོའི་ཕོ་བྲང་རྩྭ་ཅན་ལ་སོགས་པ་གྲོང་ཁྱེར་བརྒྱད་ཁྲི་བཞི་སྟོང་དང། ཁང་པ་རྩེག་མ་བ་གམ་ཅན་ལ་སོགས་པ་ཁང་  
པ་རྩེག་མ་བརྒྱད་ཁྲི་བཞི་སྟོང་འདི་དག་ནི། ལྷའི་ལགས་ཀྱི་ལྷ་འདི་དག་ལ་དགྱེས་པ་བསྐྱེད་པ་དང། འཚོ་བའི་སླད་དུ་གཟིགས་སུ་གསོལ། སྲིང་མོ་ཁྱོད་སྔོན་ནི་ང་ལ་མཛའ་བཤེས་  
བཞིན་བྱེད་ན། ད་ནི་ཁྱོད་ཀྱིས་འགྲན་ཟླར་བྱས་སོ། །དེ་ནས་བཙུན་མོ་རིན་པོ་ཆེས་རྒྱལ་པོ་ལེགས་མཐོང་ཆེན་པོས་སྲིང་མོ་ཞེས་བྱ་བའི་ཚིག་གིས་བོས་པས། དུས་ཏེ་མཆི་མ་ཕྱུང་  
ནས་འདི་སྐད་ཅེས་སྨྲས་སོ། །ཇི་ལྟར་ལྷས་བདག་ཅག་ལ་སྲིང་མོ་ཞེས་བཀའ་སྩལ་ཏེ། བོས་པས་ད་ནི་བདག་ཅག་རིང་པོ་མི་ཐོགས་པ་ལ་ལྷ་དང་ཐབས་ཅིག་ཏུ་མི་འགྱུར་ཏེ། བྲལ་བ་  
དང། འགྱེས་པ་དང། རྣམ་པར་འབྲལ་བར་འགྱུར་རོ། །དེ་ནས་བཙུན་མོ་རིན་པོ་ཆེས་རྒྱལ་པོ་ལེགས་མཐོང་ཆེན་པོའི་གོས་ཀྱི་མཐའ་མ་ལ་བཟུང་སྟེ། མཆི་མ་གླགས་ནས་འདི་སྐད་  
  
  
།ལྷས་བདག་ཅག་ལ་སྔོན་མཛའ་བཤེས་བཞིན་འགྲན་ཟླ་མ་མཆིས་པར་བགྱིས་པ་དེ་ཇི་ལྟ་བུ་ལགས། སྲིང་མོ་ཁྱོད་ཚུར་ཤོག་འདི་སྐད་ཅེས་མི་རྣམས་ནི་ཡུན་ཐུང་ངུར་འཚོ་བ་  
སྐྱེས་ནས་མི་འཆི་བ་མེད་ཅིང། ཚེ་རབས་གཞན་དུ་འགྲོ་བར་འགྱུར་བས་དགེ་བ་བྱོས་ཤིག་ཚངས་པར་སྤྱད་པ་ལ་སྤྱོད་ཅིག་ཅེས་སྨྲོས་ཤིག་ལྷ་གང་དག་སྐད་ཅིག་ཐང་ཅིག་ཡུད་ཙམ་  
ལ༑ ལྷའི་སྐུ་ཐམས་ཅད་ནས་ཐམས་ཅད་དུ་འཇིག་པར་འགྱུར་ཞིང་མི་དགའ་སྟེ། གང་ལྷའི་བུད་མེད་བརྒྱད་ཁྲི་བཞི་སྟོང་ལ་འདུན་པ་དང། ཆགས་པ་དང། སྡུག་པ་དང། དགྱེས་པ་དང་  
ཡིད་དུ་འོང་བར་འགྱུར་བའི་གནས་དེ་ནི་འཚོ་བར་བགྱི་བའི་སླད་དུ་ལྷས་སྤང་བར་མཛད་དུ་གསོལ། གང་དག་ལྷས་བློན་པོ་རིན་པོ་ཆེ་ལ་སོགས་པ་ཁམས་ཀྱི་རྒྱལ་ཕྲན་བརྒྱད་ཁྲི་བཞི་སྟོང་དང་  
གླང་པོ་ཆེའི་རྒྱལ་པོ་ཉེ་བའི་གསོ་སྦྱོང་ལ་སོགས་པ་གླང་པོ་ཆེ་བརྒྱད་ཁྲི་བཞི་སྟོང་དང། རྟའི་རྒྱལ་པོ་སྤྲིན་གྱི་ཤུགས་ཅན་ལ་སོགས་པ་རྟ་བརྒྱད་ཁྲི་བཞི་སྟོང་དང། ཤིང་རྟ་དགའ་དབྱངས་ལ་  
སོགས་པ་ཤིང་རྟ་བརྒྱད་ཁྲི་བཞི་སྟོང་དང། རྒྱལ་པོའི་ཕོ་བྲང་རྩྭ་ཅན་ལ་སོགས་པ་གྲོང་ཁྱེར་བརྒྱད་ཁྲི་བཞི་སྟོང་དང། ཁང་པ་རྩེག་མ་བ་གམ་ཅན་ལ་སོགས་པ་ཁང་པ་རྩེག་མ་བརྒྱད་ཁྲི་བཞི་སྟོང་  
ལ་འདུན་པ་དང། ཆགས་པ་དང། སྡུག་པ་དང། དགྱེས་པ་དང། ཡིད་དུ་འོང་བར་འགྱུར་བའི་གནས་དེ་ལྷ་འཚོ་བར་བགྱི་བའི་སླད་དུ་སྤང་ཞིང་ཡལ་བར་དོར་དུ་གསོལ། དེ་དག་གིས་སྨྲས་པ་  
  
  
༄༅། །འདི་ལྟར་བདག་ཅག་ནི་ལྷ་ལ་མཛའ་བཤེས་བཞིན་བགྱིད་དེ་འགྲན་ཟླར་མི་བགྱིད་ན་ལྷས་མི་རྣམས་ནི་ཡུན་ཐུང་ངུར་འཚོ་བ་སྐྱེས་ནས། མི་འཆི་བ་མེད་ཅིང་ཚེ་  
རབས་གཞན་དུ་མཆི་བར་འགྱུར་བས་དགེ་བ་བགྱིའོ། །ཚངས་པར་སྤྱོད་པ་སྤྱད་དོ། །ལྷ་གང་དག་སྐད་ཅིག་ཐང་ཅིག་ཡུད་ཙམ་ལ་ལྷའི་སྐུ་ཐམས་ཅད་ནས་ཐམས་ཅད་དུ་འཇིག་པར་  
འགྱུར་ཞིང་མི་དགའ་སྟེ། གང་ལྷའི་བུད་མེད་བརྒྱད་ཁྲི་བཞི་སྟོང་ལ་འདུན་པ་དང། ཆགས་པ་དང། སྡུག་པ་དང། དགྱེས་པ་དང། ཡིད་དུ་མཆི་བར་འགྱུར་བའི་གནས་དེ་དག་ལྷ་  
འཚོ་བར་བགྱི་བའི་སླད་དུ་སྤང་ཞིང། བཏང་སྙོམས་སུ་མཛད་དུ་གསོལ། གང་དག་ལྷས་བློན་པོ་རིན་པོ་ཆེ་ལ་སོགས་པ་མཐའི་རྒྱལ་ཕྲན་བརྒྱད་ཁྲི་བཞི་སྟོང་དང། གླང་པོ་ཆེའི་རྒྱལ་པོ་  
ཉེ་བའི་གསོ་སྦྱོང་ལ་སོགས་པ་གླང་པོ་ཆེ་བརྒྱད་ཁྲི་བཞི་སྟོང་དང། རྟའི་རྒྱལ་པོ་སྤྲིན་གྱི་ཤུགས་ཅན་ལ་སོགས་པ་རྟ་བརྒྱད་ཁྲི་བཞི་སྟོང་དང། ཤིང་རྟ་དགའ་དབྱངས་ལ་སོགས་པ་ཤིང་རྟ་  
བརྒྱད་ཁྲི་བཞི་སྟོང་དང། རྒྱལ་པོའི་ཕོ་བྲང་རྩྭ་ཅན་ལ་སོགས་པ་གྲོང་ཁྱེར་བརྒྱད་ཁྲི་བཞི་སྟོང་དང། ཁང་པ་རྩེག་མ་བ་གམ་ཅན་ལ་སོགས་པ་ཁང་པ་རྩེག་མ་བརྒྱད་ཁྲི་བཞི་སྟོང་ལ་འདུན་  
པ་དང། ཆགས་པ་དང། སྡུག་པ་དང། དགྱེས་པ་དང། ཡིད་དུ་མཆི་བར་འགྱུར་བའི་གནས་དེ་ལྷ་འཚོ་བར་བགྱི་བའི་སླད་དུ་སྤང་ཞིང་བཏང་སྙོམས་སུ་མཛད་དུ་གསོལ། དེ་ནས་རྒྱལ་  
  
  
འདིས་བཏམས་པ་དང། ཆོས་དང་མཐུན་པའི་ཁང་བཟང་དུ་འཛེགས་ཏེ། གསེར་ལས་བྱས་པའི་ཁང་པ་རྩེག་མར་ཞུགས་ནས་  
དངུལ་ལས་བྱས་པའི་ཁྲིའི་སྟེང་ན་འདུག་གོ་ཁྲིའི་སྟེང་ན་འདུག་ནས་བྱམས་པ་དང་ལྡན་པའི་སེམས་ཁོན་མེད་པ། འགྲན་ཟླ་མེད་པ་གནོད་པ་མེད་པ། ཡངས་པ་རྒྱ་ཆེན་པོར་གྱུར་པ། ཚད་མེད་  
པ༑ ཤིན་ཏུ་བསྒོམས་པས། ཕྱོགས་གཅིག་ཏུ་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །དེ་བཞིན་དུ་གཉིས་པ་དང། དེ་བཞིན་དུ་གསུམ་པ་དང། དེ་བཞིན་དུ་བཞི་པ་  
དང། བླ་དང། འོག་དང། ཐད་ཀར་རྣམ་པ་ཐམས་ཅད་དུ་ཐམས་ཅད་དང་ལྡན་པའི་འཇིག་རྟེན་འདི་བྱམས་པ་དང་ལྡན་པའི་སེམས་ཁོན་མེད་པ། འགྲན་ཟླ་མེད་པ། གནོད་པ་མེད་པ། ཡངས་  
པ་རྒྱ་ཆེན་པོར་གྱུར་པ། ཚད་མེད་པ་ཤིན་ཏུ་བསྒོམས་པས་ཕྱོགས་གཅིག་ཏུ་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ་།དངུལ་ལས་བྱས་པའི་ཁྲི་ལས་བབས་ནས། གསེར་  
ལས་བྱས་པའི་ཁང་པ་རྩེག་མ་ནས་བྱུང་སྟེ། དངུལ་ལས་བྱས་པའི་ཁང་པ་རྩེག་མར་ཞུགས་ནས། གསེར་ལས་བྱས་པའི་ཁྲི་ལ་འདུག་གོ་ཁྲི་ལ་འདུག་ནས་སྙིང་རྗེ་དང་ལྡན་པའི་སེམས་  
ཁོ་ན་མེད་པ། འགྲན་ཟླ་མེད་པ། གནོད་པ་མེད་པ། ཡངས་པ་རྒྱ་ཆེན་པོར་གྱུར་པ། ཚད་མེད་པ་ཤིན་ཏུ་བསྒོམས་པས། ཕྱོགས་གཅིག་ཏུ་མོས་ཏེ་ཁྱབ་པར་བྱས་ནས་རྫོགས་པར་  
  
  
༄༅། །བྱས་ཏེ་གནས་སོ། །དེ་བཞིན་དུ་གཉིས་པ་དང། དེ་བཞིན་དུ་གསུམ་པ་དང། དེ་བཞིན་དུ་བཞི་པ་དང། སྟེང་དང། འོག་དང་ཐད་ཀར་རྣམ་པ་ཐམས་ཅད་དུ་  
ཐམས་ཅད་དང་ལྡན་པའི་འཇིག་རྟེན་འདི་སྙིང་རྗེ་དང་ལྡན་པའི་སེམས་ཁོ་ན་མེད་པ། འགྲན་ཟླ་མེད་པ། གནོད་པ་མེད་པ། ཡངས་པ་རྒྱ་ཆེན་པོར་གྱུར་པ། ཚད་མེད་པ། ཤིན་ཏུ་བསྒོམས་  
པས། ཕྱོགས་གཅིག་ཏུ་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །གསེར་ལས་བྱས་པའི་ཁྲི་ལས་བབས་ཏེ། དངུལ་ལས་བྱས་པའི་ཁང་པ་རྩེག་མ་ནས་བྱུང་སྟེ། བཻ་  
ཌཱུརྱ་ལས་བྱས་པའི་ཁང་པ་རྩེག་མར་ཞུགས་ཏེ། ཤེལ་ལས་བྱས་པའི་ཁྲི་ལ་འདུག་གོ་ཁྲི་ལ་འདུག་ནས་དགའ་བ་དང་ལྡན་པའི་སེམས་ཁོན་མེད་པ། འགྲན་ཟླ་མེད་པ། གནོད་པ་མེད་  
པ། ཡངས་པ་རྒྱ་ཆེན་པོར་གྱུར་པ། ཚད་མེད་པ་ཤིན་ཏུ་བསྒོམས་པས། ཕྱོགས་གཅིག་ཏུ་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །དེ་བཞིན་དུ་གཉིས་པ་དང་  
དེ་བཞིན་དུ་གསུམ་པ་དང། དེ་བཞིན་དུ་བཞི་པ་དང། སྟེང་དང་འོག་དང། ཐད་ཀར་རྣམ་པ་ཐམས་ཅད་དུ་ཐམས་ཅད་དང་ལྡན་པའི་འཇིག་རྟེན་འདི་དགའ་བ་དང་ལྡན་པའི་སེམས་ཁོ་ན་  
མེད་པ། འགྲན་ཟླ་མེད་པ། གནོད་པ་མེད་པ། རྒྱ་ཆེན་པོར་གྱུར་པ་ཚད་མེད་པ་ཤིན་ཏུ་བསྒོམས་པས། ཕྱོགས་གཅིག་ཏུ་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །  
  
  
བཻ་ཌཱུརྱ་ལས་བྱས་པའི་ཁང་པ་རྩེག་མ་ནས་བྱུང་ནས། ཤེལ་ལ་ས་བྱས་པའི་ཁང་པ་རྩེག་མར་ཞུགས་ཏེ། བཻ་ཌཱུརྱ་ལས་བྱས་པའི་ཁྲི་ལ་འདུག་གོ་།ཁྲི་  
ལ་འདུག་ནས་བཏང་སྙོམས་དང་ལྡན་པའི་སེམས་ཁོན་མེད་པ། འགྲན་ཟླ་མེད་པ། གནོད་པ་མེད་པ། ཡངས་པ་རྒྱ་ཆེན་པོར་གྱུར་པ། ཚད་མེད་པ་ཤིན་ཏུ་བསྒོམས་པས། ཕྱོགས་གཅིག་ཏུ་  
མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །དེ་བཞིན་དུ་གཉིས་པ་དང། དེ་བཞིན་དུ་གསུམ་པ་དང། དེ་བཞིན་དུ་བཞི་པ་དང། སྟེང་དང། འོག་དང། ཐད་ཀར་རྣམ་པ་ཐམས་  
ཅད་དུ་ཐམས་ཅད་དང་ལྡན་པའི་འཇིག་རྟེན་འདི་ནི་བཏང་སྙོམས་དང་ལྡན་པའི་སེམས་ཁོན་མེད་པ། འགྲན་ཟླ་མེད་པ། གནོད་པ་མེད་པ། ཡངས་པ་རྒྱ་ཆེན་པོར་གྱུར་པ། ཚད་མེད་པ་ཤིན་  
ཏུ་བསྒོམས་པས། ཕྱོགས་གཅིག་ཏུ་མོས་ཏེ་ཁྱབ་པར་བྱས་ནས་རྫོགས་པར་བྱས་ཏེ་གནས་སོ། །དེ་ནས་རྒྱལ་པོ་ལེགས་མཐོང་ཆེན་པོ་ཚངས་པ་བཞི་ལ་གནས་ཤིང་བསྒོམས་ཏེ། དེ་ལན་  
མང་དུ་བྱས་པས་འདོད་པ་རྣམས་དང། འདོད་པ་ལ་འདུན་པ་སྤངས་ཏེ། ཚངས་པའི་འཇིག་རྟེན་དུ་བསྐལ་པ་མཉམ་པར་སྐྱེས་པར་གྱུར་ཏོ། །ཀུན་དགའ་བོ། རྒྱལ་པོ་ལེགས་མཐོང་ཆེན་པོ་  
འཆི་བའི་ཚེ་འདི་འདྲ་བའི་ཚོར་བ་ཉམས་སུ་མྱོང་སྟེ། དཔེར་ན་སྐྱེས་བུ་སྟོབས་དང་ལྡན་པ། ཁ་ཟས་བཟང་པོ་ཟོས་ནས། དེའི་མོད་ལ་ཁ་ཟས་ཀྱིས་དུབ་པར་གྱུར་པ་བཞིན་ནོ། །ཀུན་དགའ་བོ་  
  
  
༄༅། །གྲོང་ཁྱེར་རྩྭ་ཅན་ནས་ཆུ་བོ་དབྱིག་ལྡན་གྱི་བར་དང། ཤིང་སཱ་ལ་ཟུང་གི་ཚལ་གྱི་བར་དང། གྱད་ཀྱིས་དབུ་རྒྱན་བཏགས་པའི་མཆོད་རྟེན་གྱི་བར་དཔག་ཚད་བཅུ་  
གཉིས་ཁོ་ར་ཁོར་ཡུག་འདི་དག་ཏུ། དེ་བཞིན་གཤེགས་པའི་སྐུ་ལུས་འཁོར་ལོས་སྒྱུར་བའི་རྒྱལ་པོ་མཛད་པའི་ཚེ། ལན་དྲུག་བཏང་བར་གྱུར་ཅིང། ཀུན་དགའ་བོ། དེར་དེ་བཞིན་གཤེགས་  
པ་དགྲ་བཅོམ་པ་ཡང་དག་པར་རྫོགས་པར་སངས་རྒྱས་པའི་བར་དང་ལན་བདུན་ཏེ། ཀུན་དགའ་བོ། ས་ཕྱོགས་དེ་ལས་གང་ཤར་ཕྱོགས་སམ་གང་ལྷོ་ཕྱོགས་སམ། གང་ནུབ་ཕྱོགས་  
སམ། གང་བྱང་ཕྱོགས་དག་ཏུ་དེ་བཞིན་གཤེགས་པའི་སྐུ་ལུས་འདོར་བར་འགྱུར་བ་བརྒྱད་པ་ནི་ངས་མ་མཐོང་ངོ། །དེ་ཅིའི་ཕྱིར་ཞེ་ན། སྲིད་པའི་སྲེད་པ་བཅད་ཅིང་འཁོར་བར་སྐྱེ་བ་ཟད་པས་  
འདི་ལས་སྲིད་པའི་སྲིད་པ་གཞན་མི་འབྱུང་ངོ། །དེའི་ཚེ་ཚེ་དང་ལྡན་པ་དཔེ་ཅན། བཅོམ་ལྡན་འདས་ཀྱི་སྤྱན་སྔ་ན་འདུག་པ་དང་བཅོམ་ལྡན་འདས་ཀྱིས་ཚེ་དང་ལྡན་པ་དཔེ་ཅན་ལ་  
ཀའེ་དགེ་སློང་ངའི་མདུན་ན་མ་འདུག་ཅིག་ཅེས་བཀའ་སྩལ་ཏོ། །དེ་ནས་ཚེ་དང་ལྡན་པ་ཀུན་དགའ་བོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་གིས་དགུང་ལོ་  
ཉི་ཤུ་ལྷག་གི་བར་དུ་བཅོམ་ལྡན་འདས་ཀྱི་ཞབས་འབྲིང་ཉེ་གནས་བགྱིས་ན། འདི་ལྟར་ཚེ་དང་ལྡན་པ་དཔེ་ཅན་ལ་བཀའ་དག་ཏུ་ཕབ་ཅིང་སྨད་པ་ནི་སྔན་ཆད་བདག་གིས་མ་ཐོས་སོ། །འདི་ལྟར་  
  
  
ཚེ་བསྐལ་པ་བརྒྱ་ཕྲག་མང་པོ་ཐུབ་པའི་ལྷ་རྣམས་འདི་སྙམ་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི། བརྒྱ་ལམ་ན་རེས་འགའ་ཞིག་ཅི་  
ཞིག་ལྟར་འཇིག་རྟེན་འདིར་འབྱུང་སྟེ། དཔེར་ན། མེ་ཏོག་ཨུ་དུམ་ཝཱ་ར་བཞིན་ལ། བཅོམ་ལྡན་འདས་དེ་ཡང་དེང་གི་མཚན་མོའི་གུང་ཐུན་ལ་ཕུང་པོ་ལྷག་མ་མེད་པའི་དབྱིངས་སུ་ཡོངས་སུ་མྱ་  
ངན་ལས་འདའ་བར་འགྱུར་ལ། དགེ་སློང་དབང་ཆེ་བར་གྲགས་པ་དེ་ཡང། བཅོམ་ལྡན་འདས་ཀྱི་སྤྱན་སྔ་ན་འདུག་སྟེ། དེས་བདག་ཅག་ལ་རྒྱབ་ཀྱིས་བལྟས་པས། བཅོམ་ལྡན་འདས་ལ་བལྟ་བ་དང་  
བསྙེན་བཀུར་བྱ་བའི་ཕྱིར་འགྲོ་བར་མ་ནུས་སོ་ཞེས་འཕྱ་བར་བྱེད། སྨོད་པར་བྱེད། ཁ་ཟེར་བར་བྱེད་དོ། །བཙུན་པ་བཅོམ་ལྡན་འདས། ལྷ་ཇི་སྙེད་ཅིག་མཆིས་མཁྱེན་པར་མཛད་དུ་གསོལ། ཀུན་  
དགའ་བོ། ཇི་ཙམ་གྲོང་ཁྱེར་རྩྭ་ཅན་ནས་ཆུ་བོ་དབྱིག་ལྡན་གྱི་བར་དང། ཇི་ཙམ་ཤིང་སཱ་ལ་ཟུང་གི་ཆལ་གྱི་བར་ནས་གྱད་ཀྱིས་དབུ་རྒྱན་བཏགས་པའི་མཆོད་རྟེན་གྱི་བར་དཔག་ཚད་བཅུ་གཉིས་  
ཁོར་ཁོར་ཡུག་ཏུ་དབང་ཆེ་བ། དབང་ཆེ་བར་གྲགས་པའི་ལྷ་རྣམས་ཀྱིས། མ་ཁྱབ་ཅིང་མ་གང་བ་ཅུང་ཟད་ཀྱང་མེད་དེ། ཆུང་ངུ་ན་འཁར་བ་གཟུགས་པའི་ཁྱོན་ཙམ་ཡང་མེད་དོ། །དགེ་སློང་  
རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་ཅི་ལགས། ཚེ་དང་ལྡན་པ་དཔེ་ཅན་འདི་ལས་ཅི་ཞིག་བགྱིས་ན། དབང་ཆེ་བར་  
  
  
༄༅། །གྲགས་པར་གྱུར། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་སློང་དཔེ་ཅན་འདིས་ལས་ཚོགས་རྙེད་པ། རྐྱེན་ཡོངས་སུ་བསྒྱུར་བ། འོད་པ་  
བཞིན་ཉེ་བར་གནས་པ་གདོན་མི་ཟ་བར་འབྱུང་བར་འགྱུར་བའི་ལས་བྱས་ཤིང་བསགས་པ་དག་ནི། དགེ་སློང་དཔེ་ཅན་གྱིས་ལས་བྱས་ཤིང་བསགས་པ་གཞན་སུ་ཞིག་གིས་མྱོང་བར་འགྱུར་  
དགེ་སློང་དག་ལས་བྱས་ཤིང་བསགས་པ་ནི། ཕྱི་རོལ་གྱིས་སའི་ཁམས་ལ་རྣམ་པར་སྨིན་པར་མི་འགྱུར། ཆུའི་ཁམས་ལ་རྣམ་པར་སྨིན་པར་མི་འགྱུར། མེའི་ཁམས་ལ་རྣམ་པར་  
སྨིན་པར་མི་འགྱུར། རླུང་གི་ཁམས་ལ་རྣམ་པར་སྨིན་པར་མི་འགྱུར་ཏེ། འདི་ལྟར་ལས་དགེ་བ་དང། མི་དགེ་བ་བྱས་ཤིང་བསགས་པ་དག་ནི་ཟིན་པའི་ཕུང་པོ་དང། ཁམས་དང། སྐྱེ་  
མཆེད་རྣམས་ལ་རྣམ་པར་སྨིན་པར་འགྱུར་ཏེ། ལས་རྣམས་བསྐལ་པ་བརྒྱར་ཡང་ནི། །ཆུད་མི་ཟ་བའང་ཚོགས་དང་དུས། །རྙེད་ན་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་  
ཡིན། །དགེ་སློང་དག་བསྐལ་པ་བཟང་པོ་འདི་ཉིད་ལ། སྐྱེ་དགུ་རྣམས་ཀྱི་ཚེ་ལོ་ཉི་ཁྲི་ཐུབ་པ་ན། སྟོན་པ་འོད་སྲུང་ཞེས་བྱ་བ་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་  
རྟེན་མཁྱེན་པ། བླ་ན་མེད་པ། སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་སྟེ། ཡུལ་ཝཱ་ར་ཎཱ་སི་གྲོང་ཁྱེར་དྲང་  
  
  
པ་དེའི་ཚེ། དེའི་གསུང་རབ་ལ་རབ་ཏུ་བྱུང་བར་གྱུར་ཏོ། །ཇི་ཙམ་དུས་གཞན་ཞིག་ན་དེ་དགེ་སྐོས་ཀྱི་རེས་བབ་པ་དང། དགེ་སློང་རྣམས་སྔ་  
དྲོའི་དུས་ཀྱི་ཚེ། ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ། ཡུལ་ཝཱ་ར་ཎཱ་སིར་བསོད་སྙོམས་ཀྱི་ཕྱིར་ཞུགས་པ་དང་དགུན་གྱི་དུས་སུ་དུས་མ་ཡིན་པར་སྤྲིན་ཆེན་པོ་ལས་ཆར་  
བབ་པར་གྱུར་པ་དང། དེས་བསམས་པ། ཚངས་པ་མཚུངས་པར་སྤྱོད་པ་རྣམས་དུས་མ་ཡིན་པའི་ཆར་བབ་པས་གཤེར་ནས་གྲང་བས་ཉེན་ཏེ་འོངས་པས་མེ་བུད་པར་བྱའོ་སྙམ་སྟེ། དེས་  
བསྲོ་ཁང་དུ་ཞུགས་ནས་མེ་བུས་ཏེ། ཁྱམས་ཁོ་ར་ཁོར་ཡུག་ཏུ་གཟར་ཐག་བྲེས་ནས་གཙུག་ལག་ཁང་གི་སྒོ་ན་སླར་འོང་བ་ལྟ་ཞིང་འདུག་གོ་ཇི་ཙམ་ན་དགེ་སློང་རྣམས་སླར་འོང་བ་དང། དེ་ནས་  
བསྲོ་ཁང་དུ་སྟན་བཏིང་ངོ། །དགེ་སློང་དེ་དག་གིས་རང་རང་གི་ཆོས་གོས་གཞན་ལ་བྱིན་ནས། གང་ཆར་གྱིས་གཤེར་བ་དེ་དག་གཟར་ཐག་ལ་གཟར་ཏོ། །དེ་ནས་དགེ་སློང་དེ་དག་བསྲོ་ཁང་དུ་ཞུགས་ཏེ་  
མེ་ལ་བསྐོར་ནས་མེ་འདེ་ཞིང་འདུག་པ་དང། ཇི་ཙམ་ན་གྲང་བ་མེད་པར་གྱུར་ཏེ། དེ་དག་མེའི་འོད་ཚ་ནས་རྒྱབ་ཀྱིས་ཕྱོགས་ཏེ་འདུག་གོ་དེ་ནས་དགེ་སྐོས་དེ་དད་པ་སྐྱེས་ནས། དགེ་སློང་དེ་རྣམས་  
ཀྱི་རྐང་པ་ལ་ཕྱག་འཚལ་ཏེ་སྨོན་ལམ་བྱ་བར་བརྩམས་པ། གང་བདག་གིས་ཚངས་པར་སྤྱོད་པ་འདི་དག་གྲང་བས་ཉེན་པའི་སྐྱབས་བྱས་པའི་དགེ་བའི་རྩ་བ་འདིས། གང་སུ་དག་ཡང་དག་པར་རྫོགས་  
  
  
༄༅། །པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ཞེས་བྱ་བ་ལ། བྲམ་ཟེའི་ཁྱེའུ་སྐྱེ་དགུའི་ཚེ་ལོ་བརྒྱ་ཐུབ་པའི་ཚེ། དེ་བཞིན་གཤེགས་པ་དགྲ་བཅོམ་པ་  
ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་རོ། །ཞེས་ལུང་བསྟན་པ་ཐོབ་པ་དེའི་བསྟན་པ་ལ། བདག་རབ་ཏུ་བྱུང་ནས་ཉོན་མོངས་པ་ཐམས་ཅད་རབ་ཏུ་  
སྤངས་ཏེ། དགྲ་བཅོམ་པ་མངོན་སུམ་དུ་བྱས་ནས། ཇི་ལྟར་དེ་དག་གིས་མེའི་འོད་འདི་མི་བཟོད་པ་དེ་བཞིན་དུ། བདག་གི་གཟི་བརྗིད་ལ་ལྷ་རྣམས་ཀྱིས་ཀྱང་མི་བཟོད་པར་གྱུར་ཅིག་  
ཅེས་དེ་སྐད་སྨོན་ལམ་བཏབ་པའི་དབང་གིས་འདི་ངའི་བསྟན་པ་ལ་རབ་ཏུ་བྱུང་སྟེ། ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། དབང་ཆེ་བར་གྲགས་  
པའི་ལྷ་རྣམས་ཀྱིས་ཀྱང་གཟི་བརྗིད་ཟིལ་གྱིས་གནོན་མི་ནུས་སོ། །དེ་ནས་ཚེ་དང་ལྡན་པ་ཀུན་དགའ་བོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་  
འདས་འདས་པའི་འོག་ཏུ་བཅོམ་ལྡན་འདས་ཀྱི་སྐུ་གདུང་ལ། བདག་ཅག་གིས་མཆོད་པ་ཇི་སྙེད་ཅིག་བརྩོན་པར་བགྱི་ལགས། ཀུན་དགའ་བོ་ཁྱོད་སྙིང་ལས་ཆུང་ངུར་གྱིས་ཤིག་  
འདི་ནི་བྲམ་ཟེ་དང་ཁྱིམ་བདག་དད་པ་ཅན་དག་བསྒྲུབ་པར་འགྱུར་རོ། །བཙུན་པ། བྲམ་ཟེ་དང་ཁྱིམ་བདག་དད་པ་ཅན་དག་གིས་འདི་ལ་ཇི་ལྟར་བསྒྲུབ་པར་བགྱིད་ལགས། ཀུན་  
  
  
འདི་ལྟ་སྟེ། འཁོར་ལོས་སྒྱུར་བའི་རྒྱལ་པོ་ལ་བྱ་བ་བཞིན་དུ་བྱེད་དོ། །བཙུན་པ་འཁོར་ལོས་སྒྱུར་བའི་རྒྱལ་པོ་ལ་ཇི་ལྟར་བགྱིད་ལགས། ཀུན་དགའ་བོ། འཁོར་ལོས་སྒྱུར་བའི་  
རྒྱལ་པོ་ནི། ལུས་ཤིང་བལ་གྱི་འདའ་བས་དཀྲི་ཞིང། ཤིང་བལ་གྱི་འདའ་བས་དཀྲིས་ནས་རས་ཟུང་ལྔ་བརྒྱས་གཡོག་པར་བྱ། རས་ཟུང་ལྔ་བརྒྱས་གཡོགས་ཏེ་ལྕགས་ཀྱི་སྒྲོམ་དུ་བཅུག་  
ནས་འབྲུ་མར་གྱིས་བཀང་སྟེ། སྟེང་ནས་ལྕགས་ཀྱི་ཁ་གབ་གཉིས་ཀྱིས་བཀབ་ནས། དྲི་ཞིམ་པོའི་ཤིང་ཐམས་ཅད་སྤུངས་ཏེ། དེས་བསྲེགས་ནས་མེ་དེ་དག་འོ་མས་བསད་དེ། དེའི་རུས་པ་  
གསེར་གྱི་བུམ་པའི་ནང་དུ་བཅུག་ནས་ལམ་པོ་ཆེའི་གཞི་མདོར་རུས་པའི་མཆོད་རྟེན་བརྩིགས་ནས་གདུགས་དང། རྒྱལ་མཚན་དང། བ་དེན་བཙུགས་ཏེ། དྲི་དང། ཕྲེང་བ་དང། བདུག་  
པ་དང། ཕྱེ་མ་དང། རོལ་མོའི་སྒྲས་བཀུར་སྟིར་བྱེད། བླ་མར་བྱེད། རི་མོར་བྱེད། མཆོད་པར་བྱེད་ཅིང། དུས་སྟོན་ཆེན་པོ་ཡང་བྱེད་དོ། །ཀུན་དགའ་བོ། འཁོར་ལོས་སྒྱུར་བའི་  
རྒྱལ་པོ་ལ་བྱ་བ་དེ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་དེ་བས་ཀྱང་ལྷག་པར་བྱའོ། །ཀུན་དགའ་བོ་སོང་ལ། གྲོང་ཁྱེར་རྩྭ་ཅན་གྱི་གྱད་རྣམས་ལ་  
གནས་འཇོག་དག་ཁྱེད་ཀྱི་སྟོན་པ་ནི་དེང་གི་མཚན་མོའི་གུང་ཐུན་ལ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་བས། གྱད་ཁྱེད་ཀྱི་བྱ་བ་  
  
  
༄༅། །དང། བསྒྲུབ་པ་དག་དེར་བྱོས་ལ། ད་ཕྱིན་ཆད་གྲོང་གི་ཉེ་འཁོར་བ་བདག་ཅག་གི་སྟོན་པ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་  
ཡོངས་སུ་མྱ་ངན་ལས་འདས་ཏེ། བདག་ཅག་གིས་དེ་ལ་བལྟ་བ་དང་བསྙེན་བཀུར་བྱ་བའི་ཕྱིར་འགྲོ་མ་ནུས་སོ། །ཞེས་འགྱོད་པར་མ་བྱེད་ཅིག་ཅེས་སྨྲོས་ཤིག་བཀའ་བཞིན་འཚལ་  
ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས། སྣམ་སྦྱར་བླངས་ཏེ་དགེ་སློང་གཞན་དག་དང། ཕྱི་བཞིན་འབྲང་བའི་དགེ་སྦྱོང་དང་བཅས་ཏེ། གྲོང་ཁྱེར་  
རྩྭ་ཅན་གྱི་གྱད་རྣམས་ཀྱི་འདུན་ཁང་ག་ལ་བར་སོང་སྟེ་ཕྱིན་པ་དང། དེའི་ཚེ་གྲོང་ཁྱེར་རྩྭ་ཅན་གྱི་གྱད་རྣམས་ཀྱི་འདུན་ཁང་ན་གྱད་ལྔ་བརྒྱ་ཙམ་ཞིག་བྱ་བ་དག་ཅིག་གི་དོན་དུ་འདུས་ཤིང་  
འདུག་པར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོས་རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ། །ཀྱེ་གྲོང་ཁྱེར་རྩྭ་ཅན་གྱི་གྱད་ཀྱི་འཁོར་མང་པོ་ཚོགས་ཤིང་འདུས་པ། ཤེས་  
ལྡན་གནས་འཇོག་དག་ཉོན་ཅིག་སྟོན་པ་ནི་དེང་གི་མཚན་མོའི་གུང་ཐུན་འདི་ལ། ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་  
བས། གྱད་ཁྱེད་ཀྱི་བྱ་བ་དང། བསྒྲུབ་པ་དག་དེར་བྱོས་ལ། ད་ཕྱིན་ཆད་གྲོང་གི་ཉེ་འཁོར་བ་བདག་ཅག་གི་སྟོན་པ། ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་  
  
  
བདག་ཅག་གིས་དེ་ལ་བལྟ་བ་དང། བསྙེན་བཀུར་བྱ་བའི་ཕྱིར་འགྲོ་མ་ནུས་སོ། །ཞེས་འགྱོད་པར་མ་བྱེད་ཅིག་དེ་ནས་གྲོང་ཁྱེར་རྩྭ་ཅན་གྱི་གྱད་རྣམས་ཀྱིས་ཚེ་  
དང་ལྡན་པ་ཀུན་དགའ་བོའི་ལྟར་མཉན་ནས། དེ་དག་གིས་བུ་དང་ཆུང་མ་དང། བྲན་ཕོ་དང། བྲན་མོ་དང། ལས་བྱེད་པ་དང། ཞོ་ཤས་འཚོ་བ་དང། དེ་དག་གི་མཛའ་བཤེས་དང། ཉེ་  
དུ་དང། བློན་པོ་དང། སྣག་གི་གཉེན་མཚམས་རྣམས་གྲོང་ཁྱེར་རྩྭ་ཅན་ནས་བྱུང་སྟེ། ཤིང་སཱ་ལ་ཟུང་གི་ཚལ་ག་ལ་བར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་  
བོས་ཕྱག་འཚལ་ཏེ། ཕྱོགས་གཅིག་ཏུ་འདུག་པ་དང། གྲོང་ཁྱེར་རྩྭ་ཅན་གྱི་གྱད་རྣམས་ལ་བཅོམ་ལྡན་འདས་ཀྱིས་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་  
འཛིན་དུ་འཇུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་དོ། །དེ་ནས་གྲོང་ཁྱེར་རྩྭ་ཅན་གྱི་གྱད་གཙོ་བོ་གཙོ་བོ་དག་སྟན་ལས་ལངས་ནས་བླ་གོས་ཕྲག་པ་  
གཅིག་ཏུ་གཟར་ཏེ། བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བདག་ཅག་ནི་འདི་ལྟར་གྲོང་ཁྱེར་རྩྭ་  
ཅན་གྱི་གྱད་ཅེས་བགྱི་བ་ལགས་ཏེ། སངས་རྒྱས་དང། ཆོས་དང་དགེ་སློང་གི་དགེ་འདུན་ལ་སྐྱབས་སུ་མཆི་སྟེ། བསླབ་པའི་གཞི་རབ་ཏུ་གཟུང་བར་བགྱིའོ། །དེ་ནས་ཚེ་དང་ལྡན་པ་ཀུན་  
  
  
༄༅། །དགའ་བོ་འདི་སྙམ་དུ་སེམས་ཏེ། གལ་ཏེ་གྲོང་ཁྱེར་རྩྭ་ཅན་གྱི་གྱད་རྣམས་རེ་རེ་ནས། བཅོམ་ལྡན་འདས་ཀྱི་སྤྱན་སྔར་འདུག་སྟེ། དགེ་བསྙེན་གྱི་སོ་སོར་བཤགས་  
པར་བྱ། གྲོང་ཁྱེར་རྩྭ་ཅན་གྱི་གྱད་རྣམས་ནམ་ཕྱེད་ན་སླར་ཡང་འགྲོ་དགོས་ཏེ། སོ་སོར་བཤགས་པར་མི་འགྱུར་བས་མ་ལ་བདག་གིས་བཅོམ་ལྡན་འདས་ཀྱི་སྤྱན་སྔར་འདུག་སྟེ། གྲོང་ཁྱེར་  
རྩྭ་ཅན་གྱི་གྱད་རྣམས་དགེ་བསྙེན་གྱི་སོ་སོར་བཤགས་པ་གཅིག་ཅར་གདོན་པར་བྱའོ་སྙམ་མོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ང་བཞི་པ། དེ་ནས་ཚེ་དང་  
ལྡན་པ་ཀུན་དགའ་བོ་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་  
སྐད་ཅེས་གསོལ་ཏོ། །བཙུན་པ། འདི་ལྟར་གྲོང་ཁྱེར་རྩྭ་ཅན་གྱི་གྱད་རྣམས་དང། དེ་དག་གི་བུ་དང། ཆུང་མ་དང། བྲན་ཕོ་དང་བྲན་མོ་དང། ལས་བྱེད་པ་དང། ཞོ་ཤས་འཚོ་  
བ་དང། མཛའ་བོ་དང། བློན་པོ་དང། ཉེ་དུ་དང། སྣག་གི་གཉེན་མཚམས་འདི་རྣམས་སངས་རྒྱས་དང། ཆོས་དང། དགེ་འདུན་ལ་སྐྱབས་སུ་མཆི་སྟེ། བསླབ་པའི་གཞི་རབ་  
ཏུ་འཛིན་ཏུ་སྩལ་བར་བགྱིའོ། །དེ་ནས་ཚེ་དང་ལྡན་པ་ཀུན་དགའ་བོ། གྲོང་ཁྱེར་རྩྭ་ཅན་གྱི་གྱད་དེ་དག་དང། བཅོམ་ལྡན་འདས་ཀྱི་སྤྱན་སྔར་འདུག་སྟེ། དེའི་མཚན་མོའི་གུང་ཐུན་  
  
  
།དེ་ནས་གྲོང་ཁྱེར་རྩྭ་ཅན་གྱི་གྱད་རྣམས། བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ། རྗེས་སུ་ཡི་རང་ནས་  
བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ནས། བཅོམ་ལྡན་འདས་ཀྱི་སྤྱན་སྔ་ནས་སོང་ངོ། །གང་གི་ཚེ་བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་  
པའི་ཚེ། གཟིགས་པ་ལྔས་གཟིགས་ཏེ། འདོད་པ་ན་སྤྱོད་པའི་ལྷ་དྲུག་ལ་ལན་གསུམ་དུ་སྦྱང་བ་མཛད་ནས་གླང་པོ་ཆེ་ལྟར་བསྟན་ཏེ་ཡུམ་གྱི་ལྷུམས་སུ་ཞུགས་པ་དེའི་ཚེ། ལྷའི་དབང་  
པོ་བརྒྱ་བྱིན་གྱིས། དྲི་ཟའི་རྒྱལ་པོ་རབ་དགའ་ལ་འདི་སྐད་ཅེས་སྨྲས་སོ། །རབ་དགའ། ཤེས་པར་གྱིས་ཤིག་བཅོམ་ལྡན་འདས་དགའ་ལྡན་གྱི་གནས་ན་བཞུགས་པ་གཟིགས་པ་ལྔས་  
གཟིགས་ཏེ། འདོད་པ་ན་སྤྱོད་པའི་ལྷ་དྲུག་ལ་ལན་གསུམ་དུ་སྦྱང་བ་མཛད་ནས། གླང་པོ་ཆེ་ལྟར་བསྟན་ཏེ་ཡུམ་གྱི་ལྷུམས་སུ་ཞུགས་ཀྱི་དེ་བསྲུང་བར་བྱ་བའི་ཕྱིར་འདོང་ངོ། །དེས་  
སྨྲས་པ། ཁོ་བོ་ནི་རེ་ཞིག་གླུ་དབྱངས་ལེན་གྱི། ཀོའུ་ཤི་ཀ་སོང་ཞིག་གང་གི་ཚེ་བྱང་ཆུབ་སེམས་དཔའ་ཡུམ་གྱི་ལྷུམས་ནས་བྱུང་བ་དེའི་ཚེ་ཡང་ལྷའི་དབང་པོ་བརྒྱ་བྱིན་གྱིས་དྲི་ཟའི་  
རྒྱལ་པོ་རབ་དགའ་ལ་འདི་སྐད་ཅེས་སྨྲས་སོ། །རབ་དགའ། ཤེས་པར་གྱིས་ཤིག་བཅོམ་ལྡན་འདས་བྱང་ཆུབ་སེམས་དཔའ་ཡུམ་གྱི་ལྷུམས་ནས་བྱུང་གི་དེའི་ཞལ་ཏ་དང་  
  
  
༄༅། །གཡོག་བྱ་བའི་ཕྱིར་འདོང་ངོ། །དེས་སྨྲས་པ། ཁོ་བོ་ནི་རེ་ཞིག་གླུ་དབྱངས་ལེན་གྱི། ཀོའུ་ཤི་ཀ་སོང་ཞིག་གང་གི་ཚེ་བཅོམ་ལྡན་འདས་བྱང་ཆུབ་སེམས་  
དཔའ་གཞོན་ནུས་རོལ་ཅིང་རོལ་བ་དེའི་ཚེ་ཡང་ལྷའི་དབང་པོ་བརྒྱ་བྱིན་གྱིས། དྲི་ཟའི་རྒྱལ་པོ་རབ་དགའ་ལ་འདི་སྐད་ཅེས་སྨྲས་སོ་།རབ་དགའ། ཤེས་པར་གྱིས་ཤིག་བཅོམ་ལྡན་  
འདས་བྱང་ཆུབ་སེམས་དཔའ་གཞོན་ནུ་རོལ་པས་རོལ་ཅིང་བཞུགས་ཀྱི་དེ་ལ་བདག་ཅག་གིས་བསྙེན་བཀུར་བྱ་བའི་ཕྱིར་འདོང་ངོ། །དེས་སྨྲས་པ། ཁོ་བོ་ནི་རེ་ཞིག་གླུ་དབྱངས་ལེན་  
པས་ཀོའུ་ཤི་ཀ་སོང་ཞིག་གང་གི་ཚེ་བྱང་ཆུབ་སེམས་དཔའ་རྒ་བ་དང། ན་བ་དང། འཆི་བ་གཟིགས་ནས་ཐུགས་བྱུང་སྟེ། དཀའ་ཐུབ་ཀྱི་ནགས་ཚལ་ན་བཞུགས་སོ། །གང་གི་ཚེ་དཀའ་  
པ་སྤྱད་ནས་དཀའ་ཐུབ་ལས་བཞེངས་པ་དེའི་ཚེ་གྲོང་བའི་བུ་མོ་དགའ་མོ་དང། དགའ་སྟོབས་མས་ལན་བཅུ་དྲུག་ཏུ་ཉིང་ཁུར་བྱས་པའི་འོ་ཐུག་སྦྲང་རྩི་ལྟར་མངར་བ་གསོལ་ནས། ཅི་  
བདེར་དབུགས་རྔུབ་པ་དང། ཅི་བདེར་དབུགས་འབྱུང་བ་དང། ཅི་བདེར་འབྲས་ཆན་དང། ཟན་དྲོན་གྱི་ཞལ་ཟས་རགས་པ་གསོལ་ཞིང། སྐུ་ཏིལ་མར་དང། མར་སར་གྱིས་བྱུག་ནས་ཆུ་  
འཇམ་པོས་སྐུ་འཁྲུ་བར་མཛད་པ་དེའི་ཚེ། དེ་ནས་ལྷའི་དབང་པོ་བརྒྱ་བྱིན་གྱིས། དྲི་ཟའི་རྒྱལ་པོ་རབ་དགའ་ལ་འདི་སྐད་ཅེས་སྨྲས་སོ། །རབ་དགའ། ཤེས་པར་གྱིས་ཤིག་བཅོམ་  
  
  
ན་བ་དང་འཆི་བ་གཟིགས་ཏེ་ཐུགས་བྱུང་ནས། དཀའ་ཐུབ་ཀྱི་ནགས་ཚལ་དུ་ཞུགས་ནས་དཀའ་བ་སྤྱོད་དོ། །གང་གི་ཚེ་གྲོང་བའི་བུ་མོ་དགའ་མོ་  
དང། དགའ་སྟོབས་མས་ལན་བཅུ་དྲུག་ཏུ་ཉིང་ཁུར་བྱས་པའི་འོ་ཐུག་སྦྲང་རྩི་ལྟར་མངར་བ་གསོལ་ནས། ཅི་བདེར་དབུགས་རྔུབ་པ་དང་ཅི་བདེར་དབུགས་འབྱུང་བ་དང། ཅི་བདེར་འབྲས་  
ཆན་དང། ཟན་དྲོན་གྱི་ཞལ་ཟས་རགས་པ་གསོལ་ཞིང། སྐུ་ཏིལ་མར་དང་མར་སར་གྱིས་བྱུགས་ནས་ཆུ་འཇམ་པོས་སྐུ་འཁྲུ་བར་མཛད་ཀྱི་དེ་ལ་བསྙེན་བཀུར་བྱ་བའི་ཕྱིར་འདོང་ངོ། །དེས་  
སྨྲས་པ། ཁོ་བོ་ནི་རེ་ཞིག་གླུ་དབྱངས་ལེན་གྱི། ཀོའུ་ཤི་ཀ་སོང་ཞིག་གང་གི་ཚེ་བཅོམ་ལྡན་འདས་ཀྱིས་བདུད་འབྱུང་པོའི་འཁོར་བྱེ་བ་ཕྲག་སུམ་ཅུ་རྩ་དྲུག་བཏུལ་ཏེ། བླ་ན་མེད་པའི་  
ཡེ་ཤེས་ཐུགས་སུ་ཆུད་པ་དེའི་ཚེ། ཚངས་པས་གསོལ་ཏེ། ཡུལ་ཝཱ་ར་ཎཱ་སིར་གཤེགས་ནས་ལན་གསུམ་དུ་བཟླས་ཏེ། ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་ནས་དེའི་ཚེ་  
བཅོམ་ལྡན་འདས་ཀྱིས་ཕྱོགས་གང་དང། གང་དག་ན་གྲོང་དང་གྲོང་ཁྱེར་དང། ཡུལ་འཁོར་དང། རྒྱལ་པོའི་ཕོ་བྲང་འཁོར་དང། ལྗོངས་དེ་དང། དེ་དག་ཏུ་གདུལ་བ་རྣམས་  
བཏུལ་ཏེ། གྲོང་ཁྱེར་རྩ་ཅན་དུ་གཤེགས་ནས་ཐ་མའི་གཟིམས་མལ་དུ་ཞུགས་པ་དེའི་ཚེ། ལྷའི་དབང་པོ་བརྒྱ་བྱིན་གྱིས་དྲི་ཟའི་རྒྱལ་པོ་རབ་དགའ་ལ་འདི་སྐད་ཅེས་སྨྲས་སོ། །དྲི་ཟའི་  
  
  
༄༅། །རྒྱལ་པོ་ཤེས་པར་གྱིས་ཤིག་བཅོམ་ལྡན་འདས་ཀྱིས་བདུད་འབྱུང་པོའི་འཁོར་བྱེ་བ་ཕྲག་སུམ་ཅུ་རྩ་དྲུག་བཏུལ་ཏེ། བླ་ན་མེད་པའི་ཡེ་ཤེས་ཐུགས་སུ་  
ཆུད་ནས་ཚངས་པས་གསོལ་ཏེ། ཡུལ་ཝཱ་ར་ཎཱ་སིར་གཤེགས་ནས་ལན་གསུམ་དུ་བཟླས་ཏེ། ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་ནས། དེའི་ཚེ་ཕྱོགས་གང་དང། གང་  
དག་ན་གྲོང་དང། གྲོང་ཁྱེར་དང། ཡུལ་འཁོར་དང། རྒྱལ་པོའི་ཕོ་བྲང་འཁོར་དང། ལྗོངས་དེ་དང། དེ་དག་ཏུ་གདུལ་བ་རྣམས་བཏུལ་ཏེ། གྲོང་ཁྱེར་རྩྭ་ཅན་དུ་གཤེགས་ནས་ཐ་  
མའི་གཟིམས་མལ་དུ་ཞུགས་ཀྱི། དེ་ལ་ཆོས་མཉན་པའི་ཕྱིར་དེར་འདོང་བར་བྱའོ། །དེས་སྨྲས་པ། ཁོ་བོ་ནི་རེ་ཞིག་གླུ་དབྱངས་ལེན་གྱི། ཀོའུ་ཤི་ཀ་སོང་ཞིག། དེ་ནས་ཡང་ལྷའི་  
དབང་པོ་བརྒྱ་བྱིན་གྱིས། དྲི་ཟའི་རྒྱལ་པོ་རབ་དགའ་ལ་འདི་སྐད་ཅེས་སྨྲས་སོ། །རབ་དགའ། ཤེས་པར་གྱིས་ཤིག་བཅོམ་ལྡན་འདས་ཐ་མའི་གཟིམས་མལ་དུ་ཞུགས་ཏེ། ཡོངས་  
སུ་མྱ་ངན་ལས་འདའ་བར་འགྱུར་གྱི། །དེ་ལ་བདག་ཅག་བསྙེན་བཀུར་བའི་ཕྱིར་འདོང་ངོ། །དེས་སྨྲས་པ། ཁོ་བོ་རེ་ཞིག་གླུ་དབྱངས་ལེན་གྱི། ཀོའུ་ཤི་ཀ་སོང་ཞིག་བཅོམ་ལྡན་འདས་  
ཀྱིས་དགོངས་པ། ཀུན་ཏུ་རྒྱུ་རབ་བཟང་ནི་ངས་གདུལ་བར་རུང་ན་དྲི་ཟའི་རྒྱལ་པོ་རབ་དགའ་ནི་གདུལ་བར་དཀའ་སྟེ། ཉན་ཐོས་ཀྱིས་གདུལ་བྱ་ལ་ནི། དེ་བཞིན་གཤེགས་པས་  
  
  
སངས་རྒྱས་ཀྱིས་གདུལ་བ་ནི་ཉན་ཐོས་ཀྱིས་འདུལ་མི་ནུས་པས། དེ་ལྟ་བས་ན་དེ་བཞིན་གཤེགས་པས་གདུལ་བར་བྱ་བར་མཁྱེན་པ་ནི། བླ་ན་མེད་དེ། མ་ལ་འདི་  
བདག་གིས་གདུལ་བར་བྱ་གོར་མ་ཆག་སྙམ་དུ་དགོངས་ནས། ཇི་ལྟར་ཐུགས་མཉམ་པར་སྙོམས་པར་ཞུགས་ན། ཐ་མའི་གཟིམས་མལ་དུ་སྤྲུལ་པ་བཞག་ནས། པི་ཝང་རྒྱུད་སྟོང་པ་  
ཁོག་པ་བཻ་ཌཱུརྱ་ལས་བྱས་པ་བསྣམས་ཏེ། ཐ་མའི་གཟིམས་མལ་ནས་བྱུང་ནས། སུམ་ཅུ་རྩ་གསུམ་པའི་ལྷ་རྣམས་ཀྱི་ནང། དྲི་ཟའི་རྒྱལ་པོ་རབ་དགའི་སྒོ་ན་བཞུགས་པར་འགྱུར་བ་དེ་ལྟ་  
བུའི་ཏིང་ངེ་འཛིན་ལ་སྙོམས་པར་ཞུགས་སོ། །དྲི་ཟའི་རྒྱལ་པོ་རབ་དགའ་ཡང་གང་ང་ལྟ་བུ་ནི་མེད་དོ། །ཞེས་དྲི་ཟའི་རྒྱལ་པོ་རབ་དགའ་དྲེགས་པར་གྱུར་ཏེ། དེས་པི་ཝང་སྙན་པ་སྙན་པ་བླངས་  
ནས་ཡིད་རབ་ཏུ་དགའ་བར་གྱུར་ཅིང་འདུག་གོ་དེ་ནས་བཅོམ་ལྡན་འདས་ཀྱིས་སྒོ་སྲུང་གི་སྐྱེས་བུ་ལ་འདི་སྐད་ཅེས་བཀའ་སྩལ་ཏོ། །ཀའེ་སྐྱེས་བུ་སོང་ལ། དྲི་ཟའི་རྒྱལ་པོ་རབ་དགའ་ལ་སྒོ་  
ཁར་དྲི་ཟ་ཞིག་ཤེས་ལྡན་བལྟ་བའི་ཕྱིར་འོངས་སོ། །ཞེས་བྱོས་ཤིག་དེ་སོང་ནས་སྨྲས་པ་དང། དེ་དྲེགས་པས་མྱོས་ནས་སྨྲས་པ་ཀའེ་ཅི་ཟེར། ཅི་ང་ལས་གཞན་པའི་དྲི་ཟ་ཡང་ཡོད་  
དམ། དེས་སྨྲས་པ། གཞན་དག་ལྟ་རེ་ཞིག་སྨོས་ཀྱང་ཅི་འཚལ་གྱི་སྒོ་དྲུང་འདི་ཁོ་ན་ན་མཆིས་ལགས་སོ། །དྲི་ཟ་དེ་དྲེགས་པས་མྱོས་པའི་ཤུགས་ཀྱིས་མོད་ལ་སྒོར་བྱུང་སྟེ། དེས་སྨྲས་  
  
  
༄༅། །པ༑ ཀའེ་སྐྱེས་བུ་ཁྱོད་དྲི་ཟ་ཡིན་ནམ། བཅོམ་ལྡན་འདས་ཀྱིས་བཀའ་སྩལ་པ། ཀའེ་ང་དྲི་ཟ་ཏེ་པོར་ཡིན་ནོ། །དེས་སྨྲས་པ། གལ་ཏེ་དེ་ལྟ་ན་གླུ་  
དབྱངས་བླང་གི་ཚུར་ཤོག་བཅོམ་ལྡན་འདས་ཀྱིས་བཀའ་སྩལ་པ་ཀའེ་ལེགས་ཀྱི་དེ་བཞིན་བྱའོ། །ཞེས་ཇི་ཙམ་བཅོམ་ལྡན་འདས་དང་དེ་ལྷན་ཅིག་འགྲན་ཏོ། །བཅོམ་ལྡན་  
འདས་ཀྱིས་རྒྱུད་གཅིག་བཅད་པ་དང། དེས་ཀྱང་རྒྱུད་གཅིག་བཅད་དེ་པི་ཝང་གཉིས་ཀའི་རྒྱུད་དང། སྒྲ་མཉམ་མོ། །བཅོམ་ལྡན་འདས་ཀྱིས་རྒྱུད་གཉིས་བཅད་པ་དང། དེ་བཞིན་  
དུ་སྒྲ་དང་གདངས་ཁྱད་པར་མེད་དོ། །དེ་བཞིན་དུ་གསུམ་པ་དང་བཞི་པ་ནས་རྒྱུད་གཅིག་པའི་བར་དུ་བཞག་པ་དང། རབ་དགས་ཀྱང་གཉིས་པ་དང། གསུམ་པ་དང། བཞི་པ་  
ནས་རྒྱུད་གཅིག་པའི་བར་དུ་གཞག་སྟེ། དེ་བཞིན་དུ་པི་ཝང་གཉིས་ཀ་སྐད་དང། གདངས་ཁྱད་པར་མེད་དོ། །དེ་ནས་བཅོམ་ལྡན་འདས་ཀྱིས་རྒྱུད་གཅིག་པ་ཡང་བཅད་དེ། ནམ་  
མཁའ་ཁོ་ན་ལ་ཡང་སྒྲ་དང་གདངས་དེ་བཞིན་དུ་གྱུར་པ་དང་དྲི་ཟའི་རྒྱལ་པོ་རབ་དགའ་ངོ་མཚར་སྐྱེས་ནས་ང་རྒྱལ་གྱིས་དྲེགས་པ་མེད་པར་གྱུར་ནས། དེས་བསམས་པ། བདག་  
པས་འཕགས་པའི་དྲི་ཟ་གཞན་ཡང་ཡོད་པ་ལྟ་སྙམ་མོ། །དེ་ནས་བཅོམ་ལྡན་འདས་ཀྱིས་དྲི་ཟའི་ཆ་བྱད་མི་སྣང་བར་མཛད་དེ། བཅོམ་ལྡན་འདས་སྐྱེས་བུ་ཆེན་པོའི་མཚན་སུམ་ཅུ་  
  
  
དཔེ་བྱད་བཟང་པོ་བརྒྱད་ཅུ་དང་ལྡན་ཞིང། སྐུ་ཉི་མ་སྟོང་གི་འོད་བས་ལྷག་པའི་འོད་འདོམ་གང་གིས་བརྒྱན་པ། རིན་པོ་ཆེའི་རི་ལྟར་ཀུན་ནས་བཟང་བ། རང་གི་སྐུ་ཉིད་དུ་  
བཞུགས་པ་དང། དྲི་ཟའི་རྒྱལ་པོ་རབ་དགས་མཐོང་སྟེ་དེ་དད་པ་སྐྱེས་ནས། བཅོམ་ལྡན་འདས་ཀྱི་ཞབས་ལ་ཕྱག་འཚལ་ཏེ། ཆོས་མཉན་པའི་ཕྱིར་སྤྱན་སྔ་ན་འདུག་པ་དང། བཅོམ་ལྡན་  
འདས་ཀྱིས་དེའི་བསམ་པ་དང། བག་ལ་ཉལ་དང། ཁམས་དང། རང་བཞིན་མཁྱེན་ནས། དེས་འཕགས་པའི་བདེན་པ་བཞི་རྟོགས་པར་འགྱུར་བ་དེ་ལྟ་བུའི་ཆོས་བཤད་དེ། གང་ཐོས་  
པས་དྲི་ཟའི་རྒྱལ་པོ་རབ་དགས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་སྟེ། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་ནས། དེས་བདེན་པ་མཐོང་སྟེ་  
ལན་གསུམ་དུ་ཆེད་དུ་བརྗོད་པས་ཆེད་དུ་བརྗོད་པ། བཙུན་པ་འདི་ལྟ་བུ་ནི་བདག་ལ་ཕས་ཀྱང་མ་བགྱིས། མས་ཀྱང་མ་ལགས། རྒྱལ་པོས་ཀྱང་མ་ལགས། ལྷས་མ་ལགས། མཛའ་བོས་  
མ་ལགས། རང་གི་སྐྱེ་བོ་དང་གཉེན་གྱི་ཚོགས་ཀྱིས་མ་ལགས། སྔོན་གྱི་འདས་པས་མ་ལགས། དགེ་སྦྱོང་དང་བྲམ་ཟེ་རྣམས་ཀྱིས་མ་ལགས་པ་གང་ལགས་པ་དེ་བཅོམ་ལྡན་འདས་ཀྱིས་  
བདག་ལ་མཛད་དེ། ཁྲག་དང་མཆི་མའི་རྒྱ་མཚོ་ནི་བསྐམས། རུས་པའི་རི་བོ་ལས་ནི་བསྒྲལ། ངན་སོང་གི་སྒོ་དག་ནི་བཀུམ། མཐོ་རིས་དང་ཐར་པའི་སྒོ་དག་ནི་ཕྱེ་སྟེ། བདག་ལྷ་དང་མིའི་  
  
  
༄༅། །གནས་སུ་བཞག་པས། བཙུན་པ་བདག་བཅོམ་ལྡན་འདས་དང་ཆོས་དང། དགེ་འདུན་ལ་སྐྱབས་སུ་མཆི་ལགས་ཀྱི། དགེ་བསྙེན་དུ་གཟུང་དུ་གསོལ་  
དེང་སླན་ཆད་ནས་ཇི་སྲིད་འཚོའི་བར་དུ་སྲོག་གཅོད་པ་ལས་ལོག་སྟེ། མངོན་པར་དད་ནས་སྐྱབས་སུ་མཆི་ལགས་སོ། །དེ་ནས་བཅོམ་ལྡན་འདས་ཀྱིས་དྲི་ཟའི་རྒྱལ་པོ་རབ་དགའ་ལ་ཆོས་  
དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་དོ། །ཇི་ལྟར་ཐུགས་མཉམ་པར་  
བཞག་ན་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་ནས་མི་སྣང་བར་གྱུར་ཅིང། ཐ་མའི་གཟིམས་མལ་དུ་བཞུགས་པ་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་སོ། །དེའི་ཚེ་གྲོང་ཁྱེར་  
རྩྭ་ཅན་ན། ཀུན་ཏུ་རྒྱུ་རབ་བཟང་ཞེས་བྱ་བ། རྒས་པ། རྙིངས་པ། འཁོགས་པ། ལོ་བརྒྱ་ཉི་ཤུ་ལོན་པ་དེ་ལ་གྲོང་ཁྱེར་རྩྭ་ཅན་གྱི་གྱད་རྣམས་ཀྱིས་བཀུར་སྟིར་བྱེད། བླ་མར་བྱེད་  
རི་མོར་བྱེད། མཆོད་པར་བྱེད་དེ། དེ་དགྲ་བཅོམ་པར་གྲགས་པ་ཞིག་གནས་སོ། །གྲོང་ཁྱེར་རྩ་ཅན་ན་རྫིང་དལ་གྱིས་འབབ་པའི་འགྲམ་ཨུ་དུ་མ་ཝཱ་རའི་ཚལ་གྱི་དྲུང་ན། ཉིན་པར་གྱི་  
སྤྱོད་པས་གནས་པ་དང། གང་གི་ཚེ་བཅོམ་ལྡན་འདས་བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་གཟིགས་པ་ལྔས་གཟིགས་ཏེ། འདོད་པ་ན་སྤྱོད་པའི་ལྷ་དྲུག་ལ་  
  
  
གླང་པོ་ཆེ་ལྟར་བསྟན་ཏེ། ཡུམ་གྱི་ལྷུམས་སུ་ཞུགས་པ་དེའི་ཚེ། ཨུ་དུམ་ཝཱ་རའི་ཚལ་སྦལ་མིག་ཐོན་པར་འགྱུར་རོ། །གང་གི་ཚེ་ཡུམ་གྱི་ལྷུམས་ནས་  
བྱུང་བ་དེའི་ཚེ་སྦལ་མིག་བྱེ་བར་འགྱུར་རོ། །གང་གི་ཚེ་གཞོན་ནུ་རོལ་པས་རོལ་པ་དེའི་ཚེ་མེ་ཏོག་ཁ་འབུས་པར་འགྱུར་རོ། །གང་གི་ཚེ་རྒ་བ་དང། ན་བ་དང། འཆི་བ་གཟིགས་ཏེ་ཐུགས་  
བྱུང་ནས། དཀའ་ཐུབ་ཀྱི་ནགས་ཚལ་དུ་ཞུགས་པ་དེའི་ཚེ་མེ་ཏོག་ཁ་བྱེ་བར་འགྱུར་རོ། །གང་གི་ཚེ་དཀའ་བ་སྤྱོད་པ་དེའི་ཚེ་མེ་ཏོག་ཁ་བྱེ་བ་རྙིངས་པར་འགྱུར་རོ། །གང་གི་ཚེ་དཀའ་བ་སྤྱད་  
པ་དོན་མེད་པར་མཁྱེན་ནས་ཅི་བདེར་དབུགས་རྔུབ་པ་དང། ཅི་བདེར་དབུགས་འབྱུང་བ་དང། ཅི་བདེར་འབྲས་ཆན་དང། ཟན་དྲོན་གྱི་ཞལ་ཟས་རགས་པ་གསོལ་ཞིང། སྐུ་ཏིལ་མར་  
དང། མར་སར་གྱིས་བྱུགས་ཏེ་ཞེས་བྱ་བ་ནས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་ཞེས་བྱ་བའི་བར་སྔ་མ་བཞིན་ཏེ། དེའི་ཚེ་མེ་ཏོག་  
ཐམས་ཅད་རྒྱས་པར་འགྱུར་རོ། །གང་གི་ཚེ་བཅོམ་ལྡན་འདས་ལ་ཚངས་པས་གསོལ་ཏེ། ཡུལ་ཝཱ་ར་ཎཱ་སིར་གཤེགས་ནས་ལན་གསུམ་དུ་བཟླས་ཏེ། ཆོས་ཀྱི་འཁོར་ལོ་རྣམ་པ་བཅུ་  
གཉིས་སུ་བསྐོར་བ་དེའི་ཚེ། ཨུ་དུམ་ཝཱ་རའི་ཚལ་ལྷམ་མེ་ལྷན་ནེ་ལྷང་ངེར་འགྱུར་རོ། །གང་གི་ཚེ་བཅོམ་ལྡན་འདས་ཀྱིས་ཕྱོགས་གང་དང། གང་དག་ན་གྲོང་དང། གྲོང་ཁྱེར་དང་  
  
  
༄༅། །ཡུལ་འཁོར་དང། རྒྱལ་པོའི་ཕོ་བྲང་འཁོར་དང། ལྗོངས་དེ་དང་དེ་དག་ཏུ་གདུལ་བ་རྣམས་བཏུལ་ཏེ། གྲོང་ཁྱེར་རྩྭ་ཅན་དུ་ཐ་མའི་གཟིམས་མལ་དུ་  
བཞུགས་པ་དེའི་ཚེ། ཨུ་དུམ་ཝཱ་རའི་ཚལ་རྙིངས་པར་འགྱུར་བ་དེ་ཐམས་ཅད་ཀུན་ཏུ་རྒྱུ་རབ་བཟང་གིས་མཚན་མར་བྱས་པ་དང། གྲོང་ཁྱེར་རྩྭ་ཅན་ན་གནས་པའི་ལྷ་ཞིག་གིས་  
གྲོང་ཁྱེར་རྩྭ་ཅན་པ་ལ་དེ་བཞིན་གཤེགས་པ་ནི་དེང་གི་ནམ་གྱི་གུང་ཐུན་ལ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་  
རོ། །ཞེས་སྨྲས་པ་དེ་ཀུན་ཏུ་རྒྱུ་རབ་བཟང་གིས་ཐོས་སོ། །ཐོས་ནས་ཀྱང་དགེ་སྦྱོང་གོའུ་ཏ་མ་དེང་གི་ནམ་གྱི་གུང་ཐུན་ལ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་  
སུ་ཡོངས་སུ་མྱ་ངན་ལས་འདའ་བར་འགྱུར་ན། བདག་ནི་ཆོས་རྣམས་ལ་ཐེ་ཚོམ་ཡོད་པར་གྱུར་ཏེ། བདག་གི་ཐེ་ཚོམ་ཡོད་པ་དེ། འདི་ལྟར་བཅོམ་ལྡན་འདས་གོའུ་ཏ་མས་བདག་  
གི་ཐེ་ཚོམ་སེལ་སྤྱོད་པར་འགྱུར་རོ། །སྙམ་དུ་བདག་སེམས་ཤིང་འདུག་སྟེ། མ་ལ་བདག་བཅོམ་ལྡན་འདས་གོའུ་ཏ་མ་ག་ལ་བ་དེར་སོང་སྟེ་ཕྱིན་ནས། གལ་ཏེ་ཞུས་ནས་ལུང་  
བསྟན་པའི་སླད་དུ་སྐབས་ཕྱེ་ན། ཕྱོགས་འགའ་ཞིག་ཞུའོ། །སྙམ་ནས་གྲོང་ཁྱེར་རྩྭ་ཅན་ནས་བྱུང་སྟེ། ཤིང་སཱ་ལ་ཟུང་གཉིས་ཀྱི་ཚལ་ག་ལ་བ་དེར་སོང་ངོ། །དེའི་ཚེ་ཚེ་དང་ལྡན་པ་  
  
  
བླ་གབ་མེད་པའི་འཆག་ས་ན་འཆག་ཅིང་འདུག་པ་དང། ཀུན་ཏུ་རྒྱུ་རབ་བཟང་གིས་ཚེ་དང་ལྡན་པ་ཀུན་དགའ་བོ་ཕྱི་རོལ་ཏུ་བྱུང་སྟེ། བླ་གབ་མེད་པའི་འཆག་ས་  
ན་འཆག་ཅིང་འདུག་པ་རྒྱང་རིང་པོ་ཁོ་ན་ནས་མཐོང་ངོ་།མཐོང་ནས་ཀྱང་ཚེ་དང་ལྡན་པ་ཀུན་དགའ་བོ་ག་ལ་བ་དེར་དོང་སྟེ་ཕྱིན་ནས། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ།།  
ཀྱེ། ཀུན་དགའ་བོ། བདག་གིས་དགེ་སྦྱོང་གོའུ་ཏ་མ་དེང་གི་མཚན་མོའི་གུང་ཐུན་ལ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་  
རོ༑ ༑ཞེས་ཐོས་ནས། བདག་ནི་ཆོས་རྣམས་ལ་ཐེ་ཚོམ་ཡོད་པར་གྱུར་ཏེ། བདག་གི་ཐེ་ཚོམ་ཡོད་པ་དེ། འདི་ལྟར་བཅོམ་ལྡན་འདས་གོའུ་ཏ་མས་བདག་གི་ཐེ་ཚོམ་སེལ་སྤྱོད་པར་འགྱུར་  
རོ༑ ༑སྙམ་དུ་བདག་སེམས་ཤིང་མཆིས་ན། གལ་ཏེ་བཙུན་པ་ཀུན་དགའ་བོས་ནང་དུ་མཆི་བར་གནང་སྟེ། གལ་ཏེ་ཞུས་ནས་ལུང་བསྟན་པའི་སླད་དུ་སྐབས་ཕྱེ་ན། ཕྱོགས་འགའ་ཞིག་ཞུ་  
བར་བགྱིའོ། །རབ་བཟང། དེ་བཞིན་གཤེགས་པ་ལ་འཚེ་བར་མ་བྱེད་ཅིག་ཆོག་གོ་བཅོམ་ལྡན་འདས་ཀྱི་སྐུ་ནི་དུབ་བོ། །བདེ་བར་གཤེགས་པའི་སྐུ་ནི་དུབ་བོ། །ཀུན་ཏུ་རྒྱུ་རབ་བཟང་  
གིས་ལན་གཉིས་ལན་གསུམ་གྱི་བར་དུ་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །ཀྱེ། ཀུན་དགའ་བོ། བདག་གིས་ཀུན་ཏུ་རྒྱུ་སྤྱོད་པ་ཅན། རྒན་པོ་རྒན་པོ། སློབ་དཔོན་  
  
  
༄༅། །སྔ་རབས་དག་ལས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འཇིག་རྟེན་དུ་འབྱུང་བ་ནི། བརྒྱ་ལམ་རེས་འགའ་ན། འདི་  
ལྟར་མེ་ཏོག་ཨུ་དུམ་ཝཱ་ར་བཞིན་ནོ། །ཞེས་ཐོས་ཏེ། བཅོམ་ལྡན་འདས་གོའུ་ཏ་མ་དེ། དེང་གི་མཚན་མོའི་གུང་ཐུན་ལ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་  
ཡོངས་སུ་མྱ་ངན་ལས་འདའ་བར་འགྱུར་ལ། བདག་ནི་ཆོས་རྣམས་ལ་ཐེ་ཚོམ་ཡོད་པར་གྱུར་ཏེ། བདག་གི་ཐེ་ཚོམ་ཡོད་པ་དེ་འདི་ལྟར་བཅོམ་ལྡན་འདས་གོའུ་ཏ་མས། བདག་གི་ཐེ་  
ཚོམ་སེལ་སྤྱོད་པར་འགྱུར་རོ། །སྙམ་དུ་བདག་སེམས་ཤིང་མཆིས་ཏེ་གལ་ཏེ་ཚེ་དང་ལྡན་པ་ཀུན་དགའ་བོས་ནང་དུ་མཆི་བར་གནང་ནས་གལ་ཏེ་ཞུ་བ་ལུང་བསྟན་པའི་སླང་  
དུ་སྐབས་ཕྱེ་ན། ཕྱོགས་འགའ་ཞིག་ཞུ་བར་བགྱིའོ། །ཞེས་ལན་གཉིས་ལན་གསུམ་གྱི་བར་དུ། ཀུན་ཏུ་རྒྱུ་རབ་བཟང་གིས་ཚེ་དང་ལྡན་པ་ཀུན་དགའ་བོ་ལ་སྨྲས་པ་དང། རབ་  
བཟང། དེ་བཞིན་གཤེགས་པ་ལ་འཚེ་བར་མ་བྱེད་ཅིག་ཆོག་གོ་བཅོམ་ལྡན་འདས་ཀྱི་སྐུ་ནི་དུབ་བོ། །བདེ་བར་གཤེགས་པའི་སྐུ་ནི་མཉེལ་ཏོ། །དེ་ལྟར་ཚེ་དང་ལྡན་པ་ཀུན་  
དགའ་བོ་དང། ཀུན་ཏུ་རྒྱུ་རབ་བཟང་གཉིས་ལྷན་ཅིག་བར་སྐབས་ཀྱི་གཏམ་ཟེར་བ་བཅོམ་ལྡན་འདས་ཀྱི་ལྷའི་སྙན་རྣམ་པར་དག་ཅིང་མིའི་ལས་འདས་པས་གསན་ཏེ། གསན་ནས་  
  
  
སྩལ་ཏོ། །ཀུན་དགའ་བོ། ཀུན་ཏུ་རྒྱུ་རབ་བཟང་འདི་མ་དགག་པར་ཅི་དང་ཅི་འདོད་པ་འདྲིར་ཐོང་ཞིག་དེ་ཅིའི་ཕྱིར་ཞེ་ན། ང་དང་མུ་  
སྟེགས་ཅན་ལྷན་ཅིག་བར་སྐབས་ཀྱི་གཏམ་གླེང་བའི་ཐ་མར་འགྱུར་བ་འདི་ཡིན་ནོ། །འདི་ལྟ་སྟེ། ཀུན་ཏུ་རྒྱུ་རབ་བཟང་འདི་ཉིད། ངས་མངོན་སུམ་དུ་ཚུར་ཤོག་ཅེས་བྱས་པས། ངའི་ཉན་  
ཐོས་ཀྱི་དགེ་སློང་རབ་ཏུ་བྱུང་བ་རྣམས་ཀྱི་ཐ་མར་འགྱུར་བ་ཡིན་ནོ། །དེ་ནས་ཀུན་ཏུ་རྒྱུ་རབ་བཟང་བཅོམ་ལྡན་འདས་ཀྱིས་སྐབས་ཕྱེ་བ་དང། དགའ་མགུ། རབ་ཏུ་དགའ་སྟེ། དགའ་བ་དང་  
ཡིད་བདེ་བ་སྐྱེས་ནས། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་དང་ལྷན་ཅིག་ཏུ་ཡང་དག་པར་མགུ་བར་འགྱུར་བ་དང། ཡང་དག་པར་རབ་ཏུ་དགའ་  
བར་འགྱུར་བའི་གཏམ་རྣམ་པ་སྣ་ཚོགས་བྱས་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་ཀུན་ཏུ་རྒྱུ་རབ་བཟང་གིས། བཅོམ་ལྡན་འདས་ལ་འདི་སྐད་ཅེས་གསོལ་  
ཏོ༑ ༑ཀྱེ༑ གོའུ་ཏ་མ། གལ་ཏེ་ཞུ་བ་ལུང་བསྟན་པའི་སླད་དུ་སྐབས་ཕྱེ་ན། ཕྱོགས་འགའ་ཞིག་ཞུ་བར་བགྱིའོ། །རབ་བཟང་ཅི་དང་ཅི་འདོད་པ་དྲིས་ཤིག་ཀྱེ། གོའུ་ཏ་མ། འཇིག་  
རྟེན་འདི་དག་ན། མུ་སྟེགས་ཅན་ཐ་དད་དུ་གནས་པ། འདི་ལྟ་སྟེ་འོད་སྲུང་རྫོགས་བྱེད་དང། ཀུན་ཏུ་རྒྱུ་གནག་ལྷས་ཀྱི་བུ་དང་སྨྲ་འདོད་ཀྱི་བུ་མོའི་བུ་ཡང་དག་པར་རྒྱལ་བ་  
  
  
༄༅། །ཅན་དང། མི་ཕམ་སྐྲའི་ལ་བ་ཅན་དང། ཀ་ཏྱའི་བུ་ནོག་ཅན་དང། གཅེར་བུ་པ་གཉེན་གྱི་བུ་རྣམས་ཀྱི་རང་རང་གི་ཁས་འཆེས་ཤིང་སོ་སོར་རིག་པ་དག་  
གོ་དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་སྐད་ཅེས་བཀའ་སྩལ་ཏོ། །རབ་བཟང་ངས་ནི་ན་ཚོད་ཉི་ཤུ་དགུ་ལོན་ཏེ་།རབ་ཏུ་བྱུང་ནས་ལོ་གྲངས་ལྔ་བཅུ་ལྷག་  
གཅིག་ཏུ། །དགེ་བ་གང་ཡིན་ཅི་ཞེས་བཙལ་བར་བྱས་གྱུར་ཅིང། །རབ་བཟང་ངས་ནི་རབ་ཏུ་བྱུང་བ་དེ་ཡི་ཚེ། །ཚུལ་ཁྲིམས་དང་ནི་ཏིང་འཛིན་རིག་པ་རྐང་པ་དང། །ང་ཡིས་རྩེ་གཅིག་  
སེམས་ནི་ཀུན་ཏུ་བསྒོམས་བྱས་ཏེ། །རིག་པའི་ཆོས་ནི་ཕྱོགས་ཙམ་བཤད་པར་བྱས་གྱུར་ན། །འདི་ལས་ཕྱི་རོལ་དག་ན་དགེ་སྦྱོང་གཞན་ཡང་མེད། །རབ་བཟང། ཆོས་འདུལ་  
བ་གང་ལ་འཕགས་པའི་ལམ་ཡན་ལག་བརྒྱད་པ་མི་སྣང་བ་དེ་ལ་དགེ་སྦྱོང་དང་པོ་ཡང་མི་སྣང་བར་འགྱུར་རོ། །གཉིས་པ་དང་གསུམ་པ་དང། དགེ་སྦྱོང་བཞི་པ་ཡང་མི་  
སྣང་བར་འགྱུར་རོ། །རབ་བཟང། ཆོས་འདུལ་བ་གང་ལ་འཕགས་པའི་ལམ་ཡན་ལག་བརྒྱད་པ་སྣང་བ་དེ་ལ། དགེ་སྦྱོང་དང་པོ་ཡང་སྣང་བར་འགྱུར་རོ། །གཉིས་པ་དང། གསུམ་  
པ་དང། དགེ་སྦྱོང་བཞི་པ་ཡང་སྣང་བར་འགྱུར་རོ། །རབ་བཟང་ཆོས་འདུལ་བ་གང་ལ་འཕགས་པའི་ལམ་ཡན་ལག་བརྒྱད་པ་སྣང་ན་དགེ་སྦྱོང་དང་པོ་ནི་འདི་ཡིན་ནོ། །གཉིས་  
  
  
།གསུམ་པ་ནི་འདི་ཡིན་ཏེ། དགེ་སྦྱོང་བཞི་པ་འདི་ལ་འདི་ལས་ཕྱི་རོལ་ན་དགེ་སྦྱོང་ངམ། བྲམ་ཟེ་མེད་དེ་ཕས་ཀྱི་རྒོལ་བའི་དགེ་སྦྱོང་དང། བྲམ་ཟེ་རྣམས་ཀྱིས་སྟོང་  
ངོ༑ ༑ཞེས་འདི་ལྟར་འཁོར་རྣམས་ལ་ང་སེངྒེའི་སྒྲ་ཡང་དག་པར་སྒྲོགས་སོ། །ཆོས་ཀྱི་རྣམ་གྲངས་འདི་བཤད་པས། ཀུན་ཏུ་རྒྱུ་རབ་བཟང་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་  
དྲི་མ་དང་བྲལ་བར་གྱུར་ཏོ། །དེ་ནས་ཀུན་ཏུ་རྒྱུ་རབ་བཟང་ཆོས་མཐོང་བ་དང། ཆོས་ཐོབ་པ་དང། ཆོས་རྟོགས་པ་དང། ཆོས་ཀྱི་གཏིང་སླེབས་ཏེ། སོམ་ཉི་ལས་རྒལ་བ་དང། ཐེ་  
ཚོམ་ལས་རྒལ་བ་དང། གཞན་གྱིས་མི་བཀྲི་བ་དང། གཞན་གྱིས་ཁ་དྲང་དུ་མི་རུང་བ་དང། སྟོན་པས་བསྟན་པའི་ཆོས་རྣམས་ལ་མི་འཇིགས་པ་ཐོབ་ནས་སྟན་ལས་ལངས་ཏེ། བླ་  
གོས་ཕྲག་པ་གཅིག་ཏུ་གཟར་ནས། ཚེ་དང་ལྡན་པ་ཀུན་དགའ་བོ་གང་ན་བ་དེ་ལོགས་སུ་ཐལ་མོ་སྦྱར་བ་བཏུང་ནས། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །བཙུན་  
པ་ཚེ་དང་ལྡན་པ་ཀུན་དགའ་བོས་ནི་རྙེད་པ་ལེགས་པར་རྙེད་དེ་གང་གི་ཕྱིར་བཙུན་པ་ཀུན་དགའ་བོ་ནི་སློབ་དཔོན་ཆེན་པོས་དབང་བསྐུར་བས་དབང་བསྐུར་མོད་ཀྱི། བདག་ཀྱང་ལེགས་  
པར་གསུངས་པའི་ཆོས་འདུལ་བ་ལ་རབ་ཏུ་བྱུང་སྟེ། བསྙེན་པར་རྫོགས་ནས་དགེ་སློང་གི་དངོས་པོ་ཐོབ་སྟེ། གང་གི་ཕྱིར་བདག་གིས་ཀྱང་རྙེད་པར་ལེགས་པར་རྙེད་པར་གྱུར་ཅིག། དེ་ནས་  
  
  
༄༅། །ཚེ་དང་ལྡན་པ་ཀུན་དགའ་བོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། ཀུན་ཏུ་རྒྱུ་རབ་བཟང་འདི་ནི། ལེགས་པར་གསུངས་  
པའི་ཆོས་འདུལ་བ་ལ་རབ་ཏུ་འབྱུང་ཞིང། བསྙེན་པར་རྫོགས་ཏེ་དགེ་སློང་གི་དངོས་པོ་ཐོབ་པར་འཚལ་ན། བཅོམ་ལྡན་འདས་ཀྱིས་ཐུགས་བརྩེ་བ་ཉེ་བར་བཟུང་སྟེ། དེ་རབ་ཏུ་དབྱུང་  
ཞིང་བསྙེན་པར་རྫོགས་པར་མཛད་དུ་གསོལ། དེ་ནས་བཅོམ་ལྡན་འདས་ཀྱིས་ཀུན་ཏུ་རྒྱུ་རབ་བཟང་ལ་ཚུར་ཤོག་དགེ་སློང་ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་པས་  
ཚེ་དང་ལྡན་པ་དེ་རབ་ཏུ་བྱུང་ནས་བསྙེན་པར་རྫོགས་ཏེ། དགེ་སློང་གི་དངོས་པོར་གྱུར་ཏོ། །དེ་ལྟར་དེ་རབ་ཏུ་བྱུང་ནས་ཚེ་དང་ལྡན་པ་དེ་གཅིག་ཏུ་བརྟུན་པ་དང། བག་ཡོད་པ་དང་  
བརྩོན་འགྲུས་དང། དཀའ་ཐུབ་ལ་གནས་ཏེ། དེ་གཅིག་ཏུ་བརྟུན་པ་དང། བག་ཡོད་པ་དང། བརྩོན་འགྲུས་དང། དཀའ་ཐུབ་ལ་གནས་པས་གང་གི་ཕྱིར་རིགས་ཀྱི་བུ་དག་སྐྲ་དང་ཁ་  
སྤུ་བྲེགས་ཏེ། གོས་ངུར་སྨྲིག་བགོས་ནས་ཡང་དག་པ་ཁོ་ནར་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། བླ་ན་མེད་པའི་ཚངས་པར་སྤྱད་པ་མཐར་ཕྱིན་ནས། མཐོང་བའི་ཆོས་  
འདི་ཉིད་ལ་རང་གི་མངོན་པར་ཤེས་པས་མངོན་སུམ་དུ་བྱས་ཏེ་བསྒྲུབས་ནས། བདག་གི་སྐྱེ་བ་ཟད་དོ། །ཚངས་པར་སྤྱོད་པ་ལ་བསྟེན་ཏོ། །བྱ་བ་བྱས་སོ། །འདི་ལས་སྲིད་པ་གཞན་  
  
  
།ཞེས་རབ་ཏུ་བསྒྲགས་ནས། ཚེ་དང་ལྡན་པ་དེ་ཡང་དག་པར་སེམས་ཤིན་ཏུ་རྣམ་པར་གྲོལ་ནས། ཀུན་ཤེས་པ་དང་ལྡན་པའི་དགྲ་བཅོམ་པར་གྱུར་ཏོ། །དེ་ནས་ཚེ་དང་ལྡན་པ་  
རབ་བཟང་དགྲ་བཅོམ་པ་ཐོབ་སྟེ། རྣམ་པར་གྲོལ་བའི་དགའ་བ་དང་བདེ་བ་ཀུན་ཏུ་མྱོང་ནས་དེ་འདི་སྙམ་དུ་སེམས་ཏེ། བདག་གིས་སྟོན་པ་ཡོངས་སུ་མྱ་ངན་ལས་འདའ་བ་བལྟ་བ་ནི་  
བདག་གི་ཆ་མ་ཡིན་གྱི། ཅི་ནས་ཀྱང་ཐོག་མ་ཁོ་ནར་བདག་ཡོངས་སུ་མྱ་ངན་ལས་འདའ་བར་བྱའོ། །སྙམ་དུ་བསམས་ནས། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་  
ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། ཚེ་དང་ལྡན་པ་རབ་བཟང་གིས་བཅོམ་ལྡན་འདས་ལ་འདི་སྐད་ཅེས་གསོལ་  
ཏོ༑ ༑བཙུན་པ་བདག་གིས་རྡོ་ཐོག་མོད་ཀྱི། ཡོངས་སུ་མྱ་ངན་ལས་འདའ་བར་འཚལ་ལགས་སོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་རབ་བཟང་ལ་འདི་སྐད་  
ཅེས་བཀའ་སྩལ་ཏོ། །རབ་བཟང་མྱ་ངན་ལས་འདའ་བར་བྱ་བའི་ཕྱིར་སྨྲའམ། བཅོམ་ལྡན་འདས་མྱ་ངན་ལས་འདའ་བར་བགྱི་བའི་སླད་དུའོ། །རབ་བཟང་མྱ་ངན་ལས་འདའ་བར་བྱ་བའི་ཕྱིར་  
སྨྲའམ། བདེ་བར་གཤེགས་པ་མྱ་ངན་ལས་འདའ་བར་བགྱི་བའི་སླད་དུའོ། །རབ་བཟང་མྱ་ངན་ལས་འདའ་བར་བྱ་བའི་ཕྱིར་སྨྲ་ན་ལས་ཅི་ཞིག་སྨྲར་ཡོད་དེ། འདུས་བྱས་ཐམས་ཅད་  
  
  
༄༅། །ཀྱི་ཆོས་ཉིད་ཡིན་ནོ། །དེ་ནས་ཚེ་དང་ལྡན་པ་རབ་བཟང་གིས། མ་ལ་བདག་གིས་གནས་ལྔ་བྱིན་གྱིས་བརླབས་ཏེ་མྱ་ངན་ལས་འདའ་བར་བྱའོ། །སྙམ་དུ་  
བསམས་ནས། བདག་ཚངས་པ་མཚུངས་པར་སྤྱོད་པ་རྣམས་ཀྱིས་ནི་སྐྲ་བྲེགས་ཏེ་སྣམ་སྦྱར་གྱོན་པ་དང། མུ་སྟེགས་ཅན་རྣམས་ཀྱིས་ནི་མུ་སྟེགས་ཀྱི་རྒྱལ་མཚན་ཐོགས་པ་མཐོང་  
བར་གྱུར་ཅིག་བདག་གི་ཁྱོགས་མུ་སྟེགས་ཅན་རྣམས་ཀྱིས་ནི་འདེགས་མི་ནུས་པར་གྱུར་ཅིག་ཚངས་པ་མཚུངས་པར་སྤྱོད་པ་རྣམས་ཀྱིས་ནི་འདེགས་ནུས་པར་གྱུར་ཅིག་རྫིང་བུ་  
གཅིག་སྤྲུལ་ནས་བསམས་པ། འདི་ལྟར་མུ་སྟེགས་ཅན་རྣམས་ཀྱིས་ནི་རྫིང་བུར་བྱིང་ཞིང་སྤྱོད་མི་ནུས་པར་གྱུར་ཅིག་ཚངས་པ་མཚུངས་པར་སྤྱོད་པ་རྣམས་ཀྱིས་ནི་སྤྱོད་ནུས་པར་གྱུར་  
ཅིག་མུ་སྟེགས་ཅན་རྣམས་ལ་ནི་ཉ་དང་རུས་སྦལ་གྱིས་གནོད་པ་བྱེད་ནུས་པར་གྱུར་ཅིག་ཚངས་པ་མཚུངས་པར་སྤྱོད་པ་རྣམས་ལ་ནི་གནོད་པ་བྱེད་མི་ནུས་པར་གྱུར་ཅིག་མུ་སྟེགས་  
ཅན་རྣམས་ཀྱིས་ནི་བདག་བསྲེག་ཅིང་མེ་སྦོར་མི་ནུས་པར་གྱུར་ཅིག་།ཚངས་པ་མཚུངས་པར་སྤྱོད་པ་རྣམས་ཀྱིས་ནི་མེ་སྦོར་ནུས་པར་གྱུར་ཅིག་ཅེས་དེས་གནས་འདི་ལྔ་བྱིན་གྱིས་བརླབས་  
ཏེ༑ ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །མུ་སྟེགས་ཅན་ཀུན་ཏུ་རྒྱུ་གཞན་དག་གིས་ཀུན་ཏུ་རྒྱུ་རབ་བཟང་ཡོངས་སུ་མྱ་ངན་  
  
  
།ཞེས་ཐོས་ཏེ། ཐོས་ནས་ཀྱང་རས་ཀྱི་རྒྱལ་མཚན་ཆེན་པོ་བཙུགས་ཏེ། གྲོང་ཁྱེར་རྩྭ་ཅན་གྱི་ལམ་པོ་ཆེ་དང། ཁྱམས་དང། བཞི་མདོ་དང། སུམ་མདོ་དག་ཏུ་བསྐོར་  
ནས། ཤེས་ལྡན་དགེ་སྦྱོང་གོའུ་ཏ་མས་འདི་སྐད་ཅེས་སྨྲ་སྟེ། དགེ་སྦྱོང་དང་པོ་ནི་འདི་ཡིན་ནོ། །གཉིས་པ་ནི་འདི་ཡིན། གསུམ་པ་ནི་འདི་ཡིན་ཏེ། བཞི་པ་འདི་ལས་ཕྱི་རོལ་ན་དགེ་སྦྱོང་  
ངམ། བྲམ་ཟེ་མེད་དེ། ཕས་ཀྱི་རྒོལ་བའི་དགེ་སྦྱོང་དང། བྲམ་ཟེ་རྣམས་ཀྱིས་སྟོང་ངོ། །ཞེས་འདི་ལྟར་འཁོར་རྣམས་ལ་སེངྒེའི་སྒྲ་ཡང་དག་པར་སྒྲོགས་ན། བདག་ཅག་གི་ཚངས་པ་  
མཚུངས་པར་སྤྱོད་པ་ཀུན་ཏུ་རྒྱུ་རབ་བཟང་ནི་མྱ་ངན་ལས་འདས་བར་གྱུར་ཏོ། །ཞེས་སྨྲས་པ་དང། དེ་དག་ལ་དགེ་སློང་རྣམས་ཀྱིས་སྨྲས་པ། ཤེས་ལྡན་དག་གལ་ཏེ་འདི་ཁྱེད་ཀྱི་  
ཚངས་པ་མཚུངས་པར་སྤྱོད་པ་ཡིན་ན། ཚུར་ཤོག་འདི་ཁྱོགས་ཀྱི་སྟེང་དུ་ཞོག་ལ་ཐེག་ཅིག་དང། བལྟ་བར་བྱའོ། །དེ་དག་གིས་ཁྱོགས་ཀྱི་སྟེང་དུ་བཞག་ནས་གདེག་པར་བརྩམས་  
ན་བསྒུལ་ཡང་མ་ནུས་པ་དང། དགེ་སློང་རྣམས་ཀྱིས་སྨྲས་པ། ཤེས་ལྡན་དག་ངེད་ཀྱིས་གདེག་གམ་ཐེག་ཅིག་དེ་དག་གིས་བཏེག་པ་དང་དེ་དག་སྤོབས་པ་མེད་དེ་ཅང་མི་  
སྨྲ་བར་འདུག་གོ་དེ་དག་རྫིང་བུར་དོང་བ་དང། ཡང་དགེ་སློང་རྣམས་ཀྱིས་སྨྲས་པ། ཤེས་ལྡན་དག། གལ་ཏེ་འདི་ཁྱོད་ཀྱི་ཚངས་པ་མཚུངས་པར་སྤྱོད་པ་ཡིན་ན། ཚུར་ཤོག་རྫིང་བུ་  
  
  
༄༅། །འདིར་ཞུགས་ཤིག་དང། བལྟ་བར་བྱའོ། །ཞེས་སྨྲས་ནས་དེ་དག་ཞུགས་པ་དང། བྱིང་ནས་ཉ་དག་རུས་སྦལ་དག་གིས་གནོད་པ་བྱས་ཏེ་སྤྱོད་མ་ནུས་ནས་  
རིངས་པ་རིངས་པར་སླར་བྱུང་བ་དང། དགེ་སློང་རྣམས་ཀྱིས་སྨྲས་པ། ངེད་འཇུག་གི་ལྟོས་ཤིག་བལྟ་བར་བྱའོ། །དེ་དག་ཞུགས་ནས་མ་བྱིང་ཞིང་ཉ་དང་རུས་སྦལ་དག་གིས་གནོད་  
པར་མ་ནུས་ཏེ། དེར་སྤྱོད་ནུས་པར་གྱུར་པ་དང། དེ་དག་སྤོབས་པ་མེད་དེ་ཅང་མི་སྨྲ་བར་འདུག་གོ་གཞན་ཡང་དགེ་སློང་རྣམས་ཀྱིས་སྨྲས་པ། ཤེས་ལྡན་དག་གལ་ཏེ་འདི་  
ཁྱོད་ཀྱི་ཚངས་པ་མཚུངས་པར་སྤྱོད་པ་ཡིན་ན། མེ་སྦོར་ལ་སྲེགས་ཤིག་བལྟ་བར་བྱའོ། །དེ་དག་གིས་མེ་སྦར་ཞིང་བསྲེག་བར་བརྩམས་པ་དང། མེ་སྦར་མ་ནུས་ནས། དགེ་སློང་  
རྣམས་ཀྱིས་ཤེས་ལྡན་དག་ངེད་ཀྱིས་སྦར་བར་བྱའོ། །ཞེས་སྨྲས་ཏེ། དེ་དག་གིས་མེ་སྦར་ནས་འབར་བར་གྱུར་པ་དང། དེ་དག་དེ་བཞིན་དུ་སྤོབས་པ་མེད་དེ་ཅང་མི་སྨྲ་བར་འདུག་གོ་  
དེ་ནས་སྐྱེ་བོ་མང་པོ་རྣམས་ཀྱིས་ཚར་བཅད་ནས་དོང་ངོ། །གྲོང་ཁྱེར་རྩྭ་ཅན་གྱི་གྱད་རྣམས་ངོ་མཚར་སྐྱེས་ཏེ། བཅོམ་ལྡན་འདས་ལ་རྒྱ་ཆེར་མངོན་པར་དད་པར་གྱུར་ཏོ། །གང་གི་ཚེ་  
བཅོམ་ལྡན་འདས་ཐ་མའི་གཟིམས་མལ་ན། གནད་རྣམས་ནི་ཆད། ཚིགས་རྣམས་ནི་འབྱེ་བའི་ཚོར་བ་གནད་དུ་བབ་པ་བྱུང་ཞིང་བཞུགས་བཞིན་དུ། རབ་བཟང་ནི་དགྲ་བཅོམ་པ་ལ་  
  
  
གྲོང་ཁྱེར་རྩྭ་ཅན་གྱི་གྱད་མང་པོ་ནི་ཆོས་ལ་བཀོད་པ་དེའི་ཚེ། དགེ་སློང་རྣམས་ཐེ་ཚོམ་སྐྱེས་ཏེ། ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་  
ལ་ཞུས་པ། བཙུན་པ་གང་གི་ཚེ་བཅོམ་ལྡན་འདས་གནད་རྣམས་ནི་ཆད། ཚིགས་རྣམས་ནི་འབྱེ་བའི་ཚོར་བ་གནད་དུ་བབ་པ་བྱུང་ཞིང་བཞུགས་བཞིན་དུ། ཀུན་ཏུ་རྒྱུ་རབ་བཟང་  
འཁོར་བའི་རྒྱ་མཚོ་ལས་བཏོན་ཏེ། དེ་གཅིག་ཏུ་གྲུབ་པ་དང། བདེ་བ་མཐར་ཕྱིན་པར་མཛད་ནས། མྱ་ངན་ལས་འདས་པ་ལ་རབ་ཏུ་བཀོད་པ་ལ་གཟིགས། བཅོམ་ལྡན་འདས་ཀྱིས་  
བཀའ་སྩལ་པ། དགེ་སློང་དག་ཅི་ང་ད་ལྟར་འདོད་ཆགས་དང་བྲལ་ཞེ་སྡང་དང་བྲལ། གཏི་མུག་དང་བྲལ། སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་  
འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་ལས་ཀུན་ཏུ་གྲོལ་ཏེ། ཐམས་ཅད་མཁྱེན་པ་དང། རྣམ་པ་ཐམས་ཅད་མཁྱེན་པ་དང། ཐམས་ཅད་མཁྱེན་པའི་  
ཡེ་ཤེས་བརྙེས་པས། ཀུན་ཏུ་རྒྱུ་རབ་བཟང་འཁོར་བའི་རྒྱ་མཚོ་ལས་བཏོན་ཏེ། དེ་གཅིག་ཏུ་གྲུབ་པ་དང། བདེ་བ་མཐར་ཕྱིན་པར་མཛད་ནས་མྱ་ངན་ལས་འདས་པ་ལ་རབ་ཏུ་བཞག་པ་  
ལྟ་ངོ་མཚར་ཅི་ཆེ། གང་ང་སྔོན་འདས་པའི་དུས་ན་འདོད་ཆགས་དང་བཅས། ཞེ་སྡང་དང་བཅས། གཏི་མུག་དང་བཅས། སྐྱེ་བ་དང་རྒ་བ་དང། ན་བ་དང། འཆི་བ་དང། མྱ་ངན་  
  
  
༄༅། །དང། སྨྲེ་སྔགས་འདོན་པ་དང། སྡུག་བསྔལ་བ་དང་ཡིད་མི་བདེ་བ་དང། འཁྲུག་པ་ལས་ནི་ཀུན་ཏུ་མ་གྲོལ། བརྟག་ཅིང་འཇིག་ནུས་པ་དང་ནི་མ་  
བྲལ། དུད་འགྲོའི་སྐྱེ་གནས་སུ་ནི་སྐྱེས། རང་གི་སྲོག་ལ་ཡང་མི་ལྟ་བ་ན། ཀུན་ཏུ་རྒྱུ་རབ་བཟང་གི་སྐྱབས་བྱས་ཤིང། གྲོང་ཁྱེར་རྩྭ་ཅན་གྱི་གྱད་རྣམས་ལ་སྲོག་སྡུག་པའི་སྐྱབས་  
བྱས་ཤིང། ཉོན་མོངས་པ་ལས་ཀྱང་ཀུན་ཏུ་བསྐྱབས་པ་དེ་ལེགས་པར་རབ་ཏུ་ཉོན་ལ། ཡིད་ལ་ཟུང་ཞིག་དང། བཤད་པར་བྱའོ། །དགེ་སློང་དག་སྔོན་བྱུང་བ་འདས་པའི་  
དུས་ན་ལུང་པ་ཞིག་གི་ནང་ན་རི་དྭགས་ཀྱི་ཁྱུ་དཔོན་རི་དྭགས་མང་པོའི་ཚོགས་སྟོང་གིས་བསྐོར་བ། མཁས་ཤིང་གསལ་བ་ཡིད་གཞུངས་པ་ཞིག་གནས་ཏེ། རི་དྭགས་ཀྱི་ཁྱུ་  
དཔོན་དེ། རྔོན་པས་བརྟགས་ནས། རྒྱལ་པོ་ལ་སྨྲས་པ་དང། དེ་ནས་རྒྱལ་པོ་དཔུང་གི་ཚོགས་ཡན་ལག་བཞི་དང་ཆས་ཏེ་བྱུང་ནས། རི་དྭགས་ཀྱི་ཁྱུ་དཔོན་དེ་ཐམས་ཅད་བསྐོར་  
ཏོ༑ །དེ་ནས་རི་དྭགས་ཀྱི་ཁྱུ་དཔོན་དེས་བསམས་པ། མ་ལ་བདག་གིས་རི་དྭགས་འདི་རྣམས་མ་བསྲུངས་ན། ཐམས་ཅད་མེད་པར་འགྱུར་རོ་སྙམ་ནས། དེ་ནས་རི་དྭགས་ཀྱི་ཁྱུ་དཔོན་  
གྱིས། ཕྱོགས་གང་དུ་རི་དྭགས་ཀྱི་ཚོགས་རྣམས་འབྱུང་བར་འགྱུར་བ་ཀུན་ཏུ་བརྟགས་ན། ལུང་པ་དེ་ན་ཆུ་བོ་ཞིག་འབབ་པ་དེས་མཐོང་སྟེ། ཆུ་བོའི་རྒྱུན་དེ་ཡང་དྲག་པོ། འཕྲོག་ཅིང་རབ་ཏུ་  
  
  
རི་དྭགས་དེ་དག་ཀྱང་ཉམ་ཆུང་ནས། དེ་ནས་ཁྱུ་དཔོན་གྱིས་མོད་ལ་ཆུ་བོ་དེར་ཞུགས་ནས་དབུས་སུ་འདུག་སྟེ་སྐད་ཕྱུང་ནས་ཁྱེད་ཅག་ཚུར་ཤོག་འགྲམ་འོ་ནི་ནས་  
ངའི་རྒྱབ་ཏུ་རྐང་ལག་ཞོག་ལ། ཕ་རོལ་གྱི་འགྲམ་དུ་སོང་ཞིག་དང། འཚོ་བའི་ཐབས་ནི་དེ་ལས་མེད་དེ། གཞན་དུ་ན་ངེས་པར་འཆི་བར་འགྱུར་རོ། །དེ་ནས་རི་དྭགས་དེས་དེ་བཞིན་དུ་བྱས་  
པ་དང། དེའི་རྒྱབ་ཏུ་རྨིག་པ་དག་གིས་ཕོག་སྟེ། པགས་པ་ཡང་རལ། ཤ་དང་ཁྲག་དང་རུས་པ་དག་བྱུང་ཡང་འོན་ཀྱང་བརྩོན་འགྲུས་མ་བཏང་ངོ། །དེ་ནས་ཐམས་ཅད་ཀྱིས་རྒལ་ནས་  
གང་ཁ་ཅིག་སླར་རྒལ་བར་མ་གྱུར་ཏམ། ཞེས་དེ་དག་ལ་སྙིང་རྗེ་བསྐྱེད་དེ། སླར་རྒྱབ་ཏུ་བལྟས་པ་དང། རི་དྭགས་ཀྱི་ཕྲུ་གུ་གཅིག་མ་རྒལ་བར་དེས་མཐོང་ནས། དེ་ནས་ཁྱུ་དཔོན་གནད་  
རྣམས་ནི་ཆད། ཚིགས་རྣམས་ནི་འབྱེ་བའི་ཚོར་བ་གནད་དུ་བབ་པ་བྱུང་ཞིང། ཆུ་འགྲམ་འདིར་ཚོགས་རྣམས་ལ་སྲོག་སྡུག་པའི་སྐྱབས་བྱས་ཤིང། རི་དྭགས་ཀྱི་ཕྲུ་གུ་དེ་རྒྱབ་ཏུ་བཀལ་  
ནས། ཆུ་བོ་ལས་བསྒྲལ་ཏེ་འགྲམ་དུ་བཞག་གོ་དེས་རི་དྭགས་ཀྱི་ཚོགས་མང་པོ་རྒལ་བར་རིག་ནས། འཆི་བའི་དུས་སུ་སྨོན་ལམ་གདབ་པར་བརྩམས་པ། ཇི་ལྟར་བདག་གིས་རི་དྭགས་འདི་  
དག་དང། རི་དགས་ཀྱི་ཕྲུ་གུ་འདི་ལ་སྲོག་སྡུག་པའི་སྐྱབས་བྱས་ཤིང། ཉོན་མོངས་པ་ལས་ཀྱང་ཀུན་ཏུ་བསྐྱབས་པ་འདིས། བདག་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་  
  
  
༄༅། །པར་རྫོགས་པར་སངས་རྒྱས་པ་ན་ཡང། འཁོར་བའི་རྒྱ་མཚོ་ལས་འདོན་ཅིང། གཅིག་ཏུ་གྲུབ་པ་དང། བདེ་བ་མཐར་ཕྱིན་པར་བྱེད་ཅིང། མྱ་ངན་  
ལས་འདས་པ་ལ་འགོད་པར་ཤོག་ཅིག་ཅེས་སྨོན་ལམ་བཏབ་བོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཇི་སྙམ་དུ་སེམས་དེའི་ཚེ་དེའི་དུས་ན་རི་དྭགས་ཀྱི་ཁྱུ་  
དཔོན་གང་ཡིན་པ་དེ་ནི་ང་ཡིན་ནོ། །རི་དྭགས་དེ་དག་ནི་གྲོང་ཁྱེར་རྩྭ་ཅན་གྱི་གྱད་འདི་རྣམས་ཡིན་ནོ། །རི་དྭགས་ཀྱི་ཕྲུ་གུ་གང་ཡིན་པ་དེ་ནི་རབ་བཟང་འདི་ཉིད་ཡིན་ནོ། །དགེ་སློང་དག་  
གཞན་ཡང་གང་གི་ཚེ། ང་བརྟག་ཅིང་འཇིག་མི་ནུས་པ་དང། དུད་འགྲོའི་སྐྱེ་གནས་སུ་སྐྱེས་པ་དང། གནད་རྣམས་ནི་ཆད། ཚིགས་རྣམས་ནི་འབྱེད་པའི་ཚོར་བ་གནད་དུ་བབ་  
པར་བྱུང་ཞིང་བཞུགས་བཞིན་དུ། ཀུན་ཏུ་རྒྱུ་རབ་བཟང་གི་སྐྱབས་བྱས་པ་དེ་ཉོན་ཅིག་དགེ་སློང་དག་སྔོན་བྱུང་བ་འདས་པའི་དུས་ན། ཡུལ་ཝཱ་ར་ཎཱ་སིར་རྒྱལ་པོ་ཚངས་སྦྱིན་ཞེས་བྱ་བ་  
ཞིག་རྒྱལ་པོ་བྱེད་པ་འབྱོར་པ་དང། རྒྱས་པ་དང། བདེ་བ་དང་ལོ་ལེགས་པ་དང། སྐྱེ་བོ་དང་མི་མང་པོས་གང་བ། འཐབ་པ་དང་རྩོད་པ་དང། ཕས་ཀྱི་རྒོལ་བ་དང། འཁྲུག་  
པ་རྣམས་རབ་ཏུ་ཞི་བ། རྐུན་མ་དང། ནད་དང་བྲལ་བ་དང་འབྲས་དང། བུར་མ་དང། བ་གླང་དང། མ་ཧེ་ཕུན་སུམ་ཚོགས་པ་ཆོས་ཀྱི་རྒྱལ་པོ་ཆོས་དང་ལྡན་པ། ཆོས་བཞིན་  
  
  
ཁམས་ཀྱི་རྒྱལ་ཕྲན་དག་གིས་འདི་ལྟར། རྒྱལ་པོ་ཚངས་སྦྱིན་གྱི་རྟ་ཅང་ཤེས་ཤིའོ། །ཞེས་ཐོས་ཏེ། དེ་དག་གིས་དེར་ཕོ་ཉ་བཏང་ནས་  
ཡང་ན་ནི་དཔྱ་གཅོལ་ཅིག་ཡང་ན་ནི་གྲོང་ཁྱེར་གྱི་སྒོར་མ་འབྱུང་ཞིག་གཞན་དུ་ན་ངེས་པར་སྐེ་ནས་བཏགས་ལ་འདིར་འགུག་གོ་།ཞེས་བསྒོ་བ་དང། དེས་དཔྱ་ཡང་མ་བཅལ། གྲོང་  
ཁྱེར་གྱི་སྒོར་ཡང་མ་བྱུང་མོད་ཀྱི། འོན་ཀྱང་གྲོང་ཁྱེར་ཉིད་ན་གནས་ཤིང་རྟ་ཅང་ཤེས་ཚོལ་ལོ། །དེ་དུས་གཞན་ཞིག་ན་རྟ་ཅང་ཤེས་རྙེད་ནས་དེ་དེ་ལ་ཞོན་ཏེ། དཔྱིད་ཀྱི་དུས་ལ་བབ་པ་  
དང། ཤིང་རྣམས་མེ་ཏོག་གིས་རྒྱས་ཤིང། ངང་པ་དང། ཁྲུང་ཁྲུང་དང། རྨ་བྱ་དང། ནེ་ཙོ་དང། རི་སྐེགས་དང། ཁུ་བྱུག་དང། ཤང་ཤང་ཏེའུ་ཡི་སྒྲ་འབྱིན་པའི་ནགས་ཚལ་  
སྐྱེད་མོས་ཚལ་གྱི་གནས་སུ་བཙུན་མོའི་འཁོར་གྱིས་ཡོངས་སུ་བསྐོར་ཏེ་དོང་ནས། དེ༑ དེ་ན་རྩེ་ཞིང་དགའ་ལ། དགའ་མགུར་ཆ་བའི་སྦྱོར་བས་བག་མེད་པར་གནས་ཏེ། གྲོང་ཁྱེར་དུ་ཡང་  
མ་ཞུགས་པ་ན། ཇི་ལྟར་རྒྱལ་པོ་ཚངས་སྦྱིན་སྐྱེད་མོས་ཚལ་ན་བག་མེད་པར་གནས་ཤིང། གྲོང་ཁྱེར་དུ་ཡང་མ་བཞུགས་སོ། །ཞེས་ཁམས་ཀྱི་རྒྱལ་ཕྲན་དག་གིས་ཐོས་ཏེ། དེ་དག་གིས་གྲོས་  
བྱས་ནས། དཔུང་གི་ཚོགས་ཡན་ལག་བཞི་དང་ཆས་ཏེ། ཡུལ་ཝཱ་ར་ཎཱ་སིའི་སྒོ་བསྐོར་བ་དང། བློན་པོས་རྒྱལ་པོ་ཚངས་སྦྱིན་ལ་སྨྲས་པ། ལྷ་ཁམས་ཀྱི་རྒྱལ་ཕྲན་རྣམས་ཀྱིས་གྲོང་ཁྱེར་  
  
  
༄༅། །གྱི་སྒོ་བསྐོར་ལགས་ན། བདེ་བར་བགྱི་བ་དགོངས་སུ་གསོལ་རྒྱལ་པོས་ཐོས་ནས། ཤེས་ལྡན་རྟ་ཅང་ཤེས་གང་ན་འདུག་པ་ཡང་ལོང་ཞིག་དཔུང་  
གི་ཚོགས་ཡན་ལག་བཞི་ཡང་གོ་སྐོན་ཅིག་དེ་དག་དང་ལྷན་ཅིག་གཡུལ་འགྱེད་པར་བྱའོ། །ཞེས་བསྒོའོ། །དེས་རྟ་ཅང་ཤེས་ཀྱང་བསྙེན། དཔུང་གི་ཚོགས་ཡན་ལག་བཞི་པ་ཡང་  
གོ་བསྐོན་ཏེ། དེ་དེ་དག་དང་ལྷན་ཅིག་གཡུལ་བཤམས་ཏེ། གཡུལ་འགྱེད་པར་བརྩམས་པ་དང། ཁམས་ཀྱི་རྒྱལ་ཕྲན་གཞན་ཞིག་གིས་རྒྱལ་པོ་ཚངས་སྦྱིན་གྱི་རྟ་ཅང་ཤེས་  
ཀྱི་གློར་མདུང་གཅིག་བསྣུན་ནས། དེའི་རྒྱུ་མ་དག་བྱུང་སྟེ་སྡུག་བསྔལ་གྱི་ཚོར་བས་གཟིར་ནས། གནད་རྣམས་ཀྱང་ཆད། ཚིགས་རྣམས་ཀྱང་འབྱེ་བའི་ཚོར་བ་གནད་དུ་བབ་པ་བྱུང་  
བཞིན་དུ། དེས་སེམས་སྲན་བསྐྱེད་པ། མ་ལ་འདི་ལྟར་རྒྱལ་པོ་ནི་སྡུག་བསྔལ་དོག་པ་ཉམ་ང་བར་ཕྱིན་ལ། བདག་གིས་དོར་བར་བྱ་བ་ནི་བདག་གི་ཚུལ་མ་ཡིན་པས། བརྩོན་  
འགྲུས་ཀྱིས་སྡུག་བསྔལ་བཟློག་ལ། ཐབས་ཅི་དང་ཅིས་སྒེའུ་ཆུང་ནས་གྲོང་ཁྱེར་དུ་ཕྱིན་པར་བྱའོ། །སྙམ་དུ་བསམས་ནས། ཕན་ཚུན་དུ་གྲོང་ཁྱེར་དུ་འགྲོ་བའི་གླགས་བལྟས་ན་  
ཝཱ་ར་ཎཱ་སིའི་སྐྱེད་མོས་ཚལ་གྱི་བར་ན། རྒྱལ་པོ་ཚངས་སྦྱིན་གྱི་རྫིང་བུ་ཚངས་ལྡན་ཞེས་བྱ་བ། མེ་ཏོག་ཨུཏྤ་ལ་དང་པདྨ་དང། ཀུ་མུ་ད་དང། པདྨ་དཀར་པོ་དག་གིས་བརྒྱན་  
  
  
ངང་པ་དང། བྱ་ཀ་རན་ད་བ་དང། དུར་པ་དག་གིས་མཚོ་གླིང་བརྒྱན་པ་དང། ཁོ་ར་ཁོར་ཡུག་ཏུ་མེ་ཏོག་དང། འབྲས་བུ་སྣ་ཚོགས་དང། ནགས་ཚང་ཚིང་གིས་བརྒྱན་པ། བྱ་  
རྣམ་པ་སྣ་ཚོགས་ཀྱི་སྒྲ་འབྱིན་པ་ཞིག་ཡོད་དེ། དེ་ཤུགས་དྲག་པོས་ནགས་ཚལ་སྟུག་པོ་དེའི་ནང་དུ་སོང་སྟེ། རྫིང་བུ་ཚངས་ལྡན་གྱི་པདྨའི་འདབ་མ་ནས་པདྨའི་འདབ་མའི་སྟེང་དུ་རྐང་པ་  
བཞག་ནས་རྒལ་ཏེ་སྒེའུ་ཆུང་ནས་བྱུང་སྟེ། དེ་ནས་རྒྱལ་པོ་བབས་པ་དང། དེ་ཡང་ས་ལ་འགྱེལ་ཏེ། དུས་ལས་འདས་སོ། །དེ་ནས་རྒྱལ་པོ་དང། བློན་པོ་དེ་རྣམས་ཀྱིས་ཕན་ཚུན་ཀུན་དུ་  
བཙལ་བར་བརྩམས་ནས། ཁ་ཅིག་ནི་སྐྱེད་མོས་ཚལ་དུ་སོང། གཞན་དག་གིས་ནི་ཕྱོགས་བཞིར་བརྒྱུགས་ནས། གང་གིས་ཀྱང་དེ་མ་རྙེད་ནས་རང་རང་གི་རྟ་དང། གླང་པོ་ཆེ་དག་བཟུང་  
ནས་སླར་སོང་ངོ། །རྒྱལ་པོ་ཚངས་སྦྱིན་གྱིས་སྲོག་འབྱིན་པའི་ཕྱིར། དེ་ཡུལ་ཝཱ་ར་ཎཱ་སི་ན་གནས་པའི་གྲོང་མི་དང། ལྗོངས་ཀྱི་མི་དང། བློན་པོ་ལྷག་མ་དག་བསྡུས་ནས། སྨྲས་པ། གང་  
རྒྱལ་རིགས་སྤྱི་བོ་ནས་དབང་བསྐུར་བའི་སྲོག་བྱིན་ན། དེ་ལ་ཇི་ལྟར་བསྒྲུབ་པར་བྱ། དེ་དག་གིས་སྨྲས་པ། ལྷ་རྒྱལ་སྲིད་ཀྱི་ཕྱེད་སྩལ་བར་བགྱིའོ། །དེས་སྨྲས་པ། ངའི་སྲོག་འབྱིན་པ་ནི་རྟ་  
ཅང་ཤེས་ཡིན་ན། དེ་ནི་དུས་ལས་འདས་ཏེ། དེ་ལ་བྱིན་ཡང་དེས་ཅི་ཞིག་བྱར་ཡོད། དེ་དག་གིས་སྨྲས་པ། ལྷ་དེའི་སླད་དུ་གྲོང་ཁྱེར་གྱི་སྒོ་བཞིར་སྦྱིན་པ་དག་གཏང་བར་བགྱི་ཞིང། དུས་སྟོན་  
  
  
༄༅། །མ་ཡིན་པའི་མཆོད་སྟོན་དག་བགྱིས་ལ་བསོད་ནམས་དག་བགྱིའོ། །རྒྱལ་པོས་སྨྲས་པ། ཤེས་ལྡན་དག་ལེགས་ཀྱི་དེ་བཞིན་དུ་བྱའོ། །དེ་ནས་  
རྒྱལ་པོའི་བཙུན་མོ་དང། གཞོན་ནུ་དང། བློན་པོ་དང། ཡུལ་མི་དག་གིས་ཤིང་དྲི་ཞིམ་པོ་ཐམས་ཅད་སྤུངས་ནས། དེ་བསྲེགས་སོ། །གཞན་ཡང་གྲོང་ཁྱེར་གྱི་སྒོ་བཞིར་སྦྱིན་གཏོང་  
གི་ཁང་པ་བརྩིགས་ནས། གྲོང་ཁྱེར་དེ་ན་རྡོ་དང། གསེག་མ་དང། གྱོ་མོ་དག་སེལ་དུ་བཅུག་སྟེ། ཙནྡན་གྱི་ཆུས་ནི་ཆག་ཆག་བཏབ། དྲི་ཞིམ་པོའི་པོག་པོར་དག་ནི་བཞག། གདུགས་  
དང། རྒྱལ་མཚན་ནི་བསྒྲེང། དར་གྱི་ལྡ་ལྡི་མང་པོ་ནི་བཏགས་ལྷ་རྣམས་ཀྱི་དགའ་ཚལ་གྱི་སྐྱེད་མོས་ཚལ་བཞིན་དུ་མེ་ཏོག་རྣམ་པ་སྣ་ཚོགས་ཀྱི་སིལ་མ་ཉམས་དགའ་བ་ནི་བཀྲམ་  
སྟེ༑ དུས་སྟོན་མ་ཡིན་པའི་མཆོད་སྟོན་བྱས་ནས། གྲོང་ཁྱེར་དུ་འདི་སྐད་དྲིལ་བསྒྲགས་པ། ཤེས་ལྡན། ཡུལ་ཝཱ་ར་ཎཱ་སི་ན་གནས་པའི་གྲོང་མི་རྣམས་དང། ཡུལ་སྣ་ཚོགས་ནས་  
འོངས་པའི་སྐྱེ་བོའི་ཚོགས་དག་ཉོན་ཅིག་འདིར་ལྷའི་རྟ་ཅང་ཤེས་ཀྱི་ཕྱིར་གྲོང་ཁྱེར་གྱི་སྒོ་བཞིར་སྦྱིན་པ་གཏོང་ཞིང། དུས་སྟོན་མ་ཡིན་པའི་མཆོད་སྟོན་དང་བསོད་ནམས་བྱེད་ཀྱི། དེའི་  
ཕྱིར་ཁྱེད་ཅག་རྣམས་ཀྱིས་གོས་སྣ་ཚོགས་དང། རྒྱན་དང། ཕྲེང་བ་དང། འབྱོར་པ་མཆོག་གིས་ཆོས་ལ་བྱུང་ཞིག་ཅེས་བསྒོའོ། །དེ་ནས་གྲོང་མི་དག་དང། ཡུལ་མི་དག་འོངས་ནས་  
  
  
གྲོང་ཁྱེར་གྱི་སྒོ་བཞིར་ཡང་འདོད་པ་སྣ་ཚོགས་ཀྱི་སྦྱིན་པ་དག་སྦྱིན་ནོ། །དགེ་སློང་དག་ཇི་སྙམ་དུ་སེམས། རྟ་ཅང་ཤེས་གང་ཡིན་པ་དེ་  
ནི་ང་ཉིད་ཡིན་ཏེ། དེའི་ཚེ་དེའི་དུས་ན་ཡང་ན་གནད་རྣམས་ནི་ཆད། ཚིགས་རྣམས་ནི་འབྱེ་བའི་ཚོར་བ་གནད་དུ་བབ་པ་བྱུང་བཞིན་དུ་དེའི་སྲོག་གི་སྐྱབས་བྱས་སོ།། །།འདུལ་  
བ་ཕྲན་ཚེགས་ཀྱི་གཞི། བམ་པོ་ང་ལྔ་པ། དེ་ནས་ཡང་དགེ་སློང་རྣམས་ཐེ་ཚོམ་སྐྱེས་ཏེ། ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཚེ་དང་  
ལྡན་པ་རབ་བཟང་གིས་ལས་ཅི་ཞིག་བགྱིས་ན། དེ་ནས་ཉན་ཐོས་རྣམས་ཀྱི་ཐ་མར་མངོན་སུམ་དུ་བགྱིས་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་སློང་རབ་  
བཟང་ཉིད་ཀྱིས་ལས་བྱས་ཤིང་བསགས་པ་དང། ཚོགས་རྙེད་པ་རྐྱེན་ཡོངས་སུ་བསྒྱུར་བ། འོད་པ་བཞིན་དུ་ཉེ་བར་གནས་པ། མྱོང་བར་ངེས་པར་རབ་བཟང་གིས་ལས་བྱས་ཤིང་བསགས་  
པ་དག་ནི། གཞན་སུ་ཞིག་གིས་ཉམས་སུ་མྱོང་བར་འགྱུར། དགེ་སློང་དག་ལས་བྱས་ཤིང་བསགས་པ་དག་ནི་ཕྱི་རོལ་གྱི་སའི་ཁམས་ལ་སྨིན་པར་མི་འགྱུར་ཏེ། ཆུའི་ཁམས་ལ་མ་ཡིན་  
མེའི་ཁམས་ལ་མ་ཡིན། རླུང་གི་ཁམས་ལ་མ་ཡིན་མོད་ཀྱི། ཟིན་པའི་ཕུང་པོ་དང། ཁམས་དང། སྐྱེ་མཆེད་རྣམས་ལ་ལས་བྱས་པའི་དགེ་བ་དང། མི་དགེ་བ་དག་རྣམ་པར་སྨིན་པར་  
  
  
༄༅། །འགྱུར་རོ། །ལས་རྣམས་བསྐལ་པ་བརྒྱར་ཡར་ནི། །ཆུད་མི་ཟ་བའང་ཚོགས་དང་དུས། །རྙེད་ན་ལུས་ཅན་རྣམས་ལ་ནི། །འབྲས་བུ་ཉིད་དུ་སྨིན་པར་འགྱུར། །  
དགེ་སློང་དག་སྔོན་བྱུང་བ་འདས་པའི་དུས་བསྐལ་པ་བཟང་པོ་འདི་ཉིད་ལ་སྐྱེ་དགུ་རྣམས་ཀྱི་ཚེ་ལོ་ཉི་ཁྲི་ཐུབ་པ་ན། སྟོན་པ་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ། རིག་པ་དང་  
ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པ། སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་  
དེ་ཡུལ་ཝཱ་ར་ཎཱ་སིའི་གྲོང་ཁྱེར་རི་དྭགས་འཛིན་གྱི་ཚལ་ན་ཉེ་བར་རྟེན་ཅིང་བཞུགས་སོ། །དེ་ནས་བཅོམ་ལྡན་འདས་འོད་སྲུང་གི་དབོན་པོ་མྱ་ངན་མེད་ཅེས་བྱ་བ་དེ་ཐར་པར་བྱ་བའི་  
དོན་དུ། བཅོམ་ལྡན་འདས་འོད་སྲུང་ལས་རབ་ཏུ་བྱུང་སྟེ། དེ་ཐར་ཅིང་རང་དབང་ཐོབ་བོ། །སྙམ་ནས་འབད་པ་མ་བསྐྱེད་དོ། །ཇི་ཙམ་ན་དུས་ཤིན་ཏུ་རིང་བ་ཞིག་ན། མྱ་ངན་མེད་  
ཅེས་བྱ་བ་ལྗོངས་རྒྱུ་ཞིང་འདུག་པར་གྱུར་ཏོ། །བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་སྲུང་གིས། སངས་རྒྱས་ཀྱི་མཛད་པ་མ་ལུས་པར་མཛད་ནས་བུད་ཤིང་  
ཟད་པའི་མེ་བཞིན་དུ་ཐ་མའི་གཟིམས་མལ་དུ་གཤེགས་སོ། །དགེ་སློང་མྱ་ངན་མེད་ཤིང་ཨ་ཤོ་ཀའི་དྲུང་ན་ནང་དུ་ཡང་དག་འཇོག་ལ་གནས་ཏེ། ཇི་ཙམ་ཤིང་ཨ་ཤོ་ཀ་དེ་ལ་ལྷ་ཞིག་  
  
  
བཅོམ་ལྡན་འདས་འོད་སྲུང་མྱ་ངན་ལས་འདའ་བར་ཐོས་ནས་ངུས་ཏེ། དེ་ངུས་པའི་མཆི་མ་ཐིག་པ་གཅིག་མྱ་ངན་མེད་ཀྱིས་ལུས་ལ་ལྷུང་བར་གྱུར་པ་དང། དེ་ནས་མྱ་ངན་  
མེད་ཀྱིས་གྱེན་དུ་བལྟས་ན། ལྷ་དེ་ངུ་ཞིང་འདུག་ནས། ལྷ་ཅིའི་ཕྱིར་ངུ་ཞེས་སྨྲས་པ་དང། ལྷས་དེང་གི་མཚན་མོའི་གུང་ཐུན་ལ་བཅོམ་ལྡན་འདས་འོད་སྲུང་མྱ་ངན་ལས་འདའོ། །ཞེས་སྨྲས་  
སོ༑ ༑དེ་ནས་མྱ་ངན་མེད་ལྷའི་ཚིག་ཐོས་ནས། གནད་དུ་ཕོག་པ་བཞིན་འགྱེལ་ཏེ། དེ་སྙིང་རྗེ་རྗེ་སྐད་དུ་ངུ་ཞིང་འདུག་པར་གྱུར་ཏོ། །དེ་ནས་ལྷས་ཅིའི་ཕྱིར་དུ། །ཞེས་དྲིས་པ་དང། མྱ་ངན་  
མེད་ཀྱིས་སྨྲས་པ། གཉེན་དང་བྲལ་བ་དང། བླ་མ་དང་བྲལ་བའི་ཕྱིར་ཏེ། ཡང་དག་པར་རྫོགས་པའི་སངས་རྒྱས་འོད་སྲུང་ནི་བདག་གི་ཞང་པོ་ཡིན་ནོ། །བདག་གིས་ཤིན་ཏུ་སྦྱངས་ཤིང་  
གནས་པ་ལ་མ་འབད་པས་བདག་ནི་སོ་སོའི་སྐྱེ་བོར་གྱུར་ལ། ལམ་ཤིན་ཏུ་རིང་བས་བལྟ་མ་ནུས་སོ། །ལྷས་སྨྲས་པ། བཙུན་པ། གལ་ཏེ་དེ་ལྟ་ན་བདག་གིས་བཅོམ་ལྡན་འདས་ཀྱི་སྤྱན་  
སྔར་བཀྲི་ན། ཅི་ཁྱད་པར་རྟོགས་པར་ནུས་སམ། མྱ་ངན་མེད་ཀྱིས་སྨྲས་པ། ཅི་ལྟར་ལྷས་བཅོམ་ལྡན་འདས་ཀྱི་ཞལ་མཐོང་བར་བགྱིས་ན། བདག་གི་བློ་ནི་ཀུན་ཏུ་སྨིན་ཏེ། དེ་བཞིན་དུ་ཁྱད་  
པར་རྟོགས་པར་བགྱིའོ། །དེ་ནས་ལྷས་བཅོམ་ལྡན་འདས་ཀྱི་སྤྱན་སྔར་མྱ་ངན་མེད་རྫུ་འཕྲུལ་གྱིས་ཁྲིད་དེ། དེས་བཅོམ་ལྡན་འདས་མཐོང་ནས་དད་པ་སྐྱེས་སོ། །དད་པ་སྐྱེས་ནས་ཀྱང། བཅོམ་  
  
  
༄༅། །ལྡན་འདས་འོད་སྲུང་གིས་ཆོས་རྣམ་པ་འདི་ལྟ་བུ་དག་བཤད་དེ། དེ་ཐོས་མ་ཐག་ཏུ་དགྲ་བཅོམ་པ་མངོན་སུམ་དུ་བྱས་ཏེ་དང་པོར་ཚེ་དང་ལྡན་པ་མྱ་ངན་མེད་  
མྱ་ངན་ལས་འདས་སོ། །དེ་ནས་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་སྲུང་ངོ། །དེ་ནས་ལྷ་དེས་ཚེ་དང་ལྡན་པ་མྱ་ངན་མེད་མྱ་ངན་ལས་འདས་པར་མཐོང་སྟེ་  
དགའ་བ་སྐྱེས་ནས། དེས་བསམས་པ། ཚེ་དང་ལྡན་པས་གང་ཅུང་ཟད་ཁྱད་པར་རྟོགས་པ་དེ་ཐམས་ཅད་ནི། བདག་ལས་བརྟེན་པ་ཡིན་གྱི་བདག་མ་འོངས་པའི་དུས་ན་གང་བྲམ་  
ཟེའི་ཁྱེའུ་བླ་མ་ལ་བཅོམ་ལྡན་འདས་འོད་སྲུང་གིས་བྲམ་ཟེའི་ཁྱེའུ་ཁྱོད་སྐྱེ་དགུ་རྣམས་ཀྱི་ཚེ་ལོ་བརྒྱ་ཐུབ་པ་ན། སྟོན་པ་ཤཱཀྱ་ཐུབ་པ་ཞེས་བྱ་བ་དེ་བཞིན་གཤེགས་པ་དགྲ་བཅོམ་པ་  
ཡང་དག་པར་རྫོགས་པའི་སངས་རྒྱས་སུ་འགྱུར་རོ་ཞེས་ལུང་བསྟན་པ་དེ། ཐ་མའི་གཟིམས་མལ་དུ་གཤེགས་པ་ན། བདག་དེའི་ཉན་ཐོས་རྣམས་ཀྱི་ཐ་མར་མངོན་སུམ་དུ་བྱས་ནས་  
བཅོམ་ལྡན་འདས་ཀྱི་སྔོན་ལོགས་སུ་མྱ་ངན་ལས་འདས་ཏེ། དེ་ནས་བཅོམ་ལྡན་འདས་ཤཱཀྱ་ཐུབ་པ་མྱ་ངན་ལས་འདས་པར་གྱུར་ཅིག་།ཅེས་སྨོན་ལམ་བཏབ་བོ། །བཅོམ་ལྡན་འདས་ཀྱིས་  
བཀའ་སྩལ་པ། དགེ་སློང་དག་འདི་ཇི་སྙམ་དུ་སེམས། ལྷ་གང་ཡིན་པ་དེ་ནི་རབ་བཟང་འདི་ཉིད་ཡིན་ནོ། །དགེ་སློང་དག་དེ་ལྟ་བས་ན་འདི་ལྟར་བསླབ་པར་བྱ་སྟེ། གང་གི་ཕྱིར་དགེ་བའི་  
  
  
དགེ་བ་དང་ལྷན་ཅིག་གནས་པ་དང། དགེ་བ་ལ་བསྟེན་པར་བྱ་ཞིང། སྡིག་པའི་གྲོགས་པོ་ལ་མི་བསྟེན། སྡིག་པ་དང་ལྷན་ཅིག་མི་གནས། སྡིག་པ་ལ་མི་  
བསྟེན་པར་དགེ་སློང་རྣམས་ཀྱིས་དེ་ལྟར་བསླབ་པར་བྱའོ། །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བདག་གཅིག་པུ་དབེན་པ་ཞིག་  
ཏུ་མཆིས་ཏེ། ནང་དུ་ཡང་དག་འཇོག་ལ་གནས་པའི་ཚེ། སེམས་ཀྱི་རྟོག་པ་འདི་ལྟ་བུ་སྐྱེས་ཏེ། འདི་ལྟ་སྟེ། དགེ་བའི་བཤེས་གཉེན་ལ་བསྟེན་པ་དང། དགེ་བ་དང་ལྷན་ཅིག་གནས་པ་  
དང། དགེ་བ་ལ་བསྟེན་ནས་སྡིག་པའི་གྲོགས་པོ་ལ་མི་བསྟེན། སྡིག་པ་དང་ལྷན་ཅིག་མི་གནས། སྡིག་པ་ལ་མ་བསྟེན་ན། འདི་ནི་ཚངས་པར་སྤྱོད་པའི་ཕྱེད་ལགས་སོ། །ཀུན་དགའ་  
བོ༑ ཁྱོད་འདི་ལྟ་སྟེ། དགེ་བའི་བཤེས་གཉེན་ལ་བསྟེན་པ་དང། དགེ་བ་དང་ལྷན་ཅིག་གནས་པ་དང། དགེ་བ་ལ་བསྟེན་ནས་སྡིག་པའི་གྲོགས་པོ་དང་མི་བསྟེན། སྡིག་པ་དང་ལྷན་ཅིག་  
མི་གནས། སྡིག་པ་ལ་མ་བསྟེན་ན། འདི་ནི་ཚངས་པར་སྤྱོད་པའི་ཕྱེད་ཡིན་ནོ། །ཞེས་དེ་སྐད་མ་ཟེར་ཅིག་དེ་ཅིའི་ཕྱིར་ཞེན། ཀུན་དགའ་བོ་དེ་ནི་ཚངས་པར་སྤྱོད་པ། ཀུན་ཏུ་མཐར་ཕྱིན་  
པ༑ མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ་ཡིན་ནོ། །འདི་ལྟ་སྟེ། དགེ་བའི་བཤེས་གཉེན་ལ་བསྟེན་པ་དང། དགེ་བ་དང་ལྷན་ཅིག་གནས་པ་དང་  
  
  
༄༅། །དགེ་བ་ལ་བསྟེན་ནས་སྡིག་པའི་གྲོགས་པོ་ལ་མི་བསྟེན་སྡིག་པའི་གྲོགས་པོ་དང་ལྷན་ཅིག་མི་གནས། སྡིག་པའི་གྲོགས་པོ་ལ་བསྟེན་པར་མི་བྱའོ། །  
ཀུན་དགའ་བོ་དེ་ཅིའི་ཕྱིར་ཞེ་ན། དགེ་བའི་བཤེས་གཉེན་ལ་བསྟེན་པས་སེམས་ཅན་སྐྱེ་བའི་ཆོས་དང་ལྡན་པ་རྣམས་སྐྱེ་བའི་ཆོས་ལས་རྣམ་པར་གྲོལ་བར་གྱུར་ཏོ། །རྒ་བ་དང། ན་བ་  
དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། སེམས་ཅན་འཁྲུག་པའི་ཆོས་དང་ལྡན་པ་རྣམས། འཁྲུག་པའི་ཆོས་ལས་  
རྣམ་པར་གྲོལ་བར་གྱུར་ཏོ། །ཀུན་དགའ་བོ་རྣམ་གྲངས་དེ་ལྟ་བུ་དེ་ཤེས་པར་བྱའོ། །གང་ཚངས་པར་སྤྱོད་པ་མཐར་ཕྱིན་པ་དང། མ་འདྲེས་པ་དང། ཡོངས་སུ་རྫོགས་པ་དང་  
ཡོངས་སུ་བྱང་བ་ནི། འདི་ལྟ་སྟེ། དགེ་བའི་བཤེས་གཉེན་ལ་བསྟེན་པ་དང། དགེ་བ་དང་ལྷན་ཅིག་གནས་པ་དང། དགེ་བ་ལ་བསྟེན་ནས་སྡིག་པའི་གྲོགས་པོ་ལ་མི་བསྟེན་  
སྡིག་པ་དང་ལྷན་ཅིག་མི་གནས། སྡིག་པ་ལ་བསྟེན་པར་མི་བྱ་སྟེ་ཀུན་དགའ་བོ། ཁྱོད་ཀྱིས་དེ་ལྟར་བསླབ་པར་བྱའོ། །དེ་ནས་བཅོམ་ལྡན་འདས་ཀྱིས། དགེ་སློང་རྣམས་ལ་འདི་སྐད་  
ཅེས་བཀའ་སྩལ་ཏོ། །དགེ་སློང་དག་དེ་ལྟ་བས་ན་དང་ཕན་ཆད་ཉེ་དུ་ཤཱཀྱ་དང། མེ་པ་རལ་པ་ཅན་མ་གཏོགས་པ་མུ་སྟེགས་ཀུན་ཏུ་རྒྱུ་གཞན་རྣམས་རབ་ཏུ་དབྱུང་བར་མི་བྱ། བསྙེན་པར་  
  
  
།ཉེ་དུ་ཤཱཀྱ་རྣམས་མུ་སྟེགས་ཀྱི་རྒྱལ་མཚན་ཐོགས་ཏེ་འོངས་ནས། གལ་ཏེ་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་ཞིང་བསྙེན་པར་རྫོགས་ཏེ་  
དགེ་སློང་གི་དངོས་པོ་ཐོབ་པར་འདོད་ན། དགེ་སློང་རྣམས་ཀྱིས་དེ་རབ་ཏུ་དབྱུང་བར་བྱ། བསྙེན་པར་རྫོགས་པར་བྱའོ། །དེ་ཅིའི་ཕྱིར་ཞེ་ན། དགེ་སློང་དག་དེ་ནི་བདག་ཅག་གི་ཉེ་དུ་རྣམས་ལ་  
ཉེ་དུའི་གནང་བ་ཡིན་པའི་ཕྱིར་རོ། །མུ་སྟེགས་ཀུན་ཏུ་རྒྱུ་གཞན་དག་འོངས་ནས། གལ་ཏེ་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་ཞིང་བསྙེན་པར་རྫོགས་ཏེ། དགེ་སློང་  
གི་དངོས་པོ་ཐོབ་པར་འདོད་ན། དེ་ལ་དགེ་སློང་རྣམས་ཀྱིས་མཁན་པོས་གོས་སྦྱིན་ཞིང། ཟླ་བ་བཞིའི་བར་དུ་གཞག་པར་བྱའོ། །དེ་བསྙེན་བཀུར་བྱེད་ཅིང། དགེ་སློང་རྣམས་ཀྱིས་སེམས་  
མགུ་བར་བྱེད་ནུས་ན། དགེ་སློང་རྣམས་ཀྱིས་རབ་ཏུ་དབྱུང་ཞིང་བསྙེན་པར་རྫོགས་པར་བྱའོ། །དགེ་སློང་དག་མེ་པ་རལ་པ་ཅན་ཡང་རབ་ཏུ་དབྱུང་ཞིང་བསྙེན་པར་རྫོགས་པར་བྱའོ། །དགེ་སློང་  
དག་དེ་ཅིའི་ཕྱིར་ཞེ་ན། མེ་པ་རལ་པ་ཅན་ནི་ལས་སུ་སྨྲས་པ་ཡིན་ནོ། །དགེ་སློང་དག་མེ་པ་རལ་པ་ཅན་ནི་བྱེད་པར་སྨྲ་བ། རྒྱུར་སྨྲ་བ། བརྩོན་འགྲུས་སུ་སྨྲ་བ་ཡིན་ནོ། །དེ་ལྟ་བས་ན་དགེ་  
སློང་དག་གིས་འདི་ལྟར་བསླབ་པར་བྱ་སྟེ། གང་ལས་སུ་སྨྲ་བ་དང། བྱེད་པར་སྨྲ་བ་དང། རྒྱུར་སྨྲ་བ་དང། བརྩོན་འགྲུས་སུ་སྨྲ་བར་འགྱུར་བ་དེ་ལྟར་དགེ་སློང་ཁྱེད་ཀྱིས་ཀྱང་བསླབ་པར་བྱའོ། །  
  
  
༄༅། །དེ་ལྟ་བས་ན་དགེ་སློང་ཁྱེད་ཀྱིས་ཆོས་གང་ཞིག་མཐོང་བའི་ཆོས་འདི་ལ་ཕན་པ་དང། བདེ་བར་འགྱུར་བ་དང། ཚེ་རབས་གཞན་དུ་ཕན་པ་དང། བདེ་བར་  
འགྱུར་བ་དེ་དགེ་སློང་རྣམས་ཀྱིས་གཟུང་བར་བྱ། ཀུན་ཆུབ་པར་བྱའོ། །ཇི་ལྟ་ཇི་ལྟར་བཟུང་ཞིང་བཅང་བ་དང། བཀླག་པ་དེ་ལྟར་ཚངས་པར་སྤྱོད་པ་ཡུན་རིང་དུ་གནས་པར་འགྱུར་ཞིང་  
སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང་འཇིག་རྟེན་ལ་སྙིང་བརྩེ་བ་དང། ལྷ་དང་མི་རྣམས་ལ་ཕན་པ་དང། བདེ་བའི་དོན་དུ་འགྱུར་རོ། །འདི་ལྟ་སྟེ། མདོའི་སྡེ་དང་  
དབྱངས་ཀྱིས་བསྙད་པའི་སྡེ་དང། ལུང་དུ་བསྟན་པའི་སྡེ་དང་ཚིགས་སུ་བཅད་པའི་སྡེ་དང། ཆེད་དུ་བརྗོད་པའི་སྡེ་དང། གླེང་གཞིའི་སྡེ་དང། རྟོགས་པ་བརྗོད་པའི་སྡེ་དང། དེ་ལྟ་བུ་  
བྱུང་བའི་སྡེ་དང། སྐྱེས་པའི་རབས་ཀྱི་སྡེ་དང། ཤིན་ཏུ་རྒྱས་པའི་སྡེ་དང། རྨད་དུ་བྱུང་བའི་ཆོས་ཀྱི་སྡེ་དང། གཏན་ལ་ཕབ་པར་བསྟན་པའི་སྡེ་འདི་དག་ནི། དགེ་སློང་དག་མཐོང་བའི་ཆོས་འདི་ལ་  
ཕན་པ་དང། མཐོང་བའི་ཆོས་འདི་ལ་བདེ་བར་འགྱུར་བ་དང། ཚེ་རབས་གཞན་དུ་ཕན་པ་དང། བདེ་བར་འགྱུར་བ་དག་སྟེ། དགེ་སློང་དག་གིས་གཟུང་བར་བྱ། ཀུན་ཆུབ་པར་བྱའོ། །ཇི་  
ལྟ་ཇི་ལྟར་བཟུང་ཞིང་བཅངས་པ་དང། བཀླགས་པ་དེ་ལྟ་དེ་ལྟར་ཚངས་པར་སྤྱོད་པ་ཡུན་རིང་དུ་གནས་པར་འགྱུར་ཞིང། སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང། འཇིག་  
  
  
ལྷ་དང་མི་རྣམས་ལ་ཕན་པ་དང། བདེ་བའི་དོན་དུ་འགྱུར་རོ། །དགེ་སློང་དག་ཁྱེད་ཀྱིས་སྟོན་པ་ང་ཡོངས་སུ་མྱ་ངན་ལས་འདས་ཏེ། མེད་པའི་འོག་ཏུ་བདག་ཅག་གི་  
སྟོན་པ་དང། སྟོན་པ་མེད་དོ། །སྙམ་དུ་དེ་ལྟར་བལྟ་བར་མི་བྱ་སྟེ། གང་གི་ཕྱིར་ངས་ཟླ་བ་ཕྱེད་ཅིང་སོ་སོར་ཐར་པའི་མདོ་གདོན་པར་བསྟན་པ་དེ། དེང་ཕྱིན་ཆད་ཁྱེད་ཀྱི་སྟོན་པ་དང་སྟོན་པ་  
ཡིན་ནོ། །དགེ་སློང་དག་བསླབ་པའི་གཞི་ཕྲ་མོ་དང། ཕྲན་ཚེགས་གང་ཡིན་པ་དེ་དག་ནི་དགེ་འདུན་ཚོགས་ནས་སྐབས་དབྱེ་ཞིང་བདེ་བ་ལ་རེག་པར་གནས་པར་བྱའོ། །དགེ་སློང་དག་དེ་ལྟ་  
བས་ན་དེང་ཕྱིན་ཆད། དགེ་སློང་གསར་བུ་དག་གིས་དགེ་སློང་རྒན་རབས་རྣམས་ལ་མིང་ནས་བོད་པར་མི་བྱ། རུས་ནས་བོད་པར་མི་བྱ་སྟེ། བཙུན་པ་ཞེས་བརྗོད་པ་དང། ཚེ་དང་ལྡན་པ་  
ཞེས་བརྗོད་པ་མ་གཏོགས་པར་ཀུན་ཏུ་སྤྱད་པར་མི་བྱའོ། །དགེ་སློང་རྒན་རབས་རྣམས་ཀྱིས། དགེ་སློང་གསར་བུ་རྣམས་ལ་ལྷུང་བཟེད་དང་ཆོས་གོས་དང། དྲ་བ་དང། ཕོར་བུ་དང་  
སྐ་རགས་དག་གིས་བསྡུ་བར་བྱ། ཉེ་བར་གནས་པར་བྱ། བཀླག་པ་དང། ཁ་ཏོན་དང། ལུང་བསྒོ་ནས་རྣལ་འབྱོར་ཡིད་ལ་བྱེད་དུ་གཞུག་པར་བྱའོ། །དགེ་སློང་དག་གིས་ས་ཕྱོགས་འདི་  
བཞི་རིགས་ཀྱི་བུའམ། རིགས་ཀྱི་བུ་མོ་དད་པ་ཅན་རྣམས་ཀྱིས་ཇི་སྲིད་འཚོའི་བར་དུ་རྗེས་སུ་དྲན་པར་འགྱུར་བར་བྱའོ། །བཞི་གང་ཞེ་ན། བཅོམ་ལྡན་འདས་འདིར་ནི་འཁྲུངས་སོ། །བཅོམ་  
  
  
༄༅། །ལྡན་འདས་འདིར་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །བཅོམ་ལྡན་འདས་ཀྱིས་འདིར་ནི་ལན་གསུམ་  
དུ་བཟླས་ཏེ། ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་ཏོ་།བཅོམ་ལྡན་འདས་འདིར་ནི་ཕུང་པོ་ལྷག་མ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་  
འདས་པ་སྟེ། དགེ་སློང་དག་ང་འདས་པའི་འོག་ཏུ་འདིར་མཆོད་རྟེན་བསྐོར་བ་དང། མཆོད་རྟེན་ལ་ཕྱག་འཚལ་བ་འོང་གི། དེ་དག་ལ་འདི་སྐད་ཅེས་བརྗོད་པར་བྱའོ། །བཅོམ་ལྡན་འདས་  
འདིར་ནི་འཁྲུངས་སོ། །བཅོམ་ལྡན་འདས་འདིར་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །བཅོམ་ལྡན་འདས་ཀྱིས་འདིར་ནི་ལན་གསུམ་  
དུ་བཟླས་ཏེ། ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་ཏོ་།བཅོམ་ལྡན་འདས་འདིར་ནི་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་  
འདས་སོ། །ཞེས་བྱ་བའི་བར་དག་ཡིན་ཏེ། ཁ་ཅིག་ང་ལ་སེམས་དད་པས་དུས་བྱས་པ་དེ་ཐམས་ཅད་མཐོ་རིས་སུ་འགྲོའོ། །ཁ་ཅིག་ནི་ཕུང་པོ་ལྷག་མ་དང་བཅས་པར་རོ། །དགེ་སློང་  
དག་ས་ཕྱོགས་འདི་བཞི་རིགས་ཀྱི་བུའམ། རིགས་ཀྱི་བུ་མོ་དད་པ་ཅན་རྣམས་ཀྱིས་ཇི་སྲིད་འཚོའི་བར་དུ་འགྲོ་བར་འགྱུར་བར་བྱའོ། །བཞི་གང་ཞེ་ན། བཅོམ་ལྡན་འདས་འདིར་ནི་  
  
  
།བཅོམ་ལྡན་འདས་འདིར་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ་།བཅོམ་ལྡན་འདས་ཀྱིས་འདིར་ནི་ལན་གསུམ་  
བཟླས་ཏེ། ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་ཏོ། །བཅོམ་ལྡན་འདས་འདིར་ནི་ཕུང་པོ་ལྷག་མ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་  
འདས་པ་སྟེ། དགེ་སློང་དག་ང་འདས་པའི་འོག་ཏུ་མཆོད་རྟེན་བསྐོར་བ་དང། མཆོད་རྟེན་ལ་ཕྱག་འཚལ་དུ་འོངས་པ་རྣམས་ལ་འདི་སྐད་ཅེས་བརྗོད་པར་བྱའོ། །བཅོམ་ལྡན་འདས་  
འདིར་ནི་འཁྲུངས་སོ། །བཅོམ་ལྡན་འདས་འདིར་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །བཅོམ་ལྡན་འདས་ཀྱིས་འདིར་ནི་ལན་  
གསུམ་དུ་བཟླས་ཏེ། ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་ཏོ། །བཅོམ་ལྡན་འདས་འདིར་ནི་ཕུང་པོ་ལྷག་མ་མ་ལུས་པའི་དབྱིངས་སུ་ཡོངས་སུ་མྱ་ངན་ལས་འདས་སོ། །ཞེས་  
བྱ་བའི་བར་དག་ཡིན་ཏེ། ཁ་ཅིག་ནི་ང་ལ་སེམས་དད་པས་དུས་བྱས་པ་དེ་ཐམས་ཅད་མཐོ་རིས་སུ་འགྲོའོ། །ཁ་ཅིག་ནི་ཕུང་པོ་ལྷག་མ་དང་བཅས་པར་རོ། །ཇི་ལྟར་མངོན་དུ་  
འགྲོ་བར་བྱ་བ་དེ་ལྟར་རྗེས་སུ་དྲན་པར་བྱའོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་འདི་སྐད་ཅེས་བཀའ་སྩལ་ཏོ། །དགེ་སློང་དག་སངས་རྒྱས་དང། ཆོས་དང། དགེ་  
  
  
༄༅། །འདུན་དང། སྡུག་བསྔལ་དང། ཀུན་འབྱུང་དང། འགོག་པ་དང། ལམ་རྣམས་ལ་གང་སོམ་ཉི་དང། ཡིད་གཉིས་ཡོད་པ་མ་དགག་པར་ཞུས་ཤིག་  
དང། དྲིས་པ་དེ་ངས་ལུང་བསྟན་པར་བྱའོ། །ཁྱེད་ཀྱིས་འདི་ཇི་ལྟར་བདག་ཅག་གི་སྟོན་པའི་སྤྱན་སྔར་མངོན་སུམ་དུ་ལན་གདབ་པར་ནི་མི་སྤོབས་སོ། །སྙམ་དུ་བལྟ་བར་མི་བྱ་སྟེ། དགེ་  
སློང་དག་གིས་དགེ་སློང་དག་ལ། རོགས་དག་གིས་རོགས་དག་ལ་སྨྲ་བར་བྱ་ཞིང། དྲིས་ན་དེ་ལུང་བསྟན་པར་བྱའོ། །དེ་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་  
སྐད་ཅེས་གསོལ་ཏོ། །འདི་ལྟར་བཙུན་པ་བཅོམ་ལྡན་འདས་ཀྱིས་གསུངས་པའི་དོན་བདག་གིས་འཚལ་བ་ལྟར་ན། དགེ་སློང་གི་འཁོར་ཇི་སྙེད་འདུས་ཤིང་མཆིས་པ་འདི་རྣམས་  
ལས་གང་དགེ་སློང་དག་གཅིག་ལ་ཡང་སངས་རྒྱས་དང། ཆོས་དང་དགེ་འདུན་དང། སྡུག་བསྔལ་དང། ཀུན་འབྱུང་དང། འགོག་པ་དང་ལམ་རྣམས་ལ་གང་སོམ་ཉི་དང་ཡིད་  
གཉིས་སུ་གྱུར་པ་མ་མཆིས་ལགས་སོ། །ཀུན་དགའ་བོ་ལེགས་སོ་ལེགས་སོ་།ཀུན་དགའ་བོ་ཁྱོད་ནི་དད་པས་འདི་སྐད་སྨྲ་མོད་ཀྱི། དེ་བཞིན་གཤེགས་པའི་ཡེ་ཤེས་ཀྱིས་གཟིགས་  
པ་ནི་བླ་ན་མེད་པར་འཇུག་པ་ཡིན་ཏེ། དགེ་སློང་གི་འཁོར་ཇི་སྙེད་འདུས་ཤིང་འཁོད་པ་རྣམས་ལ་ནི། གང་དགེ་སློང་གཅིག་ལ་ཡང་སྡུག་བསྔལ་དང། ཀུན་འབྱུང་དང། འགོག་  
  
  
ལམ་རྣམས་ལ་སོམ་ཉི་དང། ཡིད་གཉིས་མེད་མོད་ཀྱི་འོན་ཀྱང་འདིའི་དགོས་པ་ནི། དུས་ཕྱི་མའི་སེམས་ཅན་རྣམས་ལ་དེ་བཞིན་གཤེགས་པ་ཐུགས་བརྩེ་བའི་ཕྱིར་རོ། །  
དེ་ནས་བཅོམ་ལྡན་འདས་ཀྱིས་རང་གི་སྐུ་ལས་སྟོད་གཡོགས་བསལ་ཏེ་དགེ་སློང་རྣམས་ལ་བཀའ་སྩལ་པ། དགེ་སློང་དག་དེ་བཞིན་གཤེགས་པའི་སྐུ་ལ་ལྟོས་ཤིག་དགེ་སློང་དག་  
དེ་བཞིན་གཤེགས་པའི་སྐུལ་རྣམ་པར་ལྟོས་ཤིག་དེ་ཅིའི་ཕྱིར་ཞེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བལྟ་བ་ནི་རྙེད་པར་དཀའ་སྟེ། དཔེར་  
ན་མེ་ཏོག་ཨུ་དུམ་ཝཱ་ར་བཞིན་ནོ། །དགེ་སློང་དག་རེ་ཞིག་ཅང་མ་སྨྲ་ཞིག་དང། འདི་ལྟར་འདུས་བྱས་ཐམས་ཅད་ནི་འཇིག་པའི་ཆོས་ཅན་ཡིན་ཏེ། དེ་ལ་འདི་ནི་དེ་བཞིན་གཤེགས་པའི་གསུང་  
ཐ་མའོ། །ཞེས་གསུངས་ནས། བཅོམ་ལྡན་འདས་བསམ་གཏན་དང་པོ་ལ་སྙོམས་པར་ཞུགས་སོ། །བསམ་གཏན་དང་པོ་ལས་བཞེངས་ནས་བསམ་གཏན་གཉིས་པ་ལ་སྙོམས་པར་  
ཞུགས་སོ། །བསམ་གཏན་གཉིས་པ་ལས་བཞེངས་ནས་བསམ་གཏན་གསུམ་པ་ལ་སྙོམས་པར་ཞུགས་སོ། །བསམ་གཏན་གསུམ་པ་ལས་བཞེངས་ནས་བསམ་གཏན་བཞི་པ་ལ་  
སྙོམས་པར་ཞུགས་སོ། །བསམ་གཏན་བཞི་པ་ལས་བཞེངས་ནས་ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་ཞུགས་སོ། །ནམ་མཁའ་མཐའ་ཡས་སྐྱེ་མཆེད་ལས་བཞེངས་ནས་  
  
  
༄༅། །རྣམ་ཤེས་མཐའ་ཡས་སྐྱེ་མཆེད་ལ་སྙོམས་པར་བཞུགས་སོ་།རྣམ་ཤེས་མཐའ་ཡས་སྐྱེ་མཆེད་ལས་བཞེངས་ནས་ཅི་ཡང་མེད་པའི་སྐྱེ་མཆེད་ལ་སྙོམས་  
པར་ཞུགས་སོ། །ཅི་ཡང་མེད་པའི་སྐྱེ་མཆེད་ལས་བཞེངས་ནས་འདུ་ཤེས་མེད། འདུ་ཤེས་མེད་མིན་སྐྱེ་མཆེད་ལ་སྙོམས་པར་ཞུགས་སོ་།འདུ་ཤེས་མེད་འདུ་ཤེས་མེད་མིན་སྐྱེ་  
མཆེད་ལས་བཞེངས་ནས་འདུ་ཤེས་དང་ཚོར་བ་འགོག་པ་ལ་སྙོམས་པར་ཞུགས་སོ། །དེ་ནས་ཚེ་དང་ལྡན་པ་ཀུན་དགའ་བོས། ཚེ་དང་ལྡན་པ་མ་འགགས་པ་ལ་འདི་སྐད་ཅེས་སྨྲས་  
སོ༑ ༑ཚེ་དང་ལྡན་པ་མ་འགགས་པ། བཅོམ་ལྡན་འདས་ཡོངས་སུ་མྱ་ངན་ལས་འདས་སམ། ཚེ་དང་ལྡན་པ་ཀུན་དགའ་བོ་མ་ཡིན་ཏེ། སངས་རྒྱས་བཅོམ་ལྡན་འདས་ནི་འདུ་ཤེས་  
དང་ཚོར་བ་འགོག་པ་ལ་སྙོམས་པར་ཞུགས་སོ། །ཚེ་དང་ལྡན་པ་མ་འགགས་པ། སངས་རྒྱས་བཅོམ་ལྡན་འདས་ནི་བསམ་གཏན་བཞི་བ་ལ་སྙོམས་པར་ཞུགས་ཏེ། ཞི་བ་མི་གཡོ་  
བའི་སྤྱན་དང་ལྡན་པ་བརྙེས་ནས་ཡོངས་སུ་མྱ་ངན་ལས་འདའོ་།ཞེས་བདག་གིས་བཅོམ་ལྡན་འདས་ལས་མངོན་སུམ་དུ་ཐོས་ཤིང། མངོན་དུ་བཟུང་ངོ། །དེ་ནས་བཅོམ་ལྡན་  
འདས་འདུ་ཤེས་དང་ཚོར་བ་འགོག་པ་ལས་བཞེངས་ཏེ། འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་ཞུགས་སོ། །འདུ་ཤེས་མེད། འདུ་ཤེས་མེད་མིན་སྐྱེ་མཆེད་  
  
  
ཞུགས་སོ། །ཅི་ཡང་མེད་པའི་སྐྱེ་མཆེད་ལས་བཞེངས་ནས་རྣམ་ཤེས་མཐའ་ཡས་སྐྱེ་མཆེ་ད་ལ་སྙོམས་པར་ཞུགས་སོ། །  
རྣམ་ཤེས་མཐའ་ཡས་སྐྱེ་མཆེད་ལས་བཞེངས་ནས་ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་ཞུགས་སོ། །ནམ་མཁའ་མཐའ་ཡས་སྐྱེ་མཆེད་ལས་བཞེངས་ནས་བསམ་  
གཏན་བཞི་པ་ལ་སྙོམས་པར་ཞུགས་སོ། །བསམ་གཏན་བཞི་པ་ལས་བཞེངས་ནས་བསམ་གཏན་གསུམ་པ་ལ་སྙོམས་པར་ཞུགས་སོ། །བསམ་གཏན་གསུམ་པ་ལས་བཞེངས་  
ནས་བསམ་གཏན་གཉིས་པ་ལ་སྙོམས་པར་ཞུགས་སོ། །བསམ་གཏན་གཉིས་པ་ལས་བཞེངས་ནས་བསམ་གཏན་དང་པོ་ལ་སྙོམས་པར་ཞུགས་སོ་།བསམ་གཏན་དང་པོ་ལས་  
བཞེངས་ནས་བསམ་གཏན་གཉིས་པ་ལ་སྙོམས་པར་ཞུགས་སོ། །བསམ་གཏན་གཉིས་པ་ལས་བཞེངས་ནས་བསམ་གཏན་གསུམ་པ་ལ་སྙོམས་པར་ཞུགས་སོ། །བསམ་གཏན་  
གསུམ་པ་ལས་བཞེངས་ནས་བསམ་གཏན་བཞི་བ་ལ་སྙོམས་པར་ཞུགས་ཏེ་སངས་རྒྱས་བཅོམ་ལྡན་འདས་ཀྱིས་བསམ་གཏན་བཞི་པ་ལ་སྙོམས་པར་ཞུགས་ནས། ཞི་བ་མི་  
གཡོ་བའི་སྤྱན་དང་ལྡན་པ་བརྙེས་ཏེ་ཡོངས་སུ་མྱ་ངན་ལས་འདས་སོ། །སངས་རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་མ་ཐག་ཏུ་ས་ཆེན་པོ་ཡང་གཡོས་པར་གྱུར། སྐར་  
  
  
༄༅། །མདའ་ཡང་ལྷུང། ཕྱོགས་ཀྱང་ཚིག་བར་སྣང་ལས་ལྷ་དག་གིས་རྔའི་སྒྲ་ཡང་བསྒྲགས་སོ། །དེའི་ཚེ་ཚེ་དང་ལྡན་པ་འོད་སྲུང་ཆེན་པོ། རྒྱལ་པོའི་ཁབ་  
འོད་མའི་ཚལ་བྱ་ཀ་ལན་ད་ཀ་གནས་པ་ན་འདུག་པ་དེ། ས་གཡོས་པས་སད་དེ་འདི་ཅི་ཞིག་ཅེས་བསམས་ན། བཅོམ་ལྡན་འདས་ཡོངས་སུ་མྱ་ངན་ལས་འདས་པར་མཐོང་ངོ། །དེས་  
འདུས་བྱས་ཀྱི་ཆོས་ཐམས་ཅད་ནི་དེ་འདྲའོ། །ཞེས་ཆོས་ཉིད་ལ་བརྟེན་ནས། དེས་བསམས་པ། འདི་ལྟར་ལུས་འཕགས་མའི་བུ་རྒྱལ་པོ་མ་སྐྱེས་དགྲ་རྩ་བ་མེད་པའི་དད་པ་དང་  
ལྡན་པ་དེས། བཅོམ་ལྡན་འདས་ཡོངས་སུ་མྱ་ངན་ལས་འདས་པ་དེ་ཐོས་པར་གྱུར་ན། ཁྲག་དྲོན་པོར་སྐྱུགས་ནས་འཆི་བའི་དུས་བྱེད་པའི་གནས་སུ་འགྱུར་བར་རིག་ནས། དེ་ལ་ཐབས་  
ཤིག་བསྒྲུབ་པར་བྱའོ། །སྙམ་དུ་བསམ་ནས། ཡུལ་མ་ག་དཧའི་སྣ་ཆེན་པོ་ལ་གཏོགས་པ་བྲམ་ཟེ་དབྱར་བྱེད་ལ་འདི་སྐད་ཅེས་སྨྲས་སོ་།དབྱར་བྱེད་ཤེས་པར་གྱིས་ཤིག་བཅོམ་  
ལྡན་འདས་ནི་ཡོངས་སུ་མྱ་ངན་ལས་འདས་པར་གྱུར་ཏེ། གལ་ཏེ་ལུས་འཕགས་མའི་བུ་རྒྱལ་པོ་མ་སྐྱེས་དགྲ་རྩ་བ་མེད་པའི་དད་པ་དང་ལྡན་པ་དེས། བཅོམ་ལྡན་འདས་ཡོངས་སུ་  
མྱ་ངན་ལས་འདས་པ་ཐོས་ན། དེ་ཁྲག་དྲོན་པོ་སྐྱུགས་ནས་འཆི་བའི་དུས་བྱེད་པར་འགྱུར་ན། དེ་ལ་ཁྱོད་ཀྱིས་ཐབས་བསྒྲུབ་པར་རིག་པར་གྱིས་ཤིག་དེས་སྨྲས་པ། འཕགས་  
  
  
དེས་སྨྲས་པ། དབྱར་བྱེད་ཚུར་ཤོག་ཁྱོད་མྱུར་བ་མྱུར་བར་རྒྱལ་པོའི་སྐྱེད་མོས་ཚལ་དུ་སོང་ལ། ཇི་ལྟར་བཅོམ་ལྡན་འདས་  
བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་ཤིང། གཟིགས་པ་ལྔས་གཟིགས་ཏེ། འདོད་པ་ན་སྤྱོད་པའི་ལྷ་དྲུག་ལ་ལན་གསུམ་དུ་སྦྱང་བ་མཛད་ནས། གླང་པོ་ཆེ་ལྟར་བསྟན་ཏེ་  
ཡུམ་གྱི་ལྷུམས་སུ་གཤེགས་པ་དང། གཤེགས་ནས་ཇི་ལྟར་བྱང་ཆུབ་ཀྱི་ཤིང་དྲུང་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་པ་དང། ཇི་ལྟར་  
བཅོམ་ལྡན་འདས་ཡུལ་ཝཱ་ར་ཎཱ་སིར་ལན་གསུམ་དུ་བཟླས་ཏེ། ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་བ་དང། ཇི་ལྟར་མཉན་ཡོད་དུ་ཆོས་འཕྲུལ་ཆེན་པོ་བསྟན་པ་དང། ཇི་ལྟར་  
སུམ་ཅུ་རྩ་གསུམ་ལྷའི་གནས་སུ་སྐྲུན་པའི་ཡུམ་གྱི་ཐད་དུ་གཤེགས་ནས་ཆོས་བཤད་དེ། གྲོང་ཁྱེར་སྒྲ་ཅན་དུ་བབ་པ་དང། ཇི་ལྟར་ཕྱོགས་གང་དང་གང་ན་དུལ་བ་དེ་དང་དེ་དག་བ་ཏུལ་  
ནས་སངས་རྒྱས་ཀྱི་མཛད་པ་མཐར་ཕྱིན་ཏེ། གྲོང་ཁྱེར་རྩྭ་ཅན་དུ་ཐ་མའི་གཟིམས་མལ་དུ་གཤེགས་པ་དེ་ལྟ་བུའི་རི་མོ་དག་དྲི་བར་བྱ་ཞིང། ཁྱོད་ཀྱིས་གཞོང་རིངས་བདུན་ནི་མར་གྱི་མར་  
སར་གྱིས། བརྒྱད་པ་ནི་ཙནྡན་གོ་ཤིར་ཤས་བཀང་སྟེ། སྐྱེད་མོས་ཚལ་གྱི་ཕྱོགས་དེར་བཞག་གོ་ཇི་ཙམ་ན་རྒྱལ་པོ་སྒོར་བྱུང་བར་གྱུར་པ་དང། དེ་ལ་ལྷ་རེ་ཞིག་སྐྱེད་མོས་ཚལ་གཟིགས་  
  
  
༄༅། །སུ་གསོལ། ཞེས་སྨྲས་ནས། གལ་ཏེ་རི་མོ་མཐོང་ནས། དབྱར་བྱེད་འདི་ཅི་ཡིན། ཞེས་འདྲི་བ་དང། རྒྱ་ཆེར་བཤད་པར་བྱ་སྟེ་ལྷ་འདི་ནི་གྲོང་ཁྱེར་སེར་སྐྱ་  
ཅན་ལགས་ཏེ། ཕྱོགས་འདིར་ནི་བཅོམ་ལྡན་འདས་འཁྲུངས་སོ། །འདི་ནི་ཆུ་བོ་ན་རཉྫ་ནའི་འགྲམ་ལགས་ཏེ། ཕྱོགས་འདིར་ནི་བཅོམ་ལྡན་འདས་རྡོ་རྗེའི་གདན་ལ་བཞུགས་ནས། བླ་ན་  
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །འདི་ནི་ཡུལ་ཝཱ་ར་ཎཱ་སིའི་གྲོང་ཁྱེར་ལགས་ཏེ་ཕྱོགས་འདིར་ནི་བཅོམ་ལྡན་འདས་ཀྱིས་ལན་གསུམ་  
དུ་བཟླས་ཏེ། ཆོས་ཀྱི་འཁོར་ལོ་རྣམ་པ་བཅུ་གཉིས་སུ་བསྐོར་ཏོ་།འདི་ནི་མཉན་ཡོད་ཀྱི་གྲོང་ཁྱེར་ལགས་ཏེ། ཕྱོགས་འདིར་ནི་བཅོམ་ལྡན་འདས་ཀྱིས་ཆོ་འཕྲུལ་ཆེན་པོ་བསྟན་ཏོ། །འདི་ནི་  
གྲོང་ཁྱེར་སྒྲ་ཅན་ལགས་ཏེ། ཕྱོགས་འདིར་ནི་བཅོམ་ལྡན་འདས་སུམ་ཅུ་རྩ་གསུམ་གྱི་ལྷ་རྣམས་ཀྱི་གནས་ནས་བབས་སོ། །འདི་ནི་གྲོང་ཁྱེར་རྩྭ་ཅན་ལགས་ཏེ། ཕྱོགས་འདིར་ནི་ཕྱོགས་  
གང་དང་གང་ན་འདུལ་བ་དེ་དང་དེ་དག་བཏུལ་ནས། སངས་རྒྱས་ཀྱི་མཛད་པ་མཐར་ཕྱིན་ཏེ། ཐ་མའི་གཟིམས་མལ་དུ་གཤེགས་སོ་།ཞེས་གྱིས་དང། ཐོས་ནས་ཐོས་མ་ཐག་ཏུ་  
ལྷ་རྒྱལ་ཏེ། ས་ལ་ལྟུང་བར་འགྱུར་གྱི། དེ་ལ་ཁྱོད་ཀྱིས་གཞོང་རིངས་མར་སར་གྱིས་བཀང་བའི་ནང་དུ་གཞུག་པར་བྱའོ། །གང་གི་ཚེ་མར་སར་དེ་ཞུ་བར་གྱུར་པ་དང། དེ་གཉིས་པ་  
  
  
།དེ་ནས་ཕྱུང་སྟེ་ཙནྡན་གོ་ཤིར་ཤས་བཀང་བའི་གཞོང་རིངས་སུ་ཆུ་གཅིག་དང། དེ་སོས་པར་འགྱུར་རོ། །ཞེས་སྨྲས་ནས། ཚེ་དང་ལྡན་པ་  
འོད་སྲུང་ཆེན་པོ་གྲོང་ཁྱེར་རྩྭ་ཅན་དུ་སོང་ངོ། །དབྱར་བྱེད་ཀྱང་མྱུར་བ་མྱུར་བར་རི་མོའི་ལས་ཐམས་ཅད་རྒྱ་ཆེར་བྲིས་ཏེ་བྲིས་ནས་རྒྱལ་པོ་ཕྱི་རོལ་ཏུ་བྱུང་བ་དང། ལྷ་སྐྱེད་མོས་ཚལ་  
དུ་གཤེགས་ཞེས་སྨྲས་ཏེ། དེ་སྐྱེད་མོས་ཚལ་དུ་ཞུགས་པ་དང། རི་མོ་དག་མཐོང་ནས། དབྱར་བྱེད་འདི་ཅི་ཡིན། ཞེས་དྲིས་ཏེ། དེས་འདི་ནི་གྲོང་ཁྱེར་རྩྭ་ཅན་ལགས་ཏེ། ཕྱོགས་  
འདིར་ནི་བཅོམ་ལྡན་འདས་ཐ་མའི་གཟིམས་མལ་དུ་གཤེགས་སོ། །ཞེས་བྱ་བའི་བར་སྔ་མ་བཞིན་དུ་རྒྱས་པར་བཤད་དོ། །དེས་སྨྲས་པ་དབྱར་བྱེད་ཅི་ཟེར། ཅི་བཅོམ་ལྡན་འདས་  
ཡོངས་སུ་མྱ་ངན་ལས་འདས་སམ། ཞེས་སྨྲས་པ་དང། དེ་ཅང་མི་སྨྲ་བར་འདུག་གོ་དེ་ནས་རྒྱལ་པོ་མ་སྐྱེས་དགྲ་བརྒྱལ་ཏེ་ས་ལ་ལྷུང་བ་དང། དབྱར་བྱེད་ཀྱིས་གཞོང་རིངས་མར་  
གྱིས་བཀང་བའི་ནང་དུ་ལན་བདུན་གྱི་བར་དུ་བཅུག་ནས། དེ་ནས་ཕྱུང་སྟེ། ཙནྡན་གོ་ཤིར་ཤས་བཀང་བའི་གཞོང་རིངས་ཀྱི་ནང་དུ་བཅུག་པ་དང། དེ་སོང་པར་གྱུར་ཏེ། །སངས་  
རྒྱས་བཅོམ་ལྡན་འདས་མྱ་ངན་ལས་འདས་མ་ཐག་ཏུ་ཤིང་སཱ་ལ་ཟུང་གཉིས་ཀྱི་ཚལ་སཱ་ལའི་ལྗོན་ཤིང་མཆོག་ལས་མེ་ཏོག་འཐོར་བའི་དྲུང་དུ། བཅོམ་ལྡན་འདས་སེངྒེ་ལྟ་བུ་གཟིམས་  
  
  
༄༅། །པ་དང། དེའི་ཚེ་དགེ་སློང་གཞན་ཞིག་གིས་ཚིགས་སུ་བཅད་དེ་སྨྲས་པ། སཱ་ལ་ཟུང་ནི་རབ་མཛེས་པའི། །ལྗོན་ཤིང་མཆོག་གི་ཚལ་བུ་འདིར། །སྟོན་པ་  
མྱ་ངན་འདས་པ་ལ། །མེ་ཏོག་དག་གིས་རབ་ཏུ་གཏོར། །སངས་རྒྱས་བཅོམ་ལྡན་འདས་མྱ་ངན་ལས་འདས་མ་ཐག་ཏུ། ལྷའི་དབང་པོ་བརྒྱ་བྱིན་གྱིས་ཚིགས་སུ་བཅད་དེ་སྨྲས་  
པ༑ ཀྱེ་མ་འདུ་བྱེད་མི་རྟག་སྟེ། །སྐྱེ་ཞིང་འཇིག་པའི་ཆོས་ཅན་ཡིན། །སྐྱེས་ནས་འཇིག་པར་འགྱུར་བ་སྟེ། །དེ་དག་ཉེ་བར་ཞི་བ་བདེ། །སངས་རྒྱས་བཅོམ་ལྡན་འདས་མྱ་ངན་ལས་  
འདས་མ་ཐག་ཏུ། མི་མཇེད་ཀྱི་བདག་པོ་ཚངས་པས་ཚིགས་སུ་བཅད་དེ་སྨྲས་པ། འབྱུང་པོ་ཀུན་གྱིས་འཇིག་རྟེན་འདིར་ནི་བསགས་པའི་མཐའ་།འདོར་འགྱུར་འཇིག་རྟེན་འདིར་  
ནི་གང་ཟག་ཟླ་མེད་ཅིང། །དེ་བཞིན་གཤེགས་པ་སྟོབས་རྣམས་བརྙེས་པ་སྤྱན་ལྡན་པ། །སྟོན་པ་འདི་ལྟ་བུ་ཡང་ཡོངས་སུ་མྱ་ངན་འདས། །སངས་རྒྱས་བཅོམ་ལྡན་འདས་ཡོད་  
སུ་མྱ་ངན་ལས་འདས་མ་ཐག་ཏུ། ཚེ་དང་ལྡན་པ་མ་འགགས་པས་ཚིགས་སུ་བཅད་དེ་སྨྲས་པ། བརྟན་པའི་ཐུགས་ཀྱིས་སྐྱོབ་མཛད་ཅིང། །མི་གཡོ་ཞི་བ་བརྙེས་གྱུར་པ། །དབུགས་  
དབྱུང་བ་དང་རྔུབ་འགགས་ནས། །སྤྱན་ལྡན་ཡོངས་སུ་མྱ་ངན་འདས། །རྣམ་པ་ཐམས་ཅད་མཆོག་ལྡན་པ། །གང་ཚེ་སྟོན་པ་དུས་མཛད་དེ། །དེ་ཚེ་རབ་ཏུ་སྡངས་གྱུར་ཅིང། །དེ་ཚེ་སྤུ་  
  
  
།ཞུམ་པ་མེ་དཔའི་ཐུགས་ཀྱིས་ནི། །ཚོར་བ་དག་ལས་ལྷག་པར་གནས། །དེ་ཡི་ཐུགས་ནི་རྣམ་འགྲོལ་བ། །སྒྲོན་མ་དེ་འདྲ་མྱ་ངན་འདས། །སངས་རྒྱས་བཅོམ་ལྡན་  
འདས་ཡོངས་སུ་མྱ་ངན་ལས་འདས་མ་ཐག་ཏུ་དགེ་སློང་ཁ་ཅིག་ནི་ས་ལ་འགྲེ་ལྡོག་ཁ་ཅིག་ནི་དཔུང་བ་ལ་བཟུང་ནས་ཀུ་ཅོ་འདོན། ཁ་ཅིག་ནི་སྡུག་བསྔལ་གྱིས་སེམས་གཟིར་ཅིང་འདུག་  
ཁ་ཅིག་ནི་ཆོས་ཉིད་ལ་བརྟེན་ནས་གང་འདི་ལྟར་བདག་ཅག་ལ་བཅོམ་ལྡན་འདས་ཀྱིས་ཞིབ་ཏུ་སྟོན་ཏོ། །ཐམས་ཅད་ཀྱི་སྙིང་དུ་སྡུག་ཅིང། ཕངས་ལ་དགའ་བ་ཡིད་དུ་འོང་བ་དང་བྲལ་ནས། མེད་པ་  
དང། ཞིག་པ་དང། བྱེ་བར་གྱུར་ཏོ། །དེ་ནས་ཚེ་དང་ལྡན་པ་མ་འགགས་པས། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ་།ཀྱེ་ཚེ་དང་ལྡན་པ་ཀུན་དགའ་བོ། དགེ་སློང་རྣམས་རིམ་  
གྱིས་དལ་བུ་དལ་བུས་ཟིལ་གྱིས་མ་མནན་ན། ཚེ་བསྐལ་པ་བརྒྱ་ཕྲག་མང་པོ་ཐུབ་པའི་ལྷ་རྣམས་འདི་ལྟར་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བའི་དགེ་སློང་རྣམས་སོ་སོར་  
མི་རྟོག་པར་མང་དུ་གནས་སོ། །ཞེས་འཕྱ་བར་བྱེད། སྨོད་པར་བྱེད་ཁ་ཟེར་བར་བྱེད་དོ། །ཚེ་དང་ལྡན་པ་མ་འགགས་པ་ལ། ལྷ་ཇི་སྙེད་ཡོད་པ་ཤེས་སམ། ཞེས་དྲིས་པ་དང། ཀུན་དགའ་  
བོ། ཇི་ཙམ་གྲོང་ཁྱེར་རྩྭ་ཅན་གྱི་བར་ནས་ཆུ་བོ་དབྱིག་ལྡན་གྱི་བར་དང། ཇི་ཙམ་ཤིང་སཱ་ལ་ཟུང་གཉིས་ཀྱི་ཚལ་གྱི་བར་ནས་གྱད་ཀྱིས་དབུ་རྒྱན་བཏགས་པའི་མཆོད་རྟེན་གྱི་བར་དཔག་ཚད་བཅུ་  
  
  
༄༅། །གཉིས་ཁོ་ར་ཁོར་ཡུག་ཏུ། དབང་ཆེ་བ་དབང་ཆེ་བར་གྲགས་པའི་ལྷ་རྣམས་ཀྱིས་མ་ཁྱབ་ཅིང་མ་གང་བ་ཅུང་ཟད་ཀྱང་མེད་དེ། ཆུང་དུ་ན་འཁར་བ་གཟུགས་  
པའི་ཁྱོན་ཙམ་ཡང་མེད་པར་ལྷ་ཁ་ཅིག་ནི་ས་ལ་འགྲེ་ལྡོག་ཁ་ཅིག་ནི་དཔུང་པ་ནས་བཟུང་ནས་ཀུ་ཅོ་འདོན། ཁ་ཅིག་ནི་སྡུག་བསྔལ་གྱིས་སེམས་གཟིར་ཅིང་འདུག་ཁ་ཅིག་ནི་ཆོས་  
ཉིད་ལ་བརྟེན་ནས་གང་འདི་ལྟར་བདག་ཅག་ལ་བཅོམ་ལྡན་འདས་ཀྱིས་རྣམ་གྲངས་དུ་མར་ཀུན་ཏུ་བསྟན་ཏེ། ཐམས་ཅད་ཀྱི་སྙིང་དུ་སྡུག་ཅིང་ཕངས་པ། དགའ་བ་ཡིད་དུ་འོང་བ་དང་  
བྲལ་ནས། མེད་པ་དང། ཞིག་པ་དང། གྱེས་པར་གྱུར་ཏོ། །དེའི་ནུབ་མོ་ཚེ་དང་ལྡན་པ་མ་འགགས་པས། ཚེ་དང་ལྡན་པ་ཀུན་དགའ་བོ་ལ་རྣམ་པར་ངེས་པའི་ཆོས་ཀྱི་གཏམ་  
སྨྲས་ནས། འཕགས་པའི་ངོ་བོར་ཅང་མི་སྨྲ་བར་འདུག་གོ་དེ་ནས་དེའི་མཚན་མོ་ནམ་ནངས་ནས། ཚེ་དང་ལྡན་པ་མ་འགགས་པས། ཚེ་དང་ལྡན་པ་ཀུན་དགའ་བོ་ལ་འདི་སྐད་  
ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ་སོང་ལ། གྲོང་ཁྱེར་རྩྭ་ཅན་གྱི་གྱད་རྣམས་ལ་འདི་སྐད་ཅེས། གནས་འཇོག་དག་དེང་གི་མཚན་མོའི་གུང་ཐུན་ལ། སྟོན་པ་ཕུང་པོ་  
ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་ཀྱི། ཁྱེད་ཀྱི་བྱ་བ་དང། སྒྲུབ་པ་དག་དེར་བྱོས་ལ། ད་ཕྱིན་ཆད་འདི་སྐད་ཅེས་གྲོང་གི་ཉེ་འཁོར་  
  
  
ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་ཏེ། བདག་ཅག་གིས་དེ་ལ་མཆོད་པར་བྱ་ཞིང་བརྩོན་པར་བྱ་མ་  
ནུས་སོ། །ཞེས་ཡིད་ལ་གཅགས་པར་མ་བྱེད་ཅིག་ཅེས་སྨྲོས་ཤིག་ཚེ་དང་ལྡན་པ་མ་འགགས་པས་དེ་སྐད་སྨྲས་ནས། ཚེ་དང་ལྡན་པ་ཀུན་དགའ་བོས། ཚེ་དང་ལྡན་པ་མ་འགགས་  
པའི་ལྟར་མཉན་ནས་སྣམ་སྦྱར་བླངས་ཏེ། དགེ་སློང་གཞན་དག་དང། ཕྱི་བཞིན་འབྲང་བའི་དགེ་སྦྱོང་དག་དང། གྲོང་ཁྱེར་རྩྭ་ཅན་གྱི་གྱད་རྣམས་ཀྱི་འདུན་ཁང་ག་ལ་བར་སོང་སྟེ་ཕྱིན་པ་  
དང། དེའི་ཚེ་གྲོང་ཁྱེར་རྩྭ་ཅན་གྱི་གྱད་རྣམས་ཀྱི་འདུན་ཁང་ན་གྱད་ལྔ་བརྒྱ་ཙམ་ཞིག་བྱ་བ་དག་ཅིག་གི་ཕྱིར་འདུས་ཤིང་འདུག་པར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོས་གྲོང་ཁྱེར་  
རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ། །གྲོང་ཁྱེར་རྩྭ་ཅན་གྱི་གྱད་ཀྱི་འཁོར་མང་པོ་ཚོགས་ཤིང་འདུས་པ་ཤེས་ལྡན་གནས་འཇོག་དག་ཉོན་ཅིག་དེང་གི་མཚན་མོའི་གྲུང་ཐུན་  
ལ་སྟོན་པ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་ཀྱི། གང་ཁྱེད་ཀྱིས་བྱ་བ་དང། སྒྲུབ་པ་དག་དེར་བྱོས་ལ། ཕྱིན་ཆད་འདི་སྐད་  
ཅེས་གྲོང་གི་ཉེ་འཁོར་བ་དག་བདག་ཅག་གི་སྟོན་པ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་ཏེ། བདག་ཅག་གིས་དེ་ལ་མཆོད་ཅིང་  
  
  
༄༅། །བརྩོན་པར་བྱེད་མ་ནུས་སོ། །ཞེས་ཡིད་ལ་གཅགས་པར་མ་བྱེད་ཅིག་ཅེས་སྨྲས་ནས། གྲོང་ཁྱེར་རྩྭ་ཅན་གྱི་གྱད་ཁ་ཅིག་ནིས་ལ་འགྲེ་ལྡོག་ཁ་ཅིག་ནི་དཔུང་  
པ་ནས་བཟུང་སྟེ་ཀུ་ཅོ་འདོན། ཁ་ཅིག་ནི་སྡུག་བསྔལ་གྱིས་སེམས་གཟིར་ཅིང་འདུག་ཁ་ཅིག་ནི་ཆོས་ཉིད་ལ་བརྟེན་ནས་གང་འདི་ལྟར་བདག་ཅག་ལ་བཅོམ་ལྡན་འདས་ཀྱིས་རྣམ་གྲངས་  
དུ་མར་ཀུན་ཏུ་བསྟན་ཏེ། ཐམས་ཅད་ཀྱི་སྙིང་དུ་སྡུག་ཅིང་ཕངས་པ། དགའ་བ་དང། ཡིད་དུ་འོང་བ་དང་བྲལ་ནས་མེད་པ་དང། ཞིག་པ་དང། བྱེ་བར་གྱུར་ཏོ། །དེ་ནས་གྲོང་ཁྱེར་རྩྭ་ཅན་  
གྱི་གྱད་རྣམས་ཇི་ཙམ་དུ་གྲོང་ཁྱེར་རྩྭ་ཅན་ནས་མེ་ཏོག་དང་ཕྲེང་བ་དང། བདུག་སྤོས་དང། ཕྱེ་མ་དང། རོལ་མོའི་ཆ་བྱད་དག་ཐོགས་ཏེ། དེ་དག་གི་བུ་དང། ཆུང་མ་དང། བྲན་ཕོ་  
དང། བྲན་མོ་དང། ལས་བྱེད་པ་དང། ཞོ་ཤས་འཚོ་བ་དང། དེ་དག་གི་མཛའ་བཤེས་དང། ཉེ་དུ་དང། བློན་པོ་དང། སྣག་གི་གཉེན་མཚམས་རྣམས་གྲོང་ཁྱེར་རྩྭ་ཅན་ནས་བྱུང་  
སྟེ། ཤིང་སཱ་ལ་ཟུང་གཉིས་ཀྱི་ཚལ་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་སེངྒེ་ལྟ་བུར་གཟིམས་པ་ལ། དྲི་དང། ཕྲེང་བ་དང། བདུག་སྤོས་དང། ཕྱེ་མ་དང། རོལ་  
མོས་བཀུར་སྟིར་བྱས། བླ་མར་བྱས། རི་མོར་བྱས། མཆོད་པར་བྱས་སོ་།དེ་ནས་གཞན་ཡང་གྲོང་ཁྱེར་རྩྭ་ཅན་གྱི་གྱད་གཙོ་བོ་གཙོ་བོ་རྣམས་ཀྱིས། ཚེ་དང་ལྡན་པ་ཀུན་དགའ་བོ་  
  
  
།བཙུན་པ་ཀུན་དགའ་བོ། བཅོམ་ལྡན་འདས་ཀྱི་སྐུ་གདུང་ལ་བདག་ཅག་རྣམས་ཀྱིས་མཆོད་པར་བགྱི་བ་དང་བཙུན་པ་ཇི་ལྟ་བུར་བསྒྲུབ་པར་བགྱི་ལགས་  
གནས་འཇོག་དག་འདི་ལྟ་སྟེ། འཁོར་ལོས་སྒྱུར་བའི་རྒྱལ་པོ་ལ་བྱ་བ་བཞིན་ནོ། །བཙུན་པ་ཀུན་དགའ་བོ། འཁོར་ལོས་སྒྱུར་བའི་རྒྱལ་པོ་ལ་ཇི་ལྟར་བགྱིད་ལགས། གནས་འཇོག་དག་  
འཁོར་ལོས་སྒྱུར་བའི་རྒྱལ་པོ་ལ་ནི། ལུས་ཤིང་བལ་གྱི་འདའ་བས་དཀྲི་ཞིང། ཤིང་བལ་གྱི་འདའ་བས་དཀྲིས་ནས་རས་ཟུང་ལྔ་བརྒྱས་བཀྲི་བར་བྱའོ། །རས་ཟུང་ལྔ་བརྒྱས་དཀྲིས་  
ནས་ལྕགས་ཀྱི་སྒྲོམ་དུ་བཅུག་སྟེ། འབྲུ་མར་གྱིས་བཀང་སྟེ་སྟེང་ནས་ལྕགས་ཀྱི་ཁ་གབ་གཉིས་ཀྱིས་བཀབ་སྟེ། དྲི་ཞིམ་པོའི་ཤིང་ཐམས་ཅད་སྤུངས་ཏེ། དེས་བསྲེགས་ནས་མེ་དེ་  
དག་འོ་མས་བསད་དེ། དེའི་རུས་པ་གསེར་གྱི་བུམ་པའི་ནང་དུ་བཅུག་ནས། ལམ་པོ་ཆེའི་བཞི་མདོར་རུས་པའི་མཆོད་རྟེན་བརྩིགས་ནས་གདུགས་དང། རྒྱལ་མཚན་དང། བ་ད་ན་  
བཙུགས་ཏེ། དྲི་དང། ཕྲེང་བ་དང། བདུག་པ་དང། ཕྱེ་མ་དང་རོལ་མོའི་སྒྲས་བཀུར་སྟིར་བྱེད། བླ་མར་བྱེད། རི་མོར་བྱེད། མཆོད་པར་བྱེད་ཅིང། དུས་སྟོན་ཆེན་པོ་ཡང་བྱེད་  
དོ༑ ༑གནས་འཇོག་དག་འཁོར་ལོས་སྒྱུར་བའི་རྒྱལ་པོ་ལ་བྱ་བ་དེ་བཞིན་དུ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་དེ་བས་ཀྱང་ལྷག་  
  
  
༄༅། །པར་བྱའོ། །བཙུན་པ་ཀུན་དགའ་བོས་གསུངས་པའི་དོན་བདག་ཅག་གིས་འཚལ་བ་ལྟར་ན། གང་གི་ཕྱིར་བདག་ཅག་གིས་གདུགས་གཅིག་གམ། གཉིས་  
སམ། གསུམ་གྱིས་མི་ཚོགས་ཏེ། སྦྱར་བར་དཀའ་ན་ཞག་བདུན་ཚུན་ཆད་ཀྱིས་བདག་ཅག་གིས་དེ་བཞིན་དུ་སྦྱར་ཏེ། བཅོམ་ལྡན་འདས་སེངྒེའི་ཁྲི་ལ་གཟིམས་པ་ལ། དྲི་དང། ཕྲེང་  
བ་དང། བདུག་པ་དང། ཕྱེ་མ་དང། རོལ་མོའི་སྒྲས་བཀུར་སྟིར་བགྱི། བླ་མར་བགྱི། རི་མོར་བགྱི། མཆོད་པར་བགྱིའོ། །དེ་བཞིན་དུ་གྱིས་ཤིག་ཅེས་ཚེ་དང་ལྡན་པ་ཀུན་དགའ་བོ་  
ལས་ཐོས་ནས། གྲོང་ཁྱེར་རྩྭ་ཅན་གྱི་གྱད་རྣམས་ཀྱིས་ཉི་མ་བདུན་པ་ཉིད་ལ་ཤིང་བལ་གྱི་འདའ་བ་དག་བསགས་ཏེ། ཤིང་བལ་གྱི་འདའ་བ་དག་བསགས་ནས་རས་ཟུང་ལྔ་བརྒྱ་ཡང་  
བསགས། རས་ཟུང་ལྔ་བརྒྱ་ཡང་བསགས་ནས་ལྕགས་ཀྱི་སྒྲོམ་ཡང་བཤམས། ལྕགས་ཀྱི་སྒྲོམ་བཤམས་ནས་དྲི་ཞིམ་པོའི་ཤིང་ཐམས་ཅད་ཀྱང་སྤུངས། དྲི་ཞིམ་པོའི་ཤིང་ཐམས་  
ཅད་སྤུངས་ནས་གསེར་གྱི་བུམ་པ་ཡང་སྟ་གོན་བྱས། གསེར་གྱི་བུམ་པ་སྟ་གོན་བྱས་ནས་གསེར་གྱི་ཁྱོགས་དག་ཀྱང་བཤམས་ཏེ། གསེར་གྱི་ཁྱོགས་བཤམས་ནས། གྲོང་ཁྱེར་རྩྭ་ཅན་  
ནས་ཆུ་བོ་དབྱིག་ལྡན་གྱི་བར་དང། ཤིང་སཱ་ལ་ཟུང་གི་ཚལ་ནས་གྱད་ཀྱིས་དབུ་རྒྱན་བཏགས་པའི་མཆོད་རྟེན་གྱི་བར་དཔག་ཚད་བཅུ་གཉིས་ཐོག་ཐག་ཇི་ཙམ་དྲི་དང། ཕྲེང་བ་དང། བདུག་  
  
  
ཕྱེ་མ་དང། རོལ་མོའི་ཆ་བྱད་དག་ཐོགས་ནས་གྲོང་ཁྱེར་རྩྭ་ཅན་ནས་བྱུང་སྟེ། ཤིང་སཱ་ལ་ཟུང་གི་ཚལ་ག་ལ་བར་སོང་སྟེ་ཕྱིན་པ་དང། སེངྒེའི་ཁྲི་ལ་གཟིམས་པ་ལ་དྲི་དང་  
ཕྲེང་བ་དང། བདུག་པ་དང། ཕྱེ་མ་དང། རོལ་མོའི་སྒྲས་བཀུར་སྟིར་བྱས། བླ་མར་བྱས། རི་མོར་བྱས། མཆོད་པར་བྱས་སོ། །གཞན་ཡང་གྲོང་ཁྱེར་རྩྭ་ཅན་གྱི་གྱད་གཙོ་བོ་གཙོ་བོ་དག་  
གིས། གྲོང་ཁྱེར་རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ། །གྲོང་ཁྱེར་རྩྭ་ཅན་གྱི་གྱད་ཀྱི་འཁོར་མང་པོ་ཚོགས་ཤིང་འདུས་པ། ཤེས་ལྡན་གནས་འཇོག་དག་ཉོན་ཅིག་གྱད་ཀྱི་ཆུང་  
མ་དང། གྱད་ཀྱི་བུ་མོ་དག་གིས་ནི། བཅོམ་ལྡན་འདས་ལ་གོས་ཀྱི་བླ་རོ་དག་བྲེས་ཤིག་གྱད་ཀྱི་ཆུང་མ་དང། གྱད་གཞོན་ནུ་དག་གིས་ནི། བཅོམ་ལྡན་འདས་ཀྱི་ཁྱོགས་ཟུང་ཞིག་ངེད་  
ཅག་གིས་ནི་དྲི་དང། ཕྲེང་བ་དང། བདུག་པ་དང། ཕྱེ་མ་དང་རོལ་མོའི་སྒྲས་བཀུར་སྟིར་བྱ། བླ་མར་བྱ། རི་མོར་བྱ། མཆོད་པར་བྱ་སྟེ། གྲོང་ཁྱེར་རྩྭ་ཅན་གྱི་ནུབ་སྒོ་ནས། དབུས་ཐོག་  
ཐག་ཏུ་ཞུགས་ནས་གྲོང་ཁྱེར་རྩྭ་ཅན་གྱི་ཤར་སྒོར་བྱུང་སྟེ་ཆུ་བོ་དབྱིག་ལྡན་རྒལ་ནས། གྱད་ཀྱིས་དབུ་རྒྱན་བཏགས་པའི་མཆོད་རྟེན་གྱི་དྲུང་དུ་བཞུགས་སུ་གསོལ་ལ། ཞུགས་ལ་བཞེན་པར་  
བྱའོ། །དེ་ནས་གྲོང་ཁྱེར་རྩྭ་ཅན་གྱི་གྱད་རྣམས་ཀྱི་དེ་བཞིན་དུ་བགྱིའོ། །ཞེས་མཉན་ནས། གྱད་ཀྱི་ཆུང་མ་དང། གྱད་ཀྱི་བུ་མོ་དག་གིས་ནི་བཅོམ་ལྡན་འདས་ལ་གོས་ཀྱི་གདུགས་དག་བྲེས་  
  
  
༄༅། །གྱད་ཀྱི་ཆུང་མ་དང། གྱད་གཞོན་ནུ་དག་གིས་ནི་བཅོམ་ལྡན་འདས་ཀྱི་ཁྱོགས་གདེག་པར་འདོད་ན། བཅོམ་ལྡན་འདས་ཀྱི་ཁྱོགས་གདེག་པར་མ་ནུས་པ་  
དང། ཚེ་དང་ལྡན་པ་མ་འགགས་པས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་ཀུན་དགའ་བོ། གྲོང་ཁྱེར་རྩྭ་ཅན་གྱི་གྱད་རྣམས་ཀྱིས་བཅོམ་ལྡན་འདས་  
ཀྱི་ཁྱོགས་གདེག་པར་མ་ནུས་སོ། །དེ་ཅིའི་ཕྱིར་ཞེ་ན། ལྷ་རྣམས་ཀྱིས་བསམས་པ་ཡིན་ནོ། །ཚེ་དང་ལྡན་པ་མ་འགགས་པ། ལྷ་རྣམས་ཀྱིས་བསམས་པ་ཇི་ལྟར་བུ་ཡིན། ལྷ་རྣམས་  
ཀྱིས་ནི་གྱད་ཀྱི་ཆུང་མ་དང། གྱད་ཀྱི་བུ་མོ་དག་གིས་ནི་བཅོམ་ལྡན་འདས་ལ་གོས་ཀྱི་བླ་རེ་བྲེ་ཞིང། གྱད་རྣམས་དང། གྱད་གཞོན་ནུ་དག་གིས་ནི་བཅོམ་ལྡན་འདས་ཀྱི་ཁྱོགས་ལ་  
བཟུང་ནས། བདག་ཅག་གིས་ལྷའི་དྲི་དང། ཕྲེང་བ་དང། བདུག་པ་དང། ཕྱེ་མ་དང། རོལ་མོའི་སྒྲས་བཀུར་སྟིར་བྱ། བླ་མར་བྱ། རི་མོར་བྱ། མཆོད་པར་བྱས་ཏེ། གྲོང་ཁྱེར་རྩྭ་  
ཅན་གྱི་ནུབ་ཕྱོགས་ཀྱི་སྒོ་ནས་དབུས་ཐོག་ཐག་ཏུ་ཞུགས་ལ། གྲོང་ཁྱེར་རྩྭ་ཅན་གྱི་ཤར་སྒོ་ནས་བྱུང་སྟེ། ཆུ་བོ་དབྱིག་ལྡན་རྒལ་ནས་གྱད་ཀྱིས་དབུ་རྒྱན་བཏགས་པའི་མཆོད་རྟེན་གྱི་  
དྲུང་དུ་བཞུགས་སུ་གསོལ་ལ། ཞུགས་ལ་བཞེན་པར་བྱའོ། །ཞེས་བསམས་སོ། །ཚེ་དང་ལྡན་པ་མ་འགགས་པ། ལྷ་རྣམས་ཀྱིས་ཇི་ལྟར་བསམས་པ་དེ་བཞིན་དུ་བྱའོ། །དེ་ནས་  
  
  
གྲོང་ཁྱེར་རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ། །ཤེས་ལྡན་གནས་འཇོག་དག་།བཅོམ་ལྡན་འདས་ཀྱིས་ཁྱོགས་འདེགས་མ་ནུས་པ་དེ་ཅིའི་ཕྱིར་  
ཞེ་ན། ལྷ་རྣམས་ཀྱིས་བསམས་པ་ཡིན་ནོ། །བཙུན་པ་ཀུན་དགའ་བོ་ལྷ་རྣམས་ཀྱིས་ཇི་ལྟར་བསམས་ལགས། ལྷ་རྣམས་ཀྱིས་ནི་གྱད་ཀྱི་ཆུང་མ་དང། གྱད་ཀྱི་བུ་མོ་དག་གིས་བཅོམ་  
ལྡན་འདས་ལ་གོས་ཀྱི་བླ་རེ་བྲེ་ཞིང། གྱད་རྣམས་དང། གྱད་གཞོན་ནུ་དག་གིས་ནི་བཅོམ་ལྡན་འདས་ཀྱི་ཁྱོགས་བཏེག་སྟེ། བདག་ཅག་གིས་ལྷའི་དྲི་དང། ཕྲེང་བ་དང། བདུག་པ་  
དང། ཕྱེ་མ་དང། རོལ་མོའི་སྒྲས་བཀུར་སྟིར་བྱ། བླ་མར་བྱ། རི་མོར་བྱ། མཆོད་པར་བྱས་ནས། གྲོང་ཁྱེར་རྩྭ་ཅན་གྱི་ནུབ་ཕྱོགས་ཀྱི་སྒོ་ནས་དབུས་ཐོག་ཐག་ཞུགས་ལ། གྲོང་ཁྱེར་རྩྭ་ཅན་  
གྱི་ཤར་སྒོར་བྱུང་སྟེ། ཆུ་བོ་དབྱིག་ལྡན་རྒལ་ནས་གྱད་ཀྱིས་དབུ་རྒྱན་བཏགས་པའི་མཆོད་རྟེན་གྱི་དྲུང་དུ་བཞུགས་སུ་གསོལ་ལ། ཞུགས་ལ་བཞེན་པར་བྱའོ། །ཞེས་སེམས་སོ། །བཙུན་  
པ་ཀུན་དགའ་བོ། ཇི་ལྟར་ལྷ་རྣམས་ཀྱིས་བསམས་པ་དེ་བཞིན་དུ་བགྱིའོ། །དེ་ནས་གྱད་ཀྱི་ཆུང་མ་དང། གྱད་ཀྱི་བུ་མོ་དག་གིས་ནི། བཅོམ་ལྡན་འདས་ལ་གོས་ཀྱི་བླ་རེ་བྲེས། གྱད་རྣམས་  
དང། གྱད་གཞོན་ནུ་དག་གིས་ནི། བཅོམ་ལྡན་འདས་ཀྱི་ཁྱོགས་བཏག་སྟེ། ཁྱོགས་བཏེག་མ་ཐག་ཏུ་བར་སྣང་ལ་གནས་པའི་ལྷ་དག་གིས་ལྷའི་མེ་ཏོག་ཨུཏྤ་ལ་དང། པདྨ་དང། པདྨ་  
  
  
༄༅། །དཀར་པོ་དང། ཀུ་མུ་ད་དང། ཨ་ཀ་རུའི་ཕྱེ་མ་དང་ཏ་མ་ལའི་ཕྱེ་མ་དང། ལྷའི་མེ་ཏོག་མན་ད་ར་བ་ལ་སོགས་པ་དག་གིས་ནི་གཏོར། ལྷའི་རོལ་མོའི་སྒྲ་  
དག་ནི་བླངས། །གོས་མང་པོ་དག་ནི་བོར་རོ། །གཞན་ཡང་གྲོང་ཁྱེར་རྩྭ་ཅན་གྱི་གྱད་གཙོ་བོ་གཙོ་བོ་དག་གིས། །གྲོང་ཁྱེར་རྩྭ་ཅན་གྱི་གྱད་རྣམས་ལ་འདི་སྐད་ཅེས་སྨྲས་སོ། །ཤེས་ལྡན་  
གནས་འཇོག་དག། བདག་ཅག་གི་མིའི་རོལ་མོའི་སྒྲའི་ཆ་བྱད་དག་བོར་ལ། བདག་ཅག་གིས་ལྷའི་དྲི་དང། ཕྲེང་བ་དང། བདུག་པ་དང་ཕྱེ་མ་དང། རོལ་མོའི་སྒྲས་བཀུར་སྟིར་བྱ་  
བླ་མར་བྱ། རི་མོར་བྱ། མཆོད་པར་བྱས་ལ། གྲོང་ཁྱེར་རྩྭ་ཅན་གྱི་ནུབ་ཕྱོགས་ཀྱི་སྒོ་ནས་གྲོང་ཁྱེར་རྩྭ་ཅན་གྱི་ཤར་སྒོར་བྱུང་ལ། ཆུ་བོ་དབྱིག་ལྡན་རྒལ་ནས་གྱད་ཀྱིས་དབུ་རྒྱན་བཏགས་  
པའི་མཆོད་རྟེན་གྱི་དྲུང་དུ་བཞུགས་སུ་གསོལ་ལ། ཞུགས་ལ་བཞེན་པར་བྱའོ། །ཞེས་སྨྲས་སོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ང་དྲུག་པ། དེ་ནས་གྲོང་  
ཁྱེར་རྩྭ་ཅན་གྱི་གྱད་རྣམས་ཀྱིས་མིའི་རོལ་མོའི་ཆ་བྱད་དག་བོར་ཏེ། ལྷའི་དྲི་དང། ཕྲེང་བ་དང། བདུག་པ་དང། ཕྱེ་མ་དང། རོལ་མོའི་སྒྲས་བཀུར་སྟིར་བྱས། བླ་མར་བྱས། རི་མོར་  
བྱས། མཆོད་པར་བྱས་ཏེ། གྲོང་ཁྱེར་རྩྭ་ཅན་གྱི་ནུབ་སྒོ་ནས་དབུས་ཐོག་ཐག་ཏུ་ཞུགས་ཏེ། གྲོང་ཁྱེར་རྩྭ་ཅན་གྱི་ཤར་སྒོར་བྱུང་ནས་ཆུ་བོ་དབྱིག་ལྡན་རྒལ་ཏེ། གྱད་ཀྱིས་དབུ་རྒྱན་བཏགས་པའི་  
  
  
།དེའི་ཚེ་གྲོང་ཁྱེར་རྩྭ་ཅན་དུ་ལྷའི་མེ་ཏོག་མན་ད་ར་བ་མང་པོ་པུས་མོ་ནུབ་ཙམ་དུ་བབ་པར་གྱུར་ཏོ། །དེའི་ཚེ་འཚོ་བ་ཅན་གཞན་ཞིག་གིས་ལྷའི་མེ་  
ཏོག་མན་ད་ར་བ་དེ་ལས་མང་དུ་བླངས་ཏེ། ཡུལ་སྡིག་པ་ཅན་དུ་བྱ་བ་ཞིག་གི་ཆེད་དུ་སོང་བ་དང། དེའི་ཚེ་དང་ལྡན་པ་འོད་སྲུང་ཆེན་པོ་འཁོར་ལྔ་བརྒྱ་དང་ཆས་ཏེ། ཡུལ་སྡིག་ཅན་  
གྱི་བར་ནས་གྲོང་ཁྱེར་རྩྭ་ཅན་གྱི་བར་དུ་ལམ་དུ་ཞུགས་ཏེ་བཅོམ་ལྡན་འདས་ཀྱི་སྐུ་གདུང་མ་ཉམས་པ་ལ་ཕྱག་འཚལ་བར་འདོད་པ་དང། ཚེ་དང་ལྡན་པ་འོད་སྲུང་ཆེན་པོས་འཚོ་བ་ཅན་  
དེ་ལམ་ཀར་མཐོང་ངོ། །མཐོང་ནས་འཚོ་བ་ཅན་དེ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་འཚོ་བ་ཅན་ཁྱོད་གང་ནས་འདིར་འོངས། གང་དུ་འགྲོ། བཙུན་པ་འོད་སྲུང་ཆེན་པོ། བདག་  
ནི་གྲོང་ཁྱེར་རྩྭ་ཅན་ནས་འདིར་མཆིས་ཏེ། བགྱི་བ་ཞིག་གི་ཆེད་ལ་ཡུལ་སྡིག་པ་ཅན་དུ་མཆིའོ། །ཚེ་དང་ལྡན་པ་འཚོ་བ་ཅན་ཁྱོད་ཀྱིས་ངའི་སྟོན་པ་ཤེས་སམ། འཕགས་པ་འཚལ་  
ལགས་ཏེ། དགེ་སྦྱོང་གོའུ་ཏ་མ་ལགས་སོ། །འཕགས་པ་འོད་སྲུང་ཆེན་པོ་སྟོན་པ་དེ་ཡོངས་སུ་མྱ་ངན་ལས་འདས་ནས། དེང་དུ་དགུང་བདུན་ལགས་ཏེ། དེའི་སྐུ་གདུང་ལ་མཆོད་པ་  
བགྱིས་པའི་ལྷའི་མེ་ཏོག་མན་ད་ར་བ་བདག་གིས་བླངས་པ་འདི་ལགས་སོ། །དེའི་ཚེ་རྒན་ཞུགས་གཞན་ཞིག་ཚུལ་མ་ཡིན་པའི་ཚིག་འདི་སྐད་དུ་སྨྲ་སྟེ། འདི་ལྟར་བདག་ནི་འགྱོད་པ་