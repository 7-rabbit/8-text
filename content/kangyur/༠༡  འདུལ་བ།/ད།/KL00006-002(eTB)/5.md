  
༄༅། །མ་ཡར་མོ་འདིས་མི་གསོད་པ་ལ་པན་གྱི། དེ་བས་ན་འདི་ཉིད་ལ་གཞར་རོ་ཞེས་བསམས་ནས། དེས་དེ་ལ་སྨྲས་པ། ཆེ་ཞེ་ཁྱེའུ་འདི་ཁྱོད་དང་བདག་གི་ཡིན་གྱི་  
འདི་བདག་ཅག་གཉིས་ཀས་བསྐྱེད་དོ། །དེས་ལེགས་ཀྱི་འདི་བཞིན་བགྱིའོ་ཞེས་སྨྲས་ནས། དེ་སྐྱེད་པ་ལ་ཞུགས་སོ། །དེས་དེ་བསྐྱེད་ན་ལོག་པར་རྟོག་པ་སྐྱེས་ཏེ། གང་གི་བུ་ཡིན་པ་དེའི་  
ཁྱིམ་སྟེ། དེ་བས་ན་འདི་བསྐྱེད་ཀྱང་འདི་ལྟར་ཁྱིམ་གྱི་བདག་པོར་གྱུར་པ་དང། བདག་ནི་བྲན་མོར་འགྱུར་གྱི། འདི་ནི་གསད་དོ་སྙམ་ནས། དེ་ལོག་པར་རྟོག་པས་བསྐྱོད་པས་ཁྱེའུ་  
དེའི་ཁར་སྨྱུག་མའི་ཐུར་མ་ཞིག་བཙུགས་པ་དང། དེས་སྡུག་བསྔལ་གྱིས་གཟིར་བས་ངུ་བར་གྱུར་ནས། དེས་སྨྲས་པ། ཆེ་ཞེ་ཁྱེའུ་འདི་ཅིའི་ཕྱིར་དུ། ཞེས་དྲིས་པ་དང། དེས་སྨྲས་པ་  
ཆེ་ཞེ་ཅིའི་ཕྱིར་དུ་བ་མ་འཚལ་ཏོ། དེས་དེ་བླངས་ཏེ་དགའ་བ་བྱ་བར་བརྩམས་ཏེ། ལག་པས་འཁྱུད་དེ་འོ་བྱས་ནས་པང་པར་བླངས་ཀྱང་མི་བཏུབ་ནས། དེས་དེ་ལ་ནུ་མ་བླུང་ནས་ཇི་ཙམ་  
བལྟས་པ་དང། སྨྱུག་མའི་ཐུར་མ་ཞིག་ཁར་བཙུགས་པར་མཐོང་ནས། དེས་མྱུར་དུ་ཁ་ཕྱེ་སྟེ་ལག་པས་དྲངས་པ་དང། ཁྱེའུ་དེ་དབུགས་མེད་དེ་དུས་ལས་འདས་ནས། བྲང་བརྡུངས་  
ཏེ་ངུ་ཞིང་ས་ལ་འགྱེལ་བ་དང། ཁྱིམ་གྱི་སྐྱེ་པོ་རྣམས་བརྒྱུགས་ནས། འདི་ཅི་ཉེས་ཞེས་དྲིས་པ་དང། དེས་སྙིང་རྗེ་ཞིང་བརྩེ་བས་མཆི་མས་བརྣངས་བཞིན་དུ་སྨྲས་པ། ཀྱེ་མ་མ་  
  
  
བདག་གི་བུའི་ཁར་སྨྱུག་མའི་ཐུར་མ་བཙུགས་ཏེ་བསད་དོ། །དེ་དག་ངུ་བར་གྱུར་ནས། འཁོར་གྱི་ཁྱིམ་མཚེས་དག་གིས་ཐོས་ནས་  
དེ་དག་གིས་ཀྱང་བརྒྱུགས་ཏེ་སྨྲས་པ། ཨེ་མའོ་འདི་ནི་གློ་བུར་ཞིག་བྱས་ཏེ། བྱིས་པ་འདི་ཉེས་པ་མེད་ཅིང་གནོད་པ་མེད་པར་བསད་དོ་།ཞེས་ཟེར་པ་ནས། དེས་དེ་ལ་སྐྱེ་བོ་མང་པོ་དག་གིས་ཨེ་  
མའོ་ཞེས་ཟེར་ཞིང་ཀུན་ཏུ་བསྐོར་ཏོ། །དེ་ནི་བྲང་བརྡུང་ཞིང་ངུ་སྟེ། མནའ་འདོར་བ་དེ་སྟེ། བདག་གིས་ཁྱོད་ཀྱི་བུ་གསད་པར་གྱུར་ན། བདག་གི་ཁྱོ་ཡང་སྤྲུལ་གྱིས་ཟོས་ཏེ། དུས་བྱེད་པར་ཤོག་  
ཅིག་བུ་གཅིག་ནི་ཝས་ཟོས་པར་ཤོག་ཅིག་གཉིས་པ་ཆུ་བོར་ལྷུངས་ཏེ་དུས་བྱེད་པར་ཤོག་ཅིག་ཕ་མ་གནམ་ལྕགས་ཀྱིས་གསོད་པར་ཤོག་ཅིག་།བུའི་ཤ་ཡང་ཟོས་ལ་སྨྱོ་ཞིང་ཕྱར་བའི་  
སེམས་ཀྱིས་ཕན་ཚུན་འཁྱམ་པར་ཤོག་ཅིག་ཅེས་མནའ་དོར་རོ། །དགེ་སློང་དག་ཇི་སྙམ་དུ་སེམས། ཁྱིམ་བདག་དེའི་ཆུང་མ་གཉིས་པ་ནི་འདི་ལྟར་འདི་བཞིན་དགེ་སློང་མ་སྐེམ་མོ་  
གོའུ་ཏ་མི་འདིའོ། །འདི་ཤིན་ཏུ་ཉོན་མོངས་པས་ཀུན་ཏུ་ཁེབས་པས་ན། ཁྱེའུ་བསད་ན་ཡང་རྫུན་དུ་སྨྲ་ཞིང་མནའ་བོར་བ་དེའི་ལས་ཀྱི་རྣམ་པར་སྨིན་པས། འདིའི་ཁྱོ་སྤྲུལ་གྱིས་ཟོས་ཏེ་  
དུས་ལས་འདས་སོ། །བུ་གཅིག་ནི་ཝས་བསད་དོ། །གཅིག་ནི་ཆུ་བོར་ལྷུང་སྟེ་དུས་ལས་འདས་སོ། །ཕ་མ་ནི་གནམ་ལྕགས་ལྷུང་བས་ཤིའོ། །བུ་ཤ་ཟོས་ཏེ། སྒྲེན་མོར་སྨྱོས་ཤིང་ཡན་  
  
  
༄༅། །མན་དུ་གཡེང་པའི་སེམས་ཀྱིས་ཕན་ཚུན་དུ་འཁྱམས་སོ་།གཞན་ཡང་བཅོམ་ལྡན་འདས་འོད་སྲུང་ལས་རབ་ཏུ་བྱུང་བར་གྱུར་ཏེ། དེར་འདིས་ཚེ་གཅིག་ཏུ་ཚངས་  
པར་སྤྱད་པ་སྤྱོད་ཀྱང་ཡོན་ཏན་གྱི་ཆོས་མང་པོ་གང་ཡང་མ་ཆུད་དོ། །གང་ལ་རབ་ཏུ་བྱུང་བའི་མཁན་མོ་དེ། བཅོམ་ལྡན་འདས་འོད་སྲུང་ཡང་དག་པར་རྫོགས་པའི་སངས་རྒྱས་ཀྱིས་འདུལ་  
བ་འཛིན་པ་རྣམས་ཀྱི་ནང་ན་མཆོག་ཏུ་གསུངས་སོ། །དེ་ན་འདི་འཆི་བའི་ཚེ་སྨོན་ལམ་བཏབ་པ། གང་བདག་གིས་བཅོམ་ལྡན་འདས་འོད་སྲུང་བླ་ན་མེད་པ་ཡོན་གནས་ཀྱི་དྲུང་དུ་ཚེ་གཅིག་ཏུ་  
ཚངས་པར་སྤྱོད་པ་སྤྱད་ཀྱང་ཡོན་ཏན་མང་པོ་གཅིག་ཀྱང་མ་ཆུད་དེ། བདག་དགེ་བའི་རྩ་བ་འདིས་གང་བཅོམ་ལྡན་འདས་འོད་སྲུང་ཡང་དག་པར་རྫོགས་པའི་སངས་རྒྱས་ཀྱིས་བྲམ་ཟེའི་ཁྱེའུ་བླ་  
མ་ལ་བྲམ་ཟེའི་ཁྱེའུ་ཁྱོད་སྐྱེ་དགུའི་ཚེ་ལོ་བརྒྱ་ཐུབ་པ་ན་ཤཱཀྱ་ཐུབ་པ་དེ་བཞིན་གཤེགས་པ་ཡང་དག་པར་རྫོགས་པའི་སངས་རྒྱས་སུ་འགྱུར་རོ་ཞེས་ལུང་བསྟན་པ་དེའི་བསྟན་པ་ལ་བདག་རབ་  
ཏུ་འབྱུང་ནས། ཉོན་མོངས་པ་ཐམས་ཅད་སྤངས་ཏེ། དགྲ་བཅོམ་པ་མངོན་དུ་བྱས་ནས། ཇི་ལྟར་བདག་གིས་མཁན་མོ་འདི་ལ། བཅོམ་ལྡན་འདས་འོད་སྲུང་ཡང་དག་པར་རྫོགས་  
པའི་སངས་རྒྱས་ཀྱིས་འདུལ་བ་འཛིན་པའི་ནང་ན་མཆོག་ཏུ་གསུངས་པ་དེ་བཞིན་དུ་བདག་ཀྱང་བཅོམ་ལྡན་འདས་ཤཱཀྱའི་རྒྱལ་པོ་དེས་འདུལ་བ་འཛིན་པ་ནང་ན་མཆོག་ཏུ་  
  
  
འདིས་དེ་ན་ཚེ་གཅིག་ཏུ་ཚངས་པར་སྤྱོད་པ་སྤྱད་པས་ན། དེ་ངའི་བསྟན་པ་ལ་རབ་ཏུ་བྱུང་ཞིང་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་མངོན་དུ་བྱས་སོ་།གང་  
འདུལ་བ་འཛིན་པའི་ནང་ནས་མཆོག་ཏུ་ཤོག་ཅིག་ཅེས་སྨོན་ལམ་བཏབ་སྟེ། སྨོན་ལམ་དེའི་མཐུས་ད་ལྟར་དེ་བཞིན་གཤེགས་པས་འདུལ་བ་འཛིན་པའི་ནང་ན་མཆོག་ཏུ་གསུངས་སོ། །གཞན་  
ཡང་དགེ་སློང་དག་གིས་བཅོམ་ལྡན་འདས་ལ་ཞུས་པ། བཙུན་པ་སྐེམ་མོ་གོའུ་ཏ་མིའི་ཕ་མ་གཉིས་ཀྱིས་ལས་ཅི་ཞིག་བགྱིས་ན་ལས་གང་གིས་རྣམ་པར་སྨིན་པས། གནམ་ལྕགས་ལྷུང་སྟེ་གུམ་པར་  
གྱུར། ཁྱོས་ལས་ཅི་ཞིག་བགྱིས་ན་སྤྲུལ་གྱིས་འཚལ་ནས་དུས་ལས་འདས། བུ་གཉིས་ཀྱིས་ལས་ཅི་ཞིག་བགྱིས་ན་གཅིག་ནི་ཝས་འཚལ། གཅིག་ནི་ཆུ་བོར་ལྷུང་སྟེ་དུས་ལས་འདས་པར་གྱུར་  
བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དེ་དག་ཉིད་ཀྱིས་ལས་བྱས་ཤིང་བསགས་པས་ཚོགས་རྙེད་ཅིང་རྐྱེན་སྨིན་པ་ན། ཆུ་བོ་བཞིན་དུ་ཉེ་བར་གནས་པ་ནི་གདོན་མི་ཟ་བར་འགྱུར་  
རོ༑ ༑དེ་དག་གིས་ལས་བྱས་ཤིང་བསགས་པ་ནི། གཞན་སུས་ཀྱང་མྱོང་བར་མི་འགྱུར་རོ། །དགེ་སློང་རྣམས་ལས་བྱས་ཤིང་བསགས་པ་ནི་ཕྱི་རོལ་གྱི་སའི་ཁམས་ལ་རྣམ་པར་མི་སྨིན། ཆུའི་  
ཁམས་ལ་མ་ཡིན། མེའི་ཁམས་ལ་མ་ཡིན། རླུང་གི་ཁམས་ལ་མ་ཡིན་གྱི། ཟིན་པའི་ཕུང་པོ་དང། ཁམས་དང། སྐྱེ་མཆེད་འདི་ཉིད་ལ་དགེ་བ་དང། མི་དགེ་བའི་ལས་བྱས་པ་རྣམ་པར་  
  
  
༄༅། །སྨིན་ཏོ། །ལས་རྣམས་སྟོར་བར་མི་འགྱུར་པ། །བསྐལ་པ་དག་ནི་བརྒྱ་ལོན་ཀྱང། །དུས་དང་འཕྲོད་ན་འཐོབ་པ་ནི། ལུས་ཅན་རྣམས་ལ་འབྲས་བུར་སྨིན་  
དགེ་སློང་དག་སྔོན་བྱུང་བ་ན་བསྐལ་པ་བཟང་པོ་འདིར་སྐྱེ་བོ་ཚེ་ལོ་ཉི་ཁྲི་ཐུབ་པ་ན་འོད་སྲུང་ཞེས་བྱ་བའི་སྟོན་པ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་  
རྫོགས་པའི་སངས་རྒྱས་རིག་པ་དང། རྐང་པར་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པ། སྐྱེས་བུ་འདུལ་བའི་ཁ་ལོ་སྒྱུར་བ་ལྷ་དང་མི་རྣམས་ཀྱི་སྟོན་པ་སངས་  
རྒྱས་བཅོམ་ལྡན་འདས་ཡུལ་འཁོར་མོ་འཇིག་གི་གྲོང་ཁྱེར་གྱི་དྲང་སྲོང་བཞིན་གྱི་རི་དྭགས་གནས་ན་བཞུགས་སོ། །དེའི་དུས་ན་ཡུལ་འཁོར་མོ་འཇིག་ན་ཁྱིམ་བདག་གཞན་ཞིག་གནས་ཏེ་  
ཕྱུག་པ། ནོར་མང་བ། ལོངས་སྤྱོད་ཆེ་བ། གནས་ཡངས་ཤིང་རྒྱས་པ། ངལ་བསོས་བུ་བཞིན་ནོར་འདུ་བ། ངལ་བསོས་པོའི་ནོར་ལ་སྔོ་བ་དེས། ཆུ་བོ་བར་ཀ་ཡའི་ཕ་རོལ་ཏུ་གཙུག་ལག་ཁང་  
ཞིག་བརྩིགས་ཏེ། དེར་ཡུལ་སོ་སོ་ན་གནས་པའི་དགེ་སློང་དག་གནས་ཏེ། ཁྱིམ་བདག་དེ་ལས་སྐྱེ་བོའི་གྲོང་མི་དག་གིས་ཟོང་བླངས་ཤིང་འདོང་ངོ། །དེ་ལ་གཅིག་གིས་ལན་གསུམ་གྱི་  
བར་དུ་ཟོང་ཆུས་གསན་པ་དང། དེས་དེ་ལ་སྨྲས་པ། འདི་ལྟར་དྲིན་མེད་པ་ཁྱོད་ཀྱིས་བརྣོགས་ཏེ། བདག་གི་ཟོང་ལན་གསུམ་དུ་ཆུད་གསན་གྱི། ནོར་མ་བྱིན་གྱི་བར་དུ་མ་འགྲོ་ཞིག་  
  
  
ཁྱིམ་བདག་ལན་ཅིག་སྩོལ་ལ་དེ་ཆུད་གསན་ན་བདག་གི་བུ་གསུམ་དང། བདག་ཆུང་མར་བཅས་པ་ཁྱོད་ཀྱི་བྲན་དུ་སྣོམས་ཤིག། དེས་ཡང་ཚིག་རྒྱ་བྲིས་ནས་དེ་ལ་ཟོང་བྱིན་ནོ། །དེ་  
ཡང་ཅུང་ཟད་ཀྱང་མི་ནུས་པ་ཞིག་སྟེ། དེ་ཡང་ཆུད་གསན་ནས་ཁྱིམ་བདག་དེས་དེ་ཆུང་མ་དང་བཅས་ཏེ། གཙུག་ལག་ཁང་དེའི་ལས་བྱེད་པར་ཕུལ་ལོ། །དེ་ཡུལ་འཁོར་མོ་འཇིག་ན་གནས་པས་  
ཉི་མ་རེ་རེ་ཞིང་ཆུ་བོ་རྒལ་ནས། གཙུག་ལག་ཁང་དེར་དགེ་སློང་གི་དགེ་འདུན་གྱི་འབྲས་ཆན་འཚེད་དེ། ཆུང་མ་དང་བུ་དག་ནི་ཕྱག་ཚང་བྱེད་དོ། །གཙུག་ལག་ཁང་དེ་ན་དགེ་སློང་དགྲ་བཅོམ་པ་  
ཞིག་དགེ་འདུན་གྱི་ཞལ་ཏ་བྱེད་དེ། དེ་ནས་དུས་ཕྱི་ཞིག་ན་ཆར་པ་བབས་པས། ཆུ་བོ་བར་ཀ་ཆུས་གང་སྟེ། ལས་བྱེད་པ་བུ་དང་ཆུང་མར་བཅས་ཏེ། རིང་དུ་ཐོགས་པ་དང། དགེ་སློང་དགྲ་  
བཅོམ་པ་དེ་འོངས་ནས་སྨྲས་པ། ཀྱེ་སྐྱེས་བུ་གདུགས་ཚོད་འདི་ཙམ་འདས་ཀྱི་བར་ད་དུང་ཡང་ཁྱོད་མི་འོང་ན། ཅི་དགེ་སློང་གི་དགེ་འདུན་བཤོས་རྣམས་གཅད་པར་བྱའམ། དེ་སྐད་སྨྲས་པ་  
དང། ཆུང་མ་དང་བཅས་ནས་ཁྲོས་ཏེ་སྨྲས་པ། འདི་འོང་བ་ན་ཀླད་པར་ཅིའི་ཕྱིར་ན་གནམ་ལྕགས་མི་བབ། བུ་ཆེན་པོས་སྨྲས་པ་འདི་སྤྲུལ་གདུག་པས་ཅིའི་ཕྱིར་མ་ཟོས། བུ་འབྲིང་པོས་སྨྲས་  
པ༑ འདི་ཅིའི་ཕྱིར་ཆུ་བོར་ལྷུང་སྟེ། དུས་ལས་མ་འདས། བུ་ཆུང་ངུས་སྨྲས་པ། འདི་ཝས་ཅིའི་ཕྱིར་མ་ཟོས། དགེ་སློང་དག་ཇི་སྙམ་དུ་སེམས། གང་ཁྱིམ་བདག་ཆུང་མར་བཅས་པ་དེ་ཉིད་ནི་  
  
  
༄༅། །སྐེམ་མོ་གོའུ་ཏ་མིའི་ཕ་མའོ། །གང་བུ་ཆེན་པོ་དེ་ནི་འདིའི་ཁྱོའོ། །གང་བུ་འབྲིང་པོ་དེ་ནི་འདིའི་བུ་ཆེན་པོའོ། །གང་བུ་ཐ་ཆུང་དེ་ནི་འདིའི་བུ་ཆུང་ངུ་སྟེ། དེ་ལྟར་དགྲ་  
བཅོམ་པ་ལ་ངན་སེམས་ཀྱིས་ཚིག་རྩུབ་པོ་ཕྱུང་སྟེ། དེའི་ལས་ཀྱི་རྣམ་པར་སྨིན་པས་གནམ་ལྕགས་དང། སྦྲུལ་གདུག་པ་དང། ཝ་ལ་སོགས་པས་བསད། ཆུ་བོར་ལྷུང་བ་དང་བཞི་ཆར་  
དུས་ལས་འདས་སོ། །དེ་ལྟ་བས་ན་དགེ་སློང་དག་ཤིན་ཏུ་གནག་པའི་ལས་ཀྱི་རྣམ་པར་སྨིན་པའང་ཤིན་ཏུ་གནག་གོ། ཤིན་ཏུ་དཀར་བའི་ལས་ནི་ཤིན་ཏུ་དཀར་བའོ། །འདྲེས་པའི་ལས་  
ནི་འདྲེས་པའོ། །དེ་ལྟ་བས་ན་དགེ་སློང་དག་ཤིན་ཏུ་གནག་པ་དང་འདྲེས་མའི་ལས་སྤངས་ཏེ། ཤིན་ཏུ་དཀར་བའི་ལས་ལ་ནན་ཏན་དུ་བྱའོ། །དེ་བཞིན་དུ་དགེ་སློང་དག་ཁྱེད་ཀྱིས་  
བསླབ་པར་བྱོས་ཤིག། བཅོམ་ལྡན་འདས་ཀྱི་དེ་སྐད་ཅེས་གསུངས་པ་དང། དགེ་སློང་དེ་དག་ཡི་རངས་ཏེ། བཅོམ་ལྡན་འདས་ཀྱིས་གསུངས་པ་ལ་མངོན་པར་དགའོ།། །།  
འདུལ་བ་ཕྲན་ཚེགས་ཀྱི་གཞི། བམ་པོ་སོ་དགུ་པ། གླེང་གཞི་ནི་མཉན་དུ་ཡོད་པ་ན་སྟེ། ནམ་སྐྱེས་བུ་གླེན་པ་འཕགས་སྐྱེས་པོས་ཤཱཀྱ་རྣམས་ལ་ཉེས་པ་མེད་ཅིང་གནོད་པ་མེད་པར་  
བསད་པ་དང། ཤཱཀྱའི་ཆུང་མ་རྣམས་ཀྱིས་མིང་པོ་དང་ཁྱོ་དང། ཕ་རྣམས་ལས་བྲལ་བར་གྱུར་ནས། སྡུག་བསྔལ་གྱིས་ཉོན་མོངས་ཏེ། ལེགས་པར་བཤད་པའི་ཆོས་འདུལ་བ་ལ་  
  
  
།སྡུག་བསྔལ་ནི་དྲིལ་བུའི་སྒྲ་དང་འདྲ་སྟེ། ནམ་དེ་དག་མྱ་ངན་དང་བྲལ་བ་དང། དེའི་ཚེ་འདོད་ཆགས་རབ་ཏུ་ཆེ་བའི་ཉོན་མོངས་པས་གཟིར་ཏེ་བཟོད་པར་བྱ་བ་མ་ནུས་སོ་།བཅོམ་  
ལྡན་འདས་ཀྱིས་གསུངས་པ། སྦྲུལ་ནག་པོ་ལ་ཉེས་པའི་དམིགས་ལྔ་སྟེ། ལྔ་གང་ཞེ་ན། ཁྲོ་བ་ཅན་དང། ཁོན་དུ་འཛིན་པ་ཅན་དང། སྙིང་རིང་བ་དང། བྱས་པ་མི་གཟོ་བ་དང། དུག་རྣོ་  
བའོ། །དེ་ལྟར་དེ་བཞིན་དུ་བུད་མེད་ཁ་ཅིག་ལ་ཡང་ཉེས་པའི་དམིགས་ལྔ་སྟེ། ལྔ་གང་ཞེ་ན། ཁྲོ་བ་ཅན་དང། ཁོན་དུ་འཛིན་པ་ཅན་དང། སྙིང་རིང་བ་དང། བྱས་པ་མི་གཟོ་བ་དང། དུག་  
རྣོ་བའོ། །དེ་ལ་བུད་མེད་ཀྱི་དུག་རྣོ་བ་གང་ཞེ་ན། བུད་མེད་ནི་ཕལ་ཆེར་འདོད་ཆགས་ཆེའོ། །དེ་དག་གཅིག་ལ་གཅིག་གྲོས་བྱས་ནས་དགེ་སློང་མ་སྦོམ་དགའ་མོ་གང་ན་བ་དེར་སོང་སྟེ་  
ཕྱིན་པ་དང། སྦོམ་དགའ་མོའི་རྐང་པ་ལ་ཕྱག་བྱས་ཏེ། མདུན་དུ་འཁོད་ནས་འཕགས་མ་ཉོན་མོངས་པ་རྣམས་ནི་གཟུང་བར་དཀའ་སྟེ་།བུད་མེད་རྣམས་ལ་སླུ་བར་བགྱིད་ན། ཇི་ལྟར་བདག་  
གིས་བཟློག་པར་བགྱི་བར་བཤད་དུ་གསོལ། དེས་སྨྲས་པ། ནུ་མོ་དག། དེ་ལ་ཤེས་པར་བྱ་བ་ཅི་ཞིག་ཡོད། ཁྱེད་ཅག་ནི་ན་ཆུང་དར་ལ་བབ་པ་ཡིན་གྱི། དེང་ལ་ཁྲིམས་ཕུལ་ཏེ་ནོར་ཅན་  
དང། ཚོང་དཔོན་དང། དེད་དཔོན་དང། གཞན་ཡང་ནལ་གྱི་བུ་དང་སུའི་བུ་རྟོལ་མེད་པ་རྣམས་དང་ལྷན་གཅིག་ཏུ་ཡོངས་སུ་སྤྱོད་ཅིག་།དེ་སྟེ་ང་ཡང་གཞོན་ནི་ཁྱེད་ཅག་དང་ལྷན་ཅིག་ཏུ་  
  
  
༄༅། །འགྲོའོ། །དེས་དེ་དག་བསླུས་པ་དང། རྐང་པ་ལ་ཕྱག་འཚལ་ཏེ། དོང་ནས་ཡང་སྨྲས་པ། ཆེ་ཞེ་འཕགས་མ་སྦོམ་དགའ་མོ་ན་རེ། འདི་ལ་ཤེས་པར་བྱ་བ་  
ཅི་ཞིག་ཡོད་ཅེས་ཟེར་རོ། །དེ་དག་ལས་ཁ་ཅིག་གིས་ཆེ་ཞེ་དེས་སྨྲས་པ་ལེགས་ཀྱི། འདོང་ལ་ཡོངས་སུ་སྤྱོད་དོ་ཞེས་སྨྲས་པ་དང། ཁ་ཅིག་གིས་སྨྲས་པ། བུ་མོ། བུད་མེད་རྣམས་ཀྱིས་  
ལེགས་པར་བཤད་པའི་ཆོས་འདུལ་བ་ལ་རབ་ཏུ་བྱུང་བ་ནི་རྙེད་པར་དཀའ་ན་སྐད་ཅིག་འཕགས་མ་སྐེམ་མོ་གོའུ་ཏ་མི་ལ་ཡང་དྲིའོ། །དེ་དག་གིས་ཆེ་ཞེ་ལེགས་ཀྱི། དེ་བཞིན་དུ་བགྱིའོ།།  
ཞེས་སྨྲས་ཏེ། དེ་དག་སྐེམ་མོ་གོའུ་ཏ་མིའི་དྲུང་དུ་དོང་སྟེ་རྐང་པ་ལ་ཕྱག་བྱས་ནས། འཕགས་མ་ཉོན་མོངས་པ་ནི་གཟུང་བར་དཀའ་སྟེ། བུད་མེད་རྣམས་ལ་སླུ་བར་བྱེད་ན་བདག་  
ཅག་གིས་ཇི་ལྟར་བཟློག་པར་བགྱི་བར་བཤད་དུ་གསོལ། དེས་སྨྲས་པས་ཆེ་ཞེ་དག་འདོད་པ་རྣམས་ཀྱི་མིང་ཡང་མ་འཛིན་ཅིག་དེ་ཅིའི་ཕྱིར་ཞེ་ན། འདོད་པ་ནི་བདེ་བ་ཆུང་ལ་སྡུག་བསྔལ་  
ཆེའོ། །ཉེས་པའི་དམིགས་མང་ངོ། །བཅོམ་ལྡན་འདས་ཀྱིས་གསུངས་པ་ཉེས་པའི་དམིགས་ལྔ་ཡང་དག་པར་མཐོང་ཞིང་མཁས་པས་ནི་འདོད་པ་ལ་བསྟེན་པ་ནི་མི་རིགས་སོ། །ལྔ་  
གང་ཞེ་ན། འདོད་པ་ནི་དགའ་བ་ཆུང་ལ་སྡུག་བསྔལ་ཆེ་བ་ཉེས་པའི་དམིགས་མང་པོར་ཡང་དག་པར་མཐོང་བའི་མཁས་པས་འདོད་པ་ལ་བསྟེན་པར་མི་རིགས་སོ། །འདོད་པ་ལ་བསྟེན་  
  
  
མཁས་པས་འདོད་པ་ལ་བསྟེན་པར་མི་རིགས་སོ། །འདོད་པ་ལ་བསྟེན་པ་གཏོང་བ་དང། ངོམས་པ་དང། ཆོག་པ་མེད་པར་མཐོང་བའི་  
མཁས་པས་འདོད་པ་ལ་བསྟེན་པར་མི་རིགས་སོ། །འདོད་པ་ལ་བསྟེན་པ་ནི། སྡིག་པའི་ལས་མི་བྱེད་པ་ནི་ཅུང་ཟད་ཀྱང་མེད་པར་མཐོང་བའི་མཁས་པས་འདོད་པ་ལ་བསྟེན་པར་མི་རིགས་སོ། །  
འདོད་པ་ནི་རྣམ་གྲངས་དུ་མ་ལས་ཀྱང། སངས་རྒྱས་དང། སངས་རྒྱས་ཀྱི་ཉན་ཐོས་དང། མཁས་པ་དང། ཡང་དག་པར་སོང་བའི་སྐྱེས་བུ་དམ་པ་དག་གིས་སྨད་པར་མཐོང་བའི་མཁས་པས་  
འདོད་པ་ལ་བསྟེན་པར་མི་རིགས་སོ། །ཡོན་ཏན་ལྔ་མཐོང་བའི་མཁས་པ་ནི། རབ་ཏུ་འབྱུང་བ་ལ་མོས་པར་བྱ་བའི་རིགས་སོ། །ལྔ་གང་ཞེ་ན། རང་གི་དོན་མ་འདྲེས་པ་མཐོང་བར་འགྱུར་བའི་  
མཁས་པས་རབ་ཏུ་འབྱུང་བ་ལ་མོས་པར་བྱ་བར་རིགས་སོ། །བདག་གང་བྲན་མོ་དང། མངག་གཞུག་མ་དང། སྐྱོ་བ་དང། དབང་མེད་པ་དང། གང་དགར་འགྲོར་མེད་པ་ལས་དེ་དག་གིས་  
མཆོད་པ་དང། བསྔགས་པར་མཐོང་བའི་མཁས་པས་རབ་ཏུ་འབྱུང་བ་ལ་མོས་པར་བྱ་བའི་རིགས་སོ། །བླ་ན་མེད་པའི་རྣལ་འབྱོར་བདེ་བ་དང། མྱ་ངན་ལས་འདས་པ་ཐོབ་པར་འགྱུར་བ་མཐོང་  
བའི་མཁས་པས་རབ་ཏུ་འབྱུང་བ་ལ་མོས་པར་བྱ་བའི་རིགས་སོ་།བདག་བླ་ན་མེད་པའི་རྣལ་འབྱོར་བདེ་བ་དང། མྱ་ངན་ལས་འདས་པ་འཐོབ་པ་དག་མ་ཐོབ་ན་ཡང་ལྷར་སྐྱེ་བར་འགྱུར་རོ་ཞེས་མཐོང་  
  
  
༄༅། །བའི་མཁས་པས་རབ་ཏུ་འབྱུང་བ་ལ་མོས་པར་བྱ་བའི་རིགས་སོ། །རྣམ་གྲངས་དུ་མ་ལས་ཀྱང་རབ་ཏུ་འབྱུང་བ་ནི། སངས་རྒྱས་དང། སངས་རྒྱས་ཀྱི་ཉན་ཐོས་དང། མཁས་  
པ་དང་ཡང་དག་པར་སོང་བ་དང། སྐྱེས་བུ་དམ་པ་དག་གིས་བསྟོད་པར་མཐོང་བའི་མཁས་པས་རབ་ཏུ་འབྱུང་བ་ལ་མོས་པར་བྱ་བའི་རིགས་སོ། །ཅི་བདག་གིས་ཚེ་གཞན་དུ་འདོད་པའི་ཕྱིར་  
སྡུག་བསྔལ་མྱོང་བ་དེ་མཉན་པར་འདོད་དམ། འོན་ཏེ་ཚེ་འདི་ལ་མྱོང་བ་རྣམས་མཉན་པར་འདོད། དེ་དག་གིས་འཕགས་མ་ཁྱོད་ཀྱིས་ཚེ་གཞན་དུ་འདོད་པའི་ཕྱིར་སྡུག་བསྔལ་མྱོང་བ་  
ནི་རེ་ཞིག་ཞོག་ལ། གང་ཚེ་འདི་ཉིད་ལ་མྱོང་བ་རྣམས་གསུངས་ཤིག་ཅེས་སྨྲས་པ་དང། དེས་དེ་དག་ལ་ཕ་དང། མ་དང། ཁྱོ་དང། བུ་རྣམས་ལས་བྲལ་བའི་སྡུག་བསྔལ་དང། བུ་ཤ་  
ཟོས་པའི་སྡུག་བསྔལ་ཇི་ལྟར་གྱུར་པ་ཞིབ་ཏུ་སྨྲས་པ་དང། དེ་དག་སྐྱོ་ནས་པ་སྤུ་ཀུན་གྱི་ཁུང་བུ་ཡང་གཡོས་ཏེ། རྣ་བ་བྱོ་ནས་སྐེམ་མོ་གོའུ་ཏ་མིའི་གདོང་དུ་བལྟས་པ་དང། དེས་དེ་དག་གི་  
བསམ་པ་དང། བག་ལ་ཉལ་བ་དང། ཁམས་དང། རང་བཞིན་རྣམས་ཤེས་ནས། འཕགས་པའི་བདེན་པ་བཞི་ཡང་དག་པར་རྟོགས་པར་འགྱུར་བ་དེ་ལྟ་བུའི་ཆོས་བཤད་དོ། །དེ་ཐོས་ནས་  
དེ་དག་གིས་འཇིག་ཚོགས་སུ་ལྟ་བའི་རིའི་རྩེ་མོ་ཉི་ཤུ་གྱེན་དུ་བྱུང་བ། ཡེ་ཤེས་ཀྱི་རྡོ་རྗེས་བཅོམ་སྟེ། རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །དེ་དག་བདེན་པ་མཐོང་སྟེ། འཕགས་  
  
  
བདག་ཅག་རབ་ཏུ་དོ་ཞིག་གོ་འཕགས་མ་སྤོམ་དགའ་མེས་བདག་ཅག་འདོད་པའི་འདམ་དུ་དོ་བཅུག་གོ་ཞེས་སྨྲས་པ་དང། སྐེམ་མོ་གོའུ་ཏ་མིས། ནུ་མོ་དག་ཅི་བྱས་ཞེས་  
དྲིས་པ་དང། དེ་དག་གིས་ཀྱང་ཞིབ་ཏུ་སྨྲས་སོ། །དེས་ནུ་མོ་དག་།འདི་ལ་ཅི་ཞིག་བྱ། དེ་ནི་ཉེས་པ་སྦོམ་པོ་སྤྱོད་པ་སྟེ། དེས་བཅོམ་ལྡན་འདས་ཀྱི་བསྟན་པ་ཆུ་འགྲམ་གྱི་གད་པ་བཞིན་འདོར་རོ། །ཞེས་  
སྨྲས་པ་དང། དོན་ཉུང་བའི་དགེ་སློང་མ་དག་འཕྱ་སྤོང་སྟེ་ཁ་ངན་དུ་ཟེར་བ་ན་དགེ་སློང་མས། དགེ་སློང་མ་དག་སླར་ཁྱིམ་དུ་བསྐྲད་པ་ག་ལ་སྲིད་ཅེས་ཟེར་རོ། །དེ་ལྟར་གྱུར་པ་དགེ་སློང་མ་དག་གིས་  
དགེ་སློང་དག་ལ་སྨྲས་སོ། །དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་མས་དགེ་སློང་མ་ཁྱིམ་དུ་འཇུག་པར་མ་བྱེད་  
ཅིག་འཇུག་པར་བྱེད་ན་ཉེས་པ་སྦོམ་པོར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་མ་གཞན་ཞིག་གིས་དགེ་སློང་ལ་སྤྱོད་པ་དང། དགེ་སློང་དེ་སྐྲག་པར་གྱུར་ཏེ། དེ་ལྟར་  
གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་མས་དགེ་སློང་ལ་སྤྱོ་བར་མ་བྱེད་ཅིག་སྤྱོ་བར་བྱེད་ན་འདས་པ་  
དང་བཅས་པར་འགྱུར་རོ། །ཇི་ལྟར་དགེ་སློང་མས་དགེ་སློང་ཕ་ལ་མི་བྱ་བ་བཞིན་དུ་དགེ་སློང་མ་དང། དགེ་སློང་མ་དང། དགེ་ཚུལ་ཕ་དང། དགེ་ཚུལ་མ་ལ་མི་བྱའོ། །དགེ་སློང་མས། དགེ་  
  
  
༄༅། །སློང་དང། དགེ་སློང་མ་དང། དགེ་སློབ་མ་དང། དགེ་ཚུལ་ཕ་དང། དགེ་ཚུལ་མ་ལ་མི་བྱའོ། །དགེ་ཚུལ་མས་དགེ་སློང་དང། དགེ་སློང་མ་དང། དགེ་སློང་མ་དང་  
དགེ་ཚུལ་ཕ་དང། དགེ་ཚུལ་མ་ལ་ཡང་མི་བྱའོ། །སྡོམ་ནི། མདུན་དུ་འགྲོ་བར་མི་བྱ་སྟེ། །ལྡང་པར་བྱའོ་དགེ་སློང་མ། ཞུས་ནས་འདུག་པར་བྱ་བ་དང། །སྐྱིལ་མོ་ཀྲུང་དང་རྣམ་གྲངས་མེད། །  
སངས་རྒྱས་བཅོམ་ལྡན་འདས་མཉན་དུ་ཡོད་པ་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་ཚེ་དང་ལྡན་པ་འོད་སྲུང་ཆེན་པོ་མཉན་དུ་ཡོད་པའི་སྔོན་གྱི་སྐྱེད་  
མོས་ཚལ་རི་དྭགས་སྒྲའི་ཁང་པ་ན་འདུག་གོ་དེ་ནས་ཚེ་དང་ལྡན་པ་འོད་སྲུང་ཆེན་པོ་སྔ་དྲོ་ཤམ་ཐབས་དང་ཆོས་གོས་གྱོན་ལྷུང་བཟེད་ཁྱེར་ཏེ། མཉན་དུ་ཡོད་པར་བསོད་སྙོམས་ཀྱི་ཕྱིར་  
ཞུགས་སོ། །དགེ་སློང་མ་སྦོམ་དགའ་མོ་ཡང་སྔ་དྲོ་ཤམ་ཐབས་དང། ཆོས་གོས་གྱོན་ལྷུང་བཟེད་ཁྱེར་ནས་མཉན་དུ་ཡོད་པར་བསོད་སྙོམས་ལ་ཞུགས་པ་དང། དེས་ཚེ་དང་ལྡན་པ་འོད་  
སྲུང་མཐོང་ནས། གླེན་པ་འདི་ལ་མི་དགའ་བར་བྱའོ་སྙམ་བསམས་ནས། ཁྱིམ་གང་དུ་ཚེ་དང་ལྡན་པ་འོད་སྲུང་ཆེན་པོ་འགྲོ་བ་དེར་མོ་ཐོག་མར་སོང་སྟེ། སྒོའི་ནང་ལོགས་སུ་འདུག་ནས་  
འཕགས་པ་ད་ལྟར་ནི་སྦྱར་བ་ཅུང་ཟད་ཀྱང་མེད་ཀྱི། སོང་ཞིག་ཅེས་སྨྲས་པ་དང། དེ་ཁྱིམ་གཞན་དུ་སོང་ངོ། །དེར་ཡང་མོ་སྔར་སོང་སྟེ་སྔ་མ་བཞིན་དུ་གཙེས་སོ། །འདི་བཞིན་དུ་ཡང་  
  
  
མ་དགོངས་པར་ནི་དགྲ་བཅོམ་པའི་ཡེ་ཤེས་ཀྱི་གཟིགས་པ་མི་འཇུག་སྟེ། སུ་ཞིག་བདག་ལ་འཚེ་སྙམ་དགོངས་ན་སྤོམ་དགའ་མོ་ཡིན་པར་གཟིགས་ནས། དེས་  
སྨྲས་པ། སྲིང་མོ་ཁྱོད་ཀྱིས་མ་ཉེས་ཀྱི། ཚེ་དང་ལྡན་པ་ཀུན་དགའ་བོས་ཉེས་ཏེ། ཉེས་པ་སྦོམ་པོ་སྤྱོད་པའི་བུད་མེད་དག་ལེགས་པར་བཤད་པའི་ཆོས་འདུལ་བ་ལ་རབ་ཏུ་བྱུང་ཞིང་བསྙེན་པར་རྫོགས་  
ནས༑ དགེ་སློང་མའི་དངོས་པོར་གནང་བར་བྱས་པས་ཉེས་སོ། །དེ་ལྟར་གྱུར་པ་དགེ་སློང་དག་གིས་ཐོས་ནས། བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་དགོངས་པ། གང་ཅུང་  
ཟད་དགེ་སློང་མས། དགེ་སློང་ཕ་སྤྱོད་ཡུལ་དུ་འགྲོ་བའི་མདུན་དུ་སོང་ན་ཉེས་པའི་དམིགས་སུ་འགྱུར་ཏེ། དེ་ལྟ་བས་ན་དགེ་སློང་མས་དགེ་སློང་གི་སྤྱོད་ཡུལ་དུ་བསོད་སྙོམས་མི་བསླང་བར་  
དགོངས་ནས། བཀའ་སྩལ་པ། དགེ་སློང་དག་དགེ་སློང་འོད་སྲུང་གིས་དགེ་སློང་མ་ལ་རིགས་པར་སྤྱོས་སོ། །དེ་ལྟ་བས་ན་དགེ་སློང་མས་དགེ་སློང་གི་སྤྱོད་ཡུལ་དུ་བསོད་སྙོམས་མ་བསླང་  
ཞིག་དགེ་སློང་མས་དགེ་སློང་གི་སྤྱོད་ཡུལ་དུ་བསོད་སྙོམས་བསླངས་ན་འདས་པ་དང་བཅས་པར་འགྱུར་རོ། །བཅོམ་ལྡན་འདས་ཀྱིས་དགེ་སློང་མས་དགེ་སློང་གི་སྤྱོད་ཡུལ་དུ་བསོད་སྙོམས་  
མ་བསླང་ཞིག་ཅེས་གསུངས་པ་དང། དགེ་སློང་མས་དགེ་སློང་གི་སྤྱོད་ཡུལ་སྤངས་པ་དང། དེ་དག་བསོད་སྙོམས་ཀྱིས་ཕོངས་པར་གྱུར་ནས། དེ་ལྟར་གྱུར་པ་དགེ་སློང་མ་རྣམས་ཀྱིས་དགེ་  
  
  
༄༅། །སློང་རྣམས་ལ་སྨྲས་པ་དང། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་དེ་ལྟ་བས་ན། དགེ་སློང་མས་དགེ་སློང་སྤྱོད་  
ཡུལ་དུ་འདོད་བའི་མདུན་དུ་འགྲོ་བར་མི་བྱའོ། །གང་སྤྱོད་ཡུལ་དགེ་སློང་དག་གིས་སྤངས་པར་དགེ་སློང་མ་དེ་དག་དོང་བར་བྱོས་ཤིག་།ཅེས་བཀའ་སྩལ་ཏོ། །གླེང་གཞི་ནི་མཉན་དུ་ཡོད་པ་ན་  
སྟེ༑ སྦོམ་དགའ་མོ་འཁོར་བརྒྱ་སྟོང་དུ་མའི་མདུན་ན་འདུག་ཅིང་ཆོས་འཆད་དོ། །ཚེ་དང་ལྡན་པ་འོད་སྲུང་ཆེན་པོ་ལམ་དེར་སོང་བ་དང། འཁོར་དེ་དག་གིས་ཚེ་དང་ལྡན་པ་འོད་སྲུང་ཆེན་པོ་  
མཐོང་ནས་ལངས་སོ། །སྦོམ་དགའ་མོ་ནི་རྐུབ་མ་བསྐྱོད་པ་དང། དེ་དག་གིས། འཕགས་པ་འོད་སྲུང་ཆེན་པོ་ལྷ་དང་མིའི་མཆོད་གནས་དེ་མཐོང་བ་དང། བདག་ཅག་ནི་ལངས་ན་ཁྱོད་  
སྟན་ལས་ཀྱང་མ་འཕགས་པ་ནི་མ་ལེགས་སོ། །ཞེས་སྨྲས་པ་དང་དེས་འདི་ནི་མུ་སྟེགས་ཅན་ལས་རབ་ཏུ་བྱུང་བ་སྟེ། བླུན་པ། རབ་ཏུ་བླུན་པ། གླེན་པ། རབ་ཏུ་གླེན་པས་ན་བདག་ཤཱཀྱ་མོ་  
ལས་རབ་ཏུ་བྱུང་བ། སྡེ་སྣོད་གསུམ་པ་ཆོས་ཀྱི་གཏམ་ཅན། རིག་པ་དང་གྲོལ་བ་ལ་སྤོབས་པས་ཅིའི་ཕྱིར་འདི་མཐོང་བ་དང་སྟན་ལས་ལྡང། ཞེས་སྨྲས་པ་དང། དགེ་སློང་དག་གིས་དེ་ཐོས་ཏེ་  
བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ་དགེ་སློང་དག་དད་པའི་བྲམ་ཟེ་དང། ཁྱིམ་བདག་རྣམས་ནི་རིགས་པར་འཕྱའོ། །དེ་ལྟ་བས་ན་དགེ་སློང་མས་  
  
  
མ་ལངས་ན་འདས་པ་དང་བཅས་པར་འགྱུར་རོ། །བཅོམ་ལྡན་འདས་ཀྱིས་གསུངས་པ། དགེ་སློང་མས་དགེ་སློང་མཐོང་མ་ཐག་ཏུ་སྟན་ལས་  
ལོངས་ཤིག་ཅེས་གསུངས་པ་དང། དུས་ཕྱི་ཞིག་ན་དགེ་སློང་མ་ཨུཏྤ་ལའི་ཁ་དོག་མ་དབྱར་མོ་ཁང་གི་ཕྱི་རོལ་ན་འཁོར་བརྒྱ་སྟོང་དུ་མའི་མདུན་ན་འདུག་སྟེ། ཆོས་འཆད་དོ། །ཆེ་དང་  
ལྡན་པ་ཀུན་དགའ་བོ་སྔ་དྲོ་ཤམ་ཐབས་དང། ཆོས་གོས་གྱོན་ལྷུང་བཟེད་ཁྱེར་ཏེ། མཉན་དུ་ཡོད་པར་བསོད་སྙོམས་ཀྱི་ཕྱིར་ཞུགས་པ་ལས། མཉན་དུ་ཡོད་པ་ནས་བསོད་སྙོམས་ལས་  
སླར་བསྐོར་ཏེ། གང་ན་དགེ་སློང་མའི་དབྱར་མོ་ཁང་ཡོད་པ་དེར་སོང་བ་དང། དགེ་སློང་མ་ཨུཏྤ་ལའི་ཁ་དོག་མས་ཚེ་དང་ལྡན་པ་ཀུན་དགའ་བོ་མཐོང་སྟེ། མཐོང་མ་ཐག་ཏུ་སྟན་ལས་ལངས་  
པ་དང། ཚེ་དང་ལྡན་པ་ཀུན་དགའ་བོས་སྟན་ལ་འདུག་གོ་འདུག་ནས་སྲིང་མོ་ཁྱོད་ཀྱིས་མདོ་སྡེ་གང་ཞིག་བརྩམས་ཞེས་དྲིས་པ་དང་དེས་སྨྲས་པ། འཕགས་པ་འདི་ཞེས་བགྱིའོ། །ཚེ་  
དང་ལྡན་པ་ཀུན་དགའ་བོས་མདོ་སྡེ་རྒྱས་པར་བཤད་པ་བརྩམས་པ་དང། ཨུཏྤ་ལའི་ཁ་དོག་མ་འགྲེང་བཞིན་དུ་རྣ་བ་བྱོ་སྟེ་ཉན་ཏོ། །ཚེ་དང་ལྡན་པ་ཀུན་དགའ་བོ་ཆོས་འཆད་པ་ལ་ཆགས་པས་  
དེ་ལ་འདུག་ཅེས་མ་སྨྲས་པ་དང། དེ་རིང་ཞིག་འགྲེང་བས་ཉི་མའི་འོད་ཟེར་ཚ་བས་རྨྱ་སྟེ་བརྒྱལ་བར་གྱུར་ནས་ས་ལ་འགྱེལ་བ་དང། མ་དད་པ་དག་གིས་སྨྲས་པ། ཀྱེ་དགེ་སློང་མ་  
  
  
༄༅། །ཨུཏྤ་ལའི་ཁ་དོག་མ་འདོད་ཆགས་དང་བྲལ་ལོ། །ཞེས་ཐོས་ན་ཤཱཀྱ་གཞོན་ནུ་གཟུགས་སྡུག་པ་མཐོང་བ་དང། འདོད་ཆགས་ཀྱིས་བསྐྱོད་བའི་རྟོག་པས་ས་  
ལ་འགྱེལ་ཏོ། །ཞེས་ཟེར་བ་དགེ་སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང། ཁྱིམ་བདག་འཕྱ་བ་རིགས་  
པར་འཕྱ་སྟེ། དེ་ལྟ་བས་ན། དགེ་སློང་དག་ཆོས་འཆད་ན། འཕགས་མ་འདུག་ཅིག་ཅེས་སྨྲོས་ཤིག་དེ་སྟེ་དགེ་སློང་བྲེལ་ཏེ་མ་དྲན་ན་དགེ་སློང་མས་ཞུས་ལ་འདུག་ཅིག་འཕགས་  
པ་མཁྱེན་པར་མཛོད་ཅིག་བདག་མཆིས་སོ། །ཞེས་བརྗོད་ཅིག་སངས་རྒྱས་བཅོམ་ལྡན་འདས་མཉན་དུ་ཡོད་པ་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་  
སོ༑ ༑དེར་བཅོམ་ལྡན་འདས་ཀྱིས་དགེ་སློང་དག་ལ་བཀའ་སྩལ་པ། དགེ་སློང་དག་ཉི་མ་ནི་ཤར། བྱ་རོག་ནི་སྐད་འབྱིན། ཞིང་པ་ནི་ཞིང་རྨེད། མི་རྒོད་ནི་དུའོ། །དེ་ལྟ་བས་ན་དགེ་  
སློང་དག་དོན་འདི་ནི་དཔེ་ཡིན་པར་ཤེས་པར་བྱའོ། །དེའི་དོན་ཡང་འདི་ལྟར་བལྟའོ། །དགེ་སློང་ངག་ཉི་མ་ཤར་ཏོ། །ཞེས་བྱ་བ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་  
རྫོགས་པའི་སངས་རྒྱས་ཀྱི་ཚིག་བླ་དྭགས་སོ། །བྱ་རོག་སྒྲ་འབྱིན་ཏོ། །ཞེས་བྱ་བ་ནི། ཆོས་འཆད་པའི་གང་ཟག་གི་ཚིག་བླ་དྭགས་སོ། །ཞིང་པ་ནི་ཞིང་རྨོད་དོ། །ཞེས་བྱ་བ་ནི། གཏོང་བ་སྦྱིན་  
  
  
།མི་རྒོད་དུའོ། །ཞེས་བྱ་བ་ནི་བདུད་ཀྱི་འཁོར་གྱི་ཚིག་བླ་དྭགས་སོ། །དེ་ལྟ་བས་ན་དགེ་སློང་དག་འདི་ལྟར་སྟོན་པ་རྗེས་སུ་བརྩེ་བ་ཅན། ཐུགས་རྗེ་ཅན། དོན་དུ་  
བཞེད་པ། ཕན་པར་བཞེད་པ། ཐུགས་བརྩེ་བར་གྱུར་པ་ངས། ཉན་ཐོས་ཁྱེད་རྣམས་ལ་བྱ་བ་ནི་བྱས་ཟིན་གྱི། ད་ནི་ཁྱེད་ཅག་གིས་དགོན་པ་དང། ཤིང་དྲུང་དང། ཁྱིམ་སྟོང་པ་དང། ལུང་པ་དང་  
བྲག་ཕུག་དང། སོག་མ་སྤུངས་པ་བླ་གབ་མེད་པ་དང། དུར་ཁྲོད་དང། ནགས་དང། རི་དང། བས་མཐའ་འདི་དག་ཏུ་གནས་ཤིང་སྒོམས་ཤིག་དགེ་སློང་དག་བག་མེད་པར་མ་བྱེད་ཅིག་ཕྱིས་  
འགྱོད་པ་ཅན་དུ་གྱུར་ཏ་རེ། འདི་ནི་ངའི་བསྟན་པའོ། །དགེ་སློང་དག་མཚོ་དང། ལྟེང་ཀ་དང། བྲག་ཕུག་དང། སྐྱེད་མོས་ཚལ་དང། ཆུ་མིག་དང། མེ་ཏོག་དང། འབྲས་བུས་བརྒྱན་པའི་ཤིང་  
དེ་ལྟ་བུའི་སྟེང་ན་ཁྱད་པར་ཅན་དུ་དགའ་བའི་གནས་སུ་དོང་ནས་ཡིད་ལ་བྱེད་པ་བསྒྲུབ་པ་ལ་རྩོམ་མོ། །དགེ་སློང་མ་ཡང་རྒྱལ་པོའི་ཀུན་དགའ་ར་བ་དང། ཉེ་བའི་ཚལ་སྟུག་པོར་གཞན་ཡང་བུད་མེད་  
དང་མཐུན་པའི་གནས་དག་ཏུ་དོང་སྟེ། ཡིད་ལ་བྱེད་པ་བསྒྲུབ་པ་ལ་རྩོམ་མོ། །དེ་སྔོན་གྱི་ལས་ཀྱི་རྣམ་པར་སྨིན་པ་ལས་གྱུར་པས་བུད་མེད་ཅེས་བྱ་བའི་རྨའི་སྒོར་སྲོག་ཆགས་དག་ཞུགས་པར་  
བཅོམ་ལྡན་འདས་ཀྱིས་གསན་ནས། བཀའ་སྩལ་པ། དེ་ལྟ་བས་ན། དགེ་སློང་དག་དགེ་སློང་མ་ཡིད་ལ་བྱེད་པ་བསྒོམ་པ་ན། སྐྱིལ་མོ་ཀྲུང་བཅས་ཏེ་མ་འདུག་པར་སྐྱིལ་མོ་ཀྲུང་ཕྱེད་དུ་ཆོས་ལ་  
  
  
༄༅། །འདུག་པས་ཡིད་ལ་བྱེད་པ་སྒོམས་ཤིག་བཅོམ་ལྡན་འདས་ཀྱིས་དགེ་སློང་མ་སྐྱིལ་མོ་ཀྲུང་ཕྱེད་དུ་ཆོས་ཏེ་འདུག་ལ་ཡིད་ལ་བྱེད་པ་སྒོམས་ཤིག་ཅེས་གསུངས་  
ནས། དགེ་སློང་མ་དག་གིས་སྐྱིལ་མོ་ཀྲུང་ཕྱེད་དུ་བཅས་ཏེ་འདུག་ནས་ཡིད་ལ་བྱ་བ་བསྒོམ་པ་ལ་རྩོམ་པ་དང། འོན་ཀྱང་དེའི་མོ་མཚན་དུ་སྲོག་ཆགས་ཕྲ་མོ་དག་ཞུགས་པ་གསན་ནས། བཅོམ་  
ལྡན་འདས་ཀྱིས་བཀའ་སྩལ་པ། གནས་དེར་འདབ་མའམ། ལོ་མ་སྲབ་མོ་ལྷུང་བས་གློན་ལ། སྐྱིལ་མོ་ཀྲུང་ཕྱེད་དུ་ཆོས་ལ་འདུག་ཅིང་།གླེང་གཞི་ནི་མཉན་དུ་ཡོད་པ་ན་སྟེ། ཚེ་དང་ལྡན་པ་  
ཨུ་པ་ལིས་བཅོམ་ལྡན་འདས་ལ་ཞུས་པ། བཙུན་པ་ནམ་དགེ་སློང་མས་ཁྲིམས་ཕུལ་ནས་བབས་པར་གྱུར་པས་ལེགས་པར་བཤད་པའི་ཆོས་འདུལ་བ་ལ་སླར་རབ་ཏུ་བྱུང་སྟེ། བསྙེན་པར་རྫོགས་  
ནས་དགེ་སློང་མའི་དངོས་པོར་འཚལ་ན་རབ་ཏུ་འབྱུང་ངམ། རབ་ཏུ་མི་འབྱུང། བཅོམ་ལྡན་འདས་ཀྱིས་བཀའ་སྩལ་པ། ཨུ་པ་ལི། རབ་ཏུ་མི་འབྱུང་ངོ། །ཨུ་པ་ལི་ལན་གཅིག་བབས་པའི་  
དགེ་སློང་མས་ཕྱིས་ལེགས་པར་བཤད་པའི་ཆོས་འདུལ་བ་ལ་རབ་ཏུ་བྱུང། བསྙེན་པར་རྫོགས་ནས་དགེ་སློང་མའི་དངོས་པོར་འབྱུང་དུ་མེད་དོ། །གླེང་གཞི་ནི་གཉན་དུ་ཡོད་པ་ན་སྟེ། ཚེ་  
དང་ལྡན་པ་ཨུ་པ་ལིས་སངས་རྒྱས་བཅོམ་ལྡན་འདས་ལ་ཞུས་པ་བཙུན་པ། གང་བཅོམ་ལྡན་འདས་ཀྱིས་ནི་འདི་ལྟར་དགེ་སློང་མས་དགེ་སློང་ལ་ཚུལ་ཁྲིམས་ཉམས་པ་དང། ལྟ་བ་ཉམས་  
  
  
སྤྱོད་པ་ཉམས་པ་དང། འཚོ་བ་ཉམས་པའོ་ཞེས་གླེང་བར་མི་བྱ། དྲན་པར་མི་བྱའོ། །ཞེས་གསུངས་ན། བཙུན་པ་ཅི། དགེ་སློང་མས་དགེ་སློང་ཕ་ལ་ཚུལ་ཁྲིམས་ཉམས་པ་དང། ལྟ་བ་  
ཉམས་པ་དང། སྤྱོད་པ་ཉམས་པ་དང། འཚོ་བ་ཉམས་པའོ། །ཞེས་གླེང་བར་བགྱི་བ་དང། དྲན་པར་བགྱི་བའི་རྣམ་གྲངས་འགའ་ཙམ་མཆིས་སམ། བཅོམ་ལྡན་འདས་ཀྱིས་བཀའ་སྩལ་བ། ཨུ་པ་  
ལི་དགེ་སློང་མས་དགེ་སློང་ལ་ཚུལ་ཁྲིམས་ཉམས་པ་དང། ལྟ་བ་ཉམས་པ་དང། སྤྱོད་པ་ཉམས་པ་དང། འཚོ་བ་ཉམས་པའོ་ཞེས་གླེང་བར་བྱ་བ་དང། དྲན་པར་བྱ་བའི་རྣམ་གྲངས་གང་ཡང་  
མེད་དོ། །སྡོམ་ནི། ཚོང་དཔོན་གྱིས་ཀྱང་ཟས་ལྷག་མ། །བཞག་པ་དག་ནི་མི་སྤངས་ཏེ། །བར་ཆད་ཆོས་ནི་མི་འདྲི་བའི། །གཞན་ཕྱིར་དག་དང་ཁྲག་འཛག་པའོ། །གླེང་གཞི་ནི་མཉན་དུ་ཡོད་  
པ་ན་སྟེ། མཉན་དུ་ཡོད་པ་ན་ཚོང་དཔོན་གཞན་ཞིག་གནས་པ་ཕྱུག་ལ་ནོར་མང་ཞིང་ལོངས་སྤྱོད་ཆེ་བ་སྟེ། རིགས་མཉམ་པ་ལས་ཆུང་མ་ཞིག་བླངས་ཏེ། དེ་དེ་དང་ལྷན་ཅིག་རྩེ་དགའ་ཡོངས་  
སུ་སྤྱོད་དོ། །དེ་དེ་ལ་རྩེ་དགའ་ཡོངས་སུ་སྤྱོད་ཀྱང་བུ་ཕོ་ཡང་མེད། བུ་མོ་ཡང་མ་བྱུང་ངོ། །དེ་དུས་ཕྱི་ཞིག་ན་ནོར་ཟད་པར་གྱུར། ལོངས་སྤྱོད་ཀྱང་ཟད་པར་གྱུར་ནས། དེས་ཆུང་མ་ལ། བཟང་མོ་ད་ནི་  
བདག་རྒས་པས་ནོར་བཙལ་བར་མི་ནུས་ཀྱི། ཛེ་ཏའི་ཚལ་དུ་སོང་སྟེ། རབ་ཏུ་འབྱུང་ངོ། །ཞེས་སྨྲས་པ་དང། དེ་ཇོ་བོ་དེ་སྟེ་ཁྱོད་རབ་ཏུ་བྱུང་ན་བདག་སུའི་དྲུང་ན་འདུག་གི་བདག་ཀྱང་རབ་ཏུ་འབྱུང་  
  
  
༄༅། །ཞེས་སྨྲས་པ་དང། དེས་བཟང་མོ་ལེགས་ཀྱི་འདོང་ཞེས་སྨྲས་ནས། དེ་ཁྲིད་དེ་གོའུ་ཏ་མི་སྐྱེ་དགུའི་བདག་མོ་ཆེན་མོའི་དྲུང་དུ་འོངས་ནས། རྐང་པ་ལ་ཕྱག་བྱས་ཏེ་  
འཕགས་མ་རང་གི་ལས་ཀྱིས་འདི་ལེགས་པར་བཤད་པའི་ཆོས་འདུལ་བ་ལ་རབ་ཏུ་འབྱུང་བར་འཚལ་ལགས་ཀྱི། རབ་ཏུ་ཕྱུང་ཞིག་བདག་ཀྱང་ཛེ་ཏའི་ཚལ་དུ་མཆིས་ལ་རབ་ཏུ་བྱུང་ངོ། །  
ཞེས་སྨྲས་ནས། དེས་སྨྲས་པ། བུ་ཁྱོད་ཆུང་མ་དང་བཅས་ཏེ་སེམས་བསྐྱེད་པ་ནི་ལེགས་ཏེ། རབ་ཏུ་བྱུང་བ་ནི་བཅོམ་ལྡན་འདས་ཀྱིས་གསུངས་པ། ཡོན་ཏན་ལྔ་མཐོང་བའི་མཁས་པས་  
རབ་ཏུ་འབྱུང་བ་ལ་མོས་པར་བྱ་བའི་རིགས་སོ། །ཞེས་བྱ་བ་ནས་སྔ་མ་བཞིན་དུ་སངས་རྒྱས་དང། སངས་རྒྱས་ཀྱི་ཉན་ཐོས་དང། མཁས་པ་དང། ཡང་དག་པར་སོང་བ་དང། སྐྱེས་བུ་  
དམ་པ་རྣམས་ཀྱིས་རྣམ་གྲངས་དུ་མས་ཀྱང་རབ་ཏུ་བྱུང་བ་ནི་བསྟོད་ཀྱི། ལེགས་ཏེ་རབ་ཏུ་དབྱུང་གི། སོང་ཞིག་ཅེས་སྨྲས་ནས་དེ་རབ་ཏུ་ཕྱུང་ངོ། །དེ་ཡང་ཛེ་ཏའི་ཚལ་དུ་སོང་ནས། དགེ་སློང་  
དག་ལས་རབ་ཏུ་བྱུང་སྟེ། དེ་མཉན་དུ་ཡོད་པའི་ཚོང་དཔོན་ཞིག་རབ་ཏུ་བྱུང་ངོ། །ཞེས་གྲགས་པར་གྱུར་ཏེ། བསོད་ནམས་ཆེན་པོ་ཐོབ་པ་ནི་ཆོས་གོས་དང། བསོད་སྙོམས་དང། མལ་  
ཆ་དང། ནད་ཀྱི་རྐྱེན་སྨན་སྤྱད་དང། ཡོ་བྱད་རྣམས་སོ། །དེ་དུས་ཕྱི་ཞིག་ན་བསོད་སྙོམས་ཀྱི་ཕྱིར་ཞུགས་སོ། །དེའི་ཆུང་མ་དེ་ཡང་བསོད་སྙོམས་ལ་ཞུགས་པ་དང། དེའི་དུས་ན་མུ་གེ་  
  
  
།དེས་དེ་མཐོང་ནས་སྨྲས་པ། སྲིང་མོ་ཇི་ལྟར་འཚོ་ཞིང་འདུག་དེས་འཕགས་པ་མུ་གེའི་དུས་ལ་བབ་པས་བསོད་སྙོམས་ཀྱི་ཟས་སུ་ཡང་མི་སྟེར་ཏེ་  
སྡུག་བསྔལ་ཞིང་འཚོ་མོད། ཅེས་སྨྲས་པ་དང། དེས་སྲིང་མོ་ང་ལ་བསོད་སྙོམས་འབྱོར་པ་ཡོད་མོད་ཀྱི། བཅོམ་ལྡན་འདས་ཀྱིས་གནང་ན་བསོད་སྙོམས་ཀྱིས་ཕྱེད་སྦྱིན་ནོ། །ཞེས་སྨྲས་པ་དང། དེ་  
ཅང་མི་ཟེར་བར་དབྱར་མོ་ཁང་དུ་སོང་ནས། ཇི་ལྟར་གྱུར་པ་དགེ་སློང་མ་དག་ལ་སྨྲས་པ་དང། དེ་དག་གིས་དགེ་སློང་དག་ལ་སྨྲས་པ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང་  
བཅོམ་ལྡན་འདས་ཀྱིས་འདི་འདྲ་བའི་དགེ་སློང་མ་ལ་གང་དགེ་སློང་གིས་བསོད་སྙོམས་ཤིག་འབྱོར་ན། དགེ་སློང་དེས་མུ་གེའི་དུས་ན། དེ་ལ་བསོད་སྙོམས་ཀྱི་ཕྱེད་སྦྱིན་པར་བྱ་སྟེ། དེ་དེ་ལ་  
ཐེ་ཚོམ་མ་བྱེད་ཅིག་ཅེས་བཀའ་སྩལ་ཏོ། །བཅོམ་ལྡན་འདས་ཀྱིས་འདི་འདྲ་བའི་དགེ་སློང་མ་ལ་གང་དགེ་སློང་གིས་བསོད་སྙོམས་ཤིག་འབྱོར་ན་དགེ་སློང་དེས་མུ་གེའི་དུས་ལ་བབ་པ་དང་  
དེ་ལ་བསོད་སྙོམས་ཀྱི་ཕྱེད་བྱིན་ཅིག་ཅེས་བཀའ་སྩལ་ནས། དེས་དེ་ལ་བསོད་སྙོམས་ཀྱི་ཕྱེད་བཞག་པ་དང། དེས་དེ་ཟ་ཞིང་སོང་ངོ་།དེ་ལ་དུས་ཕྱི་ཞིག་ན་འཕྲལ་ལ་བྱིན་པའི་བསོད་སྙོམས་  
ཞིག་རྙེད་དེ། དགེ་སློང་དེའི་དྲུང་དུ་མ་སོང་བ་དང། དགེ་སློང་དེས་བསམས་པ། དེ་ནི་གུད་ནས་ཟས་རྙེད་དུ་ངེས་ཏེ། དེའི་ཕྱིར་འདིར་མ་འོངས་ན། འདི་སུའི་ཕྱིར་བཞག་སྙམ་དུ་བསམས་  
  
  
༄༅། །ནས༑ དེས་དེ་མ་བཞག་པ་དང། ཇི་ཙམ་ཞིག་ན་དགེ་སློང་མ་དེ་ཡང་འོངས་ཏེ། དེས་སྲིང་མོ་ཁྱོད་མི་འོངས་སྙམ་ནས། བདག་གི་བསོད་སྙོམས་མ་བཞག་སྟེ། ཟས་  
འདི་ནི་བཞག་པ་ཞིག་ན་དེ་སྟེ་བཅོམ་ལྡན་འདས་ཀྱིས་གནང་ན་ནི་འདི་བདག་གིས་སྦྱིན་ནོ་ཞེས་སྨྲས་པ་དང། དེས་དེའི་རྐང་པ་ལ་ཕྱག་བྱས་ནས། དབྱར་མོ་ཁང་དུ་སོང་སྟེ། དེས་ཇི་ལྟར་གྱུར་  
པ་དགེ་སློང་མ་དག་ལ་སྨྲས་ནས། དེ་དག་གིས་དགེ་སློང་དག་ལ་སྨྲས་ཏེ། དགེ་སློང་དག་གིས་ཀྱང་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་  
བས་ན། དགེ་སློང་དག་གིས་བཞག་པ་དགེ་སློང་མས་བྱིན་ལེན་བྱོས་ལ་བཟའ་བར་གནང་ངོ། །གང་ཡང་དགེ་སློང་མས་བཞག་པ་དེ་ནི་དགེ་སློང་གིས་བྱིན་ལེན་བྱོས་ཤིག་འདི་ལ་ཐེ་ཚོམ་  
མ་བྱེད་པར་དགེ་སློང་མས་ནི་དགེ་སློང་ལ་བྱིན་ལེན་བྱའོ། །དགེ་སློང་དག་གིས་ཀྱང་དགེ་སློང་མ་ལ་བྱིན་ལེན་བྱའོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་དག་གིས་དགེ་སློང་  
མའི་དགེ་འདུན་གྱི་དབུས་སུ་ཐུན་མོང་མ་ཡིན་པའི་བར་ཆད་ཀྱི་ཆོས་དྲིས་པ་དང། དེ་ངོ་ཚ་ནས་གདོང་སྨད་དེ་འདུག་གོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་  
གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་སློང་མ་ལ་ཐུན་མོང་མ་ཡིན་པའི་བར་ཆད་ཀྱི་ཆོས་དྲི་བར་མི་བྱའོ། །དགེ་སློང་མ་ཉིད་ཀྱིས་དྲིས་ཤིག་  
  
  
མ་ཡིན་པའི་བར་ཆད་ཀྱི་ཆོས་འདྲི་ན་འདས་པ་དང་བཅས་པར་འགྱུར་རོ། །དགེ་སློང་དག་གིས་ཐུན་མོང་གི་བར་ཆད་ཀྱི་ཆོས་དྲི་བར་  
བརྩམས་ན། འོན་ཀྱང་ངོ་ཚ་ནས་མ་སྨྲས་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་མ་དྲུང་དུ་ཞོག་ལ་དྲིས་ཤིག་།དེས་ནི་དགེ་སློང་མལ་སྨྲོས་ཤིག་དགེ་སློང་མ་དེས་ཀྱང་  
དགེ་སློང་ལ་སྨྲོས་ཤིག་གླེང་གཞི་ནི་མཉན་དུ་ཡོད་པ་ན་སྟེ་ཚེ་དང་ལྡན་པ་ཤཱ་རིའི་བུ་ལ་དགེ་སློང་མ་ཞིག་བསྙེན་པར་རྫོགས་ཏེ། འདི་ལྟར་ཁྱོད་ཤེས་རབ་མཆོག་གི་བསྟན་པ་ལ་བསྙེན་པར་  
རྫོགས་ནས། ཇི་ལྟར་ཁོམ་པ་ཕུན་སུམ་ཚོགས་པ་རྙེད་པར་དཀའ་བ་འདི་ལ་སྐྱོ་བར་མ་བྱེད་ཅིག་ཅེས་བསྒོ་བ་དེའི་བར་དུ་དེར་ཁྲག་ཟགས་ནས། དེ་ལ་ཚེ་དང་ལྡན་པ་ཤཱ་རིའི་བུས་སྲིང་མོ་ལོངས་  
ཏེ་སོང་ཞིག་ཅེས་སྨྲས་པ་དང། དེ་ཁྲག་ཟགས་ཏེ་ངོ་ཚ་ནས་ཡིད་ལ་གནོང་བས་མ་ལངས་པ་དང། ཚེ་དང་ལྡན་པ་ཤཱ་རིའི་བུས་དེ་ཤེས་ནས་སོང་ངོ། །དེ་ལ་དགེ་སློང་མ་དག་གིས་ནུ་མོ་  
དཀྱིལ་འཁོར་ཉིད་དུ་ཁྱོད་ཀྱིས་སློབ་དཔོན་ལ་མ་དད་པར་བྱའམ་ལོངས་ཞེས་བསྒོན་[* BSGO NA ?]ཧྱོད་ཅིའི་ཕྱིར་མི་ལྡང་ཞེས་སྨྲས་པ་དང་དེས་ཕུ་ནུ་མོ་དག་འདི་ནི་ཡོན་ཏན་ཆེན་པོའོ། །བདག་ལ་  
འདི་ལྟ་བུ་ལས་མེད་ན་ཁྱེད་ཀྱང་འདི་སྐད་སྨྲའམ། བདག་ཙོག་བུར་འདུག་པས་ཁྲག་ཟགས་ན། ཇི་ལྟར་ལྡང་ཞེས་སྨྲས་པ་དང། དེ་དག་ཅང་མི་ཟེར་བར་འདུག་གོ། དེ་ལྟར་གྱུར་པ་དེ་དག་  
  
  
༄༅། །གིས་དགེ་སློང་དག་ལ་བྱས་ནས། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་  
མ་བསྙེན་པར་རྫོགས་པར་བྱེད་པ་ཙོག་ཕུར་མ་འདུག་པར་ཕ་གུའམ་རྩའམ། སྟན་ནང་ཚངས་ཅན་གྱི་སྟེང་དུ་གཞག་པར་བྱ་སྟེ་བུད་མེད་ལྟོ་སྙི་བའི་ཕྱིར་རོ། །སྔོ་མ་[* SDOM ?]ཨི། དགེ་སློང་  
ལྷག་མ་མི་རུང་སྟེ། མི་གཙང་བ་ནི་རྐེད་ཆིངས་དང། ནུ་ཆིངས་དང་ཡང་ནུ་རྟེན་གྱིས། །བར་ཆད་དེ་དག་བཅང་མི་བྱ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ཛེ་ཏའི་ཚལ་  
མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དེ་ནས་གོའུ་ཏ་མི་སྐྱེ་དགུའི་བདག་མོ་ཆེན་མོ། །འཁོར་ལྔ་བརྒྱ་དང་ལྗོངས་རྒྱུ་ཞིང་དོང་བ་ལས། ཉི་མ་ནུབ་ཀར་ཛེ་ཏའི་ཚལ་  
དུ་ཕྱིན་ནས་དེས་མཉན་དུ་ཡོད་པར་འདོང་དུ་ནི་དུས་ལས་ཡོལ་ན་འདི་ཉིད་དུ་འདི་ཇི་ལྟ་བུ་དེ་ལྟ་བུར་ནུབ་མོ་གནས་ཏེ། ནང་བར་ནམ་ནངས་ནས་དོང་ངོ་སྙམ་བསམས་ཏེ། དེ་ས་ལ་ཉལ་  
བས་དེའི་ཆོས་གོས་རྣམས་རྡུལ་གྱིས་གོས་པར་གྱུར་ཏོ། །དེ་ནང་བར་ནམ་ནངས་ནས་ཕྱིར་ཡང་འོང་དགོས་ཀྱི་ཅིག་ཅར་སྟོན་པ་ལ་ཕྱག་བྱས་ཏེ་འདོང་ངོ་སྙམ་བསམས་ནས། དེ་དག་བཅོམ་  
ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་ཕྱག་བྱས་ཏེ། སྤྱན་སྔར་འཁོད་པ་དང། བཅོམ་ལྡན་འདས་ཀྱིས་དེའི་ཆོས་གོས་རྡུལ་གྱིས་གོས་པར་  
  
  
གོའུ་ཏ་མི་ཁྱོད་ཀྱི་ཆོས་གོས་ལ་རྡུལ་སུས་བསྒོས་ཞེས་རྨས་པ་དང། དེས་ཇི་ལྟར་གྱུར་པ་ཞིབ་ཏུ་གསོལ་ཏེ། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་  
ལ་བཀའ་སྩལ་པ། ཀུན་དགའ་བོ། དགེ་སློང་དག་གི་དགེ་སློང་མ་ལ་དགེ་སློང་གི་མལ་སྟན་གྱི་ལྷག་མ་མ་བྱིན་ནམ། མ་སྩལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་  
བོ་དེ་ལྟ་བས་ན་གནང་བ་ནི་དགེ་སློང་གི་མལ་སྟན་གྱི་ལྷག་མ་དགེ་སློང་མ་ལ་བྱིན་ཅིག་དེ་ལ་ཐེ་ཚོམ་མ་བྱེད་ཅིག་བཅོམ་ལྡན་འདས་ཀྱིས་དགེ་སློང་དག་གིས་དགེ་སློང་གི་མལ་སྟན་གྱི་ལྷག་མ་  
དགེ་སློང་མ་ལ་བྱིན་ཅིག་ཅེས་བཀའ་སྩལ་པ། དགེ་སློང་གཞན་གྱིས་མལ་སྟན་ཤིན་ཏུ་བཟང་པོ་བླངས་ཏེ། དེའི་ལྷག་མ་དགེ་སློང་དག་གིས་དགེ་སློང་མ་དེ་དག་ལ་སྦྱིན་ནས། བཅོམ་ལྡན་  
འདས་ཀྱིས་བཀའ་སྩལ་པ། བཟང་པོ་ལས་མ་སྦྱིན་པར་གོས་རྙིང་པའམ། སྣམ་བུའམ། རས་ལྟ་བུ་ལས་བྱིན་ཅིག་གླེང་གཞི་ནི་མཉན་དུ་ཡོད་པ་ན་སྟེ། ཚེ་དང་ལྡན་པ་འོད་སྲུང་ཆེན་པོ་  
སྔ་དྲོ་ཤམ་ཐབས་དང་ཆོས་གོས་གྱོན། ལྷུང་བཟེད་ཐོགས་ཏེ་མཉན་དུ་ཡོད་པར་བསོད་སྙོམས་ཀྱི་ཕྱིར་ཞུགས་སོ། །དགེ་སློང་མ་སྦོམ་དགའ་མོ་ཡང་གཙུག་ལག་ཁང་དུ་ཞུགས་ཏེ། སྟོན་  
གྱི་དུས་སུ་གྱུར་པས་ཆུ་བོ་རྣམས་ཆུས་གང་བས་ན། ཚེ་དང་ལྡན་པ་འོད་སྲུང་ཆེན་པོ་ཟམ་པ་ལ་རྒལ་བ་དང། སྦོམ་དགའ་མོས་མཐོང་ནས། དེ་བསམས་པ། བླུན་པོ་འདི་མི་དགའ་བར་  
  
  
༄༅། །འགྱུར་བ་ཞིག་བྱའོ། །སྙམ་ནས། དེ་འགྲོས་མགྱོགས་ཤིང་མྱུར་དུ་སོང་སྟེ། དེ་ཟམ་པ་རྒྱལ་བ་དེས་ཟམ་པ་དེ་བསྒུལ་བ་དང་ཚེ་དང་ལྡན་པ་འོད་སྲུང་ཆེན་པོ་  
ལྷུང་ནས། དེའི་སྦྱར་མ་དང། ཤམ་ཐབས་དག་ཆུས་གཤེར། ལྷུང་བཟེད་ཤོར་བ་ཆུར་ནུབ་བོ། །འཁར་གསིལ་ནི་ཁྱེར་རོ། །དེས་སྨྲས་པ་སྲིང་མོ་ཁྱོད་ཀྱིས་ནི་མ་ཉེས་ཀྱི། ཚེ་དང་ལྡན་པ་  
ཀུན་དགའ་བོས་ཉེས་ཏེ། འདི་ལྟར་ཉེས་པ་སྦོམ་པོ་སྤྱོད་པའི་བུད་མེད་རྣམས་ལེགས་པར་བཤད་པའི་ཆོས་འདུལ་བ་ལས་རབ་ཏུ་ཕྱུང་བསྙེན་པར་རྫོགས་ནས། དགེ་སློང་མའི་དངོས་པོར་རྗེས་  
སུ་ཡི་རང་བས་ལན་ནོ། །དེ་ལྟར་གྱུར་པ་དགེ་སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དགོངས་པ་གང་སུ་ཞིག་དགེ་སློང་མ་དང། དགེ་  
སློང་ལྷན་ཅིག་ཏུ་ཟམ་པ་གཅིག་ལ་རྒལ་ན་ཉེས་པའི་དམིགས་ཡིན་ཏེ་དེ་ལྟ་བས་ན། དགེ་སློང་མས་དགེ་སློང་ཕ་དང་ལྷན་ཅིག་ཏུ་ཟམ་པ་གཅིག་ལམ་རྒལ་ཅིག་རྒལ་ན་འདས་པ་དང་  
བཅས་པར་འགྱུར་རོ། །བཅོམ་ལྡན་འདས་ཀྱིས་དགེ་སློང་མ་དགེ་སློང་དང་ལྷན་ཅིག་ཏུ་ཟམ་པ་གཅིག་ཏུ་མ་རྒལ་ཅིག་ཅེས་བཀའ་སྩལ་པ་དང། ཟམ་པ་བརྟན་པ་ཞེང་ཆེན་པོ་གཞན་ལ་  
ཡང་དེ་དག་མ་རྒལ་ནས། བཅོམ་ལྡན་འདས་ཀྱིས་བཀའ་སྩལ་པ། ཟམ་པ་གང་བརྟན་ཞིང་ཞེང་ཆེ་བ་ལ་ནི་དེ་དག་རྒལ་བར་བྱ་སྟེ་དེ་ལ་ཐེ་ཚོམ་དུ་མ་བྱེད་ཅིག་གླེང་གཞི་ནི་མཉན་དུ་  
  
  
དེ་ན་དགེ་སློང་མ་སྦོམ་དགའ་མོ་སྔ་དྲོ་ཤམ་ཐབས་དང་ཆོས་གོས་བགོས། ལྷུང་བཟེད་ཐོགས་ཏེ་མཉན་དུ་ཡོད་པར་བསོད་སྙོམས་ཀྱི་ཕྱིར་ཞུགས་ནས། རིམ་བཞིན་དུ་བཙུན་མོ་ཕྲེང་  
ལྡན་མའི་དྲུང་དུ་སོང་བ་དང། དེས་བདེ་བར་འོངས་པའི་ཚིག་སྙན་པར་སྨྲས་ནས་སྟན་བ་ཏིང་ངོ། །དེ་གཏམ་ཟེར་ཞིང་སྐད་ཅིག་འདུག་ནས། ཕྲེང་ལྡན་མ་ཁྱོད་ཀྱིས་རྐེད་པ་ཕྲ་ཞིང་ཕྲའོ་།ཞེས་སྨྲས་  
པ་དང། དེས་འཕགས་མ་ཁྱོད་ཀྱིས་འདི་དྲིས་ཏེ། ཅི་དགོས། བདག་ནི་ཅི་ནས་ཀྱང་རྣམ་པ་གང་གིས་ལྷའི་སེམས་མཉེས་པར་བྱེད་དོ། །ཞེས་སྨྲས་པ་དང། ཕྲེང་ལྡན་མ་དོ་བཞིན་མོད་ཀྱི་འོན་  
ཀྱང་ཐེ་ཚོམ་དགྲོལ་བ་ཙམ་དུ་དྲིས། སྨྲོས་ཤིག་ཅེས་བྱས་པ་དང། དེས་འཕགས་མ་བདག་གིས་རྐེད་ཆིངས་བཅངས་སོ། །ཞེས་སྨྲས་པ་དང། དེས་ལེགས་ཏེ། དེའི་ཕྱིར་ཁྱོད་ལ་སྐྱེ་བོ་མང་པོ་  
དག་གིས་ཡིད་མགུ་བ་དང། དགའ་བར་བྱེད་དོ། །ཞེས་སྨྲས་པ་དང་དེ་ཅང་མི་ཟེར་བར་འདུག་གོ། སྦོམ་དགའ་མོ་དབྱར་མོ་ཁང་དུ་སོང་ནས། རྐེད་ཆིངས་བཅངས་སོ། །དུས་ཕྱི་ཞིག་ན། སྦོམ་  
དགའ་མོ་ཆུ་བོ་ཨ་ཛི་ར་བ་ཏིའི་དྲུང་ན། དགེ་སློང་མ་དག་དང་ལྷན་ཅིག་ཁྲུས་བྱེད་པ་ན། དེ་དག་གིས་མཐོང་ནས། འཕགས་མ་བདག་ཅག་གི་རྐེད་པ་ནི། སྦོམ་ཞིང་སྦོམ་ལ། ཁྱོད་ཀྱི་ཕྲ་ཞིང་  
ཕྲ་བ་འདི་ཅི་ཞིག་གི་ཕྱིར་ཞེས་དྲིས་པ་དང། དེས་ནུ་མོ་དག་།བདག་གིས་ནི་རྐེད་ཆིངས་བཅངས་སོ། །དེ་བས་ན་བདག་གི་རྐེད་པ་འདི་འདྲའོ། །ཞེས་སྨྲས་སོ། །དེ་དག་གིས་འཕགས་མ་ཁྱོད་  
  
  
༄༅། །རྐེད་ཆིངས་བཅང་དུ་རུང་ངམ། ཞེས་དྲིས་པ་དང། དེས་ནུ་མོ་དག་རུང་ཡང་བླ། མི་རུང་ཡང་བླ་སྟེ། བདག་གིས་ནི་བཅངས་སོ། །ཞེས་སྨྲས་པ་དང། དགེ་སློང་  
མ་དག་འཕྱ་ཞིང་སྨོད་དོ། །ངན་དུ་ཟེར་བ་ནི་དགེ་སློང་མས་རྐེད་ཆིངས་འཆང་བ་ལྟ་ག་ལ་སྲིད། དེ་ལྟར་གྱུར་པ་དེ་དག་གིས་དགེ་སློང་རྣམས་ལ་སྨྲས་པ། དགེ་སློང་དག་གིས་བཅོམ་ལྡན་  
འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་མས་རྐེད་ཆིངས་མ་འཆང་ཞིག་དགེ་སློང་མས་རྐེད་ཆིངས་བཅངས་ན་འདས་པ་དང་བཅས་པར་  
འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དེ་ནས་དགེ་སློང་མ་སྦོམ་དགའ་མོས་སྔ་དྲོ་ཤམ་ཐབས་དང་ཆོས་གོས་བགོས། ལྷུང་བཟེད་ཐོགས་ཏེ། སྔ་མ་བཞིན་དུ་སྐད་ཅིག་འདུག་  
པའི་བར་དུ་གཏམ་བྱས་པ་དང། ཕྲེང་ལྡན་མ་ཁྱོད་ཀྱི་ནུ་མ་ཅིའི་ཕྱིར་མཐོ་ཞིང་འགྲེང། ཞེས་དྲིས་པ་དང། འཕགས་མ་འདི་དྲིས་ཏེ། ཁྱོད་ལ་ཅི་དགོས། བདག་ནི་རྣམ་པ་ཅི་དང་  
ཅིས་ཀྱང་ལྷའི་སེམས་མཉེས་པར་བྱེད་དོ། །ཞེས་སྨྲས་པ་དང། དེས་ཕྲེང་ལྡན་མ་དེ་བཞིན་མོད་ཀྱི། ཐེ་ཚོམ་འགྲོལ་བའི་ཕྱིར་སྨྲོས་ཤིག་ཅེས་སྨྲས་པ་དང། དེས་འཕགས་མ་བདག་  
ནི་ནུ་རྟེན་འཆང་ངོ་ཞེས་སྨྲས་སོ། །དེས་ལེགས་སོ། །དེ་ལྟ་བས་ན། ལྷ་མོ་ཁྱོད་ནི་བུད་མེད་རིན་པོ་ཆེའོ། །ཞེས་སྨྲས་པ་དང། དེ་ཅང་མི་ཟེར་བར་འདུག་གོ། སྦོམ་དགའ་མོ་དབྱར་མོ་  
  
  
།དེས་དབྱར་མོ་ཁང་དུ་སོང་ནས་ནུ་རྟེན་བཅངས་པ་ནས། སྔ་མ་དང་འདྲ་བའི་བར་དུ་སྟེ། དེ་ལྟ་བས་ན་དགེ་སློང་དག་དགེ་སློང་མས་ནུ་རྟེན་མ་འཆང་ཞིག་དགེ་སློང་མས་ནུ་རྟེན་  
བཅངས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དེ་ནས་དགེ་སློང་མ་སྦོམ་དགའ་མོས་སྔ་དྲོ་ཤམ་ཐབས་དང་ཆོས་གོས་བགོས། ལྷུང་བཟེད་ཐོགས་ཏེ། སྔ་མ་  
དང་འདྲ་བ་ནས་སྐད་ཅིག་གཏམ་ཟེར་ཞིང་འདུག་པའི་བར་དུ་ཕྲེང་ལྡན་མ་ལ་ཅིའི་ཕྱིར་ཁྱོད་ཀྱི་ནུ་མ་འཕྱར། ཞེས་དྲིས་པ་དང་དེས་འཕགས་མ་འདི་དྲིས་ཏེ་ཁྱོད་ལ་ཅི་དགོས། བདག་ནི་  
རྣམ་པ་ཅི་དང་ཅིས་ལྷའི་སེམས་མཉེས་པར་བྱེད་དོ། །ཞེས་སྨྲས་པ་དང། ཕྲེང་ལྡན་མ་དེ་བཞིན་མོད་ཀྱི། ཐེ་ཚོམ་དགྲོལ་བའི་ཕྱིར་དྲིས་པ་སྨྲོས་ཤིག་དེས་འཕགས་མ། བདག་ནི་ནུ་མའི་  
བར་ཆད་འཆང་ངོ། །ཞེས་སྨྲས་པ་དང། དེས་ལེགས་སོ། །ཞེས་བྱས་ནས། ཁྱོད་ལ་གང་གི་བཙུན་མོ་དག་དགའ་ཞིང་ཡིད་མགུའོ། །ཞེས་སྨྲས་པ་དང། ངེ་ཅང་མི་ཟེར་བར་འདུག་གོ་  
སྦོམ་དགའ་མོ་དབྱར་མོ་ཁང་དུ་སོང་ངོ། །དེ་དབྱར་མོ་ཁང་དུ་སོང་ནས། ནུ་མའི་བར་ཆད་བཅངས་པ་ནས་སྔ་མ་དང་འདྲ་བའི་བར་དུ་སྟེ། དེ་ལྟ་བས་ན་དགེ་སློང་མས་ནུ་མའི་བར་ཆད་མ་  
འཆང་ཞིག་དགེ་སློང་མས་ནུ་མའི་བར་ཆད་བཅངས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ་བཅོམ་ལྡན་འདས་ཀྱིས་དགེ་སློང་མ་རྐེད་ཆིངས་མ་འཆད་  
  
  
༄༅། །ཞིག་ཅེས་གསུངས་པ་དང། སྦོམ་དགའ་མོ་རས་ཅི་དང་ཅི་ཡང་རུང། དེས་རྐེད་པ་བཅིངས་པ་དང། དེ་ནས་དུས་ཕྱི་ཞིག་ན་སྦོམ་དགའ་མོ་ཆུ་བོ་ཨ་ཇི་  
ར་བ་ཏིར་དགེ་སློང་མ་དང་ལྷན་ཅིག་ཏུ་ཁྲུས་བྱེད་པ་དེ་དག་གིས་དེ་མཐོང་ནས། འཕགས་མ་དགེ་སློང་མའི་རྐེད་པ་རྐེད་ཆིངས་ཀྱིས་བཅིང་དུ། བཅོམ་ལྡན་འདས་ཀྱིས་མ་གནང་ན་ཁྱོད་  
ཀྱི་རྐེད་པ་ཕྲ་བ་ཕྲ་བ། ཞེས་དྲིས་པ་དང། དེས་ནུ་མོ་བདག་ནི་རས་ཅི་དང་ཅི་ཡང་རུང་བས་དཀྲིས་སོ། །ཞེས་སྨྲས་པ་དང། དེ་དག་གིས་ཁྱེད་རས་ཅི་དང་ཅིས་ཀྱང་དཀྲིར་རུང་ངམ་  
ཞེས་དྲིས་པ་དང། དེས་ནུ་མོ་དག་རུང་ཡང་བླ། མི་རུང་ཡང་བླ་སྟེ། བདག་གིས་ནི་བཅིངས་སོ་ཞེས་ཟེར་བ་དང། དགེ་སློང་མ་དག་འཕྱ་སྨོད་ངན་དུ་ཟེར་བ་ནི་དགེ་སློང་མས་རས་ཅི་  
དང་ཅིས་ཀྱང་རྐེད་པ་དཀྲི་བ་ག་ལ་རིགས། དེ་ལྟར་གྱུར་པ་དེ་དག་གིས་སྔ་མ་དང་འདྲ་བའི་བར་དུ་སྟེ། དགེ་སློང་མས་རས་ཅི་དང་ཅིས་ཀྱང་རུང། རྐེད་པ་མ་དཀྲི་ཞིག་དགེ་སློང་  
མས་རས་ཅི་དང་ཅིས་ཀྱང་རུང་རྐེད་པ་དཀྲིས་ན་འདས་པ་དང་བཅས་པར་འགྱུར་རོ། །སྡོམ་ནི། བཙོག་པའི་གནས་སུ་མི་དོར་ཏེ། །མངལ་དང་མི་གཙང་མི་བཏུང་ངོ། །བདག་གི་  
བུ་ལ་རེག་པར་བྱ། །གཞན་གྱི་བུ་ལ་རེག་མི་བྱ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། ཚེ་དང་  
  
  
བགོས། ལྷུང་བཟེད་ཐོགས་ཏེ། མཉན་དུ་ཡོད་པར་བསོད་སྙོམས་ཀྱི་ཕྱིར་ཞུགས་སོ། །དགེ་སློང་མ་སྦོམ་དགའ་མོ་ཡང་  
བསོད་སྙོམས་ཀྱི་ཕྱིར་ཞུགས་པ་དང། ཚེ་དང་ལྡན་པ་འོད་སྲུང་ཆེན་པོ་བཤང་སའི་ཆུ་ཁུང་དང་ཉེ་བ་ཞིག་ནས་མར་སོང་བ་དང། སྦོམ་དགའ་མོས་མཐོང་སྟེ། དེས་བསམས་པ། བླུན་པོ་  
འདི་ལ་མི་དགའ་བར་གྱུར་པ་ཞིག་བྱའོ། །སྙམ་ནས། མྱུར་ཞིང་རིངས་པར་སོང་སྟེ། བཤང་སའི་ཆུ་ཁུང་གི་ནང་དུ་ཕ་གུ་འཕངས་པ་དང། ཚེ་དང་ལྡན་པ་འོད་སྲུང་ཆེན་པོའི་ཆོས་གོས་  
དང་བསོད་སྙོམས་ཀྱི་སྣོད་ཐམས་ཅད་མ་རུང་པར་བྱས་ནས། དེས་སྨྲས་པ་དང། སྲིང་མོ་ཁྱོད་ཀྱིས་ནི་མ་ཉེས་པ་ནས། སྔ་མ་བཞིན་ཏེ། དེ་ལྟར་གྱུར་པ་དགེ་སློང་དག་གིས་ཐོས་ནས། བཅོམ་ལྡན་  
འདས་ལ་གསོལ་པའི་བར་དུ་སྟེ། བཅོམ་ལྡན་འདས་ཀྱིས་བཀའ་སྩལ་པ་དེ་ལྟ་བས་ན་དགེ་སློང་དག་དགེ་སློང་མས་དགེ་སློང་ཕ་ལ་མི་གཙང་བས་མ་རུང་པར་མ་བྱེད་ཅིག་དགེ་སློང་ཕ་  
ལ་མི་གཙང་བས་མ་རུང་བར་བྱེད་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་ཕྱུག་ཅིང་ནོར་མང་བ་ལོངས་སྤྱོད་  
ཆེ་བ་ཞིག་འདུག་སྟེ། དེས་རིགས་མཉམ་པ་ལས་ཆུང་མ་ཞིག་བླངས་ཏེ། དེ་དང་ལྷན་ཅིག་རྩེ་དགའ་ཡོངས་སུ་སྤྱོད་དོ། །དེ་དུས་ཕྱི་ཞིག་ན་ཟོང་ཁྱེར་ནས་ཡུལ་གཞན་དུ་སོང་བ་དང། དེས་  
  
  
༄༅། །ཆུང་མ་ལ་སྨྲས་པ། བཟང་མོ་ཟོང་ཁྱེར་ཏེ་ཡུལ་གཞན་དུ་འགྲོ་ཡི། ཁྱོད་མ་གཡེང་ཞིང་བག་ཡོད་པར་ཁྱིམ་སྲུངས་ཤིག་།དེས་ཇོ་བོ་ལེགས་ཏེ། དེ་བཞིན་དུ་  
བགྱི་ཡི། དུས་དུས་སུ་གཏམ་སྤྲིངས་ཤིག་ཅེས་སྨྲས་སོ། །དེ་ཟོང་ཁྱེར་ཏེ་ཡུལ་གཞན་དུ་སོང་བ་དང། དེའི་ཆུང་མ་གོས་དང། ཟས་བཟང་བའི་ཕྱིར་ཉོན་མོངས་པས་གཟིར་བར་གྱུར་  
ཏེ། དེས་སྐྱེས་པ་གཞན་ཞིག་དང་ལྷན་ཅིག་ཏུ་ཡོངས་སུ་སྤྱད་པས་སེམས་ཅན་དང་ལྡན་པར་གྱུར་ནས། བསམས་པ། མངལ་ན་གནས་པ་གསད་དོ། །བདག་གི་ཁྱོ་འོངས་པ་དང་མ་  
རུང་བར་བྱེད་དོ། །སྙམ་ནས། དེས་མངལ་ན་གནས་པ་བསད་ནས་ལྷུང་བར་བྱས་ཏེ། འདི་ཇི་ལྟར་དོར། གང་དུ་དོར་མི་ཤེས་ཏེ། རབ་ཏུ་སེམས་ཁོང་དུ་ཆུད་ཅིང་འདུག་པ་དང། སྦོམ་  
དགའ་མོ་ཁྱིམ་དེར་བསོད་སྙོམས་ལ་ཞུགས་ཏེ། དེས་མཚན་བཟང་མ་བསོད་སྙོམས་བྱིན་ཅིག་ཅེས་སྨྲས་པ་དང། དེས་བདག་ནི་མི་དགའ་བས་གཟིར་བས་བསོད་སྙོམས་སྦྱིན་དུ་  
སུ་ཡང་མེད་ཀྱི་བཞུད། ཅེས་སྨྲས་པ་དང། དེས་སྨྲས་པ། མཚན་བཟང་མ་མི་ཤིའམ། གཅིག་མེད་དམ། དེས་འཕགས་མ་སུ་ཡང་མ་ཤི་མོད་ཀྱི། བདག་ལས་བུ་ཞིག་བྱུང་སྟེ། ཇི་ལྟར་དོར། གང་  
དུ་དོར་བ་བདག་གིས་མི་ཤེས་སོ། །ཞེས་སྨྲས་པ་དང། དེས་སྨྲས་པ་མཚན་བཟང་མ་དེས་བདག་གིས་དོར་ན་བདག་ལ་བསོད་སྙོམས་སྦྱིན་ནམ་འཕགས་མ་གསོལ་ལོ། །ཕྱི་བཞིན་  
  
  
གསོལ་ལོ། །དགེ་སྐོས་ལ་ཡང་སྦྱིན་ནམ། གསོལ་ལོ། །ལེགས་ཀྱི་དོར་རོ། །དེས་དེ་ལྷུང་བཟེད་ཆེན་པོར་བཅུག་གོ། ཁང་པ་སྟོང་པར་ཁྱེར་ནས་  
དེར་དོར་བ་ལ་ཞུགས་པ་དང། ཁྱིམ་སྟོང་པ་དེར་སྔར་སྐྱེས་པ་ཞིག་ཞུགས་པ་དེས་མཐོང་ནས། དེས་མགོ་རེག་དགེ་སྦྱོང་མ་ཅི་བྱེད་ཅེས་དྲིས་པ་དང། དེས་ཁྱེད་ཅག་ལྟ་བུ་ནལ་གྱི་བུ་དང་  
སུའི་བུ་རྟོལ་མེད་པས་རིགས་དང་ལྡན་པའི་བུད་མེད་འདི་འདྲ་བའི་ལས་པ་བྱས་ཏེ་དོར་རོ། །ཞེས་སྨྲས་པ་དང། དེས་དེ་ལ་བརྒྱད་བཀག་སྟེ་སོང་ངོ། །དེས་དགེ་སློང་མ་ཞིག་མཐོང་ནས་དགེ་  
སློང་མ་མི་སྲུན་མ་ཁྱེད་ཀྱི་སྦོམ་དགའ་མོས་འདི་དང་འདི་ལྟ་བུ་བྱས་སོ། །ཞེས་སྨྲས་པ་དང། དེ་ལན་མེད་ནས་ཅང་མི་ཟེར་བར་འདུག་གོ་དེ་ལྟར་གྱུར་པ་དགེ་སློང་མ་དག་གིས་དགེ་སློང་  
ཕ་དག་ལ་སྨྲས་ཏེ། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དགོངས་པ། འདི་ལྟར་དགེ་སློང་མས་ལྷུང་བཟེད་ཆེན་པོ་འཆང་ན་ཉེས་པའི་  
དམིགས་ཡིན་ཏེ། དེ་ལྟ་བས་ན་དགེ་སློང་མ་དག་གིས་ལྷུང་བཟེད་ཆེན་པོ་མི་བཅང་བར་མཁྱེན་ནས། དགེ་སློང་དག་ལ་བཀའ་སྩལ་པ། དགེ་སློང་དག་དགེ་སྦྱོང་མ་ཡིན་པའི་སྦོམ་  
དགའ་མོས་དགེ་སློང་མ་མ་ཡིན་པ་བྱས་ཏེ། དེ་ལྟ་བས་ན་དགེ་སློང་མས་འདི་འདྲ་བའི་ལས་མི་བྱ་སྟེ། ལྷུང་བཟེད་ཆེན་པོ་ཡང་མ་འཆང་ཞིག་དགེ་སློང་མས་དེ་འདྲ་བའི་ལས་བྱེད་  
  
  
༄༅། །དམ། ལྷུང་བཟེད་ཆེན་པོ་འཆང་ན་འདས་པ་དང་བཅས་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་མས་ལྷུང་བཟེད་ཆེན་པོ་མ་འཆང་  
ཞིག་བཅོམ་ལྡན་འདས་ཀྱིས་བཀའ་སྩལ་པ་གང། དགེ་སློང་གིས་ལྷུང་བཟེད་ཆུང་ངུ་ནི་དགེ་སློང་མའི་ཆེན་པོའོ། །གླེང་གཞི་ནི་མཉན་དུ་ཡོད་པ་ན་སྟེ། ནམ་དགེ་སློང་མ་གུབ་ཏས་  
གཅིན་གྱི་ཐིགས་པ་གཅིག་ནི་ཁར་བླུགས། གཅིག་ནི་མངལ་གྱི་སྒོར་བཅུག་པ་དང། སེམས་ཅན་གྱི་ལས་ཀྱི་རྣམ་པ་བསམ་གྱིས་མི་ཁྱབ་པས་གཞོན་ནུ་འོད་སྲུང་བྱུང་སྟེ། དེ་ལ་གུབ་  
ཏས་མ་རེག་པ་དང། དེ་དུ་ནས་དེའི་གཉེན་བཤེས་དག་གིས། གུབ་ཏ་ཁྱེའུ་ཅིའི་ཕྱིར་དུ་ཞེས་དྲིས་པ་དང། དེ་ཅང་མི་ཟེར་ནས། དགེ་སློང་མ་དག་གིས་ཚེ་དང་ལྡན་པ་བཅོམ་ལྡན་འདས་  
ཀྱིས་བསླབ་པའི་གཞི་བཅས་ཏེ། དགེ་སློང་མས་སྐྱེས་པ་ལ་མ་རེག་ཅིག་འདིས་དེ་ལ་མ་རེག་སྟེ། དེ་བས་ན་དུའོ་ཞེས་སྨྲས་པ་དང། དེ་དག་གིས་བཅོམ་ལྡན་འདས་ནི་ཐུགས་རྗེ་  
ཅན་ན་ཅིའི་ཕྱིར་ན་རང་གི་བུ་ལ་རེག་པ་འགོག་པར་འགྱུར། བྱིས་པ་ཁྱེའུ་འདི་ལ་དེ་སྟེ་མས་མ་རེག་ན་འདི་དུས་བྱེད་པར་ངེས་སོ་།ཞེས་སྨྲས་པ་དང། དེ་དག་གིས་ལེགས་ཀྱི། དེ་  
ལྟ་བས་ན། བཅོམ་ལྡན་འདས་མཁྱེན་པར་བྱའོ་ཞེས་སྨྲས་སོ། །དེ་ལྟར་གྱུར་པ་དགེ་སློང་མ་དག་གིས་དགེ་སློང་ལ་སྨྲས་པ་དང། དགེ་སློང་དག་གིས་བཅོམ་ལྡན་འདས་ལ་  
  
  
།བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་གནང་གི་རེག་པར་བྱའོ། །བསྙོད་པར་བྱའོ། །གསོ་བར་བྱའོ་།བསྐྱེད་པར་བྱའོ། །གླེང་གཞི་ནི་མཉན་དུ་ཡོད་པ་ན་སྟེ་  
བཅོམ་ལྡན་འདས་ཀྱིས་བསྙོད་པར་བྱའོ། །གསོ་བར་བྱའོ། །བསྐྱེད་པར་བྱའོ། །ཞེས་གསུངས་པ་དང། བུད་མེད་ནི་སྲེད་པ་ཅན་ཏེ། དགེ་སློང་མ་དག་གིས་པང་པ་ནས་པང་པར་ཁྱེར་ཏེ་དེ་  
པང་པ་ནས་པང་པར་སྤོས་པས་རིད་ཅིང་ཉམ་ཆུང་སྟེ། རྐེ་ནས་ལུས་རྨྱ་ཞིང་མ་རྟས་པར་གྱུར་པ་དང། དེའི་གཉེན་བཤེས་དག་གིས་མཐོང་ནས། དེ་དག་གིས་ཅིའི་ཕྱིར་ཁྱེའུ་འདི་རིད་ཅིང་  
ཉམ་ཆུང་ལ་རྨྱ་སྟེ། ལུས་མ་རྟས་པར་གྱུར། ཅེས་དྲིས་པ་དང་དེས་དེ་དག་ལ་ཞིབ་ཏུ་སྨྲས་ན། གཉེན་དེ་དག་བྱམས་པས་འཕྱ་བ་ལ་ཞུགས་པ་དང། དེ་ལྟར་གྱུར་པ་དགེ་སློང་དག་  
གིས་ཐོས་ནས། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་མ་དག་དགེ་སློང་མས་གཞན་གྱི་བུ་ལ་མ་རེག་ཅིག་གཞན་  
གྱི་བུ་ལ་རེག་ན་འདས་པ་དང་བཅས་པར་འགྱུར་རོ། །ཕྲ་མོའི་སྒོ་དྲུག་རྫོགས་སོ།། །།འདུལ་བ་ཕྲན་ཚེགས་ཀྱི་གཞི། བམ་པོ་བཞི་བཅུ་པ། བསྡུས་པའི་སྡོམ་ནི། ཐེ་  
ཚོམ་དང་ཡང་དགོན་པ་ལ། །སང་ཀ་ཀྵི་དང་གཉིས་ཀྱི་ཕྱིར་།དགེ་སློང་ཆང་འཚོང་དག་ལའམ། །དགེ་སློང་མ་དང་ཕྱི་རོལ་གྱི། །སྡོམ་ནི། ཐེ་ཚོམ་ལྷན་ཅིག་ཉལ་བ་ཡང། །གཞན་དུ་  
  
  
༄༅། །གཅིག་པུ་མ་གནས་ཤིག་ཁྱེའུ་དང་བུ་མོ་དེ་བཞིན་ཏེ་།ཉེ་གནས་དང་ཡང་རང་དུའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་  
མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ཀྱིས། དགེ་སློང་མ་སྐྱེས་པ་དང་ལྷན་ཅིག་ཏུ་ཁང་པ་གཅིག་ཏུ་མ་ཉལ་ཅིག། ཅེས་བཀའ་སྩལ་པ་  
དང། དགེ་སློང་མ་གུབ་ཏའི་བུ་འོད་སྲུང་གཞོན་ནུ་ཕྱི་རོལ་ཏུ་བསྙལ་བ་དང། དེ་གཅིག་པུ་ངུ་ནས་དེའི་གཉེན་བཤེས་དག་གིས་ཐོས་ཏེ། དེ་དག་གིས་གུབ་ཏ་ལ་ཁྱེའུ་འོད་སྲུང་  
གཞོན་ནུ་ཅིའི་ཕྱིར་དུ། ཞེས་དྲིས་པ་དང། དེ་ཅང་མི་ཟེར་བར་འདུག་ནས། དགེ་སློང་མ་དག་གིས་ཚེ་དང་ལྡན་པ་རྣམས། བཅོམ་ལྡན་འདས་ཀྱིས་ནི་དགེ་སློང་མ་སྐྱེས་པ་དང་ལྷན་  
ཅིག་ཁྱིམ་གཅིག་གི་ནང་དུ་ཉལ་དུ་མི་རུང་བར་བསླབ་པའི་གཞི་བཅས་པས་གུབ་ཏ་འདི་དང་ལྷན་ཅིག་ཁྱིམ་གཅིག་གི་ནང་དུ་ཉལ་དུ་མི་རུང་ངོ། །དེ་དག་གིས་འཕགས་མ། བཅོམ་ལྡན་  
འདས་ནི་ཐུགས་རྗེ་ཅན་ཏེ། དེ་སྟེ་གཞོན་ནུ་འོད་སྲུང་གུབ་ཏ་དང་ལྷན་ཅིག་ཏུ་ཁང་པ་གཅིག་ཏུ་ཉལ་དུ་མ་གནང་ན་ནི་གཅིག་པུ་གདོན་མི་ཟ་བར་དོན་མེད་པར་འགྱུར་རོ། །ཞེས་སྨྲས་པ་དང་  
དེ་དག་གིས་དེ་ལྟར་ན་བཅོམ་ལྡན་འདས་མཁྱེན་པར་གསོལ་ཞེས་སྨྲས་ནས། དེ་ལྟར་གྱུར་པ་དེ་དག་གིས་དགེ་སློང་ལ་སྨྲས། དགེ་སློང་དག་གིས་བཅོམ་ལྡན་འདས་ལ་  
  
  
བཅོམ་ལྡན་འདས་ཀྱིས་བཀའ་སྩལ་པ། དེ་བས་ན་གནང་གི། དགེ་སློང་མ་གུབ་ཏ་བུ་དང་ལྷན་ཅིག་ཏུ་ཁང་པ་གཅིག་ཏུ་ཉལ་བར་དགེ་སློང་མའི་དགེ་འདུན་ལས་སྡོམ་པ་གསོལ་  
ཅིག་གསོལ་བ་ཡང་འདི་ལྟར་བྱའོ། །སྟན་བཏིང་ལ་གཎྜའི་བརྡུངས་ཏེ། དགེ་སློང་མའི་དགེ་འདུན་མ་ཐམས་ཅད་འདུས་ཤིང་འཁོད་པ་དང། དགེ་སློང་མ་གུབ་ཏས་ཇི་ལྟར་རྒན་རིམས་ནས་ཕྱག་བྱས་  
ཏེ་རྒན་མོའི་དྲུང་དུ་ཕ་གུའམ། རྩའམ། སྟན་ནང་ཚངས་ཅན་གྱི་སྟེན་དུ་འདུག་སྟེ། ཐལ་མོ་སྦྱར་ལ་འདི་སྐད་བརྗོད་ཅིག། གསོན་ཅིག་འཕགས་མའི་དགེ་འདུན་མ་རྣམས། བདག་གུབ་ཏ་  
ལས་བུ་ཁྱེའུ་ཞིག་བཙས་ཏེ་བདག་བུ་དང་ལྷན་ཅིག་ཁང་པ་གཅིག་ཏུ་ཉལ་བའི་སྡོམ་པ་འཕགས་མའི་དགེ་འདུན་མ་རྣམས་ལ་གསོལ་ན་འཕགས་མའི་དགེ་འདུན་གྱིས་གུབ་ཏ་བུ་དང་ལྷན་  
ཅིག་ཁང་པ་གཅིག་ཏུ་ཉལ་བའི་སྡོམ་པ་བརྩེ་བ་ཅན་བརྩེ་བའི་ཕྱིར་སྩོལ་ཅིག་འདི་བཞིན་ལན་གཉིས་ལན་གསུམ་དུ་བྱའོ། །དེའི་འོག་ཏུ་དགེ་སློང་མ་གཅིག་གིས་གུབ་ཏ་ཐོས་པའི་ཉེ་འཁོར་  
ནས་སྤངས་ཏེ། མཐོང་བའི་གནས་སུ་ཞོག་ལ། འདི་སྐད་སྨྲོས་ཤིག་།གསོན་ཅིག་འཕགས་མའི་དགེ་འདུན་མ་རྣམས། གུབ་ཏ་འདི་ལས་ཁྱེའུ་ཞིག་བཙས་ཏེ། དེ་ཡང་བུ་དང་ལྷན་ཅིག་  
ཁྱིམ་གཅིག་ན་ཉལ་བའི་སྡོམ་པ་འཕགས་མའི་དགེ་འདུན་མ་རྣམས་ལས་སྡོམ་པ་གསོལ་ན། དེ་སྟེ་འཕགས་མའི་དགེ་འདུན་མ་རྣམས་ཀྱིས་དུས་ལ་བབ་ཅིང་བཟོད་ན་གནོང་ཞིག་འཕགས་  
  
  
༄༅། །མའི་དགེ་འདུན་མ་རྣམས་ཀྱིས་གུབ་ཏ་བུ་དང་ལྷན་ཅིག་ཏུ་ཁང་པ་གཅིག་ཏུ་ཉལ་བའི་སྡོམ་པ་སྩལ་ཏེ། འདི་ནི་གསོལ་བའོ་།ལས་ནི་འདི་བཞིན་བྱའོ། །གསོན་  
ཅིག་འཕགས་མའི་དགེ་འདུན་མ་རྣམས། གུབ་ཏ་འདི་ལས་ཁྱེའུ་ཞིག་བཙས་ཏེ། འདི་བུ་དང་ལྷན་ཅིག་ཁང་པ་གཅིག་ཏུ་ཉལ་བའི་སྡོམ་པ་འཕགས་མའི་དགེ་འདུན་མ་རྣམས་ལ་གསོལ་ཏེ་  
དེའི་སླད་དུ་འཕགས་མའི་དགེ་འདུན་མ་རྣམས་ཀྱིས་གུབ་ཏ་འདི་བུ་དང་ལྷན་ཅིག་ཁང་པ་གཅིག་ཏུ་ཉལ་བའི་སྡོམ་པ་གསོལ་ན། འཕགས་མ་རྣམས་ལས་གུབ་ཏ་བུ་དང་ལྷན་ཅིག་ཁང་པ་གཅིག་  
ཏུ་ཉལ་བའི་སྡོམ་པ་སྩལ་བར་བཟོད་པ་རྣམས་ནི་ཅང་མ་གསུངས་ཤིག་མི་བཟོད་པ་རྣམས་ནི་གསུངས་ཤིག། འཕགས་མའི་དགེ་འདུན་མ་རྣམས་ཀྱིས་གུབ་ཏ་བུ་དང་ལྷན་ཅིག་ཁང་  
པ་གཅིག་ཏུ་ཉལ་བའི་སྡོམ་པ་སྩལ་ཏེ། དགེ་འདུན་གྱི་བཟོད་ཅིང་གནང་བས་ན་ཅང་མི་གསུང་སྟེ། དེ་དེ་བཞིན་དུ་འཛིན་ཏོ། །དགེ་སློང་མ་གང་ལ་འཕགས་མའི་དགེ་འདུན་མ་རྣམས་  
ཀྱིས་བུ་དང་ལྷན་ཅིག་ཁང་པ་གཅིག་ཏུ་ཉལ་བའི་སྡོམ་པ་བྱིན་པར་གྱུར་པ་དེ་ནི་བུ་དང་ལྷན་ཅིག་ཏུ་ཁང་པ་གཅིག་ཏུ་ཉལ་བར་རུང་སྟེ། འདི་ལ་ཐེ་ཚོམ་མ་བྱེད་ཅིག་གུབ་ཏས་དགེ་  
སློང་མ་གཞན་ཞིག་ཀྱང་དེ་ཉིད་དུ་བསྙལ་པ་དང། དེ་ལྟར་གྱུར་པ་དགེ་སློང་མ་དག་གིས་དགེ་སློང་ལ་སྨྲས། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་  
  
  
དགེ་སློང་མ་གང་གིས་བུ་དེ་ཉིད་དུ་ལྷན་ཅིག་ཏུ་ཁང་པ་གཅིག་ཏུ་ཉལ་བར་རུང་སྟེ། གཅིག་པུའོ་།དེར་དགེ་སློང་མ་གཞན་ནི་མ་གནས་ཤིག་གནས་ན་འདས་པ་  
དང་བཅས་པར་འགྱུར་རོ། །གུབ་ཏས་ནམ་གཞོན་ནུ་འོད་སྲུང་ཆེན་པོར་གྱུར་པ་དེའི་ཚེ་ཡང་དེ་དང་ལྷན་ཅིག་ཏུ་ཁང་པ་གཅིག་ཏུ་ཉལ་བར་བྱེད་དོ། །དེ་ལྟར་གྱུར་པ་དགེ་སློང་མ་དག་གིས་དགེ་  
སློང་དག་ལ་སྨྲས་པ་དང། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དགེ་སློང་མས་ནམ་བུ་ཆེན་པོར་གྱུར་པ་དེའི་ཚེ་དེ་དང་ལྷན་ཅིག་ཏུ་ཁང་པ་གཅིག་  
ཏུ་ཉལ་བར་མི་བྱའོ། །ཇི་ལྟར་བསླབ་པ་བཅས་པ་བཞིན་སློབས་ཤིག་།ཅེས་བཀའ་སྩལ་ཏོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་ཀྱི་འོད་མའི་ཚལ་བྱ་ཀ་ལན་ད་ཀ་གནས་པ་  
ན་བཞུགས་སོ། །དེའི་ཚེ་རྒྱལ་པོའི་ཁབ་ཀྱི་གྲོང་ཁྱེར་ན་ས་ཏ་ཞེས་བྱ་བའི་གནོད་སྦྱིན་ཞིག་གནས་ཏེ། དེ་ཡུལ་ཉམས་དགའི་རྒྱལ་པོ་མཁས་པ་ཅན་གཟུགས་ཅན་སྙིང་པོ། བཙུན་མོ་དང་  
བཞོན་ནུ་དང། བློན་པོ་དང། གྲོང་ཁྱེར་དང། ཡུལ་གྱི་མི་རྣམས་ལ་བསྲུང་བ་དང། བསྐྱང་བ་དང། སྐྱོབ་པར་བྱེད་དོ། །དེའི་མཐུས་ཡུལ་ཉམས་དགའི་རྒྱལ་པོ་མཁས་པ་ཅན་གཟུགས་ཅན་  
སྙིང་པོ། བཙུན་མོ་དང། གཞོན་ནུ་དང། བློན་པོ་དང། གྲོང་ཁྱེར་དང། ཡུལ་གྱི་མི་རྣམས་ལ་ལོངས་སྤྱོད་འཕེལ་བར་གྱུར་ཅིང་དེ་དག་ལ་རྟག་ཏུ་ཤིང་གི་མེ་ཏོག་དང། འབྲས་བུར་  
  
  
༄༅། །ལྡན། ཆར་པ་ནི་དུས་དུས་སུ་འབབ། ས་ནི་འབྲུ་དང་ལྡན་པར་འགྱུར་ཏེ། ཟས་བསླང་པ་རྣམས་ནི་མོད་པས། གྲོང་དང། གྲོང་ཁྱེར་དང། ཡུལ་  
དང། ཕོ་བྲང་འཁོར་དེ་དང་དེ་དག་གི་དང། ཡུལ་སོ་སོ་ན་གནས་པའི་དགེ་སྦྱོང་དང། བྲམ་ཟེ་དང། བཀྲེན་པ་དང། ཕོངས་པ་ཐམས་ཅད་ཡུལ་ཉམས་དགར་ལྷགས་ཏེ། དེ་དག་  
ལ་ཡང་གནོད་སྦྱིན་ས་ཏས་བསྲུང་བ་དང། བསྐྱང་པ་དང། སྐྱོབ་པར་བྱེད་དོ། །དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་དགའ་ཡོངས་སུ་སྤྱོད་དོ། །ཡུལ་  
ག་དྷ་ར་ན་ཡང་པཉྩ་ལ་ཞེས་བྱ་བའི་གནོད་སྦྱིན་ཞིག་གནས་ཏེ། དེས་ཀྱང་ཡུལ་ག་དྷ་རའི་རྒྱལ་པོ་དང། བཙུན་མོ་དང། གཞོན་ནུ་དང། བློན་པོ་དང། གྲོང་ཁྱེར་དང། ཡུལ་  
གྱི་མི་རྣམས་ལ་བསྲུང་བ་དང། བསྐྱང་བ་དང། སྐྱོབ་པར་བྱེད་དོ། །དེའི་མཐུས་ཡུལ་ག་དྷ་རའི་རྒྱལ་པོ་དང། བཙུན་མོ་དང་གཞོན་ནུ་དང། བློན་པོ་དང། གྲོང་ཁྱེར་དང། ཡུལ་  
གྱི་མི་རྣམས་ལ་ལོངས་སྤྱོད་འཕེལ་བར་གྱུར་ཅིང། དེ་དག་ལ་རྟག་ཏུ་ཤིང་གི་མེ་ཏོག་དང་འབྲས་བུར་ལྡན། ཆར་པ་ནི་དུས་སུ་འབབ་ས་ནི་འབྲུ་དང་ལྡན་པར་གྱུར་ཏེ། ཟས་བསླང་  
པ་རྣམས་ནི་མོད་པས་ན། དེར་ཡང་གྲོང་དང། གྲོང་ཁྱེར་དང་ཡུལ་དང། ཕོ་བྲང་འཁོར་དེ་དང་དེ་དག་གི་དང། ཡུལ་སོ་སོ་ན་གནས་པའི་དགེ་སྦྱོང་དང། བྲམ་ཟེ་དང། བཀྲེན་  
  
  
ཕོངས་པ་ཐམས་ཅད་ཡུལ་ག་དྷ་རར་ལྷགས་ཏེ། དེ་དག་ལ་གནོད་སྦྱིན་པཉྩ་ལས་བསྲུང་བ་དང། བསྐྱང་པ་དང་སྐྱོབ་པར་བྱེད་དོ། །དེས་ཀྱང་རིགས་མཉམ་པ་ལས་ཆུང་མ་ཞིག་  
བླངས་ཏེ། དེ་ཡང་དེ་དང་ལྷན་ཅིག་རྩེ་དགའ་ཡོངས་སུ་སྤྱོད་དོ་།དེ་ནས་དུས་ཕྱི་ཞིག་ན་གནོད་སྦྱིན་ས་ཏ་དང། གནོད་སྦྱིན་པཉྩ་ལ་གཉིས་གནོད་སྦྱིན་རྣམས་ཀྱི་གནོད་སྦྱིན་འདུས་པར་འདོང་  
ནས༑ དེ་གཉིས་ཕན་ཚུན་མཛའ་བོར་གྱུར་ཏེ། གནོད་སྦྱིན་ས་ཏས་དེ་ལ་དུས་དུས་སུ་ཡུལ་ཉམས་དགའི་མེ་ཏོག་དང། འབྲས་བུ་ལ་སོགས་པ་སྐྱེས་སུ་བསྐུར་རོ། །གནོད་སྦྱིན་པཉྩ་ལས་ཀྱང་  
གནོད་སྦྱིན་ས་ཏ་ལ་ཡུལ་ག་དྷ་རའི་མེ་ཏོག་དང། འབྲས་བུ་སྐྱེས་སུ་བསྐུར་རོ། །དེ་གཉིས་འདི་བཞིན་ཕན་ཚུན་དུ་རབ་ཏུ་མཛའ་བར་གྱུར་ནས། དེ་གཉིས་ཕྱིར་ཡང་གནོད་སྦྱིན་འདུས་པར་  
འདོང་སྟེ། གནོད་སྦྱིན་ས་ཏས་གྲོགས་པོའི་བུ་གཉིས་དུས་ལ་འདས་ཀྱང། བུ་དང། ཚ་བོ་དང། ཡང་ཚ་དང། སུམ་ཚ་རྣམས་རྒྱུན་མི་འཆད་པར་བྱ་བའི་ཐབས་ཅི་ཡོད། ཅེས་སྨྲས་པ་དང་  
གནོད་སྦྱིན་པཉྩ་ལས་སྨྲས་པ། གྲོགས་པོ་ལེགས་སོ། །བདག་ཀྱང་འདི་སྙམ་སེམས་ཏེ། དེ་ལྟ་བས་ན་མ་སྐྱེས་པ་ལས་གཉེན་དུ་བྱ་སྟེ། དེ་སྟེ་བདག་ལ་བུ་ཕོ་ཞིག་བཙས་པ་ལ་ཁྱོད་ལ་  
བུ་མོ་ཞིག་ཡོད་པ་དང། ཁྱོད་ཀྱིས་བདག་གི་བུ་ལ་བྱིན་ཅིག་འོན་ཏེ་ཁྱོད་ལ་བུ་ཕོ་ཞིག་སྟེ། བདག་ལ་བུ་མོ་ཞིག་ན་བདག་གིས་ཁྱོད་ཀྱི་བུ་ལ་སྦྱིན་ནོ། །དེས་སྨྲས་པ། གྲོགས་པོ་  
  
  
༄༅། །ལེགས་ཀྱི་དེ་བཞིན་བྱའོ། །དེ་གཉིས་ཕན་ཚུན་དུ་མ་བཙས་པར་གཉེན་བྱས་ཏེ་དོང་ངོ། །དེ་ནས་དུས་ཕྱི་ཞིག་ན་གནོད་སྦྱིན་ས་ཏའི་ཆུང་མ་སེམས་ཅན་དང་  
ལྡན་པར་གྱུར་ཏེ། དེ་ཟླ་བ་དགུ་འདས་པ་དང། བུ་མོ་ཞིག་བཙས་ཏེ། དབྱིབས་ལེགས་ཤིང་བལྟ་ན་སྡུག་པ་བཟང་མོ་ཞིག་སྟེ། དེ་བཙས་པ་དང། གནོད་སྦྱིན་གྱི་རིགས་ཐམས་  
ཅད་དགའ་བར་གྱུར་ཏོ། །དེ་དག་གི་རིགས་དང། འདྲ་བ་དང། རྒྱུད་གཅིག་པ་རྣམས་ཀྱིས་བཙས་པའི་བཙས་སྟོན་ཆེན་པོ་བྱས་ཏེ། མིང་འདོགས་པ་ལ་བཞུགས་སོ། །བུ་མོ་འདིའི་མིང་ཅིར་  
གདགས་ཞེས་གྲོས་བྱས་ན། གཉེན་བཤེས་དག་གིས་འདི་བཙས་པའི་ཚེ་གནོད་སྦྱིན་གྱི་རིགས་ཐམས་ཅད་དགའ་བར་གྱུར་ཀྱི། དེ་བས་ན་བུ་མོ་འདིའི་མིང་དགའ་བྱེད་མར་  
གདགས་སོ། །ཞེས་སྨྲས་ཏེ། དེའི་མིང་དགའ་བྱེད་མར་བཏགས་སོ། །ཡུལ་ག་དྷ་རའི་གནོད་སྦྱིན་པཉྩ་ལས་འདི་ལྟར་རྒྱལ་པོའི་ཁབ་ཏུ་གནོད་སྦྱིན་ས་ཏ་ལས་བུ་མོ་ཞིག་  
བཙས་སོ། །ཞེས་ཐོས་ནས། དེས་བསམས་པ། བདག་གི་གྲོགས་པོ་ལ་བུ་མོ་ཞིག་བཙས་ཏེ། བུ་མོ་དེ་བདག་གི་མནའ་མར་འགྱུར་ཡང་དག་གི། རྒྱན་རྣམས་བསྐུར་བའི་  
རིགས་སོ་སྙམ་ནས། དེས་གནོད་སྦྱིན་ས་ཏ་ལ། གྲོགས་པོ་མཛའ་བོ་བདག་གིས་ཁྱོད་ཀྱི་བུ་མོ་བཙས་པར་ཐོས་ནས་ཤིན་ཏུ་དགའ་སྟེ་བདག་གིས་གྲོགས་པོའི་བུ་མོ་  
  
  
རྒྱན་རྣམས་བསྐུར་བ་འདི་བླང་བའི་རིགས་སོ་།ཞེས་ཡི་གེ་སྤྲིང་ངོ། །དེས་ཡི་གེ་བཀླགས་ཏེ། སླར་ཡང་གྲོགས་པོ་བདག་ཅག་གཉེན་ཡིན་གྱི། དེ་སྟེ་ཁྱོད་ལ་བུ་ཕོ་ཞིག་  
བཙས་ན་འདི་ནི་དེ་ཉིད་ཀྱི་ཡིན་ནོ། །ཞེས་སྤྲིང་ངོ། །གནོད་སྦྱིན་པཉྩ་ལས་དེ་བཀླགས་ནས། བུ་ནམ་རྙེད་ཅེས་རྟག་ཏུ་སེམས་ཤིང་ཆུང་མ་དང་ལྷན་ཅིག་ཏུ་རྩེ་དགའ་སྟེ། ཡོངས་སུ་  
སྤྱོད་དོ། །དེ་ལ་རྩེ་དགའ་ཡོངས་སུ་སྤྱད་པས་བུ་ཕོ་ཞིག་བཙས་ཏེ། དེ་ཡང་བདག་གི་རིགས་དང་མཐུན་པ་རྒྱུད་གཅིག་པ་དག་གིས་བཙས་པའི་བཙས་སྟོན་རྒྱ་ཆེར་བྱས་ཏེ། མིང་འདོགས་  
པ་ལ་ཞུགས་སོ། །ཁྱེའུ་འདིའི་མིང་ཅིར་གདགས་ཞེས་པ་གྲོས་པ་ལས་གཉེན་བཤེས་དག་གིས་ཁྱེའུ་འདི་གནོད་སྦྱིན་པཉྩ་ལའི་བུ་སྟེ། དེ་བས་ན་ཁྱེའུ་འདིའི་མིང་པཉྩི་ཀར་གདགས་  
སོ་ཞེས་སྨྲས་ནས། དེའི་མིང་པཉྩི་ཀར་བཏགས་སོ། །རྒྱལ་པོའི་ཁབ་ཀྱི་གནོད་སྦྱིན་ས་ཏས། འདི་ལྟར་ཡུལ་ག་དྷ་རའི་གནོད་སྦྱིན་པཉྩ་ལའི་བུ་ཕོ་ཞིག་བཙས་པ་ཐོས་ཏེ། དེས་བདག་  
གིས་གྲོགས་པོ་ལས་བུ་ཕོ་ཞིག་བཙས་ཏེ། གདོན་མི་ཟ་བར་བདག་གི་མག་པར་འགྱུར་སྙམ་བསམས་ནས། དེས་དེ་ལ་གོས་དང་རྒྱན་རྣམས་བསྐུར་ཏེ། གྲོགས་པོ་བདག་གིས་ཁྱེད་ཀྱི་  
བུ་ཕོ་ཞིག་བཙས་སོ་ཞེས་ཐོས་ནས་ཤིན་ཏུ་དགའ་སྟེ། བདག་གིས་གྲོགས་པོའི་བུ་ལ་གོས་དང་རྒྱན་ཞིག་བསྐུར་གྱི། ད་བླང་བའི་རིགས་སོ། །ཞེས་སྤྲིང་ངོ། །དེས་ཡི་གེ་བཀླགས་ཏེ་  
  
  
༄༅། །སླར་གྱིས་ལན་བག་མ་བླང་བའི་སྟོན་མོ་སྟ་གོན་གྱིས་ཤིག་ཅེས་སྤྲིང་པ་དང། གནོད་སྦྱིན་ས་ཏས་ཡི་གེ་བཀླགས་ཏེ། ལེགས་ཀྱི། བུ་མོ་དགའ་བྱེད་མ་  
ནི་བདག་གིས་སྔར་བྱིན་ནོ། །སྙམ་བསམས་ནས། དེས་དེ་སྐྱེད་ཅིང་ཆུང་མ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །དེ་ལ་རྩེ་དགའ་ཡོངས་སུ་སྤྱད་པས་ཆུང་མ་སེམས་ཅན་དང་  
ལྡན་པར་གྱུར་ཏེ། ནམ་གྱི་ཚེ་སེམས་ཅན་དང་ལྡན་པར་གྱུར་པ་དེའི་ཉིན་མོ་ཉིད་དུ་རི་ལས་ཁྲུང་ཁྲུང་གི་སྐད་ཕྱུང་ངོ། །དེ་ཟླ་བ་དགུ་འདས་པ་དང་བུ་ཁྱེའུ་ཞིག་བཙས་ཏེ། གཟུགས་  
ལེགས་ཤིང་བལྟ་ན་སྡུག་པ་བཟང་བ་ཞིག་སྟེ། བཙས་མ་ཐག་ཏུ་ཡང་རི་ལས་ཁྲུང་ཁྲུང་གི་སྐད་ཕྱུང་ངོ། །དེ་དག་གི་རིགས་དང་མཐུན་པའི་རྒྱུད་གཅིག་པ་ཐམས་ཅད་ཀྱིས་བཙས་  
པའི་བཙས་སྟོན་ཆེར་བྱས་ཏེ། མིང་འདོགས་པ་ལ་ཞུགས་སོ། །ཁྱེའུ་འདིའི་མིང་ཅིར་གདགས་ཞེས་བགྲོས་ན། གཉེན་བཤེས་དག་གིས་འདི་མངལ་དུ་ཞུགས་པ་ན་ཡང་རི་ལས་  
ཁྲུང་ཁྲུང་གི་སྐད་ཕྱུང། བཙས་པ་ན་ཡང་ཁྲུང་ཁྲུང་གི་སྐད་ཕྱུང་ལ། ཕ་ཡང་ས་ཏ་ཞེས་བྱ་སྟེ། དེ་བས་ན་ཁྱེའུ་འདིའི་མིང་ཡང་ས་ཏ་གི་རིར་གདགས་སོ་ཞེས་སྨྲས་ནས། དེའི་མིང་  
ས་ཏ་གི་རིར་བཏགས་སོ། །ཁྱེའུ་ས་ཏ་གི་རི་དེ་གསོས་བསྐྱེད་དེ་ཆེར་གྱུར་པ་དང། ཇི་ཙམ་དུས་ཕྱི་ཞིག་ན་གནོད་སྦྱིན་ས་ཏ་ཆུང་མ་དང་བཅས་པ་དུས་ལས་འདས་ནས། ས་ཏ་གི་རི་  
  
  
གནོད་སྦྱིན་གྱི་བུ་མོ་དགའ་བྱེད་མས་ས་ཏ་གི་རི་ལ་མིང་པོ་རྒྱལ་པོའི་ཁབ་ན་གནས་པའི་སྐྱེ་བོ་མང་པོ་དག་གི་བུ་བཙས་ཤིང་བཙས་པ་དག་ཕྲོགས་ཏེ། ཕྲོགས་  
ནས་ཟ་བར་འདོད་དོ། །ཞེས་སྨྲས་པ་དང། དེས་སྨྲས་པ། སྲིང་མོ་ཡུ་བུ་ཅག་གི་ཕས་ཡུལ་ཉམས་དགའི་རྒྱལ་པོ་མཁས་པ་ཅན་གཟུགས་ཅན་སྙིང་པོ་དང། བཙུན་མོ་དང། གཞོན་ནུ་དང་  
བློན་པོ་དང། གྲོང་དང། གྲོང་ཁྱེར་པ་དང། ཡུལ་མི་རྣམས་ལ་རྟག་ཏུ་སྲུང་བ་དང། སྐྱོབ་པ་དང། སྐྱོབ་པར་བྱེད་དོ། །ཞེས་ཐོས་ནས། ཡུ་བུ་ཅག་གིས་རབ་ཏུ་བསྲུང་བར་བྱ་བར་རིགས་ཏེ་  
འདི་ནི་ཡུ་བུ་ཅག་གི་སྤྱོད་ཡུལ་ཡིན་གྱི། འདི་ལ་གཞན་དག་གཅིག་གིས་ཀྱལ་ཀ་བྱེད་ན་ཡང་དེ་ལ་ཡུ་བུ་ཅག་གིས་དགག་པའི་རིགས་ན་ཅིའི་ཕྱིར་ཁྱོད་ཀྱིས་དེ་བཞིན་བྱ་མི་རིགས་པར་ཁྱོད་ཀྱི་  
སེམས་བསྐྱེད་པ་དེ་སླར་ཟློག་ཅིག། ཅེས་བསྒོའོ། །དེ་ལོག་པའི་སྨོན་ལམ་གྱི་བག་ཆགས་ཀྱིས་བསྒོས་པས་བཅོས་སུ་མ་བཏུབ་སྟེ། ཡང་ས་ཏ་གི་རི་ལ་མིང་པོ་རྒྱལ་པོའི་ཁབ་ན་གནས་པའི་  
སྐྱེ་བོ་མང་པོ་དག་གི་བུ་བཙས་ཤིང་བཙས་པ་དག་ཕྲོགས་ཤིང་ཕྲོགས་ནས་བཟའ་བར་འཚལ་ལོ། །ཞེས་སྨྲས་པ་དང། ས་ཏ་གི་རིས་དེའི་དུས་ཀྱིས་བརྟེན་པ་ལས་ན་བཅོས་སུ་མི་བཏུབ་  
པར་ཤེས་ཏེ། འདི་ཕྱི་ཕྱིར་ཞིང་རྟག་ཏུ་དགག་མི་ནུས་ཀྱི། འདི་ཕས་ཀྱང་སྔར་བྱིན་ཏེ། བག་མར་བཏང་ངོ། །སྙམ་བསམས་ནས་དེས་གནོད་སྦྱིན་པཉྩ་ལ་བུ་མོ་དགའ་བྱེད་མ་ནི་ན་ཆུང་དུ་གྱུར་  
  
  
༄༅། །ཀྱི། ཚུར་གཤེགས་ལ་བག་མ་ལོང་ཞིག་ཅེས་ཡི་གེ་སྤྲིང་པ་དང། གནོད་སྦྱིན་པཉྩ་ལ་དེས་གནོད་སྦྱིན་གཞོན་ནུ་པཉྩི་ཀ་ལ་དགའ་བྱེད་མ་དཔལ་ཆེན་པོ་དང་སྦྱར་ཏེ་  
བག་མར་བླངས་ནས་ཡུལ་ག་དྷ་རར་ཁྲིད་དོ། །གནོད་སྦྱིན་གཞོན་ནུ་པཉྩི་ཀ་དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །མོ་ནམ་མཛའ་ཞིང་སྦོབས་པ་དང། དགའ་ཞིང་ཡིད་བདེ་བ་  
མང་པོར་གྱུར་པ་དེའི་ཚེ། མོས་ཇོ་བོ། རྒྱལ་པོའི་ཁབ་ན་གནས་པའི་སྐྱེ་བོ་མང་པོ་དག་གི་བུ་བཙས་ཤིང་བཙས་པ་དག་ཕྲོགས་ཤིང་ཕྲོགས་ཏེ། བཟའ་བར་འཚལ་ལོ། །ཞེས་  
སྨྲས་པ་དང། དེས་སྨྲས་པ། བཟང་མོ་དེ་ནི་ཁྱོད་ཀྱི་གཉེན་གྱི་གནས་ཡིན་ཏེ། དེར་གཞན་དག་ཅིག་ཀྱལ་ཀ་བྱེད་ན་ཡང་དེ་བདག་ཅག་གིས་དགག་པའི་རིགས་ན་ཁྱོད་ཀྱིས་ཅིའི་ཕྱིར་  
དེ་ལྟ་ཁྱོད་ཀྱིས་མི་རིགས་པ་སེམས་བསྐྱེད་པ་སླར་ཟློག་ཅིག་ཅེས་བསྒོ་ན། དེ་སྔོན་གྱིས་ལོག་པའི་སྨོན་ལམ་གྱི་བག་ཆགས་བསྒོས་པས་སྡོད་ཅིག་ཅེས་སྨྲས་ཏེ། ཅང་མི་ཟེར་  
བར་འདུག་གོ་དེ་གནོད་སྦྱིན་གཞོན་ནུ་པཉྩི་ཀ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱད་པས་བུ་ཕོ་ཞིག་བཙས་ཏེ། དེའི་བཙས་སྟོན་ཆེན་པོ་རྒྱ་ཆེར་བྱས་ཏེ། རིགས་དང་  
མཐུན་པའི་མིང་བཏགས་སོ། །དེ་བཞིན་ལན་གཉིས་ལན་གསུམ་ནས། བུ་ལྔ་བརྒྱའི་བར་དུ་བཙས་ཏེ་དེ་དག་ཐམས་ཅད་ཀྱི་ཐ་ཆུང་གི་མིང་དགའ་བྱེད་དུ་བཏགས་སོ། །དེ་  
  
  
དེ་ན་པཉྩི་ཀས་བཟློག་ཀྱང་མ་བཟློག་ནས་དེ་མི་དགའ་བར་གྱུར་ཏེ། མི་སྨྲ་བར་འདུག་གོ། །དེ་ནས་གནོད་སྦྱིན་མོ་དགའ་བྱེད་མ་གར་དགའ་བར་  
རང་ཉམ་དུ་འགྲོ་ཞིང། རྒྱུ་བ་དང། གནས་པར་གྱུར་ཏོ། །དེས་རྒྱལ་པོའི་ཁབ་ན་སྐྱེ་བོ་མང་པོ་དག་གི་བུ་བཙས་ཤིང་བཙས་པ་དག་ཕྲོགས་ཤིང་ཕྲོགས་ནས་བཟའ་བར་བརྩམས་པ་དང་  
རྒྱལ་པོའི་ཁབ་ན་གནས་པའི་སྐྱེ་བོ་མང་པོ་དག་གིས། རྒྱལ་པོ་གཟུགས་ཅན་སྙིང་པོ་ལ། ལྷ་བདག་ཅག་གི་བུ་བཙས་ཤིང་བཙས་པ་དག་གཅིག་གིས་ཕྲོགས་ན་སུ་ཞིག་བདག་ཅག་ལ་  
གནོད་པ་བགྱིད་པ་རྨ་བའི་རིགས་སོ། །ཞེས་གསོལ་པ་དང། རྒྱལ་པོས་གནས་ཐམས་ཅད་ལ་དབང་བ་རྣམས་ལ། ཀྱེ་རྒྱལ་པོའི་ཁབ་ན་གནས་པའི་སྐྱེ་བོ་མང་པོ་དག་གི་བུ་བཙས་  
ཤིང་བཙས་པ་དག་སུས་ཕྲོགས་པ་སྨྲོས་ཤིག་ཅེས་བསྒོ་ནས། དེ་དག་གིས་ནན་ཏན་དུ་བག་ཡོད་པར་རྨེད་པ་ལ་ཞུགས་པ་དང། ཇི་ཙམ་ན་ཡང་དེ་དག་གི་ཡང་ཕྲོགས་པར་  
གྱུར་ནས་གནོད་པ་ཆེར་གྱུར་ཏེ། སུ་གང་གི་བུད་མེད་སེམས་ཅན་དང་ལྡན་པར་གྱུར་པ་དེས་ཡུལ་གཞན་དུ་ཕྱུང་སྟེ་བཞག་པ་དང། བློན་པོ་དག་གིས་རྒྱལ་པོ་གཟུགས་ཅན་སྙིང་པོ་  
ལ༑ ལྷ་གནོད་པ་ཆེར་གྱུར་ཏེ། སུ་གང་གི་བུད་མེད་དག་སེམས་ཅན་དང་ལྡན་པར་གྱུར་ན། དེས་ཡུལ་གཞན་དུ་ཕྱུང་སྟེ། བཞག་གོ་ཞེས་གསོལ་པ་དང། རྒྱལ་པོས་ལྟས་  
  
  
༄༅། །མཁན་བཀུག་སྟེ་རྨས་ན། དེ་དག་གིས་ལྷ་གནོད་སྦྱིན་ཁྲོས་ཀྱི། གནོད་སྦྱིན་གྱི་གནས་སུ་གཏོར་མ་སྩལ་ལ། མཆོད་པ་དང། བཀུར་སྟི་མཛོད་ཅིག་  
ཅེས་གསོལ་ཏོ། །རྒྱལ་པོས་བློན་པོ་རྣམས་ལ། ཀྱེ་སོང་ལ་རྒྱལ་པོའི་ཁབ་ཀྱི་གྲོང་ཁྱེར་དུ་དྲིལ་བསྒྲགས་པར་བྱོས་ཤིག་རྒྱལ་པོའི་ཁབ་ན་སྐྱེ་བོ་མང་པོ་ཐམས་ཅད་དང། ཡུལ་  
སོ་སོ་ན་གནས་པ་ཐམས་ཅད་ཀྱིས་གནོད་སྦྱིན་གྱི་གནས་སུ་གཏོར་མ་བྱིན་ལ་མཆོད་པ་དང། བཀུར་སྟི་བྱོས་ཤིག་ཅེས་བསྒོ་བ་དང། དེ་དག་གིས་ཀྱང་དེ་བཞིན་དུ་དྲིལ་བསྒྲགས་  
ཏེ༑ ཀྱེ་རྒྱལ་པོའི་ཁབ་དང་གྲོང་ཁྱེར་དང་ཡུལ་སོ་སོ་ནས་ལྷགས་པའི་སྐྱེ་བོ་དག་ཉོན་ཅིག་ལྷས་འདི་སྐད་བཀའ་སྩལ་ཏེ། བདག་གི་ཡུལ་དང་གྲོང་ཁྱེར་དང་ཡུལ་སོ་སོ་ནས་ལྷགས་  
པའི་སྐྱེ་བོ་མང་པོ་གནས་པ་རྣམས་ཀྱིས། གནོད་སྦྱིན་གྱི་གནས་ཐམས་ཅད་དུ། གཏོར་མ་བྱིན་ལ་མཆོད་པ་དང། བཀུར་སྟི་བྱོས་ཤིག་།ཅེས་བསྒོ་བ་དང། རྒྱལ་པོའི་  
ཁབ་ན་གནས་པའི་སྐྱེ་བོ་མང་པོ་དག་གིས་གྲོང་ཁྱེར་དེ་དག་རྡོ་བ་དང། གྱོ་མོ་དང། ས་རྡོ་དག་ཕྱགས་ཏེ། ཙནྡན་གྱི་ཆུས་ཆག་ཆག་བཏབ་ནས། དྲི་ཞིམ་པོའི་པོག་ཕོར་  
དག་སོ་སོར་དཔྱངས། རྒྱལ་མཚན་དང། ལྷའི་འཕན་བསྒྲེང། དར་གྱི་ལྡ་ལྡི་མང་པོས་ནི་དཔྱངས་ཏེ། མེ་ཏོག་སྣ་ཚོགས་ཀྱིས་གཏོར་ནས་ལྷ་རྣམས་ཀྱི་སྐྱེད་མོས་ཚལ་  
  
  
།དེ་ནས་གནོད་སྦྱིན་གྱི་གནས་ཐམས་ཅད་དུ་གཏོར་མ་བྱིན་ཞིང་མཆོད་པ་དང། བཀུར་སྟི་བྱས་ཏེ། འོན་ཀྱང་དགའ་བྱེད་མ་ཞི་བར་མ་  
གྱུར་ཏོ། །དེ་ནས་རྒྱལ་པོའི་ཁབ་ན་གནས་པའི་ལྷ་དག་གིས་རྒྱལ་པོའི་ཁབ་ན་གནས་པའི་སྐྱེ་བོ་མང་པོ་དག་ཀྱེ་ཁྱེད་ལ་གནོད་སྦྱིན་མོ་དགའ་བྱེད་མས་ཁྱེད་ཀྱི་བུ་རྣམས་ཕྲོགས་ཀྱི་ཁྱེད་ཐམས་  
ཅད་བཅོམ་ལྡན་འདས་ཀྱི་དྲུང་དུ་དོང་བ་དང། བཅོམ་ལྡན་འདས་ཀྱིས་དེ་འདུལ་བར་མཛད་དོ། །ཞེས་བསྟན་ཏོ། །དེ་དག་གིས་ཀྱེ་འདི་ནི་དགའ་བྱེད་མ་མ་ཡིན་གྱི་དེ་ནི་འཕྲོག་མ་སྟེ། དེས་བདག་  
ཅག་གི་བུ་བཙས་ཤིང་བཙས་པ་རྣམས་ཕྲོགས་སོ། །ཞེས་སྨྲས་པ་དང། དེའི་མིང་དགའ་བྱེད་མ་ཞེས་བྱ་བ་ལྡོག་སྟེ། གནོད་སྦྱིན་མ་འཕྲོག་མར་མིང་དུ་འགྱུར་ཏོ། །དེ་ནས་རྒྱལ་པོའི་ཁབ་  
ན་གནས་པའི་སྐྱེ་བོ་མང་པོ་དག། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་གནོད་སྦྱིན་མོ་  
འཕྲོག་མ་འདི་རྒྱལ་པོའི་ཁབ་ན་གནས་པའི་སྐྱེ་བོ་མང་པོ་ལ་ཡུན་རིང་པོ་ནས་མ་འཁོན་པ་དང་ནི་འཁོན། དགྲར་མ་གྱུར་པ་དང་ནི་དགྲར་གྱུར། སྙིང་མི་རིང་བ་ལ་ནི་སྙིང་རིང་བར་གྱུར་  
དེས་བུ་བཙས་ཤིང་བཙས་པ་རྣམས་ནི་ཕྲོགས་ན། བཅོམ་ལྡན་འདས་ཐུགས་རྗེ་ཅན་ཐུགས་བརྩེ་བའི་ཕྱིར་གནོད་སྦྱིན་མ་འཕྲོག་མ་འདུལ་བར་ཅི་གནང། ཞེས་གསོལ་པ་དང། བཅོམ་  
  
  
༄༅། །ལྡན་འདས་ཀྱིས་ཅང་མི་གསུང་བ་བཞིན། རྒྱལ་པོའི་ཁབ་ན་གནས་པའི་སྐྱེ་བོ་མང་པོ་ལ་གནང་ངོ། །དེ་ནས་རྒྱལ་པོའི་ཁབ་ན་གནས་པའི་སྐྱེ་བོ་མང་པོ་དག་གིས་  
བཅོམ་ལྡན་འདས་ཅང་མི་གསུང་བ་བཞིན་གནང་བར་ཤེས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ཀྱི་དྲུང་ནས་སོང་ངོ། །དེ་ནས་སྔ་  
དྲོ་བཅོམ་ལྡན་འདས་ཀྱིས་ཤམ་ཐབས་དང་ཆོས་གོས་མནབས། ལྷུང་བཟེད་བསྣམས་ནས། རྒྱལ་པོའི་ཁབ་ཏུ་བསོད་སྙོམས་ཀྱི་ཕྱིར་གཤེགས་སོ། །རྒྱལ་པོའི་ཁབ་ན་བསོད་  
སྙོམས་ལས་སླར་བསྐོར་ནས། ཟས་ཀྱི་བྱ་བ་བྱས་ཏེ། བསོད་སྙོམས་ཕྱིས་ལེན་པ་སྤངས་ཏེ་གཤེགས་ནས། གནོད་སྦྱིན་མ་འཕྲོག་མའི་གནས་གང་ན་བ་དེར་གཤེགས་སོ། །དེའི་  
ཚེ་ན་གནོད་སྦྱིན་མ་འཕྲོག་མས་བུ་དགའ་བྱེད་ཁྱིམ་དུ་བཞག་སྟེ་སྤྱོད་ཡུལ་དུ་སོང་བ་དང། བཅོམ་ལྡན་འདས་ཀྱིས་དེ་ལྷུང་བཟེད་ཀྱིས་བཀབ་སྟེ་བཞག་ནས། ཇི་ལྟར་བུ་ཕུ་བོ་དག་  
གིས་དེ་མི་མཐོང་གི། དེས་དེ་དག་ཐམས་ཅད་མཐོང་བར་འགྱུར་བ་དེ་ལྟར་བྱིན་གྱིས་བརླབས་སོ། །དེ་མ་ཐག་ཏུ་གནོད་སྦྱིན་མོ་འཕྲོག་མ་སྤྱོད་ཡུལ་ནས་འོངས་པ་དང། བུ་དགའ་བྱེད་མི་  
སྣང་ནས། དེ་སྡངས་ཏེ་ཕན་ཚུན་ཁྱིམ་ཁོར་ཁོར་ཡུག་ཏུ་བལྟས་ན་འོན་ཀྱང་མི་སྣང་ནས། བུ་ཐམས་ཅད་ལ་བུ་དག་བུ་དགའ་བྱེད་མི་སྣང་ན་ག་རེ། དེ་དག་གིས། མ་བདག་ཅག་  
  
  
།ཞེས་སྨྲས་པ་དང། དེས་བྲང་བརྡུངས་ནས་མདོག་ཉམས་ཤིང་མི་དགའ་སྟེ། མིག་མཆི་མས་གང་འགྲོས་མྱུར་བར་བརྒྱུགས་ཏེ། རྒྱལ་པོའི་ཁབ་ཀྱི་གྲོང་དང་  
ཚོང་འདུས་དང། སྲང་དང། ལམ་གྱི་བཞི་མདོ་དང། ལམ་གྱི་སུམ་མདོ་དང། ཀུན་དགའ་ར་བ་དང། སྐྱེད་མོས་ཚལ་དང། མཚོ་དང་ལྟེང་ཀ་དང། རྫིང་དང། ལྷ་ཁང་དང། མདུན་  
ཁང་དང། གཞན་ཡང་ཁྱིམ་དོག་པའི་གནས་དག་ཏུ་བཙལ་ན་འོན་ཀྱང་མ་རྙེད་དོ། །དེས་བླ་གོས་མེད་པར་མྱོས་ནས་ངུ་ཞིང་སྨྲེ་བ། ཀྱི་ཧུད་བུ། ཀྱི་ཧུད་ཕ། ཀྱི་ཧུད་དགའ་བྱེད། ཅེས་  
ཡང་དང་ཡང་སྒྲ་འབྱིན་ཅིང། གྲོང་དང། གྲོང་ཁྱེར་དང་གྲོང་འདབ་དང། ཕོ་བྲང་དང། ཕོ་བྲང་འཁོར་རྣམས་སུ་བལྟས་ཏེ་འོན་ཀྱང་མ་རྙེད་དོ། །དེ་ནས་ཤར་ཕྱོགས་ཀྱི་རྒྱ་མཚོ་  
ཆེན་པོར་སོང་ངོ། །ལྷོ་ཕྱོགས་དང། ནུབ་ཕྱོགས་དང། བྱང་ཕྱོགས་ཀྱི་རྒྱ་མཚོར་སོང་ངོ། །ཤར་ཕྱོགས་དང། ལྷོ་ཕྱོགས་དང། ནུབ་ཕྱོགས་དང། བྱང་ཕྱོགས་དེ་དག་ན་ཡང་མི་  
སྣང་ངོ། །དེ་ནས་སྐྲག་ཅིང་སྒྲེན་མོར་གྱུར། འགྲོས་ཀྱང་འཁྱོར་ཡར་མཆོང། མར་ལྷུང། ས་ལ་འགྲེའོ། །པུས་མོས་འགྲོ། ཙོག་པུར་འདུག་པ་དེ་ལྟ་བུའི་ཐབས་ཀྱིས་འཛམ་  
བུའི་གླིང་གི་རི་ནག་པོ་བདུན་རྒལ། གསེར་ལྟ་བུའི་རི་བདུན་དང་གངས་ཀྱི་རི་དང། མ་དྲོས་པའི་མཚོ་ཆེན་པོ་དང། རི་དྲི་རྒྱས་དག་ཏུ་ཡང་བཙལ་ཏེ། དེ་ནས་དེ་སྐད་ཆེར་དུ་  
  
  
༄༅། །ཞིང་ཤར་ཕྱོགས་ཀྱི་ལུས་འཕགས་གླིང་དང། ནུབ་ཕྱོགས་ཀྱི་བ་གླང་སྤྱོད་དང། བྱང་གི་སྒྲ་མི་སྙན་རྣམས་ཀུན་བཙལ་ཡང་མ་རྙེད་དོ། །དེ་ནས་ཡང་  
སོས་དང། ཐིག་ནག་པོ་དང། འདུས་གཏུབ་དང། འོ་དོད་འབོད་པ་དང་འོ་དོད་ཆེར་འབོད་པ་དང། སྲེག་པ་དང། རབ་ཏུ་སྲེག་པ་དང། མནར་མེད་པ་དང། ཆུ་བུར་དང། ཤིན་  
ཏུ་ཆུ་བུར་དང། ཨ་ཧ་ཧ་ཞེས་ཟེར་བ་དང། ཧ་ཧ་པ་དང། ཧུ་ཧུ་པ་དང། ཨུཏྤ་ལ་ལྟ་བུ་དང། པདྨ་ཆེན་པོ་ལྟ་བུ་ལ་སོགས་པ་དང། སེམས་ཅན་དམྱལ་བ་དག་ཏུ་བཙལ་ན་  
ཡང་མ་རྙེད་དོ། །དེ་ནས་རི་རབ་ཀྱི་བང་རིམ་དང་པོར་འཛེགས་ནས། གཉིས་པ་དང། གསུམ་པར་འཛེགས། གནོད་སྦྱིན་གྱི་བདག་པོ་ངལ་བསོ་པོ་ལ་མ་དྲིས་པར་སུམ་ཅུ་རྩ་  
གསུམ་ལྷའི་གནས་སུ་བཙལ་ཏེ། སྐྱེད་མོས་ཚལ་ཤིང་རྟ་སྣ་ཚོགས་ཞེས་བྱ་བ་དང། རྩུབ་པོར་འགྱུར་བ་དང། འདྲེས་པ་དང། དགའ་བ་ཞེས་བྱ་བའི་སྐྱེད་མོས་ཚལ་དུ་ཡང་  
བཙལ་ཏེ། པ་རི་ཡ་ཏྲ་ཀོ་དཱ་བི་དྷ་རའི་དྲུང་དུ་ཡང་སོང་ངོ་།དེ་ནས་ལྷའི་འདུན་ས་ཆོས་བཟང་ཞེས་བྱ་བ་གྲོང་ཁྱེར་བཟང་པོའི་ནང་དུ་ཞུགས་ཏེ། དེ་ནས་བརྒྱ་བྱིན་ལྷའི་དབང་པོའི་  
ཁང་པ་རྣམ་པར་རྒྱལ་དུ་འགྲོ་བར་བརྩམས་པ་དང། དེར་གནོད་སྦྱིན་ལག་ན་རྡོ་རྗེ་ལ་སོགས་པ་གནོད་སྦྱིན་དུ་མ་དང། ལྷ་སྟོང་གིས་བཟུང་བ་དང། དེ་མྱུར་དུ་མགྱོགས་པར་  
  
  
ཕྱོགས་གཞན་ཞིག་ཏུ་རིང་ཞིག་ཏུ་གནས་ནས་མདོར་ན་ཡི་ཆད་པར་གྱུར་ཏེ། གནོད་སྦྱིན་རྣམས་ཀྱི་བདག་པོ་ངལ་བསོ་བའི་དྲུང་དུ་སོང་ནས་  
རྡོ་ལེབ་ལ་བདག་གི་ལུས་བརྡབས་ནས། ཀྱི་ཧུད་བུ། ཀྱི་ཧུད་ཕ། ཀྱི་ཧུད་དགའ་བྱེད། ཅེས་སྨྲེ་ཞིང་སྨྲ་སྟེ། སྡེ་དཔོན་ཆེན་པོ། སུས་ཕྲོགས། མི་དགའ་ན། བུ་སློང་ན་སྩལ་དུ་  
གསོལ། ཞེས་སྨྲས་པ་དང། གནོད་སྦྱིན་གྱི་རྒྱལ་པོ་ཆེན་པོ་ངལ་བསོ་པོས་སྨྲས་པ། ཆེ་ཞེས་མྱ་ངན་ཐོང་ལ་མཆི་མ་ཕྱིས་ཤིག་།ཁྱོད་ཀྱི་གནས་སུ་ཉིན་པར་གནས་ཤིང་སུ་འོངས་  
སོམས་ཤིག་ཅེས་སྨྲས་པ་དང། དེས་སྨྲས་པ། སྡེ་དཔོན་དགེ་སྦྱོང་གོའུ་ཏ་མ་ལགས་སོ། །དེས་དེ་སྟེ་དེ་བཞིན་སོང་ལ། བཅོམ་ལྡན་འདས་ལ་སྐྱབས་སུ་སོང་ཞིག་དང། ཁྱོད་  
ལ་དགའ་བྱེད་དེ་བཅོམ་ལྡན་འདས་ཀྱིས་སྟོན་ཏོ། །ཞེས་སྨྲས་པ་དང་དེ་སྲོག་སྟོར་བ་ལས་སླར་རྙེད་པ་བཞིན་དུ་རིངས་ཤིང་མྱུར་དུ་རང་གི་གནས་སུ་སོང་བ་དང། གནོད་སྦྱིན་མོ་  
འཕྲོག་མས། སངས་རྒྱས་བཅོམ་ལྡན་འདས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན། དཔེ་བྱད་བཟང་པོས་སྐུ་སྤྲས། ཉི་ཟེར་སྟོང་ལས་འདས་པའི་འོད་འདོམ་  
གང་གིས་བརྒྱན་པ། རིན་པོ་ཆེའི་རི་འགྲོ་བ་བཞིན་ཁོ་ར་ཁོར་ཡུག་ནས་བཟང་བ་མཐོང་མ་ཐག་ཏུ་དགའ་བ་སྐྱེས་སོ། །བུ་དགའ་བྱེད་རྙེད་དོ། །སྙམ་ནས་བཅོམ་ལྡན་འདས་གང་ན་  
  
  
༄༅། །བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་  
ནས༑ གནོད་སྦྱིན་མ་འཕྲོག་མས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གོའུ་ཏ་མ་ཁྱོད་ཀྱིས་བདག་གི་བུ་དགའ་བྱེད་བསྟན་དུ་གསོལ། བདག་གི་བུ་དགའ་  
བྱེད་མ་མཐོང་ནས། རིང་ཞིག་ལོན་ནོ། །ཞེས་སྨྲས་པ་དང། བཅོམ་ལྡན་འདས་ཀྱིས་གནོད་སྦྱིན་མོ་འཕྲོག་མ་ལ། འཕྲོག་མ་ཁྱོད་ལ་བུ་མང་ཞེ་ན། ཇི་སྙེད་ཡོད་ཅེས་རྨས་པ་  
དང༑ དེས་སྨྲས་པ། བཅོམ་ལྡན་འདས་བུ་ལྔ་བརྒྱ་མཆིས་སོ། །བཅོམ་ལྡན་འདས་ཀྱིས་འཕྲོག་མ་དེ་སྟེ། ཁྱོད་ཀྱི་བུ་ལྔ་བརྒྱ་ལས་གཅིག་ཅིག་མེད་པ་ལྟ་ཅི་ཉེས་ཞེས་གསུངས་པ་དང་  
བཅོམ་ལྡན་འདས་བདག་གི་དགའ་བྱེད་མ་མཐོང་ན། ཁྲག་དྲོན་མོ་སྐྱུགས་ཏེ་གདོན་མི་ཟ་བར་དུས་བགྱིད་དོ། །ཞེས་གསོལ་པ་དང། འཕྲོག་མ་ཁྱོད་ཀྱི་བུ་ལྔ་བརྒྱ་ལས་གཅིག་མ་མཐོང་  
ན་ཡང་འདི་འདྲ་བར་སྡུག་བསྔལ་ན་གང་ལ་བུ་གཅིག་པུ་ཡོད་པ་ཡང་ཁྱོད་ཀྱིས་བསད་དེ་ཟོས་ན། དེའི་སྡུག་བསྔལ་ཅི་འདྲ་བར་འགྱུར། དེས་བཅོམ་ལྡན་འདས་དེ་བས་སྡུག་བསྔལ་  
བ་རབ་ཏུ་ཆེའོ། །ཞེས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། འཕྲོག་མ་ཁྱོད་བུ་དང་བྲལ་བའི་སྡུག་བསྔལ་འདི་འདྲ་བར་ཤེས་བཞིན་དུ་གཞན་གྱི་བུ་ཅིའི་ཕྱིར་ཟ་  
  
  
།ཅེས་གསོལ་པ་དང། བཅོམ་ལྡན་འདས་ཀྱིས་ཚུར་ཤོག་ང་ལ་སྐྱབས་སུ་སོང་སྟེ། བསླབ་པའི་གཞི་གཟུང་ལ་  
རྒྱལ་པོའི་ཁབ་ན་གནས་པའི་སྐྱེ་བོ་མང་པོ་ལ་མི་འཇིགས་པ་བྱིན་ཅིག་དང། གལ་ཏེ་འདི་ཉིད་ན་འདུག་བཞིན་དུ་དགའ་བྱེད་མཐོང་བར་གདོན་མི་ཟའོ། །ཞེས་བཀའ་སྩལ་པ་དང། དེས་  
བཙུན་པ། འདི་ལྟར་དེང་ཕན་ཆད་བཅོམ་ལྡན་འདས་ལ་སྐྱབས་སུ་མཆི་བ་དང། བསླབ་པའི་གཞི་བཟུང་སྟེ། རྒྱལ་པོའི་ཁབ་ན་གནས་པའི་སྐྱེ་བོ་མང་པོ་ལ་ཡང་མི་འཇིགས་པ་སྩལ་  
ཏོ༑ ༑དེ་ནས་བཅོམ་ལྡན་འདས་ཀྱིས་དེའི་བུ་དགའ་བྱེད་བསྟན་ནས། དེས་ཀྱང་བཅོམ་ལྡན་འདས་ལ་སྐྱབས་སུ་སོང་ནས་བསླབ་པའི་གཞི་བཟུང་སྟེ། རྒྱལ་པོའི་ཁབ་ན་གནས་པའི་  
སྐྱེ་བོ་མང་པོ་ལ་མི་འཇིགས་པ་བྱིན་ནོ། །ནམ་གྱི་ཚེ་འཕྲོག་མ་བཅོམ་ལྡན་འདས་ལ་སྐྱབས་སུ་སོང་སྟེ། བསླབ་པའི་གཞི་བཟུང་ནས་རྒྱལ་པོའི་ཁབ་ན་གནས་པའི་སྐྱེ་བོ་མང་པོ་རྣམས་ལ་  
མི་འཇིགས་པ་སྦྱིན་པ་དེའི་ཚེ། དགེ་སློང་དག་ཐེ་ཚོམ་སྐྱེས་ཏེ་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་བཙུན་པ་གནོད་སྦྱིན་མོ་འཕྲོག་མས། ལས་ཅི་  
བགྱིས༑ ལས་གང་གི་རྣམ་པར་སྨིན་པས་ན། མདངས་འཕྲོག་མའི་གནོད་སྦྱིན་མོར་སྐྱེས་ལ་འདི་ལས་བུ་ལྔ་བརྒྱ་བཙས། ཞེས་ཞུས་པ་དང། བཅོམ་ལྡན་འདས་ཀྱིས་བཀའ་  
  
  
༄༅། །སྩལ་པ། དགེ་སློང་དག་གནོད་སྦྱིན་མོ་འཕྲོག་མས་ལས་བྱས་ཤིང་བསགས་པས་ཚོགས་རྙེད་པ་དང། རྐྱེན་སྨིན་པ་ནི་ཆུ་བོ་བཞིན་ཉེ་བར་གནས་ཏེ། གདོན་མི་  
ཟ་བར་འགྱུར་རོ། །འཕྲོག་མས་ལས་བྱས་ཤིང་བསགས་པ་ནི་གཞན་གྱིས་མྱོང་བར་མི་འགྱུར་རོ། །དགེ་སློང་རྣམས་ལས་བྱས་ཤིང་བསགས་པ་ནི་ཕྱི་རོལ་གྱི་སའི་ཁམས་ལ་རྣམ་པར་མི་  
སྨིན༑ ཆུའི་ཁམས་ལ་མ་ཡིན། མེའི་ཁམས་ལ་མ་ཡིན། རླུང་གི་ཁམས་ལ་མ་ཡིན་གྱི། ཟིན་པའི་ཕུང་པོ་དང། ཁམས་དང་སྐྱེ་མཆེད་འདི་ཉིད་ལ་དགེ་བ་དང། མི་དགེ་བའི་ལས་  
བྱས་པ་ནི་རྣམ་པར་སྨིན་ཏོ། །ལས་རྣམས་སྟོར་བར་མི་འགྱུར་བ་།བསྐལ་པ་དག་ནི་བརྒྱ་ལོན་ཀྱང། །དུས་དང་འཕྲོད་ནས་ཐོབ་པ་ནི། །ལུས་ཅན་རྣམས་ལ་འབྲས་བུར་སྨིན། །དགེ་  
སློང་དག་སྔོན་འདས་པའི་དུས་ན་བྱུང་བ་ནི། རྒྱལ་པོའི་ཁབ་འདི་ཉིད་ན་གྲོང་ཁྱེར་གཞན་ཞིག་ཏུ་བ་ལང་རྫི་བོ་ཞིག་གནས་པ་དེས། རིགས་དང་མཉམ་པ་ལས་ཆུང་མ་ཞིག་བླངས་  
ཏེ༑ དེས་དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །དེ་ལ་རྩེ་དགའ་ཡོངས་སུ་སྤྱད་པས། དུས་ཕྱི་ཞིག་ན་ཆུང་མ་སེམས་ཅན་དང་ལྡན་པར་གྱུར་ཏོ། །སངས་རྒྱས་མི་འབྱུང་བ་  
ན་རང་སངས་རྒྱས་འཇིག་རྟེན་དུ་འབྱུང་སྟེ། ཉམས་ཤིང་དམན་པ་ལ་ཐུགས་བརྩེ་བ། གནས་པས་མཐར་ཚ་བ་འཇིག་རྟེན་པའི་ཡོན་གནས་གཅིག་པའོ། །ཇི་ཙམ་ན་རང་སངས་རྒྱས་  
  
  
དེའི་ཚེ་ན་རྒྱལ་པོའི་ཁབ་ཀྱི་གྲོང་ཁྱེར་དུ་དུས་སྟོན་ཉེ་བར་གྱུར་ཏོ། །དེར་སྡུན་[* SNGUN ?]ཨན་པ་ལྔ་བརྒྱ་ཙམ་ཞིག་གཙང་ཞིང་བསོད་པའི་བཟའ་  
བ་དང། བཅའ་བ་ཁྱེར་ཏེ། གོས་སྣ་ཚོགས་ཀྱིས་ཀླུབས། མེ་ཏོག་ཀུ་སུ་མ་དྲི་ཞིམ་པོས་བརྒྱན་ཏེ། གར་བྱེད། གླུ་ལེན། རྔ་རྡུང་ཞིང་སྐྱེད་མོས་ཚལ་གྱི་སར་དོང་བའི་བར་དུ་བ་ལང་རྫི་མོ་  
ཞིག་དར་བ་བུམ་པ་གང་ཐོགས་ཏེ། ལམ་དེ་ནས་མར་སོང་བ་དང་སྡུན་[* SNGUN ?]ཨན་པ་དེ་དག་གིས་དེ་མཐོང་ནས། གྲོགས་མོ་ཚུར་ཤོག་གླུ་བླང་ངོ། །ཞེས་སྨྲས་པ་དང། དེས་ཀྱང་དེ་  
དག་གར་ཇི་ལྟར་བྱེད་པ་དེ་ལྟ་དེ་ལྟར་བྱས་པས། དེའི་མངལ་ཞིག་པར་གྱུར་ཏོ། །དེ་ཁྲོས་ནས་རང་སངས་རྒྱས་ལ་ཨ་མྲའི་འབྲས་བུ་སྨིན་པ་ལྔ་བརྒྱ་ཕུལ་ནས་སྨོན་ལམ་བཏབ་པ། དགེ་བའི་རྩ་  
བ་འདིས་བདག་གང་དང་གང་དུ་སྐྱེས་པ་དེ་དང་དེར་མདངས་འཕྲོག་པའི་གནོད་སྦྱིན་མོ་ཞིག་ཏུ་སྐྱེས་ལ་རྒྱལ་པོའི་ཁབ་ཀྱི་མི་རྣམས་ཀྱི་བུ་དང་བུ་མོ་བདག་གིས་ཕྲོགས་ཏེ། ཟ་བར་གྱུར་ཅིག་བདག་  
ལ་བུ་ལྔ་བརྒྱ་བཙའ་བར་གྱུར་ཅིག་ཅེས་སྨྲས་སོ། །དགེ་སློང་དག་དེའི་ཚེ་བ་ལང་རྫིའི་ཆུང་མར་གྱུར་བ་ནི་ད་ལྟར་འཕྲོག་མ་འདི་ཡིན་ཏེ། སྨོན་ལམ་བཏབ་པའི་དབང་གིས་འདི་ལྟ་བུར་  
སྐྱེས་པ་ཡིན་ནོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཞེ་གཅིག་པ། གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས་དགེ་སློང་མ་དགོན་པ་ལ་གནས་  
  
  
༄༅། །པར་མི་བྱའོ། །ཞེས་གསུངས་པ་དང། དེ་དག་ཚོང་འདུས་དང། སྲང་དང། ལམ་གྱི་སུམ་མདོ་དག་ཏུ་བསམ་གཏན་ལ་ཞུགས་པ་དང། དེ་ཡང་ཉེས་པའི་  
དམིགས་སུ་གྱུར་ཏེ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དེ་ལྟ་བས་ན། དགེ་སློང་མ་དག་དབྱར་མོ་ཁང་དུ་གནས་པར་བྱའོ། །  
ཞེས་བཀའ་སྩལ་པ་དང། དད་པའི་བྲམ་ཟེ་དང་ཁྱིམ་བདག་དག་གིས་བཅོམ་ལྡན་འདས་ཀྱིས་དགེ་སློང་མ་རྣམས་ལ་དབྱར་མོ་ཁང་གནང་ངོ། །ཞེས་ཐོས་ནས། དེ་དག་གིས་གྲོང་  
ཁྱེར་གྱི་ཕྱི་རོལ་ཏུ་དགེ་སློང་མའི་དབྱར་མོ་ཁང་བརྩིགས་པ་དང། དགེ་སློང་མ་དག་ལ་དེ་བཞིན་དུ་མི་རྒོད་དང། ནལ་གྱི་བུ་དང། སུའི་བུ་གཏོལ་མེད་པ་དག་གླགས་ལྟ་བར་གྱུར་ནས་  
ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་དེ་ལྟ་བས་ན་དགེ་སློང་མའི་དབྱར་མོ་ཁང་གྲོང་ཁྱེར་གྱི་ཕྱི་རོལ་ཏུ་མ་བརྩིགས་པར་གྲོང་  
ཁྱེར་གྱི་ནང་དུ་བརྩིག་པར་བྱའོ། །ཞེས་བཀའ་སྩལ་ཏོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་མ་སྦོམ་དགའ་མོ་དབྱར་མོ་ཁང་གི་སྒོ་ན་འདུག་སྟེ། བྲམ་ཟེ་དང། ཁྱིམ་  
བདག་དག་ལ་འཕྱས་པ་དང། དེ་དག་འཕྱ་ཞིང་སྨོད། ངན་དུ་ཟེར་ཏེ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས་བཅོམ་ལྡན་འདས་ཀྱིས་དགོངས་པ་  
  
  
དགེ་སློང་མ་དབྱར་མོ་ཁང་གི་སྒོ་ན་འདུག་པའི་ཕྱིར་ཏེ། དེ་ལྟ་བས་ན་དགེ་སློང་མ་དབྱར་མོ་ཁང་གི་སྒོ་ན་འདུག་པར་མི་བྱ་བར་དགོངས་ནས། །དགེ་སློང་  
རྣམས་ལ་བཀའ་སྩལ་པ། དགེ་སློང་རྣམས་བྲམ་ཟེ་དང་ཁྱིམ་བདག་དག་འཕྱ་བ་ནི་གནས་ཡིན་ཏེ། དེ་ལྟ་བས་ན་དགེ་སློང་མ་དབྱར་མོ་ཁང་གི་སྒོ་ན་འདུག་པར་མི་བྱའོ། །དགེ་སློང་མ་  
དབྱར་མོ་ཁང་གི་སྒོ་ན་འདུག་ན་འདས་པ་དང་བཅས་པར་འགྱུར་རོ་།གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས་དགེ་སློང་མ་དབྱར་མོ་ཁང་གི་སྒོ་ན་འདུག་པར་མི་བྱའོ། །  
ཞེས་བཀའ་སྩལ་པ་དང། སྦོམ་དགའ་མོ་སྐར་ཁུང་དུ་འདུག་སྟེ་བྲམ་ཟེ་དང་ཁྱིམ་བདག་དག་ལ་འཕྱ་བ་དང། དེ་དག་ཀྱང་ངོར་འཕྱ་ནས་སྔ་མ་བཞིན་ཏེ། དགེ་སློང་མ་སྐར་ཁུང་དུ་  
འདུག་པར་མི་བྱའོ། །ཞེས་བྱ་བའི་བར་དུ་སྟེ། དགེ་སློང་མ་སྐར་ཁུང་དུ་འདུག་ན་འདས་པ་དང་བཅས་པར་འགྱུར་རོ། །སྡོམ་ནི། སང་ཀ་ཀྵི་ནི་གནང་བའོ། །སྐྱེས་པ་འཁྲུ་བར་ཁྲུས་མི་  
བྱ༑ ༑སྲང་དག་ཏུ་ནི་མི་འགྲོ་སྟེ། །དེ་དག་བསྙེན་པར་དེས་རྫོགས་སོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་  
ཏེ༑ དགེ་སློང་མ་དག་གི་དབྱར་མོ་ཁང་ན་ཆོས་གོས་ལྔ་གྱོན་ཏེ་ལས་ཀུན་བྱེད་པ་དང། དེ་དག་ཉོན་མོངས་པར་གྱུར་ཏོ། །དེ་ལྟར་གྱུར་པ་ཐོས་ནས་དགེ་སློང་མ་དག་གིས་དགེ་སློང་ལ་སྨྲས་  
  
  
༄༅། །པ་དང། དགེ་སློང་ཕ་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དེ་ལྟ་བས་ན་དགེ་སློང་མ་སང་ཀ་ཀྵི་གནང་གི་གྱོན་ཏེ། དབྱར་  
མོ་ཁང་གི་ལས་ཀུན་བྱོས་ཤིག། ཅེས་བཀའ་སྩལ་ཏོ། བྲམ་ཟེ་དང་ཁྱིམ་བདག་དག་དབྱར་མོ་ཁང་དུ་འོངས་ན་ཡང་དེ་དག་དེ་བཞིན་དུ་སང་ཀ་ཀྵི་གྱོན་པས་ལས་བྱེད་དེ། དེ་དག་ཆགས་  
པར་གྱུར་ཏོ། །གཞན་དད་པ་དག་ནི་འཕྱའོ། །དེ་ལྟར་གྱུར་པ་དགེ་སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་  
བྲམ་ཟེ་དང། ཁྱིམ་བདག་འཕྱ་བ་ནི་གནས་ཡིན་ཏེ། དེ་ལྟ་བས་ན་དགེ་སློང་མ་བྲམ་ཟེ་དང། ཁྱིམ་བདག་གི་མདུན་ན་སང་ཀ་ཀྵི་གྱོན་ཏེ་ལས་མ་བྱེད་ཅིག་དགེ་སློང་མས་བྲམ་ཟེ་དང་  
ཁྱིམ་བདག་གི་མདུན་དུ་སང་ཀ་ཀྵི་གྱོན་པས་ལས་བྱེད་ན་འདས་པ་དང་བཅས་པར་འགྱུར་རོ། །འདི་ལྟར་ནམ་བྲམ་ཟེ་དང། ཁྱིམ་བདག་གི་མདུན་དུ་ལས་བྱེད་པ་དེའི་ཚེ། སང་ཀ་ཀྵི་ས་  
དཔུང་པ་གཡོགས་ལ་སང་ཀ་ཀྵི་གྱོན་ཏེ་ལས་ཀུན་བྱོས་ཤིག་གླེང་གཞི་ནི་མཉན་དུ་ཡོད་པ་ན་སྟེ། སྦོམ་དགའ་མོ་སྐྱེས་པ་འཁྲུ་བའི་སར་དེས་ཁྲུས་བྱས་པ་དང། ཁྱེའུ་དང་གཞོན་  
ནུ་དག་གིས་དེ་མཐོང་ནས་གཅིག་ལ་གཅིག་གཏམ་དུ་ཟེར་བ་ནི། ཀྱེ་ལྟོས་ཤིག་དགེ་སྦྱོང་མ་མགོ་བྱི་མོ་དེའི་ལུས་ནི་ནགས་ཀྱི་མ་ཧེ་བཞིན་ནོ། །དེ་ལྟར་གྱུར་པ་དགེ་སློང་མ་དག་  
  
  
དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། གང་སུ་ཞིག་དགེ་སློང་མ་སྐྱེས་པ་འཁྲུ་བའི་སར་འཁྲུ་ན་ཉེས་  
པའི་དམིགས་ཡིན་ཏེ། དེ་ལྟ་བས་ན་དགེ་སློང་མས་སྐྱེས་པ་འཁྲུ་བའི་སར་ཁྲུས་མི་བྱ་བར་དགོངས་ནས། དགེ་སློང་དག་ལ་བཀའ་སྩལ་པ། དགེ་སློང་རྣམས་བྲམ་ཟེ་དང་ཁྱིམ་བདག་འཕྱ་བ་ནི་  
གནས་ཡིན་ཏེ། དེ་ལྟ་བས་ན་དགེ་སློང་མས་སྐྱེས་པ་འཁྲུ་བའི་གནས་སུ་མ་འཁྲུ་ཞིག་དགེ་སློང་མས་སྐྱེས་པ་འཁྲུ་བའི་སར་འཁྲུ་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་  
དུ་ཡོད་པ་ན་སྟེ། དགེ་སློང་མ་སྦོམ་དགའ་མོ་ལམ་གྱི་བཞི་མདོ་ན་འདུག་ནས། བྲམ་ཟེ་དང་ཁྱིམ་བདག་རྣམས་ལ་འཕྱས་པ་དང། དེ་དག་གིས་ཀྱང་དགེ་སྦྱོང་མགོ་རེག་མོ་ལམ་གྱི་བཞི་  
མདོར་འདུག་སྟེ། ཡུ་བུ་ཅག་ལ་འཕྱ་ཡི་ལྟོས་ཤིག་ཅེས་འཕྱའོ། །དེ་ལྟར་གྱུར་པ་དགེ་སློང་མ་དག་གིས་ཐོས་ནས་དགེ་སློང་དག་ལ་སྨྲས་པ་དང། དགེ་སློང་དག་གིས་བཅོམ་ལྡན་  
འདས་ལ་གསོལ་ནས། བཅོམ་ལྡན་འདས་ཀྱིས་སྩལ་པ། དགེ་སློང་དག་བྲམ་ཟེ་དང་ཁྱིམ་བདག་དག་ནི་འཕྱ་བ་གནས་ཡིན་ཏེ། དེ་ལྟ་བས་ན་དགེ་སློང་མས་སྲང་དུ་མ་འགྲོ་ཞིག་འགྲོ་  
ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། ཚེ་དང་ལྡན་པ་ཨུ་པ་ལིས་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་བཅོམ་ལྡན་འདས་  
  
  
༄༅། །ཀྱིས་ནི་གོའུ་ཏ་མི་སྐྱེ་དགུའི་བདག་མོ་ཆེན་མོ་བླ་མའི་ཆོས་ཁས་བླངས་པས་རབ་ཏུ་བྱུང་ཞིང་བསྙེན་པར་རྫོགས་ནས་དགེ་སློང་མའི་དངོས་པོར་འགྱུར་རོ། །  
ཞེས་གསུངས་ན། ཅི་བཙུན་པ་དགེ་སློང་མ་ལྔ་བརྒྱ་དེ་དག་གིས་ཀྱང་བླ་མའི་ཆོས་ཁས་བླངས་པས་རབ་ཏུ་བྱུང་ཞིང་བསྙེན་པར་རྫོགས་ནས་དགེ་སློང་མའི་དངོས་པོར་འགྱུར་ལགས་  
སམ། ཨུ་པ་ལི། དགེ་སློང་མ་ལྔ་བརྒྱ་དེ་དག་ཀྱང་བླ་མའི་ཆོས་ཁས་བླངས་པས་རབ་ཏུ་བྱུང་ཞིང་བསྙེན་པར་རྫོགས་ནས་དགེ་སློང་མའི་དངོས་པོར་གྱུར་ཏོ། །སྡོམ་ནི། ཇི་ལྟར་མཚན་  
གཉིས་པ་དང་ཡང། །དེ་བཞིན་གླེ་ཡང་འདམས་གྱུར་པ། །རྟག་ཏུ་ཁྲག་རབ་འཛག་པ་དང། ཐ་མ་ཡི་ནི་ཁྲག་མེད་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་  
ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། མཉན་དུ་ཡོད་པ་ན་དགེ་སློང་མ་གཞན་ཞིག་གིས་མཚན་གཉིས་པ་ཞིག་རབ་ཏུ་ཕྱུང་པ་དང། དེས་དགེ་སློང་མ་དག་  
ལ་མཚན་མ་བསྟན་ནས། དགེ་སློང་མ་དག་གིས་དེ་ལ་ཕུ་ནུ་མོ་ཁྱོད་ཇི་ལྟ་བུ། ཞེས་དྲིས་པ་དང། དེས་སྨྲས་པ། ཆེ་ཞེ། མཚན་གཉིས་མའོ། །དེ་ལྟར་གྱུར་པ་དགེ་སློང་མ་དག་  
གིས་དགེ་སློང་ལ་སྨྲས་པ་དང། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་མཚན་གཉིས་པ་ནི་མ་ནིང་ཡིན་གྱི་  
  
  
དགེ་སློང་མཚན་གཉིས་པ་ནི་ཆོས་འདུལ་པ་འདི་ལ་རབ་ཏུ་སྐྱེ་བའི་ཆོས་ཅན་དུ་མི་འགྱུར་རོ། །དེ་ལྟ་བས་ན་གང་སུ་ཞིག་རབ་ཏུ་འབྱུང་བར་  
འདོད་དེ། དེ་འོངས་ན་དེ་ལ་དེ་དག་གིས་ཁྱོད་མཚན་གཉིས་པ་མ་ཡིན་ནམ། ཞེས་དྲིས་ཤིག་མ་དྲིས་པར་རབ་ཏུ་ཕྱུང་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་  
པ་ན་སྟེ། མཉན་དུ་ཡོད་པ་ན་དགེ་སློང་མ་གཞན་ཞིག་གིས་གླེ་འདམས་པ་ཞིག་རབ་ཏུ་ཕྱུང་ནས་དེ་ཆབ་ཁུང་སར་སོང་སྟེ། གཅིས་པ་དང། དེ་ཡང་བཤང་གཅི་གཉིས་ཀ་བྱུང་སྟེ་  
དེ་སླར་བྱུང་བ་དང། དགེ་སློང་མ་གཞན་ཞིག་དེར་ཞུགས་པ་དང་ཆབ་ཁུང་ས་བཤང་བས་མ་རུང་པར་གྱུར་པ་དེས་མཐོང་ནས། དེས་ནུ་མོ་ཆབ་ཁུངས་འདི་བཤང་བ་ས་མ་རུང་བར་  
སུས་བྱས། ཞེས་དྲིས་པ་དང། དེས་ཆེ་ཞེ། བདག་གིས་བག་མ་མཆིས་པས་མ་རུང་པར་བགྱིས་སོ། །ཞེས་སྨྲས་པ་དང། དེས་ནུ་མོ་ཁྱོད་ཀྱིས་བག་མེད་པ་ཅི་ཞིག་བྱས། ཞེས་དྲིས་པ་  
དང། དེས་སྨྲས་པ། ཆེ་ཞེ། བདག་ནི་གླེ་འདམས་མ་སྟེ། གཅི་བར་བསམ་པ་དང། དེ་ན་བཤང་བ་ཡང་བྱུང་ན། བདག་གིས་ཇི་ལྟར་བགྱི། དེ་ལྟར་གྱུར་པ་དགེ་སློང་མ་དག་གིས་དགེ་  
སློང་ལ། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱོད་ཀྱིས་གླེ་འདམས་མ་དེ་སྐྲོད་ཅིག་དགེ་སློང་གི་ཆོས་  
  
  
༄༅། །འདུལ་བ་ལ་གླེ་འདམས་མ་ལ་ནི་རབ་ཏུ་སྐྱེ་བའི་ཆོས་ཅན་དུ་མི་འགྱུར་རོ། །དེ་ལྟ་བས་ན་གང་སུ་ཞིག་རབ་ཏུ་འབྱུང་བར་དོད་པ་དེའི་དྲུང་དུ་འོངས་ན་དེས་གླེ་  
འདམས་མ་མ་ཡིན་ནམ། ཞེས་དྲིས་ཤིག་མ་དྲིས་པར་རབ་ཏུ་ཕྱུང་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་དགེ་སློང་མ་  
གཞན་ཞིག་གིས་རྟག་ཏུ་ཁྲག་འཛག་པ་ཞིག་རབ་ཏུ་ཕྱུང་སྟེ་དེའི་སྨད་གཡོགས་ཀྱི་གནས་སུ་ཁྲག་གིས་མ་རུང་བར་གྱུར་ཏེ་སྦྲང་བུ་དག་གིས་གང་བར་མཐོང་བ་དང། དེ་ལ་དགེ་སློང་  
མ་གཞན་ཞིག་གིས་ནུ་མོ་ཁྱོད་ཁྲག་རྟག་ཏུ་འཛག་གམ། ཞེས་དྲིས་པ་དང། དེས་སྨྲས་པ། ཕུ་ནུ་མོ་ཇི་ལྟར་བྱ། བདག་ནི་རྟག་ཏུ་ཁྲག་འཛག་པའོ། །དེ་ལྟར་གྱུར་པ་དགེ་སློང་མ་དག་གིས་  
དགེ་སློང་ལ་སྨྲས་པ་དང། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་རྟག་ཏུ་ཁྲག་འཛག་པ་ནི་མ་ནིང་མོ་ཡིན་ཏེ་  
དགེ་སློང་ཁྱེད་ཀྱིས་སྐྲོད་ཅིག་ཆོས་འདུལ་བ་ལ་འདི་རྟག་ཏུ་ཁྲག་འཛག་པ་ལ་རབ་ཏུ་སྐྱེ་བའི་ཆོས་ཅན་དུ་མི་འགྱུར་རོ། །དེ་བས་ན་གང་སུ་ཞིག་རབ་ཏུ་འབྱུང་བར་འདོད་དེ་དྲུང་དུ་འོངས་ན་  
དེས་ཁྱོད་རྟག་ཏུ་ཁྲག་འཛག་པ་མ་ཡིན་ནམ། ཞེས་དྲིས་ཤིག་མ་དྲིས་པར་རབ་ཏུ་ཕྱུང་ན་འདས་པ་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་  
  
  
བས། འདོད་ཆགས་དང་བྲལ་བ་མ་ཡིན་པས་ན། དགེ་སློང་མ་དག་ནི་དུས་དུས་སུ་ཁྲག་འཛག་པ་དང། དེས་དེ་མཐོང་ནས་དཔྱས་  
པ། ཕུ་ནུ་མོ་དག་ཁྱེད་ཅག་ལོག་པར་རྟོག་པ་ལ་རྟོག་གམ། ཅིའི་ཕྱིར་ཁྱེད་ཅག་ཁྲག་འཛག་ནུ་མོ་ཅི་ཞིག་འཕྱར་ཡོད། བུད་མེད་ནི་ཆོས་ཉིད་ཀྱིས་འདི་བཞིན་ན་ཁྱོད་ཅི་མི་འཛག་གམ། དེས་  
བདག་ནི་ཁྲག་མེད་ན་བདག་ལ་ཁྲག་འཛག་ཏུ་ཅི་ཞིག་ཡོད། ཅེས་སྨྲས་སོ། །དེ་ལྟར་གྱུར་པ་དགེ་སློང་མ་དག་གིས་དགེ་སློང་ལ་སྨྲས་ནས། དགེ་སློང་དག་གིས་བཅོམ་ལྡན་འདས་ལ་  
གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྲག་མེད་པ་ནི་མ་ནིང་ཡིན་ཏེ། ཁྱོད་ཀྱིས་སྐྲོད་ཅིག་དགེ་སློང་དག་ཁྲག་མེད་པ་ལ་ཆོས་འདུལ་བ་འདི་ལ་རབ་ཏུ་སྐྱེ་བའི་  
ཆོས་ཅན་དུ་མི་འགྱུར་རོ། །དེ་ལྟ་བས་ན་གང་སུ་ཞིག་རབ་ཏུ་འབྱུང་བར་འདོད་དེ་དེའི་དྲུང་དུ་འོངས་ན་དེས་ཁྱོད་ཁྲག་མེད་པ་མ་ཡིན་ནམ། ཞེས་དྲིས་ཤིག་མ་དྲིས་པར་རབ་ཏུ་ཕྱུང་ན་  
འདས་པ་དང་བཅས་པར་འགྱུར་རོ། །སྡོམ་ནི། མཚན་མ་ཙམ་དང་སྨེ་གབ་ཀྱི། །སྲད་བུས་དེ་ལ་བཅིང་བར་བྱ། །ཐུ་མི་བྱ་དང་དགེ་སློང་ཆགས། །དགེ་སློང་མས་ཀྱང་བཤགས་མི་བྱ། །  
སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། མཉན་དུ་ཡོད་པ་ན་དགེ་སློང་མ་གཞན་ཞིག་གིས་མཚན་མ་  
  
  
༄༅། །ཙམ་ཡོད་པ་ཞིག་རབ་ཏུ་ཕྱུང་སྟེ། དེ་ཆབ་ཁུང་སར་ཞུགས་ནས། རིང་ཞིག་ལོན་ཏེ་སླར་བྱུང་བ་དང། དེ་ལ་དགེ་སློང་མ་དག་གིས་ནུ་མོ་རིང་ཞིག་ཐོགས་  
ཏེ་བྱུང་ན་ཅི་བྱེད། དེས་ཕུ་ནུ་མོ། །བདག་ནི་མཚན་མ་ཙམ་མཆིས་ལགས་ཏེ། མོ་མཚན་ཚང་བ་མ་ལགས་ན་ཇི་ལྟར་བགྱི། ཞེས་སྨྲས་སོ། །དེས་ནུ་མོ་ཁྱོད་མཚན་མ་ཙམ་པ་ཞིག་མ་ཡིན་  
ནམ། ཞེས་དྲིས་པ་དང། དེས་ཕུ་ནུ་མོ་བདག་ནི་མཚན་མ་ཙམ་མོ་།དེ་ལྟར་གྱུར་པ་དགེ་སློང་མ་དག་གིས་དགེ་སློང་དག་མ་ལ་སྨྲས་ཏེ། དགེ་སློང་དག་གིས་བཅོམ་ལྡན་འདས་ལ་གསོལ་  
ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་མཚན་མ་ཙམ་པ་མ་ནིང་ཡིན་ཏེ། ཁྱོད་ཀྱིས་སྐྲོད་ཅིག་དགེ་སློང་དག་ཆོས་འདུལ་བ་འདི་ལ་མཚན་མ་ཙམ་ལ་  
རབ་ཏུ་སྐྱེ་བའི་ཆོས་ཅན་དུ་མི་འགྱུར་རོ། །དེ་ལྟ་བས་ན་གང་སུ་ཞིག་རབ་ཏུ་འབྱུང་བར་འདོད་དེ་དེའི་དྲུང་དུ་འོངས་ན་དེ་དག་ལ་ཁྱོད་མཚན་མ་ཙམ་ཡོད་པ་མ་ཡིན་ནམ། ཞེས་དྲིས་  
ཤིག་མ་དྲིས་པར་རབ་ཏུ་ཕྱུང་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། འདོད་ཆགས་དང་བྲལ་བ་མ་ཡིན་པས་ན། དགེ་སློང་མ་སྔོན་གྱི་  
ལས་ཀྱི་ཉེས་པས་སྐབས་སྐབས་སུ་མོ་མཚན་ནས་ཁྲག་ཟགས་པས། དེའི་སྨད་གཡོགས་ཀྱི་གནས་གནས་སུ་མ་རུང་བར་གྱུར་ཏེ། སྦྲང་བུ་དག་གིས་གང་བ་དང་མི་མཛེས་ཏེ་  
  
  
ཏེ། དེ་ལྟར་གྱུར་པ་དགེ་སློང་དག་ལ་སྨྲས་ནས། དགེ་སློང་དག་གིས་བཅོམ་ལྡན་འདས་ལ་གསོལ་བ་དང། བཅོམ་ལྡན་  
འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་དག་དགེ་སློང་མས་སྨེ་གབ་ཆོངས་ཤིག་བཅོམ་ལྡན་འདས་ཀྱིས་དགེ་སློང་མས་སྨེ་གབ་ཆོངས་ཤིག། ཅེས་གསུངས་པ་དང་  
དགེ་སློང་མ་དག་སྨེ་གབ་འཆང་བར་གྱུར་ནས། དེ་ནས་དུས་ཕྱི་ཞིག་ན། སྦོམ་དགའ་མོ་བསོད་སྙོམས་ལ་ཞུགས་པ་དང། སྲང་དུ་སྨེ་གབ་ལྷུང་ནས། སྲང་ན་ཁྱེའུ་དང། བུ་མོ་དག་  
ཅིག་རྩེ་བ་དག་གིས་མཐོང་སྟེ། དེ་དག་གིས་འཕགས་མ་འདི་ཅི་ཞིག་ལྷུང། ཞེས་དྲིས་པ་དང། དེ་སྐད་སྨྲས་པས་ཁྲོས་ཏེ་བུ་ཟན་མོའི་བུ་མོ་དང། སྲིང་མོའི་དྲུང་དུ་དེང་ལ་དྲིས་ཤིག་  
དང། དེ་དག་གིས་སྟོན་ཏོ། །ཞེས་སྨྲས་སོ། །དེ་ལྟར་གྱུར་པ་དགེ་སློང་མ་དག་གིས་ཐོས་ཏེ། དགེ་སློང་དག་ལ་སྨྲས་པ་དང། དགེ་སློང་དག་གིས་བཅོམ་ལྡན་འདས་ལ་གསོལ་ནས་  
བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་དག་དེ་ལྟ་བུ་ཁོ་ནར་མོ་མཚན་གྱི་སྨེ་གབ་བཅང་བར་མི་བྱའོ། །སྲད་བུས་ཐོགས་ལ་རྐེད་པ་ལ་ཆོངས་ཞིག་དེ་ལྟར་ན་  
ཉེས་པའི་དམིགས་སུ་མི་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དེ་ནས་ཚེ་དང་ལྡན་པ་འོད་སྲུང་ཆེན་པོ་སྔ་དྲོ་ཤམ་ཐབས་དང། ཆོས་གོས་བགོས། ལྷུང་བཟེད་ཐོགས་ཏེ་  
  
  
༄༅། །མཉན་དུ་ཡོད་པར་བསོད་སྙོམས་ཀྱི་ཕྱིར་ཞུགས་པ་དང་དེ་སྦོམ་དགའ་མོས་མཐོང་ནས་མྱུར་ཞིང་རིངས་པར་དེའི་དྲུང་དུ་སོང་སྟེ། གླེན་པ། རབ་ཏུ་  
གླེན་པ། ཞེས་སྨྲས་ནས། མཆིལ་མས་བཏབ་པ་དང། དེས་སྨྲས་པ་སྲིང་མོ་ཁྱོད་ཀྱིས་ནི་ཉེས་པ་མེད་ཀྱི། ཚེ་དང་ལྡན་པ་ཀུན་དགའ་བོས། གལ་ཏེ་ཉེས་པ་སྦོམ་པོ་སྤྱོད་པའི་  
བུད་མེད་རྣམས་ལེགས་པར་བཤད་པའི་ཆོས་འདུལ་བ་ལ་རབ་ཏུ་ཕྱུང་སྟེ། བསྙེན་པར་རྫོགས་ནས་དགེ་སློང་མའི་དངོས་པོར་གནང་བས་ལན་ནོ། །དེ་ལྟར་གྱུར་པ་དགེ་  
སློང་དག་གིས་ཐོས་ཏེ། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས། དགེ་སློང་དག་སྦོམ་དགའ་མོ་ནི་དགེ་སྦྱོང་མ་ཡིན། དགེ་སློང་མ་མ་ཡིན་ཏེ། སྨད་  
འཚོང་མ་ཡང་ཇི་ལྟར་སྦོམ་དགའ་མོས་བྱས་པ་བཞིན་དགེ་སློང་ལ་མི་བྱེད་དོ། །དེ་ལྟ་བས་ན་དགེ་སློང་མས་དགེ་སློང་ལ་ཐུ་ཞེས་བྱ་བར་མ་བྱེད་ཅིག་ཅེས་བཀའ་སྩལ་ཏོ། །དགེ་  
སློང་མས་དགེ་སློང་ལ་ཐུ་ཞེས་བྱས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་ན་དགེ་སློང་གཞན་ཞིག་ལ་ཉེས་པ་བྱུང་སྟེ། དེས་དགེ་སློང་མ་ཞིག་  
མཐོང་ནས། འཕགས་མ་ཅུང་ཞིག་འདུག་ཅེས་སྨྲས་པ་དང། དེས་འཕགས་པ་ཅི་འཚལ། དེས་འཕགས་མ་བདག་ལ་ཉེས་པ་ཞིག་བྱུང་སྟེ་འཆགས་སོ་ཞེས་སྨྲས་སོ། །དེ་འདུག་ནས་དེས་དེའི་མདུན་དུ་  
  
  
དགོངས་ཤིག་འཕགས་མ། བདག་མིང་འདི་ཞེས་བྱ་བའི་དགེ་སློང་ལ་འདི་ལྟ་བུ་འདི་འདྲ་བའི་ཉེས་པ་ཞིག་བྱུང་སྟེ། བདག་གིས་འཕགས་མའི་མདུན་དུ་མཐོལ་ལོ། །འཆགས་  
སོ༑ ༑མི་འཆབ་བོ། །མཐོང་ཞིང་བཤགས་བས་བདེ་བར་འགྱུར་གྱི་མ་མཐོལ་མ་བཤགས་ན་ནི་མི་འགྱུར་རོ། །མོས་འཕགས་པ་ཅི། འདི་འདྲ་བའི་ཉེས་པ་ཡང་ཁྱོད་ལ་བྱུང་ངམ། དེ་ནི་མ་  
ལེགས་པ་བྱས་སོ། །ཞེས་སྨྲས་པ་དང། དགེ་སློང་དེ་སྐྱེངས་པར་གྱུར་ཏེ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་  
པ། དེ་ལྟ་བས་ན་དགེ་སློང་དག་དགེ་སློང་གིས་དགེ་སློང་མའི་མདུན་དུ་ཉེས་པ་བཤགས་པར་མི་བྱ་སྟེ། ཡོངས་སུ་དག་པ། ལྟ་བ་མཐུན་པའི་དགེ་སློང་གི་མདུན་དུ་བཤགས་པར་བགྱིའོ། །  
དགེ་སློང་གིས་དགེ་སློང་མའི་མདུན་དུ་ཉེས་པ་བཤགས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ་དེའི་དུས་ན་དགེ་སློང་མ་གཞན་ཞིག་ལ་ཉེས་པ་བྱུང་  
ནས། དེས་དགེ་སློང་ཞིག་མཐོང་སྟེ། དེས་བསྟི་སྟང་དུ་བྱ་བ་དང་བཅས་ཏེ་རྐང་པ་ལ་ཕྱག་འཚལ་ནས། འཕགས་པ་ཐུགས་རྗེས་དགོངས་ཏེ་ཅུང་ཞིག་བཞུགས་ཤིག་ཅེས་སྨྲས་པ་དང་  
དེས་འཕགས་མ་ཅི་དགོས་ཞེས་དྲིས་ན། དེས་འཕགས་པ་བདག་ལ་ཉེས་པ་ཞིག་བྱུང་སྟེ། དེ་འཕགས་པའི་སྤྱན་སྔར་བཤགས་སོ། །ཞེས་སྨྲས་པ་དང། དེ་འདུག་གོ་དེས་ཀྱང་དེའི་  
  
  
༄༅། །རྐང་པ་ལ་ཕྱག་བྱས་ཏེ། མདུན་དུ་འདུག་ནས་ཐལ་མོ་སྦྱར་ཏེ། འཕགས་པ་དགོངས་ཤིག་བདག་མིང་འདི་ཞེས་བྱ་བའི་དགེ་སློང་མ་ལ་འདི་ལྟ་བུ་འདི་  
འདྲ་བའི་ཉེས་པ་ཞིག་བྱུང་སྟེ། དེ་བདག་གིས་འཕགས་པའི་སྤྱན་སྔར་ཉེས་པ་བྱུང་བ་བཤགས་སོ། །མཐོལ་ལོ། །མི་འཆབ་བོ། །མཐོལ་ཞིང་བཤགས་ན་བདེ་བར་འགྱུར་རོ། །  
མ་བཤགས་མ་མཐོལ་ན་ནི་མ་ཡིན་ནོ། །དེས་འདི་ལྟ་བུའི་གཟུགས་ཀྱི་ཉེས་པ་བྱུང་བ་ནི་འཕགས་མས་མ་ལེགས་པ་བྱས་སོ། །ཞེས་སྨྲས་པ་དང། དགེ་སློང་མ་དེ་སྐྱེངས་པར་  
གྱུར་ཏོ། །དེ་ལྟར་གྱུར་པ་དགེ་སློང་དག་གིས་ཐོས་ནས། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་དག་དགེ་  
སློང་མས་དགེ་སློང་ཕའི་མདུན་དུ་ཉེས་པ་མཐོལ་བར་མི་བྱ་སྟེ་དགེ་སློང་མ་ཡོངས་སུ་དག་པ་ལྟ་བ་མཐུན་པའི་མདུན་དུ་ཉེས་པ་མཐོལ་བར་བྱའོ། །དགེ་སློང་མས་དགེ་  
སློང་གི་མདུན་དུ་ཉེས་པ་མཐོལ་ན་འདས་པ་དང་བཅས་པར་འགྱུར་རོ་།སྡོམ་ནི། དགེ་སློང་ཕས་ནི་ལས་བརྗོད་ཅིག་དགེ་སློང་མས་ནི་བརྟག་པར་བྱའོ། །ཁྲི་དང་ཁྲིའུ་ཡང་  
སྦྱིན་པར་བྱ། གཡོགས་པ་དག་ལ་མི་གཞག་གོ་སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་  
  
  
༑བཅོམ་ལྡན་འདས་ཀྱིས་དགེ་སློང་ཕའི་ལས་ཀྱང་སོ་སོ་།དགེ་སློང་མའི་ཡང་སོ་སོ། །སྤྱིའི་ལས་ནི་མ་གཏོགས་སོ། །ཞེས་གསུངས་པ་དང། དགེ་སློང་མ་དག་དགེ་སློང་ཕའི་  
མདུན་དུ་ལས་བྱས་པ་དང་འཇིགས་པར་གྱུར་ཏེ། ལས་བྱེད་པར་མ་སྦོབས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་  
བཀའ་སྩལ་པ། དགེ་སློང་དག་གིས་ལས་བྱོས་ཤིག་དགེ་སློང་མས་ནི་བརྟག་པར་བྱའོ། །བཅོམ་ལྡན་འདས་ཀྱིས་དེ་ལྟ་བས་ན། དགེ་སློང་དག་དགེ་སློང་གིས་ནི་ལས་བྱོས་  
ཤིག་དགེ་སློང་མས་ནི་བརྟག་པར་བྱའོ། །ཞེས་གསུངས་པ་དང། དགེ་སློང་མ་དག་གིས་ཇི་ལྟར་བརྟག་པ་མི་ཤེས་ཏེ། དེ་དག་གིས་དེ་ལྟར་གྱུར་པ་དགེ་སློང་དག་ལ་སྨྲས་ནས་  
དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་མ་དག་གིས་བག་ཡོད་པར་ཡིད་ལ་བྱ་སྟེ། འདི་ནི་གསོལ་བའོ། །  
འདི་ནི་ལས་དང་པོའོ། །འདི་ནི་གཉིས་པའོ། །འདི་ནི་གསུམ་པའོ་།ཞེས་ཤེས་པར་བྱའོ། །གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས་ཆོས་ཉན་པ་བསྒྲགས་  
པར་བྱོས་ཤིག་ཅེས་གསུངས་པ་དང། དགེ་སློང་དག་གིས་སྟན་མ་བཏིང་ནས། བཅོམ་ལྡན་འདས་ཀྱིས་སྟན་ཐིང་ཞིག་ཅེས་བཀའ་སྩལ་ཏོ། དེ་ནས་དུས་ཕྱི་ཞིག་ན་  
  
  
༄༅། །ཆོས་བཤད་པ་བསྒྲགས་པར་གྱུར་པ་ན། དགེ་སློང་མ་དག་འོངས་ནས་གཡོགས་པའི་ཁྲིའུ་ལ་འདུག་སྟེ། ཆོས་ཉན་པར་བརྩམས་པ་དང། དེར་  
དགེ་སློང་མ་གཞན་ཞིག་གིས་དྲན་པ་ཉེ་བར་མ་བཞག་སྟེ། ཁྲག་ཟགས་ནས་གཡོགས་པའི་ཁྲིའུ་མ་རུང་བར་གྱུར་ཏོ། །དེ་ནས་ཆོས་བསྒྲགས་པ་ཟིན་པ་དང། དགེ་སྐོས་ཀྱིས་  
སྟན་བསྡུ་བར་བརྩམས་པ་ན། ཇི་ཙམ་ན་གཡོགས་པའི་ཁྲིའུ་མ་རུང་བར་གྱུར་ཏེ། སྦྲང་བུས་གང་བ་མཐོང་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་  
གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དེ་ལྟ་བས་ན། དགེ་སློང་མ་དག་ཆོས་ཉན་པའི་ཕྱིར་འོངས་པ་ལ་གཡོགས་པའི་ཁྲིའུ་མི་སྦྱིན་ནོ། །དེས་  
ཀྱང་ཁྲིའུ་གཡོགས་པ་ལ་འདུག་པར་མི་བྱའོ། །བཅོམ་ལྡན་འདས་ཀྱིས་དགེ་སློང་མ་ཆོས་ཉན་དུ་འོངས་པ་ལ་ཁྲིའུ་གཡོགས་པ་མ་སྦྱིན་ཅིག་ཅེས་བཀའ་སྩལ་པ་དང། དགེ་  
སློང་དག་གིས་དེ་དག་ཆོས་ཉན་པའི་ཕྱིར་ལྷགས་པ་རྣམས་ལ་ཁྲིའུ་མ་གཡོགས་པ་བྱིན་པ་དང། ཇི་ཙམ་ན་སྐྱེ་དགུའི་བདག་མོ་ཆེན་མོ་ཆོས་ཉན་པའི་ཕྱིར་འོངས་པ་དང། དེ་ལ་  
ཡང་ཁྲིའུ་མ་གཡོགས་པ་ཞིག་བྱིན་པ་དང། དེས་འཕགས་པ། བདག་སྔོན་ཁྱིམ་ན་གནས་པ་ན་ཡང་ཁྲིའུ་གཡོགས་པ་ལ་ཅུང་ཟད་ཀྱང་མ་མཆིས་སོ། །ཞེས་སྨྲས་པ་  
  
  
དགེ་སློང་དག་གིས་སྨྲས་པ། གོའུ་ཏ་མི་བཅོམ་ལྡན་འདས་ཀྱིས་མ་གནང་སྟེ། དགེ་སློང་མ་ཆོས་ཉན་པའི་ཕྱིར་ལྷགས་པ་ལ་ཁྲིའུ་གཡོགས་པ་མ་སྦྱིན་ཅིག་ཅེས་བཀའ་སྩལ་  
ཏོ༑ ༑དེས་འཕགས་པ། དགེ་སློང་མ་གང་དག་དྲན་པ་ཉེ་བར་མི་འཇོག་པ་དེ་བཞིན་དུ་བདག་ཀྱང་ཉེས་པའི་དམིགས་ཅི་བགྱིད་དམ། ཞེས་སྨྲས་པ་དང། དེ་ལྟར་གྱུར་པ་དགེ་སློང་དག་  
གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས། དགེ་སློང་དག་དེ་ལྟ་བས་ན་གནང་བ་ནི། དྲན་པ་ཉེ་བར་འཇོག་པའི་དགེ་སློང་མ་དེ་དག་ཆོས་ཉན་པའི་ཕྱིར་འོངས་  
ན་དེ་དག་ལ་ཁྲིའུ་གཡོགས་པ་སྦྱིན་པར་བྱོས་ཤིག་འདི་ལ་ཐེ་ཚོམ་མ་བྱེད་ཅིག་ཅེས་བཀའ་སྩལ་ཏོ། །སྡོམ་ནི། ཆང་འཚོང་མ་དང་སྨད་འཚོང་མ། །བྲན་མོ་དང་ཡང་རེག་མི་བྱ་  
གནོད་པའི་གོས་དང་བྲང་མི་རྡུང། །དགེ་སློང་དག་གི་ནང་དུ་གཞག་སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་  
བཞུགས་ཏེ། དེ་ནས་དགེ་སློང་མ་སྦོམ་དགའ་མོ་སྔ་དྲོའི་དུས་ན་ཤམ་ཐབས་དང་ཆོས་གོས་བགོས། ལྷུང་བཟེད་ཐོགས་ཏེ་མཉན་དུ་ཡོད་པར་བསོད་སྙོམས་ཀྱི་ཕྱིར་ཞུགས་སོ། །  
དེ་བསོད་སྙོམས་ལ་ཞུགས་ནས། ཁྱིམ་མི་མོ་ཞིག་མཐོང་སྟེ། བགོ་བ་བཟང་ཞིང། སྨད་གཡོགས་དང། རྒྱན་བཟང་པོ་ཞིག་སྟེ། དེས་དེ་མཐོང་ནས་ནུ་མོ་ཁྱོད་ཀྱི་གོས་དང། རྒྱན་དག་ག་ལས་  
  
  
༄༅། །རྙེད། ཅེས་དྲིས་པ་དང། དེས་འཕགས་མ། བདག་ནི་ཆང་འཚོང་པ་སྟེ། དེ་ལས་འདི་དག་ཐམས་ཅད་རྙེད་དོ། །ཞེས་སྨྲས་པ་དང། སྦོམ་དགའ་མོས་  
ཐབས་འདི་ནི་ལེགས་པ་ཞིག་སྟེ། དེ་ལྟར་འགྲུབ་བམ། མི་འགྲུབ་པ་ལྟའོ། །སྙམ་བསམས་ནས་དེས་དེ་ལ་དམིགས་ཤིང་དྲན་པ་བཞིན་དུ་སོང་ནས། ཇི་ཙམ་ན་མཐོང་བ། གནས་གཞན་  
ཞིག་ན་བུད་མེད་ཅིག་གོས་དྲི་མ་ཅན་གྱོན་ལ། ཟས་མེད་ཅིང། དེ་རིད་ལ་གོམ་པ་དལ་གྱིས་འགྲོ་བ་ཞིག་མཐོང་ནས། བུ་མོ་ཁྱོད་སུའི་ཡིན་ཞེས་དྲིས་པ་དང། དེ་སྨྲས་པ། སུའི་  
ཡང་མ་ཡིན་ཏེ། གང་བདག་ལ་བཟའ་བ་དང། བགོ་བ་སྟེར་བ་དེའི་ལས་བདག་གིས་བགྱིའོ། །དེས་བུ་མོ། དེ་སྟེ་དེ་བཞིན་ན་ཆང་འཚོང་བ་ཅིའི་ཕྱིར་མི་སྤྱོད། ཅེས་སྨྲས་པ་དང་  
དེས་འཕགས་མ་ཅི་འདི་བཞིན་ཉིད་དུ་ཆང་འཚོང་བ་སྤྱོད་དུ་རུང་ངམ། དེར་ཐོག་མར་ནོར་མང་དུ་དགོས་སོ། །ཟོང་ཡོད་ཀྱང་སྣོད་དང་ཆང་འཐུང་བ་དག་བདེ་བར་འདུག་པའི་ཁང་པ་རྒྱ་  
ཆེན་པོ་རྣམས་ཀྱང་མེད་དོ། །ཞེས་སྨྲས་པ་དང། སྦོམ་དགའ་མོས་བུ་མོ་དེ་སྟེ། བདག་གིས་དེ་དག་ཐམས་ཅད་སྦྱར་ལ་ཁྱོད་ཀྱི་བཟའ་བ་དང་བགོ་བ་ཡང་སྦྱིན་གྱི། རྙེད་པ་ཐམས་  
ཅད་བདག་ལ་བྱིན་ཅིག་ཅེས་སོ། །དེས་འཕགས་མ་ལེགས་ཀྱི། དེ་བཞིན་དུ་བྱིན་ཅིག་དེ་བཞིན་བགྱིའོ། །སྦོམ་དགའ་མོས། དེ་དབྱར་མོ་ཁང་དང་ཉེ་བར་དེའི་ཁང་པ་ཞིག་བརྩིགས་  
  
  
ཟོང་དང། སྣོད་དང། ཡོ་བྱད་རྣམས་བྱིན་པ་དང། དེས་དེར་ཆང་འཚོང་བ་ལ་ཞུགས་ཏེ། ཆང་ཡང་ཞིམ་པོར་གྱུར་ནས་ཆང་འཐུང་བ་དག་དེར་མང་དུ་འདུས་ཤིང་འཚོགས་པ་  
དང༑ དེ་དག་མཐོང་ནས་ཆང་འཚོང་བ་གཞན་དག་ཕྲག་དོག་སྐྱེས་པར་གྱུར་ཏོ། །སྦོམ་དགའ་མོའི་ཡང་རྙེད་པ་དག་འཕེལ་ལོ། །དེ་ནས་དུས་ཕྱི་ཞིག་ན། རྒྱལ་པོ་ཕོ་བྲང་དུ་ཆང་ཞིག་  
དགོས་པར་གྱུར་ནས། རྒྱལ་པོའི་སྐྱེས་བུ་དག་གིས་ཆང་འཚོང་བ་ཐམས་ཅད་བསྡུས་པ་དང། དེ་དག་ཕྲག་དོག་ལངས་ཏེ། དེ་རྣམས་ཀྱིས་རྒྱལ་པོའི་སྐྱེས་བུ་དག་ལ། འདི་ནི་སྦོམ་  
དགའ་མོའི་ཆང་འཚོང་མ་ཞིག་དབྱར་མོ་ཁང་དང་ཉེ་བ་ན་ཆང་འཚོང་ཞིང་འདུག་གི་ཆང་མ་དེ་ཡང་ཁྲིད་ཅིག་ཅེས་སྨྲས་པ་དང། དེ་དག་གིས་དེ་བཟུང་སྟེ་ཁྲིད་དོ། །དེ་ངུ་བར་གྱུར་ཏེ་འཕགས་  
མ་སྦོམ་དགའ་མོ། རྒྱལ་པོའི་སྐྱེས་བུ་འདི་དག་གིས་བདག་ཁྲིད་དོ་།ཞེས་སྨྲས་པ་དང། དེ་མྱུར་དུ་གོམ་པ་མགྱོགས་པར་སོང་ནས། བུ་ཟན་མོའི་བུ་དག་བདག་གི་བུ་མོ་འདི་  
གར་བཀྲི། ཞེས་སྨྲས་སོ། །དེ་དག་གིས། ཅི་འཕགས་མ་ཆང་འཚོང་ངམ། མི་མཛའ་བ་རྣམས་ཀྱི་གཉའ་བར་རྡོག་པས་མནན་ལ་ཆང་ཡང་འཚོང་ངོ། །ཅི་འཕགས་མ་ལ་ཡང་  
དགྲ་ཡོད་དམ། ཞེས་སྨྲས་པ་དང། ཁྱེད་ཅག་ཉིད་ངའི་དགྲ་ཆེན་པོ་ཡིན་ཏེ། དེའི་ཕྱིར་བདག་གི་བུ་མོ་ཁྲིད་དོ། །ཞེས་སྨྲ་ཞིང་དེ་དག་འཐབ་པ་བྲམ་ཟེ་དང་ཁྱིམ་བདག་གིས་  
  
  
༄༅། །མཐོང་སྟེ། དེ་དག་གིས་ཀྱེ་འདི་དག་ཅི། ཞེས་དྲིས་པ་དང། དེ་དག་གིས་ཞིབ་ཏུ་སྨྲས་པ་དང། དེ་དག་འཕྱ་ཞིང་སྨོད་ངན་དུ་ཟེར་བ་ནི། དགེ་སྦྱོང་ཤཱཀྱའི་  
བུ་དགེ་སྦྱོང་དག་ནི་ཚིག་པའོ། །དེ་འདི་ལྟར་དགེ་སློང་མགོ་རེག་མ་ཡང་ཆང་འཚོང་བ་ལ་ཞུགས་པས་ན། དགེ་སྦྱོང་དང་ཚངས་པ་ཡང་རབ་ཏུ་ཚིག་པའོ། །དེ་ལྟར་གྱུར་པ་དགེ་སློང་དག་  
གིས་ཐོས་ཏེ། བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། སྦོམ་དགའ་མོས་དགེ་སྦྱོང་མ་ཡིན་པ་ཆེར་བྱས་ཏེ། དེ་ལྟ་བས་ན་དགེ་སློང་མས་ཆང་  
འཚོང་བ་མ་བྱེད་ཅིག་འཚོང་ན་འདས་པ་དང་བཅས་པར་འགྱུར་རོ་།གླེང་གཞི་ནི་མཉན་དུ་ཡོད་པ་ན་སྟེ། དེ་ནས་དགེ་སློང་མ་སྦོམ་དགའ་མོ་སྔ་དྲོའི་དུས་ན་ཤམ་ཐབས་དང། ཆོས་  
གོས་བགོས། ལྷུང་བཟེད་ཐོགས་ཏེ་མཉན་དུ་ཡོད་པར་བསོད་སྙོམས་ལ་ཞུགས་སོ། །དེ་བསོད་སྙོམས་ལ་ཞུགས་པའི་ཚེ། སྨད་འཚོང་མ་ཞིག་གིས། གོས་དང་ཤམ་ཐབས་  
རབ་ཏུ་བཟང་བ་ཞིག་གྱོན། རྒྱན་རབ་ཏུ་བཟང་བས་བརྒྱན་པ་ཞིག་མཐོང་ནས། དེས་མཐོང་བ་དང། ཕུ་ནུ་མོ། འདི་ལྟ་བུ་གོས་དང་རྒྱན་ག་ལས་འབྱོར། ཅེས་དྲིས་པ་དང་  
དེས་འཕགས་མ་བདག་གིས་སྨད་འཚོང་བྱས་པས་ན། དེ་ལས་འདི་ལྟ་བུ་དག་རྙེད་དོ། །ཞེས་སྨྲས་པ་དང། སྦོམ་དགའ་མོས་ཐབས་དེ་ནི་ལེགས་པ་ཞིག་ན། འགྲུབ་བམ་  
  
  
།སྙམ་བསམས་ནས། དེ་ལ་དམིགས་ཤིང་དྲན་བཞིན་དུ་སོང་ངོ། །ཇི་ཙམ་ན་གནས་གཞན་ཞིག་ན་བུ་མོ་ཞིག་གོས་དྲི་མ་ཅན། ཟས་ཀྱིས་ཀྱང་མི་འབྱོར་པར་གྱུར་  
འགྲོས་ཀྱང་དལ་བུས་འགྲོ་བ་ཞིག་བྱད་བཞིན་ནི་བཟང་མོ་ཞིག་མཐོང་ནས། བུ་མོ་ཁྱོད་སུའི་ཡིན། ཞེས་དྲིས་པ་དང། དེས་འཕགས་མ་གང་སུས་བདག་ལ་ཟས་དང་གོས་སྦྱིན་པ་དེའི་  
ལས་ཀྱང་བདག་གིས་བགྱིའོ། །ཞེས་སྨྲས་སོ། །དེས་བུ་མོ། དེ་ལྟར་ན་སྨད་འཚོང་མ་ཅིའི་ཕྱིར་མི་བྱེད། ཅེས་དྲིས་པ་དང། དེ་རྣ་བ་བཀབ་ནས། འཕགས་མ། དེ་སྐད་མ་གསུངས་ཤིག་མི་མཛེས་  
པ་དེ་ལྟ་བུ་དག་ནི་བདག་ཅག་གི་རིགས་ལ་སྔོན་ཆད་སུས་ཀྱང་མ་བགྱིས་སོ། །ཞེས་སྨྲས་པ་དང། སྦོམ་དགའ་མོས། བུ་མོ། བུད་མེད་ཀྱི་སྤྱོད་པ་ནི་དེ་ལྟ་བུ་ཡིན་ན། རྒྱལ་པོ་འདི་  
ཞེས་བྱ་བའི་བུ་མོ་ཡང་དེ་བཞིན་དུ་སྨད་འཚོང་བས་ན། དེ་ལྟ་བུར་གྱུར། བྲམ་ཟེ་འདི་ཞེས་བྱ་བའི་བུ་མོ་ཡང་དེ་བཞིན་དུའོ་།རིགས་མཆོག་ལས་ཀྱང་དེ་ལྟ་བུ་མང་དུ་བྱུང་  
ན༑ བུད་མེད་ནི་སྐྱེས་པ་ལ་སེམས་པ་ཡིན་མོད་ཀྱི། བདག་རབ་ཏུ་མ་བྱུང་ན་དེ་ལྟ་བུ་བྱ་བ་ཞིག་ན། རབ་ཏུ་བྱུང་བས་མི་བདེའོ་།ཞེས་སྨྲས་ནས། དེས་དེ་བསླུས་ནས་སྨྲས་པ་  
འཕགས་མ། སྨད་འཚོང་མ་འདི་འདྲ་བ་སྤྱོད་དམ། འཕགས་མ། སྨད་འཚོང་མ་འདི་ལྟ་བུ་སྤྱད་ན། དེ་ལ་ཡང་ཡོ་བྱད་མང་པོར་དགོས་ཏེ། སྐྱེས་པ་མང་པོ་འདུ་བའི་  
  
  
༄༅། །ཁང་པ་རྒྱ་ཆེན་པོ་དང། གོས་དང། རྒྱན་དང། བྱུག་པ་དང། བཟའ་བ་དང། བཏུང་བ་དག་ཀྱང་མང་དུ་དགོས་སོ། །སྦོམ་དགའ་མོས། བུ་མོ། དེ་  
ལྟར་ན་བདག་གིས་ཐམས་ཅད་སྦྱར་ལ། ཁྱོད་ཀྱིས་རྙེད་པ་ཐམས་ཅད་བདག་ལ་བྱིན་ན་ནི་ཁྱོད་ཀྱི་ཟས་དང། གོས་ལ་སོགས་པ་བདག་གིས་སྦྱར་རོ། །ཞེས་བྱས་ནས། དེས་འཕགས་  
མ་ལེགས་ཀྱི། དེ་བཞིན་དུ་རྙེད་པ་སྦྱིན་ནོ། །ཞེས་སྨྲས་སོ། །སྦོམ་དགའ་མོས་དབྱར་མོ་ཁང་དང་ཉེ་བ་ཞིག་ཏུ་དེའི་ཁང་པ་ཞིག་བརྩིགས་ནས། དེས་ཅི་སྨྲས་པ་བཞིན་དུ་བྱིན་ཏེ། དེ་  
ཕྱིས་བཀྲུས་ཏེ། གོས་དང་རྒྱན་བཟང་པོ་དག་ཀྱང་བྱིན་ནས། ཞག་དུ་མ་ཞིག་གི་བར་དུ་ཆས་ཏེ། དེ་གཟུགས་གཞོན་ཞིང་མཛེས་ནས་སྨད་འཚོང་མའི་གཟུགས་སུ་བྱས་ཏེ་འདུག་  
གོ༑ ཉོན་མོངས་པའི་དབང་གིས་གཟིར་ནས་ཐམས་ཅད་ཀྱང་དེར་འདུས་སོ། །དེ་སྨད་འཚོང་མ་གཞན་ཞིག་གིས་མཐོང་ནས་ཕྲག་དོག་ལངས་ཏེ། མ་བཟོད་པར་གྱུར་ཏོ། །སྦོམ་  
དགའ་མོའི་རྙེད་པ་དག་ཆེར་གྱུར་ཏོ། །དེ་ནས་དུས་ཕྱི་ཞིག་ན་རྒྱལ་པོའི་ཕོ་བྲང་དུ་དུས་སྟོན་ཆེན་པོ་ཞིག་བྱུང་སྟེ། དེ་དྲི་མང་པོ་ཞིག་དགོས་ནས། རྒྱལ་པོའི་སྐྱེས་བུ་དག་གིས་  
དྲི་བཏབ་པའི་ཕྱིར་སྨད་འཚོང་མ་ཐམས་ཅད་བསྡུས་པ་དང། དེ་དག་གིས་ཕྲག་དོག་གིས། དེ་ཡང་རྒྱལ་པོའི་སྐྱེས་བུ་དག་ལ། དབྱར་མོ་ཁང་གི་དྲུང་ན་སྦོམ་དགའ་མོའི་སྨད་འཚོང་  
  
  
དེ་ཡང་ཁྲིད་ཅེས་སྨྲས་སོ། །དེ་དག་གིས་དེ་བཟུང་སྟེ་ཁྲིད་པ་དང། དེ་ཡང་དུ་ནས། འཕགས་མ་སྦོམ་དགའ་མོ་བདག་ནི་རྒྱལ་པོའི་སྐྱེས་བུས་ཁྲིད་དོ། །ཞེས་སྨྲས་པ་དང་  
དེ་མྱུར་བར་བརྒྱུགས་ནས། བུ་ཟན་མོའི་བུ་འདི་དག་བདག་གི་བུ་མོ་འདི་གར་བཀྲི། དེ་དག་གིས་སྨྲས་པ། འཕགས་མ་ཡང་སྨད་འཚོང་མ་སྤྱད་དམ། དགྲ་རྣམས་ཀྱི་གཉའ་བར་རྡོག་པས་  
མནན་ལ་སྤྱོད་དོ། །ཅི་འཕགས་མ་ལ་ཡང་དགྲ་ཡོད་དམ། ངའི་བུ་མོ་ཁྲིད་པས་ན་ཁྱོད་ཉིད་དགྲའི་ནང་ན་ཆེན་པོ་ཡིན་ནོ། །དེ་དག་འཐབ་པ་བྲམ་ཟེ་དང། ཁྱིམ་བདག་གིས་མཐོང་ནས། དེ་དག་  
གིས་ཀྱེ་ཅི་ཞིག་ཅེས་དྲིས་པ་དང། དེས་ཇི་ལྟར་གྱུར་པ་ཞིབ་ཏུ་སྨྲས་པ་དང། དེ་དག་འཕྱ་ཞིང། ངན་དུ་ཟེར་སྨོད་དེ། ཤཱཀྱའི་བུའི་དགེ་སྦྱོང་མ་ནི་རབ་ཏུ་ཚིག་གོ་དགེ་སྦྱོང་དང། ཚངས་པ་ཡང་རབ་ཏུ་ཚིག་གོ་  
ད་ནི་དགེ་སྦྱོང་མགོ་རེག་མས་ཀྱང་སྨད་འཚོང་མ་ཡང་བྱེད་དོ་།ཞེས་འཕྱའོ། །དེ་ལྟར་གྱུར་པ་དགེ་སློང་དག་གིས་ཐོས་ནས། བཅོམ་ལྡན་འདས་ལ་ཞུས་པ་དང། བཅོམ་ལྡན་འདས་  
ཀྱིས་དགོངས་པ། སྦོམ་དགའ་མོས་ནི། དགེ་སྦྱོང་གི་ཚུལ་མ་ཡིན་པ་ཞིག་བྱས་སོ། །དེ་ལྟ་བས་ན་དགེ་སློང་མས་སྨད་འཚོང་མ་བྱེད་དུ་མི་གཞུག་པར་དགོངས་ནས། དགེ་སློང་དག་  
སྦོམ་དགའ་མོས་ནི། དགེ་སྦྱོང་གི་ཚུལ་མ་ཡིན་པ་ཆེར་བྱས་པ་ལས་བྲམ་ཟེ་དང། ཁྱིམ་བདག་རྣམས་འཕྱ་བ་དང། སྨོད་པ་དང། ངན་དུ་སྨྲ་བ་ནི་གནས་ཡིན་ཏེ། དེ་ལྟ་བས་ན་དགེ་  
  
  
༄༅། །སློང་མས་སྨད་འཚོང་མ་བྱེད་དུ་མི་གཞུག་གོ་དགེ་སློང་མས་སྨད་འཚོང་མ་བྱེད་དུ་བཅུག་ན་ཉེས་པ་སྦོམ་པོར་འགྱུར་རོ་།གླེང་གཞི་ནི་མཉན་དུ་ཡོད་པ་ན་སྟེ། དེ་  
ནས་སྦོམ་དགའ་མོས་སྔ་དྲོའི་དུས་ན་ཤམ་ཐབས་དང། ཆོས་གོས་བགོས། །ལྷུང་བཟེད་ཐོགས་ཏེ། མཉན་དུ་ཡོད་པར་བསོད་སྙོམས་ལ་ཞུགས་སོ། །བསོད་སྙོམས་ཀྱི་ཕྱིར་ཞུགས་  
པ་དང། བྲན་མོ་ཞིག་མཐོང་ནས། དེ་གོས་བཟང། སྨད་གཡོགས་བཟང། རྒྱན་བཟང་པོས་བརྒྱན་པ་དེས་མཐོང་ནས། ནུ་མོ་ཁྱོད་གོས་དང་རྒྱན་བཟང་པོ་གང་ནས་རྙེད། ཅེས་དྲིས་པ་  
དང། དེས་འཕགས་མ། བདག་ནི་ལོགས་ཤིག་ན་སྨད་འཚོང་བས་ན། དེ་ནས་འདི་དག་རྙེད་དོ། །ཞེས་སྨྲས་པ་དང། སྦོམ་དགའ་མོས་ཐབས་དེ་ནི་ལེགས་སོ། །དེ་ལྟར་འགྱུར་རམ་  
མི་འགྱུར་བ་བལྟའོ། །སྙམ་བསམས་ནས། དེ་ལ་དམིགས་ཤིང་དྲན་བཞིན་དུ་སོང་ནས། ཇི་ཙམ་ཞིག་ན་བུ་མོ་གོས་དྲི་མ་ཅན་ཁ་ཟས་མེད་པ་འགྲོས་ཀྱང་དལ་བུས་འགྲོ་ལ། བྱད་  
བཞིན་ནི་བཟང་བ་ཞིག་མཐོང་ནས། དེས་བུ་མོ་ཁྱོད་སུའི་ཡིན། ཞེས་དྲིས་པ་དང། དེས་སྨྲས་པ། བདག་ནི་སུའི་ཡང་མ་ཡིན་གྱི། གང་གིས་གོས་དང་ཟས་དག་སྦྱིན་པ་དེའི་ལས་དག་བྱེད་  
དོ། །དེས་སྨྲས་པ། བུ་མོ་དེ་ལྟར་ན་ལོགས་ཤིག་ན་སྨད་འཚོང་མ་ཅིའི་ཕྱིར་མི་བྱེད། དེས་རྣ་བ་བཀག་སྟེ། འཕགས་མ། དེ་སྐད་མ་གསུངས་ཤིག། མི་རིགས་པ་འདི་ལྟ་བུ་བདག་ཅག་  
  
  
།ཞེས་སྨྲས་པ་དང། སྦོམ་དགའ་མོས་བུ་མོ་བུད་མེད་ཀྱི་ཆོས་ནི། དེ་ཡིན་ཏེ། རྒྱལ་པོའི་བུ་མོ་ཡང་དེ་བཞིན་འདི་ཞེས་བྱ་བའི། བྲམ་  
ཟེའི་བུ་མོ་ཡང་དེ་བཞིན་ཏེ། དེ་བཞིན་དུ་རིགས་ཆེན་པོ་མང་པོ་དག་ལས་ཀྱང་དེ་ལྟ་བུ་བྱུང་ན། བུད་མེད་ནི་སྐྱེས་པ་ལ་སེམས་ཏེ་བདག་གིས་ཀྱང་བྱ་བ་ཞིག་ན། རབ་ཏུ་བྱུང་བས་མི་  
རུང་ངོ། །ཞེས་ཟེར་ཞིང་དེས་དེ་བསླུས་པ་དང། འཕགས་མ། དེ་ལྟར་ན་ལོགས་ཤིག་ན་སྨད་འཚོང་ཇི་ལྟར་བྱ། དེ་ལ་ཡོ་བྱད་མང་པོ་དག་དགོས་སོ། །དང་པོར་ནི་གོས་དང། རྒྱན་  
དགོས། དེའི་འོག་ཏུ་སྦྲ་དང། དྲ་བ་ཆེན་པོ་དང། ཞལ་ཏ་བྱེད་པའི་སྐྱེས་པ་ཡང་གཞན་ལ་ཀྱལ་ཀ་བྱེད་པ་འོངས་ན་ཡང་གྲོགས་བྱ་དགོས། བདག་ཀྱང་སྐྱེས་པ་མང་པོ་བསྡུ་ཞིང་མགུ་  
བར་བྱ་བའི་ཕྱིར་ཆང་དང། དྲི་དང། བྱུག་པ་དག་དགོས་སོ་།ཞེས་སྨྲས་པ་དང། སྦོམ་དགའ་མོས་དེ་ལྟར་ན་བདག་གིས་གོས་དང་ཟས་ལ་སོགས་ཏེ། ཐམས་ཅད་སྦྱར་གྱི། ཁྱོད་ཀྱིས་  
རྙེད་པ་དེ་ཐམས་ཅད་བདག་ལ་བྱིན་ཅིག་ཅེས་སྨྲས་པ་དང། ལེགས་ཀྱི། དེ་བཞིན་དུ་སྦྱིན་ནོ། །ཞེས་སྨྲས་པ་དང། སྦོམ་དགའ་མོས་དེ་ཕྱིས་ནས་ཁྲུས་བྱས་ཏེ། གོས་དང། རྒྱན་དང་  
དགོན་པ་ལ་གནས་པའི་ཡོ་བྱད་ལ་སོགས་པ་བྱིན་ནས་ཞག་ཉུང་ཟད་ཅིག་གི་བར་དུ་གསོས་ནས། སྦྲ་ཡང་བྱིན། ཞལ་ཏ་བྱེད་པའི་སྐྱེས་པ་ཡང་བྱིན་ནས། ཞལ་ཏ་བྱེད་པའི་མི་དང་  
  
  
༄༅། །འགྲོགས་ཏེ་དགོན་པ་ལ་སོང་ནས་ལོགས་ཤིག་ན། སྨད་འཚོང་མ་ལ་ཞུགས་པ་དང། ཇི་ཙམ་ཞིག་ན་བསེལ་བས་བཟུང་སྟེ་ཁྲིད་པ་དང། སྦོམ་དགའ་མོ་  
ལ་སྦྲན་ཏོ། །དེ་ནས་སྦོམ་དགའ་མོས་རིངས་བར་མྱུར་བར་སོང་ནས་བརྒྱུགས་ཏེ། བུ་ཟན་མོའི་བུ་དག་བདག་གི་བུ་མོ་གར་བཀྲི། ཞེས་སྨྲས་པ་དང། དེ་དག་གིས་འཕགས་  
མ། ཅི་ཁྱོད་ཀྱང་ལོགས་ཤིག་ན་སྨད་འཚོང་མ་བྱེད་དམ། ཞེས་སྨྲས་པ་དང། དགྲའི་གཉའ་བར་རྡོག་བས་མནན་ལ་བྱེད་དུ་གཞུག་གོ། འཕགས་མ་ཅི་ཁྱོད་ལ་ཡང་དགྲ་ཡོད་དམ་  
བདག་གི་བུ་མོ་ཁྱོད་ཀྱིས་ཁྲིད་པས་ན་བདག་གི་དགྲ་ཆེན་པོ་ཁྱོད་ཉིད་ཡིན་ནོ། །དེ་དག་འཐབ་མོ་བྱེད་པ་བྲམ་ཟེ་དང། ཁྱིམ་བདག་གིས་མཐོང་ནས། ཀྱེ་ཅི་ཞིག། ཅེས་དྲིས་པ་དང་  
དེ་དག་གིས་ཇི་ལྟར་གྱུར་པ་ཞིབ་ཏུ་སྨྲས་པ་དང། དེ་དག་འཕྱ་ཞིང་སྨོད་ངན་དུ་ཟེར་ཏོ། །དགེ་སྦྱོང་ཤཱཀྱའི་བུ་རྣམས་ཀྱི་དགེ་སྦྱོང་ནི་རབ་ཏུ་ཚིག་གོ། དགེ་སྦྱོང་དང་ཚངས་པ་ཡང་  
རབ་ཏུ་ཚིག་པའོ། །དེ་ལྟར་དགེ་སྦྱོང་མ་མགོ་རེག་མ་འདི་ནི་ལོགས་ཤིག་ན་སྨད་འཚོང་མ་བྱེད་དོ། །ཞེས་འཕྱའོ། །དེ་ལྟར་གྱུར་པ་དགེ་སློང་རྣམས་ཀྱིས་ཐོས་ནས། སངས་རྒྱས་  
བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་དགེ་སློང་མ་སྦོམ་དགའ་མོས་དགེ་སྦྱོང་གི་བྱ་བ་མ་ཡིན་པ་ཆེར་བྱས་ཏེ། དེ་བས་ན་དགེ་སློང་མས་ལོགས་ཤིག་ན་སྨད་  
  
  
བཀའ་སྩལ་པ། དགེ་སློང་དག་བམ་ཟེ་དང་ཁྱིམ་བདག་འཕྱ་ལ་སྨོད་ཅིང་ངན་དུ་ཟེར་བ་ནི་གནས་ཡིན་ཏེ། སྦོམ་དགའ་མོས་དགེ་སྦྱོང་མ་མ་ཡིན་  
པའི་ལས་བྱས་སོ། །དེ་ལྟ་བས་ན་དགེ་སློང་མས་ལོགས་ཤིག་ན་སྨད་འཚོང་མ་བྱེད་དུ་མ་གཞུག་ཅིག་དགེ་སློང་མས་ལོགས་ཤིག་ན་སྨད་འཚོང་མ་བྱེད་དུ་བཅུག་ན་ལྟུང་བ་སྦོམ་པོར་  
འགྱུར་རོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཞེ་གཉིས་པ་གླིང་གཞི་ནི་རྒྱལ་པོའི་ཁབ་ན་སྟེ། ནམ་གར་མཁན་དག་གིས་མི་མང་པོའི་དབུས་སུ་དྲུག་སྡེ་དག་  
ལ་དཔྱས་པའི་ཚེ། དེའི་དུས་ན་དེ་དག་གཅིག་ལ་གཅིག་གྲོས་སུ་བྱེད་དེ། དེ་དག་གི་ནང་ནས། གཅིག་གིས་ཀྱེ་གར་མཁན་དག་གིས་མི་མང་པོའི་དབུས་སུ་བདག་ཅག་ལ་དཔྱས་བ་དེ་  
ཐམས་ཅད་བཅུ་གཉིས་སྡེས་ལན་ན། བུ་ཟན་མོའི་བུ་དེ་ལ་དེ་དག་གིས་ལྷུང་བཟེད་དང། ཆོས་གོས་དག་མ་བྱིན་དང། དེས་བདག་ཅག་ལ་དཔྱ་བར་མི་འགྱུར་བ་ཞིག་ན། ད་ནི་དེའི་དུས་ལ་བབ་  
སྟེ། དེ་དག་ཐབས་ཇི་ལྟར་བྱ་བ་སྨྲོས་ཤིག་ཅེས་སྨྲས་པ་དང་ཉེ་དགའ་བོས་སྨྲས་པ། དེ་ལ་གཞན་ཅི་ཞིག་བྱར་ཡོད། དེ་བདག་ཅག་གིས་རབ་ཏུ་བརྡེག་པར་བྱས། འདོང་ངོ། །  
གཅིག་གིས་ཡང་ལེགས་ཀྱི། དེ་ལྟར་བྱའོ། །ཞེས་སྨྲས་ནས། དེ་དག་གྲོས་བྱས་ཏེ། དེའི་དྲུང་དུ་དོང་བ་དང། སྦོམ་དགའ་མོ་མཐོང་ངོ། །དེ་རྣམས་ཀྱིས་ཀྱེ་དེ་དག་གི་ནང་ན་གཙོ་མོ་ནི་  
  
  
༄༅། །འདི་ཡིན་གྱི། འདི་བརྡེག་པར་བྱའོ། །ཞེས་སྨྲས་ནས། དེ་དག་གིས་དེ་ཐལ་མོ་དང། དབྱུག་པ་དང། རྡོ་བ་དང། དབྱུག་གུ་དང། ཁུ་ཚུར་དག་  
གིས་བརྡེགས་སོ། །དེ་བརྡེགས་ཟིན་པ་དང། དེས་ལུས་ཡུངས་མར་གྱིས་བྱུགས་ནས་ཁྲིའུ་དྲ་བ་ཅན་གྱི་སྟེང་དུ་ཉལ་ཞིང་འདུག་གོ་དེ་ནས་དགེ་སློང་མ་དག་གིས་མཐོང་ནས། འཕགས་  
མ་འདི་ལྟར་ཅི་ཞིག་ཉེས། དྲིས་པ་དང། དེས་བདག་ནི་བརྡེགས་སོ་།དེས་སུ་ཞིག་གིས། ཞེས་དྲིས་པ་དང། འཕགས་པ་དྲུག་སྡེ་དག་གོ་ཁྱོད་ཀྱིས་ཅི་ཞིག་བྱས། ཕུ་ནུ་མོ་  
ཆོས་ཀྱི་མིང་པོ་དེ་དག་ལ་ངན་དུ་བརྗོད་པར་མི་རིགས་ཏེ། སྲིང་མོ་ལ་བསླབ་ཅིང་བསྟན་པ་ལྟ་ག་ལ་ཡོད་མོད། ཅེས་སྨྲས་པ་དང། དགེ་སློང་མ་དག་འཕྱ་བར་གྱུར་ཏེ། དགེ་སློང་ཕས་  
དགེ་སློང་མ་དག་ལ་རྡེག་པ་ལྟ་ག་ལ་ཡོད། དེ་ལྟར་གྱུར་པ་དགེ་སློང་མ་དག་གིས་དགེ་སློང་ལ་སྨྲས་པ་དང། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་  
འདས་ཀྱིས་དགོངས་པ། གང་ཉེས་པའི་དམིགས་སུ་གྱུར་པ་ནི། དགེ་སློང་དག་གིས་དགེ་སློང་མ་ལ་རྡེག་པའོ། །དེ་ལྟ་བས་ན་དགེ་སློང་ཕས་དགེ་སློང་མ་ལ་རྡེག་ཏུ་མི་སྣང་བར་དགོངས་  
ནས། བཀའ་སྩལ་པ། དགེ་སློང་དག་དགེ་སློང་དྲུག་སྡེ་དག་གིས་བྱས་པ་ལ་དགེ་སློང་མ་དག་འཕྱ་བ་ནི་གནས་ཡིན་ཏེ། དེ་ལྟ་བས་ན། དགེ་སློང་དག། དགེ་སློང་ཕས་དགེ་  
  
  
།དགེ་སློང་ཕས་དགེ་སློང་མ་ལ་རྡེག་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས། དགེ་སློང་མ་དག་།རྩ་  
བའི་སྨེ་གབ་ཆོངས་ཤིག་ཅེས་བཀའ་སྩལ་པ་དང། དེས་རྩ་བའི་སྨེ་གབ་བཅངས་པ་དང། དེ་ལས་ཀྱང་ཐལ་ཏེ་ཤམ་ཐབས་ལ་ཟགས་ནས། ཐིག་ལེར་གྱུར་པ་ལས་དེའི་གནས་གནས་སུ་སྦྲང་  
བུ་དག་གིས་གང་ཞིང་འཁོད་པ་དང། དེ་དག་ངོ་ཚ་བར་གྱུར་ནས་འཇིགས་བཞིན་དུ་འཁོད་དོ། །དེ་ལྟར་གྱུར་པ་དགེ་སློང་མས་དགེ་སློང་ལ་སྨྲས། དགེ་སློང་ཕས་བཅོམ་ལྡན་འདས་ལ་གསོལ་ནས། བཅོམ་  
ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་སློང་དག་དགེ་སློང་མས་གནོད་པའི་གོས་ཆོངས་ཤིག་བཅོམ་ལྡན་འདས་ཀྱིས། གནོད་པའི་གོས་ཆོངས་ཤིག་ཅེས་བཀའ་སྩལ་པ་  
དང། དེ་དག་གིས། གནོད་པའི་གོས་ཅི་ལྟ་བུར་བྱ་མི་ཤེས་ནས། བཅོམ་ལྡན་འདས་ཀྱིས་ནང་གི་སྨད་གཡོགས་ཆོངས་ཤིག་ཅེས་བཀའ་སྩལ་བ་དང། དེ་དག་གིས་ནང་གི་སྨད་གཡོགས་  
འཆང་བར་བརྩམས་པ་དང། དེ་ལ་ཡང་ཁྲག་གིས་ཏིག་ཏིག་པོར་སོང་ངོ། །དེ་ཡང་དེ་ལྟར་གྱུར་པ་དགེ་སློང་མས་དགེ་སློང་ཕ་ལ་སྨྲས་པ་དང། དགེ་སློང་ཕས་བཅོམ་ལྡན་འདས་ལ་གསོལ་  
ནས། བཅོམ་ལྡན་འདས་ཀྱིས་བཀའ་སྩལ་པ། དུས་དུས་སུ་ཁྲུས་ལ་ཚོས་ཏེ་ཆོངས་ཤིག་དགེ་སློང་མ་དག་རྟག་ཏུ་དྲན་པ་ཉེ་བར་ཞོག་ལ་ཉོལ་ཅིག། དགེ་སློང་མས་དྲན་པ་ཉེ་བར་མ་  
  
  
༄༅། །བཞག་པར་ཉལ་ན་འདས་པ་དང་བཅས་པར་འགྱུར་རོ་།གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་དགེ་སློང་ཕ་མུ་ལ་པ་ལ་བྱ་བ་ཞིག་དུས་ལས་འདས་  
ནས། དེ་ན་བཅུ་གཉིས་སྡེ་དག་གིས་དེ་ལ་མཆོད་པ་བྱས་ཏེ་བསྲེགས་ནས། དེ་དག་གིས་བྲང་བརྡུངས་པ་དང། དགེ་སློང་མ་དག། བྲང་རྡུང་བ་ག་ལ་རིགས། ཞེས་འཕྱ་སྟེ། དེ་ལྟར་  
གྱུར་པ་དགེ་སློང་མ་དག་གིས་དགེ་སློང་ལ་སྨྲས་སོ། །དགེ་སློང་ཕ་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དགོངས་པ། དགེ་སློང་མ་བཅུ་གཉིས་སྡེས་  
མི་རིགས་པ་ཞིག་བྱས་ཏེ། དེ་བས་ན་དགེ་སློང་མས་བྲང་མི་རྡུང་བར་དགོངས་ཏེ། བཀའ་སྩལ་པ། དགེ་སློང་ཕ་དག། དགེ་སློང་མ་བཅུ་གཉིས་སྡེས་མི་རིགས་པ་དག་བྱས་པ་  
དགེ་སློང་མ་དག་འཕྱ་བ་ནི་གནས་ཡིན་ཏེ། དེ་ལྟ་བས་ན། དགེ་སློང་མ་དག་བྲང་རྡུང་བར་མི་བྱའོ། །དེ་སྟེ་དགེ་སློང་མ་དག་གིས་བྲང་རྡུང་ན་འདས་པ་དང་བཅས་པར་འགྱུར་  
རོ། །གླེང་གཞི་ནི་མཉན་དུ་ཡོད་པ་ན་སྟེ། ཚེ་དང་ལྡན་པ་ཨུ་པ་ལིས། སངས་རྒྱས་བཅོམ་ལྡན་འདས་ལ། བཙུན་པ་དགེ་སློང་མ་ལས་མཚན་གྱུར་ན། དེ་ལ་ཇི་ལྟ་བུར་བགྱི་  
ཞེས་ཞུས་པ་དང། བཅོམ་ལྡན་འདས་ཀྱིས་བཀའ་སྩལ་པ། ཨུ་པ་ལི་དེ་ནི་ལོ་དུ་ལོན་པ་དེ་བཞིན་དུ་དགེ་སློང་གི་ནང་དུ་ཞོག་ཅིག་དེ་ཡང་བསྙེན་པར་རྫོགས་ཤིང་  
  
  
།སྡོམ་ནི། དགེ་སློང་མ་ལས་དགེ་སློང་ནང་དུ་གཞག། རྣམ་པ་ཐམས་ཅད་དུ་ཡང་གཞག་མི་བྱ། །ཕོ་ཉས་ཡང་ནི་དེ་བཞིན་བསྙེན་རྫོགས་  
པར། །དྲང་སྲོང་ཆེན་པོ་ཡིས་ནི་གནང་བ་ཡིན། །སངས་རྒྱས་བཅོམ་ལྡན་འདས་མཉན་དུ་ཡོད་པ་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེ་ནས་  
ཨུ་པ་ལིས། སངས་རྒྱས་བཅོམ་ལྡན་འདས་ལ། བཙུན་པ་བཅོམ་ལྡན་འདས་ཀྱིས་ནི་དགེ་སློང་མ་མཚན་གྱུར་ན། དང་པོ་ནས་ལོ་གྲངས་དུ་ལོན་པ་དེ་བཞིན་དགེ་སློང་ཕའི་  
ནང་དུ་ཆུག་ཅིག་ཅེས་གསུངས་ན། ཅི་དགེ་སློང་ཕ་མཚན་གྱུར་ན་ཡང་དང་པོ་ནས་ལོ་གྲངས་དུ་ལོན་པ་དེ་བཞིན་དུ་དགེ་སློང་མའི་ནང་དུ་གཞུག་པར་བྒྱིའམ། ཞེས་ཞུས་པ་དང་  
ཨུ་པ་ལི། དགེ་སློང་ཕ་ལས་མཚན་གྱུར་ན། དེ་ལོ་གྲངས་དུ་ལོན་པ་དེ་བཞིན་དགེ་སློང་མའི་ནང་དུ་གཞག་པར་བྱའོ། །དེ་སྟེ་བཙུན་པ་དགེ་སློང་ཕའམ། དགེ་སློང་མ་ཡང་རུང། དེར་  
གཞག་པ་ལས་དེ་ནས་ཀྱང་མཚན་གྱུར་ན་དེ་ལ་ཐབས་ཇི་ལྟར་བགྱི་བཅོམ་ལྡན་འདས་ཀྱིས། ཨུ་པ་ལི། དེ་ནས་ཡང་ཇི་རིགས་པ་བཞིན་དུ་ཞོག་ཅིག་ཅེས་བཀའ་སྩལ་ཏོ། །  
གླེང་གཞི་ནི་མཉན་དུ་ཡོད་པ་ན་སྟེ། དེ་ནས་ཚེ་དང་ལྡན་པ་ཨུ་པ་ལིས། སངས་རྒྱས་བཅོམ་ལྡན་འདས་ལ། བཙུན་པ་བཅོམ་ལྡན་འདས་ཀྱིས་ནི་དགེ་སློང་ཕའམ། དགེ་སློང་མ་  
  
  
༄༅། །ཡང་རུང། ལན་གཉིས་སུ་མཚན་གྱུར་ན། དེ་ཡང་གར་རིགས་པར་ཞོག་ཅིག་ཅེས་བཀའ་སྩལ་ན། བཙུན་པ། དེ་སྟེ་དེར་བཞག་པ་ལས་མཚན་  
ལན་གསུམ་དུ་གྱུར་ན། དེ་ལ་ཐབས་ཇི་ལྟ་བུར་བགྱི། ཨུ་པ་ལི། དེ་རྣམ་པ་ཐམས་ཅད་དུ་མི་གཞག་པ་ཡིན་ཏེ། ཨུ་པ་ལི་མཚན་ལན་གསུམ་དུ་གྱུར་ན་དགེ་སློང་ཕའི་དངོས་པོ་  
དང། དགེ་སློང་མའི་དངོས་པོ་དེ་མ་ཐག་ཏུ་རྣམ་པ་ཐམས་ཅད་དུ་མི་གཞག་པར་བྱས། དེ་ལ་ཐེ་ཚོམ་དུ་མ་བྱེད་ཅིག། སངས་རྒྱས་བཅོམ་ལྡན་འདས་མཉན་དུ་ཡོད་པ་ཛེ་ཏའི་ཚལ་  
མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་དུ་ཡོད་པའི་ཕྱོགས་གཅིག་ན་ཁྱིམ་བདག་བྱིན་པ་ཞེས་བྱ་བ་ཞིག་གནས་པ་དེ་རབ་ཏུ་ཕྱུག་ཅིང་ནོར་མང་ལ་  
ལོངས་སྤྱོད་ཆེ་བ། ཡངས་ཤིང་རྒྱ་ཆེ་བ་ནི། ངལ་བསོ་བོའི་ནོར་དང་འདྲ་བ་ངལ་བསོ་པོའི་ནོར་ལ་སྡོ་བ་ཞིག་འདུག་སྟེ། དེ་རིགས་མཉམ་པ་ལས་ཆུང་མ་ཞིག་བླངས་ནས། དེ་དང་  
ལྷན་ཅིག་ཙེ་དགའ་ཡོངས་སུ་སྤྱོད་དོ། །ཡང་ཕྱོགས་གཞན་ཞིག་ན་རི་དྭགས་སྒྲ་ཞེས་བྱ་བའི་ཁྱིམ་བདག་ཅིག་གནས་པ་དེ་ཡང་ཕྱུག་ཅིང་ནོར་མང་ལ། ལོངས་སྤྱོད་ཆེ་ལ་ཡངས་ཤིང་  
རྒྱ་ཆེ་བ་ནི། ངལ་བསོ་པོའི་ནོར་དང་འདྲ་བ། ངལ་བསོ་པོའི་ནོར་ལ་སྔོ་པ་ཞིག་འདུག་སྟེ། དེས་ཀྱང་རིགས་མཉམ་པ་ལས་ཆུང་མ་བླངས་ནས། དེ་དང་ལྷན་ཅིག་རྩེ་དགའ་ཡོངས་སུ་  
  
  
།དེ་དག་གཅིག་ལ་གཅིག་ཕྱུག་པས་འགྲན་ཏེ། གཅིག་ན་རེ། ཁྱོད་པས་ནི་ལོངས་སྤྱོད་ཀྱི་རྒྱུ་བདག་གི་ཁྱད་ཞུགས་སོ་།གཅིག་ན་རེ། ཁྱོད་བས་ལོངས་སྤྱོད་ཀྱི་རྒྱུ་བདག་གི་ཁྱད་  
ཞུགས་སོ། །ཞེས་སྨྲའོ། །དེ་གཉིས་ཕན་ཚུན་མཛའ་བར་གྱུར་ཏེ་གཅིག་གིས་ཀྱང་དུས་དུས་སུ་སྐྱེས་བསྐུར། གཅིག་གིས་ཀྱང་དེ་བཞིན་སླར་བསྐུར་ནས། དེ་གཉིས་ཕན་ཚུན་མཛའ་  
བར་གྱུར་ཏོ། །ཅི་ནས་དུས་ཕྱི་ཞིག་ན་མཉན་དུ་ཡོད་པ་ན་གནས་པའི་སྐྱེ་བོ་མང་པོ་དག་ཅུང་ཟད་བྱ་བ་ཞིག་ཡོད་དོ། དེ་དག་ཐམས་ཅད་སྐྱེད་མོས་ཚལ་དུ་དོང་སྟེ་འདུས་ནས། དེར་གྲོང་  
ཁྱེར་གྱི་དོན་རྣམས་བསྒྲུབས་ནས་དོང་ངོ། །ཁྱིམ་བདག་བྱིན་པ་དང། རི་དྭགས་སྒྲ་གཉིས་དེ་ན་གཅིག་ལ་གཅིག་མཛའ་བའི་གཏམ་ཟེར་ཅིང་འཁོད་དོ། །ཁྱིམ་བདག་བྱིན་པས་མཛའ་  
བོ་གྲོགས་པོ་བདག་ཅག་གཉིས་དུས་ལས་འདས་ཀྱང་ཕྱི་ནས་བུ་དང་ཚ་བོ་དང། ཡང་ཚ་དང། སུམ་ཏ་དག་གི་བར་དུ་ཡང་མཛའ་བའི་རྒྱུན་མི་གཅད་པར་བྱ་ན། དེ་ལ་ཐབས་ཇི་ལྟ་བུ་  
ཞིག་བྱ། ཞེས་དྲིས་པ་དང། རི་དྭགས་སྒྲས་སྨྲས་པ། གྲོགས་པོ་ལེགས་ཏེ། བདག་ཀྱང་ལྟ་བུར་སེམས་ན། ཚུར་ཤོག། མ་བཙས་པར་གཉེན་སྔར་བྱ་སྟེ། དེ་སྟེ་བདག་ལ་  
བུ་ཕོ་ཞིག་སྐྱེས་ན། ཁྱོད་ལ་བུ་མོ་ཞིག་བྱུང་ན་ཁྱོད་ཀྱིས་བདག་གི་བུ་ལ་བྱིན་ཅིག་དེ་སྟེ་ཁྱོད་ལ་བུ་ཕོ་ཞིག་བྱུང་ལ་བདག་ལ་བུ་མོ་ཞིག་བྱུང་ན་བདག་གིས་ཁྱོད་ཀྱི་བུ་ལ་སྦྱིན་ནོ་།དེས་གྲོགས་  
  
  
༄༅། །པོ་ལེགས་ཀྱི། དེ་ལྟ་བུར་བྱའོ། །ཞེས་སྨྲས་སོ། །དེ་དག་གཅིག་ལ་གཅིག་མ་བཙས་པར་གཉེན་བྱས་ཏེ་དོང་ངོ། །དེ་ནས་དུས་ཕྱི་ཞིག་ན་ཁྱིམ་བདག་བྱིན་པའི་  
ཆུང་མ་སེམས་ཅན་དང་ལྡན་པར་གྱུར་ཏེ། ཟླ་བ་བརྒྱད་དམ། དགུ་འདས་པ་དང་བུ་མོ་ཞིག་བཙས་ཏེ། དབྱིབས་ལེགས་ཤིང་བལྟ་ན་སྡུག་པ། བཟང་མོ་ཡན་ལག་དང་ཉིང་ལག་  
ཏུ་ལྡན་པ་ཞིག་སྟེ། དེ་རྟག་ཏུ་ངུའོ། །དེ་ནས་ཁྱིམ་བདག་བྱིན་པའི་ཁྱིམ་དུ་དགེ་སློང་དག་འོངས་ཏེ། ཆོས་བཤད་པ་དང། དེའི་རྣ་བ་བྱོས་ཏེ་ཉན་ནོ། །དེ་ཉི་མ་བདུན་གསུམ་ཉི་ཤུ་རྩ་  
གཅིག་ཏུ་རྒྱ་ཆེར་བཙས་པའི་བཙས་སྟོན་ཆེན་པོ་བྱས་ནས། དེའི་མིང་འདོགས་པ་ལ་ཞུགས་ཏེ། བུ་མོ་འདིའི་མིང་ཅིར་གདགས་ཞེས་བགྲོས་པ་དང། གཉེན་རྣམས་ཀྱིས་  
བུ་མོ་འདི་རྟག་ཏུ་ཆོས་འདོད་པ་ལ་ཆོས་ལ་རྣ་བ་བྱོས་ཏེ་ཉན་ལ་ཁྱིམ་བདག་བྱིན་པའི་བུ་མོ་ཡིན་པས། དེའི་ཕྱིར་བུ་མོ་འདིའི་མིང་ཆོས་སྦྱིན་ཞེས་བཏགས་སོ། །བུ་མོ་ཆོས་སྦྱིན་  
མ་མ་མ་བརྒྱད་ལ་གཏད་དེ། གཉིས་ནི་ནུ་མ་སྣུན་པའོ། །གཉིས་ནི་འཚོ་བའི་མ་མའོ། །གཉིས་ནི་དྲི་མ་འཕྱི་བའི་མ་མའོ། །གཉིས་ནི་རྩེ་བའི་མ་མའོ། །མ་མ་དེ་བརྒྱད་ཀྱིས་  
གསོས་བསྐྱེད་དེ། འོ་མ་དང། ཞོ་དང། མར་སར་དང། མར་དང་གཞན་ཡང་དེས་ཤིང་དེས་པའི་ཡོ་བྱད་ཀྱི་ཁྱད་པར་གྱིས་མྱུར་དུ་བསྐྱེད་པ་ནི་རྫིང་ན་གནས་པའི་འདམ་  
  
  
།དེ་ནས་ཁྱིམ་བདག་རི་དྭགས་སྒྲ་ཞེས་བྱ་བས་ཁྱིམ་བདག་བྱིན་པའི་བུ་མོ་བཙས་པར་དེས་ཐོས་པ་དང། དེས་གྲོགས་པོའི་བུ་མོ་བཙས་ན། དེ་ལ་གོས་དང་རྒྱན་  
རྣམས་བདག་གིས་བསྐུར་རོ། །སྙམ་བསམས་ཏེ། བདག་གི་མནའ་མ་ཡིན་པར་ཡིད་ལ་ཡོད་པས། དེས་དེ་ལ་གོས་དང་རྒྱན་རྣམས་བསྐུར་ནས། མཛའ་བོ་གྲོགས་པོ་ཁྱོད་ལ་བུ་མོ་ཞིག་  
བྱུང་བར་ཐོས་ནས། བདག་རབ་ཏུ་དགའ་སྟེ། མཛའ་བོའི་བུ་མོའི་གོས་དང་རྒྱན་དང་བསྐུར་བ་འདི་ཡིན་གྱི། བླང་བའི་རིགས་སོ། །ཞེས་སྤྲིང་པ་དང། དེས་དེ་བླངས་ནས། སླར་  
ལན་སྤྲིང་པ། མཛའ་བོ། དེ་ལྟར་བྱས་པ་ལེགས་ཀྱི། གཉེན་ཡང་བྱས། ཁྱོད་ལ་བུ་ཕོ་ཞིག་བྱུང་ན་དེ་ལ་སྦྱིན་ནོ། །ཁྱིམ་བདག་རི་དྭགས་སྒྲས་དེའི་ལན་ཐོས་པ་དང། དེ་བུ་འདོད་  
པར་སེམས་བཞིན་དུ་དེ་ཆུང་མ་ལ་རྩེ་དགའ་ཡོངས་སུ་སྤྱོད་དོ་།རྩེ་དགའ་ཡོངས་སུ་སྤྱོད་པ་ལས་ཕྱི་ཞིག་ན་དེའི་ཆུང་མ་མངལ་སེམས་ཅན་དང་ལྡན་པར་གྱུར་ནས། དེ་ཟླ་བ་བརྒྱད་དམ་  
དགུ་འདས་པ་དང་བུ་ཕོ་ཞིག་བཙས་སོ། །དེ་བཙས་ནས་དེ་ལ་ཡང་ཞག་བདུན་གསུམ་ཉི་ཤུ་རྩ་གཅིག་གི་བར་དུ་རྒྱ་ཆེར་བཙས་པའི་བཙས་སྟོན་ཆེན་པོ་བྱས་ཏེ། ཞེས་བྱ་བ་ལ་སོགས་  
པ་སྦྱར་ཏེ། ཁྱེའུ་འདིའི་མིང་ཅིར་གདགས། ཞེས་དཔྱད་པ་དང་དེའི་གཉེན་དག་གིས། ཁྱེའུ་འདི་སྐར་མ་ས་གའི་ཚེ་བཙས་པས་ན་དེ་བས་ན་ཁྱེའུ་འདིའི་མིང་ས་གར་གདགས་  
  
  
༄༅། །སོ། །ཞེས་ཟེར་ནས། དེའི་མིང་ས་གར་བཏགས་སོ། །ཁྱེའུ་ས་ག་དེ་ཡང་མ་མ་བརྒྱད་ལ་གཏད་དེ། གཉིས་ནི་སྣུན་པའི་མ་མའོ། །གྱིས་ནི་འཚོ་  
བའི་མ་མའོ། །གཉིས་ནི་དྲི་མ་འཕྱི་བའི་མ་མའོ། །གཉིས་ནི་རྩེ་བའི་མ་མའོ། །མ་མ་དེ་བརྒྱད་ཀྱིས་གསོས་བསྐྱེད་དེ། འོ་མ་དང་ཞོ་དང། མར་སར་དང། མར་དང། གཞན་  
ཡང་དེས་ཤིང་དེས་པའི་ཡོ་བྱད་ཀྱི་ཁྱད་པར་གྱིས་མྱུར་དུ་བསྐྱེད་པ་ནི་རྫིང་ན་གནས་པའི་འདམ་ལས་སྐྱེས་པ་བཞིན་ནོ། །ཁྱིམ་བདག་རི་དྭགས་སྒྲ་ལས་བུ་ཕོ་ཞིག་བྱུང་བར་  
ཁྱིམ་བདག་བྱིན་པས་ཐོས་ནས། དེས་བསམས་པ། མཛའ་བོ་ལས་བུ་ཕོ་ཞིག་བྱུང་བ་དེ་གོར་མ་ཆག་པར་བདག་གི་མག་པར་འགྱུར་གྱི། དེ་ལ་གོས་དང་རྒྱན་དག་ཅིག་  
བསྐུར་རོ་སྙམ་ནས། དེས་དེ་ལ་གོས་དང་རྒྱན་དག་བསྐུར་ནས་ཕྲིན་དག་སྤྲིང་པ། མཛའ་བོ་ཁྱོད་ལ་བུ་ཕོ་ཞིག་བཙས་པར་བདག་གིས་ཐོས་ནས་རབ་ཏུ་དགའ་སྟེ་  
མཛའ་བའི་བུ་ལ་བདག་གིས་གོས་དང། རྒྱན་བསྐུར་བ་འདི་ཡིན་གྱི་འདི་བླང་བར་རིགས་སོ། །དེས་དེ་བླངས་ནས་ཕྲིན་ལན་མཛའ་བོ་ཁྱོད་ཀྱི་བུ་མོ་སྐྱེད་ཅིག་དང་  
སྐྱེས་ནས་བླང་ངོ། །ཞེས་སྤྲིང་ངོ། །དེས་སྨྲས་པ། བུ་མོ་སྦྱིན་གྱི། ལེགས་ཏེ་དེ་ལྟར་བྱའོ། །ནམ་བུ་མོ་ཆོས་སྦྱིན་བསྐྱེད་པ་དང་དེ་རབ་ཏུ་བྱུང་བར་འདོད་ནས། དེས་ཕའི་  
  
  
ཕ་བདག་ལེགས་པར་བཤད་པའི་ཆོས་འདུལ་བ་ལ་རབ་ཏུ་འབྱུང་བར་གསོལ། ཞེས་སྨྲས་པ་དང། དེས་སྨྲས་པ། བུ་མོ་ཁྱོད་རི་དྭགས་སྒྲའི་བུ་ས་ག་ལ་  
ཁྱོད་སྔོན་བཏང་ཟིན་ཏེ། ཁྱོད་ཀྱི་ཁྱིམ་ཐབ་དེ་ཡིན་ཏེ། ངས་ནི་གནང་དུ་མི་རུང་ངོ། །ཞེས་ཟེར་ནས། མ་གནང་ངོ། །ཁྱིམ་དེར་དགེ་སློང་མ་ཨུཏྤ་ལའི་ཁ་དོག་ཅེས་བྱ་བ་རིགས་པ་དག་སྟོན་པར་  
བྱེད་དེ་དུས་དུས་སུ་འོང་ངོ། །ཆོས་སྦྱིན་གྱིས། འཕགས་མ། བདག་ལེགས་པར་བཤད་པའི་ཆོས་འདུལ་བ་ལ་རབ་ཏུ་འབྱུང། བསྙེན་པར་རྫོགས་ཤིང་དགེ་སློང་མའི་དངོས་པོ་ཐོབ་  
པར་འཚལ་ན། བདག་ནི་ཕས་མི་གནང་ཞིང་བསྲུངས་ཏེ། ཕྱིར་འབྱུང་དུ་ཡང་མི་སྟེར་ན། ཁྱོད་ཀྱིས་འདི་ཉིད་དུ་རབ་ཏུ་མི་འབྱུང་ངམ། ཞེས་སྨྲས་པ་དང། དེས་བུ་མོ་སེམས་དེ་ལྟར་བསྐྱེད་  
པ་ནི་ལེགས་སོ། །འདོད་པ་ནི་བདེ་བ་ཆུང་ལ། སྡུག་བསྔལ་ཆེ་ཞིང་ཉེས་པ་མང་སྟེ། རབ་ཏུ་བྱུང་ན་ནི་དགེ་བའོ། །བཅོམ་ལྡན་འདས་ནི། མཁས་པས་ཉེས་པ་རྣམ་པ་ལྔ་མཐོང་ནས་  
དེས་འདོད་པ་ལྔ་ལ་བསྟེན་པར་མི་རིགས། ཞེས་གསུངས་ཏེ། ལྔ་གང་ཞེ་ན། བདེ་བ་ཆུང་ལ་སྡུག་བསྔལ་ཆེ་ཞིང། ཉེས་པ་མང་བར་མཁས་པས་ཡང་དག་པར་མཐོང་ནས། དེས་  
འདོད་པ་ལ་བསྟེན་པར་མི་རིགས་སོ། །འདོད་པ་ལ་བསྟེན་པས་ཀུན་ཏུ་སྦྱོར་བ་འཕེལ་བར་འགྱུར་བར་མཁས་པས་ཡང་དག་པར་མཐོང་ནས་དེས་འདོད་པ་ལ་བསྟེན་པར་མི་རིགས་  
  
  
༄༅། །སོ། །འདོད་པ་ལ་བསྟེན་ན་ཅུང་ཟད་ཀྱང་མི་རིགས་པའམ་ངོམས་པའམ། ཆོག་པ་མེད་པར་མཁས་པས་ཡང་དག་པར་མཐོང་ནས་དེས་འདོད་པ་ལ་  
བསྟེན་པར་མི་རིགས་སོ། །འདོད་པ་ལ་བསྟེན་ན་སྡིག་པ་ཅུང་ཟད་ཀྱང་མི་བྱ་བ་མེད་པར་མཁས་པས་ཡང་དག་པར་མཐོང་ནས། དེས་འདོད་པ་ལ་བསྟེན་པར་མི་རིགས་སོ། །འདོད་པ་ནི་  
རྣམ་གྲངས་དེ་ལྟ་བུར་སངས་རྒྱས་དང། སངས་རྒྱས་ཀྱི་ཉན་ཐོས་རྣམས་དང། མཁས་པ་དང། ཡང་དག་པར་སོང་བ་སྐྱེས་བུ་དམ་པ་རྣམས་ཀྱིས་སྤངས་པར་མཁས་པས་མཐོང་ནས་  
འདོད་པ་ལ་བསྟེན་པར་མི་རིགས་སོ། །མཁས་པས་ཡོན་ཏན་ལྔ་མཐོང་ནས་རབ་ཏུ་འབྱུང་བ་ལ་དད་པར་བྱ་བའི་རིགས་སོ། །ལྔ་གང་ཞེ་ན། བདག་གིས་མ་འདྲེས་པའི་དོན་རྗེས་སུ་ཐོབ་པར་  
འགྱུར་བ་མཐོང་ནས། མཁས་པས་རབ་ཏུ་འབྱུང་བ་ལ་དད་པར་བྱ་བའི་རིགས་སོ། །བདག་གང་དག་གི་བྲན་དང། མངག་གཞུག་པ་དང་བསྒོ་བ་དང། བཀོལ་བ་དང། ཅི་དགའ་  
མགུར་བྱེད་པ་དེ་དག་གིས་སླར་མཆོད་པ་དང། བསྟོད་པར་འགྱུར་བ་མཐོང་ནས། མཁས་པས་རབ་ཏུ་འབྱུང་བ་ལ་དད་པར་བྱ་བའི་རིགས་སོ། །བླ་ན་མེད་པའི་རྣལ་འབྱོར་བདེ་བ་མྱ་  
ངན་ལས་འདས་པ་རྗེས་སུ་འཐོབ་པར་མཐོང་ནས། མཁས་པས་བདག་ཉིད་རབ་ཏུ་འབྱུང་བ་ལ་དད་པར་བྱ་བའི་རིགས་སོ། །བླ་ན་མེད་པ་རྣལ་འབྱོར་བདེ་བ་མྱ་ངན་ལས་འདས་པ་རྗེས་  
  
  
བདག་ལྷར་སྐྱེ་བར་འགྱུར་བར་མཐོང་ནས། མཁས་པས་རབ་ཏུ་འབྱུང་བ་ལ་དད་པར་བྱ་བའི་རིགས་སོ། །རབ་ཏུ་འབྱུང་བའི་ཡོན་ཏན་ནི། སངས་རྒྱས་དང། སངས་  
རྒྱས་ཀྱི་ཉན་ཐོས་རྣམས་དང། མཁས་པ་དང། ཡང་དག་པར་སོང་བའི་སྐྱེས་བུ་དམ་པ་རྣམས་ཀྱིས་བསྔགས་པར་མཐོང་ནས། མཁས་པས་རབ་ཏུ་འབྱུང་བ་ལ་དད་པར་བྱ་བའི་རིགས་ཏེ་  
ཁྱོད་ཀྱིས་སེམས་དེ་ལྟར་བསྐྱེད་པ་ནི་ལེགས་ཀྱི། སོང་ནས། བཅོམ་ལྡན་འདས་ལ་གསོལ་ཏེ་བྱའོ། །ཞེས་སྨྲས་ནས། དགེ་སློང་མ་ཨུཏྤ་ལའི་ཁ་དོག་མ། བཅོམ་ལྡན་འདས་གང་ན་བ་  
དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས། ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་དགེ་སློང་མ་ཨུཏྤ་ལའི་ཁ་དོག་མས་  
བཅོམ་ལྡན་འདས་ལ། བཙུན་པ། ཁྱིམ་བདག་བྱིན་པ་ཞེས་བྱ་བའི་བུ་མོ་ཆོས་སྦྱིན་མ་ཞེས་བགྱི་བ་ལེགས་པར་བཤད་པའི་ཆོས་འདུལ་བ་ལ་རབ་ཏུ་འབྱུང། བསྙེན་པར་རྫོགས་ཤིང་དགེ་  
སློང་མའི་དངོས་པོར་འཚལ་ན། དེ་ཁྱིམ་བདག་རི་དྭགས་སྒྲའི་བུ་ས་ག་ཞེས་བགྱི་བ་ལ་སྩལ་ནས། ཁྱིམ་བདག་བྱིན་པ་དེས་མ་གནང་བའི་སྟེང་དུ་རྟག་ཏུ་བསྲུངས་ཤིང། སླད་རོལ་དུ་འབྱུང་  
དུ་ཡང་མི་སྟེར་ཏོ། །ཞེས་གསོལ་པ་དང། དེ་ནས་བཅོམ་ལྡན་འདས་ཀྱིས། ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་སོང་ལ་དགེ་སློང་མ་དག་ལ་འདི་སྐད་ཅེས་  
  
  
༄༅། །སྨྲོས་ཤིག་ཁྱིམ་བདག་བྱིན་པའི་བུ་མོ་ཆོས་སྦྱིན་མ་ཞེས་བྱ་བ་ཁྱིམ་དེ་ཉིད་དུ། ཨུཏྤ་ལའི་ཁ་དོག་མ་ཕྲིན་པར་གཏང་གི་སྐྱབས་སུ་འགྲོ་བ་གསུམ་དང་  
བསླབ་པའི་གཞི་ལྔ་བྱིན་ལ། གནས་དེ་ཉིད་དུ་རབ་ཏུ་འབྱུང་བར་ངས་གནང་ངོ། །བཙུན་པ་དེ་ལྟར་བགྱིའོ། །ཞེས་གསོལ་ནས། དེ་ནས་ཚེ་དང་ལྡན་པ་ཀུན་དགའ་བོས། བཅོམ་ལྡན་འདས་  
ལས་མཉན་ཏེ། དགེ་སློང་མ་རྣམས་ལ་བསྒོའོ། །དགེ་སློང་མའི་དགེ་འདུན་མས། དགེ་སློང་མ་ཨུཏྤ་ལའི་ཁ་དོག་མ་ལ་བསྒོ་སྟེ། ཕྲིན་པར་བཏང་ངོ། །དེ་དེར་སོང་ནས། བུ་མོ། བཅོམ་  
ལྡན་འདས་ཀྱིས་ཀྱང་གནང་བར་བཀའ་སྩལ་ཏོ། །དགེ་སློང་མའི་དགེ་འདུན་གྱིས་ཀྱང་སྐྱབས་སུ་འགྲོ་བ་གསུམ་དང། དགེ་བསྙེན་མའི་བསླབ་པའི་གཞི་ལྔ་ཡང་བྱིན་ནོ། །ཁྱོད་རབ་  
ཏུ་བྱུང་སྟེ། བསླབ་པའི་གཞི་བཅུ་ཡང་བྱིན་གྱི། འདི་དང་འདི་དག་ནི་འདི་ལྟར་བསླབ་པའི་གནས་ནས་འབྱུང་བ་བཞིན་དུ་བཟུང་ལ་བསྡམ་པར་གྱིས་ཤིག་ཅེས་སྨྲས་པ་དང། དེ་  
རབ་ཏུ་དགའ་བ་སྐྱེས་སོ། །དེ་ནས་རབ་ཏུ་དགའ་བ་སྐྱེས་པ་དང་དགེ་སློང་མ་ཨུཏྤ་ལའི་ཁ་དོག་མས་འཕགས་པའི་བདེན་པ་བཞི་ཡང་དག་པར་རྟོགས་པར་འགྱུར་བ་དེ་ལྟ་བུའི་  
ཆོས་བཤད་ནས། ཆོས་སྦྱིན་མས་ཐོས་མ་ཐག་ཏུ་འཇིག་ཚོགས་སུ་ལྟ་བའི་རིའི་རྩེ་མོ་ཉི་ཤུ་གྱེན་དུ་བྱུང་བ་ཡེ་ཤེས་ཀྱི་རྡོ་རྗེས་བཅོམ་ནས། རྒྱུན་དུ་ཞུགས་པའི་འབྲས་བུ་མངོན་དུ་བྱས་  
  
  
༑དེ་ནས་དགེ་སློང་མ་ཨུཏྤ་ལའི་ཁ་དོག་མས། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་སོང་སྟེ། དགེ་སློང་མ་དག་ལ་འདི་སྐད་དུ་  
བསྒོ་ཞིག་ཆོས་སྦྱིན་མ་གནས་དེ་ཉིད་དུ་ཨུཏྤ་ལའི་ཁ་དོག་མ་ཕྲིན་པར་ཐོང་ལ། ལོ་གཉིས་སུ་ཆོས་དྲུག་དང། རྗེས་སུ་འབྲང་བའི་ཆོས་དྲུག་གི་བསླབ་པ་བྱིན་ཅིག་ཅེས་བཀའ་སྩལ་  
པ་དང། བཙུན་པ་དེ་ལྟར་བགྱིའོ། །ཞེས་གསོལ་ནས། ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལས་མཉན་ཏེ། དགེ་སློང་མ་རྣམས་ལ་བསྒོའོ། །དགེ་སློང་མའི་དགེ་འདུན་གྱིས་  
ཨུཏྤ་ལའི་ཁ་དོག་མ་ལ་བསྒོ་སྟེ། ཕྲིན་པར་བཏང་ངོ། །དེ་དེར་སོང་ནས། བུ་མོ། དགེ་སློང་མའི་དགེ་འདུན་རྣམས་ཀྱིས་ལོ་གཉིས་སུ་ཆོས་དྲུག་དང། རྗེས་སུ་འབྲང་བའི་ཆོས་དྲུག་གི་  
བསླབ་པའི་སྡོམ་པ་བྱིན་ཏེ། ཁྱོད་ནི་ད་དགེ་སློབ་མར་གྱུར་ཀྱི་འདི་དང་འདི་ནི་ཁྱོད་ཀྱིས་བྱོས་ཤིག་ཇི་ལྟར་བསླབ་པའི་གཞི་བཅས་པ་བཞིན་དུ་བསྡམ་པར་གྱིས་ཤིག་དེ་ནས་དེ་  
ལྟ་བུའི་ཆོས་བཤད་དེ། དེས་ཐོས་པ་དང་ཆོས་སྦྱིན་མས་ལན་ཅིག་ཕྱིར་འོང་བའི་འབྲས་བུ་མངོན་དུ་བྱས་སོ། །དེ་ལྟར་ཆོས་སྦྱིན་མས་ལོ་གཉིས་སུ་ཆོས་དྲུག་དང། རྗེས་སུ་འབྲང་བའི་ཆོས་  
དྲུག་གི་བསླབ་པ་ལ་བསླབ་པ་དེ་ན་དེ་བཞིན་ནུ་མར་གྱུར་ཏོ། །དེ་གཟུགས་གཞོན་ཞིང་བཟང་མོ་ལ་ནང་གི་སྐྱེ་བོ་ཐམས་ཅད་ཀྱིས་ཡིད་དགའ་ཞིང་ཕྱི་ཕྱིར་ཞིང་བལྟའོ། །དེ་ནས་ཁྱིམ་  
  
  
༄༅། །བདག་རི་དྭགས་སྒྲས། བུ་མོ་ཆོས་སྦྱིན་དེ་གཞོན་ནུར་གྱུར་པ་ཐོས་པ་དང། དེས་ཁྱིམ་བདག་བྱིན་པ་ལ་མཛའ་བོ་ཁྱེའུ་ཡང་གཞོན་ནུར་གྱུར། བུ་མོ་  
ཡང་གཞོན་ནུར་གྱུར་ན་ཉི་མ་ནམ་བཟང་བ་བརྟགས་ནས། ཁྱེའུ་ཆུང་མར་བླང་ངོ། །ཞེས་སྤྲིང་པ་དང། དེས་མཛའ་བོ་ལེགས་ཀྱི་དེ་ལྟར་བྱའོ། །ཞེས་ལན་སྤྲིང་ངོ། །ཁྱིམ་བདག་  
བྱིན་པས་ལྟས་མཁན་དག་བསགས་ཏེ། ཀྱེ། བུ་མོ་འདི་ནམ་བག་མར་བཏང་ན་རུང་བ་རྟོགས་ཤིག་ཅེས་བྱས་པ་དང། དེ་དག་གིས་ཡིད་མཐུན་པར་བརྩིས་ཏེ། བག་མར་བཏང་  
བའི་ཉི་མ་བསྟན་ཏོ། །དེ་བཞིན་དུ་ཁྱིམ་བདག་རི་དྭགས་སྒྲས་ཀྱང་བག་མ་བླང་བའི་ཞག་བསྟན་ཏོ། །དེ་ནས་ཁྱིམ་བདག་བྱིན་པས་མཛའ་བོ་དང། ཕུ་ནུ་དང། གཉེན་དག་གིས་གནས་  
སུ་དུས་འདི་ཙམ་ན་བུ་མོ་ཆོས་སྦྱིན་མ་བག་མར་གཏང་བར་བྱ་སྟེ་ཕུ་ནུ་དང། གཉེན་འཁོར་དང་ཆས་ཏེ་གྲོགས་བྱེད་པའི་ཕྱིར་ཤོག་ཅིག་ཅེས་ཡི་གེ་སྤྲིང་ངོ། །དེ་ནས་ཁྱིམ་བདག་  
རི་དྭགས་སྒྲས་ཀྱང་མཛའ་བོ་དང། ཕུ་ནུ་དང། གཉེན་རྣམས་ལ་དེ་བཞིན་དུ་ཡི་གེ་སྤྲིང་ངོ། །ཁྱིམ་བདག་དེ་གཉིས་ཀྱི་སྐྱེ་བོ་དང། འཁོར་དང་རྒྱ་ཆེར་གནས་ནས་མཛའ་བོ་དང། ཕུ་ནུ་  
དང༑ གཉེན་རྣམས་ལྷགས་པས་མཉན་དུ་ཡོད་པའི་ནང་ཐམས་ཅད་གང་ངོ། །ཡུལ་ཀོ་ས་ལའི་རྒྱལ་པོ་གསལ་རྒྱལ་གྱི་ནང་གི་བཙུན་མོ་དང། གཞོན་ནུ་དང། བློན་པོ་དང། སྐྱེ་བོ་མང་  
  
  
ལྗོངས་དག་གི་མིས། ཁྱིམ་བདག་བྱིན་པའི་བུ་མོ་རི་དྭགས་སྒྲ་ལ་བྱིན་ཏེ། དེ་བག་མར་ལེན་པར་བྱེད་ཅིང། དེ་དག་གི་གནས་ནས་མཛའ་བོ་དང། ཕུ་ནུ་དང། གཉེན་རྣམས་  
དང༑ སྐྱེ་པོ་མང་པོ་དག་ལྷགས་སོ། །ཞེས་ཐོས་སོ། །དེས་བློན་པོ་ལ། ཀྱེ་ཁྱེད་ཀྱིས་ཀྱང་དེ་གཉིས་ཀྱི་གྲོགས་ཀྱིས་ཤིག་པར་བསྒོའོ་།དེ་དག་གིས་ཀྱང་གནས་གནས་ཀྱི་དབང་པོ་རྣམས་དང་  
རྒྱལ་པོའི་རིགས་སུ་གཏོགས་པ་རྣམས་ལ་སོ་སོར་གང་གི་ཡུལ་ན་ཡོ་བྱད་ཅི་ཡོད་པ་རྣམས་དེང་བདག་གིས་ཁྱེར་ཏེ། འདི་ན་ཀུན་ཕྱིན་པར་འདུས་ཤིག་ཅེས་ཡི་གེ་སྤྲིང་ངོ། །དེ་དག་གིས་ཀྱང་  
དེ་ལྟར་ཐོས་མ་ཐག་ཏུ་བདག་གི་ཅི་འབྱོར་པ་རྣམས་སྦྱར་ཏེ། མཉན་དུ་ཡོད་པར་ལྷགས་སོ། །དེ་ནས་སེམས་ཅན་མང་པོ་བརྒྱ་སྟོང་ཡང་འདུས་ཏེ། དེ་ནས་བློན་པོ་རྣམས་ཀྱིས་མཉན་དུ་ཡོད་  
པའི་སྐྱེད་མོས་ཚལ་དང། ཉེ་བའི་ཚལ་དང། དེའི་འཁོར་དུ་བཅས་པ་ཐམས་ཅད་བྱི་དོར་བྱས། རྡོ་དང། གྱོ་མོ་དང། བོང་བདག་ཀྱང་ཕྱགས་ནས་མེད་པར་བྱས་སོ། །ཙནྡན་གྱི་ཆུས་ནི་ཆག་  
ཆག་བཏབ། བདུག་སྤོས་ཞིམ་པོའི་པོག་ཕོར་སྦྱངས་ཏེ། གཡས་གཡོན་དུ་བཞག་པ་དང། འཕན་དང། རྒྱལ་མཚན་བསྒྲེངས་ནས་དར་གྱི་ལྔ་ལྡི་དབྱངས། མེ་ཏོག་རྣམ་པ་སྣ་ཚོགས་  
ཀྱིས་བཀྲམ། ཡིད་དུ་འོང་བའི་ལྷ་རྣམས་ཀྱི་དགའ་བའི་ཚལ་དང་སྐྱེད་མོས་ཚལ་བཞིན་ནོ། །དེ་ནས་ཆོས་སྦྱིན་མས་ཡོ་བྱད་སྦྱར་བ་རྣམས་མཐོང་ནས། ནང་གི་སྐྱེ་བོ་དག་ལ། ཀྱེ་དུས་