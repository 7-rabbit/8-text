  
༄༅། །རྒྱུས་ནས་ཟས་ཀྱི་བྱ་བ་བྱས་ཏེ་ཕྱི་མའི་ཟས་ཀྱི་བསོད་སྙོམས་ལས་ཕྱིར་ལོག་པས་ཇི་ལྟར་ལོངས་སྤྱོད་པའི་གནས་མལ་མཁོས་སུ་ཕབ་སྟེ་ལྷུང་བཟེད་དང་ཆོས་གོས་ཐོགས་ནས་ཁྱིམ་  
བདག་གདངས་ཅན་དང་འགྲོགས་ཏེ་ཀོའུ་ཤམྦྷི་ག་ལ་བ་དེ་ལོགས་སུ་སོང་ནས་མཐར་གྱིས་རྒྱུ་ཞིང་འགྲོ་བ་ན། ཀོའུ་ཤམྦྷིར་ཕྱིན་ཏོ། །དེ་ནས་ཁྱིམ་བདག་གདངས་ཅན་ཀོའུ་ཤམྦྷིར་མ་ཞུགས་པ་ཁོ་ནར་ཀུན་  
དགའ་ར་བ་ནས་ཀུན་དགའི་ར་བར་དང། སྐྱེད་མོས་ཚལ་ནས་སྐྱེད་མོས་ཚལ་དུ་དང། ཚལ་ནས་ཚལ་དུ་དང། གོལ་བར་སོང་སྟེ། གང་དུ་བདག་གིས་བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་ཏུ་གཞུག་  
བའི་ས་ཕྱོགས། ཀོའུ་ཤམྦྷི་ནས་ཧ་ཅང་ཡང་མི་རིང། ཧ་ཅང་ཡང་མི་ཉེ་བ། ཉིན་མོ་རྒྱུན་ལུགས་ཉུང་ཞིང་བླག་ཅོར་ཆུང་བ་མཚན་མོ་སྒྲ་ཆུང་ཞིང་འུར་སྒྲ་ཆུང་བ། ཤ་སྦྲང་དང་སྦྲང་བུ་དང། རླུང་དང་  
ཉི་མ་དང། སྡིག་སྦྲུལ་གྱི་རེག་པ་ཉུང་བ་དེ་ལྟ་བུ་ཅི་ཡོད་ཅེས་བཙལ་ན། ཁྱིམ་བདག་གདངས་ཅན་གྱིས་རང་གི་ཀུན་དགའ་ར་བ་ཀོའུ་ཤམྦྷི་ནས་ཧ་ཅང་ཡང་མི་རིང། ཧ་ཅང་ཡང་མི་ཉེ་བ། ཉིན་མོ་རྒྱུན་  
ལུགས་ཉུང་ཞིང་བླག་ཅོར་ཆུང་བ། མཚན་མོ་སྒྲ་ཆུང་ཞིང་འུར་སྒྲ་ཆུང་བ། ཤ་སྦྲང་དང། སྦྲང་བུ་དང། རླུང་དང། ཉི་མ་དང། སྡིག་སྦྲུལ་གྱི་རག་པ་ཉུང་བར་མཐོང་ངོ། །མཐོང་ནས་ཀྱང་འདི་སྙམ་  
དུ་སེམས་ཏེ། ས་ཕྱོགས་འདི་བཟང་གི། འདིར་བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་ཏུ་གཞུག་གོ་སྙམ་མོ། །དེ་ནས་ཁྱིམ་བདག་གདངས་ཅན་དང། ཚེ་དང་ལྡན་པ་སྐུལ་བྱེད་ཆེན་  
  
  
བཅོམ་ལྡན་འདས་ཀྱི་ཕྱིར་གཙུག་ལག་ཁང་རྟ་བབས་མཐོན་པོ་དང་ལྡན་པ། སྐར་ཁུང་དང། སྐར་ཁུང་ཟླུམ་པོ་དང། ལན་ཀན་གྱིས་བརྒྱན་པ་ཞིག་རྩིག་ཏུ་བཅུག་གོ་དེ་ནས་གཙུག་  
ལག་ཁང་བྱས་ཤིང་ཟིན་ནས་ཁྱིམ་བདག་གདངས་ཅན་གྱིས། ཚེ་དང་ལྡན་པ་སྐུལ་བྱེད་ཆེན་པོ་ལ་འདི་སྐད་ཅེས་སྨྲས་སོ། །འཕགས་པ་བཅོམ་ལྡན་འདས་ཤུལ་དུ་གཤེགས་པའི་དགོངས་ཀྱི་ཚད་ཇི་ཙམ་  
ཁྱིམ་བདག་འདི་ལྟ་སྟེ། དཔེར་ན། འཁོར་ལོས་བསྒྱུར་བའི་རྒྱལ་པོ་དང་འདྲའོ། །འཕགས་པ། འཁོར་ལོས་བསྒྱུར་བའི་རྒྱལ་པོའི་ཇི་ཙམ། ཁྱིམ་བདག་འཁོར་ལོས་བསྒྱུར་བའི་རྒྱལ་པོ་ལམ་དུ་འགྲོ་  
བའི་དགོངས་མལ་ནི། རྒྱང་གྲགས་བཅུའོ། །ཁྱིམ་བདག་གདངས་ཅན་གྱིས་རྒྱང་གྲགས་བཅུ་བཅུར་གཤེགས་དགོངས་དག་གཤོམ་དུ་བཅུག་ནས་བཅོམ་ལྡན་འདས་ཀྱི་སྤྱན་སྔར་ཕོ་ཉ་བཏང་སྟེ། བཅོམ་  
ལྡན་འདས་ཀོའུ་ཤམྦྷིར་གཤེགས་སུ་གསོལ། བདག་གིས་བཅོམ་ལྡན་འདས་དགེ་སློང་གི་དགེ་འདུན་དང་བཅས་པ་ཇི་སྲིད་འཚོའི་བར་དུ་ན་བཟའ་དང། བསོད་སྙོམས་དང། གནས་མལ་དང། སྙུང་  
བའི་རྐྱེན་དང། སྨན་གྱི་ཡོ་བྱད་དག་གིས་བསྙེན་བཀུར་བགྱིའོ་།ཞེས་གསོལ་ཏོ། །ཕོ་ཉས་ཀྱང་བཅོམ་ལྡན་འདས་ཀྱི་སྤྱན་སྔར་སོང་སྟེ་གསོལ་ཏོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་  
དགའ་བོ་ལ་བཀའ་སྩལ་པ། ཀུན་དགའ་བོ། སོང་ལ་དགེ་སློང་རྣམས་ལ། དགེ་སློང་དག་བཅོམ་ལྡན་འདས་བད་ས་དག་ཏུ་ལྗོངས་རྒྱུར་གཤེགས་ཀྱི། ཁྱེད་ཅག་ལས་གང་དེ་བཞིན་གཤེགས་  
  
  
༄༅། །པ་དང་ཐབས་ཅིག་ཏུ་བད་ས་དག་ཏུ་ལྗོངས་རྒྱུར་འགྲོ་བར་སྤྲོ་བ་དེས། ཆོས་གོས་དག་ལོངས་ཤིག་ཅེས་སྒོས་ཤིག་ཚེ་དང་ལྡན་པ་ཀུན་དགའ་བོས། བཙུན་པ། བཀའ་བཞིན་  
འཚལ་ཞེས་བཅོམ་ལྡན་འདས་ལས་མཉན་ནས་དགེ་སློང་རྣམས་ལ། ཚེ་དང་ལྡན་པ་དག་བཅོམ་ལྡན་འདས་བད་ས་དག་ཏུ་ལྗོངས་རྒྱུར་གཤེགས་ཀྱི། ཁྱེད་ཅག་ལས་གང་དེ་བཞིན་གཤེགས་  
པ་དང་ཐབས་ཅིག་བད་ས་དག་ཏུ་ལྗོངས་རྒྱུར་འགྲོ་བར་སྤྲོ་བ་དེས་ཆོས་གོས་དག་ལོངས་ཤིག་ཅེས་བསྒོའོ། །དེ་ནས་བཅོམ་ལྡན་འདས་དུལ་བ་འཁོར་དུལ་བ་དང་ལྡན་པ། ཞི་བ་འཁོར་ཞི་བ་དང་  
ལྡན་པ། གྲོལ་བ་འཁོར་གྲོལ་བ་དང་ལྡན་པ། དབུགས་ཕྱིན་པ་འཁོར་དབུགས་ཕྱིན་པ་དང་ལྡན་པ། ཐུལ་བ་འཁོར་ཐུལ་བ་དང་ལྡན་པ་དགྲ་བཅོམ་པ་འཁོར་དགྲ་བཅོམ་པ་དང་ལྡན་པ། འདོད་  
ཆགས་དང་བྲལ་བ་འཁོར་འདོད་ཆགས་དང་བྲལ་བ་དང་ལྡན་པ་མཛེས་པ་འཁོར་མཛེས་པ་དང་ལྡན་པ། ཁྱུ་མཆོག་ལྟར་བ་ལང་གི་ཚོགས་ཀྱིས་ཡོངས་སུ་བསྐོར་བ། གླང་པོ་ཆེ་ལྟར་གླང་པོ་  
ཆེའི་ཕྲུ་གུའི་ཚོགས་ཀྱིས་ཡོངས་སུ་བསྐོར་བ། སེངྒེ་ལྟར་མཆེ་བ་ཅན་གྱིས་ཚོགས་ཀྱིས་ཡོངས་སུ་བསྐོར་བ། ངང་པའི་རྒྱལ་པོ་ལྟར་ངང་པའི་ཚོགས་ཀྱིས་ཡོངས་སུ་བསྐོར་བ། ནམ་མཁའ་ལྡིང་  
ལྟར་བྱའི་ཚོགས་ཀྱིས་ཡོངས་སུ་བསྐོར་བ། བྲམ་ཟེ་ལྟར་སློབ་མའི་ཚོགས་ཀྱིས་ཡོངས་སུ་བསྐོར་བ། སྨན་པ་མཁས་པ་ལྟར་ནད་པའི་ཚོགས་ཀྱིས་ཡོངས་སུ་བསྐོར་བ། དཔའ་བོ་ལྟར་རུ་བའི་ཚོགས་  
  
  
ས་མཁན་ལྟར་ལམ་དུ་ཞུགས་པའི་ཚོགས་ཀྱིས་ཡོངས་སུ་བསྐོར་བ། དེད་དཔོན་ལྟར་ཚོང་པའི་ཚོགས་ཀྱིས་ཡོངས་སུ་བསྐོར་བ། ཚོང་པ་ལྟར་འཁོར་གྱི་ཚོགས་ཀྱིས་ཡོངས་སུ་བསྐོར་  
བ༑ མཁར་གྱི་རྒྱལ་པོ་ལྟར་བློན་པོའི་ཚོགས་ཀྱིས་ཡོངས་སུ་བསྐོར་བ། འཁོར་ལོས་བསྒྱུར་བ་ལྟར་བུ་སྟོང་གི་ཚོགས་ཀྱིས་ཡོངས་སུ་བསྐོར་བ། ཟླ་བ་ལྟར་རྒྱུ་སྐར་གྱི་ཚོགས་ཀྱིས་ཡོངས་སུ་བསྐོར་བ་ཉི་མ་ལྟར་འོད་  
ཟེར་སྟོང་གི་ཚོགས་ཀྱིས་ཡོངས་སུ་བསྐོར་བ། ཡུལ་འཁོར་སྲུང་ལྟར་དྲི་ཟའི་ཚོགས་ཀྱིས་ཡོངས་སུ་བསྐོར་བ། འཕགས་སྐྱེས་པོ་ལྟར་གྲུལ་བུམ་གྱི་ཚོགས་ཀྱིས་ཡོངས་སུ་བསྐོར་བ། མིག་མི་བཟང་ལྟར་ཀླུའི་ཚོགས་  
ཀྱིས་ཡོངས་སུ་བསྐོར་བ། གནོད་སྦྱིན་ལྟར་གནོད་སྦྱིན་གྱི་ཚོགས་ཀྱིས་ཡོངས་སུ་བསྐོར་བ། ཐག་བཟང་རིས་ལྟར་ལྷ་མ་ཡིན་གྱི་ཚོགས་ཀྱིས་ཡོངས་སུ་བསྐོར་བ། བརྒྱ་བྱིན་ལྟར་སུམ་ཅུ་པའི་ཚོགས་ཀྱིས་  
ཡོངས་སུ་བསྐོར་བ། ཚངས་པ་ལྟར་ཚངས་རིས་ཀྱི་ཚོགས་ཀྱིས་ཡོངས་སུ་བསྐོར་བ། དབང་པོ་རྣམས་ཤིན་ཏུ་དུལ་བ། སྤྱོད་ལམ་དང་སྤྱོད་པ་མ་འཁྲུགས་པ། ཆུ་གཏེར་ལྟར་ཏིང་ངེ་བ། སྤྲིན་ལྟར་ཆུ་དང་  
བཅས་པ། གླང་པོ་ཆེའི་རྒྱལ་པོ་ལྟར་དྲེགས་པ་དང་བྲལ་བ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་པ། དཔེ་བྱད་བཟང་པོ་བརྒྱད་ཅུས་སྐུ་རྣམ་པར་མཛེས་པ། འོད་འདོམ་  
གང་གིས་གཟུགས་ཅན་བརྒྱན་པ། ཉི་མ་སྟོང་བས་ལྷག་པའི་འོད་དང་ལྡན་པ། རིན་པོ་ཆེའི་རི་བོ་འགྲོ་བ་ལྟར་ཀུན་ཏུ་བཟང་བ། སྟོབས་བཅུ་དང། མི་འཇིགས་པ་བཞི་དང། མ་འདྲེས་པའི་དྲན་པ་ཉེ་  
  
  
༄༅། །བར་གཞག་པ་གསུམ་དང། ཐུགས་རྗེ་ཆེན་པོ་དང་ལྡན་པ་ཀུན་ཤེས་ཀཽཎྜི་ནྱ་དང། རླངས་པ་དང། མིང་ཆེན་དང། མ་འགག་པ་དང། ཤཱ་རིའི་བུ་དང། མོའུ་འགལ་  
གྱི་བུ་དང། འོད་སྲུང་དང། ཀུན་དགའ་བོ་དང། ནམ་གྲུ་ལ་སོགས་པ་ཉན་ཐོས་ཆེན་པོ་དག་དང། གཞན་ཡང་དགེ་སློང་གི་དགེ་འདུན་མང་པོས་བསྐོར་ཏེ། ཀོའུ་ཤམྦྷི་ག་ལ་བ་དེར་རྒྱུ་ཞིང་གཤེགས་  
ནས་མཐར་གྱིས་རྒྱུ་ཞིང་གཤེགས་པ་ན་ཀོའུ་ཤམྦྷིར་བྱོན་ཏོ། །དེ་ནས་ཁྱིམ་པ་དག་གདངས་ཅན་གྱིས། གཙུག་ལག་ཁང་ཡོ་བྱད་ཐམས་ཅད་དང་ལྡན་པ་དེ། བཅོམ་ལྡན་འདས་ཉན་ཐོས་ཀྱི་དགེ་  
འདུན་དང་བཅས་པ་ལ་ཕུལ་ནས། འདི་ལྟར། གནས་བརྟན་དག་གིས་ཀྱང། བཅོམ་ལྡན་འདས་ཀོའུ་ཤམྦྷི་ན་གདངས་ཅན་གྱི་ཀུན་དགའ་ར་བ་ན་བཞུགས་སོ། །ཞེས་མདོ་སྡེའི་མཐའ་ཉེ་བར་  
སྦྱར་ཏོ། །དེ་ནས་ཁྱིམ་བདག་གདངས་ཅན་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ལ་གཙུག་ལག་ཁང་ཕུལ་ནས་དགའ་བ་དང། མཆོག་ཏུ་དགའ་བ་སྐྱེས་ཏེ་རང་གི་ཁྱིམ་དུ་  
སོང་ངོ། །དེ་ནས་ཚེ་དང་ལྡན་པ་སྐུལ་བྱེད་ཆེན་པོ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་  
།མཐའ་གཅིག་ཏུ་འདུག་ནས་བཅོམ་ལྡན་འདས་ལ་ཚེ་དང་ལྡན་པ་སྐུལ་བྱེད་ཆེན་པོས་འདི་སྐད་ཅེས་གསོལ་ཏོ། །བཙུན་པ། གང་དང་ལྡན་ན་རིགས་ཀྱི་བུའམ། རིགས་ཀྱི་བུ་མོ་དད་པ་དང་  
  
  
གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་  
བྱུང་བའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བར་གདགས་སུ་རུང་ངམ་བཅོམ་ལྡན་འདས་ཀྱིས་དེ་ལ་བཀའ་སྩལ་པ། སྐུལ་བྱེད། རུང་སྟེ་  
སྐུལ་བྱེད། བདུན་པོ་འདི་དག་ནི། གང་དག་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ་ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་  
པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་  
ཆེ་བ། རྒྱས་པ་ཆེ་བ་དག་ཡིན་ཏེ། བདུན་གང་ཞེ་ན། སྐུལ་བྱེད་འདི་ལ་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས་ཕྱོགས་བཞིའི་དགེ་སློང་གི་དགེ་འདུན་ལ་ཀུན་དགའི་ར་བ་འབུལ་  
བར་བྱེད་པ་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ་རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་  
བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། རྒྱས་པ་  
  
  
༄༅། །ཆེ་བ་དང་པོ་ཡིན་ནོ། །སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། ཀུན་དགའི་ར་བ་དེ་ཉིད་དུ་གཙུག་ལག་ཁང་རྩིག་ཏུ་འཇུག་པ་འདི་  
ནི། སྐུལ་བྱེད། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་  
ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་གཉིས་  
པ་ཡིན་ནོ། །སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། གཙུག་ལག་ཁང་དེ་ཉིད་དུ་གནས་མལ་འདི་ལྟ་སྟེ། ཁྲི་དང། ཁྲིའུ་དང། སྟན་ནང་ཚངས་ཅན་དང་  
ལ་བ་དང། སྔས་དང། གོར་བུ་དག་འབུལ་བར་བྱེད་པ་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་  
ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བའི་བསོད་ནམས་བྱ་བའི་གཞི་ཤིན་ཏུ་  
འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་གསུམ་པ་ཡིན་ནོ། །སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། གཙུག་ལག་ཁང་དེ་ཉིད་དུ་  
  
  
བྱེད་པ་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ་རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་  
བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་  
ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་བཞི་པ་ཡིན་ནོ་།སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། གློ་བུར་དུ་འོངས་པ་དང། འགྲོ་བར་ཆས་པ། སྦྱིན་པ་སྦྱིན་  
པར་བྱེད་པ་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ་རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་  
མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ་རྫས་ལས་བྱུང་བའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་ལྔ་པ་ཡིན་ནོ། །  
སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། ནད་པ་དང་ནད་གཡོག་ལ་སྦྱིན་པ་སྦྱིན་པར་བྱེད་པ་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ། རིགས་  
ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ་མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་  
  
  
༄༅། །སྐྱེ་བ། རྫས་ལས་བྱུང་བའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་དྲུག་པ་ཡིན་ནོ། །སྐུལ་བྱེད། གཞན་ཡང་རིགས་  
ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། རླུང་ལངས་པའམ། ཡུལ་ངན་བྱུང་བའམ། ཆར་བབ་པའམ། ལྷགས་པ་བྱུང་བ་གང་དག་ཡིན་པ་དེ་ལྟ་བུའི་རླུང་ལངས་པའམ། ཡུལ་ངན་བྱུང་  
བའམ། ཆར་བབ་པའམ། ལྷགས་པ་བྱུང་བའི་ཚེ་དགེ་འདུན་ལ་འབྲས་ཅན་དག་གམ། སྐྱོ་མ་དག་གམ། ཐུག་པའི་བཏུང་བ་དག་བསྐྱལ་ཏེ་འདིས་འཕགས་པ་འདི་དག་ལུས་མི་བརླན་པ་དང་  
ཆོས་གོས་མི་གཤེར་བ་དང། ལོངས་སྤྱོད་ན་བདེ་བ་ལ་རེག་པར་འགྱུར་རོ། །སྙམ་པས་འབུལ་བར་བྱེད་པ་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་  
རྒྱུ་བའམ། གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་  
བའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་བདུན་པ་ཡིན་ནོ། །སྐུལ་བྱེད། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྫས་  
ལས་བྱུང་བའི་བསོད་ནམས་བྱ་བའི་གཞི་བདུན་པོ་འདི་དག་དང་ལྡན་པའི་བསོད་ནམས་སམ། བསོད་ནམས་ཀྱི་འབྲས་བུའམ། བསོད་ནམས་ཀྱི་འབྲས་བུ་རྣམ་པར་སྨིན་པ་འདི་ཙམ་མོ། །ཞེས་  
  
  
འདི་ལྟར། བསོད་ནམས་མང་བའི་ཕྱིར་བསོད་ནམས་ཀྱི་ཕུང་པོ་ཆེན་པོ་ཞེས་བྱ་བའི་གྲངས་སུ་འགྲོའོ། །སྐུལ་བྱེད། འདི་ལྟ་སྟེ། དཔེར་ན། གང་དུ་ཆུ་ཀླུང་ཆེན་  
པོ་ལྔ་པོ་འདི་ལྟ་སྟེ། གངྒཱ་དང། ཡ་མུན་དང། ས་ར་ཡུ་དང་གནས་ཅན་དང། མ་ཧི་ཞེས་བྱ་བ་ཐ་མི་དད་པར་འབབ་པར་འགྱུར་བ་དེ་ལ་ནི། ཆུའམ། ཆུའི་བུམ་པའམ། ཆུའི་བུམ་པ་བརྒྱ་ཕྲག་གམ་  
ཆུའི་བུམ་པ་སྟོང་ཕྲག་གམ། ཆུའི་བུམ་པ་འབུམ་ཕྲག་འདི་སྙེད་ཡོད་དོ། །ཞེས་ཆུའི་ཚད་གཟུང་བར་མི་ནུས་སོ། །སྐུལ་བྱེད། དེ་བཞིན་དུ་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྫས་ལས་  
བྱུང་བའི་བསོད་ནམས་བྱ་བའི་གཞི་བདུན་པོ་འདི་དག་དང་ལྡན་པའི་བསོད་ནམས་སམ། བསོད་ནམས་ཀྱི་འབྲས་བུའམ། བསོད་ནམས་ཀྱི་འབྲས་བུ་རྣམ་པར་སྨིན་པ་ཡང་འདི་ཙམ་མོ། །ཞེས་བསོད་  
ནམས་ཀྱི་ཚད་གཟུང་བར་མི་ནུས་ཏེ། འདི་ལྟར། བསོད་ནམས་མང་བའི་ཕྱིར་བསོད་ནམས་ཀྱི་ཕུང་པོ་ཆེན་པོ་ཞེས་བྱ་བའི་གྲངས་སུ་འགྲོའོ། །དེ་སྐད་ཅེས་བཀའ་སྩལ་པ་དང། བཅོམ་ལྡན་འདས་ལ་  
ཚེ་དང་ལྡན་པ་སྐུལ་བྱེད་ཆེན་པོས་འདི་སྐད་ཅེས་གསོལ་ཏོ། །བཙུན་པ། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་  
བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བ་མ་ལགས་པའི་བསོད་ནམས་བྱ་བའི་གཞི་ཤིན་  
  
  
༄༅། །ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ་རྒྱས་པ་ཆེ་བ་གདགས་སུ་རུང་ངམ། བཅོམ་ལྡན་འདས་ཀྱིས་དེ་ལ་བཀའ་སྩལ་པ། སྐུལ་བྱེད། རུང་སྟེ། སྐུལ་བྱེད། བདུན་  
པོ་འདི་དག་ནི། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་  
ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བ་མ་ཡིན་པའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་  
ཆེ་བ་དག་ཡིན་ཏེ། བདུན་གང་ཞེ་ན། སྐུལ་བྱེད། འདི་ལ་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། དེ་བཞིན་གཤེགས་པའམ། དེ་བཞིན་གཤེགས་པའི་ཉན་ཐོས་གྲོང་ཚིགས་  
ག་གེ་མོ་ཞིག་ན་ཉེ་བར་བརྟེན་ཅིང་བཞུགས་པ་ཐོས་ཤིང། ཐོས་ནས་ཀྱང་དགའ་བ་དང། མཆོག་ཏུ་དགའ་བ་རྒྱ་ཆེན་པོ། །དགེ་བ་ངེས་པར་འབྱུང་བ་དང་ལྡན་པ་ཐོབ་པར་བྱེད་པ་འདི་ནི། སྐུལ་བྱེད་  
གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་  
པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བ་མ་ཡིན་པའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་  
  
  
།སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། དེ་བཞིན་གཤེགས་པའམ། དེ་བཞིན་གཤེགས་པའི་ཉན་ཐོས་དེ་ཉིད་ཚུར་གཤེགས་པར་རྩོལ་བར་  
ཐོས་ཤིང། ཐོས་ནས་ཀྱང་དགའ་བ་དང། མཆོག་ཏུ་དགའ་བ་རྒྱ་ཆེན་པོ། །དགེ་བ། ངེས་པར་འབྱུང་བ་དང་ལྡན་པ་ཐོབ་པར་བྱེད་པ་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་  
དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ་  
རྫས་ལས་བྱུང་བ་མ་ཡིན་པའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་གཉིས་པ་ཡིན་ནོ། །སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་  
བུ་མོ་དད་པ་དང་ལྡན་པས། དེ་བཞིན་གཤེགས་པའམ། དེ་བཞིན་གཤེགས་པའི་ཉན་ཐོས་དེ་ཉིད་ཤུལ་དུ་ཞུགས་པ་ཐོས་ཤིང། ཐོས་ནས་ཀྱང་དགའ་བ་དང། མཆོག་ཏུ་དགའ་བ་རྒྱ་ཆེན་པོ། །དགེ་  
བ༑ ངེས་པར་འབྱུང་བ་དང་ལྡན་པ་ཐོབ་པར་བྱེད་པ་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་  
བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བ་མ་ཡིན་པའི་བསོད་ནམས་བྱ་བའི་གཞི་ཤིན་ཏུ་  
  
  
༄༅། །འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ་རྒྱས་པ་ཆེ་བ་གསུམ་པ་ཡིན་ནོ། །སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། དེ་བཞིན་  
གཤེགས་པའམ། དེ་བཞིན་གཤེགས་པའི་ཉན་ཐོས་དེ་ཉིད་གྲོང་ཚིགས་དེ་ཉིད་དུ་བྱོན་པར་ཐོས་ཤིང། ཐོས་ནས་ཀྱང་དགའ་བ་དང་མཆོག་ཏུ་དགའ་བ་ཆེན་པོ། །དགེ་བ། ངེས་པར་འབྱུང་བ་  
དང་ལྡན་པ་ཐོབ་པར་བྱེད་པ་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་  
འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བ་མ་ཡིན་པའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་  
ཆེ་བ། སྣང་བ་ཆེ་བ། རྒྱས་པ་ཆེ་བ་བཞི་པ་ཡིན་ནོ། །སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། དེ་བཞིན་གཤེགས་པའམ། དེ་བཞིན་གཤེགས་པའི་ཉན་  
ཐོས་དེ་ཉིད་ལ་བལྟ་བ་དང། བསྙེན་བཀུར་བྱ་བའི་ཕྱིར་འགྲོ་ཞིང། མཐོང་ནས་ཀྱང་དགའ་བ་དང། མཆོག་ཏུ་དགའ་བ་རྒྱ་ཆེན་པོ། །དགེ་བ། ངེས་པར་འབྱུང་བ་དང་ལྡན་པ་ཐོབ་པར་བྱེད་པ་འདི་ནི་  
སྐུལ་བྱེད། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་  
  
  
བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བ་མ་ཡིན་པའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་ལྔ་པ་ཡིན་  
ནོ༑ ༑སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པས། དེ་བཞིན་གཤེགས་པའམ། དེ་བཞིན་གཤེགས་པའི་ཉན་ཐོས་དེ་ཉིད་ཀྱི་དྲུང་ནས་ཆོས་ཚངས་པར་སྤྱོད་པ་  
ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ་ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་བྱང་བ། ཡང་དག་པར་རབ་ཏུ་སྟོན་པ་ཉན་  
ཅིང་ཐོས་ནས་ཀྱང་དགའ་བ་དང། མཆོག་ཏུ་དགའ་བ་རྒྱ་ཆེན་པོ་དགེ་བ། ངེས་པར་འབྱུང་བ་དང་ལྡན་པ་ཐོབ་པར་འདི་ནི། སྐུལ་བྱེད། གང་དང་ལྡན་ན། རིགས་ཀྱི་བུའམ། རིགས་ཀྱི་བུ་མོ་དད་པ་དང་  
ལྡན་པ་རྒྱུ་བའམ། གནས་པའམ། ཉལ་བའམ། མི་ཉལ་བ་ལས་རྟག་ཏུ་རྒྱུན་མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་  
བྱུང་བ་མ་ཡིན་པའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་དྲུག་པ་ཡིན་ནོ། །སྐུལ་བྱེད། གཞན་ཡང་རིགས་ཀྱི་བུའམ། རིགས་ཀྱང་བུ་མོ་དད་པ་དང་  
ལྡན་པས། དེ་བཞིན་གཤེགས་པའམ། དེ་བཞིན་གཤེགས་པའི་ཉན་ཐོས་དེ་ཉད་ཀྱི་དྲུང་ནས་ཆོས་ཐོས་ནས་སངས་རྒྱས་ལ་སྐྱབས་སུ་འགྲོ། ཆོས་དང་དགེ་འདུན་ལ་སྐྱབས་སུ་འགྲོ་ཞིང། བསླབ་བའི་  
  
  
༄༅། །གཞི་དག་ལེན་པར་བྱེད་པ་འདི་ནི། སྐུལ་བྱེད། རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པ་རྒྱུ་བའམ། གནས་པའམ་ཉལ་བའམ། མི་ཉལ་བ་ལས་རྟག་ཏུ་རྒྱུན་  
མི་འཆད་པར་བསོད་ནམས་འབའ་ཞིག་མངོན་པར་འཕེལ་བ་དང། བསོད་ནམས་འབའ་ཞིག་ཉེ་བར་སྐྱེ་བ། རྫས་ལས་བྱུང་བ་མ་ཡིན་པའི་བསོད་ནམས་བྱ་བའི་གཞི་ཤིན་ཏུ་འབྲས་བུ་ཆེ་བ། ཕན་  
ཡོན་ཆེ་བ། སྣང་བ་ཆེ་བ། རྒྱས་པ་ཆེ་བ་བདུན་པ་ཡིན་ནོ་།སྐུལ་བྱེད། རྫས་ལས་བྱུང་བ་མ་ཡིན་པའི་བསོད་ནམས་བྱ་བའི་གཞི་བདུན་པོ་འདི་དག་དང་ལྡན་པའི་རིགས་ཀྱི་བུའམ། རིགས་ཀྱི་བུ་  
མོ་དད་པ་དང་ལྡན་པའི་བསོད་ནམས་སམ། བསོད་ནམས་ཀྱི་འབྲས་བུའམ། བསོད་ནམས་ཀྱི་འབྲས་བུ་རྣམ་པར་སྨིན་པ་ནི། འདི་ཙམ་མོ་།ཞེས་བསོད་ནམས་ཀྱི་ཚད་གཟུང་བར་མི་ནུས་ཏེ། འདི་  
ལྟར། བསོད་ནམས་མང་བའི་ཕྱིར་བསོད་ནམས་ཀྱི་ཕུང་པོ་ཆེན་པོ་ཞེས་བྱ་བའི་གྲངས་སུ་འགྲོའོ། །སྐུལ་བྱེད། འདི་ལྟ་སྟེ། དཔེར་ན་གང་དུ་ཆུ་ཀླུང་ཆེན་པོ་ལྔ་པོ་འདི་ལྟ་སྟེ། གངྒཱ་དང། ཡ་མུ་ན་  
དང། ས་ར་ཡུ་དང། གནས་ཅན་དང། མ་ཧི་ཞེས་བྱ་བ་དག་ཐ་མི་དད་པར་འབབ་པར་འགྱུར་བ་དེ་ལ་ནི། ཆུའམ། ཆུའི་བུམ་པའམ་ཆུའི་བུམ་པ་བརྒྱ་ཕྲག་གམ། ཆུའི་བུམ་པ་སྟོང་ཕྲག་  
གམ། ཆུའི་བུམ་པ་འབུམ་ཕྲག་འདི་སྙེད་ཅིག་ཡོད་དོ། ཞེས་ཆུའི་ཚད་གཟུང་བར་མི་ནུས་ཏེ། འདི་ལྟར། ཆུ་མང་བའི་ཕྱིར་ཆུའི་ཕུང་པོ་ཆེན་པོ་ཞེས་བྱ་བའི་གྲངས་སུ་འགྲོའོ། །སྐུལ་བྱེད་  
  
  
བའི་གཞི་བདུན་པོ་འདི་དག་དང་ལྡན་པའི་རིགས་ཀྱི་བུའམ། རིགས་ཀྱི་བུ་མོ་དད་པ་དང་ལྡན་པའི་བསོད་ནམས་སམ། བསོད་ནམས་ཀྱི་འབྲས་བུའམ་  
བསོད་ནམས་ཀྱི་འབྲས་བུ་རྣམ་པར་སྨིན་པ་ཡང་འདི་ཙམ་མོ། །ཞེས་ཚད་གཟུང་བར་མི་ནུས་ཏེ། འདི་ལྟར། བསོད་ནམས་མང་བའི་ཕྱིར་བསོད་ནམས་ཀྱི་ཕུང་པོ་ཆེན་པོ་ཞེས་བྱ་བའི་གྲངས་སུ་འགྲོའོ་།བཅོམ་  
ལྡན་འདས་ཀྱིས་དེ་སྐད་ཅེས་བཀའ་སྩལ་ཏེ་བདེ་བར་གཤེགས་པས་དེ་སྐད་གསུངས་ནས། སྟོན་པས་གཞན་ཡང་འདི་སྐད་ཅེས་བཀའ་སྩལ་ཏོ་།མི་དང་རི་དྭགས་ཚོགས་ཀྱིས་བསྟེན་པ་ཡི། །ཆུ་ཀླུང་ཐ་  
དད་འབབ་པར་གྱུར་པ་དག་མཚོ་མཆོག་བཀྲ་ཤིས་གཙང་མ་ངོགས་བདེ་བ། །རིན་ཆེན་འབྱུང་གནས་རྒྱ་མཚོར་འབབ་པ་ལྟར། །དེ་བཞིན་བསོད་ནམས་རྒྱུན་ཀྱང་རྣམ་ཀུན་ཏུ། །སྦྱིན་བདག་གོས་སྦྱིན་  
ཟས་སྐོམ་སྦྱིན་པ་དང། །མལ་ཆ་སྟན་དང་གདིང་སྦྱིན་མི་ལ་འབབ། །ཆུ་ཀླུང་ཆུ་འབབ་རྒྱ་མཚོར་ཇི་བཞིན་ནོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་ཚེ་དང་ལྡན་པ་སྐུལ་བྱེད་ཆེན་པོ་  
བཅོམ་ལྡན་འདས་ཀྱིས་གསུངས་པ་ལ་ཡི་རང་སྟེ་མངོན་པར་བསྟོད་དོ་།དེ་ནས་ཁྱིམ་བདག་གདངས་ཅན་ནི། དད་པ་དང་ལྡན་ལ། དེའི་འཁོར་ནི། མ་དད་ནས་དེས་བསམ་པ། བདག་གི་འཁོར་འདི་  
མ་དད་ན། བདག་གི་གཙུག་ལག་ཁང་དུ་ཇི་ལྟར་སྤྱོད་པ་བྱེད་བརྟག་གོ་སྙམ་ནས། དེས་ཆ་ལུགས་མི་མངོན་པར་བྱས་ཏེ་ཤམ་ཐབས་དམའ་བར་བགོས་ནས་གཙུག་ལག་ཁང་དུ་སོང་སྟེ་ཚིགས་  
  
  
༄༅། །སུ་བཅད་པའི་དབྱངས་ཀྱིས་མཆོད་རྟེན་ལ་ཕྱག་འཚལ་ནས་གཙུག་ལག་ཁང་དུ་འཇུག་པར་བརྩམས་པ་དང། རྒན་ཞུགས་ཤིག་སྒོ་ཁང་ན་འདུག་ནས་དེས་དེའི་རྐང་པ་ལ་ཕྱག་  
འཚལ་ཏེ་སྨྲས་པ། འཕགས་པ། གཙུག་ལག་ཁང་སྙིང་དང། མིག་འཕྲོག་པར་བགྱིད་པ། མཐོ་རིས་ཀྱི་ཐེམ་སྐས་སུ་གྱུར་པ་འདི་སུའི་ལགས། དེས་སྨྲས་པ། ཁྱིམ་བདག་གདངས་ཅན་གྱིའོ། །འཕགས་  
པ༑ ཅི། འདི་གཙུག་ལག་ཁང་ལགས་སམ། འོན་ཏེ་ཕོངས་པ་ལགས་བཞིན་བཟང། གཙུག་ལག་ཁང་ནི། ཇི་ལྟ་བུ། ཕོངས་པ་ནི། ཇི་ལྟ་བུ། འཕགས་པ། གང་ན་ཡོ་བྱད་ཕུན་སུམ་ཚོགས་པ་ནི་  
གཙུག་ལག་ཁང་ལགས་ལ། གང་ན་ཡོ་བྱད་མ་མཆིས་པ་ནི། ཕོངས་པ་ལགས་སོ། །བཞིན་བཟང། འདི་ཕོངས་པ་ཡིན་ནོ། །ཇི་ལྟར་གྱུར་ཁྱིམ་བདག་དེ་ནི། དད་པ་དང་ལྡན་པ་ཡིན་ན། དེའི་  
འཁོར་མ་དད་པས་མཁོ་བ་མི་སྟོབ་བོ། །འདི་ལྟར། ཁྱིམ་བདག་དེ་ལ་བུ་མོ་མངག་གཞུག་མ་མགུ་བྱེད་ཅེས་བྱ་བ། དད་པ་དང་ལྡན་ཞིང་བཟང་ལ་དགེ་བའི་བསམ་པ་ཅན་ཞིག་ཡོད་ན། འོན་ཀྱང་དེ་  
ཁྱིམ་དེ་ན་དབང་མེད་དེ། གལ་ཏེ་དེ་ལ་དབང་ཡོད་པར་གྱུར་ན། དེ་དགེ་སློང་རྣམས་ལ་མཁོ་བ་སྟོབ་པར་བྱེད་པས་འདི་གཙུག་ལག་ཁང་དུ་འགྱུར་རོ། །ཁྱིམ་བདག་གདངས་ཅན་གྱིས་བསམ་པ་  
ད་ལྟར་བདག་གསོན་པ་ཉིད་ན་ཡང་བདག་གི་གཙུག་ལག་ཁང་ན་དགེ་སློང་རྣམས་ཀྱི་གནས་སྐབས་འདི་འདྲ་ན། བདག་ཤི་ན་ཅི་འདྲ་བར་འགྱུར་སྙམ་དུ་རིག་ནས་དགེ་སློང་དེའི་རྐང་པ་ལ་ཕྱག་  
  
  
པ། ཁྱེད་ཅག་ལས། གང་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་བསྙེན་བཀུར་བྱེད་པར་སྤྲོ་བ་དེས་ཚུལ་བཞིན་ལོངས་ཤིག་།དེའི་ཚེ་ན་  
མགུ་བྱེད་བུམ་པ་ཐོགས་ཏེ་ཆུ་བཅུ་བའི་ཕྱིར་བྱུང་བ་དང། དེས་དེར་རས་མ་ཞིག་རྙེད་ནས་བཅོམ་ལྡན་འདས་ཀྱང་དེ་ལ་ཕན་གདགས་པའི་སླད་དུ་ཕྱོགས་དེར་གཤེགས་པ་དང། དེས་བཅོམ་ལྡན་འདས་  
ལ་བརྟག་པར་བརྩམས་སོ། །བཅོམ་ལྡན་འདས་ཀྱིས་རྫུ་འཕྲུལ་གྱིས་ན་བཟའ་ཆོས་གོས་ཀྱི་གྲ་རྡོལ་བར་དེ་ལ་བསྟན་པ་དང། དེས་བསམ་པ་གལ་ཏེ་བཅོམ་ལྡན་འདས་ཀྱིས་བདག་གི་རས་མ་འདི་  
བཞེས་སུ་གནང་ན། བདག་གིས་འདི་བཅོམ་ལྡན་འདས་ལ་དབུལ་ལོ། །སྙམ་མོ། །བཅོམ་ལྡན་འདས་ཀྱིས་དེའི་སེམས་ཐུགས་ཀྱིས་མཁྱེན་ནས་བཀའ་སྩལ་པ། མགུ་བྱེད། གལ་ཏེ་ཁྱོད་ཀྱིས་ཡོངས་  
སུ་བཏང་ན། ཕུལ་ཅིག་དེས་བཅོམ་ལྡན་འདས་ལ་སེམས་མངོན་པར་དད་པར་བྱས་ནས་གུས་པ་བསྐྱེད་དེ་ཕུལ་ལོ། །བཅོམ་ལྡན་འདས་ཀྱིས་དེ་དེ་ཉིད་ཀྱི་མདུན་དུ་ན་བཟའ་ཆོས་གོས་ཀྱི་གྲ་གླན་ཏེ་  
བཙེམས་པ་དང་ཁ་དོག་མཐུན་པར་གྱུར་ཏོ། །དེ་དད་པ་སྐྱེས་ནས་ཞབས་གཉིས་ལ་གཏུགས་ཏེ་སྨོན་ལམ་བཏབ་པ། དགེ་བའི་རྩ་བ་འདིས་བདག་བྲན་མོར་མ་གྱུར་ཅིག་དབུལ་བར་མ་གྱུར་ཅིག་  
ཅེས་སྨྲས་ནས་བུམ་བ་ཆུས་བཀང་སྟེ་ཁྱིམ་དུ་སོང་ངོ། །ཁྱིམ་བདག་གདངས་ཅན་གྱིས་ནང་མི་ལ་ཚུལ་བཞིན་བྲིམས་པ་དང། མགུ་བྱེད་ཀྱིས་སྨྲས་པ། ཁྱིམ་བདག་འདི་ཅི་ལགས། གདངས་  
  
  
༄༅། །ཅན་གྱིས་སྨྲས་པ། མགུ་བྱེད། ཁྱེད་ཅག་ལས། གང་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་བསྙེན་བཀུར་བྱེད་པར་སྤྲོ་བ་དེས་ཚུལ་ཤིང་ལོངས་ཤིག་དང། ཁོ་  
བོ་ལ་ལོངས་སྤྱོད་རྒྱ་ཆེན་པོ་དག་ཡོད་དོ། །དེས་མྱུར་བ་མྱུར་བར་ཆུའི་བུམ་པ་བཞག་སྟེ་ཚུལ་ཤིང་བླངས་ནས་སྨྲས་པ། བདག་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་བསྙེན་བཀུར་བགྱིད་པར་  
སྤྲོ་སྟེ། བདག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ལ་ཡོ་བྱད་ཐམས་ཅད་ཀྱིས་བསྙེན་བཀུར་བགྱི་ཡི། ཁྱོད་ཐུགས་ལས་ཆུང་ངུར་མཛོད་ཅིག་ཅེས་དེས་སངས་རྒྱས་ལ་  
སོགས་པ་དགེ་སློང་གི་དགེ་འདུན་ལ་ཡོ་བྱད་ཐམས་ཅད་ཀྱིས་བསྟབས་ཏེ་གུས་པར་བསྙེན་བཀུར་བྱ་བར་བརྩམས་སོ། །ཁྱིམ་བདག་གདངས་ཅན་གྱིས་ཡང་ཆ་ལུགས་མི་མངོན་པར་བྱས་ཏེ་ཤམ་  
ཐབས་དམའ་བར་བགོས་ནས་གཙུག་ལག་ཁང་དུ་སོང་སྟེ་ཚིགས་སུ་བཅད་པའི་དབྱངས་ཀྱིས་མཆོད་རྟེན་ལ་ཕྱག་འཚལ་ནས་གཙུག་ལག་ཁང་དུ་འཇུག་པར་བརྩམས་པ་དང། ཡང་རྒན་  
ཞུགས་གཞན་ཞིག་སྒོ་ཁང་ན་འདུག་ནས་དེས་དེའི་རྐང་པ་ལ་ཕྱག་འཚལ་ཏེ་སྨྲས་པ། འཕགས་པ། གཙུག་ལག་ཁང་སྙིང་དང། མིག་འཕྲོག་པར་བགྱིད་པ། མཐོ་རིས་ཀྱི་ཐེམ་སྐས་སུ་གྱུར་  
པ་འདི་སུའི་ལགས། དེས་སྨྲས་པ། ཁྱིམ་བདག་གདངས་ཅན་གྱིའོ་།འཕགས་པ། ཅི། འདི་གཙུག་ལག་ཁང་ལགས་སམ། འོན་ཏེ་ཕོངས་པ་ལགས། བཞིན་བཟང། གཙུག་ལག་  
  
  
ཇི་ལྟ་བུ། ཕོངས་པ་ནི། ཇི་ལྟ་བུ། འཕགས་པ་གང་ན་ཡོ་བྱད་ཕུན་སུམ་ཚོགས་པ་ནི། གཙུག་ལག་ཁང་ལགས་ལ་གང་ན་ཡོ་བྱད་མ་མཆིས་པ་ནི། ཕོངས་པ་ལགས་སོ། །བཞིན་བཟང་འདི་  
སྔོན་ནི། ཕོངས་པར་གྱུར་པ་ལས། ད་ནི། གཙུག་ལག་ཁང་དུ་གྱུར་ཏོ། །ཇི་ལྟར་གྱུར། བཞིན་བཟང། ཁྱིམ་བདག་གདངས་ཅན་ལ་བུ་མོ་མངག་གཞུག་མ་མགུ་བྱེད་ཅེས་བྱ་བ། དད་པ་དང་ལྡན་ཞིང་བཟང་ལ་  
དགེ་བའི་བསམ་པ་ཅན་ཞིག་ཡོད་པ་དེ་ཁྱིམ་བདག་དེས་འདིར་ལས་སུ་བསྐོས་ཏེ། སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཡོ་བྱད་ཐམས་ཅད་ཀྱིས་སྟོབས་ཤིག་ཅེས་བསྒོ་ནས། ད་ལྟར་  
དེ་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཡོ་བྱད་ཐམས་ཅད་ཀྱིས་བསྙེན་བཀུར་བྱེད་པས། དེས་ན། འདི་གཙུག་ལག་ཁང་ཡིན་ཏེ། ཕོངས་པ་མ་ཡིན་ནོ། །ཁྱིམ་བདག་གདངས་ཅན་  
གྱིས་ཐོས་ནས་ཤིན་ཏུ་དགའ་སྟེ་ཁྱིམ་དུ་སོང་ནས། དེས་བུ་མོ་མགུ་བྱེད་ཀྱི་ལག་ཏུ་ལྡེ་མིག་དང། ལྡེ་མིག་ཀྱོག་པོ་གཏད་ནས་ནང་མི་རྣམས་ལ་སྨྲས་པ། ཁྱེད་ཅག་མགུ་བྱེད་ཀྱིས་ཅི་བྱིན་པ་དེས་  
གནས་པར་གྱིས་ཤིག་ཀོའུ་ཤམྦྷི་ན་གནས་པའི་སྐྱེ་བོའི་ཚོགས་རྣམས་ཀྱང་བསྡུས་ཏེ་སྨྲས་པ། ཤེས་ལྡན་དག་ཁོ་བོས་བུ་མོ་མགུ་བྱེད་འདི། བྲན་མོ་ལས་ཕྱུང་སྟེ་ཁྱིམ་གྱི་བདག་མོར་བཅུག་  
གོ༑ ཞེས་བསྒྲགས་སོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཁྱིམ་བདག་གདངས་ཅན་རྒྱལ་པོ་ཤར་བས་གདངས་  
  
  
༄༅། །ལས་འཚལ་བ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ད་ལྟར་དུ་མ་ཟད་དེ། འདི་ལྟར། འདས་པའི་དུས་ན་ཡང་ཁྱིམ་བདག་གདངས་ཅན་  
འདི་རྒྱལ་པོ་ཤར་པས་གདངས་ལས་ཤེས་པར་གྱུར་ཏེ། ཉོན་ཅིག་དགེ་སློང་དག་སྔོན་བྱུང་བ་གྲོང་ཁྱེར་ཝཱ་ར་ཎཱ་སི་ན། རྒྱལ་པོ་ཚངས་བྱིན་ཞེས་བྱ་བས་རྒྱལ་སྲིད་འབྱོར་པ་རྒྱས་པ། བདེ་བ། ལོ་  
ལེགས་པ། སྐྱེ་བོ་དང། མི་མང་པོས་གང་བ། འཐབ་མོ་དང། འཐབ་པ་དང། ཕྱི་དགྲ་དང། ནང་འཁྲུག་རབ་ཏུ་ཞི་བ། ཆོམ་རྐུན་དང། མུ་གེ་དང། ནད་དང་བྲལ་བ། སཱ་ལུ་དང། བུ་རམ་ཤིང་གི་  
ཕྲེང་བ་དང། བ་ལང་དང། མ་ཧེ་ཕུན་སུམ་ཚོགས་པ་བྱེད་དུ་བཅུག་སྟེ། ཆོས་དང་ལྡན་པ། ཆོས་ཀྱི་རྒྱལ་པོས་ཆོས་ཀྱི་རྒྱལ་སྲིད་བྱེད་དུ་བཅུག་གོ་ཇི་ཙམ་དུས་གཞན་ཞིག་ན་ལྟས་པ་དག་གིས་ལོ་  
བཅུ་གཉིས་སུ་ཆར་མི་འབབ་པར་ལུང་བསྟན་ནས་རྒྱལ་པོ་ཚངས་བྱིན་གྱིས་རང་གི་ཡུལ་དུ་དྲིལ་སྒྲོག་པ་བྱེད་དུ་བཅུག་སྟེ་ཕྱོགས་སུ་བསྒོ་བ། ངའི་ཡུལ་ན་གནས་པ་དང། ཕོ་བྲང་འཁོར་གྱི་མི་དག་ཉོན་  
ཅིག་ལྟས་པ་དག་གིས་ལོ་བཅུ་གཉིས་སུ་ཆར་མི་འབབ་པར་ལུང་བསྟན་གྱི། དེའི་ཕྱིར་ཁྱེད་ཅག་ལས། གང་དག་ལ་ལོ་བཅུ་གཉིས་ཀྱི་ཟན་བདོག་པ་དེ་དག་གིས་ནི། འཁོད་པར་བྱའོ། །གང་  
དག་ལ་མི་བདོག་པ་དེ་དག་གིས་ནི། གཞན་དུ་འདོང་བར་བྱ་ཞིང། ལོ་བཅུ་གཉིས་འདས་ནས་ཕྱིར་འོང་བར་བྱའོ། །དེའི་ཚེ་ན་ཝཱ་ན་ཎཱ་སི་ན་ཁྱིམ་བདག་གཟུངས་བྱེད་ཅེས་བྱ་བ་ཕྱུག་པ། ནོར་  
  
  
ལོངས་སྤྱོད་ཆེ་བ། ཡོངས་སུ་བཟུང་བ་ཡངས་ཤིང་རྒྱ་ཆེ་བ་ཞིག་འདུག་པ་དེས་མཛོད་པ་བོས་ཏེ་སྨྲས་པ། ཀྭའི་ནང་རྗེ་མཛོད་པ། ཁོ་བོ་འཁོར་དང་བཅས་པའི་ལོ་བཅུ་གཉིས་ཀྱི་ཟན་ཡོད་དམ། དེས་  
སྨྲས་པ། ཇོ་བོ། མཆིས་སོ། །སངས་རྒྱས་རྣམས་འབྱུང་བ་མེད་པའི་ཚེ་རང་སངས་རྒྱས་དམན་པ་དང། བཀྲེན་པ་ལ་རྗེས་སུ་སྙིང་བརྩེ་བ། བས་མཐའི་གནས་མལ་ལ་དགའ་བ། བསེ་རུ་ལྟ་བུ་གཅིག་པུ་  
འཇིག་རྟེན་གྱི་ཡོན་ཏན་གནས་སུ་གྱུར་པ་དག་འཇིག་རྟེན་དུ་བྱུང་ངོ་།ཇི་ཙམ་ན་རང་སངས་རྒྱས་ལྔ་བརྒྱ་ལྗོངས་རྒྱུ་ཞིང་འདོང་བ་ན། ཝཱ་ར་ཎཱ་སིར་ཕྱིན་ནས་དེ་དག་ཁྱིམ་བདག་གཟུངས་བྱེད་ཀྱི་གན་དུ་དོང་  
དུ་ཕྱིན་ནས་སྨྲས་པ། ཁྱིམ་བདག་ཁྱོད་ཀྱིས་ཁོ་བོ་ཅག་རབ་ཏུ་བྱུང་བ་ལྔ་བརྒྱ་ལ་ལོ་བཅུ་གཉིས་སུ་མཁོ་བ་སྟོབ་པར་ནུས་སམ་དེས་སྨྲས་པ། འཕགས་པ་དག་ཇེ་མཛོད་པ་ལ་རྨས་ཏེ་སླད་ཀྱིས་གསོལ་  
ལོ༑ ༑ཞེས་དེས་མཛོད་པ་པོས་ཏེ་སྨྲས་པ། ཀྭའི་ནང་རྗེ་མཛོད་པ་ཁོ་བོ་འཁོར་དང་བཅས་པ་དང། རབ་ཏུ་བྱུང་བ་ལྔ་བརྒྱ་པོ་འདི་དག་གི་ལོ་བཅུ་གཉིས་ཀྱི་ཟན་ཡོད་དམ། དེས་སྨྲས་པ། ཇོ་བོ། མཆིས་སོ། །ཁྱིམ་  
བདག་གཟུངས་བྱེད་ཀྱིས་རང་སངས་རྒྱས་ལྔ་བརྒྱ་པོ་དེ་དག་ལ་སྨྲས་པ། འཕགས་པ་དག་མཆིས་ཀྱི། བཞུགས་ཤིག་དང་གསོལ་ལོ། །དེ་དག་དེར་འཁོད་དོ། །ཇི་ཙམ་ན་རང་སངས་རྒྱས་གཞན་ལྔ་  
བརྒྱ་ལྗོངས་རྒྱུ་ཞིང་འདོང་བ་ན། ཝཱ་ར་ཎཱ་སིར་ཕྱིན་ནས་དེ་དག་ཀྱང་ཁྱིམ་བདག་གཟུངས་བྱེད་ཀྱི་གན་དུ་དོང་སྟེ་ཕྱིན་ནས་སྨྲས་པ། ཁྱིམ་བདག་ཁྱོད་ཀྱིས་ཁོ་བོ་ཅག་རབ་ཏུ་བྱུང་བ་ལྔ་བརྒྱ་ལ་ལོ་བཅུ་  
  
  
༄༅། །གཉིས་སུ་མཁོ་བ་སྟོབ་པར་ནུས་སམ། དེས་སྨྲས་པ། འཕགས་པ་དག། ཁྱེད་ལ་གསོལ་ལགས་ན། ཅིའི་སླད་དུ་ཡང་སྒྲུབ་པར་མཛད་ཁྱིམ་བདག། དེ་དག་ཀྱང་གཞན་  
ལ། ཁོ་བོ་ཅག་ཀྱང་གཞན་ནོ། །འཕགས་པ་དག། ཇེ་མཛོད་པ་ལ་རྨས་ཏེ་སླད་ཀྱིས་གསོལ་ལོ། །ཞེས་དེས་མཛོད་པ་བོས་ཏེ་སྨྲས་པ་ཀྭའི་ནང་རྗེ་མཛོད་པ། ཁོ་བོ་འཁོར་དང་བཅས་པ་དང། རབ་ཏུ་  
བྱུང་བ་སྟོང་གི་ལོ་བཅུ་གཉིས་ཀྱི་ཟན་ཡོད་དམ། དེས་སྨྲས་པ། ཇོ་བོ། མཆིས་སོ། །ཁྱིམ་བདག་གཟུངས་བྱེད་ཀྱིས་རང་སངས་རྒྱས་ལྔ་བརྒྱ་པོ་དེ་དག་ལ་སྨྲས་པ། འཕགས་པ་དག། མཆིས་ཀྱི། བཞུགས་  
ཤིག་དང་གསོལ་ལོ། །དེ་དག་ཀྱང་དེང་འཁོད་དོ། །ཁྱིམ་བདག་གཟུངས་བྱེད་ཀྱིས་སྦྱིན་པའི་ཁང་པ་རྩིག་ཏུ་བཅུག་སྟེ། སྦྱིན་པའི་ཞལ་ཏ་བའི་མི་དག་དང་སྤྱན་འདྲེན་བསྐོས་ནས། སྤྱན་འདྲེན་དེས་  
ཉི་མ་རེ་རེ་ཞིང་སོང་སྟེ་གདུགས་ཚོད་ལ་འབོད་པར་བྱེད་དོ་།སྤྱན་འདྲེན་དེས་ཁྱི་ཞིག་གསོས་པ་དེ། ཉི་མ་རེ་རེ་ཞིང་སྤྱན་འདྲེན་དེ་དང་ལྷན་ཅིག་འགྲོ་བར་བྱེད་དོ། །ཇི་ཙམ་དུས་གཞན་ཞིག་ན་  
སྤྱན་འདྲེན་དེ་ལ་བྲེལ་བ་ཞིག་བྱུང་ནས། དེ་ཇེ་འདི་བསྒྲུབས་ཏེ་ཕྱིས་སྤྱན་དྲང་བར་བྱའོ། །སྙམ་ནས་དེ་གཞན་དུ་སོང་བ་དང་ཁྱི་དེས་དེ་མ་རྙེད་ནས་སྔོན་གོམས་པས་རང་སངས་རྒྱས་རྣམས་ཀྱི་  
གན་དུ་སོང་བ་དང། དེར་ཡང་དེ་མ་མཐོང་ནས་དེས་སྐད་ཕྱུང་ངོ། །རང་སངས་རྒྱས་དེ་དག་གི་དགེ་འདུན་གྱི་གནས་བརྟན་གང་ཡིན་པ་དེས་སྨྲས་པ། ཚེ་དང་ལྡན་པ་དག་སྤྱན་འདྲེན་དུས་ལས་  
  
  
ཚུར་སྤྱོན། བཞུད་དོ་།དེ་ལྟར་བགྱིའོ། །ཞེས་དེ་དག་འཕགས་པ་དང། སྤྱན་འདྲེན་འོངས་ཏེ་ཁྱི་དེས་དེ་མཐོང་ནས་སྐད་དེ་བྱུང་བར་བརྩམས་པ་དང་སྤྱན་འདྲེན་གྱིས་  
བསམ་པ། འདིས་འདི་དག་སྤྱན་དྲངས་པས། དེས་ན་བདག་ཉིད་ཆེན་པོ་འདི་དག་བྱོན་གོར་མ་ཆག་སྙམ་དུ་རིག་ནས་སྨྲས་པ། འཕགས་བདག་ཁྱེད་སུས་སྤྱན་དྲངས། དེ་དག་གིས་སྨྲས་པ། བཞིན་བཟང་  
ཁྱི་འདིས་སོ། །དེས་སྨྲས་པ། འཕགས་པ་དག་མ་ནོངས་ཀྱི། སླད་ཀྱིས་ཀྱང་གང་གི་ཚེ་བདག་ལ་བྲེལ་བ་འགའ་ཞིག་བྱུང་བ་དེའི་ཚེ་ན་འདི་ཉིད་ཁྱེད་སྤྱན་འདྲེན་པར་འགྱུར་གྱི། ཁྱེད་ཅག་གཤེགས་སུ་  
གསོལ། དགེ་སློང་དག། དེའི་ཚེ་དེའི་དུས་ན་ཁྱིམ་བདག་གཟུངས་བྱེད་གང་ཡིན་པ་དེ་ནི། ང་ཉིད་ཡིན་ནོ། །དེའི་ཚེ་དེའི་དུས་ན་མཛོད་པ་གང་ཡིན་པ་དེ་ནི། ཁྱིམ་བདག་མགོན་མེད་ཟས་སྦྱིན་ཡིན་ནོ། །དེའི་  
ཚེ་དེའི་དུས་ན་སྤྱན་འདྲེན་པ་གང་ཡིན་པ་དེ་ནི། བད་སའི་རྒྱལ་པོ་ཤར་པ་ཡིན་ནོ། །དེའི་ཚེ་དེའི་དུས་ན། ཁྱི་གང་ཡིན་པ་དེ་ནི་ཁྱིམ་བདག་གདངས་ཅན་ཡིན་ཏེ། ཁྱིམ་བདག་གདངས་ཅན་འདི། དེའི་  
ཚེ་ཡང་རྒྱལ་པོ་ཤར་པས་གདངས་ལས་ཤེས་པར་གྱུར་ལ། ད་ལྟར་ཡང་འདི་དེས་གདངས་ལས་ཤེས་སོ། །རྒྱལ་པོ་གཟུགས་ཅན་སྙིང་པོའི་གན་དུ་མི་སྟོང་ཐུབ་ཅིག་འོངས་ནས། རྒྱལ་པོས་དེ་ལ་སྨྲས་  
པ། ཀྭའི་ནང་རྗེ། ཁྱོད་སུ་ཡིན། དེས་སྨྲས་པ། ལྷ། བདག་སྟོང་ཐུབ་ལགས་སོ། །རྒྱལ་པོས་བློན་པོ་རྣམས་ལ་བསྒོ་བ། ཤེས་ལྡན་དག་།སྟོང་ཐུབ་ལ་འཚོ་བ་བྱིན་ཅིག། དེ་དག་གིས་དེ་ལ་འཚོ་བ་བྱིན་  
  
  
༄༅། །ནོ༑ ༑གང་གི་ཚེ་བཅོམ་ལྡན་འདས་ཀྱིས་མ་ག་དཧར་བྱུང་བའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ལྷ་བརྒྱད་ཁྲི་དང། མ་ག་དྷ་བའི་བྲམ་ཟེ་དང། ཁྱིམ་བདག་འབུམ་ཕྲག་དུ་མ་  
དང་ལྷན་ཅིག་བདེན་པ་དག་ལ་བཞག་པ་དེའི་ཚེ་ན། དེས་རྒྱལ་པོའི་ཁབ་ཏུ་དྲིལ་སྒྲོག་པ་བྱེད་དུ་བཅུག་སྟེ་བསྒོ་བ། རྒྱལ་པོའི་ཁབ་ན་གནས་པ་དང། ཕོ་བྲང་འཁོར་གྱི་མི་དང། ཡུལ་ཐ་དད་པ་ནས་  
ལྷགས་པའི་སྐྱེ་བོའི་ཚོགས་ཤེས་ལྡན་དག་ཉོན་ཅིག་ངའི་ཡུལ་དུ་སུས་ཀྱང་རྐུན་པོ་མི་བྱའོ། །ངའི་ཡུལ་དུ་གང་རྐུན་པོ་བྱེད་པ་དེ། ངས་ཡུལ་མེད་པར་བྱ་ཞིང། བརྐུས་པ་རྣམས་ཀྱི་ནོར་ནི་  
ང་རང་གི་མཛོད་དང། བང་བ་ནས་སྦྱིན་ནོ། །ཞེས་བསྒོའོ། །གང་གི་ཚེ་བཅོམ་ལྡན་འདས་ཀྱིས་ཀོ་ས་ལར་བྱུང་བའི་རྒྱལ་པོ་གསལ་རྒྱལ་གཞོན་ནུའི་དཔེའི་མདོས་བཏུལ་བ་དེའི་ཚེ་ན། དེས་ཀྱང་མཉན་  
ཡོད་དུ་དྲིལ་སྒྲོག་པ་བྱེད་དུ་བཅུག་སྟེ་བསྒོ་བ། ངའི་ཡུལ་དུ་སུས་ཀྱང་རྐུན་པོ་མི་བྱའོ། །ངའི་ཡུལ་དུ་རྐུན་པོ་བྱེད་པ་དེ་ངས་གསད་པར་བྱ་ཞིང། བརྐུས་པ་རྣམས་ཀྱི་ནོར་ནི། ང་རང་གི་མཛོད་དང་  
བང་བ་ནས་སྦྱིན་ནོ། །ཞེས་བསྒོའོ། །བར་དུ་ཡུལ་མ་ག་དྷ་ན་གནས་པའི་ཆོམ་རྐུན་པ་གང་དག་ཡིན་པ་དང། ཡུལ་ཀོ་ས་ལ་ན་གནས་པའི་ཆོམ་རྐུན་པ་གང་དག་ཡིན་པ་དེ་དག་མཚམས་ཀྱི་བར་  
དུ་དོང་སྟེ་འཁོད་ཅིང། ཡུལ་མ་ག་དྷ་ནས་དོན་མཐུན་པ་གང་དག་འོང་བ་དེ་དག་ཀྱང་འཇོམས་པར་བྱེད། ཡུལ་ཀོ་ས་ལ་ནས་དོན་མཐུན་པ་གང་དག་འོང་བ་དེ་དག་ཀྱང་འཇོམས་པར་བྱེད་ནས། ཐམས་  
  
  
ཡིན་པ་དང། ཡུལ་ཀོ་ས་ལ་ན་འཁོད་པའི་ཆོམ་རྐུན་པ་གང་དག་ཡིན་པ་དེ་དག་མཚམས་ཀྱི་བར་དུ་དོང་སྟེ་འཁོད་ཅིང། དོན་མཐུན་འཇོམས་པར་  
བྱེད་པས། དོན་མཐུན་འགྲོ་བ་དང་འོང་བ་རྒྱུན་ཆད་དེ་རྒྱལ་པོའི་དཔྱ་དང། ལོ་ཐང་མི་འདུའོ། །ཞེས་བྱ་བ་དེ་ལྟ་བུའི་སྒྲ་གྲགས་པར་གྱུར་ཏོ། །རྒྱལ་པོ་གཟུགས་ཅན་སྙིང་པོས་དེ་ཐོས་ནས། རུ་གཅིག་བཏང་  
ན༑ དེ་བཅོམ་ཞིང་རབ་ཏུ་བཅོམ་ཏེ་ཕྱིར་འོངས་སོ། །དེ་བཞིན་དུ་རུ་གཉིས་པ་དང། རུ་གསུམ་པ་བཏང་ན། དེ་ཡང་བཅོམ་ཞིང་རབ་ཏུ་བཅོམ་སྟེ་ཕྱིར་འོངས་སོ། །ཇི་ཙམ་ན་ཡུལ་མ་ག་དྷ་ནས་དོན་མཐུན་  
ཡུལ་ཀོ་ས་ལར་འཕགས་པ་དེ། ཆོམ་རྐུན་པས་འཇིགས་པས་རྒྱལ་པོའི་ཁབ་ཏུ་ཞུགས་ཏེ་སེལ་བ་ཚོལ་པར་བྱེད་ནས་བློན་པོ་རྣམས་ཀྱིས་རྒྱལ་པོ་ལ་སྨྲས་པ། ལྷ། སྟོང་ཐུབ་འདི་ལྷའི་འཚོ་བས་འཚོ་  
ན། ཅིའི་སླད་དུ་དོན་མཐུན་གྱི་སེལ་མི་བགྱིད། རྒྱལ་པོས་སྨྲས་པ་དེ་འགྲོ་ལ་རག་གི། ཐོངས་ཤིག། བློན་པོ་རྣམས་ཀྱིས་དེ་བོས་ཏེ་སྨྲས་པ། ཀྭའི་ནང་རྗེ། ཁྱོད་རྒྱལ་པོའི་འཚོ་བས་འཚོ་ན། ཅིའི་ཕྱིར་རྒྱལ་  
པོའི་བཀའ་བཞིན་མི་བྱེད། དེས་སྨྲས་པ། ཁྱེད་ཀྱིས་བསྒོ་བ་གང་ཞིག་ཁོ་བོས་མ་བྱས་ནས་དེ་སྐད་དུ་སྤྱོ་བར་བྱེད། དེ་དག་གིས་སྨྲས་པ། དོན་མཐུན་འདི་ཡུལ་ཀོ་ས་ལར་འགྲོའོ། །འདིའི་སེལ་  
གྱིས་ཤིག། དེས་སྨྲས་པ། མ་ཉེས་ཀྱི། དེ་ལྟར་བྱའོ། །ཞེས་དེས་མདའ་ལྔ་བརྒྱ་པའི་དོང་པ་གཉིས་ཐོགས་ཏེ་ཤིང་རྟར་ཞུགས་ནས་དོན་མཐུན་གྱི་མདུན་དུ་འཕགས་སོ། །ཆོམ་རྐུན་པ་རྣམས་ཀྱིས་  
  
  
༄༅། །དེ་དོན་མཐུན་གྱི་མདུན་ནས་འོང་བ་ཐག་རིང་པོ་ཁོ་ན་ནས་མཐོང་ནས་དེ་ལ་ཕོ་ཉ་བཏང་སྟེ་བསྒོ་བ། ཆོམ་རྐུན་པའི་དམག་དཔོན་ན་རེ། ཤིང་རྟ་ཕྱིར་ཟློག་ཅིག་གནོད་པ་ཐོབ་པར་  
གྱུར་ཏ་རེ་ཞེས་ཟེར་རོ། །དེས་སྨྲས་པ། དཔའ་བོ་ལ་དཔའ་བོས་ཡོངས་སུ་སྤང་བ་བྱིན་ཅིག་ཆོམ་རྐུན་པའི་ཕོ་ཉས་སྨྲས་པ། ཅི། ཁྱོད་གཅིག་པུ་དཔའ་བོ་ཡིན་ནམ། ཁོ་བོ་ཅག་ཀྱང་དཔའ་བོ་ཡིན་གྱི་  
ཕྱིར་ལོག་ཅིག། དེ་ནས་ཕན་ཚུན་མདའ་ཁར་དགྱེ་བར་བརྩམས་ནས་དེས་ཆོམ་རྐུན་པའི་ཕོ་ཉའི་གནད་དུ་བསྣུན་ནས་དེ་ཕྱིར་ལོག་གོ་དེ་བཞིན་དུ་ཆོམ་རྐུན་པ་གཉིས་དང། བཞི་དང། བརྒྱད་དང་  
བཅུ་དྲུག་དང། སུམ་ཅུ་རྩ་གཉིས་དང། དྲུག་ཅུ་རྩ་བཞི་ནས་ཆོམ་རྐུན་པ་ལྔ་བརྒྱའི་བར་དག་ལྷགས་ནས། དེས་དེ་དག་གི་གནད་དུ་བསྣུན་ནས་དེ་དག་ཕྱིར་ལོག་གོ། དེ་བཞིན་དུ་ཆོམ་རྐུན་པ་གཞན་  
ལྔ་བརྒྱ་ལྷགས་ནས་དེས་དེ་དག་ལ་སྨྲས་པ། ངས་ཁྱོད་ཀྱི་ཆོམ་རྐུན་པ་ལྔ་བརྒྱ་བསད་ན། ཁྱེད་ཅག་ཀྱང་སྲོག་གིས་འགེབས་པར་མི་འདོད་དམ། ཕྱིར་ལོག་ཅིག་ཆོམ་རྐུན་པ་རྣམས་ཀྱིས་སྨྲས་  
པ༑ ངེད་ཀྱིས་གཅིག་ཀྱང་མ་སོད་ན། ཅིའི་ཕྱིར་ངེད་ཕྱིར་ལྡོག་།ཁྱོད་ཀྱང་རུང། ངེད་ཀྱང་རུང་ངོ། །དེས་སྨྲས་པ། གལ་ཏེ་ཁྱེད་ཅག་ཡིད་མི་ཆེས་ན། གང་དག་ངས་བསྣུན་པ་དེ་དག་གི་གོ་ཕུད་  
ཅིག་དེ་དག་གིས་གོ་འབུད་པར་བརྩམས་པ་དང། གང་གིས་ཇི་ལྟར་གོ་ཕུད་པ་དེ། དེ་ལྟར་དུས་ལ་བབ་ནས། ཆོམ་རྐུན་པ་དེ་དག། མི་འདི་ནི། གནོད་སྦྱིན་ཞིག་གོ། ཞེས་བྱེར་ཏེ་དོང་  
  
  
༑སྟོང་ཐུབ་མཚམས་ཀྱི་བར་ན་འདུག་ཅིང། དེ་དོན་མཐུན་ཡུལ་ཀོ་ས་ལ་ནས་འོང་བ་གང་ཡིན་པ་དེའི་སེལ་ཡང་བྱེད། ཡུམ་མ་ག་དྷ་ནས་འོང་བ་གང་ཡིན་པ་དེའི་སེལ་ཡང་བྱེད་དོ། །དེས་བསམ་  
པ༑ བདག་གིས་ཅིའི་ཕྱིར་ཕར་འགྲོ་ཚུར་འགྲོ་བྱ། འདི་ཉིད་དུ་འདུག་པར་བྱའོ། །སྙམ་ནས་དེས་ཁྱིམ་བརྩིགས་ཏེ་འདུག་ནས་དོན་མཐུན་གཉི་གའི་བསྟི་གནས་སུའང་གྱུར་ཏེ། འབྲོག་ན་གནས་པ་ཡིན་  
པས། འབྲོག་གནས། འབྲོག་གནས་ཞེས་བྱ་བའི་མིང་དུ་གྱུར་ཏོ།།།།འདུལ་བ་རྣམ་པར་འབྱེད་པ། བམ་པོ་དོན་བཞི་པ། འབྲོག་གནས་སུ་དོན་མཐུན་དག་ལྷགས་ནས་ཁ་ཅིག་གིས་ནི་  
འབྲས་བཙོང་བར་བརྩམས་སོ། །ཁ་ཅིག་གིས་ནི། ཕྱེ་བཙོང་བར་བརྩམས། ཁ་ཅིག་གིས་ནི། བེ་རེག་ཁ་ཅིག་གིས་ནི། ཁུ་བ། ཁ་ཅིག་གིས་ནི། རི་ལུ་བཙོང་བར་བརྩམས་སོ། །ཆང་ཚོང་དག་གིས་ཀྱང་  
ཆང་བཙོང་བར་བརྩམས་ཏེ། དེ་ཉིད་དུ་འཁོད་ནས་དེར་ཚོང་འདུས་ཆགས་པར་གྱུར་ཏོ། །འབྲོག་གནས་ཀྱིས་རྒྱལ་པོ་གཟུགས་ཅན་སྙིང་པོ་ལ་འཕྲིན་ཡིག། ལྷ། བདག་གིས་འདིར་ཚོང་འདུས་བཙུགས་  
ཀྱི༑ ལྷས་འདིར་ཞལ་ལྟ་བ་གཏང་བའི་རིགས་སོ། །ཞེས་སྤྲིང་ངོ་།རྒྱལ་པོས་བསམ་པ། གང་དུ་བདག་གི་རུ་གསུམ་བཅོམ་ཞིང་རབ་ཏུ་བཅོམ་ཞིང་འོངས་པ་དེར་དེས་ཚོང་འདུས་བཙུགས་པས། དེ་ནི། དེ་  
ཉིད་ཀྱིར་གྱུར་ཅིག། སྙམ་ནས། དེས་དེ་ལ་འཕྲིན་ཡིག། ངས་ཚོང་འདུས་དེ་ཁྱོད་ལ་བྱིན་གྱི། དེར་དཔྱ་དང་ལོ་ཐང་ཅི་འདུ་བ་དེ་དག་ཁྱོད་ཉིད་ཅི་དགར་སྤྱོད་ཅིག་ཅེས་སྤྲིང་ངོ། །འབྲོག་གནས་སུ་ཚོང་འདུས་  
  
  
༄༅། །བཙུགས་ནས་འབྲོག་གནས། འབྲོག་གནས་ཞེས་བྱ་བའི་མིང་དུ་གྱུར་ཏོ། །འབྲོག་གནས་ན་གནས་པའི་སྐྱེ་བོའི་ཚོགས་རྣམས་ཀྱིས་བསམ་པ། ཤེས་ལྡན་དག་  
བདག་ཅག་གང་ཅུང་ཟད་བདེ་བར་གནས་པ་གང་ཡིན་པ་དེ་ཐམས་ཅད་འབྲོག་གནས་ཀྱི་མཐུ་ཡིན་པས། བདག་ཅག་གིས་འདི་ལ་ཕན་པ་ཅུང་ཟད་བྱ་གོར་མ་ཆག་གོ། སྙམ་མོ། །དེ་ན་ཁ་ཅིག་གིས་  
སྨྲས་པ། མ་ཉེས་ཀྱི། དེ་བཞིན་བྱའོ། །ཅི་ཞིག་བྱ། དེ་ན་ཁ་ཅིག་གིས་སྨྲས་པ། བདག་ཅག་ལས། གང་སུ་ཡང་རུང་བ་བག་མ་གཏོང་བའམ། བག་མ་ལེན་པ་དེས། དེ་འཁོར་དང་བཅས་པ་ལ་ཟན་སྦྱིན་  
ཞིང། གོས་ཕྲུགས་རེ་ཡང་བསྐོན་པར་བྱའོ། །མ་ཉེས་ཀྱི། དེ་ལྟར་བྱའོ། །ཞེས་དེ་དག་ལས། གང་བག་མ་གཏོང་བའམ། བག་མ་ལེན་པ་དེས། འབྲོག་གནས་འཁོར་དང་བཅས་པ་ལ་ཟན་སྦྱིན་  
ཞིང། གོས་ཕྲུགས་རེ་སྐོན་པར་བྱེད་དོ། །ཇི་ཙམ་ན་མི་དབུལ་པོ་ཞིག་བག་མ་ལེན་དུ་ཉེ་ནས་དེ་འདི་སྙམ་དུ་སེམས་ཏེ། བདག་ལ་འབྲོག་གནས་འཁོར་དང་བཅས་པ་ལ་ཟན་སྦྱིན་ཞིང། གོས་ཕྲུགས་  
རེ་བསྐོན་པའི་འབྱོར་པ་ག་ལ་ཡོད་ཀྱི། འདི་ལྟར། བདག་གིས་བག་མ་དེ་བླངས་ནས་དང་པོ་ཁོ་ནར་འབྲོག་གནས་ལ་དགའ་མགུར་སྤྱོད་དུ་ཕུལ་ལ། དེས་དགའ་མགུར་སྤྱད་ནས་དེའི་འོག་ཏུ་བདག་  
གིས་སྤྱད་པར་བྱའོ། །སྙམ་དུ་རིག་ནས། དེ་འབྲོག་གནས་ཀྱི་གན་དུ་སོང་སྟེ་མགོ་བོས་ཕྱག་འཚལ་ནས་སྨྲས་པ། གྲོང་དཔོན། བདག་བག་མ་ལེན་དུ་ཉེ་ན། བདག་ལ་ཁྱོད་འཁོར་དང་བཅས་པ་  
  
  
ན་བཟའ་ཕྲུགས་རེ་གསོལ་བའི་འབྱོར་པ་མ་མཆིས་ཀྱི། འདི་ལྟར། བདག་གིས་བག་མ་དེ་བླངས་ནས་དང་པོ་ཁོ་ནར་ཁྱོད་ལ་དགའ་མགུར་སྤྱོད་དུ་འབུལ་གྱི། ཁྱོད་ཀྱིས་དགའ་མགུར་  
སྤྱད་ནས་དེའི་འོག་ཏུ་བདག་གིས་སྤྱད་པར་བགྱིའོ། །འབྲོག་གནས་ཀྱིས་སྨྲས་པ། ཀྭའི་ནང་རྗེ། གང་ཡང་རུང་བ་བག་མ་ལེན་པའམ། བག་མ་གཏོང་བ་དེ་ཐམས་ཅད་ཀྱིས་ཁོ་བོ་འཁོར་དང་བཅས་པ་ལ་ཟན་སྦྱིན་  
ཞིང་གོས་ཕྲུགས་རེ་སྐོན་མི་དགོས་ཀྱི། ཁྱོད་སོང་ལ་བག་ཡངས་སུ་བག་མ་ལོངས་ཤིག། གྲོང་དཔོན། དེ་ལྟ་ལགས་མོད་ཀྱི། འོན་ཀྱང་བདག་འདི་ལྟར་དགའི། དང་དུ་བཞེས་ཤིག་བུད་མེད་ཀྱི་ཡུལ་  
ནི༑ དབང་པོ་རྣམས་འཕྲོག་ཅིང་དོན་དུ་གཉེར་བར་འགྱུར་བ་ཡིན་པས་འབྲོག་གནས་ཀྱིས་དང་དུ་བླངས་སོ། །དེས་ཀྱང་བག་མ་བླངས་ནས་དང་པོ་ཁོ་ནར་འབྲོག་གནས་ལ་ཕུལ་ནས་དེས་ཀྱང་དགའ་མགུར་  
སྤྱད་དོ། །འབྲོག་གནས་འདོད་པ་ལ་འདོད་ཆགས་ཀྱིས་ལྷག་པར་ཆགས་པས། མི་དེ་ལ་བྱམས་པར་བྱ་བར་བརྩམས་སོ། །གཞན་ཞིག་གིས་དེ་ལ་སྨྲས་པ། ཀྭའི་ནང་རྗེ། ཁྱོད་ལ་འབྲོག་གནས་ཏེ་བོར་  
བྱམས་པར་གྱུར་པ་འདི་ལ་རྒྱུ་ཅི་ཡོད། དེས་ཇི་ལྟར་གྱུར་པ་སྨྲས་པ་དང། དེས་ཀྱང་དེ་བཞིན་བྱ་བར་བརྩམས་སོ། །གཞན་ཞིག་གིས་དེ་ལ་དྲིས་པ་དང། དེས་ཀྱང་དེ་ལ་ཇི་ལྟར་གྱུར་པ་བརྗོད་པ་དང། དེས་ཀྱང་  
དེ་བཞིན་བྱ་བར་བརྩམས་སོ། །གཞན་ཞིག་གིས་ཀྱང་དེ་ལ་དྲིས་པ་དང། དེས་ཀྱང་དེ་ལ་ཇི་ལྟར་གྱུར་པ་བརྗོད་པ་ནས་དེས་ཀྱང་དེ་བཞིན་བྱ་བར་བརྩམས་ཏེ། དེ་ལྟ་བུའི་ཚུལ་གྱིས་དོན་དམ་པ་མ་ཡིན་པའི་ཆོས་  
  
  
༄༅། །འཕེལ་བར་གྱུར་ཏོ། །འབྲོག་གནས་ཀྱིས་ཚོང་འདུས་དེར་ལྷ་ཁང་རྩིག་ཏུ་བཅུག་ནས་དེ་ན་གང་ཡང་རུང་བས་བག་མ་བླངས་པ་དེས་བུ་མོ་དེ་ལྷ་ཁང་དེ་བསྐོར་དུ་བཅུག་ནས་འབྲོག་  
གནས་ཀྱི་གན་དུ་གཏོང་ཞིང། འབྲོག་གནས་ཀྱིས་དེ་དང་པོར་དགའ་མགུར་སྤྱོད་པར་བྱེད་དོ། །ཇི་ཙམ་དུས་གཞན་ཞིག་ན་གཞོན་ནུ་མ་ཆེན་པོ་ཞིག་བག་མར་འགྲོར་ཉེ་ནས་དེས་བསམ་པ། བདག་ལ་ཡང་  
དང་པོར་འབྲོག་གནས་དགའ་མགུར་སྤྱོད་པར་འགྱུར་ཞིང། ཕྱིས་ཁྱིམ་ཐབ་སྤྱོད་པར་འགྱུར་ན་མི་རུང་གི་ཅི་ནས་ཀྱང་འབྲོག་གནས་འདི་གསད་པར་འགྱུར་བ་དེ་ལྟ་བུའི་ཐབས་ཀྱི་རྣམ་པ་ཞིག་བྱའོ་།སྙམ་  
ནས༑ དེས་ཇི་ཙམ་ན་ཕྱོགས་ཤིག་ཏུ་སྐྱེ་བོ་ཕལ་པོ་ཆེའི་ཚོགས་འདུག་ཅིང་མཐུན་པར་གྱུར་པ་དེ་ལོགས་སུ་ཁ་བལྟས་ཏེ་སྒྲོན་མོར་བྱུང་ནས་གཅིན་རྒྱང་བྱས་པ་དང། སྐྱེ་བོ་ཕལ་པོ་ཆེའི་ཚོགས་ཀྱིས་དེ་  
མཐོང་ནས་དེ་དག་མི་དགའ་བར་སེམས་པར་གྱུར་ཏེ་སྨྲས་པ། བུ་མོ་ངོ་ཚ་དང་ཁྲེལ་མེད་པ། སྐྱེ་བོ་ཕལ་པོ་ཆེའི་ཚོགས་ལ་མདུན་གྱིས་ཕྱོགས་ཏེ་སྒྲོན་མོར་བྱུང་ནས་གཅིག་རྒྱང་བྱེད་པ་འདི། སུའི་ཡིན་  
བུ་མོ་དེས་དེ་ཐོས་ནས་སྨྲས་པ། ཁྱེད་ཅག་ཀྱང་ཕོ་ཡིན་ནམ། འོ་ན། ངེད་ཅག་ཅི་ཡིན། ཁྱེད་ཅག་ཕོ་མ་ཡིན་གྱི། འབྲོག་གནས་འབའ་ཞིག་ཕོ་ཡིན་པས། དེས་ཁྱེད་ཀྱིས་ཆུང་མ་བླངས་སོ་ཅོག་དང་པོར་  
དགའ་མགུར་སྤྱད་དེ། ཁྱེད་ཅག་ཕྱིས་དེའི་མི་གཙང་བ་འཁྲུ་བར་བྱེད་དོ། །དེ་དག་གིས་སྨྲས་པ། ཤེས་ལྡན་དག་འདིས་བདག་ཅག་གནས་སུ་སྤྱོད་ན། འདི་ལ་བདག་ཅག་གིས་ཇི་ལྟར་བསྒྲུབ་པར་  
  
  
དེ་ན་ཁ་ཅིག་གིས་སྨྲས་པ། འདི་ལ་གཞན་སྒྲུབ་ཏུ་ཅི་ཡོད། འབྲོག་གནས་གསད་པར་བྱའོ། །གཞན་དག་གིས་སྨྲས་པ། དེ་ཇི་ལྟར་གསད་པར་བྱ་བ་དཔྱད་པར་བྱའོ། །ཞེས་དེ་དག་དེ་ལྟར་གྲོས་བྱེད་པ་ན་  
ཁྱིམ་བདག་གཞན་ཞིག་གིས་རྫིང་བུ་འབུལ་བ་ཉེ་བར་གྱུར་ནས་དེ་དག་གིས་སྨྲས་པ། ཤེས་ལྡན་དག་ཁྱིམ་བདག་ཆེ་གེ་མོ་ཞིག་གིས་རྫིང་བུ་འབུལ་བར་ཉེ་བར་གྱུར་པས། དེར་དེ་མགྲོན་དུ་བོས་པའི་ཚེ་  
གསད་པར་བྱའོ། །ཇི་ཙམ་ན་ཁྱིམ་བདག་དེས་རྫིང་བུ་འབུལ་བའི་ཚེ་མགྲོན་དུ་བོས་པ་དང། དེས་ཀྱང་དང་དུ་བླངས་སོ། །རྒྱལ་པོ་གཟུགས་ཅན་སྙིང་པོས་དྲིལ་སྒྲོག་པ་བྱེད་དུ་བཅུག་སྟེ་ཕྱོགས་སུ་བསྒོ་བ། ངའི་  
ཡུལ་དུ་དགེ་སློང་གང་ལ་ལ་ཞིག་འོང་བར་གྱུར་ན། དེ་གལ་ཏེ་ངའི་མཛོད་དང། ཁྱིམ་ན་བཟའ་བ་དང། བཏུང་བ་ཡོད་ན། ཟན་སྦྱིན་པར་བྱའོ། །གལ་ཏེ་མེད་ན། སུས་མཐོང་བ་རང་གིས་བྱིན་ཅིག་དང། ཕྱིས་སྐྱིན་  
པ་ཉིས་འགྱུར་དུ་སྦྱིན་ནོ། །ཞེས་རྩིག་ཡིག་ཏུ་ཡང་བྲིས་ཏེ་བཞག་གོ་བར་དུ་ཚེ་དང་ལྡན་པ་ཤཱ་རིའི་བུ་དང། མོའུ་དགལ་གྱི་བུ་ཆེན་པོ་གཉིས་མ་ག་དྷ་དག་ཏུ་ལྗོངས་རྒྱུ་ཞིང་འདོང་བ་ན་འབྲོག་གནས་སུ་  
ཕྱིན་ཏེ། ཚོང་དཔོན་འབྲོག་གནས་ཀྱིས་ཚེ་དང་ལྡན་པ་ཤཱ་རིའི་བུ་དང། མོའུ་དགལ་གྱི་བུ་ཆེན་པོ་གཉིས་མ་ག་དྷ་དག་ཏུ་རྒྱུ་ཞིང་འདོང་བ་ན། འབྲོག་གནས་སུ་ཕྱིན་ཅེས་ཐོས་སོ། །ཐོས་ནས་ཀྱང་དེ་འདི་སྙམ་དུ་  
སེམས་ཏེ། རྒྱལ་པོ་གཟུགས་ཅན་སྙིང་པོ་དེ་བསོད་ནམས་དག་གིས་ངོམས་མི་མྱོང་བས་སྦྱིན་པ་དག་སྦྱིན། བསོད་ནམས་དག་བྱེད་ན། བདག་གིས་ཀྱང་ཅིའི་ཕྱིར་སྦྱིན་པ་དག་མི་སྦྱིན། བསོད་ནམས་དག་  
  
  
༄༅། །མི་བྱ་སྙམ་དུ་རིག་ནས། ཚེ་དང་ལྡན་པ་ཤཱ་རིའི་བུ་དང། མོའུ་དགལ་གྱི་བུ་ཆེན་པོ་གཉིས་ག་ལ་བ་དེར་སོང་སྟེ་ཕྱིན་ནས་རྐང་པ་གཉིས་ལ་མགོ་བོས་ཕྱག་འཚལ་ཏེ་ཆོས་མཉན་པའི་  
ཕྱིར་མདུན་དུ་འདུག་གོ་དེ་གཉིས་ཀྱིས་དེ་ལ་ཆོས་བསྟན་ནས། དེས་དེ་གཉིས་བསོད་སྙོམས་ལ་བོས་ཏེ་ཟན་བྱིན་ནོ། །ཁྱིམ་བདག་དེས། འབྲོག་གནས་གཡར་འདྲེན་གྱིས་བོས་པ་དང། དེས་ཡོན་བཤད་པ་  
མ་མཉན་པ་ཁོ་ནར་རྫིང་བུ་འབུལ་བར་སོང་ངོ། །འབྲོག་གནས་ན་གནས་པའི་སྐྱེ་བོའི་ཚོགས་ཀྱིས་ཀྱང་བརྡ་བྱས་ཏེ་མཚོན་ཐོགས་ནས་དེར་དོང་སྟེ་དེ་དག་གིས་འབྲོག་གནས་རྫིང་བུར་ཞུགས་པ་དང། སྐྲ་  
བཀྲུའོ། །ཞེས་འགྱུར་བྱེད་ཚ་བ་མགོར་བླུགས་ནས་མིག་ཆུ་འཛག་པར་གྱུར་ཏེ་ཅུང་ཟད་ཀྱང་མི་མཐོང་བ་དང། དེ་ནས་དེའི་སྟེང་དུ་འཁོར་ལོ་དང། རྡོ་རྗེ་རྩེ་གཅིག་དང། མདའ་བོ་དང། མཚོན་རྩེ་གཅིག་  
པ་ལ་སོགས་པའི་མཚོན་དག་འཕང་བར་བརྩམས་ཏེ། དེ་གསོད་པར་བཤམས་པ་ན། དེས་སྨྲས་པ། ཤེས་ལྡན་དག་ཁོ་བོས་ཁྱེད་ལ་ཉེས་པ་ཅི་བྱས། དེ་དག་གིས་སྨྲས་པ། ཁྱོད་ཀྱིས་ཁོ་བོ་ཅག་  
གི་བག་མ་དང་པོར་དགའ་དགུར་སྤྱད་ཅིང། ཕྱིས་ཁོ་བོ་ཅག་གིས་སྤྱད་དོ། །དེས་སྨྲས་པ། ཁྱེད་ཅག་ཉིད་ཀྱིས་དམ་པ་མ་ཡིན་པའི་ཆོས་འདི་ཕྱུང་བས་འདི་ལ་ཁོ་བོས་ཅི་ཉེས། མ་གསད་པར་ཐོང་ཞིག་  
དེ་དག་གིས་དེ་ལྟར་ཤགས་འདེབས་བཞིན་དུ་གསད་པར་བརྩམས་པ་དང་དེས་སྲོག་དང་འབྲལ་ཁར་གནད་འཆད་ཀ་དང། ཚིགས་འགྲོལ་ཀར་སེམས་བསྐྱེད་དེ་སྨོན་ལམ་བཏབ་པ། བདག་གིས་  
  
  
མོའུ་འགལ་གྱི་བུ་ཆེན་པོ་ལྷ་དང་མིས་མཆོད་པ་གཉིས་ལ་བསོད་སྙོམས་ཕུལ་བའི་དགེ་བའི་རྩ་བ་དེས། བདག་གང་དུ་འདི་དག་གསོད་པར་འགྱུར་པ་དེར་སྐྱེ་བར་གྱུར་ཅིག། ཅེས་  
བཏབ་བོ། །ཆོས་ཉིད་ཀྱིས་ན་མར་འབྲི་བའི་དུས་ཀྱི་ཚེ་ན། སྨོན་ལམ་ལོག་པ་བཏབ་པ་དེ་ནི། མྱུར་དུ་འགྲུབ་པ་ཡིན་པས་དེས་སྨོན་ལམ་ལོག་པ་བཏབ་སྟེ་ཤི་ཞིང་དུས་ལ་བབ་ནས་གནོད་སྦྱིན་གདུག་པ་རྣམས་ཀྱི་  
ནང་དུ་སྐྱེས་སོ། །དེ་ནས་དེ་གནས་འདོད་པས་རྒྱལ་པོ་ཆེན་པོ་རྣམ་ཐོས་ཀྱི་བུའི་གན་དུ་སོང་སྟེ་སྨྲས་པ། བཟོད་ལྡན། བདག་ལ་གནས་སྩོལ་ཅིག་དེས་སྨྲས་པ། འབྲོག་གནས། ཁྱོད་ཀྱི་གནས་འབྲོག་གནས་དེ་  
ཉིད་ཡིན་གྱི། སོང་ཞིག་དེ་འབྲོག་གནས་སུ་འོངས་ནས་མི་ངས་ཕྱུང་སྟེ། སྐྱེ་བོ་མང་པོ་ཤི་བར་གྱུར་ནས་ཁྲི་དང། ཁྲིར་འདོམ་པར་བྱས་སོ། །འབྲོག་གནས་ན་གནས་པའི་སྐྱེ་བོའི་ཚོགས་ཀྱིས་ལྟས་པ་དག་བཀུག་  
སྟེ་བྲིས་པ། ཤེས་ལྡན་དག་གང་གི་ཕྱིར་འདི་ལྟ་བུའི་ཡམས་བྱུང་བར་གྱུར་པ་འདི་ལ་རྒྱུ་ཅི་ཡོད། དེ་དག་གིས་སྨྲས་པ། ཤེས་ལྡན་དག་ཁྱེད་ཀྱིས་འབྲོག་གནས་བསད་པ་གང་ཡིན་པ་དེས་སྨོན་ལམ་བཏབ་  
པས། གནོད་སྦྱིན་གདུག་པ་རྣམས་ཀྱི་ནང་དུ་སྐྱེས་ཏེ། དེས་འདི་ལྟ་བུའི་ཡམས་ཕྱུང་ངོ། །དེ་དག་གིས་ཤིང་རྟ་དང་བཅས་ཏེ་འབྲོས་པར་བརྩམས་པ་དང། དེས་ཀྱང་འཇིགས་པ་དང། འཇིགས་སུ་  
རུང་བ་ཆེན་པོར་བདག་ཉིད་མངོན་པར་སྤྲུལ་ནས་འབྲོག་གནས་ན་གནས་པའི་སྐྱེ་བོའི་ཚོགས་འབྲོས་པའི་མདུན་དུ་འདུག་སྟེ་སྨྲས་པ། གར་འདོང། དེང་ཁྱེད་ཐམས་ཅད་བཟའོ། །དེ་དག་ཀུན་ཏུ་སྐྲག་  
  
  
༄༅། །པར་གྱུར་ཏེ་སྨྲས་པ། གྲོང་དཔོན། བདག་ཅག་སྡིག་པ་བྱེད་པ་རྣམས་ལ་བཟོད་པ་མཛོད་ཅིག་དེས་སྨྲས་པ། དམ་ཚིག་གིས་བཟོད་པར་བྱ་སྟེ། གལ་ཏེ་ང་ལ་ཉི་མ་རེ་རེ་ཞིང་མི་  
སྟོང་སྟོང་འབུལ་ན། བཟོད་དོ། །དེ་དག་གིས་སྨྲས་པ། གྲོང་དཔོན་གལ་ཏེ་ཁྱོད་ལ་ཉི་མ་རེ་རེ་བཞིན་མི་སྟོང་སྟོང་ཕུལ་ན། རིང་པོར་མི་ཐོགས་པར་འབྲོག་གནས་འདི་མི་སྣང་བར་འགྱུར་གྱི། དངན་  
དུས་འདི་ཐོང་ལ་བདག་ཅག་ཕྱག་འཚལ་བ་རྣམས་ལ་བཟོད་པ་མཛོད་ཅིག་དེས་སྨྲས་པ། ཤེས་ལྡན་དག་ཁོ་བོ་ཡུན་རིང་པོ་ནས་སྨོན་པ་ཀྱེ་མ། འབྲོག་གནས་འདི་མི་སྣང་བར་གྱུར་ཅིག་སྙམ་  
མོད་ཀྱི། འོན་ཀྱང་ཁོ་བོ་ལ་ཉི་མ་རེ་རེ་ཞིང་མི་ལྔ་བརྒྱ་ལྔ་བརྒྱ་ཕུལ་ཅིག་དང། བཟོད་པར་བྱའོ། །དེ་དག་གིས་ཡང་དེ་བཞིན་གསོལ་ནས་དེས་ཀྱང་མི་ཉིས་བརྒྱ་ལྔ་བཅུ་དང་བརྒྱའི་བར་དུ་ཕུལ་ཅིག་  
ཅེས་སྨྲས། །དེ་དག་གིས་སྨྲས་པ། གྲོང་དཔོན། དེ་ལྟ་ན་ཡང་བདག་ཅག་ཉམས་པར་འགྱུར་གྱི། མང་པོས་ཅི་བྱ། བདག་ཅག་གིས་ཁྱོད་ལ་ཉི་མ་རེ་རེ་ཞིང་བ་ལང་དྲུག་དང་ལྡན་པའི་ཤིང་རྟ་ཟས་  
ཀྱིས་བཀང་བ་དང། དེ་ཁྲིད་པའི་མི་གཅིག་དབུལ་གྱི། བཟོད་པར་མཛོད་ཅིག་དེས་སྨྲས་པ། དེ་རུང་གི། འདི་ལྟར། ཁྱེད་ཀྱིས་དུ་བ་དག་གིས་དབུལ་བར་མི་བྱ་བར་བྲོ་དང། གླུ་དང། སིལ་སྙན་གྱི་  
སྒྲས་དབུལ་བར་བྱའོ། །དེ་དག་གིས་ཀྱང་ཁས་བླངས་སོ། །དེ་ནས་འབྲོག་ན་གནས་པའི་སྐྱེ་བོའི་ཚོགས་ཐམས་ཅད་འདུས་ཏེ་གྲོས་བྱས་པར་བརྩམས་པ། ཤེས་ལྡན་དག་གནོད་སྦྱིན་གྱི་བདག་  
  
  
འདི་ལ་ཇི་ལྟར་བསྒྲུབ་པར་བྱ། དེ་ན་ཁ་ཅིག་གིས་སྨྲས་པ། རེས་ཀྱིས་རེས་ཀྱིས་དབུལ་བར་བྱའོ། །ཁ་ཅིག་གིས་སྨྲས་པ། གང་ལ་རེས་བབ་པར་གྱུར་པ་དེ་ལ་བརྗོད་པ་ན། འཁྲུག་  
པ་སྐྱེ་བར་འགྱུར་གྱི། འདི་ལྟར། ཁྱིམ་བྱང་བྲིས་ཏེ་རྫ་མར་བཅུག་ལ། གང་གི་ཁྱིམ་བྱང་བྱུང་བ་ད་འགྲོ་བར་བྱ་སྟེ། དེས་ཀྱང་མི་ཚབ་མ་དག་མི་གཏང་བར་བདག་ཉིད་འགྲོ་བར་བྱ་བའམ་བུ་གཏང་བར་  
བྱའོ། །གང་ལ་བྲེལ་བ་བྱུང་སྟེ་མ་འདུས་པ་དེ་ལ་བབ་ན། དེའི་ཁྱིམ་དུ་ཁྱིམ་བྱང་དཔྱང་སྟེ་གཞག་གོ་དེའི་ཚེ་ན་འབྲོག་གནས་ན་ཁྱིམ་བདག་ཅིག་འདུག་པ་དེ་ལ་བུ་མེད་ནས་ཡུན་རིང་པོ་ནས་ཀྱེ་མ། བདག་  
ལ་བུ་ཡོད་པར་གྱུར་ཅིག་ཅེས་སྨོན་ནས། སྟེས་དབང་གིས་དེའི་ཆུང་མ་ལ་སེམས་ཅན་ཞུགས་པར་གྱུར་ཏོ། །ཆུང་མ་དེ་བཙའ་བའི་དུས་ཀྱི་ཚེ་ཁྱིམ་བདག་དེ་བྱ་བ་ཞིག་ལ་ཕྱི་རོལ་ཏུ་བྱུང་བ་དང། དེའི་ཉིན་མོ་དེ་ལ་  
གནོད་སྦྱིན་ལ་གཏོར་མ་སྦྱིན་པའི་ཁྱིམ་བྱང་བྱུང་ནས། དེས་རེས་སྦྲོན་པར་བསྐོས་པའི་མི་དག་གིས་དེའི་ཁྱིམ་སྒོར་དབྱངས་ཏེ་བཞག་གོ་སྐབས་དེར་ཆུང་མ་དེ་བཙས་པ་ལས་ཁྱེའུ་ཞིག་བྱུང་ངོ། །ཇི་ཙམ་ན་ཁྱིམ་  
བདག་དེ་ཕྱིར་འོངས་པ་དང། དེས་ཁྱིམ་དུ་འཇུག་ཁར་ཁྱིམ་བྱང་དེས་དེ་མཐོང་ནས་དེ་སྡུག་བསྔལ་ཞིང་ཡིད་མི་བདེ་བར་གྱུར་ཏེ་ཁྱིམ་དུ་ཞུགས་ནས་ཅང་མི་སྨྲ་བར་འདུག་གོ་ཆུང་མས་དེ་ལ་སྨྲས་པ། རྗེའི་  
སྲས། དགྱེས་པ་སྐྱད་ཅིག་ཁྱོད་ཀྱི་སྲས་བལྟམས་སོ། །དེ་ལྟ་ན་ཡང་ཅང་མི་སྨྲ་བ་ཁོ་ནར་འདུག་གོ་ཆུང་མས་དེ་ལ་ལན་གསུམ་གྱི་བར་དུ་དེ་སྐད་སྨྲས་ཀྱང་ཅང་མི་སྨྲ་བ་ཁོ་ནར་འདུག་ནས་ཡང་ཆུང་  
  
  
༄༅། །མས་སྨྲས་པ། རྗེའི་སྲས། ཁྱོད་ཡུན་རིང་པོ་ནས་ཀྱེ་མ་བདག་ལ་བུ་ཡོད་པར་གྱུར་ཅིག་ཅེས་སྨོན་པ་གང་ལགས་པ་དེ། ད་བཙས་ན། ཅིའི་སླད་དུ་ཅང་མི་གསུང་བར་བཞུགས་  
མཆོག་ཏུ་དགྱེས་པ་སྐྱེད་ཅིག་དེས་སྨྲས་པ། བཟང་མོ། འདི་ནི་སྐྱེས་ན། ཁོ་བོ་ནི། མ་སྐྱེས་སོ། །རྗེའི་སྲས། ཅི་ནོངས། བཟང་མོ། གནོད་སྦྱིན་ལ་གཏོར་མ་དབུལ་བའི་ཕྱིར་ཁྱིམ་བྱང་འོངས་སོ། །  
རྗེའི་སྲས། གལ་ཏེ་དེ་ལྟ་ན། ཁྱོད་ཀྱི་སྲས་འཆི་བར་བས་མོད་སྐོལ་ཅག་ཡང་མཇལ་ན། ཁྱོད་ལ་སྲས་མཆིས་པར་འགྱུར་རོ། །བཟང་མོ། འདི་ནི། ཁྲག་གི་ཐིགས་པ་ཡིན་པས་འདི་ཇི་ལྟར་གཏང་  
བར་བྱ། རྗེའི་སྲས། ཚོགས་པས་ཁྲིམས་སུ་བགྱི་བ་རྣམ་པར་བཞག་པ་ལས་བདག་ཉིད་འགྲོ་བར་བྱ་བའམ། བུ་གཏང་བར་བྱའོ། །ཞེས་མི་འབྱུང་ངམ། འདི་ཁྱོད་ཀྱི་སྲས་ལགས་པས། བདག་  
ཉིད་དང་མཉམ་པའི་སྡུག་པ་གཞན་མ་མཆིས་ཀྱི། སྲས་འདི་ཐོང་ཞིག་དེས་གལ་ཏེ་ཁྱོད་དགའ་ན། སོང་ཞིག་ཅེས་དང་དུ་བླངས་སོ་།དེ་ནས་ཁྱིམ་བདག་གི་ཆུང་མ་དེས་མཚན་མོ་མིག་ལམ་  
ཆད་པ་དང། མར་མེ་དང། བདུག་སྤོས་དང། ཕྲེང་བ་རྒྱུ་དང་མེ་ཏོག་དག་གིས་མཆོད་པ་བྱས་ནས་ཁ་ཤར་ཕྱོགས་སུ་བལྟས་ཏེ་གསོལ་བ་གདབ་པར་བརྩམས་པ། འཇིག་རྟེན་དགེ་དུལ་ཞི་བ་  
དང། །དབང་ཐུལ་རྣམས་ཀྱིས་མི་སྟོང་པས། །བུ་ཡི་དོན་དུ་དེར་འདུད་ཀྱི། །བདག་གི་བྱིས་པ་བསྐྱབ་ཏུ་གསོལ། །དེའི་སྐབས་སུ་སངས་རྒྱས་བཅོམ་ལྡན་འདས་རྣམས་ལ་ནི། མི་མཁྱེན་པ་དང་  
  
  
མ་རིག་པ་དང། རྣམ་པར་མི་མཁྱེན་པ་ཅུང་ཟད་ཀྱང་མི་མངའ་བས། ཐུགས་རྗེ་ཆེན་པོ་དང་ལྡན་པ། འཇིག་རྟེན་ལ་ཕན་པར་བཞུགས་པ། སྲུང་པ་གཅིག་པུ་པ། ཉག་ཅིག་དཔའ་བ་  
གཉིས་པ་མེད་པ། གཉིས་སུ་མི་གསུང་པ། ཞི་གནས་དང་ལྷག་མཐོང་གིས་བཞུགས་པ། རིག་པ་གསུམ་གསལ་བར་མཛད་པ། བསླབ་པ་གསུམ་ལ་ལེགས་པར་བསླབ་པ། དུལ་བའི་གནས་གསུམ་གྱི་  
གཞི་ལ་མཁས་པ། ཆུ་བོ་བཞི་ལས་བརྒལ་བ། རྫུ་འཕྲུལ་གྱི་རྐང་པ་བཞིས་སྤྱོད་པའི་གཞི་ལ་ལེགས་པར་གནས་པ། བསུ་བའི་དངོས་པོ་བཞི་ལ་ཡུན་རིང་པོ་ནས་ཡོངས་སུ་སྦྱང་བ་མཛད་པ། མི་འཇིགས་  
པ་བཞིས་བསྙེངས་པ་མི་མངའ་བ། ཡན་ལག་ལྔ་སྤངས་པ། འགྲོ་བ་ལྔ་ལས་ཡང་དག་པར་འདས་པ། ཡན་ལག་དྲུག་དང་ལྡན་པ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ། རྟག་ཏུ་གནས་པ་དྲུག་གིས་  
གནས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་ཕྱུག་པ། ལམ་གྱི་ཡན་ལག་བརྒྱད་སྟོན་པ། མཐར་གྱིས་སྙོམས་པར་འཇུག་པ་དགུ་ལ་མཁས་པ། སྟོབས་བཅུའི་སྟོབས་དང་ལྡན་པ། ཕྱོགས་བཅུར་  
སྙན་པས་ཡང་དག་པར་རྒྱས་པ། བརྒྱ་ཕྲག་བཅུར་དབང་བསྒྱུར་བ་ལས་ཁྱད་པར་དུ་འཕགས་པ་རྣམས་ཀྱི་ཆོས་ཉིད་ནི། ཉིན་ལན་གསུམ་མཚན་ལན་གསུམ་སངས་རྒྱས་ཀྱི་སྤྱན་གྱིས་འཇིག་རྟེན་ལ་  
རྣམ་པར་གཟིགས་ནས་གང་ནི། ཉམས་པར་གྱུར། གང་ནི། འཕེལ་བར་གྱུར། །གང་ནི། གནོད་པར་གྱུར། གང་ནི། ཉམ་ང་བར་གྱུར། གང་ནི། མི་བདེ་བར་གྱུར། གང་ནི། གནོད་པ་དང། ཉམ་  
  
  
༄༅། །ང་བ་དང། མི་བདེ་བར་གྱུར། གང་ནི། ངན་སོང་ལ་གཞོལ། གང་ནི། ངན་སོང་ལ་འབབ། གང་ནི། ངན་སོང་ལ་བབ་གང་ནི། ངན་སོང་གི་ལམ་ནས་བསླང་སྟེ་མཐོ་རིས་  
དང། ཐར་པ་དང། འབྲས་བུ་ལ་གཞག་པར་བྱ། འདོད་པའི་འདམ་དུ་བྱིང་བ་གང་གི་ལག་ནས་ནི། དྲང་བར་བྱ། འཕགས་པའི་ནོར་གྱི་དབྱིག་དང་བྲལ་བ་གང་ནི། འཕགས་པའི་ནོར་གྱི་དབང་ཕྱུག་ལ་  
གཞག་པར་བྱ། གང་གི་སངས་རྒྱས་འབྱུང་བས་བརྒྱན་པའི་འཇིག་རྟེན་ནི། འབྲས་བུ་དང་བཅས་པར་བྱ། གང་གི་དགེ་བའི་རྩ་བ་དག་མ་བསྐྱེད་པ་ནི། བསྐྱེད་པར་བྱ། གང་གི་དགེ་བའི་རྩ་བ་དག་  
བསྐྱེད་པ་ནི། ཡོངས་སུ་སྨིན་པར་བྱ། ཡོངས་སུ་སྨིན་པ་གང་ནི་རྣམ་པར་གྲོལ་བར་བྱ་ཞེས་མཁྱེན་པ་དང། གཟིགས་པ་འཇུག་གོ་།སྨྲས་པ། ཆུ་སྲིན་གནས་ཀྱི་དུག་ཅན་པ། །དུས་ལས་འདའ་  
བར་འགྱུར་སྲིད་ཀྱི། །སངས་རྒྱས་གདུལ་ལ་བྱམས་པ་ནི། །དུས་ལས་འདའ་བར་མི་འགྱུར་རོ། །ཇི་ལྟར་མ་ནི་བུ་སྡུག་གཅིག་པུ་ལ། །རྟོག་ཅིང་དེ་སྲོག་སྲུང་བར་བྱེད་པ་ལྟར། །དེ་བཞིན་གཤེགས་  
པའང་འདུལ་བའི་སྐྱེ་བོ་ལ། །རྟོག་པར་མཛད་ཅིང་དེ་སྲོག་སྲུང་བར་མཛད། །ཀུན་མཁྱེན་རྒྱུད་ལ་ལྔ་བའི་ཐུགས་རྗེ་ཡི། །བཞོན་མ་འདུལ་བའི་བེའུ་ཚོལ་མི་སྐྱོ་སྟེ། །སྲིད་དང་ངན་འགྲོས་ཉམས་  
ལ་བྱམས་པ་ནི། །རབ་ཉམས་བེའུ་ལ་བྱམས་པའི་བ་བཞིན་ནོ། །བཅོམ་ལྡན་འདས་ཀྱིས་དགོངས་པ། ཁྱེའུ་དེ་ནི། སྔོན་གྱི་སངས་རྒྱས་རྣམས་ལ་བྱ་བ་ལྷག་པར་བྱས་པ་ཡིན་པས། དེ་ལ་  
  
  
གནོད་སྦྱིན་འབྲོག་གནས་ཀྱང་གདུལ་བར་བྱའོ། །སྙམ་དུ་རིག་ནས་མ་ག་དྷ་དག་ཏུ་ལྗོངས་རྒྱུ་ཞིང་གཤེགས་ནས་འབྲོག་གནས་སུ་བྱོན་ཏེ་འབྲོག་གནས་ན་གནོད་སྦྱིན་འབྲོག་  
གནས་ཀྱི་གནས་སུ་མཚན་མོ་གནས་པར་ཞལ་གྱིས་བཞེས་སོ། །དེའི་ཚེ་ན་གནོད་སྦྱིན་འབྲོག་གནས་གནོད་སྦྱིན་རྣམས་ཀྱི་གནོད་སྦྱིན་འདུ་བར་སོང་བར་གྱུར་ཏོ། །གནོད་སྦྱིན་བོང་བུ་པས། བཅོམ་ལྡན་འདས་  
གནོད་སྦྱིན་འབྲོག་གནས་ཀྱི་གནས་སུ་མཚན་མོ་གནས་པར་ཞལ་གྱིས་བཞེས་པར་མཐོང་ངོ། །མཐོང་ནས་ཀྱང་གནོད་སྦྱིན་འབྲོག་གནས་ག་ལ་བ་དེར་སོང་སྟེ་ཕྱིན་ནས་གནོད་སྦྱིན་འབྲོག་གནས་ལ་འདི་  
སྐད་ཅེས་སྨྲས་སོ། །གྲོང་དཔོན། ཁྱེད་ཀྱི་གནས་སུ་བཅོམ་ལྡན་འདས་མཚན་མོ་གནས་པར་ཞལ་གྱིས་བཞེས་པ་གང་ཡིན་པ་དེ་ནི། ཁྱོད་ཀྱིས་རྙེད་པ་ལེགས་པར་རྙེད་དོ། །གྲོང་དཔོན། མི་གྱུར་པ་ཡང་  
བདག་གི་གནས་སུ་མཚན་མོ་གནས་པར་ཁས་ལེན་ཏམ། གྲོང་དཔོན། དེ་དེ་བཞིན་ནོ། །དེ་དེ་བཞིན་ཏེ། འདི་ལྟ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སོ། །གྲོང་  
དཔོན། དེ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡིན་ནམ། འོན་ཏེ་མ་ཡིན་པ་ཤེས་པར་བྱའོ། །དེ་ནས་གནོད་སྦྱིན་འབྲོག་གནས་ཀྱིས་གནོད་སྦྱིན་རྣམས་ཀྱི་  
གནོད་སྦྱིན་འདུ་བ་ཟིལ་གྱིས་མནན་ནས། རང་གི་གནས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་འདི་སྐད་ཅེས་སོལ་ཏོ། །དགེ་སྦྱོང། ཕྱིར་ཕྱུང་ཞིག་བཅོམ་ལྡན་འདས་ཀྱིས་འདི་ནི་  
  
  
༄༅། །གཞན་གྱིས་ཡོངས་སུ་བཟུང་བའོ། །སྙམ་དུ་དགོངས་ནས་སླར་བྱུང་ངོ། །དགེ་སྦྱོང། ཞུགས་ཤིག་བཅོམ་ལྡན་འདས་རྒྱགས་པ་དང། ང་རྒྱལ་ངེས་པར་བཅོམ་པའི་ཕྱིར་ཞུགས་  
སོ༑ ༑གནོད་སྦྱིན་འབྲོག་གནས་ཀྱིས་ལན་གཉིས་སུ་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །དགེ་སྦྱོང། ཕྱིར་ཕྱུང་ཞིག། བཅོམ་ལྡན་འདས་ཀྱིས་འདི་ནི། གཞན་གྱིས་ཡོངས་སུ་བཟུང་  
བའོ༑ ༑སྙམ་དུ་དགོངས་ནས་སླར་བྱུང་ངོ། །དགེ་སྦྱོང། ཞུགས་ཤིག་བཅོམ་ལྡན་འདས་རྒྱགས་པ་དང། ང་རྒྱལ་ངེས་པར་བཅོམ་པའི་ཕྱིར་ཞུགས་སོ། །གནོད་སྦྱིན་འབྲོག་གནས་ཀྱིས་ལན་  
གསུམ་དུ་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །དགེ་སྦྱོང་ཕྱིར་ཕྱུང་ཞིག་བཅོམ་ལྡན་འདས་ཀྱིས་འདི་ནི། གཞན་གྱིས་ཡོངས་སུ་བཟུང་བའོ། །སྙམ་དུ་དགོངས་ནས་སླར་བྱུང། །  
དགེ་སྦྱོང། །ཞུགས་ཤིག་བཅོམ་ལྡན་འདས་རྒྱགས་པ་དང། ང་རྒྱལ་ངེས་པར་བཅོམ་པའི་ཕྱིར་ཞུགས་སོ། །གནོད་སྦྱིན་འབྲོག་གནས་ཀྱིས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །  
དགེ་སྦྱོང། ཕྱིར་ཕྱུང་ཞིག་དེ་ནས་བཅོམ་ལྡན་འདས་ཀྱིས་གནོད་སྦྱིན་འབྲོག་གནས་ལ་འདི་སྐད་ཅེས་བཀའ་སྩལ་ཏོ། །གྲོང་དཔོན་ཁྱོད་ཀྱིས་ང་ལན་གསུམ་གྱི་བར་དུ་གནས་སུ་སྤྱན་དྲངས་པས་  
ད་ནི། མི་འབྱུང་ངོ། །དགེ་སྦྱོང། །དེའི་ཕྱིར་ཁྱོད་ལ་དྲི་བ་དྲིའོ། །དྲི་བ་ལན་གདབ་པ་དེས་གལ་ཏེ་ཁོ་བོའི་སེམས་རངས་པར་བྱེད་ན། དེ་ལྟ་ན་ལེགས། གལ་ཏེ་སེམས་རངས་པར་མི་བྱེད་ན། ཁྱོད་ཀྱི་  
  
  
སྙིང་དགས་པའམ། ཁ་ནས་ཁྲག་ཚ་བ་སྐྱུག་པའམ། ལག་པ་གཉིས་ནས་བཟུང་སྟེ་ཆུ་ཀླུང་སྐལ་ལྡན་ཤིང་རྟ་པའི་ཕ་རོལ་གྱི་འགྲམ་དུ་འཕང་བར་བྱའོ། །བཅོམ་ལྡན་འདས་ཀྱིས་  
བཀའ་སྩལ་པ། གྲོང་དཔོན། ངས་འཇིག་རྟེན་ལྷ་དང་བཅས་པ། བདུད་དང་བཅས་པ། ཚངས་པ་དང་བཅས་པ། དགེ་སྦྱོང་དང། བྲམ་ཟེའི་སྐྱེ་རྒུ་དང་བཅས་པ། ལྷ་དང། མི་དང་བཅས་པའི་ནང་ན། གང་གིས་  
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་སེམས་གཡེང་བའམ། ཐུགས་དགས་པའམ། ཞལ་ནས་ཁྲག་ཚ་བ་སྐྱུག་པའམ། ཕྱག་གཉིས་ནས་བཟུང་སྟེ་ཆུ་ཀླུང་སྐལ་  
ལྡན་ཤིང་རྟ་པའི་ཕ་རོལ་གྱི་འགྲམ་དུ་འཕེན་པ་ཡང་དག་པར་རྗེས་སུ་མ་མཐོང་གི། གྲོང་དཔོན། འདི་ལྟར། ཅི་དང་ཅི་འདོད་པ་ཞུས་ཤིག་དེ་ནས་གནོད་སྦྱིན་འབྲོག་གནས་ཀྱིས་དེའི་ཚེ་ཚིགས་སུ་བཅད་པ་  
གསོལ་བ། བར་སྡོམ་ལ། གང་དང་ཇི་ལྟར་དུ་དང་ནི། གང་ཞིག་རྒལ་དང་ཅི་ཡིས་རྒལ། །འདི་ནི་སྐྱེས་པའི་ནོར་མཆོག་གང། །ཅི་ཞིག་ལེགས་སྤྱོད་བདེ་སྤྱོད་འགྱུར། །རོ་རྣམས་ནང་ན་མངར་མཆོག་ཅི། །  
ཇི་ལྟར་འཚོ་ན་འཚོ་མཆོག་བསྟན། །བཅོམ་ལྡན་འདས་ཀྱིས་བཀའ་སྩལ་པ། དད་པ་སྐྱེས་བུའི་ནོར་མཆོག་ཡིན། །ཆོས་ལ་ལེགས་སྤྱོད་པ་དེ་སྤྱོད་འགྱུར། །བདེན་པའི་རོ་རྣམས་མངར་མཆོག་ཡིན། ཤེས་  
པས་འཚོ་ན་མཚོ་མཆོག་བསྟན། །གནོད་སྦྱིན་གྱིས་གསོལ་པ། ཇི་ལྟར་གྲགས་དང་ལྡན་པར་འགྱུར། །ལོངས་སྤྱོད་ལྡན་པར་ཇི་ལྟར་འགྱུར་།ཇི་ལྟར་སྙན་པ་ཐོབ་འགྱུར་ཞིང། །མཛའ་བཤེས་ཇི་ལྟར་རྙེད་  
  
  
༄༅། །པར་འགྱུར། །བཅོམ་ལྡན་འདས་ཀྱིས་བཀའ་སྩལ་པ། ཚུལ་ཁྲིམས་ཀྱིས་ནི་གྲགས་ལྡན་འགྱུར། །སྦྱིན་པས་ལོངས་སྤྱོད་ལྡན་པར་འགྱུར། །བདེན་པས་སྙན་པ་ཐོབ་པར་འགྱུར།།  
སྙིང་རྗེས་མཛའ་བཤེས་རྙེད་པར་འགྱུར། །གནོད་སྦྱིན་གྱིས་གསོལ་པ། དུ་ཞིག་གིས་ནི་འཇིག་རྟེན་འབྱུང། །དུ་ཡིས་འདྲིས་པ་ཐོབ་པར་འགྱུར། །དུ་ཞིག་གིས་ནི་འཇིག་རྟེན་བཀུར། །དུ་ཡིས་འཇིག་  
རྟེན་ཟིལ་གནོན་འགྱུར། །བཅོམ་ལྡན་འདས་ཀྱིས་བཀའ་སྩལ་པ། དྲུག་གིས་འཇིག་རྟེན་འབྱུང་འགྱུར་ཏེ། །དྲུག་གིས་འདྲིས་པ་འཐོབ་པར་འགྱུར་།དྲུག་གིས་འཇིག་རྟེན་བཀུར་འགྱུར་ཏེ། །དྲུག་  
གིས་འཇིག་རྟེན་ཟིལ་ནོན་འགྱུར། །གནོད་སྦྱིན་གྱིས་གསོལ་པ། གདུགས་མཚན་གཡེལ་བ་མ་མཆིས་པ། །གང་ཞིག་འདོད་པ་འདི་ལས་བརྒལ་།དམིགས་མེད་རྟེན་པ་མ་མཆིས་པ། །ཟབ་མོ་  
གང་ཞིག་འབྱིང་མི་འགྱུར། །བཅོམ་ལྡན་འདས་ཀྱིས་བཀའ་སྩལ་པ་རྣམ་ཀུན་ཚུལ་ཁྲིམས་ལྡན་པ་དང། །ལེགས་མཉམ་བཞག་ཅིང་ཤེས་རབ་ལྡན། །ནང་དུ་སེམས་ཤིང་དྲན་ལྡན་པ། །ཤིན་  
ཏུ་བརྒལ་དཀའ་འདི་ལས་བརྒལ། །འདོད་པའི་འདུ་ཤེས་ཆགས་བྲལ་ཞིང། །གཟུགས་ཀྱི་ཀུན་སྦྱོར་མཐར་གྱུར་པ། །དེ་ནི་དམིགས་མེད་རྟེན་མེད་པའི། །ཟབ་མོར་འབྱིང་བར་མི་འགྱུར་རོ།།  
གནོད་སྦྱིན་གྱིས་གསོལ་པ། ཅི་ཡིས་འོད་པ་རྒལ་བར་འགྱུར། །ཅི་ཞིག་གིས་ནི་རྒྱ་མཚོ་རྒལ། །ཅི་ཡིས་སྡུག་བསྔལ་སྤོང་བར་འགྱུར། །ཅི་ཞིག་གིས་ནི་ཡོངས་དག་འགྱུར། །བཅོམ་ལྡན་འདས་ཀྱིས་  
  
  
དད་པས་འོད་པ་རྒལ་བར་འགྱུར། །བག་ཡོད་པས་ནི་རྒྱ་མཚོ་རྒལ། །བརྩོན་པས་སྡུག་བསྔལ་སྤོང་འགྱུར་ཏེ། །ཤེས་རབ་ཀྱིས་ནི་ཡོངས་དག་འགྱུར། །བདེན་དུལ་གཏོང་བ་མ་གཏོགས་  
པའི༑ ༑ཆོས་གཞན་འགའ་ཞིག་ཡོད་དམ་ཞེས། །དགེ་སྦྱོང་བྲམ་ཟེ་སོ་སོ་ལ། །གཞན་དང་གཞན་དུ་ཁྱོད་དྲིས་ཤིག་གནོད་སྦྱིན་གྱིས་གསོལ་པ། དགེ་སྦྱོང་བྲམ་ཟེ་སོ་སོ་ལ། །ཅི་སླད་གཞན་དུ་  
བདག་འདྲི་བགྱིད། །འདི་ལྟར་དཔའ་ཆེན་ཁྱོད་ཀྱིས་ནི། །ཆོས་འདི་ལེགས་པར་རབ་ཏུ་བཤད། །ཀྱེ་མ་གནོད་སྦྱིན་བོང་བུ་པ། །གང་གིས་དེད་དཔོན་བླ་ན་མེད། །སངས་རྒྱས་བདག་ལ་བསྟན་  
གྱུར་པ། །ཁྱོད་ལ་ཁོ་བོས་བྱས་པ་གཟོ། །འདི་ནས་ཁོ་བོ་གྲོང་ནས་གྲོང། །ཁྱིམ་ནས་ཁྱིམ་དུ་རྫོགས་སངས་དང། །ཆོས་ཀྱི་ཆོས་ཉིད་བཟང་པོ་ལ། །འདུད་བཞིན་དུ་ནི་སྤྱད་པར་བྱ། །དེ་ནས་བཅོམ་  
ལྡན་འདས་ཀྱིས་གནོད་སྦྱིན་འབྲོག་གནས་ལ་འདི་སྐད་ཅེས་བཀའ་སྩལ་ཏོ། །བཞིན་བཟང། ཁྱོད་ཀྱིས་དགེ་སློང་ཤཱ་རིའི་བུ་དང། མོའུ་འགལ་གྱི་བུ་གཉིས་ལ་ཟན་བྱིན་པས། སུམ་ཅུ་རྩ་གསུམ་  
པའི་ལྷ་རྣམས་ཀྱི་ནང་དུ་སྐྱེ་བར་བྱ་བ་ལས། ཁྱོད་ཀྱིས་སྨོན་ལམ་ལོག་པར་བཏབ་པས། གནོད་སྦྱིན་གདུག་པ་རྣམས་ཀྱི་ནང་དུ་སྐྱེས་ཏེ། ད་ལྟར་དྲག་ཤུལ་ཅན། ལག་པ་ཁྲག་གིས་གོས་པ། ཉམས་  
པ་དང་རབ་ཏུ་ཉམས་པ་ལ་ཞེན་པ། གཞན་གྱི་སྲོག་འཕྲོག་པ་གཞན་གྱི་སྲོག་སྤྱོད་པས་འཚོ་བར་བྱེད་དེ། འདི་ནས་ཤི་འཕོས་ན་ཁྱོད་ཀྱི་འགྲོ་བ་ནི། ཅིར་འགྱུར། སྐྱེ་བ་ནི། ཅིར་འགྱུར། ཚེ་ཕྱི་མ་ནི་  
  
  
༄༅། །ཅིར་འགྱུར། དེས་གསོལ་པ། བཅོམ་ལྡན་འདས། བདག་གིས་ཅི་བགྱི་བ་བཀའ་སྩལ་དུ་གསོལ། བཞིན་བཟང། ཚུར་ཤོག་ཁྱོད་ངའི་སྤྱན་སྔར་སྐྱབས་སུ་འགྲོ་བ་དང། བསླབ་  
པའི་གཞི་དག་ལོངས་ལ་འབྲོག་གནས་ན་གནས་པའི་སྐྱེ་བོའི་ཚོགས་ལ་མི་འཇིགས་པ་བྱིན་ཅིག་བཙུན་པ། བདག་བཅོམ་ལྡན་འདས་ཀྱི་སྤྱན་སྔར་སྐྱབས་སུ་མཆི་བ་དང། བསླབ་པའི་གཞི་དག་  
ལེན་ཅིང། དེང་སླན་ཆད་འབྲོག་གནས་ན་གནས་པའི་སྐྱེ་བོའི་ཚོགས་ལ་མི་འཇིགས་པ་སྩོལ་ཏོ། །དེས་བཅོམ་ལྡན་འདས་ཀྱི་སྤྱན་སྔར་སྐྱབས་སུ་འགྲོ་བ་དང། བསླབ་པའི་གཞི་དག་བླངས་ཏེ། དེས་  
བསླབ་པའི་གཞི་དག་བླངས་ནས་ཚིགས་སུ་བཅད་པ་སྨྲས་པ། ཀྱེ་མ་སྟོན་པ་བདག་དོན་དུ། །སྡུམ་པར་ཡང་དག་གཤེགས་གྱུར་ཏེ། །བདག་གིས་དེ་རིང་ཕྱི་མ་ཡི། །དོན་ནི་རབ་ཏུ་ཤེས་པར་གྱུར། །དེ་  
ནས་ཁྱིམ་བདག་དེས་བ་ལང་དྲུག་དང་ལྡན་པའི་ཤིང་རྟ་ཟས་ཀྱིས་བཀང་སྟེ། ཁྱེའུ་དེ་ཡང་ཤིང་རྟར་བཅུག་ནས་བྲོ་དང། གླུ་དང་རོལ་མོའི་སྒྲས་གནོད་སྦྱིན་གྱི་དྲུང་དུ་འཕགས་པ་དང། བྲམ་ཟེ་དང་  
ཁྱིམ་བདག་ཁ་ཅིག་གིས་ཐོས་ནས་སྨྲས་པ། ཤེས་ལྡན་དག། བྲོ་དང། གླུ་དང། རོལ་མོའི་སྒྲ་འདི་ཅི་ཡིན། ཁ་ཅིག་གིས་སྨྲས་པ་ཁྱོད་ཀྱིས་མི་ཤེས་སམ། འདི་ནི། ཁྲག་གི་ཐིགས་པ་དེ་གནོད་  
སྦྱིན་གྱི་གན་དུ་ཁྱེར་བ་ཡིན་ནོ། །སྐྱེ་བོ་ཕལ་པོ་ཆེའི་ཚོགས་འདུས་ཏེ་སྨྲས་པ། ཤེས་ལྡན་དག། ཁྲག་གི་ཐིགས་པ་འདིས་གནོད་སྦྱིན་མི་མགུ་བས། གལ་ཏེ་འདི་མ་ལྡོག་ན། གདོན་མི་ཟ་བར་  
  
  
བདག་ཅག་ཐམས་ཅད་ལ་གནོད་པ་བྱེད་པར་འགྱུར་གྱི། འདི་ལྡོག་པར་བྱའོ། །ཞེས་དེ་དག་གིས་དེ་ལྡོག་པར་བརྩམས་པ་དང། དེས་སྨྲས་པ། ཤེས་ལྡན་དག་ཚོགས་  
ཀྱིས་ཁྲིམས་སུ་བྱ་བ་བཅས་པ་ལས། བདག་ཉིད་འགྲོ་བར་བྱ་བའམ་བུ་གཏང་བར་བྱའི་ཞེས་བྱུང་བས། འདི་ཁོ་བོའི་བུ་ཡིན་ན། ཅིའི་ཕྱིར་ལྡོག་པར་བྱེད། མི་ལྡོག་པར་འགྲོའོ། །དེ་དག་ཅང་མི་སྨྲ་བར་འཁོད་  
དོ༑ ༑བཅོམ་ལྡན་འདས་ཀྱིས་གྲོ་དང། གླུ་དང། རོལ་མོའི་སྒྲ་དེ་གསན་ཏོ། །གསན་ནས་ཀྱང་གནོད་སྦྱིན་འབྲོག་གནས་ལ་བཀའ་སྩལ་པ་གྲོང་དཔོན། གྲོ་དང། གླུ་དང། རོལ་མོའི་སྒྲ་འདི་ཅི་ཡིན། བཙུན་པ་  
བདག་དམ་པ་མ་ལགས་པའི་ཆོས་སྡིག་པ་དེ་ལས་སླར་ལོག་ཀྱང། སྐྱེ་བོ་དག་གིས་ད་དུང་དེ་བཞིན་དུ་འཛིན་པར་བགྱིད་ན། ཇི་ལྟར་བསྒྲུབ་པར་བགྱི་མ་འཚལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། གྲོང་  
དཔོན། འདི་ཅི་ཡིན། དེས་ཇི་ལྟར་གྱུར་པ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གྲོང་དཔོན། དེང་ཟས་དང། སྐོམ་ལོངས་ལ་མི་ཡང་མ་ལེན། གླང་ཡང་མ་ལེན་ཅིག་དེས་བསམ་པ་  
འོངས་ཀྱང་རུང་གི། བདག་གི་ཟན་ཐ་མ་འདི་བཅོམ་ལྡན་འདས་ལ་བསོད་སྙོམས་དབུལ་ལོ། །སྙམ་མོ། །ཁྱིམ་བདག་དེས་ཁྱེའུ་དེ་ཤིང་རྟ་ནས་ཕྱུང་སྟེ་གནོད་སྦྱིན་ལ་བྱིན་ནོ། །གནོད་སྦྱིན་གྱིས་ཀྱང་བཅོམ་  
ལྡན་འདས་ལ་ཕུལ་ལོ། །བཅོམ་ལྡན་འདས་ཀྱིས་ཀྱང་ཕ་ལ་སྩལ་ཏོ་།དེ་ནས་ཕས་གསོལ་པ། བཅོམ་ལྡན་འདས། ཁྱེའུ་འདིའི་མིང་ཅིར་གདགས། བཅོམ་ལྡན་འདས་ཀྱིས་ཚིགས་སུ་བཅད་པའི་  
  
  
༄༅། །དབྱངས་ཀྱིས་བཀའ་སྩལ་པ། བྱིས་པ་གང་ཚེ་གནོད་སྦྱིན་གྱི། ལག་ནས་ང་ཡི་ལག་ཏུ་ཐོབ། །ང་ཡི་ལག་ནས་ཕ་ཡི་ལག། དེ་ཡི་ཕྱིར་ན་ལག་བརྒྱུད་ཡིན། །དེའི་མིང་ལག་  
བརྒྱུད་ཅེས་བྱ་བར་བཏགས་སོ། །ཁྱིམ་བདག་དེས་དེ་ཁྱེར་ཏེ་འབྲོག་གནས་སུ་སོང་བ་དང། སྐྱེ་བོའི་ཚོགས་ཀྱིས་མཐོང་ནས་སྨྲས་པ་ཤེས་ལྡན་དག་འདི་འདི་ལྟར་གྱུར་ཅིང། ཁྲག་གི་ཐིགས་པ་དེ་  
ཁྱེར་ཏེ་འོངས་པ་ལས་ན། གོར་མ་ཆག་པར་འདིས་གནོད་སྦྱིན་འཁྲུགས་པར་བྱས་སོ། །དེས་སྨྲས་པ། ཤེས་ལྡན་དག་གནོད་སྦྱིན་ག་ལ་འཁྲུགས་ཏེ། བཅོམ་ལྡན་འདས་ཁྱེའུ་འདི་ལ་ཐུགས་བརྩེ་  
བའི་སླད་དུ་དེའི་གནས་སུ་མཚན་མོ་གནས་པར་ཞལ་གྱིས་བཞེས་ནས་བཅོམ་ལྡན་འདས་ཀྱིས་དེ་བཏུལ་ཏེ་སྐྱབས་སུ་འགྲོ་བ་དང། བསླབ་པའི་གཞི་དག་ལ་བཞག་ནས་དེས་འབྲོག་གནས་  
ན་གནས་པའི་སྐྱེ་བོའི་ཚོགས་ལ་མི་འཇིགས་པ་བྱིན་གྱི། འཚེར་འགྲིབ་མེད་པར་གྱིས་ཤིག་དེ་དག་ཤིན་ཏུ་དགའ་སྟེ་སྨྲས་པ། ཁྱེའུ་འདི་སྐྱེས་མ་ཐག་ཏུ་གནོད་སྦྱིན་འབྲོག་གནས་བཏུལ་  
བས། ཁྱེའུ་འདིའི་མིང་ལག་བརྒྱུད་འབྲོག་གནས་ཞེས་བྱའོ། །ཞེས་དེའི་མིང་ལག་བརྒྱུད་འབྲོག་གནས་ཞེས་བྱ་བར་བཏགས་སོ། །དེ་ཆེན་པོར་གྱུར་ནས་ཡི་གེ་དང། ཡིག་འབྲུ་དག་དང་  
སྒྱུ་རྩལ་གཞན་དག་ལ་ཡང་ཤིན་ཏུ་མཁས་པར་གྱུར་ཏོ། །གང་གི་ཚེ་སྔོ་སངས་ཅན་མགོ་བསྒྱུར་རན་པར་གྱུར་པ་དེའི་ཚེ་ན་དེ་སློང་བ་རྒྱལ་པོ་དག་དང། ནོར་ཅན་དག་དང། ཚོང་དཔོན་དག་  
  
  
དེད་དཔོན་དག་དང། ཤཱཀྱ་དག་དང། ཀོའུ་དྱ་དག་དང། ལི་ཙ་བྱི་དག་དང། གཞན་ཡང་མང་པོ་དག་ལྷགས་པར་གྱུར་ནས་ཁྱིམ་བདག་གདངས་ཅན་འདི་སྙམ་དུ་མང་པོ་དག་སྔོ་བསངས་ཅན་སློང་སྟེ་  
གང་དག་ལ་མ་བྱིན་པ་དེ་དག་བདག་གི་དགྲ་བོར་འགྱུར་རོ། །སྙམ་ནས་ལག་པ་ལ་འགྲམ་པ་གཏད་དེ་སེམས་ཁོང་དུ་ཆུད་ཅིང་འདུག་གོ་སྔོ་བསངས་ཅན་གྱིས་དེ་མཐོང་ནས་སྨྲས་པ། ཡབ། ཁྱོད་ཅིའི་སླད་  
དུ་ཕྱག་ལ་ཞལ་གཏད་དེ་སེམས་ཁོང་དུ་ཆུད་ཅིང་བཞུགས། དེས་སྨྲས་པ། བུ་མོ། ཁྱོད་སློང་བ་རྒྱལ་པོ་དག་དང། ནོར་ཅན་དག་དང། ཚོང་དཔོན་དག་དང། དེད་དཔོན་དག་དང། ཤཱཀྱ་དག་དང་  
ཀོའུ་དྱ་དག་དང། ལི་ཙ་བྱི་དག་དང། གཞན་ཡང་མང་པོ་དག་ལྷགས་པས། གང་དག་ལ་ཁྱོད་མ་བྱིན་པ་དེ་དག་ངའི་དགྲར་འགྱུར་ན། ཁོ་བོ་ཇི་ལྟར་ལག་པ་ལ་འགྲམ་པ་གཏད་དེ་སེམས་ཁོང་  
དུ་ཆུད་ཅིང་མི་འདུག་ཏུ་རུང། དེས་སྨྲས་པ། ཡབ། གལ་ཏེ་དེ་ལྟ་ན་མི་དགྱེས་པར་མ་མཛད་ཅིག་དང། དེང་ནས་གདུགས་བདུན་ན་ངན་བུ་རང་གིས་གནས་བཙལ་བར་བགྱིའོ། །དེས་སྨྲས་པ་  
བུ་མོ། དེ་ལྟར་གྱིས་ཤིག་འོན་ཀྱང་རེ་ཞིག་ལྷ་ལ་ཞུ་བར་བྱའོ་།ཞེས་དེ་བད་སའི་རྒྱལ་པོ་ཤར་པའི་གན་དུ་སོང་སྟེ་སྨྲས་པ་ལྷ། དེང་ནས་གདུགས་བདུན་ན་སྔོ་བསངས་ཅན་རང་གིས་  
གནས་ཚོལ་བར་འགྱུར་གྱི། ལྷས་གནང་བར་མཛོད་ཅིག་རྒྱལ་པོས་བསམ་པ། དེས་ང་མ་གཏོགས་པ་གཞན་སུ་ཞིག་ལ་གནས་ཚོལ་བར་འགྱུར་སྙམ་ནས་གནང་ངོ། །དེས་གནང་ནས་  
  
  
༄༅། །བློན་པོ་རྣམས་ལ་བསྒོ་བ། ཤེས་ལྡན་དག་གྲོང་ཁྱེར་མཛེས་པར་བྱེད་དུ་ཆུག་ལ་འདི་སྐད་ཅེས། དེང་ནས་ཉི་མ་བདུན་ན་སྔོ་སངས་ཅན་རང་གིས་གནས་ཚོལ་བར་  
འགྱུར་རོ། །ཞེས་དྲིལ་སྒྲོགས་ཤིག། བློན་པོ་རྣམས་ཀྱིས་གྲོང་ཁྱེར་དེ་རྡོ་བ་དང། གསེག་མ་དང། གྱོ་མོ་མེད་པར་རྣམ་པར་བཞག་ནས་ཙནྡན་གྱི་ཆུས་ཆག་ཆག་བཏབ་སྟེ་བདུག་སྤོས་དྲི་ཞིམ་  
པོའི་སྣོད་ཉེ་བར་བཞག་ནས་དར་གྱི་ཆུན་པོ་དཔྱངས་ཏེ་རྒྱལ་མཚན་དང། བ་དན་བསྒྲེངས་ནས་མེ་ཏོག་སྣ་ཚོགས་བཀྲམ་སྟེ་ལྷའི་སྐྱེད་མོས་ཚལ་དགའ་བའི་ཚལ་ལྟར་དགའ་བར་འགྱུར་བར་  
བྱས་ནས་དྲིལ་སྒྲོག་པ་བྱེད་དུ་བཅུག་སྟེ་འདི་སྐད་ཅེས། ཀོའུ་ཤམྦྷི་ན་གནས་པ་དང། ཕོ་བྲང་འཁོར་གྱི་མི་དང་ཡུལ་ཐ་དད་པ་དག་གནས་ལྷགས་པའི་སྐྱེ་བོའི་ཚོགས་ཤེས་ལྡན་དག་ཉོན་  
ཅིག་དེང་ནས་ཉི་མ་བདུན་ན་སྔོ་བསངས་ཅན་རང་གིས་གནས་འཚོལ་བར་འགྱུར་གྱི། དེའི་ཕྱིར་ཁྱེད་ཅག་གིས་འབྱོར་པ་ཇི་ལྟ་བ་བཞིན་འདུ་བར་བྱའོ། །ཞེས་བསྒོའོ། །དེ་ནས་སྲོག་  
ཆགས་འབུམ་ཕྲག་དུ་མ་དག་འདུས་པར་གྱུར་པ་ན། ཉི་མ་བདུན་པ་ལ་སྔོ་བསངས་ཅན་རྒྱན་ཐམས་ཅད་ཀྱིས་ཀླུབས་ཏེ་ཤིང་རྟ་ལ་ཞོན་ནས་མེ་ཏོག་ཕྲེང་གི་ཆུན་པོ་ཐོགས་ཏེ་ཕྱིར་བྱུང་ནས་  
སྐྱེ་བོ་ཕལ་པོ་ཆེའི་ཚོགས་ལ་བརྟགས་པར་བརྩམས་པ་དང། བད་སའི་རྒྱལ་པོ་ཤར་བ་འདི་སྙམ་དུ་འདིས་གོར་མ་ཆག་པར་བདག་གི་སྟེང་དུ་མེ་ཏོག་ཕྲེང་གི་ཆུན་པོ་འཕེན་པར་འགྱུར་རོ། །སྙམ་  
  
  
སྔོ་བསངས་ཅན་གྱིས་ཀུན་ཏུ་སྐྱེ་བོའི་ཚོགས་ལ་རྣམ་པར་བལྟས་ནས་དྲིས་པ། ཤེས་ལྡན་དག་གླང་པོ་ཆེའི་རྒྱབ་ཏུ་ཞོན་པ་འདི་དག་གང་གང་ཡིན་  
དེ་དག་གིས་སྨྲས་པ། འདི་ནི། རྒྱལ་པོ་གཟུགས་ཅན་སྙིང་པོའོ། །འདི་ནི། རྒྱལ་པོ་གསལ་རྒྱལ་ལོ། །འདི་ནི། རྒྱལ་པོ་ཚངས་བྱིན་ནོ་།འདི་ནི། བད་སའི་རྒྱལ་པོ་ཤར་པའོ། །དེ་བཞིན་དུ་ནོར་ཅན་  
དག་དང། ཚོང་དཔོན་དག་དང། དེད་དཔོན་དག་དང། ཀོའུ་དྱ་དག་དང། ཤཱཀྱ་དག་དང། ལི་ཙ་བྱི་དག་དང། གཞན་ཡང་མང་པོ་ཐམས་ཅད་སོ་སོར་དྲིས་ནས་དེའི་འོག་ཏུ་སྨྲས་པ། ཤེས་ལྡན་  
དག། ལག་བརྒྱུད་འབྲོག་གནས་ཞེས་བྱ་བ་གང་ཡིན་པ། བཅོམ་ལྡན་འདས་ཀྱིས་གནོད་སྦྱིན་ལས་ཐར་པར་བྱས་པ་དེ་འདིར་ཤོག་ཅིག། སྐྱེ་བོའི་ཚོགས་ཀྱིས་སྨྲས་པ། དེ་མ་འོངས་སོ། །དེ་  
ཕྱོགས་གང་ན་འདུག་ག་གེ་མོ་ཞིག་ནའོ། །དེས་དེའི་ཕྱོགས་སུ་ཁ་བལྟས་ཏེ། དེ་བདག་གི་ཁྱིམ་ཐབ་ཡིན་ནོ། །ཞེས་མེ་ཏོག་ཕྲེང་གི་ཆུན་པོ་འཕངས་པ་དང། རྒྱལ་པོ་དག་དང། ནོར་  
ཅན་དག་དང། ཚོང་དཔོན་དག་དང། དེད་དཔོན་དག་དང། ཀོའུ་དྱ་དག་དང། ཤཱཀྱ་དག་དང། ལི་ཙ་བྱི་དག་དང། གཞན་ཡང་མང་པོ་འདུས་པ་དག་ཕྱིར་ཕྱོགས་ཏེ་རང་རང་གི་ཡུལ་དུ་དོང་  
ངོ༑ ༑ཁྱིམ་བདག་གདངས་ཅན་བག་ཚ་ཞིང་ཡིད་མི་བདེ་ནས་སྔོ་བསངས་ཅན་ལ་སྨྲས་པ། བུ་མོ། གལ་ཏེ་ཁྱོད་ཀྱིས་ལག་བརྒྱུད་འདམ་པས་ཁོ་བོ་ལ་རྒྱལ་པོ་དག་གནོད་པ་བྱེད་པར་གྱུར་  
  
  
༄༅། །ན་མི་རུང་གི་མྱུར་དུ་སོང་ཞིག་དེས་སྨྲས་པ། ཡབ། མ་ནོངས་ཀྱི། དེ་བཞིན་བགྱིའོ། །ཁྱིམ་བདག་གདངས་ཅན་གྱིས་དེ་བཞིན་པ་བཟང་པོ་སྦྱར་ཏེ་རྒྱན་རྣམ་པ་སྣ་ཚོགས་  
ཀྱིས་བརྒྱན་ནས་འཁོར་དང་བཅས་ཏེ་འབྲོག་གནས་སུ་བཏང་ངོ། །དེའི་སྐབས་སུ་སངས་རྒྱས་བཅོམ་ལྡན་འདས་རྣམས་ལ་མི་མཁྱེན་པ་དང་མ་གཟིགས་པ་དང། མ་རིག་པ་དང། རྣམ་པར་མི་  
མཁྱེན་པ་ཅུང་ཟད་ཀྱང་མི་མངའ་བས་ཐུགས་རྗེ་ཆེན་པོ་དང་ལྡན་པ། འཇིག་རྟེན་ལ་ཕན་པར་ཞུགས་པ། སྲུང་བ་གཅིག་བུ་པ། ཉག་གཅིག་དཔའ་བ། གཉིས་པ་མེད་པ། གཉིས་སུ་མི་  
གསུང་བ། ཞི་གནས་དང་ལྷག་མཐོང་གིས་བཞུགས་པ། རིག་པ་གསུམ་གསལ་བར་མཛད་པ། བསླབ་པ་གསུམ་ལ་ལེགས་པར་བསླབ་པ། དུལ་བའི་གནས་གསུམ་གྱི་གཞི་ལ་མཁས་  
པ༑ ཆུ་བོ་བཞི་ལས་བརྒལ་བ། རྫུ་འཕྲུལ་གྱི་རྐང་པ་བཞིས་སྤྱོད་པའི་གཞི་ལ་ལེགས་པར་གནས་པ། བསྡུ་བའི་དངོས་པོ་བཞི་ལ་ཡུན་རིང་པོ་ནས་ཡོངས་སུ་སྦྱང་བ་མཛད་པ། མི་འཇིགས་  
པ་བཞིས་བསྙེངས་པ་མི་མངའ་བ། ཡན་ལག་ལྔ་སྤངས་པ། འགྲོ་བ་ལྔ་ལས་ཡང་དག་པར་འདས་པ་ཡན་ལག་དྲུག་དང་ལྡན་པ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ། རྟག་ཏུ་  
གནས་པ་དྲུག་གིས་གནས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་ཕྱུག་པ། ལམ་གྱི་ཡན་ལག་བརྒྱད་སྟོན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་མཁས་  
  
  
སྟོབས་བཅུའི་སྟོབས་དང་ལྡན་པ། ཕྱོགས་བཅུར་སྙན་པས་ཡང་དག་པར་རྒྱས་པ། བརྒྱ་ཕྲག་བཅུར་དབང་བསྒྱུར་བ་ལས་ཁྱད་པར་དུ་འཕགས་པ་རྣམས་ཀྱི་ཆོས་ཉིད་ནི། ཉིན་ལན་གསུམ། མཚན་  
ལན་གསུམ་སངས་རྒྱས་ཀྱི་སྤྱན་གྱིས་འཇིག་རྟེན་ལ་རྣམ་པར་གཟིགས་ནས་གང་ནི། ཉམས་པར་གྱུར། གང་ནི། འཕེལ་བར་གྱུར། གང་ནི་གནོད་པར་གྱུར། གང་ནི། ཉམ་ང་བར་འགྱུར། གང་ནི་  
མི་བདེ་བར་གྱུར། གང་ནི། གནོད་པ་དང། ཉམ་ང་བ་དང། མི་བདེ་བར་གྱུར། གང་ནི། ངན་སོང་ལ་གཞོལ། གང་ནི། ངན་སོང་ལ་འབབ། གང་ནི། ངན་སོང་ལ་བབ། ངས་གང་ནི། ངན་སོང་གི་  
ལམ་ནས་བསླང་སྟེ་མཐོ་རིས་དང་ཐར་པ་དང། འབྲས་བུ་ལ་གཞག་པར་བྱ། འདོད་པའི་འདམ་དུ་བྱིང་བ་གང་གི་ལག་ནས་ནི། དྲང་བར་བྱ། འཕགས་པའི་ནོར་གྱི་དབྱིག་དང་བྲལ་བ་གང་ནི། འཕགས་  
པའི་ནོར་གྱི་དབང་ཕྱུག་ལ་གཞག་པར་བྱ། གང་གིས་སངས་རྒྱས་འབྱུང་བས་བརྒྱན་པའི་འཇིག་རྟེན་ནི། འབྲས་བུ་དང་བཅས་པར་བྱ་གང་གི་དགེ་བའི་རྩ་བ་དག་མ་བསྐྱེད་པ་ནི། བསྐྱེད་པར་བྱ་  
གང་གི་དགེ་བའི་རྩ་བ་དག་བསྐྱེད་པ་ནི། ཡོངས་སུ་སྨིན་པར་བྱ་ཡོངས་སུ་སྨིན་པ་གང་ནི། རྣམ་པར་གྲོལ་བར་བྱ་ཞེས་མཁྱེན་པ་དང། གཟིགས་པ་འཇུག་གོ་སྨྲས་པ། ཆུ་སྲིན་གནས་ཀྱི་དུག་ཅན་  
པ༑ ༑དུས་ལས་འདའ་བར་འགྱུར་སྲིད་ཀྱི། །སངས་རྒྱས་གདུལ་ལ་བྱམས་པ་ནི། །དུས་ལས་འདའ་བར་མི་འགྱུར་རོ། །ཇི་ལྟར་མ་ནི་བུ་སྡུག་གཅིག་པུ་ལ། །རྟོག་ཅིང་དེ་སྲོག་སྲུང་བར་བྱེད་པ་ལྟར། །  
  
  
༄༅། །དེ་བཞིན་གཤེགས་པའང་གདུལ་བའི་སྐྱེ་བོ་ལ། །རྟོག་པར་མཛད་ཅིང་དེ་སྲོག་སྲུང་བར་མཛད། །ཀུན་མཁྱེན་རྒྱུད་ལ་མངའ་བའི་ཐུགས་རྗེ་ཡི། བཞོན་མ་འདུལ་བའི་བེའུ་ཚོལ་  
མི་སྐྱོ་སྟེ། །སྲིད་དང་ངན་འགྲོས་ཉམས་ལ་བྱམས་པ་ནི། །རབ་ཉམས་བེའུ་ལ་བྱམས་པའི་བ་བཞིན་ནོ། །བཅོམ་ལྡན་འདས་ཀྱིས་དགོངས་པ། གལ་ཏེ་ལག་བརྒྱུད་འབྲོག་གནས་ཀྱིས་བདེན་པ་མ་  
མཐོང་བར་སྔོ་བསངས་ཅན་མཐོང་བར་གྱུར་ན། བདེན་པ་དག་གི་གནོད་དུ་མི་འགྱུར་གྱི། དེ་ལ་ཕན་གདགས་པའི་ཕྱིར་འབྲོག་གནས་སུ་འགྲོའོ། །སྙམ་དུ་རིག་ནས། མ་ག་དྷ་དག་ཏུ་ལྗོངས་རྒྱུ་  
ཞིང་གཤེགས་པ་ན། འབྲོག་གནས་སུ་བྱོན་ནས་འབྲོག་གནས་སུ་མཚན་མོ་བ་ལང་གི་ལམ་དུ་རྩྭ་བཏིང་བ་ལ་གནས་པར་ཞལ་གྱིས་བཞེས་སོ་།བ་ལང་རྫི་དག་དང། ཕྱུགས་རྫི་དག་དང། རྩྭ་  
འཐུན་དག་དང། ཤིང་འཐུན་དག་དང། ལམ་གྱིས་འཚོ་བ་དག་དང་ལམ་གོལ་བས་འཚོ་བའི་མི་དག་གིས། བཅོམ་ལྡན་འདས་མཚན་མོ་བ་ལང་གི་ལམ་ན་རྩྭ་བཏིང་བ་ལ་གནས་པར་ཞལ་  
གྱིས་བཞེས་པ་མཐོང་ངོ། །མཐོང་ནས་ཀྱང་མྱུར་བ་མྱུར་བར་ལག་བརྒྱུད་འབྲོག་གནས་གྱི་གན་དུ་དོང་སྟེ་སྨྲས་པ། ཁྱིམ་བདག་གང་གིས་ཁྱོད་གནོད་སྦྱིན་ལས་ཐར་པར་མཛད་པའི་བཅོམ་  
ལྡན་འདས་དེ་འབྲོག་གནས་སུ་བྱོན་ནས་མཚན་མོ་བ་ལང་གི་ལམ་ན་རྩྭ་བཏིང་བ་ལ་གནས་པར་ཞལ་གྱིས་བཞེས་སོ། །ལག་བརྒྱུད་འབྲོག་གནས་ཀྱིས་བསམ་པ། གལ་ཏེ་སངས་འགྲོ་བར་བྱ་  
  
  
བཅོམ་ལྡན་འདས་གཞན་དུ་གཤེགས་པར་འགྱུར་བ་གང་ཡིན་པ་དེ་ལྟ་བུའི་གནས་ཡོད་པར་འགྱུར་གྱི། དེང་ཉིད་དུ་འགྲོའོ། །སྙམ་དུ་རིག་ནས་མྱུར་བ་མྱུར་བར་འཕགས་པ་དང། ཇི་ཙམ་ན་སྒོ་ཆོད་  
དོ༑ ༑དེའི་སྐབས་སུ་སྔོ་བསངས་ཅན་ཡང་སྒོ་དྲུང་དུ་ཕྱིན་པ་དང། དེས་ཀྱང་ནང་དུ་མ་ཆུད་དེ་སྒོ་དྲུང་དུ་མཚན་མོ་གནས་པར་ཁས་བླངས་སོ། །ནམ་ནངས་ནས་ལག་བརྒྱུད་འབྲོག་གནས་མྱུར་བ་མྱུར་བར་  
ཁོ་ནར་ཤིང་རྟ་ལ་ཞོན་ཏེ་འབྲོག་གནས་ནས་ཕྱིར་བྱུང་བ་དང་སྔོ་བསངས་ཅན་ཡང་ཤིང་རྟ་ལ་ཞོན་ཏེ། ནང་དུ་འཇུག་པ་ན་ལག་བརྒྱུད་འབྲོག་གནས་ཀྱིས་སྨྲས་པ། ཤིང་རྟ་ཟུར་ཅིག་སྔོ་བསངས་ཅན་  
གྱིས་ཀྱང་སྨྲས་པ། ཁྱོད་ཀྱི་ཤིང་རྟ་ཟུར་ཅིག་དེས་ཀྱང་མ་བཟུར། གཅིག་ཤོས་ཀྱིས་ཀྱང་མ་བཟུར་ནས། སྔོ་བསངས་ཅན་གྱིས་བརྟགས་ཏེ་སྨྲས་པ། ཁྱོད་ལག་བརྒྱུད་འབྲོག་གནས་ཡིན་ནམ། དེས་  
སྨྲས་པ། ཁོ་བོ་སྐྱེ་བོ་དག་གིས་དེ་ལྟར་ཤེས་སོ། །ལག་བརྒྱུད་འབྲོག་གནས་ཀྱིས་ཀྱང་སྨྲས་པ། ཁྱོད་ཀྱང་སྔོ་བསངས་ཅན་ཡིན་ནམ། དེས་ཀྱང་སྨྲས་པ། བདག་སྐྱེ་བོ་དག་གིས་དེ་ལྟར་ཤེས་སོ། །  
ལག་བརྒྱུད་འབྲོག་གནས་ཀྱིས་སྨྲས་པ། ཁོ་བོ་བཅོམ་ལྡན་འདས་ཀྱི་སྤྱན་སྔར་འགྲོའི། །ཤིང་རྟ་ཟུར་ཅིག་ཁྱོད་ཀྱང་རེ་ཞིག་ཁྱིམ་དུ་སོང་ཞིག་སྔོ་བསངས་ཅན་གྱིས་སྨྲས་པ། སྐྱེས་བུ་དམ་པའི་  
གན་དུ་སོང་ཞིག་ཅེས་སྔོ་བསངས་ཅན་གྱི་ཤིང་རྟ་མཐའ་གཅིག་ཏུ་བཟུར་ཏོ། །ལག་བརྒྱུད་འབྲོག་གནས་ཀྱང་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་ཁྱིམ་བདག་  
  
  
༄༅། །གིས་སོ་སོར་ཀུན་དགའ་བར་བྱ་བས། བཅོམ་ལྡན་འདས་ཇི་ལྟར་བདེ་བར་གཟིམས་སམ་ཞེས་སོ་སོར་ཀུན་དགའ་བར་བྱས་སོ། །དེ་ནས་བཅོམ་ལྡན་འདས་ཀྱིས་ལག་བརྒྱུད་  
འབྲོག་གནས་ལ་འདི་སྐད་ཅེས་བཀའ་སྩལ་ཏོ། །ལག་བརྒྱུད། འཇིག་རྟེན་ན་གང་དག་བདེ་བར་ཉལ་བར་བྱེད་པ་དེ་དག་གི་ནང་ན་ང་ཡང་འགའ་ཞིག་ཡིན་ནོ། །བཙུན་པ། དོག་ས་སྲ་ཞིང་བ་ལང་གི་  
རྩིད་པའི་གཞི་ཅན་དུ་རས་སྲབ་མོའི་གདན་བཤམས་ཤིང་དགུན་སྨད་ཀྱི་དུས་ཀྱི་ཚེ་ཚེས་བརྒྱད་ཀྱི་བར་ལ་འོད་མ་འགས་པའི་བསེར་མ་དག་ལྡང་ལ། ཁྱོད་ཀྱི་ན་བཟའ་ངུར་སྨིག་འདི་དག་ནི། སྲབ་  
པས་སྐུ་ཡོངས་སུ་གདུང་བར་བགྱིད་ཀྱང་བཅོམ་ལྡན་འདས། དེ་སྐད་ཅེས། འཇིག་རྟེན་ན། གང་དག་བདེ་བར་ཉལ་བར་བྱེད་པ་དེ་དག་གི་ནང་ན་ང་ཡང་འགའ་ཞིག་ཡིན་ནོ། །ཞེས་གསུངས་སམ་  
ལག་བརྒྱུད། དེའི་ཕྱིར་ཁྱོད་ཉིད་ལ་དྲིའི། ཁྱོད་ཀྱིས་ཇི་ལྟར་བཟོད་པ་དེ་ལྟར་ལན་ཐོབ་ཅིག་ལག་བརྒྱུད། འདི་ལྟ་སྟེ། དཔེར་ན་འདི་ན་ཁྱིམ་བདག་གམ། ཁྱིམ་བདག་གི་བུ་ཕྱུག་  
པ༑ ནོར་མང་བ། ལོངས་སྤྱོད་ཆེ་བ་འགའ་ཞིག་ཡོད་པར་གྱུར་ལ་དེའི་དོན་དུ་ཁང་བཟང་རྩིག་ཏུ་བཅུག་ཅིང། ཁང་བཟང་དེར་ཁང་པ་བརྩེགས་པ་དེ་རྩིག་ཏུ་བཅུག་ལ། ཁང་པ་བརྩེགས་པ་དེར་  
ཁྲི་ཤུར་བུས་བླས་པ། སྟན་སྦྱར་བ་བཏིང་བ། སྟན་ནང་ཚངས་ཅན་བཏིང་བ། སྟན་ཁྲ་བོ་བཏིང་བ། སྟན་ཆེན་པོ་བཏིང་བ། སྟན་བཟང་པོ་བཏིང་བ། སུ་མཚན་གྱི་གོས་ཀྱི་སྟེང་གཡོགས་བཏིང་བ་  
  
  
གཉིས་སུ་རྒྱབ་རྟེན་དམར་པོར་བཞག་པ་བཤམས་ཤིང། ཏིལ་མར་གྱི་མར་མེ་མཚན་ཐུབ་བཙུགས་ནས་ཆུང་མ་ཡིད་དུ་འོང་བ་ཞིག་འདི་ལྟ་སྟེ། དགའ་མགུར་སྤྱད་པར་བྱ་  
པའི་ཕྱིར་ཉེ་བར་བཞག་ན། ལག་བརྒྱུད། འདི་ཇི་སྙམ་དུ་སེམས། མི་དེའི་མལ་བཅས་པ་བདེ་བའམ། སྡུག་བསྔལ་བ་ཡིན་སྙམ། བཙུན་པ་བདག་འདི་སྙམ་བགྱིད་དེ། འཇིག་རྟེན་ན་གང་དག་བདེ་བར་མཆིས་  
ཉལ་བ་དེ་དག་གི་ནང་ན་མི་དེ་འགའ་ཞིག་ལགས་སྙམ་བགྱིད་དོ་།ལག་བརྒྱུད། འདི་ཇི་སྙམ་དུ་སེམས། འདི་ལྟར། མི་དེ་ལྟ་བུའི་བདེ་བ་དང། དེ་ལྟ་བུའི་ཡིད་དུ་འོང་བ་དང་ལྡན་པ་དེ་ལ་འདོད་པ་ལས་སྐྱེས་  
པའི་ཡོངས་སུ་གདུང་བ་དང། ཞེ་སྡང་ལས་སྐྱེས་པ་དང། གཏི་མུག་ལས་སྐྱེས་པའི་ཡོངས་སུ་གདུང་བ་དག་སྐྱེ་ཞིང། ཡོངས་སུ་གདུང་བ་དེ་དག་གིས་ཡོངས་སུ་གདུངས་པ་ན། མི་དེ་སྡུག་བསྔལ་བར་ཉམ་  
ཞིང་བདེ་བར་མི་ཉལ་བའི་འདོད་པ་ལས་སྐྱེས་པའི་ཡོངས་སུ་གདུང་བ་དང། ཞེ་སྡང་དང། གཏི་མུག་ལས་སྐྱེས་པའི་ཡོངས་སུ་གདུང་བ་དེ་དག་དེ་བཞིན་གཤེགས་པས་ཡོངས་སུ་མཁྱེན་ཅིང་རྩ་བ་ནས་བཅད་  
དེ་ཏ་ལའི་མགོ་བཞིན་དུ་མི་སྣང་བ་དང། གཞི་མེད་པ་དང། ཕྱིས་ཀྱང་མི་སྐྱེ་བའི་ཆོས་ཉིད་དུ་མཛད་པས་དེའི་ཕྱིར་ང་དེ་སྐད་ཅེས་འཇིག་རྟེན་ན། གང་དག་བདེ་བར་ཉལ་བ་དེ་དག་གི་ནང་ན་ང་ཡང་འགའ་  
ཞིག་ཡིན་ནོ། །ཞེས་ཟེར་རོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་དག་བཀའ་སྩལ་པ། བྲམ་ཟེ་མྱ་ངན་ཡོངས་འདས་པ། །གང་ཞིག་འདོད་པས་མ་གོས་ཤིང། །ཕུང་པོ་དག་ལས་རྣམ་  
  
  
༄༅། །གྲོལ་བ། །རྣམ་ཀུན་བདེ་བར་ཉལ་བ་ཡིན། །འདི་ལ་འདོད་པ་ཀུན་བཅད་ཅིང། །སྙིང་གི་རིམ་ནད་བསལ་གྱུར་བ། །ཉེར་ཞི་ཞི་བ་ཐོབ་པ་ཡི། །སེམས་ཀྱིས་བདེ་བར་ཉལ་བ་ཡིན། །དེ་ནས་  
བཅོམ་ལྡན་འདས་ལག་བརྒྱུད་འབྲོག་གནས་ལ་ཆོས་དང་ལྡན་པའི་བཀའ་མཆིད་ཀྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། །ཡང་དག་པར་གཟེངས་བསྟོད་པར་མཛད། ཡང་  
དག་པར་རབ་ཏུ་དགའ་བར་མཛད་ཅིང། སངས་རྒྱས་བཅོམ་ལྡན་འདས་རྣམས་ཀྱི་དུས་སྔར་མཛད་པའི་ཆོས་དང་ལྡན་པའི་བཀའ་མཆིད་གང་ཡིན་པ་འདི་ལྟ་སྟེ། སྦྱིན་པའི་བཀའ་མཆིད་དང། ཚུལ་ཁྲིམས་ཀྱི་བཀའ་  
མཆིད་དང། མཐོ་རིས་ཀྱི་བཀའ་མཆིད་དང། འདོད་པ་རྣམས་ཀྱི་རོ་མྱང་བའི་ཉེས་དམིགས་དང། ཀུན་ནས་ཉོན་མོངས་པ་དང། རྣམ་པར་བྱང་བ་དང། ངེས་པར་འབྱུང་བ་དང། རབ་ཏུ་དབེན་པའི་ཕན་ཡོན་དང། རྣམ་པར་  
བྱང་བའི་ཕྱོགས་དང་མཐུན་པའི་ཆོས་དག་རྒྱ་ཆེར་སྟོན་པར་མཛད་དོ། །གང་གི་ཚེ་བཅོམ་ལྡན་འདས་ཀྱིས་དེ་སེམས་རངས་པ་དང་སེམས་ཉམས་བདེ་བ་དང། སེམས་དགའ་བ་དང། སེམས་ལ་སྒྲིབ་པ་མེད་པ་དང་  
ཡང་དག་ཕུལ་གྱི་ཆོས་བསྟན་པ་ཀུན་ཤེས་པའི་སྐལ་བ་དང་ལྡན་ཞིང་མཐུ་ཡོད་པར་གཟིགས་པ་དེའི་ཚེ་ན། སངས་རྒྱས་བཅོམ་ལྡན་འདས་ཀྱིས་ཡང་དག་ཕུལ་གྱི་ཆོས་བསྟན་པ་གང་ཡིན་པ་འདི་ལྟ་སྟེ་  
འཕགས་པའི་བདེན་པ་བཞི་པོ་སྡུག་བསྔལ་དང། ཀུན་འབྱུང་དང་འགོག་པ་དང། ལམ་དག་རྒྱ་ཆེར་སྟོན་པ་མཛད་དོ། །འདི་ལྟ་སྟེ་དཔེར་ན། གོས་དག་པ། ནག་ནོག་མེད་པ། བསྒྱུར་དུ་རུང་བ་ཚོན་དུ་བཅུག་ན་  
  
  
འབྲོག་གནས་ཀྱིས་ཀྱང་སྟན་དེ་ཉིད་ལ་འདུག་བཞིན་དུ་འཕགས་པའི་བདེན་པ་བཞི་པོ་འདི་ལྟ་སྟེ། སྡུག་བསྔལ་དང། ཀུན་འབྱུང་བ་དང། འགོག་པ་དང། ལམ་  
མངོན་པར་རྟོགས་པར་གྱུར་ཏོ། །དེ་ནས་ལག་བརྒྱུད་འབྲོག་གནས་ཆོས་མཐོང་བ་དང། ཆོས་ཐོས་པ་དང། ཆོས་རིག་པ་དང། ཆོས་ཀྱི་གཏིང་སླེབ་པ་དང། སོ་མ་ཉི་ལས་བརྒལ་བ་དང། ཐེ་ཙོམ་ལས་བརྒལ་བ་དང། སྟོན་པའི་བསྟན་  
པ་ལ་གཞན་གྱི་དྲིང་མི་འཇོག་པ་དང། གཞན་གྱིས་མི་བཀྲི་ཞིང་ཆོས་རྣམས་ལ་མི་འཇིགས་པ་ཐོབ་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་བྱས་ནས་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་དེ་  
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ནི། མངོན་པར་ཞུགས་པ་ལགས་སོ། །བཙུན་པ། བདག་ནི། མངོན་པར་ཞུགས་པ་ལགས་ཏེ། བཙུན་པ། བདག་བཅོམ་ལྡན་འདས་དང། ཆོས་དང་དགེ་སློང་གི་དགེ་འདུན་  
ལ་སྐྱབས་སུ་མཆི་ཡི། །བདག་དགེ་བསྙེན་དུ་གཟུང་དུ་གསོལ། །དེང་སླན་ཆད་ཇི་སྲིད་འཚོའི་བར་དུ་གློ་བ་ཐག་པ་ནས་མངོན་པར་དད་པས་སྐྱབས་སུ་མཆིའོ། །དེ་ནས་ལག་བརྒྱུད་འབྲོག་གནས་ཀྱིས། བཅོམ་ལྡན་འདས་ཀྱི་སྤྱན་  
སྔ་ནས་སྐྱབས་སུ་འགྲོ་བ་དང། བསླབ་པའི་གཞི་དག་བླངས་ནས་ཕྱིར་མི་འོང་བའི་འབྲས་བུ་ཐོབ་སྟེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་དེང་ཁོ་ན་སྔོ་བསངས་ཅན་གྱིས་བཙལ་ཅིང། བདག་གིས་དེང་  
ཁོ་ན་ཕྱིར་མི་འོང་བའི་འབྲས་བུ་མངོན་སུམ་དུ་བགྱིས་ན། འདི་ལ་ཇི་ལྟར་བསྒྲུབ་པར་གྱི། བཅོམ་ལྡན་འདས་ཀྱིས་བཀའ་སྩལ་པ། ལག་བརྒྱུད་སོང་ཞིག་ཁྱོད་ཀྱི་བསླབ་པ་ནི། འདི་ཡིན་ནོ། །སྡོ་བསངས་ཅན་ཡང་ཇི་ལྟར་  
  
  
༄༅། །ཁས་བླངས་པ་བཞིན་ཟས་དང། གོས་ཀྱིས་མཁོ་བ་སྟོབས་ཤིག་དེ་ནི། འཇིག་རྟེན་གྱི་ཆོས་ཉིད་ཡིན་ནོ། །དེ་ནས་ལག་བརྒྱུད་འབྲོག་གནས་ཀྱིས། བཅོམ་ལྡན་འདས་ཀྱི་ཞབས་གཉིས་ལ་  
མགོ་བོས་ཕྱག་འཚལ་ཏེ་རང་གི་ཁྱིམ་དུ་སོང་ནས་དེས་སྔོ་བསངས་ཅན་ལ་སྨྲས་པ། ཁོ་བོ་དེང་ཁོ་ན་ཁྱོད་ཀྱིས་བཙལ་ན། ཁོ་བོས་ཀྱང་དེང་ཁོ་ན་བཅོམ་ལྡན་འདས་ཀྱིས་སྤྱན་སྔ་ནས་སྐྱབས་སུ་འགྲོ་བ་དང། བསླབ་པའི་  
གཞི་དག་བླངས་ཤིང། ཕྱིར་མི་འོང་བའི་འབྲས་བུ་ཐོབ་པར་གྱུར་གྱི། དེའི་ཕྱིར་གལ་ཏེ་ཁྱོད་འདོད་ན། ཕའི་ཁྱིམ་དུ་སོང་ཞིག་།གལ་ཏེ་མི་འདོད་ན། འདི་ཉིད་དུ་འདུག་ཅིག་དང། ཟས་དང་གོས་ཀྱི་མཁོ་བ་བསྟབ་པར་  
བྱའོ༑ ༑དེས་བསམ་པ། གལ་ཏེ་སོང་བར་གྱུར་ན། སྐྱེ་བོ་དག་ལག་བརྒྱུད་ཀྱིས་འདི་བཀྲ་མི་ཤིས་པར་རིག་ནས་མ་བླངས་སོ། །ཞེས་ཟེར་གྱི། འདི་ནི། སངས་རྒྱས་ཀྱི་སྲས་ཡིན་པས། འདི་ཉིད་ལ་བསྙེན་བཀུར་བྱེད་ཅིང་འདིར་  
འདུག་གོ། སྙམ་ནས་དེ་དེ་ཉིད་དུ་འདུག་གོ། ལག་བརྒྱུད་འབྲོག་ནས་ཀྱིས་ཀྱང་ཡོ་བྱད་ཐམས་ཅད་དང་ལྡན་པའི་གཙུག་ལག་ཁང་རྩིག་ཏུ་བཅུག་སྟེ། བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ལ་ཕུལ་  
ནས་འདི་ལྟར་གནས་བརྟན་དག་གིས་ཀྱང། བཅོམ་ལྡན་འདས་འབྲོག་གནས་ན་འབྲོག་གི་ནགས་མཆོག་ན་བཞུགས་སོ། །ཞེས་མདོ་སྡེའི་མཐའ་ཉེ་བར་སྦྱར་བར་བྱས་སོ།། །།འདུལ་བ་རྣམ་པར་འབྱེད་པ། བམ་པོ་  
དོན་ལྔ་པ། དེ་ནས་དུས་གཞན་ཞིག་ན་ལག་བརྒྱུད་འབྲོག་གནས་ནད་ཀྱིས་བཏབ་སྟེ་སྡུག་བསྔལ་ཞིང། ནད་ཚབས་ཆེ་བར་གྱུར་ནས། དེ་ནས་ལག་བརྒྱུད་འབྲོག་གནས་ནད་དེ་ཉིད་ཀྱིས་དུས་ལ་བབ་  
  
  
༑དེ་དུས་ལ་བབ་མ་ཐག་ཏུ་མི་གདུང་བའི་ལྷའི་རིས་སུ་སྐྱེས་སོ། །དེ་ནས་ལྷའི་བུ་ལག་བརྒྱུད་འབྲོག་གནས་འདི་སྙམ་སེམས་ཏེ། གང་གི་ཕྱིར་བདག་ཡོངས་སུ་གནས་པ་བསྟེན་ཏེ་བཅོམ་ལྡན་འདས་ལ་  
བལྟ་བ་དང། བསྙེན་བཀུར་བྱ་བའི་ཕྱིར་ཉེ་བར་འགྲོ་བ་ནི། བདག་གི་ཚུལ་དང་མཐུན་པ་མ་ཡིན་གྱི། བདག་ཡོངས་སུ་གནས་པ་མ་བསྟེན་པ་ཁོ་ནར་བཅོམ་ལྡན་འདས་ལ་བལྟ་བ་དང། བསྙེན་བཀུར་བྱ་བའི་  
ཕྱིར་ཉེ་བར་འགྲོའོ། །སྙམ་མོ། །དེ་ནས་ལྷའི་བུ་ལག་བརྒྱུད་འབྲོག་གནས་འདི་ལྟ་སྟེ། དཔེར་ན། སྐྱེས་བུ་སྟོབས་དང་ལྡན་པའི་ལག་པ་བསྐུམས་པ་ལས་བརྐྱངས་པ་དང། བརྐྱངས་པ་ལས་བསྐུམ་པ་  
ཙམ་གྱིས་མི་གདུང་བའི་ལྷའི་རིས་ནས་མི་སྣང་བར་གྱུར་ཏེ། བཅོམ་ལྡན་འདས་ཀྱི་སྤྱན་སྔར་འདུག་པ་དང། འདི་ལྟར། ལྷའི་བུ་ལག་བརྒྱུད་འབྲོག་གནས་ཀྱི་ལུས་ས་ལ་མི་ཐོགས་ཤིང་ཐིམ་པར་གྱུར་  
ཏེ༑ འདི་ལྟ་སྟེ། དཔེར་ན། ཞུན་མར་རམ། འབྲུ་མར་ཕྱེ་མ་འམ་ཐལ་བའི་སྟེང་དུ་བླུགས་པ་མི་ཐོགས་ཤིང་ཐིམ་པར་འགྱུར་བ་བཞིན་ནོ། །དེ་ནས་བཅོམ་ལྡན་འདས་ཀྱིས་ལྷའི་བུ་ལག་བརྒྱུད་འབྲོག་  
གནས་ལ་བཀའ་སྩལ་པ། ལག་བརྒྱུད། རེ་ཞིག་ལུས་རགས་པར་མངོན་པར་སྤྲུལ་ལ། སའི་འདུ་ཤེས་བསྐྱེད་དེ་འདུག་པའི་མཚན་མ་ཡིད་ལ་གྱིས་ཤིག་དེ་ནས་ལྷའི་བུ་ལག་བརྒྱུད་འབྲོག་  
གནས་ཀྱིས་ལུས་རགས་པར་མངོན་པར་སྤྲུལ་ཏེ། སའི་འདུ་ཤེས་བསྐྱེད་ཅིང་འདུག་པའི་མཚན་མ་ཡིད་ལ་བྱས་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་  
  
  
༄༅། །གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་པ་དང། འདི་ལྟར། ལྷའི་བུ་ལག་བརྒྱུད་འབྲོག་གནས་ཀྱི་ཁ་དོག་གི་མཐུས། འབྲོག་གི་ནགས་མཆོག་ཐམས་  
ཅད་སྣང་བ་རྒྱ་ཆེན་པོས་ཁྱབ་པར་གྱུར་ཏོ། །མཐའ་གཅིག་ཏུ་འདུག་ནས་བཅོམ་ལྡན་འདས་ཀྱིས་ལྷའི་བུ་ལག་བརྒྱུད་འབྲོག་གནས་ལ་འདི་སྐད་ཅེས་བཀའ་སྩལ་ཏོ། །ལྷའི་བུ། ཇི་ལྟར་ཁྱོད་སྔོན་  
མིར་གྱུར་པ་ན་ཆོས་གང་དག་སྟོན་ཅིང་ལོབས་པ་དེ་དག་ད་ལྟར་ལོབས་སམ། བཙུན་པ། བདག་སྔོན་མིར་གྱུར་པ་ན་ཆོས་གང་དག་སྟོན་ཅིང་ལོབས་པ་དེ་དག་ད་ལྟར་ཏེ་པོར་ལོབས་ཏེ་  
བཙུན་པ། བདག་སྔོན་མིར་གྱུར་པ་ན་ཆོས་གང་དག་བཏོན་ཅིང་མ་ལོབས་པ་དེ་དག་ཀྱང་ད་ལྟར་ལོབས་པར་གྱུར་ཏེ། འདི་ལྟར། བཅོམ་ལྡན་འདས་ཀྱིས་ལེགས་པར་གསུངས་པའི་ཆོས་ནི། བདེ་  
བར་གྱུར་པས་མངོན་པར་བརྗོད་པར་བགྱིད་དོ། །ཇི་ལྟར་བཅོམ་ལྡན་འདས་འྫམྦུའི་གླིང་ན་འཁོར་བཞི་པོ་དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་རྣམས་ཀྱིས་  
བསྐོར་ཅིང་བཞུགས་པ་ན། བཅོམ་ལྡན་འདས་བདག་ཅག་ལ་ཆོས་གང་དང་གང་སྟོན་པར་འགྱུར་བའི་ཆོས་དེ་དང་དེ་བདག་ཅག་གིས་མཉན་ནས་དེ་ལྟ་དེ་ལྟར་བསྒྲུབ་པར་བྱ་སྟེ། དེ་ནི། བདག་  
ཅག་ལ་ཡུན་རིང་པོའི་དོན་དང། ཕན་པ་དང། བདེ་བར་འགྱུར་རོ་།སྙམ་པ་དེ་བཞིན་དུ། བཙུན་པ། བདག་ཀྱང་མི་གདུང་བའི་ལྷའི་རིས་ན་མི་གདུང་བའི་ལྷའི་རིས་ཀྱི་ལྷ་རྣམས་ཀྱིས་ཡོངས་སུ་  
  
  
ལྷའི་བུ་ལག་བརྒྱུད་འབྲོག་གནས་བདག་ཅག་ལ་ཆོས་གང་དང་གང་སྟོན་པར་འགྱུར་བའི་ཆོས་དེ་དང་དེ་བདག་ཅག་གིས་མཉན་ནས་དེ་ལྟ་དེ་ལྟར་བསྒྲུབ་པར་བྱ་སྟེ། དེ་ནི་བདག་  
ཅག་ལ་ཡུན་རིང་པོའི་དོན་དང། ཕན་པ་དང། བདེ་བར་འགྱུར་སྙམ་དུ་སེམས་སོ། །ལག་བརྒྱུད། ཁྱོད་ཆོས་དུ་དག་གིས་མ་ངོམས་ཤིང་ཕྱིར་མ་སྤངས་པས། ལུས་ཞིག་ནས་མི་གདུང་བའི་ལྷའི་རིས་སུ་  
སྐྱེས་པར་གྱུར། བཙུན་པ། བདག་ཆོས་གསུམ་གྱིས་མ་ངོམས་ཤིང་སླར་མ་སྤངས་པས། ལུས་ཞིག་ནས་མི་གདུང་བའི་ལྷའི་རིས་སུ་སྐྱེས་ཏེ་གསུམ་གང་ལགས་ཤེ་ན། བཙུན་པ། བདག་བཅོམ་  
ལྡན་འདས་ལ་བལྟ་བས་མ་ངོམས་ཤིང་སླར་མ་སྤངས་པས། ལུས་ཞིག་ནས་མི་གདུང་བའི་ལྷའི་རིས་སུ་སྐྱེས་སོ། །བཙུན་པ། བདག་ཆོས་མཉན་པས་མ་ངོམས་ཤིང་སླར་མ་སྤངས་པས། ལུས་ཞིག་  
ནས་མི་གདུང་བའི་ལྷའི་རིས་སུ་སྐྱེས་སོ། །བཙུན་པ། བདག་དགེ་འདུན་ལ་བསྙེན་བཀུར་བགྱི་བས་མ་ངོམས་ཤིང་སླར་མ་སྤངས་པས། ལུས་ཞིག་ནས་མི་གདུང་བའི་ལྷའི་རིས་སུ་སྐྱེས་སོ། །དེ་ནས་  
ལྷའི་བུ་ལག་བརྒྱུད་འབྲོག་གནས་ཀྱིས་དེའི་ཚེ་ཚིགས་སུ་བཅད་པ་དག་སྨྲས་པ། བདག་ནི་བཅོམ་ལྡན་བལྟ་བ་དང། །དམ་ཆོས་ཉན་དང་དགེ་འདུན་ལ། །བསྙེན་བཀུར་བགྱིད་པས་ལན་འགའ་ཡང་  
ངོམས་ཤིང་ཕྱིར་སྤོང་མ་མྱོང་ངོ། །འཕགས་པའི་ཆོས་རྣམས་ཡང་དག་བླངས། །སེར་སྣ་འདུལ་ལ་བརྩོན་གྱུར་ཅིང། །ཆོས་གསུམ་ཆོག་མི་ཤེས་པ་ཡིས། །ལག་བརྒྱུད་མི་གདུང་སྐྱེས་པར་གྱུར། །  
  
  
༄༅། །དེ་ནས་ལྷའི་བུ་ལག་བརྒྱུད་འབྲོག་གནས་ཀྱིས་བཅོམ་ལྡན་འདས་ཀྱིས་བཀའ་སྩལ་པ་ལ་མངོན་པར་དགའ་བ་དང། རྗེས་སུ་ཡི་རང་བ་བྱས་ཏེ་བཅོམ་ལྡན་འདས་ཀྱི་ཞབས་གཉིས་  
ལ་མགོ་བོས་ཕྱག་འཆལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་དེ་ཉིད་དུ་མི་སྣང་བར་གྱུར་ཏོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་  
ལྡན་འདས་ལ་ཞུས་པ། བཙུན་པ། བཅོམ་ལྡན་འདས་ཀྱིས་གནོད་སྦྱིན་འབྲོག་གནས་ལས་དྲི་མ་ཅན་དང་ཕྲལ་ཏེ་སྐྱབས་སུ་མཆི་བ་དང་བསླབ་པའི་གཞི་དག་ལ་བཀོད་པ་ལ་གཟིགས། བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག་ད་ལྟར་ང་འདོད་ཆགས་དང་བྲལ་བ། ཞེ་སྡང་དང་བྲལ་བ། གཏི་མུག་དང་བྲལ་བ་སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་  
སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང་འཁྲུག་པ་དག་ལས་ཡོངས་སུ་གྲོལ་ཞིང། ཐམས་ཅད་མཁྱེན་པ། ཐམས་ཅད་གཟིགས་པ། མཁྱེན་པ་དང་ཤེས་བྱ་ཐམས་ཅད་ལ་མངའ་  
བརྙེས་པས་གནོད་སྦྱིན་འབྲོག་གནས་ལས་དྲི་མ་ཅན་དང་ཕྲལ་ཏེ་སྐྱབས་སུ་འགྲོ་བ་དང། བསླབ་པའི་གཞི་དག་ལ་བཞག་པ་འདི་ལ་ངོ་མཚར་ཅི་ཆེ། ང་འདས་པའི་དུས་ན་འདོད་ཆགས་དང་བཅས་པ་  
ཞེ་སྡང་དང་བཅས་པ། གཏི་མུག་དང་བཅས་པ། སྐྱེ་བ་དང། རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་དག་  
  
  
ལས་དྲི་མ་ཅན་དང་ཕྲལ་ཏེ་སྐྱབས་སུ་འགྲོ་བ་དང། བསླབ་པའི་གཞི་དག་ལ་བཞག་སྟེ། དེ་ཉོན་ཅིག་དགེ་སློང་དག་སྔོན་བྱུང་བ་གྲོང་ཁྱེར་ཝཱ་ར་ཎཱི་  
སི་ན་དེད་དཔོན་དཔའ་ཆེན་ཞེས་བྱ་བ་ཕྱུག་པ། ནོར་མང་བ། ལོངས་སྤྱོད་ཆེ་བ། ཡོངས་སུ་བཟུང་བ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུ་ལ་ནོར་གྱིས་འགྲན་པ་ཞིག་བྱུང་བར་  
གྱུར་ཏེ། དེ་དུས་གཞན་ཞིག་ན་ཚོང་པ་ལྔ་བརྒྱ་དང་ལྷན་ཅིག་དགོན་པའི་ལམ་དུ་ཞུགས་པ་དང། ལམ་དེ་སྲིན་པོ་སྤུ་རལ་ཅན་གྱིས་བསྡིགས་ཤིང་བགགས་པར་གྱུར་ནས་དེད་དཔོན་དཔའ་ཆེན་དོན་མཐུན་གྱི་  
མདུན་དུ་འགྲོ་བར་བརྩམས་པ་དང། ཇི་ཙམ་ན་སྲིན་པོ་སྤུ་རལ་ཅན་དེ་བྲམ་ཟེའི་ཆ་ལུགས་སུ་མངོན་པར་སྤྲུལ་ནས་ལམ་ཀར་འདུག་སྟེ་དེད་དཔོན་དཔའ་ཆེན་ལ་སྨྲས་པ། དེད་དཔོན། ལམ་འདི་སྲིན་པོ་  
སྤུ་རལ་ཅན་གྱིས་བསྡིགས་ཤིང་བགགས་ནས་ཁོ་བོ་ཡང་ཚོགས་ཆེན་པོས་འོངས་ཀྱི། ལམ་གཞན་དུ་སོང་ཞིག་དེས་སྨྲས་པ། བྲམ་ཟེ་སྙིང་ལས་ཆུང་ངུར་གྱིས་ཤིག་དེས་ཁོ་བོ་ལ་བྱར་ཅི་ཡོད་འགྲོའོ། །དེ་  
སྐད་ཅེས་སྨྲས་པ་དང། སྲིན་པོ་སྤུ་རལ་ཅན་དེ་འཁྲུགས་ནས་བཞིན་བསྒྱུར་ཏེ་ལག་པ་གཉིས་བརྐྱང་ནས་རལ་པ་ས་ལ་བླགས་ཏེ་མིག་དམར་པོར་བྱས་ནས་མིག་གཉིས་བགྲད་དེ་སྨྲས་པ། དེད་དཔོན། ཇེ་ཁོ་བོ་  
ལ་རྒོལ་ལ་ཕྱིས་སོང་ཞིག་དེ་ནས་དེད་དཔོན་དཔའ་ཆེན་གྱིས་ཤིན་ཏུ་འཇིགས་སུ་རུང་བ་དེ་མཐོང་ནས་གཞུ་རྣ་དྲུང་དུ་ཐུག་པར་བཀང་སྟེ་མདའ་དག་འཕང་བར་བརྩམས་པ་དང། དེ་དག་ཐམས་ཅད་རལ་  
  
  
༄༅། །པ་དག་ལ་ཐོགས་སོ། །གཞུ་འཕངས་པ་དང། དེ་ཡང་ཐོགས་སོ། །དེ་བཞིན་དུ་ཤིང་དང། བོང་བ་ལ་སོགས་པ་དག་འཕངས་ན། དེ་དག་ཀྱང་རལ་པ་དག་ལ་ཐོགས་སོ། །  
དེ་ནས་ཚམ་ཚོམ་མེད་པར་མཐུས་པ་བརྒལ་བ་དང་ལུས་ཐམས་ཅད་རལ་པ་དག་ལ་ཐོགས་ནས་སྲིན་པོས་ཚིགས་སུ་བཅད་པ་སྨྲས་པ། ཁྱོད་ཀྱི་ལག་གཉིས་རྐང་གཉིས་དང། ལྔ་པ་མགོ་ཡང་ཐོགས་  
གྱུར་ཅིང། །ལུས་ཀྱང་ང་ཡི་ལུས་ལ་ཐོགས། །ཕྱིན་མ་ཐོགས་ཅི་ཞིག་ཡོད། །དེད་དཔོན་གྱིས་ཀྱང་ཚིགས་སུ་བཅད་པ་དག་སྨྲས་པ། ང་ཡི་ལག་གཉིས་རྐང་གཉིས་དང། ལྔ་པ་མགོ་ཡང་ཐོགས་  
གྱུར་ཅིང། །ལུས་ཀྱང་ཁྱོད་ཀྱི་ལུས་ལ་ཐོགས། །ཕྱིན་མ་ཐོགས་སེམས་ཡོད་དོ། །གསང་བ་ཇི་སྲིད་ཁོ་བོ་ཡི། །སེམས་དང་བརྩོན་འགྲུས་མ་ཉམས་པ། །དེ་སྲིད་ཁྱོད་ཀྱང་དགྱེས་བྱ་སྟེ། །བརྟན་  
བྱས་ང་ལ་མི་གནོད་དོ། །སྲིན་པོས་ཀྱང་ཚིགས་སུ་བཅད་པ་དག་སྨྲས་པ། གང་གི་བརྩོན་པ་འདི་འདྲ་བ། །དཔའ་ཆེན་ཁྱོད་ལ་ཕྱག་འཚལ་ལོ། །ཁྱོད་ཀྱི་བརྩོན་འགྲུས་འདི་འདྲ་བས། །སྡུག་བསྔལ་  
ཀུན་ལས་འབྲོས་པར་ནུས། །དཔའ་ཆེན་ཁྱོད་དང་འདྲ་བ་ཡི། །གང་ཟག་མེད་པར་བདག་གིས་ཤེས། །ཁྱོད་ཀྱི་མཐུ་ཡིས་ཚོང་བ་དག། བདེ་ལེགས་སུ་ནི་འདོང་ལ་རག། འབྱུང་པོ་ཀུན་ལ་སྙིང་  
བརྩེ་བ། །དེད་དཔོན་ཁྱོད་ལ་ཕྱག་འཚལ་ལོ། །ཁྱོད་ཀྱི་མཐུ་ཡིས་ཚོང་པ་དག་ཞི་བ་ཉིད་དུ་འདོང་ལ་རག་དེ་ལྟར་དེ་ན་དེད་དཔོན་དཔའ་ཆེན་གྱིས། སྲིན་པོ་སྤུ་རལ་ཅན་ལ་གང་ཐོས་ནས་སྲིན་  
  
  
ལྔ་པོ་དག་ལ་བཞག་པ་དེ་འདྲ་བའི་ཆོས་བསྟན་པར་བྱས་སོ། །དགེ་སློང་དག་དེའི་ཚེ་དེའི་དུས་ན། དེད་དཔོན་དཔའ་ཆེན་གང་ཡིན་པ་དེ་ནི། ང་ཉིད་ཡིན་ནོ། །  
དེའི་ཚེ་དེའི་དུས་ན་སྲིན་པོ་སྤུ་རལ་ཅན་གང་ཡིན་པ་དེ་ནི། གནོད་སྦྱིན་འབྲོག་གནས་ཡིན་ཏེ། དེའི་ཚེ་ཡང་ངས་འདི་ལས་དྲི་མ་ཅན་དང་ཕྲལ་ཏེ་བརྟུལ་ཞུགས་ལྔ་ལ་བཞག་ལ། ད་ལྟར་ཡང་ངས་འདི་  
ལས་དྲི་མ་ཅན་དང་ཕྲལ་ཏེ་སྐྱབས་སུ་འགྲོ་བ་དང། བསླབ་པའི་གཞི་དག་ལ་བཞག་གོ་ཡང་དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ་  
བཙུན་པ། ལག་བརྒྱུད་འབྲོག་གནས་ཀྱིས་ལས་ཅི་བགྱིས་ན། དེས་སྐྱེས་མ་ཐག་ཏུ་གནོད་སྦྱིན་གྱི་གཏོར་མར་སྩལ་ཅིང། བཅོམ་ལྡན་འདས་དེ་ཐར་པར་བགྱི་བའི་སླད་དུ་བརྩོན་པར་གྱུར། བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག་ལག་བརྒྱུད་འབྲོག་གནས་ཉིད་ཀྱིས་ལས་ཚོགས་རྙེད་པ། རྐྱེན་ཡོངས་སུ་བསྒྱུར་བ། འོད་པ་བཞིན་དུ་ཉེ་བར་གནས་པ། གདོན་མི་ཟ་བར་འབྱུང་  
བར་འགྱུར་བ་དག་བྱས་ཤིང་བསགས་པས། ལག་བརྒྱུད་འབྲོག་གནས་ཀྱིས་ལས་བྱས་ཤིང་བསགས་པ་དག་གཞན་སུ་ཞིག་གིས་སོ་སོར་མྱོང་བར་འགྱུར། དགེ་སློང་དག་ལས་བྱས་ཤིང་  
བསགས་པ་དག་ནི། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར། ཆུའི་ཁམས་ལ་མི་འགྱུར། མེའི་ཁམས་ལ་མི་འགྱུར། རླུང་གི་ཁམས་ལ་མི་འགྱུར་ཏེ། འདི་ལྟར། ལས་  
  
  
༄༅། །དགེ་བ་དང། མི་དགེ་བ་བྱས་ཤིང་བསགས་པ་དག་ནི། ཟིན་པའི་ཕུང་པོ་དང། ཁམས་དང། སྐྱེ་མཆེད་དག་ཁོ་ན་ལ་རྣམ་པར་སྨིན་པར་འགྱུར་རོ། །ལས་རྣམས་བསྐལ་  
པ་བརྒྱར་ཡང་ནི། །ཆུད་མི་ཟ་བའང་ཚོགས་དང་དུས། །རྙེད་ན་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་ཉིད། །དགེ་སློང་དག་སྔོན་བྱུང་བ་བསྐལ་བ་ཆེན་པོ་བཟང་པོ་འདི་ཉིད་ལ་སྐྱེ་རྒུའི་  
ཚེ་ལོ་ཉི་ཁྲི་ཐུབ་པ་ན། སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་  
བུ་འདུལ་བའི་ཁ་ལོ་བསྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་འོད་སྲུང་འཇིག་རྟེན་དུ་བྱུང་སྟེ། དེ་ཝཱ་ར་ཎཱ་སི་ན་དྲང་སྲོང་སྨྲ་བ་རི་དྭགས་ཀྱི་ནགས་ན་ཉེ་  
བར་བརྟེན་ཅིང་བཞུགས་སོ། །དེའི་བསྟན་པ་ལ་འདི་དགེ་བསྙེན་དུ་གྱུར་ཏོ། །རི་བྲག་ཅིག་ན་རྒྱལ་པོ་ཞིག་འདུག་པ་དེ། ཤིན་ཏུ་བྱ་གག་ལ་དགའ་ནས་གང་ཡང་རུང་བ་ལ་རྒྱལ་པོའི་ཕོ་  
བྲང་དུ་བྱ་བ་ཅུང་ཟད་བྱུང་ན། དེ་གསུག་ཏུ་བྱ་གག་ཐོགས་ཏེ་རྒྱལ་པོའི་གན་དུ་འགྲོའོ། །ཇི་ཙམ་དུས་གཞན་ཞིག་ན་དགེ་བསྙེན་དག་རྒྱལ་པོའི་ཕོ་བྲང་དུ་བྱ་བ་ཅུང་ཞིག་བྱུང་ནས་དེ་དེ་  
བཞིན་སོང་བ་དང། རྒྱལ་པོ་དེས་དེའི་དགོས་པ་མ་བསྒྲུབས་ནས་གཞན་དག་གིས་དེ་ལ་སྨྲས་པ། རྒྱལ་པོ་འདི་བྱ་གག་ལ་དགའ་བས་གལ་ཏེ་ཁྱོད་ལ་དགོས་པ་འགྲུབ་དགོས་ན། དེ་ལ་  
  
  
དེས་རྒྱལ་པོ་ལ་བྱ་གག་ཅིག་ཕུལ་བ་དང་རྒྱལ་པོས་དེ་ཕྱག་ཚང་གི་ཚང་བང་དུ་གཏད་ནས་དགེ་བསྙེན་དེའི་དགོས་པ་ཡང་བསྒྲུབས་སོ། །དགེ་བསྙེན་དེས་བསམ་པ། བདག་  
གིས་བྱ་གག་ཕུལ་བ་མ་ལེགས་པ་བྱས་ཀྱི། སོང་ལ་རིན་གྱིས་བླུའོ་།སྙམ་ནས། དེས་ཕྱག་ཚང་གི་ལག་པར་རིན་བྱིན་ཏེ་བྱ་གག་ཐར་བར་བྱས་ནས་སྨོན་ལམ་བཏབ་པ། བདག་གིས་རྙེད་པ་འདོད་  
པའི་ཕྱིར་རྒྱལ་པོ་ལ་བྱ་གག་ཕུལ་བ་གང་ཡིན་པའི་ལས་དེའི་ཆ་དང་མཐུན་པར་མི་འགྱུར་བར་བདག་གིས་བྱ་གག་ཕོངས་པར་གྱུར་པ་ཐར་པར་བྱས་པའི་དགེ་བའི་རྩ་བ་འདིས། བདག་ཕོངས་པར་  
གྱུར་པ་ཐར་པར་བྱ་བའི་ཕྱིར་བཅོམ་ལྡན་འདས་བརྩོན་པར་གྱུར་ཅིག་ཅེས་བཏབ་བོ། །དགེ་སློང་དག་དེའི་ཚེ་དེའི་དུས་ན་དགེ་བསྙེན་གང་ཡིན་པ་དེ་ནི། ལག་བརྒྱུད་འབྲོག་གནས་འདི་  
ཡིན་ཏེ། དེས་རྙེད་པ་འདོད་པའི་ཕྱིར་རྒྱལ་པོ་ལ་བྱ་གག་ཕུལ་བ་གང་ཡིན་པའི་ལས་དེའི་རྣམ་པར་སྨིན་པས་གནོད་སྦྱིན་གྱི་གཏོར་མར་བྱིན་ནོ། །ཕྱིས་འགྱོད་པ་སྐྱེས་ནས་ཐར་པར་བྱས་ཤིང་  
སྨོན་ལམ་བཏབ་པ་གང་ཡིན་པའི་ལས་དེའི་རྣམ་པར་སྨིན་པས། ང་འདི་ཐར་པར་བྱ་བའི་ཕྱིར་བརྩོན་པར་གྱུར་ཅིང། ངས་འདི་གནོད་སྦྱིན་ལས་ཐར་པར་བྱས་སོ། །ཡང་དགེ་སློང་རྣམས་ཐེ་  
ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། བཅོམ་ལྡན་འདས་ཀྱིས་ལག་བརྒྱུད་འབྲོག་གནས། སྔོ་བསངས་ཅན་ལས་ཐར་པ་མཛད་  
  
  
༄༅། །ནས་ཕྱིར་མི་འོང་བའི་འབྲས་བུ་ལ་བཞག་པ་ལ་གཟིགས་བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ད་ལྟར་དུ་མ་ཟད་དེ། འདི་ལྟར་འདས་པའི་  
དུས་ན་ཡང་ངས་འདི་གཟུགས་ཅན་མ་ལས་ཐར་བར་བྱས་ནས། མངོན་པར་ཤེས་པ་ལྔ་ལ་བཞག་སྟེ། དེ་ཉོན་ཅིག་དགེ་སློང་དག་སྔོན་བྱུང་བ་ཝཱ་ར་ཎཱ་སི་ན་རྒྱལ་པོ་ཚངས་བྱིན་ཞེས་བྱ་བས་  
རྒྱལ་སྲིད་འབྱོར་པ་རྒྱས་པ། བདེ་བ། ལོ་ལེགས་པ། སྐྱེ་བོ་དང་མི་མང་པོས་གང་བ། འཐབ་མོ་དང། འཐབ་པ་དང། ཕྱི་དགྲ་དང། ནང་འཁྲུག་རབ་ཏུ་ཞི་བ། ཆོམ་རྐུན་དང། མུ་གེ་དང། ནད་  
དང་བྲལ་བ། སཱ་ལུ་དང། བུ་རམ་ཤིང་གི་ཕྲེང་བ་དང། བ་ལང་དང། མ་ཧེ་ཕུན་སུམ་ཚོགས་པ་བྱེད་དུ་བཅུག་སྟེ་ཆོས་དང་ལྡན་པའི་ཆོས་ཀྱི་རྒྱལ་པོས་ཆོས་ཀྱི་རྒྱལ་སྲིད་བྱེད་དུ་བཅུག་གོ་།དེའི་མདུན་  
ན་འདོན་དེས་རིགས་མཉམ་པ་ལས་ཆུང་མ་བླངས་ནས། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་དེའི་ཆུང་  
མ་ལ་དུས་གཞན་ཞིག་ན་སེམས་ཅན་ཞུགས་པར་གྱུར་ནས། དེ་ཟླ་བ་བརྒྱད་དམ་དགུ་འདས་ཏེ་བཙས་པ་ལས། ཁྱེའུ་རྐང་ལག་དྲ་བས་འབྲེལ་བ་ཞིག་བྱུང་ངོ། །དེའི་ཉེ་དུ་དག་འདུས་ཤིང་ལྷགས་  
ནས་ཉི་མ་བདུན་གསུམ་ཉི་ཤུ་རྩ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ནས་ཁྱེའུ་མིང་ཅིར་གདགས་ཞེས་དེས་མིང་འདོགས་པར་བྱེད་དོ། །དེ་དག་འདི་སྙམ་དུ་སེམས་ཏེ། གང་གི་  
  
  
ཁྱེའུ་མིང་རྐང་ལག་དྲ་བ་ཅན་ཞེས་བྱའོ། །ཞེས་དེའི་མིང་རྐང་ལག་དྲ་བ་ཅན་ཞེས་བྱ་བར་བཏགས་སོ། །ཡང་དེ་རྩེ་བར་བྱེད། དགའ་བར་བྱེད། དགའ་  
མགུར་སྤྱོད་པར་བྱེད་པ་དེའི་ཆུང་མ་ལ་དུས་གཞན་ཞིག་ན་སེམས་ཅན་ཞུགས་པར་གྱུར་ནས། དེ་ཟླ་བ་བརྒྱད་དམ་དགུ་འདས་ཏེ་བཙས་པ་ལས་ཁྱེའུ་རྐང་ལག་དྲ་བས་མ་འབྲེལ་བ་ཞིག་བྱུང་ངོ། །དེའི་ཉེ་  
དུ་དག་འདུས་ཤིང་ལྷགས་ནས་ཉི་མ་བདུན་གསུམ་ཉི་ཤུ་རྩ་གཅིག་ཏུ་བཙས་པའི་བཙས་སྟོན་རྒྱས་པར་བྱས་ནས་ཁྱེའུ་མིང་ཅིར་གདགས་ཞེས་མིང་འདོགས་པར་བྱེད་དོ། །དེ་དག་འདི་སྙམ་དུ་སེམས་ཏེ་  
གང་གི་ཕྱིར་ཁྱེའུ་འདི་རྐང་ལག་དྲ་བས་འབྲེལ་པ་མེད་པ་དེའི་ཕྱིར་ཁྱེའུ་མིང་རྐང་ལག་དྲ་བ་མེད་ཅེས་བྱའོ། །ཞེས་དེའི་མིང་རྐང་ལག་དྲ་བ་མེད་ཅེས་བྱ་བར་བཏགས་སོ། །དེ་གཉིས་བསྲིངས་ཤིང་བསྲིང་  
བསྐྱེད་དེ་ཆེན་པོར་གྱུར་ཏོ། །ཇི་ཙམ་ན་བུ་ཐུ་བོ་རྐང་ལག་དྲ་བ་ཅན་གྱིས་ཕ་ཆོས་དང་ཆོས་མ་ཡིན་པས་མདུན་ན་འདོན་བྱེད་དུ་འཇུག་པ་མཐོང་ནས་དེས་བསམ་པ། བདག་འདི་འདས་ནས་མདུན་ན་  
འདོན་དུ་གྱུར་ན། བདག་ཀྱང་ཆོས་དང་ཆོས་མ་ཡིན་པས་མདུན་ན་འདོན་བྱེད་དུ་འཇུག་པར་འགྱུར་ན། བདག་ཆོས་དང་ཆོས་མ་ཡིན་པས་མདུན་ན་འདོན་བྱེད་དུ་བཅུག་ནས་སེམས་ཅན་དམྱལ་བ་ལ་གཞོལ་  
བར་གྱུར་ན་མི་རུང་གི་རྣམ་པ་ཐམས་ཅད་དུ་རབ་ཏུ་འབྱུང་ངོ་།སྙམ་ནས། དེ་ཕའི་གན་དུ་སོང་སྟེ་སྨྲས་པ། ཡབ་བདག་རབ་ཏུ་འབྱུང་བར་ཅི་གནང། ཕས་སྨྲས་པ། བུ། གང་གི་ཕྱིར་མཆོད་སྦྱིན་  
  
  
༄༅། །སྦྱིན་པར་བྱེད། སྦྱིན་སྲེག་སྲེག་པར་བྱེད། དཀའ་ཐུབ་ཀྱིས་གདུང་བར་བྱེད་པའི་མདུན་ན་འདོན་དེ་ཁྱོད་ཀྱི་ལག་མཐིལ་དུ་འོངས་ན། ཅིའི་ཕྱིར་རབ་ཏུ་འབྱུང་བར་བྱེད། དེས་  
ཚིགས་སུ་བཅད་དེ་སྨྲས་པ། ནགས་ན་ཤིང་ཤུན་ཤུན་པའི་གོས་གྱོན་འབྲས་བུ་ཟ། །རི་དྭགས་སྡུག་པ་རྣམས་དང་ལྷན་ཅིག་གནས་པ་བླའི་།མཁས་པ་འཇིག་རྟེན་ཕ་རོལ་འཇིགས་པས་རྒྱལ་སྲིད་  
ཕྱིར། །གསད་དང་བཅིང་དང་བརྡེག་པའི་ལས་དག་བྱར་མི་རུང་།ཕས་དེ་དུས་ཀྱིས་འཆུ་བར་ཤེས་ནས་གནང་བ་དང། དེ་དྲང་སྲོང་རྣམས་ཀྱི་གན་དུ་སོང་སྟེ་རབ་ཏུ་བྱུང་ནས་དེས་སྤྲོ་བ་དང། འབད་  
པ་དང། བརྩལ་བར་བྱས་པས་མངོན་པར་ཤེས་པ་ལྔ་བསྐྱེད་པར་གྱུར་ཏོ། །བུ་གཉིས་པ་རྐང་ལག་དྲ་བ་མེད་ནི། གསང་ཚིག་གི་ཕྱིར་གསང་ཚིག་ཚོལ་དུ་ཡུལ་གཞན་དུ་སོང་ངོ། །ལྷོ་ལམ་ན་  
རི་བྲག་ཅིག་ན། བྲམ་ཟེ་ཞིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད་དགའ་མགུར་སྤྱོད་པར་བྱེད། རྩེ་བར་བྱེད། དགའ་  
བར་བྱེད། དགའ་མགུར་སྤྱོད་པར་བྱེད་པ་དེའི་ཆུང་མ་ལས་བུ་མོ་ཞིག་བཙས་ནས་དེས་བསམ་པ། བདག་གི་བུ་མོ་འདི་རིགས་ཀྱི་ཕྱིར་ཡང་མི་སྦྱིན། ནོར་གྱི་ཕྱིར་ཡང་མི་སྦྱིན་གྱི། རིག་  
བྱེད་བཞི་ཀློག་པ་ལ་སྦྱིན་པར་བྱ་སྟེ། གང་གིས་བདག་གི་དྲུང་ནས་རིག་བྱེད་བཞི་བཀླགས་པ་དེ་ལ་བདག་གིས་བུ་མོ་ཞིག་སྦྱིན་ནོ་།སྙམ་མོ། །ཇི་ཙམ་ན་བྲམ་ཟེའི་ཁྱེའུ་རྐང་ལག་དྲ་བ་མེད་དེ་ཕན་  
  
  
ལྷོ་ལམ་དུ་ཕྱིན་ནས་དེས་ཕྱོགས་གཞན་ཞིག་ཏུ་ལམ་གྱིས་དུབ་པ་ངལ་བསོས་ཏེ་ཐོས་པ་གཅིག་ནས་གཅིག་ཏུ་བརྒྱུད་པས་བྲམ་ཟེ་དེ་ཐོས་ནས་དེའི་གན་དུ་སོང་སྟེ་མངོན་དུ་སྨྲ་བ་བྱས་  
ནས་སྨྲས་པ། བདག་མཁན་པོའི་ཞབས་ལ་བསྙེན་བཀུར་བགྱིད་པར་འཚལ་ལོ། །ཅིའི་ཕྱིར། རིག་བྱེད་བཀླག་པའི་སླད་དུའོ། །བུ། དེ་བཞིན་གྱིས་ཤིག་དེས་དེའི་གན་དུ་རིག་བྱེད་ཀློག་པར་  
བརྩམས་པ་དང། དེ་སྤྱོད་པ་གསལ་བས་དེའི་དྲུང་ནས་དུས་ཅུང་ཟད་ཅིག་གིས་རིག་བྱེད་བཞི་ལྷོགས་སོ། །ལྷོགས་ནས་བྲམ་ཟེ་དེས་དེ་ལ་བུ་མོ་བྱིན་ནོ། །བྲམ་ཟེའི་ཁྱེའུ་དེ་དེ་དང་ལྷན་ཅིག་ཁང་ཐོག་  
ན་ཉལ་བའི་ཚེ་ཇི་ཙམ་ན་བུ་མོ་དེའི་བསིལ་ཡབ་ཤོད་དུ་ལྷུང་བ་དང། དེས་ལག་པ་གླང་པོ་ཆེའི་སྣ་ལྟ་བུ་བརྐྱང་སྟེ་དེ་བླངས་པ་དང། དེས་དེ་མཐོང་ནས་སྡངས་པར་གྱུར་ཏོ། །ཡང་མར་མེ་ཤི་ལ་ཐུག་  
པ་དང། དེས་ལག་པ་གླང་པོ་ཆེའི་སྣ་ལྟ་བུ་བརྐྱང་སྟེ་དེ་གསོས་སོ། །དེ་ཡང་དེས་མཐོང་ནས་ཡང་རྒྱ་ཆེར་སྡངས་པར་གྱུར་ཏེ། དེ་དང་ལྷན་ཅིག་བག་ཡངས་སུ་དགའ་མགུར་སྤྱོད་པར་མི་བྱེད་དོ། །བུ་  
མོས་སྨྲས་པ། རྗེའི་སྲས། ཁྱོད་ཅིའི་ཕྱིར་བདག་མཐོང་ན། དབང་པོ་རྣམས་སྡུད་ཅིང་བདག་དང་ལྷན་ཅིག་བག་ཡངས་སུ་གཅུགས་པར་མི་བྱེད། ཁྱེའུ་སྨྲས་པ། ཁྱོད་ཀྱིས་འཆི་བདག་དང་ལྷན་  
ཅིག་གཅུགས་པར་བྱེད་པ་འགའ་མཐོང་ངམ། བུ་མོས་སྨྲས་པ། རྗེའི་སྲས། མ་འཇིགས་ཤིག་ཁོ་མོ་ཁྱིམ་ཐབ་ལ་འཁུ་བའི་སེམས་མི་བསྐྱེད་དོ། །ཁྱེའུ་སྨྲས་པ། འདི་ལ་ཁོ་བོས་དུས་  
  
  
༄༅། །ཤེས་པར་བྱའོ། །བུ་མོ་དེ་སྐྱེངས་ནས་དེ་གཉིད་ལོག་པ་ལ་སྡོད་ཅིང་འདུག་གོ་ཁྱེའུ་དེས་གཉིད་མ་ལོག་བཞིན་དུ་གཉིད་ལོག་པའི་ཆ་ལུགས་སུ་བྱས་ཏེ་  
འདུག་པ་དང། བུ་མོ་དེས་དེ་གཉིད་ལོག་པར་རིག་ནས་གཟུགས་ཅན་མ་རྣམས་ཀྱི་ནང་དུ་སོང་ངོ། །ཁྱེའུ་དེ་ཡང་དལ་བུས་ལངས་ཏེ་དེའི་རྗེས་བཞིན་དུ་སོང་བ་དང། ཇི་ཙམ་  
གཟུགས་ཅན་མ་དེ་དག་ཐམས་ཅད་སྒྲེན་མོར་བྱུང་ཞིང་སྐྲ་བཤིག་སྟེ་འཇིགས་འཇིགས་ལྟར་འདུག་པ་དག་མཐོང་ནས་དེ་ཤིན་ཏུ་སྡངས་ཤིང་སྐྲག་ནས་ཕྱིར་ལོག་གོ་དེ་ཡང་དེའི་  
རྗེས་བཞིན་དུ་འོངས་པ་དང། དེས་སྨྲས་པ། བཟང་མོ། ཁོ་བོ་འདུག་མི་ཕོད་ཀྱི། འགྲོའོ། །དེས་དེ་གདོན་མི་ཟ་བར་དུས་ཀྱིས་འཆུ་བར་ཤེས་ནས་སྨྲས་པ། རྗེའི་སྲས། གལ་ཏེ་ངེས་  
པ་ཁོ་ནར་འགྲོ་འདོད་ན། སོང་ལ་སུ་ལ་ཡང་མ་ཟེར་ཅིག་དེ་ཡང་མ་ཟེར་བར་བྲམ་ཟེ་དེའི་གན་དུ་སོང་སྟེ་སྨྲས་པ། མཁན་པོ། ཁྱོད་བལྟས་ཀྱིས་མཆིའོ། །དེས་སྨྲས་པ། གལ་  
ཏེ་དེ་ལྟར་ན། བུ་མོ་ཡང་ཁྲིད་ལ་སོང་ཞིག་མཁན་པོ། བདག་དེ་ཉིད་ཀྱིས་འཇིགས་པས་མཆིའོ། །བུ། ཅིའི་ཕྱིར་ཁྱོད་དེས་འཇིགས་མཁན་པོ། དེ་གཟུགས་ཅན་མ་ལགས་སོ། །བུ། ཅིའི་  
ཕྱིར་དེ་དེ་ལྟར་འགྱུར། དེ་ཅང་མི་སྨྲ་བར་སོང་ངོ། །བྲམ་ཟེ་དེས་བུ་མོ་ལ་སྨྲས་པ། བུ་མོ། ཁྱོད་ཁྱིམ་ཐབ་ཀྱང་རྗེས་སུ་མི་སྲུང་ངམ། ཡབ། དེ་ཇི་སྐད་མཆི། བུ་དེ་ན་རེ། ཁྱོད་གཟུགས་  
  
  
།ཡབ། བདག་གཟུགས་ཅན་མ་མ་ལགས་ཏེ་དེས་བདག་ལ་ཤོ་བེས་སྐུར་བ་བཏབ་སྟེ་མཆིས་སོ། །དེ་ཅང་མི་སྨྲ་བར་འདུག་གོ་གཟུགས་ཅན་མ་དེ་ཡང་ཀུན་ནས་དཀྲིས་  
པ་དྲག་པོས་ཀུན་ནས་དཀྲིས་པར་གྱུར་ནས་རྐང་ལག་དང་མིག་བསྒྱུར་ཏེ་ལམ་གར་སོང་ནས་དེའི་མདུན་དུ་འདུག་སྟེ་སྨྲས་པ། བུ་ཟན་མའི་བུ། ཁྱོད་ལ་ཁོ་མོས་སུ་ལ་ཡང་མ་ཟེར་ཅིག་ཅེས་བྱས་ན། ཁྱོད་  
ཀྱིས་ཁོ་མོའི་ཕ་ཉིད་ལ་བྱས་ཀྱི། ད་ནི། ཁྱོད་ལ་མཚམས་ཆེན་པོ་གཅད་པར་བྱའོ། །ཞེས་དེས་དེ་ལ་གནོད་པ་བྱ་བར་བརྩམས་པ་དང། དེ་སྐྲག་པས་སྒྲ་ཆེན་པོ་བྱུང་སྟེ། འཕགས་པ་རྐང་ལག་དྲ་བ་ཅན་ལ་ཕྱག་  
འཚལ་ལོ། །འཕགས་པ་རྐང་ལག་དྲ་བ་ཅན་ལ་ཕྱག་འཚལ་ལོ་།ཕྱག་འཚལ་ལོ། །ཞེས་བརྗོད་པ་དང། དེ་ནས་རྐང་ལག་དྲ་བ་ཅན་ལ་མངོན་པར་དགའ་བའི་ལྷ་མོ་གང་ཡིན་པ་དེ་མྱུར་བ་མྱུར་བར་  
སོང་སྟེ་རྐང་ལག་དྲ་བ་ཅན་ལ་སྨྲས་པ། འཕགས་པ། ཁྱོད་ཀྱི་གཅུང་པོ་གནོད་པ་དང། ཉམ་ང་བ་དང། མི་བདེ་བར་གྱུར་གྱི། དེ་ལ་དགོངས་སུ་གསོལ། དེ་རྫུ་འཕྲུལ་གྱིས་དེའི་གན་དུ་སོང་སྟེ་  
སྨྲས་པ། བུ་མོ། འདི་ལ་གནོད་པར་མ་བྱེད་ཅིག་འདིས་ཁྱོད་ལ་ཅི་ཉེས། བདག་གིས་འདི་བཟློག་ན། འདིས་བདག་གི་ཕ་ལ་བདག་གཟུགས་ཅན་མ་ལགས་སོ། །ཞེས་བགྱིས་ཀྱི། བདག་  
གིས་འདི་བཟའི། ཁྱོད་བཞུད་ཅིག་དེས་སྨྲས་པ། སྲིང་མོ། འདི་ནི་བཀྲེན་པ་ཡིན་པས་འཁྲུག་པས་ཆོག་གི་ཐོང་ཞིག་དེས་སྨྲས་པ་འཕགས་པ། དམ་ཚིག་གིས་གཏང་བར་བགྱི་སྟེ། གལ་ཏེ་རབ་ཏུ་འབྱུང་ནའོ། །  
  
  
༄༅། །དེས་སྨྲས་པ། སྲིང་མོ། ཐོང་ཞིག་དང་རབ་ཏུ་འབྱུང་ངོ། །དེས་དེ་བཏང་ནས་དེས་ཀྱང་དེ་རབ་ཏུ་ཕྱུང་སྟེ། གདམས་ངག་བྱིན་ནས་དེས་སྤྲོ་བ་དང། འབད་པ་དང། བརྩལ་  
བ་བྱས་པས་མངོན་པར་ཤེས་པ་ལྔ་བསྒྲུབས་པར་གྱུར་ཏོ། །དགེ་སློང་དག་དེའི་ཚེ་དེའི་དུས་ན་མདུན་ན་འདོན་གྱི་བུ་ཐུ་བོ་རྐང་ལག་དྲ་བ་ཅན་གང་ཡིན་པ་དེ་ནི། ང་ཉིད་ཡིན་ནོ། །དེའི་ཚེ་དེའི་དུས་  
ན་དེའི་ནུ་བོ་རྐང་ལག་དྲ་བ་མེད་པ་གང་ཡིན་པ་དེ་ནི། ལག་བརྒྱུད་འབྲོག་གནས་འདི་ཡིན་ནོ། །དེའི་ཚེ་དེའི་དུས་ན་གཟུགས་ཅན་མ་གང་ཡིན་པ་དེ་ནི། སྔོ་བསངས་ཅན་འདི་ཡིན་ཏེ། ངས་དེའི་ཚེ་  
ཡང་ལག་བརྒྱུད་འབྲོག་གནས་འདི། གཟུགས་ཅན་མ་ལས་ཐར་པར་བྱས་ཏེ་མངོན་པར་ཤེས་པ་ལྔ་ལ་བཞག་ལ། ད་ལྟར་ཡང་ངས་འདི་སྔོ་བསངས་ཅན་ལས་ཐར་པར་བྱས་ཏེ་ཕྱིར་མི་ལྡོག་  
པའི་འབྲས་བུ་ལ་བཞག་གོ་གང་གི་ཚེ་ལག་བརྒྱུད་འབྲོག་གནས་དུས་ལ་བབ་པ་དེའི་ཚེ་ན་སྔོ་བསངས་ཅན་ཀོའུ་ཤམྦྷིར་སོང་ནས་ཀོའུ་ཤམྦྷིའི་ཚོགས་ཀྱིས། གང་གི་ཉིན་མོ་སྔོ་བསངས་ཅན་གྱིས་ལག་  
བརྒྱུད་འབྲོག་གནས་བཙལ་བ་དེའི་ཉིན་མོ་ལག་བརྒྱུད་འབྲོག་གནས་ཀྱིས་ཕྱིར་མི་འོང་བའི་འབྲས་བུ་ཐོབ་པས། བུ་མོ་དེས་མ་རྨས་པ་ཁོ་ནར་འདིར་འོངས་སོ། །ཞེས་ཐོས་ནས། ཐོས་པ་  
གཅིག་ནས་གཅིག་ཏུ་བརྒྱུད་པས་བད་སའི་རྒྱལ་པོ་ཤར་པས་ཐོས་པ་དང། དེས་ཁྱིམ་བདག་གདངས་ཅན་པོས་ཏེ་སྨྲས་པ། ཁྱིམ་བདག་གང་གི་ཉིན་མོ་སྔོ་བསངས་ཅན་གྱིས་ལག་  
  
  
ལག་བརྒྱུད་འབྲོག་གནས་ཀྱིས་ཕྱིར་མི་འོང་བའི་འབྲས་བུ་ཐོབ་ནས་བུ་མོ་དེ་མ་རྨས་པ་ཁོ་ནར་འདིར་འོངས་ཞེས་གྲག་ན། ཅི། དེ་བདེན་ནམ། འོན་ཏེ་རྫུན། དེས་  
སྨྲས་པ། ལྷ། མད་དོ། །གལ་ཏེ་དེ་ལྟ་ན། ཅིའི་ཕྱིར་ང་ལ་མི་སྦྱིན། ལྷ། གསོལ་ལོ། །རྒྱལ་པོས་བཙུན་མོའི་འཁོར་གྱི་ནང་དུ་བཅུག་སྟེ་བསྙེན་བཀུར་མ་ལྔ་བརྒྱ་ཡང་བྱིན། ཉི་མ་རེ་རེ་ཞིང་དྲི་དང་ཕྲེང་བ་རྒྱུའི་  
རིན་ཀརཤ་པ་ཎ་སྟོང་སྟོང་ཡང་བྱིན། ཁང་བཟང་མེ་ཏོག་གི་སོ་ཞེས་བྱ་བ་ཡང་བྱིན་ནོ། །དེ་ལ་བུ་མོ་མངག་གཞུག་མ་སྒུར་མཆོག་ཅེས་བྱ་བ་ཞིག་ཡོད་པ་དེ་ཉི་མ་རེ་རེ་ཞིང་ཀརཤ་པ་ཎ་སྟོང་སྟོང་གིས་དྲི་  
དང་ཕྲེང་བ་རྒྱུ་དག་ཉོ་བར་བྱེད་དོ། །དེ་དུས་གཞན་ཞིག་ན་སྤོས་ཚོང་གི་ཁྱེའུ་ཞིག་དང་ལྷན་ཅིག་བསྟན་པར་གྱུར་ནས་དེས་ཀརཤ་པ་ཎ་ལྔ་བརྒྱས་ནི། དྲི་དང། མེ་ཏོག་ཕྲེང་དག་ཉོ་བར་བྱེད། ལྔ་བརྒྱ་ནི། དེ་  
དང་ལྷན་ཅིག་ཟ་བར་བྱེད་དོ། །སྤོས་ཚོང་གི་ཁྱེའུ་དེ་དད་པ་ཅན་ཡིན་པས་དེས་སངས་རྒྱས་ལ་སོགས་པ་དགེ་སློང་གི་དགེ་འདུན་ཁྱིམ་གཞན་དུ་གདུགས་ཚོད་ལ་སྤྱན་དྲངས་ནས་དེས་སྒུར་མཆོག་ལ་  
སྨྲས་པ། ཁོ་བོ་སངས་རྒྱས་ལ་སོགས་པ་དགེ་སློང་གི་དགེ་འདུན་ཁྱིམ་གཞན་དུ་གདུགས་ཚོད་ལ་སྤྱན་དྲངས་ཀྱི། ཁྱོད་ཀྱང་ཤོག་ལ་བྲིམས་ཤིག་དེས་དེའི་མཚན་མོ་བཅའ་བ་དང། །བཟའ་བ་  
གཙང་ཞིང་བསོད་པ་སྟ་གོན་བྱས་ནས་ནང་པར་སྔར་ལངས་ཏེ་གདན་བཤམས་ནས་ཆུ་ར་བཞག་སྟེ་སྤྱན་འདྲེན་བཏང་ནས་བཅོམ་ལྡན་འདས་ལ། བཙུན་པ། གདུགས་ཚོད་གཡར་དགོངས་འཚལ་ན་  
  
  
༄༅། །བཅོམ་ལྡན་འདས་ཀྱིས་དེ་དེའི་དུས་ལ་བབ་པར་དགོངས་སུ་གསོལ་ཞེས་སྤྱན་དྲངས་སོ། །དེ་ནས་བཅོམ་ལྡན་འདས་ཤམ་ཐབས་གསོལ། ལྷུང་བཟེད་དང་ཆོས་གོས་  
བསྣམས་ཏེ་དགེ་སློང་གི་ཚོགས་ཀྱིས་ཡོངས་སུ་བསྐོར་ཅིང། དགེ་སློང་གི་དགེ་འདུན་གྱི་མདུན་དུ་བདར་ཏེ་སྤོས་ཚོང་གི་ཁྱེའུ་བཀད་ས་ག་ལ་བ་དེར་གཤེགས་ནས་དགེ་སློང་གི་དགེ་འདུན་  
གྱི་གོང་དུ་གདན་བཤམས་པ་ཉིད་ལ་བཞུགས་སོ། །དེ་ནས་སྤོས་ཚོང་གི་ཁྱེའུ་སྒུར་མཆོག་དང་བཅས་པས་སངས་རྒྱས་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་པར་རིག་ནས་རང་  
གི་ལག་ནས་བཅའ་བ་དང། བཟའ་བ་གཙང་ཞིང་བསོད་པས་ཚིམ་པར་བྱེད། སྟོབ་པར་བྱེད་དོ། །རྣམ་གྲངས་དུ་མར་བཅའ་བ་དང། བཟའ་བ་གཙང་ཞིང་བསོད་པས་རང་གི་ལག་ནས་ཚིམ་  
པར་བྱས་ཤིང་བསྟབས་ནས། སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་གསོལ་ཞིང་ཕྱག་བཅབས། ལྷུང་བཟེད་བཞག་པར་རིག་ནས་སྟན་ཆེས་དམའ་བ་ཞིག་  
བླངས་ཏེ་ཆོས་མཉན་པའི་ཕྱིར་བཅོམ་ལྡན་འདས་ཀྱི་སྤྱན་སྔར་འདུག་གོ། བཅོམ་ལྡན་འདས་ཀྱིས་སྒུར་མཆོག་གི་བསམ་པ་དང། བག་ལ་ཉལ་དང། ཁམས་དང། རང་བཞིན་ཐུགས་སུ་  
ཆུད་ནས་གང་ཐོས་ནས་སྒུར་མཆོག་གིས་སྟན་དེ་ཉིད་ལ་འདུག་བཞིན་དུ་འཇིགས་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་སྟེ་རྒྱུན་དུ་ཞུགས་པའི་འབྲས་བུ་  
  
  
དག་པར་སོ་སོར་རྟོགས་པར་བྱེད་པའི་ཆོས་བསྟན་པ་མཛད་དོ། །དེས་བདེན་པ་མཐོང་ནས་གསོལ་པ། བཙུན་པ། བདག་གིས་དགེ་བའི་  
བཤེས་གཉེན་བཅོམ་ལྡན་འདས་ལ་བརྟེན་ནས་བཅོམ་ལྡན་འདས་ཀྱིས་བདག་ལ་གང་མཛད་པ་འདི་ལྟ་བུ་ནི། བདག་ལ་ཕས་ཀྱང་མ་བགྱིས། མས་ཀྱང་མ་བགྱིས། རྒྱལ་པོས་ཀྱང་མ་བགྱིས་  
ལྷ་རྣམས་ཀྱིས་ཀྱང་མ་བགྱིས། སྔོན་གྱི་ཕ་མེས་དག་གིས་ཀྱང་མ་བགྱིས། དགེ་སྦྱོང་དང། བྲམ་ཟེ་དག་གིས་ཀྱང་མ་བགྱིས། བྱམས་པ་དང། མཛའ་བཤེས་དང། རྩ་ལག་གི་ཚོགས་ཀྱིས་ཀྱང་  
མ་བགྱིས་ཏེ། ཁྲག་དང། མཆི་མའི་རྒྱ་མཚོ་ནི། བསྐམས། རུས་པའི་རི་དག་ལས་ནི། བསྒྲལ། ངན་སོང་གི་སྒོ་དག་ནི། བཀུམ། མཐོ་རིས་དང། ཐར་པའི་སྒོ་དག་ནི། ཕྱེ། སེམས་ཅན་དམྱལ་  
བ་དང། དུད་འགྲོ་དང། ཡི་དྭགས་དག་ནས་ནི། རྐང་པ་ཕྱུང། ལྷ་དང། མི་རྣམས་ཀྱི་ནང་དུ་ནི། བཞག་འཁོར་བ་ནི། མཐར་བགྱིས་ཐོག་མ་མ་མཆིས་པའི་དུས་ནས་བསགས་པའི་འཇིག་ཚོགས་  
ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱིས་རྡོ་རྗེས་བཅོམ་སྟེ་རྒྱུན་དུ་ཞུགས་པའི་འབྲས་བུ་ནི། ཐོབ་སྟེ། བཙུན་པ་བདག་ནི། མངོན་པར་ཞུགས་པ་ལགས་སོ། །བཙུན་པ། བདག་ནི། མངོན་  
པར་ཞུགས་པ་ལགས་ཏེ། བཙུན་པ། བདག་བཅོམ་ལྡན་འདས་དང། ཆོས་དང། དགེ་སློང་གི་དགེ་འདུན་ལ་སྐྱབས་སུ་མཆི་ཡི། བདག་དགེ་བསྙེན་མར་གཟུང་དུ་གསོལ། དེང་སླན་ཆད་  
  
  
༄༅། །ནས་ཇི་སྲིད་འཚོའི་བར་དུ་གློ་བ་ཐག་པ་ནས་རབ་ཏུ་དང་བས་སྐྱབས་སུ་མཆིའོ། །དེ་ནས་བཅོམ་ལྡན་འདས་ཀྱིས་དེ་གཉིས་ལ་ཆོས་བསྟན་པ་མཛད་ནས་གཤེགས་སོ།།  
སྒུར་མཆོག་གིས་སྤོས་ཚོང་གི་ཁྱེའུ་དེ་ལ་སྨྲས་པ། རྗེའི་སྲས་ད་ནི། བདག་གིས་གཞན་གྱི་ཏིལ་གྱི་ཕུབ་མ་ཡང་མ་བྱིན་པར་ལེན་པའི་རྡོ་མི་ཐོགས་ཀྱི། ཀརཤ་པ་ཎ་སྟོང་གི་ཡོ་བྱད་དག་སྩོལ་  
ཅིག་དེས་སྨྲས་པ། མ་ཉེས་ཀྱི་ཞེས་དེས་དེ་ལ་ཀརཤ་པ་ཎ་སྟོང་གི་ཡོ་བྱད་དག་བྱིན་ནོ། །དེས་དེ་ཁྱེར་ཏེ་སྔོ་བསངས་ཅན་གྱི་གན་དུ་སོང་བ་དང། དེས་སྨྲས་པ། སྒུར་མཆོག། ཁྱོད་ཀྱིས་དེང་  
འདིར་མགོ་ཕྱིར་བསྟན་ཏེ་ཉལ་བ་གང་ལས་ཐོབ། དེས་སྨྲས་པ། ཇོ་མོ། །སྔོན་ནི། བདག་གིས་བརྐུས་ཀྱི། ད་ནི། བདག་གིས་སླན་ཆད་ཉོན་མོངས་པ་དེ་ལྟ་བུ་དག་ཀུན་ཏུ་སྤྱོད་པར་མི་འགྱུར་བའི་  
ཡོན་ཏན་གྱི་རྣམ་པ་དེ་ལྟ་བུ་རྟོགས་སོ། །ཁྱོད་ཀྱིས་དེང་ཅི་བྱས་དེ་ཐོས་པ་འཛིན་པ་ཡིན་པས། སྐབས་དེ་རྒྱས་པར་སྨྲས་པ་དང་དེས་སྨྲས་པ། སྒུར་མཆོག་ཁྱོད་ཀྱིས་བཅོམ་ལྡན་འདས་ཀྱི་སྤྱན་སྔ་  
ནས་ཆོས་མཉན་ནས་ཁོ་མོ་ལ་སྨོས་ཤིག་ཁྱོད་ཀྱི་ལས་ནི། དེ་ཡིན་ནོ། །དེས་སྨྲས་པ། མ་ནོངས་ཀྱི། དེ་ལྟར་བགྱིའོ། །དེ་ནས་སྒུར་མཆོག་གིས། བཅོམ་ལྡན་འདས་ཀྱི་སྤྱན་སྔ་ནས་ཆོས་  
མཉན་ནས་དེ་ལ་བརྗོད་དོ། །བཅོམ་ལྡན་འདས་ཀྱིས་སྒུར་མཆོག་ལ་རྨས་པ། སྒུར་མཆོག། ཁྱོད་བཙུན་མོའི་འཁོར་ལ་ཆོས་སྟོན་ཏམ། བཅོམ་ལྡན་འདས། སྟོན་ཏོ། ཇི་ལྟར་སྟོན། བཅོམ་  
  
  
བདག་ནི། འགྲེང་སྟེ་སྟོན་ལ། དེ་དག་ནི། མཆིས་ཏེ་ཉན་ཏོ། །བཀའ་སྩལ་པ། གལ་ཏེ་དེ་དག་སྒུར་མཆོག་ཆོས་སྟོན་ཅིག་ཅེས་ཟེར་ན། མི་སྟོན་ཏོ། །ཞེས་བརྗོད་པར་བྱའོ། །ཅིའི་  
ཕྱིར་ཞེས་ཟེར་ན། འདི་ལྟར། བཅོམ་ལྡན་འདས་ཀྱིས་བསྐལ་པ་གྲངས་མེད་པ་གསུམ་གྱིས་དཀའ་བ་སྤྱོད་པ་འབུམ་ཕྲག་དུ་མ་དག་གིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་མཛད་ནས་བླ་  
ན་མེད་པའི་མཁྱེན་པ་ཐུགས་སུ་ཆུད་པ་ཡིན། བདག་ཁྱེད་ཅག་གུས་པ་མེད་པ། རྗེས་མེད་པ། སྟན་ཆོས་མཐོན་པོ་ལ་འཁོད་པ་རྣམས་ལ་ག་ལ་སྟོན་ཅེས་བརྗོད་པར་བྱའོ། །ཇི་ཙམ་དུས་གཞན་  
ཞིག་ན་སྒུར་མཆོག་གིས་བཅོམ་ལྡན་འདས་ཀྱི་སྤྱན་སྔ་ནས་ཆོས་མཉན་ནས་བཙུན་མོའི་འཁོར་གྱི་ནང་དུ་སོང་བ་དང། དེ་དག་གིས་དེ་ལ་སྨྲས་པ། སྒུར་མཆོག། ཆོས་སྟོན་ཅིག་དེས་སྨྲས་  
པ། མི་སྟོན་ཏོ། །ཅིའི་ཕྱིར། འདི་ལྟར་བཅོམ་ལྡན་འདས་ཀྱིས་བསྐལ་པ་གྲངས་མེད་པ་གསུམ་གྱིས་དཀའ་བ་སྤྱད་པ་འབུམ་ཕྲག་དུ་མ་དག་གིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་  
མཛད་ནས་བླ་ན་མེད་པའི་མཁྱེན་པ་ཐུགས་སུ་ཆུད་ན། བདག་ཁྱེད་ཅག་གུས་པ་མེད་པ་དང། རྗེ་ས་མེད་པ། སྟན་ཆེས་མཐོན་པོ་ལ་འཁོད་པ་རྣམས་ལ་ག་ལ་སྟོན། སྔོ་བསངས་ཅན་གྱིས་  
ཐོས་ནས་སེངྒེའི་ཁྲི་བཙུགས་སོ། །གཞན་དག་གིས་ཀྱང་སྟན་ནང་ཚངས་ཅན་བཏིང་ངོ། །གཞན་དག་གིས་ཀྱང་བཏེག་སྟེ་དེར་བཞག་ནས་སྒུར་མཆོག་སེངྒེའི་ཁྲི་ལ་འདུག་སྟེ། དེ་དག་ལ་གང་  
  
  
༄༅། །གང་ཐོས་ནས་སྔོ་བསངས་ཅན་ལ་སོགས་པ་བུད་མེད་ལྔ་བརྒྱས་ཁྱད་པར་ཆེན་པོ་རྟོགས་ཏེ། ཁ་ཅིག་གིས་ནི། རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས། ཁ་  
ཅིག་གིས་ནི། ལན་གཅིག་ཕྱིར་འོང་བའི་འབྲས་བུ། ཁ་ཅིག་གིས་ནི་ཕྱིར་མི་འོང་བའི་འབྲས་བུ་མངོན་སུམ་དུ་བྱས་པ་དེ་ལྟར་ཆོས་བསྟན་པར་བྱས་སོ། །དེ་དག་སྒུར་མཆོག་ལ་ཆོས་ཀྱི་རྒྱུ་ལས་  
བྱུང་བའི་དད་པ་སྐྱེས་ནས་དེ་དག་གིས་བད་སའི་རྒྱལ་པོ་ཤར་པ་ལ་སྨྲས་པ། ལྷ། བདག་ཅག་སངས་རྒྱས་མཐོང་བར་འཚལ་ལོ། །དེས་སྨྲས་པ། དེ་ལྟར་བྱ་སྟེ། བཅོམ་ལྡན་འདས་ཀྱི་སྤྱན་སྔར་  
ཇེ་འགྲོའོ། །ཞེས་དེ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་མཐའ་གཅིག་ཏུ་འདུག་ནས་  
བཅོམ་ལྡན་འདས་ལ་བད་སའི་རྒྱལ་པོ་ཤར་པས་འདི་སྐད་ཅེས་གསོལ་ཏོ། །བཅོམ་ལྡན་འདས། མཆིས་བྲང་གི་འཁོར་བཅོམ་ལྡན་འདས་མཐོང་བར་འཚལ་ལོ། །བཅོམ་ལྡན་འདས་ཀྱིས་  
བཀའ་སྩལ་པ། རྒྱལ་པོ་ཆེན་པོ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། བཙུན་མོའི་འཁོར་གྱི་ནང་དུ་མི་འཇུག་གོ་དེས་སོང་སྟེ་དེ་  
དག་ལ་སྨྲས་པ་དང། སྔོ་བསངས་ཅན་གྱིས་སྨྲས་པ། ལྷ། གལ་ཏེ་བཅོམ་ལྡན་འདས་བཙུན་མོའི་འཁོར་གྱི་ནང་དུ་མི་གཤེགས་ན། ཁང་བཟང་མེ་ཏོག་གི་སོ་ལ་སྐར་ཁུང་མང་པོ་དག་གདོད་  
  
  
བདག་ཅག་སྐར་ཁུང་དག་ནས་བཅོམ་ལྡན་འདས་ལ་ལྟ་བར་ཅི་གནང། རྒྱལ་པོས་ཁང་བཟང་མེ་ཏོག་གི་སོ་ལ་སྐར་ཁུང་ལྔ་བརྒྱ་བཏོད་དོ། །གང་གི་ཚེ་བཅོམ་ལྡན་འདས་ཕྱོགས་དེར་གཤེགས་པ་དེའི་  
ཚེ་ན། བཙུན་མོའི་འཁོར་དེ་དག་གིས་བཅོམ་ལྡན་འདས་སྐར་ཁུང་ནས་མཐོང་ནས་མཆོད་པ་དང། བསྙེན་བཀུར་བྱེད་ཅིང། མེ་ཏོག་དག་དང་སྤོས་དག་དང། ན་བཟའ་དག་དང། མེ་ཏོག་ཕྲེང་གི་ཆུན་པོ་  
དག་ཀྱང་འཐོང་བར་བྱེད་དོ། །སྣ་ཚོགས་གདུལ་ན་ཀུན་ཏུ་རྒྱུ་མ་དུ་ཞེས་བྱ་བ་དེ་ལ། ཆུང་མ་བུར་མ་ཞེས་བྱ་བ་ཞིག་ཡོད་པ་དེ་ལས། བུ་མོ་གཟུགས་བཟང་བ། བལྟ་ན་སྡུག་པ། མཛེས་པ། ཡན་ལག་  
དང། ཉིང་ལག་ཐམས་ཅད་དང་ལྡན་པ་ཞིག་བཙས་ནས་དེའི་རུས་པ་དག་ཕྲ་ཞིང་ཤིན་ཏུ་ཕྲ་ལ་དཔེ་བྱ་བར་མི་ནུས་སོ། །དེའི་ཉེ་དུ་དག་འདུས་ཤིང་ལྷགས་ནས་ཞག་བདུན་གསུམ་ཉི་ཤུ་རྩ་གཅིག་ཏུ་  
བཙས་པའི་བཙས་སྟོན་རྒྱ་ཆེར་བྱས་ནས་བུ་མོའི་མིང་ཅིར་ཡང་གདགས་ཞེས་དེའི་མིང་འདོགས་པར་བྱེད་དོ། །ཉེ་དུ་རྣམས་ཀྱིས་སྨྲས་པ། བུ་མོ་གཟུགས་བཟང་བ། བལྟ་ན་སྡུག་པ། མཛེས་པ། ཡན་  
ལག་དང། ཉིང་ལག་ཐམས་ཅད་དང་ལྡན་ཞིང། འདིའི་རུས་པ་དག་ཕྲ་ཞིང་ཤིན་ཏུ་ཕྲ་ལ་དཔེ་བྱ་བར་མི་ནུས་པས། བུ་མོ་འདི་ལ་དཔེ་མེད་པས་འདིའི་མིང་དཔེ་མེད་མ་ཞེས་བྱ་བར་གདགས་སོ། །ཞེས་དེའི་  
མིང་དཔེ་མེད་མ་ཞེས་བྱ་བར་བཏགས་སོ། །དེ་བསྲིངས་བསྐྱེད་ནས་ཆེན་པོར་གྱུར་ཏོ། །མ་དུས་བསམ་པ། བདག་གི་བུ་མོ་འདི་སུ་ལ་ཡང་རིགས་ཀྱི་ཕྱིར་ཡང་མི་སྦྱིན། ནོར་གྱི་ཕྱིར་ཡང་མི་སྦྱིན་  
  
  
༄༅། །ཐོས་པའི་ཕྱིར་ཡང་མི་སྦྱིན་གྱི། བདག་གིས་གང་འདི་དང་གཟུགས་མཉམ་པའམ། ལྷག་པ་དེ་ལ་སྦྱིན་ནོ། །སྙམ་མོ། །དེའི་སྐབས་སུ་བཅོམ་ལྡན་འདས་སྒྲ་མི་སྙན་དག་ཏུ་  
ལྗོངས་རྒྱུ་ཞིང་གཤེགས་པ་ན་སྣ་ཚོགས་གདུལ་དུ་བྱོན་ནས་སྣ་ཚོགས་གདུལ་ན་སྒྲ་མི་སྙན་གྱི་གྲོང་རྡལ་ན་བཞུགས་སོ། །དེ་ནས་བཅོམ་ལྡན་འདས་སྔ་དྲོ་ཤམ་ཐབས་གསོལ། ལྷུང་བཟེད་དང་ཆོས་  
གོས་བསྣམས་ཏེ་སྣ་ཚོགས་གདུལ་དུ་བསོད་སྙོམས་ལ་ཞུགས་སོ། །སྣ་ཚོགས་གདུལ་དུ་བསོད་སྙོམས་རྒྱུས་ནས་ཟས་ཀྱི་བྱ་བ་མཛད་དེ། ཕྱི་མའི་ཟས་ཀྱི་བསོད་སྙོམས་ལས་སླར་ལོག་པས་ཇི་ལྟར་  
ལོངས་སྤྱད་པའི་གནས་མལ་མཁོས་སུ་ཕབ་སྟེ། ཤིང་ལྗོན་པ་ཞིག་གི་དྲུང་དུ་བརྟེན་ནས་བྲང་འགྲོའི་རྒྱལ་པོ་ཉལ་བའི་ལུས་བསྐྱིལ་བ་ལྟར་སྐྱིལ་མོ་ཀྲུང་བཅས་ཏེ་བཞུགས་སོ། །དེའི་ཚེ་ན་ཀུན་ཏུ་རྒྱུ་  
མ་དུ་མེ་ཏོག་དང། ཡམ་བསྲེག་ཤིང་གི་ཕྱིར་ཕྱི་རོལ་ཏུ་བྱུང་བ་དང། ཀུན་ཏུ་རྒྱུ་མ་དུས་ཐག་རིང་པོ་ཁོ་ན་ནས་བཅོམ་ལྡན་འདས་ཤིང་ལྗོན་པ་ཞིག་གི་དྲུང་ན་བརྟེན་ཅིང་བྲང་འགྲོའི་རྒྱལ་པོ་ཉལ་  
བའི་ལུས་བསྐྱིལ་བ་ལྟར་སྐྱིལ་མོ་ཀླུང་བཅས་ཏེ་བཞུགས་པ། མཛེས་པ། དད་པར་འགྱུར་བ། དབང་པོ་ཞི་བ། ཐུགས་ཞི་བ། མཆོག་ཏུ་སེམས་དུལ་བ། ཉེ་བར་ཞི་བ་དང་ལྡན་པ། གསེར་  
གྱི་མཆོག་སྡོང་ལྟར་འབར་བ་མཐོང་ངོ། །མཐོང་ནས་དགའ་བ་དང། མཆོག་ཏུ་དགའ་ཕ་སྐྱེས་ཏེ་བསམ་པ། དགེ་སྦྱོང་མཛེས་པ་དད་པར་བྱ་བ་འདི་ལྟ་བུ་འདི་ནི། ཛམྦུའི་གླིང་མཐའ་དག་གི་  
  
  
དཔེ་མེད་མའི་བདག་པོར་ལྟ་སྨོས་ཀྱང་ཅི་དགོས་ཏེ། བདག་གིས་མག་པ་རྙེད་དོ། །སྙམ་དུ་རིག་ནས་རང་གི་ཁྱིམ་ག་ལ་བ་དེར་སོང་སྟེ་ཕྱིན་ནས་ཆུང་མ་ལ་སྨྲས་པ། བཟང་  
མོ། ཤེས་པར་གྱིས་ཤིག་ངས་བུ་མོའི་མག་པ་རྙེད་ཀྱི། རྒྱན་བྱོས་ཤིག་དང། དཔེ་མེད་པ་སྦྱིན་ནོ། །དེས་སྨྲས་པ། སུ་ལ་སྦྱིན། དེས་སྨྲས་པ། དགེ་སྦྱོང་གོའུ་ཏ་མ་ལའོ། དེས་སྨྲས་པ། །ཇེ་བལྟར་འདོང་  
ངོ༑ ༑ཞེས་དེ་མ་དུ་དང་ལྷན་ཅིག་འཕགས་པ་དང། ལམ་གར་དེ་ལ་དྲན་པ་སྐྱེས་ནས་དེས་ཚིགས་སུ་བཅད་པ་སྨྲས་པ། བྲམ་ཟེ་བདག་གིས་དྲང་སྲོང་ཆེན་པོ་དེ། སྣ་ཚོགས་གདུལ་དུ་བསོད་སྙོམས་ཞུགས་  
མཐོང་ནས། །དེས་མནན་ས་ཕྱོགས་མཐོན་པོ་དམར་འགྱུར་ཞིང། བཏེག་ན་དམའ་བའང་མཐོན་པོ་ཉིད་དུ་འགྱུར། །ཁྱིམ་ཐབ་དེ་ནི་གཞོན་ནུ་མི་སྟེན་གྱི། །ཕྱིར་ལོག་རང་གི་སྡུམ་པ་ཉིད་དུ་འདོང། །དེས་  
ཀྱང་ཚིགས་སུ་བཅད་པ་སྨྲས་པ། ཀྱེ་མ་བུར་མ་བཀྲ་མི་ཤིས་པ་ཁྱོད། །བཀྲ་ཤིས་དུས་སུ་བཀྲ་ཤིས་མ་ཡིན་སྨྲ། །གལ་ཏེ་བརྟུལ་ཞུགས་ཐབས་ཀྱིས་བླངས་གྱུར་ན། །དེ་ནི་ཕྱིར་ཡང་འདོད་ཡོན་བསྟེན་  
པར་འགྱུར། །དེས་དཔེ་མེད་མ་གོས་དང། རྒྱན་དག་གིས་བརྒྱན་ཏེ་འཕགས་པ་དང། བཅོམ་ལྡན་འདས་ཀྱང་ནགས་ཁྲོད་དེ་ནས་ནགས་ཁྲོད་གཞན་དུ་གཤེགས་སོ། །ཀུན་ཏུ་རྒྱུ་མ་དུས་བཅོམ་ལྡན་  
འདས་ཀྱིས་གདན་རན་བཏིང་བ་མཐོང་ངོ། །མཐོང་ནས་ཀྱང་ཆུང་མ་ལ་སྨྲས་པ། བཟང་མོ། ཤེས་པར་གྱིས་ཤིག། འདི་ནི། བུ་མོའི་མག་པའི་སྟན་རྩྭ་བཏིང་བ་ཡིན་ནོ། །དེས་ཚིགས་སུ་བཅད་པ་སྨྲས་  
  
  
༄༅། །པ༑ ཆགས་པར་གྱུར་པའི་མལ་ནི་འཁྲུགས་པར་འགྱུར་།སྡང་བའི་མལ་ནི་གྱ་ཚོམ་བུར་མར་འགྱུར། །རྨོངས་པའི་མལ་ནི་རྐང་པའི་མཐར་འགྲོར་འགྱུར། །འདི་ནི་ཤིན་ཏུ་ཆགས་  
བྲལ་གནས་ཡིན་ཏེ། ཁྱིམ་ཐབ་དེ་ནི་གཞོན་ནུ་མི་སྟེན་གྱི། །ཕྱིར་ལོག་རང་གི་སྡུམ་པ་ཉིད་དུ་འདོང། །དེས་ཀྱང་ཚིགས་སུ་བཅད་པ་སྨྲས་པ། ཀྱེ་མ་བུར་མ་བཀྲ་མི་ཤིས་པ་ཁྱོད། །བཀྲ་ཤིས་  
དུས་སུ་བཀྲ་ཤིས་མ་ཡིན་སྨྲ། །གལ་ཏེ་བརྟུལ་ཞུགས་ཐབས་ཀྱིས་བླངས་གྱུར་ན། །དེ་ནི་ཕྱིར་ཡང་འདོད་ཡོན་བསྟེན་པར་འགྱུར། །ཀུན་ཏུ་རྒྱུ་མ་དུས་བཅོམ་ལྡན་འདས་ཀྱི་ཞབས་ཀྱི་རྗེས་དག་  
མཐོང་ངོ། །མཐོང་ནས་ཀྱང་ཆུང་མ་ལ་སྨྲས་པ། བཟང་མོ། འདི་ནི། བུ་མོ་འདིའི་མག་པའི་རྗེས་དག་ཡིན་ནོ། །དེས་ཚིགས་སུ་བཅད་དེ་སྨྲས་པ། སྐྱེས་བུ་ཆགས་པའི་རྗེས་ནི་གསལ་མི་  
འགྱུར། ཞེ་སྡང་ལྡན་པའི་རྗེས་ནི་ཟབ་པ་ཡིན། །རྨོངས་པར་གྱུར་པའི་རྗེས་ནི་ནོག་པར་འགྱུར། །ཤིན་ཏུ་ཆགས་བྲལ་རྗེས་ནི་འདི་འདྲ་སྟེ། །ཁྱིམ་ཐབ་དེ་ནི་གཞོན་ནུ་མི་སྟེན་གྱི། །ཕྱིར་ལོག་  
རང་གི་སྡུམ་པ་ཉིད་དུ་འདོང། །དེས་ཀྱང་ཚིགས་སུ་བཅད་དེ་སྨྲས་པ། ཀྱེ་མ་བུར་མ་བཀྲ་མི་ཤེས་པ་ཁྱོད། །བཀྲ་ཤིས་དུས་སུ་བཀྲ་ཤིས་མ་ཡིན་སྨྲ། །གལ་ཏེ་བརྟུལ་ཞུགས་ཐབས་ཀྱིས་བླངས་  
གྱུར་ན། །དེ་ནི་ཕྱིར་ཡང་འདོད་ཡོན་བསྟེན་པར་འགྱུར། །བཅོམ་ལྡན་འདས་ཀྱིས་གསུང་བསལ་བའི་སྒྲ་མཛད་པ་དང་ཀུན་ཏུ་རྒྱུ་མ་དུས་བཅོམ་ལྡན་འདས་ཀྱིས་གསུང་བསལ་བའི་སྒྲ་  
  
  
།ཐོས་ནས་ཀྱང་ཆུང་མ་ལ་སྨྲས་པ། བཟང་མོ་འདི་ནི། བུ་མོའི་མག་པའི་སྐད་བསལ་བའི་སྒྲ་གྲག་པ་ཡིན་ནོ། །དེས་ཚིགས་སུ་བཅད་པ་སྨྲས་པ། ཆགས་པའི་མི་ཡི་སྐད་ནི་འདར་འདར་པོ་།སྡང་  
བའི་མི་ཡི་སྐད་ནི་རྩུབ་པ་ཡིན། །རྨོངས་པའི་མི་ཡི་སྐད་ནི་འཁྲུགས་པར་འགྱུར། །ཚངས་པའི་རྔ་སྒྲ་འདི་ནི་སངས་རྒྱས་ཏེ་།ཁྱིམ་ཐབ་དེ་ནི་གཞོན་ནུ་མི་སྟེན་གྱི། །ཕྱིར་ལོག་རང་གི་སྡུམ་པ་ཉིད་དུ་འདོང། །  
དེས་ཀྱང་ཚིགས་སུ་བཅད་པ་སྨྲས་པ། ཀྱེ་མ་བུར་མ་བཀྲ་མི་ཤིས་པ་ཁྱོད། །བཀྲ་ཤིས་དུས་སུ་བཀྲ་ཤིས་མ་ཡིན་སྨྲ་གལ་ཏེ་བརྟུལ་ཞུགས་ཐབས་ཀྱིས་བླངས་གྱུར་ན། །དེ་ནི་ཕྱིར་ཡང་འདོད་ཡོན་བསྟེན་  
པར་འགྱུར། །བཅོམ་ལྡན་འདས་ཀྱིས་ཐག་རིང་པོ་ཁོ་ན་ནས་ཀུན་ཏུ་རྒྱུ་མ་དུ་ལ་གཟིགས་པ་དང། ཀུན་ཏུ་རྒྱུ་མ་དུས་བཅོམ་ལྡན་འདས་གཟིགས་པ་མཐོང་ངོ། །མཐོང་ནས་ཀྱང་ཆུང་མ་ལ་སྨྲས་པ་བཟང་མོ་  
འདི་ནི། བུ་མོའི་མག་པ་ལྟ་བ་ཡིན་ནོ། །དེས་ཀྱང་ཚིགས་སུ་བཅད་དེ་སྨྲས་པ། ཆགས་པའི་མི་ནི་རིག་རིག་ལྟ་བར་བྱེད། །སྡང་བའི་མི་ནི་དུག་དྲག་སྦྲུལ་བཞིན་ལྟ། །རྨོངས་པའི་མི་ནི་མུན་ཁྲོད་རྟོག་  
བཞིན་ལྟ། །ཤིན་ཏུ་ཆགས་བྲལ་གཉའ་ཤིང་ཙམ་དུ་ལྟ། ཁྱིམ་ཐབ་དེ་ནི་གཞོན་ནུ་མི་སྟེན་གྱི། ཕྱིར་ལོག་རང་གི་སྡུམ་པ་ཉིད་དུ་འདོང། །དེས་ཀྱང་ཚིགས་སུ་བཅད་པ་སྨྲས་པ། ཀྱེ་མ་བུར་མ་བཀྲ་མི་ཤིས་  
པ་ཁྱོད། །བཀྲ་ཤིས་དུས་སུ་བཀྲ་ཤིས་མ་ཡིན་སྨྲ། །གལ་ཏེ་བརྟུལ་ཞུགས་ཐབས་ཀྱིས་བླངས་གྱུར་ན། །དེ་ནི་ཕྱིར་ཡང་འདོད་ཡོན་བསྟེན་པར་འགྱུར། །བཅོམ་ལྡན་འདས་འཆག་པར་མཛད་པ་དང་ཀུན་  
  
  
༄༅། །ཏུ་རྒྱུ་མ་དུས། བཅོམ་ལྡན་འདས་འཆག་པ་མཐོང་ངོ་།མཐོང་ནས་ཀྱང་ཆུང་མ་ལ་སྨྲས། །བཟང་མོ། འདི་ནི། བུ་མོའི་མག་པ་འཆག་པ་ཡིན་ནོ། །དེས་ཚིགས་སུ་བཅད་  
པ་སྨྲས་པ། ཇི་ལྟར་འདི་སྤྱན་ཇི་ལྟར་གཟིགས་པ་དང། །ཇི་ལྟར་འདི་སྐུ་བརྟན་པར་གཤེགས་པ་དང། ཇི་ལྟར་འདི་ཡི་སྒྲོས་དང་ཞལ་དག་ནི། །རྡུལ་དང་བྲལ་བ་ཉིད་དུ་སྣང་བ་ལས། །ཁྱིམ་ཐབ་དེ་  
ནི་གཞོན་ནུ་མི་སྟེན་གྱི། །ཕྱིར་ལོག་རང་གི་སྡུམ་པ་ཉིད་དུ་འདོང། །དེས་ཀྱང་ཚིགས་སུ་བཅད་པ་དག་སྨྲས་པ། ཀྱེ་མ་བུར་མ་བཀྲ་མི་ཤིས་པ་ཁྱོད། །བཀྲ་ཤིས་དུས་སུ་བཀྲ་ཤིས་མ་ཡིན་སྨྲ། །  
གལ་ཏེ་བརྟུལ་ཞུགས་ཐབས་ཀྱིས་བླངས་གྱུར་ན། །དེ་ནི་ཕྱིར་ཡང་འདོད་ཡོན་བསྟེན་པར་འགྱུར། །གནས་འཇོག་གསེར་མདོག་ཨོ་ཏ་ལ་དག་ཀྱང། །བུ་ཡི་དོན་དུ་འདོད་པས་རྨོངས་གྱུར་ཏེ། །འདི་  
ནི་ཆོས་བཞིན་ཕུལ་བས་ཐུབ་རྣམས་ཀྱིས། །རྟག་པར་རྒྱུན་ཏུ་བུ་དག་བསྐྱེད་པར་འགྱུར། །དེ་ནས་ཀུན་ཏུ་རྒྱུ་མ་དུས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་འདི་སྐད་  
ཅེས་གསོལ་ཏོ། །བདག་གི་བུ་མོ་དམ་པ་གཟུགས་ལྡན་ཞིང། །དར་བབ་བརྒྱན་པ་འདོད་པ་དོན་གཉེར་བ། །ཁྱོད་ལ་འབུལ་བ་འདི་ལ་ཁྱོད་གཟིགས་ཤིང། །མཁའ་ལ་དགུང་ཟླ་སྨིན་དྲུག་མཇལ་བ་  
ལྟར། །འདི་དང་ལྷན་ཅིག་ལེགས་པར་ཁྱོད་དགྱེས་མཛོད། །བཅོམ་ལྡན་འདས་ཀྱིས་དགོངས་པ། །གལ་ཏེ་ངས་དཔེ་མེད་མ་ལ་རྗེས་སུ་ཆགས་པའི་ཚིག་བརྗོད་ན། དཔེ་མེད་མ་འདོད་ཆགས་ཀྱིས་  
  
  
གནས་ཡོད་པར་འགྱུར་གྱི། བདག་གིས་འདི་ལ་ཁོང་ཁྲོ་བའི་ཚིག་བརྗོད་པར་བྱའོ། །སྙམ་དུ་རིག་ནས་ཚིགས་སུ་བཅད་པ་བཀའ་སྩལ་པ་  
བྲམ་ཟེ་ང་ཡི་བདུད་ཀྱི་བུ་མོ་ནི། །སྲེད་མ་དགའ་བྱེད་དེ་བཞིན་དགའ་མོ་དག། ཕམ་བྱས་འདོད་པ་དག་ལ་ལན་འགའ་ཡང། །ང་ཡིས་འདུན་པའི་སེམས་བསྐྱེད་མ་གྱུར་པས། །བཤང་དང་གཅི་བས་གང་བ་  
འདི་ལ་ནི། །རྐང་པས་རེག་པར་སྤྲོ་བའང་མི་བསྐྱེད་དོ། །མ་དུས་ཚིགས་སུ་བཅད་པ་གསོལ་པ། བདག་གི་བུ་མོ་ཡན་ལག་ཉམས་གྱུར་ཅིང་།འདོད་ལྡན་ཡོན་ཏན་བྲལ་བར་གཟིགས་སམ་ཅི། །ཇི་སླད་  
འདོད་སྤྱོད་ཡིད་འོང་གཟུགས་དག་ལ། །འདུན་དྲག་བགྱིད་ལྟར་འདི་ལ་ཁྱོད་མི་མཛད། །བཅོམ་ལྡན་འདས་ཀྱིས་ཀྱང་ཚིགས་སུ་བཅད་པ་དག་བཀའ་སྩལ་པ། བྲམ་ཟེ་རྨོངས་པ་གང་ཞིག་ཡུལ་འདོད་  
པ༑ ༑དེ་ནི་ཁྱོད་ཀྱི་བུ་མོ་འདི་སྒྲུབ་ཅིང། །ཡུལ་ལ་ཆགས་ཤིང་ཁྲོ་བར་ཞུགས་གྱུར་པ། །འདི་ལ་རབ་རྨོངས་སྐྱེ་བོ་ཆགས་བྲལ་མིན། །ང་ནི་སངས་རྒྱས་ཐུབ་གཙོ་མངའ་བདག་སྟེ། །ང་ཡིས་བྱང་ཆུབ་  
བླ་མེད་ཞི་བ་རྙེད། །ཇི་ལྟར་པདྨ་ཆུས་མི་ཆགས་པ་ལྟར་།ཆགས་པ་མེད་པ་ཉིད་དུ་འཇིག་རྟེན་རྒྱུ། །ཨུཏྤ་ལ་སྔོན་པོ་རྫབ་དང་ཆུ་ནང་ན། །རྫབ་དང་ཆུ་ཡིས་གོས་པ་མེད་པ་ལྟར། །བྲམ་ཟེ་དེ་  
བཞིན་ང་ཡང་འཇིག་རྟེན་ན། །འདོད་པ་དག་ལ་རྣམ་གྲོལ་སེམས་ཀྱིས་སྤྱོད། །དེ་ནས་དཔེ་མེད་མ། བཅོམ་ལྡན་འདས་ཀྱི་བཤང་པ་དང། གཅི་བ་ཞེས་བྱ་བའི་ཚིག་གིས་ཀུན་ཏུ་སྤྱད་པས་འདུས་པ་  
  
  
༄༅། །དང་བྲལ་ཏེ་ཡིད་མི་བདེ་བར་གྱུར་ནས་དེའི་འདོད་ཆགས་ཀྱི་ཀུན་ནས་དཀྲིས་པ་གང་ཡིན་པ་དེ་མེད་པར་གྱུར་ཅིང། ཞེ་སྡང་གི་ཀུན་ནས་དཀྲིས་པ་སྐྱེས་པས། རུས་པ་  
དག་སྦོམ་པོར་གྱུར་ཅིང། མིག་གཉིས་ཀྱང་མཆིང་བུ་ལྟ་བུར་གྱུར་ཏོ། །དེའི་ཚེ་ན་རྒན་ཞུགས་ཤིག་བཅོམ་ལྡན་འདས་ཀྱི་སྣམ་ལོགས་ན་འདུག་པར་གྱུར་ཏོ། །དེ་ནས་བཅོམ་ལྡན་འདས་  
ལ་རྒན་ཞུགས་དེས་འདི་སྐད་ཅེས་གསོལ་ཏོ། །ཀུན་ཏུ་གཟིགས་པ་བུད་མེད་བླང་མཛད་དེ། །བཅོམ་ལྡན་འདས་དེ་ནི་བདག་ལ་སྩལ་དུ་གསོལ་།དཔའ་བོ་བདག་གིས་དྲེགས་པས་བརྒྱན་པ་འདི། ཅི་ནས་  
རྗེས་སུ་མཐུན་པར་སྤྱད་པར་བགྱི། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་རྒན་ཞུགས་དེ་ལ་འདི་སྐད་ཅེས་བཀའ་སྩལ་ཏོ། །མི་གཏི་མུག་ཅན་ངའི་མདུན་ན་མ་འདུག་པར་ཕར་སོང་  
ཞིག་དེས་ཁྲོས་ཏེ་ཚིགས་སུ་བཅད་པ་སྨྲས་པ། ཁྱོད་ཀྱི་ལྷུང་བཟེད་འདི་དང་ཆོས་གོས་འདི། །འཁར་བ་རིལ་བ་འདི་ཡང་ཟད་གྱུར་ཅིག། བསླབ་པ་འདི་ཡང་ཇི་ལྟར་མ་མ་ཡི། །ཕང་པར་གཞོན་ནུ་  
འཛིན་ལྟར་རང་སྲེལ་ཅིག་རྒན་ཞུགས་དེས། དེ་སྐད་ཅེས་སྨྲས་ནས་བསླབ་པ་ཕུལ་ཏེ་ཉམས་པའི་ཕྱིར་ཞུགས་ནས་ཀུན་ཏུ་རྒྱུ་མ་དུ་ག་ལ་བ་དེར་སོང་སྟེ་ཕྱིན་ནས་ཀུན་ཏུ་རྒྱུ་མ་དུ་ལ་འདི་སྐད་ཅེས་སྨྲས་  
སོ༑ ༑མ་དུ། དཔེ་མེད་མ་ཁོ་བོ་ལ་བྱིན་ཅིག་དེ་ཁྲོས་ཏེ་སྨྲས་པ་རྒན་ཞུགས། ཁྱོད་ལ་བལྟ་བ་ཡང་མི་སྦྱིན་ན། རེག་པ་ལྟ་སྨོས་ཀྱང་ཅི་དགོས། དེ་སྐད་ཅེས་སྨྲས་པ་དང། རྒན་ཞུགས་དེ་ཀུན་ཏུ་  
  
  
དེས་ཁྲག་ཚ་བ་སྐྱུགས་ནས་དུས་ལ་བབ་སྟེ་སེམས་ཅན་དམྱལ་བ་རྣམས་སུ་སྐྱེས་སོ།། །།འདུལ་བ་རྣམ་པར་འབྱེད་པ། བམ་པོ་དོན་དྲུག་  
པ༑ དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཅོམ་ལྡན་འདས་ཀྱིས་དཔེ་མེད་མ་རྙེད་པ་ན། མ་བཞེས་པ་ལ་གཟིགས། །  
བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ད་ལྟར་དུ་མ་ཟད་དེ། འདི་ལྟར། འདས་པའི་དུས་ན་ཡང་ངས་འདི་རྙེད་པ་ན། མ་བླངས་ཏེ། དེ་ཉོན་ཅིག་དགེ་སློང་དག། སྔོན་བྱུང་བ་རི་བྲག་  
ཅིག་ན། ལྕགས་མགར་ཞིག་འདུག་པ་དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། རྩེ་བར་བྱེད། དགའ་བར་  
བྱེད། དགའ་མགུར་སྤྱོད་པར་བྱེད་པ་དེའི་ཆུང་མ་ལ་དུས་གཞན་ཞིག་ན་སེམས་ཅན་ཞུགས་པར་གྱུར་ནས་དེ་ཟླ་བ་བརྒྱད་དམ་དགུ་འདས་ཏེ་བཙས་པ་ལས། བུ་མོ་གཟུགས་བཟང་བ། བལྟ་ན་སྡུག་པ་  
མཛེས་པ་ཞིག་བྱུང་ནས་དེས་བསྲིངས་ཤིང་བསྐྱེད་དེ་ཆེན་མོར་གྱུར་ཏོ། །ལྕགས་མགར་དེས་བསམ་པ། བདག་གིས་བུ་མོ་འདི་སུ་ལ་ཡང་རིགས་ཀྱི་ཕྱིར་ཡང་མི་སྦྱིན། གཟུགས་ཀྱི་ཕྱིར་ཡང་མི་སྦྱིན་  
ནོར་གྱི་ཕྱིར་ཡང་མི་སྦྱིན་གྱི། འདི་ལྟར། གང་བདག་དང་བཟོ་མཉམ་པའམ། ལྷག་པ་དེ་ལ་བདག་གིས་འདི་སྦྱིན་པར་བྱའོ། །སྙམ་མོ། །ཇི་ཙམ་ན་བྲམ་ཟེའི་ཁྱེའུ་ཞིག་སློང་མོའི་དོན་དུ་དེའི་ཁྱིམ་དུ་ཞུགས་  
  
  
༄༅། །པ་དང། བུ་མོ་དེས་ཟས་ཁྱེར་ཏེ་ཕྱིར་བྱུང་བ་ན། བྲམ་ཟེའི་ཁྱེའུ་དེས་མཐོང་ནས་སྨྲས་པ། བུ་མོ། ཁྱོད་འགའ་ཞིག་ལ་བྱིན་ནམ། འོན་ཏེ་མ་བྱིན། དེས་སྨྲས་པ། བདག་གིས་  
ཕ་ཇི་སྐད་ཟེར་བ་དང་སྦྱར་ན། དེས་བདག་སུ་ལ་ཡང་སྦྱིན་པར་དཀའོ། །ཁྱོད་ཀྱི་ཕ་ཇི་སྐད་ཟེར། བདག་གི་བུ་མོ་འདི་སུ་ལ་ཡང་རིགས་ཀྱི་ཕྱིར་ཡང་མི་སྦྱིན། གཟུགས་ཀྱི་ཕྱིར་ཡང་མི་སྦྱིན། ནོར་  
གྱི་ཕྱིར་ཡང་མི་སྦྱིན་གྱི། འདི་ལྟར་གང་བདག་དང་བཟོ་མཉམ་པའམ། ལྷག་པ་དེ་ལ་བདག་གིས་འདི་སྦྱིན་པར་བྱའོ། །ཞེས་ཟེར་རོ་།ཁྱོད་ཀྱི་ཕས་བཟོ་ཇི་ལྟ་བུ་ཤེས། ཁབ་གང་ཆུའི་སྟེང་ན་  
འཕྱོ་བ་དེ་ལྟ་བུ་ཤེས་སོ། །བྲམ་ཟེའི་ཁྱེའུ་དེས་བསམ་པ། འདི་ལྟར། བདག་འདི་དོན་དུ་མི་གཉེར་མོད་ཀྱི། འདིའི་ང་རྒྱལ་བཅག་པར་བྱའོ། །སྙམ་ནས་དེ་མཁས་པ་ཡིན་པས། དེས་བཟོའི་གནས་དང་  
ལས་ཀྱི་གནས་དེ་དག་ནས་ལྕགས་མགར་གྱི་མགར་སྤྱད་དག་བརྙེས་ཏེ་ཁབ་གང་དག་ཆུའི་སྟེང་ན་འཕྱོ་བ་དེ་ལྟ་བུ་དག་བརྡུངས་ཤིང་ཁབ་སྦོམ་པོ་གཅིག་བརྡུངས་ནས་དེའི་མིག་ཏུ་ཁབ་ཕྲ་མོ་བདུན་བཅུག་ན་དེ་དང་  
ལྷན་ཅིག་ཆུའི་སྟེང་ན་འཕྱོ་བ་བརྡུངས་སོ། །དེ་དེ་དག་བརྡུངས་ནས་ལྕགས་མགར་དེའི་ཁྱིམ་དུ་འོངས་ཏེ་སྨྲས་པ། ཁབ་སུ་ཉོ། ཁབ་སུ་ཉོ་ཞེས་བྱས་པ་དང། བུ་མོ་དེས་མཐོང་ནས་དེས་ཚིགས་སུ་བཅད་  
དེ་སྨྲས་པ། གྲོགས་པོ་ཁྱོད་ནི་སྨྱོས་པའམ། །འོན་ཏེ་སེམས་མེད་གྱུར་པ་ཡིན། །གང་ཕྱིར་ལྕགས་མགར་ཁྱིམ་དུ་ཁྱོད། །ཁབ་དག་ཚོང་དུ་འོངས་པར་གྱུར། །དེས་ཀྱང་ཚིགས་སུ་བཅད་པ་དག་  
  
  
བཟང་མོ་ཁོ་བོ་སྨྱོས་པ་མིན། །སེམས་མེད་གྱུར་པའང་མ་ཡིན་ཏེ། །ང་རྒྱལ་བཅག་པར་བྱ་བའི་ཕྱིར། །ཁོ་བོས་བཟོ་དག་ཉེ་བར་བསྒྲུབས། །གལ་ཏེ་ཁོ་བོའི་བཟོ་འདྲ་བ། །ཁྱོད་ཀྱི་ཕ་  
ཡིས་ཤེས་གྱུར་ན། །ཁྱོད་དང་ནོར་གྱི་རྣམ་པ་ནི། །མང་པོ་གཞན་ཡང་སྦྱིན་པར་གྱིས། །དེས་སྨྲས་པ། ཁྱོད་ཀྱིས་བཟོ་ཇི་ལྟ་བུ་ཤེས། ཁབ་གང་དག་ཆུའི་སྟེང་ན་འཕྱོ་བ་དེ་ལྟ་བུ་དག་ཤེས་སོ། །  
དེས་མ་ལ་སྦྲན་པ། ཡུམ། བཟོ་བོའི་བུ་ཞིག་མཆིས་སོ། །དེས་སྨྲས་པ། འཇུག་ཏུ་ཆུག་ཅིག་དེས་འཇུག་ཏུ་བཅུག་པ་དང། ལྕགས་མགར་གྱི་ཆུང་མས་སྨྲས་པ། ཁྱོད་བཟོ་བོ་ཇི་ལྟ་བུ་ཤེས་  
དེས་སྨྲས་པ་དང། ཁྱིམ་ཐབ་ལ་སྦྲན་པ། རྗེའི་སྲས། བཟོ་བོའི་ཁྱེའུ་འདི་བཟོ་འདི་ལྟ་བུ་འཚལ་ཏོ། །དེས་སྨྲས་པ། གལ་ཏེ་དེ་ལྟར་ན། ཆུ་འོན་ཅིག་དང་བལྟའོ། །དེས་ཆུས་སྣོད་བཀང་སྟེ་ཕུལ་  
བ་དང། དེས་ཁབ་ཅིག་བཅུག་ན། དེ་འཕྱོ་བར་བརྩམས་སོ། །དེ་བཞིན་དུ་ཁབ་གཉིས་པ་དང། གསུམ་པ་ནས་བདུན་པའི་བར་དུ་བཅུག་ན། དེ་ཡང་འཕྱོ་བར་བརྩམས་སོ། །དེས་ཁབ་སྦོམ་པོ་དེ་བཅུག་  
ན༑ དེ་ཡང་འཕྱོ་བར་བརྩམས་སོ། །ཡང་དེར་ཁབ་གཅིག་བཅུག་སྟེ་བཅུག་ན། དེ་ལྟ་ན་ཡང་འཕྱོ་བར་བརྩམས་སོ། །དེ་བཞིན་དུ་ཁབ་གཉིས་པ་དང། གསུམ་པ་ནས་བདུན་པའི་བར་དག་བཅུག་སྟེ་བཅུག་  
ན༑ དེ་ལྟ་ན་ཡང་འཕྱོ་བར་བརྩམས་སོ། །ལྕགས་མགར་གྱིས་བསམ་པ། འདི་བདག་པས་བཟོ་ཆེས་ལྷག་པ་ཡིན་གྱི། འདི་ལ་བུ་མོ་སྦྱིན་ནོ་།སྙམ་དུ་རིག་ནས་བུ་མོ་དེ་རྒྱན་ཐམས་ཅད་ཀྱིས་ཀླུབས་ཏེ་  
  
  
༄༅། །ལག་པ་གཡོན་པས་བཟུང་ནས་ལག་པ་གཡས་པས་རིལ་བ་བཧིང་གར་ཐོགས་ཏེ་བྲམ་ཟེའི་ཁྱེའུ་དེའི་མདུན་དུ་འདུག་ནས་སྨྲས་པ། བྲམ་ཟེའི་ཁྱེའུ། ཁྱོད་ལ་ཁོ་བོས་བུ་མོ་འདི་  
ཆུང་མར་སྦྱིན་ནོ། །དེས་སྨྲས་པ། ཁོ་བོ་འདི་དོན་དུ་མི་གཉེར་ཏེ་འདི་ལྟར་རོ། །ཁོ་བོ་ཁྱོད་ཀྱི་ང་རྒྱལ་བཅག་པར་བྱ་བའི་ཕྱིར་བཟོ་ཉེ་བར་བསྟན་ཏོ། །དགེ་སློང་དག་དེའི་ཚེ་དེའི་དུས་ན་བྲམ་ཟེའི་ཁྱེའུ་  
གང་ཡིན་པ་དེ་ནི། ང་ཉིད་ཡིན་ནོ། །དེའི་ཚེ་དེའི་དུས་ན་ལྕགས་མགར་གང་ཡིན་པ་དེ་ནི། ཀུན་ཏུ་རྒྱུ་མ་དུ་འདི་ཡིན་ནོ། །དེའི་ཚེ་དེའི་དུས་ན་ལྕགས་མགར་གྱི་ཆུང་མ་གང་ཡིན་པ་དེ་ནི། བུར་མ་འདི་ཡིན་  
ནོ༑ ༑དེའི་ཚེ་དེའི་དུས་ན་ལྕགས་མགར་གྱི་བུ་མོ་གང་ཡིན་པ་དེ་ནི་དཔེ་མེད་མ་འདི་ཡིན་ཏེ། དེའི་ཚེ་ཡང་ངས་དཔེ་མེད་མ་འདི་རྙེད་པ་ན། མ་བླངས་ལ། ད་ལྟར་ཡང་ངས་འདི་རྙེད་པ་ན། མ་བླངས་  
སོ༑ ༑ཡང་དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། རྒན་ཞུགས་འདི་དཔེ་མེད་མ་ལ་བརྟེན་ནས་ཚུལ་མ་ལགས་པས་སྡུག་  
བསྔལ་པར་གྱུར་པ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ་དགེ་སློང་དག་ད་ལྟར་དུ་མ་ཟད་དེ། འདི་ལྟར་འདས་པའི་དུས་ན་ཡང་འདི་དཔེ་མེད་མ་ལ་བརྟེན་ནས་བཙུན་མོའི་  
འཁོར་དང་བཅས་པ་ཚུལ་མ་ཡིན་པས་སྡུག་བསྔལ་བར་གྱུར་ཏེ། དེ་ཉོན་ཅིག་དགེ་སློང་དག་སྔོན་བྱུང་བ་རྒྱལ་པོའི་ཕོ་བྲང་སེངྒེ་ལྟ་བུ་ན་རྒྱལ་པོ་སེངྒེའི་རལ་པ་ཅན་གྱིས། རྒྱལ་སྲིད་འབྱོར་  
  
  
བདེ་བ། ལོ་ལེགས་པ། སྐྱེ་བོ་དང་མི་མང་པོས་གང་བ། འཐབ་མོ་དང། འཐབ་པ་དང། ཕྱི་དགྲ་དང། ནང་འཁྲུག་རབ་ཏུ་ཞི་བ། ཆོམ་རྐུན་དང། མུ་གེ་དང། ནད་དང་བྲལ་བ། སཱ་  
ལུ་དང། བུ་རམ་ཤིང་གི་ཕྲེང་བ་དང། བ་ལང་དང། མ་ཧེ་ཕུན་སུམ་ཚོགས་པ་བྱེད་དུ་བཅུག་སྟེ། ཆོས་དང་ལྡན་པ་ཆོས་ཀྱི་རྒྱལ་པོས་ཆོས་ཀྱི་རྒྱལ་སྲིད་བྱེད་དུ་བཅུག་གོ་དེའི་ཚེ་ན་རྒྱལ་པོའི་ཕོ་བྲང་སེངྒེ་  
ལྟ་བུ་ན། དེད་དཔོན་སེངྒེ་ཞེས་བྱ་བ་ཕྱུག་པ། ནོར་མང་བ་ལོངས་སྤྱོད་ཆེ་བ། ཡོངས་སུ་བཟུང་བ་ཡངས་ཤིང་རྒྱ་ཆེ་བ་རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུ་ལ་ནོར་གྱིས་འགྲན་པ་  
ཞིག་འདུག་པ་དེས། རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །རྩེ་བར་བྱེད། དགའ་བར་བྱེད། དགའ་མགུར་  
སྤྱོད་པ་དེའི་ཆུང་མ་ལ་སེམས་ཅན་ཞུགས་པར་གྱུར་ཏོ། །བུད་མེད་ཀྱི་ཡུལ་མཁས་པའི་རང་བཞིན་ཅན་ལ་ལ་མ་འདྲེས་པའི་ཆོས་ལྔ་ཡོད་དོ། །ལྔ་གང་ཞེ་ན། སྐྱེས་པ་ཆགས་པར་གྱུར་པ་ཤེས་  
ཤིང་ཆགས་པ་དང་བྲལ་བ་ཤེས་པ་དང། དུས་ཤེས་ཤིང་ཟླ་མཚན་ཤེས་པ་དང། མངལ་ན་གནས་པ་ཞུགས་པ་ཤེས་པ་དང། གང་ལས་མངལ་ན་གནས་པ་དེ་ཞུགས་པ་ཤེས་པ་དང། ཁྱེའུ་  
ཤེས་ཤིང་བུ་མོ་ཤེས་པ་སྟེ། གལ་ཏེ་ཁྱེའུ་ཡིན་ན། དཀུ་གཡས་པར་བརྟེན་ཅིང་འདུག་ལ། གལ་ཏེ་བུ་མོ་ཡིན་ན། དཀུ་གཡོན་པར་བརྟེན་ཅིང་འདུག་པའོ། །དེ་ཡིད་དགའ་ཞིང་ཡིད་དགའ་ནས་  
  
  
༄༅། །ཁྱིམ་ཐབ་ལ་སྨྲས་པ། རྗེའི་སྲས། མཁྱེན་པར་མཛོད་ཅིག་བདག་ལ་སེམས་ཅན་ཞུགས་པར་གྱུར་པ་ནི། འདི་ལྟར། བདག་གི་དཀུ་གཡས་པར་བརྟེན་ཅིང་མཆིས་པས་  
ངེས་པར་ཁྱེའུ་འགྱུར་རོ། །དེ་ཡང་ཡིད་དགའ་ཞིང་ཡིད་དགའ་ནས་འདི་སྐད་ཅེས། ཁོ་བོ་ཡུན་རིང་ནས་མངོན་པར་འདོད་པ། བུའི་ངོ་མཐོང་བ་དང། ཁོ་བོ་དང་མཐུན་པར་སྐྱེ་ཞིང་མི་མཐུན་པར་མི་  
སྐྱེ་བ་དང། ཁོ་བོའི་བྱ་བ་དག་བྱེད་པ་དང། གསོས་པས་ཕྱིར་གསོ་བ་དང། བགོ་སྐལ་ལ་སྤྱོད་པ་དང། ཁོ་བོའི་རིགས་རྒྱུད་ཡུན་རིང་དུ་གནས་པར་འགྱུར་བ་དང། བདག་ཅག་ཤི་ཞིང་དུས་ལ་  
བབ་པ་དག་ལ་ཉུང་ངུའམ། མང་པོ་ཡང་རུང་བའི་སྦྱིན་པ་དག་བྱིན་ཞིང། བསོད་ནམས་དག་བྱས་ནས་འདི་དེ་གཉིས་གང་དུ་སྐྱེས་བར་འགྲོ་ཞིང་རྗེས་སུ་འགྲོ་བར་གྱུར་ཅིག་ཅེས་མིང་གི་ཡོན་བཤད་  
པ་བྱེད་པར་གྱུར་ཅིག་ཅེས་ཆེད་དུ་བརྗོད་པ་ཆེད་དུ་རྗོད་པར་བྱེད་དོ། །དེ་ལ་སེམས་ཅན་ཞུགས་པར་རིག་ནས་འདི་ལྟ་སྟེ། མངལ་ན་གནས་པ་ཡོངས་སུ་སྨིན་པར་བྱ་བའི་ཕྱིར་སྟེང་གི་ཁང་བཟང་  
གི་གཞིར་གཏོགས་པར་གྲང་པ་ན་གྲང་བའི་ཡོ་བྱད་དག་དང། དྲོ་བ་ན་དྲོ་བའི་ཡོ་བྱད་དག་དང། སྨན་པས་བཅས་པའི་ཟས་ཧ་ཅང་མི་ཁ་བ་དང། ཧ་ཅང་མི་སྐྱུར་བ་དང། ཧ་ཅང་ལན་ཚྭ་མི་  
ཆེ་བ་དང། ཧ་ཅང་མི་མངར་བ་དང། ཧ་ཅང་མི་ཚ་བ་དང། ཧ་ཅང་མི་བསྐ་བ་དང། ཁ་བ་དང། སྐྱུར་བ་དང། ལན་ཚྭ་དང་མངར་བ་དང། ཚ་བ་དང། བསྐ་བ་རྣམ་པར་སྤངས་པའི་ཟས་དག་  
  
  
དོ་ཤལ་དང། སེ་མོ་དོ་དང། རྒྱན་གྱིས་ཀླུབས་པའི་ལུས་ལྷའི་བུ་མོ་དགའ་བའི་ཚལ་ན་རྣམ་པར་སྤྱོད་པ་ལྟ་བུ་དང་ཁྲི་ནས་ཁྲིར་དང། ཁྲིའུ་ནས་ཁྲིའུ་དང། ཤོད་ཀྱིས་གཞིར་མ་འབབ་པ་དང་  
དེ་སྒྲ་ཡིད་དུ་མི་འོང་བ་ཅུང་ཟད་ཀྱང་མི་ཐོས་པར་གནོད་པ་མེད་པ་ཉིད་དུ་རིམ་གྲོ་བྱེད་དུ་འཇུག་གོ་དེ་ཟླ་བ་བརྒྱད་དམ་དགུ་འདས་ཏེ་བཙས་པ་ལས་ཁྱེའུ་གཟུགས་བཟང་བ། བལྟ་ན་སྡུག་པ། མཛེས་པ་  
གསལ་བ། གསེར་གྱི་མདོག་འདྲ་བ། མགོ་གདུགས་ལྟ་བུ་དང་ལྡན་པ་ལག་པ་རིང་བ། དཔྲལ་བའི་དབྱེས་ཆེ་བ། སྨིན་མ་འཛར་བ། སྣའི་གཟེངས་མཐོ་བ་ཞིག་བྱུང་ངོ། །དེའི་ཉེ་དུ་དག་འདུས་ཤིང་ལྷགས་  
ནས་ཉི་མ་བདུན་གསུམ་ཉི་ཤུ་རྩ་གཅིག་ཏུ་བཙས་པའི་བཙས་སྟོན་རྒྱ་ཆེར་བྱས་ནས་ཁྱེའུ་མིང་ཅིར་གདགས་ཞེས་མིང་འདོགས་པར་བྱེད་དོ། །དེའི་ཉེ་དུ་དག་གིས་སྨྲས་པ། གང་གི་ཕྱིར་ཁྱེའུ་འདི་དེད་  
དཔོན་སེངྒེའི་བུ་ཡིན་པ་དེའི་ཕྱིར་ཁྱེའུ་མིང་སིངྒ་ལ་ཞེས་བྱའོ། །ཞེས་དེའི་མིང་སིངྒ་ལ་ཞེས་བྱ་བར་བཏགས་སོ། །ཁྱེའུ་སིངྒ་ལ་མ་མ་བརྒྱད་པོ་བང་ན་འཚོ་བའི་མ་མ་གཉིས་དང། ནུ་མ་སྣུན་  
པའི་མ་མ་གཉིས་དང། དྲི་མ་འཕྱི་བའི་མ་མ་གཉིས་དང། རྩེད་གྲོགས་ཀྱི་མ་མ་གཉིས་ལ་རྗེས་སུ་གཏད་དོ། །དེ་མ་མ་བརྒྱད་པོ་དག་གིས་འོ་མ་དང། ཞོ་དང། མར་དང། ཞུན་མར་དང། མར་གྱི་སྙིང་  
ཁུ་དང། གཞན་ཡང་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་བར་བྱེད། སྐྱེད་པར་བྱེད་ཅིང། རྫིང་ན་གནས་པའི་པདྨ་བཞིན་དུ་མྱུར་དུ་སྐྱེད་པར་བྱེད་དོ། །གང་གི་ཚེ་ཆེན་པོར་གྱུར་པ་  
  
  
༄༅། །དེའི་ཚེ་ཡི་གེ་དང། གྲངས་དང། རྩིས་དང། ལག་རྩིས་དང། དབྱུང་བ་དང། གཞུག་པ་དང། གཞག་པ་ལ་ཉེ་བར་ཞུགས་ནས་དེ་ཡི་གེའི་མཐར་ཕྱིན་ཅིང། འབྱེད་པ་དང། ཀློག་པ་དང་  
མཁས་པ་དང། སྤྱོད་པ་གསལ་བ་དང། བརྟག་པ་བརྒྱད་པོ་འདི་ལྟ་སྟེ། རིན་པོ་ཆེ་བརྟག་པ་དང། གཞི་བརྟག་པ་དང། གོས་བརྟག་པ་དང། ཤིང་རྟ་བརྟག་པ་དང། གླང་པོ་ཆེ་བརྟག་པ་དང། རྟ་བརྟག་པ་དང། བུད་  
མེད་བརྟག་པ་དང། སྐྱེས་པ་བརྟག་པ་ལ་མཁས་པར་གྱུར་ཏོ། །ཕས་དེའི་ཆུང་མའི་འཁོར་གསུམ་པོ་རབ་དང། འབྲིང་དང། ཐ་མ་དག་རྣམ་པར་བཞག་གོ། འདུག་པའི་གནས་གསུམ་པོ་དགུན་གྱི་དང། དཔྱིད་ཀྱི་  
དང༑ དབྱར་ཀྱི་དག་བྱེད་དུ་བཅུག་གོ་སྐྱེད་མོས་ཚལ་གསུམ་པོ་དགུན་གྱི་དང། དཔྱིད་ཀྱི་དང། དབྱར་གྱི་དག་བྱེད་དུ་བཅུག་གོ་དེ་སྟེང་གི་ཁང་བཟང་གི་གཞིར་གཏོགས་པ་ན། སྐྱེས་པ་མེད་པར་སིལ་སྙན་  
གྱིས་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ་།དེས་དུས་གཞན་ཞིག་ན་ཕ་ལ་སྨྲས་པ། ཡབ། བདག་རྒྱ་མཚོ་ཆེན་པོར་འཇུག་པར་ཅི་གནང། དེས་སྨྲས་པ། བུ། རེ་ཞིག་ཁོ་བོ་  
ལ་ནོར་གྱི་རྣམ་པ་མང་དུ་ཡོད་དེ། གལ་ཏེ་ཁྱོད་ཏིལ་དང། འབྲས་དང། རྒྱ་ཤུག་དང། རྒྱ་སྲན་ལ་སོགས་པ་ལ་སྤྱོད་པ་བཞིན་དུ་རིན་པོ་ཆེ་དག་ལ་སྤྱོད་པར་བྱེད་ཀྱང་དེ་ལྟར་ན་ཡང་ཁོ་བོའི་ལོངས་སྤྱོད་སྲབ་  
པ་ཉིད་དང། ཡོངས་སུ་ཟད་པ་དང། ཡོངས་སུ་གཏུགས་པར་མི་འགྱུར་གྱི། དེའི་ཕྱིར་ཇི་སྲིད་དུ་ཁོ་བོ་གསོན་པ་དེ་སྲིད་དུ་ཁྱོད་རྩེ་བར་གྱིས། དགའ་བར་གྱིས། དགའ་མགུར་སྤྱོད་པར་གྱིས་ལ་ཁོ་བོ་འདས་པ་  
  
  
ནོར་སྒྲུབ་པར་གྱིས་ཤིག་དེ་ཡང་དང་ཡང་དུ་སྨྲས་པ། ཡབ། བདག་རྒྱ་མཚོ་ཆེན་པོར་འཇུག་པར་ཅི་གནང། དེས་གདོན་མི་ཟ་བར་དུས་ཀྱིས་འཆུ་བར་ཤེས་ནས་སྨྲས་པ། བུ། དེ་ལྟར་གྱིས་ཤིག་ཇི་ལྟར་  
ཁྱོད་ཀྱིས་འཇིགས་པ་དང། འཇིགས་སུ་རུང་བ་དག་བཟོད་པར་བྱའོ་།དེས་རྒྱལ་པོའི་ཕོ་བྲང་སེངྒེ་ལྟ་བུར་དྲིལ་སྒྲོག་པ་བྱེད་དུ་བཅུག་སྟེ། རྒྱལ་པོའི་ཕོ་བྲང་སེངྒེ་ལྟ་བུ་ན་གནས་པ་དང། ཡུལ་ཐ་དད་པ་ནས་ལྷགས་  
པའི་ཚོང་པ་ཤེས་ལྡན་དག་ཉོན་ཅིག་དེད་དཔོན་སིངྒ་ལ་རྒྱ་མཚོ་ཆེན་པོར་འཇུག་པར་འགྱུར་གྱི། ཁྱེད་ཅག་ལས་གང་དེད་དཔོན་སིངྒ་ལ་དང་ལྷན་ཅིག་ཤོ་གམ་མེད་པ་དང། ལ་གཅན་མེད་པ་དང་གྲུ་བཙས་  
མེད་པར་རྒྱ་མཚོ་ཆེན་པོར་འཇུག་པར་འདོད་པ་དེས་རྒྱ་མཚོ་ཆེན་པོར་འགྲོ་བའི་ཟོང་སྟ་གོན་གྱིས་ཤིག་ཅེས་བསྒོའོ། །ཚོང་པ་ལྔ་བརྒྱས་རྒྱ་མཚོ་ཆེན་པོར་འགྲོ་བའི་ཟོང་སྟ་གོན་བྱས་སོ། །དེ་ནས་དེད་དཔོན་སིངྒ་ལས་  
ཕ་མ་དང། གཞན་ཡང་སྙིང་དུ་སྡུག་ཅིང་འབྲེལ་བའི་རྩ་ལག་དག་ལ་བལྟས་ནས་ཉི་མ་དང། ཚེས་གྲངས་དང། ཡུད་ཙམ་དང་སྦྱོར་བས། དགེ་མཚན་དང། བཀྲ་ཤིས་དང། བདེ་ལེགས་སུ་འགྱུར་བ་བྱས་ནས་  
ཤིང་རྟ་དག་དང། ཁུར་དག་དང། གླེ་བ་དག་དང། སྤྱད་དག་དང། རྔ་མོ་དག་དང། བ་ལང་དག་དང། བོང་བུ་མང་པོ་དག་གིས་རྒྱ་མཚོ་ཆེན་པོར་འགྲོ་བའི་ཟོང་ཁྱེར་ཏེ་ཚོང་པ་ལྔ་བརྒྱའི་འཁོར་དང་ལྷན་ཅིག་འཕགས་  
སོ༑ ༑དེ་མཐར་གྱིས་གྲོང་དང། གྲོང་ཁྱེར་དང། གྲོང་རྡལ་དང་ཡུལ་འཁོར་དང། རྒྱལ་པོའི་ཕོ་བྲང་དག་ཏུ་ཚོང་རྡལ་དག་ལ་རྣམ་པར་ལྟ་ཞིང་འགྲོ་བ་ན། རྒྱ་མཚོ་ཆེན་པོའི་འགྲམ་དུ་ཕྱིན་ཏོ། །དེས་སྙིང་  
  
  
༄༅། །པ་ལྔ་བརྒྱས་གྲུ་སྦྱར་ནས་ཞོ་ཤས་འཚོ་བ་ལྔ་པོ་སྟོབ་པར་བྱེད་པ་དང། སེལ་བར་བྱེད་པ་དང། གྲུ་བ་དང། རྒྱལ་ཆེན་པོ་དང། རླུང་ཡོར་ཐོགས་པ་དག་ཁྲིད་དེ། ལན་གསུམ་དྲིལ་སྒྲོག་  
པ་བྱས་ཏེ་རྒྱ་མཚོ་ཆེན་པོར་འཇུག་པར་བརྩམས་སོ། །དེ་ནས་ཚོང་པ་དེ་དག་འདི་སྙམ་དུ་སེམས་ཏེ། ཤེས་ལྡན་དག་བདག་ཅག་རྒྱ་མཚོ་ཆེན་པོའི་ནང་དུ་དོང་བ་རྣམས་ལ་འདི་ལྟ་སྟེ། ཕན་ཚུན་བདེ་བ་  
ཉིད་ཀྱིས་ངེས་པར་རྒལ་བ་ཤེས་པར་དཀའི། བདག་ཅག་ནོར་སྒྲུབ་པ་དག་གིས་སོ་སོ་སོ་སོ་དག་ནས་ཕོངས་པའི་དོན་དུ་ཆུར་རྐྱལ་བ་དག་ཐོགས་ཏེ་རྒྱ་མཚོ་ཆེན་པོར་འཇུག་པར་བྱའི། །བདག་ཅག་ལས། ཁ་ཅིག་  
གིས་ནི། ཤལ་མ་ལའི་སྤང་ལེབ་དག་བཀུར། ཁ་ཅིག་གིས་ནི། སྔས་ཤིང་བལ་ཅན་དག་བཀུར། ཁ་ཅིག་གིས་ནི། ཀུ་བའི་གཟིངས་དག་བཀུར་ཁ་ཅིག་གིས་ནི། ར་རྐྱལ་དག་བཀུར་རོ། །སྙམ་ནས། དེ་  
ནས་ནོར་སྒྲུབ་པ་དེ་དག་གིས་དེ་ལྟར་སོ་སོར་བརྟགས་ནས། སོ་སོ་སོ་སོ་དག་ནས་ཕོངས་པའི་དོན་དུ་ཆུར་རྐྱལ་པ་ཁ་ཅིག་གིས་ནི། ཤལ་མ་ལའི་སྤང་ལེབ་དག་ཁ་ཅིག་གིས་ནི། སྔས་ཤིང་བལ་ཅན་དག་  
ཁ་ཅིག་གིས་ནི། ཀུ་བའི་གཟིངས་དག་ཁ་ཅིག་གིས་ནི། ར་རྐྱལ་དག་ཁྱེར་ཏེ་རྒྱ་མཚོ་ཆེན་པོར་ཞུགས་སོ། །དེ་དག་རྒྱ་མཚོ་ཆེན་པོའི་ནང་དུ་དོང་བ་ན་ཆུ་སྲིན་ཉའི་རིགས་ཀྱིས་རྒྱ་མཚོའི་གྲུ་བཅག་གོ། དེ་དག་  
རྒྱ་མཚོའི་གྲུ་བཅག་པ་ན། སོ་སོ་སོ་སོ་དག་ནས་ཕོངས་པའི་དོན་དུ་ཆུར་རྐྱལ་བ་ཁྱེར་ཏེ་འོངས་པ་དག་ལ་ཞོན་ཏེ་འདི་ལྟ་སྟེ་ཁ་ཅིག་གིས་ནི། ཤལ་མའི་སྤང་ལེབ་དག་ལ་ཞོན། །ཁ་ཅིག་གིས་ནི་  
  
  
ཁ་ཅིག་གིས་ནི། ཀུ་བའི་གཟིངས་དག་ལ་ཞོན། ཁ་ཅིག་གིས་ནི། ར་རྐྱལ་དག་ལ་ཞོན་ཏེ་ཆུའི་སྟེང་ན་འཕྱོའོ། །དེ་དག་གི་ལས་ཀྱི་རྣམ་པར་སྨིན་པས་བྱང་ཕྱོགས་  
ནས་རླུང་ལངས་ནས། དེས་དེ་དག་ལྷོ་ཕྱོགས་ཀྱི་ལམ་དུ་བདས་པ་དང། ཟངས་གླིང་ན་སྲིན་མོ་ཁྲུང་ཁྲུང་གཞོན་ནུ་མ་ཞེས་བྱ་བ་དག་འཁོད་པ་དེ་དག་ཚོང་པ་གྲུ་ཆག་པ་རྣམས་ལ་གཏམ་སྙན་པ་དང། །  
དགའ་བའི་ཚུལ་གྱིས་སླུ་བར་བྱེད་དོ། །དེ་དག་ལ་རྒྱལ་མཚན་དགའ་བའི་གནས་དང་མཐུན་པ་དང། ཕོངས་པའི་གནས་དང་མཐུན་པ་གཉིས་ཡོད་དེ། ཇི་ཙམ་ན་དགའ་བའི་གནས་དང་མཐུན་པའི་རྒྱལ་མཚན་  
གཡོ་བར་བརྩམས་པ་དང། དེ་དག་གིས་སྨྲས་པ། ཕུ་ནུ་མོ་དག་།དགའ་བའི་གནས་དང་མཐུན་པའི་རྒྱལ་མཚན་གཡོས་པས། ཛམྦུའི་གླིང་པའི་ཚོང་པ་དག་གིས་རྒྱ་མཚོའི་གྲུ་ཆུ་སྲིན་ཉའི་རིགས་ཀྱིས་  
གྲུ་བཅག་སྟེ་འོང་གོར་མ་བཅག་གི། བཙལ་ལོ། །ཞེས་དེ་དག་གིས་རྒྱ་མཚོའི་འགྲམ་དུ་བཙལ་བར་བརྩམས་པ་དང། ཇི་ཙམ་ན་སྐྱེ་བོ་ཕལ་པོ་ཆེའི་ཚོགས་ཆུར་རྐྱལ་བ་སྣ་ཚོགས་དག་གིས་རྐྱལ་ཞིང་འོང་  
བ་མཐོང་ངོ། །མཐོང་ནས་ཀྱང་བདག་ཉིད་གཟུགས་བཟང་མོར་མངོན་པར་སྤྲུལ་ནས་རྒྱན་སྣ་ཚོགས་ཀྱིས་བརྒྱན་ཏེ་ལྷའི་གོས་དང་ཕྲེང་བ་རྒྱུས་ཀླུབས་ནས་རྒྱ་མཚོའི་འགྲམ་ནས་འབོད་པར་བརྩབས་པ། ཇོ་  
བོ་དག་ཚུར་སྤྱོན། བཞིན་བཟང་དག་ཚུར་སྤྱོན། བདག་ཅག་ཁྱིམ་ཐབ་མ་མཆིས་པ་རྣམས་ཀྱི་ཁྱིམ་ཐབ་མཛོད་ཅིག་བདག་པོ་མ་མཆིས་པ་རྣམས་ཀྱི་བདག་པོ་མཛོད་ཅིག་གནས་མ་མཆིས་པ་རྣམས་