  
ཚེ་དང་ལྡན་པ་ཀུན་དགའ་བོས། བཙུན་པ། བཀའ་བཞིན་འཚལ་ཞེས་བཅོམ་ལྡན་འདས་ལས་མཉན་ནས་དགེ་སློང་རྣམས་ལ་སྨྲས་པ། ཚེ་དང་ལྡན་པ་དག་  
བཅོམ་ལྡན་འདས་ཀོ་ས་ལ་དག་ཏུ་ལྗོངས་རྒྱུར་གཤེགས་ཀྱི། ཁྱེད་ཅག་ལས་གང་བཅོམ་ལྡན་འདས་དང་ཐབས་ཅིག་ཀོ་ས་ལ་དག་ཏུ་ལྗོངས་རྒྱུར་འགྲོ་བར་སྤྲོ་བར་དེས་ཆོས་གོས་ཀྱི་ལས་གྱིས་ཤིག་དགའ་  
བོས་ཐོས་ཏེ་ཐོས་ནས་ཀྱང་ཉེ་དགའ་ལ་སྨྲས་པ། ཚེ་དང་ལྡན་པ་ཉེ་དགའ་ཤེས་པར་གྱིས་ཤིག་ཚེ་དང་ལྡན་པ་ཀུན་དགའ་བོས་དགེ་སློང་རྣམས་ལ་ཚེ་དང་ལྡན་པ་དག་ཤེས་པར་གྱིས་ཤིག་བཅོམ་ལྡན་འདས་  
ཀོ་ས་ལ་དག་ཏུ་ལྗོངས་རྒྱུར་གཤེགས་ཀྱི། ཁྱེད་ཅག་ལས་གང་བཅོམ་ལྡན་འདས་དང་ཐབས་ཅིག་ཀོ་ས་ལ་དག་ཏུ་ལྗོངས་རྒྱུར་འགྲོ་བར་སྤྲོ་བ་དེས། ཆོས་གོས་ཀྱི་ལས་ཀྱིས་ཤིག་ཅེས་བསྒོ་ན། གལ་ཏེ་  
བདག་ཅག་འདི་ཉིད་དུ་འདུག་ན་ནི། སྒོ་འཕར་བརྒྱ་དག་འདས་ཏེ། ཅི་ནས་ཀྱང་ལྟོ་དགང་བ་བསྒྲུབ་པར་བྱ་དགོས་སོ། །ཅི་སྟེ་བཅོམ་ལྡན་འདས་དང་ཐབས་ཅིག་ཏུ་འགྲོ་ན་ནི། བཅོམ་ལྡན་འདས་ཀྱིས་སངས་  
རྒྱས་གཤེགས་པ་ལ་ཕན་ཡོན་བཅོ་བརྒྱད་ཡོད་པར་གསུངས་པས། སྲོག་ཆགས་བརྒྱ་སྟོང་ཕྲག་དུ་མ་དག་ཀྱང་བཅོམ་ལྡན་འདས་དང་ཐབས་ཅིག་འགྲོ་བར་འགྱུར་བས། གལ་ཏེ་བཅོམ་ལྡན་འདས་  
དང་ཐབས་ཅིག་འགྲོ་ན། རེ་ཞིག་ཆུ་ཡང་རྙོག་མ་ཅན་དག་བཏུང་དགོས་པར་འགྱུར་ལ། ཤིང་ལྗོན་པའི་དྲུང་དུ་ཡང་གོས་ཐོབ་པར་མི་འགྱུར་གྱི། བདག་ཅག་དགེ་སློང་རབ་ཏུ་བཤེས་པ་འགའ་ཞིག་ཁྲིད་  
  
  
༄༅། །དེ། སངས་རྒྱས་དང། ཆོས་དང། དགེ་འདུན་གྱི་བསྔགས་པ་བརྗོད་ཅིང་མདུན་དུ་དོང་ན། དེ་ལྟ་ན། བདག་ཅག་བདེ་བར་རྒྱུ་བར་འགྱུར་ཞིང། རྙེད་པ་མང་པོ་ཡང་  
འགྲུབ་པར་འགྱུར་རོ། །ཉེ་དགས་སྨྲས་པ། སློབ་དཔོན། རེ་ཞིག་གསེར་གྱི་སྣོད་སྤངས་ཏེ་སའི་སྣོད་ཀྱིས་བསོད་སྙོམས་རྒྱུ་བར་བྱེད་དམ་ཁྱོད་ཀྱི་ལྷན་ཅིག་གནས་པ་ཆོས་ལྟ་བུ་ངོ་ཚ་ཤེས་པ། འགྱོད་  
པ་དང་ལྡན་པ། བསྡམས་པ། བསླབ་པ་འདོད་པ་སུ་ལ་ཡོད། དེས་ཁོ་བོ་མཐོང་བར་ཡང་མི་འདོད་དོ། །སློབ་དཔོན། བཅོམ་ལྡན་འདས་ཀྱིས་བསྡུ་བའི་དངོས་པོ་བཞི་པོ་སྦྱིན་པ་དང། སྙན་པར་སྨྲ་  
བ་དང། དོན་སྤྱོད་པ་དང། དོན་མཐུན་པ་གང་དག་བཀའ་སྩལ་པ་དེ་དག་ལས། སློབ་དཔོན་གྱིས་འགའ་ཞིག་ཡང་དག་པར་བླངས་ཏེ་འཇུག་པར་བྱས་པ་ཡོད་དམ། དེ་ནི། ཐམས་ཅད་ཀྱི་ཐམས་  
ཅད་དུ་མེད་དོ། །དེའི་ཕྱིར་ཁྱོད་ཀྱི་གནས་སྐབས་དེ་ལྟ་བུ་དེར་གྱུར་ཏོ། །ཚེ་དང་ལྡན་པ་ཆོས་ཀྱི་སྣམ་སྦྱར་རྙིང་ནས་དེས་རས་ཡུག་ཆེན་ཞིག་རྙེད་ནས་བསམ་པ། བདག་སོང་ལ་མཁན་པོ་ལ་ཞུས་ཏེ་  
སྣམ་སྦྱར་བཙེམ་པར་བྱའོ། །སྙམ་ནས། དེས་དེ་ཁྱེར་ཏེ་དགའ་བོའི་གན་དུ་འཕགས་པ་དང། དེ་འགྲོ་བ་ན་བསོད་སྙོམས་པ་ཞིག་གིས་མཐོང་ནས་དེས་སྨྲས་པ། ཚེ་དང་ལྡན་པ། ཁྱོད་གར་འགྲོ་  
དེས་སྨྲས་པ། ཁོ་བོའི་སྣམ་སྦྱར་རྙིང་སྟེ། ཁོ་བོས་རས་ཡུག་ཆེན་འདི་རྙེད་པས། བདག་སོང་སྟེ་མཁན་པོ་ལ་ཞུས་ལ་སྣམ་སྦྱར་བཙེམ་པར་བྱའོ། །བསོད་སྙོམས་པས་སྨྲས་པ། གལ་ཏེ་ཁྱོད་  
  
  
སྣམ་སྦྱར་རྙིང་པ་འདི་ཁོ་བོ་ལ་བྱིན་ཅིག་དེ་བཞིན་བྱའོ། །དེ་དགའ་བོའི་གན་དུ་སོང་སྟེ་སྨྲས་པ། མཁན་པོ། བདག་གི་སྣམ་སྦྱར་རྙིང་སྟེ། བདག་གིས་རས་  
ཡུག་ཆེན་འདི་རྙེད་པས་སྣམ་སྦྱར་བཙེམ་པར་ཞུའོ། །ཉེ་དགས་སྨྲས་པ། སློབ་དཔོན། འདི་ནི། དེའི་དུས་ལགས་སོ། །དགའ་བོས་སྨྲས་པ། ཚེ་དང་ལྡན་པ་ཆོས། ཁོ་བོ་ཉིད་ལ་སྣམ་སྦྱར་ཞིག་ཡོད་པ་དེ་ཁོ་  
བོས་ཁྱོད་ལ་སྦྱིན་ནོ། །མཁན་པོ། མི་འཚལ་ཏེ། བདག་གིས་རས་ཡུག་ཆེན་འདི་ཉིད་ལས་སྣམ་སྦྱར་དྲུབས་ཏེ་བཅང་བར་བགྱིའོ། །ཉེ་དགས་སྨྲས་པ། ཚེ་དང་ལྡན་པ་ཆོས། ཁོ་བོས་ཀོ་གཞན་ཐོས་ལ་  
གཞན་མཐོང་སྟེ། ཁོ་བོས་ཁྱོད་ངོ་ཚ་ཤེས་པ། འགྱོད་པ་དང་ལྡན་པ། བསྡམས་པ། བསླབ་པ་འདོད་པ་ཡིན་པར་ཤེས་ཀྱི། ཁོ་བོས་ཁྱོད་འདི་ལྟར་མཁན་པོའི་ཆོས་དང་ལྡན་པའི་ཚིག་གཅོག་པར་མི་ཤེས་  
སོ༑ ༑ཅི་ཁྱོད། མཁན་པོ་དང་མི་མཐུན་པའི་དོན་ཡང་དག་པར་ལེན་པར་བྱེད་དམ། དེ་དགེ་སློང་དབང་ཆེན་པོས་སྨད་པས་ཅང་མི་སྨྲ་བར་འདུག་པ་དང། དགའ་བོས་ཀྱང་དེ་ལ་སྣམ་སྦྱར་བྱིན་ནོ། །དེས་  
དེ་བླངས་ནས་སྨྲས་པ། མཁན་པོ། ཁྱོད་རས་ཡུག་ཆེན་འདི་བཞེས་ཤིག་ཚེ་དང་ལྡན་པ་ཆོས། ཅི། ཁོ་བོས་ཁྱོད་ལ་བརྗེ་བའི་ཕྱིར་སྣམ་སྦྱར་བྱིན་པས་རས་ཡུག་ཆེན་གང་ཁྱོད་ཉིད་ཁྱེར་ཅིག་དེས་  
བསམ་པ། བདག་ལ་ཡོ་བྱད་དོན་མེད་པ་འདིས་ཅི་བྱ། བདག་གིས་རས་ཡུག་ཆེན་འདི་དགེ་འདུན་ལ་དབུལ་བར་བྱ་ཞིང། སྣམ་སྦྱར་རྙིང་པ་འདི་ཡང་བསོད་སྙོམས་པ་དེ་ལ་སྦྱིན་པ་མཁན་པོ་ལ་ཞུའོ། །  
  
  
༄༅། །སྙམ་ནས་སྨྲས་པ། མཁན་པོ། བདག་གིས་རས་ཡུག་ཆེན་འདི་དགེ་འདུན་ལ་དབུལ་བར་བགྱི་ཞིང། སྣམ་སྦྱར་རྙིང་པ་འདི་ཡང་བསོད་སྙོམས་པ་ཞིག་གིས་བསླངས་  
བས་དེ་ལ་སྩལ་བར་བགྱི་བ་མཁན་པོ་ལ་ཞུའོ། །དེ་བཞིན་གྱིས་ཤིག་དེས་རས་ཡུག་ཆེན་དེ་དགེ་འདུན་ལ་ཕུལ་ཞིང། སྣམ་སྦྱར་རྙིང་པ་དེ་ཡང་བསོད་སྙོམས་པ་དེ་ལ་བྱིན་ནོ། །ཕྱི་དེ་ཉིན་པར་དེ་  
སྣམ་སྦྱར་དེ་གྱོན་ཏེ་མཁན་པོའི་རྐང་པ་ལ་ཕྱག་འཚལ་དུ་འོངས་པ་དང། དགའ་བོས་སྨྲས་པ། ཚེ་དང་ལྡན་པ་ཁྱོད་ཤེས་པར་གྱིས་ཤིག་ཚེ་དང་ལྡན་པ་ཀུན་དགའ་བོས། དགེ་སློང་རྣམས་ལ་ཚེ་  
དང་ལྡན་པ་དག་ཤེས་པར་གྱིས་ཤིག་བཅོམ་ལྡན་འདས་ཀོ་ས་ལ་དག་ཏུ་ལྗོངས་རྒྱུར་གཤེགས་ཀྱི། ཁྱེད་ཅག་ལས་གང་བཅོམ་ལྡན་འདས་དང་ཐབས་ཅིག་ཀོ་ས་ལ་དག་ཏུ་ལྗོངས་རྒྱུར་འགྲོ་བར་  
སྤྲོ་བ་དེས། ཆོས་གོས་ཀྱི་ལས་གྱིས་ཤིག་ཅེས་བསྒོ་ན། གལ་ཏེ་བདག་ཅག་འདི་ཉིད་དུ་འདུག་ན་ནི། སྒོ་འཕར་བརྒྱ་དག་འདས་ཏེ་ཅི་ནས་ཀྱང་ལྟོ་དགང་བ་བསྒྲུབ་པར་བྱ་དགོས་སོ། །ཅི་སྟེ་བཅོམ་  
ལྡན་འདས་དང་ཐབས་ཅིག་འགྲོ་ན་ནི། བཅོམ་ལྡན་འདས་ཀྱིས་སངས་རྒྱས་གཤེགས་པ་ལ་ཕན་ཡོན་བཅོ་བརྒྱད་ཡོད་པར་གསུངས་པས། སྲོག་ཆགས་བརྒྱ་སྟོང་ཕྲག་དུ་མ་དག་ཀྱང་བཅོམ་ལྡན་  
འདས་དང་ཐབས་ཅིག་འགྲོ་བར་འགྱུར་བས། གལ་ཏེ་བཅོམ་ལྡན་འདས་དང་ཐབས་ཅིག་འགྲོ་ན། རེ་ཞིག་ཆུ་ཡང་རྙོག་མ་ཅན་དག་བཏུང་དགོས་པར་འགྱུར་ལ། ཤིང་ལྗོན་པའི་དྲུང་དུ་ཡང་གོ་ཐོབ་  
  
  
བདག་ཅག་སངས་རྒྱས་དང། ཆོས་དང། དགེ་འདུན་གྱི་བསྔགས་པ་བརྗོད་ཅིང་མདུན་དུ་དོང་ན། དེ་ལྟ་ན། བདག་ཅག་བདེ་བར་རྒྱུ་བར་འགྱུར་ཞིང། རྙེད་པ་མང་པོ་ཡང་འགྲུབ་པར་འགྱུར་  
རོ༑ ༑མཁན་པོ། བཅོམ་ལྡན་འདས་ཀྱིས་སངས་རྒྱས་གཤེགས་པ་ལ་ཕན་ཡོན་བཅོ་བརྒྱད་མཆིས་པར་བཀའ་སྩལ་པ། གང་དག་ལགས་པ་དེ་དག་མཁན་པོ་ལ་ཉེས་དམིགས་ཁོ་ནར་གྱུར་ཏེ། བདག་ནི་  
རེ་ཞིག་བཅོམ་ལྡན་འདས་ཉིད་དང་ཐབས་ཅིག་མཆིའོ། །དགའ་བོས་སྨྲས་པ། ཁོ་བོ་དང་ལྷན་ཅིག་འདོང་ངོ། །དེས་སྨྲས་པ། བཅོམ་ལྡན་འདས་ཉིད་དང་ལྷན་ཅིག་མཆིའོ། །དགའ་བོས་སྤྱོས་ཏེ་སྨྲས་པ་ངན་  
པ། ཅི། ཁོ་བོས་ཁྱོད་ལ་ཆོས་ལ་ཆོས་ཉིད་བཟང་པོས་སྣམ་སྦྱར་བྱིན་སྙམ་ནས་ཁྱོད་ཁོ་བོ་དང་ལྷན་ཅིག་འགྲོ་བའི་ཕྱིར་བྱིན་པ་ཡིན་ན། གལ་ཏེ་ཁོ་བོ་དང་ལྷན་ཅིག་མི་འགྲོ་ན། སྣམ་སྦྱར་འོན་ཅིག་ཁྱོད་ལ་  
མི་སྦྱིན་ནོ། །ཚེ་དང་ལྡན་པ་ཆོས་ཀྱིས་བསམ་པ། བདག་ལ་ཆོས་གོས་འཕྲོག་པ་ནི། བླའི། བདག་གནས་ངན་ལེན་ཀུན་ཏུ་སྤྱོད་པ་དག་དང་ལྷན་ཅིག་ལྗོངས་རྒྱུར་འགྲོ་བ་ནི། མི་རུང་ངོ། །སྙམ་ནས་དེས་དེ་  
ལ་སྣམ་སྦྱར་ཕྱིར་བྱིན་ནོ། །དེ་ནས་བཅོམ་ལྡན་འདས་དུལ་བ་འཁོར་དུལ་བ་དང་ལྡན་པ། ཞི་བ་འཁོར་ཞི་བ་དང་ལྡན་པ། གྲོལ་བ་འཁོར་གྲོལ་བ་དང་ལྡན་པ། དབུགས་ཕྱིན་པ་འཁོར་དབུགས་ཕྱིན་པ་དང་  
ལྡན་པ། ཐུལ་བ་འཁོར་ཐུལ་བ་དང་ལྡན་པ། དགྲ་བཅོམ་པ་འཁོར་དགྲ་བཅོམ་པ་དང་ལྡན་པ། འདོད་ཆགས་དང་བྲལ་བ་འཁོར་འདོད་ཆགས་དང་བྲལ་བ་དང་ལྡན་པ། མཛེས་པ་འཁོར་མཛེས་པ་དང་  
  
  
༄༅། །ལྡན་པ། ཁྱུ་མཆོག་ལྟར་པ་ལང་གི་ཚོགས་ཀྱིས་ཡོངས་སུ་བསྐོར་བ། གླང་པོ་ཆེ་ལྟར་གླང་པོ་ཆེའི་ཕྲུ་གུའི་ཚོགས་ཀྱིས་ཡོངས་སུ་བསྐོར་བ། སེང་གེ་ལྟར་མཆེ་བ་ཅན་གྱི་  
ཚོགས་ཀྱིས་ཡོངས་སུ་བསྐོར་བ། ངང་པའི་རྒྱལ་པོ་ལྟར་ངང་པའི་ཚོགས་ཀྱིས་ཡོངས་སུ་བསྐོར་བ། ནམ་མཁའ་ལྡིང་ལྟར་བྱའི་ཚོགས་ཀྱིས་ཡོངས་སུ་བསྐོར་བ། བྲམ་ཟེ་ལྟར་སློབ་མའི་ཚོགས་ཀྱིས་  
ཡོངས་སུ་བསྐོར་བ། སྨན་པ་མཁས་པ་ལྟར་ནད་པའི་ཚོགས་ཀྱིས་ཡོངས་སུ་བསྐོར་བ། དཔའ་བོ་ལྟར་རུ་པའི་ཚོགས་ཀྱིས་ཡོངས་སུ་བསྐོར་བ། ས་མཁན་ལྟར་ལམ་དུ་ཞུགས་པའི་ཚོགས་ཀྱིས་  
ཡོངས་སུ་བསྐོར་བ། དེད་དཔོན་ལྟར་ཚོང་པའི་ཚོགས་ཀྱིས་ཡོངས་སུ་བསྐོར་བ། ཚོང་དཔོན་ལྟར་འཁོར་གྱི་ཚོགས་ཀྱིས་ཡོངས་སུ་བསྐོར་བ་མཁར་གྱི་རྒྱལ་པོ་ལྟར་བློན་པའི་ཚོགས་ཀྱིས་ཡོངས་སུ་  
བསྐོར་བ། འཁོར་ལོས་བསྒྱུར་བ་ལྟར་བུ་སྟོང་གི་ཚོགས་ཀྱིས་ཡོངས་སུ་བསྐོར་བ། ཟླ་བ་ལྟར་རྒྱུ་སྐར་གྱི་ཚོགས་ཀྱིས་ཡོངས་སུ་བསྐོར་བ། ཉི་མ་ལྟར་འོད་ཟེར་སྟོང་གི་ཚོགས་ཀྱིས་ཡོངས་སུ་བསྐོར་  
བ༑ ཡུལ་འཁོར་སྲུང་ལྟར་དྲི་ཟའི་ཚོགས་ཀྱིས་ཡོངས་སུ་བསྐོར་བ་འཕགས་སྐྱེས་པོ་ལྟར་གྲུལ་བུམ་གྱི་ཚོགས་ཀྱིས་ཡོངས་སུ་བསྐོར་བ་མིག་མི་བཟང་ལྟར་ཀླུའི་ཚོགས་ཀྱིས་ཡོངས་སུ་བསྐོར་བ་  
གནོད་སྦྱིན་ལྟར་གནོད་སྦྱིན་གྱི་ཚོགས་ཀྱིས་ཡོངས་སུ་བསྐོར་བ་ཐགས་བཟང་རིས་ལྟར་ལྷ་མ་ཡིན་གྱི་ཚོགས་ཀྱིས་ཡོངས་སུ་བསྐོར་བ་བརྒྱ་བྱིན་ལྟར་སུམ་ཅུ་རྩ་གསུམ་པའི་ཚོགས་ཀྱིས་ཡོངས་སུ་  
  
  
ཚངས་པ་ལྟར་ཚངས་རིས་ཀྱི་ཚོགས་ཀྱིས་ཡོངས་སུ་བསྐོར་བ། དབང་པོ་རྣམས་ཤིན་ཏུ་དུལ་བ། སྤྱོད་ལམ་དང་སྤྱོད་པ་མ་འཁྲུགས་པ། ཆུ་གཏེར་ལྟར་ཏིང་ངེ་བ། སྤྲིན་ལྟར་ཆུ་དང་བཅས་པ། གླང་  
པོ་ཆེའི་རྒྱལ་པོ་ལྟར་དྲེགས་པ་དང་བྲལ་བ། སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་ལེགས་པར་བརྒྱན་པ། དཔེ་བྱད་བཟང་པོ་བརྒྱད་ཅུས་སྐུ་རྣམ་པར་མཛེས་པ། འོད་འདོམ་གང་གིས་གཟུགས་ཅན་  
བརྒྱན་པ། ཉི་མ་སྟོང་བས་ལྷག་པའི་འོད་དང་ལྡན་པ། རིན་པོ་ཆེའི་རི་བོ་འགྲོ་བ་ལྟར་ཀུན་ཏུ་བཟང་བ། སྟོབས་བཅུ་དང། མི་འཇིགས་པ་བཞི་དང། མ་འདྲེས་པའི་དྲན་པ་ཉེ་བར་བཞག་པ་གསུམ་དང་  
ཐུགས་རྗེ་ཆེན་པོ་ལྡན་པ། འཇིག་རྟེན་ལ་ཕན་པར་ཞུགས་པ། སྲུང་བ་གཅིག་པུ་པ། ཉག་ཅིག་དཔའ་བ། གཉིས་པ་མེད་པ། གཉིས་སུ་མི་གསུང་བ། ཞི་གནས་དང་ལྷག་མཐོང་གིས་ཞུགས་པ། རིག་  
པ་གསུམ་གསལ་བར་མཛད་པ། བསླབ་པ་གསུམ་ལ་ལེགས་པར་བསླབ་པ་དུལ་བའི་གནས་གསུམ་གྱི་གཞི་ལ་མཁས་པ། ཆུ་བོ་བཞི་ལས་བརྒལ་བ། རྫུ་འཕྲུལ་གྱི་རྐང་པ་བཞིས་སྤྱོད་པའི་གཞི་ལ་  
ལེགས་པར་གནས་པ། བསྡུ་བའི་དངོས་པོ་བཞི་ལ་ཡུན་རིང་པོ་ནས་ཡོངས་སུ་སྦྱང་བ་མཛད་པ། མི་འཇིགས་པ་བཞིས་བསྙེངས་པ་མི་མངའ་བ། ཡན་ལག་ལྔ་སྤངས་པ། འགྲོ་བ་ལྔ་ལས་ཡང་དག་པར་  
འདས་པ། ཡན་ལག་དྲུག་དང་ལྡན་པ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ། རྟག་ཏུ་གནས་པ་དྲུག་གིས་གནས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་ཕྱུག་པ། ལམ་གྱི་ཡན་  
  
  
༄༅། །ལག་བརྒྱད་སྟོན་པ། མཐར་གྱིས་སྙོམས་པར་འཇུག་པ་དགུ་ལ་མཁས་པ། སྟོབས་བཅུའི་སྟོབས་དང་ལྡན་པ། ཕྱོགས་བཅུར་སྙན་པས་ཡང་དག་པར་རྒྱས་པ་བརྒྱ་ཕྲག་  
བཅུར་དབང་བསྒྱུར་བ་ལས་ཁྱད་པར་དུ་འཕགས་པ། འཁོར་ཉན་ཐོས་ཆེན་པོ་ཚེ་དང་ལྡན་པ་ལྟེང་རྒྱས་འོད་སྲུང་དང། ག་ཡ་འོད་སྲུང་དང། ཆུ་ཀླུང་འོད་སྲུང་ལ་སོགས་པ་སྔོན་གྱི་རལ་པ་ཅན་སྟོང་  
དང། ཚེ་དང་ལྡན་པ་ཤཱ་རིའི་བུ་དང། མོའུ་དགལ་གྱི་བུ་ཆེན་པོ་ལ་སོགས་པ་དགེ་སློང་གི་དགེ་འདུན་མང་པོས་མདུན་དུ་བདར་ཏེ་ཀོ་ས་ལ་དག་ཏུ་ལྗོངས་རྒྱུར་གཤེགས་སོ། །སངས་རྒྱས་བཅོམ་ལྡན་འདས་  
ལྗོངས་རྒྱུར་གཤེགས་པ་རྣམས་ནི། ཆོས་ཉིད་ཀྱིས་ན། སྐུ་ཐམས་ཅད་ཀྱིས་གཡས་ཕྱོགས་སུ་གླང་པོ་ཆེའི་ལྟ་ལྟངས་ཀྱིས་ལ་ལས་ལེགས་པར་མ་བགོས་པ་དང། ལེགས་པར་མ་སྦྱངས་པར་མ་གྱུར་  
ཏམ་སྙམ་དུ་རྣམ་པར་གཟིགས་པར་མཛད་པས། བཅོམ་ལྡན་འདས་ཀྱིས་སྐུ་ཐམས་ཅད་ཀྱིས་གཡས་ཕྱོགས་སུ་གླང་པོ་ཆེའི་ལྟ་སྟངས་ཀྱིས་རྣམ་པར་གཟིགས་པ་ན། ཚེ་དང་ལྡན་པ་ཆོས། ཆོས་གོས་  
སྟོད་གཡོགས་སྨད་གཡོགས་དང་བཅས་པས་ལྗོངས་རྒྱུར་འགྲོ་བ་གཟིགས་སོ། །གཟིགས་ནས་ཀྱང་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། དགེ་སློང་དབྱར་གནས་པ་  
རྣམས་ཀྱིས་ཆོས་གོས་ཀྱི་རྙེད་པ་མ་གྲུབ་བམ། བཅོམ་ལྡན་འདས་གྲུབ་བོ། འོ་ན་ཅིའི་ཕྱིར་དགེ་སློང་ཆོས། ཆོས་གོས་སྟོད་གཡོགས་སྨད་གཡོགས་དང་བཅས་པས་ལྗོངས་རྒྱུར་འགྲོ། དེས་སྐབས་དེ་  
  
  
བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དགེ་སློང་དག། དགེ་སློང་ལ་གོས་བྱིན་ནས་འཕྲོག་པར་བྱེད་དམ། བཙུན་པ། འཕྲོག་པར་བགྱིད་  
དོ༑ ༑དེ་ནས་བཅོམ་ལྡན་འདས་ཀྱིས་བྱུང་བ་འདི་དང། གླེང་གཞི་འདི་དང། སྐབས་འདི་ལ་དགེ་སློང་གི་དགེ་འདུན་བསྡུ་བ་མཛད་དོ། །ཞེས་བྱ་བ་ལ་སོགས་པ་སྔ་མ་བཞིན་ནོ། །སངས་རྒྱས་བཅོམ་ལྡན་འདས་  
རྣམས་ནི། མཁྱེན་བཞིན་དུ་རྨེད་པར་མཛད་པ་སྟེ་ཞེས་བྱ་བ་ལ་སོགས་པ་ཡང་སྔ་མ་བཞིན་ཏེ། སངས་རྒྱས་བཅོམ་ལྡན་འདས་ཀྱིས་དགའ་བོ་ལ་རྨས་པ། དགའ་བོ། ཁྱོད་ཀྱིས་དགེ་སློང་ལ་གོས་བྱིན་ནས་  
ཡང་ཕྱིར་འཕྲོག་པ་བདེན་ནམ། བཙུན་པ། མད་དོ། །སངས་རྒྱས་བཅོམ་ལྡན་འདས་ཀྱིས་དགེ་སྦྱོང་གི་ཚུལ་མ་ཡིན་པ། རུང་བ་མ་ཡིན་པ། རྗེས་སུ་མཐུན་པ་མ་ཡིན་པ། ཚུལ་དང་མཐུན་པ་མ་ཡིན་པ་དེ་  
ནི། རབ་ཏུ་བྱུང་བས་བྱ་བ་མ་ཡིན་ནོ། །ཞེས་རྣམ་པར་སྨད་པར་མཛད་དོ། །དེ་ནས་བཅོམ་ལྡན་འདས་ཀྱིས་རྣམ་གྲངས་དུ་མས་རྣམ་པར་སྨད་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་དེ་  
ལྟ་བས་ན། ཕན་ཡོན་བཅུ་ཡང་དག་པར་གཟིགས་པས། འདུལ་བ་ལ་ཉན་ཐོས་རྣམས་ཀྱིས་བསླབ་པའི་གཞི་བཅའ་བར་བྱ་སྟེ་ཞེས་བྱ་བ་ལ་སོགས་པ་སྔ་མ་བཞིན་ནོ། །ངའི་ཉན་ཐོས་རྣམས་ཀྱིས་འདུལ་བ་ལ་  
བསླབ་པའི་གཞི་འདི་ལྟར་གདོན་པར་བྱ་སྟེ། ཡང་དགེ་སློང་གང་དགེ་སློང་ལ་གོས་བྱིན་ནས་དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་འཕྲོག་གམ། འཕྲོག་ཏུ་འཇུག་ཅིང། དེ་ལ་  
  
  
༄༅། །འདི་སྐད་ཅེས། དགེ་སློང་ཁྱོད་ལ་གོས་མི་སྦྱིན་གྱི་ཕྱིར་བྱིན་ཅེས་ཟེར་ན། དགེ་སློང་དེས་ལྷག་མ་ཡོད་པ་ཕྱིར་སྦྱིན་པར་བྱ་ཞིང། བཏང་ན། སྤང་བའི་ལྟུང་བྱེད་དོ། །  
ཡང་དགེ་སློང་གང་ཞེས་བྱ་བ་ནི། ཤཱཀྱའི་བུ་དགའ་བོའམ་གཞན་ཡང་དེ་ལྟ་བུ་གང་ཡིན་པའོ། །དགེ་སློང་ལ་ཞེས་བྱ་བ་ནི་ཆོས་འདི་པའོ། །གོས་ཞེས་བྱ་བ་ནི། བདུན་པོ་བལ་གོས་དང་  
ཤ་ནའི་གོས་དང། ཟར་མའི་གོས་དང། དུ་གུ་ལའི་གོས་དང། རས་བལ་གྱི་གོས་དང། ཀོ་ཏམ་པའི་གོས་དང། ཉི་འོག་གི་གོས་ལས་གང་ཡང་རུང་བའོ། །བྱིན་ནས་ཞེས་བྱ་བ་ནི། ཕྱིར་སྦྱིན་མི་  
དགོས་པར་རོ། །དེའི་འོག་ཏུ་ཞེས་བྱ་བ་ནི། དུས་གཞན་ནོ། །ཁྲོས་འཁྲུགས་རྔམ་པར་འགྱུར་ཏེ། ཡིད་མ་རངས་ནས་ཞེས་བྱ་བ་ནི། ཁྲོ་བ་མ་སངས་པར་རོ། །འཕྲོག་གམ་ཞེས་བྱ་བ་ནི། བདག་ཉིད་  
ཀྱིས་སོ། །འཕྲོག་ཏུ་འཇུག་ཅིང་ཞེས་བྱ་བ་ནི། གཞན་ནོ། །དགེ་སློང་དེས་ཞེས་བྱ་བ་ནི། དགེ་སློང་གང་ཡིན་པ་དེས་སོ། །ལྷག་མ་ཡོད་པ་ཞེས་བྱ་བ་ནི། དེའི་ལྷག་མ་གང་ཡོད་པའོ། །ཕྱིར་སྦྱིན་པར་  
བྱ་ཞིང་ཞེས་བྱ་བ་ནི། གཏང་བར་བྱ་ཞིང་ངོ། །བཏང་ན་ཞེས་བྱ་བ་ནི། ལུས་དང་བྲལ་བར་བྱས་ནའོ། །སྤང་བའི་ལྟུང་བྱེད་དོ། །ཞེས་བྱ་བ་ནི། དངོས་པོ་དེ་སྤངས་ནས་ལྟུང་བྱེད་ཀྱི་ལྟུང་བ་བཤགས་པར་  
བྱ་བ་སྟེ། དེས་ན་སྤང་བའི་ལྟུང་བྱེད་དོ། །ཞེས་གསུངས་སོ། །དེ་ལ་ལྟུང་བར་ཇི་ལྟར་འགྱུར་ཞེ་ན། ལུས་གཡོ་བར་བྱེད་པ་དང་ཚིག་རྗོད་པར་བྱེད་པ་དང། དེ་གཉི་ག་དང་ལྡན་པ་དང། གཞན་དག་  
  
  
།དེ་ལ་ཇི་ལྟར་ལུས་གཡོ་བར་བྱེད་པས་ཤེ་ན། དགེ་སློང་གིས་དགེ་སློང་ལ་གོས་བྱིན་ནས་དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་ལུས་ཀྱིས་རྟུལ་བར་བྱེད་ཅིང་འདྲེན་པར་བྱེད་  
ཁྲིད་པར་བྱེད་ལ། ཚིག་གིས་དགེ་སློང་ཁྱེད་ལ་གོས་མི་སྦྱིན་གྱི་ཕྱིར་བྱིན་ཅེས་ནི། མི་ཟེར་ན། ཇི་སྲིད་དུ་གོས་ཀྱི་གྲྭ་ལུས་ལས་བྲལ་བར་མི་བྱེད་པ་དེ་སྲིད་དུ་ཉེས་བྱས་སུ་འགྱུར་ལ། གོས་ཀྱི་གྲྭ་ལུས་  
ལས་བྲལ་བར་བྱེད་ན། སྤང་བའི་ལྟུང་བྱེད་དུ་འགྱུར་ཏེ། དེ་ལྟར་ལུས་གཡོ་བར་བྱེད་པས་སོ། །ཇི་ལྟར་ཚིག་རྗོད་པར་བྱེད་པས་ཤེ་ན་དགེ་སློང་གིས་དགེ་སློང་ལ་གོས་བྱིན་ནས་དེའི་འོག་ཏུ་ཁྲོས་འཁྲུགས་  
རྔམ་པར་གྱུར་ཏེ། ཡིད་མ་རངས་ནས་དགེ་སློང་ཁྱོད་ལ་གོས་མི་སྦྱིན་གྱི། ཕྱིར་བྱིན་ཅིག། ཅེས་ཚིག་རྗོད་པར་བྱེད་ལ། ལུས་ཀྱིས་རྟུལ་བར་མི་བྱེད་ན། ཇི་སྲིད་དུ་གོས་ཀྱི་གྲྭ་ལུས་ལས་བྲལ་བར་མི་བྱེད་པ་དེ་  
སྲིད་དུ་ཉེས་བྱས་སུ་འགྱུར་ལ། གོས་ཀྱི་གྲྭ་ལུས་ལས་བྲལ་བར་བྱེད་ན། སྤང་བའི་ལྟུང་བྱེད་དུ་འགྱུར་ཏེ། དེ་ལྟར་ཚིག་རྗོད་པས་སོ་།ཇི་ལྟར་དེ་གཉི་ག་དང་ལྡན་པས་ཤེ་ན། དགེ་སློང་གིས་དགེ་སློང་ལ་གོས་  
བྱིན་ནས་དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས། ལུས་ཀྱིས་ཀྱང་རྟུལ་བར་བྱེད་ཅིང། ཚིག་གིས་ཀྱང་དགེ་སློང་ཁྱོད་ལ་གོས་མི་སྦྱིན་གྱི། ཕྱིར་བྱིན་ཅིག་ཅེས་ཟེར་ན། ཇི་སྲིད་དུ་  
གོས་ཀྱི་གྲྭ་ལུས་ལས་བྲལ་བར་མི་བྱེད་པ་དེ་སྲིད་དུ་ཉེས་བྱས་སུ་འགྱུར་ལ། གོས་ཀྱི་གྲྭ་ལུས་ལས་བྲལ་བར་བྱེད་ན། སྤང་བའི་ལྟུང་བྱེད་དུ་འགྱུར་ཏེ། དེ་ལྟར་གཉི་ག་དང་ལྡན་པས་སོ། །ཇི་ལྟར་གཞན་དག་  
  
  
༄༅། །གིས་ཤེ་ན། དགེ་སློང་གིས་དགེ་སློང་ལ་གོས་བྱིན་ནས་དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་དགེ་སློང་འཕྲོག་ཏུ་འཇུག་ན་ཇི་སྲིད་དུ་གོས་  
ཀྱི་གྲྭ་ལུས་ལས་བྲལ་བར་མི་བྱེད་པ་དེ་སྲིད་དུ་གཉི་ག་ལ་ཉེས་བྱས་རེ་རེར་འགྱུར་ལ། གོས་ཀྱི་གྲྭ་ལུས་ལས་བྲལ་བར་བྱེད་ན། གཉི་ག་ལ་སྤང་བའི་ལྟུང་བྱེད་རེ་རེར་འགྱུར་རོ། །དགེ་སློང་གིས་དགེ་  
སློང་ལ་གོས་བྱིན་ནས་དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་དགེ་སློང་མ་འཕྲོག་ཏུ་འཇུག་ན། ཇི་སྲིད་གོས་ཀྱི་གྲྭ་ལུས་ལས་བྲལ་བར་མི་བྱེད་པ་དེ་སྲིད་དུ་གཉི་ག་ལ་ཉེས་བྱས་  
རེ་རེར་འགྱུར་ལ། གོས་ཀྱི་གྲྭ་ལུས་ལས་བྲལ་བར་བྱེད་ན། དགེ་སློང་མ་ལ་ཉེས་བྱས་ཉིད་དུ་འགྱུར་ལ། དགེ་སློང་ལ་སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་དགེ་སློང་ལ་གོས་བྱིན་ནས་དེའི་  
འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་དགེ་སློབ་མ་འཕྲོག་ཏུ་འཇུག་ན། ཇི་སྲིད་དུ་གོས་ཀྱི་གྲྭ་ལུས་ལས་བྲལ་བར་མི་བྱེད་པ་དེ་སྲིད་དུ་གཉི་ག་ལ་ཉེས་བྱས་རེ་རེར་འགྱུར་ལ། གོས་  
ཀྱི་གྲྭ་ལུས་ལས་བྲལ་བར་བྱེད་ན། དགེ་སློབ་མ་ལ་ཉེས་བྱས་ཉིད་དུ་འགྱུར་ལ། དགེ་སློང་ལ་སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་དགེ་སློང་ལ་གོས་བྱིན་ནས་དེའི་འོག་ཏུ་ཁྲོས་འཁྲུགས་རྔམ་  
པར་གྱུར་ཏེ། ཡིད་མ་རངས་ནས་དགེ་ཚུལ་འཕྲོག་ཏུ་འཇུག་ན། ཇི་སྲིད་དུ་གོས་ཀྱི་གྲྭ་ལུས་ལས་བྲལ་བར་མི་བྱེད་པ་དེ་སྲིད་དུ་གཉི་ག་ལ་ཉེས་བྱས་རེ་རེར་འགྱུར་ལ། གོས་ཀྱི་གྲྭ་ལུས་ལས་བྲལ་བར་  
  
  
དགེ་ཚུལ་ལ་ཉེས་བྱས་ཉིད་དུ་འགྱུར་ལ། དགེ་སློང་ལ་སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་དགེ་སློང་ལ་གོས་བྱིན་ནས་དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་དགེ་ཚུལ་  
མ་འཕྲོག་ཏུ་འཇུག་ན། ཇི་སྲིད་དུ་གོས་ཀྱི་གྲྭ་ལུས་ལས་བྲལ་བར་མི་བྱེད་པ་དེ་སྲིད་དུ་གཉི་ག་ལ་ཉས་བྱས་རེ་རེར་འགྱུར་ལ། གོས་ཀྱི་གྲྭ་ལུས་ལས་བྲལ་བར་བྱེད་ན། དགེ་ཚུལ་མ་ལ་ཉེས་བྱས་ཉིད་དུ་  
འགྱུར་ལ། དགེ་སློང་ལ་སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་དགེ་སློང་ལ་གོས་བྱིན་ནས་དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་ཁྱིམ་པ་འཕྲོག་ཏུ་འཇུག་ན་ཇི་སྲིད་དུ་  
གོས་ཀྱི་གྲྭ་ལུས་ལས་བྲལ་བར་མི་བྱེད་པ་དེ་སྲིད་དུ་ཁྱིམ་པ་ལ་བསོད་ནམས་མ་ཡིན་པ་མང་པོ་སྐྱེ་བར་འགྱུར་ཞིང། དགེ་སློང་ལ་ཉེས་བྱས་སུ་འགྱུར་ལ། གོས་ཀྱི་གྲྭ་ལུས་ལས་བྲལ་བར་བྱེད་ན་ཁྱིམ་པ་ལ་  
བསོད་ནམས་མ་ཡིན་པ་ཆེས་མང་དུ་སྐྱེ་བར་འགྱུར་ཞིང། དགེ་སློང་ལ་སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་དགེ་སློང་ལ་གོས་བྱིན་ནས། དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་  
མ་རངས་ནས་ཁྱིམ་པ་མོ་འཕྲོག་ཏུ་འཇུག་ན། ཇི་སྲིད་གོས་ཀྱི་གྲྭ་ལུས་ལས་བྲལ་བར་མི་བྱེད་པ་དེ་སྲིད་དུ་ཁྱིམ་པ་མོ་ལ་བསོད་ནམས་མ་ཡིན་པ་མང་དུ་སྐྱེ་བར་འགྱུར་ཞིང། དགེ་སློང་ལ་ཉེས་བྱས་སུ་འགྱུར་  
ལ༑ གོས་ཀྱི་གྲྭ་ལུས་ལས་བྲལ་བར་བྱེད་ན། ཁྱིམ་པ་མོ་ལ་བསོད་ནམས་མ་ཡིན་པ་ཆེས་མང་དུ་སྐྱེ་བར་འགྱུར་ཞིང། དགེ་སློང་ལ་སྤང་བའི་ལྟུང་བྱེད་དུ་འགྱུར་ཏེ། དེ་ལྟར་གཞན་དག་གིས་སོ། །དོན་གཞན་  
  
  
༄༅། །དང་འདུལ་བའི་ཡོ་བྱད་ཀྱིས་ནི། ལྟུང་བ་མེད་དོ། །ཇི་ལྟར་དོན་གཞན་གྱིས་ཤེ་ན། འདི་ལྟ་སྟེ། སློབ་དཔོན་དང། མཁན་པོའི་ལྷན་ཅིག་གནས་པ་དང། ཉེ་གནས་དག་  
འཇིགས་པ་དང་བཅས་པའི་ཕྱོགས་སུ་དུས་མ་ཡིན་པ་དང། ཆུ་ཀླུང་གི་ཁའམ། ཡུར་པོ་ཆེའི་ཁར་འགྲོ་བ་དེ་དག་ལ་སློབ་དཔོན་དང་མཁན་པོས་ཆོམ་རྐུན་པ་དང། གཡོན་ཅན་དག་གིས་གོས་  
དག་འཕྲོག་པར་གྱུར་ན་མི་རུང་ངོ། །སྙམ་པས་འཕྲོག་གམ་འཕྲོག་ཏུ་འཇུག་པ་སྟེ། དེ་ལྟར་དོན་གཞན་གྱིས་སོ། །ཇི་ལྟར་འདུལ་བའི་ཡོ་བྱད་ཀྱིས་ཤེ་ན། འདི་ལྟ་སྟེ། དགེ་སློང་རྣམས་ཀྱི་ལྷན་ཅིག་  
གནས་པ་དང། ཉེ་གནས་དག་སྡིག་པའི་གྲོགས་པོ་དང། སྡིག་པའི་ཟླ་བོ་དང། སྡིག་པའི་བསྟེན་གྲོགས་དག་དང་ལྷན་ཅིག་སྡིག་པ་བསྟེན་ཅིང་ལམ་དུ་འགྲོ་བར་གྱུར་ན། དེ་དག་ལ་མཁན་པོ་དང་  
སློབ་དཔོན་གྱིས་འདི་དག་སྡིག་པའི་གྲོགས་པོ་དང། སྡིག་པའི་ཟླ་བོ་དང། སྡིག་པའི་བསྟེན་གྲོགས་ལ་བསྟེན་པར་གྱུར་ན་མི་རུང་ངོ་།སྙམ་པས་གོས་དག་འཕྲོག་གམ་འཕྲོག་ཏུ་འཇུག་པ་སྟེ། དེ་  
དེ་ལྟར་འདུལ་བའི་ཡོ་བྱད་ཀྱིས་སོ། །ལས་དང་པོ་པ་དང། སྨྱོས་པ་དང། སེམས་འཁྲུགས་པ་དང། ཚོར་བ་དག་གིས་ཉེན་པ་ལ་ལྟུང་བ་མེད་དོ། །འཕྲོག་པའི་སྤང་བ་སྟེ། ཉི་ཤུ་ལྔ་པ་རྫོགས་སོ།།  
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །རི་བྲག་ཅིག་ན་ཁྱིམ་བདག་དད་པ་དང་ལྡན་པ། བཟང་བ། དགེ་བའི་བསམ་  
  
  
ཁང་རྟ་བབས་མཐོན་པོ་དང་ལྡན་པ། མཐོང་ཁུང་དང། སྐར་ཁུང་དྲ་བ་ཅན་དང། ལན་ཀན་གྱིས་བརྒྱན་པ། སྙིང་དང་མིག་འཕྲོག་པར་བྱེད་  
པ༑ མཐོ་རིས་ཀྱི་ཐེམ་སྐས་སུ་གྱུར་པ། ཁྲི་དང། ཁྲིའུ་དང། ཡོ་བྱད་ཕུན་སུམ་ཚོགས་པ་ཞིག་བྱེད་དུ་བཅུག་སྟེ། དེ་ན་དགེ་སློང་དྲུག་ཅུ་གནས་པ་དེ་དག་ལ་ཁྱིམ་བདག་དེས་ཆོས་གོས་དང། བསོད་སྙོམས་  
ལ་སོགས་པས་མཁོ་བ་སྟོབ་པར་བྱེད་དོ། །དེ་ནས་དུས་གཞན་ཞིག་ན་ཁྱིམ་བདག་དེ་དུས་ཀྱི་ཆོས་དང་ལྡན་པར་གྱུར་ནས་ཁྱིམ་བདག་དེ་ལ་བུ་ཞིག་ཡོད་པ་དེའི་གན་དུ་དགེ་སློང་དེ་དག་དོང་སྟེ་སྨྲས་པ་  
བཞིན་བཟང། ཁྱོད་ཀྱི་ཕས་དགེ་སློང་དྲུག་ཅུ་ལ་ཆོས་གོས་དང་བསོད་སྙོམས་ལ་སོགས་པས་མཁོ་བ་བསྟབས་པ་བྱས་པར་གྱུར་ན། ཁྱོད་ཀྱིས་ཀྱང་ཁོ་བོ་ཅག་དགེ་སློང་དྲུག་ཅུ་ལ་ཆོས་གོས་དང་  
བསོད་སྙོམས་ལ་སོགས་པས་མཁོ་བ་སྟོབ་པར་བྱེད་ནུས་སམ། དེས་སྨྲས་པ། འཕགས་པ་དག། ལ་ལ་ནི། བརྒྱ་ལ་བསྙེན་བཀུར་བྱེད། ལ་ལ་ནི་སྟོང་ལ། ལ་ལ་ནི། འབུམ་ལ་བསྙེན་བཀུར་བྱེད་པ་  
ཡང་ཡོད། ལ་ལས་ནི། བདག་ཉིད་ཀྱང་གསོ་བར་དཀའ་བས་བདག་གིས་རྔོ་མི་ཐོགས་སོ། །དེ་ནས་དགེ་སློང་དེ་དག་གཙུག་ལག་ཁང་དེ་ནས་དོང་ངོ། །རྒན་ཞུགས་རི་བྲག་དེ་ཉིད་ནས་རབ་ཏུ་བྱུང་བ་  
གཉིས་ཤིག། བསོད་སྙོམས་རྒྱུས་ནས་གཙུག་ལག་ཁང་དེ་ཉིད་ན་འཁོད་དོ། །བྱང་ལམ་ནས་དོན་མཐུན་དག་ལྷགས་ནས་དེ་དག་གིས་གཙུག་ལག་ཁང་དེ་ཐག་རིང་པོ་ཁོ་ན་ནས་མཐོང་ནས་དེ་དག་དེར་  
  
  
༄༅། །དོང་སྟེ་ཚིགས་སུ་བཅད་པའི་སྐད་ཀྱིས་མཆོད་རྟེན་ལ་ཕྱག་འཚལ་ནས་གཙུག་ལག་ཁང་དུ་ཞུགས་པ་དང། ཇི་ཙམ་ན་གཙུག་ལག་ཁང་སྟོན་པར་འདུག་ནས་དེ་དག་གིས་བསམ་  
པ༑ དགེ་སློང་དག་ནང་དུ་ཡང་དག་འཇོག་ལ་ཞུགས་སམ། ཡང་ན་ཉིན་མོ་སྤྱོད་དུ་དོང་གོར་མ་ཆག་སྙམ་ནས། དེ་དག་དེ་ན་ཡོངས་སུ་བསྐོར་བ་ན་རྒན་ཞུགས་དེ་གཉིས་མཐོང་ནས་དེ་དག་གིས་དེ་གཉིས་ལ་  
སྨྲས་པ༑ འཕགས་པ་གཉིས། དགེ་སློང་དག་གར་དོང། དེ་གཉིས་ཀྱིས་སྨྲས་པ། བཞིན་བཟང་དག། འདི་ན་དགེ་སློང་དག་མི་འཁོད་དོ་།ཅིའི་སླད་དུ། ཁྱིམ་བདག་གང་གིས་གཙུག་ལག་ཁང་  
འདི་བྱེད་དུ་བཅུག་པ་དེས་དགེ་སློང་དྲུག་ཅུ་ལ་ཆོས་གོས་དང། བསོད་སྙོམས་ལ་སོགས་པས་མཁོ་བ་བསྟབས་པ་བྱས་པར་གྱུར་ཏེ། དེ་དུས་ཀྱི་ཆོས་དང་ལྡན་པར་གྱུར་ནས། དགེ་སློང་རྣམས་ཀྱིས་དེ་  
ལ་བུ་ཞིག་ཡོད་པ་དེའི་གན་དུ་སོང་སྟེ། བཞིན་བཟང་ཁྱོད་ཀྱི་ཕས་དགེ་སློང་དྲུག་ཅུ་ལ་ཆོས་གོས་དང། བསོད་སྙོམས་ལ་སོགས་པས་མཁོ་བ་བསྟབས་པ་བྱས་པར་གྱུར་ན། ཁྱོད་ཀྱིས་ཀྱང་ཁོ་  
བོ་ཅག་དགེ་སློང་དྲུག་ཅུ་ལ་ཆོས་གོས་དང། བསོད་སྙོམས་ལ་སོགས་པས་མཁོ་བ་སྟོབ་པར་བྱེད་ནུས་སམ་ཞེས་སྨྲས་པས། དེ་ན་རེ་འཕགས་པ་དག་ལ་ལ་ནི། བརྒྱ་ལ་བསྙེན་བཀུར་བྱེད་  
ལ་ལ་ནི། སྟོང་ལ། ལ་ལ་ནི། འབུམ་ལ་བསྙེན་བཀུར་བྱེད་པ་ཡང་ཡོད། ལ་ལས་ནི། བདག་ཉིད་ཀྱང་གསོ་བར་དཀའ་བས་བདག་གིས་རྔོ་མི་ཐོགས་སོ། །ཞེས་ཟེར་ནས་དགེ་སློང་དེ་དག་  
  
  
།ཁོ་བོ་ཅག་གཉིས་ནི། བསོད་སྙོམས་རྒྱུས་ནས་གཙུག་ལག་ཁང་འདི་ཉིད་ན་འཁོད་དོ། །དེད་དཔོན་གྱིས་སྨྲས་པ། ཤེས་ལྡན་དག། བདག་ཅག་ཡུན་རིང་པོ་ནས་སྨོན་པ། ཀྱེ་མ་བདག་ཅག་གིས་  
དགེ་འདུན་གྱི་གཙུག་ལག་ཁང་བྱེད་དུ་གཞུག་ཅིང། གཙུག་ལག་ཁང་བྱེད་དུ་བཅུག་ནས་དགེ་སློང་རྣམས་ལ་མཁོ་བ་བསྟབ་པར་བྱའོ་།སྙམ་ན། གཙུག་ལག་ཁང་འདི་ནི། བྱས་ཟིན་པ་ཡིན་  
པས༑ གཙུག་ལག་ཁང་འདི་ཉིད་དུ་དགེ་སློང་རྣམས་ལ་མཁོ་བ་བསྟབ་པར་བྱའོ། །ཞེས་དེས་རས་ཡུག་ཆེན་བཏིང་སྟེ་ཤེས་ལྡན་དག། ཁྱེད་ཅག་ལས་གང་གིས་ཅི་ཡོངས་སུ་བཏང་བ་དེ་འདིར་ཕུལ་ཅིག་  
ཅེས་སྨྲས་པ་དང། དེ་དག་གིས་ཀྱང་ཅི་འབྱོར་པ་དེ་ཕུལ་ནས་དེར་རྙེད་པ་མང་པོ་འདུས་པར་གྱུར་པ་དང། དེད་དཔོན་གྱིས་རྒན་ཞུགས་དེ་གཉིས་ལ་སྨྲས་པ། འཕགས་པ་གཉིས། འདི་ནི། དགེ་སློང་དྲུག་  
ཅུའི་ཟླ་བ་གསུམ་གྱི་བསོད་སྙོམས་ལགས་སོ། །འདི་ནི། བརྒྱད་སྟོན་དང། བཅུ་བཞི་སྟོན་དང། ཉ་སྟོན་གྱི་བསོད་སྙོམས་ལགས་སོ། །འདི་ནི། ན་བའི་རྐྱེན་དང། སྨན་གྱི་ཡོ་བྱད་ལགས་སོ། །འདི་ནི་  
རྙེད་པ་ལགས་སོ། །འདི་ནི། ཆོས་གོས་ཀྱི་ཟོང་ལགས་ཀྱི། དགེ་སློང་བཟང་པོ་དག་སྤྱན་དྲོངས་ཤིག། བདག་ཅག་དབྱར་འདས་ནས་འདིར་མཆིས་ཏེ། དགེ་སློང་བརྒྱ་ལ་མཁོ་བ་བསྟབ་པར་བགྱིའོ། །  
ཞེས་སྨྲས་ཏེ་དོང་ངོ། །རྒན་ཞུགས་གཅིག་གིས་སྨྲས་པ། རྒན་ཞུགས། དགེ་འདུན་གྱི་རྙེད་པ་སུས་སྦ་བར་བྱ། གཅིག་ཤོས་ཀྱིས་སྨྲས་པ། གང་གཞོན་པས་སོ། །དེ་གཉིས་ལས་གང་གཞོན་པས་རྙེད་པ་  
  
  
༄༅། །དེ་སྦས་ནས་དེས་སྨྲས་པ། རྒན་ཞུགས་མཉན་ཡོད་ནས་དགེ་སློང་དག་འབོད་ན། དེར་གང་འགྲོ་བར་བྱ། རྒན་པས་སྨྲས་པ། གང་གཞོན་པ་འགྲོ་བར་བྱའོ། །གཞོན་  
པས་སྨྲས་པ། ཁོ་བོས་རྙེད་པ་སྦས་ཀྱི། ཁྱོད་དེར་སོང་ཞིག་།རྒན་བཤོས་མཉན་ཡོད་དུ་དགེ་སློང་སྦྲོན་དུ་སོང་ངོ། དྲུག་སྡེ་དག་གི་ཀུན་ཏུ་སྤྱོད་པ་ནི། འདིར་བདག་ཅག་གིས་བྲམ་ཟེ་དང། ཁྱིམ་  
བདག་འོངས་ཤིང་ལྷགས་པ་རྣམས་ལ་ཡང་ཆོས་བསྟན་པར་བྱ། རྒོལ་བ་དག་ཀྱང་ཚར་གཅད་པར་བྱ། རང་གི་གྲགས་པ་ཡང་བསྒྲག་པར་བྱའོ། །སྙམ་པས་དྲུག་སྡེ་ལས་གང་ཡང་རུང་བས་  
རྒྱལ་བྱེད་ཀྱི་ཚལ་གྱི་སྒོ་སྟོང་པར་མི་འཇོག་པས་ཚེ་དང་ལྡན་པ་ཉེ་དགའ། རྒྱལ་བྱེད་ཀྱི་ཚལ་གྱི་སྒོ་ན་འཆག་ཅིང་འདུག་པ་དེས། ཐག་རིང་པོ་ཁོ་ན་ནས་རྒན་ཞུགས་མགོ་སྤྲ་བའི་མེ་ཏོག་ལྟར་སྐྱ་བ་  
སྨིན་མ་འཕྱར་བ་ཞིག་འོང་བ་དེ་མཐོང་ནས་དེས་བསམ་པ། དགེ་སློང་གནས་བརྟན་ཞིག་འོངས་པ་འདི། གང་ཡིན་པ་བསུའོ། །སྙམ་ནས་དེས་དེ་ལ་གནས་བརྟན་བྱོན་པ་ལེགས་སོ། བྱོན་པ་ལེགས་  
སོ༑ ༑ཕྱག་འཚལ་ལོ། །ཞེས་སྨྲས་པ་དང། དེ་ན་རེ། སློབ་དཔོན་ཕྱག་འཚལ་ལོ། །ཞེས་ཟེར་ནས་ཉེ་དགས་བསམ་པ། ཀྱེ་མ། འདི་ནི་རྒན་ཞུགས་ཤིག་སྟེ་སློབ་དཔོན་ཡང་མི་ཤེས། མཁན་  
པོ་ཡང་མི་ཤེས་སོ། །སྙམ་ནས་དེས་དེ་ལ་སྨྲས་པ། རྒན་ཞུགས། ག་ལས་འོངས། རི་བྲག་གི་གཙུག་ལག་ཁང་ག་གེ་མོ་ཞིག་ནས་མཆིས་སོ་།རྒན་ཞུགས། ཅི། དེ་གཙུག་ལག་ཁང་ཡིན་  
  
  
འོན་ཏེ་ཕོངས་པ་ཡིན། གཙུག་ལག་ཁང་ནི། ཅི་འདྲ་ཕོང་པ་ནི། ཅི་འདྲ། གང་ན་ཡོ་བྱད་ཐམས་ཅད་དང་ལྡན་པ་ནི་གཙུག་ལག་ཁང་ཡིན་ལ། གང་ན་ཡོ་བྱད་ཐམས་ཅད་དང་བྲལ་བ་ནི། ཕོངས་  
པ་ཡིན་ནོ། །དེ་སྔོན་ནི། ཕོངས་པར་གྱུར་ལ། ད་ནི། གཙུག་ལག་ཁང་དུ་གྱུར་ཏོ། །ཇི་ལྟར་གྱུར། བྱང་ལམ་ནས་དོན་མཐུན་དག་ལྷགས་ནས་དེ་དག་གིས་དེར་དགེ་སློང་དྲུག་ཅུའི་ཟླ་བ་གསུམ་གྱི་བསོད་  
སྙོམས་དང། བརྒྱད་སྟོན་དང། བཅུ་བཞི་སྟོན་དང། ཉ་སྟོན་དང་ན་བའི་རྐྱེན་དང། སྨན་གྱི་ཡོ་བྱད་དང། རྙེད་པ་དང། ཆོས་གོས་ཀྱི་ཟོར་དག་ཕུལ་ནས་འདི་སྐད་ཅེས། འཕགས་པ། དགེ་སློང་བཟང་  
པོ་དག་པོས་ཤིག། བདག་ཅག་ཀྱང་དབྱར་འདས་ནས་འདིར་མཆིས་ཏེ། དགེ་སློང་བརྒྱ་ལ་མཁོ་བ་བསྟབ་པར་བགྱིའོ། །ཞེས་མཆིའོ། །ཉེ་དགས་སྨྲས་པ། འོན་ཏང་ཁྱོད་དགེ་སློང་རྐུར་འོངས་མོད། ལགས་  
སོ༑ རྒན་ཞུགས། ཀོ་ས་ལར་བྱུང་བའི་རྒྱལ་པོ་གསལ་རྒྱལ་དང་བཙུན་མོ་ཕྲེང་ལྡན་མ་དང། རྒྱལ་རིགས་དབྱར་ཚུལ་མ་དང་ཁྱིམ་བདག་མགོན་མེད་ཟས་སྦྱིན་དང། བླ་མཁྱེན་དྲང་སྲོང་བྱིན་དང་  
རྙིང་པ་དང། ཁྱིམ་བདག་གི་ཆུང་མ་རི་དྭགས་འཛིན་གྱི་མ་ས་ག་དང། ལེགས་སྐྱེས་དང། བྲམ་ཟེ་དང་ཁྱིམ་བདག་དད་པ་ཅན་མང་པོ་གཞན་དག་གིས་ཀྱང་དགེ་སློང་རྣམས་ལ་ཡོ་བྱད་ཐམས་ཅད་ཀྱིས་  
བསྙེན་བཀུར་བྱས་ཤིང། དགེ་འདུན་གྱི་གནས་བརྟན་ཉི་མ་རེ་རེ་ཞིང་ཡོན་བཤད་པ་བྱེད་པ་ན་ཡང་གནས་འདིར་དགེ་སློང་གང་དག་མ་འོངས་པ་དེ་དག་ཀྱང་འོང་བར་འགྱུར་ཞིང། འོངས་པ་དག་ཀྱང་མངོན་  
  
  
༄༅། །པར་དགའ་བར་གྱུར་ཅིག་ཅེས་ཟེར་ལ། དེ་དག་ཀྱང་འདི་ལྟ་སྟེ། ཆོས་གོས་དང། བསོད་སྙོམས་དང། གནས་མལ་དང། ན་བའི་རྐྱེན་སྨན་གྱི་ཡོ་བྱད་དག་གིས་བྲེལ་  
བ་མེད་ཅིང། བཅོམ་ལྡན་འདས་ཀྱང་མངོན་སུམ་དུ་ཆོས་སྟོན་པར་མཛད་པས། འདི་ན་ཆོས་ཀྱི་ལོངས་སྤྱོད་དང། ཟང་ཟིང་གི་ལོངས་སྤྱོད་ཕུན་སུམ་ཚོགས་པ་ཡིན་པས། གལ་ཏེ་དགེ་སློང་རྣམས་ཀྱིས་  
ཁྱོད་དགེ་སློང་རྐུར་འདིར་འོངས་པར་ཤེས་པར་གྱུར་ན། ཁྱོད་གནས་ནས་དབྱུང་བའི་ལས་བྱེད་པར་འགྱུར་བ་གང་ཡིན་པ་དེ་ལྟ་བུའི་གནས་ཡོད་པར་འགྱུར་གྱི། དགེ་སློང་གཞན་ལ་དེ་སྐད་མ་ཟེར་  
ཅིག་འདི་ལྟར། ཁོ་བོ་ཅག་མི་དྲུག་རེ་རེ་ལ་ཡང་འཁོར་བཅུ་བཅུ་ཡོད་པས་ཁྱོད་ལ་སྙིང་བརྩེ་བའི་ཕྱིར་འོང་ངོ། །སློབ་དཔོན། བདག་བཅོམ་ལྡན་འདས་ཀྱི་ཞབས་ལ་ཕྱག་འཚལ་དུ་མཆིས་ཏེ་སླད་  
ཀྱིས་མཆིའོ། །ཉེ་དགས་བསམ་པ། ལྷུང་བཟེད་ནག་པོ་ཅན་འགའ་ཞིག་གིས་འདི་མཐོང་ཞིང། དེ་ཐོས་ནས་དང་པོ་ཁོ་ནར་འགྲོ་བར་གྱུར་ན་མི་རུང་ངོ། །སྙམ་ནས་སྨྲས་པ། རྒན་ཞུགས། ཁྱོད་ཀྱིས་ལྷ་  
ནི། ཡིད་ཀྱིས་བསྐོར་བ་ཡིན་གྱི། ལུས་ཀྱིས་བསྐོར་བ་མ་ཡིན་ནོ། །ཞེས་བྱ་བ་མ་ཐོས་སམ། བཅོམ་ལྡན་འདས་ཀྱིས་ཀྱང། ཆོས་རྣམས་ཡིད་ཀྱིས་འདྲེན་བྱེད་ཅིང། །ཡིད་གཙོ་ཡིད་ཀྱི་འགྲོས་ཅན་  
ཡིན། །ཞེས་གསུངས་ཀྱི། འདི་ཉིད་ནས་བཅོམ་ལྡན་འདས་ཀྱི་ཞབས་ལ་ཕྱག་འཚོལ་ཅིག་ཅེས་དེས་དེའི་གཉའ་བ་ནས་བཟུང་སྟེ། རྒན་ཞུགས་སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་  
  
  
།དགེ་འདུན་ལ་ཕྱག་འཚལ་ལོ། །ཞེས་གྱིས་ཤིག་ཅེས་འདུད་དུ་བཅུག་གོ་སློབ་དཔོན། སྐོམ་གྱི། ཇེ་སྐོམ་འཐུང་དུ་མཆིའོ་།འདི་ཉིད་དུ་སྡོད་ཅིག་དང། ཁོ་བོས་སྐོམ་གྱིས་ཕོར་བུ་བཀང་སྟེ་  
ཁྱེར་ཏེ་འོང་ངོ། །ཞེས་དེས་སྐོམ་གྱིས་ཕོར་བུ་བཀང་སྟེ་བླུད་ནས་སྨྲས་པ། རྒན་ཞུགས། ད་སོང་ཞིག་ཅེས་དེས་དེ་ཐག་རིང་པོར་བསྐྱལ་ནས་ད་ཕྱིར་མ་ལྡོག་ཅིག་ཅེས་བསྒོས་ཏེ་བདག་ཉིད་ཕྱིར་ལོག་གོ་དྲུག་སྡེ་  
དག་གི་ཀུན་ཏུ་སྤྱོད་པ་ནི། གང་ཅུང་ཟད་ཅི་ཐོས་པ་དེ་ཕྱེ་མ་རེད་ཀྱི་དུས་ཀྱི་ཚེ་གཅིག་ཏུ་འདུས་ནས་ཕན་ཚུན་རྗོད་པར་བྱེད་པ་ཡིན་པས། ཉེ་དགའ་གཙུག་ལག་ཁང་དུ་སོང་སྟེ་དྲུག་སྡེ་རྣམས་ལ་སྨྲས་པ། ཚེ་  
དང་ལྡན་པ་དག་བདག་ཅག་གིས་ཡུན་ཇི་སྲིད་ཀྱིས་བྲེལ་བ་སྤང་བར་བྱ། ཁྱོད་ཀྱིས་ཐོས་པ་ཅུང་ཞིག་ཡོད་དམ། ཡོད་དེ། རི་བྲག་གི་གཙུག་ལག་ཁང་ག་གེ་མོ་ཞིག་ཏུ་བྱང་ལམ་ནས་དོན་མཐུན་དག་  
ལྷགས་ནས་དེ་དག་གིས་དེར་དགེ་སློང་དྲུག་ཅུའི་དབྱར་ཟླ་བ་གསུམ་གྱི་བསོད་སྙོམས་དང། བརྒྱད་སྟོན་དང། བཅུ་བཞི་སྟོན་དང། ཉ་སྟོན་དང། ན་བའི་རྐྱེན་དང། སྨན་གྱི་ཡོ་བྱད་དང། རྙེད་པ་དང་  
ཆོས་གོས་ཀྱི་ཟོང་དག་ཕུལ་གྱི། དེར་དོང་ངོ། །ཅི། དེ་ཉིད་དུ་དབྱར་གནས་པར་བྱ་བའམ། མི་བྱ་སྟེ། འདི་ལྟར། དབྱར་གྱི་ནང་ཉིད་དུ་དེ་དག་ཟོས་ཏེ། འདི་ཉིད་དུ་འོངས་ལ་དབྱར་ཕྱི་མ་ཉེ་བར་སྒྲུབ་  
པའི་དུས་སུ་གནས་པར་ཁས་བླང་བར་བྱའོ། །དེ་དག་དེར་འོངས་པ་དང། རྒན་ཞུགས་གཉིས་ཀྱིས་དེ་དག་ཐག་རིང་པོ་ཁོ་ན་ནས་འོང་བ་མཐོང་ནས། ཚེ་དང་ལྡན་པ་དག་འོངས་པ་ལེགས་སོ། །འོངས་པ་  
  
  
༄༅། །ལེགས་སོ། །ཞེས་དེ་གཉིས་ཀྱིས་དེ་དག་གི་གནས་ཁང་དག་བསྐོ་ཤིང། གནས་མལ་དང། ཁྲི་དང། ཁྲིའུ་དང། ཆུ་ར་དང་ཕོར་བུ་དང། ཆུ་ཚགས་དང། ལྡེ་  
མིག་ཀྱོག་པོ་དག་ཕོག་གོ་དེ་དག་གིས་བསམ་པ། བདག་ཅག་དོན་གང་གི་ཕྱིར་ལྷགས་པ་དེ། ཇེ་བརྟག་པར་བྱའོ། །སྙམ་ནས་དེ་དག་གིས་སྨྲས་པ། རྒན་ཞུགས་གཉིས། འདིར་རྙེད་པ་ཅི་  
གྲུབ་པ་དག་ཇེ་བལྟའི། འོན་ཅིག་རྒན་ཞུགས་དེ་གཉིས་དྲང་པོའི་རང་བཞིན་ཅན་ཡིན་པས། དེ་གཉིས་ཀྱིས། འདི་ནི། དགེ་སློང་དྲུག་ཅུའི་ཟླ་བ་གསུམ་གྱི་བསོད་སྙོམས་སོ། །འདི་ནི། བརྒྱད་  
སྟོན་ནོ། །འདི་ནི། བཅུ་བཞི་སྟོན་ནོ། །འདི་ནི། ཉ་སྟོན་ནོ། །འདི་ནི། ན་བའི་རྐྱེན་ཏོ། །འདི་ནི། སྨན་གྱི་ཡོ་བྱད་དོ། །འདི་ནི་འདིའི་རྙེད་པའོ། །འདི་ནི། ཆོས་གོས་ཀྱི་ཟོང་ངོ། །ཞེས་རྙེད་པ་དེ་  
དག་ཐམས་ཅད་བསྟན་ཏོ། །དེ་དག་གིས་སྨྲས་པ། ཚེ་དང་ལྡན་པ་དག་རྒན་ཞུགས་སེར་སྣ་ཅན་ཡིན་པས་ཟས་བསོད་པ་སྦྱིན་པར་མི་ནུས་ལ། འདི་ལྟར། རྒན་ཞུགས་འདི་གཉིས་ཀྱིས་དགེ་  
འདུན་ལ་བསྙེན་བཀུར་བྱས་པས་ཡོངས་སུ་སྤངས་པ་སྦྱིན་ནོ། །ཞེས་དེ་དག་གིས་དེ་གཉིས་ལ་ཡོངས་སུ་སྤངས་པ་བྱིན་ནས་དེ་གཉིས་ཀྱིས་ཀྱང་བདག་ཅག་གཉིས་ཀྱིས་ཡོངས་སུ་སྤངས་པ་  
ཐོབ་བོ། །ཞེས་དགའ་བར་གྱུར་ཏོ། །དེ་དག་གིས་སྨྲས་པ། ཚེ་དང་ལྡན་པ་དག། དགེ་སློང་ལྟོ་འདུན་ཅན་འགའ་ཞིག་ལ་བཅོལ་ན། དགེ་འདུན་ལ་ཉི་མ་རེ་རེ་ཞིང་བཅའ་བ་རྣམ་པ་བཅོ་བརྒྱད་དང་  
  
  
ལེགས་པར་སྦྱར་བའི་བཏུང་བ་ཡང་འབྲིམ་པར་འགྱུར་རོ། །ཞེས་དེ་དག་གིས་དགེ་སློང་ལྟོ་འདུན་ཅན་ཞིག་ལ་བཅོལ་བ་དང། དེས་དེ་དག་ལ་ཉི་མ་  
རེ་རེ་ཞིང་བཅའ་བ་རྣམ་པ་བཅོ་བརྒྱད་དང། ཚོད་མ་སྣུམ་བག་ཅན་མང་པོ་སྣ་ཚོགས་དག་དང། ལེགས་པར་སྦྱར་བའི་བཏུང་བ་ཡང་འབྲིམ་པར་བྱེད་པས་དུས་ཅུང་ཟད་ཅིག་གིས་བསོད་སྙོམས་ཐམས་  
ཅད་སྤྱད་པ་དང། དགེ་བསྐོས་ཀྱིས་རྒན་པའི་མཐའ་ལོགས་སུ་འདུག་སྟེ་སྨྲས་པ། ཚེ་དང་ལྡན་པ་དག་ད་ནི། དགེ་འདུན་གྱིས་གདུགས་གཅིག་ཁོ་ནའི་སྤྱི་བུངས་ཤིག་མཆིས་སོ། །དེ་དག་གིས་སྨྲས་པ་  
ཚེ་དང་ལྡན་པ་དག། གང་དག་བསླབ་པ་ཡང་དག་པར་མ་བླངས་པ་དེ་དག་ནི། བརྒྱད་སྟོན་དང། བཅུ་བཞི་དང། ཉ་སྟོན་བྱེད་ཀྱི་བདག་ཅག་བསླབ་པ་ཡང་དག་པར་བླངས་པ་དག་དེ་མི་བྱེད་ཀྱི། དེ་  
ཡང་བཟའོ། །ཞེས་དེ་དག་གིས་དེ་ཡང་ཟོས་པ་དང། དགེ་བསྐོས་ཀྱིས་ཡང་རྒན་པའི་མཐའ་ལོགས་སུ་འདུག་སྟེ་སྨྲས་པ། ཚེ་དང་ལྡན་པ་དག། ད་ནི། དགེ་འདུན་གྱི་གདུགས་གཅིག་ཁོ་ནའི་སྤྱི་  
བུངས་ཤིག་མཆིས་སོ། །དྲུག་སྡེ་དག་གིས་སྨྲས་པ། ཚེ་དང་ལྡན་པ་དག། ཇི་སྲིད་དུ་ཉེ་བར་ལེན་པའི་ཕུང་པོ་ལྔ་འཚོ་བ་དེ་སྲིད་དུ་བདག་ཅག་རྟག་ཏུ་ནད་པ་ཡིན་པས། ན་བའི་སྨན་དེ་ཡང་བཟའོ་།ཞེས་  
དེ་དག་གིས་དེ་ཡང་ཟོས་ནས། དེ་དག་གིས་སྨྲས་པ། ཚེ་དང་ལྡན་པ་དག་ཁུར་ཡ་གཅིག་ནི། འདུག་པར་དགའ་བ་ཡིན་གྱི། གོས་ཀྱི་རྙེད་པ་འདི་ཡང་བགོས་ལ་ཁུར་དོ་མཉམ་པས། བདེ་བར་འདོང་  
  
  
༄༅། །བར་བྱའོ། །ཞེས་དེ་དག་གིས་དེ་ཡང་བགོས་པ་དང། དགེ་བསྐོས་ཀྱིས་ཡང་རྒན་པའི་མཐའ་ལོགས་སུ་འདུག་སྟེ་སྨྲས་པ། ད་ནི་དགེ་འདུན་གྱི་གདུགས་གཅིག་  
ཁོ་ནའི་སྤྱི་བུངས་ལས་མ་མཆིས་སོ། །དེ་དག་གིས་སྨྲས་པ། རྒན་ཞུགས་གཉིས། ཁྱེད་གཉིས་ན་རེ། དགེ་སློང་དྲུག་ཅུའི་ཟླ་བ་གསུམ་གྱི་བསོད་སྙོམས་ཡོད་དོ། །ཞེས་ཟེར་ན། དབྱར་གྱི་  
ནང་དུ་ཟད་པར་གྱུར་ཏོ། །དེ་གཉིས་ཀྱིས་སྨྲས་པ། ཅི། དེ་དག་གིས་བཅའ་བ་རྣམ་པ་བཅོ་བརྒྱད་དང་ཚོད་མ་སྣུམ་བག་ཅན་མང་པོ་སྣ་ཚོགས་དང། ལེགས་པར་སྦྱར་བའི་བཏུང་བ་ཤ་སྟག་  
རིམས་ཤིག་ཅེས་སྨྲས་སམ། དེ་དག་གིས་སྨྲས་པ། རྒན་ཞུགས་གཉིས་གཉའ་བ་སྨད་དེ་སྤྱོད་སྤྱོད་ལ་ད་སྨོད་པར་བྱེད་ཀྱི། ཚེ་དང་ལྡན་པ་དག། འདི་གཉིས་གནས་ནས་དབྱུང་བའི་ལས་  
གྱིས་ཤིག་ཁ་ཅིག་གིས་སྨྲས་པ། རྒན་ཞུགས་གཉིས། མྱུར་དུ་བཟོད་པ་གསོལ་ཅིག་ཕྱིར་བཟོད་པ་གསོལ་ན། ལྟག་པའི་སྤུ་བྱི་བར་འགྱུར་རོ། །དེ་གཉིས་ཀྱིས་བཟོད་པ་གསོལ་བར་བརྩམས་  
པ་དང། ཁ་ཅིག་གིས་སྨྲས་པ། ཚེ་དང་ལྡན་པ་དག། རྒན་ཞུགས་འདི་གཉིས་དྲང་པོའི་རང་བཞིན་ཅན་ཡིན་གྱི། འདི་གཉིས་ལ་བཟོད་པ་གྱིས་ཤིག་དེ་དག་གིས་སྨྲས་པ། རྒན་ཞུགས་  
གཉིས་བཟོད་པར་བྱའོ། །རི་བྲག་འདི་ན་མ་དད་པ་མང་པོས་འདིར་བསོད་སྙོམས་ཀྱང་མི་རྙེད་ཀྱི། གལ་ཏེ་ལྷག་རོལ་ཅུང་ཟད་ཡོད་ན་དེ་ཡང་བྱིན་ཅིག་འོན་ཏེ་མེད་ན་ནི། ཁོ་བོ་ཅག་འདོང་  
  
  
།ཚེ་དང་ལྡན་པ་དག། ཅི་ཡང་མེད་ཀྱི། དེངས་ཤིག་དེ་དག་དེ་ནས་དོང་སྟེ་མཉན་ཡོད་དུ་སོང་ནས་དེ་དག་དེར་ཕྱིན་པ་དང་དབྱར་ཕྱི་མར་གནས་པར་ཁས་བླངས་སོ། །དབྱར་འདས་པ་དང་དོན་མཐུན་དེ་དག་  
ཡང་ལྷགས་ནས། དེ་དག་གིས་དེ་བཞིན་དུ་ཚིགས་སུ་བཅད་པའི་སྐད་ཀྱིས་མཆོད་རྟེན་ལ་ཕྱག་འཚལ་ཏེ། གཙུག་ལག་ཁང་དུ་ཞུགས་པ་དང། ཇི་ཙམ་ན་གཙུག་ལག་ཁང་སྟོང་པར་མཐོང་ནས་  
དེ་དག་གིས་བསམ་པ། དགེ་སློང་དག་ནང་དུ་ཡང་དག་འཇོག་ལ་ཞུགས་སམ། ཉིན་མོ་སྤྱོད་དུ་དོང་གོར་མ་ཆག་སྙམ་ནས་དེ་དག་དེ་ན་ཡོངས་སུ་བསྐོར་བ་ན། རྒན་ཞུགས་དེ་གཉིས་མཐོང་ནས་དེ་དག་  
གིས་སྨྲས་པ། འཕགས་པ་གཉིས། དགེ་སློང་དག་གར་དོང། བཞིན་བཟང་དག། འདི་ན་དགེ་སློང་དག་མི་འཁོད་དོ། །འཕགས་པ་གཉིས་བདག་ཅག་གིས་དགེ་སློང་དྲུག་ཅུའི་ཟླ་བ་གསུམ་  
གྱི་བསོད་སྙོམས་མ་ཕུལ་ལམ། དེ་གཉིས་ཀྱིས་སྨྲས་པ། དགེ་སློང་དག་ལྷགས་པར་གྱུར་ནས། དེ་དག་གིས་དབྱར་གྱི་ནང་ཉིད་དུ་ཐམས་ཅད་ཟོས་ཏེ་དོང་ངོ། །ཁྱེད་གཉིས་ཀྱིས་དགེ་སློང་གང་  
དག་ཁྲིད་དེ་འོངས། དྲུག་སྡེ་དག་གོ་འཕགས་པ་གཉིས། ཁྱེད་གཉིས་རྒྱ་མཚོ་ཆེན་པོར་དོང་ནས་ནོར་བུ་མཆིང་བུ་དག་ཁྱེར་ཏེ་འོངས་སོ། །དེ་ན་དགེ་སློང་གཞན་དག་མེད་དམ། ཅི་ན་དྲུག་སྡེ་  
དག་ཁྲིད་དེ་འོངས། དེ་དག་ཤཱཀྱའི་བུའི་དགེ་སྦྱོང་རྣམས་ཀྱི་དགེ་སྦྱོང་གི་ཚུལ་ནི། ཚིག་གོ་བྲམ་ཟེའི་ཚུལ་ནི། ཚིག་སྟེ། འདི་ལྟར། བདག་ཅག་གི་དད་པའི་མྱུ་གུ་སྐྱེས་མ་ཐག་ཏུ་བཅོམ་མོ། །  
  
  
༄༅། །ཞེས་སྨོད་པར་བྱེད། འཕྱར་ཁ་གཏོང་བར་བྱེད། ཁ་ཟེར་བར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །དེ་ནས་བཅོམ་ལྡན་  
འདས་ཀྱིས་བྱུང་བ་འདི་དང། གླེང་གཞི་འདི་དང། སྐབས་འདི་ལ་དགེ་སློང་གི་དགེ་འདུན་བསྡུ་བ་མཛད་དོ། །ཞེས་བྱ་བ་ལ་སོགས་པ་སྔ་མ་བཞིན་ནོ། །སངས་རྒྱས་བཅོམ་ལྡན་འདས་རྣམས་ནི་  
མཁྱེན་བཞིན་དུ་རྨེད་པར་མཛད་པ་སྟེ་ཞེས་བྱ་བ་ལ་སོགས་པ་ཡང་སྔ་མ་བཞིན་ཏེ། སངས་རྒྱས་བཅོམ་ལྡན་འདས་ཀྱིས་དགེ་སློང་དྲུག་སྡེ་དག་ལ་རྨས་པ། དགེ་སློང་དག། ཁྱེད་ཀྱིས་དབྱར་  
གྱི་རྙེད་པ་དབྱར་གྱི་ནང་དུ་བགོས་པ་བདེན་ནམ། བཙུན་པ། མད་དོ། །སངས་རྒྱས་བཅོམ་ལྡན་འདས་ཀྱིས་དགེ་སྦྱོང་གི་ཚུལ་མ་ཡིན་པ། རྗེས་སུ་མཐུན་པ་མ་ཡིན་པ། རུང་བ་མ་ཡིན་པ། ཚུལ་  
དང་མཐུན་པ་མ་ཡིན་པ་དེ་ནི། རབ་ཏུ་བྱུང་བས་བྱ་བ་མ་ཡིན་ནོ་།ཞེས་རྣམ་པར་སྨད་པར་མཛད་དོ། །དེ་ནས་བཅོམ་ལྡན་འདས་ཀྱིས་རྣམ་གྲངས་དུ་མས་རྣམ་པར་སྨད་ནས་དགེ་སློང་རྣམས་ལ་  
བཀའ་སྩལ་པ། དགེ་སློང་དག། དེ་ལྟ་བས་ན། ཕན་ཡོན་བཅུ་ཡང་དག་པར་གཟིགས་པས། འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བར་བྱ་སྟེ་ཞེས་བྱ་བ་ལ་སོགས་པ་སྔ་མ་  
བཞིན་ནོ། །འདུལ་བ་ལ་ཉན་ཐོས་རྣམས་ཀྱིས་བསླབ་པའི་གཞི་འདི་ལྟར་གདོན་པར་བྱ་སྟེ། དེ་ལྟ་བས་ན། དགེ་སློང་རྣམས་ཀྱིས་དབྱར་གྱི་རྙེད་པར་དབྱར་གྱི་ནང་དུ་བགོ་བར་མི་བྱའོ། །དགེ་སློང་  
  
  
བྱེད་ན། འགལ་ཚབས་ཅན་དུ་འགྱུར་རོ། །ཞེས་བཅོམ་ལྡན་འདས་ཀྱིས་འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་དེ་ལྟར་བཅའ་བར་  
མཛད་དོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན་དགེ་སློང་མ་སྐྱེ་རྒུའི་བདག་མོ་ཆེན་མོ་གོའུ་ཏ་མི་དང་  
ཆོས་སྦྱིན་གཉིས་ལས་སྐྱེ་རྒུའི་བདག་མོ་ཆེན་མོ་གོའུ་ཏ་མི་ནི་སྤོང་བ་མ། འཁོར་ཡང་སྤོང་བ་མ་དང་ལྡན་པ་ཡིན་ལ། ཆོས་སྦྱིན་ནི། མདོ་སྡེའི་མཐའ་པ། འཁོར་ཡང་མདོ་སྡེའི་མཐའ་པ་དང་ལྡན་  
པ་ཡིན་ཏེ། དེ་གཉིས་དབྱར་ཁང་གཅིག་ཏུ་དབྱར་གནས་པར་ཁས་བླངས་ནས་གང་གི་ཚེ་སྐྱེ་རྒུའི་བདག་མོ་ཆེན་མོ་གོའུ་ཏ་མིའི་འཁོར་རྣམ་པར་ལངས་པར་གྱུར་པ་དེའི་ཚེ་ན་ཆོས་སྦྱིན་གྱིས་རང་གི་  
འཁོར་ལ། ནུ་མོ་དག། བཅོམ་ལྡན་འདས་དགེ་སློང་རྣམས་ལ་རབ་ཏུ་འབྱུང་བ་དང་རྫོགས་པར་བསྙེན་པ་དགེ་སློང་མའི་དངོས་པོ་རྗེས་སུ་གནང་བ་གང་ཡིན་པ་དེ་ཐམས་ཅད། སྐྱེ་རྒུའི་བདག་མོ་ཆེན་  
མོ་གོའུ་ཏ་མི་ལ་བརྟེན་པ་ཡིན་ལ། བཅོམ་ལྡན་འདས་ཀྱིས་ཀྱང་གཞན་གྱི་སེམས་སྲུང་བའི་གང་ཟག་ནི། བསོད་ནམས་མང་དུ་བསྐྱེད་པར་བྱེད་དོ། །ཞེས་གསུངས་ཀྱི། ཁྱེད་ཅག་ཀྱང་རེ་ཞིག་མི་རྟག་  
པ་ཉིད་ཡིད་ལ་བྱ་བ་སྒོམས་ཤིག་ཅེས་འདོམས་པར་བྱེད་ཅིང། དེ་དག་ཀྱང་མི་རྟག་པ་ཉིད་ཡིད་ལ་བྱ་བ་སྒོམ་པར་རྩོམ་མོ། །གང་གི་ཚེ་ཆོས་སྦྱིན་གྱི་འཁོར་རྣམ་པར་ལངས་པར་གྱུར་པ་དེའི་ཚེ་ན་སྐྱེ་  
  
  
༄༅། །རྒུའི་བདག་མོ་གོའུ་ཏ་མི་ཡང་རང་གི་འཁོར་ལ། ནུ་མོ་དག་བཅོམ་ལྡན་འདས་ཀྱིས་བསྐལ་པ་གྲངས་མེད་པ་གསུམ་གྱིས་དཀའ་བ་སྤྱོད་པ་བརྒྱ་སྟོང་ཕྲག་དུ་མ་དག་  
གིས་ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པར་མཛད་དེ། བླ་ན་མེད་པའི་མཁྱེན་པ་ཐུགས་སུ་ཆུད་པ་གང་ཡིན་པ་དེ་དག་ཐམས་ཅད་སེམས་ཅན་ལ་ཕན་པའི་རྒྱུ་ཡིན་ལ། བཅོམ་ལྡན་འདས་  
ཀྱིས་ཀྱང་གཞན་གྱི་སེམས་སྲུང་བའི་གང་ཟག་ནི། བསོད་ནམས་མང་པོ་སྐྱེད་པར་བྱེད་དོ། །ཞེས་གསུངས་ཀྱི། ཁྱེད་ཅག་ཀྱང་རེ་ཞིག་མི་རྟག་པ་ཉིད་དང་ལྡན་པའི་མདོ་སྡེའི་མཐའ་དག་ཁ་ཏོན་གྱིས་  
ཤིག་ཅེས་འདོམས་པར་བྱེད་ཅིང། དེ་དག་ཀྱང་མི་རྟག་པ་ཉིད་དང་ལྡན་པའི་མདོ་སྡེའི་མཐའ་དག་ཁ་ཏོན་བྱེད་པར་རྩོམ་མོ། །དགེ་སློང་མ་དག་དེ་ལྟར་ཕན་ཚུན་སེམས་རྗེས་སུ་སྲུང་བས་དགེ་  
བའི་ཆོས་རྣམས་ཀྱིས་མི་འཕེལ་ཏེ། ཆུ་མེད་པ་ནས་ཨུཏྤ་ལ་བཞིན་ནོ། །ཆོས་སྦྱིན་ལ་དགེ་བསྙེན་ས་ག་ཞེས་བྱ་བ་མངོན་པར་དད་པས་དེས་ཡོ་བྱད་ཐམས་ཅད་ཀྱིས་དེ་མགྲོན་དུ་བོས་སོ། །དུས་གཞན་  
ཞིག་ན་དགེ་བསྙེན་ས་ག་ཆོས་སྦྱིན་གྱི་རྐང་པ་ལ་ཕྱག་འཚལ་དུ་འོངས་པ་དང། ཆོས་སྦྱིན་གྱིས་དེ་ལ་སྨྲས་པ། བཞིན་བཟང་དགེ་སློང་མ་རབ་ཏུ་མང་པོ་དག་དབྱར་ཁང་གཅིག་ཏུ་དབྱར་གནས་  
པར་ཁས་བླངས་པ་དེ་དག་ཕན་ཚུན་སེམས་རྗེས་སུ་སྲུང་བས་དགེ་བའི་ཆོས་རྣམས་ཀྱིས་མི་འཕེལ་ཏེ། ཆུ་མེད་པ་ནས་ཨུཏྤ་ལ་བཞིན་དུ་གྱུར་ན། ཁྱོད་ཀྱིས་དགེ་སློང་མའི་དགེ་འདུན་གྱི་ཕྱིར་དབྱར་  
  
  
དེས་སྨྲས་པ། འཕགས་མ། བདག་ལ་ཀརཤ་པ་ཎ་དག་ནི། མཆིས་ན། ས་གཞི་རྒྱལ་པོ་དབང་བས་ས་གཞིའི་སླད་དུ་རྒྱལ་པོ་ལ་གསོལ་བ་མཛོད་ཅིག་དང། དེར་བདག་གིས་  
དབྱར་ཁང་བགྱིད་དུ་སྩལ་ཏོ། །དགེ་སློང་མ་ཆོས་སྦྱིན་བཙུན་མོ་ཕྲེང་ལྡན་མའི་གན་དུ་སོང་བ་དང། བཙུན་མོ་ཕྲེང་ལྡན་མས་སྨྲས་པ། འཕགས་མ་བྱོན་པ་ལེགས་སོ། །བྱོན་པ་ལེགས་སོ། །འཕགས་  
མ་སྐུ་དོན་ཅི་ཞིག་གི་སླད་དུ་བྱོན། བདག་དགེ་སློང་མའི་དབྱར་ཁང་ཞིག་བགྱིད་དུ་སྩོལ་བར་འཚལ་ན། ས་གཞི་རྒྱལ་པོ་མངའ་བས་ས་གཞིའི་སླད་དུ་རྒྱལ་པོ་ལ་གསོལ་བ་བགྱི་བར་འཚལ་ལོ་།འཕགས་  
མ་ཁྱོད་བཞུད་ཅིག་དང། བདག་གིས་འཕགས་མའི་སླད་དུ་ལྷ་ལ་གསོལ་བར་བགྱིའོ། །ཆོས་སྦྱིན་སོང་བ་དང། བཙུན་མོ་ཕྲེང་ལྡན་མ་ཀོ་ས་ལར་བྱུང་བའི་རྒྱལ་པོ་གསལ་རྒྱལ་གྱི་གན་དུ་སོང་སྟེ་  
དེས་སྨྲས་པ། ལྷ། ཁྱོད་ཀྱི་ཕོ་བྲང་དུ་འཕགས་མ་ཆོས་སྦྱིན་བྱོན་པར་གྱུར་པ་ནི། ཁྱོད་ཀྱིས་རྙེད་པ་ལེགས་པར་རྙེད་དོ། །དེ་ཅིའི་སླད་དུ་བྱོན། དེ་དགེ་སློང་མའི་དབྱར་ཁང་ཞིག་བགྱིད་དུ་སྩོལ་བར་བཞེད་  
ན། དོག་ས་རྒྱལ་པོ་མངའ་བས་དོག་སའི་སླད་དུ་རྒྱལ་པོ་ལ་གསོལ་བར་བགྱིད་ཅེས་མཆིའོ། །རྒྱལ་པོས་སྨྲས་པ། གལ་ཏེ་འཕགས་མ་ཆོས་སྦྱིན་རེ་ཞིག་གནས་འདི་ཉིད་བཞེད་ན་ཡང་དེ་འདི་ཉིད་དུ་བཞུགས་  
ལ་རག་སྟེ། ངའི་ཕོ་བྲང་གཞན་དུ་བྱེད་དུ་གཞུག་གོ་གལ་ཏེ་མི་བཞེད་ན། གང་དུ་དགྱེས་པ་དེར་དབྱར་ཁང་བགྱིད་དུ་སྩོལ་ལ་རག་གོ། བཙུན་མོ་ཕྲེང་ལྡན་མས་ཆོས་སྦྱིན་ལ་ལྷས་འཕགས་མ་ལ་དམ་པ་  
  
  
༄༅། །གསོལ་ཏེ། གལ་ཏེ་འཕགས་མ་ཆོས་སྦྱིན་གནས་འདི་ཉིད་བཞེད་ན་ཡང་དེ་འདི་ཉིད་དུ་བཞུགས་ལ་རག་སྟེ། ངའི་ཕོ་བྲང་གཞན་དུ་བྱེད་དུ་གཞུག་གོ་གལ་ཏེ་མི་བཞེད་  
ན༑ གང་དུ་དགྱེས་པ་དེར་དབྱར་ཁང་བགྱིད་དུ་སྩལ་ལ་རག་ཅེས་བྱུང་ངོ། །ཞེས་སྤྲིང་ངོ། །ཆོས་བྱིན་གྱིས་དགེ་བསྙེན་ས་ག་ལ་ཀོ་ས་ལར་བྱུང་བའི་རྒྱལ་པོ་གསལ་རྒྱལ་གྱིས་བདག་ལ་དམ་པ་  
བྱིན་ཏེ། གལ་ཏེ་འཕགས་མ་ཆོས་སྦྱིན་རེ་ཞིག་གནས་འདི་ཉིད་བཞེད་ན་ཡང་དེ་འདི་ཉིད་དུ་བཞུགས་ལ་རག་སྟེ། ངའི་ཕོ་བྲང་གཞན་དུ་བྱེད་དུ་གཞུག་གོ་གལ་ཏེ་མི་བཞེད་ན། གང་དུ་དགྱེས་  
པ་དེར་དབྱར་ཁང་བགྱིད་དུ་སྩལ་ལ་རག་ཅེས་བྱུང་ངོ། །ཞེས་སྤྲིང་ངོ། །ཀོ་ས་ལར་བྱུང་བའི་རྒྱལ་པོ་གསལ་རྒྱལ་ལ་རལ་གྲིའི་མཐུ་ཅན་དང། རྒྱལ་རིགས་བཟང་པོ་པ་ཞེས་བྱ་བའི་ཁྲོམ་གཉིས་ཡོད་  
པ་ལས། རལ་གྲིའི་མཐུ་ཅན་གྱི་ཁྲོམ་དམག་གི་གནས་སུ་སོང་བ་དང། དེ་དག་གི་ཆུང་མ་རྣམས་སྐྱེས་པ་གཞན་དག་དང་ལྷན་ཅིག་དགའ་མགུར་སྤྱོད་པར་བྱེད་པས་ཕྱོགས་དེ་གོ་སྐབས་དབེན་པར་  
གྱུར་ནས། ཆོས་སྦྱིན་གྱིས་སྨྲས་པ། ཕྱོགས་འདིར་དབྱར་ཁང་བྱེད་དུ་ཆུག་ཅིག་དགེ་བསྙེན་ས་གས་ཕྱོགས་དེར་དབྱར་ཁང་བྱེད་དུ་བཅུག་ནས། དགེ་སློང་མ་རྣམས་ཀྱི་དེར་གནས་པར་བརྩམས་  
སོ༑ ༑རལ་གྲིའི་མཐུ་ཅན་གྱི་ཁྲོམ་དེ་དམག་གི་གནས་ནས་ཕྱིར་འོངས་ཏེ། དེ་དག་གིས་ཆུང་མ་དེ་དག་བཀུག་ཅིང་བཀུག་ཅིང་བརྡེག་པར་བརྩམས་པ་དང། སྲང་དག་ན་དེ་དག་ངུ་བའི་སྒྲ་རྟའི་སྐད་དང་  
  
  
པོ་དག་བྱུང་ངོ། །དགེ་སློང་མ་རྣམས་ཀྱིས་སྨྲས་པ། འཕགས་མ་བདག་ཅག་དགུང་ཆར་གྱིས་འཇིགས་པས་དང་ལ་ཁའི་འོག་ཏུ་ཞུགས་སོ་།ཆོས་སྦྱིན་  
གྱིས་བསམ་པ། འདི་དག་ལས། ཁ་ཅིག་ལ་དགེ་བའི་རྩ་བ་ཡོད་དམ་སྙམ་དུ་བསམ་ན། ཡོད་པར་མཐོང་ངོ། །སུ་ལ་རག་ལུས་སྙམ་དུ་བསམ་ན། བདག་ཉིད་ལ་རག་ལུས་པར་མཐོང་ནས་དེས་སྨྲས་པ་  
ནུ་མོ་དག་གདུལ་བ་ལ་ལྟོས་པས་ཐམས་ཅད་བཟོད་པར་བྱའོ། །ཆོས་སྦྱིན་གྱིས་ཕྱོགས་གཅིག་ཏུ་གྱོ་མོ་གསར་པ་བཞག་སྟེ་དགེ་སློང་མ་རྣམས་ལ་སྨྲས་པ། ནུ་མོ་དག་ཁྱེད་ཅག་གང་ལ་སྡེར་ལྷག་  
ཡོད་པ་དེ་ཐམས་ཅད་གྱོ་མོ་འདིར་ཆུག་ཅིག་དེ་དག་ལ་སྔར་ལྷག་ཅི་ཡོད་པ་དེ་ཐམས་ཅད་གྱོ་མོ་དེར་འཇུག་པར་བྱེད་དོ། །དེ་ནས་བྱིས་པ་དག་དེར་འོངས་པར་གྱུར་ནས་ཆོས་སྦྱིན་གྱིས་དེ་ནི། ཁྱེའུ་གང་དག་  
ཡིན་པ་དེ་དག་ལ་ནི། འབྲུ་མར་བྱིན་ནས་གཅིག་གིས་གཅིག་གི་མགོ་སྐུད་དུ་བཅུག་སྟེ། རང་གི་ལག་གིས་བཅའ་བ་དག་སྦྱིན་པར་བྱེད་དོ། །བུ་མོ་གང་དག་ཡིན་པ་དེ་དག་ལ་ནི། བདག་ཉིད་ཀྱི་འབྲུ་  
མར་གྱིས་མགོ་བསྐུས་ནས་རང་གི་ལག་གིས་བཅའ་བ་དག་སྦྱིན་པར་བྱེད་དོ། །བྱིས་པ་དེ་དག་གིས་དེ་དག་ཁྱེར་ཏེ་རང་རང་གི་ཁྱིམ་དག་ཏུ་དོང་བ་དང། དེ་དག་གི་མ་དག་གིས་དྲིས་པ། ཁྱེད་ཅག་ལ་འདི་  
དག་སུས་བྱིན། དེ་དག་གིས་སྨྲས་པ། འཕགས་མ་ཆོས་སྦྱིན་གྱིས་སོ་།ཆུང་མ་དེ་དག་གིས་བསམ་པ། དོན་གྱིས་ན། འཕགས་མ་ཆོས་སྦྱིན་ནི། བདག་ཅག་ལ་མ་མའི་བྱ་བ་མཛད་དོ། །སྙམ་དུ་  
  
  
༄༅། །རིག་ནས་དེ་ལ་མངོན་པར་དད་པར་གྱུར་ཏེ། དེ་དག་གིས་བསམ་པ། གང་གི་ཚེ་བདག་ཅག་གིས་ཁྱིམ་ཐབ་དག་དམག་གི་གནས་སུ་འདོང་བ་དེའི་ཚེ་ན་བདག་  
ཅག་གིས་ཁྱིམ་ཐབ་དག་བསྐྱལ་ནས་འཕགས་མ་ཆོས་སྦྱིན་ལ་བསྙེན་བཀུར་བྱའོ། །སྙམ་མོ། །དུས་གཞན་ཞིག་ན་དེ་དག་གི་ཁྱིམ་ཐབ་དག་དམག་གི་གནས་སུ་འཕགས་པ་དང། ཆོས་སྦྱིན་  
གྱིས་དེ་དག་གདུལ་བའི་དུས་ཤེས་ནས་གཙུག་ལག་ཁང་ཆག་ཆག་བཏབ། ལེགས་པར་བྱུགས། ལྕི་བ་གསར་པའི་བྱུགས་པས་བསྐུས་ཏེ་འདག་རྫས་དང། ཆུ་དང། དྲི་དང། བདུག་པ་དང་  
མེ་ཏོག་དང། པོག་ཕོར་བཞག་ནས་དགེ་སློང་མ་སྐད་སྙན་པ་དག་བསྐོས་ཏེ་བསྡད་པ་དང། ཆུང་མ་དེ་དག་ཀྱང་ཁྱིམ་ཐབ་དག་བསྐྱལ་ཏེ་ཆོས་སྦྱིན་གྱི་དྲུང་དུ་ལྷགས་ནས་ཆོས་སྦྱིན་གྱིས་དེ་དག་ལ་  
འདག་རྫས་དང། ལག་པ་བསྙལ་བའི་ཆུ་དང། དྲི་དང། བདུག་པ་དང། མེ་ཏོག་དང། པོག་ཕོར་དག་བྱིན་ནས་ཚིགས་སུ་བཅད་པའི་སྐད་ཀྱིས་མཆོད་རྟེན་ལ་ཕྱག་འཚལ་ཏེ་དགེ་སློང་མའི་དགེ་  
འདུན་གྱི་གོང་དུ་སྟན་བཤམས་པ་ཉིད་ལ་འདུག་གོ་དེ་དག་ཀྱང་དེའི་རྐང་པ་ལ་ཕྱག་འཚལ་ཏེ། ཆོས་མཉན་པའི་ཕྱིར་མདུན་དུ་འཁོད་དོ། །ཆོས་སྦྱིན་གྱིས་དེ་དག་གི་བསམ་པ་དང་བག་ལ་  
ཉལ་དང། ཁམས་དང། རང་བཞིན་ཁོང་དུ་ཆུད་ནས་ཅི་ནས་ཀྱང་དེ་དག་གིས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་སྟེ་རྒྱུན་དུ་ཞུགས་པའི་འབྲས་  
  
  
།དེ་དག་གིས་བདེན་པ་མཐོང་ནས་སྨྲས་པ། འཕགས་མ། བདག་ཅག་གིས་དགེ་བའི་བཤེས་གཉེན་འཕགས་མ་ལ་བརྟེན་ནས་འཕགས་  
མས་བདག་ཅག་ལ་གང་མཛད་པ་འདི་ལྟ་བུ་ནི། བདག་ཅག་ལ་ཕས་ཀྱང་མ་བགྱིས། མས་ཀྱང་མ་བགྱིས། རྒྱལ་པོས་ཀྱང་མ་བགྱིས། ལྷ་རྣམས་ཀྱིས་ཀྱང་མ་བགྱིས། སྔོན་གྱི་ཕ་མེས་རྣམས་ཀྱིས་  
ཀྱང་མ་བགྱིས། དགེ་སྦྱོང་དང་བྲམ་ཟེ་དག་གིས་ཀྱང་མ་བགྱིས་བྱམས་པ་དང་མཛའ་བཤེས་དང་རྩ་ལག་གི་ཚོགས་ཀྱིས་ཀྱང་མ་བགྱིས་ཏེ། ཁྲག་དང་མཆི་མའི་རྒྱ་མཚོ་ནི། བསྐམས། རུས་པའི་  
རི་དག་ལས་ནི། བསྒྲལ། ངན་སོང་གི་སྒོ་དག་ནི། བཀུམ། མཐོ་རིས་དང་ཐར་པའི་སྒོ་དག་ནི། ཕྱེ། སེམས་ཅན་དམྱལ་བ་དང། དུད་འགྲོ་དང། ཡི་དྭགས་དག་ནས་ནི། རྐང་པ་ཕྱུང། ལྷ་དང་མི་  
རྣམས་ཀྱི་ནང་དུ་ནི། བཞག་འཁོར་བ་ནི། མཐར་བགྱིས། ཐོག་མ་མ་མཆིས་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་སྟེ་  
རྒྱུན་དུ་ཞུགས་པའི་འབྲས་བུ་ནི། ཐོབ་སྟེ། འཕགས་མ་བདག་ཅག་ནི་མངོན་པར་ཞུགས་པ་ལགས་སོ། །འཕགས་མ། བདག་ཅག་བཅོམ་ལྡན་འདས་དང། ཆོས་དང། དགེ་སློང་གི་དགེ་འདུན་  
ལ་སྐྱབས་སུ་མཆིའི། བདག་ཅག་དགེ་བསྙེན་མར་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་གློ་བ་ཐག་པ་ནས་སྐྱབས་སུ་མཆིའོ། །དེ་དག་མངོན་པར་དད་པར་གྱུར་ནས་ཁྱིམ་ཁྱིམ་དུ་  
  
  
༄༅། །དོང་སྟེ་ཁྱིམ་ཆག་ཆག་བཏབ། ལེགས་པར་བྱུགས། ལྕི་བ་གསར་པའི་བྱུགས་པས་བསྐུས་ཏེ་སྤྱོད་ལམ་ཞི་བས་འཁོད་དོ། །དེ་དག་གི་ཁྱིམ་ཐབ་དག་དམག་གི་གནས་  
ནས་ཕྱིར་འོངས་པ་ན་བསམ་པ། བདག་ཅག་གི་ཆུང་མ་གླང་པོ་ཆེ་འཚོ་བའམ། བ་ལང་རྫིའམ། སུ་ཞིག་དང་ལྷན་ཅིག་དགའ་མགུར་སྤྱོད་པར་བྱེད་ཅིང་འདུག་སྙམ་མོ། །དེ་དག་གིས་བདག་ཅག་  
གི་ཁྱིམ་ཐབ་དག་འོངས་ཞེས་ཐོས་སོ། །ཐོས་ནས་ཀྱང་བཤེས་པའི་ཚིག་གིས་རྗེའི་སྲས་དག་བྱོན་པ་ལེགས་སོ། །བྱོན་པ་ལེགས་སོ། །ཞེས་བསུས་ནས་དེ་དག་རང་རང་གི་ཁྱིམ་དུ་དོང་བ་དང། དེ་དག་  
རང་རང་གི་ཆུང་མ་དག་གིས་བསྐུ་མཉེ་དང་དྲིལ་ཕྱི་བྱས་ཏེ་ཁྲུས་བྱས་ནས་ལག་པས་བསྐུས་ཏེ་ཟས་བྱིན་ནོ། །དེ་དག་གིས་བསམ་པ་འདི་དག་གི་སྤྱོད་ལམ་འདི་ལྟ་བུ་ནི། སྔོན་མ་བྱུང་ངོ། །སྙམ་ནས་  
དེ་དག་ལ་དྲིས་པ། བཟང་མོ་དག་ཁྱོད་ཀྱི་སྤྱོད་ལམ་འདི་ལྟ་བུ་འདི་སྔོན་མ་བྱུང་བ་ཡིན་ན། ཅི་ལས་གྱུར། དེ་དག་གིས་སྨྲས་པ་རྗེའི་སྲས་དག་འཕགས་མ་ཆོས་སྦྱིན་གྱིས་བདག་ཅག་ལ་ཅི་ནས་  
ཀྱང་བདག་ཅག་འཁོར་བ་ན་འཁོར་བ་རྣམས་སླན་ཆད་ཉོན་མོངས་པ་དེ་ལྟ་བུ་ཀུན་ཏུ་འབྱུང་བར་མི་འགྱུར་བ་དེ་ལྟར་ཆོས་བསྟན་པ་མཛད་དོ། །དེ་དག་གིས་བསམ་པ། འཕགས་མ་ཆོས་སྦྱིན་ནི། མ་  
དུལ་བ་འདུལ་བར་མཛད་པ་ཡིན་ཏེ། དེས་འདི་དག་བཏུལ་བ་ལྟ་སྟེ་གང་གི་ཕྱིར་བདག་ཅག་གིས་འདི་དག་གསད་པ་དང། བཅིང་པ་དང་བརྡེག་པ་དང། སྤྱོ་བས་གདུལ་བར་མ་ནུས་པ་དག་  
  
  
འཕགས་མ་ཆོས་སྦྱིན་གྱིས་བདག་ཅག་ལ་ཕན་བཏགས་ཀྱི། བདག་ཅག་གིས་ཀྱང་རྒྱལ་པོ་བལྟས་ཏེ་འཕགས་མ་ཆོས་སྦྱིན་ལ་བསྙེན་བཀུར་བྱའོ།།  
སྙམ་མོ། །ཆོས་སྦྱིན་གྱིས་ཀྱང་དེ་དག་གདུལ་བའི་དུས་ཤེས་ནས་གཙུག་ལག་ཁང་ཆག་ཆག་བཏབ། ལེགས་པར་བྱུགས། ལྕི་བ་གསར་པའི་བྱུག་པས་བསྐུས་ཏེ་འདག་རྫས་དང། ཆུ་དང། དྲི་དང་  
བདུག་པ་དང། མེ་ཏོག་དང། པོག་ཕོར་དག་བཞག་ནས་དགེ་སློང་མ་སྐད་སྙན་པ་དག་བསྐོས་ཏེ་བསྡད་པ་དང། དེ་དག་ཀྱང་རྒྱལ་པོ་བལྟས་ནས་ཆོས་སྦྱིན་གྱི་དྲུང་དུ་ལྷགས་པ་དང། ཆོས་སྦྱིན་གྱིས་དེ་དག་  
ལ་འདག་རྫས་དང། ལག་པ་སྙལ་བའི་ཆུ་དང། དྲི་དང། བདུག་པ་དང། མེ་ཏོག་དང། པོག་ཕོར་དག་བྱིན་ནས་ཚིགས་སུ་བཅད་པའི་སྐད་ཀྱིས་མཆོད་རྟེན་ལ་ཕྱག་འཚལ་ཏེ་དགེ་སློང་མའི་དགེ་འདུན་  
གྱི་གོང་དུ་སྟན་བཤམས་པ་ཉིད་ལ་འདུག་གོ་དེ་དག་ཀྱང་དེའི་རྐང་པ་ལ་ཕྱག་འཚལ་ཏེ་ཆོས་མཉན་པའི་ཕྱིར་མདུན་དུ་འཁོད་དོ། །ཆོས་སྦྱིན་གྱིས་དེ་དག་གི་བསམ་པ་དང། བག་ལ་ཉལ་དང་ཁམས་དང་  
རང་བཞིན་ཁོང་དུ་ཆུད་ནས་ཅི་ནས་ཀྱང་དེ་དག་གིས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ། ཡེ་ཤེས་ཀྱི་རྡོ་རྗེས་བཅོམ་སྟེ་རྒྱུན་དུ་ཞུགས་པའི་འབྲས་བུ་མངོན་སུམ་དུ་བྱས་པ་དེ་ལྟར་ཆོས་བསྟན་  
པར་བྱས་སོ། །དེ་དག་གིས་བདེན་པ་མཐོང་ནས་སྨྲས་པ། འཕགས་མ་བདག་ཅག་གིས་དགེ་བའི་བཤེས་གཉེན་འཕགས་མ་ལ་བརྟེན་ནས་འཕགས་མས་བདག་ཅག་ལ་གང་མཛད་པ་འདི་ལྟ་བུ་  
  
  
༄༅། །ནི༑ བདག་ཅག་ལ་ཕས་ཀྱང་མ་བགྱིས། མས་ཀྱང་མ་བགྱིས། རྒྱལ་པོས་ཀྱང་མ་བགྱིས། ལྷ་རྣམས་ཀྱིས་ཀྱང་མ་བགྱིས་སྔོན་གྱི་ཕ་མེས་དག་གིས་ཀྱང་མ་བགྱིས་  
དགེ་སྦྱོང་དང། བྲམ་ཟེ་དག་གིས་ཀྱང་མ་བགྱིས། བྱམས་པ་དང་མཛའ་བཤེས་དང། རྩ་ལག་གི་ཚེགས་ཀྱིས་ཀྱང་མ་བགྱིས་ཏེ། ཁྲག་དང་མཆི་མའི་རྒྱ་མཚོ་ནི། བསྐམས། རུས་པའི་རི་དག་  
ལས་ནི། བསྒྲལ། ངན་སོང་གི་སྒོ་དག་ནི། བཀུམ། མཐོ་རིས་དང་ཐར་པའི་སྒོ་དག་ནི་ཕྱེ། སེམས་ཅན་དམྱལ་བ་དང། དུད་འགྲོ་དང། ཡི་དྭགས་དག་ནས་ནི། རྐང་པ་ཕྱུང། ལྷ་དང་མི་  
རྣམས་ཀྱི་ནང་དུ་ནི། བཞག་འཁོར་བ་ནི། མཐར་བགྱིས། ཐོག་མ་མ་མཆིས་པའི་དུས་ནས་བསགས་པའི་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་སྟེ་རྒྱུན་དུ་  
ཞུགས་པའི་འབྲས་བུ་ནི། ཐོབ་སྟེ། འཕགས་མ། བདག་ཅག་ནི། མངོན་པར་ཞུགས་པ་ལགས་སོ། །འཕགས་མ། བདག་ཅག་ནི། མངོན་པར་ཞུགས་པ་ལགས་ཏེ། འཕགས་མ། བདག་  
ཅག་བཅོམ་ལྡན་འདས་དང། ཆོས་དང། དགེ་སློང་གི་དགེ་འདུན་ལ་སྐྱབས་སུ་མཆིའི། བདག་ཅག་དགེ་བསྙེན་དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་གློ་བ་ཐག་པ་ནས་  
སྐྱབས་སུ་མཆིའོ། །དེ་དག་མངོན་པར་དད་པར་གྱུར་ནས་ཡང་སྨྲས་པ། འཕགས་མ། བདག་ཅག་གིས་ད་ནི། སྲོག་ཆགས་གྲོག་སྦུར་ལ་ཡང་བསམ་བཞིན་དུ་སྲོག་འགུམ་པའི་རྔོ་མི་ཐོགས་  
  
  
བདག་ཅག་ནི། མཚོན་ཆས་འཚོ་བ་ལགས་ན། བདག་ཅག་གིས་ཇི་ལྟར་བསྒྲུབ་པར་བགྱི། ཆོས་སྦྱིན་གྱིས་སྨྲས་པ། གཞུ་རྒྱུད་མེད་པ་དག་དང། མདའ་མདེའུ་མེད་པ་དང། ཤིང་གི་རལ་གྲི་  
དག་ཐོགས་ཤིག་དེ་དག་གཞུ་རྒྱུད་མེད་པ་དག་དང། མདའ་མདེའུ་མེད་པ་དག་དང། ཤིང་གི་རལ་གྲི་དག་ཐོགས་སོ། །གང་གི་ཚེ་དེ་དག་གིས་བདེན་པ་དག་མཐོང་བ་དེའི་ཚེ་ན། ཕྱིན་ཆད་རྒྱན་པོ་རྩེ་  
བར་མི་བྱེད། ཆང་འཐུང་བར་མི་བྱེད། བུད་མེད་གཞན་དག་དང་ལྷན་ཅིག་དགའ་མགུར་སྤྱོད་པར་མི་བྱེད་པས། དེ་དག་ལོངས་སྤྱོད་དག་གིས་ཕྱུག་པ་དང། ཉེ་བར་བསགས་པར་གྱུར་ཏོ། །དེ་དག་  
གིས་གླང་པོ་ཆེ་དག་དང། རྟ་དག་ཀྱང་ཡོངས་སུ་མ་སྤྱད་པས་ཚོ་བ་དང། པགས་པ་དང། ཤ་དང། ཁྲག་རྒྱས་པར་གྱུར་ཏོ། །ཀོ་ས་ལར་བྱུང་བའི་རྒྱལ་པོ་གསལ་རྒྱལ་གྱིས་རི་བྲག་པ་ཞིག་ལོག་ནས་  
དེར་དམག་རུ་ཞིག་བཏང་ནས་བཅོམ་པ་དང། རབ་ཏུ་བཅོམ་པ་དང། སོ་སོར་བཅོམ་པར་གྱུར་ཏེ་ཕྱིར་འོངས་སོ། །དེ་བཞིན་དུ་རུ་གཉིས་པ་བཏང་ན། དེ་ཡང་བཅོམ་པ་དང། རབ་ཏུ་བཅོམ་པ་དང་  
སོ་སོར་བཅོམ་པར་གྱུར་ཏེ་ཕྱིར་འོངས་ནས་བློན་པོ་རྣམས་ཀྱིས་རྒྱལ་པོ་ལ་སྨྲས་པ། ལྷ། རི་བྲག་པའི་དཔུང་ནི། སྐྱེས་ཤིང། ལྷའི་དཔུང་ནི། ཉམས་ཏེ། གལ་ཏེ་ལྷ་ཉིད་དེར་མ་གཤེགས་ན། རི་  
བྲག་པ་སྒྲུབ་དཀའ་བར་འགྱུར་རོ། །རྒྱལ་པོས་དྲིལ་བསྒྲགས་པ་བྱས་ཏེ་ངའི་ཡུལ་ན་མཚོན་ཆས་འཚོ་བ་ཇི་སྙེད་འཁོད་པ་དེ་དག་ཐམས་ཅད་དེར་འགྲོ་བར་བྱའོ། །ཞེས་བསྒོས་ནས་རྒྱལ་པོ་ཡང་  
  
  
༄༅། །དཔུང་གི་ཚོགས་ཡན་ལག་བཞི་པ་གོ་བསྐོན་ཏེ་ཆས་སོ། །ཀོ་ས་ལར་བྱུང་བའི་རྒྱལ་པོ་གསལ་རྒྱལ་ལ་རལ་གྲིའི་མཐུ་ཅན་དང་རྒྱལ་རིགས་བཟང་པོ་པ་ཞེས་བྱ་བའི་ཁྲོམ་  
གཉིས་ཡོད་པ་ལས། རལ་གྲིའི་མཐུ་ཅན་གྱི་ཁྲོམ་ནི། མདུན་དུ་འགྲོ་བའི་མི་ཡིན་ལ། རྒྱལ་རིགས་བཟང་པོ་པའི་ཁྲོམ་ནི། ཕྱི་ནས་འོང་བའི་མི་ཡིན་པས། རྒྱལ་པོས་རལ་གྲིའི་མཐུ་ཅན་གྱི་ཁྲོམ་མདུན་  
དུ་སོང་བའི་མི་དག་ཚོ་ཞིང། པགས་པ་དང། ཤ་དང། ཁྲག་རྒྱས་དང། དེ་དག་གི་གླང་པོ་ཆེ་དག་དང། རྟ་དག་ཀྱང་ཚོ་ཞིང་པགས་པ་དང། ཤ་དང། ཁྲག་རྒྱས་པར་མཐོང་ངོ། །མཐོང་ནས་ཀྱང་  
བློན་པོ་རྣམས་ལ་རྨས་པ། ཤེས་ལྡན་དག་ཁྲོམ་འདི་གང་གི་ཡིན་དེ་དག་གིས་སྨྲས་པ། ལྷའི་ཁྲོམ་རལ་གྲིའི་མཐུ་ཅན་ཞེས་བགྱི་བ་མདུན་དུ་མཆི་བ་ལགས་སོ། །རྒྱལ་པོས་རྒྱབ་ཏུ་བལྟས་པ་དང་  
ཇི་ཙམ་ན་རྒྱལ་རིགས་བཟང་པོ་པའི་ཁྲོམ་གྱི་མི་དག་རིད་པ་དང་ཉམ་ཆུང་པ་དང། རྐེ་བ་དང། སྐམ་པ་དང། ལུས་མ་ཐོབ་པ་དང། དེ་དག་གི་གླང་པོ་ཆེ་དག་དང། རྟ་དག་ཀྱང་རིད་པ་དང་ཉམ་ཆུང་  
བ་དང། རྐེ་བ་དང། སྐམ་པ་དང། ལུས་མ་ཐོབ་པར་མཐོང་ངོ་།མཐོང་ནས་ཀྱང་བློན་པོ་རྣམས་ལ་སྨྲས་པ། ཤེས་ལྡན་དག་འདི་གང་གི་ཁྲོམ་ཡིན། དེ་དག་གིས་སྨྲས་པ། ལྷའི་ཁྲོམ་རྒྱལ་རིགས་  
བཟང་པོ་ཞེས་བགྱི་བསླད་བཞིན་མཆི་བ་ལགས་སོ། །རྒྱལ་པོས་སྨྲས་པ། ཤེས་ལྡན་དག་ཅི་འདི་དག་དབང་ཐང་མཉམ་པར་མི་སྦྱིན་ནས་དེ་དག་གིས་སྨྲས་པ། ལྷ། དབང་ཐང་མཉམ་པར་  
  
  
།དེ་དག་པོས་ཤིག་དེ་དག་བོས་པ་དང། རྒྱལ་པོས་དེ་དག་ལ་སྨྲས་པ། ཤེས་ལྡན་དག་ཁྱེད་ཅག་དབང་ཐང་མཉམ་པར་མི་སྦྱིན་ནམ། ལྷ། མཉམ་པར་སྩོལ་ཏོ། །འོ་ན་ཅིའི་ཕྱིར་རལ་གྲི་མཐུ་  
ཅན་གྱི་ཁྲོམ་འདི་དག་ནི། འབྱོར་པ་དང། པགས་པ་དང། ཤ་དང་ཁྲག་རྒྱས་པར་གྱུར་ལ། རྒྱལ་རིགས་བཟང་པོ་པའི་ཁྲོམ་ཁྱེད་ནི་རྒུད་པ་དང། ཉམ་ཆུང་བ་དང། རྐེ་བ་དང། སྐམ་པ་དང་  
ལུས་མ་ཐོབ་པར་གྱུར། ལྷ། གལ་ཏེ་བདག་ཅག་ཀྱང་གཞུ་རྒྱུད་མ་མཆིས་པ་དང། མདའ་མདེའུ་མ་མཆིས་པ་དང། ཞུགས་ཤིང་གི་རལ་གྲི་དག་ཐོགས་ཤིང། མཚོན་ཆ་དག་བཙོངས་ཤིང་བཙོངས་  
ཤིང་འཚལ་བར་གྱུར་ན། བདག་ཅག་ཀྱང་འབྱོར་པ་དང། པགས་པ་དང། ཤ་དང། ཁྲག་རྒྱས་པར་འགྱུར་རོ། །གཞན་ཡང། འདི་དག་གི་གླང་པོ་ཆེ་དག་དང། རྟ་དག་ནི། ཡོངས་སུ་མ་སྤྱད་ལ་  
བདག་ཅག་གི་རྟ་དང། གླང་པོ་ཆེ་དག་ནི། ཡོངས་སུ་སྤྱད་དོ་།རྒྱལ་པོས་དེ་དག་ལ་རྨས་པ། ཤེས་ལྡན་དག་ཁྱེད་དེ་ལྟར་གྱུར་པ་བདེན་ནམ། ལྷ། མད་དོ། །ཅི་ཁྱེད་ཅག་ང་དེར་ཁྲིད་ལ་རི་བྲག་ཏུ་  
གསད་པར་འདོད་དམ། དེ་དག་གིས་སྨྲས་པ། ལྷ། ཅི་ལགས། མཚོན་ཆས་གཡུལ་སྤྲོད་དམ། མིས་གཡུལ་སྤྲོད། རྒྱལ་པོས་སྤྱོས་ཏེ་སྨྲས་པ་གལ་ཏེ་མཚོན་ཆས་གཡུལ་མི་སྤྲོད་ན། ཁྱེད་  
ཅག་ཉིད་དེངས་ལ་རི་བྲག་པ་དེ་ཕོབ་ཅིག་ཅེས་སྨྲས་ཏེ། རྒྱལ་པོ་དེ་ཉིད་ནས་ཕྱིར་ལོག་གོ་རལ་གྲིའི་མཐུ་ཅན་གྱི་ཁྲོམ་དེ་དག་ཆོས་སྦྱིན་གྱི་གན་དུ་སོང་སྟེ་སྨྲས་པ། འཕགས་མ། བདག་ཅག་  
  
  
༄༅། །རྒྱལ་པོས་དམག་གི་གནས་སུ་བསྐོས་ན། བདག་ཅག་གིས་ཇི་ལྟར་བསྒྲུབ་པར་བགྱི། ཆོས་སྦྱིན་གྱིས་སྨྲས་པ། དེངས་ཤིག་དང་ཁྱེད་ཅག་དེར་སོང་བ་རྣམས་ལ་  
ཉེས་དམིགས་འགའ་ཡང་འབྱུང་བར་མི་འགྱུར་རོ། །འདི་ལྟར། གང་དང་གང་དུ་བྲང་འདེབས་པ་དེ་དང་དེར་རྒྱུད་ཆགས་གསུམ་པ་ལྟོས་ཤིག་།ཉི་མ་གང་ལ་རི་བྲག་བསྐོར་བར་བྱེད་པའི་ཉི་མ་དེ་  
ལ་མཚན་ཐམས་ཅད་དུ་ཆོས་མཉན་པ་བྱིན་ལ་མི་མཇེད་ཀྱི་བདག་པོ་ཚངས་པ་དང། ལྷའི་དབང་པོ་བརྒྱ་བྱིན་དང། འཇིག་རྟེན་སྐྱོང་བ་བཞི་དང། གནོད་སྦྱིན་གྱི་དམག་དཔོན་ཆེན་པོ་ཉི་ཤུ་རྩ་བརྒྱད་  
དང། གནོད་སྦྱིན་གྱི་དམག་དཔོན་ཆེན་པོ་ལྔ་རྩེན་དང། ཀླུའི་རྒྱལ་པོ་དགའ་བོ་དང། ཉེ་དགའི་མིང་གིས་ཡོན་བཤད་པ་གྱིས་ཤིག་།དེ་དག་གིས་འཕགས་མ་ཆོས་སྦྱིན་གྱིས་སྨྲས་པ་ལ་མངོན་  
པར་བསྟོད་པ་དང། རྗེས་སུ་ཡི་རང་བར་བྱས་ཏེ་འཕགས་ནས་དེ་དག་གང་དང་གང་དུ་བྲང་འདེབས་པ་དེ་དང་དེར་རྒྱུད་ཆགས་གསུམ་པ་ཀློག་པར་བྱེད་ཅིང། གང་གི་ཉིན་མོ་རི་བྲག་བསྐོར་བར་  
བྱེད་པ་དེའི་ཉིན་མོ་མཚན་ཐམས་ཅད་དུ་ཆོས་མཉན་པ་བྱིན་ནས་མི་མཇེད་ཀྱི་བདག་པོ་ཚངས་པ་དང། ལྷའི་དབང་པོ་བརྒྱ་བྱིན་དང་འཇིག་རྟེན་སྐྱོང་བ་བཞི་དང། གནོད་སྦྱིན་གྱི་དམག་དཔོན་  
ཆེན་པོ་ཉི་ཤུ་རྩ་བརྒྱད་དང། གནོད་སྦྱིན་གྱི་དམག་དཔོན་ཆེན་པོ་ལྔ་རྩེན་དང། ཀླུའི་རྒྱལ་པོ་དགའ་བོ་དང། ཉེ་དགའི་མིང་གིས་ཡོན་བཤད་པ་བྱས་པ་དང། དེའི་ཚེ་ན་རྒྱལ་པོ་ཆེན་པོ་རྣམ་  
  
  
དེས། ཡོན་བཤད་པ་བྱེད་པ་དེ་ཐོས་ནས་དེས་བསམ་པ། བདག་གི་མིང་གིས་ཡོན་བཤད་པ་བྱེད་པ་འདི་སུ་ཞིག་སྙམ་ནས་ཇི་ཙམ་ན་  
ཆོས་ཀྱི་སྤུན་དག་གནས་མ་ཡིན་པར་བསྐོས་པ་མཐོང་ངོ། །མཐོང་ནས་ཀྱང་གནོད་སྦྱིན་གྱི་དམག་དཔོན་ཆེན་པོ་ལྔས་རྩེན་ལ་སྨྲས་པ། ངའི་ཆོས་ཀྱི་སྤུན་འདི་དག་གནས་མ་ཡིན་པར་བསྐོས་ཀྱི། སོང་ལ་  
རི་བྲག་དེ་ཕབ་སྟེ་འདི་དག་ལ་བྱིན་ལ། སྲོག་ཆགས་འགའ་ལ་ཡང་མི་གནོད་པར་གྱིས་ཤིག་གནོད་སྦྱིན་གྱི་དམག་དཔོན་ཆེན་པོ་ལྔས་རྩེན་གྱིས་རྒྱལ་པོ་རྣམ་ཐོས་ཀྱི་བུ་ལས་མཉན་ནས་རིའི་རྩེ་མོ་ལྟ་  
བུའི་གླང་པོ་ཆེ་དག་དང། རྔ་མོ་ལྟ་བུའི་རྟ་དང། གཞལ་མེད་ཁང་ལྟ་བུའི་ཤིང་རྟ་དག་དང། གནོད་སྦྱིན་གདུག་པ་ལྟ་བུའི་མི་དག་མངོན་པར་སྤྲུལ་ནས་རི་བྲག་པ་དག་གིས་དེ་དག་ཐག་རིང་པོ་ཁོ་  
ན་ནས་འོངས་པ་མཐོང་ངོ། །དེ་དག་གིས་དེ་དག་མཐོང་ནས་སྐྲག་སྟེ་བསམ་པ། ཡུལ་དང་སྲོག་ལ་གནོད་བྱུང་ན། །སྐྱེས་བུས་ཀུན་ཏུ་སྲོག་བསྲུང་བྱ། །བློ་ཡིས་གཉི་ག་དཔྱད་བྱས་ནས། །ཡུལ་ནི་  
ཡང་རྙེད་སྲོག་རྣམས་མིན། །སྙམ་ནས་དེ་དག་གིས་རལ་གྲི་མགུལ་དུ་བཏགས་ཏེ་རི་བྲག་ནས་བྱུང་བ་དང། དེ་དག་གིས་དེ་དག་བཟུང་ནས་རྒྱུ་དཔྱ་དང་བཅས་ཏེ་མཉན་ཡོད་དུ་བདས་ནས་ཀོ་ས་ལར་  
བྱུང་བའི་རྒྱལ་པོ་གསལ་རྒྱལ་གྱི་གན་དུ་དོང་སྟེ་སྨྲས་པ། ལྷ་རི་བྲག་པ་ནི། འདི་ལགས། རྒྱུ་དཔྱ་ནི། འདི་དག་ལགས་སོ། རྒྱལ་པོ་དགའ་ནས་དེས་སྨྲས་པ། ཤེས་ལྡན་དག་རྒྱུ་དཔྱ་དག་  
  
  
༄༅། །ཁྱེད་ཅག་ཉིད་ཁྱེར་ཅིག་དེ་དག་གིས་བསམ་པ། བདག་ཅག་གསོན་ཞིང་ལྷགས་པ་གང་ཡིན་པ་དེ་ཐམས་ཅད་འཕགས་མ་ཆོས་སྦྱིན་གྱི་མཐུ་ཡིན་པས། བདག་  
ཅག་དོང་ལ་རྒྱུ་དཔྱ་འདི་དག་འཕགས་མ་ཆོས་སྦྱིན་ལ་དབུལ་ལོ་།སྙམ་ནས་དེ་དག་གིས་དེ་དག་ཁྱེར་ཏེ་ཆོས་སྦྱིན་གྱི་གན་དུ་སོང་ནས་སྨྲས་པ། འཕགས་མ། བདག་ཅག་གསོན་ཞིང་ལྷགས་པ་  
དང། བདག་ཅག་གི་དཔལ་དང། སྐལ་པ་བཟང་པོ་ཕུན་སུམ་ཚོགས་པ་གང་ལགས་པ་དེ་ཐམས་ཅད་འཕགས་མ་ཁོ་ནའི་མཐུ་ལགས་ཀྱི། རྒྱལ་པོས་བདག་ཅག་ལ་རྒྱུ་དཔྱ་སྩལ་པ་འདི་  
དག་འཕགས་མས་ཐུགས་བརྩེ་བའི་སླད་དུ་བཞེས་སུ་གསོལ། དེས་སྨྲས་པ། བུ་དག་ལྷ་རྣམས་ཀྱི་ནང་ན་ཡང་ལྷ་དབུལ་པོ་ཡོད་ཀྱི། སངས་རྒྱས་དང། ཆོས་དང། དགེ་འདུན་ལ་མཆོད་པ་  
གྱིས་ཤིག་དང། དེས་ཁྱེད་ཅག་གི་ཡུན་རིང་པོའི་དོན་དང། ཕན་པ་དང། བདེ་བར་འགྱུར་རོ། །དེ་དག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པ་ཟླ་བ་གསུམ་དུ་ཡོ་བྱད་  
ཐམས་ཅད་ཀྱིས་སྤྱན་དྲངས་ནས་དེ་དག་སྔ་དྲོ་ནི། སངས་རྒྱས་དང། ཆོས་དང། དགེ་འདུན་ལ་མཆོད་པ་བྱེད། ཕྱི་དྲོ་ནི། ཆོས་ཉན་པར་བྱེད་དོ།། །།འདུལ་བ་རྣམ་  
པར་འབྱེད་པ། བམ་པོ་སོ་དྲུག་པ། དུས་གཞན་ཞིག་ན་ཀོ་ས་ལར་བྱུང་བའི་རྒྱལ་པོ་གསལ་རྒྱལ་གྱི་རི་བྲག་པ་གཞན་ཞིག་ལོགས་ནས། རྒྱལ་པོས་རྒྱལ་རིགས་བཟང་པོ་པའི་ཁྲོམ་ལ་  
  
  
དེང་ལ་རི་བྲག་པ་དེ་ཕོབ་ཅིག་དེ་དག་གིས་སྨྲས་པ། ལྷ། བདག་ཅག་ནི། རྒུད་པ་ལགས་ལ། རལ་གྲིའི་མཐུ་ཅན་གྱི་ཁྲོམ་ནི། འབྱོར་པ་ལགས་ན། འདིའི་ཚེ་དེ་དག་ལ་བཀའ་སྩལ་ཅིང་  
བདག་ཅག་རེས་གཞན་ལ་མཆི་བར་ཅི་གནང། རྒྱལ་པོས་རལ་གྲིའི་མཐུ་ཅན་གྱི་ཁྲོམ་ལ་བསྒོ་བ། དེངས་ལ་རི་བྲག་པ་ཆེ་གེ་མོ་ཞིག་ཕོབ་ཅིག་དེ་དག་གིས་སྨྲས་པ། ལྷ། བདག་ཅག་གིས་རེས་འཁོར་  
ལགས་སོ། །དེངས་ཤིག་དང་རེས་གཞན་ལ་མི་གཏང་ངོ། །དེ་དག་གིས་བསམ་པ། དེའི་ཚེ་ནི། བདག་ཅག་གིས་གནོད་སྦྱིན་གྱི་དམག་དཔོན་ཆེན་པོ་ལྔས་རྩེན་གྱི་མཐུས་རི་བྲག་པ་དེ་ཕབ་ཀྱི། ད་ནི་  
བདག་ཅག་གིས་དེ་ཉིད་དུ་འཆི་བར་བྱ་དགོས་པར་འགྱུར་བས། འདི་ལྟར། བདག་ཅག་གིས་འཕགས་པ་དག་ཟླ་བ་གསུམ་དུ་ཡོ་བྱད་ཐམས་ཅད་ཀྱིས་སྤྱན་དྲངས་པ་དེ་དག་ལ་ཆོས་གོས་དག་ཕུལ་ཏེ་  
འདོང་བར་བྱའོ། །སྙམ་ནས་དེ་དག་ཆོས་གོས་དག་ཐོགས་ཏེ་གཙུག་ལག་ཁང་དུ་དོང་ནས་དགེ་སློང་རྣམས་ལ་སྨྲས་པ། འཕགས་པ་དག་།བདག་ཅག་རྒྱལ་པོས་དམག་གི་གནས་སུ་བཏང་སྟེ། གལ་ཏེ་  
ན་བདག་ཅག་དེ་ཉིད་དུ་འགུམ་པར་འགྱུར་བ་གང་ལགས་པ་དེ་ལྟ་བུའི་གནས་ཀྱང་མཆིས་པར་འགྱུར་བས། ཆོས་གོས་འདི་དག་བཞེས་སུ་གསོལ་དགེ་སློང་རྣམས་ཀྱིས་སྨྲས་པ། བཞིན་བཟང་དག་  
བཅོམ་ལྡན་འདས་ཀྱིས་དགེ་སློང་རྣམས་ཀྱིས་དབྱར་གྱི་རྙེད་པ་དབྱར་གྱི་ནང་དུ་བགོ་བར་མི་བྱའོ། །ཞེས་བསླབ་པའི་གཞི་བཅའ་བར་མཛད་པས་བདག་ཅག་མི་ལེན་ཏོ། །དེ་དག་གིས་སྨྲས་པ། འཕགས་  
  
  
༄༅། །པ་དག་ཁྱེད་ཅག་གིས་བཞེས་ཏེ་ཞོག་ལ་དགག་དབྱེ་བགྱིས་ནས་བགོ་བར་མཛོད་ཅིག་ཅེས་དེ་དག་གིས་དེ་དག་གནས་ཁང་དུ་བཅུག་སྟེ་དོང་ངོ། །དེ་དག་འཕགས་  
པ་དང་ཁྱིམ་བདག་མགོན་མེད་ཟས་སྦྱིན་གྱིས་མཐོང་ནས་སྨྲས་པ་ཤེས་ལྡན་དག་གར་འདོང། ཁྱིམ་བདག་དམག་གི་གནས་སུ་མཆིའོ་།ཁྱེད་ཀྱིས་རེས་མ་འཁོར་རམ། ཁྱིམ་བདག་  
རེས་འཁོར་རོ། །འོ་ན་ཅིའི་ཕྱིར་འདོང། ལྷའི་ཞལ་ནས། དེངས་ཤིག་དང་རེས་གཞན་དུ་མི་གཏོང་ངོ། །ཞེས་བྱུང་ངོ། །ཁོ་བོས་ལྷ་ལ་ཞུའི། དེའི་བར་དུ་ཡུད་ཙམ་ཞིག་སྡོད་ཅིག་དེ་རྒྱལ་པོའི་གན་  
དུ་སོང་སྟེ་སྨྲས་པ། ལྷས་རལ་གྲིའི་མཐུ་ཅན་གྱི་ཁྲོམ་གང་དུ་བཀའ་སྩལ། ཁྱིམ་བདག་རི་བྲག་པ་ཆེ་གེ་མོ་ཞིག་ལོག་ནས་དེ་འབེབས་སུའོ། ལྷ། དེ་དག་གིས་རེས་མ་འཁོར་རམ། ཁྱིམ་  
བདག་རེས་འཁོར་རོ། །འོ་ན་ཇི་སླད་དུ་བཀའ་སྩལ། རེས་གཞན་དུ་མི་གཏོང་བར་བྱས་སོ། །ཅི་ལྷས་གཞུ་གཞུ་རྒྱུད་མ་མཆིས་པ་དང་མདའ་མདེའུ་མ་མཆིས་པ་དང། ཞུགས་ཤིང་གི་རལ་གྲི་  
ཐོགས་པ་དེ་དག་གིས་རི་བྲག་པ་དག་མི་ཕེབས་པར་མི་མཁྱེན་ཏམ་གཞན་ཡང་དེ་དག་ནི། སངས་རྒྱས་ཀྱི་སྲས་ཤ་སྟག་སྟེ། དེ་དག་གིས་སྲོག་ཆགས་གྲོག་སྒུར་ལ་ཡང་བསམ་བཞིན་  
དུ་སྲོག་འགུམ་པའི་རྔོ་མི་ཐོགས་སོ། །འདི་ལྟར། དེའི་ཚེ་ཡང་དེ་དག་གིས་གནོད་སྦྱིན་གྱི་དམག་དཔོན་ཆེན་པོ་ལྔས་རྩེན་གྱི་མཐུས་རི་བྲག་པ་དེ་ཕབ་བོ། །འདི་ལྟར། དེ་དག་དེར་མཆིས་  
  
  
ནོངས་དམིགས་འགའ་ཞིག་ཀྱང་འབྱུང་བར་འགྱུར་ཞིང། དེས་ལྷ་ལ་ཡང་མ་ལེགས་པར་འགྱུར་གོར་མ་བཀུམ་མོ། །ཁྱིམ་བདག་ཅི། དེ་དག་སངས་རྒྱས་ཀྱི་སྲས་ཤ་སྟག་ཡིན་  
ནམ༑ ལྷ། དེ་ལགས་ཏེ། དེ་དག་གིས་དགེ་བའི་བཤེས་གཉེན་འཕགས་མ་ཆོས་སྦྱིན་ལ་བརྟེན་ནས་ཐམས་ཅད་ཀྱིས་རྒྱུན་དུ་ཞུགས་པའི་འབྲས་བུ་མངོན་སུམ་དུ་བགྱིས་སོ། །ཀོ་ས་ལར་བྱུང་བའི་  
རྒྱལ་པོ་གསལ་རྒྱལ་གྱིས་བློན་པོ་རྣམས་ལ་བསྒོ་བ། ཤེས་ལྡན་དག་།དེང་ཕྱིན་ཆད་ཁྱེད་ཀྱི་དམག་དཔོན་འཕགས་སྐྱེས་པོ་ལ་བསྒོ་བར་བྱའི། རལ་གྲིའི་མཐུ་ཅན་གྱི་ཁྲོམ་ལ་བསྒོ་བར་མི་བྱའོ།།  
དེ་ནས་རལ་གྲིའི་མཐུ་ཅན་གྱི་ཁྲོམ་དེ་དག་ཕྱིར་མཁོས་སུ་ཕབ་ནས་དགེ་སློང་རྣམས་ཀྱིས་དགག་དབྱེ་བྱས་པའི་ཚེ་དགེ་སློང་དེ་དག་གིས་དེ་དག་གིས་གན་དུ་སོང་སྟེ་སྨྲས་པ། བཞིན་བཟང་དག་ཁོ་བོ་  
ཅག་དགག་དབྱེ་བྱས་ཀྱི། ཆོས་གོས་དག་བྱིན་ཅིག་འཕགས་པ་དག་།བདག་ཅག་གིས་ཆོས་གོས་དག་ཕུལ་ལགས་ཀྱི། དེ་དག་བཞེས་ཤིག་དགེ་སློང་དེ་དག་དོང་སྟེ་གནས་ཁང་སྒོ་  
ཕྱེ་བ་དང། ཕྱོགས་དེས་སྣུམ་ཞིང་དངར་བས་ཆོས་གོས་དེ་དག་སྲིན་དག་གིས་རྨུགས་ཏེ་རྡུལ་དུ་བརླགས་ཏེ་འདུག་པར་སྣང་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་  
གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་།གོས་སྦེད་པའི་དགེ་སློང་བསྐོ་བར་བྱ་སྟེ། གོས་སྦེད་པའི་དགེ་སློང་ཆོས་ལྔ་དང་ལྡན་པ་ནི། མ་བསྐོས་པ་ནི། བསྐོ་  
  
  
༄༅། །བར་མི་བྱ་ལ། བསྐོས་པ་ཡང་དབྱུང་བར་བྱ་སྟེ། ལྔ་གང་ཞེ་ན། འདུན་པས་འགྲོ་བ་དང། ཞེ་སྡང་གས་འགྲོ་བ་དང་གཏི་མུག་གིས་འགྲོ་བ་དང། འཇིགས་  
པས་འགྲོ་བ་དང། གོས་ཀྱི་རྙེད་པ་སྦས་པ་དང་མ་སྦས་པ་མི་ཤེས་པའོ། །གོས་སྦེད་པའི་དགེ་སློང་ཆོས་ལྔ་དང་ལྡན་པ་ནི། མ་བསྐོས་པ་ཡང་བསྐོ་བར་བྱ་ལ། བསྐོས་པ་ཡང་དབྱུང་བར་མི་བྱ་སྟེ་  
ལྔ་གང་ཞེ་ན། འདུན་པས་མི་འགྲོ་བ་དང། ཞེ་སྡང་གིས་མི་འགྲོ་བ་དང། གཏི་མུག་གིས་མི་འགྲོ་བ་དང། འཇིགས་པས་མི་འགྲོ་བ་དང་གོས་སྦས་པ་དང་མ་སྦས་པ་ཤེས་པའོ། །འདི་ལྟར་  
བསྐོ་བར་བྱ་སྟེ། ཇེ་དང་པོར་སྤྲོ་བར་བྱ་སྟེ། མིང་འདི་ཞེས་བྱ་བ་ཁྱོད། དབྱར་དགེ་འདུན་གྱི་གོས་ཀྱི་རྙེད་པ་སྦེད་པར་སྤྲོའམ་གལ་ཏེ་སྤྲོ་ན། དེས་སྤྲོའོ། །ཞེས་བརྗོད་པར་བྱའོ། །དེའི་འོག་  
ཏུ་གནས་མལ་བཤམས་པ་བྱས་ཏེ་གཎྜཱི་བརྡུངས་ནས་དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོས་ནས་དགེ་འདུན་ཐམས་ཅད་འདུག་ཅིང་མཐུན་པར་གྱུར་པ་ལ། དགེ་སློང་  
གཅིག་གིས་གསོལ་བ་བྱས་ཏེ་ལས་བྱའོ། །དགེ་འདུན་བཙུན་པ་རྣམས་གསན་དུ་གསོལ། དགེ་སློང་མིང་འདི་ཞེས་བགྱི་བ་འདི། དབྱར་དགེ་འདུན་གྱི་གོས་ཀྱི་རྙེད་པ་སྦེད་པར་སྤྲོ་ན་  
གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས་དགེ་སློང་མིང་འདི་ཞེས་བགྱི་བ་འདི། དབྱར་དགེ་འདུན་གྱི་གོས་ཀྱི་  
  
  
དགེ་སློང་མིང་འདི་ཞེས་བགྱི་བ་འདི། དབྱར་དགེ་འདུན་གྱི་གོས་ཀྱི་རྙེད་པ་སྦེད་དོ་།འདི་ནི། གསོལ་བའོ། །ལས་ནི། འདི་ལྟར་བྱ་སྟེ། དགེ་འདུན་བཙུན་པ་  
རྣམས་གསན་དུ་གསོལ། དགེ་སློང་མིང་འདི་ཞེས་བགྱི་བ་འདི། དབྱར་དགེ་འདུན་གྱི་གོས་ཀྱི་རྙེད་པ་སྦེད་པར་སྤྲོ་སྟེ། དགེ་སློང་མིང་འདི་ཞེས་བྱ་བ་འདི། དབྱར་དགེ་འདུན་གྱི་གོས་ཀྱི་རྙེད་པ་  
སྦེད་པར་བསྐོ་ན། ཚེ་དང་ལྡན་པ་གང་དག་དགེ་སློང་མིང་འདི་ཞེས་བགྱི་བ་འདི། དབྱར་དགེ་འདུན་གྱི་གོས་ཀྱི་རྙེད་པ་སྦེད་པར་བསྐོ་བར་བཟོད་པ་དེ་དག་ནི། ཅང་མ་གསུངས་ཤིག་གང་དག་མི་  
བཟོད་པ་དེ་དག་ནི། གསུངས་ཤིག་དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་མིང་འདི་ཞེས་བགྱི་བ་འདི། དབྱར་དགེ་འདུན་གྱི་གོས་ཀྱི་རྙེད་པ་སྦེད་པར་བསྐོས་ལགས་  
ཏེ༑ འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། །དེ་ནས་བཅོམ་ལྡན་འདས་ཀྱིས་བསླབ་པ་འདོད་པ་རྣམས་དང། བསླབ་པ་ལ་གུས་པ་རྣམས་དང། བསླབ་པ་ལ་ཡོ་བྱད་བསྙུངས་  
པ་རྣམས་དང། ཕྲི་བ་རྣམས་དང། སྦྱངས་པའི་ཡོན་ཏན་རྣམས་དང། མཛེས་པ་རྣམས་དང། དྲོད་རིག་པ་རྣམས་ཀྱི་བསྔགས་པ་བརྗོད་ནས་དགེ་སློང་རྣམས་ལ་བཀའ་སྩལ་པ། དགེ་སློང་  
དག་དེ་ལྟ་བས་ན། སྔ་མ་ནི། བཅས་པ་ཡིན་ལ། འདི་ནི། གནང་བ་ཡིན་ནོ། །ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ། དགེ་སློང་གིས་སྟོན་ཟླ་  
  
  
༄༅། །ཐ་ཆུང་ཉར་ཞག་བཅུས་མ་ཚང་བ་ཚུན་ཆད་དུ་བརྟད་པ་ལས་བྱུང་བའི་གོས་ཤིག་རྙེད་ལ་འདོད་ན། དགེ་སློང་དེས་གོས་དེ་བླང་བར་བྱའོ། །བླངས་ནས་གོས་སྦྱིན་པའི་  
དུས་ཀྱི་བར་དུ་བཅང་བར་བྱའོ། །དེ་ལས་འདས་པར་འཆང་ན། སྤང་བའི་ལྟུང་བྱེད་དོ། །དགེ་སློང་གིས་ཞེས་བྱ་བ་ནི། ཆོས་འདི་པས་སོ། །སྟོན་ཟླ་ཐ་ཆུང་ཉར་ཞག་བཅུས་མ་ཚང་བ་ཚུན་ཆད་  
དུ་ཞེས་བྱ་བ་ནི། ཞག་བཅུ་ན་དགག་དབྱེ་འབྱུང་བ་ཚུན་ཆད་དུའོ། །བརྟད་པ་ལས་བྱུང་བའི་གོས་ཤིག་ཅེས་བྱ་བ་ནི། བརྟད་པ་ལས་བྱུང་བའི་གོས་ལྔ་པོ་དག་སྟེ། ལྔ་གང་ཞེ་ན། ནད་པ་  
ལ་སྦྱིན་པ་དང། ནད་པའི་ཕྱིར་སྦྱིན་པ་དང། འཆི་བ་ལ་སྦྱིན་པ་དང། ཤི་བའི་ཕྱིར་སྦྱིན་པ་དང། འགྲོ་བར་ཆས་པ་ལ་སྦྱིན་པའོ། །རྙེད་པ་ལ་ཞེས་བྱ་བ་ནི། གཞན་ལས་སོ། །འདོད་ན་  
ཞེས་བྱ་བ་ནི། གལ་ཏེ་དོན་དུ་གཉེར་ནའོ། །དགེ་སློང་དེས་ཞེས་བྱ་བ་ནི། དགེ་སློང་གང་ཡིན་པ་ངེས་སོ། །གོས་དེ་ཞེས་བྱ་བ་ནི་བདུན་པོ་བལ་གོས་དང། ཤ་ནའི་གོས་དང། ཟར་མའི་  
གོས་དང། དུ་གུ་ལའི་གོས་དང། རལ་བལ་གྱི་གོས་དང། ཀོ་ཏམ་པའི་གོས་དང། ཉི་འོག་གི་གོས་ལས་གང་ཡང་རུང་བའོ། །བླང་བར་བྱའོ། །ཞེས་བྱ་བ་ནི། བདག་གིར་བྱ་བའོ། །བླངས་  
ནས་གོས་སྦྱིན་པའི་བར་དུ་བཅང་བར་བྱའོ། །ཞེས་བྱ་བ་ནི། སྦ་བར་བྱའོ། །དགེ་སློང་གི་གོས་སྦྱིན་པའི་དུས་ནི། གང་ཡིན། དུས་མ་ཡིན་པ་ནི། གང་ཡིན་ཞེ་ན། སྲ་བརྐྱང་མ་བཏིང་  
  
  
སྟོན་ཟླ་ཐ་ཆུང་ཉ་ཚུན་ཆད་ནི། གོས་སྦྱིན་པའི་དུས་མ་ཡིན་ལ། ལྷག་མ་ནི། དུས་ཡིན་ནོ། །སྲ་བརྐྱང་བཏིང་བའི་གནས་ན་ནི། སྟོན་ཟླ་ཐ་ཆུང་ཉ་ཕན་ཆད་ནས་དཔྱིད་ཟླ་འབྲིང་  
པོ་ཉ་ཚུན་ཆད་ནི། དུས་མ་ཡིན་ལ། ལྷག་མ་ནི། དུས་ཡིན་ནོ། །དེ་ལས་འདས་པར་འཆང་ན་ཞེས་བྱ་བ་ནི། དེ་ལས་ཐལ་བར་འཆང་ནའོ། །སྤང་བའི་ལྟུང་བྱེད་དོ། །ཞེས་བྱ་བ་ནི། དངོས་པོ་  
དེ་སྤངས་ནས་ལྟུང་བྱེད་ཀྱི་ལྟུང་བ་བཤགས་པར་བྱ་བ་སྟེ། དེས་ན་སྤང་བའི་ལྟུང་བྱེད་དོ། །ཞེས་གསུངས་སོ། །དེ་ལ་ལྟུང་བར་ཇི་ལྟར་འགྱུར་ཞེ་ན། དགེ་སློང་གིས་ཇི་ཙམ་དུ་དབྱར་གྱི་རྙེད་པ་  
དབྱར་གྱི་ནང་དུ་བདག་གིར་བྱེད་དམ། གོས་སྦྱིན་པའི་དུས་ལས་འདས་པར་འཆང་ན། ཐམས་ཅད་དུ་སྤང་བའི་ལྟུང་བྱེད་དུ་འགྱུར་རོ་།བརྟད་པ་ལས་བྱུང་བའི་གོས་ལྔ་པོ་དག་བདག་གིར་བྱེད་  
པ་དང། སྦྱིན་བདག་གིས་རང་གི་ལག་ནས་སྦྱིན་པར་བྱེད་ན། ལྟུང་བ་མེད་དོ། །གོས་སྦེད་པའི་དགེ་སློང་བསྐོས་པ་དང། སྦྱིན་བདག་འོངས་ཏེ་འཕགས་པ་དག་བཞེས་ཤིག་དང། གོས་འདི་  
དག་བདག་མཆིས་ནས་རང་གི་སུག་པ་ཉིད་ལས་དབུལ་ལོ། །ཞེས་ཟེར་བ་ལ་ལྟུང་བ་མེད་དོ། །ལས་དང་པོ་པ་དང། སྨྱོས་པ་དང། སེམས་འཁྲུགས་པ་དང། ཚོར་བ་དག་གིས་ཉེན་པ་ལ་ལྟུང་བ་  
མེད་དོ། །བརྟད་པ་ལས་བྱུང་བའི་སྤང་བ་སྟེ། ཉི་ཤུ་དྲུག་པ་རྫོགས་སོ།། །།སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་  
  
  
༄༅། །ར་བ་ན་བཞུགས་སོ། །མཉན་ཡོད་ནས་ཧ་ཅང་མི་རིང་བ་ན་རི་བྲག་ཅིག་ཡོད་པ་དེ་ན་ཁྱིམ་བདག་ཕྱུག་པ། ནོར་མང་ལ་ལོངས་སྤྱོད་ཆེ་བ་ཞིག་འདུག་སྟེ། དེ་  
ཡང་དད་པ་ཅན། བཟང་བ། དགེ་བའི་བསམ་པ་ཅན་ཡིན་པས། དེས་དགེ་འདུན་ལ་བསྔོས་ཏེ་གཙུག་ལག་ཁང་རྟ་བབས་མཐོན་པོ་དང། སྐར་ཁུང་དང། སྐར་ཁུང་དྲ་བ་ཅན་དང་  
ལན་ཀན་གྱིས་བརྒྱན་པ། སྙིང་དང་མིག་འཕྲོག་པ། མཐོ་རིས་ཀྱི་ཐེམ་སྐས་སུ་གྱུར་པ་ཞིག་བྱེད་དུ་བཅུག་གོ་གཙུག་ལག་ཁང་དེར་དགེ་སློང་དྲུག་ཅུས་དབྱར་གནས་དག་བྱས་ཏེ་དོང་  
ནས་ཁྱིམ་བདག་དེས་དེར་མ་བྱིན་པར་ལེན་པ་དག་གིས་ཁྲིའམ། ཁྲིའུ་དག་མ་བརྐུས་པར་གྱིས་ཤིག་ཅེས་སྲུང་མའི་མི་བཞག་གོ་ཇི་ཙམ་དུས་གཞན་ཞིག་ན་དགེ་སློང་གཞན་དྲུག་ཅུ་  
ལྗོངས་རྒྱུ་ཞིང་འགྲོ་བ་ན་རི་བྲག་དེར་ཕྱིན་ནས་བསྟི་གནས་རྙེད་པར་བྱེད་པ་ན་མི་ཞིག་གིས་སྨྲས་པ། འཕགས་པ་དག་ཁྱེད་ཅིའི་སླད་དུ་གཙུག་ལག་ཁང་དུ་མི་གནས། བཞིན་བཟང་  
གཙུག་ལག་ཁང་ག་ལ་ཡོད། འཕགས་པ་དག་དགོན་པ་འདི་ནའོ། །དགེ་སློང་དག་དེར་དོང་བ་དང། སྲུང་མའི་མིས་མཐོང་ནས་དེས། འོངས་པ་ལེགས་སོ། །ཞེས་བྱ་བའི་ཚིག་གིས་བསྙེན་  
བཀུར་བྱས་ཏེ་གནས་ཁང་དག་བསྐོས་ནས་ཁྲི་དང། ཁྲིའུ་དང་སྟན་ནང་ཚངས་ཅན་དང། ལ་བ་ལ་སོགས་པ་དག་ཕུལ་ཏེ། སྤྱངས་ཚགས་གཡར་ནས་སྨྲས་པ། འཕགས་པ་དག་རེ་  
  
  
དེའི་བར་དུ་བདག་གིས་ཁྱིམ་བདག་ལ་བརྗོད་པར་བགྱིའོ། །ཞེས་མི་དེ་ཁྱིམ་བདག་གི་དྲུང་དུ་སོང་སྟེ་སྨྲས་པ། ཁྱིམ་བདག་དགྱེས་པ་སྐྱེད་ཅིག་ཁྱེད་ཀྱི་གཙུག་ལག་  
ཁང་དུ་དགེ་སློང་གློ་བུར་དུ་ལྷགས་པ་དྲུག་ཅུ་མཆིས་སོ། །ཁྱིམ་བདག་གུས་པར་སྒྲིམ་པ་དང་བཅས་པས་ནང་མི་དག་ལ་སྨྲས་པ། ཤེས་ལྡན་དག་ཁོ་བོའི་གཙུག་ལག་ཁང་དུ་དགེ་སློང་གི་དགེ་འདུན་  
བྱོན་པ་དེ་དག་ལེགས་པར་སྦྱར་བའི་བཏུང་བས་ཚིམ་པར་བྱའི། །བུ་རམ་དང། ཧྭགས་དང། ལི་ཁ་ར་དང། རྒུན་འབྲུམ་དང། བལ་པོ་སེའུ་ལོངས་ཤིག་ཅེས་ཁྱིམ་བདག་དེས་ལེགས་པར་སྦྱར་བའི་  
བཏུང་བ་སྦྱར་ནས་གཙུག་ལག་ཁང་དུ་སོང་བ་དང། དགེ་སློང་དག་ཀྱང་ཆུ་བཙགས་ཏེ་རང་རང་གི་སྤྱོད་ལམ་གྱིས་འཁོད་དོ། །ཁྱིམ་བདག་དེས་དགེ་སློང་དེ་དག་ཐག་རིང་པོ་ཁོ་ནས་མཐོང་སྟེ། དེས་  
གཙུག་ལག་ཁང་དེ་མཚོ་པདྨས་གང་བ་བཞིན་དུ་མཐོང་ནས་རྒྱ་ཆེར་དད་པའི་ཤུགས་ཀྱིས་བསྒྲུབས་པའི་རྒྱུད་ཀྱིས་ཚིགས་སུ་བཅད་པ་སྨྲས་པ། གྲོང་ངམ་ཡང་ན་དགོན་པའང་རུང། །གཤོང་ངམ་ཡང་  
ན་ཐང་ཡང་རུང། གང་ན་འོས་པ་གནས་པ་ཡི། །ས་གཞི་དེ་ནི་དགའ་བྱེད་ཡིན། །དེ་ནས་ལེགས་པར་སྦྱར་བའི་བཏུང་བ་སྟ་གོན་བྱས་ཏེ་རང་གི་ལག་ནས་དགེ་སློང་གི་དགེ་འདུན་དེ་ཚིམ་པར་བྱས་ནས་  
རང་ཉིད་ཀྱིས་སྤོག་ཕོར་ཐོགས་ཏེ་དགེ་སློང་གི་དགེ་འདུན་དང་ལྷན་ཅིག་མཆོད་རྟེན་ལ་ཕྱག་འཚལ་ནས་གཙུག་ལག་ཁང་དུ་ཞུགས་ཏེ་རྒན་པའི་མཐའ་ལོགས་སུ་འདུག་གོ་དགེ་འདུན་གྱི་གནས་བརྟན་  
  
  
༄༅། །གྱིས་ཡོན་བཤད་ནས། ཁྱིམ་བདག་དེས་རྐང་པ་གཉིས་ལ་ཕྱག་འཚལ་ཏེ་སང་བདག་གི་སྡུམ་པར་འཕགས་པའི་དགེ་འདུན་གྱིས་གདུགས་ཚོད་གསོལ་བར་ཅི་  
གནང་ཞེས་སྨྲས་པ་དང། དགེ་སློང་རྣམས་ཀྱིས་ཀྱང་དང་དུ་བླངས་ནས་ཁྱིམ་བདག་དེས་རྐང་པ་གཉིས་ལ་ཕྱག་འཚལ་ཏེ་སོང་ངོ། །ཁྱིམ་བདག་དེས་ཕྱི་དེ་ཉིན་པར་ཟས་བསོད་པས་དགེ་སློང་དག་  
ཚིམ་པར་བྱས་ཤིང། དུས་མ་ཡིན་པར་ཡང་བཏུང་བ་བླུད་ནས། དགེ་སློང་རྣམས་ཀྱིས་ཀྱང་ཆོས་བསྟན་ཏོ། །ཕྱིས་ཀྱང་དེ་ཁོ་ན་བཞིན་དུ་དགེ་འདུན་གྱི་གནས་བརྟན་གྱིས་ཡོན་བཤད་པ་དང་  
ཁྱིམ་བདག་དེ་རྒན་པའི་མཐའ་ལོགས་སུ་འདུག་སྟེ་སྨྲས་པ། འཕགས་པ་དག་བདག་གི་གཙུག་ལག་ཁང་འདི། བདག་ཉིད་ཀྱི་སླད་དུ་ཡང་བགྱིད་དུ་མ་སྩལ། ཉེ་དུ་རྣམས་ཀྱི་སླད་དུ་ཡང་  
བགྱིད་དུ་མ་སྩལ་གྱི། འདི་ལྟར། འཕགས་པ་རྣམས་ཀྱི་སླད་དུ་བགྱིད་དུ་སྩལ་པ་ལགས་ཀྱི། འདི་ཉིད་དུ་དབྱར་གནས་པར་ཞལ་གྱིས་བཞེས་ཤིག་དང། བདག་གིས་འཕགས་པ་རྣམས་  
ལ་ཡོ་བྱད་ཐམས་ཅད་ཀྱིས་མི་བྲེལ་བར་བགྱིའོ། །དགེ་སློང་རྣམས་ཀྱིས་སྨྲས་པ། ཁྱིམ་བདག་མཉན་ཡོད་ན་བཅོམ་ལྡན་འདས་ཆོས་ཀྱི་རྗེ་མངོན་སུམ་དུ་བཞུགས་ཤིང། དུས་དང་དུས་སུ་དགེ་  
སློང་ཆེ་གེ་མོ་ཞིག་གིས་ནི། དགྲ་བཅོམ་པ་ཉིད་མངོན་སུམ་དུ་བྱས་ཆེ་གེ་མོ་ཞིག་གིས་ནི། མི་སྡུག་པ་གྲུབ་བོ། །ཞེས་ཤེས་པ་བརྡ་སྤྲོད་པ་དག་ཀྱང་ཐོས་པར་འགྱུར། རྒྱལ་པོ་ཡང་བསྟན་པ་  
  
  
བཙུན་མོ་ཕྲེང་ལྡན་མ་དང། རྒྱལ་རིགས་དབྱར་ཚུལ་མ་དང། བླ་མཁྱེན་དྲང་སྲོང་བྱིན་དང། རྙིང་པ་དང། དགེ་བསྙེན་མ་ས་ག་དང། རི་དྭགས་འཛིན་གྱི་མ་དང། གཞན་  
ཡང་དད་པ་ཅན་མང་དུ་ཡོད་པས་དེར་ཟང་ཟིང་གི་ལོངས་སྤྱོད་དང། ཆོས་ཀྱི་ལོངས་སྤྱོད་ཆེན་པོ་ཡང་འགྲུབ་པས། བདག་ཅག་དེ་ཉིད་དུ་འདོང་ངོ། །འཕགས་པ་དག་ཆོས་ཀྱི་ལོངས་སྤྱོད་ནི་འཕགས་  
པ་དག་ཉིད་ལ་རག་ལས་པ་ལགས་ཀྱི། ཟང་ཟིང་གི་ལོངས་སྤྱོད་ནི་བདག་ལ་རག་ལས་པ་ལགས་པས། དགྱེས་པ་སྐྱེད་ཅིག་དང། ཅུང་ཟད་ཀྱང་ཉམས་པར་མི་འགྱུར་རོ། །དགེ་འདུན་གྱི་གནས་  
བརྟན་གྱིས་སྨྲས་པ། ཚེ་དང་ལྡན་པ་དག་བཅོམ་ལྡན་འདས་ཀྱིས་དད་པ་ཅན་གྱི་དད་པ་སྤེལ་བར་བྱ་ཞིང། སྦྱིན་བདག་ལ་རྗེས་སུ་སྙིང་བརྩེ་བར་བྱའོ། །ཞེས་གསུངས་པས། འདི་ཉིད་དུ་འཁོད་པར་  
བྱའོ༑ ༑ཞེས་དེ་དག་དེར་འཁོད་ནས་བློ་བརྟན་པས་གཙུག་ལག་ཁང་དེའི་ཕྱི་ནང་བཅས་པར་སོ་སོར་བརྟག་པར་བརྩམས་པ་དང། གཙུག་ལག་ཁང་དེ་མེ་ཏོག་ཕུན་སུམ་ཚོགས་པ། འབྲས་བུ་ཕུན་སུམ་  
ཚོགས་པ། ཤིན་ཏུ་དགའ་བར་མཐོང་ནས་དགེ་འདུན་གྱི་གནས་བརྟན་གྱིས་སྨྲས་པ། ཚེ་དང་ལྡན་པ་དག་གཙུག་ལག་ཁང་འདི། མེ་ཏོག་ཕུན་སུམ་ཚོགས་པ། འབྲས་བུ་ཕུན་སུམ་ཚོགས་  
པ༑ ཤིན་ཏུ་དགའ་བ་ཡིན་པས། གལ་ཏེ་བདག་ཅག་གིས་འདིར་དབྱར་སྔ་མར་གནས་པར་ཁས་བླངས་ནས་མེ་ཏོག་དང་འབྲས་བུ་ཐམས་ཅད་ཡོངས་སུ་སྤྱད་པར་མི་གྱུར་གྱི། བདག་ཅག་གིས་  
  
  
༄༅། །ངེས་པར་དབྱར་ཕྱི་མར་གནས་པར་ཁས་བླང་བར་བྱའོ་།ཞེས་དེ་དག་གིས་དེར་དབྱར་ཕྱི་མར་གནས་པར་ཁས་བླངས་སོ་།ཁྱིམ་བདག་དེ་ལ་གཙུག་  
ལག་ཁང་དེ་གཅིག་པུ་འབའ་ཞིག་ཡོད་པས་སྦྱིན་པ་དང། བྱ་བར་སེམས་པ་གང་ཡིན་པ་དེ་ཐམས་ཅད་གཙུག་ལག་ཁང་དེ་ཉིད་དུ་སྦྱིན་ཞིང་བྱེད་དོ། །རི་བྲག་དེ་ན་ཡང་གཙུག་ལག་ཁང་གཞན་  
མེད་པས་རི་བྲག་པ་དེ་དག་ཀྱང་སྦྱིན་པ་དང། བྱ་བར་སེམས་པ་གང་ཡིན་པ་དེ་ཐམས་ཅད་གཙུག་ལག་ཁང་དེ་ཉིད་དུ་སྦྱིན་པར་བྱེད་དོ། །རི་བྲག་དེའི་ཉེ་འཁོར་ན་ཡང་གཙུག་ལག་ཁང་གཞན་  
མེད་པས། རི་བྲག་གི་ཉེ་འཁོར་པ་དེ་དག་ཀྱང་སྦྱིན་པ་དང། བྱ་བར་སེམས་པ་གང་ཡིན་པ་དེ་ཐམས་ཅད་གཙུག་ལག་ཁང་དེ་ཉིད་དུ་སྦྱིན་ཞིང་བྱེད་པས། དེར་དབྱར་གནས་པར་ཁས་  
བླངས་པའི་དགེ་སློང་རྣམས་ལ་རྙེད་པ་མང་པོ་བྱུང་ངོ། །སྟོན་ཟླ་ཐ་ཆུང་གི་གཡོན་ཅན་དག་གི་ཀུན་ཏུ་སྤྱོད་པ་ནི། དགག་དབྱེ་བྱས་མ་ཐག་ཏུ་འདུས་ཏེ་བདག་ཅག་གིས་ལས་ཅི་ཞིག་བྱས་ན་  
དེས་བཙལ་མི་དགོས་པར་ལོ་སྐོར་དུ་ལོངས་སྤྱོད་ཅིང། བདེ་བར་འཁོད་པར་འགྱུར་ཞེས་ཕན་ཚུན་གྲོས་བྱེད་དོ། །དེ་དག་འདི་སྙམ་དུ་སེམས་ཏེ། ཤཱཀྱའི་སྲས་ཀྱི་དགེ་སློང་འདི་  
དག་གཞོམ་པར་བྱའོ། །སྙམ་མོ། །གཞན་དག་གིས་སྨྲས་པ། དེ་དག་ནི། སྒོ་འཕར་བརྒྱ་རྙེད་བདའ་བར་བྱས་ཀྱང་ལྟོ་ཁེངས་པ་འགྲུབ་པར་དགའ་བས། དེ་དག་ལ་ཅི་ཡང་མེད་  
  
  
བདག་ཅག་ཅིའི་ཕྱིར་ཡུན་དེ་སྲིད་དུ་བསྡད་པར་བྱ། དེ་ན་དགེ་སློང་གི་རྒྱུས་ཤེས་པ་ཞིག་འདུག་པས་སྨྲས་པ། ཁྱེད་ཅི་ཤེས་དེ་དག་ལ་མང་དུ་ཡོད་དོ། །ཇི་ལྟར་རེ་ཞིག་གཙུག་ལག་ཁང་  
འདི་གང་གི་ཡིན་པའི་ཁྱིམ་བདག་དེ་ནི། དད་པ་ཅན། བཟང་བ། དགེ་བའི་བསམ་པ་ཅན་ཡིན་ལ། ཁྱིམ་བདག་དེ་ལ་ཡང་གཙུག་ལག་ཁང་དེ་གཅིག་པུ་འབའ་ཞིག་ཡོད་པས། དེ་སྦྱིན་  
པ་དང། བྱ་བར་སེམས་པ་གང་ཡིན་པ་དེ་ཐམས་ཅད་གཙུག་ལག་ཁང་འདི་ཉིད་དུ་སྦྱིན་ཞིང་བྱེད་དོ། །རི་བྲག་འདི་ན་ཡང་གཙུག་ལག་ཁང་གཞན་མེད་པས། རི་བྲག་འདི་དག་ཀྱང་སྦྱིན་པ་  
དང། བྱ་བར་སེམས་པ་གང་ཡིན་པ་དེ་ཐམས་ཅད་གཙུག་ལག་ཁང་འདི་ཉིད་དུ་སྦྱིན་ཞིང་བྱེད་དོ། །རི་བྲག་འདིའི་ཉེ་འཁོར་ན་ཡང་གཙུག་ལག་ཁང་གཞན་མེད་པས་རི་བྲག་གི་ཉེ་འཁོར་  
པ་འདི་དག་ཀྱང་སྦྱིན་པ་དང། བྱ་བར་སེམས་པ་གང་ཡིན་པ་དེ་ཐམས་ཅད་གཙུག་ལག་ཁང་འདི་ཉིད་དུ་སྦྱིན་ཞིང་བྱེད་པས། འདིར་དབྱར་གནས་པར་ཁས་བླངས་པའི་དགེ་སློང་རྣམས་  
ལ་རྙེད་པ་མང་པོ་བྱུང་ངོ། །གལ་ཏེ་ཡིད་མི་ཆེས་ན། སོང་ལ་ལྟོས་ཤིག་དང། རང་ཉིད་ཀྱི་མངོན་སུམ་དུ་འགྱུར་རོ། །གལ་ཏེ་དེ་ལྟ་ན། ཁྱེད་ཉིད་ཇི་སོང་ལ་མངོན་སུམ་དུ་གྱིས་ཤིག་དང་  
ཁོ་བོ་ཅག་ཕྱིས་འོང་ངོ། །དེས་སྨྲས་པ། ལེགས་ཀྱི། དེ་བཞིན་གྱིས་ཤིག་དང། ཁོ་བོ་འགྲོའོ། །ཞེས་དེ་གོས་ཚགས་བཅོས་ཏེ་འཕགས་ཤིང། དེ་ནས་ཚིགས་སུ་བཅད་པའི་དབྱངས་  
  
  
༄༅། །ཀྱིས་མཆོད་རྟེན་ལ་ཕྱག་འཚལ་ཏེ་གཙུག་ལག་ཁང་དེར་ཞུགས་སོ། །ཇི་ཙམ་ན་སྒོ་ཁང་ན་རྒན་ཞུགས་ཅན་དེ་འདུག་ནས་གཡོན་ཅན་དེས་དེའི་རྐང་པ་ལ་ཕྱག་  
འཚལ་ཏེ་དྲི་བར་བརྩམས་པ། འཕགས་པ། གཙུག་ལག་ཁང་སྙིང་དང་མིག་འཕྲོག་པ། མཐོ་རིས་ཀྱི་ཐེམ་སྐས་སུ་གྱུར་པ་འདི་སུའི་ལགས། བཞིན་བཟང། ཁྱིམ་བདག་ཆེ་གོ་མོ་  
ཞིག་གི་ཡིན་ནོ། །འཕགས་པ། ཅི། འདི་གཙུག་ལག་ཁང་ལགས་སམ། འོན་ཏེ་ཕོངས་པ་ལགས། བཞིན་བཟང། གཙུག་ལག་ཁང་ནི། ཇི་ལྟ་བུ་ཡིན། ཕོངས་པ་ནི། ཇི་ལྟ་བུ་  
ཡིན༑ འཕགས་པ། གང་ན་ཡོ་བྱད་ཕུན་སུམ་ཚོགས་པ་ནི། གཙུག་ལག་ཁང་ལགས་སོ། །གང་ན་ཡོ་བྱད་མ་མཆིས་པ་ནི། ཕོངས་པ་ལགས་སོ། །བཞིན་བཟང། འོ་ན་འདི་ནི། གཙུག་  
ལག་ཁང་ཡིན་གྱི། ཕོངས་པ་མ་ཡིན་ཏེ། འདི་ན་ཡོ་བྱད་ཕུན་སུམ་ཚོགས་པ་ཡོད་ཀྱི། འདི་ན་ཡོ་བྱད་མེད་པ་མ་ཡིན་ནོ། །འཕགས་པ་ཟས་ཟ་བ་ནི། འགའ་ཡང་རྡུལ་མི་ཟ་ལ་  
གོས་དག་གྱོན་པ་ནི། འགའ་ཡང་ཤིང་ཤུན་དག་མི་གྱོན་པས། ཁྱེད་ཅག་ལ་གོས་ཅུང་ཟད་མ་མཆིས་སམ། རྒན་ཞུགས་དེ་དྲང་པོའི་རང་བཞིན་ཅན་ཡིན་པས། དེས་གཡོན་ཅན་དེའི་  
ལག་ནས་བཟུང་སྟེ་གནས་ཁང་དུ་བཅུག་ནས་སྨྲས་པ། བཞིན་བཟང་གོས་ཀྱི་རྡང་གོས་དག་གིས་ཕུར་ཤོག་ཅིང་འདུག་པ་ལ་ལྟོས། འཕགས་པ། ཅི། འདི་ཁྱོད་ཀྱི་ལགས་སམ། འོན་ཏེ་  
  
  
བཞིན་བཟང། འདི་ཁོ་བོ་གང་ཟག་གི་ཡིན་ནོ། །འཕགས་པ། འོ་ན་ཁྱོད་ནི། གོར་མ་བཀུམ་པར་དགེ་འདུན་གྱི་གནས་བརྟན་ནམ། ཆོས་སྒྲོག་པ་ཞིག་ལགས་སོ། །བཞིན་  
བཟང། ཁོ་བོ་ནི། དགེ་འདུན་གྱི་གནས་བརྟན་ཡང་མ་ཡིན་ལ། ཆོས་སྒྲོག་པ་ཡང་མ་ཡིན་ཏེ། འདི་ལྟར། ཁོ་བོ་ནི། དགེ་འདུན་གྱི་གསར་བུ་དགེ་ཚུལ་ཞིག་ཡིན་ནོ། །འཕགས་པ། དེ་ནི། འཇལ་  
ན༑ འདི་ན་དགེ་འདུན་གྱི་གནས་མལ་ཅུང་ཟད་མ་མཆིས་སམ། བཞིན་བཟང། མང་དུ་ཡོད་དོ། །རེ་ཞིག་ཁོ་བོའི་བྱུག་རིས་སུ་ཡང་དངོས་པོ་བདུན་པོ་དག་ཐོབ་བོ། །འཕགས་པ། དེ་ཡང་འཇལ་གྱི། འདི་  
ཞུའོ། །གཙུག་ལག་ཁང་འདི་ན་གང་ལ་ལ་འཚལ་མ་བགྱིད་ན། དེ་རྫ་མཁན་གྱི་སྣོད་དུ་འཚོད་དམ། འོན་ཏེ་ཟངས་མིའི་སྣོད་དུ་འཚོད། བཞིན་བཟང། ཁྱོད་ཀྱིས་གནས་ཁང་འདི་དག་མཐོང་ངམ་འཕགས་  
པ༑ མཐོང་ངོ། །བཞིན་བཟང། གནས་ཁང་འདི་དག་ཟངས་མའི་སྣོད་ཀྱིས་གང་ཞིང་འདུག་གོ་གཡོན་ཅན་དེས་བསམ་པ། ལེགས་པར་བྲིས་ཟིན་གྱི། ད་ནི། འགྲོའོ། །སྙམ་ནས་གཡོན་ཅན་དེས་སྨྲས་པ་  
འཕགས་པ། ཁྱོད་ཀྱིས་དགེ་བའི་ཕྱོགས་ཡོངས་སུ་ཉམས་པ་ནི། བདག་གི་དོན་ཡོངས་སུ་ཉམས་པ་ལགས་བས་བདག་སླད་ཀྱིས་ཀྱང་མཆི་ཡི་དེ་ནི། མཆིའོ། །བཞིན་བཟང། དེ་བཞིན་གྱིས་ཤིག་གཡོན་ཅན་  
དེས་རྒན་ཞུགས་དེའི་རྐང་པ་ལ་ཕྱག་འཚལ་ཏེ་སོང་ནས་གཡོན་ཅན་དེ་ཆོམ་རྐུན་པ་དེ་དག་གི་དྲུང་དུ་སོང་སྟེ་སྨྲས་པ། པདྨའི་མིག་ཅན་དག་རྫས་ཐམས་ཅད་ཀྱིས་གང་བའི་གྲུབ་བོ་ཆེ་སྐམ་ས་ལ་འདུག་གི། འཕྲོག་  
  
  
༄༅། །ཅིག་འཕྲོག་ཅིག་དེ་ན་གཅིག་གིས་སྨྲས་པ། དེ་ན་འཁོད་པའི་རབ་ཏུ་བྱུང་བ་དྲུག་ཅུ་པོ་དག་ནི། འཕོང་གི་སློབ་དཔོན་ཤ་སྟག་ཡིན་ཞེས་གྲགས་པས། དེ་བཞིན་དུ་གཞོམ་  
པར་མི་ནུས་ཀྱི། གང་གི་ཚེ་དེ་དག་མཚན་མོ་ཆོས་ཉན་པ་དེའི་ཚེ་གཞོམ་མོ། །གཞན་དག་གིས་སྨྲས་པ། ཉི་མ་གང་ལ་དེ་དག་གི་ཆོས་ཉན་པ་འབྱུང་བར་འགྱུར། དེས་སྨྲས་པ། ཚེས་བརྒྱད་དང་  
བཅུ་བཞི་ལ་འབྱུང་སྟེ། དེ་ལ་ཚེས་བརྒྱད་ནི། ཐལ་ཟིན་པས་ཚེས་བཅུ་བཞི་ལ་འབྱུང་བར་འགྱུར་རོ། །དེ་དག་སོར་མོ་དག་གིས་ཉི་མ་བགྲང་ཞིང་འཁོད་ནས། ཇི་ཙམ་ན་ཚེས་བཅུ་བཞི་ལ་བབ་སྟེ། དགེ་  
འདུན་གྱིས་གནས་བརྟན་གྱིས་སོ་སོར་ཐར་པའི་མདོ་བཏོན་ཏེ་དགེ་འདུན་གྱིས་གསོ་སྦྱོང་བྱས་ནས་ཆོས་སྒྲོག་བསེང་གེའི་ཁྲི་ལ་འཛེག་སྟེ་འདི་སྐད་ཅེས། མི་མཆོག་གདུལ་བའི་ཁ་ལོ་སྒྱུར་མཛད་པ། །  
ཀུན་སྦྱོར་འཆིང་བ་གཅོད་པ་དེ་བཞིན་གཤེགས། །དབང་པོ་ཞི་ཞིང་ཉེར་ཞི་ཞི་ལ་མཁས། །མཉན་ཡོད་བཞུགས་པས་བཀའ་བཞིན་བྱེད་ལ་གསུངས། །ཞེས་སྨྲ་བར་བརྩམས་པ་དང། གཡོན་  
ཅན་དེ་དག་གིས་སྒོ་བརྡུངས་སོ། །དགེ་སློང་དག་གིས་ཚོར་ནས་སྨྲས་པ། ཤེས་ལྡན་དག་ཁྱེད་ཅག་སུ་ཡིན། འཕགས་པ་དག། བདག་ཅག་རིགས་ཀྱི་བུ་དག་གོ། དགེ་སློང་རྣམས་ཀྱིས་བསམ་པ། རི་བྲག་  
ནས་སྐྱེ་བོའི་ཚོགས་དག་ཆོས་ཉན་དུ་ལྷགས་གོར་མ་ཆག་གི། སྒོ་དབྱེའོ། །སྙམ་ནས་དེ་དག་གིས་སྒོ་ཕྱེ་བ་དང་དེ་དག་ཞུགས་སོ་།ཇི་ཙམ་ན་གཞོམ་པར་བརྩམས་པ་དང་དགེ་སློང་རྣམས་ཀྱིས་སྨྲས་པ། ཤེས་ལྡན་  
  
  
ཁྱེད་ཅག་ན་རེ། བདག་ཅག་རིགས་ཀྱི་བུ་དག་གོ་ཞེས་ཟེར་ན། ད་ངེད་ཅག་འཇོམས་པར་བྱེད་དམ། དེ་དག་གིས་སྨྲས་པ། འཕགས་པ་དག་བདག་ཅག་ལ་མིང་གཉིས་མཆིས་ཏེ། སླད་རོལ་དུ་ནི་  
རིགས་ཀྱི་བུ་དག་ཅེས་བགྱི་ལ། ནང་དུ་ནི། ཆོམ་རྐུན་པ་དག་ཅེས་བགྱིའོ། །ཁྱེད་ཅག་གི་མིང་འདོགས་པར་བྱེད་པ་ནི། ཉམས་སོ། །གཡོན་ཅན་དེ་དག་གིས་དགེ་སློང་དེ་དག་བཅོམ་སྟེ་དོང་ནས་དགེ་སློང་བཅོམ་པ་དེ་དག་  
གིས་གྲོས་བྱས་པ། ཚེ་དང་ལྡན་པ་དག་བཅོམ་ལྡན་འདས་ཀྱིས་ལྷག་མ་དང་བཅས་པར་བཞོམ་པར་བྱའོ། །ཞེས་གསུངས་པས། རེ་ཞིག་ཁྱིམ་བདག་འདི་ཕྱོགས་བཞིའི་དགེ་སློང་གི་དགེ་འདུན་ལ་སྦྱིན་དུ་བཅུག་སྟེ་ཡང་  
ཅི་བྱ། བདག་ཅག་ལ་སྦྱིན་དུ་བཅུག་སྟེ་ཡང་ཅི་བྱ། བདག་ཅག་མཉན་ཡོད་ཉིད་དུ་དོང་ན་དེར་བདག་ཅག་ལ་ཚངས་པ་མཚུངས་པར་སྤྱོད་པ་དག་གིས། ཆོས་གོས་དག་གིས་མི་ཕོངས་པར་བྱེད་པར་འགྱུར་རོ་།ཞེས་  
གྲོས་བྱས་སོ། །ཇི་ལྟར་འདོང་བར་བྱ། མཚན་མོ་འགེབས་པར་འདོང་ཞིང། ཉིན་མོ་ཐིབས་པོར་ཞུགས་ཏེ་འགྲོ་བར་བྱའོ། །ཞེས་དེ་དག་གིས་ཁྱིམ་བདག་ལ་ཡང་མ་བལྟས་པར་དོང་ངོ། །ཇི་ཙམ་ན་མཐར་གྱིས་  
མཉན་ཡོད་དུ་ཕྱིན་པ་དང། དགེ་སློང་དག་ནམ་གྱི་ཆ་སྟོད་དང་ནམ་གྱི་ཆ་སྨད་ལ་མི་ཉལ་བར་སྦྱོར་བའི་རྗེས་སུ་བརྩོན་པར་གནས་པ་དེ་དག་གིས་དགེ་སློང་དེ་དག་སྒྲེན་མོར་སྒོའི་གམ་ཡོ་ན་རྒྱུ་བ་མཐོང་ནས་  
སྨྲས་པ། གཅེར་བུ་སྒྲེ་བྱི་དག། ཁྱེད་ཅག་འདིར་ཅི་འདོད། འདི་ཁྱེད་ཀྱི་གཙུག་ལག་ཁང་ཡང་མ་ཡིན་ལ། འདུག་གནས་ཀྱང་མ་ཡིན་ནོ་།དེ་དག་གིས་སྨྲས་པ། ཚེ་དང་ལྡན་པ་དག་བདག་ཅག་གཅེར་བུ་དག་  
  
  
༄༅། །མ་ཡིན་ནོ། །འོ་ན་ཁྱེད་སུ་ཡིན། དགེ་སློང་དག་གོ། འདི་ལྟ་བུ་དག་དགེ་སློང་ཡིན་ནམ། གང་དག་ཆོམ་རྐུན་པ་དག་གིས་བཅོམ་པ་དེ་དག་ཇི་ལྟ་བུ་ཡིན། ཁྱེད་ཅག་མིང་ཅི། སངས་  
རྒྱས་འཚོའོ། །ཆོས་འཚོའོ། །དགེ་འདུན་འཚོའོ། །ཚེ་དང་ལྡན་པ་དག་འོངས་པ་ལེགས་སོ། །འོངས་པ་ལེགས་སོ། །ཞེས་དེ་དག་གིས་སྒོ་ཕྱེ་ནས་དགེ་སློང་དེ་དག་འཇུག་ཏུ་བཅུག་སྟེ། དེ་དག་ལ་ལ་ལས་ནི་  
ཆོས་གོས་བྱིན། ལ་ལས་ནི། ཤམ་ཐབས་བྱིན། ལ་ལས་ནི། རྡུལ་གཟན་བྱིན། ལ་ལས་ནི། ལྷུང་བཟེད་བྱིན། ལ་ལས་ནི། ཆུ་ཚགས་བྱིན་ཏེ་བགོ་བཤའ་ཇི་ལྟ་བ་བཞིན་དུ་ཐམས་ཅད་དུ་ཐམས་  
ཅད་བགོ་བཤའ་བྱས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་སློང་དགོན་པ་པས། ཆོས་གོས་གསུམ་  
ལས་ཆོས་གོས་གང་ཡང་རུང་བ་ཁྱིམ་གཞན་དུ་གཞག་པར་བྱའོ་།བཅོམ་ལྡན་འདས་ཀྱིས་ཆོས་གོས་གསུམ་ལས་ཆོས་གོས་གང་ཡང་རུང་བ་ཁྱིམ་གཞན་དུ་གཞག་པར་བྱའོ། །ཞེས་བཀའ་སྩལ་ནས། དེ་དག་  
དེ་ཉིད་དུ་དོང་སྟེ་ཉལ་བར་བྱེད་པ་དང། བྲམ་ཟེ་དང་ཁྱིམ་བདག་རྣམས་ཀྱིས་སྨྲས་པ། འཕགས་པ་དག། ཁྱེད་ཅག་ཅིའི་སླད་དུ་འདིར་གཟིམས་པར་མཛད། ཁོ་བོ་ཅག་གིས་ཆོས་གོས་དག་འདིར་བཞག་  
གོ༑ འཕགས་པ་དག་ཅི། ཁྱེད་ཀྱི་ཆོས་གོས་དག་རྐུ་བར་བགྱིད་དམ་གལ་ཏེ་ཐུགས་མི་ཆེས་ན། བསྣམས་ཏེ་བཞུད་ཅིག་ཅེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་  
  
  
བཅོམ་ལྡན་འདས་ཀྱིས་བཀའ་སྩལ་པ། དེར་ཉལ་བར་མི་བྱའོ། །དེ་དག་ཕྱིར་དོང་སྟེ་སྐྱ་རེངས་འཆར་བར་བྱེད་པ་དང་བུད་མེད་ཀྱི་ཡུལ་སྒྲེན་མོར་ཉལ་བ་དེ་དག་གིས་སྨྲས་པ། འཕགས་པ་དག། ཁྱེད་ཅག་  
ཅིའི་སླད་དུ་མཚན་མོ་ཉིད་ལ་འདིར་བྱོན། །ཁོ་བོ་ཅག་གིས་འདིར་ཆོས་གོས་དག་བཞག་གོ། འཕགས་པ་དག་ཅི། ཁྱེད་ཅག་གིས་ཆོས་གོས་དག་རྐུ་བར་བགྱིད་དམ། གལ་ཏེ་ཐུགས་མི་ཆེས་ན། བསྣམས་  
ཏེ་བཞུད་ཅིག་ཅེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དེར་སྐྱ་རེངས་འཆར་བར་མི་བྱའོ། །དེ་དག་ཕྱིས་དོང་སྟེ་བང་རིམ་  
དུ་སྐྱ་རེངས་འཆར་བར་བྱེད་པ་དང། དེ་དག་ཆོམ་རྐུན་པ་དག་དང། གཡོན་ཅན་དག་དང། སེང་གེ་དག་དང། སྟག་དག་དང། གུང་དག་གི་དབང་དུ་གྱུར་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་  
གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གཙུག་ལག་ཁང་ཉིད་དུ་སྐྱ་རེངས་འཆར་བར་བྱའོ། །དགེ་སློང་རྣམས་ལ་དགེ་འདུན་གྱི་དང། མཆོད་རྟེན་གྱི་དང། གང་ཟག་གི་བྱ་བའི་ཕྱིར་མཚམས་  
ཀྱི་ཕྱི་རོལ་དུ་འགྲོ་དགོས་པར་གྱུར་པ་དེ་དག་བདག་ཅག་གིས་ཁྱིམ་གཞན་དུ་ཆོས་གོས་དག་བཞག་གོ། ཞེས་དེར་མི་འགྲོ་བའི་སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་  
འདས་ཀྱིས་བཀའ་སྩལ་པ། དགེ་སློང་དགོན་པ་པས་ཞག་དྲུག་གི་མཐའ་ཚུན་ཆད་དུ་ཆོས་གོས་དེ་དང་མཚམས་ཀྱི་ཕྱི་རོལ་དུ་འབྲལ་བར་བྱའོ། །དགེ་སློང་དྲུག་སྡེ་དག་བསམ་བཞིན་དུ་ཞག་བདུན་དུ་འབྲལ་བར་བྱེད་  
  
  
༄༅། །པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། དེ་ནས་བཅོམ་ལྡན་འདས་ཀྱིས་བྱུང་བ་འདི་དང། གླེང་གཞི་འདི་དང། སྐབས་འདི་ལ་དགེ་སློང་གི་  
དགེ་འདུན་བསྡུ་བ་མཛད་དོ། །ཞེས་བྱ་བ་ལ་སོགས་པ་སྔ་མ་བཞིན་ནོ། །སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པར་མཛད་པ་སྟེ་ཞེས་བྱ་བ་ལ་སོགས་པ་ཡང་སྔ་མ་བཞིན་ཏེ་  
སངས་རྒྱས་བཅོམ་ལྡན་འདས་ཀྱིས་དགེ་སློང་དྲུག་སྡེ་དག་ལ་རྨས་པ། དགེ་སློང་དག་ངས་དགོན་པ་བས་ཞག་དྲུག་གི་མཐའ་ཚུན་ཆད་དུ་ཆོས་གོས་དེ་དང་མཚམས་ཀྱི་ཕྱི་རོལ་དུ་འབྲལ་བར་བྱའོ། །ཞེས་  
གསུངས་ན། ཁྱེད་ཅག་བསམ་བཞིན་དུ་ཞག་བདུན་དུ་མཚམས་ཀྱི་ཕྱི་རོལ་དུ་འབྲལ་བར་བྱེད་པ་བདེན་ནམ། བཙུན་པ། མད་དོ། །སངས་རྒྱས་བཅོམ་ལྡན་འདས་ཀྱིས་དགེ་སྦྱོང་གི་ཚུལ་མ་ཡིན་པ་  
རྗེས་སུ་མཐུན་པ་མ་ཡིན་པ། རུང་བ་མ་ཡིན་པ། ཚུལ་དང་མཐུན་པ་མ་ཡིན་པ་དེ་ནི་རབ་ཏུ་བྱུང་བས་བྱ་བ་མ་ཡིན་ནོ། །ཞེས་རྣམ་པར་སྨད་པར་མཛད་དོ། །དེ་ནས་བཅོམ་ལྡན་འདས་ཀྱིས་རྣམ་གྲངས་  
དུ་མས་རྣམ་པར་སྨད་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག། དེ་ལྟ་བས་ན། ཕན་ཡོན་བཅུ་ཡང་དག་པར་གཟིགས་པས་འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་  
བར་བྱ་སྟེ་ཞེས་བྱ་བ་ལ་སོགས་པ་སྔ་མ་བཞིན་ནོ། །ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ། དགེ་སློང་རབ་ཏུ་མང་པོ་དག་གནས་མལ་དགོན་པ་དོགས་པ་དང་  
  
  
འཇིགས་པ་དང་བཅས་པར་གྲགས་པ། འཇིགས་པ་ཐ་དད་པས་འཇིགས་སུ་རུང་བ་དང་བཅས་པར་གྲགས་པ་དག་ཏུ་དབྱར་ཕྱི་མར་གྱུར་ལ། དགེ་སློང་དགོན་པ་པས་འདོད་ན། ཆོས་  
གོས་གསུམ་ལས་ཆོས་གོས་གང་ཡང་རུང་བ་ཁྱིམ་གཞན་དུ་གཞག་པར་བྱའོ། །དགེ་སློང་དགོན་པ་པ་ལ་མཚམས་ཀྱི་ཕྱི་རོལ་དུ་འགྲོ་དགོས་པ་དེ་ལྟ་བུའི་རྐྱེན་ཞིག་བྱུང་ན། དགེ་སློང་དགོན་པ་པ་དེས་  
ཞག་དྲུག་གི་མཐའ་ཚུན་ཆད་དུ་ཆོས་གོས་དེ་དང་མཚམས་ཀྱི་ཕྱི་རོལ་ཏུ་འབྲལ་བར་བྱའོ། །དེ་ལས་འདས་པར་འབྲལ་ན། སྤང་བའི་ལྟུང་བྱེད་དོ། །དགེ་སློང་ཞེས་བྱ་བ་ནི། ཆོས་འདི་པའོ། །རབ་ཏུ་མང་པོ་དག་ཅེས་  
བྱ་བ་ནི། གཉིས་ཡན་ཆད་རབ་ཏུ་མང་པོ་དག་ཡིན་ནོ། །གནས་མལ་ཞེས་བྱ་བ་ནི། གཙུག་ལག་ཁང་ངོ། །དགོན་པ་ཞེས་བྱ་བ་ནི་རྡུལ་ཕྲ་རབ་དྲུག་ལ་རྡུལ་ཕྲ་མོ་གཅིག་གོ། རྡུལ་ཕྲ་མོ་དྲུག་ལ་ཆུ་རྡུལ་གཅིག་  
གོ་ཆུ་རྡུལ་དྲུག་ལ་ལྕགས་རྡུལ་གཅིག་གོ་ལྕགས་རྡུལ་དྲུག་ལ་རི་བོང་རྡུལ་གཅིག་གོ། རི་བོང་རྡུལ་དྲུག་ལ་ལུག་རྡུལ་གཅིག་གོ། ལུག་རྡུལ་དྲུག་ལ་གླང་རྡུལ་གཅིག་གོ། གླང་རྡུལ་དྲུག་ལ་ཉི་ཟེར་གྱི་  
རྡུལ་གཅིག་གོ་ཉི་ཟེར་གྱི་རྡུལ་དྲུག་ལ་སྲོ་མ་གཅིག་གོ་སྲོ་མ་དྲུག་ལ་ཤིག་གཅིག་གོ་ཤིག་དྲུག་ལ་ནས་གཅིག་གོ། ནས་དྲུག་ལ་སོར་གཅིག་གོ་སོར་བཞི་དྲུག་ལ་ཁྲུ་གང་ངོ། །ཁྲུ་ཕྱེད་དང་བཞི་ལ་  
མིའི་སྲིད་དོ་ཁྲུ་བཞི་ལ་གཞུའོ། །གཞུ་ལྔ་བརྒྱ་ལ་རྒྱང་གྲགས་ཏེ། དེ་ཕན་ཆད་དགོན་པའོ། །དོགས་པ་དང་བཅས་པར་གྲགས་པ་ཞེས་བྱ་བ་ནི། ཆོམ་རྐུན་པ་དང་གཡོན་ཅན་གྱིས་འཇིགས་པར་གྲགས་པའོ། །  
  
  
༄༅། །འཇིགས་པ་དང་བཅས་པར་གྲགས་པ་ཞེས་བྱ་བ་ནི། སེང་གེ་དང་སྟག་དང་གུང་གིས་འཇིགས་པར་གྲགས་པའོ། །འཇིགས་པ་ཐ་དད་པས་འཇིགས་སུ་རུང་བ་དང་བཅས་པར་གྲགས་པ་  
དག་ཏུ་ཞེས་བྱ་བ་ནི། ཤ་སྦྲང་དང། སྦྲང་བུ་མཆུ་རིང་དང་རླུང་དང། ཉི་མ་དང། སྡིག་སྦྲུལ་གྱིས་འཇིགས་པ་ཐ་དད་པས་འཇིགས་སུ་རུང་བ་དང་བཅས་པར་གྲགས་པ་དག་ཏུའོ། །དབྱར་ཕྱི་མར་གྱུར་  
ལ་ཞེས་བྱ་བ་ནི། དབྱར་ཕྱི་མར་གནས་པར་ཁས་བླངས་པར་གྱུར་པའོ། །དགེ་སློང་དགོན་པ་པས་ཞེས་བྱ་བ་ནི། དགེ་སློང་གང་ཡིན་པ་དེས་སོ། །འདོད་ན་ཞེས་བྱ་བ་ནི། གལ་ཏེ་དོན་དུ་གཉེར་ནའོ། །  
ཆོས་གོས་གསུམ་ལས་ཆོས་གོས་གང་ཡང་རུང་ཞེས་བྱ་བ་ནི། སྣམ་སྦྱར་དང། བླ་གོས་དང། མཐང་གོས་ལས་གང་འདོད་པའོ། །ཁྱིམ་གཞན་དུ་ཞེས་བྱ་བ་ནི། གང་ན་ལམ་པོ་ཆེ་དང། སྲང་དང་  
བཞི་མདོ་དང། སུམ་མདོ་དག་ཡོད་པར་རོ། །གཞག་པར་བྱའོ། །ཞེས་བྱ་བ་ནི། གཏམས་པར་བྱ་བའོ། །དགེ་སློང་དགོན་པ་པ་ལ་མཚམས་ཀྱི་ཕྱི་རོལ་ཏུ་འགྲོ་དགོས་པ་དེ་ལྟ་བུའི་རྐྱེན་ཞིག་བྱུང་ན་ཞེས་བྱ་བ་ནི་  
དགེ་འདུན་གྱིའམ། མཆོད་རྟེན་གྱིའམ། གང་ཟག་གི་བྱ་བའི་ཕྱིར་མཚམས་ཀྱི་ཕྱི་རོལ་ཏུ་འགྲོ་དགོས་པ་དེ་ལྟ་བུའི་རྐྱེན་ཞིག་བྱུང་ནའོ། །དགེ་སློང་དགོན་པ་པ་དེས་ཞེས་བྱ་བ་ནི། དགེ་སློང་གང་ཡིན་པ་དེས་  
སོ༑ ༑ཞག་དྲུག་གི་མཐའ་ཚུན་ཅན་དུ་ཞེས་བྱ་བ་ནི། ཉིན་མཚན་དྲུག་གི་མཐའ་ཚུན་ཆད་དོ། །ཆོས་གོས་དེ་དང་མཚམས་ཀྱི་ཕྱི་རོལ་ཏུ་འབྲལ་བར་བྱའོ། །ཞེས་བྱ་བ་ནི། ཆོས་གོས་བཞག་པ་གང་ཡིན་པ་  
  
  
།དེ་ལས་འདས་པར་འབྲལ་ན་ཞེས་བྱ་བ་ནི། དེ་ལས་ལྷག་པར་སྐྱ་རེངས་འཆར་བར་བྱེད་ནའོ། །སྤང་བའི་ལྟུང་བྱེད་དོ། །ཞེས་བྱ་བ་ནི། དངོས་པོ་དེ་སྤངས་ནས་ལྟུང་བྱེད་ཀྱི་ལྟུང་བ་བཤགས་པར་བྱ་  
བ་སྟེ། དེས་ན་སྤང་བའི་ལྟུང་བྱེད་དོ། །ཞེས་གསུངས་སོ། །དེ་ལ་ལྟུང་བར་ཇི་ལྟར་འགྱུར་ཞེ་ན། འདི་ལྟར། དེ་དགེ་སློང་དགོན་པ་པས་ཆོས་གོས་གསུམ་ལས་ཆོས་གོས་གང་ཡང་རུང་བ་དང་མཚམས་ཀྱི་ཕྱི་  
རོལ་དུ་འབྲལ་ན། ཐམས་ཅད་དུ་སྤང་བའི་ལྟུང་བྱེད་དུ་འགྱུར་རོ་།འྡིའམ། དེར་བར་ཆད་བརྒྱད་པོ་འདི་ལྟ་སྟེ། རྒྱལ་པོའི་འཇིགས་པ་དང། ཆོམ་རྐུན་གྱི་འཇིགས་པ་དང། མེའི་འཇིགས་པ་དང། ཆུའི་འཇིགས་  
པ་དང། སེང་གེའི་འཇིགས་པ་དང། སྟག་གི་འཇིགས་པ་དང། མིའི་འཇིགས་པ་དང། མི་མ་ཡིན་པའི་འཇིགས་པ་ལས། གང་ཡང་རུང་བ་ཉེ་བར་གནས་པ་ལ་ལྟུང་བ་མེད་དོ། །ལས་དང་པོ་པ་དང། སྨྱོས་པ་དང་  
སེམས་འཁྲུགས་པ་དང། ཚོར་བ་དག་གིས་ཉེན་པ་ལ་ལྟུང་བ་མེད་དོ་།ཞག་བདུན་གྱིས་འབྲལ་བའི་སྤང་བ་སྟེ། ཉི་ཤུ་བདུན་པ་རྫོགས་སོ།། །།སངས་རྒྱས་བཅོམ་ལྡན་འདས་མཉན་ཡོད་ན་  
རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ཀྱིས་དགེ་སློང་གིས་དབྱར་གྱི་གོས་རས་ཆེན་བཅང་བར་བྱའོ། །ཞེས་བཀའ་སྩལ་ནས། དེ་ན་དགེ་སློང་གང་དག་  
སྔ་མའི་དབྱར་གནས་པ་ཁས་ལེན་པ་དེ་དག་ནི། རང་གི་དུས་ཡིན་ནོ། །ཞེས་ཚོལ་བར་བྱེད་ཅིང། བདག་ཅག་གིས་ཅིའི་ཕྱིར་མི་བཅང་ཞེས་འཆང་བར་བྱེད་དོ། །ཕྱི་མའི་དབྱར་གནས་པར་ཁས་ལེན་པ་དེ་  
  
  
༄༅། །དག་ཀྱང་རང་གི་དུས་ཡིན་ནོ། །ཞེས་འཆང་བར་བྱེད་ཅིང། བདག་ཅག་གིས་ཅིའི་ཕྱིར་མི་བཙལ་ཞེས་ཚོལ་བར་བྱེད་དོ། །དེ་དག་ཧ་ཅང་མྱུར་བར་ཚོལ་བ་དང། ཧ་ཅང་ཡུན་རིང་དུ་འཆང་བར་  
བྱེད་པས། བྱ་བ་མང་བ་དང། བྱེད་པ་མང་བར་གྱུར་ཏེ། ལུང་ནོད་པ་དང། ཁ་ཏོན་དང། རྣལ་འབྱོར་ཡིད་ལ་བྱ་བ་དང། ནང་གི་སེམས་ཀྱི་ཞི་གནས་གཏོང་བར་བྱེད་ནས། དགེ་སློང་དོན་ཉུང་ངུ་དག་  
བཅོམ་ལྡན་འདས་ཀྱིས་དགེ་སློང་གིས་དབྱར་གྱི་གོས་རས་ཆེན་བཅང་བར་བྱའོ། །ཞེས་གསུངས་ན། ཅིའི་ཕྱིར་དགེ་སློང་དག་ཧ་ཅང་མྱུར་དུ་ཚོལ་བར་བྱེད་ཅིང། ཧ་ཅང་ཡུན་རིང་དུ་འཆང་བར་བྱེད་པས་  
བྱ་བ་དང་བྱེད་པ་མང་བར་གྱུར་ཏེ། ལུང་ནོད་པ་དང། ཁ་ཏོན་དང། རྣལ་འབྱོར་ཡིད་ལ་བྱ་བ་དང། ནང་གི་སེམས་ཀྱི་ཞི་གནས་གཏོང་བར་བྱེད་ཅེས་སྨོད་པར་བྱེད། འཕྱར་ཀ་གཏོང་བར་བྱེད། ཁ་ཟེར་  
པར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །དེ་ནས་བཅོམ་ལྡན་འདས་ཀྱིས་བྱུང་བ་འདི་དང། གླེང་གཞི་འདི་དང། སྐབས་འདི་ལ་དགེ་སློང་གི་དགེ་འདུན་  
བསྡུ་བ་མཛད་དོ། །ཞེས་བྱ་བ་ལ་སོགས་པ་སྔ་མ་བཞིན་ནོ་།སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པར་མཛད་པ་སྟེ་ཞེས་བྱ་བ་ལ་སོགས་པ་ཡང་སྔ་མ་བཞིན་ཏེ། སངས་  
རྒྱས་བཅོམ་ལྡན་འདས་ཀྱིས་དགེ་སློང་རྣམས་ལ་རྨས་པ། དགེ་སློང་དག་ཁྱེད་ངས་དགེ་སློང་གིས་དབྱར་གྱི་གོས་རས་ཆེན་བཅང་བར་བྱའོ། །ཞེས་གསུངས་ན། ཁྱེད་ཅག་ཧ་ཅང་མྱུར་དུ་ཚོལ་བ་  
  
  
ཧ་ཅང་ཡུན་རིང་དུ་འཆང་བར་བྱེད་པ་བདེན་ནམ་བཙུན་པ། མད་དོ། །སངས་རྒྱས་བཅོམ་ལྡན་འདས་ཀྱིས་གསོ་དཀའ་བ་དང། དགང་དཀའ་བ་དང། འདོད་པ་ཆེ་བ་དང། ཆོག་མི་ཤེས་པ་རྣམ་པར་སྨད་  
པར་མཛད་དོ། །དེ་ནས་བཅོམ་ལྡན་འདས་ཀྱིས་གསོ་སླ་བ་དང། དགང་སླ་བ་དང། འདོད་པ་ཆུང་བ་དང། ཆོག་ཤེས་པ་དང། ཕྲི་བ་དང། སྦྱངས་པའི་ཡོན་ཏན་དང། མཛེས་པ་དང། དྲོད་རིག་པའི་  
བསྔགས་པ་བརྗོད་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག། དེ་ལྟ་བས་ན། ཕན་ཡོན་བཅུ་ཡང་དག་པར་གཟིགས་པས། འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བར་བྱ་སྟེ་ཞེས་  
བྱ་བ་ལ་སོགས་པ་སྔ་མ་བཞིན་ནོ། །ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ། དགེ་སློང་གིས་སོ་ག་རྣམས་ཀྱི་ཟླ་བ་གཅིག་ལུས་ན། དབྱར་གྱི་གོས་རས་ཆེན་བཙལ་  
བར་བྱའོ། །དབྱར་ཟད་ནས་འོག་ཏུ་ཟླ་བ་ཕྱེད་ཀྱི་བར་དུ་བཅང་བར་བྱའོ། །གལ་ཏེ་དགེ་སློང་གིས་སོ་ག་རྣམས་ཀྱི་ཟླ་བ་གཅིག་ལུས་པའི་སྔོན་རོལ་ཏུ་དབྱར་གྱི་གོས་རས་ཆེན་ཚོལ་བར་བྱེད་དམ། དབྱར་ཟད་  
ནས་འོག་ཏུ་ཟླ་བ་ཕྱེད་ལས་འདས་པར་འཆང་ན། སྤང་བའི་ལྟུང་བྱེད་དོ། །དགེ་སློང་གིས་ཞེས་བྱ་ནི། ཆོས་འདི་པས་སོ། །སོ་ག་རྣམས་ཀྱི་ཟླ་བ་གཅིག་ལུས་ན་ཞེས་བྱ་བ་ནི། ཟླ་བ་གཅིག་ན་དབྱར་ཉེ་བར་  
སྒྲུབ་པ་འབྱུང་བར་འགྱུར་བ་ནའོ། །དབྱར་གྱི་གོས་རས་ཆེན་ཞེས་བྱ་བ་ནི། ཆར་འབབ་པའི་གོས་སོ། །བཙལ་བར་བྱའོ། །ཞེས་བྱ་བ་ནི། གཞན་ལས་སོ། །དབྱར་ཟད་ནས་འོག་ཏུ་ཟླ་བ་ཕྱེད་ཀྱི་བར་བཅང་  
  
  
༄༅། །བར་བྱའོ། །ཞེས་བྱ་བ་ནི། དགག་དབྱེ་བྱས་ནས་ཟླ་བ་ཕྱེད་ཀྱི་བར་དུའོ། །གལ་ཏེ་དགེ་སློང་གིས་སོ་ག་རྣམས་ཀྱི་ཟླ་བ་གཅིག་ལུས་པའི་སྔོན་རོལ་དུ་དབྱར་གྱི་གོས་རས་ཆེན་ཚོལ་  
བར་བྱེད་དམ་ཞེས་བྱ་བ་ནི། དེའི་མདུན་རོལ་ཏུའོ། །དབྱར་ཟད་ནས་འོག་ཏུ་ཟླ་བ་ཕྱེད་ལས་འདས་པར་འཆང་ན་ཞེས་བྱ་བ་ནི། དེ་ལས་འདས་པར་རོ། །སྤང་བའི་ལྟུང་བྱེད་དོ། །ཞེས་བྱ་བ་ནི། དངོས་པོ་དེ་  
སྤངས་ནས་ལྟུང་བྱེད་ཀྱི་ལྟུང་བ་བཤགས་པར་བྱ་བ་སྟེ། དེས་ན་སྤང་བའི་ལྟུང་བྱེད་དོ། །ཞེས་གསུངས་སོ། །དེ་ལ་ལྟུང་བར་ཇི་ལྟར་འགྱུར་ཞེ་ན། སྔ་མ་དང། ཕྱི་མ་ལས་ཏེ། དེ་ལས་གང་དག་དབྱར་སྔ་མར་  
གནས་པར་ཁས་ལེན་པ་དེ་དག་ལ་ནི། ཧ་ཅང་ཡང་ཡུན་རིང་དུ་འཆང་ན། སྤང་བའི་ལྟུང་བྱེད་དུ་འགྱུར་རོ། །གང་དག་དབྱར་ཕྱི་མར་གནས་པར་ཁས་ལེན་པ་དེ་དག་ནི། ཧ་ཅང་མྱུར་དུ་ཚོལ་ན་སྤང་བའི་ལྟུང་བྱེད་  
དུ་འགྱུར་རོ། །དེ་ལྟར་ན། དགེ་སློང་གིས་ཇི་ཙམ་དུ་ཧ་ཅང་མྱུར་དུ་ཚོལ་བར་བྱེད་པ་དང། ཧ་ཅང་ཡུན་རིང་དུ་འཆང་བར་བྱེད་ན་ཐམས་ཅད་སྤང་བའི་ལྟུང་བྱེད་དུ་འགྱུར་རོ། །ལས་དང་པོ་པ་དང། སྨྱོས་པ་དང་  
སེམས་འཁྲུགས་པ་དང། ཚོར་བ་དག་གིས་ཉེན་པ་ལ་ལྟུང་བ་མེད་དོ་།དབྱར་གྱི་རས་ཆེན་གྱི་སྤང་བ་སྟེ། ཉི་ཤུ་བརྒྱད་པ་རྫོགས་སོ།། །།སངས་རྒྱས་བཅོམ་ལྡན་འདས་ཤཱཀྱའི་ནང་ན་  
ཤཱཀྱ་རྣམས་ཀྱི་གྲོང་རྡལ་ཝ་ཚོང་ཅན་ཞེས་བྱ་བ་ན་བཞུགས་སོ། །དེའི་ཚེ་ན་ཁྱིམ་བདག་ཅིག་གིས་རང་གི་དད་པ་དང། རང་གི་གཅུགས་པ་དང། རང་གི་དང་བས་གཙུག་ལག་ཁང་བྱེད་དུ་བཅུག་ནས་ཚེ་དང་  
  
  
།དེ་ནས་ཚེ་དང་ལྡན་པ་སྒྲ་གཅན་ཟིན་གཙུག་ལག་ཁང་དེར་ཇི་ཙམ་པ་དེ་ཙམ་འདུག་ནས་ལྷུང་བཟེད་དང་ཆོས་གོས་ཐོགས་ཏེ་ལྗོངས་རྒྱུར་སོང་ངོ་།ཁྱིམ་བདག་དེས་  
འཕགས་པ་སྒྲ་གཅན་ཟིན་གཙུག་ལག་ཁང་དེར་ཇི་ཙམ་པ་དེ་ཙམ་འདུག་ནས་ལྷུང་བཟེད་དང་ཆོས་གོས་ཐོགས་ཏེ་ལྗོངས་རྒྱུར་སོང་ཞེས་ཐོས་སོ། །ཐོས་ནས་ཀྱང་ཁྱིམ་བདག་དེས་གཙུག་ལག་ཁང་དེ་དགེ་འདུན་ལ་  
ཕུལ་ལོ། །དེ་ནས་ཚེ་དང་ལྡན་པ་སྒྲ་གཅན་ཟིན་ཅི་དགར་ལྗོངས་སུ་འདུག་ནས་ཤཱཀྱ་རྣམས་ཀྱི་གྲོང་རྡལ་ཝ་ཚོང་ཅན་ག་ལ་དེར་རྒྱུ་ཞིང་སོང་བ་ན་མཐར་གྱིས་རྒྱུ་ཞིང་འགྲོ་བའི་ཚེ་ན་ཝ་  
ཚོང་ཅན་དུ་ཕྱིན་ནས་ཚེ་དང་ལྡན་པ་སྒྲ་གཅན་ཟིན་གྱིས་ཁྱིམ་བདག་དེས། གཙུག་ལག་ཁང་དེ་དགེ་འདུན་ལ་ཕུལ་ཞེས་ཐོས་སོ། །ཐོས་ནས་ཀྱང་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ཏོ། །བཅོམ་ལྡན་འདས་  
ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་།མཐའ་གཅིག་ཏུ་འདུག་ནས། བཅོམ་ལྡན་འདས་ལ་ཚེ་དང་ལྡན་པ་སྒྲ་གཅན་ཟིན་གྱིས་འདི་སྐད་ཅེས་གསོལ་ཏོ། །བཙུན་པ། འདི་  
ན་ཁྱིམ་བདག་ཅིག་གིས་རང་གི་དད་པ་དང། རང་གི་གཅུགས་པ་དང་རང་གི་དད་པས་གཙུག་ལག་ཁང་བགྱིད་དུ་སྩལ་ནས་བདག་ལ་གང་ཟག་གིར་སྩལ་ཏེ། བདག་གཙུག་ལག་ཁང་དེར་ཇི་ཙམ་པ་དེ་ཙམ་  
མཆིས་ནས་ལྷུང་བཟེད་དང་ཆོས་གོས་འཚལ་ཏེ་ལྗོངས་རྒྱུར་མཆིས་པ་དང། ཁྱིམ་བདག་དེས་འཕགས་པ་སྒྲ་གཅན་ཟིན་གཙུག་ལག་ཁང་དེར་ཇི་ཙམ་པ་དེ་ཙམ་མཆིས་ནས་ལྷུང་བཟེད་དང་ཆོས་གོས་འཚལ་ཏེ་ལྗོངས་  
  
  
༄༅། །རྒྱུར་མཆིས་ཞེས་ཐོས་ཏེ། ཐོས་ནས་ཀྱང་ཁྱིམ་བདག་དེས་གཙུག་ལག་ཁང་དེ་དགེ་འདུན་ལ་ཕུལ་ན། བཙུན་པ། དེ་ལ་བདག་གིས་ད་ཇི་ལྟར་བགྱི། སྒྲ་གཅན་ཟིན་ཚུར་ཤོག་ཁྱོད་  
ཁྱིམ་བདག་དེ་ག་ལ་བ་དེར་སོང་ལ་ཕྱིན་ནས་ཁྱིམ་བདག་དེ་ལ་འདི་སྐད་ཅེས། ཁྱིམ་བདག་ཁྱོད་ཁོ་བོའི་ལུས་སམ་ངག་ལ་ཅུང་ཟད་སྨོད་པར་མི་བྱེད་དམ་ཞེས་སྨྲོས་ཤིག་ཚེ་དང་ལྡན་པ་སྒྲ་གཅན་ཟིན་  
གྱིས། བཙུན་པ། བཀའ་བཞིན་འཚལ་ཞེས་བཅོམ་ལྡན་འདས་ལས་མཉན་ནས་ཁྱིམ་བདག་ག་ལ་བ་དེར་སོང་སྟེ་ཕྱིན་ནས་ཁྱིམ་བདག་དེ་ལ་འདི་སྐད་ཅེས་སྨྲས་སོ། །ཁྱིམ་བདག། ཁྱོད་ཁོ་བོའི་ལུས་  
སམ། ངག་ལ་ཅུང་ཟད་སྨོད་པར་མི་བྱེད་དམ། འཕགས་པ་སྒྲ་གཅན་ཟིན། བདག་ཁྱོད་ཀྱི་སྐུའམ། གསུང་ལ་ཅུང་ཟད་ཀྱང་སྨོད་པར་མི་བགྱིད་དོ། །དེ་ནས་ཚེ་དང་ལྡན་པ་སྒྲ་གཅན་ཟིན་བཅོམ་ལྡན་  
འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་མཐའ་གཅིག་ཏུ་འདུག་ནས་བཅོམ་ལྡན་འདས་ལ་ཚེ་དང་ལྡན་པ་སྒྲ་  
གཅན་ཟིན་གྱིས་འདི་སྐད་ཅེས་གསོལ་ཏོ། །བཙུན་པ། འདི་ན་བདག་ཁྱིམ་བདག་དེ་ག་ལ་བ་དེར་མཆིས་ཏེ་ཕྱིན་ནས་ཁྱིམ་བདག་དེ་ལ་འདི་སྐད་ཅེས། ཁྱིམ་བདག། ཁྱོད་ཁོ་བོའི་ལུས་སམ། ངག་ལ་  
ཅུང་ཟད་སྨོད་པ་མི་བགྱིད་དམ་ཞེས་བགྱིས་ན། དེ་འདི་སྐད་ཅེས་འཕགས་པ་སྒྲ་གཅན་ཟིན། བདག་ཁྱོད་ཀྱི་སྐུའམ། གསུང་ལ་སྨོད་པ་ཅུང་ཟད་ཀྱང་མ་མཆིས་སོ། །ཞེས་མཆིའོ། །དེའི་ཚེ་ན་ཚེ་དང་ལྡན་  
  
  
གྱུར་ཅིང་བསིལ་ཡབ་ཐོགས་ཏེ། བཅོམ་ལྡན་འདས་ལ་གཡོབ་ཅིང་འདུག་གོ་།དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་  
བཀའ་སྩལ་པ། ཀུན་དགའ་བོ། སོང་ལ་དགེ་སློང་ཇི་སྙེད་ཝ་ཚོང་ཅན་ན་ཉེ་བར་བརྟེན་ཅིང་འཁོད་པ་དེ་དག་ཐམས་ཅད་དཔོང་སའི་ཁང་པར་སྡུས་ཤིག་ཚེ་དང་ལྡན་པ་ཀུན་དགའ་བོས། བཙུན་པ་བཀའ་  
བཞིན་འཚལ་ཞེས་བཅོམ་ལྡན་འདས་ལས་མཉན་ནས་དགེ་སློང་ཇི་སྙེད་ཝ་ཚོང་ཅན་ན་ཉེ་བར་བརྟེན་ཅིང་འཁོད་པ་དེ་དག་ཐམས་ཅད་དཔོང་སའི་ཁང་པར་བསྡུས་ནས་བཅོམ་ལྡན་འདས་ག་ལ་བ་དེར་སོང་སྟེ་  
ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་མཐའ་གཅིག་ཏུ་འདུག་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །  
བཙུན་པ། དགེ་སློང་ཇི་སྙེད་ཝ་ཚོང་ཅན་ན་ཉེ་བར་བརྟེན་ཅིང་མཆིས་པ་དེ་དག་ཐམས་ཅད་དཔོང་སའི་ཁང་པར་མཆིས་ཤིང། མཐུན་པར་གྱུར་ན། བཅོམ་ལྡན་འདས་ཀྱིས་ད་དེའི་དུས་ལ་བབ་པར་མཁྱེན་པར་  
མཛད་དུ་གསོལ། དེ་ནས་བཅོམ་ལྡན་འདས་དཔོང་སའི་ཁང་པ་ག་ལ་བ་དེར་གཤེགས་ཏེ་བྱོན་ནས་དགེ་སློང་གི་དགེ་འདུན་གྱི་གོང་དུ་གདན་བཤམས་པ་ཉིད་ལ་བཞུགས་སོ། །བཞུགས་ནས་བཅོམ་ལྡན་  
འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། གང་གིས་གང་ཟག་གཅིག་ལ་སྦྱིན་པ་བྱིན་ནས་གཞན་གཅིག་ལ་སྦྱིན་པར་བྱེད་པ་ནི། ཆོས་དང་ལྡན་པའི་སྦྱིན་པ་མ་ཡིན་ཞིང། ཆོས་དང་  
  
  
༄༅། །ལྡན་པའི་ལེན་པ་མ་ཡིན་ལ། ལོངས་སྤྱད་དུ་རུང་བ་མ་ཡིན་ནོ། །གཞན་གཉིས་སམ། རབ་ཏུ་མང་པོའམ། དགེ་འདུན་ལ་སྦྱིན་པར་བྱེད་པ་ཡང་ཆོས་དང་ལྡན་པའི་སྦྱིན་པ་མ་  
ཡིན་ཞིང། ཆོས་དང་ལྡན་པའི་ལེན་པ་མ་ཡིན་ལ། ལོངས་སྤྱོད་དུ་རུང་བ་མ་ཡིན་ནོ། །དགེ་སློང་དག། གང་གིས་གཉིས་ལ་སྦྱིན་པ་བྱིན་ནས་གཞན་གཅིག་ལ་སྦྱིན་པར་བྱེད་པ་ནི། ཆོས་དང་ལྡན་  
པའི་སྦྱིན་པ་མ་ཡིན་ཞིང། ཆོས་དང་ལྡན་པའི་ལེན་པ་མ་ཡིན་ལ་ལོངས་སྤྱད་དུ་རུང་བ་མ་ཡིན་ནོ། །གཞན་གཉིས་སམ། རབ་ཏུ་མང་པོའམ། དགེ་འདུན་ལ་སྦྱིན་པར་བྱེད་པ་ཡང་ཆོས་དང་ལྡན་  
པའི་སྦྱིན་པ་མ་ཡིན་ཞིང། ཆོས་དང་ལྡན་པའི་ལེན་པ་མ་ཡིན་ལ་ལོངས་སྤྱད་དུ་རུང་བ་མ་ཡིན་ནོ། །དགེ་སློང་དག། གང་གིས་རབ་ཏུ་མང་པོ་ལ་སྦྱིན་པ་བྱིན་ནས་གཞན་གཅིག་ལ་སྦྱིན་པར་བྱེད་པ་ནི་  
ཆོས་དང་ལྡན་པའི་སྦྱིན་པ་མ་ཡིན་ཞིང། ཆོས་དང་ལྡན་པའི་ལེན་པ་མ་ཡིན་ལ། ལོངས་སྤྱད་དུ་རུང་བ་མ་ཡིན་ཏེ། གཞན་གཉིས་སམ། རབ་ཏུ་མང་པོའམ། དགེ་འདུན་ལ་སྦྱིན་པར་བྱེད་པ་ཡང་ཆོས་དང་  
ལྡན་པའི་སྦྱིན་པ་མ་ཡིན་ཞིང། ཆོས་དང་ལྡན་པའི་ལེན་པ་མ་ཡིན་ལ། ལོངས་སྤྱད་དུ་རུང་བ་མ་ཡིན་ནོ། །དགེ་སློང་དག། གང་གིས་དགེ་འདུན་ལ་སྦྱིན་པ་བྱིན་ནས་གཞན་གཅིག་ལ་སྦྱིན་པར་བྱེད་པ་  
ནི༑ ཆོས་དང་ལྡན་པའི་སྦྱིན་པ་མ་ཡིན་ཞིང། ཆོས་དང་ལྡན་པའི་ལེན་པ་མ་ཡིན་ལ། ལོངས་སྤྱད་དུ་རུང་བ་མ་ཡིན་ནོ། །གཞན་གཉིས་སམ། རབ་ཏུ་མང་པོའམ། དགེ་འདུན་ལ་སྦྱིན་པར་བྱེད་པ་ཡང་  
  
  
ཆོས་དང་ལྡན་པའི་ལེན་པ་མ་ཡིན་ལ། ལོངས་སྤྱད་དུ་རུང་བ་མ་ཡིན་ནོ། །དགེ་སློང་དག། གང་གིས་དགེ་འདུན་བྱེ་ཞིང་གཉིས་སུ་གྱུར་ཏེ། ཕྱོགས་དང། གཞན་གྱི་ཕྱོགས་  
སུ་རྣམ་པར་གནས་པ་ཕྱོགས་གཅིག་ལ་སྦྱིན་པ་བྱིན་ནས་ཕྱོགས་གཉིས་པ་ལ་སྦྱིན་པར་བྱེད་པ་ནི། ཆོས་དང་ལྡན་པའི་སྦྱིན་པ་མ་ཡིན་ཞིང། ཆོས་དང་ལྡན་པའི་ལེན་པ་མ་ཡིན་ལ། ལོངས་སྤྱད་དུ་རུང་  
བ་མ་ཡིན་ནོ། །དགེ་སློང་དག། གང་གིས་གང་ཟག་གཅིག་ལ་སྦྱིན་པ་བྱིན་ནས་གཞན་གཅིག་ལ་སྦྱིན་པར་མི་བྱེད་པ་ནི། ཆོས་དང་ལྡན་པའི་སྦྱིན་པ་ཡིན་ཞིང། ཆོས་དང་ལྡན་པའི་ལེན་པ་ཡིན་ལ་  
ལོངས་སྤྱོད་དུ་རུང་བ་ཡིན་ནོ། །གཞན་གཉིས་སམ། རབ་ཏུ་མང་པོའམ། དགེ་འདུན་ལ་སྦྱིན་པར་མི་བྱེད་པ་ཡང་ཆོས་དང་ལྡན་པའི་སྦྱིན་པ་ཡིན་ཞིང། ཆོས་དང་ལྡན་པའི་ལེན་པ་ཡིན་ལ། ལོངས་སྤྱད་དུ་  
རུང་བ་ཡིན་ནོ། །དགེ་སློང་དག། གང་གིས་གཉིས་ལ་སྦྱིན་པ་བྱིན་ནས་གཞན་གཅིག་ལ་སྦྱིན་པར་མི་བྱེད་པ་ནི། ཆོས་དང་ལྡན་པའི་སྦྱིན་པ་ཡིན་ཞིང། ཆོས་དང་ལྡན་པའི་ལེན་པ་ཡིན་ལ། ལོངས་སྤྱད་དུ་  
རུང་བ་མ་ཡིན་ནོ། །གཞན་གཉིས་སམ། རབ་ཏུ་མང་པོའམ། དགེ་འདུན་ལ་སྦྱིན་པར་མི་བྱེད་པ་ཡང་ཆོས་དང་ལྡན་པའི་སྦྱིན་པ་ཡིན་ཞིང། ཆོས་དང་ལྡན་པའི་ལེན་པ་ཡིན་ལ། ལོངས་སྤྱད་དུ་རུང་བ་ཡིན་ནོ། །  
དགེ་སློང་དག། གང་གིས་རབ་ཏུ་མང་པོ་ལ་སྦྱིན་པ་བྱིན་ནས་གཞན་གཅིག་ལ་སྦྱིན་པར་མི་བྱེད་པ་ནི། ཆོས་དང་ལྡན་པའི་སྦྱིན་པ་ཡིན་ཞིང། ཆོས་དང་ལྡན་པའི་ལེན་པ་ཡིན་ལ། ལོངས་སྤྱད་དུ་རུང་བ་ཡིན་ནོ། །  
  
  
༄༅། །གཞན་གཉིས་སམ། རབ་ཏུ་མང་པོའམ། དགེ་འདུན་ལ་སྦྱིན་པར་མི་བྱེད་པ་ཡང་ཆོས་དང་ལྡན་པའི་སྦྱིན་པ་ཡིན་ཞིང། ཆོས་དང་ལྡན་པའི་ལེན་པ་ཡིན་ལ། ལོངས་སྤྱད་དུ་  
རུང་བ་ཡིན་ནོ། །དགེ་སློང་དག། གང་གིས་དགེ་འདུན་ལ་སྦྱིན་པ་བྱིན་ནས་གཞན་གཅིག་ལ་སྦྱིན་པར་མི་བྱེད་པ་ནི། ཆོས་དང་ལྡན་པའི་སྦྱིན་པ་ཡིན་ཞིང། ཆོས་དང་ལྡན་པའི་ལེན་པ་ཡིན་ལ། ལོངས་  
སྤྱད་དུ་རུང་བ་ཡིན་ནོ། །གཞན་གཉིས་སམ། རབ་ཏུ་མང་པོའམ། དགེ་འདུན་ལ་སྦྱིན་པར་མི་བྱེད་པ་ཡང་ཆོས་དང་ལྡན་པའི་སྦྱིན་པ་ཡིན་ཞིང། ཆོས་དང་ལྡན་པའི་ལེན་པ་ཡིན་ལ། ལོངས་སྤྱད་དུ་  
རུང་བ་ཡིན་ནོ། །དགེ་སློང་དག། གང་གིས་དགེ་འདུན་བྱེ་ཞིང་གཉིས་སུ་གྱུར་ལ། ཕྱོགས་དང། གཞན་གྱི་ཕྱོགས་སུ་རྣམ་པར་གནས་པ་ན་ཕྱོགས་གཅིག་ལ་སྦྱིན་པ་བྱིན་ནས་ཕྱོགས་གཉིས་པ་ལ་  
སྦྱིན་པར་མི་བྱེད་པ་ནི། ཆོས་དང་ལྡན་པའི་སྦྱིན་པ་ཡིན་ཞིང་ཆོས་དང་ལྡན་པའི་ལེན་པ་ཡིན་ལ། ལོངས་སྤྱད་དུ་རུང་བ་ཡིན་ནོ་།དགེ་སློང་དག། དེ་ལྟ་བས་ན། སྔ་མ་ནི། སྦྱིན་པ་ཡིན་ལ། ཕྱི་མ་  
ནི། མ་ཡིན་ནོ། །རྒྱལ་པོ་ནི། ས་གཞི་ལ་དབང་ལ། བདག་པོ་ནི་གནས་མལ་ལ་དབང། དགེ་སློང་ནི། ལྷུང་བཟེད་དང་ཆོས་གོས་ལ་དབང་ངོ། །སྦྱིན་པ་པོ་དང་སྦྱིན་བདག་གིས་རང་གི་སྦྱིན་པར་བྱ་  
བའི་ཆོས་མངོན་པར་འདུ་བྱ་བ་ནི། རུང་གི་གཞན་ལ་སྦྱིན་དུ་ནི་མི་རུང་ངོ། །དགེ་སློང་དག། དགེ་སློང་སྒྲ་གཅན་ཟིན་ལ་གཙུག་ལག་ཁང་དེ་ཕྱིན་བྱིན་ཅིག་དགེ་སློང་དེ་དག་གིས་ཚེ་དང་ལྡན་པ་  
  
  
།འདི་ནི་རེ་ཞིག་བྱུང་བ་ཡིན་གྱི། བཅོམ་ལྡན་འདས་རེ་ཞིག་འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་འཆའ་བར་ནི། མ་མཛད་དོ། །སངས་རྒྱས་  
བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བསོད་སྙོམས་པ་ཞིག་གིས་ཁྱིམ་བདག་ཅིག་སྐྱབས་སུ་འགྲོ་བ་དང་བསླབ་པའི་གཞི་དག་ལ་བཞག་  
ནས་དུས་གཞན་ཞིག་ན་བསོད་སྙོམས་པ་དེས། ཁྱིམ་བདག་དེ་ལ་རྫས་ལས་བྱུང་བའི་བསོད་ནམས་བྱ་བའི་གཞི་བདུན་པོ་དག་གི་བསྔགས་པ་བརྗོད་པ་དང། ཁྱིམ་བདག་དེས་སྨྲས་པ། འཕགས་པ། བདག་  
གིས་ཀྱང་རེ་ཞིག་རྫས་ལས་བྱུང་བའི་བསོད་ནམས་བགྱི་བའི་གཞི་ཅུང་ཞིག་བགྱིའོ། །དེ་བཞིན་གྱིས་ཤིག། ཅི་ཞིག་བགྱི། སངས་རྒྱས་ལ་སོགས་པ་དགེ་སློང་གི་དགེ་འདུན་མཆོད་སྟོན་གསོལ་ཅིག་  
དེ་བཞིན་བགྱིའོ། །ན་བཟའ་དབུལ་བ་ཡང་ཅུང་ཟད་ཡོད་དམ། འཕགས་པ། བདག་ནི། ལོངས་སྤྱོད་སྲབ་པ་ལགས་མོད་ཀྱི། རས་ཟུང་གཅིག་དབུལ་ལོ། །འཕགས་པ། ཁྱོད་ཀྱིས་སང་བདག་གི་མིང་  
གིས་སངས་རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་ལ་སྤྱན་དྲང་དུ་གསོལ། བསོད་སྙོམས་པ་དེས་ཚོགས་པའི་དུས་སུ་ཁྱིམ་བདག་དེའི་མིང་གིས་སངས་རྒྱས་ལ་སོགས་པ་དགེ་སློང་གི་  
དགེ་འདུན་ཁྱིམ་གཞན་དུ་གདུགས་ཚོད་ལ་སྤྱན་དྲངས་པ་དང། དགེ་སློང་རྣམས་ཀྱི་སྨྲས་པ། བསོད་སྙོམས་པ། ཁྱོད་ཁྱིམ་དད་པར་བྱེད་པར་གྱུར་ཏོ། །བསོད་སྙོམས་པ། ཅི། ཁྱིམ་བདག་གིས་ཡོན་  
  
  
༄༅། །དང་བཅས་པའི་མཆོད་སྟོན་གསོལ་ལམ། འོན་ཏེ་ཡོན་པ་མེད་པའི་མཆོད་སྟོན་གསོལ། ཚེ་དང་ལྡན་པ་དག། ཡོན་དང་བཅས་པ་སྟེ་འོན་ཀྱང་ཁྱིམ་བདག་དེ་ལོངས་སྤྱོད་  
སྲབ་པ་ལགས་པས་འདི་ལྟར་རས་ཟུང་གཅིག་འབུལ་ལོ། །ཉེ་དགས་ཐོས་ནས་དེས་བསམ་པ། གང་གིས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་རས་ཟུང་གཅིག་འབུལ་བ་དེ་ནི་  
ཆེན་པོ་ལ་འོས་པ་ཞིག་འབྱུང་གོར་མ་ཆག་གི་གལ་ཏེ་བདག་གིས་རས་ཟུང་དེ་མ་འཕྲོག་ན། ཉེ་དགའ་ཞེས་བྱ་བའི་མིང་མི་གཟུང་ངོ་།སྙམ་ནས་ཉེ་དགའ་དེའི་ཕྱི་དེ་ཉིན་པར་སྔ་དྲོ་ཤམ་ཐབས་  
བགོས། ལྷུང་བཟེད་དང་ཆོས་གོས་ཐོགས་ཏེ་ཁྱིམ་བདག་དེའི་ཁྱིམ་དུ་སོང་བ་དང། ཇི་ཙམ་ན། དེས་ཁྱིམ་བདག་དེ་མཆོད་སྟོན་སྦྱོར་བ་མཐོང་ནས་དེས་ཁྱིམ་བདག་དེ་ལ་དྲིས་པ། ཁྱིམ་བདག་ཅི་  
བྱེད། འཕགས་པ། མཆོད་སྟོན་སྦྱོར་རོ། །ཁྱིམ་བདག་བཅོམ་ལྡན་འདས་ཀྱིས་སེམས་ཅན་གང་དག་སྔ་དྲོའི་དུས་ཀྱི་ཚེ་ལུས་ཀྱིས་ལེགས་པར་སྤྱད་ཅིང་སྤྱོད། ངག་དང་ཡིད་ཀྱིས་ལེགས་  
པར་སྤྱད་ཅིང་སྤྱོད་པའི་སེམས་ཅན་དེ་དག་ལ་དུས་དེ་ལ་སྔ་དྲོ་བཟང་པོར་ཉེ་བར་གནས་པར་འགྱུར་ལ། སེམས་ཅན་གང་དག་གུང་ཚིགས་ཀྱི་དུས་ཀྱི་ཚེ་དང། ཕྱེ་མ་རེད་ཀྱི་དུས་ཀྱི་ཚེ་ལུས་ཀྱིས་ལེགས་  
པར་སྤྱད་ཅིང་སྤྱོད། ངག་དང་ཡིད་ཀྱིས་ལེགས་པར་སྤྱད་ཅིང་སྤྱོད་པའི་སེམས་ཅན་དེ་དག་ལ་དུས་དེ་ན་གུང་ཚིགས་བཟང་པོ་དང་ཕྱེ་མ་རེད་བཟང་པོར་ཉེ་བར་གནས་པར་འགྱུར་རོ། །ཞེས་བཀའ་སྩལ་པ་དེ་  
  
  
ལེགས་པར་གསུངས་པ་ཡིན་ནོ། །ཁྱིམ་བདག། གོས་སྦྱིན་པ་ཡང་ཅུང་ཟད་ཡོད་དམ། འཕགས་པ། བདག་ནི། ལོངས་སྤྱོད་སྲབ་པ་ལགས་ཏེ། འོན་ཀྱང་རས་ཟུང་གཅིག་འབུལ་ལོ། །ཁྱིམ་བདག་  
རས་ཟུང་དེ་ཅི་འདྲ་བལྟའོ། །དེས་བསྟན་པ་དང། ཇི་ཙམ་ན། བཟང་བར་མཐོང་ནས་ཉེ་དགས་སྨྲས་པ། ཁྱིམ་བདག། ཁྱོད་ལ་ཡོངས་སུ་བཏང་བ་ལས་བྱུང་བའི་བསོད་ནམས་ནི། ཡོད་ན། ཡོངས་སུ་  
ལོངས་སྤྱོད་པ་ལས་བྱུང་བའི་བསོད་ནམས་ནི། ལན་འགའ་ཡང་མེད་དེ་བཅོམ་ལྡན་འདས་ཀྱི་འཁོར་སྟོང་ཉིས་བརྒྱ་ལྔ་བཅུ་ལ་རས་ཟུང་སྟོང་ཉིས་བརྒྱ་ལྔ་བཅུས་འགྲུབ་པས་འདིས་ནི། རེ་ཞིག་ཆོས་  
གོས་ཀྱི་རྡང་ཁོ་ན་ལ་ཡོངས་སུ་ཟད་པར་བྱ་དགོས་པར་འགྱུར་རོ་།བཅོམ་ལྡན་འདས་ཀྱིས་ཀྱང་ཟས་ཀྱི་རྙེད་པ་བྱུང་ན་ནི། པུ་ལ་སའི་འདབ་མས་ཀྱང་བགོ་བར་བྱ་ལ། གོས་ཀྱི་རྙེད་པ་བྱུང་ན་ནི་མར་མེའི་  
སྙིང་པོར་རུང་བས་ཀྱང་བགོ་བར་བྱའོ། །ཞེས་གསུངས་ན། གལ་ཏེ་བགེད་པར་མི་བྱེད་ན་ནི། ཁྱོད་ཀྱི་འདི་ཡང་ལོངས་སྤྱད་པར་མི་འགྱུར་རོ། །དེས་སྨྲས་པ། འཕགས་པ། གང་གིས་བདག་ལ་ཡོངས་སུ་  
བཏང་བ་ལས་བྱུང་བའི་བསོད་ནམས་ཀྱང་མཆིས་ལ། ཡོངས་སུ་ལོངས་སྤྱད་པ་ལས་བྱུང་བའི་བསོད་ནམས་ཀྱང་མཆིས་པར་འགྱུར་བའི་ཐབས་ཅི་མཆིས། ཁྱིམ་བདག། གལ་ཏེ་ཁྱོད་ཀྱིས་ཤཱཀྱའི་རིགས་  
ལས་རབ་ཏུ་བྱུང་བ་སྡེ་སྣོད་གསུམ་དང་ལྡན་པ། ཆོས་སྒྲོག་པ་རིག་པ་དང་གྲོལ་བའི་སྤོབས་པ་ཅན་གང་ཡིན་པ་དེ་ལ་རས་ཟུང་འདི་བསྐོན་ན། དེ་ལྟ་ན། ཁྱོད་ལ་ཡོངས་སུ་བཏང་བ་ལས་བྱུང་བའི་བསོད་  
  
  
༄༅། །ནམས་དང། ཡོངས་སུ་སྤྱད་པ་ལས་བྱུང་བའི་བསོད་ནམས་ཡང་འགྱུར་རོ། །དེས་སྨྲས་པ། འཕགས་པ། ཤཱཀྱའི་རིགས་ལས་རབ་ཏུ་བྱུང་བ། སྡེ་སྣོད་གསུམ་དང་ལྡན་པ། ཆོས་  
སྒྲོག་པ། རིག་པ་དང་གྲོལ་བའི་སྤོབས་པ་ཅན་སུ་མཆིས། ཁྱིམ་བདག། ཁོ་བོ་ཉིད་ཤཱཀྱའི་རིགས་ལས་རབ་ཏུ་བྱུང་བ་སྡེ་སྣོད་གསུམ་དང་ལྡན་པ། ཆོས་སྒྲོག་པ། རིག་པ་དང་གྲོལ་བའི་སྤོབས་པ་  
ཅན་ཡིན་ནོ། །ཁྱིམ་བདག་དེས་ཉེ་དགའ་ལ། འཕགས་པ། ཁྱོད་རས་ཟུང་འདི་བཞེས་ཤིག་ཅེས་སྦྱིན་པར་བརྩམས་པ་དང། ཉེ་དགས་སྨྲས་པ། ཁྱིམ་བདག་ཁྱོད་སྦྱིན་པ་ཡིན་ཡང་མི་  
ཤེས་སམ། གང་གི་ཚེ་སངས་རྒྱས་ལ་སོགས་པ་དགེ་སློང་གི་དགེ་འདུན་མཆོད་སྟོན་གསོལ་བ་དེའི་ཚེ་ན་ཁྱོད་ཀྱིས་རྒན་པའི་མཐའ་ལོགས་སུ་རྗེས་སུ་ཡི་རང་བར་བྱེད་དུ་ཆུག་ལ་ཁོ་བོ་ལ་བྱིན་ཅིག་  
འཕགས་པ། དེ་བཞིན་བགྱིའོ། །ཞེས་ཁྱིམ་བདག་དེས་དེ་ལས་མཉན་ནས། ཁྱིམ་བདག་དེས་དེའི་འོག་ཏུ་སངས་རྒྱས་ལ་སོགས་པ་དགེ་སློང་གི་དགེ་འདུན་མཆོད་སྟོན་གསོལ་ནས་རས་ཟུང་དེ་  
རྒན་པའི་མཐའ་ལོགས་སུ་རྗེས་སུ་ཡི་རང་བར་མཛོད་ཅིག་རྗེས་སུ་ཡི་རང་བར་མཛོད་ཅིག། ཅེས་རྗེས་སུ་ཡི་རང་བར་བྱེད་དུ་བཅུག་ནས་ཉེ་དགའ་ལ་བྱིན་ནོ། །དགེ་སློང་རྣམས་ཀྱིས་དགེ་བསྐོས་ལ་  
སྨྲས་པ། ཉེ་དགའ་ལས་རས་ཟུང་ལོངས་ཤིག། དག་བསྐོས་ཀྱིས་ཉེ་དགའ་ལ་སྨྲས་པ། རས་ཟུང་དེ་འོན་ཅིག། ཅི། གཙུག་ལག་ཁང་དུ་ཁྱེར་ཏེ་སྦྱིན་ནམ། དགེ་བསྐོས་ཀྱིས་སྨྲས་པ། མ་ཡིན་ཏེ། འདི་  
  
  
དགེ་འདུན་ལ་ཕུལ་བ་ཡིན་ནོ། །ཉེ་དགས་སྨྲས་པ། ཁྱོད་ཅིའི་ཕྱིར་རང་གི་ལྷུང་བཟེད་དང། ཆོས་གོས་དགེ་འདུན་ལ་དབུལ་བར་མི་བྱེད། འདི་ནི། ཁོ་བོ་ལ་བྱིན་པ་ཡིན་ནོ། །དེ་ནས་བཅོམ་ལྡན་འདས་ཀྱིས་  
ཡོན་བཤད་པ་མཛད་ནས་གདན་ལས་བཞེངས་ཏེ་གཤེགས་པ་དང། བསོད་སྙོམས་པ་དེ་སྐྱེངས་ནས་དེ་ཉིད་དུ་འདུག་གོ། དེ་ནས་བསོད་སྙོམས་པ་དེས། སངས་རྒྱས་སོགས་པ་དགེ་སློང་གི་དགེ་འདུན་  
བཞུད་ནས་རིང་པོ་མ་ལོན་པར་རིག་ནས་ཁྱིམ་བདག་དེ་ལ་འདི་སྐད་ཅེས་སྨྲས་སོ། །ཁྱིམ་བདག་གིས་གཞན་དུ་འབྲུག་བསྒྲགས་ལ། གཞན་དུ་ཆར་ཕབ་བོ། །འཕགས་པ། ཇི་ལྟར་བགྱིས། བཙུན་པ་ཉེ་དགའི་  
མཆིད་ནས་ཁྱིམ་བདག་ཁྱོད་ལ་ཡོངས་སུ་བཏང་བ་ལས་བྱུང་བའི་བསོད་ནམས་ནི། ཡོད་ན། ཡོངས་སུ་ལོངས་སྤྱོད་པ་ལས་བྱུང་བའི་བསོད་ནམས་ནི། ལན་འགའ་ཡང་མེད་དེ། བཅོམ་ལྡན་འདས་ཀྱིས་འཁོར་  
སྟོང་ཉིས་བརྒྱ་ལྔ་བཅུ་ལ་རས་ཟུང་སྟོང་ཉིས་བརྒྱ་ལྔ་བཅུས་འགྲུབ་པས། འདིས་ནི། རེ་ཞིག་ཆོས་གོས་ཀྱི་རྡང་ཁོ་ན་ལ་ཡོངས་སུ་ཟད་པར་བྱ་དགོས་པར་འགྱུར་རོ། །བཅོམ་ལྡན་འདས་ཀྱིས་ཀྱང་ཟས་ཀྱི་རྙེད་པ་བྱུང་  
ན་ནི། པུ་ལ་སའི་འདབ་མས་ཀྱང་བགོ་བར་བྱ་ལ། གོས་ཀྱི་རྙེད་པ་བྱུང་ན་ནི། མར་མེའི་སྙིང་པོར་རུང་བས་ཀྱང་བགོ་བར་བྱའོ་།ཞེས་གསུངས་ནས། གལ་ཏེ་འགེད་པར་མི་བྱེད་ན་ནི། ཁྱོད་ཀྱི་འདི་ཡང་ལོངས་སྤྱད་  
པར་མི་འགྱུར་རོ། །ཞེས་མཆིད་ནས་བདག་གིས་དེ་ལ་འདི་སྐད་ཅེས་འཕགས་པ། གང་གིས་བདག་ལ་ཡོངས་སུ་བཏང་བ་ལས་བྱུང་བའི་བསོད་ནམས་ཀྱང་མཆིས་ལ། ཡོངས་སུ་ལོངས་སྤྱད་པ་ལས་བྱུང་  
  
  
༄༅། །བའི་བསོད་ནམས་ཀྱང་མཆིས་པའི་ཐབས་ཅི་མཆིས་ཞེས་བགྱིས་ན། བཙུན་པ། ཉེ་དགའི་མཆིད་ནས་ཁྱིམ་བདག་གལ་ཏེ་ཁྱོད་ཀྱིས་ཤཱཀྱའི་རིགས་ལས་རབ་ཏུ་བྱུང་བ་  
སྡེ་སྣོད་གསུམ་དང་ལྡན་པ། ཆོས་སྒྲོག་པ། རིག་པ་དང་གྲོལ་བའི་སྤོབས་པ་ཅན་གང་ཡིན་པ་དེ་ལ་རས་ཟུང་འདི་བསྐོན་ན། དེ་ལྟ་ན་ཁྱོད་ལ་ཡོངས་སུ་བཏང་བ་ལས་བྱུང་བའི་བསོད་ནམས་དང། ཡོངས་  
སུ་ལོངས་སྤྱད་པ་ལས་བྱུང་བའི་བསོད་ནམས་སུ་ཡང་འགྱུར་རོ་།ཞེས་མཆིའོ། །བདག་གིས་དེ་ལ་འདི་སྐད་ཅེས། འཕགས་པ། ཤཱཀྱའི་རིགས་ལས་རབ་ཏུ་བྱུང་བ། སྡེ་སྣོད་གསུམ་དང་ལྡན་པ་  
ཆོས་སྒྲོག་པ། རིག་པ་དང་གྲོལ་བའི་སྤོབས་པ་ཅན་སུ་མཆིས་ཞེས་བགྱིས་ན། བཙུན་པ་ཉེ་དགའ་བདག་ལ་འདི་སྐད་ཅེས། ཁྱིམ་བདག་ཁོ་བོ་ཉིད་ཤཱཀྱའི་རིགས་ལས་རབ་ཏུ་བྱུང་བ། སྡེ་སྣོད་  
གསུམ་དང་ལྡན་པ། ཆོས་སྒྲོག་པ། རིག་པ་དང་གྲོལ་བའི་སྤོབས་པ་ཅན་ཡིན་ནོ། །ཞེས་མཆིད་ནས། བདག་གིས་བཙུན་པ་ཉེ་དགའ་ལ་འཕགས་པ། ཁྱོད་རས་ཟུང་འདི་བཞེས་ཤིག་ཅེས་སྦྱིན་  
པར་བརྩམས་པ་དང། བཙུན་པ་ཉེ་དགའི་མཆིད་ནས་ཁྱིམ་བདག་ཁྱོད་སྦྱིན་པ་སྦྱིན་ཡང་མི་ཤེས་སམ། གང་གི་ཚེ་སངས་རྒྱས་ལ་སོགས་པ་དགེ་སློང་གི་དགེ་འདུན་མཆོད་སྟོན་གསོལ་བ་དེའི་  
ཚེ་ཁྱོད་ཀྱིས་རྒན་པའི་མཐའ་ལོགས་སུ་རྗེས་སུ་ཡི་རང་བ་བྱེད་དུ་ཆུག་ལ་ཁོ་བོ་ལ་བྱིན་ཅིག་ཅེས་མཆིད་ནས་བདག་གིས་དེ་ཁོ་ན་བཞིན་དུ་བགྱིས་པས། འདི་ལ་བདག་གིས་ནོངས་པ་ཅི་མཆིས་  
  
  
དགེ་སློང་རྣམས་ཀྱིས་དེ་ལ་སྨྲས་པ། བསོད་སྙོམས་པ་དང་རིས་མཐུན་པ་གང་ཡིན་པས་ཀྱང་ཁྱིམ་བདག་ཅིག་ཇི་ལྟར་དད་པས་བསྐྱེད་ན། དེས་ཀྱང་གཞན་  
དུ་འབྲུག་བསྒྲགས་ལ། གཞན་དུ་ཆར་ཕབ་བོ། །དེས་སྨྲས་པ། དེས་ཅི་ཉེས། འདི་ལྟར། དེར་གཅིག་ཅིག་གིས་སོང་སྟེ་འདི་སྐད་ཅེས། ཁྱིམ་བདག། འདི་ནི། ཁྱོད་ལ་ཡོངས་སུ་བཏང་བ་ལས་བྱུང་བའི་  
བསོད་ནམས་ནི། ཡོད་ན། ཡོངས་སུ་ལོངས་སྤྱད་པ་ལས་བྱུང་བའི་བསོད་ནམས་ནི། ལན་འགའ་ཡང་མེད་དེ། བཅོམ་ལྡན་འདས་ཀྱི་འཁོར་སྟོང་ཉིས་བརྒྱ་ལྔ་བཅུ་ལ་རས་ཟུང་སྟོང་ཉིས་བརྒྱ་ལྔ་བཅུས་  
གྲུབ་པས། འདིས་ནི། རེ་ཞིག་ཆོས་གོས་ཀྱི་རྡང་ཁོ་ན་ལ་ཡོངས་སུ་ཟད་པར་བྱ་དགོས་པར་འགྱུར་རོ། །བཅོམ་ལྡན་འདས་ཀྱིས་ཀྱང་ཟས་ཀྱི་རྙེད་པ་བྱུང་ན་ནི། པུ་ལ་སའི་འདབ་མས་ཀྱང་བགོ་བར་བྱ་ལ་  
གོས་ཀྱི་རྙེད་པ་བྱུང་ན་ནི། མར་མེའི་སྙིང་པོར་རུང་བས་ཀྱང་བགོ་བར་བྱའོ། །ཞེས་གསུངས་ན། གལ་ཏེ་བགེད་པར་མི་བྱེད་ན་ནི་ཁྱོད་ཀྱི་འདི་ཡང་ལོངས་སྤྱད་པར་མི་འགྱུར་རོ། །ཞེས་ཟེར་ནས་དེས་  
འདི་སྐད་ཅེས་འཕགས་པ། གང་གིས་བདག་ལ་ཡོངས་སུ་བཏང་བ་ལས་བྱུང་བའི་བསོད་ནམས་ཀྱང་མཆིས་ལ། ཡོངས་སུ་ལོངས་སྤྱད་པ་ལས་བྱུང་བའི་བསོད་ནམས་ཀྱང་མཆིས་པར་འགྱུར་བའི་  
ཐབས་ཅི་མཆིས་ཞེས་བྱས་ན། དེ་ན་རེ། འདི་སྐད་ཅེས། གལ་ཏེ་ཁྱོད་ཀྱིས་ཤཱཀྱའི་རིགས་ལས་རབ་ཏུ་བྱུང་བ། སྡེ་སྣོད་གསུམ་དང་ལྡན་པ། ཆོས་སྒྲོག་པ། རིག་པ་དང་གྲོལ་བའི་སྤོབས་པ་ཅན་  
  
  
༄༅། །གང་ཡིན་པ་དེ་ལ་རས་ཟུང་འདི་བསྐོན་ན། དེ་ལྟར་ན་ཁྱོད་ལ་ཡོངས་སུ་བཏང་བ་ལས་བྱུང་བའི་བསོད་ནམས་དང། ཡོངས་སུ་ལོངས་སྤྱད་པ་ལས་བྱུང་བའི་བསོད་ནམས་སུ་  
ཡང་འགྱུར་རོ། །ཞེས་ཟེར་རོ། །དེས་འདི་སྐད་ཅེས། ཤཱཀྱའི་རིགས་ལས་རབ་ཏུ་བྱུང་བ། སྡེ་སྣོད་གསུམ་དང་ལྡན་པ། ཆོས་སྒྲོག་པ་རིག་པ་དང་གྲོལ་བའི་སྤོབས་པ་ཅན་སུ་ཡོད་ཅེས་བྱས་ན་  
དེ་ན་རེ། ཁོ་བོ་ཉིད་ཤཱཀྱའི་རིགས་ལས་རབ་ཏུ་བྱུང་བ། སྡེ་སྣོད་གསུམ་དང་ལྡན་པ་ཆོས་སྒྲོག་པ། རིག་པ་དང་གྲོལ་བའི་སྤོབས་པ་ཅན་ཡིན་ནོ། །ཞེས་ཟེར་ནས། དེས་དེ་ལ་རས་ཟུང་དེ་སྦྱིན་པར་  
བརྩམས་པ་དང། དེ་ན་རེ། ཁྱིམ་བདག་ཁྱོད་སྦྱིན་པ་བྱིན་ཡང་མི་ཤེས་སམ། གང་གི་ཚེ་སངས་རྒྱས་ལ་སོགས་པ་དགེ་སློང་གི་དགེ་འདུན་མཆོད་སྟོན་གསོལ་བར་དེའི་ཚེ་ཁྱེད་ཀྱིས་རྒན་པའི་  
མཐའ་ལོགས་སུ་རྗེས་སུ་ཡི་རང་བ་བྱེད་དུ་ཆུག་ལ་ཁོ་བོ་ལ་བྱིན་ཅིག་ཅེས་ཟེར་ནས། དེས་དེ་ཁོ་ན་བཞིན་བྱས་པས་དེས་ཉེས་པ་ཅི་ཡོད་དགེ་སློང་དོན་ཉུང་ངུ་དག་ཅིའི་ཕྱིར་དགེ་སློང་དག་དགེ་  
འདུན་ལ་བསྔོས་པའི་རྙེད་པ་ཤེས་བཞིན་དུ་གང་ཟག་བདག་ལ་བསྔོར་འཇུག་ཅེས་སྨོད་པར་བྱེད། འཕྱར་ཀ་གཏོང་བར་བྱེད། ཁ་ཟེར་བར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་  
འདས་ལ་གསོལ་ཏོ། །དེ་ནས་བཅོམ་ལྡན་འདས་ཀྱིས་བྱུང་བ་འདི་དང་གླེང་གཞི་འདི་དང། སྐབས་འདི་ལ་དགེ་སློང་གི་དགེ་འདུན་བསྡུ་བ་མཛད་དོ། །ཞེས་བྱ་བ་ལ་སོགས་པ་སྔ་མ་བཞིན་ནོ། །སངས་  
  
  
མཁྱེན་བཞིན་དུ་རྨེད་པ་མཛད་པ་སྟེ་ཞེས་བྱ་བ་ལ་སོགས་པ་ཡང་སྔ་མ་བཞིན་ནོ། །སངས་རྒྱས་བཅོམ་ལྡན་འདས་ཀྱིས་ཉེ་དགའ་ལ་རྨས་པ། ཉེ་དགའ། ཁྱོད་དགེ་འདུན་  
ལ་བསྔོས་པའི་རྙེད་པ་ཤེས་བཞིན་དུ་གང་ཟག་བདག་ལ་བསྔོར་འཇུག་པ་བདེན་ནམ། བཙུན་པ། མད་དོ། །སངས་རྒྱས་བཅོམ་ལྡན་འདས་ཀྱིས་དགེ་སྦྱོང་གི་ཚུལ་མ་ཡིན་པ། རྗེས་སུ་མཐུན་པ་མ་ཡིན་  
པ༑ རུང་བ་མ་ཡིན་པ། ཚུལ་དང་མཐུན་པ་མ་ཡིན་པ་དེ་ནི། རབ་ཏུ་བྱུང་བས་བྱ་བ་མ་ཡིན་ནོ། །ཞེས་རྣམ་པར་སྨད་པར་མཛད་དོ། །དེ་ནས་བཅོམ་ལྡན་འདས་ཀྱིས་རྣམ་གྲངས་དུ་མས་རྣམ་པར་སྨད་ནས་  
དགེ་སློང་རྣམས་ལ་བཀའ་སྩལ་པ། དགེ་སློང་དག་དེ་ལྟ་བས་ན་ཕན་ཡོན་བཅུ་ཡང་དག་པར་གཟིགས་པས་འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བར་བྱ་སྟེ། ཞེས་བྱ་བ་ལ་སོགས་པ་སྔ་  
མ་བཞིན་ནོ། །ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ། ཡང་དགེ་སློང་གང་དགེ་འདུན་ལ་བསྔོས་པའི་རྙེད་པ་ཤེས་བཞིན་དུ་གང་ཟག་བདག་ལ་བསྒྱུར་དུ་འཇུག་ན། སྤང་བའི་  
ལྟུང་བྱེད་དོ། །ཡང་དགེ་སློང་གང་ཞེས་བྱ་བ་ནི། ཤཱཀྱའི་བུ་ཉེ་དྒའམ། གཞན་ཡང་དེ་ལྟ་བུ་གང་ཡིན་པའོ། །དགེ་འདུན་ལ་ཞེས་བྱ་བ་ནི། དེ་བཞིན་གཤེགས་པའི་ཉན་ཐོས་ཀྱི་དགེ་འདུན་ལའོ་།བསྔོས་པའི་  
ཞེས་བྱ་བ་ནི། གཟས་པའིོ། །རྙེད་པ་ཞེས་བྱ་བ་ནི། རྙེད་པ་གཉིས་ཏེ། གོས་ཀྱི་རྙེད་པ་དང། ཟས་ཀྱི་རྙེད་པ་སྟེ། དོན་འདིར་ནི། གོས་ཀྱི་རྙེད་པ་ཡིན་པར་དགོངས་སོ། །ཤེས་བཞིན་དུ་ཞེས་བྱ་བ་ནི། བདག་  
  
  
༄༅། །ཉིད་ཀྱིས་དེ་ཤེས་པར་གྱུར་པའམ། གཞན་དག་གིས་བརྗོད་པས་སོ། །གང་ཟག་བདག་ལ་བསྒྱུར་དུ་འཇུག་ན་ཞེས་བྱ་བ་ནི། བདག་ཉིད་ལ་འབུལ་དུ་འཇུག་ནའོ། །སྤང་བའི་ལྟུང་བྱེད་དོ། །ཞེས་  
བྱ་བ་ནི། དངོས་པོ་དེ་སྤངས་ནས་ལྟུང་བྱེད་ཀྱི་ལྟུང་བ་བཤགས་པར་བྱ་སྟེ། དེས་ན། སྤང་བའི་ལྟུང་བྱེད་དོ། །ཞེས་གསུངས་སོ།།།།འདུལ་བ་རྣམ་པར་འབྱེད་པ། བམ་པོ་སོ་བདུན་པ། དེ་  
ལ་ལྟུང་བར་ཇི་ལྟར་འགྱུར་ཞེ་ན། དགེ་སློང་གིས་གང་ཟག་གཅིག་ལ་བསྔོས་པའི་རྙེད་པ་གང་ཟག་བདག་ལ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན། སྤང་བའི་ལྟུང་བྱེད་དུ་འགྱུར་  
རོ། །དགེ་སློང་གིས་གང་ཟག་གཉིས་ལ་བསྔོས་པའི་རྙེད་པ་གང་ཟག་བདག་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་གང་  
ཟག་རབ་ཏུ་མང་པོ་དག་ལ་བསྔོས་པའི་རྙེད་པ་གང་ཟག་བདག་ལ་བསྒྱུར་དུ་འཇུག་ན། དེ་བསྒྱུར་འཇུག་པ་ལ་ཉེས་བྱས་སུ་འགྱུར་ལ་ཐོབ་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་དགེ་འདུན་ལ་བསྔོས་  
པའི་རྙེད་པ་གང་ཟག་བདག་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་གང་ཟག་གཅིག་ལ་བསྔོས་པའི་རྙེད་པ་གང་  
ཟག་གཞན་གཅིག་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གང་ཟག་གཅིག་ལ་བསྔོས་པའི་རྙེད་པ་གང་ཟག་  
  
  
དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ་།དགེ་སློང་གིས་གང་ཟག་གཅིག་ལ་བསྔོས་པའི་རྙེད་པ་གང་ཟག་གཞན་རབ་ཏུ་མང་  
པོ་དག་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གང་ཟག་གཅིག་ལ་བསྔོས་པའི་རྙེད་པ་དགེ་འདུན་ལ་བསྒྱུར་དུ་འཇུག་  
ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་སུ་འགྱུར་རོ། །དགེ་སློང་གིས་གང་ཟག་གཉིས་ལ་བསྔོས་པའི་རྙེད་པ་གང་ཟག་གཞན་གཅིག་ལ་བསྒྱུར་དུ་འཇུག་ན། དེ་བསྒྱུར་དུ་  
འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གང་ཟག་གཉིས་ལ་བསྔོས་པའི་རྙེད་པ་གང་ཟག་གཞན་གཉིས་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་  
ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ་།དགེ་སློང་གིས་གང་ཟག་གཉིས་ལ་བསྔོས་པའི་རྙེད་པ་གང་ཟག་གཞན་རབ་ཏུ་མང་པོ་དག་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་  
ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གང་ཟག་གཉིས་ལ་བསྔོས་པའི་རྙེད་པ་དགེ་འདུན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་  
འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གང་ཟག་རབ་ཏུ་མང་པོ་དག་ལ་བསྔོས་པའི་རྙེད་པ་གང་ཟག་གཞན་གཅིག་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་  
  
  
༄༅། །འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གང་ཟག་རབ་ཏུ་མང་པོ་དག་ལ་བསྔོས་པའི་རྙེད་པ་གང་ཟག་གཞན་གཉིས་ལ་བསྒྱུར་དུ་འཇུག་ན། དེ་བསྒྱུར་  
དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གང་ཟག་རབ་ཏུ་མང་པོ་དག་ལ་བསྔོས་པའི་རྙེད་པ་གང་ཟག་གཞན་རབ་ཏུ་མང་པོ་དག་ལ་བསྒྱུར་དུ་  
འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གང་ཟག་རབ་ཏུ་མང་པོ་དག་ལ་བསྔོས་པའི་རྙེད་པ་དགེ་འདུན་ལ་བསྒྱུར་དུ་འཇུག་ན་  
དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་དགེ་འདུན་ལ་བསྔོས་པའི་རྙེད་པ་གང་ཟག་གཅིག་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་  
ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་དགེ་འདུན་ལ་བསྔོས་པའི་རྙེད་པ་གང་ཟག་གཉིས་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་  
ལ༑ ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་དགེ་འདུན་ལ་བསྔོས་པའི་རྙེད་པ་གང་ཟག་རབ་ཏུ་མང་པོ་དག་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ་ཐོབ་  
ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་དགེ་འདུན་ལ་བསྔོས་པའི་རྙེད་པ་དགེ་འདུན་གཞན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་  
  
  
།དགེ་སློང་གིས་དགེ་འདུན་ལ་བསྔོས་པའི་རྙེད་པ་དགེ་སློང་མའི་དགེ་འདུན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །  
དགེ་སློང་གིས་དགེ་སློང་མའི་དགེ་འདུན་ལ་བསྔོས་པའི་རྙེད་པ་དགེ་སློང་གི་དགེ་འདུན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ་།དགེ་  
སློང་གིས་གཉི་གའི་དགེ་འདུན་ལ་བསྔོས་པའི་རྙེད་པ་དགེ་སློང་གི་དགེ་འདུན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་  
གཉི་གའི་དགེ་འདུན་ལ་བསྔོས་པའི་རྙེད་པ་དགེ་སློང་མའི་དགེ་འདུན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་དགེ་  
འདུན་བྱེ་ཞིང་གཉིས་སུ་གྱུར་ཏེ་ཕྱོགས་དང། གཞན་གྱི་ཕྱོགས་སུ་རྣམ་པར་གནས་པ་ན། ཕྱོགས་གཅིག་ལ་བསྔོས་པའི་རྙེད་པ་ཕྱོགས་གཉིས་པ་ལ་བསྔོར་འཇུག་ན། དེ་བསྔོར་འཇུག་པ་ལ་ཉེས་  
བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གནས་ཁང་གཅིག་ལ་བསྔོས་པའི་རྙེད་པ་གནས་ཁང་གཞན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་  
འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་གནས་ཁང་ལ་བསྔོས་པའི་རྙེད་པ་ཁྱམས་ལ་བསྒྱུར་དུ་འཇུག་ན་དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་  
  
  
༄༅། །བྱས་ཉིད་དུ་འགྱུར་རོ། །དགེ་སློང་གིས་ཁྱམས་ལ་བསྔོས་པའི་རྙེད་པ་གནས་ཁང་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་  
ཉིད་དུ་འགྱུར་རོ། །དགེ་སློང་གིས་ཀ་བ་གཞན་གཅིག་ལ་བསྔོས་པའི་རྙེད་པ་ཀ་བ་གཞན་གཉིས་པ་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་  
དུ་འགྱུར་རོ། །དགེ་སློང་གིས་ཀ་བ་གཞན་གཅིག་ལ་བསྔོས་པའི་རྙེད་པ་སྒོ་ཁང་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་  
སློང་གིས་སྒོ་ཁང་ལ་བསྔོས་པའི་རྙེད་པ་བང་རིམ་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་བང་རིམ་ལ་  
བསྔོས་པའི་རྙེད་པ་སྒོ་ཁང་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་རོ། །དགེ་སློང་གིས་སངས་རྒྱས་ཀྱི་སྐུ་གཟུགས་གཅིག་  
ལ་བསྔོས་པའི་རྙེད་པ་སངས་རྒྱས་ཀྱི་སྐུ་གཟུགས་གཞན་གཉིས་པ་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་  
ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །དགེ་སློང་གིས་མཆོད་རྟེན་གཅིག་ལ་བསྔོས་པའི་རྙེད་པ་མཆོད་རྟེན་གཞན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འཇུག་ལ། ཐོབ་ན་  
  
  
གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །དགེ་སློང་གིས་མཆོད་རྟེན་གྱི་ཐེམ་སྐས་ཀྱི་གཞི་དང་པོ་ལ་བསྔོས་པའི་རྙེད་པ་ཐེམ་སྐས་ཀྱི་གཞི་གཉིས་པ་ལ་བསྒྱུར་དུ་  
འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །ཐེམ་སྐས་ཀྱི་གཞི་གཉིས་པ་དང། གསུམ་པ་  
དང། བཞི་པ་དང། ཐམས་ཅད་ཀྱི་སྟེང་མའི་བར་ལ་ཡང་དེ་བཞིན་ནོ། །དགེ་སློང་གི་ཐེམ་སྐས་ཀྱི་གཞི་ཐམས་ཅད་ཀྱི་སྟེང་མ་ལ་བསྔོས་པའི་རྙེད་པ་མེ་ཏོག་ཁང་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་  
པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི་ལྟུང་བ་མེད་དོ། །དགེ་སློང་གིས་མེ་ཏོག་ཁང་ལ་བསྔོས་པའི་རྙེད་པ་བ་གམ་ལ་བསྒྱུར་དུ་འཇུག་ན། དེ་  
བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི་ལྟུང་བ་མེད་དོ། །དགེ་སློང་གི་བ་གམ་གཅིག་ལ་བསྔོས་པའི་རྙེད་པ་བ་གམ་གཉིས་  
པ་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །བ་གམ་གཉིས་པ་དང་གསུམ་པ་  
དང། བཞི་པ་ལ་ཡང་དེ་བཞིན་ནོ། །དགེ་སློང་གིས་བ་གམ་བཞི་པ་ལ་བསྔོས་པའི་རྙེད་པ་མཆོད་རྟེན་གྱི་བུམ་པ་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་  
  
  
༄༅། །བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །དགེ་སློང་གིས་མཆོད་རྟེན་གྱི་བུམ་པ་ལ་བསྔོས་པའི་རྙེད་པ་པུ་ཤུ་ལ་བསྒྱུར་དུ་འཇུག་ན། དེ་བསྒྱུར་  
དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ་།དགེ་སློང་གིས་པུ་ཤུ་ལ་བསྔོས་པའི་རྙེད་པ་གདུགས་ཐ་མ་ལ་  
བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ་ཐོབ་ན་ཡང་ཉེས་བྱས་ཉིད་དུ་འགྱུར་རོ། །གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །གདུགས་གཉིས་པ་དང། གསུམ་  
པ་དང། བཞི་པ་ནས་ཐམས་ཅད་ཀྱི་སྟེང་མའི་བར་ལ་ཡང་དེ་བཞིན་ནོ། །དགེ་སློང་གིས་གདུགས་ཐམས་ཅད་ཀྱི་སྟེང་མ་ལ་བསྔོས་པའི་རྙེད་པ་ཆར་ཁེབས་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་  
པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །དགེ་སློང་གིས་ཆར་ཁེབས་ལ་བསྔོས་པའི་རྙེད་པ་གདུགས་ཐམས་ཅད་  
ཀྱི་སྟེང་མ་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །དང་འོག་དང་གསུམ་  
པ་དང། གདུགས་ཐ་མའི་བར་ལ་ཡང་དེ་བཞིན་ནོ། །དགེ་སློང་གིས་གདུགས་ཐ་མ་ལ་བསྔོས་པའི་རྙེད་པ་བུ་ཤུ་ལ་བསྒྱུར་དུ་འཇུག་ན་དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་  
  
  
གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །དགེ་སློང་གིས་པུ་ཤུ་ལ་བསྔོས་པའི་རྙེད་པ་མཆོད་རྟེན་གྱི་བུམ་པ་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་  
འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །དགེ་སློང་གིས་མཆོད་རྟེན་གྱི་བུམ་པ་ལ་བསྔོས་པའི་རྙེད་པ་བ་གམ་ལ་བསྒྱུར་དུ་འཇུག་ན། དེ་བསྒྱུར་  
དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ་།དགེ་སློང་གིས་བ་གམ་ལ་བསྔོས་པའི་རྙེད་པ་མེ་ཏོག་ཁང་ལ་བསྒྱུར་དུ་འཇུག་ན་  
དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །དགེ་སློང་གིས་མེ་ཏོག་ཁང་ལ་བསྔོས་པའི་རྙེད་པ་ཐེམ་སྐས་ཀྱི་གཞི་  
སྟེང་མ་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། གཡར་པོའི་ཆོས་ཀྱི་སྦྱིན་པ་ལ་ནི། ལྟུང་བ་མེད་དོ། །ཐེམ་སྐས་ཀྱི་གཞི་དང་འོག་དང། གསུམ་  
པ་ནས་ཐམས་ཅད་ཀྱི་ཐ་མའི་བར་ལ་ཡང་དེ་བཞིན་ནོ། །དགེ་སློང་གིས་མུ་ལྟོ་བ་གཅིག་ལ་བསྔོས་པའི་རྙེད་པ་མུ་ལྟོ་བ་གཞན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ་ཐོབ་ན་  
ཡང་ཉེས་བྱས་ཉིད་དུ་འགྱུར་ཏེ། བཙལ་ཏེ་མ་རྙེད་པ་ལ་ནི་ལྟུང་བ་མེད་དོ། །དགེ་སློང་གིས་དུད་འགྲོའི་སྐྱེ་གནས་སུ་སྐྱེས་པའི་སྲོག་ཆགས་གཅིག་ལ་བསྔོས་པའི་རྙེད་པ་དུད་འགྲོའི་སྐྱེ་གནས་སུ་སྐྱེས་པའི་སྲོག་  
  
  
༄༅། །ཆགས་གཞན་ལ་བསྒྱུར་དུ་འཇུག་ན། དེ་བསྒྱུར་དུ་འཇུག་པ་ལ་ཉེས་བྱས་སུ་འགྱུར་ལ། ཐོབ་ན་ཡང་ཉེས་བྱས་ཉིད་དུ་འགྱུར་ཏེ། བཙལ་ཏེ་མ་རྙེད་པ་ལ་ནི། ལྟུང་བ་མེད་དོ། །ལས་  
དང་པོ་པ་དང། སྨྱོས་པ་དང། སེམས་འཁྲུགས་པ་དང། ཚོར་བ་དག་གིས་ཉེན་པ་ལ་ལྟུང་བ་མེད་དོ། །བསྔོས་པ་ལས་བསྒྱུར་བའི་སྤང་བ་སྟེ། ཉི་ཤུ་དགུ་པ་རྫོགས་སོ།། །།སངས་  
རྒྱས་བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་ཀ་ལནྡ་ཀའི་གནས་ན་བཞུགས་སོ། །དེའི་ཚེ་ན་ཚེ་དང་ལྡན་པ་པི་ལ་ནི་དའི་བུའི་ལྷན་ཅིག་གནས་པ་དང། ཉེ་གནས་དགེ་སློང་དག་སྨན་གང་  
དག་དེ་ནས་ལག་ཉར་བླངས་པ་དང། དེ་ལས་བྱིན་ལེན་བྱས་པ་དང་ཟས་ཀྱི་ཕྱེ་མ་དང་འདྲེས་པ་དང། ཕན་ཚུན་འདྲེས་པ་དང། རང་གི་རྒྱུད་ཀྱིས་མྱགས་པ་གང་དག་རྣམ་པར་དབྱེར་ཡང་མི་མངོན་  
པ་དེ་དག་དུས་སུ་ཡང་ཟ་བར་བྱེད། དུས་མ་ཡིན་པར་ཡང་ཟ་བར་བྱེད་ཅིང་དེ་དག་ལ་བཟའ་བར་རྣམ་པར་དབྱེ་བ་ཡང་མི་མངོན་ནས་དགེ་སློང་དོན་ཉུང་ངུ་དག་ཅིའི་ཕྱིར་དགེ་སློང་དག་སྨན་གང་དེ་ནས་  
ལག་ཉར་བླངས་པ་དང། དེ་ལས་བྱིན་ལེན་བྱས་པ་དང། ཟས་ཀྱི་ཕྱེ་མ་དང་འདྲེས་པ་དང། ཕན་ཚུན་འདྲེས་པ་དང། རང་གི་རྒྱུད་ཀྱིས་མྱགས་པ་གང་དག་རྣམ་པར་དབྱེར་ཡང་མི་མངོན་པ་དེ་དག་  
དུས་སུ་ཡང་ཟ་བར་བྱེད། དུས་མ་ཡིན་པར་ཡང་ཟླ་བར་བྱེད་ཅིང་དེ་དག་ལ་བཟའ་བར་རྣམ་པར་དབྱེ་བ་ཡང་མི་མངོན་ཞེས་སྨོད་པར་བྱེད། འཕྱར་ཀ་གཏོང་བར་བྱེད། ཁ་ཟེར་བར་བྱེད་པའི་སྐབས་  
  
  
དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །དེ་ནས་བཅོམ་ལྡན་འདས་ཀྱིས་བྱུང་བ་འདི་དང། གླེང་གཞི་འདི་དང། སྐབས་འདི་ལ་དགེ་སློང་གི་དགེ་འདུན་བསྡུ་བ་མཛད་དོ། །ཞེས་བྱ་བ་ལ་སོགས་  
པ་སྔ་མ་བཞིན་ནོ། སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པར་མཛད་པ་སྟེ་ཞེས་བྱ་བ་ལ་སོགས་པ་ཡང་སྔ་མ་བཞིན་ཏེ། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་པི་ལིནྡའི་  
བུའི་ལྷན་ཅིག་གནས་པ་དང། ཉེ་གནས་དགེ་སློང་རྣམས་ལ་སྨྲས་པ་དགེ་སློང་དག་ཁྱེད་སྨན་གང་དག་དེ་ནས་ལག་ཉར་བླངས་པ་དང། དེ་ལས་བྱིན་ལེན་བྱས་པ་དང། ཟས་ཀྱི་ཕྱེ་མ་དང་འདྲེས་པ་དང། ཕན་  
ཚུན་འདྲེས་པ་དང། རང་གི་རྒྱུད་ཀྱིས་མྱགས་པ་གང་དག་རྣམ་པར་དབྱེར་ཡང་མི་མངོན་པ་དེ་དག་དུས་སུ་ཡང་ཟ་བར་བྱེད། དུས་མ་ཡིན་པར་ཡང་ཟ་བར་བྱེད་ཅིང། དེ་དག་ལ་བཟའ་བར་རྣམ་པར་དབྱེ་བར་  
ཡང་མི་མངོན་པ་བདེན་ནམ། བཙུན་པ། མད་དོ། །སངས་རྒྱས་བཅོམ་ལྡན་འདས་ཀྱིས་གསོ་དཀའ་བ་དང། དགང་དཀའ་བ་དང། འདོད་པ་ཆེ་བ་དང། ཆོག་མི་ཤེས་པ་རྣམ་པར་སྨད་པར་མཛད་དོ། །དེ་  
ནས་བཅོམ་ལྡན་འདས་ཀྱིས་གསོ་སླ་བ་དང། དགང་སླ་བ་དང། འདོད་པ་ཆུང་བ་དང། ཆོག་ཤེས་པ་དང། སྦྱངས་པའི་ཡོན་ཏན་རྣམས་དང། མཛེས་པ་དང། དྲོད་རིག་པའི་བསྔགས་པ་བརྗོད་ནས་  
དགེ་སློང་རྣམས་ལ་བཀའ་སྩལ་པ། དགེ་སློང་དག། དེ་ལྟ་བས་ན་ཕན་ཡོན་བཅུ་ཡང་དག་པར་གཟིགས་པས། འདུལ་བ་ལ་ཉན་ཐོས་རྣམས་ཀྱིས་བསླབ་པའི་གཞི་བཅའ་བར་བྱ་སྟེ་ཞེས་བྱ་བ་ལ་སོགས་པ་  
  
  
༄༅། །སྔ་མ་བཞིན་ནོ། །ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ། བཅོམ་ལྡན་འདས་ཀྱིས་དགེ་སློང་ན་བ་རྣམས་ལ་ཕན་པ་སོ་སོར་བསྟེན་པར་  
བྱ་བའི་སྨན་གང་དག་བཀའ་སྩལ་པ་འདི་ལྟ་སྟེ། ཞུན་མར་དང་འབྲུ་མར་དང། སྦྲང་རྩི་དང། བུ་རམ་གྱི་ལྦུ་བ་དེ་དག་ལས་དགེ་སློང་ན་བས་འདོད་ན། རང་གིས་ཞག་བདུན་པར་བྱིན་གྱིས་བརླབས་ཏེ་  
གསོག་འཇོག་གི་ཡོངས་སུ་ལོངས་སྤྱོད་པས་ཡོངས་སུ་ལོངས་སྤྱད་པར་བྱའོ། །དེ་ལས་འདས་པར་ཡོངས་སུ་ལོངས་སྤྱོད་པར་བྱེད་ན། སྤང་བའི་ལྟུང་བྱེད་དོ། །བཅོམ་ལྡན་འདས་ཀྱིས་ཞེས་བྱ་བ་ནི། དེ་  
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་སོ། །དགེ་སློང་ཞེས་བྱ་བ་ནི། ཆོས་འདི་པས་སོ། །ན་བ་རྣམས་ལ་ཞེས་བྱ་བ་ནི། ནད་པ་རྣམས་ལའོ། །ཕན་པ་ཞེས་བྱ་བ་ནི་  
རྗེས་སུ་མཐུན་པའོ། །སོ་སོར་བསྟེན་པར་བྱ་བའི་ཞེས་བྱ་བ་ནི་རུང་བའིོ། །སྨན་གང་དག་བཀའ་སྩལ་པ་ཞེས་བྱ་བ་ནི། རབ་ཏུ་བསྟན་པའོ། །འདི་ལྟ་སྟེ། ཞུན་མར་ཞེས་བྱ་བ་ནི། བཞུས་པའོ།།  
འབྲུ་མར་ཞེས་བྱ་བ་ནི། འབྲུ་མར་ཉིད་དོ། །སྦྲང་རྩི་ཞེས་བྱ་བ་ནི། སྦྲང་བུའི་སྦྲང་རྩིའོ། །བུ་རམ་གྱི་ལྦུ་བ་ཞེས་བྱ་བ་ནི། བུ་རམ་མོ། །དགེ་སློང་ཞེས་བྱ་བ་ནི། དགེ་སློང་གང་ཡིན་པ་དེའོ། །ན་བས་ཞེས་  
བྱ་བ་ནི། ནད་པས་སོ། །འདོད་ན་ཞེས་བྱ་བ་ནི། གལ་ཏེ་དོན་དུ་གཉེར་ནའོ། །རང་གིས་ཞེས་བྱ་བ་ནི། བདག་ཉིད་ཀྱིས་སོ། །ཞག་བདུན་པར་བྱིན་གྱིས་བརླབས་ཏེ་ཞེས་བྱ་བ་ནི། ཉིན་མཚན་བདུན་པར་  
  
  
༑གསོག་འཇོག་གི་ཡོངས་སུ་ལོངས་སྤྱོད་པས་ཡོངས་སུ་ལོངས་སྤྱོད་པར་བྱའོ། །ཞེས་བྱ་བ་ནི། རང་གིས་བླངས་ཏེ་བཟའ་བར་བྱའོ། །དེ་ལས་འདས་པར་ཡོངས་སུ་ལོངས་སྤྱོད་པར་བྱེད་ན་ཞེས་བྱ་བ་ནི་  
ཞག་བདུན་ལས་འདས་པར་རོ། །སྤང་བའི་ལྟུང་བྱེད་དོ། །ཞེས་བྱ་བ་ནི། དངོས་པོ་དེ་སྤངས་ནས་ལྟུང་བྱེད་ཀྱི་ལྟུང་བ་བཤགས་པར་བྱ་བ་སྟེ། དེས་ན། སྤང་བའི་ལྟུང་བྱེད་དོ། །ཞེས་གསུངས་སོ་།དེ་ལ་ལྟུང་བར་ཇི་  
ལྟར་འགྱུར་ཞེ་ན། དགེ་སློང་གིས་ཚེས་ལ་ན་བའི་སྨན་ཞིག་རྙེད་ན། དགེ་སློང་དེས་སྨན་དེ་ཉི་མ་བདུན་པོ་དེ་ཉིད་ཀྱི་ནང་དུ་ཡོངས་སུ་ལོངས་སྤྱད་པར་བྱ་བའམ། གཏང་བར་བྱ་བའམ། གཞན་ལ་སྦྱིན་པར་བྱའོ། །  
ཡོངས་སུ་ལོངས་སྤྱོད་པར་མི་བྱེད་དམ། གཏོང་བར་མི་བྱེད་དམ་གཞན་ལ་སྦྱིན་པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །ཚེས་ལ་མ་རྙེད་ཀྱང་ཚེས་གཉིས་སམ་  
གསུམ་མམ། ཚེས་བདུན་ཚུན་ཆད་ཀྱིས་ན་བའི་སྨན་ཞིག་རྙེད་ན་དགེ་སློང་དེས་སྨན་དེ་ཉི་མ་བདུན་པོ་དེ་ཉིད་ཀྱི་ནང་དུ་ཡོངས་སུ་ལོངས་སྤྱད་པར་བྱ་བའམ། གཏང་བར་བྱ་བའམ། གཞན་ལ་སྦྱིན་པར་  
བྱའོ༑ ༑ཡོངས་སུ་ལོངས་སྤྱོད་པར་མི་བྱེད་དམ། གཏོང་བར་མི་བྱེད་དམ། གཞན་ལ་སྦྱིན་པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་ཚེས་ལ་ན་བའི་སྨན་  
ཞིག་རྙེད་ཅིང། དེས་ཚེས་གཉིས་ལ་ཡང་སྨན་གཞན་ཞིག་རྙེད་ན་དགེ་སློང་དེས་ཉི་མ་བདུན་པོ་དེ་ཉིད་ཀྱི་ནང་དུ་སྨན་སྔ་མ་ཤོས་ཡོངས་སུ་ལོངས་སྤྱད་པར་བྱ་ཞིང། ཕྱི་མ་ཤོས་གཏང་བར་བྱ་བའམ། གཞན་ལ་  
  
  
༄༅། །སྦྱིན་པར་བྱའོ། །ཡང་ན། ཕྱི་མ་ཤོས་ཡོངས་སུ་ལོངས་སྤྱད་པར་བྱ་ཞིང། སྔ་མ་ཤོས་གཏང་བར་བྱ་བའམ། གཞན་ལ་སྦྱིན་པར་བྱའོ། །ཡོངས་སུ་ལོངས་སྤྱོད་པར་མི་བྱེད་དམ་  
གཏོང་བར་མི་བྱེད་དམ། གཞན་ལ་སྦྱིན་པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །ཚེས་གཅིག་དང། གཉིས་ལ་ཇི་ལྟ་བ་དེ་བཞིན་དུ་དེས་ཚེས་དྲུག་གི་བར་  
ལ་ན་བའི་སྨན་ཞིག་རྙེད་ཅིང། དེས་ཚེས་བདུན་གྱི་བར་ལ་ཡང་གཞན་ཞིག་རྙེད་ན། དགེ་སློང་དེས་ཉི་མ་བདུན་པོ་དེ་ཉིད་ཀྱི་ནང་དུ་སྔ་མ་ཤོས་ཡོངས་སུ་ལོངས་སྤྱད་པར་བྱ་ཞིང། ཕྱི་མ་ཤོས་གཏང་  
བར་བྱ་བའམ། གཞན་ལ་སྦྱིན་པར་བྱའོ། །ཡང་ན། ཕྱི་མ་ཤོས་ཡོངས་སུ་ལོངས་སྤྱད་པར་བྱ་ཞིང། སྔ་མ་ཤོས་གཏོང་བར་བྱ་བའམ། གཞན་ལ་སྦྱིན་པར་བྱའོ། །ཡོངས་སུ་ལོངས་སྤྱོད་པར་མི་བྱེད་  
དམ༑ གཏོང་བར་མི་བྱེད་དམ། གཞན་ལ་སྦྱིན་པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་ཚེས་ལ་ན་བའི་སྨན་གཉིས་ཤིག་རྙེད་ན། དགེ་  
སློང་དེས་སྨན་དེ་གཉིས་ཉི་མ་བདུན་པོ་དེ་ཉིད་ཀྱི་ནང་དུ་ཡོངས་སུ་ལོངས་སྤྱད་པར་བྱ་བའམ། གཏང་བར་བྱ་བའམ། གཞན་ལ་སྦྱིན་པར་བྱ་བའོ། །ཡོངས་སུ་ལོངས་སྤྱོད་པར་མི་བྱེད་དམ། གཏོང་བར་མི་  
བྱེད་དམ། གཞན་ལ་སྦྱིན་པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །ཆེས་ལམ་རྙེད་ཀྱང་ཚེས་གཉིས་སམ། ཚེས་གསུམ་མམ། ཚེས་བདུན་ཚུན་ཆད་  
  
  
དགེ་སློང་དེས་སྨན་དེ་གཉིས་ཉི་མ་བདུན་པོ་དེ་ཉིད་ཀྱི་ནང་དུ་ཡོངས་སུ་ལོངས་སྤྱད་པར་བྱ་བའམ། གཏང་བར་བྱ་བའམ། གཞན་ལ་སྦྱིན་པར་བྱའོ་།ཡོངས་སུ་ལོངས་སྤྱོད་  
པར་མི་བྱེད་དམ། གཏོང་བར་མི་བྱེད་དམ། གཞན་ལ་སྦྱིན་པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་ཚེས་ལན་པའི་སྨན་གཉིས་ཤིག་རྙེད་ཅིང། དེས་  
ཚེས་གཉིས་ལ་ཡང་གཞན་གཉིས་ཤིག་རྙེད་ན། དགེ་སློང་དེས་ཉི་མ་བདུན་པོ་དེ་ཉིད་ཀྱི་ནང་དུ་སྨན་སྔ་མ་གཉིས་ཡོངས་སུ་ལོངས་སྤྱད་པར་བྱ་ཞིང། ཕྱི་མ་གཉིས་གཏང་བར་བྱ་བའམ། གཞན་ལ་སྦྱིན་པར་བྱའོ། །  
ཡང་ན། ཕྱི་མ་གཉིས་ཡོངས་སུ་ལོངས་སྤྱད་པར་བྱ་ཞིང། སྔ་མ་གཉིས་གཏོང་བར་བྱ་བའམ། གཞན་ལ་སྦྱིན་པར་བྱའོ། །ཡོངས་སུ་ལོངས་སྤྱོད་པར་མི་བྱེད་དམ། གཏོང་བར་མི་བྱེད་དམ། གཞན་ལ་སྦྱིན་པར་  
མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །ཚེས་གཅིག་དང། ཚེས་གཉིས་ལ་ཇི་ལྟ་བ་དེ་བཞིན་དུ་དེས་ཚེས་དྲུག་གི་བར་ལན་པའི་སྨན་གཉིས་ཤིག་རྙེད་ཅིང། དེས་ཚེས་  
བདུན་གྱི་བར་ལ་ཡང་གཞན་གཉིས་ཤིག་རྙེད་ན། དགེ་སློང་དེས་ཉི་མ་བདུན་པོ་དེ་ཉིད་ཀྱི་ནང་དུ་སྔ་མ་གཉིས་ཡོངས་སུ་ལོངས་སྤྱད་པར་བྱ་ཞིང། ཕྱི་མ་གཉིས་གཏང་བར་བྱ་བའམ། གཞན་ལ་སྦྱིན་པར་བྱའོ། །  
ཡང་ན། ཕྱི་མ་གཉིས་ཡོངས་སུ་ལོངས་སྤྱད་པར་བྱ་ཞིང། སྔ་མ་གཉིས་གཏང་བར་བྱ་བའམ། གཞན་ལ་སྦྱིན་པར་བྱའོ། །ཡོངས་སུ་ལོངས་སྤྱོད་པར་མི་བྱེད་དམ། གཏོང་བར་མི་བྱེད་དམ། གཞན་ལ་སྦྱིན་  
  
  
༄༅། །པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན་སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་ཚེས་ལ་ན་བའི་སྨན་རབ་ཏུ་མང་པོ་དག་ཅིག་རྙེད་ན། དགེ་སློང་དེས་སྨན་  
དེ་དག་ཉི་མ་བདུན་པོ་དེ་ཉིད་ཀྱི་ནང་དུ་ཡོངས་སུ་ལོངས་སྤྱོད་པར་བྱ་བའམ། གཏང་བར་བྱ་བའམ། གཞན་ལ་སྦྱིན་པར་བྱའོ་།ཡོངས་སུ་ལོངས་སྤྱོད་པར་མི་བྱེད་དམ། གཏོང་བར་མི་བྱེད་དམ་གཞན་  
ལ་སྦྱིན་པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན་སྤང་པའི་ལྟུང་བྱེད་དུ་འགྱུར་རོ། །ཚེས་ལ་མ་རྙེད་ཀྱང་ཚེས་གཉིས་སམ། ཚེས་གསུམ་མམ། ཚེས་བདུན་ཚུན་ཆད་ཀྱིས་ན་བའི་སྨན་  
རབ་ཏུ་མང་པོ་དག་ཅིག་རྙེད་ན་དགེ་སློང་དེས་སྨན་དེ་དག་ཉི་མ་བདུན་པོ་དེ་ཉིད་ཀྱི་ནང་དུ་ཡོངས་སུ་ལོངས་སྤྱད་པར་བྱ་བའམ་གཏང་བར་བྱ་བའམ། གཞན་ལ་སྦྱིན་པར་བྱ་བའོ། །ཡོངས་སུ་ལོངས་སྤྱོད་པར་མི་  
བྱེད་དམ། གཏོང་བར་མི་བྱེད་དམ། གཞན་ལ་སྦྱིན་པར་མི་བྱེད་ན་ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་ཚེས་ལན་པའི་སྨན་རབ་ཏུ་མང་པོ་དག་ཅིག་  
རྙེད་ཅིང། དེས་ཚེས་གཉིས་ལ་ཡང་གཞན་རབ་ཏུ་མང་པོ་དག་ཅིག་རྙེད་ན། དགེ་སློང་དེས་ཉི་མ་བདུན་པོ་དེ་ཉིད་ཀྱི་ནང་དུ་སྨན་སྔ་མ་དག་ཡོངས་སུ་ལོངས་སྤྱད་པར་བྱ་ཞིང། ཕྱི་མ་དག་གཏང་བར་བྱ་བའམ་  
གཞན་ལ་སྦྱིན་པར་བྱའོ། །ཡང་ན། ཕྱི་མ་དག་ཡོངས་སུ་ལོངས་སྤྱད་པར་བྱ་ཞིང། སྔ་མ་དག་གཏང་བར་བྱ་བའམ། གཞན་ལ་སྦྱིན་པར་བྱའོ། །ཡོངས་སུ་ལོངས་སྤྱོད་པར་མི་བྱེད་དམ། གཏོང་བར་མི་  
  
  
གཞན་ལ་སྦྱིན་པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །ཚེས་གཅིག་དང་ཚེས་གཉིས་ལ་ཇི་ལྟ་བ་དེ་བཞིན་དུ་དེས་ཚེས་དྲུག་གི་བར་ན་བའི་སྨན་  
རབ་ཏུ་མང་པོ་དག་ཅིག་རྙེད་ཅིང། དེས་ཚེས་བདུན་གྱི་བར་ལ་ཡང་གཞན་རབ་ཏུ་མང་པོ་དག་རྙེད་ན། དགེ་སློང་དེ་ཉི་མ་བདུན་པོ་དེ་ཉིད་ཀྱི་ནང་དུ་སྔ་མ་དག་ཡོངས་སུ་ལོངས་སྤྱད་པར་བྱ་ཞིང་ཕྱི་མ་དག་  
གཏང་བར་བྱ་བའམ། གཞན་ལ་སྦྱིན་པར་བྱའོ། །ཡང་ན། ཕྱི་མ་དག་ཡོངས་སུ་ལོངས་སྤྱད་པར་བྱ་ཞིང། སྔ་མ་དག་གཏང་བར་བྱ་བའམ་གཞན་ལ་སྦྱིན་པར་བྱའོ། །ཡོངས་སུ་ལོངས་སྤྱོད་པར་མི་བྱེད་  
དམ། གཏོང་བར་མི་བྱེད་དམ། གཞན་ལ་སྦྱིན་པར་མི་བྱེད་ན། ཉི་མ་བརྒྱད་པའི་སྐྱ་རེངས་ཤར་ན། སྤང་བའི་ལྟུང་བྱེད་དུ་འགྱུར་རོ། །དེ་ལ་སྨན་གང་དག་དེ་ནས་ལག་ཉར་བླངས་པ་དང། དེ་ལས་  
བྱིན་ལེན་བྱས་པ་དང། ཟས་ཀྱི་ཕྱེ་མ་དང་འདྲེས་པ་དང། ཕན་ཚུན་འདྲེས་པ་དང། རང་རྒྱུད་ཀྱིས་མྱགས་པ་གང་དག་རྣམ་པར་དབྱེར་ཡང་མི་མངོན་པ་དེ་དག་ནི། ཀུན་དགའ་ར་བ་པའམ། དགེ་ཚུལ་  
དག་ལ་སྤང་བར་བྱའོ། །དེ་ལ་སྨན་གང་དག་དེ་ནས་ལག་ཉར་མ་བླངས་པ་དང། དེ་ལས་བྱིན་ལེན་མ་བྱས་པ་དང། ཟས་ཀྱི་ཕྱེ་མ་དང་འདྲེས་པ་དང། ཕན་ཚུན་མ་འདྲེས་པ་དང། རང་གི་རྒྱུད་ཀྱི་ས་མ་  
མྱགས་པ་གང་དག་རྣམ་པར་དབྱེར་ཡང་མངོན་པ་དེ་དག་ནི། དགེ་སློང་གིས་རང་གི་རྒྱུད་ཀྱིས་ཞག་བདུན་པར་བྱིན་གྱིས་བརླབས་ཏེ་གསོག་འཇོག་གི་ཡོངས་སུ་ལོངས་སྤྱོད་པས་ཡོངས་སུ་ལོངས་སྤྱད་པར་  
  
  
༄༅། །བྱའོ༑ ༑འདི་ལྟར་བྱིན་གྱིས་བརླབ་པར་བྱ་སྟེ། ལག་པ་བསྙལ་ནས་སྨན་བྱིན་ལེན་བྱས་ཏེ་ཚངས་པ་མཚུངས་པར་སྤྱོད་པའི་མདུན་དུ་འདུག་ནས་འདི་སྐད་ཅེས་བརྗོད་པར་བྱའོ། །  
ཚེ་དང་ལྡན་པ་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བས་སྨན་རུང་བ་འདི། བདག་ཉིད་དང་ཚངས་པ་ཚུངས་པར་སྤྱོད་པ་རྣམས་ཀྱིས་བགྱི་བའི་སླད་དུ་ཞག་བདུན་པར་བྱིན་གྱིས་བརླབ་  
བོ༑ ༑དེ་བཞིན་ལན་གཉིས་ལན་གསུམ་དུ་བཟླས་པར་བྱའོ། །ཇི་ཙམ་ཡོངས་སུ་ལོངས་སྤྱད་པ་ཡང་ཚངས་པ་ཚུངས་པར་སྤྱོད་པ་ལ་བརྗོད་པར་བྱ་སྟེ། དེང་དུ་བདག་གིས་ཉི་མ་གཅིག་ཡོངས་སུ་ལོངས་སྤྱད་  
ལགས་ཏེ། ལྷག་མ་རྣམས་ཀྱང་ཡོངས་སུ་ལོངས་སྤྱད་པར་བགྱིའོ་།ཞེས་དེ་བཞིན་དུ་ཉི་མ་བདུན་གྱི་བར་དུ་བརྗོད་པར་བྱའོ། །གལ་ཏེ་ལྷག་མ་ཡོད་ན། དེ་ཀུན་དགའ་ར་བ་བའམ། དགེ་ཚུལ་རྣམས་ལ་  
སྤང་བར་བྱའོ། །དགེ་སློང་གི་ན་བའི་སྨན་སྤང་བར་གྱུར་ན། དེ་མ་སྤངས་ཤིང་བྲལ་བར་མ་བྱས་ལ། ལྟུང་བ་མ་བཤགས་པར་གཞན་ཞིག་རྙེད་ན། དེ་ཡང་སྔ་མའི་རྒྱུད་ཀྱིས་སྤང་བར་འགྱུར་རོ་།དགེ་  
སློང་གི་ན་བའི་སྨན་སྤང་བར་གྱུར་ན། དེ་སྤངས་ཤིང་བྲལ་བར་མ་བྱས་ལ། ལྟུང་བ་མ་བཤགས་པར་གཞན་ཞིག་རྙེད་ན། དེ་ཡང་སྔ་མའི་རྒྱུད་ཀྱིས་སྤང་བར་འགྱུར་རོ། །དགེ་སློང་གི་ན་བའི་སྨན་སྤང་  
བར་གྱུར་ན། དེ་སྤངས་ཤིང་བྲལ་བར་བྱས་ལ་ལྟུང་བ་མ་བཤགས་པར་གཞན་ཞིག་རྙེད་ན། དེ་ཡང་སྔ་མའི་རྒྱུད་ཀྱིས་སྤང་བར་འགྱུར་རོ། །དགེ་སློང་གི་ན་བའི་སྨན་སྤང་བར་གྱུར་ན། དེ་སྤངས་ཤིང་