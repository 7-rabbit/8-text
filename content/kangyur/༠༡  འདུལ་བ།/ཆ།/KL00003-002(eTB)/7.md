  
ལྟུང་བ་བཤགས་ནས་གཞན་ཞིག་རྙེད་ན་དེ་ལ་ལྟུང་བ་མེད་དོ། །དེ་བཞིན་དུ་དགེ་སློང་གིས་ཇི་ཙམ་དུ་ན་བའི་སྨན་སྤང་བ་དེས་མ་སྤངས་ཤིང་སོ་སོར་མ་སྤངས་ལ། མ་བཤགས་ཤིང་སོ་སོར་  
མ་བཤགས་པར་ལྷུང་བཟེད་དམ། ཆོས་གོས་སམ། དྲ་བའམ་ཕོར་བུའམ་སྐ་རགས་སམ། དགེ་སྦྱོང་གི་འཚོ་བའི་ཡོ་བྱད་གང་ཡང་རུང་བའི་བར་དག་ཉེ་བར་འཇོག་པར་བྱེད་ན། དེ་ཡང་སྔ་མའི་རྒྱུད་ཀྱིས་སྤང་  
བར་འགྱུར་རོ། །ལས་དང་པོ་པ་དང། སྨྱོས་པ་དང། སེམས་འཁྲུགས་པ་དང། ཚོར་བ་དག་གིས་ཉེན་པ་ལ་ལྟུང་བ་མེད་དོ། །སོགས་འཇོག་གི་སྤང་བ་སྟེ། སུམ་ཅུ་པ་རྫོགས་སོ།། །།སྤང་བའི་ལྟུང་བྱེད་  
རྣམས་རྫོགས་སོ།། །།སྤྱི་སྡོམ་ལ། ཤེས་བཞིན་དང་ནི་ས་བོན་དང་།མ་བསྐོས་པ་དང་ཡང་ཡང་དང། །ཆུ་དང་ཁྱིམ་དང་བསམ་བཞིན་དང། །མགྲོན་མང་རྐུན་མ་མཆོད་སྟོན་ནོ། །སྡོམ་ལ། རྫུན་སྐྱོན་  
དགེ་སློང་ཕྲ་མ་དང། །སྐྱོ་ངོགས་བྱེད་དང་སྟོན་པ་དང། །འདོན་དང་གནས་ངན་ལེན་དང་ཆོས། །བཤེས་ངོར་བྱེད་དང་ཁྱད་དུ་གསོད། །སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་ཀ་  
ལནྡ་ཀའི་གནས་ན་བཞུགས་སོ། །དེའི་ཚེ་ན་ཚེ་དང་ལྡན་པ་སྒྲ་གཅན་ཟིན་རྒྱལ་པོའི་ཁབ་ན་ཆུ་དྲོན་གྱི་ཀུན་དགའ་ར་བ་ན་འདུག་སྟེ། བྲམ་ཟེ་དང་ཁྱིམ་བདག་དད་པ་ཅན་དག་ཚེ་དང་ལྡན་པ་སྒྲ་གཅན་ཟིན་ག་ལ་བ་དེར་དོང་  
སྟེ་ཕྱིན་ནས་ཚེ་དང་ལྡན་པ་སྒྲ་གཅན་ཟིན་ལ་བཙུན་པ་སྒྲ་གཅན་ཟིན། བཅོམ་ལྡན་འདས་ག་ལ་བཞུགས་ཞེས་འདྲི་བ་ན། གལ་ཏེ་བཅོམ་ལྡན་འདས་འོད་མའི་ཚལ་ན་བཞུགས་ན་ནི། དེ་ན་རེ། བྱ་རྒོད་  
  
  
༄༅། །ཕུང་པོ་ལ་བཞུགས་སོ། །ཞེས་ཟེར། གལ་ཏེ་བཅོམ་ལྡན་འདས་བྱ་རྒོད་ཕུང་པོ་ལ་བཞུགས་ན་ནི། དེ་ན་རེ། འོད་མའི་ཚལ་ན་བཞུགས་སོ། །ཞེས་ཟེར། གལ་ཏེ་བཅོམ་ལྡན་  
འདས་པི་པ་ལའི་ཕུག་ན་བཞུགས་ན་ནི། དེ་ན་རེ། སྡེ་ཅན་མའི་ཕུག་ན་བཞུགས་སོ། །ཞེས་ཟེར། གལ་ཏེ་བཅོམ་ལྡན་འདས་སྡེ་ཅན་མའི་ཕུག་ན་བཞུགས་ན་ནི། པི་པ་ལའི་ཕུག་ན་བཞུགས་སོ། །  
ཟེར་ནས། དེ་དག་གིས་བཅོམ་ལྡན་འདས་བཙལ་ན་མ་རྙེད་ནས། དེ་དག་ལུས་ངལ་བ་དང། ལུས་དུབ་པ་དང། ལུས་རྒུད་པས་ཚེ་དང་ལྡན་པ་སྒྲ་གཅན་ཟིན་ག་ལ་བ་དེར་དོང་བ་དང། ཚེ་དང་ལྡན་པ་སྒྲ་  
གཅན་ཟིན་གྱིས་དེ་དག་ལ་དྲིས་པ། ཤེས་ལྡན་དག། བཅོམ་ལྡན་འདས་མཐོང་ངམ། བཙུན་པ། སྒྲ་གཅན་ཟིན། མ་མཐོང་ངོ། །དེ་དགོད་པ་དང་དེ་དག་གིས་སྨྲས་པ། བཙུན་པ་སྒྲ་གཅན་ཟིན་  
བསམ་བཞིན་དུ་བདག་ཅག་ལ་མཐོ་འཚམ་པར་མི་མཛད་དམ། དེ་ཡིན་ནོ་།དེ་དག་སྨོད་པར་བྱེད། འཕྱར་ཁ་གཏོང་བར་བྱེད། ཁ་ཟེར་བར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་  
འདས་ལ་གསོལ་ཏོ། །དེ་ནས་བཅོམ་ལྡན་འདས་སྔ་དྲོ་ཤམ་ཐབས་གསོལ་ལྷུང་བཟེད་དང་ཆོས་གོས་བསྣམས་ཏེ་རྒྱལ་པོའི་ཁབ་ཏུ་བསོད་སྙོམས་ལ་གཤེགས་ནས། རྒྱལ་པོའི་ཁབ་ཏུ་བསོད་  
སྙོམས་རྒྱུས་ཏེ་ཟས་ཀྱི་བྱ་བ་མཛད་ནས། ཕྱི་མའི་ཟས་ཀྱི་བསོད་སྙོམས་ལས་སླར་ལོག་པས། ཆུ་དྲོན་གྱི་ཀུན་དགའ་ར་བར་ཚེ་དང་ལྡན་པ་སྒྲ་གཅན་ཟིན་གྱི་གཙུག་ལག་ཁང་ག་ལ་བ་དེར་གཤེགས་  
  
  
༑ཚེ་དང་ལྡན་པ་སྒྲ་གཅན་ཟིན་གྱི་ཐག་རིང་པོ་ཁོ་ན་ནས་བཅོམ་ལྡན་འདས་མཐོང་ངོ། །མཐོང་ནས་ཀྱང་བཅོམ་ལྡན་འདས་ཀྱི་སླད་དུ་གདན་ཤོམ་པར་བྱེད། ཞབས་བསིལ་བའི་ཆབ་དང། ཞབས་རྟེན་མཐའ་  
གཅིག་ཏུ་འཇོག་པར་བྱེད་ཅིང། བསུས་ནས་ཆོས་གོས་ལེན་པར་བྱེད་ཅིང་འདི་སྐད་ཅེས། བཅོམ་ལྡན་འདས་གཤེགས་སུ་གསོལ། བཅོམ་ལྡན་འདས་བྱོན་པ་ལེགས་སོ། །བཅོམ་ལྡན་འདས་གདན་བཤམས་  
པ་ཉིད་ལ་བཞུགས་སུ་གསོལ་ཞེས་ཀྱང་སྨྲས་སོ། །བཅོམ་ལྡན་འདས་གདན་བཤམས་པ་ཉིད་ལ་བཞུགས་ནས་དེ་ནས་བཅོམ་ལྡན་འདས་ཀྱིས་ཉིད་ཀྱི་ཞབས་གཉིས་བསིལ་ནས་ཆུ་སྣོད་དུ་ཆུའི་ལྷག་མ་ཉུང་ཞིག་  
བཞག་ནས་ཚེ་དང་ལྡན་པ་སྒྲ་གཅན་ཟིན་ལ་བཀའ་སྩལ་པ། སྒྲ་གཅན་ཟིན། ངས་ཆུའི་སྣོད་དུ་ཆུའི་ལྷག་མ་ཉུང་ཞིག་བཞག་པ་ཁྱོད་ཀྱིས་མཐོང་ངམ། བཙུན་པ། མཐོང་ངོ། །སྒྲ་གཅན་ཟིན། དེ་བཞིན་དུང་  
ནི། མི་གཏི་མུག་ཅན་གང་ལ་ལ་ཤེས་བཞིན་དུ་རྫུན་སྨྲ་ཞིང་ངོ་ཚ་མེད་པ། འཛེམ་པ་མེད་པ། འགྱོད་པ་མེད་པ་དེའི་དགེ་སྦྱོང་གི་ཚུལ་ཉུང་བར་སྨྲའོ། །དེ་ནས་བཅོམ་ལྡན་འདས་ཀྱིས་ཆུའི་ལྷག་མ་ཉུང་ངུ་དེས་ལ་ཕོ་  
ནས་ཚེ་དང་ལྡན་པ་སྒྲ་གཅན་ཟིན་ལ་བཀའ་སྩལ་པ། སྒྲ་གཅན་ཟིན། ངས་ཆུའི་ལྷག་མ་ཉུང་དུ་མ་ས་ལ་ཕོ་བ་ཁྱོད་ཀྱིས་མཐོང་ངམ། བཙུན་པ། མཐོང་ངོ། །སྒྲ་གཅན་ཟིན། དེ་བཞིན་དུ་ང་ནི། མི་གཏི་མུག་ཅན་  
གང་ལ་ལ་ཤེས་བཞིན་དུ་རྫུན་སྨྲ་ཞིང་ངོ་ཚ་མེད་པ། འཛེམ་པ་མེད་པ། འགྱོད་པ་མེད་པ་དེའི་དགེ་སྦྱོང་གི་ཚུལ་བོ་བར་སྨྲའོ་།དེ་ནས་བཅོམ་ལྡན་འདས་ཀྱིས་ཆུ་སྣོད་དེ་ས་ལ་བཟུར་ནས་ཚེ་དང་ལྡན་པ་སྒྲ་གཅན་  
  
  
༄༅། །ཟིན་ལ་བཀའ་སྩལ་པ། སྒྲ་གཅན་ཟིན། ངས་ཆུ་སྣོད་ས་ལ་བཟུར་བ་ཁྱོད་ཀྱིས་མཐོང་ངམ། བཙུན་པ་མཐོང་ངོ། །སྒྲ་གཅན་ཟིན། དེ་བཞིན་དུ་ང་ནི། མི་གཏི་མུག་ཅན་གང་ལ་ལ་  
ཤེས་བཞིན་དུ་རྫུན་སྨྲ་ཞིང་ངོ་ཚ་མེད་པ། འཛེམ་པ་མེད་པ་འགྱོད་པ་མེད་པ་དེའི་དགེ་སྦྱོང་གི་ཚུལ་བཟུར་བར་སྨྲའོ། །དེ་ནས་བཅོམ་ལྡན་འདས་ཀྱིས་ཆུ་སྣོད་དེ་ས་ལ་ཁས་ཕུབ་ནས་ཚེ་དང་ལྡན་པ་སྒྲ་གཅན་  
ཟིན་ལ་བཀའ་སྩལ་པ། སྒྲ་གཅན་ཟིན། ངའི་ཆུའི་སྣོད་ས་ལ་ཁས་ཕུབ་པ་ཁྱོད་ཀྱིས་མཐོང་ངམ། བཙུན་པ། མཐོང་ངོ། །སྒྲ་གཅན་ཟིན། དེ་བཞིན་དུ་ང་ནི། མི་གཏི་མུག་ཅན་གང་ལ་ལ་ཤེས་བཞིན་  
དུ་རྫུན་སྨྲ་ཞིང་ངོ་ཚ་མེད་པ། འཛེམ་པ་མེད་པ། འགྱོད་པ་མེད་པ་དེའི་དགེ་སྦྱོང་གི་ཚུལ་ཁས་ཕུབ་བར་སྨྲའོ། །སྒྲ་གཅན་ཟིན་འདི་ལྟ་སྟེ། དཔེར་ན། རྒྱལ་པོའི་གླང་པོ་ཆེ་དྲེགས་པ། མ་ཏང་གནས་བྱུང་བ་  
གཞོན་པ། ལོ་དྲུག་ཅུ་ལོན་པ། མཆེ་བ་ཤིང་རྟའི་མདའ་ཙམ་དང་ལྡན་པ། བྲང་དཀྱིལ་ཆེ་བ། གཡུལ་ངོར་སྤྱད་པ། གཡུལ་གྱི་ནང་དུ་སོན་བ། ལག་པ་གཉིས་དང། རྐང་པ་གཉིས་དང། བརླ་གཉིས་དང་  
རྐེད་པ་དང། མཇུག་མ་དང། གློ་གཉིས་དང། རྒྱབ་དང། ཟ་འགྲམ་གཉིས་དང། མགྲིན་པ་དང། རྣ་བ་གཉིས་དང། མཆེ་བ་གཉིས་ཀྱིས་ལས་བྱེད་ཅིང་སྣས་ལས་མི་བྱེད་པ། ཕ་རོལ་གྱི་དཔུང་དང་  
ཕ་རོལ་གྱི་དམག་ཚོགས་འཇོམས་པར་བྱེད་ན། དེ་ན་རྒྱལ་པོའི་གླང་པོ་ཆེ་ལ་ཞོན་པ་འདི་སྙམ་དུ། འདི་ལྟར་རྒྱལ་པོའི་གླང་པོ་ཆེ་དྲེགས་པ། མ་ཏང་གནས་བྱུང་བ། གཞོན་པ། ལོ་དྲུག་ཅུ་ལོན་པ་  
  
  
བྲང་དཀྱིལ་ཆེ་བ། གཡུལ་ངོར་སྤྱད་པ། གཡུལ་གྱི་ནང་དུ་སོན་པ། ལག་པ་གཉིས་དང། རྐང་པ་གཉིས་དང། བརླ་གཉིས་དང། རྐེད་པ་དང། མཇུག་མ་དང། གློ་  
གཉིས་དང། རྒྱབ་དང། ཟ་འགྲམ་གཉིས་དང། མགྲིན་པ་དང། རྣ་བ་གཉིས་དང། མཆེ་བ་གཉིས་ཀྱིས་ལས་བྱེད་ཅིང་སྣས་ལས་མི་བྱེད་པ། ཕ་རོལ་གྱི་དཔུང་དང། ཕ་རོལ་གྱི་དམག་ཚོགས་འཇོམས་པར་བྱེད་  
པའི་རྒྱལ་པོའི་གླང་པོ་ཆེ་ནི། སྣ་སྲུང་བར་བྱེད་པས། རྒྱལ་པོའི་གླང་པོ་ཆེས་སྲོག་ཡོངས་སུ་མི་གཏང་ངོ། །སྙམ་དུ་སེམས་སོ་།སྒྲ་གཅན་ཟིན། གང་གི་ཕྱིར་རྒྱལ་པོའི་གླང་པོ་ཆེ་དྲེགས་པ་མ་ཏང་ག་ནས་བྱུང་བ་  
གཞོན་པ། ལོ་དྲུག་ཅུ་ལོན་པ། མཆེ་བ་ཤིང་རྟའི་མདའ་ཙམ་དང་ལྡན་པ། བྲང་དཀྱིལ་ཆེ་བ། གཡུལ་ངོར་སྤྱད་པ། གཡུལ་གྱི་ནང་དུ་སོན་པ། ལག་པ་གཉིས་དང། རྐང་པ་གཉིས་དང། བརླ་གཉིས་དང། རྐེད་  
པ་དང། མཇུག་མ་དང། གློ་གཉིས་དང། རྒྱབ་དང། ཟ་འགྲམ་གཉིས་དང། མགྲིན་པ་དང། རྣ་བ་གཉིས་དང། མཆེ་བ་གཉིས་དང། སྣས་ཀྱང་ལས་བྱེད་པ་ཕ་རོལ་གྱི་དཔུང་དང། ཕ་རོལ་གྱི་དམག་འཇོམས་  
པར་བྱེད་པ་ན། དེ་ན་རྒྱལ་པོ་གླང་པོ་ཆེ་ལ་ཞོན་པ་འདི་སྙམ་དུ། འདི་ལྟར་རྒྱལ་པོའི་གླང་པོ་ཆེ་དྲེགས་པ། མ་གཏང་ག་ནས་བྱུང་བ། གཞོན་པ། ལོ་དྲུག་ཅུ་ལོན་པ། མཆེ་བ་ཤིང་རྟའི་མདའ་ཙམ་དང་ལྡན་པ་  
བྲང་དཀྱིལ་ཆེ་བ། གཡུལ་ངོར་སྤྱད་པ། གཡུལ་གྱི་ནང་དུ་སོན་པ། ལག་པ་གཉིས་དང། རྐང་པ་གཉིས་དང། བརླ་གཉིས་དང། རྐེད་པ་དང། མཇུག་མ་དང། གློ་གཉིས་དང། རྒྱབ་དང། ཟ་འགྲམ་གཉིས་དང་  
  
  
༄༅། །མགྲིན་པ་དང། རྣ་བ་གཉིས་དང། མཆེ་བ་གཉིས་དང་སྣས་ཀྱང་ལས་བྱེད་པ། ཕ་རོལ་གྱི་དཔུང་དང། ཕ་རོལ་གྱི་དམག་འཇོམས་པར་བྱེད་པའི་རྒྱལ་པོའི་གླང་པོ་ཆེ་ནི། སྣ་སྲུང་བར་  
མི་བྱེད་པས་རྒྱལ་པོའི་གླང་པོ་ཆེས་སྲོག་ཡོངས་སུ་གཏང་ངོ་།སྙམ་དུ་སེམས་ཏེ། སྒྲ་གཅན་ཟིན། ང་ནི། དེའི་ཚེ་ན་རྒྱལ་པོའི་གླང་པོ་ཆེ་དེས་ལས་མི་བྱ་བ་ཅི་ཡང་མེད་པར་སྨྲའོ། །སྒྲ་གཅན་ཟིན། དེ་བཞིན་  
དུ་གང་ལ་ལས་ཤེས་བཞིན་དུ་རྫུན་སྨྲ་ཞིང་ངོ་ཚ་མེད་པ་འཛེམ་པ་མེད་པ། འགྱོད་པ་མེད་པར་གྱུར་ན། ང་ནི། མི་གཏི་མུག་ཅན་དེས། སྡིག་པའི་ལས་མི་བྱ་བ་ཅུང་ཟད་ཀྱང་མེད་པར་སྨྲའོ། །དེ་ནས་  
བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་གཉིས་བཀའ་སྩལ་པ། ལུས་ཅན་བརྫུན་དུ་སྨྲ་བ་ཡི། ཆོས་གཅིག་ལས་ནི་འདས་གྱུར་ཅིང། །འཇིག་རྟེན་ཕ་རོལ་བྲལ་བ་ཡིས། །འདི་ལ་སྡིག་པ་  
མི་བྱ་མེད། །ལྕགས་གོང་མེ་ལྕེ་འདྲ་བ་དག་ཟོས་པར་གྱུར་པ་མཆོག་ཡིན་གྱི། །ཚུལ་འཆལ་ཡང་དག་མི་སྡོམ་པས། །ཡུལ་འཁོར་བསོད་སྙོམས་ཟ་བ་མིན། །སྒྲ་གཅན་ཟིན་ཇི་སྙམ་དུ་སེམས་  
མི་རྣམས་ཀྱི་མེ་ལོང་ཅིའི་ཕྱིར་འཆང། བཙུན་པ། འདི་ལྟར། རང་གི་བཞིན་གྱི་གཟུགས་སོ་སོར་བརྟག་པའི་སླད་དུའོ། །སྒྲ་གཅན་ཟིན་དེ་བཞིན་དུ་ཁྱོད་ཀྱིས་ཀྱང་ལུས་ཀྱི་ལས་བྱ་བར་བསམ་  
པ་གང་ཡིན་པའི་ལུས་ཀྱི་ལས་དེ་ལ། ཅི། བདག་གི་ལུས་ཀྱི་ལས་བྱ་བར་བསམ་པའི་ལུས་ཀྱི་ལས་གང་ཡིན་པ་དེ། བདག་དང་གཞན་ལ་གནོད་པར་འགྱུར་བ། མི་དགེ་བ་སྡུག་བསྔལ་འབྱུང་བ། རྣམ་  
  
  
འོན་ཏེ་ལུས་ཀྱི་ལས་དེ་བདག་དང་གཞན་ལ་ཕན་པར་འགྱུར་བ། དགེ་བ། བདེ་བ་འབྱུང་བ་རྣམ་པར་སྨིན་པ་བདེ་བ་ཡིན་ཞེས་ཡང་དང་ཡང་དུ་སོ་སོར་བརྟག་པར་  
བྱའོ༑ ༑སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གིས་ལུས་ཀྱི་ལས་བྱ་བར་བསམ་པ་གང་ཡིན་པའི་ལུས་ཀྱི་ལས་དེ། བདག་དང་གཞན་ལ་གནོད་པར་འགྱུར་བ། མི་དགེ་བ། སྡུག་  
བསྔལ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་པར་ཤེས་ན། སྒྲ་གཅན་ཟིན། ཁྱོད་ཀྱིས་ལུས་ཀྱི་ལས་དེ་གཏང་བར་བྱའོ་།སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་  
གི་ལུས་ཀྱི་ལས་བྱ་བར་བསམ་པ་གང་ཡིན་པའི་ལུས་ཀྱི་ལས་དེ། བདག་དང་གཞན་ལ་ཕན་པར་འགྱུར་བ། དགེ་བ། བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་པར་ཤེས་ན། སྒྲ་གཅན་ཟིན་  
ཁྱོད་ཀྱིས་ལུས་ཀྱི་ལས་དེ་རྗེས་སུ་བསྒྲུབ་པར་བྱའོ། །སྒྲ་གཅན་ཟིན། ཁྱོད་ཀྱིས་ལུས་ཀྱི་ལས་བྱེད་པ་གང་ཡིན་པའི་ལུས་ཀྱི་ལས་དེ་ལ། ཅི། བདག་གིས་ལུས་ཀྱི་ལས་བྱེད་པའི་ལུས་ཀྱི་ལས་གང་ཡིན་  
པ་དེ༑ བདག་དང་གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་ནམ། འོན་ཏེ་ལུས་ཀྱི་ལས་དེ། བདག་དང་གཞན་ལ་ཕན་པར་འགྱུར་བ་  
དགེ་བ། བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་ཞེས་ཡང་དང་ཡང་དུ་སོ་སོར་བརྟག་པར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གིས་ལུས་ཀྱི་ལས་བྱེད་པ་གང་ཡིན་  
  
  
༄༅། །པའི་ལུས་ཀྱི་ལས་དེ། བདག་དང་གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་པར་ཤེས་ན། སྒྲ་གཅན་ཟིན། ཁྱོད་  
ཀྱི་ལུས་ཀྱི་ལས་དེ་གཏང་བར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གིས་ལུས་ཀྱི་ལས་བྱེད་པ་གང་ཡིན་པའི་ལུས་ཀྱི་ལས་དེ། བདག་དང་གཞན་ལ་ཕན་པར་འགྱུར་  
བ༑ དགེ་བ། བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་པར་ཤེས་ན། སྒྲ་གཅན་ཟིན། ཁྱོད་ཀྱིས་ལུས་ཀྱི་ལས་དེ་རྗེས་སུ་བསྒྲུབ་པར་བྱའོ། །སྒྲ་གཅན་ཟིན། ཁྱོད་ཀྱིས་ལུས་ཀྱི་ལས་  
བྱས་པ་གང་ཡིན་པའི་ལུས་ཀྱི་ལས་དེ་ལ། ཅི། བདག་གིས་ལུས་ཀྱི་ལས་བྱས་པ། འདས་པ། ཟད་པ། འགག་པ། བྲལ་བ། རྣམ་པར་གྱུར་པ་གང་ཡིན་པ་དེ། བདག་དང་གཞན་ལ་གནོད་པར་  
འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་ནམ། འོན་ཏེ་ལུས་ཀྱི་ལས་དེ། བདག་དང་གཞན་ལ་ཕན་པར་འགྱུར་བ། དགེ་བ། བདེ་བ་འབྱུང་བ། རྣམ་  
པར་སྨིན་པ་བདེ་བ་ཡིན་ཞེས་ཡང་དང་ཡང་དུ་སོ་སོར་བརྟག་པར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གི་ལུས་ཀྱི་ལས་བྱས་པ་འདས་པ། ཟད་པ། འགག་པ། བྲལ་  
བ། རྣམ་པར་གྱུར་པ་གང་ཡིན་པའི་ལུས་ཀྱི་ལས་དེ། བདག་དང་གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ་རྣམ་པར་སྨིན་པ་སྡུག་བསྔལ་བ་ཡིན་པར་ཤེས་ན། སྒྲ་གཅན་  
  
  
ཁྱོད་ཀྱིས་ལུས་ཀྱི་ལས་དེ་སྟོན་པ་དང། ཚངས་པ་མཚུངས་པར་སྤྱོད་པ་མཁས་པ་རྣམས་ཀྱི་མདུན་དུ་སོ་སོར་བཤགས་པར་བྱ་ཞིང། ཕྱིན་ཆད་ཀྱང་བསྡམ་པ་བསྒྲུབ་པར་བྱའོ། །སྒྲ་གཅན་ཟིན་  
ཁྱད་དེ་ལྟར་སོ་སོར་རྟོག་པ་ན། གལ་ཏེ་བདག་གིས་ལུས་ཀྱི་ལས་བྱས་པ། འདས་པ། ཟད་པ། འགག་པ། བྲལ་བ། རྣམ་པར་གྱུར་པ་གང་ཡིན་པའི་ལུས་ཀྱི་ལས་དེ། བདག་དང་གཞན་ལ་ཕན་པར་  
འགྱུར་བ། དགེ་བ། བདེ་བ། འབྱུང་བ། རྣམ་པར་སྨིན་པ་བདེ་བ་ཡིན་པར་ཤེས་ན། སྒྲ་གཅན་ཟིན། ཁྱོད་ཀྱིས་དགའ་བ་དང། མཆོག་ཏུ་དགའ་བ་དེ་ཉིད་ཀྱིས་ཉིན་མཚན་དུ་རྗེས་སུ་བསླབ་ཅིང་  
དྲན་པ་དང། ཤེས་བཞིན་གྱིས་མང་དུ་གནས་པར་བྱའོ། །སྒྲ་གཅན་ཟིན། ཁྱོད་ཀྱིས་ངག་གི་ལས་བྱ་བར་བསམ་པ་གང་ཡིན་པའི་ངག་གི་ལས་དེ་ལ། ཅི་བདག་གི་ངག་གི་ལས་བྱ་བར་བསམ་པའི་ངག་གི་  
ལས་གང་ཡིན་པ་དེ། བདག་དང་གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་ནམ། འོན་ཏེ་ངག་གི་ལས་དེ། བདག་དང་གཞན་ལ་ཕན་པར་  
འགྱུར་བ། དགེ་བ། བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་ཞེས་ཡང་དང་ཡང་དུ་སོ་སོར་བརྟག་པར་བྱའོ། །སྒྲ་གཅན་ཟིན་ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གིས་ངག་གི་ལས་  
བྱ་བར་བསམ་པ་གང་ཡིན་པའི་ངག་གི་ལས་དེ། བདག་དང་གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་པར་ཤེས་ན། སྒྲ་གཅན་ཟིན། ཁྱོད་  
  
  
༄༅། །ཀྱིས་ངག་གི་ལས་དེ་གཏང་བར་བྱའོ། །སྒྲ་གཅན་ཟིན་ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གིས་ངག་གི་ལས་བྱ་བར་བསམ་པ་གང་ཡིན་པའི་ངག་གི་ལས་དེ། བདག་  
དང་གཞན་ལ་ཕན་པར་འགྱུར་བ། དགེ་བ། བདེ་བ་འགྱུར་བ། རྣམ་པར་སྨིན་པ་བདེ་བ་ཡིན་པར་ཤེས་ན། སྒྲ་གཅན་ཟིན། ཁྱོད་ཀྱིས་ངག་གི་ལས་དེ་རྗེས་སུ་བསྒྲུབ་པར་བྱའོ། །སྒྲ་གཅན་ཟིན། ཁྱོད་  
ཀྱིས་ངག་གི་ལས་བྱེད་པ་གང་ཡིན་པའི་ངག་གི་ལས་དེ་ལ། ཅི་བདག་གིས་ངག་གི་ལས་བྱེད་པའི་ངག་གི་ལས་གང་ཡིན་པ་དེ། བདག་དང་གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་  
འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་ནམ། འོན་ཏེ་ངག་གི་ལས་དེ། བདག་དང་གཞན་ལ་ཕན་པར་འགྱུར་བ། དགེ་བ། བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་ཞེས་ཡང་  
དང་ཡང་དུ་སོ་སོར་བརྟག་པར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གིས་ངག་གི་ལས་བྱེད་པ་གང་ཡིན་པའི་ངག་གི་ལས་དེ། བདག་དང་གཞན་ལ་གནོད་པར་  
འགྱུར་བ། མི་དགེ་བ། སྡུག་བསྔལ་བ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་པར་ཤེས་ན། སྒྲ་གཅན་ཟིན། ཁྱོད་ཀྱིས་ངག་གི་ལས་དེ་གཏང་བར་བྱའོ། །སྒྲ་གཅན་ཟིན། ཁྱོད་དེ་ལྟར་  
སོ་སོར་རྟོག་པ་ན། གལ་ཏེ་བདག་གིས་ངག་གི་ལས་བྱས་པ་གང་ཡིན་པའི་ངག་གི་ལས་དེ། བདག་དང། གཞན་ལ་ཕན་པར་འགྱུར་བ། དགེ་བ། བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་  
  
  
སྒྲ་གཅན་ཟིན། ཁྱོད་ཀྱིས་ངག་གི་ལས་དེ་རྗེས་སུ་བསྒྲུབ་པར་བྱའོ། །སྒྲ་གཅན་ཟིན། ཁྱོད་ཀྱིས་ངག་གི་ལས་བྱས་པ་གང་ཡིན་པའི་ངག་གི་ལས་དེ་ལ། ཅི། བདག་གིས་ངག་གི་ལས་བྱས་  
པ༑ འདས་པ། ཟད་པ། འགག་པ། བྲལ་བ། རྣམ་པར་གྱུར་པ་གང་ཡིན་པ་དེ། བདག་དང། གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་  
བ་ཡིན་ནམ། འོན་ཏེ་ངག་གི་ལས་དེ། བདག་དང། གཞན་ལ་ཕན་པར་འགྱུར་བ། དགེ་བ། བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་ཞེས་ཡང་དང་ཡང་དུ་སོ་སོར་བརྟག་པར་བྱའོ། །སྒྲ་གཅན་  
ཟིན༑ ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གིས་ངག་གི་ལས་བྱས་པ། འདས་པ། ཟད་པ། འགག་པ། བྲལ་བ། རྣམ་པར་གྱུར་པ་གང་ཡིན་པའི་ངག་གི་ལས་དེ། བདག་དང་གཞན་ལ་གནོད་  
པར་འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་པར་ཤེས་ན། སྒྲ་གཅན་ཟིན། ཁྱོད་ཀྱིས་ངག་གི་ལས་དེ་སྟོན་པ་དང། ཚངས་པ་མཚུངས་པར་སྤྱོད་པ་མཁས་པ་  
རྣམས་ཀྱི་མདུན་དུ་སོ་སོར་བཤགས་པར་བྱ་ཞིང། ཕྱིན་ཆད་ཀྱང་བསྡམ་པ་བསྒྲུབ་པར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་དེ་བདག་གིས་ངག་གི་ལས་བྱས་པ། འདས་པ་  
ཟད་པ། འགག་པ་དང། བྲལ་བ། རྣམ་པར་གྱུར་པ་གང་ཡིན་པའི་ངག་གི་ལས་དེ། བདག་དང་གཞན་ལ་ཕན་པར་འགྱུར་བ། དགེ་བ། བདེ་བར་འབྱུང་བ་རྣམ་པར་སྨིན་པ་བདེ་བ་ཡིན་པར་ཤེས་ན་  
  
  
༄༅། །སྒྲ་གཅན་ཟིན། ཁྱོད་ཀྱིས་དགའ་བ་དང། མཆོག་ཏུ་དགའ་བ་དེ་ཉིད་ཀྱིས་ཉིན་མཚན་དུ་རྗེས་སུ་བསླབ་ཅིང་དྲན་པ་དང་ཤེས་བཞིན་གྱིས་མང་དུ་གནས་པར་བྱའོ། །སྒྲ་གཅན་ཟིན་  
ཡིད་ནི། འདས་པའི་འདུ་བྱེད་རྣམས་ལ་བརྟེན་ཏེ་སྐྱེས་པས་ཁྱོད་ཀྱིས་ཡིད་ཀྱི་ལས་དེ་ལ། ཅི། བདག་གི་ཡིད་འདས་པའི་འདུ་བྱེད་རྣམས་ལ་བརྟེན་ཏེ་སྐྱེས་པ་གང་ཡིན་པའི་ཡིད་ཀྱི་ལས་དེ། བདག་  
དང་གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་ནམ། འོན་ཏེ་ཡིད་ཀྱི་ལས་དེ། བདག་དང། གཞན་ལ་ཕན་པར་འགྱུར་བ། དགེ་བ་  
བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་ཞེས་ཡང་དང་ཡང་དུ་སོ་སོར་བརྟག་པར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གིས་ཡིད་འདས་པའི་འདུ་བྱེད་རྣམས་  
ལ་བརྟེན་ཏེ་སྐྱེས་པ་གང་ཡིན་པའི་ཡིད་ཀྱི་ལས་དེ། བདག་དང་གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ་རྣམ་པར་སྨིན་པ་སྡུག་བསྔལ་བ་ཡིན་པར་ཤེས་ན། སྒྲ་གཅན་ཟིན་  
ཁྱོད་ཀྱིས་ཡིད་ཀྱི་ལས་དེ་གཏང་བར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གི་ཡིད་འདས་པའི་འདུ་བྱེད་རྣམས་ལ་བརྟེན་ཏེ་སྐྱེས་པ་གང་ཡིན་པའི་ཡིད་ཀྱི་ལས་དེ། བདག་  
དང། གཞན་ལ་ཕན་པར་འགྱུར་བ། དགེ་བ། བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་པར་ཤེས་ན། སྒྲ་གཅན་ཟིན། ཁྱོད་ཀྱིས་ཡིད་ཀྱི་ལས་དེ་རྗེས་སུ་བསྒྲུབ་པར་བྱའོ། །སྒྲ་གཅན་ཟིན་  
  
  
མ་འོངས་པའི་འདུ་བྱེད་རྣམས་ལ་བརྟེན་ཏེ་སྐྱེ་བས་ཁྱོད་ཀྱིས་ཡིད་ཀྱི་ལས་དེ་ལ། ཅི། བདག་གི་ཡིད་མ་འོངས་པའི་འདུ་བྱེད་རྣམས་ལ་བརྟེན་ཏེ་སྐྱེས་པ་གང་ཡིན་པའི་ཡིད་ཀྱི་ལས་དེ་བདག་དང་  
གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ་རྣམ་པར་སྨིན་པ་སྡུག་བསྔལ་བ་ཡིན་ནམ། འོན་ཏེ་ཡིད་ཀྱི་ལས་དེ་བདག་དང། གཞན་ལ་ཕན་པར་འགྱུར་བ། དགེ་བ། བདེ་བ་  
འབྱུང་བ། རྣམ་པར་སྨིན་པ་བདེ་བ་ཡིན་ཞེས་ཡང་དང་ཡང་དུ་སོ་སོར་བརྟག་པར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གི་ཡིད་མ་འོངས་པའི་འདུ་བྱེད་རྣམས་ལ་བརྟེན་ཏེ་སྐྱེས་  
པ་གང་ཡིན་པའི་ཡིད་ཀྱི་ལས་དེ། བདག་དང། གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་བར་ཤེས་ན། སྒྲ་གཅན་ཟིན། ཁྱོད་ཀྱིས་ཡིད་ཀྱི་ལས་དེ་  
གཏང་བར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན་གལ་ཏེ་བདག་གི་ཡིད་མ་འོངས་པའི་འདུ་བྱེད་རྣམས་ལ་བརྟེན་ཏེ་སྐྱེས་པ་གང་ཡིན་པའི་ཡིད་ཀྱི་ལས་དེ། བདག་དང། གཞན་ལ་ཕན་པར་འགྱུར་  
བ༑ དགེ་བ། བདེ་བ་འབྱུང་བ། རྣམ་པར་སྨིན་པ་མ་ཡིན་པར་ཤེས་ན། སྒྲ་གཅན་ཟིན། ཁྱོད་ཀྱིས་ཡིད་ཀྱི་ལས་དེ་རྗེས་སུ་བསྒྲུབ་པར་བྱའོ། །སྒྲ་གཅན་ཟིན། ཡིད་ནི། ད་ལྟར་བྱུང་བའི་འདུ་བྱེད་རྣམས་ལ་བརྟེན་  
ཏེ་སྐྱེ་བས། ཁྱོད་ཀྱིས་ཡིད་ཀྱི་ལས་དེ་ལ། ཅི། བདག་གི་ཡིད་ད་ལྟར་བྱུང་བའི་འདུ་བྱེད་རྣམས་ལ་བརྟེན་ཏེ་སྐྱེས་པ་གང་ཡིན་པའི་ཡིད་ཀྱི་ལས་དེ། བདག་དང། གཞན་ལ་གནོད་པར་འགྱུར་བ། མི་དགེ་བ་སྡུག་  
  
  
༄༅། །བསྔལ་འབྱུང་བ། རྣམ་པར་སྨིན་པ་སྡུག་བསྔལ་བ་ཡིན་ནམ། འོན་ཏེ་ཡིད་ཀྱི་ལས་དེ། བདག་དང། གཞན་ལ་ཕན་པར་འགྱུར་བ། དགེ་བ། བདེ་བ། འབྱུང་བ། རྣམ་པར་སྨིན་པ་  
བདེ་བ་ཡིན་ཞེས་ཡང་དང་ཡང་དུ་སོ་སོར་བརྟག་པར་བྱའོ། །སྒྲ་གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གི་ཡིད་ད་ལྟར་བྱུང་བའི་འདུ་བྱེད་རྣམས་ལ་བརྟེན་ཏེ་སྐྱེས་པ་གང་ཡིན་པའི་ཡིད་ཀྱི་  
ལས་དེ། བདག་དང་གཞན་ལ་གནོད་པར་འགྱུར་བ། མི་དགེ་བ། སྡུག་བསྔལ་འབྱུང་བ། རྣམ་པར་སྨིན་པ་སྡུག་བསྔལ་པར་ཤེས་ན། སྒྲ་གཅན་ཟིན། ཁྱོད་ཀྱིས་ཡིད་ཀྱི་ལས་དེ་གཏང་བར་བྱའོ། །སྒྲ་  
གཅན་ཟིན། ཁྱོད་དེ་ལྟར་སོ་སོར་རྟོག་པ་ན། གལ་ཏེ་བདག་གི་ཡིད་ད་ལྟར་བྱུང་བའི་འདུ་བྱེད་རྣམས་ལ་བརྟེན་ཏེ་སྐྱེས་པ་གང་ཡིན་པའི་ཡིད་ཀྱི་ལས་དེ། བདག་དང། གཞན་ལ་ཕན་པར་འགྱུར་བ། དགེ་  
བ། བདེ་བ་འབྱུང་བ། རྣམ་པར་སྨིན་པ་བདེ་བ་ཡིན་པར་ཤེས་ན་སྒྲ་གཅན་ཟིན། ཁྱོད་ཀྱིས་ཡིད་ཀྱི་ལས་དེ་རྗེས་སུ་བསྒྲུབ་པར་བྱའོ། །སྒྲ་གཅན་ཟིན། དགེ་སྦྱོང་ངམ། བྲམ་ཟེ་གང་དག། ད་ལྟར་ལུས་  
ཀྱི་ལས་དང། ངག་གི་ལས་དང། ཡིད་ཀྱི་ལས་ལ་སོ་སོར་བརྟགས་ཤིང། སོ་སོར་བརྟགས་ནས་ཡོངས་སུ་སྦྱངས་ཤིང། ཡོངས་སུ་སྦྱངས་ཏེ་མང་དུ་གནས་པར་བྱེད་པ་དེ་དག་ཐམས་ཅད་ཀྱང་ལུས་ཀྱི་ལས་  
དང། ངག་གི་ལས་དང། ཡིད་ཀྱི་ལས་ལ་དེ་ལྟར་སོ་སོར་བརྟགས་ཤིང། སོ་སོར་བརྟགས་ནས་ཡོངས་སུ་སྦྱངས་ཤིང། ཡོངས་སུ་སྦྱངས་ཏེ་མང་དུ་གནས་པར་བྱེད་དོ། །དགེ་སྦྱོང་ངམ་  
  
  
འདས་པའི་དུས་ན་ལུས་ཀྱི་ལས་དང། ངག་གི་ལས་དང། ཡིད་ཀྱི་ལས་ལ་སོ་སོར་བརྟགས་ཤིང། སོ་སོར་བརྟགས་ནས་ཡོངས་སུ་སྦྱངས་ཤིང། ཡོངས་སུ་སྦྱངས་ཏེ་མང་དུ་གནས་  
པར་གྱུར་པ་དེ་དག་ཐམས་ཅད་ཀྱིས་ཀྱང་ལུས་ཀྱི་ལས་དང། ངག་གི་ལས་དང། ཡིད་ཀྱི་ལས་ལ་དེ་ལྟར་སོ་སོར་བརྟགས་ཤིང། སོ་སོར་བརྟགས་ནས་ཡོངས་སུ་སྦྱངས་ཤིང། ཡོངས་སུ་སྦྱངས་ཏེ་མང་  
དུ་གནས་པར་གྱུར་ཏོ། །དགེ་སྦྱོང་དང། བྲམ་ཟེ་གང་དག་མ་འོངས་པའི་དུས་ན་ལུས་ཀྱི་ལས་དང། ངག་གི་ལས་དང། ཡིད་ཀྱི་ལས་ལ་སོ་སོར་བརྟགས་ཤིང། སོ་སོར་བརྟགས་ནས་ཡོངས་སུ་སྦྱངས་  
ཤིང། ཡོངས་སུ་སྦྱངས་ཏེ་མང་དུ་གནས་པར་འགྱུར་བ་དེ་དག་ཐམས་ཅད་ཀྱང་ལུས་ཀྱི་ལས་དང། ངག་གི་ལས་དང། ཡིད་ཀྱི་ལས་ལ་དེ་ལྟར་སོ་སོར་བརྟགས་ཤིང། སོ་སོར་བརྟགས་ནས་ཡོངས་སུ་སྦྱངས་  
ཤིང། ཡོངས་སུ་སྦྱངས་ཏེ་མང་དུ་གནས་པར་འགྱུར་རོ། །སྒྲ་གཅན་ཟིན། དེ་ལྟ་བས་ན། འདི་ལྟར། ལུས་ཀྱི་ལས་དང། ངག་གི་ལས་དང་ཡིད་ཀྱི་ལས་དེ་ལ་སོ་སོར་བརྟགས་ཤིང། སོ་སོར་བརྟགས་  
ནས་ཡོངས་སུ་སྦྱངས་ཤིང། ཡོངས་སུ་སྦྱངས་ཏེ་མང་དུ་གནས་པར་བྱའོ། །ཞེས་བསླབ་པར་བྱ་སྟེ། སྒྲ་གཅན་ཟིན། ཁྱོད་ཀྱིས་དེ་ལྟར་བསླབ་པར་བྱའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ཏེ་བདེ་  
བར་གཤེགས་པས་དེ་སྐད་ཅེས་གསུངས་ནས། སྟོན་པས་གཞན་ཡང་འདི་སྐད་ཅེས་བཀའ་སྩལ་ཏོ། །སངས་རྒྱས་བསྟན་པ་དྲན་བྱེད་ན། །ལུས་ཀྱི་ལས་དང་ངག་ལས་དང། །ཡིད་ཀྱི་ལས་ལ་མང་དུ་ནི།།  
  
  
༄༅། །སོ་སོར་རྟོགས་ཤིག་སྒྲ་གཅན་ཟིན། །འདི་ནི་དགེ་སྦྱོང་ལས་ཡིན་ཏེ། །འདི་ལ་སློབས་ཤིག་སྒྲ་གཅན་ཟིན། །འདི་ལ་ཁྱོད་ནི་སློབ་བྱེད་ན། །དགེ་བར་འགྱུར་ཞིང་སྡིག་མེད་ཡིན། །དེ་  
ནས་བཅོམ་ལྡན་འདས་ཀྱིས་ཚེ་དང་ལྡན་པ་སྒྲ་གཅན་ཟིན་ལ་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག། ཡང་དག་པར་གཟེངས་བསྟོད། ཡང་དག་པར་  
རབ་ཏུ་དགའ་བར་མཛད་ནས་གདན་ལས་བཞེངས་ཏེ་གཤེགས་སོ། །འདི་ནི་རེ་ཞིག་བྱུང་བ་ཡིན་ཏེ། སངས་རྒྱས་བཅོམ་ལྡན་འདས་རེ་ཞིག་འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བར་ནི། མི་  
མཛད་དོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་ན་མཉན་ཡོད་ན་ཤཱཀྱའི་བུ་དགེ་སློང་ལག་བརྒྱུད་ཅེས་བྱ་བ་ཞིག་  
འདུག་པ་དེ། ཤིན་ཏུ་སྨྲ་བ་དང། གཞན་གྱི་སྨྲ་བའི་རྗེས་སུ་བརྩོན་པར་གནས་སོ། །དེ་ནས་ཤེད་བུ་གསང་ཚིག་འདོད་པ་གསང་ཚིག་ཚོལ་བ་ཞིག་ཡུལ་དབུས་ནས་ལྷོ་ལམ་དུ་སོང་ངོ། །དེ་ན་བྲམ་ཟེ་རིག་བྱེད་  
དང། རིག་བྱེད་ཀྱི་ཡན་ལག་གི་ཕ་རོལ་ཏུ་སོན་པ་ཡུལ་ཐ་དད་པ་ན་གནས་པའི་བྲམ་ཟེ་རྣམས་ཀྱི་སྟོན་པར་གྱུར་པ་ཞིག་འདུག་ནས། ཤེད་བུ་དེ་བྲམ་ཟེ་དེའི་དྲུང་དུ་སོང་སྟེ་ཕྱིན་ནས་ཞི་བ་དང། སྤྱོད་ལམ་ཞི་  
བས་ཕྱག་འཚལ་ཏེ་མཐའ་གཅིག་ཏུ་འདུག་གོ། དེ་ནས་བྲམ་ཟེ་དེས་ཤེད་བུ་དེ་ལ་འོངས་པ་ལེགས་སོ། །ཞེས་བྱ་བའི་ཚིག་གི་ཀུན་ཏུ་སྤྱོད་པས་སྨྲས་པ། ཀྱེ་ཤེད་བུ། ཁྱོད་ག་ལས་འོངས། ཅི་ཞིག་འདོད་  
  
  
བདག་ཡུལ་དབུས་ནས་མཆིས་ཏེ། མཁན་པོའི་ཞབས་ལ་སྲིད་ཞུ་བགྱིད་པར་འཚལ་ལོ། །ཅི་ཞིག་གི་ཕྱིར། རིག་བྱེད་བཀླག་པའི་སླད་དུའོ། །ཤེད་བུ། ལེགས་ཀྱི། དེ་བཞིན་གྱིས་ཤིག་  
དེ་ནི༑ བྲམ་ཟེ་བྱ་བ་ཡིན་ནོ། །ཤེད་བུ་དེས། བྲམ་ཟེ་དེའི་དྲུང་དུ་རིག་བྱེད་བཀླག་པར་བྱ་བར་བརྩམས་སོ། །ཤེད་བུ་རྣམས་ཀྱི་ཀུན་ཏུ་སྤྱོད་པ་ནི། འདི་ཡིན་ཏེ། གང་གི་ཚེ་མི་ཀློག་པར་གྱུར་པ་དེའི་ཚེ་ན། ལན་འགའ་  
ནི། ཆུ་ངོགས་སུ་ཉེ་རེག་བྱེད་དུ་འདོང་ངོ། །ལན་འགའ་ནི། གྲོང་ཁྱེར་ལྟ་བར་འདོང་ངོ། །ལན་འགའ་ནི། ཡམ་སྲེག་ཤིང་འཐུར་འདོང་ངོ། །ཇི་ཙམ་དུས་གཞན་ཞིག་ན། དེ་དག་མི་ཀློག་པར་གྱུར་ནས་དེའི་ཚེ་  
དེ་དག་ཡམ་སྲེག་ཤིང་འཐུར་དོང་བ་དང། དེ་དག་ལ་ལམ་གྱི་བར་དུ་བར་སྐབས་ཀྱི་གཏམ་བརྗོད་པ་འདི་ལྟ་བུ་འདི་བྱུང་སྟེ། ཀྱེ་ཀུད་སའི་རིགས་དག། བད་སའི་རིགས་དག། ཤནྡི་ལའི་རིགས་དག། བྷ་ར་  
དཧྭ་ཛའི་རིགས་དང། ལྔ་པའི་རིགས་དག། ཉེ་ལྔའི་རིགས་དག་ཇེ་ཁྱེད་ཅག་ལས། གང་ནི། ཡུལ་གནས་འོངས་པ་དྲི་བར་བྱའོ། །དེ་ནས་ཤེད་བུ་ཞིག་གིས་སྨྲས་པ། ཁོ་བོ་ནི། ཡུལ་ཤར་ནས་སོ། །གཞན་དག་གིས་  
སྨྲས་པ། ཁོ་བོ་ནི། ལྷོ་ལམ་ནས་སོ། །ཡང་གཞན་གྱིས་སྨྲས་པ་ཁོ་བོ་ནི། ནུབ་ཀྱི་ནས་སོ། །ཡང་གཞན་དག་གིས་སྨྲས་པ། ཁོ་བོ་ནི། བྱང་ལམ་ནས་སོ། །ཤེད་བུ་དེས་སྨྲས་པ། ཁོ་བོ་ནི། ཡུལ་དབུས་ནས་  
སོ༑ ༑དེ་དག་གིས་སྨྲས་པ། ཤེས་ལྡན་དག། བདག་ཅག་གིས་ཡུལ་ཐམས་ཅད་མཐོང་ཞིང་ཐོས་ནས། ཡུལ་དབུས་ནི། མ་མཐོང་མ་ཐོས་སོ་།ཤར་ན་བློ་ཅན་གནས་པ་སྟེ། །ལྷོ་ལམ་ན་ནི་ཡོན་བྱེད་འདུག་ནུབ་  
  
  
༄༅། །ཀྱི་ཡུལ་ན་ཕྲ་མ་ཅན། །བྱང་ལམ་ན་ནི་ཚིག་རྩུབ་བོ་།ཞེས་ཚིགས་སུ་བཅད་པ་ཡང་སྨྲས་སོ། །དེ་ནས་དྲིས་པ། ཤེད་བུ་ཡུལ་དབུས་ཅི་འདྲ། ཤེས་ལྡན་དག། ཡུལ་དབུས་ནི་  
ཡུལ་རྣམས་ཀྱི་མཆོག་ཡིན་ཏེ། སཱ་ལུ་དང། བུ་རམ་ཤིང་གི་ཕྲེང་བ་དང། བ་ལང་དང་མ་ཧེ་ཕུན་སུམ་ཚོགས་པ། སློང་མོ་པ་བརྒྱས་ཁྱབ་པ། དབུས་པའི་སྐྱེ་བོས་གང་ལ་མཐའ་འཁོབ་པའི་སྐྱེ་བོས་སྤངས་  
པ༑ སྐྱེ་བོ་མཁས་པས་བསྟེན་པ། དེ་ན་ཆུ་ཀླུང་གངྒཱ་ཁ་རྗེ་དང། བསོད་ནམས་དང། བཀྲ་ཤིས་དང། གཙང་བ་དང། གཙང་བ་ཉིད་ཀྱི་གནས་སུ་གྲགས་པ། འགྲམ་གཉིས་ནས་རླན་འཕྱོ་བ། དྲང་སྲོང་  
རྣམས་ཀྱི་བསྟི་གནས་ཞེས་བྱ་བ་ཆུ་མགུར་བཅོ་བརྒྱད་འབབ་པ་ཡོད་དེ། དེར་དྲང་སྲོང་རྣམས་ཀྱིས་དཀའ་ཐུབ་སྤྱད་ན། རང་གི་ལུས་ཉིད་ཀྱིས་མཐོ་རིས་སུ་འདོང་པ་ཡིན་ནོ། །ཀྱེ་ཤེད་བུ། དེ་ནི། འཇལ་གྱི་  
གཞན་འདི་འདྲིའོ། །ཡུལ་དབུས་ན་མཁས་པར་བགྲང་བ་དག་ཡོད་དམ་ཤེས་ལྡན་དག། ཁོ་བོས་དང་པོ་ཉིད་ནས། ཤེས་ལྡན་དག། ཡུལ་དབུས་ནི། དབུས་པའི་སྐྱེ་བོས་གང་བ། མཐའ་འཁོབ་པའི་སྐྱེ་བོས་  
སྤངས་པ། སྐྱེ་བོ་མཁས་པས་བསྟེན་པའོ། །ཞེས་མ་སྨྲས་སམ། ཤེད་བུ། ཁྱོད་ཀྱིས་དེ་སྐད་སྨྲས་སོ། །ཤེད་བུ་ཡུལ་དབུས་ན། འདི་ལྟ་སྟེ། དཔེར་ན། བདག་ཅག་གི་མཁན་པོ་དང་འདྲ་བ། སྨྲ་བའི་ཁྱུ་  
མཆོག་དེ་ལྟ་བུ་དག་ཡོད་དམ། ཤེས་ལྡན་དག། ཡུལ་དབུས་ན་བདག་ཅག་གི་མཁན་པོས་གང་དག་གི་གདོང་དུ་ལྟ་བར་ཡང་མི་ནུས་པ། སྙན་པར་སྨྲ་བ། སྨྲ་བའི་ཁྱུ་མཆོག་དེ་ལྟ་བུ་དག་ཡོད་དོ། །ཤེད་བུ་དེས་  
  
  
དང། འདི་ལྟར། དེ་དག་ཐམས་ཅད་དབུས་སུ་འདོང་འདོད་པར་གྱུར་ཏོ་།དེ་ནས་ཤེད་བུ་དེ་དག་གིས་ཡམ་སྲེག་ཤིང་དག་བཙལ་ཏེ་ཡམ་སྲེག་ཤིང་གི་  
ཁུར་ཐོགས་ནས་བྲམ་ཟེ་དེའི་ཁྱིམ་ག་ལ་བ་དེར་དོང་སྟེ་ཕྱིན་ནས། ཡམ་སྲེག་ཤིང་གི་ཁུར་མཐའ་གཅིག་ཏུ་བཞག་སྟེ་བྲམ་ཟེ་དེ་ག་ལ་བ་དེར་དོང་ནས་ཕྱིན་པ་དང། བྲམ་ཟེ་དེ་ལ་འདི་སྐད་ཅེས་སྨྲས་སོ། །མཁན་  
པོ་མཁྱེན་པར་མཛོད་ཅིག་ཤེད་བུ་འདིས་ཅི་ནས་ཀྱང་བདག་ཅག་ཐམས་ཅད་ཡུལ་དབུས་སུ་མཆི་འཚལ་བར་གྱུར་པ་དེ་ལྟར་ཡུལ་དབུས་ཀྱི་བསྔགས་པ་བརྗོད་དོ། །བྲམ་ཟེ་དེས་སྨྲས་པ། བུ་དག། ཅི་སྙེད་  
ཐོས་པ་དེ་སྙེད་བགྲོད་པར་བྱ་བ་ཡིན་ནམ། འདི་ལྟར། ཡུལ་དག་ནི་ཐོས་ན་དགའ་བར་འགྱུར་བ་ཡིན་པས་མཉན་པར་བྱའོ། །བགྲོད་པར་ནི་མི་བྱའོ། །མཁན་པོ། ཤེད་བུ་འདིའི་མཆིད་ནས། ཡུལ་དབུས་ན་བདག་  
ཅག་གི་མཁན་པོས་གང་དག་གི་གདོང་དུ་ལྟ་བར་ཡང་མི་ནུས་པ་སྙན་པར་སྨྲ་བ། སྨྲ་བའི་ཁྱུ་མཆོག་དེ་ལྟ་བུ་དག་མཆིས་སོ་།ཞེས་མཆིའོ། །བུ་དག་ཅི། ཁོ་བོ་ན་རེ། སའི་སྟེང་ན་ཁོ་བོ་གཅིག་པུ་ཁོ་ན་སྨྲ་བ་ཡིན་  
གྱི༑ སྨྲ་བ་གཞན་འགའ་ཡང་མེད་དོ། །ཞེས་ཟེར་རམ། ས་ནི་རིན་པོ་ཆེ་མང་པོ་འཛིན་པ་ཡིན་པས། ས་གཞི་ནི། མཛེས་པ་དག་གིས་གང་བ་ཡིན་ནོ། །མཁན་པོ། རེ་ཞིག་ཡུལ་དེ་ཡང་མཐོང་བར་འགྱུར་ཞིང་  
ཆུ་ངོགས་སུ་ཉེ་རེག་ཀྱང་བགྱི། སྨྲ་བའི་ཁྱུ་མཆོག་དེ་དག་ལ་ཡང་བསྙེན་བཀུར་བགྱི། རྒོལ་བ་དག་ཀྱང་གཅད་པར་བགྱི། རང་གི་གྲགས་པ་ཡང་བསྒྲག་པར་བགྱི། རྙེད་པ་ཡང་བསྒྲུབ་པར་བགྱིའི་བདག་ཅག་  
  
  
༄༅། །ཡུལ་དབུས་སུ་མཆིའོ། །བྲམ་ཟེ་དེ་སློབ་མ་ལ་རྗེས་སུ་ཆགས་པ་དང་བཅས་པ་དང། འཁོར་ཉུང་བ་ཡིན་པས། དེས་ཤེད་བུ་དེ་དག་ལ་འདི་སྐད་ཅེས་སྨྲས་སོ། །བུ་དག། གལ་ཏེ་དེ་ལྟ་  
ན༑ གཡང་གཞི་དག་དང། ཤིང་ཤུན་དག་དང། དབྱུ་གུ་དག་དང་བླུགས་གཟར་དག་དང། དགང་གཟར་དག་དང། རིལ་བ་དག་ལོངས་ཤིག་དང། ཡུལ་དབུས་སུ་འདོང་ངོ། །དེ་དག་གིས་དེ་དག་བླངས་ནས་  
བྲམ་ཟེ་དེ་ཤེད་བུ་དེ་དག་དང་ལྷན་ཅིག་ཡུལ་དབུས་སུ་འཕགས་པ་དང། དེས་རྒོལ་བ་ཁ་ཅིག་ནི། ཚར་བཅད་དེ། རྒོལ་བའི་ཤིང་རྟ་ལ་སྦྱོར་བར་བྱེད། ཁ་ཅིག་ནི། མགོར་ཐལ་བའི་བུམ་པ་དག་གིས་བསྣུན་  
ཁ་ཅིག་ནི། འཕོང་གི་དཔོང་སར་ཁྭ་བཞིན་དུ་ཐག་རིང་པོ་ནས་ཡོངས་སུ་སྤོང་བར་བྱེད། ཁ་ཅིག་ནི། གདུགས་དང། རྒྱལ་མཚན་དང། བ་དན་དག་གིས་བསུ་བར་བྱེད། ཁ་ཅིག་ནི། སློབ་མ་ཉིད་དུ་ཁས་  
ལེན་པར་བྱེད་ཅིང། དེ་མཐར་གྱིས་གྲོང་དང། གྲོང་རྡལ་དང་དབྱེ་ཚོང་དང། ཚོང་རྡལ་དག་ཏུ་རྒོལ་བ་འདུལ་ཞིང་མཉན་ཡོད་དུ་ཕྱིན་ཏོ།། །།འདུལ་བ་རྣམ་པར་འབྱེད་པ། བམ་པོ་སོ་  
བརྒྱད་པ། མཉན་ཡོད་ན་བྲམ་ཟེ་འཁོར་ཤིན་ཏུ་མང་བ་ཞིག་གིས་ལྷོ་ལམ་ནས་བྲམ་ཟེ་རྒོལ་བ་ཞིག་འོངས་ཞེས་ཐོས་སོ། །ཐོས་ནས་ཀྱང་དེས་རང་གི་འཁོར་རྣམས་ལ་སྨྲས་པ། ཤེས་ལྡན་དག། ཤེས་  
པར་གྱིས་ཤིག་ཁོ་བོས་ལྷོ་ལམ་ནས་བྲམ་ཟེ་རྒོལ་བ་ཞིག་མཉན་ཡོད་དུ་འོངས་ཞེས་ཐོས་ཀྱི། དེ་གལ་ཏེ་རིག་པའི་གནས་ཆེ་གེ་མོ་ཞིག་ལ་གཏམ་འདྲེ་བར་བྱེད་ན། ཁྱོད་ཀྱིས་དེ་དང་ལྷན་ཅིག་གཏམ་  
  
  
།རིག་པའི་གནས་ཆེ་གེ་མོ་ཞིག་ལ་གཏམ་འདྲེ་བར་བྱེད་ན་ནི། ཁྱོད་ཀྱིས་དེ་དང་ལྷན་ཅིག་གཏམ་འདྲེ་བར་བྱའོ་།གལ་ཏེ་རེ་ཞིག་ཚར་གཅོད་པར་ནུས་ན། དེ་ལྟ་ན་ལེགས། གལ་ཏེ་ཚར་གཅད་པར་མ་ནུས་  
ན༑ ཤཱཀྱའི་བུའི་དགེ་སྦྱོང་རྣམས་ཀྱི་ནང་དུ་གཏང་བར་བྱའོ་།གལ་ཏེ་རེ་ཞིག་ཤཱཀྱའི་བུའི་དགེ་སྦྱོང་རྣམས་ཚར་གཅོད་ན་བྲམ་ཟེ་མཆོག་ཉིད་དུ་འགྱུར་ལ། གལ་ཏེ་ཤཱཀྱའི་བུའི་དགེ་སྦྱོང་རྣམས་ཀྱིས་ཚར་བཅད་  
པར་གྱུར་ན། དེ་ལྟ་ན་ཡང་ལྷོ་ལམ་ནས་རྒོལ་བ་ཞིག་འོངས་པ་དེ་མཉན་ཡོད་ནས་ཚར་བཅད་དོ། །ཞེས་བདག་ཅག་ལ་ཕྱོགས་དང་ཕྱོགས་མཚམས་རྣམས་སུ་སྙན་པའི་སྒྲའི་ཚོགས་རྒྱ་ཆེན་པོ་དགེ་བ་མངོན་པར་  
འབྱུང་བར་འགྱུར་རོ། །ལྷོ་ལམ་ནས་འོངས་པའི་བྲམ་ཟེ་དེ། ནང་བར་སྔར་ལངས་ཏེ་གོས་ཀྱིས་གློ་དཀྲིས་ནས་རྩའི་སྒྲོན་མ་ཐོགས་ཏེ་མཉན་ཡོད་དུ་ཞུགས་པ་དང། མཉན་ཡོད་པའི་བྲམ་ཟེའི་ཁྱེའུ་རྣམས་ཀྱིས་དེ་ལ་  
སྨྲས་པ། མཁན་པོ། །ཅིའི་སླད་དུ་གོས་ཀྱིས་གློ་དཀྲིས་པར་གྱུར་ཁོ་བོས་ཐོས་པ་དེ་སྙེད་བཟུང་བ་གློ་རྡོལ་ཏེ་མི་འབྱུང་བར་བྱ་བའི་ཕྱིར་རོ། །གལ་ཏེ་དེ་ལྟ་ན། ཟངས་མའི་གླེགས་བུས་དཀྲི་བར་བགྱི་བའི་རིགས་སོ།།  
ཅིའི་སླད་དུ་རྩའི་སྒྲོན་མ་བསྣམས། འཇིག་རྟེན་མི་ཤེས་པའི་མུན་པ་ཅན་གྱི་ནང་དུ་ཤེས་པའི་སྒྲོན་མེས་འཇུག་པར་བྱའོ། །དེ་དེ་དག་དང་ལྷན་ཅིག་རིག་པའི་གནས་གང་དང་གང་ལ་གཏམ་འདྲེ་བར་བྱེད་པ་དེ་དང་དེ་  
ལ༑ དེས་དེ་དག་སྤོབས་པ་མེད་པར་བྱེད་ཅིང། གང་གི་ཚེ་ཐམས་ཅད་སྤོབས་པ་མེད་པར་བྱས་པ་དེའི་ཚེ་ན་དེ་དག་གིས་སྨྲས་པ། མཁན་པོ། །ཅི། རང་གི་ཕྱོགས་འཇོམས་པ་ཁོ་ན་ལགས་སམ། དེས་སྨྲས་པ་ཅི་  
  
  
༄༅། །ཁོ་བོ་ལ་གཞན་གྱི་ཕྱོགས་འགའ་ཞིག་ཀྱང་ཡོད་དམ། དེ་དག་གིས། སྨྲས་པ། མཆིས་ཏེ། ཤཱཀྱའི་བུའི་དགེ་སྦྱོང་བྱུང་ནས་དུས་རིང་པོ་མ་ལགས་པ་དག་ལགས་ཏེ། དེ་ནི། ཤིན་ཏུ་རིགས་  
བཞི་པོ་དག་པར་འདོད་པ་དང། སྟོན་པ་དང། འདོགས་པ་དང། རབ་ཏུ་འཇོག་པར་བགྱིད་པ་ལགས་ཀྱི། དེ་དག་དང་རེ་ཞིག་ལྷན་ཅིག་གཏམ་འདྲེ་བར་མཛོད་ཅིག་དེ་དག་ག་ལ་འཁོད། མཉན་ཡོད་འདི་  
ཉིད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ནའོ། །དེ་དག་གི་སྨྲ་བའི་ཁྱུ་མཆོག་གང་ཡིན། དེ་དག་ཐམས་ཅད་ཀྱང་མཁས་པ། སྤྱོད་པ་གསལ་བ་ཤ་སྟག་ལགས་མོད་ཀྱི། འོན་ཀྱང་  
དེ་དག་གི་སྨྲ་བའི་ཁྱུ་མཆོག་ནི། དགེ་སློང་ལག་བརྒྱུད་ཅེས་བགྱི་བ་ལགས་སོ། །དེ་ག་ལ་འདུག། མཉན་ཡོད་འདི་ཉིད་ན་རྒྱལ་བྱེད་ཀྱི་ཚལ་མངོན་མེད་ཟས་སྦྱིན་གྱི་ཀུན་དགའ་ར་བ་ནའོ། །དེ་དག་དེ་ལྟར་གཏམ་  
འདྲེ་བར་བྱེད་པ་ན། ཤཱཀྱའི་བུ་ལག་བརྒྱུད་དེ་ཉིད་དུ་ཕྱིན་ནས་བྲམ་ཟེའི་ཁྱེའུ་དེ་དག་གིས་བྲམ་ཟེ་དེ་ལ་སྨྲས་པ། མཁན་པོ། །རེ་ཞིག་ཤཱཀྱའི་བུའི་དགེ་སྦྱོང་གཞན་དག་ཞོག་ལ། ཤཱཀྱའི་བུ་ལག་བརྒྱུད་འདི་  
དང་ལྷན་ཅིག་གཏམ་འདྲེ་བར་མཛོད་ཅིག་དེས་དེ་མཐོང་ནས་སྨྲས་པ། འདི་ལ་སློབ་དཔོན་གྱི་མཚན་ཡོད་པས། འདི་ནི། སྨྲ་བའི་ཁྱུ་མཆོག་ཡིན་ནོ་ཞེས་དེ་དེའི་གན་དུ་སོང་སྟེ་སྨྲས་པ། ཀྱེ་དགེ་སློང་  
བདག་གིས་བླ་མ་ལས་ཡི་གེ་ཅུང་ཟད་བླངས་པ་དག་ཅིག་ཡོད་དེ། བདག་ཁྱོད་དང་ལྷན་ཅིག་ཅུང་ཟད་གཏམ་རྣམ་པར་གཏན་ལ་དབབ་པ་བྱེད་པར་འདོད་དོ། །བྲམ་ཟེ། མ་ཉེས་ཏེ། ཁོ་བོ་ལ་ཡང་གང་དུ་བདག་གི་  
  
  
སྐྱེས་ན། ཁྱོད་ཀྱང་འདིར་འོངས་ཀྱི། དེ་བཞིན་བྱའོ། །ཉི་མ་གང་ལ་བྱ། སང་བྱའོ། །ཕྱོགས་གང་དུ། སྐྱེད་མོས་ཚལ་ག་གེ་མོ་ཞིག་ཏུའོ། །དེ་བཞིན་བྱའོ།།  
ཞེས་སྨྲས་ཏེ་སོང་ངོ། །དེ་ནས་བྲམ་ཟེ་དེ་ཕྱོགས་དང། གཞན་གྱི་ཕྱོགས་སེམས་ཤིང། གལ་ཏེ་དེ་སྐད་ཅེས་ཟེར་ན། བདག་གིས་འདི་སྐད་ཅེས་བྱའོ། །སྙམ་དུ་སེམས་པ་ན། མཚན་ཐམས་ཅད་འདས་པར་གྱུར་  
ཏོ༑ ༑ཤཱཀྱའི་བུ་ལག་བརྒྱུད་ཀྱིས་བསམ་པ། གལ་ཏེ་བདག་གིས་རེ་ཞིག་བྲམ་ཟེ་ཚར་བཅད་ན་ནི། དེ་ལྟ་ན་ཡང་བདག་གིས་སྒོ་འཕར་བརྒྱ་དག་འདས་ཏེ་ཇི་ལྟར་ལྟོ་དགང་བ་བསྒྲུབ་པར་བྱ་དགོས་སོ་།གལ་ཏེ་བྲམ་  
ཟེས་བདག་ཚར་བཅད་ན་ནི། དེ་ལྟ་ན། བདག་གི་གྲགས་པའི་ཕྲེང་བ་མེད་པར་འགྱུར་རོ། །སྙམ་མོ། །བྲམ་ཟེ་ཡང་ནང་པར་སྔར་ལངས་ཏེ། སྐྱེད་མོས་ཚལ་དུ་སོང་ནས་དེས་དེར་དེ་ཡུན་རིང་དུ་བསྡད་དེ་མ་འོངས་པར་  
རིག་ནས་མཉན་ཡོད་དུ་ཞུགས་སོ། །ཤཱཀྱའི་བུ་ལག་བརྒྱུད་ཀྱང་རྩོད་པའི་དུས་ཡོལ་ནས་མཉན་ཡོད་དུ་བསོད་སྙོམས་ལ་ཞུགས་པ་དང་དེ་བྲམ་ཟེ་དེས་མཐོང་ནས་སྨྲས་པ། ཀྱེ། དགེ་སློང་ཁྱོད་སྐྱེད་མོས་ཚལ་དེར་མ་  
འོངས་སོ། །ལག་བརྒྱུད་ཀྱིས་སྨྲས་པ། ཁོ་བོ་སྐྱེད་མོས་ཚལ་གང་དུ་བོས་ན་མ་འོངས། སངས་སྐྱེད་མོས་ཚལ་ག་གེ་མོ་ཞིག་ཏུ་གཏམ་རྣམ་པར་གཏན་ལ་དབབ་པར་བྱའོ། །ཞེས་སོ། །ལག་བརྒྱུད་ཀྱིས་སྨྲས་པ། བྲམ་  
ཟེ༑ ཁོ་བོས་ཡེ་བརྗེད་དོ། །བྲམ་ཟེས་བསམ་པ། བདག་ནི། མཚན་ཐོག་ཐག་ཏུ་ཕྱོགས་དང། གཞན་གྱི་ཕྱོགས་སེམས་པས་ནམ་ནངས་པར་གྱུར་ན། དགེ་སློང་འདི་ན་རེ། ཁོ་བོས་ཡེ་བརྗེད་དོ། །ཞེས་ཟེར་བ་ལས་  
  
  
༄༅། །ན༑ ཡང་ན་ནི། བླུན་པོ་ཆེན་པོ་ཞིག་ཡིན་ནོ། །ཡང་ན་ནི། ཤེས་པས་མི་འཁྲུགས་པ་ཞིག་ཡིན་ནོ། །སྙམ་ནས་དེས་སྨྲས་པ་ཀྱེ་དགེ་སློང་སང་བྱའོ། །བྲམ་ཟེ། དེ་ལྟར་བྱའོ། །བྲམ་ཟེ་དེ་ཕྱི་དེ་ཉིན་  
པར་ཡང་ནང་པར་སྔར་ལངས་ཏེ་སྐྱེད་མོས་ཚལ་དེར་སོང་ནས་དེས་དེར་དེ་ཡུན་རིང་དུ་བསྡད་དེ་མ་འོངས་པར་རིག་ནས་ཡང་མཉན་ཡོད་དུ་ཞུགས་སོ། །ཤཱཀྱའི་བུ་ལག་བརྒྱུད་ཀྱང་རྩོད་པའི་དུས་ཡོལ་ནས་མཉན་  
ཡོད་དུ་བསོད་སྙོམས་ལ་ཞུགས་པ་དང། དེ་བྲམ་ཟེ་དེས་མཐོང་ནས་སྨྲས་པ། ཀྱེ་དགེ་སློང། ཁྱོད་སྐྱེད་མོས་ཚལ་དེར་མ་འོངས་སོ་།ལག་བརྒྱུད་ཀྱིས་སྨྲས་པ། བྲམ་ཟེ། ཅི། ཁོ་བོའི་བྱ་བ་དེ་ཁོ་ནར་ཟད་དམ་  
ཁོ་བོས་ཇེ་སྟོན་པ་ལ་བསྙེན་བཀུར་བྱ་དགོས་སོ། །ཐོས་པ་གཟུང་བར་བྱ་དགོས་སོ། །ཚོགས་ཀློག་ཏུ་གཞུག་དགོས་སོ། །བྲམ་ཟེ་དང་ཁྱིམ་བདག་འོངས་ཤིང་ལྷགས་པ་རྣམས་ལ་ཡང་ཆོས་བསྟན་པར་བྱ་དགོས་  
སོ༑ ༑བྲམ་ཟེས་སྨྲས་པ། དགེ་སློང། ཁྱོད་ཆེད་དུ་བསམ་སྟེ་མཐོ་འཚམ་པར་མི་བྱེད་དམ། དེ་ཡིན་ནོ། །དེའི་ཚེ་ན་ཤཱཀྱའི་བུ་ལག་བརྒྱུད་ཡུལ་ཕྱོགས་བྱེད་ཅིང། བརྡ་དང་མཚན་མ་བྱེད་དོ། །དེས་ཡུལ་ཕྱོགས་  
བྱས་ཤིང། བརྡ་དང་མཚན་མ་བྱས་ནས་ཆེད་དུ་བསམ་སྟེ་མི་འགྲོ་ནས། གཞན་མུ་སྟེགས་ཅན་དག་ཤེས་ལྡན་དག། ཤཱཀྱའི་བུའི་དགེ་སྦྱོང་འདི་དག་ནི། རྫུན་སྨྲ་བ། རྫུན་སྨྲ་བ་ལས་མ་ལོགས་མ་སྤངས། སོ་  
སོར་མ་སྤངས་པ་དག་ཡིན་ཏེ། ཡུལ་ཕྱོགས་བྱེད་ཅིང། བརྡ་དང་མཚན་མ་བྱེད་ལ། ཡུལ་ཕྱོགས་བྱས་ཤིག། བརྡ་དང་མཚན་མ་བྱས་ནས་ཆེད་དུ་བསམ་སྟེ་འགྲོ་བར་མི་བྱེད་ཅེས་སྨོད་པར་བྱེད། འཕྱར་ཀ་གཏོང་  
  
  
ཁ་ཟེར་བར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །དེ་ནས་བཅོམ་ལྡན་འདས་ཀྱིས་བྱུང་བ་འདི་དང། གླེང་གཞི་འདི་དང། སྐབས་འདི་ལ་དགེ་སློང་གི་དགེ་འདུན་  
བསྡུ་བ་མཛད་དོ། །ཞེས་བྱ་བ་ལ་སོགས་པ་སྔ་མ་བཞིན་ནོ་།སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པར་མཛད་པ་སྟེ་ཞེས་བྱ་བ་ལ་སོགས་པ་ཡང་སྔ་མ་བཞིན་ཏེ། སངས་རྒྱས་བཅོམ་  
ལྡན་འདས་ཀྱིས་ཤཱཀྱའི་བུ་ལག་བརྒྱུད་ལ་རྨས་པ། ལག་བརྒྱུད་ཁྱོད་ཡུལ་ཕྱོགས་བྱེད་ཅིང། བརྡ་དང་མཚན་མ་བྱེད་ལ། ཡུལ་ཕྱོགས་བྱས་ཤིང། བརྡ་དང་མཚན་མ་བྱས་ནས་ཆེད་དུ་བསམ་སྟེ་མི་འགྲོ་བ་  
བདེན་ནམ། བཙུན་པ། མད་དོ། །སངས་རྒྱས་བཅོམ་ལྡན་འདས་ཀྱིས་དགེ་སྦྱོང་གི་ཚུལ་མ་ཡིན་པ། རྗེས་སུ་མཐུན་པ་མ་ཡིན་པ། རུང་བ་མ་ཡིན་པ། ཚུལ་དང་མཐུན་པ་མ་ཡིན་པ་དེ་ནི། རབ་ཏུ་བྱུང་བས་  
བྱ་བ་མ་ཡིན་ནོ། །ཞེས་རྣམ་པར་སྨད་པར་མཛད་དོ། །དེ་ནས་བཅོམ་ལྡན་འདས་ཀྱིས་རྣམ་གྲངས་དུ་མས་རྣམ་པར་སྨད་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག། དེ་ལྟ་བས་ན། ཕན་ཡོན་བཅུ་  
ཡང་དག་པར་གཟིགས་པས། འདུལ་བ་ལ་ཉན་ཐོས་རྣམས་ཀྱི་བསླབ་པ་གཞི་བཅའ་བར་བྱ་སྟེ་ཞེས་བྱ་བ་ལ་སོགས་པ་སྔ་མ་བཞིན་ནོ་།ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་  
བར་བྱ་སྟེ། ཤེས་བཞིན་དུ་རྫུན་སྨྲ་ན། ལྟུང་བྱེད་དོ། །ཤེས་བཞིན་དུ་ཞེས་བྱ་བ་ནི། རྣམ་པར་དཔྱད་ནས་སོ། །རྫུན་སྨྲ་ན་ཞེས་བྱ་བ་ལ། རྫུན་སྨྲ་བ་ནི། རྣམ་པ་དགུ་ཡང་ཡོད། རྣམ་པ་བརྒྱད་ཀྱང་ཡོད། རྣམ་པ་  
  
  
༄༅། །བདུན་ཡང་ཡོད། རྣམ་པ་དྲུག་ཀྱང་ཡོད། རྣམ་པ་ལྔ་ཡང་ཡོད། རྣམ་པ་བཞི་ཡང་ཡོད། རྣམ་པ་གསུམ་ཡང་ཡོད། རྣམ་པ་གཉིས་ཀྱང་ཡོད། དེ་ལ་བརྫུན་དུ་སྨྲ་བ་རྣམ་པ་དགུ་གང་ཞེ་ན་  
གཞི་མེད་པར་ཕམ་པར་འགྱུར་བ་དང། དགེ་འདུན་ལྷག་མ་དང། ལྟུང་བྱེད་དང། སོ་སོར་བཤགས་པར་བྱ་བ་དང། ཉེས་བྱས་ཀྱིས་གླེང་བ་དང། གཞི་མེད་པར་ཚུལ་ཁྲིམས་ཉམས་པ་དང། ལྟ་བ་ཉམས་  
པ་དང། ཆོ་ག་ཉམས་པ་དང། འཚོ་བ་ཉམས་པས་གླེང་བའོ་།བརྫུན་དུ་སྨྲ་བ་རྣམ་པ་བརྒྱད་གང་ཞེ་ན། གཞི་མེད་པར་ཕམ་པར་འགྱུར་བ་དང། དགེ་འདུན་ལྷག་མ་དང། ལྟུང་བྱེད་དང། སོ་སོར་བཤགས་  
པར་བྱ་བ་དང། ཉེས་བྱས་ཀྱིས་གླེང་བ་དང། གཞི་མེད་པར་མཐོང་བ་དང། ཐོས་པ་དང། དགོས་པས་གླེང་བའོ། །བརྫུན་དུ་སྨྲ་བ་རྣམ་པ་བདུན་གང་ཞེ་ན། གཞི་མེད་པར་ཚུལ་ཁྲིམས་ཉམས་པ་དང། ལྟ་བ་ཉམས་  
པ་དང། ཆོ་ག་ཉམས་པ་དང། འཚོ་བ་ཉམས་པས་གླེང་བ་དང་གཞི་མེད་པར་མཐོང་བ་དང། ཐོས་པ་དང། དོགས་པས་གླེང་བའོ་།བརྫུན་དུ་སྨྲ་བ་རྣམ་པ་དྲུག་གང་ཞེ་ན། དགེ་སློང་བརྫུན་དུ་སྨྲ་བར་  
འདོད་པ་ནི། འདི་སྙམ་དུ་རྫུན་སྨྲ་བར་བྱའོ། །སྙམ་པ་དང་རྫུན་སྨྲ་བ་ན། འདི་སྙམ་དུ་རྫུན་སྨྲ་བའོ། །སྙམ་པ་དང་རྫུན་སྨྲས་པ་ན། འདི་སྙམ་དུ་རྫུན་སྨྲས་སོ། །སྙམ་པ་དང་དགེ་སློང་གཞི་མེད་པར་  
མཐོང་བ་དང། ཐོས་པ་དང། དོགས་པས་རྫུན་སྨྲ་བའོ། །རྫུན་སྨྲ་བ་རྣམ་པ་ལྔ་གང་ཞེ་ན། གཞི་མེད་པར་ཕམ་པར་འགྱུར་བ་དང། དགེ་འདུན་ལྷག་མ་དང། ལྟུང་བྱེད་དང། སོ་སོར་བཤགས་པ་དང། ཉེས་  
  
  
།བརྫུན་དུ་སྨྲ་བ་རྣམ་པ་བཞི་གང་ཞེ་ན། གཞི་མེད་པར་ཚུལ་ཁྲིམས་ཉམས་པ་དང། ལྟ་བ་ཉམས་པ་དང། ཆོ་ག་ཉམས་པ་དང། འཚོ་བ་ཉམས་པས་གླེང་བའོ། །བརྫུན་དུ་སྨྲ་བ་རྣམ་པ་གསུམ་  
གང་ཞེ་ན། གཞི་མེད་པར་མཐོང་བ་དང། ཐོས་པ་དང། དོགས་པས་གླེང་བའོ། །གཞན་ཡང་བརྫུན་དུ་སྨྲ་བ་རྣམ་པ་གསུམ་གང་ཞེ་ན། རྫུན་སྨྲ་བར་འདོད་པ་ན། འདི་སྙམ་དུ་རྫུན་སྨྲ་བར་བྱའོ་།སྙམ་པ་དང། རྫུན་  
སྨྲ་བ་ན། འདི་སྙམ་དུ་རྫུན་སྨྲའོ། །སྙམ་པ་དང། རྫུན་སྨྲས་པ་ན། འདི་སྙམ་དུ་རྫུན་སྨྲས་སོ། །སྙམ་པའོ། །བརྫུན་དུ་སྨྲ་བ་རྣམ་པ་གཉིས་གང་ཞེ་ན། རྫུན་སྨྲ་བ་ན། འདི་སྙམ་དུ་རྫུན་སྨྲའོ། །སྙམ་པ་དང། རྫུན་སྨྲས་  
པ་ན༑ འདི་སྙམ་དུ་རྫུན་སྨྲས་སོ། །སྙམ་པའོ། །རྫུན་སྨྲ་བ་ལ་རྣམ་པ་གཅིག་པུ་འབའ་ཞིག་ནི། མེད་དོ། །བརྫུན་དུ་སྨྲ་བ་ན་ཕམ་པར་འགྱུར་བ་ཡང་ཡོད། བརྫུན་དུ་སྨྲ་བ་ན། དགེ་འདུན་ལྷག་མར་འགྱུར་བ་ཡང་  
ཡོད༑ བརྫུན་དུ་སྨྲ་བ་ན། ཉེས་པ་སྦོམ་པོར་འགྱུར་བ་ཡང་ཡོད་ལྟུང་བྱེད་དུ་འགྱུར་བ་ཡང་ཡོད། ཉེས་བྱས་སུ་འགྱུར་བ་ཡང་ཡོད་དོ། །དེ་ལ་བརྫུན་དུ་སྨྲ་བ་ཕམ་པར་འགྱུར་བ་གང་ཞེ་ན། འདི་ལྟ་སྟེ། དགེ་སློང་  
མེད་ལ་མེད་བཞིན་དུ་མིའི་ཆོས་བླ་མ་སྨྲའོ། །བརྫུན་དུ་སྨྲ་བ་དགེ་འདུན་ལྷག་མར་འགྱུར་བ་གང་ཞེ་ན། འདི་ལྟ་སྟེ། དགེ་སློང་ཁྲོས་ཤིང་ཞེ་སྡང་བར་གྱུར་ནས་ཅི་ནས་ཀྱང་འདི་ཚངས་པར་སྤྱོད་པ་དང་དབྲལ་ལོ། །སྙམ་  
ནས་དགེ་སློང་དག་པ་ལྟུང་བ་མེད་པ་ལ་གཞི་མེད་པར་ཕམ་པར་འགྱུར་བའི་ཆོས་ཀྱིས་སྐུར་བ་འདེབས་པའོ། །བརྫུན་དུ་སྨྲ་བ་ཉེས་པ་སྦོམ་པོར་འགྱུར་བ་གང་ཞེ་ན། འདི་ལྟ་སྟེ། དགེ་སློང་དགེ་འདུན་གྱི་ནང་དུ་ཆེད་དུ་བསམ་  
  
  
༄༅། །སྟེ་ཆོས་མ་ཡིན་པ་ཆོས་སུ་སྟོན་པ་དང། ཆོས་ཆོས་མ་ཡིན་པར་སྟོན་པ་དང། འདུལ་བ་མ་ཡིན་པ་འདུལ་བར་སྟོན་པ་དང་འདུལ་བ་འདུལ་བ་མ་ཡིན་པར་སྟོན་པའོ། །བརྫུན་དུ་སྨྲ་བ་  
ཉེས་བྱས་སུ་འགྱུར་བ་གང་ཞེ་ན། འདི་ལྟ་སྟེ། དགེ་སློང་ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་གདོན་པ་ན། ཅི། འདི་ལ་ཁྱེད་ཡོངས་སུ་དག་གམ་ཞེས་དྲིས་པ་ན། ཡོངས་སུ་མ་དག་བཞིན་དུ་ཅང་མི་སྨྲ་བར་སྡོད་  
པའོ༑ ༑བརྫུན་དུ་སྨྲ་བ་ལྟུང་བྱེད་དུ་འགྱུར་བ་གང་ཞེ་ན། འདི་ལྟ་སྟེ། བརྫུན་དུ་སྨྲ་བ་རྣམ་པ་བཞི་པོ་དེ་དག་མ་གཏོགས་པ་བརྫུན་དུ་སྨྲ་བ་གང་ཡིན་པ་དེ་དག་ཐམས་ཅད་ནི། ལྟུང་བྱེད་དུ་འགྱུར་བ་ཡིན་ནོ། །ལྟུང་བྱེད་  
དོ༑ ༑ཞེས་བྱ་བ་ནི། སེམས་ཅན་དམྱལ་བ་དང། དུད་འགྲོ་དང། ཡི་དྭགས་ངན་སོང་དང། ངན་འགྲོ་དང། ལོག་པར་ལྟུང་བ་དག་ཏུ་སྲེག་པར་བྱེད། འཚེད་པར་བྱེད། ལྟུང་བར་བྱེད་པའོ། །གཞན་ཡང་ལྟུང་བ་དེ་  
མ་བཤགས་ཤིང་སོ་སོར་མ་བཤགས་ན། དགེ་བའི་ཆོས་རྣམས་ལ་སྒྲིབ་པར་བྱེད་པ་སྟེ། དེས་ན་ལྟུང་བྱེད་དོ། །ཞེས་གསུངས་སོ། །དེ་ལ་ལྟུང་བར་ཇི་ལྟར་འགྱུར་ཞེ་ན། བར་སྡོམ་ལ། མ་བརྗེད་པ་དང་ཡིད་གཉིས་  
དང། །འདུ་ཤེས་པ་ནི་ཐ་མ་ཡིན། །དགེ་སློང་གིས་མ་མཐོང་བ་དང། མ་ཐོས་པ་དང། མ་རིག་པ་དང། རྣམ་པར་མི་ཤེས་པ་ལ་དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང་རྟོག་  
པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མཐོང་ངོ་།བདག་གིས་ཐོས་སོ། །བདག་གིས་རིག་གོ། བདག་གིས་རྣམ་པར་ཤེས་སོ་།ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་  
  
  
དེ་ཡང་བརྗེད་པ་དང། ཐོས་ཤིང་རིག་སྟེ་རྣམ་པར་ཤེས་ལ། དེ་ཡང་བརྗེད་ནས་དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས་  
བདག་གིས་མཐོང་སྟེ། དེ་ཡང་མ་བརྗེད་དོ། །བདག་གིས་ཐོས་ཤིང་རིག་ལ་རྣམ་པར་ཤེས་ཏེ། དེ་ཡང་མ་བརྗེད་དོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མཐོང་ལ། དེ་ལ་ཡིད་གཉིས་ཟ་བ་དང་  
ཐོས་ཤིང་རིག་སྟེ་རྣམ་པར་ཤེས་ལ། དེ་ལ་ཡིད་གཉིས་ཟ་ནས་དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང་རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མཐོང་སྟེ་དེ་ལ་  
ཡིད་གཉིས་མི་ཟའོ། །བདག་གིས་ཐོས་ཤིང་རིག་ལ་རྣམ་པར་ཤེས་ཏེ་དེ་ལ་ཡིད་གཉིས་མི་ཟའོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མཐོང་བ་ལ་མ་མཐོང་བར་འདུ་ཤེས་ཤིང། ཐོས་པ་  
དང། རེག་པ་དང། རྣམ་པར་ཤེས་པ་ལ་རྣམ་པར་མ་ཤེས་པར་འདུ་ཤེས་ལ། དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་  
གིས་མཐོང་ངོ། །ཐོས་སོ། །རིག་གོ། རྣམ་པར་ཤེས་སོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མ་མཐོང་ཞིང་ཐོས་པ་དང། རིག་པ་དང། རྣམ་པར་ཤེས་ལ། དེས་འདུ་ཤེས་བསྒྱུར་  
ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མཐོང་གི། མ་ཐོས། མ་རིག་རྣམ་པར་མ་ཤེས་སོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་  
  
  
༄༅། །འགྱུར་རོ། །དེས་མ་ཐོས་ཤིང། མཐོང་བ་དང། རིག་པ་དང། རྣམ་པར་ཤེས་ལ། དེས་འདུ་ཤེས་བསྒྱུར་ཅིང་བཟོད་པ་དང་འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་  
འདི་སྐད་ཅེས། བདག་གིས་ཐོས་ཀྱི་མ་མཐོང། མ་རིག། རྣམ་པར་མ་ཤེས་སོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མ་རིག་ཅིང། མཐོང་བ་དང། ཐོས་པ་དང། རྣམ་པར་ཤེས་ལ་  
དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་རིག་གི། མ་མཐོང། མ་ཐོས། རྣམ་པར་མ་ཤེས་སོ། །ཞེས་ཟེར་ན། སྨྲས་  
སོ་ཅོག་ལྟུང་བྱེད་དུ་འགྱུར་རོ། །དེས་རྣམ་པར་མ་ཤེས་ཤིང་མཐོང་བ་དང། ཐོས་པ་དང། རིག་ལ། དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་  
འདི་སྐད་ཅེས། བདག་གིས་རྣམ་པར་ཤེས་ཀྱི། མ་མཐོང། མ་ཐོས། མ་རིག་གོ། ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མཐོང་ལ། དེ་ཡང་བརྗེད་པ་དང། ཐོས་ཤིང་རིག་སྟེ་རྣམ་པར་  
ཤེས་ལ། དེ་ཡང་བརྗེད་ནས་དེས་འདུ་ཤེས་བསྒྱུར་ཅིང་བཟོད་པ་དང་འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མ་མཐོང་སྟེ། དེ་ཡང་མ་བརྗེད་དོ། །མ་ཐོས་མ་  
རིག་རྣམ་པར་མ་ཤེས་ཏེ། དེ་ཡང་མ་བརྗེད་དོ། །ཞེས་ཟེར་ན་སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མཐོང་ལ། དེ་ལ་ཡིད་གཉིས་ཟ་བ་དང། ཐོས་ཤིང་རིག་སྟེ་རྣམ་པར་ཤེས་ལ། དེ་ལ་ཡིད་གཉིས་ཟ་  
  
  
དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང་བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མ་མཐོང་སྟེ། དེ་ལ་ཡིད་གཉིས་མི་ཟའོ། །བདག་གིས་མ་ཐོས། མ་  
རིག། རྣམ་པར་མ་ཤེས་ཏེ། དེ་ལ་ཡིད་གཉིས་མི་ཟའོ། །ཞེས་ཟེར་ན་སྨྲས་སོ་ཅོག་ལྟུང་བྱེད་དུ་འགྱུར་རོ། །དེ་མཐོང་ལ་མཐོང་བར་འདུ་ཤེས་ནས་དེས་འདུ་ཤེས་བསྒྱུར་ཅིང་བཟོད་པ་དང། འདོད་  
པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མ་མཐོང་གི། ཐོས་ཤིང་རིག་ལ་རྣམ་པར་ཤེས་སོ་།ཞེས་ཟེར་ན། སྨྲས་སོ་ཅོག། ལྟུང་བྱེད་དུ་འགྱུར་རོ། །དེས་ཐོས་  
ལ་ཐོས་པར་འདུ་ཤེས་ནས་དེས་འདུ་ཤེས་བསྒྱུར་ཅིང་བཟོད་པ་དང་འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མ་ཐོས་ཀྱི། མཐོང་ཞིང་རིག་སྟེ་རྣམ་པར་ཤེས་སོ། །  
ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་རིག་ལ་རིག་པར་འདུ་ཤེས་ནས་དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས་  
བདག་གི་མ་རིག་གི། མཐོང་ཞིང་ཐོས་ལ་རྣམ་པར་ཤེས་སོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་རྣམ་པར་ཤེས་ལ་རྣམ་པར་ཤེས་པར་འདུ་ཤེས་ནས་དེས་འདུ་ཤེས་བསྒྱུར་ཅིང་  
བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་རྣམ་པར་མ་ཤེས་ཀྱི། མཐོང་ཞིང་ཐོས་ལ་རིག་གོ་ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ།།  
  
  
༄༅། །དགེ་སློང་གིས་མཐོང་བ་དང། ཐོས་པ་དང། རིག་པ་དང། རྣམ་པར་ཤེས་ལ། དེས་འདུ་ཤེས་བསྒྱུར་ཅིང་བཟོད་པ་དང་འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་  
འདི་སྐད་ཅེས། བདག་གིས་མ་མཐོང་ངོ། །བདག་གིས་མ་ཐོས་སོ། །བདག་གིས་མ་རིག་གོ། བདག་གིས་རྣམ་པར་མི་ཤེས་སོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མ་མཐོང་ལ། དེ་ཡང་  
མ་བརྗེད་པ་དང། མ་ཐོས་མ་རིག་རྣམ་པར་མ་ཤེས་ལ། དེ་ཡང་མ་བརྗེད་ནས་དེས་འདུ་ཤེས་བསྒྱུར་ཅིང་བཟོད་པ་དང་འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་  
མཐོང་སྟེ། དེ་ཡང་བརྗེད་དོ། །བདག་གིས་ཐོས་ཤིང་རིག་ལ་རྣམ་པར་ཤེས་ཏེ། དེ་ཡང་བརྗེད་དོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མ་མཐོང་ལ། དེ་ལ་ཡང་ཡིད་གཉིས་མི་ཟ་བ་  
དང༑ མ་ཐོས་མ་རིག་རྣམ་པར་མ་ཤེས་ལ། དེ་ལ་ཡིད་གཉིས་མི་ཟ་ནས་དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་  
མཐོང་སྟེ། དེ་ལ་ཡིད་གཉིས་ཟའོ། །བདག་གིས་ཐོས་ཤིང་རིག་ལ་རྣམ་པར་ཤེས་ཏེ། དེ་ལ་ཡིད་གཉིས་ཟའོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མ་མཐོང་བ་ལ་མཐོང་བར་འདུ་  
ཤེས་ཤིང། མ་ཐོས་པ་དང། མ་རིག་པ་དང། རྣམ་པར་མ་ཤེས་པ་ལ་རྣམ་པར་ཤེས་པར་འདུ་ཤེས་ལ། དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་  
  
  
བདག་གིས་མ་མཐོང་ངོ། །མ་ཐོས་སོ། །མ་རིག་གོ། རྣམ་པར་མ་ཤེས་སོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མཐོང་ཞིང། མ་ཐོས་པ་དང། མ་རིག་པ་དང། རྣམ་  
པར་མ་ཤེས་ལ། དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས་བདག་གིས་མ་མཐོང་གི། ཐོས་ཤིང་རིག་ལ་རྣམ་པར་ཤེས་སོ། །ཞེས་ཟེར་  
ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་ཐོས་ཤིང། མ་མཐོང་མ་རིག་རྣམ་པར་མ་ཤེས་ལ། དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་  
ཅེས། བདག་གིས་མ་ཐོས་ཀྱི། མཐོང་ཞིང་རིག་ལ་རྣམ་པར་ཤེས་སོ་།ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་རིག་ཅིང་མ་མཐོང་མ་ཐོས་རྣམ་པར་མ་ཤེས་ལ། དེས་འདུ་ཤེས་བསྒྱུར་ཅིང་  
བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མ་རིག་གི། མཐོང་ཞིང་ཐོས་ལ་རྣམ་པར་ཤེས་སོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་  
རྣམ་པར་ཤེས་ཤིང། མ་མཐོང། མ་ཐོས། མ་རིག་ལ། དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་རྣམ་པར་མ་ཤེས་ཀྱི་  
མཐོང་ཞིང་ཐོས་ལ་རིག་གོ་ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མ་མཐོང་ལ། དེ་ཡང་མ་བརྗེད་པ་དང། མ་ཐོས། མ་རིག་རྣམ་པར་མ་ཤེས་ལ། དེ་ཡང་མ་བརྗེད་ནས་དེས་འདུ་ཤེས་  
  
  
༄༅། །བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང་རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མཐོང་སྟེ་དེ་ཡང་བརྗེད་དོ། །ཐོས་ཤིང་རིག་ལ་རྣམ་པར་ཤེས་  
ཏེ༑ དེ་ཡང་བརྗེད་དོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མ་མཐོང་བ་དེ་ལ་ཡིད་གཉིས་མི་ཟ་བ་དང། མ་ཐོས། མ་རིག། རྣམ་པར་མ་ཤེས་ལ། དེ་ལ་ཡིད་གཉིས་མི་ཟ་ནས་དེས་  
འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང་རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མཐོང་སྟེ་དེ་ལ་ཡིད་གཉིས་ཟའོ། །བདག་གིས་ཐོས་ཤིང་རིག་ལ་རྣམ་པར་  
ཤེས་ཏེ། དེ་ལ་ཡིད་གཉིས་ཟའོ། །ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མ་མཐོང་ལ་མ་མཐོང་བར་འདུ་ཤེས་ནས་དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་  
དང༑ རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་མཐོང་གི། །མ་ཐོས། མ་རིག། རྣམ་པར་མ་ཤེས་སོ། །ཞེས་ཟེར་ན་སྨྲས་སོ་ཅོག་ལྟུང་བྱེད་དུ་འགྱུར་རོ། །དེ་མ་ཐོས་ལ་མ་ཐོས་པར་  
འདུ་ཤེས་ནས་དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང་བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་ཐོས་ཀྱི། མ་མཐོང། མ་རིག། རྣམ་པར་མ་ཤེས་སོ། །ཞེས་  
ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་མ་རིག་ལ་མ་རིག་པར་འདུ་ཤེས་ནས་དེས་འདུ་ཤེས་བསྒྱུར་ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས་  
  
  
མ་མཐོང། མ་ཐོས། རྣམ་པར་མ་ཤེས་སོ་།ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་རོ། །དེས་རྣམ་པར་མ་ཤེས་ལ་རྣམ་པར་མ་ཤེས་པར་འདུ་ཤེས་ནས་དེས་འདུ་ཤེས་བསྒྱུར་  
ཅིང་བཟོད་པ་དང། འདོད་པ་དང། བློ་གྲོས་དང། རྟོག་པ་དང། ལྟ་བ་བསྒྱུར་ཏེ་འདི་སྐད་ཅེས། བདག་གིས་རྣམ་པར་ཤེས་ཀྱི། མ་མཐོང་མ་ཐོས། མ་རིག་གོ། ཞེས་ཟེར་ན། སྨྲས་སོ་ཅོག་ལྟུང་བྱེད་དུ་འགྱུར་  
རོ༑ ༑དགེ་སློང་ཇི་ཙམ་དུ་འདུ་ཤེས་བསྒྱུར་ཏེ་ཚིག་སྨྲ་བར་བྱེད་ན། ཐམས་ཅད་དུ་ལྟུང་བྱེད་དུ་འགྱུར་རོ། །ལས་དང་པོ་པ་དང་སྨྱོས་པ་དང། སེམས་འཁྲུགས་པ་དང། ཚོར་བ་དག་གིས་ཉེན་པ་ལ་ལྟུང་བ་མེད་  
དོ༑ ༑བརྫུན་དུ་སྨྲ་བའི་ལྟུང་བྱེད་དེ། དང་པོ་རྫོགས་སོ།།།།སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་ན་  
དགེ་སློང་དྲུག་སྡེ་དག་དགེ་སློང་རྣམས་ལ་འདི་ལྟ་སྟེ། ཞར་བ་དག་འཐེང་པོ་དང། སྨད་འཆལ་དག། ལག་སོར་རྡུམ་པོ་དག། སྒུར་པོ་དག། མིའུ་ཐུང་དག། ལྦ་བ་ཅན་དག། ལྐུག་པ་དག། འོན་པ་དག་  
རྟེན་འཕྱེ་དག་རྐང་བམ་དག་གྱོལ་པོ་དག། མཆུ་འཕྱང་དག། མགོ་བོ་ཆེ་དག་ཅེས་མིའི་སྐྱོན་ནས་སྨྲ་བས་ཀུན་ཏུ་སྤྱོད་པར་བྱེད་དོ་།མིའི་སྐྱོན་ནས་སྨྲ་བས་ཀུན་ཏུ་སྤྱོད་པ་ན། དགེ་སློང་དག་སྤ་གོང་བ་དང་  
གཟེངས་དམས་པ་དང། ཞུམ་པར་གྱུར་ནས། ལུང་ནོད་པ་དང། ཀློག་པ་དང། ཁ་ཏོན་དང། རྣལ་འབྱོར་དང། ཡིད་ལ་བྱ་བ་དང། ནང་གི་སེམས་ཀྱི་ཞི་གནས་གཏོང་ཞིང། སྡུག་བསྔལ་དང། ཡིད་མི་བདེ་  
  
  
༄༅། །བ་མང་བར་གནས་སོ། །དགེ་སློང་དོན་ཉུང་ངུ་དག། ཅིའི་ཕྱིར་དགེ་སློང་དག། དགེ་སློང་རྣམས་ལ་འདི་ལྟ་སྟེ། ཞར་བ་དག་འཐེང་པོ་དག་སྨད་འཆལ་དག། ལག་སོར་རྡུམ་  
པོ་དག། སྒུར་པོ་དག་མིའུ་ཐུང་དག། ལྦ་བ་ཅན་དག་ལྐུག་པ་དག་།འོན་པ་དག། རྟེན་འཕྱེ་དག་རྐང་བམ་དག་གྱོལ་པོ་དག། མཆུ་འཕྱང་དག་མགོ་བོ་ཆེ་དག་ཅེས་མིའི་སྐྱོན་ནས་སྨྲ་བས་ཀུན་  
ཏུ་སྤྱོད་པར་བྱེད་ཅེས་སྨོད་པར་བྱེད། འཕྱར་ཀ་གཏོང་བར་བྱེད་ཁ་ཟེར་བར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །དེ་ནས་བཅོམ་ལྡན་འདས་ཀྱིས་བྱུང་བ་འདི་དང་  
གླེང་གཞི་འདི་དང། སྐབས་འདི་ལ་དགེ་སློང་གི་དགེ་འདུན་བསྡུ་བ་མཛད་དོ། །ཞེས་བྱ་བ་ལ་སོགས་པ་སྔ་མ་བཞིན་ནོ། །སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པར་མཛད་པ་སྟེ་ཞེས་བྱ་བ་  
ལ་སོགས་པ་ཡང་སྔ་མ་བཞིན་ནོ། །སངས་རྒྱས་བཅོམ་ལྡན་འདས་ཀྱིས་དགེ་སློང་དྲུག་སྡེ་དག་ལ་རྨས་པ། དགེ་སློང་དག། ཁྱེད་དགེ་སློང་རྣམས་ལ་འདི་ལྟ་སྟེ། ཞར་བ་དག། འཐེང་པོ་དག། སྨད་འཆལ་དག་  
ལག་སོར་རྡུམ་པོ་དག་སྒུར་པོ་དག་མིའུ་ཐུང་དག། ལྦ་བ་ཅན་དག་ལྐུག་པ་དག་འོན་པ་དག། རྟེན་འཕྱེ་དག་རྐང་བམ་དག། གྱོལ་པོ་དག་མཆུ་འཕྱང་དག། མགོ་བོ་ཆེ་དག་ཅེས་མིའི་སྐྱོན་ནས་སྨྲས་  
པས་ཀུན་ཏུ་སྤྱོད་པར་བྱེད་པ་བདེན་ནམ། བཙུན་པ། མེད་དོ། །སངས་རྒྱས་བཅོམ་ལྡན་འདས་ཀྱིས་དགེ་སྦྱོང་གི་ཚུལ་མ་ཡིན་པ། རྗེས་སུ་མཐུན་པ་མ་ཡིན་པ། རུང་བ་མ་ཡིན་པ། ཚུལ་དང་མཐུན་པ་མ་ཡིན་པ་  
  
  
རབ་ཏུ་བྱུང་བས་བྱ་བ་མ་ཡིན་ནོ། །ཞེས་རྣམ་པར་སྨད་པར་མཛད་དོ། །དགེ་སློང་དག། སྔོན་བྱུང་བ་འདས་པའི་དུས་ན། རི་བྲག་ཅིག་ན་ཁྱིམ་བདག་ཅིག་འདུག་པ་དེས། རིགས་མཉམ་པ་ལས་ཆུང་མ་བླངས་ཏེ། དེ་དེ་  
དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་ལ་བུ་མོ་ཞིག་བྱུང་ནས་དེ་བསྲིངས་བསྐྱེད་ནས་ཆེན་མོར་གྱུར་ཏོ། །ཁྱིམ་བདག་དེ་ཞིང་པ་ཡིན་པས་རང་ཉིད་ཞིང་རྨོ་བར་བྱེད་དོ། །ཁྱིམ་  
བདག་ཅིག་གི་བུ་ཕ་མ་དང་བྲལ་ནས་དགོན་པ་ནས་ཤིང་ཁུར་ཐོགས་ཏེ། དེའི་ཞིང་དང་ཉེ་བར་ཤིང་ལྗོན་པའི་དྲུང་དུ་ཁུར་བཞག་སྟེ་ངལ་བསོས་ནས་དེས་སྨྲས་པ། ཞང་པོ། ཅིའི་ཕྱིར་ཁྱོད་རང་ཉིད་ཞིང་རྨོ་བར་བྱེད། ཁྱོད་  
ཀྱིས་གྲོང་དུ་གྲོང་གི་བྱ་བ་བྱ་བའི་རིགས་ན། ཁྱོད་དགོན་པར་དགོན་པའི་བྱ་བ་བྱེད་དམ། ཚ་བོ། ཁོ་བོ་ལ་བུ་ཡང་མེད། ཕུ་ནུ་ཡང་མེད་དོ། །ཞང་པོ། གཤོལ་འོན་ཅིག་དང་ཁོ་བོས་རྨོའི། ཁྱོད་རེ་ཤིག་ངལ་སོས་ཤིག་  
ཅེས་དེས་ཞིང་རྨོ་བར་བརྩམས་པ་དང། ཁྱིམ་བདག་དེས་དེའི་ཟན་ཁྱེར་ཏེ་འོངས་ནས་སྨྲས་པ། ཚ་བོ། ཚུར་ཤོག། ཟན་བཟའོ། །དེ་གཉིས་ཀྱིས་ཟན་ཟོས་ནས་ཁྱིམ་བདག་གི་བུ་དེས་སྨྲས་པ། ཞང་པོ་ཁོ་བོས་ཁྱོད་ཀྱི་  
ཁྱིམ་མི་ཤེས་ཀྱི་ཁྱོད་སོང་ཞིག་དང་ཁོ་བོས་ཞིང་རྨོའི་དགོངས་ཀར་གསུས་ཤིག་ཁྱིམ་བདག་དེ་སོང་བ་དང། ཁྱིམ་བདག་གི་བུ་དེས་ཀྱང་ཡུད་ཙམ་ཞིག་ཞིང་རྨོས་ནས་ཞིང་ཚིགས་ཀྱི་ཕྱོགས་སུ་གླང་གཉིས་ཟར་  
བཅུག་སྟེ། དགོངས་ཀར་རྩྭ་ཁུར་ཞིག་ཐོགས་ནས་རི་བྲག་དེར་འཇུག་པར་བརྩམས་པ་དང། ཁྱིམ་བདག་དེས་ཀྱང་དེ་བསུས་ནས་ཁྱིམ་བདག་དེས་དེ་ཁྱིམ་དུ་ཁྲིད་དོ། །ཁྱིམ་བདག་གི་བུ་དེས་གླང་བྲག་ཏུ་སྩལ་ཏེ་བཅལ་  
  
  
༄༅། །བཀྲམ་ནས་དུ་བ་བཏུལ་ཏེ་གླང་གཉིས་ཀྱི་མདུན་དུ་རྩྭ་བཀྲམ་པ་དང། ཁྱིམ་བདག་དེས་བསམ་པ། བདག་ཁྱིམ་བདག་གི་བུ་འདིས་བདེ་བར་གྱུར་གྱི། བདག་གིས་བུ་མོ་འདི་འདི་ལ་ཆུང་མར་  
སྦྱིན་ནོ། །སྙམ་ནས་དེས་དེ་ལ་སྨྲས་པ། ཚ་བོ། མངོན་པར་དགའ་བཞིན་དུ་ལས་གྱིས་ཤིག་དང། བུ་མོ་འདི་ཁྱོད་ལ་ཆུང་མར་སྦྱིན་ནོ། །དེས་དེར་ཁྱིམ་རྩིག་པར་བརྩམས་པ་དང། དེའི་གླང་ཞིང་ཟན་  
ཞིག་ཞིང་ལ་བྲོས་ནས། དེས་དེ་བཟློག་ཀྱང་མ་བཟློག་ནས་དེས་དེ་ལ་སྤྱོས་ཏེ་ཤིང་ཚལ་ཞིག་འཕངས་པ་དང། དེས་དེའི་རྭ་ཆག་ནས་དེའི་མིང་རུ་ཆག་ཅེས་བྱ་བར་བཏགས་སོ། །དུས་གཞན་ཞིག་ན་ཡང་དེ་  
ཡང་ཞིང་ལ་བྲོས་ནས་དེས་དེ་བཟློག་ཀྱང་མ་བཟློག་ནས། དེས་དེ་ལ་སྤྱོས་ཏེ་ཟོར་བ་འཕངས་པ་དང། དེས་དེའི་མཇུག་མཆད་ནས་དེའི་མིང་མཇུག་རྡུམ་ཞེས་བྱ་བར་བཏགས་སོ། །དེ་ལྟར་དེའི་མིང་རུ་ཆག་དང་  
མཇུག་རྡུམ་ཞེས་བཏགས་ནས། དེ་ཕྱིན་ཆད་གླང་དེའི་མིང་ཆག་རྡུམ་ཞེས་བྱ་བར་བཏགས་སོ། །དུས་གཞན་ཞིག་ན་ཁྱིམ་བདག་གི་བུ་དེས་ཁྱིམ་བདག་དེ་ལ་སྨྲས་པ། ཞང་པོ། ཇི་ལྟར་ཁས་བླངས་པ་བཞིན་  
གྱིས་ཤིག་ཁྱིམ་བདག་དེས་ཆུང་མ་ལ་སྨྲས་པ། བཟང་མོ། བག་རྫོངས་སྟ་གོན་གྱིས་ཤིག་བུ་མོ་བག་མར་གཏང་བར་བྱའོ། །ཆུང་མས་སྨྲས་པ། རྗེའི་སྲས། བུ་མོ་འདི་སུ་ལ་ཡང་མ་སྩལ་ན། ཇི་  
ལྟར་བག་མར་གཏང་བར་བགྱི། དེས་སྨྲས་པ། ཁོ་བོས་འདི་གཞན་ལ་བྱིན་ནོ། །སུ་ལ་སྩལ། ཁྱིམ་བདག་གི་བུ་འདི་ལའོ། །ཆུང་མས་སྨྲས་པ། ཁོ་མོས། ན་ལེ་ཤམ་དཀར་པོ་བཞིན་དུ་ཇི་ལྟར་བྱུང་གཏོལ་  
  
  
འདི་ལྟར་གང་དུ་ཁོ་མོ་བགོ་བར་བྱ་བ་དང། བཟའ་བར་བྱ་བ་ཡོད་པ་དེར་ཁོ་མོས་བུ་མོ་སྦྱིན་པར་བྱའོ། །དེས་སྨྲས་པ། བཟང་མོ། ཁྱིམ་བདག་གི་བུ་འདིས་ཁོ་བོ་བདེ་  
བར་གྱུར་ཏེ། གལ་ཏེ་འདི་འགྲོ་བར་གྱུར་ན་ཡང་ཁོ་བོས་ཞིང་རྨོ་དགོས་པར་འགྱུར་རོ། །ཆུང་མས་སྨྲས་པ། ཁོ་མོས། ལྟོ་ཁོལ་བ་འདི་ལ་བུ་མོ་སྦྱིན་པར་མི་ནུས་སོ། །ཁྱིམ་བདག་གིས་བསམ་པ། གལ་ཏེ་བདག་  
གིས་ཁྱེའུ་འདི་ལ་ཁོ་བོས་ཁྱོད་ལ་བུ་མོ་མི་སྦྱིན་ནོ། །ཞེས་སྨྲས་ན། དེང་ཉིད་དུ་འདི་འགྲོ་བར་འགྱུར་ཞིང། བདག་སྡུག་བསྔལ་བར་འགྱུར་རོ། །སྙམ་ནས། དེ་ལ་སྒྱོང་བ་བྱས་སོ། །ཁྱིམ་བདག་གི་བུ་དེས་ཁྱིམ་བདག་  
དེ་ལ་ཡང་སྨྲས་པ། ཞང་པོ། ཇི་ལྟར་ཁས་བླངས་པ་བཞིན་གྱིས་ཤིག་དེས་སྨྲས་པ། ཚ་བོ། ཁོ་བོ་ཉེ་དུའི་འཁོར་རྒྱ་ཆེན་པོ་དག་ལ་ཟན་སྦྱར་དགོས་ཀྱི། རེ་ཞིག་སཱ་ལུ་དག་སྒྲུབས་ཤིག། དེས་སཱ་ལུ་དག་  
བསྒྲུབས་ནས་སྨྲས་པ། ཞང་པོ། །བག་མ་རྫོངས་ཤིག། དེས་སྨྲས་པ། ཚ་བོ། དེ་ལ་བུ་རམ་དག་ཀྱང་དགོས་ཀྱི། རེ་ཞིག་བུ་རམ་ཤིང་དག་སྒྲུབས་ཤིག། དེས་བུ་རམ་ཤིང་དག་བསྒྲུབས་ནས་སྨྲས་པ། ཞང་  
པོ༑ ད་བག་མེ་རྫོངས་ཤིག། དེས་སྨྲས་པ། ཚ་བོ། དེ་ལ་འཁུར་བ་དག་ཀྱང་དགོས་ཀྱི། རེ་ཞིག་གྲོ་དག་སྒྲུབས་ཤིག། དེས་གྲོ་དག་ཀྱང་བསྒྲུབས་ནས་སྨྲས་པ། ཞང་པོ། ད་བག་མ་རྫོངས་ཤིག་།ཁྱིམ་བདག་  
གིས་སྨྲས་པ། ཚ་བོ། སཱ་ལུ་སྔ་མ་དག་ཟད་ཀྱི། ད་ཡང་རེ་ཞིག་སཱ་ལུ་དག་སྒྲུབས་ཤིག་ཁྱིམ་བདག་གི་བུ་དེས་བསམ་པ། དེ་གསུམ་ནི་རང་བཞིན་གྱིས་དུས་གཅིག་ཏུ་སྒྲུབ་པར་མི་ནུས་པས་འདི་སྒྱོང་བར་  
  
  
༄༅། །བྱེད་ཀྱི། སྐྱེ་བོ་ཕལ་པོ་ཆེའི་ནང་དུ་སོང་སྟེ་ཁས་ལེན་དུ་བཅུག་ལ། གལ་ཏེ་མི་སྟེར་ན། རྒྱལ་པོའི་ཕོ་བྲང་ནས་བདེ་བར་སྦྱིན་དུ་གཞུག་གོ། སྙམ་ནས། དེས་སྐྱེ་བོ་ཕལ་པོ་ཆེའི་ནང་  
དུ་དེ་ལ་སྨྲས་པ། ཞང་པོ། བག་མ་རྫོངས་ཤིག། ཁྱིམ་བདག་དེས་སྤྱོས་ཏེ་སྨྲས་པ། ཤེས་ལྡན་དག། མི་འདི་ཁོ་བོའི་ལྟོ་ཁོལ་པ་ལྟོ་གླས་ལས་བྱེད་པ་ཡིན་ན། ཁོ་བོས་འདི་ལ་བུ་མོ་སྦྱིན་རེ་སྐན་  
ཁྱིམ་བདག་གི་བུ་དེས་བསམ་པ། བདག་གིས་ཀརཤ་པ་ཎ་དག་ཀྱང་མ་ཐོབ། བུ་མོ་ཡང་མ་ཐོབ་པས་འདི་ལ་གནོད་པ་ཅུང་ཞིག་བྱས་ཏེ་འགྲོའོ། །སྙམ་ནས། དེས་གླང་དེ་དག་ཉིན་པར་ཞིང་རྨོས་ནས་  
ལྕག་མང་པོས་བཞུས་ཏེ་ཉི་མ་ལ་ཤིང་སྐམ་ལ་བཏགས་ཏེ་སོང་ངོ་།ཆོས་ཉིད་ཀྱིས་ན། འཇིག་རྟེན་གནས་པ་ཆགས་ནས་རིང་པོ་མ་ལོན་པའི་ཚེ་ན་དུད་འགྲོ་དག་ཀྱང་སྨྲ་ཤེས་པ་ཡིན་པས་གླང་དེ་དག་གིས་དེ་ལ་  
སྨྲས་པ། ཀྱེ། མི་ཁྱོད། ཁོ་བོ་ཅག་གི་ཕ་མ་འདྲ་བར་འདུག་འདུག་སྟེ། རྟག་ཏུ་ཁོ་བོ་ཅག་ལེགས་པར་བདེ་བས་ཡོངས་སུ་སྐྱོང་བར་བྱེད་ན། དེ་ཅིའི་ཕྱིར་ཉིན་པར་ཞིང་རྨོས་ནས་ལྕག་མང་པོས་བཞུས་ཏེ་ཉི་མ་ལ་  
ཤིང་སྐམ་ལ་བཏགས་ཏེ་འགྲོ། ཅི་ཁོ་བོ་ཅག་གིས་ཁྱོད་ལ་ཉེས་པ་ཞིག་བྱས་སམ། ཁྱེད་ཅག་གིས་ཁོ་བོ་ལ་ཉེས་པ་ཅུང་ཟད་ཀྱང་མ་བྱས་ཏེ། འདི་ལྟར། ཁྱེད་ཅག་གི་བདག་པོས་ཁོ་བོ་ལ་ཉེས་པ་བྱས་སོ། །དེས་  
ཅི་བྱས། ཁོ་བོ་ལ་བུ་མོ་སྦྱིན་པར་ཁས་བླངས་ནས་མ་སྟེར་རོ་།འོ་ན་རྒྱལ་པོའི་ཕོ་བྲང་དུ་ཅིའི་ཕྱིར་མི་འགྲོ། ཆེ་བཞི་དག་མེད་དོ། །སོང་ཞིག་དང། ཁོ་བོ་ཅག་གིས་ཆེ་བཞི་དབྱེའོ། །ཅི་མིའི་སྐད་དུ་སྨྲ་བར་  
  
  
མ་ཡིན་ཏེ། འདི་ལྟར། ཁྱོད་ཀྱིས་བདེན་པས་གསོལ་བར་བྱ་སྟེ། ཁོ་བོ་ཅག་ཞག་བདུན་གྱི་བར་དུ་བྲག་ཏུ་བཏགས་ཏེ་རྩྭ་ཡང་སྦྱིན་པར་མི་བྱ། ཆུ་ཡང་བླུད་པར་མི་བྱ་བར་གཞག་པར་བྱ་ཞིང། ཉི་མ་  
བདུན་པ་ལ་རྩྭ་ཕུན་སུམ་ཚོགས་པ་དང། ཆུ་ཕུན་སུམ་ཚོགས་པའི་ཕྱོགས་སུ་གཏང་བར་བྱ་སྟེ། དེའི་ཚེ་ཁྱོད་ཀྱིས་རྒྱལ་པོའི་མདུན་དུ་གལ་ཏེ་བདག་བདེན་ན། གླང་འདི་དག་རྩྭ་ཡང་མི་ཟ། ཆུ་ཡང་མི་འཐུང་བར་  
གྱུར་ཅིག། ཅེས་བདེན་པའི་ཚིག་གིས་གསོལ་ཅིག་དང། ཁོ་བོ་ཅག་ཇི་སྲིད་དུ་རྒྱལ་པོ་ཡིད་ཆེས་པར་མ་གྱུར་གྱི་བར་དུ་རྩྭ་ཡང་མི་ཟ། ཆུ་ཡང་མི་འཐུང་ངོ། །ཁྱིམ་བདག་གི་བུ་དེས་རྒྱལ་པོའི་ཕོ་བྲང་དུ་སོང་སྟེ་  
རྒྱལ་པོ་ལ་གསོལ་པ། ལྷ། ཁྱིམ་བདག་ཆེ་གེ་མོ་ཞིག་གིས་བདག་ལ་བུ་མོ་སྩལ་བར་མཆིད་ཀྱིས་འཚལ་ནས་མི་སྟེར་རོ། །རྒྱལ་པོས་སྨྲས་པ། ཁྱོད་ལ་ཆེ་བཞི་འགའ་ཡོད་དམ། ལྷ། མཆིས་སོ། །ཅི། མི་དག་  
གམ༑ མི་མ་ཡིན་པ་དག། མི་མ་ལགས་པ་གླང་དག་གོ། ཅི། མིའི་སྐད་དུ་སྨྲ་བར་འགྱུར་རམ། མ་ལགས་ཏེ། འདི་ལྟར། བདག་གིས་བདེན་པས་གསོལ་བར་བགྱི་སྟེ། བདག་གིས་དགུང་བདུན་གྱི་བར་དུ་  
གླང་དེ་དག་བྲག་ཏུ་བཏགས་ཏེ་ངན་ཡང་སྩལ་བར་མི་བགྱི། ཆབ་ཀྱང་སྩལ་བར་མི་བགྱི་བར་གཞག་པར་བགྱི་ཞིང། གདུགས་བདུན་པ་ལ་རན་ཕུན་སུམ་ཚོགས་པ་དང། ཆབ་ཕུན་སུམ་ཚོགས་པའི་ཕྱོགས་  
སུ་གཏང་བར་བགྱི་སྟེ། དེའི་ཚེ་བདག་གིས་ལྷའི་སྤྱན་སྔར་གལ་ཏེ་བདག་མེད་ན། གླང་འདི་དག་རན་ཡང་མི་འཚལ། ཆབ་ཀྱང་མི་འཚལ་བར་གྱུར་ཅིག་ཅེས་བདེན་པའི་ཚིག་གིས་གསོལ་ན། ཇི་སྲིད་དུ་ལྷ་ཐུགས་  
  
  
༄༅། །ཆེས་པར་མ་གྱུར་གྱི་བར་དུ་དེ་དག་རན་ཡང་མི་འཚལ་ཆབ་ཀྱང་མི་འཚལ་བར་འགྱུར་རོ། །རྒྱལ་པོས་བློན་པོ་རྣམས་ལ་བསྒོ་བ། ཤེས་ལྡན་དག་དེ་ལྟར་གྱིས་ཤིག། དེ་དག་  
གིས་གླང་དེ་དག་བྲག་ཏུ་བཏགས་ཏེ་བཞག་པ་དང། ཆག་རྡུམ་གྱིས་སྨྲས་པ། ནུབ་ཕྱོགས་ནས་ཉི་མ་ཤར་ཏམ། ཅི་ན་གང་གི་ཚེ་བདག་ཅག་གཏོང་བར་མི་བྱེད། གཞན་དག་གིས་སྨྲས་པ། མ་ཡིན་ཏེ། བདག་གིས་  
ཁྱིམ་བདག་གི་བུ་དེ་ལ་འདི་ལྟར་ཁྱོད་ཀྱིས་བདེན་པས་གསོལ་བར་བྱ་སྟེ། ཁོ་བོ་ཅག་ཞག་བདུན་གྱི་བར་དུ་བྲག་ཏུ་བཏགས་ཏེ། རྩྭ་ཡང་སྦྱིན་པར་མི་བྱ། ཆུ་ཡང་བླུད་པར་མི་བྱ་བར་གཞག་པར་བྱ་ཞིང། ཉི་མ་བདུན་  
པ་ལ་རྩྭ་ཕུན་སུམ་ཚོགས་པ་དང། ཆུ་ཕུན་སུམ་ཚོགས་པའི་སྟོབས་སུ་གཏང་བར་བྱ་སྟེ། དེའི་ཚེ་ཁྱོད་ཀྱིས་རྒྱལ་པོའི་མདུན་དུ་གལ་ཏེ་བདག་བདེན་ན། གླང་འདི་དག་རྩྭ་ཡང་མི་ཟ། ཆུ་ཡང་མི་འཐུང་བ་གྱུར་ཅིག་  
ཅེས་བདེན་པའི་ཚིག་གིས་གསོལ་ཅིག་དང། ཁོ་བོ་ཅག་ཇི་སྲིད་དུ་རྒྱལ་པོ་ཡིད་ཆེས་པར་མ་གྱུར་གྱི་བར་དུ་རྩྭ་ཡང་མི་ཟ། ཆུ་ཡང་མི་འཐུང་ངོ། །ཞེས་ཁས་བླངས་སོ། །ཆག་རྡུམ་གྱིས་སྨྲས་པ། ཁོ་བོ་ནི། གལ་  
ཏེ་བཏང་བར་གྱུར་ན། རྡོ་བ་ལ་ཡང་ཟ་ན། རྩྭ་ལྟ་སྨོས་ཀྱང་ཅི་དགོས། དེ་དག་གིས་སྨྲས་པ། ཁྱིམ་བདག་གི་བུ་དེ་བདག་ཅག་གི་ཕ་མ་འདྲ་བར་འདུག་འདུག་གི་དེ་ལྟར་མ་བྱེད་ཅིག་ཆག་རྡུམ་གྱིས་སྨྲས་པ་  
དེ་བདག་ཅག་གི་ཕ་མ་དང་འདྲ་བར་འདུག་འདུག་པ་ཡང་བདེན་མོད་ཀྱི། འོན་ཀྱང་དེ་ཁོ་བོ་ལ་ཆག་རྡུམ་ཞེས་འབོད་པས། ཁོ་བོ་ནི་དེ་ལྟར་མི་འདོད་དེ། འདི་ལྟར། ཁོ་བོ་ནི། དེའི་ལྟོ་འདྲལ་བར་ཡང་  
  
  
།ཁྱིམ་བདག་གི་བུ་དེ། དུས་དང་དུས་སུ་གླང་དེ་དག་གི་གན་དུ་སོང་སྟེ་དྲིས་པ། ཀྭའི་གླང་དག་ཇི་ལྟར་ཁྱོད་ཅག་རུང་ངམ། དེ་དག་གིས་སྨྲས་པ། ཁོ་བོ་ཅག་ནི། རུང་ན། ཁྱོད་ཀྱི་མི་རུང་ངོ། །ཅི་ཉེས་  
ཆག་རྡུམ་འདི་ན་རེ། ཁོ་བོ་ནི། གལ་ཏེ་བཏང་བར་གྱུར་ན། རྡོ་བ་ཡང་ཟ་ན། རྩྭ་ལྟ་སྨོས་ཀྱང་ཅི་དགོས་ཞེས་ཟེར་རོ། །འོ་ན་ཅི་ཁོ་བོ་འབྲོས་པར་བྱ་བའམ། མ་འབྲོས་པར་འདི་ལྟར་ཆག་རྡུམ་འདིའི་སྣ་ཕུག་ཅིག་  
དང། གལ་ཏེ་འདི་རྩྭ་ཟ་བ་གྱུར་ཏམ། ཆུ་འཐུང་བར་གྱུར་ན་ཁོ་བོ་ཅག་གིས་རྭ་དག་གིས་འདིའི་སྣ་བླངས་ཏེ་ཁ་གྱེན་དུ་གཟུང་བར་བྱའི། ཁྱོད་ཀྱིས་ཀྱང་དེའི་ཚེ་འདི་དག་འཇིག་རྟེན་སྐྱོང་བ་ལྔ་པ་ཉི་མ་ཡང་ཆེ་བཞིར་  
ཡོད་ཅེས་ཉི་མ་སྟོན་པར་བྱེད་དོ། །ཞེས་སྨྲ་བར་བྱའོ། །དེས་དེའི་སྣ་དབུགས་པར་བརྩམས་པ་དང་དེས་སྨྲས་པ། ཤེས་ལྡན་དག། འདི་ལྟར། ཁོ་བོ་ལ་མཐོ་འཚམས་པར་བྱེད་པ་ལ་ལྟོས་ཤིག་དེ་དག་གིས་  
སྨྲས་པ། འདི་ཁྱོད་ལ་རྒྱན་འདོགས་པར་བྱེད་ཀྱི། ཁ་རོག་ཅིག། དེ་ནས་ཉི་མ་བདུན་པ་ལ་རྒྱལ་པོ་བློན་པོ་རྣམས་དང་ཐབས་ཅིག་ཚོགས་པས་གླང་དེ་དག་རྩྭ་ཕུན་སུམ་ཚོགས་པ་དང། ཆུ་ཕུན་སུམ་ཚོགས་པའི་ཕྱོགས་  
སུ་བཏང་བ་ན། ཆག་རྡུམ་དེས་རྩྭའི་ཁམ་བླང་བར་བརྩམས་པ་དང། གླང་དེ་དག་གི་རྭ་དག་གིས་དེའི་སྣ་བླངས་ཏེ་ཉི་མ་ལ་ལྟ་ཞིང་འཛིན་ཏོ། །རྒྱལ་པོས་བློན་པོ་རྣམས་ལ་སྨྲས་པ། ཤེས་ལྡན་དག། ཅིའི་ཕྱིར་གླང་  
འདི་དག་ཉི་མ་ལ་ལྟ་ཞིང་འཁོད། དེ་ན་བློན་པོ་གཅིག་གིས་སྨྲས་པ། ལྷ། འདི་དག་དོན་གྱིས་ན། ལྷ་ལ་གསོལ་བར་བགྱིད་དེ། བདག་ཅག་འབའ་ཞིག་ཆེ་བཞི་ལགས་པར་མ་བས་ཀྱི། འཇིག་རྟེན་སྐྱོང་བ་  
  
  
༄༅། །ལྔ་པ་གདུགས་འདི་ཡང་ཆེ་བཞི་གཞན་ལགས་སོ། །ཞེས་མཆིའོ། །རྒྱལ་པོ་ངོ་མཚར་སྐྱེས་ནས་བློན་པོ་རྣམས་ལ་བསྒོ་བ་ཤེས་ལྡན་དག། མི་མ་ཡིན་པར་དག་གིས་ཆེ་བཞི་  
ཕྱེའི༑ ཁྱིམ་བདག་གི་བུ་འདི་ལ་དེའི་བུ་མོ་སྦྱིན་དུ་ཆུག་ཅིག་ཁྱིམ་བདག་གི་བུ་དེས་ཁྱིམ་བདག་དེ་ཕམ་པར་བྱས་ནས་དེ་ལ་བུ་མོ་བྱིན་ནོ། །དགེ་སློང་དག་རེ་ཞིག་དུད་འགྲོའི་སྐྱེ་གནས་སུ་སྐྱེས་པའི་སྲོག་  
ཆགས་དེ་དག་ཀྱང་མིས་སྐྱོན་ནས་སྨྲ་བས་ཀུན་ཏུ་སྤྱོད་པ་ན་གསོད་པར་སེམས་ན། མི་རྣམས་ལྟ་སྨོས་ཀྱང་ཅི་དགོས། དེ་ལྟ་བས་ན། དགེ་སློང་གིས་དགེ་སློང་ལ་མིའི་སྐྱོན་ནས་སྨྲ་བས་ཀུན་ཏུ་སྤྱད་པར་མི་  
བྱའོ༑ ༑དགེ་སློང་དག། སྔོན་བྱུང་བ། འདས་པའི་དུས་ན་རི་བྲག་ཅིག་ན་ཁྱིམ་བདག་ཤིང་རྟ་སྤྱོད་པ་ཞིག་འདུག་པ་དེ་ལ། བ་དགའ་བྱེད་དང། ས་རི་ཞེས་བྱ་བ་གཉིས་ཤིག་ཡོད་པ་དེ་གཉིས་ལས་དཔྱིད་  
ཀྱི་ཟླ་བ་ལ་བེའུ་ཁྲ་བོ་དང། ཉེ་བཀྲ་གཉིས་ཤིག་འབྲངས་སོ་།དེ་ནས་དགའ་བྱེད་ཀྱི་བེའུ་ནི། རུ་འདེལ་ཞིག་ཡིན་པ། ས་རིའི་བེའུ་ནི། ཁུ་ཡུ་ཞིག་ཡིན་ནས་དེས་གཅིག་གི་མིང་ནི། དགའ་བྱེད་  
རུ་འདེལ་ཞེས་བྱ་བར་བཏགས། གཅིག་གི་མིང་ནི། ས་རི་ཁུ་ཡུ་ཞེས་བྱ་བར་བཏགས་ཏེ། དེ་གཉིས་དུས་གཞན་ན་གླང་པོ་ཆེ་གཉིས་སུ་གྱུར་ཏོ། །དུས་གཞན་ཞིག་ན་ཤིང་རྟ་སྤྱོད་པ་དག་ཆང་གྲལ་  
དུ་ཚོགས་ཏེ་གཏམ་ཟེར་བ་ན། ཤེས་ལྡན་དག། བདག་ཅག་ལས་སུའི་གླང་དག་བཟང་ཞེས་སྨྲས་པ་དག། དེ་ན་གཅིག་ན་རེ། ཁོ་བོའི་ཟང་ངོ། །ཞེས་ཟེར་རོ། །ཡང་གཞན་ཞིག་ན་རེ། ཁོ་བོའི་བཟང་  
  
  
ཞེས་ཟེར་རོ། །ཤིང་རྟ་སྤྱོད་པ་དེ་ན་རེ། ཁོ་བོའི་བཟང་ངོ། །ཞེས་ཟེར་རོ། །དེ་དག་གིས་སྨྲས་པ། ཇི་ལྟར་ཤེས། དེས་སྨྲས་པ། ལམ་དམའ་བ་ནས་ཤིང་རྟར་ཁལ་འདི་ཙམ་བཞག་སྟེ་ཀརཤ་པ་ཎ་ལྔ་  
བརྒྱ་སྐུགས་སུ་བཙུགས་ལ་གླང་གཉིས་བདའ་བར་བྱའོ། །དེ་དག་གིས་ཡུམ་དམའ་བ་ནས་ཤིང་རྟར་ཁལ་དེ་ཙམ་བཞག་སྟེ་ཀརཤ་པ་ཎ་ལྔ་བརྒྱ་སྐུགས་སུ་བཙུགས་ནས་གླང་དེ་གཉིས་འདེད་དུ་བཅུག་གོ་ཤིང་  
རྟ་སྤྱོད་པ་དེས། དགའ་བྱེད་རུ་འདེལ་སོང་ཞིག་ས་རི་ཁུ་ཡུ་སོང་ཞིག་ཅེས་བདའ་བར་བརྩམས་པ་དང། གླང་དེ་གཉིས་མི་འགུལ་བར་འཁོད་ནས། དེས་གླང་ངོ་གཉིས་ལ་ཁག་པས་གཙག་པར་བརྩམས་པ་  
དང། ཤིང་རྟ་སྤྱོད་པ་གཞན་དག་གིས་སྨྲས་པ། ཁྱོད་ཕམ་གྱི་བ་ལང་མ་གསོད་པར་གླང་འདི་གཉིས་ཐོང་ལ་སྐུགས་འཇོལ་ཅིག། ཅེས་དེ་དག་གིས་དེ་ཀརཤ་པ་ཎ་ལྔ་བརྒྱ་འཇལ་དུ་བཅུག་གོ། ཤིང་རྟ་སྤྱོད་པ་  
དེས་གླང་དེ་གཉིས་ལ་སྤྱོས་ཏེ་ལྕག་མང་པོས་བཞུས་ནས་ཉི་མ་ལ་ཤིང་སྐམ་ལ་བཏགས་ཏེ་བཞག་གོ་ཆོས་ཉིད་ཀྱིས་ན། འཇིག་རྟེན་གནས་པ་ཆགས་ནས་རིང་པོ་མ་ལོན་པའི་ཚེ་ན་དུད་འགྲོ་དག་ཀྱང་མིའི་  
སྐད་སྨྲ་ཤེས་པས་དེ་གཉིས་ཀྱིས་སྨྲས་པ། ཁྱོད་བདག་ཅག་གི་ཕ་མ་དང་འདྲ་བར་འདུག་འདུག་ན། བདག་ཅག་གིས་ཁྱོད་ལ་ཉས་པ་བྱས་སམ། ཅི་ན། ཁྱོད་ཀྱིས་བདག་ཅག་ལྕག་མང་པོས་བཞུས་ཏེ་ཉི་མ་  
ལ་ཤིང་སྐམ་ལ་བཏགས་ཏེ་འཇོག་པར་བྱེད། དེས་སྨྲས་པ། ཁྱེད་གཉིས་ཀྱིས་ནུས་བཞིན་དུ་སྒྱུ་བྱས་ཏེ་ཁོ་བོ་ཀརཤ་པ་ཎ་ལྔ་བརྒྱའི་སྐུགས་འཇལ་དུ་བཅུག་གོ་དེ་གཉིས་ཀྱིས་སྨྲས་པ། ཁྱོད་རང་གི་ལྕེས་  
  
  
༄༅། །ལྐུགས་འཇལ་དུ་བཅུག་གོ་ཇི་ལྟར་གྱུར། བདག་ཅག་གཉིས་ཀྱི་གཅིག་གི་མིང་ནི། དགའ་བྱེད་ཅེས་བྱ། གཅིག་གི་མིང་ནི། ས་རི་ཞེས་བྱ་བ་ན། ཁྱོད་ཅིའི་ཕྱིར་ཁོ་བོ་ཅག་  
གཉིས་ལ་རུ་འདེལ་དང། ཁུ་ཡུ་ཞེས་མིང་མི་སྙན་པར་རྗོད་པར་བྱེད། དེ་ལྟ་མོད་ཀྱ། ད་ལམ་ཆེས་དམའ་བ་ནས་ཤིང་རྟར་ཁལ་དེའི་ཉིས་འགྱུར་བཞག་སྟེ་ཀརཤ་པ་ཎ་དེའི་ཉིས་འགྱུར་སྐུགས་སུ་ཚུགས་ལ་ཁོ་བོ་  
ཅག་གཉིས་དོས་ཤིག་ཅི། ཁྱེད་གཉིས་ཡང་ཁོ་བོ་སྐུགས་འཇལ་དུ་གཞུག་པར་འདོད་དམ། བདག་ཅག་གཉིས་ལ་མིང་མི་སྙན་པ་མ་རྗོད་ཅིག་དང། ཁྱོད་སྐུགས་ནོད་དུ་གཞུག་གོ། དུས་གཞན་ཞིག་ན་ཤིང་  
རྟ་སྤྱོད་པ་དེ་དག་ཡང་ཆང་གྲལ་དུ་ཚོགས་ཏེ་གཏམ་ཟེར་བ་ན་ཤེས་ལྡན་དག། བདག་ཅག་ལས་སུའི་གླང་དག་བཟང་ཞེས་སྨྲས་པ་དང། དེ་ན་གཅིག་ན་རེ། ཁོ་བོའི་བཟང་ངོ། །ཞེས་ཟེར་རོ། །ཡང་གཞན་  
ཞིག་ན་རེ། ཁོ་བོའི་བཟང་ངོ། །ཞེས་ཟེར་རོ། །ཤིང་རྟ་སྤྱོད་པ་དེ་ན་རེ། ཁོ་བོའི་བཟང་ངོ། །ཞེས་ཟེར་རོ། །དེ་དག་གིས་སྨྲས་པ་ཀྱེ་ནང་རྗེ། ཁྱོད་ཡང་བདག་ཉིད་སྐུགས་འཇལ་དུ་གཞུག་པར་འདོད་དམ་  
དེས་སྨྲས་པ། ཁྱེད་ཅག་ལ་ཅི་གནད། ད་ལམ་ཆེས་དམའ་བ་ནས་ཤིང་རྟར་ཁལ་དེ་ཉིས་འགྱུར་བཞག་སྟེ་ཀརཤ་པ་ཎ་སྟོང་སྐུགས་སུ་གཅུགས་ལ་གླང་དག་བདའ་བར་བྱའོ། །དེ་དག་གིས་ལམ་ཆེས་དམའ་བ་  
ནས་ཤིང་རྟར་ཁལ་དེ་ཉིས་འགྱུར་བཞག་སྟེ་ཀརཤ་པ་ཎ་སྟོང་སྐུགས་སུ་བཙུགས་ནས་གླང་དེ་གཉིས་འདེད་དུ་བཅུག་གོ། ཤིང་རྟ་སྤྱོད་པ་དེས་དགའ་བྱེད་སོང་ཞིག། ས་རི་སོང་ཞིག། ཅེས་བདའ་བར་བརྩམས་  
  
  
དེ་གཉིས་ཀྱིས་ཁལ་དེ་མྱུར་བ་མྱུར་བ་ཁོ་ནར་ཐང་ལ་བསྐྱལ་ཏེ་ཤིང་རྟ་སྤྱོད་པ་དེས་སྐུགས་ཀརཤ་པ་ཎ་སྟོང་ཐོབ་པ་དང་ལྷས་ཚིགས་སུ་བཅད་པ་དག་སྨྲས་པ། གང་ཚེ་ཁལ་ནི་ཆེས་ལྕི་ཞིང། གང་ཚེ་ལམ་  
ཡང་ཆེས་དམའ་བ། །དེ་ཚེ་དེ་གཉིས་ཁལ་ཁྱེར་ཞིང། །དེ་ཚེ་ཤིང་རྟ་འདྲེན་པར་བྱེད། །ཡིད་དུ་འོང་བ་བརྗོད་བྱས་ནས། །ཤིན་ཏུ་ལྕི་བའི་ཁལ་ཁྱེར་ཅིང། །དེ་ཡང་རྙེད་དང་ལྡན་གྱུར་ལ་།དེ་གཉིས་ཀྱང་ནི་ཡིད་དགར་གྱུར་  
དེ་བས་ཡིད་འོང་བརྗོད་བྱ་ཞིང། །ཡིད་དུ་མི་འོང་ནམ་ཡང་མིན་།ཡིད་དུ་འོང་བརྗོད་བྱེད་ན། །དགེ་བར་འགྱུར་ཞིང་སྡིག་མེད་ཡིན་།དགེ་སློང་དག། རེ་ཞིག་དུད་འགྲོའི་སྐྱེ་གནས་སུ་སྐྱེས་པའི་སྲོག་ཆགས་དེ་དག་ཀྱང་  
མིས་སྐྱོན་ནས་སྨྲ་བས་ཀུན་ཏུ་སྤྱད་པ་ན་བྱམས་པའི་རྒྱུན་གཅོད་པར་བྱེད་ན། མི་རྣམས་ལྟ་སྨོས་ཀྱང་ཅི་དགོས། དེ་ལྟ་བས་ན། དགེ་སློང་གིས་དགེ་སློང་ལ་མིའི་སྐྱོན་ནས་སྨྲ་བས་ཀུན་ཏུ་སྤྱད་པར་མི་བྱའོ། །དེ་ནས་  
བཅོམ་ལྡན་འདས་ཀྱིས་རྣམ་གྲངས་དུ་མས་རྣམ་པར་སྨད་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག། དེ་ལྟ་བས་ན། ཕན་ཡོན་བཅུ་ཡང་དག་པར་གཟིགས་པས། འདུལ་བ་ལ་ཉན་ཐོས་རྣམས་ཀྱི་བསླབ་  
པའི་གཞི་བཅའ་བར་བྱ་སྟེ་ཞེས་བྱ་བ་ལ་སོགས་པ་སྔ་མ་བཞིན་ནོ། །ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ། མིའི་སྐྱོན་ནས་སྨྲ་ན། ལྟུང་བྱེད་དོ་།མིའི་སྐྱོན་ནས་སྨྲ་ན་  
ཞེས་བྱ་བ་ནི། མིའི་སྐྱོན་ནས་སྨྲ་བའི་བསམ་པས་ངག་དང། ཚིག་དང་ཐ་སྙད་དང། སྐད་དང། བརྗོད་པ་དང། ངེས་པའི་ཚིག་གི་དང། ཚིག་གི་ལམ་དང། ཚིག་གི་སྒྲ་དང། ངག་གི་ལས་དང། ངག་གི་རྣམ་པར་  
  
  
༄༅། །རིག་བྱེད་སྨྲ་ནའོ། །ལྟུང་བྱེད་དོ། །ཞེས་བྱ་བ་ནི་སེམས་ཅན་དམྱལ་བ་དང། དུད་འགྲོ་དང། ཡི་དྭགས་ངན་སོང་དང་ངན་འགྲོ་དང། ལོག་པར་ལྟུང་བ་དག་ཏུ་སྲེག་པར་བྱེད། འཚེད་  
པར་བྱེད། ལྟུང་བར་བྱེད་པའོ། །གཞན་ཡང་ལྟུང་བ་དེ་མ་བཤགས་ཤིང་སོ་སོར་མ་བཤགས་ན། དགེ་བའི་ཆོས་རྣམས་ལ་སྒྲིབ་པར་བྱེད་པ་སྟེ། དེས་ན་ལྟུང་བྱེད་དོ། །ཞེས་གསུངས་སོ། །དེ་ལ་ལྟུང་བར་  
ཇི་ལྟར་འགྱུར་ཞེ་ན། བར་སྡོམ་ལ། རིགས་དང་བཟོ་དང་ལས་དང་ནི། །རྟགས་ནང་ལྟུང་བ་སྡེ་ལྔ་དང། །ཉེ་བའི་ཉོན་མོངས་རྣམས་དང་ནི། །སྤྱི་བོར་བྱེད་པ་ཐ་མ་ཡིན། །དགེ་སློང་གིས་མིའི་སྐྱོན་ནས་སྨྲ་བའི་  
བསམ་པས། བྲམ་ཟེ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲམ་ཟེ་ལས་རབ་ཏུ་བྱུང་བ་ཡིན་ནོ།།  
ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ཉེས་བྱས་སུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། རྒྱལ་རིགས་ལས་རབ་ཏུ་བྱུང་བའི་གན་  
དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྒྱལ་རིགས་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་  
ཀྱང་རུང། མ་གྱུར་ཀྱང་རུང། དགེ་སློང་ལ་ཉེས་བྱས་སུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། རྗེའུ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་  
  
  
བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྗེའུ་རིགས་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་  
བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། དམངས་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་  
ཡོད༑ ཚེ་དང་ལྡན་པ་ནི། དམངས་རིགས་ལས་རབ་ཏུ་བྱུང་བ་ཡིན་ནོ་།ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་  
ནས་སྨྲ་བའི་བསམ་པས། ཐ་ག་པ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཐ་ག་པ་ལས་རབ་ཏུ་བྱུང་བ་  
ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ་།དགེ་སློང་གིས་མིའི་སྐྱོན་ནས་སྨྲ་བའི་བསམ་པས། ཁབ་རིས་མཁན་ལས་རབ་ཏུ་བྱུང་བའི་  
གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་ཁབ་རིས་མཁན་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་  
དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས་བཟང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་ཚེ་དང་ལྡན་པ་ལ་དགེ་  
  
  
༄༅། །སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བཟང་མཁན་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་  
ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། ལྕགས་མགར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་  
ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ལྕགས་མགར་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང་དགེ་སློང་ལ་ལྟུང་བྱེད་དུ་  
འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས་རྡུངས་མགར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད་  
ཚེ་དང་ལྡན་པ་ནི། རྡུངས་མགར་ལས་རབ་ཏུ་བྱུང་བ་ཡིན་ནོ་།ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་  
བའི་བསམ་པས། ཀོ་ལྤགས་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཀོ་ལྤགས་  
མཁན་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས་  
  
  
ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྫ་མཁན་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན་  
དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། འབྲེག་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་  
སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། འབྲེག་མཁན་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང་  
མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། ཤིང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་  
ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཤིང་མཁན་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །  
དགེ་སློང་གིས་མིའི་སྐྱོན་ནས་སྨྲ་བའི་བསམ་པས། སྨྱིག་མ་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་  
ལྡན་པ་ནི། སྨྱིག་མ་མཁན་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་  
  
  
༄༅། །བསམ་པས། བྲན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད་བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲན་ལས་  
རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། བྲམ་ཟེ་ལས་  
རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲམ་ཟེ་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་  
འདི་ལྟ་སྟེ། བྲམ་ཟེའི་སྤྱོད་ཚུལ་དང། སྤྱོད་པ་དང། གཙང་སྦྲ་དང། ཀུན་ཏུ་སྤྱོད་པ་དང། ཐལ་བ་བླང་བ་དང། བྱ་མ་བུམ་བླང་བ་དང། ས་བླང་བ་དང། ལག་སྟངས་དང། ཐོར་ཚུགས་དང། རབ་བསྔགས་བྱ་  
བ་དང། ཀྱེ་ཞེས་བྱ་བ་དང། ངེས་བརྗོད་ཀྱི་རིག་བྱེད་དང་མཆོད་སྦྱིན་གྱི་རིག་བྱེད་དང། སྙན་ཚིག་གི་རིག་བྱེད་དང། སྲིད་སྲུང་གི་རིག་བྱེད་དང། མཆོད་སྦྱིན་བྱེད་པ་དང། མཆོད་སྦྱིན་བྱེད་དུ་འཇུག་པ་  
དང། ཀློག་པ་དང། ཀློག་ཏུ་འཇུག་པ་དང། སྦྱིན་པ་དང། ལེན་པ་དག་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ཉེས་བྱས་སུ་འགྱུར་རོ། །  
དགེ་སློང་གིས་མིའི་སྐྱོན་ནས་སྨྲ་བའི་བསམ་པས། རྒྱལ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་  
  
  
རྒྱལ་རིགས་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། གླང་པོ་ཆེའི་གཉར་ཞོན་པ་དང། རྟ་ལ་ཞོན་པ་དང། ཤིང་རྟའི་ཐབས་དང། རལ་གྲིའི་ཐབས་དང། འཕོང་དང་  
ཕྱིར་བསྣུར་བ་དང། མདུན་དུ་བསྣུར་བ་དང། ལྕགས་ཀྱུས་སྒྱུར་ཐབས་དང། ཞགས་པ་གདབ་པ་དང། མདའ་བོ་ཆེའི་འཕེན་ཐབས་དང། འཛིན་སྟངས་དང། གོམ་སྟབས་དང། ཐོར་ཚུགས་དང། གཅད་  
པ་དང། དྲལ་བ་དང། དབུག་པ་དང། རྒྱང་ནས་ཕོག་པ་དང་སྒྲ་གྲགས་པར་ཕོག་པ་དང། གནད་དུ་ཕོག་པ་དང། མི་འཆོར་བར་ཕོག་པ་དང། ཚབས་ཆེ་བ་དག་བསླབ་པར་བྱའོ། །ཞེས་སྨྲས་ན་དགེ་  
སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང་དགེ་སློང་ལ་ཉེས་བྱས་སུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། རྗེའུ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་  
ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྗེའུ་རིགས་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། ཞིང་རྨོ་བ་དང། བ་ལང་སྲུང་  
བ་དང། ཚོང་བྱ་བ་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས་  
དམངས་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། དམངས་རིགས་ལས་རབ་ཏུ་བྱུང་བ་ཡིན་གྱི་  
  
  
༄༅། །ཚེ་དང་ལྡན་པས་རང་གི་བཟོ་འདི་ལྟ་སྟེ། ཟོར་བ་དང་ཕྲག་རྡང་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་  
འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། ཐག་པ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་  
ལྡན་པ་ནི། ཐ་ག་པ་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། དར་དག་དང། རས་ཡུག་ཆེན་དག་དང་བེའུ་རས་དག་དང། དར་ལ་དག་དང། དུ་གུ་ལ་དག་དང། ཀོ་ཏམ་  
པ་དག་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། ཁབ་རིས་  
མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཁབ་རིས་མཁན་ལས་རབ་ཏུ་བྱུང་བ་ཡིན་གྱི། ཚེ་དང་  
ལྡན་པས་རང་གི་བཟོ་འདི་ལྟ་སྟེ། བེའུ་རས་དང། ཡུག་ཆེན་དང་པར་ཐང་དང། ཁབ་རིས་དང། ཁྲིའུ་ཚེ་དང། གོར་བུ་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་  
གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། བཟང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་  
  
  
བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་བཟང་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། ཞྭ་དང། ཞྭ་སྒྲེ་བོ་དང། བྱིས་པའི་གོས་དང། ཤིང་ང་དཔུང་ཆད་  
དང། དོར་མང་དག་དང། དོར་ཐུང་དག་དང། བཟང་མཁན་གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་  
བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། ལྕགས་མཁར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་  
ག་ལ་ཡོད། ཚེ་དང་ལྡན་པ་ནི། ལྕགས་མཁར་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། ལྷུང་བཟེད་དང། ལྷུང་བཟེད་ཆུང་དུ་དང། ཁབ་དང། གྲི་དག་དང། སེན་གྲི་དག་དང་  
ལྕགས་མཁར་གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་  
སྨྲ་བའི་བསམ་པས། རྡུངས་མགར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྡུངས་མགར་ལས་རབ་  
ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ་འཁར་གཞོང་དག་དང། གཞོང་བུ་དག་དང། ཆ་ལང་དག་དང་སྐོམ་པོར་དང། རིལ་བ་དག་དང། རྡུངས་མགར་གྱི་བཟོ་གཞན་གང་ཡིན་པ་དག་  
  
  
༄༅། །བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས་  
ཀོ་ལྤགས་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཀོ་ལྤགས་མཁན་ལས་རབ་ཏུ་བྱུང་བ་  
ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། ལྷམ་སྒྲོག་གུ་ཅན་དག་དང། ལྷམ་ཡུ་ཆད་དག་དང། མཆིལ་ལྷམ་དག་དང། སྒྲ་དག་དང། དོང་པ་དག་དང། ཀོ་ལྤགས་མཁན་གྱི་བཟོ་གཞན་གང་ཡིན་  
པ་དག་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་སྨྲ་བའི་བསམ་པས་རྫ་མཁན་ལས་  
རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྫ་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་  
རང་གི་བཟོ་འདི་ལྟ་སྟེ། རྫ་མ་དག་དང། བུམ་པ་དག་དང། རིལ་བ་དག་དང། རྫེའུ་དག་དང། ཁམ་ཕོར་དག་དང། རྫ་མཁན་གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་སྨྲས་ན། དགེ་སློང་  
སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། འབྲེག་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་  
  
  
ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། འབྲེག་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། སྐྲ་འབྲེག་པ་དང། སེན་  
མོ་འབྲེག་པ་དང། ཁ་སྤུ་འབྲེག་པ་དང། བྱིན་པ་བཅོས་པ་དང་འབྲེག་མཁན་གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་  
སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། ཤིང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་  
ཚུལ་ག་ལ་ཡོད། ཚེ་དང་ལྡན་པ་ནི། ཤིང་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། ཁྲི་དག་དང། ཁྲིའུ་དག་དང། ཨན་དག་དང། ཨན་ཁྲིའུ་དག་དང། སྒོ་གླེགས་དག་  
དང། ཤིང་མཁན་གྱི་བཟོ་གཞན་གང་ཡིན་པ་དག་བསླབ་པར་བྱའོ་།ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་  
ནས་སྨྲ་བའི་བསམ་པས། སྨྱིག་མ་མཁན་ལས་རབ་ཏུ་བྱུང་བའི་གན་དུ་སོང་སྟ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། སྨྱིག་མ་མཁན་  
ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། སྐོན་བུ་དག་དང། སྤྲོག་མ་དག་དང། གདུགས་དག་དང་བསིལ་ཡབ་དག་དང། དུད་གཟེབ་དག་དང། སྨྱིག་མ་མཁན་གྱི་བཟོ་གཞན་  
  
  
༄༅། །གང་ཡིན་པ་དག་བསླབ་པར་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང་དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་  
བའི་བསམ་པས། བྲན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲན་ལས་རབ་ཏུ་བྱུང་བ་  
ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། བསྐུ་མཉེ་དང། དྲིལ་ཕྱི་དང། ཁྲུས་དང། ཕོ་ཉར་འགྲོ་བ་དང། མངག་པ་དང། བྲན་གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་སྨྲས་ན་  
དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ།། །།འདུལ་བ་རྣམ་པར་འབྱེད་པ། བམ་པོ་སོ་དགུ་པ། དགེ་སློང་གིས་མིའི་སྐྱོན་ནས་སྨྲ་བའི་བསམ་པས་  
བྲམ་ཟེ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲམ་ཟེ་ལས་རབ་ཏུ་བྱུང་བ་ཡིན་གྱི་ཚེ་དང་ལྡན་པས་  
རང་གི་ལས་འདི་ལྟ་སྟེ། བྲམ་ཟེའི་སྤྱོད་ཚུལ་དང། སྤྱོད་པ་དང། གཙང་སྦྲ་དང། ཀུན་ཏུ་སྤྱོད་པ་དང། ཐལ་བ་བླང་བ་དང། བྱ་མ་བུམ་བླང་བ་དང། ས་བླང་བ་དང། ལག་སྟངས་དང། ཐོར་ཚུགས་དང། རབ་  
བསྔགས་བྱ་བ་དང། ཀྱེ་ཞེས་བྱ་བ་དང། ངེས་བརྗོད་ཀྱི་རིག་བྱེད་དང། མཆོད་སྦྱིན་གྱི་རིག་བྱེད་དང། སྙན་ཚིག་གི་རིག་བྱེད་དང། སྲིད་སྲུང་གི་རིག་བྱེད་དང། མཆོད་སྦྱིན་བྱེད་པ་དང་མཆོད་སྦྱིན་བྱེད་དུ་འཇུག་  
  
  
ཀློག་པ་དང་ཀློག་ཏུ་འཇུག་པ་དང། སྦྱིན་པ་དང་ལེན་པ་དང། བྲམ་ཟེའི་ལས་གཞན་གང་ཡིན་པ་དག་ཀྱང་བྱའོ་།ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ཉེས་  
བྱས་སུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། རྒྱལ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་  
ཡོད། ཚེ་དང་ལྡན་པ་ནི། རྒྱལ་རིགས་ལས་རབ་ཏུ་བྱུང་བ་ཡིན་གྱི་ཚེ་དང་ལྡན་པས་རང་གི་ལས་འདི་ལྟ་སྟེ། གླང་པོ་ཆེའི་གཉར་ཞོན་པ་དང། རྟ་ལ་ཞོན་པ་དང། ཤིང་རྟའི་ཐབས་དང། རལ་གྲིའི་ཐབས་དང་  
འཕོང་དང་ཕྱིར་བསྣུར་བ་དང། མདུན་དུ་བསྣུར་བ་དང། ལྕགས་ཀྱུའི་སྒྱུར་ཐབས་དང། ཞགས་པ་གདབ་པ་དང། མདའ་བོ་ཆེ་འཕེན་ཐབས་དང། འཛིན་སྟངས་དང། གོམ་སྟངས་དང། ཐོར་ཚུགས་དང་གཅད་  
པ་དང། དྲལ་བ་དང། དབུག་པ་དང། རྒྱང་ནས་ཕོག་པ་དང་སྒྲ་གྲག་པར་ཕོག་པ་དང། གནད་དུ་ཕོག་པ་དང། མི་འཚོར་བར་ཕོག་པ་དང། ཚབས་ཆེ་བ་དང། རྒྱ་ལ་རིགས་ཀྱི་ལས་གཞན་གང་ཡིན་པ་དག་ཀྱང་  
བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ཉེས་བྱས་སུ་འགྱུར་རོ་།དགེ་སློང་གིས་མིའི་སྐྱོན་ནས་སྨྲ་བའི་བསམ་པས། རྗེའུ་རིགས་ལས་རབ་ཏུ་བྱུང་  
བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་རྗེའུ་རིགས་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་ལས་  
  
  
༄༅། །འདི་ལྟ་སྟེ། ཞིང་རྨོ་བ་དང། བ་ལང་སྲུང་བ་དང་ཚོང་བྱ་བ་དང། རྗེའུ་རིགས་ཀྱི་ལས་གཞན་གང་ཡིན་པ་དག་ཀྱང་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང་  
མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། དམངས་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་  
དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། དམངས་རིགས་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་ལས་འདི་ལྟ་སྟེ། ཟོར་བ་དང། ཕྲག་རྡང་དང་  
དམངས་རིགས་ཀྱི་ལས་གཞན་གང་ཡིན་པ་དག་ཀྱང་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་  
སྨྲ་བའི་བསམ་པས། ཐ་ག་པ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཐག་པ་ལས་རབ་ཏུ་  
བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། ཐག་བཟང་དང་སོན་པ་དང། དྲུ་གུ་དང། སྣས་ལ་སོགས་པས་རང་གི་ལས་བྱའོ་།ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་  
ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། ཁབ་རིས་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་  
  
  
བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཁབ་རིས་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། རྒྱང་ཤིང་དང། སྐུད་པ་དང། ཚོན་དང། ཕུར་པ་དང། སོ་མང་གིས་རང་གི་  
ལས་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། བཟང་མཁན་ལས་རབ་ཏུ་  
བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བཟང་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ་  
ཁབ་དང། སྐུད་པ་དང། གྲི་དང། ཆན་པ་དང། ལྕུག་མོས་རང་གི་ལས་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་  
མིའི་སྐྱོན་ནས་སྨྲ་བའི་བསམ་པས། ལྕགས་མཁར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་ལྕགས་  
མཁར་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ་སྦུད་པ་དང། སྦུད་རུ་དང། ཏི་ཚ་དང། སྐམ་པ་དང། ཐོ་བས་རང་གི་ལས་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་  
གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། རྡུངས་མགར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་  
  
  
༄༅། །ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྡུངས་མགར་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། སྦུད་པ་དང། སྦུད་རུ་དང། ཏི་ཚ་དང། སྐམ་  
པ་དང། ཐོ་བས་རང་གི་ལས་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་  
པས། ཀོ་ལྤགས་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཀོ་ལྤགས་མཁན་ལས་  
རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། རྒྱུས་པ་དང། རྒྱིའུ་དང། འབྲེང་བུ་དང། དྲ་གྲི་དང། སྨྱུང་དང་སྨྱུང་བུས་རང་གི་ལས་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་  
ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། རྫ་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་  
པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྫ་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། འཁོར་ལོ་དང། དབྱིག་གུ་དང། ཐ་གུ་  
དང། འཁོར་ལོའི་རྟེན་མ་དང། གསལ་གྱིས་རང་གི་ལས་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་  
  
  
འབྲེག་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། འབྲེག་  
མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ་སྤུ་གྲི་དང། ཆན་པ་དང། བདར་དང། སྨང་ཚེར་དང། སེན་གྲིས་རང་གི་ལས་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང་  
མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། ཤིང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་  
ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཤིང་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ་སྟེའུ་དང། སྟ་རེ་དང། གཟོང་དང། སོག་ལེ་དང། ཐོ་བས་རང་གི་ལས་བྱའོ། །  
ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། སྨྱིག་མ་མཁན་ལས་རབ་ཏུ་བྱུང་བའི་གན་  
དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། སྨྱིག་མ་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། སྨྱིག་མ་  
དང། གྲི་དང། ཚོན་དང། སྨྱུག་ཐོ་དང། ལྷང་ཚེར་གྱི་རང་གི་ལས་བྱའོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་  
  
  
༄༅། །སྐྱོན་ནས་སྨྲ་བའི་བསམ་པས། བྲན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་  
པ་ནི། བྲན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། བསྐུ་མཉེ་དང། དྲིལ་ཕྱི་དང། ཁྲུས་དང། ཕོ་ཉར་འགྲོ་བ་དང། མངག་པས་རང་གི་ལས་བྱའོ། །ཞེས་སྨྲས་ན། དགེ་སློང་སྤ་  
གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། དགེ་སློང་གི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་  
ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེ་ཚུལ་ག་ལ་ཡོད། ཚེ་དང་ལྡན་པ་ནི། འཐེང་པོ་དང། སྨད་འཆལ་དང། ཞར་བ་དང། ལག་སོར་རྡུམ་པོ་དང། སྒུར་པོ་དང། མིའུ་ཐུང་དང། ལྦ་བ་ཅན་དང་  
གླེན་པ་དང། ལྐུག་པ་དང། གྲུམ་པོ་དང། འོན་པ་དང། རྟེན་འཕྱེ་དང། རྐང་བམ་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང་དགེ་སློང་ལ་ལྟུང་  
བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། དགེ་སློང་གི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་  
ནི། མཛེ་ཅན་དང། འབྲུམ་བུ་ཕྲ་མོ་ཅན་དང། ངལ་སྐྱེན་པ་ཅན་དང། ཤུ་བ་ཅན་དང། གཡན་པ་ཅན་དང། ཁྱི་རྡོ་ཅན་དང། གློག་པ་ཅན་དང། རྐང་ཤུ་ཅན་དང། སྐྱིགས་བུ་ཅན་དང། སྐྱུག་བྲོ་ཅན་དང་  
  
  
རིམས་ཅན་དང། རིམས་དྲག་པོ་ཅན་དང་ལུད་པ་ཅན་དང། དབུགས་མི་བདེ་བ་ཅན་དང། སྐེམ་ནད་ཅན་དང་བརྗེད་བྱེད་ཅན་དང། བཀྲེས་པ་ཅན་དང། སྐྱ་རྦབ་ཅན་དང། ཚིལ་པོ་ཆེ་དང། སྐྲན་  
ཅན་དང། ཁྲག་ནད་ཅན་དང། མཁྲིས་ནད་ཅན་དང། མཚན་པར་རྡོལ་བ་ལས་རབ་ཏུ་བྱུང་བ་ཡིན་ནོ། །ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་  
རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། དགེ་སློང་གི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་ཕམ་པར་  
འགྱུར་བ་དང། དགེ་འདུན་ལྷག་མ་དང། ལྟུང་བྱེད་དང། སོ་སོར་བཤགས་པར་བྱ་བ་དང། ཉེས་བྱས་ཀྱི་ལྟུང་བ་བྱུང་བ་ཡིན་ནོ་།ཞེས་སྨྲས་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་  
རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་བསམ་པས། དགེ་སློང་གི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་  
ཡོད། ཚེ་དང་ལྡན་པ་ནི། ཁྲོ་བ་དང། འཁོན་དུ་འཛིན་པ་དང་འཆབ་པ་དང། དངན་དུས་ཅན་དང། ཕྲག་དོག་ཅན་དང། སེར་སྣ་ཅན་དང། གཡོན་ཅན་དང། སྒྱུ་ཅན་དང། ངོ་ཚ་མེད་པ་དང་ཁྲེལ་མེད་པ་  
དག། སྡིག་པ་འདོད་པ་དང། ལོག་པར་ལྟ་བ་ཡིན་ནོ། །ཞེས་སྨྲས་ན་དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །དགེ་སློང་གིས་མིའི་སྐྱོན་ནས་སྨྲ་བའི་  
  
  
༄༅། །བསམ་པས། དགེ་སློང་གི་གན་དུ་སོང་སྟེ་འདི་སྐད་ཅེས་ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རོ་ལྟ་བུ་ཡིན་ནོ། །ཞེས་བྱ་བ་  
ལ་སོགས་པའི་སྤྱོ་བ་དག་གིས་སྤྱོ་བར་བྱེད་ན། དགེ་སློང་སྤ་གོང་བ་ཉིད་དུ་གྱུར་ཀྱང་རུང། མ་གྱུར་ཀྱང་རུང། དགེ་སློང་ལ་ལྟུང་བྱེད་དུ་འགྱུར་རོ། །གལ་ཏེ་མིང་དེ་ལྟ་བུ་མང་པོ་དག་ཡོད་པར་གྱུར་ན། དེ་  
ལ་ལན་གདབ་པར་སྨྲ་བ་སངས་རྒྱས་སྐྱོང་གང་ཡིན་ཞེས་ཟེར་བ་ལ། བྲམ་ཟེ་ལས་རབ་ཏུ་བྱུང་བ་གང་ཡིན་པ་དེའོ། །ཞེས་བྱ་བ་ལ་སོགས་པ་སྔ་མ་ལྟ་བུ་དག་བརྗོད་པ་ལ་ལྟུང་བ་མེད་དོ། །ལས་དང་པོ་པ་དང་  
སྨྱོས་པ་དང། སེམས་འཁྲུགས་པ་དང། ཚོར་བ་དག་གིས་ཉེན་པ་ལ་ལྟུང་བ་མེད་དོ། །མིའི་སྐྱོན་ནས་སྨྲ་བའི་ལྟུང་བྱེད་དེ། གཉིས་པ་རྫོགས་སོ།། །།སངས་རྒྱས་བཅོམ་ལྡན་འདས་མཉན་  
ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་ན་དགེ་སློང་དྲུག་སྡེ་དག་དགེ་སློང་རྣམས་ལ་ཕྲ་མས་ཀུན་ཏུ་སྤྱོད་པར་བྱེད་དེ། ཕྲ་མས་ཀུན་ཏུ་སྤྱོད་པ་ན་དགེ་  
སློང་དག་སྤ་གོང་བ་དང། གཟེངས་དམས་པ་དང། ཞུམ་པར་གྱུར་ནས་ལུང་མནོད་པ་དང། ཀློག་པ་དང། ཁ་ཏོན་དང། རྣལ་འབྱོར་དང། ཡིད་ལ་བྱ་བ་དང། ནང་གི་སེམས་ཀྱི་ཞི་གནས་ཀྱང་གཏོང་བར་  
བྱེད། འདི་ལྟར་དུས་ཡུན་རིང་པོ་ནས་ཉེ་བར་བསགས་པ། ཆོས་དང་ལྡན་པའི་གཅུགས་པའི་རྒྱུན་ཡད་གཅོད་པར་བྱེད་ནས། དགེ་སློང་དོན་ཉུང་ངུ་དག། ཅིའི་ཕྱིར་དགེ་སློང་དག་དགེ་སློང་རྣམས་ལ་ཕྲ་  
  
  
འཕྱར་ཀ་གཏོང་བར་བྱེད། ཁ་ཟེར་བར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །དེ་ནས་བཅོམ་ལྡན་འདས་ཀྱིས་བྱུང་བ་འདི་  
དང། གླེང་གཞི་འདི་དང། སྐབས་འདི་ལ་དགེ་སློང་གི་དགེ་འདུན་བསྡུ་བ་མཛད་དོ། །ཞེས་བྱ་བ་ལ་སོགས་པ་སྔ་མ་བཞིན་ནོ་།སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པར་མཛད་པ་  
སྟེ་ཞེས་བྱ་བ་ལ་སོགས་པ་ཡང་སྔ་མ་བཞིན་ཏེ། སངས་རྒྱས་བཅོམ་ལྡན་འདས་ཀྱིས་དགེ་སློང་དྲུག་སྡེ་དག་ལ་རྨས་པ། དགེ་སློང་དག། ཁྱེད་དགེ་སློང་རྣམས་ལ་ཕྲ་མས་ཀུན་ཏུ་སྤྱོད་པ་བདེན་ནམ་བཙུན་  
པ། མད་དོ། །སངས་རྒྱས་བཅོམ་ལྡན་འདས་ཀྱིས་དགེ་སྦྱོང་གི་ཚུལ་མ་ཡིན་པ། རྗེས་སུ་མཐུན་པ་མ་ཡིན་པ། རུང་བ་མ་ཡིན་པ། ཚུལ་དང་མཐུན་པ་མ་ཡིན་པ་དེ་ནི། རབ་ཏུ་བྱུང་བས་བྱ་བ་མ་ཡིན་ནོ་།ཞེས་  
རྣམ་པར་སྨད་པར་མཛད་དོ། །དགེ་སློང་དག། སྔོན་བྱུང་བ། འདས་པའི་དུས་ན་ནགས་ཚལ་ཞིག་ན་སེང་གེ་མོ་སྦྲུམ་མ་ཞིག་འདུག་སྟེ་སེང་གེ་མོ་རྣམས་ཀྱི་ཀུན་ཏུ་སྤྱོད་པ་ནི། གང་གི་ཚེ་འབྲང་པའི་དུས་ལ་  
བབ་པ་དེའི་ཚེ་ན་ཤའི་ཚོགས་བྱས་ཏེ་འབྲང་བར་བྱེད་པས། སེང་གེ་མོ་དེ། བ་ལང་གི་ཚོགས་ཆེན་པོ་ཞིག་གི་ཕྱི་བཞིན་དུ་རྗེས་སུ་སོང་བ་དང། བ་འབྲངས་ནས་རིང་པོ་མ་ལོན་པ་བེའུ་རྗེས་སུ་སྐྱོང་བར་བྱེད་  
པ་ཞིག་ཁྱུའི་ཕྱི་བཞིན་འབྲང་ཞིང་འགྲོ་བ་དེ། སེང་གེ་མོ་དེས་བསད་ནས་ཤ་ཁྱེར་ཏེ་རང་གི་ཚང་དུ་སོང་ངོ། །བེའུ་དེ་ཡང་མའི་ནུ་མ་འཐུང་འདོད་པས་དེའི་ཕྱི་བཞིན་ཕྱི་བཞིན་དུ་སོང་བ་དང། སེང་གེ་མོས་བསམ་པ། བེའུ་  
  
  
༄༅། །འདི་ཡང་གསད་པར་བྱའོ། །སྙམ་ན་ཡང་བསམ་པ། གལ་ཏེ་བདག་གིས་བུ་འབྲངས་པར་གྱུར་ན། འདི་དེའི་ཆུང་པོ་གྲོགས་སུ་འགྱུར་གྱི། མི་གསད་དོ་སྙམ་མོ། །སེང་གེ་མོ་དེ་  
འབྲངས་ནས་དེ་ལས་ཕྲུ་གུ་ཕོ་ཞིག་བྱུང་བ་དང། སེང་གེ་མོ་དེས་རང་གི་ཕྲུ་གུ་དང། བེའུ་དེ་གཉིས་ཀ་ནུ་མ་བསྣུན་པར་བརྩམས་ནས་ཇི་ཙམ་དུས་གཞན་ཞིག་ན་དེ་གཉི་ག་ཆེན་པོར་གྱུར་ཏོ། །དུས་གཞན་ཞིག་  
ན་སེང་གེ་དེ་ན་བར་གྱུར་ནས་འཆི་བའི་དུས་ཀྱི་ཚེ་སྨྲས་པ། བུ་གཉིས། ཁྱེད་གཉིས་ནུ་མ་གཅིག་ལ་ནུ་ནུ་བའི་སྤུན་ཡིན་ལ། ཕྲ་མ་ཅན་སྣོད་འབྱེད་པ་དག་གིས་འཇིག་རྟེན་གང་བར་འཁོད་ཀྱི། ཁོ་མོ་འདས་པའི་  
འོག་ཏུ་ཁྱེད་གཉིས་ཀྱིས་འགའ་ཡང་མཉན་པར་མི་བྱའོ། །ཞེས་སྨྲས་ནས། བསགས་པ་ཀུན་གྱི་མཐའ་འཛད་ཅིང། མཐོན་པོ་རྣམས་ཀྱི་མཐའ་ལྟུང་འགྱུར། །འཕྲད་པའི་མཐའ་ནི་འབྲལ་བ་སྟེ། །གསོན་པའི་མཐའ་  
ནི་འཆི་བ་ཡིན། །ཞེས་བྱ་བ་ཡིན་པས་དུས་ཀྱི་ཆོས་དང་ལྡན་པར་གྱུར་ཏོ། །སེང་གེ་དེ་རི་དྭགས་དམ་པ་དམ་པ་དག་བསད་ནས་ཤ་དམ་པ་དམ་པ་དག་ཟ་ཞིང་ཁྲག་མང་པོ་དག་འཐུང་བས་ཆེན་པོར་གྱུར་ཏོ། །ཁྱུ་  
མཆོག་དེ་ཡང་སེང་གེས་བསྲུངས་པའི་རྩྭ་བཟང་པོ་དག་ཟ་ཞིང་ཆུ་གཙང་མ་དག་འཐུང་བས་ཆེན་པོར་གྱུར་ཏོ། །རི་དྭགས་ཀྱི་རྒྱལ་པོ་སེང་གེ་དེ་ལ་ཝ་རྒན་པོ་རབ་ཏུ་བརྐམ་པ། ལྷག་མ་ཟ་བ་ཞིག་འཁོར་ཞིང། ཕྱི་  
བཞིན་ཕྱི་བཞིན་རྗེས་སུ་འབྲང་ནས་སེང་གེ་དེས་རི་དྭགས་དམ་པ་དམ་པ་དག་བསད་ནས་ཤ་དམ་པ་དག་ཟོས་ཤིང། ཁྲག་དམ་པ་དག་འཐུངས་ནས། བག་ཚ་བ་མེད་པར་དེ་ན་འདུག་པས། ཕྱོགས་དེར་གཅན་  
  
  
ཝ་རྒན་པོ་དེ་སེང་གེ་དེས་རི་དྭགས་དམ་པ་དག་བསད་ནས་ཤ་དམ་པ་དག་ཟོས་ཤིང་ཁྲག་དམ་པ་འཐུངས་པའི་ཤའི་ལྷག་མ་དང། ཁྲག་གི་ལྷག་མ་དག་ཟ་ཞིང་  
འཐུང་བས། པགས་པ་དང། ཤ་དང། ཁྲག་རྒྱས་པར་གྱུར་ཏོ། །ཇི་ཙམ་དུས་གཞན་ཞིག་ན་སེང་གེ་དེ་རི་དྭགས་དམ་པ་དམ་པ་དག་བསད་ནས་ཤ་དམ་པ་དག་ཟོས་ཤིང་ཁྲག་དམ་པ་དག་འཐུངས་ནས་མྱུར་  
བ་མྱུར་བར་ཁོ་ནར་ཚང་དུ་སོང་སྟེ་ཁྱུ་མཆོག་དེ་དང་ལྷན་ཅིག་རྩེ་ཞིང་འདུག་པར་བྱེད་ནས། ཤའི་ལྷག་མ་དེ་དག་ཀྱང་གཅན་གཟན་ཕྲ་མོ་གཞན་དག་གིས་ཟོས་ནས་ཝ་རྒན་པོ་དེས་བསམ་པ། སེང་གེ་འདི་གང་  
དུ་འགྲོ་བ་ཇེ་བལྟ་བར་བྱའོ། །སྙམ་ནས། དེ་དེའི་ཕྱི་བཞིན་ཕྱི་བཞིན་དུ་སོང་བ་དང། ཇི་ཙམ་ན་ཁྱུ་མཆོག་དང་ལྷན་ཅིག་རྩེ་ཞིང་འདུག་པ་མཐོང་ནས། དེས་བསམ་པ། ཁྱུ་མཆོག་འདི། བདག་གི་ལྟོའི་དགྲར་གྱུར་པ་  
ཡིན་གྱི། བདག་གི་འདི་གཉིས་དབྱེ་བར་བྱའོ། །སྙམ་ནས་ཝ་རྒན་པོ་དེས་ཁྱུ་མཆོག་དེའི་མདུན་དུ་རྣ་བ་ཕབ་སྟེ་འདུག་པ་དང། ཁྱུ་མཆོག་གིས་སྨྲས་པ། ཞང་པོ། རླུང་ཚ་བ་དག་མི་ལྡང་ངམ། ཝས་སྨྲས་པ་  
ཚ་བོ། རླུང་རབ་ཏུ་འབར་བ་དག་ལྡང་ངོ། །ཅི་ཉེས། སེང་གེ་འདི་ན་རེ། ཁོ་བོའི་ཤ་ཚོགས་རྒྱུ་ཁྱུ་མཆོག་དེ་གར་སོང། གང་གི་ཚེ་ཁོ་བོས་ཤ་གཞན་མ་རྙེད་པ་དེའི་ཚེ་ཁོ་བོས་ཁྱུ་མཆོག་འདི་བཟའ་བར་བྱའོ། །ཞེས་  
ཟེར་རོ། །ཁྱུ་མཆོག་གིས་སྨྲས་པ། ཞང་པོ། ཁོ་བོ་ཅག་གཉིས་ལ་མས་འཆི་ཁར། བུ་གཉིས། ཁྱེད་ནུ་མ་གཅིག་ལ་ནུ་ནུ་བའི་སྤུན་ཡིན་ལ། ཕྲ་མ་ཅན་སྣོད་འབྱེད་པ་དག་གིས་འཇིག་རྟེན་གང་བར་འཁོད་ཀྱི། ཁོ་  
  
  
༄༅། །མོ་འདས་པའི་འོག་ཏུ་ཁྱེད་གཉིས་འགའ་ཡང་མཉན་པར་མི་བྱའོ། །ཞེས་ཁ་ཆེམས་བཞག་གི་ཁྱོད་དེ་སྐད་མ་ཟེར་ཅིག་ཝས་སྨྲས་པ། ཚ་བོ། ཁྱོད་ད་ཁོ་བོ་ཕན་པར་འདོད་པའི་ཚིག་མི་  
ཉན་ན། ཆུད་ཟོས་པར་འོང་ངོ། །ཁྱུ་མཆོག་གིས་སྨྲས་པ། ཞང་པོ། གོ་རིམ་ཇི་ལྟར་འོང་བར་འགྱུར། ཝས་སྨྲས་པ། ཚ་བོ། སེང་གེ་འདི་ཚང་ནས་བྱུང་ནས་བྱ་སྨྱངས་བྱེད་པར་འགྱུར་ལ། བྱ་སྨྱངས་བྱས་ནས་  
གླལ་བར་འགྱུར་ཞིང། གླལ་ནས་ཕྱོགས་བཞིར་རྣམ་པར་བལྟ་བར་འགྱུར། ཕྱོགས་བཞིར་རྣམ་པར་བལྟས་ནས་སེང་གེའི་སྐད་ཐང་གསུམ་ཕྱུང་སྟེ་ཁྱོད་ཀྱི་མདུན་དུ་འོང་བར་འགྱུར་བ་ན། ཁྱོད་ཀྱིས་བདག་  
འདིས་གསད་དོ། །སྙམ་དུ་ཤེས་པར་གྱིས་ཤིག་ཝ་དེ། དེའི་འོག་ཏུ་སེང་གེའི་མདུན་དུ་རྣ་བ་ཕབ་སྟེ་འདུག་པ་དང། སེང་གེས་སྨྲས་པ། ཞང་པོ། རླུང་ཚ་བ་དག་མི་ལྡང་ངམ། ཝས་སྨྲས་པ། ཚ་བོ། རླུང་  
རབ་ཏུ་འབར་བ་དག་ལྡང་ངོ། །ཅི་ཉེས། ཁྱུ་མཆོག་འདི་ན་རེ། ཁོ་བོ་རྩྭའི་སེང་གེ་གར་སོང། འདིའི་མས་ཁོ་བོའི་མ་བསད་ཀྱི་འདིའི་ལྟོ་ངེས་པར་དྲལ་བར་བྱའོ། །ཞེས་ཟེར་རོ། །སེང་གེས་སྨྲས་པ། ཞང་  
པོ༑ ཁོ་བོ་ཅག་གཉིས་ལ་མས་འཆི་ཁར། བུ་གཉིས། ཁྱོད་གཉིས་ནུ་མ་གཅིག་ལ་ནུ་ནུ་བའི་སྤུན་ཡིན་ལ། ཕྲ་མ་ཅན་སྣོད་འབྱེད་པ་དག་གིས་འཇིག་རྟེན་གང་བར་འཁོད་ཀྱི། ཁོ་མོ་འདས་པའི་འོག་ཏུ་  
ཁྱེད་ཅག་གཉིས་ཀྱིས་འགའ་ཡང་མཉན་པར་མི་བྱའོ། །ཞེས་ཁ་ཆེམས་བཞག་གི། ཁྱོད་དེ་སྐད་མ་ཟེར་ཅིག་ཝས་སྨྲས་པ། ཚ་བོ་ཁྱོད་ད་ཁོ་བོ་ཕན་པར་འདོད་པའི་ཚིག་མི་ཉན་ན། ཆུད་ཟོས་  
  
  
།སེང་གེས་སྨྲས་པ། ཞང་པོ། གོ་རིམས་ཇི་ལྟར་འོང་བར་འགྱུར། ཝས་སྨྲས་པ། ཚ་བོ། ཁྱུ་མཆོག་འདི་ལྷས་ནས་བྱུང་ནས་བྱ་སྨྱངས་བྱེད་པར་འགྱུར་ལ། བྱ་སྨྱངས་བྱས་ནས་འབུ་སྒྲ་འབྱིན་པར་འགྱུར་  
ཞིང། འབུ་སྒྲ་ཕྱུང་ནས་ཕུག་ཐྲིག་བྱེད་པར་འགྱུར། ཕུག་ཐྲིག་བྱས་ནས་རྔམ་པ་བྱས་ཏེ་ཁྱོད་ཀྱི་མདུན་དུ་འོང་བར་འགྱུར་པ་ན་ཁྱོད་ཀྱིས་བདག་འདིས་གསད་དོ། །སྙམ་དུ་ཤེས་པར་གྱིས་ཤིག་དེ་གཉིས་རང་  
བཞིན་གྱིས་རྟག་ཏུ་དེ་ལྟར་བྱེད་མོད་ཀྱི། ལན་འགའ་ཡང་ཕན་ཚུན་མཚན་མར་མ་བཟུང་ངོ། །དེ་ནས་དུས་གཞན་ཞིག་ན་རི་དྭགས་ཀྱི་རྒྱལ་པོ་སེང་གེ་དེ་ཚང་ནས་བྱུང་ནས་བྱ་སྨྱངས་བྱས་ཏེ་གླལ་ནས་ཕྱོགས་བཞིར་  
རྣམ་པར་བལྟས་ཏེ། སེང་གེའི་སྐད་ཐང་གསུམ་ཕྱུང་ནས་ཁྱུ་མཆོག་གི་མདུན་དུ་སོང་ངོ། །ཁྱུ་མཆོག་དེ་ཡང་ལྷས་ནས་བྱུང་ནས་བྱ་སྨྱངས་བྱས་ཏེ། འབུ་སྒྲ་ཕྱུང་ནས་ཕུག་ཐྲིག་བྱས་ཏེ་རྔམ་པ་བྱས་ནས་སེང་གེའི་  
མདུན་དུ་སོང་ངོ། །དེ་གཉིས་རང་བཞིན་གྱིས་རྟག་ཏུ་དེ་ལྟར་བྱེད་མོད་ཀྱི། ལན་འགའ་ཡང་མཚན་མར་མ་བཟུང་སྟེ། གང་གི་ཚེ་རྒྱུད་ལ་དབྱེན་གྱི་ས་བོན་བཏབ་པ་དེའི་ཚེ་ན་མཚན་མར་བཟུང་བས། ཁྱུ་མཆོག་གིས་ཀྱང་  
བདག་འདིས་གསད་དོ། །སྙམ་དུ་བསམ་ལ། སེང་གེས་ཀྱང་བདག་འདིས་གསད་དོ། །སྙམ་དུ་བསམ་ནས། སེང་གེས་ཁྱུ་མཆོག་གི་བྲང་ལ་སྡེར་མོ་བཏབ་པ་དང། ཁྱུ་མཆོག་གིས་ཀྱང་རྭས་སེང་གེའི་ལྟོ་དྲལ་ནས་  
དེ་གཉིས་ཀ་དུས་ལ་བབ་པ་དང། ལྷས་ཚིགས་སུ་བཅད་པ་སྨྲས་པ་བཟང་པོ་དག་ལ་ལྟ་བའི་མིས། །སྐྱེ་བོ་ངན་པ་བསྟེན་མི་བྱ་།སེང་གེ་ཁྱུ་མཆོག་མཛའ་བ་ལ། །ཝ་ཡིས་ཐ་དད་ཕྱེ་ལ་ལྟོས་།དགེ་སློང་དག་རེ་  
  
  
༄༅། །ཞིག་དུད་འགྲོའི་སྐྱེ་གནས་སུ་སྐྱེས་པའི་སྲོག་ཆགས་དེ་དག་ཀྱང་ཕྲ་མས་ཀུན་ནས་སྤྱོད་པ་ན་གསོད་པར་སེམས་ན། མི་རྣམས་ལྟ་སྨོས་ཀྱང་ཅི་དགོས། དགེ་སློང་དག་དེ་ལྟ་བས་ན། དགེ་  
སློང་གིས་དགེ་སློང་ལ་ཕྲ་མས་ཀུན་ཏུ་སྤྱད་པར་མི་བྱའོ། །དགེ་སློང་གིས་དགེ་སློང་ལ་ཕྲ་མས་ཀུན་ཏུ་སྤྱོད་པར་བྱེད་ན། འགལ་ཚབས་ཅན་དུ་འགྱུར་རོ། །དགེ་སློང་དག་སྔོན་བྱུང་འདས་པའི་དུས་ན། ནགས་  
ཚལ་ཞིག་ན་སེང་གེ་མོ་ཕྲུ་གུ་དང་བཅས་པ་ཞིག་དང། སྟག་མོ་ཕྲུ་གུ་དང་བཅས་པ་ཞིག་འདུག་སྟེ། སེང་གེ་མོ་སྤྱོད་ཡུལ་དུ་སོང་བ་དང། དེའི་ཕྲུ་གུ་དེ་འཁྱམས་པ་ན་སྟག་མོའི་གན་དུ་སོང་ནས་སྟག་མོས་དེ་མཐོང་  
ནས་བསམ་པ། འདི་གསད་པར་བྱའོ། །སྙམ་ནས་ཡང་བསམ་པ། འདི་བདག་གི་བུའི་ཆུང་པོ་གྲོགས་སུ་འགྱུར་གྱི། མི་གསད་དོ། །སྙམ་ནས་དེས་དེ་ནུ་མ་བསྣུན་པར་བརྩམས་སོ། །སེང་གེ་མོ་དེས་ཀྱང་སྤྱོད་  
ཡུལ་རྒྱུས་ཏེ་ཕྱིར་འོངས་པ་དང། ཇི་ཙམ་ན་ཕྲུ་གུ་མི་སྣང་ནས་དེས་དེ་བཙལ་བར་བརྩམས་པ་དང། དེས་ཕྲུ་གུ་སྟག་མོས་བསྣུན་པ་མཐོང་ངོ། །སྟག་མོ་དེས་ཀྱང་སེང་གེ་མོ་དེ་མཐོང་ནས་སྐྲག་སྟེ་འབྲོས་  
པར་བརྩམས་པ་དང། སེང་གེ་མོ་དེས་སྟག་མོ་ལ་སྨྲས་པ། ནུ་མོ་མ་འབྲོས་ཤིག་དང་ལྷན་ཅིག་འཁོད་པར་བྱ་སྟེ། འདི་ལྟར། ཁོ་མོ་སྤྱོད་ཡུལ་དུ་སོང་བ་ན། ཁྱོད་ཀྱིས་ཁོ་མོའི་ཕྲུ་གུ་ལ་མཁོ་བ་བསྟབས་  
པས༑ གལ་ཏེ་སྤྱོད་ཡུལ་དུ་འགྲོ་བར་གྱུར་ན། ཁོ་མོས་ཀྱང་ཁྱོད་ཀྱི་ཕྲུ་གུ་ལ་མཁོ་བ་བསྟབ་པར་བྱའོ། །དེ་གཉིས་ལྷན་ཅིག་འཁོད་པར་བརྩམས་ནས་དེ་གཉིས་ཀྱིས། སེང་གེའི་ཕྲུ་གུའི་མིང་ནི། མཆེ་  
  
  
སྟག་གི་ཕྲུ་གུའི་མིང་ནི། དཔུང་བཟང་ཞེས་བྱ་བར་བཏགས་ནས་དེ་གཉིས་དུས་གཞན་ཞིག་ན་ཆེན་པོར་གྱུར་ཏོ། །དུས་གཞན་ཞིག་ན་སེང་གེ་མོ་དང་སྟག་མོ་གཉིས་ན་བར་གྱུར་ནས་  
དེ་གཉིས་འཆི་བའི་དུས་ཀྱི་ཚེ་བུ་གཉིས་ལ་སྨྲས་པ། བུ་གཉིས་ཁྱེད་གཉིས་ནུ་མ་གཅིག་ལ་ནུ་ནུ་བའི་སྤུན་ཡིན་ལ། ཕྲ་མ་ཅན་སྣོད་འབྱེད་པ་དག་གིས་འཇིག་རྟེན་གང་བར་འཁོད་ཀྱི། ཁོ་མོ་ཅག་གཉིས་འདས་པའི་  
འོག་ཏུ་ཁྱེད་གཉིས་ཀྱིས་འགའ་ཡང་མཉན་པར་མི་བྱའོ། །ཞེས་སྨྲས་ནས། བསགས་པ་ཀུན་གྱིས་མཐའ་འཛད་ཅིང། །མཐོན་པོ་རྣམས་ཀྱི་མཐའ་ལྟུང་འགྱུར། །འཕྲད་པའི་མཐའ་ནི་འབྲལ་བ་སྟེ། །གསོན་  
པོའི་མཐའ་ནི་འཆི་བ་ཡིན། །ཞེས་བྱ་བ་ཡིན་པས་དུས་ཀྱི་ཆོས་དང་ལྡན་པར་གྱུར་ཏོ། །སེང་གེ་ནི། རི་དྭགས་དམ་པ་དམ་པ་དག་བསད་ནས་ཤ་དམ་པ་དག་ཟ་བར་བྱེད། ཁྲག་དམ་པ་དག་འཐུང་བར་བྱེད་ཅིང། དེ་  
ཤ་དམ་པ་དག་ཟོས་ཤིང་ཁྲག་དམ་པ་དག་འཐུངས་ནས་མྱུར་བ་མྱུར་བ་ཁོ་ནར་ཚང་དུ་འགྲོ་བར་བྱེད་དོ། །སྟག་ནི། སྤྱོད་ཡུལ་དུ་སོང་ནས་ཚེགས་ཆེན་པོས་རི་དྭགས་དག་བསད་དེ། ཤ་དང་ཁྲག་ཟོས་ཤིང་  
འཐུངས་ནས་ཡུན་རིང་པོས་ཕྱིར་འོང་ངོ། །དུས་གཞན་ཞིག་ན་སྟག་གི་ལྷག་རོལ་དག་སྦས་ནས་དེས་དེ་ཟོས་ཏེ་མྱུར་དུ་ཕྱིར་འོངས་པ་དང། སེང་གེས་སྟག་ལ་སྨྲས་པ། ཁྱོད་སྔོན་ཆད་ནི། ཡུན་རིང་ཞིག་གིས་ཕྱིར་  
འོང་ན། དེང་མྱུར་དུ་ཕྱིར་འོངས་པ་འདི་ལ་རྒྱུ་ཅི་ཡོད། སྟག་གིས་སྨྲས་པ། ཁོ་བོས། ལྷག་རོལ་སྦས་པར་གྱུར་པ་དེ་ཟོས་ཏེ་ཕྱིར་འོངས་སོ། །སེང་གེས་སྨྲས་པ། ཁྱོད་ལྷག་རོལ་སྦེད་དམ། སྟག་གིས་སྨྲས་པ། སྦེད་  
  
  
༄༅། །དོ༑ ༑སེང་གེས་སྨྲས་པ། ཁོ་བོ་ནི། རི་དྭགས་དམ་པ་དམ་པ་དག་བསད་ནས་ཤ་དམ་པ་ཟོས་ཤིང་ཁྲག་དམ་པ་འཐུངས་ནས་ལྟོས་པ་མེད་པར་འགྲོའོ། །སྟག་གིས་སྨྲས་པ། ཁྱོད་ནི་  
སྟོབས་དང་ལྡན་པ་ཡིན་གྱི། ཁོ་བོས་ནི། དེ་ལྟར་བྱེད་མི་ནུས་སོ་།སེང་གེས་སྨྲས་པ། བདག་ཅག་ལྷན་ཅིག་འདོང་ངོ། །དེ་གཉིས་ལྷན་ཅིག་འདོང་བར་བརྩམས་སོ། །རི་དྭགས་ཀྱི་རྒྱལ་པོ་སེང་གེ་  
དེ་ལ་ཝ་རྒན་པོ་རབ་ཏུ་གདུ་བ། ལྷག་མ་ཟ་བ་ཞིག་འཁོར་ཞིང་ཕྱི་བཞིན་ཕྱི་བཞིན་དུ་འབྲང་བ་དེས་བསམ་པ། སྟག་འདི། བདག་གི་ལྟོའི་དགྲར་གྱུར་པ་ཡིན་གྱི། འདི་གཉིས་དབྱེ་བར་བྱའོ། །སྙམ་ནས། དེ་  
ནས་ཝ་རྒན་པོ་དེར་སེང་གེའི་མདུན་དུ་རྣ་བ་ཕབ་སྟེ་འདུག་པ་དང། སེང་གེས་སྨྲས་པ། ཞང་པོ། རླུང་ཚ་བ་དག་མི་ལྡང་ངམ། ཝས་སྨྲས་པ། ཚ་བོ། རླུང་རབ་ཏུ་འབར་བདག་ལྡང་ངོ། །ཅི་ཉེས། སྟག་  
འདི་ན་རེ། ཁོ་བོའི་རྩྭའི་སེང་གེ་དེ་གར་སོང། དེས་ཁོ་བོ་ལྷག་མ་ཟར་བཅུག་གི། ཁོ་བོས་དེ་ངེས་པར་གསད་པར་བྱའོ། །ཞེས་ཟེར་རོ་།སེང་གེས་སྨྲས་པ། ཞང་པོ། ཁོ་བོ་ཅག་གཉིས་ལ་མ་གཉིས་ཀྱིས་  
འཆི་ཁར། བུ་གཉིས། ཁྱོད་གཉིས་ནུ་མ་གཅིག་ལ་ནུ་ནུ་བའི་སྤུན་ཡིན་ལ། ཕྲ་མ་ཅན་སྣོད་འབྱེད་པ་དག་གིས་འཇིག་རྟེན་གང་བར་འཁོད་ཀྱི། ཁོ་མོ་ཅག་གཉིས་འདས་པའི་འོག་ཏུ་ཁྱེད་གཉིས་ཀྱིས་  
འགའ་ཡང་མཉན་པར་མི་བྱའོ། །ཞེས་ཁ་ཆེམས་བཞག་གི། ཁྱོད་དེ་སྐད་མ་ཟེར་ཅིག་ཝས་སྨྲས་པ། ཚ་བོ། ཁྱོད་ད་ཁོ་བོ་ཕན་པར་འདོད་པའི་ཚིག་མི་ཉན་ན། ཆུད་ཟོས་པར་འོང་ངོ། །སེང་གེས་  
  
  
ཞང་པོ། གོ་རིམ་ཇི་ལྟར་འོང་བར་འགྱུར། ཝས་སྨྲས་པ། ཚ་བོ་སྟག་འདི་ཚང་ནས་བྱ་སྨྱངས་བྱེད་པར་འགྱུར་ལ། བྱ་སྨྱངས་བྱས་ནས་གླལ་བར་འགྱུར་ཞིང། གླལ་ནས་ཕྱོགས་བཞིར་རྣམ་པར་ལྟ་  
བར་འགྱུར། ཕྱོགས་བཞིར་རྣམ་པར་བལྟས་ནས་སྟག་གི་སྐད་ཐང་གསུམ་ཕྱུང་སྟེ་ཁྱོད་ཀྱི་མདུན་དུ་འོངས་པར་འགྱུར་བ་ན། ཁྱོད་ཀྱིས་བདག་འདིས་གསད་དོ། །སྙམ་དུ་ཤེས་པར་གྱིས་ཤིག་དེའི་འོག་ཏུ་  
སྟག་གི་མདུན་དུ་རྣ་བ་ཕབ་སྟེ་འདུག་པ་དང། སྟག་གིས་སྨྲས་པ་ཞང་པོ། རླུང་ཚ་བ་དག་མི་ལྡང་ངམ། ཝས་སྨྲས་པ། ཚ་བོ་རླུང་རབ་ཏུ་ཚ་བ་འབར་བ་དག་ལྡང་ངོ། །ཅི་ཉེས། སེང་གེ་འདི་ན་རེ། ཁོ་བོའི་རྩའི་  
སྟག་དེ་གར་སོང། དེ་ངེས་པར་གསད་པར་བྱའོ། །ཞེས་ཟེར་རོ། །སྟག་གིས་སྨྲས་པ། ཞང་པོ། ཁོ་བོ་ཅག་གཉིས་ལ་མ་གཉིས་ཀྱིས་འཆི་ཁར། བུ་གཉིས། ཁྱེད་གཉིས་ནུ་མ་གཅིག་ལ་ནུ་ནུ་བའི་སྤུན་ཡིན་  
ལ། ཕྲ་མ་ཅན་སྣོད་འབྱེད་པ་དག་གིས་འཇིག་རྟེན་གང་བར་འཁོད་ཀྱི། ཁྱེད་གཉིས་ཀྱིས་འགའ་ཡང་མཉན་པར་མི་བྱའོ། །ཞེས་ཁ་ཆེམས་བཞག་གི། ཁྱོད་དེ་སྐད་མ་ཟེར་ཅིག་ཝས་སྨྲས་པ། ཚ་བོ་  
ཁྱོད་ད་ཁོ་བོ་ཕན་པར་འདོད་པའི་ཚིག་མི་ཉན་ན། ཆུད་ཟོས་པར་འོང་ངོ། །ཞང་པོ། གོ་རིམ་ཇི་ལྟར་འོང་བར་འགྱུར། ཝས་སྨྲས་པ་ཚ་བོ། སེང་གེ་འདི་ཚང་ནས་བྱུང་ནས་བྱ་སྨྱངས་བྱེད་པར་འགྱུར་ལ། བྱ་  
སྨྱངས་བྱས་ནས་གླལ་བར་འགྱུར་ཞིང། གླལ་ནས་ཕྱོགས་བཞིར་རྣམ་པར་ལྟ་བར་འགྱུར། ཕྱོགས་བཞིར་རྣམ་པར་བལྟས་ནས་སེང་གེའི་སྐད་ཐང་གསུམ་ཕྱུང་སྟེ་ཁྱོད་ཀྱི་མདུན་དུ་འོང་བར་འགྱུར་བ་ན་  
  
  
༄༅། །ཁྱོད་ཀྱིས་བདག་འདིས་གསད་པར་འགྱུར་རོ། །སྙམ་དུ་ཤེས་པར་བྱའོ། །དེ་གཉིས་རང་བཞིན་གྱིས་རྟག་ཏུ་དེ་ལྟར་བྱེད་མོད་ཀྱི། ལན་འགའ་ཡང་མཚན་མར་མ་བཟུང་ངོ། །དུས་གཞན་  
ཞིག་ན་རི་དྭགས་ཀྱི་རྒྱལ་པོ་སེང་གེ་དེ་ཚང་ནས་བྱ་སྨྱངས་བྱས་ཏེ། གླལ་ནས་ཕྱོགས་བཞིར་རྣམ་པར་བལྟས་ཏེ་སེང་གེའི་སྐད་ཐང་གསུམ་ཕྱུང་ནས་སྟག་གི་མདུན་དུ་སོང་ངོ། །སྟག་ཀྱང་ཚང་ནས་བྱུང་  
ནས་བྱ་སྨྱངས་བྱས་ཏེ་གླལ་ནས་ཕྱོགས་བཞིར་རྣམ་པར་བལྟས་ཏེ་སྟག་སྐད་ཐང་གསུམ་ཕྱུང་ནས་སེང་གེའི་མདུན་དུ་སོང་ངོ། །དེ་གཉིས་རྟག་ཏུ་དེ་ལྟར་བྱེད་མོད་ཀྱི། ལན་འགའ་ཡང་མཚན་མར་  
མ་བཟུང་སྟེ། གང་གི་ཚེ་རྒྱུད་ལ་དབྱེན་གྱི་ས་བོན་བཏབ་པ་དེའི་ཚེ་མཚན་མར་བཟུང་བས། སེང་གེས་ཀྱང་བདག་འདིས་གསད་དོ། །སྙམ་དུ་བསམ་ལ། སྟག་གིས་ཀྱང་བདག་འདིས་གསད་དོ། །སྙམ་  
བསམ་མོ། །ཡང་སེང་གེས་བསམ་པ། བདག་ནི། སྟོབས་དང་ལྡན་པ་ཡིན་ལ། སྟག་ནི། དེ་ལྟ་མ་ཡིན་པས་འདིས་བདག་ལ་རྒོལ་མི་ནུས་ཀྱི། ཇེ་བརྟག་པར་བྱའོ། །སྙམ་ནས། དེས་ཚིགས་སུ་བཅད་  
པས་སྨྲས་པ། ཆུ་ཞེང་ཕུན་སུམ་ཚོགས་པ་དང། །རྩལ་དང་ཤུགས་དང་ལྡན་པ་ཡི། །མཆེ་བ་བཟང་ལ་རྒོལ་བྱེད་པ། །དཔུང་བཟང་དེ་ནི་རིགས་པ་མིན། །སྟག་གིས་ཀྱང་ཚིགས་སུ་བཅད་པས་སྨྲས་པ། ཆུ་  
ཞེང་ཕུན་སུམ་ཚོགས་པ་དང། །རྩལ་དང་ཤུགས་དང་ལྡན་པ་ཡི་།དཔུང་བཟང་ལ་ནི་རྒོལ་བྱེད་པ། །མཆེ་བཟང་དེ་ནི་རིགས་པ་མིན་།སེང་གེས་སྨྲས་པ། ཁྱོད་ལ་སུས་སྨྲས། སྟག་གིས་སྨྲས་པ། ཝ་  
  
  
།སྟག་གིས་སྨྲས་པ། ཁྱོད་ལ་སུས་སྨྲས། སེང་གེས་སྨྲས་པ། ཝ་འདིས་སོ། །སེང་གེས་བསམ་པ། འདིས་བདག་ཅག་གཉིས་འབྱེད་པར་བྱེད་དོ། །སྙམ་ནས། དེས་ཝ་དེ་ཐལ་ལྕག་གིས་བསྣུན་ཏེ་  
བསད་པ་དང། ལྷས་ཚིགས་སུ་བཅད་པ་སྨྲས་པ། གཞན་གྱི་ཚིག་གིས་མཛའ་བཤེས་མི་སྤང་ཞིང། །གཞན་གྱིས་སྨྲས་པ་དག་ལ་བརྟག་པར་བྱ། །འབྱེད་པར་འདོད་པ་སྐབས་ཚོལ་བྱེད་པས་ན། །སྐྱེ་བོ་ཕྲ་  
མ་ཅན་ལ་ཡིད་མི་རྟོན། །ཝ་སྐྱེས་གྲོང་པ་རྫུན་དུ་སྨྲ་བྱེད་པ་།མཛའ་བཤེས་འབྱེད་པར་བྱེད་པས་སྐྱེས་ཏ་རེ། །ཕྲ་མ་སྨྲ་བ་དེ་ནི་བསད་གྱུར་ནས། །བདེ་བས་མཛའ་བཤེས་དགའ་བར་བྱེད་ལ་ལྟོས་།དགེ་  
སློང་དག། རེ་ཞིག་དུད་འགྲོའི་སྐྱེ་གནས་སུ་སྐྱེས་པའི་སྲོག་ཆགས་དེ་དག་ཀྱང་ཕྲ་མས་ཀུན་ཏུ་སྤྱོད་པ་ན། གསོད་པར་སེམས་ན་མི་རྣམས་ལ་ལྟ་སྨོས་ཀྱང་ཅི་དགོས། དགེ་སློང་དག་དེ་ལྟ་བས་ན་དགེ་  
སློང་གིས་དགེ་སློང་ལ་ཕྲ་མས་ཀུན་ཏུ་སྤྱད་པར་མི་བྱའོ། །དགེ་སློང་གིས་དགེ་སློང་ལ་ཕྲ་མས་སྤྱོད་པར་བྱེད་ན། འགལ་ཚབས་ཅན་དུ་འགྱུར་རོ། །དེ་ནས་བཅོམ་ལྡན་འདས་ཀྱིས་རྣམ་གྲངས་དུ་མས་རྣམ་པར་སྨད་  
ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་དེ་ལྟ་བས་ན། ཕན་ཡོན་བཅུ་ཡང་དག་པར་གཟིགས་པས། འདུལ་བ་ལ་ཉན་ཐོས་རྣམས་ཀྱི་བསླབ་པའི་གཞི་བཅའ་བར་བྱ་སྟེ་ཞེས་བྱ་བ་ལ་སོགས་  
པ་སྔ་མ་བཞིན་ནོ། །ངའི་ཉན་ཐོས་རྣམས་ཀྱིས་འདུལ་བ་ལ་བསླབ་པའི་གཞི་འདི་ལྟར་གདོན་པར་བྱ་སྟེ། དགེ་སློང་ལ་ཕྲ་མ་བྱེད་ན། ལྟུང་བྱེད་དོ། །དགེ་སློང་ལ་ཕྲ་མ་བྱེད་ན་ཞེས་བྱ་བ་ནི་དགེ་སློང་ལ་ཕྲ་མ་བྱ་  
  
  
༄༅། །བའི་བསམ་པས་ངག་དང། ཚིག་དང། ཐ་སྙད་དང་སྐད་དང། རྗོད་པ་དང། ངེས་པའི་ཚིག་དང། ཚིག་གི་ལམ་དང་ཚིག་གི་སྒྲ་དང། ངག་གི་ལས་དང། ངག་གི་རྣམ་པར་རིག་བྱེད་  
སྨྲས་པའོ། །ལྟུང་བྱེད་དོ་ཞེས་བྱ་བ་ནི། སེམས་ཅན་དམྱལ་བ་དང། དུད་འགྲོ་དང། ཡི་དྭགས་ངན་སོང་དང། ངན་འགྲོ་དང། ལོག་པར་ལྟུང་བདག་ཏུ་སྲེག་པར་བྱེད། འཚོད་པར་བྱེད། ལྟུང་བར་བྱེད་པའོ། །  
གཞན་ཡང་ལྟུང་བ་དེ་མ་བཤགས་ཤིང། སོ་སོར་མ་བཤགས་ནས། དགེ་བའི་ཆོས་རྣམས་ལ་སྒྲིབ་པར་བྱེད་པ་སྟེ། དེ་ན་ལྟུང་བྱེད་དོ་།ཞེས་གསུངས་སོ། །དེ་ལ་ལྟུང་བར་ཇི་ལྟར་འགྱུར་ཞེ་ན། བར་སྡོམ་  
ལ༑ རིགས་དང་བཟོ་དང་ལས་དང་ནི། །རྟག་ནད་ལྟུང་བ་སྡེ་ལྔ་དང། །ཉེ་བའི་ཉོན་མོངས་རྣམས་དང་ནི། །སྤྱོ་བར་བྱེད་པ་ཐ་མ་ཡིན། །དགེ་སློང་གིས་ཕྲ་མ་བྱ་བའི་བསམ་པས་བྲམ་ཟེ་ལས་རབ་ཏུ་བྱུང་  
བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱེད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད་བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲམ་ཟེ་ལས་རབ་ཏུ་བྱུང་བ་ཡིན་  
ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ཉེས་བྱས་སུ་འགྱུར་ལ། རིགས་དང། རུས་བརྗོད་པ་ལ་ཉེས་  
བྱས་ཕྲ་མོར་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས་རྒྱལ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་  
  
  
བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་རྒྱལ་རིགས་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་  
ན༑ མིང་བརྗོད་པ་ལ་ཉེས་བྱས་སུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་ཕྲ་མོར་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། རྗེའུ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་  
ཚེ་དང་ལྡན་པ་ཁྱོད་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྗེའུ་རིགས་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་  
ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། དམངས་རིགས་ལས་རབ་ཏུ་  
བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། དམངས་རིགས་ལས་རབ་ཏུ་བྱུང་བ་  
ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན་མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་  
སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ཐ་ག་པ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་  
  
  
༄༅། །ཚུལ་ག་ལ་ཡོད། ཚེ་དང་ལྡན་པ་ནི། ཐ་ག་པ་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི་འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་  
སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ཁབ་རིས་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་  
ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཁབ་རིས་མཁན་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་  
གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་  
མ་བྱ་བའི་བསམ་པས། བཟང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ་ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་  
པ་ནི། བཟང་མཁན་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ་རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ་  
རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ལྕགས་མཁར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་  
  
  
བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ལྕགས་མཁར་ལས་རབ་ཏུ་བྱུང་བ་ཡིན་ནོ་།ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ་  
རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ་།དགེ་སློང་གིས་ཕྲ་མ་བྱ་བའི་བསམ་པས་རྡུངས་མགར་ལས་རབ་ཏུ་བྱུང་བའི་  
གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྡུངས་མགར་ལས་རབ་ཏུ་བྱུང་བ་ཡིན་ནོ། །  
ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་  
འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ཀོ་ལྤགས་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་  
ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཀོ་ལྤགས་མཁན་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་  
བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། རྫ་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་  
  
  
༄༅། །སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ་ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྫ་མཁན་ལས་རབ་ཏུ་བྱུང་བ་ཡིན་ནོ། །  
ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་  
འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། འབྲེག་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད་  
བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། འབྲེག་མཁན་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན་  
མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ཤིང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་  
ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་ཤིང་མཁན་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་  
ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་རོ། །རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས་  
  
  
སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། སྨྱིག་མ་མཁན་  
ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན་མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་  
བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། བྲན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་  
ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲན་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན་མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན་  
མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། བྲམ་ཟེ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་ཚེ་དང་ལྡན་པ་  
ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲམ་ཟེ་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། བྲམ་ཟེའི་སྤྱོད་ཚུལ་  
དང། སྤྱོད་པ་དང། གཙང་སྒྲ་དང། ཀུན་ཏུ་སྤྱོད་པ་དང། ཐལ་བ་བླང་བ་དང། བྱ་མ་བུ་མ་བླང་བ་དང། ས་བླང་བ་དང་ལག་སྟངས་དང། ཐོར་ཚུགས་དང། རབ་བསྔགས་བྱ་བ་དང། ཀྱེ་ཞེས་བྱ་བ་དང། ངེས་བརྗོད་  
  
  
༄༅། །ཀྱི་རིག་བྱེད་དང། མཆོད་སྦྱིན་གྱི་རིག་བྱེད་དང། སྙན་ཚིག་གི་རིག་བྱེད་དང། སྲིད་སྲུང་གི་རིག་བྱེད་དང། མཆོད་སྦྱིན་བྱེད་པ་དང་མཆོད་སྦྱིན་བྱེད་དུ་འཇུག་པ་དང། ཀློག་པ་དང་ཀློག་ཏུ་  
འཇུག་པ་དང། སྦྱིན་པ་དང། ལེན་པ་དག་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི་འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ཉེས་  
བྱས་སུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་ཕྲ་མོར་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། རྒྱལ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་  
ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྒྱལ་རིགས་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། གླང་  
པོ་ཆེའི་གཉར་ཞོན་པ་དང། རྟ་ལ་ཞོན་པ་དང། ཤིང་རྟའི་ཐབས་དང། རལ་གྲིའི་ཐབས་དང། འཕོང་དང་ཕྱིར་བསྣུར་བ་དང། མདུན་དུ་བསྣུར་བ་དང། ལྕགས་ཀྱུས་བསྒྱུར་ཐབས་དང། ཞགས་པས་  
གདབ་པ་དང། མདའ་བོ་ཆེ་འཕེན་ཐབས་དང། འཛིན་སྟངས་དང་གོམ་སྟངས་དང། ཐོར་ཚུགས་དང། གཅད་པ་དང། དྲལ་བ་དང་དབུག་པ་དང། རྒྱང་ནས་ཕོག་པ་དང། སྒྲ་གྲག་པར་ཕོག་པ་དང། གནད་  
དུ་ཕོག་པ་དང། མི་ཚོར་བར་ཕོག་པ་དང། ཚབས་ཆེ་བ་དག་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན་མིང་  
  
  
རིགས་དང། རུས་བརྗོད་པ་ལ་ཉེས་བྱས་སུ་ཕྲ་མོར་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། རྗེའུ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་  
པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་རྗེའུ་རིགས་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། ཞིང་  
རྨོ་བ་དང། བ་ལང་སྲུང་བ་དང། ཚོང་བྱ་བ་བསླབ་པར་བྱའོ་།ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་  
བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། དམངས་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་  
དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། དམངས་རིགས་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། ཟོར་བ་དང། ཕྲག་  
རྡང་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་  
པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ཐ་ག་པ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་  
  
  
༄༅། །ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཐ་ག་པ་ལས་རབ་ཏུ་བྱུང་བ་ཡིན་གྱི། ཚེ་ལྡན་པས་རང་གི་བཟོ་འདི་ལྟ་སྟེ། དར་དག་དང། རས་ཡུག་ཆེན་དག་དང་  
བེའུ་རས་དག་དང། དར་ལ་དག་དང། དུ་གུ་ལ་དག་དང། ཀོ་ཏམ་པ་དག་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་  
ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ཁབ་རིས་མཁན་ལས་རབ་ཏུ་བྱུང་བའི་གན་དུ་སོང་  
སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཁབ་རིས་མཁན་ལས་རབ་ཏུ་བྱུང་བ་ཡིན་གྱི། ཚེ་  
དང་ལྡན་པས་རང་གི་བཟོ་འདི་ལྟ་སྟེ། བེའུ་རས་ཡུག་ཆེན་དང་པར་ཐང་དང། ཁབ་རིས་དང། ཁྲིའུ་ཚེ་དང། གོང་བུ་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་  
ནི༑ འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། བཟང་  
མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བཟང་  
  
  
ཚེ་དང་ལྡན་པས་རང་གི་བཟོ་འདི་ལྟ་སྟེ། ཞྭ་དང། ཞྭ་སྒྲེ་བོ་དང། བྱིས་པའི་གོས་དག་དང། ཤིང་ང་དཔུང་ཆད་དག་དང། དོར་མང་དག་དང། དོར་ཐུང་དག་དང། བཟང་མཁན་  
གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ་རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་  
དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ལྕགས་མཁར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ་ཚེ་དང་ལྡན་  
པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ལྕགས་མཁར་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོད་འདི་ལྟ་སྟེ། ལྷུང་བཟེད་དང། ལྷུང་བཟེད་ཆུང་  
ངུ་དང། ཁབ་དང། གྲི་དག་དང། སེན་གྲི་དག་དང། ལྕགས་མཁར་གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ་རུས་  
ནི༑ འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། རྡུངས་མགར་ལས་རབ་ཏུ་བྱུང་བའི་གན་དུ་  
སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ་ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྡུངས་མགར་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་  
  
  
༄༅། །པས་རང་གི་བཟོ་འདི་ལྟ་སྟེ། འཁར་གཞོང་དག་དང་གཞོང་བུ་དང། ཆ་ལང་དག་དང། སྐོམ་པོར་དག་དང། རིལ་བ་དག་དང། རྡུངས་མགར་གྱི་བཟོ་གཞན་གང་ཡིན་པ་དག་བསླབ་པར་  
བྱའོ༑ ༑ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན་མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་  
ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས་ཀོ་ལྤགས་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་  
སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཀོ་ལྤགས་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། ལྷམ་སྒྲོག་གུ་ཅན་དག་དང། ལྷམ་ཡུ་  
ཆད་དག་དང། མཆིལ་ལྷམ་དག་དང། སྒ་དག་དང། དོང་པ་དག་དང། ཀོ་ལྤགས་མཁན་གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ་  
རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གི་ཕྲ་མ་བྱ་བའི་བསམ་པས་རྫ་  
མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྫ་མཁན་ལས་  
  
  
ཚེ་དང་ལྡན་པས་རང་གི་བཟོ་འདི་ལྟ་སྟེ། རྫ་མ་དག་དང། བུམ་པ་དང། རིལ་བ་དག་དང། རྗེའུ་དག་དང། ཁམ་ཕོར་དག་དང། རྫ་མཁན་གྱི་བཟོ་གཞན་གང་ཡིན་པ་དག་བསླབ་པར་བྱའོ། །  
ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་  
འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། འབྲེག་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད་  
བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། འབྲེག་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། སྐྲ་འབྲེག་པ་དང། སེན་མོ་འབྲེག་པ་དང། ཁ་སྤུ་འབྲེག་པ་དང། བྱིན་པ་བཅོས་  
པ་དང། འབྲེག་མཁན་གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ནས་མིང་བརྗོད་པ་ལ་  
ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ཤིང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་  
དགེ་སློང་ན་རེ། ཚེ་དང་ལྡན་པ་དགེ་སྦྱོང་གི་ཚུལ་ག་ལ་ཡོད་བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ཤིང་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། ཁྲི་དག་དང། ཁྲིའུ་  
  
  
༄༅། །དག་དང། ཨན་དག་དང། ཨན་ཁྲིའུ་དག་དང། སྒོ་གླེགས་དང། ཤིང་མཁན་གྱི་བཟོ་གཞན་གང་ཡིན་པ་དག་བསླབ་པར་བྱའོ་།ཞེས་ཟེར་ཏེ། དགེ་སློང་གང་ཞེ་ན། མིང་ནི། །འདི་ཞེས་  
བྱ༑ རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན་མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། སྨྱིག་  
མ་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། སྨྱིག་མ་  
མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། སྐོན་བུ་དག་དང། སྤྲོག་མ་དག་དང། གདུགས་དང་བསིལ་ཡབ་དག་དང། དུད་གཟེབ་དག་དང། སྨྱིག་མ་མཁན་གྱི་བཟོ་  
གང་ཡིན་པ་དག་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ་རིགས་  
དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། བྲན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་  
དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་བཟོ་འདི་ལྟ་སྟེ། བསྐུ་མ་ཉེ་དང། དྲིལ་ཕྱི་དང། ཁྲུས་དང། ཕོ་ཉར་  
  
  
མངག་པ་དང། བྲན་གྱི་བཟོ་གཞན་གང་ཡིན་པ་དག་བསླབ་པར་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་  
བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ།། །།འདུལ་བ་རྣམ་པར་འབྱེད་པ། བམ་པོ་བཞི་བཅུ་པ། དགེ་སློང་གིས་ཕྲ་མ་བྱ་བའི་བསམ་པས་  
བྲམ་ཟེ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བྲམ་ཟེ་  
ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་ལས་འདི་ལྟ་སྟེ། བྲམ་ཟེའི་སྤྱོད་ཚུལ་དང། སྤྱོད་པ་དང། གཙང་སྦྲ་དང། ཀུན་ཏུ་སྤྱོད་པ་དང། ཐལ་བ་བླང་བ་དང། བྱ་མ་བུམ་བླང་བ་དང། ལག་  
སྟངས་དང། ཐོར་ཚུགས་དང། རབ་བསྔགས་བྱ་བ་དང། ཀྱེ་ཞེས་བྱ་བ་དང། ངེས་བརྗོད་ཀྱི་རིག་བྱེད་དང། མཆོད་སྦྱིན་གྱི་རིག་བྱེད་དང། སྙན་ཚིག་གི་རིག་བྱེད་དང། སྲིད་སྲུང་གི་རིག་བྱེད་དང་  
མཆོད་སྦྱིན་བྱེད་པ་དང། །མཆོད་སྦྱིན་བྱེད་དུ་འཇུག་པ་དང། ཀློག་པ་དང་ཀློག་ཏུ་འཇུག་པ་དང། སྦྱིན་པ་དང། ལེན་པ་དང། བྲམ་ཟེའི་ལས་གཞན་གང་ཡིན་པ་དག་ཀྱང་བྱའོ། །ཞེས་ཟེར་ཏེ་  
དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ཉེས་བྱས་སུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་ཕྲ་མོར་འགྱུར་རོ།།  
  
  
༄༅། །དགེ་སློང་གིས་ཕྲ་མ་བྱ་བའི་བསམ་པས། རྒྱལ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་  
ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྒྱལ་རིགས་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་ལས་འདི་ལྟ་སྟེ། གླང་པོ་ཆེའི་གཉར་ཞོན་པ་དང། རྟ་ལ་ཞོན་པ་དང། ཤིང་  
རྟའི་ཐབས་དང། རལ་གྲིའི་ཐབས་དང། འཕོང་དང་ཕྱིར་བསྣུར་བ་དང། མདུན་དུ་བསྣུར་བ་དང། ལྕགས་ཀྱུས་སྒྱུར་ཐབས་དང་ཞགས་པས་གདབ་དང། མདའ་བོ་ཆེ་འཕེན་ཐབས་དང། འཛིན་  
སྟངས་དང། གོམ་སྟངས་དང། ཐོར་ཚུགས་དང། བཅད་པ་དང། དྲལ་བ་དང། དབུག་པ་དང། རྒྱང་ནས་ཕོག་པ་དང། སྒྲ་གྲག་པར་ཕོག་པ་དང། གནད་དུ་ཕོག་པ་དང། མི་འཆོར་བར་ཕོག་པ་དང་  
ཚབས་ཆེ་བར་ཕོག་པ་དང། རྒྱལ་རིགས་ཀྱི་ལས་གཞན་གང་ཡིན་པ་དག་ཀྱང་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི་འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན་  
མིང་བརྗོད་པ་ལ་ཉེས་བྱས་སུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་ཕྲ་མོར་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། རྗེའུ་རིགས་ལས་རབ་ཏུ་བྱུང་བའི་གན་དུ་སོང་སྟེ་འདི་  
སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྗེའུ་རིགས་ལས་རབ་ཏུ་བྱུང་བ་ཡིན་གྱི་ཚེ་དང་ལྡན་པས་  
  
  
ཞིང་རྨོ་བ་དང། བ་ལང་སྲུང་བ་དང། ཚོང་བྱ་བ་དང། རྗེའུ་རིགས་ཀྱི་ལས་གཞན་གང་ཡིན་པ་དག་ཀྱང་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི་འདི་ཞེས་བྱ། རིགས་ནི། འདི་ཞེས་  
བྱ༑ རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། དམངས་རིགས་ལས་  
རབ་ཏུ་བྱུང་བ་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། དམངས་རིགས་ལས་  
རབ་ཏུ་བྱུང་བ་ཡིན་གྱི། ཚེ་དང་ལྡན་པས་རང་གི་ལས་འདི་ལྟ་སྟེ། ཟོར་བ་དང། ཕྲག་རྡང་དང། དམངས་རིགས་ཀྱི་ལས་གཞན་གང་ཡིན་པ་དེ་དག་ཀྱང་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་  
ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་  
པས། ཐ་ག་བ་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཐ་ག་པ་  
ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། ཐག་བཟང་དང། སོན་པ་དང། དྲུ་པུ་དང། སྣལ་མ་ལ་སོགས་པས་རང་གི་ལས་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ་  
  
  
༄༅། །རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་  
མ་བྱ་བའི་བསམ་པས། ཁབ་རིས་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ་ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་  
ག་ལ་ཡོད། ཚེ་དང་ལྡན་པ་ནི། ཁབ་རིས་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། རྒྱང་ཤིང་དང་སྐུད་པ་དང། ཚོན་དང། ཕུར་པ་དང། སོ་མང་གིས་རང་གི་ལས་བྱའོ། །  
ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མི་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་  
ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས་བཟང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་  
དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། བཟང་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། ཁབ་དང། སྐུད་པ་དང། གྲི་དང། ཆན་པ་དང་  
ལྕུག་མོས་རང་གི་ལས་བྱའོ། །ཞེས་ཟེར་ཏེ། དགེ་སློང་གང་ཞེ་ན་མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་  
  
  
རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ལྕགས་མཁར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་  
ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ལྕགས་མཁར་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། སྦུད་པ་དང། སྦུད་རུ་དང་ཏི་ཙ་དང་  
སྐམ་པ་དང། ཐོ་བས་རང་གི་ལས་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ་  
རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། རྡུངས་མགར་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅས། ཚེ་དང་ལྡན་པ་ཁྱོད་ལ་དགེ་སློང་ན་རེ་  
ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྡུངས་མགར་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། སྤུད་པ་དང། སྦུད་རུ་དང། ཏི་ཙ་དང་  
སྐམ་པ་དང། ཐོ་བས་རང་གི་ལས་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རིགས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ་  
རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། ཀོ་ལྤགས་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་  
  
  
༄༅། །དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཀོ་ལྤགས་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་  
འདི་ལྟ་སྟེ། རྒྱུས་པ་དང། རྒྱིའུ་དང། འབྲེང་བུ་དང། དྲ་གྲི་དང། སྨྱུང་དང། སྨྱུང་བུས་རང་གི་ལས་བྱའོ། །ཞེས་ཟེར་ཏེ་དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི་  
འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། རྫ་མཁན་ལས་རབ་ཏུ་བྱུང་བའི་  
གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། རྫ་མཁན་ལས་རབ་ཏུ་བྱུང་བ་ཡིན་གྱི་  
ཚེ་དང་ལྡན་པས་འདི་ལྟ་སྟེ། འཁོར་ལོ་དང། དབྱིག་གུ་དང། ཐ་གུ་དང། འཁོར་ལོའི་རྟེན་མ་དང། གསལ་གྱིས་རང་གི་ལས་བྱའོ་།ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་  
ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། འབྲེག་  
མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། འབྲེག་  
  
  
ཚེ་དང་ལྡན་པས་འདི་ལྟ་སྟེ། སྤུ་གྲི་དང། ཆན་པ་དང། བདར་དང། སྨང་ཚེར་དང་སེན་གྲིས་རང་གི་ལས་བྱའོ། །ཞེས་ཟེར་ཏེ། དགེ་སློང་གང་ཞེ་ན་མིང་ནི། འདི་ཞེས་བྱ་  
རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས་  
ཤིང་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས་ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་  
ཤིང་མཁན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ། སྟེའུ་དང། སྟ་རེ་དང། གཟོང་དང། སོག་ལེ་དང། ཐོ་བས་རང་གི་ལས་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི་  
འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་  
བའི་བསམ་པས། སྨྱིག་མ་མཁན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད་  
ཚེ་དང་ལྡན་པ་ནི། སྨྱིག་མ་མཁན་ལས་རབ་ཏུ་བྱུང་བ་ཡིན་གྱི་ཚེ་དང་ལྡན་པས་འདི་ལྟ་སྟེ། སྨྱིག་མ་དང། གྲི་དང། ཚོན་དང། སྨྱུག་ཐོ་དང། ལྷང་ཚེར་གྱིས་རང་གི་ལས་བྱའོ། །ཞེས་ཟེར་ཏེ། དགེ་  
  
  
༄༅། །སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ། ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་  
ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། བྲན་ལས་རབ་ཏུ་བྱུང་བའི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་  
ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི་བྲན་ལས་རབ་ཏུ་བྱུང་བ་ཡིན་གྱི། ཚེ་དང་ལྡན་པས་འདི་ལྟ་སྟེ་བསྐུ་མཉེ་དང། དྲིལ་ཕྱི་དང། ཁྲུས་དང། ཕོ་ཉར་འགྲོ་བ་དང། མངག་  
པས་རང་གི་ལས་བྱའོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང་  
རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། དགེ་སློང་གི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་  
ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། འཐེང་པོ་དང། སྨད་འཆལ་དང། ཞར་བ་དང། ལག་སོར་རྡུམ་པོ་དང་སྒུར་པོ་དང། མིའུ་ཐུང་དང། ཝ་བ་ཅན་དང། གླེན་པ་དང། ལྐུག་པ་  
དང། རྡུམ་པོ་དང། འོན་པ་དང། རྟེན་འཕྱེ་དང། རྐང་བམ་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་  
  
  
མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། དགེ་སློང་གི་གན་དུ་སོང་སྟེ་འདི་སྐད་ཅེས་  
ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། མཛེ་ཅན་དང། འབྲུམ་བུ་ཕྲ་མོ་ཅན་དང། ངལ་སྐྱེན་པ་  
དང། ཤུ་བ་ཅན་དང། གཡན་པ་ཅན་དང། ཁྱི་རྡོ་ཅན་དང། གློག་པ་ཅན་དང། རྐང་ཤུ་ཅན་དང། སྐྱིགས་བུ་ཅན་དང། སྐྱུག་བྲོ་བ་དང། ཁོང་སྐེམ་ཅན་དང། རིམས་ཅན་དང། རིགས་དྲག་པོ་  
ཅན་དང། ལུད་པ་ཅན་དང། དབུགས་མི་བདེ་བ་ཅན་དང། སྐེམ་ནད་ཅན་དང། བརྗེད་བྱེད་དང། བཀྲེས་ངབ་ཅན་དང། སྐྱ་རྦབ་ཅན་དང་ཚིལ་པོ་ཆེ་དང། སྐྲན་ཅན་དང། ཁྲག་ནད་ཅན་དང་  
མཁྲིས་ནད་ཅན་དང། མཚན་པར་རྡོལ་པ་ལས་རབ་ཏུ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ་རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་  
བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས་དགེ་སློང་གི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་  
དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཕམ་པར་འགྱུར་བ་དང། དགེ་འདུན་ལྷག་མ་དང། ལྟུང་བྱེད་དང། སོ་སོར་བཤགས་  
  
  
༄༅། །པར་བྱ་བ་དང། ཉེས་བྱས་ཀྱི་ལྟུང་བ་བྱུང་བ་ཡིན་ནོ། །ཞེས་ཟེར་ཏེ། དགེ་སློང་གང་ཞེ་ན། མིང་ནི། འདི་ཞེས་བྱ་རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་  
སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་གིས་ཕྲ་མ་བྱ་བའི་བསམ་པས། དགེ་སློང་གི་གན་དུ་སོང་སྟེ་འདི་སྐད་ཅེས། ཚེ་  
དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་ལྡན་པ་ནི། ཁྲོ་བ་དང། འཁོན་དུ་འཛིན་པ་དང། འཆབ་པ་དང། དངན་དུས་  
ཅན་དང། ཕྲག་དོག་ཅན་དང། སེར་སྣ་ཅན་དང། གཡོན་ཅན་དང་སྒྱུ་ཅན་དང། ངོ་ཚ་མེད་པ་དང། ཁྲེལ་མེད་པ་དང། སྡིག་པ་འདོད་པ་དང། ལོག་པར་ལྟ་བ་ཡིན་ནོ། །ཞེས་ཟེར་ཏེ། དགེ་སློང་  
གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན། མིང་བརྗོད་པ་ལ་ལྟུང་བྱེད་དུ་འགྱུར་ལ། རིགས་དང། རུས་བརྗོད་པ་ལ་ཉེས་བྱས་སུ་འགྱུར་རོ། །དགེ་སློང་  
གིས་ཕྲ་མ་བྱ་བའི་བསམ་པས། དགེ་སློང་གི་གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཁྱོད་ལ་དགེ་སློང་ན་རེ། ཚེ་དང་ལྡན་པ་ལ་དགེ་སྦྱོང་གི་ཚུལ་ག་ལ་ཡོད། བྲམ་ཟེའི་ཚུལ་ག་ལ་ཡོད། ཚེ་དང་  
ལྡན་པ་ནི། རོ་ལྟ་བུ་ཡིན་ནོ། །ཞེས་བྱ་བ་ལ་སོགས་པའི་སྤྱོ་བ་དག་གིས་སྤྱོ་བར་བྱེད་དེ། དགེ་སློང་གང་ཞེ་ན། མིང་ནི། འདི་ཞེས་བྱ། རིགས་ནི། འདི་ཞེས་བྱ། རུས་ནི། འདི་ཞེས་བྱ་ཞེས་སྨྲས་ན་