  
།དེ་ན་འདི་རྣམས་ཀྱིས་སློབ་པ་དང། མི་སློབ་པའི་དགེ་སློང་རྣམས་ལ་ལག་རྡུམ། རྐང་རྡུམ་ཞེས་བྱ་བའི་ཚིག་ཀུན་ཏུ་སྤྱོད་པ་ཀུན་ཏུ་སྤྱད་དེ། ལས་དེའི་རྣམ་པར་སྨིན་པས། ལོ་  
མང་པོར་དམྱལ་བ་རྣམས་ཀྱི་ནང་དུ་སྐྱེས་སོ། །ལས་དེ་ཉིད་ཀྱི་ལྷག་མས་འདི་རྣམས་ཚེ་རབས་ལྔ་བརྒྱར་ལག་པ་དང། རྐང་པ་དག་བཅད་དེ། ད་ལྟའི་བར་དུ་ཡང་ལག་པ་དང། རྐང་པ་དག་བཅད་  
པ་ཡིན་ནོ། །གང་ང་ལ་སེམས་རབ་ཏུ་དང་བར་བྱས་པའི་ལས་དེའི་རྣམ་པར་སྨིན་པས་ནི། ལྷ་རྣམས་ཀྱི་ནང་དུ་སྐྱེས་སོ། །གང་འདི་རྣམས་ཀྱིས་དེ་ན་ལུང་མ་ནོས་པ་དང། བཀླགས་པ་དང། ཁ་ཏོན་  
བྱས་པ་དེས་ངའི་སྤྱན་སྔར་བདེན་པ་མཐོང་བར་བྱས་པ་ཡིན་ནོ་།དགེ་སློང་དག་དེ་ལྟར་ན། ལས་གཅིག་ཏུ་ནག་པ་རྣམས་ཀྱི་ཞེས་བྱ་བ་ནས་བརྩལ་བར་བྱ་སྟེ་དགེ་སློང་དག་ཁྱེད་ཀྱིས་དེ་ལྟ་བུ་  
བསླབ་པར་བྱའོ། །ཞེས་བྱ་བའི་བར་སྔ་མ་བཞིན་ནོ། །དེ་ནས་མི་དེ་འཕགས་སྐྱེས་པོའི་དྲུང་དུ་འོངས་པ་དང། འཕགས་སྐྱེས་པོས་སྨྲས་པ། ཀྱེ་སྐྱེས་བུ། བཅོམ་ལྡན་འདས་ཅི་གསུང། དེས་  
སྨྲས་པ། ལྷ། བཅོམ་ལྡན་འདས་ཀྱི་ཞལ་ནས། འདི་ནས་ཞག་བདུན་ན་ཀོ་ས་ལའི་རིགས་སྦྲུལ་གྱིས་བལྟས་པ་བཞིན་དུ་རབས་ཆད་པར་འགྱུར་རོ། །འཕགས་སྐྱེས་པོ་ཡང་མ་ལ་གནོད་  
དང་བཅས་ཏེ་མེས་ཚིག་བཞིན་སེམས་ཅན་དམྱལ་བ་ཆེན་པོ་མནར་མེད་པར་ལྟུང་བར་འགྱུར་རོ། །ཞེས་གསུང་ངོ། །འཕགས་སྐྱེས་པོས་ཐོས་ནས་ལག་པ་འགྲམ་པ་ལ་གཏད་ནས་སེམས་  
  
  
༄༅། །ཁོང་དུ་ཆུད་དེ་འདུག་གོ་མ་ལ་གནོད་ཀྱིས་སྨྲས་པ་ལྷ། ཁྱོད་ཅིའི་ཕྱིར་ཕྱག་འགྲམ་པ་ལ་གཏད་ནས་སེམས་ཁོང་དུ་ཆུད་ཅིང་བཞུགས། དེས་སྨྲས་པ། མ་  
ལ་གནོད། འདི་ལྟར་བཅོམ་ལྡན་འདས་འདི་སྐད་ཅེས། ཞག་བདུན་ན་འཕགས་སྐྱེས་པོ་མ་ལ་གནོད་དང་བཅས་ཏེ་མེས་ཚིག་བཞིན་སེམས་ཅན་དམྱལ་བ་ཆེན་པོ་མནར་མེད་པར་ལྟུང་  
བར་འགྱུར་རོ། །ཞེས་གསུངས་ན། ང་ཇི་ལྟར་སེམས་ཁོང་དུ་ཆུད་ཅིང་མི་འདུག་དེས་སྨྲས་པ། ལྷ། གང་ཞིག་བྲམ་ཟེ་འོངས་པ་ལ་འཚལ་མ་མི་སྩོལ་པ་དེ་ཡང་ཕུང་པོ་བརྒྱ་སྟོང་དུ་སེམས་  
ན༑ ལྷས་དགེ་སྦྱོང་གོའུ་ཏ་མའི་གཉེན་བཤེས་དེ་སྙེད་ཅིག་བཀུམ་པ་ལྟ་སྨོས་ཀྱང་ཅི་འཚལ། དེ་དེ་སྐད་གསུངས་ཀྱང་རུང། གཞན་གསུངས་ཀྱང་རུང་སྟེ། འོན་ཀྱང་ལྷ་སྐྱེད་མོས་ཚལ་  
དུ་ཆབ་ཀྱི་ནང་དུ་ཁང་བཟང་ཀ་བ་གཅིག་པ་ཞིག་བགྱིད་དུ་སྩལ་ཏེ། ལྷ་དེར་གཤེགས་ནས་དགུང་བདུན་དུ་བཞུགས་ལ་དགུང་བདུན་འདས་པ་དང། སླར་མཉན་ཡོད་དུ་གཤེགས་པར་  
མཛད་ཅིག་དེས་སྨྲས་པ། དེ་ལྟར་བྱས་འགྲོའོ། །ཞེས་དེ་བཙུན་མོའི་འཁོར་དང་བཅས་ཏེ་དེར་སོང་ནས་འདུག་གོ་ཉིན་ཞག་གཅིག་ཐལ་པ་དང། མ་ལ་གནོད་ཀྱིས་སྨྲས་པ། ལྷ་  
དགུང་ཞག་བདུན་ལས་གཅིག་ནི། ཐལ་ལགས། ལྷག་མ་དགུང་ཞག་དྲུག་མཆིས་ཏེ། དགུང་ཞག་དྲུག་འདས་ནས་མཉན་ཡོད་དུ་གཤེགས་པར་མཛད་དོ། །ཞེས་བྱ་བ་ནས་ཉིན་ཞག་  
  
  
གསུམ་ནས་བདུན་པ་ལ། ལྷ། དེང་ཁོ་ན་ལ་མཉན་ཡོད་དུ་གཤེགས་པར་མཛད་དོ། །ཞེས་བྱ་བའི་བར་དེ་བཞིན་དུ་བྱས་སོ། །དེ་ན་ཡུལ་ངན་ཞིག་ཀྱང་བྱུང་བར་གྱུར་ཏོ། །བུད་མེད་ནི་  
རྒྱན་ལ་དགའ་བ་ཡིན་པས། བཙུན་མོའི་འཁོར་རྣམས་ཀྱིས་སྨྲས་པ་ཕུ་ནུ་མོ་ཕྱག་བདག་ཅག་དེང་མཉན་ཡོད་དུ་འདོང་དགོས་པས། རྒྱན་ཐོགས་པར་བྱའོ། །ཞེས་དེ་རྣམས་ཀྱིས་རྒྱན་ཐོགས་  
པར་བརྩམས་སོ། །དེ་ན་བཙུན་མོའི་འཁོར་ཞིག་གིས་སྔས་ནང་ཚངས་ཅན་གྱི་སྟེང་དུ་ནོར་བུ་མེ་ཤེལ་བཞག་ནས་རྒྱན་ཐོགས་པར་བརྩམས་སོ། །ཇི་ཙམ་ན་ཡུལ་ངན་སངས་པ་དང། ཉི་མའི་  
འོད་ཟེར་གྱིས་མེ་ཤེལ་གྱི་ཐོག་ཏུ་བབ་ནས་མེ་བྱུང་བ་དེ། སྔས་ནང་ཚངས་ཅན་ལ་མཆེད་དོ། །དེ་ལས་ཀྱང་ཁང་བཟང་ལ་མཆེད་ནས། བཙུན་མོའི་འཁོར་རྣམས་ནི། བྲོས་སོ། །འཕགས་  
སྐྱེས་པོ་དང། མ་ལ་གནོད་ཚིག་བཞིན་འབྲོས་པར་བརྩམས་པ་དང་ཇི་ཙམ་ན་མི་མ་ཡིན་པ་དག་གིས་སྒོ་རྣམས་བཅད་ནས་འཕགས་སྐྱེས་པོས་ཚིག་བཞིན་དུ་སྨྲས་པ། མ་ལ་གནོད་  
ཚིག་གོ་དེས་སྨྲས་པ། ལྷ། ཚོས་སོ། །ཞེས་དེ་དག་དེ་སྐད་དུ་འོ་དོད་འབོད་ཅིང་དམྱལ་བ་ཆེན་པོ་མནར་མེད་པར་སྐྱེས་སོ། །དེ་ནས་བཅོམ་ལྡན་འདས་ཀྱིས་བྱུང་བ་དེ་ལ་ཚིགས་སུ་བཅད་པ་  
དག་བཀའ་སྩལ་པ། སྡིག་པ་བྱས་པས་འདིར་ཚིག་ཕྱི་མར་ཚིག་།གཉིས་ཀར་ཚིག་སྟེ་དེ་ནི་བདག་ཉིད་ཀྱི། ལས་རྣམས་སྨིན་མཐོང་དེ་ཚིག་རབ་ཏུ་ཚིག་འགྲོ་བ་ངན་པར་སོང་བ་ཕྱིར་ཞིང་  
  
  
༄༅། །ཚིག་སྡིག་པ་བྱས་པ་འདིར་སྨྲེ་ཕྱི་མར་སྨྲེ། །གཉིས་ཀར་སྨྲེ་སྟེ་དེ་ནི་བདག་ཉིད་ཀྱི། །ལས་རྣམས་སྨིན་མཐོང་དེ་སྨྲེ་རབ་ཏུ་སྨྲེ། །འགྲོ་བ་ངན་པར་སོང་བ་ཕྱིར་  
ཞིང་སྨྲེ། །ཞེས་གསུངས་པ་དང། བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་གསོལ་ཏོ། །བཙུན་པ། ཚིགས་སུ་བཅད་པ་འདི་བདག་གིས་མ་འཚལ་ཏོ། །བཅོམ་ལྡན་  
འདས་ཀྱིས་བཀའ་སྩལ་པ། ཀུན་དགའ་བོ། སྐྱེས་བུ་གཏི་མུག་འཕགས་སྐྱེས་པོ་དེ་མ་ལ་གནོད་དང་བཅས་ཏེ་མེས་ཚིག་བཞིན་དམྱལ་བ་མནར་མེད་པར་སོང་སྟེ། ངས་དེ་ལས་དགོངས་  
ནས༑ སྡིག་པ་བྱས་པ་འདིར་ཚིག་ཕྱི་མར་ཚིག་ཅེས་བྱ་བ་ནས་འགྲོ་བ་ངན་པར་སོང་བ་ཕྱིར་ཞིང་སྨྲེ། །ཞེས་བྱ་བའི་བར་གསུངས་པ་ཡིན་ནོ། །གང་གི་ཚེ་འཕགས་སྐྱེས་པོས་ཤཱཀྱ་  
རྣམས་བསད་པ་དེའི་ཚེ་ཤཱཀྱའི་བུ་མོ་རྣམས་ཀྱིས་དེ་རྣམས་ཀྱི་རྒྱན་དག་མཐོང་ནས་ངུ་བར་བརྩམས་ཏེ་དེ་རྣམས་ཀྱིས་བསམ་པ་ཤཱཀྱ་རྣམས་ནི། འཕགས་པ་རྣམས་ལ་མངོན་པར་  
དད་པ་ཡིན་པས། རྒྱན་འདི་དག། འཕགས་པ་རྣམས་ལ་དབུལ་ལོ། །ཞེས་དེ་རྣམས་ཀྱིས་རྒྱན་དེ་དག་དགེ་སློང་རྣམས་ལ་ཕུལ་ལོ། །དྲུག་སྡེ་རྣམས་ཀྱིས་རྒྱན་དེ་དག་ཐོགས་ནས་སེར་  
སྐྱའི་གནས་སུ་ཞུགས་པ་དང། ཤཱཀྱའི་བུ་མོ་རྣམས་ཀྱིས་དེ་དག་མཐོང་ནས། དེ་བཞིན་དུ་ངུ་བར་གྱུར་ཅིང་སྨྲས་པ། འཕགས་པ་དག་།བདག་ཅག་གིས་དེའི་སླད་དུ་འདི་དག་ཕུལ་ན། ཉེས་  
  
  
།ཞེས་བྱས་པ་དང། དེ་དག་ཅང་མི་སྨྲ་བར་འདུག་གོ་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་  
པ༑ ཉེས་དམིགས་གང་ཅུང་ཟད་བྱུང་བ་ནི། དགེ་སློང་རྣམས་རྒྱན་ཐོགས་པ་ལས་གྱུར་གྱི། དེ་ལྟ་བས་ན། དགེ་སློང་གིས་རྒྱན་སྤེལ་མ་དང། འཕྱང་འཕྲུལ་ཅན་དང། ཟླ་གམ་ཅན་དང། གསེར་  
སྐུད་དང། རྒྱན་སྣ་ཚོགས་གཞན་ཅི་ཡང་རུང་བ་ཡང་ཐོགས་པར་མི་བྱ་སྟེ། ཐོགས་ན། འགལ་ཚབས་ཅན་དུ་འགྱུར་རོ། །སྡོམ་ནི་བླངས་པ་དང་ནི་བསླབ་པ་དང། །དུ་བའི་རི་ལུ་སྨན་གཅེའུ་  
བཅས༑ ༑ལྷུང་བཟེད་སྣོད་དང་ཟུངས་དང་ནི། །མར་དཀར་འབྲུ་མར་བྱུག་པའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་  
བ་ན་བཞུགས་སོ། །རི་བྲག་ཅིག་ཏུ་ཁྱིམ་བདག་ཅིག་གནས་པ་དེས། རིགས་མཉམ་པ་ལས་ཆུང་མ་བླངས་ནས་དེ་དེ་དང་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དུས་  
གཞན་ཞིག་ན་དེ་ཉེ་དུ་རྣམས་ཀྱང་ཟད་པར་གྱུར། ནོར་ཡང་ཟད་ལོངས་སྤྱོད་དག་ཀྱང་ཟད་ནས་དེས་བསམ་པ། ད་ནི། བདག་རྒས་པས་ནོར་བསྒྲུབ་པར་བྱ་ཡང་མི་ནུས། བདག་ལ་ལོངས་སྤྱོད་  
ཀྱང་མེད། བདག་གི་ཉེ་དུ་རྣམས་ཀྱང་དུས་ལས་འདས་པས། སོང་ལ་རབ་ཏུ་འབྱུང་ངོ། །སྙམ་དུ་རིག་ནས་དེས་ཆུང་མ་ལ་སྨྲས་པ་བཟང་མོ། ད་ནི། ང་རྒས་པས། ནོར་བསྒྲུབ་པར་བྱ་ཡང་  
  
  
༄༅། །མི་ནུས། ང་ལ་ལོངས་སྤྱོད་དག་ཀྱང་མེད། ངའི་ཉེ་དུ་རྣམས་ཀྱང་དུས་ལས་འདས་པས། ཁྱོད་ལ་དྲིས་ཏེ་སོང་ལ་རབ་ཏུ་འབྱུང་ངོ། །ཁྱིམ་བདག་དེ་དྲང་པོ་  
ཞིག་ན། དེ་ནི། གཡོ་ཀུན་ཏུ་སྤྱོད་ཅིང་རྟག་ཏུ་སྐྱེས་པ་གཞན་ལ་ལྟ་བ་ཞིག་པས། དེས་སྨྲས་པ། རྗེའི་སྲས། དེ་བཞིན་དུ་མཛོད་ཅིག་།འོན་ཀྱང་དུས་དུས་སུ་བལྟར་སྤྱོན་ཅིག་དེས་དེ་  
བཞིན་བྱའོ། །ཞེས་དམ་བཅས་ནས་རྒྱལ་བུ་རྒྱལ་བྱེད་ཀྱི་ཚལ་དུ་སོང་སྟེ་དགེ་སློང་ཞིག་གི་དྲུང་དུ་ཕྱིན་ནས་སྨྲས་པ། འཕགས་པ། རབ་ཏུ་འབྱུང་བར་འཚལ་ལོ། །དེས་སྨྲས་པ། བཞིན་  
བཟང། ཁྱོད་འཇིགས་པ་མེད་པ། སྤོབས་པ་དགེ་སྟེ། ལེགས་སོ། །བཅོམ་ལྡན་འདས་ཀྱིས་ཀྱང་ཕན་ཡོན་ལྔ་ཡང་དག་པར་མཐོང་བའི་མཁས་པས་ནི། རབ་ཏུ་འབྱུང་བར་མོས་པར་བྱ་  
བ་ཉིད་དུ་འོས་ཏེ། ལྔ་གང་ཞེ་ན། བདག་གིས་རང་གི་དོན་མ་འདྲེས་པ་ཐོབ་པར་འགྱུར་བར་ཡང་དག་པར་མཐོང་བའི་མཁས་པས་རབ་ཏུ་འབྱུང་བར་མོས་པར་བྱ་བར་འོས་པ་ཉིད་དང་  
བདག་གང་དག་གི་བྲན་དང། མངག་གཞུག་པ་དང། བཀོལ་བ་དང་རང་དབང་མེད་པ་དང། དགའ་མགུར་འགྲོར་མེད་པ་ཡིན་པ་དེ་དག་གིས་མཆོད་པར་བྱ་བར་འགྱུར་བ་དང་  
བསྟོད་པར་བྱ་བར་འགྱུར་བར་ཡང་དག་པར་མཐོང་བའི་མཁས་པས་རབ་ཏུ་འབྱུང་བར་མོས་པར་བྱ་བར་འོས་པ་ཉིད་དང། མྱ་ངན་ལས་འདས་པ་གྲུབ་པ་དང། བདེ་བ་བླ་ན་མེད་པ་  
  
  
བར་མོས་པར་བྱ་བར་འོས་པ་ཉིད་དང། བདག་མྱ་ངན་ལས་ཅངས་པ་གྲུབ་པ་དང། བདེ་བ་བླ་ན་མེད་པ་མ་ཐོབ་པ་ལས་ཡོངས་སུ་  
ཉམས་ཀྱང་ལྷ་རྣམས་ཀྱི་ནང་དུ་སྐྱེ་བར་འགྱུར་བར་ཡང་དག་པར་མཐོང་བའི་མཁས་པས་རབ་ཏུ་འབྱུང་བར་མོས་པར་བྱ་བར་འོས་པ་ཉིད་དང། སངས་རྒྱས་རྣམས་དང། སངས་རྒྱས་ཀྱི་ཉན་ཐོས་  
སྐྱེས་བུ་དམ་པ་ཡང་དག་པར་སོང་བ་མཆོག་རྣམས་ཀྱིས་རྣམ་གྲངས་དུ་མར་རབ་ཏུ་འབྱུང་བ་བསྔགས་པར་ཡང་དག་པར་མཐོང་བའི་མཁས་པས་རབ་ཏུ་འབྱུང་བར་མོས་པར་བྱ་བར་འོས་པ་ཉིད་  
དོ༑ ༑ཞེས་བཀའ་སྩལ་ཏེ། ཁྱོད་ཀྱིས་སེམས་བསྐྱེད་པ་དགེའི། ལེགས་པར་གསུངས་པའི་ཆོས་འདུལ་བ་འདི་ལ་རབ་ཏུ་བྱུང་ཞིག་ཅེས་དེས་དེ་རབ་ཏུ་ཕྱུང། བསྙེན་པར་རྫོགས་པར་བྱས་སོ། །  
དེ་ནས་ཞག་གཉིས་གསུམ་ཞིག་ཀུན་སྤྱད་པའི་ཆོས་བསླབ་ནས་སྨྲས་པ། བཞིན་བཟང། རི་དྭགས་ཀྱིས་རི་དྭགས་མི་སོས་ཀྱི། མཉན་ཡོད་རྒྱ་ཆེན་པོར་རང་གི་སྤྱོད་ཡུལ་དུ་ཕའི་ཡུལ་དུ་བསོད་  
སྙོམས་ལ་རྒྱུ་ཞིང་འཚོ་བར་གྱིས་ཤིག་དེ་ཕྱི་དེ་ཉིན་སྔ་དྲོ་ཤམ་ཐབས་དང། ཆོས་གོས་བགོས། ལྷུང་བཟེད་ཐོགས་ཏེ་མཉན་ཡོད་དུ་བསོད་སྙོམས་ཀྱི་ཕྱིར་ཞུགས་སོ། །དེ་བསོད་སྙོམས་ལ་  
རྒྱུ་བ་ན་རང་གི་ཆུང་མ་འདྲ་བའི་བུད་མེད་ཅིག་མཐོང་ནས་དེས་བསམ་པ། བདག་གི་སྔོན་གྱི་ཆུང་མ་དེ་ལ་རབ་ཏུ་བྱུང་ནས་བལྟར་འོང་ངོ། །ཞེས་དམ་བཅས་ཀྱི། དེའི་ཕྱིར་བདག་ད་གཟོད་རབ་  
  
  
༄༅། །ཏུ་བྱུང་བ་ཡིན་པས་དུས་ཅུང་ཟད་ཅིག་བསྡད་ལ། དེ་མི་དགའ་བར་མི་འགྱུར་བར་དེ་བལྟར་འགྲོའོ། །སྙམ་ནས་བསོད་སྙོམས་ལ་རྒྱུས་ཏེ་རྒྱལ་བུ་རྒྱལ་བྱེད་ཀྱི་  
ཚལ་དུ་སོང་ངོ། །དེས་དུས་ཅུང་ཞིག་བསྡད་ནས་མཁན་པོ་ལ་སྨྲས་པ། མཁན་པོ། བདག་ལ་སྔོན་གྱི་མཆིས་བྲང་ཞིག་མཆིས་ཏེ། དེ་ལ་བདག་གིས་རབ་ཏུ་བྱུང་ནས་བལྟར་མཆིའོ། །  
ཞེས་དམ་བཅས་པས། དེའི་སླད་དུ་གནང་བར་མཛོད་ཅིག་དང། མཆིའོ་།དེས་སྨྲས་པ། བུ། སོང་ལ་ཁྱོད་ཀྱིས་སེམས་སྲུངས་ཤིག་དེས་སྨྲས་པ། བསྲུང་བར་བགྱིའོ། །ཞེས་སྨྲས་ནས་  
ཆས་པ་དང། རིམ་གྱིས་རི་བྲག་དེར་ཕྱིན་ནོ། །དེས་དེ་རྒྱང་རིང་པོ་ཁོ་ན་ནས་མཐོང་བ་དང། དེ་དགའ་བ་དང་བཅས་ཤིང་མྱུར་བ་མྱུར་བས་བསུ་ནས་སྨྲས་པ། རྗེའི་སྲས། བྱོན་པ་དེ་ལེགས་སོ།།  
བྱོན་པ་ལགས་ཏེ། རིང་མོ་ཞིག་ལོན་ནས་མཐོང་ངོ། །ཞེས་སྨྲས་ནས་རེག་པར་བརྩམས་པ་དང། དེས་སྨྲས་པ། ཅི་བྱེད། ཆོས་གོས་དག་བླངས་ནས་མཉེལ་བསོར་གཞུག་མོད། དེས་སྨྲས་  
པ། མ་རེག་ཅིག་ཅིའི་སླད་དུ། མཁན་པོས་ང་ལ་ཁྱོད་ཀྱིས་སེམས་སྲུངས་ཤིག་ཅེས་བསྒོའོ། །དེས་སྨྲས་པ། རྗེའི་སྲས། ཁྱོད་སེམས་སྲུང་ལ་རག་མོད། བདག་གིས་བཀག་གམ་ཅི་  
ཞེས་དེས་དེའི་ཆོས་གོས་དག་བླངས་ནས་སྟན་བཏིང་སྟེ་རྐང་པ་བཀྲུས་ནས་བསྐུས་སོ། །དེ་ནས་ཁྲུས་བྱས་ནས་ཟན་བྱིན་ཏེ། དེ་ཡང་དེ་ཉིད་དུ་ཟན་བཟའ་བར་འདུག་པ་དང། དེས་སྨྲས་པ་  
  
  
དེས་སྨྲས་པ། རྗེའི་སྲས། ཁྱོད་དང་ལྷན་ཅིག་ཟན་ཟོས་ནས་རིང་མོ་ཞིག་ལོན་ནོ། །དེས་སྨྲས་པ། མཁན་པོས་ང་ལ་ཁྱོད་ཀྱིས་སེམས་སྲུངས་ཤིག་ཅེས་བསྒོའོ། །དེས་སྨྲས་པ། རྗེའི་  
སྲས། ཁྱོད་སེམས་སྲུང་ལ་རག་མོད། བདག་གིས་བཀག་གམ་ཅི། བདག་ཁྱོད་དང་ལྷན་ཅིག་ཟན་ཟོས་ནས་རིང་མོ་ཞིག་ལོན་པས། གདོན་མི་ཟ་བར་བཟའོ། །ཞེས་དེས་དེ་དང་ལྷན་ཅིག་ཟན་  
ཟོས་སོ། །དེ་ནས་མལ་བཤམས་ནས་སྨྲས་པ། རྗེའི་སྲས། གཟིམས་མལ་འདིར་ཤུལ་གྱིས་མཉེལ་བའི་མཉེལ་སོས་ཤིག་དེས་རྐང་པ་བཀྲུས་ནས་ཉལ་བ་དང། དེ་ཡང་དེ་ཉིད་དུ་ཉལ་བར་  
བརྩམས་སོ། །དེས་སྨྲས་པ། ཅི་བྱེད། དེས་སྨྲས་པ། རྗེའི་སྲས་ཁྱོད་དང་ལྷན་ཅིག་ཉལ་ནས་རིང་མོ་ཞིག་ལགས་པས། མ་བཀྱོན་ཅིག་།དེས་སྨྲས་པ། མཁན་པོས་ང་ལ་ཁྱོད་ཀྱིས་སེམས་  
སྲུངས་ཤིག་ཅེས་བསྒོའོ། །དེས་སྨྲས་པ། རྗེའི་སྲས། ཁྱོད་སེམས་སྲུང་ལ་རག་མོད། བདག་གིས་བཀག་གམ་ཅི། ཁྱོད་དང་བདག་ལྷན་ཅིག་ཉལ་ནས་རིང་མོ་ཞིག་ལགས་པས། གདོན་  
མི་ཟ་བར་ཉལ་བར་བགྱིའོ། །དེ་མ་བཏུབ་པ་དང། དེས་བསམ་པ། མགུལ་ནས་འཇུས་ན། བདག་གི་དབང་དུ་འགྱུར་རོ། །སྙམ་ནས་དེས་དེའི་མགུལ་ནས་འཇུས་པ་དང། བུད་མེད་ནི། རེག་པའི་  
དུག་ཅན་ཡིན་པས་རེག་པ་ཙམ་གྱིས་ལོག་པར་སྤྱད་དོ། །དུས་རིང་ཞིག་འདུག་ནས་སྨྲས་པ། བཟང་མོ། འགྲོའོ། །དེས་བསམ་པ། འདི་དང་བདག་ལྷན་ཅིག་གསང་བ་བྱས་པ་གང་ཡིན་པ་དེ་  
  
  
༄༅། །དགེ་སློང་རྣམས་ཀྱིས་མི་ཤེས་པས། སྐྱེ་བོ་མང་པོས་ཤེས་པར་བྱའོ། །དེས་ན་དེ་དག་གིས་བསྐྲད་པས་སླར་འོང་བར་འགྱུར་རོ་།སྙམ་དུ་བསམ་ནས་དེས་སྨྲས་པ་  
རྗེའི་སྲས། དེ་བཞིན་དུ་ཇི་ལྟར་བཞུད། ལམ་རྒྱགས་ཀྱི་ཟོང་ཀརཤ་པ་ཎ་དག་སྣོམས་ཤིག་དེས་སྨྲས་པ། བཟང་མོ། དགེ་སློང་རྣམས་དབྱིག་ལ་མི་རེག་ན། ཇི་ལྟར་བླང། དེས་སྨྲས་པ་  
རྗེའི་སྲས། བདག་གིས་ཅི་ནས་ཀྱང་མི་རེག་པ་དེ་ལྟར་བགྱིའི། སྣོམས་ཤིག་ཅེས་དེས་དབྱིག་ཐུམ་པོར་བཅུག་ནས་བཅིངས་ཏེ་འཁར་གསིལ་གྱི་རྩ་བ་ལ་བཏགས་སོ། །དྲེགས་པས་  
ལྡོངས་པ་དང། སྲེད་པས་ལྡོངས་པ་རྣམས་ནི། མི་བྱེད་པ་ཅུང་ཟད་ཀྱང་མེད་པས། དེས་དེ་ཁྱེར་ཏེ་སོང་བ་དང། རིམ་གྱིས་མཉན་ཡོད་དུ་ཕྱིན་ནོ། །དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི་  
དྲུག་སྡེ་གང་ཡང་རུང་བ་ཞིག་གིས་རྒྱལ་བུ་རྒྱལ་བྱེད་ཀྱི་ཚལ་གྱི་སྒོ་མི་སྟོང་པ་ཡིན་པས། ཚེ་དང་ལྡན་པ་ཉེ་དགའ་བོ་རྒྱལ་བུ་རྒྱལ་བྱེད་ཀྱི་ཚལ་གྱི་སྒོ་ན་འཆག་ཅིང་འདུག་པ་དེས། དེ་  
ཐག་རིང་པོ་ནས་མཐོང་ནས་སྐྲ་སྤྲ་བའི་མེ་ཏོག་ལྟ་བུ། སྨིན་མ་རབ་ཏུ་འཕྱང་བ་ཞིག་ནས་དེས་བསམ་པ། འདི་དགེ་སློང་གནས་བརྟན་ཞིག་འོང་གི། །བསུར་འགྲོའོ། །ཞེས་དེ་བསུར་  
སོང་སྟེ། གནས་བརྟན་བྱོན་པ་ལེགས་སོ། །བྱོན་པ་ལེགས་སོ། །ཞེས་བྱས་པ་དང། དེ་སློབ་དཔོན་ཕྱག་འཚལ་ལོ། །ཕྱག་འཚལ་ལོ། །ཞེས་ཟེར་ནས། ཚེ་དང་ལྡན་པ་ཉེ་དགས་  
  
  
ཀྱེ་མ་འདི་ནི། རྒན་ཞུགས་ཤིག་སྟེ། སློབ་དཔོན་ཡང་མི་ཤེས། མཁན་པོ་ཡང་མི་ཤེས་སོ། །རེ་ཞིག་འདི་ག་ལས་འོངས་པ་འདྲིའོ། །སྙམ་དུ་བསམ་ནས་སྨྲས་པ། རྒན་ཞུགས། ཁྱོད་  
ག་ལས་འོངས། དེས་སྨྲས་པ། སློབ་དཔོན། བདག་སྔོན་གྱི་མཆིས་བྲང་ཞིག་མཆིས་པ་བལྟར་མཆིས་ཏེ། བདག་དེ་ནས་མཆིས་སོ། །རྒན་ཞུགས་ལེགས་ཏེ། ཁྱོད་ནི། བྱས་པ་གཟོ་བ་ཞིག་  
གོ༑ བྱས་པ་གཟོ་བ་ནི། མཁས་པ་རྣམས་ཀྱིས་བསྔགས་ཏེ། བཅོམ་ལྡན་འདས་ཀྱིས་ཀྱང་དགེ་སློང་དག་དེ་ལྟ་བས་ན། འདི་ལྟར་བསླབ་པར་བྱ་སྟེ། འདི་ལྟར་བྱས་པ་གཟོ་བ་དང། བྱས་པ་  
ཚོར་བར་བྱ་ཞིང། བྱས་པ་ཆུང་ངུ་ཡང་ཆུད་གཟན་པར་མི་བྱ་ན། ཆེན་པོ་ལྟ་སྨོས་ཀྱང་ཅི་དགོས་ཞེས་བཀའ་སྩལ་ཏོ། །སྔོན་གྱི་ཆུང་མ་མཐོང་ངམ། མཐོང་ལགས་སོ། །དེ་ཁམས་བྡེའམ་  
ཁམས་བདེ་ལགས་སོ། །རྒན་ཞུགས། དེ་ནི། གོ་ན། འཁར་གསིལ་གྱི་རྩ་བ་ལ་འཕྱང་བའོ་ནི་ཅི་ཡིན། སློབ་དཔོན། དེས་ཤུལ་རྒྱགས་ཀྱི་ཟོང་དུ་ཀརཤ་པ་ཎ་དག་ཅིག་སྩལ་བ་ལགས་སོ།།  
རྒན་ཞུགས། ཁྱོད་ལྟ་བསོད་ནམས་བྱས་པ་ཞིག་སྟེ། སྔོན་གྱི་ཆུང་མ་ཡང་མཐོང་ལ། རྙེད་པ་ཡང་གྲུབ་བོ། །སློབ་དཔོན། ཁྱོད་ཀྱི་བཀའ་དྲིན་ལགས་སོ། །དེས་བསམ་པ། འདི་ལས་གཞན་ཡང་  
འབྱུང་གི། རེ་ཞིག་འདི་ལ་དྲི་བར་བྱའོ། །སྙམ་ནས་དེས་དེ་ལ་ཚིག་འཇམ་པོ་བརྗོད་པའི་ཚུལ་གྱིས་ཐམས་ཅད་དྲིས་པ་དང། རྒན་ཞུགས་དེ་དྲང་པོའི་རང་བཞིན་ཅན་ཞིག་པས། དེས་ཇི་ལྟར་  
  
  
༄༅། །གྱུར་པ་བསྙད་དོ། །དེས་སྨྲས་པ། རྒན་ཞུགས། དེ་ཐམས་ཅད་མཁན་པོ་ལ་སྨྲོས་ཤིག་དང། ཁྱོད་ཀྱི་མཁན་པོ་ཡིད་དགའ་བར་འགྱུར་རོ། །དེ་དེ་ལྟར་བསླུས་  
པས་ཇི་ལྟར་གྱུར་པ་མཁན་པོ་ལ་བསྙད་པ་དང། དེས་ཀྱང་དགེ་སློང་རྣམས་ལ་བསྙད། དགེ་སློང་རྣམས་ཀྱིས་ཀྱང་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་  
པ༑ དགེ་སློང་དག་སྐྱེས་བུ་གཏི་མུག་འདི་སྦྱོར་བ་ཉམས་ཀྱི། བསམ་པ་ནི། མ་ཉམས་སོ། །འདི་ཕས་ཕམ་པ་བྱུང་སྟེ། དེ་ལྟ་བས་ན་གནང་གི། རབ་ཏུ་བྱུང་མ་ཐག་ཏུ་ཕས་ཕམ་པར་  
འགྱུར་བའི་ཆོས་བཞི་རྒྱས་པར་ཤོད་ཅིག་དང། ཉེས་པ་འདིར་མི་འགྱུར་རོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་  
ར་བ་ན་བཞུགས་སོ། །མཉན་ཡོད་ན་དགེ་སློང་དགའ་བ་ཅན་ཞེས་བྱ་བ་ཞིག་གནས་པ་དེ། རྟག་ཏུ་དགོན་པ་ནགས་མཐའི་གནས་མལ་དག་ན་བསམ་གཏན་བྱེད་པ་ཞིག་པས། དེའི་མིང་  
བསམ་གཏན་པ་དགའ་བ་ཅན་ཞེས་བྱ་བར་ཆགས་སོ། །དེ་གང་གི་ཚེ་སྐྱིལ་མོ་ཀྲུང་བཅས་ནས་བསམ་གཏན་བྱེད་པའི་ཚེ་བདུད་ཀྱི་རིས་ཀྱི་ལྷ་དག་གིས་གཙེས་སོ། །དེ་དུས་གཞན་ཞིག་ན་  
སྐྱིལ་མོ་ཀྲུང་བཅས་ཏེ་འདུག་པ་དང་བདུད་ཀྱི་རིས་ཀྱི་ལྷ་མོ་ཞིག་གིས། དེའི་སྐྱིལ་མོ་ཀྲུང་གི་སྟེང་དུ་འདུག་པ་དང། བུད་མེད་ནི་རེག་པའི་དུག་ཅན་ཡིན་པས། དེས་དེ་དང་ལྷན་ཅིག་ལོག་  
  
  
།ལོག་པར་སྤྱད་མ་ཐག་ཏུ་ཟུག་རྔུས་ཟུག་པ་བཞིན་དུ་གནོད་ནས། སེམས་བསྐྱེད་པ། བདག་གི་མི་ཚངས་པར་སྤྱོད་པ་འཁྲིག་པའི་ཆོས་བསྟེན་པས། བདག་སོང་ལ་འབབ་བོ། །  
སྙམ་མོ། །ཡང་བསམ་པ། བདག་གིས་བཅབ་པའི་སེམས་གཅིག་གིས་ཀྱང་མ་བཅབས་པས། རེ་ཞིག་བཅོམ་ལྡན་འདས་ཀྱི་སྤྱན་སྔར་སོང་སྟེ་གལ་ཏེ་སྐལ་པ་ཡོད་པ་ཞིག་ཏུ་གྱུར་ན། གནས་  
སོ༑ ༑འོན་ཏེ་མེད་ན་ནི། དགའ་མགུར་སྤྱད་པར་བྱའོ། །སྙམ་དུ་བསམ་ནས། ལག་པ་གཡས་པས་ནི། ཆོས་གོས་རྣམས་ཁྱེར། ལག་པ་གཡོན་པས་ནི། ཡན་ལག་སྐྱེས་བཀབ་ནས། ངོམ་ཟུང་  
གནག་ཅིང་མཆི་མ་དང་བཅས་བཞིན་བཅོམ་ལྡན་འདས་ག་ལ་བ་དེར་སོང་ངོ། །དེའི་ཚེ་བཅོམ་ལྡན་འདས་འཁོར་དགེ་སློང་བརྒྱ་སྟོང་དུ་མའི་གུང་ལ་གདན་བཤམས་པ་ལ་བཞུགས་ཏེ་ཆོས་  
སྟོན་ཏོ། །བཅོམ་ལྡན་འདས་ཀྱིས་ཚེ་དང་ལྡན་པ་དགའ་བ་ཅན་རྒྱང་རིང་པོ་ཁོ་ན་ནས་གཟིགས་སོ། །གཟིགས་ནས་ཀྱང་དགོངས་པ། གལ་ཏེ་དགའ་བ་ཅན་ལ་མ་སྨྲས་ན། གང་ན་ཁྲག་དྲོན་  
པོར་སྐྱུགས་ནས་དུས་བྱེད་པར་འགྱུར་བའི་གནས་དེ་ཡོད་དོ། །སྙམ་དུ་དགོངས་ནས། ཚེ་དང་ལྡན་པ་དགའ་བ་ཅན་ལ་འདི་སྐད་ཅེས་བཀའ་སྩལ་ཏོ། །དགའ་བ་ཅན་འོངས་པ་ལེགས་སོ། །  
ཁྱོད་ཅི་སྟེ་ངོམ་ཟུང་གནག་དེས་གསོལ་པ། བཙུན་པ། བདག་སྔོན་ནི། དགའ་བ་ཅན་ལགས་ཀྱི། ད་ནི། མི་དགའ་བ་ཅན་ལགས་སོ། །དགའ་བ་ཅན། ཅི་སྟེ་དེ་སྐད་ཅེས། ཁྱོད་ཀྱིས་  
  
  
༄༅། །ཅི་ཞིག་བྱས། བཙུན་པ། བདག་གིས་བསླབ་པ་མ་ཕུལ་བར་མི་ཚངས་པར་སྤྱོད་པ་འཁྲིག་པའི་ཆོས་བསྟེན་ཏེ། དེ་ནི། བཅབ་པའི་སེམས་གཅིག་གིས་ཀྱང་མ་  
བཅབ་ལགས་སོ། །དགའ་བ་ཅན། ཁྱོད་ཇི་སྲིད་འཚོའི་བར་དུ་བསླབ་པ་ལ་སློབ་པར་སྤྲོའམ། བཅོམ་ལྡན་འདས། སྤྲོ་ལགས་སོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་  
ལ་བཀའ་སྩལ་པ། དགེ་སློང་དག་དགེ་སློང་དགའ་བ་ཅན་གྱིས་སྤྱད་པར་བྱ་བ་མ་ཡིན་པ་སྤྱད་ཀྱང་སེམས་གཅིག་གིས་ཀྱང་མ་བཅབས་པས། འདི་ཕས་ཕམ་པར་མ་གྱུར་གྱི། དགེ་  
སློང་དགའ་བཅན་དང། གཞན་ཡང་རུང། འདི་ལྟ་བུ་གང་ཡིན་པ་ལ་ཇི་སྲིད་འཚོའི་བར་དུ་བསླབ་པའི་སྡོམ་པ་བྱིན་ཅིག་སྦྱིན་པ་ཡང་འདི་ལྟར་བྱ་སྟེ། གནས་མལ་བཤམས་ནས་  
གཎྜཱི་བརྡུངས་ཏེ་དྲིས་པའི་ཚིག་གིས་དགེ་སློང་རྣམས་ལ་བསྒོ་ནས་དགེ་འདུན་ཐམས་ཅད་འདུས་ཏེ་འདུག་པ་དང། དགེ་སློང་དགའ་བ་ཅན་གྱིས་རྒན་རིམ་ཇི་ལྟ་བ་བཞིན་དུ་འདུད་པ་བྱས་  
ལ༑ རྒན་པའི་མཐར་ཙོག་ཙོག་པོར་འདུག་སྟེ། ཐལ་མོ་སྦྱར་ནས་འདི་སྐད་ཅེས་བརྗོད་པར་བྱའོ། །དགེ་འདུན་བཙུན་པ་རྣམས་གསན་དུ་གསོལ་བདག་དགེ་སློང་དགའ་བ་ཅན་ཞེས་  
བགྱི་བས། བསླབ་པ་མ་ཕུལ་བར་མི་ཚངས་པར་སྤྱོད་པ་འཁྲིག་པའི་ཆོས་བསྟེན་ཏེ། དེ་ནི། བཅབ་པའི་སེམས་གཅིག་གིས་ཀྱང་མ་བཅབས་ནས་བདག་དགེ་སློང་དགའ་བ་ཅན་དགེ་  
  
  
དགེ་འདུན་ཐུགས་བརྩེ་བ་ཅན་བཙུན་པ་རྣམས་ཀྱིས་ཐུགས་བརྩེ་བས་ཉེ་བར་བཟུང་སྟེ། བདག་དགེ་སློང་དགའ་བ་ཅན་ལ་ཇི་སྲིད་འཚོའི་  
བར་དུ་བསླབ་པ་སྩལ་དུ་གསོལ། དེ་བཞིན་དུ་ལན་གཉིས་ལན་གསུམ་གྱི་བར་དུའོ། །དེའི་འོག་ཏུ་དགེ་སློང་དགའ་བ་ཅན་ཐོས་པའི་ཉེན་ཀོར་ནས་བཀར་ཏེ་མཐོང་བའི་ཉེན་ཀོར་དུ་བཞག་ལ་  
དགེ་སློང་གཅིག་གིས་གསོལ་བ་བྱས་ནས་ལས་བྱ་སྟེ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་དགའ་བ་ཅན་འདིས་བསླབ་པ་མ་ཕུལ་བར་མི་ཚངས་པར་སྤྱོད་པ་འཁྲིག་པའི་  
ཆོས་བསྟེན་ཏེ། དེ་ནི། འདིས་བཅབ་པའི་སེམས་གཅིག་གིས་ཀྱང་མ་བཅབས་ནས། དགེ་སློང་དགའ་བ་ཅན་འདི་དགེ་འདུན་ལས་ཇི་སྲིད་འཚོའི་བར་དུ་བསླབ་པ་གསོལ་ན། གལ་ཏེ་དགེ་  
འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། འདི་ལྟར་དགེ་འདུན་གྱིས་དགེ་སློང་དགའ་བ་ཅན་ལ་ཇི་སྲིད་འཚོའི་བར་དུ་བསླབ་པ་སྩོལ་ཏོ། །འདི་ནི་  
གསོལ་བའོ། །ལས་ནི། འདི་ལྟར་བྱ་སྟེ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་དགའ་བ་ཅན་འདིས་བསླབ་པ་མ་ཕུལ་བར་མི་ཚངས་པར་སྤྱོད་པ་འཁྲིག་པའི་ཆོས་བསྟེན་  
ཏེ༑ དེ་ནི། འདིས་བཅབ་པའི་སེམས་གཅིག་གིས་ཀྱང་མ་བཅབས་ནས། དགེ་སློང་དགའ་བ་ཅན་འདི་དགེ་འདུན་ལས་ཇི་སྲིད་འཚོའི་བར་དུ་བསླབ་པ་གསོལ་ཏེ། དེའི་སླད་དུ་དགེ་འདུན་གྱིས་  
  
  
༄༅། །དགེ་སློང་དགའ་བ་ཅན་ལ་ཇི་སྲིད་འཚོའི་བར་དུ་བསླབ་པ་སྩོལ་ན། དགེ་སློང་དགའ་བ་ཅན་ལ་ཇི་སྲིད་འཚོའི་བར་དུ་བསླབ་པ་སྩལ་པར་ཚེ་དང་ལྡན་པ་གང་དག་  
བཟོད་པ་དེ་དག་ནི་ཅང་མ་གསུངས་ཤིག་གང་དག་མི་བཟོད་པ་དེ་དག་ནི། གསུངས་ཤིག་འདི་ནི། ལས་བརྗོད་པ་དང་པོ་སྟེ། ལས་བརྗོད་པ་གཉིས་པ་དང། གསུམ་པ་ཡང་དེ་བཞིན་དུ་  
བྱའོ༑ ༑དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་དགའ་བ་ཅན་ལ་ཇི་སྲིད་འཚོའི་བར་དུ་བསླབ་པ་སྩལ་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་  
ཏོ༑ ༑ངས་བསླབ་པ་བྱིན་པའི་དགེ་སློང་གི་ཀུན་ཏུ་སྤྱད་པའི་ཆོས་བཅའ་བར་བྱ་སྟེ། བསླབ་པ་བྱིན་པའི་དགེ་སློང་གིས་རང་བཞིན་དུ་གནས་པའི་དགེ་སློང་གི་གུས་པར་སྨྲ་བ་དང། ཕྱག་  
འཚལ་བ་དང། མངོན་དུ་ལྡང་བ་དང། ཐལ་མོ་སྦྱོར་བ་དང་འདུད་པའི་ལས་བདག་གིར་མི་བྱ། སྟན་གཅིག་ལ་འདུག་པར་མི་བྱ། གལ་ཏེ་འདུག་ན་ཡང་སྟན་ཆེས་དམའ་བ་ལོངས་  
ཤིག་འཆག་ས་གཅིག་ཏུ་བཅག་པར་མི་བྱ། གལ་ཏེ་འཆག་ན་ཡང་གོམ་པ་བསྲིའོ། །ཕྱི་བཞིན་འབྲང་བའི་དགེ་སྦྱོང་རང་བཞིན་དུ་གནས་པའི་དགེ་སློང་དང། བྲམ་ཟེ་དང་ཁྱིམ་བདག་  
གི་ཁྱིམ་དག་ཏུ་འགྲོ་བར་མི་བྱ། གལ་ཏེ་འགྲོ་ན། དགེ་སྦྱོང་མདུན་དུ་གཏང་བར་བྱ། སྟེང་གཡོགས་གཅིག་པར་ཉལ་བར་མི་བྱ། རབ་ཏུ་དབྱུང་བར་མི་བྱ། བསྙེན་པར་རྫོགས་པར་མི་  
  
  
གནས་སྦྱིན་པར་མི་བྱ། དགེ་སློང་གི་ཆེད་དུ་གཞག་པར་མི་བྱ། གསོལ་བའི་ལས་མི་བྱ། གསོལ་བ་དང་གཉིས་མ་ཡིན། གསོལ་བ་དང་བཞི་མི་བྱའོ། །ལས་བྱེད་པར་བསྐོ་བར་མི་བྱ་  
དགེ་སློང་མའི་སྟོན་པ་མི་བྱ། སྔོན་བསྐོས་པ་ཞིག་ན་ཡང་དེས་དགེ་སློང་མ་ལ་གདམས་པར་མི་བྱ། དགེ་སློང་ལ་ཚུལ་ཁྲིམས་ཉམས་པ་དང། ལྟ་བ་ཉམས་པ་དང། སྤྱོད་པ་ཉམས་པ་དང། འཚོ་  
བ་ཉམས་པས་གླེང་བར་མི་བྱ། དེས་གདམས་ངག་དགག་པར་མི་བྱ་གསོ་སྦྱོང་མ་ཡིན། དགག་དབྱེ་མ་ཡིན། གསོལ་བའི་ལས་མ་ཡིན། གསོལ་བ་དང་གཉིས་མ་ཡིན། གསོལ་བ་  
དང་བཞི་མ་ཡིན། ནང་པར་སྔར་ལངས་ཏེ་སྒོ་དབྱེ་བར་བྱ། མར་མེའི་སྣོད་བསལ་བར་བྱ། གཙུག་ལག་ཁང་ཆག་ཆག་གདབ་པར་བྱ་ཕྱག་དར་བྱ། བ་ལང་གི་ལྕི་བ་གསར་པ་བཟང་  
པོས་བྱུག་པར་བྱ། བཤང་གཅི་ཁང་ཕྱག་དར་བྱ། ས་དང། ལོ་མ་དག་དང། ཆུ་གྲང་མོའམ། དྲོན་མོ་དུས་དང་མཐུན་པར་གཞག་པར་བྱ། དེ་ནས་ཝའི་ཁ་ཕྱག་པར་བྱ། དུས་ཤེས་པར་བྱ་  
སྟེ༑ སྟན་བཤམ་པར་བྱ། བདུག་པའི་སྣོད་དང། བདུག་པ་ཉེ་བར་གཞག་པར་བྱ། གལ་ཏེ་སྟོན་པའི་ཡོན་ཏན་སྒྲོག་པར་ནུས་ན། བདག་ཉིད་ཀྱིས་བྱ། ཅི་སྟེ་མི་ནུས་ན། སྨྲ་བ་པོ་ལ་གསོལ་  
བར་བྱའོ། །ཟས་ཀྱི་བསྐོས་ལ་བརྟག་པར་བྱ་ཞིང། ཟས་བསྐོས་ཟིན་ནས་ཁང་སྟེང་དུ་སོང་སྟེ་གཎྜཱི་བརྡུང་བར་བྱ། ཚ་བའི་དུས་སུ་དགེ་སློང་རྣམས་ལ་བསིལ་ཡབ་ཀྱིས་གཡབ་པར་བྱ། དེ་  
  
  
༄༅། །ནས་བསྙེན་པར་རྫོགས་པ་ཐམས་ཅད་ཀྱི་ནི། འོག། བསྙེན་པར་མ་རྫོགས་པ་རྣམས་ཀྱི་ནི། གོང་དུ་སྤྱོད་ལམ་ཞི་བས་དགེ་སློང་གི་འདུ་ཤེས་ཉེ་བར་བཞག་སྟེ་ཟས་  
བཟའ་བར་བྱ། ཟས་ཀྱི་བྱ་བ་བྱས་ནས་གནས་མལ་ཕུག་ཏུ་བརྟུལ་བར་བྱ། ལྷུང་བཟེད་ཀྱི་གཞི་དོར་བར་བྱ། དུས་ཤེས་པར་བྱས་ནས་དེ་བཞིན་གཤེགས་པའི་དབུ་སྐྲ་དང། སེན་མོའི་  
མཆོད་རྟེན་དག་ཕྱག་དར་བྱ་ཞིང། བ་ལང་གི་ལྕི་བ་གསར་པ་བཟང་པོས་བྱུག་པར་བྱ། འདུ་བའི་དུས་སུ་གནས་མལ་བཤམ་པར་བྱ་ཞིང། བདུག་པ་དང། བདུག་པའི་སྣོད་གཞག་  
པར་བྱ། སྟོན་པའི་ཡོན་ཏན་བསྒྲག་པར་བྱ། དགེ་འདུན་བཙུན་པ་རྣམས་གསན་དུ་གསོལ། དེང་དགེ་འདུན་གྱིས་ཚེས་གཅིག་ལགས་ཏེ། གཙུག་ལག་ཁང་གི་བདག་པོ་དང། གཙུག་  
ལག་ཁང་གི་ལྷ་རྣམས་ཀྱི་དོན་དུ་ཚིགས་སུ་བཅད་པ་གསུངས་ཤིག་།ཅེས་ཉི་མ་བརྗོད་པར་བྱ། ཅི་སྟེ་མི་ནུས་ན། དགེ་སློང་ལ་བཅོལ་བར་བྱའོ། །དགེ་སློང་རྣམས་དེའི་གནས་ཁང་སྐོ་བར་  
མི་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། གནས་ཁང་བསྐོ་བར་བྱའོ། །རྙེད་པ་ཡང་མི་སྟེར་ནས་བཅོམ་ལྡན་འདས་ཀྱིས་བཀའ་སྩལ་པ། རྙེད་པ་སྦྱིན་པར་བྱའོ། །དེ་དགེ་  
བའི་ཕྱོགས་ལ་བརྩོན་པར་མི་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། དགེ་བའི་ཕྱོགས་ལ་བརྩོན་པར་བྱའོ། །དེའི་སྤྱད་པ་ནི་འདི་ཡིན་ཏེ། ཇི་སྲིད་ལམ་དུ་མ་ཞུགས་ཀྱི་བར་  
  
  
༑དེ་ལ་ལམ་དུ་ཞུགས་པ་ནི། འདི་ཡིན་ཏེ། ཟག་པ་ཟད་པའོ། །དེས་འབད། བརྩལ། བསྒྲིམས་པས་འཁོར་བའི་འཁོར་ལོ་གཡོ་བ་དང། མི་གཡོ་བ་ཆ་ལྔ་པ་འདི་ཉིད་རྟོགས་ནས་འདུས་  
བྱས་ཀྱི་རྣམ་པ་ཐམས་ཅད་ཆོས་ཉིད་ཀྱིས་འཇིག་པ། ལྟུང་བ་འགྱེས་པ། རྣམ་པར་འཇིག་པར་བསྒོམས་ཏེ་ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ་  
ཁམས་གསུམ་གྱི་འདོད་ཆགས་དང་བྲལ་བ། གསེར་དང་བོང་བར་མཉམ་པ། ནམ་མཁའ་དང་ལག་མཐིལ་དུ་མཚུངས་པ། ཙནྡན་དང་སྟེའུ་འདྲ་བ། མ་རིག་པའི་སྒོ་ངའི་སྦུབས་བཅོམ་པ་  
རིག་པ་དང། མངོན་པར་ཤེས་པ་དང། སོ་སོ་ཡང་དག་པར་རིག་པ་ཐོབ་པ། སྲིད་པའི་རྙེད་པ་ལ་ཆགས་པ་དང་བཀུར་སྟི་ལ་རྒྱབ་ཀྱིས་ཕྱོགས་པ། དབང་པོ་དང་ཉེ་དབང་དུ་བཅས་པའི་ལྷ་རྣམས་ཀྱིས་  
མཆོད་པ་དང། རྗེད་པ་དང། གུས་པར་སྨྲ་བར་བྱ་བའི་དགྲ་བཅོམ་པར་གྱུར་ཏོ། །དགྲ་བཅོམ་པ་ཉིད་ཐོབ་ཀྱང་དེ་བཞིན་དུ་འདུག་ཅིང་ལས་ཀྱང་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ་  
དེ་རྒན་རིམ་བཞིན་འདུག་པར་བྱ་ཞིང་ཇི་ལྟར་བཀག་པ་ཡང་རང་བཞིན་དུ་གནས་པའི་དགེ་སློང་རྣམས་ཀྱིས་བྱའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་བྱ་ཀ་ལནྡ་  
ཀ་གནས་པ་ན་བཞུགས་སོ། །ཚེ་དང་ལྡན་པ་པི་ལིནྡའི་བུ་རབ་ཏུ་བྱུང་ཚུན་ཆད་དེ་རྟག་ཏུ་ན་ནས་ཚངས་པ་མཚུངས་པར་སྤྱད་པ་རྣམས་ཀྱིས་དེའི་དྲུང་དུ་སོང་སྟེ་དྲིས་པ། གནས་བརྟན། བྡེའམ་  
  
  
༄༅། །དེས་སྨྲས་པ། ཚེ་དང་ལྡན་པ་དག་བདག་ན་སྟེ། མི་བདེའོ། །གནས་བརྟན། ཁྱོད་ཅི་ན། ཚེ་དང་ལྡན་པ་དག་བདག་གློ་ལུ་ཞིང་ནའོ། །གནས་བརྟན། སྨན་  
ཅུང་ཟད་མཛོད་ཅིག་ཚེ་དང་ལྡན་པ་དག་བདག་གིས་སྔོན་རེང་བུའི་དུ་བ་བསྟེན་ཏོ། །གནས་བརྟན། ད་ཅི་སྟེ་མི་སྟེན། བཅོམ་ལྡན་འདས་ཀྱིས་མ་གནང་ངོ། །སྐབས་དེ། དགེ་སློང་རྣམས་  
ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི་དགེ་སློང་ནད་པས་རེང་བུའི་དུ་བ་བརྔུབ་པར་བྱའོ། །བཅོམ་ལྡན་འདས་  
ཀྱིས་དགེ་སློང་ནད་པས་རེང་བུའི་དུ་བ་བརྔུབ་པར་བྱའོ། །ཞེས་བཀའ་སྩལ་པ་དང། དགེ་སློང་རྣམས་དེ་བཞིན་དུ་བརྔུབས་པ་དང་མ་ལེགས་ནས་བཅོམ་ལྡན་འདས་ཀྱིས་བཀའ་སྩལ་པ་  
ཁམ་ཕོར་བུ་ཁ་ཕུག་ལ་ཁམ་ཕོར་ཁ་སྦྱར་ནས་རྔུབས་ཤིག་འོན་ཀྱང་མ་ལེགས་ནས་བཅོམ་ལྡན་འདས་ཀྱིས་བཀའ་སྩལ་པ། སྦུ་གུ་ཅན་གྱིས་རྔུབས་ཤིག་དེ་རྣམས་ཀྱིས་སྨྱུག་མའི་  
སྦུ་གུས་བརྔུབས་པ་དང། ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། སྨྱུག་མའི་སྦུ་གུས་བརྔུབ་པར་མི་བྱའི་འོན་ཀྱང་ལྕགས་ཀྱི་སྨན་གཅེའུ་བྱའོ། །ཧ་  
ཅང་ཐུང་བ་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། ཧ་ཅང་ཐུང་ངུར་མི་བྱའོ། །ཧ་ཅང་རིང་པོར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། ཧ་ཅང་རིང་པོར་མི་བྱའོ། །འོན་  
  
  
།དེ་དག་རྣོན་པོར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། རྣོན་པོར་མི་བྱའོ་།རྩུབ་པོར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། རྩུབ་པོར་  
མི་བྱའོ། །དེ་བབ་བབ་ཏུ་འཇོག་ནས་བཅོམ་ལྡན་འདས་ཀྱིས་བཀའ་སྩལ་པ། བབ་བབ་ཏུ་གཞག་པར་མི་བྱའོ། །འོན་ཀྱང་སྣོད་དུ་བཅུག་སྟེ་གཞག་པར་བྱའོ། །དེ་རྣམས་ཀྱི་སྣོད་དུ་བཅུག་སྟེ་ས་  
ལ་འཇོག་པ་དང་བཅོམ་ལྡན་འདས་ཀྱིས་བཀའ་སྩལ་པ། སྣོད་ས་ལ་གཞག་པར་མི་བྱའོ། །འོན་ཀྱང་ཟུང་ངའམ། གོས་ཀྱི་གདང་ལ་གདགས་པར་བྱའོ། །དེ་བཙས་ཁྱེར་ནས་བཅོམ་ལྡན་  
འདས་ཀྱིས་བཀའ་སྩལ་པ། མར་དཀར་རམ། འབྲུ་མར་གྱིས་བཀྲུས་ཏེ་གཞག་པར་བྱའོ། །དགོས་པ་བྱུང་བའི་ཚེ་དེས་བཀྲུས་པ་དང་བཅོམ་ལྡན་འདས་ཀྱིས་བཀའ་སྩལ་པ། བཀྲུ་བར་མི་  
བྱའི། འོན་ཀྱང་མེར་གཞུག་པར་བྱ་སྟེ། དེ་ཉིད་དེའི་བཀྲུ་བ་ཡིན་ནོ། །སྡོམ་ནི། བསགས་པ་དང་ནི་ཁྲུས་རྩི་དང། །སྣར་བླུགས་སྤྱད་དང་བཏུང་ཕོར་དང། །ཁྱོགས་དང་ཆབ་ཁུང་ས་དག་དང། །  
ཆུ་དང་བཀྲུ་བའི་ས་ཡིན་ནོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་ནད་པ་ཞིག་སྨན་པའི་  
དྲུང་དུ་སོང་ནས་བཞིན་བཟང། སྨན་སྟོན་ཅིག་ཅེས་བྱས་པ་དང་དེས་སྨྲས་པ། འཕགས་པ། བསགས་པའི་ཁྲུས་ཀྱིས་ཁྲུས་མཛོད་ཅིག་དང་སོས་པར་འགྱུར་རོ། །དེས་སྨྲས་པ། བཞིན་  
  
  
༄༅། །བཟང། བཅོམ་ལྡན་འདས་ཀྱིས་མ་གནང་ངོ། །ཁྱེད་ཀྱི་སྟོན་པ་ནི། ཐུགས་རྗེ་ཅན་ཡིན་པས་གནང་བར་འགྱུར་རོ། །སྐབས་དེ་དགེ་སློང་རྣམས་ཀྱིས་བཅོམ་ལྡན་  
ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་སྨན་པས་བསྟན་ན། བསགས་པའི་ཁྲུས་ཀྱིས་ཁྲུས་བྱ་སྟེ། ཁྲུས་བྱ་བ་འདི་ལ་འགྱོད་པར་མི་བྱའོ། །བཅོམ་ལྡན་  
འདས་ཀྱིས་བསགས་པའི་ཁྲུས་ཀྱིས་ཁྲུས་བྱ་ཞེས་བཀའ་སྩལ་པ་དང། དགེ་སློང་རྣམས་ཀྱིས་བསགས་པའི་ཁྲུས་ཇི་ལྟ་བུ་ཡིན་པ་མ་ཤེས་ནས། དེ་རྣམས་ཡང་སྨན་པའི་དྲུང་དུ་སོང་  
སྟེ་དེ་རྣམས་ཀྱིས་སྨྲས་པ། བཞིན་བཟང། བཅོམ་ལྡན་འདས་ཀྱིས་གནང་ན། བསགས་པའི་ཁྲུས་ཇི་ལྟ་བུ་ཡིན་པ་སྟོན་ཅིག་དེས་སྨྲས་པ། འཕགས་པ། བདག་གིས་ཀྱང་མི་ཤེས་  
སྟེ༑ བདག་གིས་འཁོར་ལོས་བསྒྱུར་བའི་གསོ་བའི་དཔྱད་ལས། བསགས་པའི་ཁྲུས་ཞེས་བྱ་བ་བཏོན་ན། དེ་ལྟ་བུ་ཡིན་པ་ནི། མི་ཤེས་སོ་།འོན་ཀྱང་ཁྱོད་ཀྱི་སྟོན་པ་ཐམས་ཅད་  
མཁྱེན་པ་ཡིན་པས། དེ་ཉིད་ཀྱིས་མཁྱེན་གྱི། སོང་ལ་དེ་ཉིད་ལ་ཞུས་ཤིག་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་  
སྩལ་པ། རླུང་འབྱིན་པའི་རྩ་བ་དང། སྡོང་བུ་དང། མེ་ཏོག་དང། འབྲས་བུ་གང་དག་ཡིན་པ་དེ་དག་བསྐོལ་ནས་ཁྲུས་བྱའོ། །དགེ་སློང་རྣམས་ཀྱིས་དེ་དག་བསྐོལ་ཏེ་ཁྲུས་བྱས་པ་དང་  
  
  
།སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། སྣུམ་བསྐུ་བར་བྱའོ། །དེ་རྣམས་ཀྱིས་བསྐུས་པ་  
དང། ཧ་ཅང་སྣུམ་ཆེས་པས་གནས་མལ་དག་མ་རུང་བར་གྱུར་པ་དང། བཅོམ་ལྡན་འདས་ཀྱིས་བཀའ་སྩལ་པ། ཁྲུས་རྩིས་བཀྲུ་བར་བྱའོ། །དེ་རྣམས་དེ་བཞིན་དུ་རྩུབ་བོར་གྱུར་ནས་བཅོམ་  
ལྡན་འདས་ཀྱིས་བཀའ་སྩལ་པ། ཆུའི་བུམ་པ་ཐ་མའི་ནང་དུ་འབྲུ་མར་ཐིགས་པ་གསུམ་མམ་གཉིས་བླུག་པར་བྱའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་བྱ་ག་  
ལནྡ་ཀ་གནས་པ་ན་བཞུགས་སོ། །ཚེ་དང་ལྡན་པ་པི་ལིན་དའི་བུ་གང་ནས་རབ་ཏུ་བྱུང་བ་དེ་ཚུན་ཆད་རྟག་ཏུ་ན་ནས་ཚངས་པ་མཚུངས་པར་སྤྱོད་པ་རྣམས་དེའི་དྲུང་དུ་སོང་སྟེ། གནས་བརྟན་  
བྡེའམ་ཞེས་དྲིས་པ་དང། ཚེ་དང་ལྡན་པ་དག་བདག་ན་སྟེ། མི་བདེའོ། །གནས་བརྟན། ཁྱོད་ཅི་ན། ཚེ་དང་ལྡན་པ་དག་བདག་ཆམ་པ་བདའོ། །གནས་བརྟན། སྨན་ཅུང་ཟད་མཛོད་ཅིག་ཚེ་དང་  
ལྡན་པ་དག་སྔོན་བདག་གིས་སྣར་བླུགས་པའི་ལས་བྱས་སོ། །གནས་བརྟན། ད་ཅི་སྟེ་མི་བྱེད། བཅོམ་ལྡན་འདས་ཀྱིས་མ་གནང་ངོ་།སྐབས་དེ། དགེ་སློང་རྣམས་ཀྱིས་བཅོམ་ལྡན་  
འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི་སྣར་བླུགས་པའི་ལས་བྱའོ། །བཅོམ་ལྡན་འདས་ཀྱིས་སྣར་བླུགས་པའི་ལས་བྱའོ། །ཞེས་བཀའ་  
  
  
༄༅། །སྩལ་བ་དང། དགེ་སློང་རྣམས་དེ་བཞིན་དུ་སྣར་བླུགས་པ་དང་བོ་ནས་བཅོམ་ལྡན་འདས་ཀྱིས་བཀའ་སྩལ་པ། དེ་བཞིན་དུ་སྣར་བླུག་པར་མི་བྱའོ། །  
དགེ་སློང་རྣམས་ཀྱིས་ལོ་མའི་ཕུར་མས་བླུགས་པ་དང་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ལོ་མའི་ཕུར་མས་བླུག་པར་མི་བྱའོ། །དགེ་སློང་རྣམས་  
ཀྱིས་ཆོས་གོས་ཀྱི་གྲས་བླུགས་པ་དང། ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ཆོས་གོས་ཀྱི་གྲྭས་བླུག་པར་མི་བྱའོ། འོན་ཀྱང་སྣར་བླུག་པའི་སྤྱད་  
ཀྱིས་བླུག་པར་བྱའོ། །དགེ་སློང་རྣམས་སྣར་བླུག་པའི་སྤྱད་མཆུ་གཅིག་པ་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། སྣར་བླུག་པའི་སྤྱད་མཆུ་གཉིས་པ་བྱའོ། །དགེ་སློང་རྣམས་  
མཆུ་རྣོན་པོར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། མཆུ་རྣོན་པོར་མི་བྱའོ། །དགེ་སློང་རྣམས་ལག་པ་མ་བཀྲུས་པར་ལྡུགས་ནས་བཅོམ་ལྡན་འདས་ཀྱིས་བཀའ་སྩལ་པ་  
ལག་པ་དག་བཀྲུས་ཏེ་བྱིན་ལེན་བྱས་ནས་བླུག་པར་བྱའོ། །སངས་རྒྱས་བཅོམ་ལྡན་འདས་རྒྱལ་ཕོའི་ཁབ་ན་འོད་མའི་ཚལ་བྱ་ཀ་ལནྡ་ཀ་གནས་པ་ན་བཞུགས་སོ། །ཚེ་དང་ལྡན་པ་པི་ལིན་དའི་  
བུ་གང་ནས་རབ་ཏུ་བྱུང་བ་དེ་ཚུན་ཆད་རྟག་ཏུ་ན་ནས་ཚངས་པ་མཚུངས་པར་སྤྱོད་པ་རྣམས་དེའི་དྲུང་དུ་སོང་སྟེ་གནས་བརྟན་བྡེའམ་ཞེས་དྲིས་པ་དང། དེས་སྨྲས་པ། བདག་ན་སྟེ། མི་བདེའོ། །  
  
  
ཁྱོད་ཅི་ན། ཚེ་དང་ལྡན་པ་དག་གནང་ངོ་།གནས་བརྟན། སྨན་ཅུང་ཟད་མཛོད་ཅིག་ཚེ་དང་ལྡན་པ་དག། བདག་གིས་སྔོན་ཕུལ་བའི་བཏུང་ཕོར་བཅངས་སོ། །གནས་བརྟན་  
ད་ཅི་སྟེ་མི་བཅང། བཅོམ་ལྡན་འདས་ཀྱིས་མ་གནང་ངོ། །སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་  
གནང་གི་ཕུལ་པའི་བཏུང་ཕོར་བཅང་བར་བྱའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་བྱ་ཀ་ལནྡ་ཀ་གནས་པ་ན་བཞུགས་སོ། །ཆེ་དང་ལྡན་པ་པི་ལིན་དའི་བུའི་  
གཉེན་དག་འོང་བ་དང། དེས་འོངས་པ་དེ་དག་ལ་ཆོས་བསྟན་ནས་དེ་རྣམས་ཁྱིམ་དུ་སོང་སྟེ་ཆུང་མ་དག་ལ་སྨྲས་པ། འཕགས་པ་པི་ལན་དའི་བུས་ཆོས་སྙན་ཅིང་སྙན་པ་དག་བཤད་དེ། བདག་  
ཅག་གིས་དེ་མཉན་ནས་འོངས་སོ། །དེ་དག་གིས་སྨྲས་སོ། །ཁྱོད་ནི་སངས་རྒྱས་བྱུང་བ་འབྲས་བུ་དང་བཅས་པ་ཡིན་ནོ། །ཅིའི་ཕྱིར་དེ་དག་གིས་སྨྲས་པ། ཁྱེད་ཀྱིས་འཕགས་པ་པི་ལིན་དའི་  
བུ་ལ་ཆོས་སྙན་ཅིང་སྙན་པ་དག་མཉན་པས་སོ། །ཁྱོད་ཀྱང་ཅིའི་ཕྱིར་མི་ཉན། བདག་ཅག་ནི། ངོ་དམན་པ་སྟེ། ངོ་ཚའོ། །འོན་ཀྱང་གལ་ཏེ་འཕགས་པ་འདིར་གཤེགས་ཏེ་བཤད་ན། བདག་  
ཅག་གིས་ཀྱང་མཉན་ཏོ། །གལ་ཏེ་དེ་ལྟ་ན། འཕགས་པ་ལ་བྱའོ་།དེ་དག་གིས་སྨྲས་པ། ལེགས་སོ། །དེ་རྣམས་ཀྱིས་དེའི་དྲུང་དུ་སོང་ནས་འཕགས་པ། བུད་མེད་དག་ཆོས་ཉན་པར་འཚལ་  
  
  
༄༅། །ལོ༑ ༑ཞེས་བྱས་པ་དང། དེས་སྨྲས་པ། ཤེས་ལྡན་དག་།ཉན་ལ་རག་མོད། ཅི་ཁོ་བོས་བཀག་གམ། དེ་རྣམས་ཀྱིས་སྨྲས་པ་འཕགས་པ། བུད་མེད་ཀྱི་  
མཆིད་ནས་བདག་ཅག་ངོ་ཚ་སྟེ། གལ་ཏེ་འཕགས་པ་འདིར་གཤེགས་ནས་བཤད་ན། བདག་ཅག་ཀྱང་ཉན་ཏོ། །ཞེས་མཆིའོ། །དེ་སྨྲས་པ་ཞེས་ལྡན་དག་བདག་ན་བས་སོང་སྟེ་  
བཤད་མི་ནུས་སོ། །འཕགས་པ། ཁྱོགས་འཚལ་ཏེ་མཆིའི། དེས་གཤེགས་ཤིག་བཞིན་བཟང། བཅོམ་ལྡན་འདས་ཀྱིས་མ་གནང་ན། ཇི་ལྟར་འགྲོ་སྐབས་དེ། དགེ་སློང་  
རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི། བཞོན་པས་འགྲོ་བར་བྱའོ། །བཅོམ་ལྡན་འདས་  
ཀྱིས་བཞོན་པས་འགྲོ་བར་བྱའོ། །ཞེས་བཀའ་སྩལ་པ་དང། ཚེ་དང་ལྡན་པ་པི་ལིན་དའི་བུ་ལྷན་ཅིག་གནས་པ་དང། ཉེ་གནས་དག་གིས་བསྐོར་ཏེ་ཁྱོགས་སུ་ཞུགས་ནས་ཆོས་སྟོན་ཏུ་  
ཆས་པ་དྲུག་སྡེ་རྣམས་ཀྱིས་མཐོང་ནས་དེ་རྣམས་ཀྱིས་དེའི་ལྷན་ཅིག་གནས་པ་དང། ཉེ་གནས་དག་ལ་དྲིས་པ། ཤེས་ལྡན་དག་འགྲོ་བ་འདི་སུ་ཞིག་དེ་རྣམས་ཀྱིས་སྨྲས་པ་  
མཁན་པོའོ། །ཅི། བཅོམ་ལྡན་འདས་ཀྱིས་ཁྱོགས་གནང་ངམ། གནང་ངོ། །བཅོམ་ལྡན་འདས་ཀྱིས་དགོངས་པ་ནི། བཟང་སྟེ། ཤཱཀྱ་སྐྱིད་དེ་བ་འདི་རྣམས་རྐང་གིས་འགྲོ་བར་མི་ནུས་  
  
  
རྣམ་པ་ཐམས་ཅད་དུ་བདག་ཅག་ལ་བརྩེ་བར་མཛད་དོ་།དེ་དག་སོང་བ་དང། དྲུག་སྡེ་རྣམས་ཀྱིས་སྨྲས་པ། དགའ་བོ་ཉེ་དགའ་བོ། བདག་ཅག་ཅི་སྟེ་འཁོད། ཁྱོགས་བྱའོ། །ལེགས་  
ཏེ༑ དེ་བཞིན་བྱའོ། །ཞེས་དེ་རྣམས་ཀྱིས་རྔ་མ་དང། དྲིལ་བུ་ལ་སོགས་པས་མཛེས་པར་བྱས་པའི་ཁྱོགས་བྱས་སོ། །དེ་ནས་དེ་རྣམས་ཞུགས་ནས་སྲང་གི་ནང་དུ་འཇུག་རྟེན་ལ་བུ་བཞིན་དུ་རློམ་ཞིང་  
ཆས་པ་དང། བྲམ་ཟེ་དང། ཁྱིམ་བདག་རྣམས་ཀྱིས་སྨྲས་པ། ཤེས་ལྡན་དག་འདི་ཅི་ཞིག་བཅོམ་ལྡན་འདས་ཀྱིས་བཞོན་པ་གནང་ངོ་།འཕགས་པ། ཅི། དགེ་སྦྱོང་ཁྱེད་ཀྱང་འདོད་པའི་  
ཡོན་ཏན་དག་གིས་གནོད་དམ། དེ་དག་ཅང་མི་སྨྲ་བར་འདུག་གོ་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་  
སློང་མིན་པ་བཞོན་པས་འགྲོ་བར་མི་བྱའོ། །དགེ་སློང་མི་ན་བ་བཞོན་པས་འགྲོ་ན། འགལ་ཚབས་ཅན་དུ་འགྱུར་རོ། །འོན་ཀྱང་བཞོན་པས་འགྲོ་བ་ནི། གཉིས་ཏེ། རྒས་འཁོགས་པ་  
ཉམ་ཆུང་བ་དང། ནད་པ་སྦྱོར་མི་བཟོད་པའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་  
ཡོད་ན་ཁྱིམ་བདག་དད་པ་ཅན་ཞིག་འདུག་པ་དེ། བྲམ་ཟེ་མ་དད་པ་ཞིག་དང་ལྷན་ཅིག་རྒྱལ་བུ་རྒྱལ་བྱེད་ཀྱི་ཚལ་དུ་སོང་སྟེ་དད་པ་ཅན་གྱིས་དེ་ལ་ཉེ་བའི་ཚལ་བསྟན་པར་བརྩམས་སོ། །དེ་  
  
  
༄༅། །ཕན་ཚུན་འཁྱམས་འཁྱམས་ཤིང་དྲུང་ན་ངན་སྐྱུགས་ཤིག་མཐོང་ནས་དེས་སྨྲས་པ། གྲོགས་པོ། དགེ་སྦྱོང་ཤཱཀྱའི་བུ་རྣམས་ནི། གཙང་སྤྲ་མེད་པ་སྟེ། མེ་ཏོག་  
དང། འབྲས་བུའི་ཤིང་གི་དྲུང་དུ་བཤང་བ་དང། གཅི་བ་བྱེད་དོ། །དེས་སྨྲས་པ། གྲོགས་པོ། བདག་ཉིད་ཆེན་པོ་དེ་དག་ནི། དེ་ལྟར་མི་བྱེད་ཀྱི། གདོན་མི་ཟ་བར་ཁྱིམ་པ་དགའ་ཞིག་  
གིས་བྱས་སོ། །དེ་དག་དེ་སྐད་དུ་སྨྲས་པ་ན། རྒན་ཞུགས་ཤིང་མགོ་གོས་ཀྱི་དཀྲིས་ནས་ཤིང་དྲུང་དུ་བཤང་བ་བྱ་བར་བརྩམས་པ་དང། དེ་བྲམ་ཟེ་མ་དད་པ་དེས་མཐོང་ནས་སྨྲས་པ་  
གྲོགས་པོ། ཁྱོད་ན་རེ། ཁྱིམ་པས་བྱས་སོ། །ཞེས་མི་ཟེར་རམ། དགེ་སྦྱོང་མགོ་གོས་ཀྱིས་དཀྲིས་ཏེ་ཤིང་དྲུང་ན་བཤང་བ་བྱེད་པ་འོ་ནི་ལ་ལྟོས་ཞེས་བྱས་པ་དང། དེ་སྐྱེངས་ནས་ཅང་མི་སྨྲ་  
བར་འདུག་གོ་དེས་སྐབས་དེ། དགེ་སློང་རྣམས་ལ་བསྙད་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་  
གང་ཅུང་ཟད་བྱུང་བ་ནི། དགེ་སློང་རྣམས་ཤིང་དྲུང་དུ་བཤང་བ་བྱེད་པ་ལས་གྱུར་གྱི། དེ་ལྟ་བས་ན། དགེ་སློང་གིས་ཤིང་དྲུང་དུ་བཤང་བ་དང། གཅི་བ་མི་བྱའོ། །བྱེད་ན། འགལ་  
ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་ཤིང་དྲུང་དུ་བཤང་བ་དང། གཅི་བ་མི་བྱའོ། །ཞེས་བཀའ་སྩལ་པ་དང། དགེ་སློང་དག་ལམ་དུ་ཞུགས་ཏེ་དོང་བ་དང། ཇི་ཙམ་ན་འབྲོག་ཅིག་  
  
  
།དེ་ན་དགེ་སློང་ཁ་ཅིག་ནི། བཤང་པ་བྲོའོ་།ཁ་ཅིག་ནི། གཅི་བ་བྲོ་ན། དེ་རྣམས་ཤིང་འདི་དག་འདབ་ཆགས་པའོ། །སྙམ་ནས་བཤང་བ་ཡང་མ་བྱས། གཅི་བ་ཡང་མ་བྱས་  
བས་དེ་རྣམས་ན་བར་གྱུར་ཏོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ་དགོན་པའི་ཤིང་འདབ་ཆགས་པ་གང་ཡིན་  
པ་དེར་ནི། བཤང་བ་དང། གཅི་བ་བྱ་སྟེ། འདི་ལ་འགྱོད་པར་མི་བྱའོ། །བཅོམ་ལྡན་འདས་ཀྱིས་དགོན་པར་བཤང་བ་དང། གཅི་བ་དག་བྱའོ། །ཞེས་བཀའ་སྩལ་པ་དང། གྲོང་མཐའ་པའི་  
དགེ་སློང་རྣམས་མི་བྱེད་དེ། ཇི་ཙམ་ན་དཔྱིད་ཀྱི་དུས་ལ་བབ་པ་དང་བཤང་བ་དང། གཅི་བ་བྱེད་ཅིང། ཉི་མ་ལ་བཤང་བ་དང་གཅི་བ་བྱེད་པས་རྨྱ་བར་གྱུར་པའི་སྐབས་དེ། དགེ་སློང་རྣམས་  
ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི་ཤིང་ཚེར་མ་ཅན་གང་དག་ཡིན་པ་དེ་དག་གི་དྲུང་དུ་བཤང་བ་དང། གཅི་བ་བྱ་  
སྟེ༑ འདི་ལ་འགྱོད་པར་མི་བྱའོ། །གང་གི་ཚེ་ཉེ་དགས་ལ་ཕུག་གི་ར་བ་བཤང་པས་མ་རུང་བར་བྱས་པ་དེའི་ཚེ་བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་རྩྭ་སྔོན་པོ་ཡོད་པར་བཤང་  
པ་དང། གཅི་བ་མི་བྱའོ། །དགེ་སློང་རྣམས་རྩྭ་སྔོན་པོ་མེད་པའི་ཕྱོགས་སུ་བཤང་བ་དང། གཅི་བ་བྱས་པས། དེ་མི་གཙང་བས་གང་བར་གྱུར་པ་དང། བྲམ་ཟེ་དང། ཁྱིམ་བདག་རྣམས་ཀྱིས་  
  
  
༄༅། །མཐོང་ནས་འཕྱ་བར་བྱེད། སྨོད་པར་བྱེད་དེ། དགེ་སྦྱོང་ཤཱཀྱའི་བུ་འདི་རྣམས་ཀྱི་ཆོས་རེ་བཟང། ཇི་ལྟར་གཅིག་ཏུ་འདུས་ནས་ཟ་བ་དེ་ཁོ་ན་བཞིན་དུ་  
བཤང་བ་དང། གཅི་བ་བྱེད་དོ། །ཞེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་  
གནང་གི་བཤད་བའི་ས་བྱའོ། །དགེ་སློང་རྣམས་ཀྱིས་བྱད་དང་ནུབ་ཀྱི་ངོས་སུ་བཤད་བའི་ཁང་པ་བྱ་བར་བརྩམས་པ་དང། དེ་དག་གིས་ཇི་ལྟ་བུ་བྱ་བ་མ་ཤེས་ནས་བཅོམ་ལྡན་འདས་  
ཀྱིས་བཀའ་སྩལ་པ། ཆབ་ཁུངས་ནི། རྣམ་པ་གཉིས་སུ་བྱ་སྟེ་ཁང་བུ་ལྟ་བུ་དང། བ་གམ་ལྟ་བུའོ། །དེ་ལ་ཁང་བུ་ལྟ་བུ་ནི་གྲུ་བཞིར་བྱས་ལ་དབུས་སུ་གདུང་བྲེས་ནས་ཁུང་བུ་  
གདོད་ཅིང་ཝ་གཞུག་པར་བྱའོ། །བ་གམ་ལྟ་བུ་ཡང་གདུང་ཕྱིར་ཕྱུང་ལ་བྱ་སྟེ། དེའི་འོག་ཏུ་ཚེར་མ་ཅན་བསྐྱེད་དོ། །ཆབ་ཁུང་སར་ཆབ་ཁུང་སའི་ཁུང་བུའི་སྟེང་དུ་ཆབ་ཁུང་སའི་རྐང་  
རྟེན་གཞག་པར་བྱ། རིལ་པ་སྤྱི་བླུགས་གཞག་པའི་གནས་བྱ་ཞིང་སྒོ་སྣོལ་མར་གཏོད་ལ་སྒོ་འཕར་དང་སྒོ་གཏན་དག་ཀྱང་གཞུག་པར་བྱའོ། །གལ་ཏེ་གཅིག་ནང་དུ་ཞུགས་པར་  
གྱུར་ན། གཅིག་ཤོས་ཀྱིས་སྒྲ་དབྱུང་བར་བྱ་ཞིང། གལ་ཏེ་སྡོད་ན། ནང་དུ་འཇུག་པར་བྱའོ། །ནང་ན་གནས་པས་ཀྱང་སྒྲ་དབྱུང་བར་བྱའོ། །དྲི་མི་ཞིམ་པར་གྱུར་ན། ཁང་སྐྱོང་གིས་  
  
  
ས་དང། ལོ་མ་དག་ཀྱང་གཞག་པར་བྱ་སྟེ། དེ་ལྟ་བས་ན། ཆབ་ཁུང་འཁོར་དང་བཅས་པ་རྗེས་སུ་གནང་ངོ།། །།འདུལ་བ་ཕྲན་ཚེགས་  
ཀྱི་གཞི། བམ་པོ་བཅུ་པ། སྡོམ་ནི། གཅི་བའི་ས་དང་སྣོད་སྤྱད་དང། །སྟོན་པ་ལ་ནི་དགའ་ཉིད་དང། །བཟའ་བ་ལྔ་དང་འོ་མ་དང། །ཞོ་དང་ཟས་དང་གནང་བའོ། །སངས་རྒྱས་བཅོམ་ལྡན་  
འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ཀྱིས་ཆབ་ཁུང་འཁོར་དང་བཅས་པ་བྱའོ། །ཞེས་བཀའ་སྩལ་  
པ་དང། དགེ་སློང་དག་དེ་ཉིད་དུ་གཅི་བར་བྱེད་པ་ན། དགེ་སློང་གཞན་དག་བཤད་བ་བྲོ་བས་མི་བདེ་ཞིང་དེ་དག་བགགས་བས་ན་བར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། གཅི་  
བའི་གནས་ལོགས་ཤིག་ཏུ་བྱའོ། །དགེ་སློང་དག་ཕྱོགས་གང་དུ་ཇི་ལྟ་བུར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། དེ་ཉིད་དང་ཉེ་བར་བ་གམ་ལྟ་བུ་བྱ་སྟེ། ཝ་བཅུག་ལ་  
སྒོ་གདོད་ཅིང་སྒོ་འཕར་དང་སྒོ་གཏན་གཞུག་པར་བྱ་སྟེ། ཆབ་ཁུང་ས་ཇི་ལྟ་བར་ཐམས་ཅད་སྔ་མ་བཞིན་དུ་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་  
མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སོ་གའི་དུས་ཀྱི་ཚེ་བྲམ་ཟེ་ཞིག་སྐོམ་པས་ཉམ་ཐག་སྟེ་ཆུ་འདོད་ནས་གཙུག་ལག་ཁང་དུ་ཞུགས་ཏེ་དགེ་སློང་ཞིག་གི་གན་དུ་སོང་ནས་དེས་སྨྲས་  
  
  
༄༅། །པ། དགེ་སློང། བདག་སྐོམ་ན། ཆབ་སྩལ་དུ་གསོལ། དེས་རིལ་བ་བླངས་ནས་སོང་སྟེ་དེས་སྨྲས་པ། བྲམ་ཟེ། འཐུངས་ཤིག་།དེས་སྨྲས་པ། འཕགས་  
པ། གཙང་སྦྲ་ནི། ཐ་དད་པ་ལགས་ན། ཀྱེ་མའོ། །ཁྱོད་ཀྱི་ཆབ་སྣོད་བཞག་ལ། དེ་ནས་དགེ་སྦྱོང་ངམ། བྲམ་ཟེ་དག་བླུད་ན། ཅི་ནོངས། ཁྱོད་བསོད་ནམས་ལ་མི་སྦྱོར་རམ། སྐབས་དེ་  
དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ཆུ་སྣོད་གཞག་པར་བྱའོ། །བཅོམ་ལྡན་འདས་ཀྱིས་དགེ་འདུན་གྱི་ཆུ་  
སྣོད་གཞག་པར་བྱའོ། །ཞེས་བཀའ་སྩལ་པ་དང། ཁྱིམ་བདག་ཅིག་གིས་བཅོམ་ལྡན་འདས་ཀྱིས་དགེ་འདུན་གྱི་ཆུ་སྣོད་གཞག་པར་གནང་ངོ། །ཞེས་ཐོས་ནས་དེས་རྫ་མཁན་གྱིས་  
བྱས་པའི་སྣོད་སྤྱད་གཙུག་ལག་ཁང་གི་ནང་དུ་སྤུངས་ཏེ་དེ་ལས་ཀུན་དགའ་ར་བ་པ་དང། ཁྱིམ་པ་གཞན་དག་གིས་ཀྱང་གང་དང་གང་འདོད་པ་ཁྱེར་ནས་དོང་སྟེ་དགེ་སློང་རྣམས་ཀྱིས་  
མ་བཀག་པས་སྣོད་སྤྱད་དེ་དག་ཟད་ནས་དགེ་སློང་དག་གིས་ཁྱིམ་བདག་དེ་ལ་སྨྲས་པ། བཞིན་བཟང། སྣོད་སྤྱད་དེ་དག་ཟད་ཀྱི་གཞན་དག་བྱིན་ཅིག་དེས་སྨྲས་པ། འཕགས་  
པ་དག་བདག་གིས་མང་པོ་རབ་ཏུ་ཕུལ་ན། ཅིའི་སླད་དུ་རིང་པོར་མ་ཐོགས་པ་ཁོ་ནར་བས་པར་གྱུར། དེ་དག་གིས་ཇི་ལྟར་གྱུར་པ་བརྗོད་པ་དང། དེས་སྨྲས་པ། འཕགས་པ་དག་  
  
  
མ་ལེགས་པ་ཞིག་བགྱིས་ཏེ། དེ་དག་བདག་གིས་ཁྱིམ་པ་རྣམས་ལ་ནི། མ་སྩལ་ཏོ། །ཞེས་ཟེར་བའི་སྐབས་དེ། དགེ་སློང་དག་གིས་བཅོམ་ལྡན་འདས་  
ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་བཞིན་ཡལ་བར་དོར་བར་མི་བྱའི། འོན་ཀྱང་གནོད་སྤྱད་འབྲུབ་པ་བསྐོ་བར་བྱའོ། །དགེ་སློང་རྣམས་ཀྱིས་བྱེ་བྲག་མེད་པར་བསྐོས་  
ནས་བཅོམ་ལྡན་འདས་ཀྱིས་བཀའ་སྩལ་པ། སྣོད་སྤྱད་འབྲུབ་པ་ཆོས་ལྔ་དང་ལྡན་པ་ནི། མ་བསྐོས་པ་ཡང་བསྐོ་བར་མི་བྱ་ལ། བསྐོས་པ་ཡང་དབྱུང་བར་བྱ་སྟེ། ལྔ་གང་ཞེ་ན། འདུན་པས་  
འགྲོ་བ་དང། ཞེ་སྡང་གིས་འགྲོ་བ་དང། གཏི་མུག་གིས་འགྲོ་བ་དང། འཇིགས་པས་འགྲོ་བ་དང། གནོད་སྤྱད་བྲུབས་པ་དང་མ་བྲུབས་པ་མི་ཤེས་པའོ། །སྣོད་སྤྱད་འབྲུབ་པ་ཆོས་ལྔ་དང་ལྡན་པ་  
ནི། མ་བསྐོས་པ་ཡང་བསྐོ་བར་བྱ་ལ། བསྐོས་པ་ཡང་དབྱུང་བར་མི་བྱ་སྟེ། ལྔ་གང་ཞེ་ན། འདུན་པས་མི་འགྲོ་བ་དང། ཞེ་སྡང་གིས་མི་འགྲོ་བ་དང། གཏི་མུག་གིས་མི་འགྲོ་བ་དང། འཇིགས་  
བས་མི་འགྲོ་བ་དང། སྣོད་སྤྱད་བྲུབས་པ་དང་མ་བྲུབས་པ་ཤེས་པའོ། །བསྐོ་བ་ཡང་འདི་ལྟར་བྱ་སྟེ། གནས་མལ་བཤམས་པ་བྱས་ལ་གཎྜཱི་བརྡུངས་ནས་ཞེས་བྱ་བ་ནས་སྤྲོ་བར་བྱ་སྟེ་ཞེས་བྱ་བའི་  
བར་སྔ་མ་བཞིན་ནོ། །མིང་འདི་ཞེས་བྱ་བ་ཁྱོད་དགེ་འདུན་གྱི་སྣོད་སྤྱད་འབྲུབ་པར་སྤྲོའམ། གལ་ཏེ་སྤྲོ་ན། དེས་སྤྲོའོ། །ཞེས་བརྗོད་པར་བྱའོ། །དེའི་འོག་ཏུ་དགེ་སློང་གཅིག་གིས་གསོལ་བ་  
  
  
༄༅། །བྱས་ནས་ལས་བྱ་སྟེ། དགེ་འདུན་བཙུན་པ་རྣམས་གསན་དུ་གསོལ། དགེ་སློང་མིང་འདི་ཞེས་བགྱི་བ་དགེ་འདུན་གྱི་སྣོད་སྤྱད་འབྲུབ་པར་སྤྲོ་ན། གལ་ཏེ་དགེ་  
འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས་དགེ་སློང་མིང་འདི་ཞེས་བགྱི་བ་འདི། དགེ་འདུན་གྱི་སྣོད་སྤྱད་འབྲུབ་པར་བསྐོ་བར་  
བགྱི་སྟེ། དགེ་སློང་མིང་འདི་ཞེས་བགྱི་བ་འདི། དགེ་འདུན་གྱི་སྣོད་སྤྱད་འབྲུབ་བོ། །འདི་ནི། གསོལ་བའོ། །ལས་ཀྱང་འདི་ལྟར་བྱ་སྟེ་དགེ་འདུན་བཙུན་པ་རྣམས་གསན་དུ་གསོལ། དགེ་  
སློང་མིང་འདི་ཞེས་བགྱི་བ་འདི། དགེ་འདུན་གྱི་སྣོད་སྤྱད་འབྲུབ་པར་སྤྲོ་སྟེ། དེའི་སླད་དུ་དགེ་སློང་མིང་འདི་ཞེས་བགྱི་བ་འདི་དགེ་འདུན་གྱི་སྣོད་སྤྱད་འབྲུབ་པར་བསྐོ་ན། ཚེ་དང་ལྡན་པ་  
གང་དག་དགེ་སློང་མིང་འདི་ཞེས་བགྱི་བ་འདི། དགེ་འདུན་གྱི་སྣོད་སྤྱད་འབྲུབ་པར་བསྐོ་བར་བཟོད་པ་དེ་དག་ནི། ཅང་མ་གསུངས་ཤིག་།གང་དག་མི་བཟོད་པ་དེ་དག་ནི། གསུངས་  
ཤིག་དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་སློང་མིང་འདི་ཞེས་བགྱི་བ་འདི། དགེ་འདུན་གྱི་སྣོད་སྤྱད་འབྲུབ་པར་བསྐོས་ལགས་ཏེ། འདི་ལྟར་ཅང་མི་གསུང་བས་  
དེ་དེ་བཞིན་དུ་འཛིན་ཏོ། །དེས་དགེ་སློང་རྣམས་ལ་ནི། སྣོད་སྤྱད་རྙིང་བ་དག་སྦྱིན་ཞིང། ཁྱིམ་པ་རྣམས་ལ་ནི། གསར་པ་དག་སྦྱིན་པར་བྱེད་ནས་བཅོམ་ལྡན་འདས་ཀྱིས་བཀའ་སྩལ་  
  
  
དགེ་སློང་རྣམས་ལ་གསར་པ་དག་སྦྱིན་པར་བྱ་ཞིང་ཁྱིམ་པ་རྣམས་ལ་ནི། རྙིང་པ་དག་སྦྱིན་པར་བྱའོ། །དེ་ཁྱིམ་པ་རྣམས་ལ་བྱིན་པ་ནི། ཕྱིར་ལེན་པར་མི་བྱེད་ཅིང། དགེ་སློང་རྣམས་ལ་  
ནི། ཕྱིར་ལེན་ནས་བཅོམ་ལྡན་འདས་ཀྱིས་བཀའ་སྩལ་པ། ཁྱིམ་པ་རྣམས་ལ་བྱིན་པ་ནི། བླང་བར་བྱའི། དགེ་སློང་རྣམས་ལ་ནི། མ་ཡིན་ནོ། །ཕྱི་རོལ་ཏུ་བཞག་པས་དེ་དག་འཁྱམས་  
པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། སྣོད་སྤྱད་ཀྱི་མཛོད་ཅིག་བྱས་ལ་དེར་རྫ་མཁན་གྱིས་བྱས་པའི་སྣོད་སྤྱད་རྣམས་གཞག་པར་བྱའོ། །བཅོམ་ལྡན་འདས་ཀྱིས་སྣོད་སྤྱད་  
ཀྱི་མཛོད་ཅིག་བྱས་ལ་དེར་རྫ་མཁན་གྱིས་བྱས་པའི་སྣོད་སྤྱད་རྣམས་གཞག་པར་བྱའོ། །ཞེས་བཀའ་སྩལ་པ་དང། ཇི་ཙམ་ན་བྱང་ཕྱོགས་ནས་འགྲོན་པོ་ཞིག་འོངས་ནས་དེས་དགེ་འདུན་ལ་  
ཟླ་བ་གསུམ་དུ་ཡོ་བྱད་ཐམས་ཅད་ཀྱིས་བསྟབས་ཏེ་དེས་བསམ་པ། བདག་གིས་དགེ་འདུན་ལ་ཡོ་བྱད་བརྙན་པོས་ཅིའི་ཕྱིར་བསྙེན་བཀུར་བྱ། མ་ལ་བདག་ཉིད་ཀྱི་སྣོད་སྤྱད་ཀྱིས་བསྙེན་བཀུར་  
བྱའོ། །སྙམ་ནས་དེས་ཟངས་ཀྱི་སྣོད་སྤྱད་མང་པོ་ཉེ་བར་བཞག་གོ་དེ་ནས་ཡོ་བྱད་མང་པོས་བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ཟླ་བ་གསུམ་དུ་སྟོན་མོ་གསོལ་ནས་མཇུག་  
གཅོད་ཀྱི་སྟོན་མོ་བྱས་ནས་ཆས་སོ། །དེ་འགྲོ་བའི་ཚེ་ཟངས་ཀྱི་སྣོད་སྤྱད་དེ་དག་ཐམས་ཅད་དགེ་འདུན་ལ་ཕུལ་ནས་དགེ་སློང་དག་གིས་མཛོད་དེ་ཉིད་དུ་རྫ་མཁན་གྱིས་བྱས་པའི་སྣོད་སྤྱད་དང་ལྷན་  
  
  
༄༅། །ཅིག་བཞག་པ་དང། ཟངས་ཀྱི་སྣོད་སྤྱད་ཀྱིས་བསྡོས་ཏེ་རྫ་མཁན་གྱིས་བྱས་པའི་སྣོད་སྤྱད་རྣམས་ཆག་ནས་བཅོམ་ལྡན་འདས་ཀྱིས་བཀའ་སྩལ་པ། ཟངས་  
ཀྱི་སྣོད་སྤྱད་རྣམས་གུད་དུ་བཞག་ཅིང། རྫ་མཁན་གྱིས་བྱས་པའི་སྣོད་སྤྱད་རྣམས་གུད་དུ་གཞག་པར་བྱའོ། །ཇི་ཙམ་ན་བྲམ་ཟེ་ཞིག་སྐོམ་པས་ཉེན་ནས་ཛེ་ཏའི་ཚལ་དུ་སོང་སྟེ། དེ་  
དགེ་སློང་ཞིག་གི་གན་དུ་ཕྱིན་ནས་སྨྲས་པ། ཀྱེ་དགེ་སློང། བདག་སྐོམ་ན། བདག་ལ་ཆབ་སྩལ་དུ་གསོལ། དེས་དེ་ལ་བུམ་པ་དང། སྲད་བུ་དག་བྱིན་པ་དང། དེས་སྨྲས་པ་  
འཕགས་པ། འདིས་ཅི་བགྱི། ཆབ་སྩལ་དུ་གསོལ། དེས་སྨྲས་པ། བྲམ་ཟེ། ཆུ་བཅུས་ཟིན་པ་མེད་དོ། །འཕགས་པ། ཁྱེད་ནི། སེམས་ཅན་ཐམས་ཅད་ལ་ཕན་པར་ཞུགས་པ་ལགས་  
པས། ཀྱེ་མའོ། །ཁྱེད་ཀྱིས་ཆབ་ཉེ་བར་བཞག་ཀྱང་ཅི་མ་རུང་དེས་སྨྲས་པ། བཅོམ་ལྡན་འདས་ཀྱིས་མ་གནང་ངོ། །སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་  
དང། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱིས་ཆུ་ཉེ་བར་གཞག་པར་བྱའོ། །དགེ་སློང་དག་གིས་ཁྱམས་དང། གནས་ཁང་དང། གཙུག་ལག་ཁང་གི་ནང་  
དང། སྒོ་ཁང་དང། བང་རིམ་དག་ཏུ་བབ་བབ་ཏུ་བཞག་ནས་བཅོམ་ལྡན་འདས་ཀྱིས་བཀའ་སྩལ་པ། ཁྱམས་དང། གནས་ཁང་དང། གཙུག་ལག་ཁང་གི་ནང་དང། སྒོ་ཁང་  
  
  
བང་རིམ་དག་ཏུ་བབ་བབ་ཏུ་གཞག་པར་མི་བྱའི། འོན་ཀྱང་ཆུའི་ཁང་པ་བྱའོ། །བཅོམ་ལྡན་འདས་ཀྱིས་ཆུའི་ཁང་པ་བྱའོ། །ཞེས་བཀའ་སྩལ་པ་དང། དགེ་སློང་དག་གིས་ཕྱོགས་  
གང་དུ་ཇི་ལྟ་བུ་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། གཙུག་ལག་ཁང་གི་ནང་གི་ལྷོ་དང། ནུབ་ཀྱི་ངོས་སུ་ཆུའི་ཁང་པ་བྱའོ། །མུན་གནག་པར་གྱུར་ནས་བཅོམ་  
ལྡན་འདས་ཀྱིས་བཀའ་སྩལ་པ། སྐར་ཁུང་གདོད་པར་བྱའོ། །རྫབ་ཆགས་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། སོ་ཕག་གི་གཅལ་དགྲམ་པར་བྱ་ཞིང་སྟོར་ཁུང་གདོད་  
བར་བྱའོ། །སྒོ་གདོད་པར་བྱ་ཞིང་སྒོ་གླེགས་དང། ཡང་མིག་ཀྱང་གཞུག་པར་བྱའོ། །ཆུ་ས་ལ་འཇོག་པར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། ཤིང་ཁྲི་ལ་གཞག་པར་བྱའོ། །  
ཤིང་དག་མེད་ནས་བཅོམ་ལྡན་འདས་ཀྱིས་བཀའ་སྩལ་པ། སོ་ཕག་གི་སྟེགས་བུ་བྱས་ལ་དེའི་སྟེང་དུ་རྟེན་མ་བྱ་ཞིང་བུམ་པ་གཞག་པར་བྱའོ། །བུམ་པའི་ནང་གི་ཆུ་རུལ་ནས་བཅོམ་ལྡན་  
འདས་ཀྱིས་བཀའ་སྩལ་པ། དུས་དུས་སུ་བུམ་པ་བཀྲུ་བར་བྱའོ། །བཅོམ་ལྡན་འདས་ཀྱིས་དུས་དུས་སུ་བུམ་པ་བཀྲུ་བར་བྱའོ། །ཞེས་བཀའ་སྩལ་པ་དང། དགེ་སློང་དག་ཅིས་བཀྲུ་བ་མི་ཤེས་  
ནས་བཅོམ་ལྡན་འདས་ཀྱིས་བཀའ་སྩལ་པ། ཤིང་ལ་བུ་ཤེལ་ཙིའི་ཁྲུས་ཤིང་ངམ། ལོ་མ་སྦམ་པའམ། རས་མའི་ཐུམ་བུ་བཅིང་ནས་རུང་བར་བྱས་ཏེ་བཀྲུ་བར་བྱའོ། །འོན་ཀྱང་ཆུ་རུལ་བ་  
  
  
༄༅། །ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། བུམ་པ་དག་ལ་ཕྱེད་ནི། བཀྲུ་བར་བྱ་ཞིང། ཕྱེད་དུ་ཆུ་བླུག་པར་བྱའོ། །བཅོམ་ལྡན་འདས་ཀྱིས་ཆུ་  
བླུག་པར་བྱའོ། །ཞེས་བཀའ་སྩལ་པ་དང། དགེ་སློང་དག་གིས་སུས་ཆུ་བླུག་པ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། གནས་པ་དག་གིས་ཆུ་བླུག་པར་བྱ་སྟེ། དེ་ལྟ་  
བས་ན། ཆུའི་ཁང་པ་འཁོར་དང་བཅས་པ་གནང་ངོ། །སངས་རྒྱས་བཅོམ་ལྡན་འདས་སེར་སྐྱའི་གནས་ན་ཤིང་ནྱ་གོ་དཧའི་ཀུན་དགའ་ར་བ་ན་བཞུགས་སོ། །དེ་ནས་སྐྱེ་རྒུའི་བདག་མོ་ཆེན་  
མོ་གོའུ་ཏ་མི་འཁོར་ལྔ་བརྒྱ་དང་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་པོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་སྐྱེ་  
རྒུའི་བདག་མོ་ཆེན་མོ་གོའུ་ཏ་མི་འདུག་པ་དང། བཅོམ་ལྡན་འདས་ཀྱིས་ཆོས་དང་མཐུན་པའི་གཏམ་གྱིས་ཞེས་བྱ་བ་ནས་བཅོམ་ལྡན་འདས་སྦྲིད་པ་བྱུང་ཞེས་བྱ་བའི་བར་སྔ་མ་བཞིན་  
ནོ། །དེ་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མེས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བདག་གི་བཅོམ་ལྡན་འདས་ཡུན་རིང་དུ་འཚོ་ཞིང། ཐུབ་པ་ཆེན་པོ་བསྐལ་པར་  
བཞུགས་པར་གྱུར་ཅིག་སྐྱེ་རྒུའི་བདག་མོ་ཆེན་པོ་གོའུ་ཏ་མིའི་སྒྲ་ཐོས་ནས་དགེ་སློང་མ་ལྔ་བརྒྱ་པོ་དག་གིས་ཀྱང་དེ་ཁོ་ན་སྐད་དུ་བཅོམ་ལྡན་འདས་ཡུན་རིང་དུ་འཚོ་ཞིང། ཐུབ་པ་  
  
  
ཅེས་སྨྲས་སོ། །དགེ་སློང་མ་ལྔ་བརྒྱ་པོ་དག་གི་སྒྲ་ས་བླ་བའི་གནོད་སྦྱིན་དག་གིས་ཐོས་ནས་བཅོམ་ལྡན་འདས་ཡུན་རིང་དུ་འཚོ་ཞིང། ཐུབ་པ་ཆེན་  
པོ་བསྐལ་པར་བཞུགས་པར་གྱུར་ཅིག་ཅེས་སྒྲ་འབྱིན་ཅིང། དབྱངས་སྒྲོག་པར་བྱེད་དོ། །ས་བླ་བའི་གནོད་སྦྱིན་གྱི་སྒྲ་ནམ་མཁའ་ལ་གནས་པའི་གནོད་སྦྱིན་དང། རྒྱལ་ཆེན་བཞིའི་རིས་ཀྱི་ལྷ་  
རྣམས་དང། སུམ་ཅུ་རྩ་གསུམ་དང། འཐབ་བྲལ་དང། དགའ་ལྡན་དང། འཕྲུལ་དགའ་དང། གཞན་འཕྲུལ་དབང་བྱེད་ཀྱི་ལྷ་རྣམས་ཀྱིས་ཐོས་ནས་སྐད་ཅིག་དེ་དང། ཐང་གཅིག་དེ་དང་  
ཡུད་ཙམ་དེ་དང། སྐད་ཅིག་དང། ཐང་གཅིག་དང། ཡུད་ཙམ་དེ་ལ་ཚངས་པའི་འཇིག་རྟེན་གྱི་བར་སྒྲ་གྲགས་པར་གྱུར་ནས་ཚངས་རིས་ཀྱི་ལྷ་རྣམས་ཀྱིས་བཅོམ་ལྡན་འདས་ཡུན་རིང་དུ་འཚོ་  
ཞིང། ཐུབ་པ་ཆེན་པོ་བསྐལ་པར་བཞུགས་པར་གྱུར་ཅིག་ཅེས་སྒྲ་འབྱིན་ཅིང་དབྱངས་སྒྲོག་པར་བྱེད་དོ། །དེ་ནས་བཅོམ་ལྡན་འདས་ཀྱིས་སྐྱེ་རྒུའི་བདག་མོ་ཆེན་མོ་གོའུ་ཏ་མི་ལ་འདི་སྐད་  
ཅེས་བཀའ་སྩལ་ཏོ། །གོའུ་ཏ་མི། ཁྱོད་ཀྱིས་སེམས་ཅན་མང་པོའི་བར་ཆད་བྱས་ཏེ། གོའུ་ཏ་མི། ཁྱོད་ཀྱི་སྒྲ་དགེ་སློང་མ་ལྔ་བརྒྱ་པོ་དག་གིས་ཐོས་ནས་དེ་ཁོ་ན་བཞིན་སྒྲ་སྒྲོག་པར་བྱེད་  
ཅིང། དགེ་སློང་མ་ལྔ་བརྒྱ་པོ་དག་གི་སྒྲ། ས་བླ་བའི་གནོད་སྦྱིན་དང། ནམ་མཁའ་གནས་པའི་གནོད་སྦྱིན་དང། རྒྱལ་ཆེན་བཞིའི་རིས་ཀྱི་ལྷ་རྣམས་དང། སུམ་ཅུ་རྩ་གསུམ་པ་དང་  
  
  
༄༅། །འཐབ་བྲལ་དང། དགའ་ལྡན་དང། འཕྲུལ་དགའ་དང་གཞན་འཕྲུལ་དབང་བྱེད་ཀྱི་ལྷ་རྣམས་ཀྱིས་ཐོས་ནས་སྐད་ཅིག་དེ་དང། ཐང་གཅིག་དེ་དང། ཡུད་ཙམ་དེ་  
དང། སྐད་ཅིག་དང། ཐང་གཅིག་དང། ཡུད་ཙམ་དེ་ལ་ཚངས་པའི་འཇིག་རྟེན་གྱི་བར་སྒྲས་ཁྱབ་པར་གྱུར་ཅིང། ཚངས་རིས་ཀྱི་ལྷ་རྣམས་ཀྱིས་ཀྱང་དེ་ཁོ་ན་བཞིན་སྒྲ་ཕྱུང་མོད་ཀྱི། གོའུ་ཏ་མི་  
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ནི། དེ་ལྟར་ཕྱག་མི་བྱ་སྟེ། དེ་ལྟར་ཕྱག་བྱས་པ་ནི་ལེགས་པར་ཕྱག་བྱས་པ་མ་ཡིན་ནོ། །བཙུན་པ། དེ་  
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཕྱག་ཇི་ལྟར་བགྱི། ཕྱག་ཇི་ལྟར་བགྱིས་ན། ལེགས་པར་ཕྱག་བགྱིས་པར་འགྱུར། གོའུ་ཏ་མི། དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ནི། འདི་ལྟར་ཕྱག་བྱ་སྟེ། བདག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་ཏེ་མཐུན། ཀུན་  
ཏུ་དགའ། མི་རྩོད། རྩེ་གཅིག་འདོན་པ་གཅིག་ཅིང། ཆུ་དང་འོ་མ་གཅིག་ཏུ་འདྲེས་པ་ལྟ་བུར་གྱུར་ལ། སྟོན་པའི་བསྟན་པ་གསལ་བ་མཐོང་བར་གྱུར་ཅིག་ཅེས། དེ་ལྟར་དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ཕྱག་བྱ་སྟེ། དེ་ལྟར་ཕྱག་བྱས་ན། ལེགས་པར་ཕྱག་བྱས་པར་ཡང་འགྱུར་རོ། །དེའི་ཚེ་དགེ་སློང་ཞིག་གིས་  
  
  
སྐྱེ་རྒུའི་བདག་ཆེན་གོའུ་ཏ་མིས། །སྟོན་པའི་ཞབས་ལ་ཕྱག་འཚལ་ཏེ། །བདག་གི་བཅོམ་ལྡན་འདས་རིང་དུ་བཞུགས། །ཐུབ་ཆེན་བསྐལ་བར་བཞུགས་གྱུར་ཅིག་དེ་ཡིས་  
སྟོན་ལ་དེ་སྐད་གསོལ། །སྲུ་ལ་འདི་སྐད་བཀའ་སྩལ་ཏེ། །གོའུ་ཏམ་ཇི་ལྟར་ཕྱག་བྱས་པ། །དེ་བཞིན་གཤེགས་པ་ཕྱག་བྱས་མིན། །ཤེས་རབ་ལྡན་པ་ཇི་ལྟར་དེ། །དེ་བཞིན་གཤེགས་ལ་  
ཕྱག་བགྱིས་ནས། །ཇི་ལྟར་ལེགས་པར་ཕྱག་བགྱིས་འགྱུར། །ཞུས་པ་བདག་ལ་བསྟན་ཏུ་གསོལ། །བརྩོན་འགྲུས་བརྩམས་པ་བདག་ཉིད་བརྩོན་།རྟག་ཏུ་ཕ་རོལ་གནོན་བརྟན་པའི། །ཉན་  
ཐོས་མཐུན་པ་ལྟ་བྱེད་པ། །དེ་ནི་སངས་རྒྱས་ཕྱག་འཚལ་ཡིན་།སྐྱེ་རྒུའི་བདག་མོ་ཆེན་མོ་གོའུ་ཏ་མིས་བསམ་པ། བཅོམ་ལྡན་འདས་ནི། དགེ་འདུན་མཐུན་པའི་བསྔགས་པ་རྗོད་པར་མཛད་  
དེ། དེའི་ཕྱིར་ཇི་སྲིད་བཅོམ་ལྡན་འདས་བཞུགས་ཤིང་དགེ་སློང་གི་དགེ་འདུན་མཐུན་པ་དེའི་ཚེ་བདག་ཡོངས་སུ་མྱ་ངན་ལས་འདའ་བར་བྱའོ། །སྙམ་དུ་རིག་ནས་སྟན་ལས་ལངས་ཏེ་བཅོམ་  
ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་བསམ་བཞིན་དུ་ཡོངས་སུ་མྱ་ངན་ལས་འདའ་བར་འཚལ་ལོ། །  
དེ་སྐད་ཅེས་གསོལ་བ་དང། བཅོམ་ལྡན་འདས་ཅང་མི་གསུང་བར་བཞུགས་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མིས། བཅོམ་ལྡན་འདས་ལ་ལན་གཉིས་ལན་གསུམ་དུ་འདི་སྐད་ཅེས་  
  
  
༄༅། །གསོལ་ཏོ། །བཙུན་པ། བདག་བསམ་བཞིན་དུ་ཡོངས་སུ་མྱ་ངན་ལས་འདའ་བར་འཚལ་ལོ། །བཅོམ་ལྡན་འདས་ལན་གཉིས་ལན་གསུམ་དུ་ཅང་མི་  
གསུང་བར་བཞུགས་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མིས་ཡང་བཙུན་པ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་བསམ་བཞིན་དུ་ཡོངས་སུ་མྱ་ངན་འདའ་  
བར་འཚལ་ལོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་སྐྱེ་རྒུའི་བདག་མོ་ཆེན་མོ་གོའུ་ཏ་མི་ལ་འདི་སྐད་ཅེས་བཀའ་སྩལ་ཏོ་།གོའུ་ཏ་མི། མྱ་ངན་ལས་འདའ་བའི་ཕྱིར་  
སྨྲའམ། བཅོམ་ལྡན་འདས། མྱ་ངན་ལས་འདའ་བའི་སླད་དུའོ། །གོའུ་ཏ་མི། མྱ་ངན་ལས་འདའ་བའི་ཕྱིར་སྨྲའམ། བདེ་བར་གཤེགས་པ་མྱ་ངན་ལས་འདའ་བའི་སླད་དུའོ། །གོའུ་ཏ་  
མི། ཁྱོད་མྱ་ངན་ལས་འདའ་བའི་ཕྱིར་སྨྲ་ན། གོའུ་ཏ་མི། འདུས་བྱས་ཐམས་ཅད་ནི། དེ་ལྟ་བུའི་ཆོས་ཅན་ཡིན་ན། ངས་སྨྲ་ཅི་དགོས། དགེ་སློང་མ་ལྔ་བརྒྱ་པོ་དེ་དག་གིས་ཀྱང་བཅོམ་ལྡན་  
འདས་ཀྱིས་ཞབས་གཉིས་ལ་མགོ་བོས་ཕྱག་འཚལ་ནས་འདི་སྐད་ཅེས་གསོལ་ཏེ། །བཙུན་པ། བདག་ཅག་ཀྱང་བསམ་བཞིན་དུ་ཡོངས་སུ་མྱ་ངན་ལས་འདའ་བར་འཚལ་ལོ། །བཅོམ་ལྡན་  
འདས་ཀྱིས་བཀའ་སྩལ་པ། གོའུ་ཏ་མི་དག་མྱ་ངན་ལས་འདའ་བའི་ཕྱིར་སྨྲའམ། བཅོམ་ལྡན་འདས། མྱ་ངན་ལས་འདའ་བའི་སླད་དུའོ་།གོའུ་ཏ་མི། མྱ་ངན་ལས་འདའ་བའི་ཕྱིར་  
  
  
བདེ་བར་གཤེགས་པ། མྱ་ངན་ལས་འདའ་བའི་སླད་དུའོ། །གོའུ་ཏ་མི། མྱ་ངན་ལས་འདའ་བའི་ཕྱིར་སྨྲ་ན། འདུས་བྱས་ཐམས་ཅད་ནི། དེ་ལྟ་བུའི་ཆོས་ཅན་ཡིན་པས་ངས་སྨྲ་ཅི་དགོས་  
དེ་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མི་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་ཞིང་རྗེས་སུ་ཡི་རང་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་སོང་  
ངོ་ཚེ་དང་ལྡན་པ་དགའ་བོ་དང། མ་འགག་པ་དང། སྒྲ་གཅན་ཟིན་དང། ཚེ་དང་ལྡན་པ་ཀུན་དགའ་བོ་ག་ལ་བ་དེར་སོང་སྟེ་ཕྱིན་ནས་ཚེ་དང་ལྡན་པ་ཀུན་དགའ་བོའི་རྐང་པ་གཉིས་ལ་ཕྱག་འཚལ་  
ཏེ་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །བཙུན་པ། བདག་ཅག་བསམ་བཞིན་དུ་ཡོངས་སུ་མྱ་ངན་ལས་འདའ་བར་འཚལ་ལོ། །གོའུ་ཏ་མི་དག་མྱ་ངན་ལས་འདའ་བའི་ཕྱིར་  
སྨྲའམ། བཙུན་པ་ཀུན་དགའ་བོ། མྱ་ངན་ལས་འདའ་བའི་སླད་དུའོ་།གོའུ་ཏ་མི་དག་མྱ་ངན་ལས་འདའ་བའི་ཕྱིར་སྨྲའམ། བཙུན་པ་ཀུན་དགའ་བོ། མྱ་ངན་ལས་འདའ་བའི་སླད་དུའོ། །  
གོའུ་ཏ་མི་དག་ཁྱོད་མྱ་ངན་ལས་འདའ་བའི་ཕྱིར་སྨྲ་ན། སྲིང་མོ་དག་འདུས་བྱས་རྣམས་ནི། དེ་ལྟ་བུའི་ཆོས་ཅན་ཡིན་པས། ངེད་ཀྱིས་སྨྲ་ཅི་དགོས། དེ་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མི་  
དང་འཁོར་དགེ་སློང་མ་ལྔ་བརྒྱ་དགེ་སློང་གནས་བརྟན་གནས་བརྟན་དག་གི་རྐང་པ་གཉིས་ལ་མགོ་བོས་ཕྱག་འཚལ་ཏེ་དབྱར་ཁང་དུ་སོང་ངོ། །དེ་འཁོར་གསུམ་པོ་དག་གི་རྣམ་པ་ལ་བརྟགས་  
  
  
༄༅། །ནས་ཉིན་ཞག་བདུན་དུ་གང་ཐོས་ནས་སེམས་ཅན་མང་པོས་ཁྱད་པར་ཆེན་པོ་ཐོབ་པར་ལྟ་བུའི་ཆོས་བསྟན་ཏོ། །དེ་ནས་ས་ཕྱོགས་བར་སྐབས་ཡངས་པ་  
ཞིག་ཏུ་དགེ་སློང་མའི་དགེ་འདུན་གྱི་གུང་ལ་སྐྱིལ་མོ་ཀྲུང་ཕྱེད་བཅས་ནས་འདུག་གོ་དགེ་སློང་མ་དེ་དག་ཀྱང་དེ་བཞིན་དུ་འདུག་གོ་།དེ་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མི་ཏིང་ངེ་  
འཛིན་འདི་ལྟ་བུ་ལ་སྙོམས་པར་ཞུགས་ཏེ་གང་ལ་སེམས་མཉམ་པར་བཞག་ན། རང་གི་སྟན་ལས་མི་སྣང་བར་གྱུར་ཅིང། ཤར་ཕྱོགས་ཀྱི་སྟེང་གི་ནམ་མཁའ་ལ་མངོན་པར་འཕགས་  
ནས་སྤྱོད་ལམ་རྣམ་པ་བཞི་པོ་འཆག་པ་དང། འགྲེང་བ་དང། འདུག་པ་དང། ཉལ་བ་དག་སྟོན་པར་བྱེད་ཅིང། མེའི་ཁམས་ལ་ཡང་སྙོམས་པར་ཞུགས་སོ། །མེའི་ཁམས་ལ་སྙོམས་  
པར་ཞུགས་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མིའི་ལུས་ལས་འོད་ཟེར་རྣམ་པ་སྣ་ཚོགས་འདི་ལྟ་སྟེ། སྔོན་པོ་དང། སེར་པོ་དང་དམར་པོ་དང། དཀར་པོ་དང། བཙོད་ཀ་དང་  
ཤེལ་གྱི་མདོག་ལྟ་བུ་དག་སྟན་པར་བྱེད་ཅིང། ཆོ་འཕྲུལ་ཟུང་དག་ཀྱང་སྟོན་པར་བྱེད་དེ། ལུས་ཀྱི་སྨད་ནས་མེ་འབར་ལ་ལུས་ཀྱི་སྟོད་ནས་ཆུ་གྲང་མོའི་རྒྱུན་འབྱུང་བ་དང། ལུས་ཀྱི་སྟོད་  
ནས་མེ་འབར་ལ། ལུས་ཀྱི་སྨད་ནས་ཆུ་གྲང་མོའི་རྒྱུན་འབྱུང་བར་བྱེད་དོ། །ཤར་ཕྱོགས་སུ་ཇི་ལྟ་བ་དེ་བཞིན་དུ། ལྷོ་དང། ནུབ་དང། བྱང་གི་ཕྱོགས་སུ་ཡང་དེ་བཞིན་བྱེད་དེ། འདི་ལྟར་  
  
  
སྟོན་པར་བྱེད་ཅིང། བསམ་གཏན་དང་པོ་ལ་སྙོམས་པར་ཞུགས་སོ་།དགེ་སློང་མ་ལྔ་བརྒྱ་པོ་དེ་དག་ཀྱང་བསམ་གཏན་དང་པོ་ལ་སྙོམས་  
པར་ཞུགས་སོ། །བསམ་གཏན་དང་པོ་ལས་ལངས་ནས་བསམ་གཏན་གཉིས་པ་ལ། གཉིས་པ་ལས་གསུམ་པ་ལ། གསུམ་པ་ལས་བསམ་གཏན་བཞི་པ་ལ་བཞི་པ་ལས་ནམ་མཁའ་  
མཐའ་ཡས་སྐྱེ་མཆེད་ལ། ནམ་མཁའ་མཐའ་ཡས་སྐྱེ་མཆེད་ལས་རྣམ་ཤེས་མཐའ་ཡས་སྐྱེ་མཆེད་ལ། རྣམ་ཤེས་མཐའ་ཡས་སྐྱེ་མཆེད་ལས་ཅི་ཡང་མེད་པའི་སྐྱེ་མཆེད་ལ། ཅི་ཡང་  
མེད་པའི་སྐྱེ་མཆེད་ལས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་ཅིང། འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལས་ལངས་ནས་ཡང་ཅི་ཡང་མེད་པའི་སྐྱེ་  
མཆེད་ལ་སྙོམས་པར་ཞུགས་སོ། །ཅི་ཡང་མེད་པའི་སྐྱེ་མཆེད་ལས་རྣམ་ཤེས་མཐའ་ཡས་སྐྱེ་མཆེད་ལ། རྣམ་ཤེས་མཐའ་ཡས་སྐྱེ་མཆེད་ལས་ནམ་མཁའ་མཐའ་ཡས་སྐྱེ་མཆེད་ལ། ནམ་  
མཁའ་མཐའ་ཡས་སྐྱེ་མཆེད་ལས་བསམ་གཏན་བཞི་པ་ལ། བཞི་པ་ལས་གསུམ་པ་ལ། གསུམ་པ་ལས་གཉིས་པ་ལ། གཉིས་པ་ལས་བསམ་གཏན་དང་པོ་ལ་སྙོམས་པར་ཞུགས་སོ། །  
དེ་ནས་བསམ་གཏན་དང་པོ་དེ་ཉིད་ལ་བརྟེན་ནས་ཡོངས་སུ་མྱ་ངན་ལས་འདས་སོ། །དགེ་སློང་མ་ལྔ་བརྒྱ་པོ་དེ་དག་ཀྱང་དེ་བཞིན་དུ་ལུགས་དང་མཐུན་པ་དང། ལུགས་ལས་ལྡོག་པར་སྙོམས་  
  
  
༄༅། །པར་ཞུགས་ནས་བསམ་གཏན་དང་པོ་ཉིད་ལ་བརྟེན་ཏེ་ཡོངས་སུ་མྱ་ངན་ལས་འདས་སོ། །སྐྱེ་རྒུའི་བདག་མོ་ཆེན་མོ་གོའུ་ཏ་མི་མྱ་ངན་ལས་འདས་མ་ཐག་  
ཏུ་ས་ཆེན་པོ་གཡོས་པར་གྱུར་ཅིང། སྐར་མདའ་ལྟུང་བ་དང་ཕྱོགས་དམར་པོ་དང། བར་སྣང་ལ་ལྷའི་རོལ་མོའི་སྒྲ་དག་བྱུང་ངོ། །དེ་ནས་དགེ་སློང་གང་རི་རབ་ཀྱི་བང་རིམ་དང། གཞན་  
ཡང་གྲོང་ཁྱེར་དང། གྲོང་རྡལ་དང། ཡུལ་འཁོར་དང། རྒྱལ་པོའི་ཕོ་བྲང་དང། དབེན་པའི་གནས་མལ་དག་ན་བསམ་གཏན་བྱེད་པ་དེ་དག་གིས་ས་ཆེན་པོ་གཡོས་པར་རིག་ནས་ས་  
ཆེན་པོ་འདི་ཅིའི་ཕྱིར་གཡོས་ཞེས་བསམ་པ་ལ་ཞུགས་ན། ཇི་ཙམ་ན་སྐྱེ་རྒུའི་བདག་མོ་ཆེན་མོ་གོའུ་ཏ་མི་འཁོར་ལྔ་བརྒྱ་དང་བཅས་པ་ཡོངས་སུ་མྱ་ངན་ལས་འདས་པར་མཐོང་ནས་དེ་  
དག་འདི་སྙམ་དུ་སེམས་ཏེ། སངས་རྒྱས་ཀྱི་སྲུ་ཡོངས་སུ་མྱ་ངན་ལས་འདས་ན། དེའི་ལུས་ལ་མཆོད་པ་ལྷག་པར་བྱ་བ་ལ་བརྩོན་པར་བྱའི། འདོང་ངོ། །སྙམ་ནས་དེ་དག་ཤིང་དྲི་ཞིམ་པོ་  
དག་ཁྱེར་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མིའི་དབྱར་ཁང་དུ་དོང་ངོ། །བཅོམ་ལྡན་འདས་ཀྱང་ཉན་ཐོས་ཆེན་པོ་ཀུན་ཤེས་ཀཽཎྜིནྱ་དང། འོད་སྲུང་ཆེན་པོ་དང། རླངས་པ་དང་  
མིང་ཆེན་དང། མ་འགག་པ་དང། ཤཱ་རིའི་བུ་དང། མོའུ་འགལ་གྱི་བུ་ལ་སོགས་པ་དང། གཞན་ཡང་དགེ་སློང་གི་དགེ་འདུན་ཆེན་པོ་དག་དང་ཐབས་ཅིག་ཏུ་སྐྱེ་རྒུའི་བདག་མོ་ཆེན་  
  
  
།དེ་བཞིན་དུ་ཡུལ་ཀོ་ས་ལའི་རྒྱལ་པོ་གསལ་རྒྱལ་བཙུན་མོའི་འཁོར་དང། གཞན་ནུ་དང། བློན་པོ་དང། གྲོང་མི་དང། ཡུལ་གྱི་མི་རྣམས་ཀྱི་  
འཁོར་གྱིས་ཡོངས་སུ་བསྐོར་བ་དང། ཁྱིམ་བདག་མགོན་མེད་ཟས་སྦྱིན་འཁོར་གྱིས་ཡོངས་སུ་བསྐོར་བ་དང། རི་དྭགས་འཛིན་གྱི་མ་ས་ག་དང། བླ་མཁྱེན་དྲང་སྲོང་བྱིན་དང། རྙིང་བ་དང་  
གཞན་ཡང་ཡུལ་སྣ་ཚོགས་ནས་ལྷགས་པའི་སྐྱེ་བོའི་ཚོགས་དག་ཀྱང་སྐྱེ་རྒུའི་བདག་མོ་ཆེན་མོ་གོའུ་ཏ་མིའི་དབྱར་ཁང་དུ་སོང་ངོ་།དེ་ནས་རྒྱལ་པོ་གསལ་རྒྱལ་གྱིས་རིན་པོ་ཆེ་དང། གོས་  
སྣ་ཚོགས་ཀྱིས་བརྒྱན་པའི་ཁྱོགས་ལྔ་བརྒྱ་དང། དྲི་དང། བདུག་སྤོས་དང། མེ་ཏོག་དང། ཕྲེང་བ་དང། གདུགས་དང། རྒྱལ་མཚན་དང། བ་དན་དང། རོལ་མོའི་སྒྲ་རྣམ་པ་སྣ་ཚོགས་  
དག་ཕུལ་ལོ། །དེ་ནས་ཚེ་དང་ལྡན་པ་དགའ་བོ་དང། མ་འགག་པ་དང། ཀུན་དགའ་བོ་དང། སྒྲ་གཅན་ཟིན་གྱིས་སྐྱེ་རྒུའི་བདག་མོ་ཆེན་མོ་གོའུ་ཏ་མིའི་ཁྱོགས་བཏེག་གོ་བཅོམ་ལྡན་འདས་  
ཀྱིས་ཀྱང་ཕྱག་གཡས་པས་བཟུང་ངོ། །དགེ་སློང་ལྷག་མ་རྣམས་ཀྱིས་ཀྱང་དགེ་སློང་མ་ལྷག་མ་རྣམས་ཀྱི་ཁྱོགས་བཏེག་གོ་དེ་ནས་མཆོད་པ་ཆེན་པོ་བྱས་ཏེ་ཁྱེར་ནས་ས་ཕྱོགས་བར་སྐབས་  
དབེན་སར་ཁྱོགས་རྣམས་བཞག་གོ་དེ་ནས་བཅོམ་ལྡན་འདས་ཀྱིས་སྐྱེ་རྒུའི་བདག་མོ་ཆེན་མོ་གོའུ་ཏ་མི་དང། དགེ་སློང་མ་ལྔ་བརྒྱ་པོ་དག་གི་ལུས་ལས་བླ་གོས་ཕུད་ནས་དགེ་སློང་རྣམས་  
  
  
༄༅། །ལ་བཀའ་སྩལ་པ། དགེ་སློང་དག། སྐྱེ་རྒུའི་བདག་མོ་ཆེན་མོ་གོའུ་ཏ་མི་དང། དགེ་སློང་མ་ལྔ་བརྒྱ་པོ་འདི་དག་ལོ་བརྒྱ་ཉི་ཤུ་ལོན་ཡང་ལུས་ལ་གཉེར་མ་དང། སྐྲ་  
དཀར་མེད་ཅིང་བུ་མོ་ལོ་བཅུ་དྲུག་ལོན་པ་ལྟ་བུ་ལ་ལྟོས། དེ་ནས་ཡུལ་ཀོ་ས་ལའི་རྒྱལ་པོ་གསལ་རྒྱལ་བཙུན་མོའི་ཚོགས་དང། གཞོན་ནུ་དང། བློན་པོ་དང། གྲོང་མི་དང། ཡུལ་མི་  
དང་བཅས་པས་དྲི་སྣ་ཚོགས་ཀྱི་ཤིང་གི་ཕུང་པོ་སྤུངས་ནས་སྐྱེ་རྒུའི་བདག་མོ་ཆེན་མོ་གོའུ་ཏ་མི་ལ་སོགས་པ་དགེ་སློང་མ་ལྔ་བརྒྱ་པོའི་སྐུ་གདུང་དག་བསྲེགས་སོ། །བཅོམ་ལྡན་འདས་  
ཀྱིས་ཀྱང་མི་རྟག་པ་དང་ལྡན་པའི་ཆོས་དག་བཤད་ནས་གཙུག་ལག་ཁང་དུ་གཤེགས་སོ། །གཤེགས་ནས་ཀྱང་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་  
སོ། །བཞུགས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་འདི་ལྟར་སྦྲིད་པ་བྱུང་བ་ལ་སོས་ཞེས་ཟེར་བ་ལ་ཉེས་དམིགས་འདི་ལྟ་བུ་དང། གཞན་དག་ཀྱང་ཡོད་པས་དེ་  
ལྟ་བས་ན། དགེ་སློང་གིས་སྦྲིད་པ་བྱུང་བ་ལ་སོས་ཞེས་བརྗོད་པར་མི་བྱའོ། །བརྗོད་ན། འགལ་ཚབས་ཅན་དུ་འགྱུར་རོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་  
པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། སྐྱེ་རྒུའི་བདག་མོ་ཆེན་མོ་ལ་སོགས་པ་དགེ་སློང་མ་ལྔ་བརྒྱ་པོ་དག་གིས་ལས་ཅི་ཞིག་བགྱིས་ན། དེས་འདི་དག་སྐྱེས་ནས་  
  
  
སྐྲ་དཀར་མ་མཆིས་ཤིང། བུ་མོ་དགུང་ལོ་བཅུ་དྲུག་ལོན་པ་ལྟ་བུ་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྐྱེ་  
རྒུའི་བདག་མོ་ཆེན་མོ་གོའུ་ཏ་མི་ལ་སོགས་པ་དགེ་སློང་མ་ལྔ་བརྒྱ་པོ་དག་ཉིད་ཀྱིས་ལས་ཚོགས་རྙེད་པ། རྐྱེན་ཡོངས་སུ་བསྒྱུར་བ། འོད་པ་བཞིན་དུ་ཉེ་བར་གནས་པ། གདོན་མི་ཟ་བར་མྱོང་བར་  
འགྱུར་བ་དག་བྱས་ཤིང་བསགས་ཏེ། སྐྱེ་རྒུའི་བདག་མོ་ཆེན་མོ་ལ་སོགས་པ་དགེ་སློང་མ་ལྔ་བརྒྱ་པོ་དག་ཉིད་ཀྱིས་ལས་བྱས་ཤིང་བསགས་པ་དག་གཞན་སུ་ཞིག་གིས་སོ་སོར་མྱོང་བར་  
འགྱུར། དགེ་སློང་དག། ལས་བྱས་ཤིང་བསགས་པ་དག་ནི། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར། ཆུའི་ཁམས་ལ་མི་འགྱུར། མེའི་ཁམས་ལ་མི་འགྱུར། རླུང་གི་ཁམས་  
ལ་མི་འགྱུར་གྱི། འདི་ལྟར་ལས་དགེ་བ་དང། མི་དགེ་བ་བྱས་ཤིང་བསགས་པ་དག་ནི། ཟིན་པའི་ཕུང་པོ་དང། ཁམས་དང། སྐྱེ་མཆེད་དག་ལ་རྣམ་པར་སྨིན་པར་འགྱུར་ཏེ། བསྐལ་པ་བརྒྱ་  
ཕྲག་རྣམས་སུ་ཡང། །ལས་རྣམས་ཆུད་ཟར་མི་འགྱུར་ཏེ། །ཚོགས་ཤིང་དུས་ལ་བབ་བ་ན། །ལས་ཅན་རྣམས་ལ་འབྲས་བུར་སྨིན། །དགེ་སློང་དག། །སྔོན་བྱུང་བ་འདས་པའི་དུས་ན་བསྐལ་པ་བཟང་  
པོ་འདི་ཉིད་ལ་སྐྱེ་རྒུ་རྣམས་ཀྱི་ཚེ་ལོ་ཉི་ཁྲི་ཐུབ་པ་ན་སྟོན་པ་འོད་སྲུང་ཞེས་བྱ་བ་འཇིག་རྟེན་དུ་བྱུང་སྟེ་ཞེས་བྱ་བ་ནས་དེ་གྲོང་ཁྱེར་ཝཱ་ར་ཎཱ་སི་ན་དྲང་སྲོང་སྨྲ་བ་རི་དྭགས་ཀྱི་གནས་ན་བརྟེན་ཅིང་  
  
  
༄༅། །བཞུགས་སོ། །ཞེས་བྱ་བའི་བར་སྔ་མ་བཞིན་ནོ། །གང་གི་ཚེ་ཡང་དག་པར་རྫོགས་པའི་སངས་རྒྱས་འོད་སྲུང་གིས། སངས་རྒྱས་ཀྱི་མཛད་པ་མཐའ་དག་  
མཛད་ནས་བུད་ཤིང་ཟད་པའི་མེ་བཞིན་དུ་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདས་པ་དེའི་ཚེ་རྒྱལ་པོ་ཀྲི་ཀྲི་ཞེས་བྱ་བས། དེའི་སྐུ་ལ་  
སྐུའི་མཆོད་པ་བྱས་ནས་ལམ་པོ་ཆེའི་བཞི་མདོར་རིན་པོ་ཆེ་སྣ་བཞི་ལས་བྱས་པའི་མཆོད་རྟེན་ཁོར་ཡུག་ཏུ་དཔག་ཚད་གཅིག་ཡོད་ལ་གནམ་འཕང་དུ་དཔག་ཚད་ཕྱེད་ཡོད་པ་བྱས་  
སོ། །རྒྱལ་པོ་ཀྲི་ཀྲིའི་བཙུན་མོ་དམ་པ་ལ་སོགས་པ་བུད་མེད་ལྔ་བརྒྱ་པོ་དེ་དག་རྒས་པའི་གནས་སྐབས་ན་ལུས་ལ་གཉེར་མ་དང་སྐྲ་དཀར་བྱུང་ནས་རྒྱལ་པོས་སྤངས་པ་དང། དེ་དག་  
ཕན་ཚུན་སྨྲ་བར་བརྩམས་པ། གྲོགས་མོ་དག་ལྷས་ད་བདག་ཅག་ཅིའི་ཕྱིར་སྤངས། དེ་དག་ལས་ཁ་ཅིག་གིས་སྨྲས་པ། འདི་ལ་དཔྱད་དུ་ཅི་ཡོད། བདག་ཅག་ད་ལུས་གཉེར་མ་དང་  
སྐྲ་དཀར་ཅན་དུ་གྱུར་པས། དེའི་ཕྱིར་བདག་ཅག་སྤངས་མོད། གཞན་དག་གིས་སྨྲས་པ། དེ་ནི། དེ་ལྟ་ཡིན་ཏེ། ད་བདག་ཅག་ལྷ་ལ་ཇི་ཞིག་བྱ། བུད་མེད་གཟུགས་དང། ན་ཚོད་  
དང་ལྡན་པ་གཞན་དག་ཡོད་པ་དེ་དག་དང་ལྷན་ཅིག་དགའ་མགུར་སྤྱོད་གྲང། དེའི་ཕྱིར་བཅོམ་ལྡན་འདས་འོད་སྲུང་གི་མཆོད་རྟེན་གྱི་དྲུང་དུ་དོང་ནས་མཆོད་པ་བྱས་ལ། དེ་ནས་བདག་  
  
  
སྐྲ་དཀར་ཅན་དུ་མ་གྱུར་ཅིག་ཅེས་སྨོན་ལམ་གདབ་པར་བྱའོ། །དེ་དག་གིས་སྨྲས་པ། ལེགས་ཀྱི། དེ་བཞིན་བྱའོ། །ཞེས་དེ་དག་གིས་ཡང་  
དག་པར་རྫོགས་པའི་སངས་རྒྱས་འོད་སྲུང་གི་མཆོད་རྟེན་ལ་དྲི་དང། ཕྲེང་བ་དང། བྱུག་པ་དང། གདུགས་དང། རྒྱལ་མཚན་དང་བ་དན་དག་གིས་མཆོད་པ་བྱས་ནས་མེ་ཏོག་རྣམ་པ་སྣ་  
ཚོགས་དྲི་ཞིམ་ཞིང་མ་རྙིང་པའི་ཆུན་པོ་དང། ཕྲེང་བ་ཡིད་དུ་འོང་བ་དག་བཏགས་ནས་བདག་ཅག་གིས་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཡོན་གནས་བླ་ན་མེད་པ། འོད་  
སྲུང་ལ་མཆོད་པ་དགྱིས་པའི་དགེ་བའི་རྩ་བ་གང་ལགས་པ་འདིས་བདག་ཅག་སྐྱེས་ནས་ལོ་བརྒྱ་ཉི་ཤུ་ལོན་ཡང། ལུས་ལ་གཉེར་མ་དང། སྐྲ་དཀར་མཆིས་པར་མ་གྱུར་ཅིག་ཅེས་སྨོན་ལམ་  
བཏབ་བོ། །དགེ་སློང་དག་ཇི་སྙམ་དུ་སེམས། རྒྱལ་པོ་ཀྲི་ཀྲིའི་བཙུན་མོ་དམ་པ་ལ་སོགས་པ་བུད་མེད་ལྔ་བརྒྱ་པོ་གང་དག་ཡིན་པ་དེ་དག་ནི། སྐྱེ་རྒུའི་བདག་མོ་ཆེན་མོ་ལ་སོགས་པ་དགེ་སློང་  
མ་ལྔ་བརྒྱ་པོ་འདི་དག་ཉིད་ཡིན་ཏེ། འདི་དག་གིས་ཡང་དག་པར་རྫོགས་པའི་སངས་རྒྱས་འོད་སྲུང་གི་མཆོད་རྟེན་ལ་མཆོད་པ་བྱས་ཤིང། སྨོན་ལམ་བཏབ་པ་གང་ཡིན་པའི་ལས་དེའི་རྣམ་པར་  
སྨིན་བས་ད་ལྟར་སྐྱེས་ནས་ལོ་བརྒྱ་ཉི་ཤུ་ལོན་ཡང་ལུས་ལ་གཉེར་མ་དང། སྐྲ་དཀར་མེད་ཅིང། བུ་མོ་ལོ་བཅུ་དྲུག་ལོན་པའི་གཟུགས་ལྟ་བུར་གྱུར་ཏོ། །དགེ་སློང་དག་དེ་ལྟ་བས་ན། ལས་གཅིག་  
  
  
༄༅། །ཏུ་ནག་པ་རྣམས་ཀྱི་ཞེས་བྱ་བ་ནས་དེ་ལྟར་བརྩལ་བར་བྱ་སྟེ། དགེ་སློང་དག་ཁྱེད་ཀྱིས་དེ་ལྟར་བསླབ་པར་བྱའོ། །ཞེས་བྱ་བའི་བར་སྔ་མ་བཞིན་ནོ། །བཅོམ་  
ལྡན་འདས་ཀྱིས་དེ་སྐད་བཀའ་སྩལ་པ་དང། དགེ་སློང་རྣམས་བཅོམ་ལྡན་འདས་ཀྱིས་གསུངས་པ་ལ་ཡི་རང་སྟེ་མངོན་པར་བསྟོད་དོ། །བཅོམ་ལྡན་འདས་ཀྱིས་དགེ་སློང་གི་སྦྲིད་པ་  
བྱུང་བ་ལ་སོས་ཞེས་བརྗོད་པར་མི་བྱའོ། །ཞེས་བཀའ་སྩལ་པ་དང། མཉན་ཡོད་ན་ཁྱིམ་བདག་ཅིག་འདུག་པ་དེས་རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་  
བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་ཀྱང་བུ་ཕོ་ཡང་མེད། བུ་མོ་ཡང་མེད་ལ། རྒས་པའི་  
གནས་སྐབས་སུ་ནོར་ཟད་ཅིང་ལོངས་སྤྱོད་ཟད་པར་གྱུར་ནས་དེས་ཆུང་མ་ལ་སྨྲས་པ། བཟང་མོ། ཁོ་བོ་ནི། རྒས་ཤིང་བཀྲེན་ལ་བུ་ཕོ་ཡང་མེད། བུ་མོ་ཡང་མེད་པས་རྒྱལ་བྱེད་ཀྱི་  
ཚལ་དུ་རབ་ཏུ་འབྱུང་དུ་འགྲོའོ། །དེས་སྨྲས་པ། རྗེའི་སྲས། དེ་བཞིན་རབ་ཏུ་འབྱུང་བར་མཛོད་ཅིག་དེ་རྒྱལ་བྱེད་ཀྱི་ཚལ་དུ་སོང་སྟེ་རབ་ཏུ་བྱུང་ངོ། །ཇི་ཙམ་དུས་གཞན་ཞིག་ན་དེའི་  
ཆུང་མ་བལྟ་བའི་ཕྱིར་འོངས་པ་དང། དེ་སྦྲིད་པ་བྱུང་ན། དགེ་སློང་གང་གིས་ཀྱང་སོས་ཞེས་མ་བྱས་སོ། །དེ་ནས་དེའི་སྔོན་གྱི་ཆུང་མས་ལག་པ་གཡོན་པས་ས་བླངས་ཏེ། སས་  
  
  
ཅེས་སྨྲས་སོ། །དགེ་སློང་དག་གིས་དེ་ལ་བརྟགས་པར་བརྩམས་པ་དང་དེས་དེའི་ལག་ནས་བཟུང་སྟེ་དྲངས་ནས་སྨྲས་པ་  
རྗེའི་སྲས། ཁྱོད་དགྲ་བོ་རྣམས་ཀྱི་ནང་དུ་རབ་ཏུ་བྱུང་སྟེ་རྒྱལ་བྱེད་ཀྱི་ཚལ་འདི་གནོད་སྦྱིན་གོས་སྔོན་པོ་གྱོན་པ་ལྔ་བརྒྱས་མི་སྟོང་སྟེ། བདག་འབའ་ཞིག་གིས་ཁྱོད་ལ་སོས་ཞེས་བགྱིས་  
པ་དེས་ན། དེ་རྣམས་ཀྱིས་ཁྱོད་ཀྱི་མདངས་མ་ཁྱེར་ཏེ། འདིར་བཞུགས་པར་འཚལ་གྱི། ཁྱིམ་ཉིད་དུ་བཞུད་ཀྱི། གཤེགས་ཞེས་དེས་དེའི་ལག་པ་ནས་བཟུང་སྟེ་སོང་བ་དང། དེ་ལ་དགེ་སློང་  
རྣམས་ཀྱིས་སྨྲས་པ། རྒན་ཞུགས། མ་འགྲོ་བར་འདུག་ཅིག་དེ་འགྲོ་བ་ཉིད་དུ་བྱེད་ཅིང་མི་འདུག་ནས་དགེ་སློང་དག་གིས་དེའི་ལག་པ་ཡ་གཅིག་བཟུང་སྟེ་དྲངས་པ་དང། དེས་སྨྲས་པ། ནའོ། །  
ནའོ། །ཞེས་ཟེར་བའི་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ཁྱོད་ཀྱི་ལག་པ་གང་ན་ཞེས་དྲི་བར་བྱ་སྟེ། གལ་  
ཏེ་ཁྱོད་ཀྱིས་བཟུང་བ་གང་ཡིན་པའོ། །ཞེས་ཟེར་ན། རྒན་ཞུགས་འགྲོ་འདོད་པར་ངེས་ཀྱི། ཐམས་ཅད་ཀྱི་ཐམས་ཅད་དུ་གཏང་བར་བྱའོ། །གལ་ཏེ་སྔོན་གྱི་ཆུང་མས་བཟུང་བ་གང་ཡིན་  
པའོ། །ཞེས་ཟེར་ན། འགྲོ་བར་མི་འདོད་པས་དེ་གཏང་བར་མི་བྱའོ་།འོན་ཀྱང་དགེ་སློང་རྒན་ཞུགས་ནི། འཚོ་བར་འདོད་པའི་བསམ་པ་ཅན་ཡིན་པས། དེ་ལྟ་བས་ན། རྒན་ཞུགས་སྦྲིད་  
  
  
༄༅། །བ་བྱུང་བ་ལ་སོས་ཞེས་བརྗོད་པར་བྱའོ། །དགེ་སློང་དག་གིས་དེ་ལ་སྨྲས་པ། རྒན་ཞུགས། ཁྱོད་ཀྱི་ལག་པ་གང་ན། དེས་སྨྲས་པ། ཚེ་དང་ལྡན་པ་དག་  
ཁྱེད་ཀྱིས་བཟུང་བ་གང་ཡིན་པའོ། །དེ་དག་གིས་དེ་བཏང་ནས་རང་གི་ཁྱིམ་དུ་སོང་སྟེ། དེ་ཉིད་དེའི་རབ་ཏུ་བྱུང་བ་དང། བསྙེན་པར་རྫོགས་པ་དགེ་སློང་གི་དངོས་པོའི་བར་ཆད་དུ་གྱུར་  
ཏོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་།མཉན་ཡོད་ན་ཁྱིམ་བདག་དད་པ་ཅན་ཞིག་  
འདུག་པ་དེ། བྲམ་ཟེ་མ་དད་པ་ཞིག་དང་ལྷན་ཅིག་རྒྱལ་བྱེད་ཀྱི་ཚལ་དུ་སོང་བ་དང། ཁྱིམ་བདག་དེ་སྦྲིད་པ་བྱུང་ན། དགེ་སློང་གང་གིས་ཀྱང་སོས་ཞེས་མ་བྱས་ཀྱི། བྲམ་ཟེ་དེ་  
ཉིད་ཀྱིས་སོས་ཞེས་བྱས་ནས་དེས་སྨྲས་པ། གྲོགས་པོ། ཁྱོད་ནི་དགྲ་བོ་རྣམས་ལ་དད་དེ། རྒྱལ་བྱེད་ཀྱི་ཚལ་འདི་ནི། གནོད་སྦྱིན་གོས་སྔོན་པོ་གྱོན་པ་ལྔ་བརྒྱས་མི་སྟོང་སྟེ་  
ཁྱོད་ལ་ཁོ་བོ་འབའ་ཞིག་གིས་སོས་ཞེས་བྱས་པ་དེས་ན། དེ་དག་གིས་ཁྱོད་ཀྱི་མདངས་མ་འཕྲོག་གི་ཚུར་ཤོག་འདོང་ཞེས་ཟེར་བའི་སྐབས་དེ། དགེ་སློང་དག་གིས་བཅོམ་ལྡན་  
འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱིམ་པ་རྣམས་ནི། འཚོ་བའི་བསམ་པ་ཅན་ཡིན་པས། དེ་ལྟ་བས་ན། ཁྱིམ་པ་སྦྲིད་པ་བྱུང་བ་  
  
  
།གཞན་ཡང་དགེ་སློང་དག་རྒན་པ་སྦྲིད་པ་བྱུང་བ་ལ་ནི། ལངས་ནས་ཕྱག་བྱ་ཞིང། གཞོན་པ་སྦྲད་[*SPRAD?]པ་བྱུང་བ་ལ་ནི། རྒན་པས་ནད་མེད་ཅིག་ཅེས་བརྗོད་པར་  
བྱའོ། །སངས་རྒྱས་བཅོམ་ལྡན་འདས་གྲོང་ཁྱེར་ཝཱ་ར་ཎཱ་སི་ན་དྲང་སྲོང་སྨྲ་བ་རི་དྭགས་ཀྱི་ནགས་ན་བཞུགས་སོ། །གང་གི་ཚེ་བཅོམ་ལྡན་འདས་ཀྱིས་དགེ་སློང་ལྔ་ཚན་པ་རྣམས་ངེས་པ་ལ་  
ཞུགས་པ་དང་ལྡན་པས་ལེགས་པར་གསུངས་པའི་ཆོས་འདུལ་བ་ལ་བཙུན་པ་དེའི་ཚེ་དེ་དག་གིས་བཅའ་བར་བྱ་བ་གང་ཡིན་པ་དང། བཟའ་བར་བྱ་བ་གང་ཡིན་པ་མི་ཤེས་པའི་སྐབས་དེ་  
དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བཅའ་བ་ནི། ལྔ་སྟེ། རྩ་བའི་བཅའ་བ་དང། སྡོང་བུའི་བཅའ་བ་  
དང། ལོ་མའི་བཅའ་བ་དང། མེ་ཏོག་གི་བཅའ་བ་དང། འབྲས་བུའི་བཅའ་བའོ། །བཟའ་བ་ནི། ལྔ་སྟེ། ཕྱེ་མ་དང། འབྲས་ཅན་དང་ཟན་དྲོན་དང། ཤ་དང། སྣུམ་ཁུར་རོ། །དེ་  
དག་གིས་ཚོད་མ་གང་དག་དང་བཟའ་བར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། འོ་མ་དང། ཞོ་དང། མར་གསར་དང། མར་དང། ཉ་དང། ཤ་དང། ཤ་སྐམ་  
དང། གཞན་ཡང་རུང་བ་གང་ཡིན་པ་སྟེ། ཐ་ན་ཆུས་ཀྱང་བརླན་པར་བྱས་ཏེ་བཟའ་བར་བྱའོ། །དགེ་སློང་དག་བརླན་པ་ཐམས་ཅད་ནི། ཉམས་སྐྱེད་པར་བྱེད་པ་ཡིན་ནོ། །སྡོམ་ལ་  
  
  
༄༅། །སྒོ་འཕར་གྱི་ནི་ལག་ཟུངས་དང། །སྐར་ཁུང་དག་གི་དྲ་བ་དང། །མ་དཔྱིས་དང་ནི་ཡ་དཔྱིས་དང། །རྐེད་གཏན་དབྱི་གུ་སྐམ་ཁའོ། །སངས་རྒྱས་བཅོམ་ལྡན་  
འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་རྣམས་གནས་ཁང་དག་རྩིག་ཅིང་སྒོ་གདོད་པར་མི་བྱེད་ནས་བཅོམ་  
ལྡན་འདས་ཀྱིས་བཀའ་སྩལ་པ། སྒོ་གདོད་པར་བྱའོ། །དགེ་སློང་རྣམས་ཀྱིས་སྒོ་བཏོད་ཅིང་སྒོ་འཕར་འཇུག་པར་མི་བྱེད་པས་བསམ་གཏན་དང། འདོན་པ་ལ་ཞུགས་པ་དག་སྣང་  
སྟེ། དེ་དག་བྲམ་ཟེ་དང། ཁྱིམ་བདག་གིས་མཐོང་ནས་ཉེ་བར་འོངས་ཏེ། དེ་དག་གཏམ་བརྗོད་པས་སེམས་རྩེ་གཅིག་པ་ཉིད་དུ་མ་གྱུར་ནས་བཅོམ་ལྡན་འདས་ཀྱིས་བཀའ་སྩལ་  
པ། དགེ་སློང་དག་སྒོ་འཕར་གཞུག་པར་བྱའོ། །དགེ་སློང་དག་གིས་སྒོ་འཕར་བཅུག་ཅིང་ལག་ཟུངས་ཡང་མིག་མ་བཏགས་པས་དབྱེ་དཀའ་བར་གྱུར་ནས་བཅོམ་ལྡན་འདས་  
ཀྱིས་བཀའ་སྩལ་པ། ལག་ཟུངས་ཡང་མིག་གདགས་པར་བྱའོ། །དེ་ཕྱེ་བ་ན་སྒྲ་འབྱུང་ནས་བཅོམ་ལྡན་འདས་ཀྱིས་བཀའ་སྩལ་པ། ཀོ་བའི་དུམ་བུ་གཞུག་པར་བྱའོ། །སྐར་ཁུང་  
མ་བཏོད་པས་མུན་གནག་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། སྐར་ཁུང་གདོད་པར་བྱའོ། །ཧ་ཅང་ཡང་དམའ་བར་བཏོད་ནས་ཆོམ་རྐུན་པ་དང་གཡོན་ཅན་དག་  
  
  
དམའ་བར་གདོད་པར་མི་བྱའོ། །ཧ་ཅང་མཐོ་བར་བཏོད་པ་དང། ཉེས་དམིགས་དེ་ཉིད་དུ་གྱུར་ནས་བཅོམ་ལྡན་  
འདས་ཀྱིས་བཀའ་སྩལ་པ། དཀྱིལ་དུ་གདོད་པར་བྱའོ། །དགེ་སློང་དག་གི་ནང་རུབ་ལ་ཕྱི་ཡངས་པར་བྱས་ནས་བཅོམ་ལྡན་འདས་ཀྱིས་བཀའ་སྩལ་པ། ཕྱི་རུབ་ལ་ནང་ཡངས་པ་རྒྱ་  
མཚོའི་རྣམ་པ་ལྟ་བུར་གདོད་པར་བྱའོ། །བྱིའུ་དང་ཕུག་རོན་དག་འཇུག་ནས་བཅོམ་ལྡན་འདས་ཀྱིས་བཀའ་སྩལ་པ། དྲ་བ་བྱའོ། །དགེ་སློང་དག་གིས་དྲ་བ་བྱས་ཤིང་སྒོ་གླེགས་མ་  
བཅུག་པས། སྦྲུལ་དང། སྡིག་པ་དང། སྲིན་བུ་ཏྲེ་མ་བུ་ཀ་དང་ཏྲེ་ལ་ཏ་དག་འཇུག་ནས་བཅོམ་ལྡན་འདས་ཀྱིས་བཀའ་སྩལ་པ། སྒོ་གླེགས་གཞུག་པར་བྱའོ། །དགེ་སློང་དག་  
གིས་སྒོ་གླགས་བཅུག་པ་དང། འོག་མི་ཆགས་ནས་བཅོམ་ལྡན་འདས་ཀྱིས་བཀའ་སྩལ་པ། མ་དཔྱིས་གཞུག་པར་བྱའོ། །དགེ་སློང་དག་གིས་མ་དཔྱིས་བཅུག་ན་སྟེང་འདུག་ཏུ་མི་  
རུང་ནས་བཅོམ་ལྡན་འདས་ཀྱིས་བཀའ་སྩལ་པ། ཡ་དཔྱིས་གཞུག་པར་བྱའོ། །དགེ་སློང་དག་གིས་ཡ་དཔྱིས་བཅུག་ན། རླུང་གིས་ཕྱེ་ནས་བཅོམ་ལྡན་འདས་ཀྱིས་བཀའ་སྩལ་པ་  
འཕྲེད་གཏན་གཞུག་པར་བྱའོ། །དགེ་སློང་དག་གིས་འཕྲེད་གཏན་བཅུག་པ་དང། གཅད་དཀའ་བ་དང། དབྱེ་དཀའ་བར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དབྱི་གུ་  
  
  
༄༅། །སྐམ་ཁ་བཅང་བར་བྱ་སྟེ། དེས་གཅད་པ་དང་དབྱེ་བར་བྱའོ། །སྡོམ་ལ། གསོར་དང་ལྕགས་ཀྱི་ཐུ་ལུམ་དང། །ཕོར་པ་ཤིང་གི་ཐལ་ཕྱགས་དང། །རྟོ་གུ་  
ཁྲི་དང་རྒྱབ་རྟེན་དང། །རྟ་རེ་དང་ནི་གཟོང་བུ་འོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །  
བཅོམ་ལྡན་འདས་ཀྱིས་སྒོ་འཕར་ལ་ལག་ཟུངས་ཀྱི་ཡང་མིག་གདགས་པར་བྱའོ། །ཞེས་བཀའ་སྩལ་པ་དང། དགེ་སློང་དག་གིས་སྒོ་འཕར་ལ་ཡང་མིག་གིས་བརྐོས་ཏེ་སྒོ་  
འཕར་གས་ནས་བཅོམ་ལྡན་འདས་ཀྱིས་བཀའ་སྩལ་པ། སྒོ་འཕར་ལ་བརྐོ་བར་མི་བྱའོ། །བཅོམ་ལྡན་འདས་ཀྱིས་སྒོ་འཕར་ལ་བརྐོ་བར་མི་བྱའོ། །ཞེས་བཀའ་སྩལ་པ་དང་  
དགེ་སློང་དག་གིས་ཡང་མིག་བཏགས་ཏེ་དྲངས་ན། མི་བརྟན་ཞིང་ཕྱིར་བྱུང་ནས་བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་རྗེས་སུ་གནང་སྟེ། གསོར་བ་བཅང་བར་  
བྱ་ཞིང། དེས་ཕུག་ལ་ཡང་མིག་གདགས་པར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་  
སོ། །ཚེ་དང་ལྡན་པ་པི་ལིན་ངའི་བུ་གང་གི་ཚེ་རབ་ཏུ་བྱུང་ནས་ཞེས་བྱ་བ་ནས་ཚེ་དང་ལྡན་པ་དག་བདག་ན་སྟེ། མི་བདེའོ་།ཞེས་བྱ་བའི་བར་སྔ་མ་བཞིན་ནོ། །གནས་བརྟན་  
  
  
ཚེ་དང་ལྡན་པ་དག་བདག་རླུང་ནད་ནའོ་།གནས་བརྟན། སྨན་ཅུང་ཟད་མཛོད་ཅིག་ཚེ་དང་ལྡན་པ་དག་སྔོན་ནི། བདག་གིས་ལྕགས་ཀྱི་ཐུ་ལུམ་བསྲེགས་ཏེ་དེས་ཆབ་བསྲོས་ནས་  
ལུས་རྔུལ་བར་བགྱིས་སོ། །གནས་བརྟན། ད་ཅིའི་སླད་དུ་མི་སྲེལ་བཅོམ་ལྡན་འདས་ཀྱིས་མ་གནང་ངོ། །སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་  
ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ་རླུང་ནད་ཅན་གྱིས་ལྕགས་ཀྱི་ཐུ་ལུམ་བཅང་བར་བྱ་སྟེ། དེས་ཆུ་བསྲོས་ལ་ལུས་རྡུལ་བར་བྱའོ། །བཅོམ་ལྡན་འདས་ཀྱིས་  
ལྕགས་ཀྱི་ཐུ་ལུམ་བཅང་བར་བྱའོ། །ཞེས་བཀའ་སྩལ་པ་དང། དགེ་སློང་དག་གིས་དེ་བསྲེགས་པ་དབྱུང་མ་ནུས་ནས་བཅོམ་ལྡན་འདས་ཀྱིས་བཀའ་སྩལ་པ། ལྕགས་ཐག་གིས་  
གདགས་པར་བྱའོ། །དགེ་སློང་དག་གིས་ལྕགས་ཐག་ཀྱང་མེར་བཅུག་པས་དེ་ཡང་ཚ་བར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དེར་གཞུག་པར་མི་བྱའི། དེ་གཤེར་བའི་  
ནང་དུ་བཅུག་ལ་ལྕགས་ཀྱི་ཐུ་ལུམ་བསྲེག་པར་བྱའོ། །དེ་དག་ལྕགས་ཀྱི་ཐུ་ལུམ་རྩྭ་ཨུ་ཥ་ཏུ་གས་རུང་བར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། དེ་རུང་བར་མི་བྱའི། །བསྲེགས་  
པ་ཉིད་དེའི་རུང་བ་ཡིན་ནོ། །དགེ་སློང་དག་དང་པོར་ཡོངས་སུ་སྤྱད་པའི་ཆུ་སྲོ་བར་བྱེད་ཅིང། ཕྱིས་རུང་བའི་ཆུ་སྲོ་བར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། སྔར་རུང་བའི་ཆུ་བསྲོ་  
  
  
༄༅། །བར་བྱ་ཞིང། ཕྱིས་ཡོངས་སུ་སྤྱད་པའི་ཆུ་བསྲོ་བར་བྱའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་བྱ་ཀ་ལནྡ་ཀའི་གནས་ན་བཞུགས་  
སོ། །ཚེ་དང་ལྡན་པ་པི་ལིན་དའི་བུ་གང་གི་ཚེ་རབ་ཏུ་བྱུང་བ་ནས་ཞེས་བྱ་བ་ནས་ཚེ་དང་ལྡན་པ་དག་བདག་ན་སྟེ། མི་བདེའོ་།ཞེས་བྱ་བའི་བར་སྔ་མ་བཞིན་ནོ། །གནས་བརྟན། ཁྱོད་  
ཅི་ན། ཚེ་དང་ལྡན་པ་དག་འདི་དང། འདི་ནའོ། །གནས་བརྟན་སྨན་ཅུང་ཟད་མཛོད་ཅིག་ཚེ་དང་ལྡན་པ་དག་སྔོན་ནི། བདག་གིས་སྨན་ཕོར་བཅངས་སོ། །གནས་བརྟན། ད་ཅི་  
སྟེ་མི་བཅང། བཅོམ་ལྡན་འདས་ཀྱིས་མ་གནང་ངོ། །སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་  
ན། རྗེས་སུ་གནང་སྟེ། སྨན་ཕོར་བཅང་བར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །  
ཁྱིམ་བདག་ཅིག་གིས་དགེ་འདུན་གྱི་བསྲོ་ཁང་བྱས་ན། དེར་སོལ་བ་དག་བདལ་ཏེ་འཇོག་ནས་བཅོམ་ལྡན་འདས་ཀྱིས་བཀའ་སྩལ་པ། བསྡུ་བར་བྱའོ། །བཅོམ་ལྡན་འདས་ཀྱིས་སོལ་བ་  
དག་བསྡུ་བར་བྱའོ། །ཞེས་བཀའ་སྩལ་པ་དང། དགེ་སློང་དག་ཅིས་བསྡུ་བར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ་ལྕགས་ཀྱི་ཐལ་ཕྱགས་བྱས་ལ་དེས་བསྡུ་བར་  
  
  
།བཅོམ་ལྡན་འདས་ཀྱིས་ཐལ་ཕྱགས་བྱའོ། །ཞེས་བཀའ་སྩལ་ན། དགེ་སློང་དགོན་པ་བདག་ལ་དེའི་འབྱོར་པ་མེད་པའི་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་  
པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་དག་གིས་ཤིང་གི་ཐལ་ཕྱགས་བྱེད་དུ་གཞུག་གོ་བཅོམ་ལྡན་འདས་ཀྱིས་ཤིང་གི་ཐལ་ཕྱགས་བྱེད་དུ་གཞུག་གོ་ཞེས་བཀའ་སྩལ་པ་དང་  
དགེ་སློང་དག་གིས་ཐལ་ཕྱགས་ཇི་ལྟ་བུ་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། མགོ་སྦོམ་པོར་བྱས་ལ་དེ་ནས་ལྕི་བ་དང་འཇིམ་པས་བསྐུས་ཏེ་དེས་སོལ་བ་བསྡུ་བར་བྱའོ། །  
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་ཞིག་ན་ནས་སྨན་པའི་གན་དུ་སོང་སྟེ་སྨྲས་པ། བཞིན་  
བཟང། ཁོ་བོ་ལ་ནད་འདི་ལྟ་བུ་བྱུང་ན། སྨན་སྟོན་ཅིག་དེས་སྨྲས་པ། འཕགས་པ་འདི་དང་འདི་མཛོད་ཅིག་དང། ཁྱོད་སོས་པར་འགྱུར་རོ། །དེ་ལ་སྨན་སྦྱར་བའི་རྟོ་གུ་དགོས་ནས་དེ་ཁྱིམ་  
བདག་ཅིག་གི་གན་དུ་སོང་སྟེ་རྟོ་གུ་བརྙས་པ་དང། དེས་དེ་ལ་རྟོ་གུ་བྱིན་ནོ། །དེས་སྨན་སྦྱར་ཏེ་སླར་ཁྱིམ་བདག་དེ་ཉིད་ལ་བྱིན་པ་དང། དེས་སྨྲས་པ། འཕགས་པ། ཁྱོད་ཀྱི་ལགས་ཀྱི་  
བཞུད་ཅིག་དེས་སྨྲས་པ། ཁྱིམ་བདག་བཅོམ་ལྡན་འདས་ཀྱིས་མ་གནང་ངོ། །དེས་སྨྲས་པ། འཕགས་པ། གལ་ཏེ་དེ་ལྟ་ན་ཞོག་ལ་གཞུག་གོ་།སྐབས་དེ། དགེ་སློང་དག་གིས་བཅོམ་ལྡན་འདས་  
  
  
༄༅། །ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ། རྟོ་གུ་བཅང་བར་བྱའོ། །རི་དྭགས་འཛིན་གྱི་མ་ས་གས་བཅོམ་ལྡན་  
འདས་ཀྱིས་དགེ་སློང་རྣམས་ལ་རྟོ་གུ་ཇི་ལྟར་འཆང་དུ་གནང་བ་ཐོས་ནས་དེས་ལྕགས་ཀྱི་རྟོ་གུ་ལྔ་བརྒྱ་ཕུལ་ན། དགེ་སློང་དག་གིས་ཇི་ལྟར་བྱ་བ་མི་ཤེས་ནས་བཅོམ་ལྡན་འདས་ཀྱིས་  
བཀའ་སྩལ་པ། རྒན་རིམ་ཇི་ལྟ་བ་བཞིན་བྲིམ་པར་བྱའོ། །བཅོམ་ལྡན་འདས་ཀྱིས་རྒན་རིམ་ཇི་ལྟ་བ་བཞིན་བྲིམ་པར་བྱའོ། །ཞེས་བཀའ་སྩལ་པ་དང། གཞོན་པའི་མཐར་མ་ཁྱེད་  
པའི་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། མ་ཐོབ་པ་གང་ཡིན་པ་དེ་དག་ལ་ཁམ་པའི་རྟོ་གུ་སྦྱིན་པར་བྱའོ། །  
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་ཞིག་ས་ལ་ཉལ་བས་དེའི་ཁ་ཟས་མ་ཞུ་བར་གྱུར་  
ནས། དེས་ཁྱིམ་བདག་ཅིག་གིས་གན་དུ་སོང་སྟེ་ཁྲི་བརྙས་ནས་དེའི་སྟེང་དུ་ཉལ་བས་སོས་ཏེ་སླར་དེ་ལ་བྱིན་པ་དང། དེས་སྨྲས་པ་འཕགས་པ། ཁྱོད་ཉིད་ཀྱི་ལགས་ཀྱི། བཞུད་ཅིག་  
ཁྱིམ་བདག་བཅོམ་ལྡན་འདས་ཀྱིས་མ་གནང་ངོ། །དེས་སྨྲས་པ་འཕགས་པ། གལ་ཏེ་དེ་ལྟ་ན། ཞོག་ལ་བཞུད་ཅིག་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་  
  
  
བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་རྗེས་སུ་གནང་སྟེ། དགེ་སློང་གིས་ཁྲི་བཅང་བར་བྱའོ། །རི་དྭགས་འཛིན་གྱི་མ་ས་གས་བཅོམ་ལྡན་འདས་ཀྱིས་དགེ་སློང་རྣམས་  
ལ་ཁྲི་བོག་རི་ཅན་ཇི་ལྟར་གནང་བ་ཐོས་ནས་དེས་ཁྲི་བོག་རི་ཅན་ལྔ་བརྒྱ་ཕུལ་ན། དགེ་སློང་རྣམས་ཀྱིས་ཇི་ལྟར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། རྒན་རིམ་ཇི་ལྟ་བ་  
བཞིན་བྲིམ་པར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་ཞིག་ལ་རྒྱབ་རྟེན་  
དགོས་པར་གྱུར་ནས་དེས་ཁྱིམ་བདག་ཅིག་ལ་བརྙས་ཏེ་དེས་དགོས་པ་བྱས་ནས་སླར་བྱིན་པ་དང། དེས་སྨྲས་པ། འཕགས་པ། ཁྱོད་ཉིད་ཀྱི་ལགས་ཀྱི། བཞུད་ཅིག་ཁྱིམ་བདག་  
བཅོམ་ལྡན་འདས་ཀྱིས་མ་གནང་ངོ། །དེས་སྨྲས་པ། འཕགས་པ། གལ་ཏེ་དེ་ལྟ་ན། ཞོག་ལ་བཞུད་ཅིག་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་བ་དང་  
བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ། དགེ་སློང་གིས་རྒྱབ་རྟེན་བཅང་བར་བྱའོ། །རི་དྭགས་འཛིན་གྱི་མ་ས་གས་བཅོམ་ལྡན་འདས་ཀྱིས་དགེ་  
སློང་རྣམས་ལ་རྒྱབ་རྟེན་ཇི་ལྟར་གནང་བ་ཐོས་ནས་དེས་རྒྱབ་རྟེན་ལྔ་བརྒྱ་ཕུལ་ན། དགེ་སློང་རྣམས་ཀྱིས་ཇི་ལྟར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། རྒན་རིམ་བཞིན་  
  
  
༄༅། །བྲིམ་པར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་  
སློང་ཞིག་བཙོ་བླག་གི་ལས་བྱེད་པ་དེ་ལ་སྟ་རེ་དགོས་པར་གྱུར་ནས་དེས་ཁྱིམ་བདག་ཅིག་ལ་བརྙས་ཏེ། དེས་དགོས་པ་བྱས་ནས་སླར་བྱིན་པ་དང། དེས་སྨྲས་པ། འཕགས་པ་  
ཁྱོད་ཉིད་ཀྱི་ལགས་ཀྱི། བཞུད་ཅིག་ཁྱིམ་བདག་བཅོམ་ལྡན་འདས་ཀྱིས་མ་གནང་ངོ། །དེས་སྨྲས་པ། འཕགས་པ། གལ་ཏེ་དེ་ལྟ་ན་ཞོག་ལ་བཞུད་ཅིག་སྐབས་དེ། དགེ་  
སློང་དག་གིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ། དགེ་སློང་གིས་སྟ་རེ་བཅང་བར་བྱའོ། །སངས་  
རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་ཞིག་གི་ཁྲིའི་ཡ་ཐོག་ཆག་ནས་དེས་ཁྱིམ་  
བདག་ཅིག་ལས་གཟོང་བུ་བརྙས་ཏེ། དེས་དགོས་པ་བྱས་ནས་སླར་བྱིན་པ་དང། དེས་སྨྲས་པ། འཕགས་པ། ཁྱོད་ཉིད་ཀྱི་ལགས་ཀྱི། བཞུད་ཅིག་ཁྱིམ་བདག་བཅོམ་ལྡན་  
འདས་ཀྱིས་མ་གནང་ངོ། །དེས་སྨྲས་པ། འཕགས་པ། གལ་ཏེ་དེ་ལྟ་ན། ཞོག་ལ་བཞུད་ཅིག་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་  
  
  
དེ་ལྟ་བས་ན། རྗེས་སུ་གནང་སྟེ། དགེ་སློང་དག་གིས་གཟོང་བུ་བཅང་བར་བྱའོ། །སྡོམ་ལ། སྟེའུ་དང་སྐས་ནི་གསུམ་དག་དང། །སྒྲེའུ་དང་ནད་པ་ཕན་  
གདགས་དང། །ཤིང་དང་རྡོ་དང་ས་དག་གི་ཐང་མ་སྐས་གསུམ་གནང་བའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་  
ར་བ་ན་བཞུགས་སོ། །དགེ་སློང་ཞིག་གི་ཁྲིའི་རྐང་པ་ཆག་སྟེ་དེ་ལ་སྟེའུ་དགོས་ནས་དེས་ཁྱིམ་བདག་ཅིག་ལ་སྟེའུ་བརྙས་ནས། དེས་དགོས་པ་བྱས་ནས་སླར་བྱིན་པ་དང། དེས་སྨྲས་  
པ། འཕགས་པ། ཁྱོད་ཉིད་ཀྱི་ལགས་ཀྱི། བཞུད་ཅིག་དེས་སྨྲས་པ་ཁྱིམ་བདག་བཅོམ་ལྡན་འདས་ཀྱིས་མ་གནང་ངོ། །དེས་སྨྲས་པ་འཕགས་པ། གལ་ཏེ་དེ་ལྟ་ན། ཞོག་ལ་བཞུད་  
ཅིག་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ། དགེ་སློང་གིས་སྟེའུ་བཅང་  
བར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་ཤར་གྱི་ཀུན་དགའ་ར་བ་ན་རི་དྭགས་འཛིན་གྱི་མའི་ཁང་བཟང་ན་བཞུགས་སོ་།བཅོམ་ལྡན་འདས་ཀྱིས་དགེ་སློང་དག་གིས་  
རྩིག་པའི་གྲོགས་བྱའོ། །ཞེས་བཀའ་སྩལ་པས། དགེ་སློང་དག་མཆོད་རྟེན་དང། གཙུག་ལག་ཁང་རྩིག་པའི་གྲོགས་བྱེད་དོ། །ཇི་ཙམ་ན་རི་དྭགས་འཛིན་གྱི་མའི་ཁང་བཟང་མཐོན་  
  
  
༄༅། །པོར་བརྩིགས་པས། དེ་ལ་འཛེག་དགོས་པར་གྱུར་ན། དགེ་སློང་དག་གིས་ཅི་ལས་འཛེག་པར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ་  
སྐས་ལས་འཛེག་པར་བྱའོ། །བཅོམ་ལྡན་འདས་ཀྱིས་སྐས་ལས་འཛེག་པར་བྱའོ། ཞེས་བཀའ་སྩལ་པ་དང། དགེ་སློང་དག་སྐས་དུ་ཡོད་མི་ཤེས་ནས། བཅོམ་ལྡན་འདས་ཀྱིས་བཀའ་  
སྩལ་པ། སྐས་ནི། རྣམ་པ་གསུམ་སྟེ། ཤིང་གི་དང། ཐག་པའི་དང། སྨྱུག་མའི་འོ། །སངས་རྒྱས་བཅོམ་ལྡན་འདས་སེར་སྐྱའི་གནས་ཤིང་ནྱ་གྲོ་དཧའི་ཀུན་དགའ་ར་བ་ན་བཞུགས་སོ། །བཅོམ་  
ལྡན་འདས་ཀྱིས་གཅུང་པོ་དགེ་སློང་དགའ་བོ་ཞེས་བྱ་བ་དེའི་ལུས་གསེར་གྱི་མདོག་འདྲ་ཞིང། སྐྱེས་བུ་ཆེན་པོ་མཚན་སུམ་ཅུ་ཅན་སྲིད་ཀྱང་བཅོམ་ལྡན་འདས་ལས་སོར་བཞིས་ཐུང་  
བ་ཞིག་ཡོད་པ་དེའི་ཆུང་མ་མཛེས་མ་ཞེས་བྱ་བ། གཟུགས་བཟང་བ། མཛེས་པ། བལྟ་ན་སྡུག་པ། སྐྱེས་པའི་ཡིད་དུ་འོང་བ་ཞིག་ཡོད་པ་དེ་ལ་དེ་ལྷག་པར་ཆགས་པ་དང། ཞེན་པ་དང་  
འཆུམས་པ་དང། མདུད་པ་བོར་བ་དང། བརྒྱལ་བ་དང། ལྷག་པར་ཞེན་པ་དང། ལྷག་པར་ཆགས་པར་གྱུར་ཏོ། །བཅོམ་ལྡན་འདས་ཀྱིས་དེ་གདུལ་བའི་དུས་ལ་བབ་པར་མཁྱེན་ནས་སྔ་དྲོ་  
ཤམ་ཐབས་གསོལ། ལྷུང་བཟེད་དང་ཆོས་གོས་བསྣམས་ཏེ་ཕྱི་བཞིན་འབྲང་བའི་དགེ་སྦྱོང་ཀུན་དགའ་བོ་དང་སེར་སྐྱའི་གནས་སུ་བསོད་སྙོམས་ལ་གཤེགས་སོ། །སེར་སྐྱའི་གནས་  
  
  
དགའ་བོའི་ཁྱིམ་ག་ལ་བ་དེར་གཤེགས་ཏེ་བྱོན་ནས་བཅོམ་ལྡན་འདས་དེའི་སྒོར་བཞུགས་ཏེ་འོད་ཟེར་གསེར་གྱི་ཁ་དོག་ལྟ་བུ་བཏང་ནས་དེ་དག་གིས་ཁྱིམ་དེ་གསེར་  
ཞུན་མ་ལྟ་བུར་སྣང་བར་གྱུར་ཏོ། །དེས་བསམ་པ། ངེས་པར་བཅོམ་ལྡན་འདས་གཤེགས་ཏེ། དེས་ན་བདག་གི་ཁྱིམ་གསེར་ཞུན་མ་ལྟ་བུར་སྣང་བར་གྱུར་ཏོ། །སྙམ་ནས། དེས་མི་ཞིག་བཏང་སྟེ་  
ཀྱེ་མི་ཁྱོད་སོང་ལ། སྒོ་ན་མི་སུ་ཡོད་ལྟོས་ཤིག་དེ་ཕྱིར་བྱུང་བ་ན། ཇི་ཙམ་ན་བཅོམ་ལྡན་འདས་མཐོང་ནས་དེ་རིངས་པ་རིངས་པར་ནང་དུ་སོང་སྟེ་དེས་སྨྲས་པ། ཇོ་བོ། བཅོམ་ལྡན་འདས་གཤེགས་  
ཏེ་ཆབ་སྒོ་ན་བཞུགས་སོ། །དེ་གུས་པ་དང་བཅས་པས་འགྲོ་བར་བརྩམས་པ་དང། མཛེས་མས་བསམ་པ། གལ་ཏེ་འདི་བཅོམ་ལྡན་འདས་ཀྱི་སྤྱན་སྔར་སོང་ན། འདི་ངེས་པར་བཅོམ་ལྡན་འདས་  
ཀྱིས་རབ་ཏུ་ཕྱུང་ངོ། །སྙམ་ནས་དེས་གོས་ཀྱི་མཐའ་མ་ནས་བཟུང་སྟེ་རྗེའི་སྲས། མ་གཤེགས་པར་བཞུགས་ཤིག་དེས་སྨྲས་པ། ཐོང་ཞིག་བཅོམ་ལྡན་འདས་ཀྱི་ཞབས་ལ་ཕྱག་འཚལ་ནས་  
སླར་འོང་ངོ། །དེས་དེ་ལ་མཚན་མ་བཏབ་ནས་སྨྲས་པ། རྗེའི་སྲས་གལ་ཏེ་ཁྱོད་འདི་བསྐམས་ཏེ་གཤེགས་ན། བདག་ཀརཤ་པ་ཎ་ལྔ་བརྒྱ་དབང་ངོ། །དེས་སྨྲས་པ། ལེགས་ཏེ། དེ་བཞིན་བྱའི། ཐོང་  
ཞིག་དེས་དེ་དམ་བཅས་ནས་བཏང་སྟེ་སོང་ནས་བཅོམ་ལྡན་འདས་ཀྱི་ཞབས་ལ་ཕྱག་འཚལ་ཏེ་བཅོམ་ལྡན་འདས་ལས་ལྷུང་བཟེད་བླངས་ནས་སླར་སོང་ངོ། །དེ་ནས་བཟའ་བ་དང། བཅའ་བ་  
  
  
༄༅། །གཙང་ཞིང་བསོད་པས་ལྷུང་བཟེད་བཀང་སྟེ་བྱུང་བ་དང། བཅོམ་ལྡན་འདས་བཞེས་པ་ཉིད་དུ་མི་མཛད་པར་གཤེགས་ཤིང་ཚེ་དང་ལྡན་པ་ཀུན་དགའ་བོ་  
ལ་ཡང་མ་ལེན་ཅིག་པའི་བརྡ་མཛད་དོ། །སངས་རྒྱས་བཅོམ་ལྡན་འདས་རྣམས་ནི། བསྙེན་པར་དཀའ་ཞིང་བཟོད་པར་དཀའ་བ་ཡིན་པས་སངས་རྒྱས་བཅོམ་ལྡན་འདས་ལ་བཞེས་  
ཞེས་སྨྲ་མ་ནུས་སོ། །དེ་ནས་ཚེ་དང་ལྡན་པ་ཀུན་དགའ་བོ་ལ་དབུལ་བར་བརྩམས་པ་དང། དེས་སྨྲས་པ། དགའ་བོ། གང་ཁོ་ན་ལས་བླངས་པ་དེ་ཉིད་ལ་ཕུལ་ཅིག་དེ་སྤོབས་པ་མེད་  
པར་གྱུར་ནས་བཅོམ་ལྡན་འདས་ཀྱི་ལྷུང་བཟེད་ཁྱེར་ནས་ཆས་ཏེ་བཅོམ་ལྡན་འདས་གཙུག་ལག་ཁང་དུ་གཤེགས་ཏེ་བཞུགས་པ་དང། དགའ་བོས་ལྷུང་བཟེད་ཕུལ་ལོ། །དེ་  
ནས་བཅོམ་ལྡན་འདས་ཀྱིས་ཞལ་ཟས་ཀྱི་མཛད་པ་མཛད་ནས་དགའ་བོ་ལ་བཀའ་སྩལ་པ། དགའ་བོ། ལྷུང་བཟེད་ཀྱི་ལྷག་མ་ཟོ་ཞིག་བཅོམ་ལྡན་འདས། འཚལ་ལོ། །བཅོམ་  
ལྡན་འདས་ཀྱིས་དེ་ལ་ལྷུང་བཟེད་ཀྱི་ལྷག་མ་སྩལ་ནས་དེས་ཟོས་སོ་།ཟོས་ནས་བཅོམ་ལྡན་འདས་ཀྱིས་བཀའ་སྩལ་པ། དགའ་བོ། ཁྱོད་ཅི་སྟེ་རབ་ཏུ་མི་འབྱུང་ངམ། འདི་ལྟར་  
བཅོམ་ལྡན་འདས་ཀྱིས་གདུང་རབས་དེ་དང་དེ་དག་ཏུ་ཡབ་ཡུམ་དང་མཁན་པོ་དང། སློབ་དཔོན་དང། གཞན་ཡང་བླ་མའི་གནས་ལྟ་བུ་དག་གིས་ཆོས་དང་ལྡན་པའི་ཚིག་འགའ་  
  
  
དེས་སྨྲས་པ། བཅོམ་ལྡན་འདས། བདག་རབ་ཏུ་འབྱུང་ངོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་  
སོང་ལ་དགའ་བོའི་སྐྲ་དང་ཁ་སྤུ་བྲེགས་ཤིག་བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལས་མཉན་ནས་འབྲེག་མཁན་གཉེར་ཏེ་བྲེགས་  
པར་བརྩམས་པ་དང། དགའ་བོས་འབྲེག་མཁན་ལ། ཀྭའི་འབྲེག་མཁན་ང་ནི། རིང་པོ་མི་ཐོགས་པར་སྟོབས་ཀྱི་འཁོར་ལོས་བསྒྱུར་བའི་རྒྱལ་པོར་འགྱུར་ཏེ། གལ་ཏེ་ཁྱོད་ཀྱིས་ངའི་སྐྲ་  
དང་ཁ་སྤུ་བྲེགས་ན། ངས་ཁྱོད་ཀྱི་ལག་པ་མཁྲིག་མ་མན་ཆད་གཅད་དོ། །ཞེས་བསྡིགས་པས། དེ་སྐྲག་སྟེ། འབྲེག་སྤྱད་བརྟུལ་ཏེ་འདུག་པ་དང། ཚེ་དང་ལྡན་པ་ཀུན་དགའ་བོས་བཅོམ་  
ལྡན་འདས་ལ་གསོལ་ཏོ། །དེ་ནས་བཅོམ་ལྡན་འདས་ཚེ་དང་ལྡན་པ་དགའ་བོ་ག་ལ་བ་དེར་གཤེགས་ཏེ་བྱོན་ནས་བཀའ་སྩལ་པ། དགའ་བོ་ཁྱོད་རབ་ཏུ་མི་འབྱུང་ངམ། དེས་གསོལ་  
པ། བཅོམ་ལྡན་འདས། རབ་ཏུ་འབྱུང་ངོ། །དེ་ནས་བཅོམ་ལྡན་འདས་ཉིད་ཁོ་ནས་ཆུ་སྣོད་ནས་མགོར་ཆུ་བླུགས་ཤིང། འབྲེག་མཁན་གྱིས་སྐྲ་དང། ཁ་སྤུ་བྲེགས་པ་དང། དེས་བསམ་པ། རེ་  
ཞིག་བཅོམ་ལྡན་འདས་ལ་གུས་པར་བྱ་བའི་ཕྱིར་རབ་ཏུ་བྱུང་ལ་ནམ་སྲོས་ནས་འགྲོའོ། །སྙམ་ནས་དེ་ནམ་སྲོས་ནས་སོང་བ་དང་བཅོམ་ལྡན་འདས་ཀྱིས་གཡང་ས་ཞིག་སྤྲུལ་ཏོ། །དགའ་  
  
  
༄༅། །བོས་བསམ་པ། མཛེས་མ་དང་ཐག་རིང་བ་ཉིད་དུ་གྱུར་ཅིང། བདག་གཞན་ཁོ་ནར་མཆི་བར་འགྱུར་གྱི། ནམ་ནངས་ཏེ་འགྲོའོ་།སྙམ་ནས་དེ་ཤིན་ཏུ་བཟང་མོ་  
ལ་རྣམ་པར་རྟོག་ཅིང་སྡུག་བསྔལ་བས་མཚན་མོ་འདས་སོ། །བཅོམ་ལྡན་འདས་ཀྱིས་དེའི་སེམས་ཐུགས་ཀྱིས་མཁྱེན་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་  
དགའ་བོ། ཁྱོད་སོང་ལ་དགའ་བོ་ལ་ཁྱོད་ཁང་སྐྱོང་བྱོས་ཤིག་།ཅེས་སྒོས་ཤིག་དེས་སོང་ནས་ཚེ་དང་ལྡན་པ་དགའ་བོ། བཅོམ་ལྡན་འདས་ཀྱིས་ཁྱོད་ཁང་སྐྱོང་བྱོས་ཤིག་ཅེས་བཀའ་  
སྩལ་ཏོ། །ཞེས་དེ་ལ་བསྒོའོ། །དེས་སྨྲས་པ། བཙུན་པ། ཀུན་དགའ་བོ། ཁང་སྐྱོང་ཞེས་བྱ་བ་དེ་ཅི་ལགས། དེ་ཇི་ལྟ་བུ་དག་བགྱི་དེས་སྨྲས་པ། ཚེ་དང་ལྡན་པ་དགའ་བོ། གཙུག་ལག་  
ཁང་གི་ལས་བྱ་སྟེ། དགེ་སློང་རྣམས་བསོད་སྙོམས་ལ་དོང་ནས་དང་པོར་ཇེ་གཙུག་ལག་ཁང་ཕྱག་དར་བྱ་ཞིང། དེ་ནས་བ་ལང་གི་ལྕི་བ་གསར་པས་སྐྱང་ནུལ་བྱ། གཙུག་ལག་ཁང་  
བསྲུང་བར་བྱ། དགེ་སློང་རྣམས་ཀྱིས་སྨྲས་པ་གང་ཡིན་པ་དེ་བརྗོད་པར་བྱ། དྲི་དང། མེ་ཏོག་དང། བདུག་སྤོས་ལ་སོགས་པ་ཇི་ཡོད་པ་དེ་དག་ཀྱང་དགེ་འདུན་ལ་བྲིམ་པར་བྱ། ནུབ་  
མོ་སྒོ་གཅད་པར་བྱ་ཞིང། ནང་པར་དབྱེ་བར་བྱ། བཤང་བའི་གནས་དང། གཅི་བའི་གནས་དག་ཀྱང་སྦྱང་བར་བྱ་ཞིང། གཞན་ཡང་གཙུག་ལག་ཁང་དང་འབྲེལ་བའི་བྱ་བ་གང་  
  
  
།དེས་སྨྲས་པ། བཙུན་པ་ཀུན་དགའ་བོ་བཅོམ་ལྡན་འདས་ཀྱིས་ཇི་སྐད་བཀའ་སྩལ་པ་དེ་བཞིན་འཚལ་ལོ། །ཇི་ཙམ་ན་དགེ་སློང་རྣམས་སྔ་དྲོ་ཤམ་ཐབས་བགོས། ལྷུང་  
བཟེད་དང་ཆོས་གོས་ཐོགས་ཏེ་སེར་སྐྱའི་གནས་སུ་བསོད་སྙོམས་ལ་ཞུགས་པ་དང། དགའ་བོས་བསམ་པ། གཙུག་ལག་ཁང་ཕྱགས་ལ་འགྲོའོ། །སྙམ་ནས་དེས་ཕྱག་དར་བྱས་པ་དང་  
བཅོམ་ལྡན་འདས་ཀྱིས་གང་གི་ཚེ་ཁྱམས་གཅིག་ཕྱག་པ་དེའི་ཚེ་གཉིས་པ་ཕྱག་དར་གྱིས་གང་བར་གྱུར་པ་དེ་ལྟར་བྱིན་གྱིས་བརླབས་སོ། །དེས་བསམ་པ། ཕྱག་དར་བོར་ལ་འགྲོའོ། །སྙམ་  
ན། དེས་ཕྱགས་མ་བཞག་སྟེ་ཕྱག་དར་དབོ་བར་བརྩམས་པ་དང་ཟད་པར་མ་གྱུར་ནས་དེས་བསམ་པ། གནས་ཁང་རྣམས་ཀྱི་སྒོ་བཅད་ལ་འགྲོའོ། །སྙམ་ནས་དེས་གནས་ཁང་རྣམས་ཀྱི་  
སྒོ་བཅད་པར་བརྩམས་པ་དང། བཅོམ་ལྡན་འདས་ཀྱིས་དེས་གང་གི་ཚེ་གནས་ཁང་གཅིག་གི་སྒོ་བཅད་པ་དེའི་ཚེ་གཞན་བྱེ་བར་གྱུར་པ་དེ་ལྟ་བུར་བྱིན་གྱིས་བརླབས་པས་དེ་སྐྱོ་ནས་སྨྲས་  
པ། བདག་རྒྱལ་པོར་གྱུར་ནས་འདི་བས་ཆེས་ལྷག་པའི་གཙུག་ལག་ཁང་བྱའི་འགྲོའོ། །ཡང་བསམ་པ། གསེབ་ལམ་དུ་འགྲོའོ། །སྙམ་ནས་དེས་གསེབ་ལམ་དུ་སོང་ནས་བཅོམ་ལྡན་  
འདས་ཀྱིས་དེའི་སེམས་ཀྱི་རྟོག་པ་ཐུགས་ཀྱིས་མཁྱེན་ནས་ལམ་དེ་ཉིད་དུ་གཤེགས་སོ། །དེས་བཅོམ་ལྡན་འདས་ཐག་རིང་པོ་ཁོ་ན་ནས་མཐོང་ནས་དེ་དང་ཧ་ཅང་མི་རིང་བ་ན། ཤིང་  
  
  
༄༅། །ཡལ་ག་སྟུག་པོ་ཐུར་དུ་འཕྱང་བ་ཞིག་ཡོད་པ་དེར་མྱུར་བ་མྱུར་བ་ཉིད་དུ་སོང་སྟེ་དེའི་འོག་ཏུ་གབ་ནས་འདུག་པ་དང་བཅོམ་ལྡན་འདས་ཀྱིས་ཤིང་དེའི་  
ཡལ་ག་རྣམས་ཇི་ལྟར་གྱེན་དུ་འཕགས་པར་གྱུར་པ་དེ་ལྟར་བྱིན་གྱིས་བརླབས་སོ། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། དགའ་བོ་ཁྱོད་གར་འགྲོ། ཚུར་ཤོག་འདོད་  
དེ་སྤོབས་པ་མེད་པར་གྱུར་ཅིང་ངོ་ཚ་བའི་ཡིད་ཀྱིས་བཅོམ་ལྡན་འདས་ཀྱི་ཕྱི་བཞིན་སོང་ངོ། །བཅོམ་ལྡན་འདས་ཀྱིས་དགོངས་པ། འདི་ཤིན་ཏུ་བཟང་མོ་ལ་ལྷག་པར་ཆགས་པས་  
འདི་དེ་དང་འབྲལ་བར་བྱའོ། །སྙམ་དུ་མཁྱེན་ནས་དེ་དེ་དང་དབྲལ་བར་བྱ་བའི་ཕྱིར་སེར་སྐྱའི་གནས་སུ་ཇི་ཙམ་བཞེད་པ་བཞུགས་ནས་མཉན་ཡོད་ག་ལ་བ་དེར་རྒྱུ་ཞིང་གཤེགས་  
ཏེ་ཁད་ཀྱིས་མཉན་ཡོད་དུ་གཤེགས་པ་དང། རི་དྭགས་འཛིན་གྱི་མ་ས་གས། བཅོམ་ལྡན་འདས་ཀྱི་གཅུང་དགའ་བོ་ཞེས་བྱ་བ་དེའི་ལུས་གསེར་གྱི་མདོག་འདྲ་ཞིང་སྐྱེས་བུ་  
ཆེན་པོའི་མཚན་སུམ་ཅུ་ཅན། བཅོམ་ལྡན་འདས་པས་སོར་བཞིས་ཐུང་བ་དེ། བཅོམ་ལྡན་འདས་དང་ཐབས་ཅིག་འདིར་འོངས་སོ། །ཞེས་ཐོས་ནས་དེ་དག་གིས་ནམ་མཐོང་  
སྙམ་མོ།། །།འདུལ་བ་ཕྲན་ཚེགས་ཀྱི་གཞི། བམ་པོ་བཅུ་གཅིག་པ། དེ་ནས་ཚེ་དང་ལྡན་པ་དགའ་བོ་དུས་གཞན་ཞིག་ན་སྔ་དྲོ་ཤམ་ཐབས་བགོས། ལྷུང་  
  
  
ཞུགས་ནས་དེ་ཁད་ཀྱིས་རི་དྭགས་འཛིན་གྱི་མ་ས་གའི་ཁྱིམ་དུ་སོང་ངོ། །དེས་དེའི་གཟུགས་བཟང་ཞིང་ཁ་དོག་ཤིན་ཏུ་  
རྒྱས་པ་མཐོང་ནས་བསམ་པ། འདི་ནི། ངེས་པར་བཅོམ་ལྡན་འདས་ཀྱི་མཆེད་དགའ་བོ་ཡིན་ནོ། །སྙམ་ནས་དེ་དད་པ་སྐྱེས་ཏེ་དེའི་རྐང་པ་ལ་གཏུགས་ནས་ཕྱག་བྱས་སོ། །དེས་དེའི་  
རྐང་པ་ལ་རེག་པ་དང། བུད་མེད་ཀྱི་རེག་པ་ནི། དུག་ཡིན་པས། དེ་འདོད་ཆགས་བདོ་བས་དེའི་ཁུ་བ་གཏོར་ནས་ས་གའི་མགོར་ལྷུང་བ་དང། སངས་རྒྱས་བཅོམ་ལྡན་འདས་རྣམས་ནི་  
བསྙེལ་བ་མི་མངའ་བའི་ཆོས་ཅན་ཡིན་པས། བཅོམ་ལྡན་འདས་ཀྱིས་དེ་ཏུ་རུ་ཀའི་འབྲུ་མར་དུ་བྱིན་གྱིས་བརླབས་སོ། །དེས་བསམ་པ། འདི་ན་ཏུ་རུ་ཀའི་འབྲུ་མར་ག་ལས་འབྱུང། ངེས་  
པར་འཕགས་པ་དགའ་བོས་མི་གཙང་བ་ཤོར་ལ། བཅོམ་ལྡན་འདས་བསྙེལ་བ་མི་མངའ་བའི་ཆོས་ཅན་དེས། འདི་ཏུ་རུ་ཀའི་འབྲུ་མར་དུ་བྱིན་གྱིས་བརླབས་སོ། །སྙམ་དུ་རིག་ནས་ཡིད་རངས་  
པས་ཡི་རང་ཞིང། ཀྱེ་མའོ་སངས་རྒྱས། ཀྱེ་མའོ་ཆོས། ཀྱེ་མའོ་དགེ་འདུན། ཀྱེ་མའོ་ཆོས་ལེགས་པར་གསུངས་པ་ཉིད། འདི་ལྟར་ད་ནི་འཕགས་པ་དགའ་བོ་ལ་སོགས་པ་འདོད་  
ཆགས་ཤས་ཆེ་བ་དག་ཀྱང་ཚངས་པར་སྤྱད་པ་སྤྱོད་དོ། །ཞེས་ཆེད་དུ་བརྗོད་པ་ཆེད་དུ་བརྗོད་དོ། །དེ་ནས་ཚེ་དང་ལྡན་པ་དགའ་བོ་བདག་ལ་དགེ་འདུན་ལྷག་མའི་ལྟུང་བ་བྱུང་བར་མ་གྱུར་  
  
  
༄༅། །ཏམ་སྙམ་ནས་འགྱོད་པ་སྐྱེས་ཏེ། དེས་སྐབས་དེ། དགེ་སློང་རྣམས་ལ་བརྗོད་པ་དང། དགེ་སློང་དག་གིས་བཅོམ་ལྡན་འདས་ལ་གསོལ་ནས་བཅོམ་ལྡན་འདས་  
ཀྱིས་བཀའ་སྩལ་པ། དགེ་སློང་དག་དགེ་སློང་དགའ་བོ་འདོད་ཆགས་ལྷག་པར་ཆེ་བ་འདི་ལ་ལྟུང་བ་མེད་དོ། །དེ་ལྟ་བས་ན། རྗེས་སུ་གནང་སྟེ། འདོད་ཆགས་ལྷག་པར་ཆེ་བར་གྱུར་པ་  
དེ་ལྟ་བུ་གང་དག་ཡིན་པ་དེ་དག་གིས་འཛག་སྣོད་བཅང་བར་བྱ་སྟེ། འདི་ལ་འགྱོད་པར་མི་བྱའོ། །བཅོམ་ལྡན་འདས་ཀྱིས་འདོད་ཆགས་ལྷག་པར་ཆེ་བས་སྒེའུ་བཅང་བར་བྱའོ། །ཞེས་  
བཀའ་སྩལ་པ་དང། དགེ་སློང་རྣམས་ཅིའི་པགས་པའི་སྒེའུ་བཅང་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། ར་དང། རི་དྭགས་དང། བྱི་བ་དང་གསུམ་གྱི་པགས་པའི་  
སྒེའུ་བཅང་བར་བྱའོ། །དེ་དག་གིས་དེ་བཞིན་བཞག་པས་དྲི་མི་ཞིམ་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། བཀྲུ་བར་བྱ་མཉེ་བར་བྱ། བསྐམ་པར་བྱའོ། །དེ་དག་གིས་ཇི་སྲིད་  
བཀྲུས་ནས་སྐེམ་པར་བྱེད་པ་དེའི་བར་དུ་དེ་དག་བུད་མེད་མཐོང་ནས་ཁུ་བ་གཏོར་བས་ཤམ་ཐབས་དབྲ་དབྲེར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། གཉིས་བྱས་ལ་གཅིག་  
བསྐམ་པར་བྱ་ཞིང། གཅིག་གདགས་པར་བྱའོ། །ཁ་ཅིག་ཁུ་བ་ལྷག་པར་མང་དུ་བྱུང་བས་དེ་གཤེར་བར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེར་ཕྲུ་བླུག་པར་བྱའོ། །དགེ་  
  
  
བར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། བྱེ་མའམ་སའི་ཕྲུ་བླུག་པར་བྱའོ། །དགེ་སློང་དག་དེ་བཏགས་བཞིན་  
དུ་ཟས་ཟ་བར་བྱེད་ཅིང་མཆོད་རྟེན་ལ་ཕྱག་འཚལ་བར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། དེ་ཕྱོགས་དབེན་པ་ཞིག་ཏུ་བཞག་ལ་ཁྲུས་བྱས་ནས་ཟས་བཟའ་བ་དང། མཆོད་  
རྟེན་ལ་ཕྱག་དག་བྱའོ། །དེ་ནས་དུས་གཞན་ཞིག་ན་ཚེ་དང་ལྡན་པ་དགའ་བོ་ཕྱོགས་གཞན་ཞིག་ན་རྡོ་ལེབ་ལ་འདུག་པ་དང། དེས་ཤིན་ཏུ་བཟང་མོ་དྲན་ནས་དེས་དེ་རྡོ་ལེབ་དེ་ལ་རི་ལུས་བྲི་བར་  
བརྩམས་པ་དང། ཚེ་དང་ལྡན་པ་འོད་སྲུང་ཆེན་པོ་ཡང་དེར་འོངས་ཏེ། དེས་དེ་མཐོང་ནས་སྨྲས་པ། ཚེ་དང་ལྡན་པ་དགའ་བོ་ཁྱོད་ཅི་བྱེད། དེས་སྨྲས་པ། བཙུན་པ་འོད་སྲུང་ཆེན་པོ། བདག་  
ཤིན་ཏུ་བཟང་མོ་འབྲིའོ། །དེས་སྨྲས་པ། ཚེ་དང་ལྡན་པ། བཅོམ་ལྡན་འདས་ཀྱིས་དགེ་སློང་གི་བྱ་བ་ནི། གཉིས་ཏེ། བསམ་གཏན་དང་གདོན་པའོ། །ཞེས་གསུངས་ན། ཁྱོད་རང་གི་ཆུང་མ་  
འབྲི་ཞིང་འདུག་གམ། དེ་ཅང་མི་སྨྲ་བར་འདུག་གོ་སྐབས་དེ། ཚེ་དང་ལྡན་པ་འོད་སྲུང་ཆེན་པོས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་དགོངས་པ། ཉེས་དམིགས་  
གང་ཅུང་ཟད་བྱུང་བ་ནི། དགེ་སློང་དག་རི་མོ་འབྲི་བ་ལས་གྱུར་པར་མཁྱེན་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་སྐྱེས་བུ་གཏི་མུག་དགའ་བོས་ཤིན་ཏུ་བཟང་མོ་ལ་ཆགས་  
  
  
༄༅། །པའི་སེམས་ཀྱིས་རི་མོ་བྲིས་སོ། །དེ་ལྟ་བས་ན། དགེ་སློང་གིས་རི་མོ་བྲི་བར་མི་བྱའོ། །དགེ་སློང་རི་མོ་འབྲི་བར་བྱེད་ན་འགལ་ཚབས་ཅན་དུ་འགྱུར་རོ། །བཅོམ་  
ལྡན་འདས་ཀྱིས་དགེ་སློང་གིས་རི་མོ་བྲི་བར་མི་བྱའོ། །ཞེས་བཀའ་སྩལ་པ་དང། དགེ་སློང་དག་དེ་བཞིན་གཤེགས་པའི་དབུ་སྐྲ་དང་སེན་མོའི་མཆོད་རྟེན་ལ་ཡང་དྲིས་བྱུག་པ་དང་  
དྲིས་གཏོར་བར་མི་བྱེད་དོ། །སངས་རྒྱས་བཅོམ་ལྡན་འདས་རྣམས་ནི་མཁྱེན་བཞིན་དུ་འདྲི་བར་མཛད་པས། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་དྲིས་  
པ། ཀུན་དགའ་བོ། ཅིའི་ཕྱིར་དགེ་སློང་དག་དེ་བཞིན་གཤེགས་པའི་དབུ་སྐྲ་དང། སེན་མོའི་མཆོད་རྟེན་ལ་དྲིས་བྱུག་པ་དང། དྲིས་གཏོར་བར་མི་བྱེད། དེས་སྐབས་དེ། བཅོམ་ལྡན་འདས་  
ལ་རྒྱས་པར་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། རྗེས་སུ་གནང་སྟེ། དྲིས་བྱུག་པ་དང། དྲིས་གཏོར་བ་དག་བྱའི། སེམས་ཅན་གྱི་གཟུགས་ནི། བྲི་བར་མི་  
བྱའོ། །བཅོམ་ལྡན་འདས་ཀྱིས་དགོངས་པ། སྐྱེས་བུ་བླུན་པོ་དགའ་བོ་འདི་ནི། ད་དུང་ཡང་ཤིན་ཏུ་བཟང་མོ་ལ་ཆགས་པ་དང་ལྡན་ཞིང་སེམས་འབྲེལ་གྱི། འདི་ལ་ཐབས་བཤམ་པ་ཞིག་བྱའོ། །  
སྙམ་དུ་མཁྱེན་ནས་ཚེ་དང་ལྡན་པ་དགའ་བོ་ལ་བཀའ་སྩལ་པ་དགའ་བོ། ཁྱོད་ཀྱིས་རི་སྤོས་ཀྱི་ངད་ལྡང་མཐོང་ངམ། བཙུན་པ་མ་མཐོང་ལགས་སོ། །གལ་ཏེ་དེ་ལྟ་ན། དེ་བཞིན་གཤེགས་  
  
  
དེས་བཅོམ་ལྡན་འདས་ཀྱི་ཆོས་གོས་ཀྱི་མཐའ་ནས་བཟུང་ངོ། །དེ་ནས་བཅོམ་ལྡན་འདས་ངང་པའི་རྒྱལ་པོ་འདབ་མ་བརྐྱང་བལྟར་ནམ་མཁའི་དཀྱིལ་དུ་འཕགས་  
ཏེ། སྟེང་གི་ནམ་མཁའ་ལས་རི་སྤོས་ཀྱི་ངད་ལྡན་ལ་གཤེགས་ནས་དེ་དེར་ཚེ་དང་ལྡན་པ་དགའ་བོ་དང་ཐབས་ཅིག་དེ་དང་དེ་དག་ཏུ་གཤེགས་པ་ན། ཤིང་ས་ཧ་ཀ་ར་ཞིག་གི་དྲུང་དུ་བྱོན་པ་དང། དེ་ན་སྤྲེའུ་  
ཞར་མ་ཞིག་ཅི་དགར་རྒྱུ་ཞིང་འདུག་པ་དེས། བཅོམ་ལྡན་འདས་མཐོང་ནས་མི་གཡེང་པར་རྟོག་པར་བྱེད་དོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་དགའ་བོ་ལ་བཀའ་སྩལ་པ། དགའ་བོ། ཁྱོད་  
ཀྱིས་སྤྲེའུ་ཞར་མ་འདི་མཐོང་ངམ། བཅོམ་ལྡན་འདས། མཐོང་ལགས་སོ། །དགའ་བོ། ཁྱོད་ཇི་སྙམ་དུ་སེམས། སྤྲེ་མོ་འདི་དང། ཤིན་ཏུ་བཟང་མོ་གཉིས་གང་གཟུགས་བཟང། གང་མཛེས་པ་དང། བལྟ་  
ན་སྡུག་པ་ཡིན། དེས་གསོལ་པ། བཙུན་པ། སྤྲེ་མོ་འདིས་ཤཱཀྱའི་བུ་མོ་ཤིན་ཏུ་བཟང་མོའི་བརྒྱའི་ཆར་ཡང་ཉེ་བར་མི་མཆི། སྟོང་གི་ཆར་ཡང། བརྒྱ་སྟོང་གི་ཆར་ཡང། གྲངས་དང། བགྲང་བ་དང་ཆ་  
དང། རྩིས་དང། དཔེ་དང། རྒྱུར་ཡང་ཉེ་བར་མི་མཆི་སྟེ། བཙུན་པ། ཤཱཀྱའི་བུ་མོ་ཤིན་ཏུ་བཟང་མོ་ནི། ལྷའི་བུ་མོ་དག་དང་འགྲན་པ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། དགའ་བོ་  
གལ་ཏེ་དེ་ལྟ་ན། དེ་བཞིན་གཤེགས་པའི་ཆོས་གོས་ཀྱི་མཐའ་མ་ནས་ཟུངས་ཤིག་དེས་བཅོམ་ལྡན་འདས་ཀྱི་ཆོས་གོས་ཀྱི་མཐའ་མ་ནས་བཟུང་ངོ། །དེ་ནས་བཅོམ་ལྡན་འདས་ངང་པའི་རྒྱལ་པོ་འདབ་  
  
  
༄༅། །མ་བརྐྱང་བ་བཞིན་ནམ་མཁའི་དཀྱིལ་དུ་འཕགས་ཏེ་སྟེང་གི་ནམ་མཁའ་ལས་གཤེགས་ནས་ཁད་ཀྱིས་སུམ་ཅུ་རྩ་གསུམ་པའི་ལྷའི་ནང་དུ་བྱོན་ཏོ། །དེ་ནས་  
བཅོམ་ལྡན་འདས་དགའ་བའི་ཚལ་གྱི་སྐྱེད་མོས་ཚལ་དུ་བཞུགས་ནས་ཚེ་དང་ལྡན་པ་དགའ་བོ་ལ་བཀའ་སྩལ་པ། དགའ་བོ་ཁྱོད་སོང་ལ་སུམ་ཅུ་རྩ་གསུམ་པའི་ལྷ་རྣམས་ལ་ལྟོས་ཤིག་དེ་  
ནས་ལྷ་རྣམས་ཀྱི་རྩེ་བ་དང། དགའ་བ་དང། སྐྱིད་པ་དང། བསམ་པའི་གནས་སྐྱེད་མོས་ཚལ་དང། དགའ་བའི་ཚལ་དང། ཤིང་རྟ་སྣ་ཚོགས་དང། རྩུབ་འགྱུར་དང། འདྲེས་པ་དང། ཡོངས་  
འདུ་དང། ཆོས་བཟང་ལ་སོགས་པ་བལྟས་ན། དེ་དག་གཅིག་པས་གཅིག་བཟང་ཞིང་སྤ་བ། མཆོག་ཏུ་གྱུར་པ་མཐོང་ནས་གྲོང་ཁྱེར་བལྟ་ན་སྡུག་ཏུ་ཕྱིན་ཏོ། །དེ་དེར་སོང་སྟེ་བལྟས་ནས་པི་  
ཝང་དང། གླིང་བུ་དང། པི་ཝང་རྒྱུད་གསུམ་པ་དང། ཅང་དང་སྒྲ་སྙན་ལ་སོགས་པ་རྣམ་པ་སྣ་སོགས་བཞག་ཅིང། གནས་དང་གནས་དག་ན་ལྷའི་བུ་རྣམས་ལྷའི་བུ་མོ་དག་དང་ལྷན་  
ཅིག་རྩེ་ཞིང་འཁོད་པ་མཐོང་ངོ། །དེ་འབྱོར་པ་དེ་དག་ལ་ལྟ་ཞིང་ཐོག་ཐག་ཏུ་འགྲོ་བར་བརྩམས་པ་དང། ཇི་ཙམ་ན་ཕྱོགས་གཞན་ཞིག་ན་ལྷའི་བུ་མེད་ཅིང། ལྷའི་བུ་མོས་གང་བའི་གཞལ་  
མེད་ཁང་ཞིག་མཐོང་ནས་དེས་ལྷའི་བུ་མོ་རྣམས་ལ་དྲིས་པ། གང་གིས་ན། གཞལ་མེད་ཁང་གཞན་དག་ན་ནི། ལྷའི་བུ་དང། ལྷའི་བུ་མོ་དག་གིས་གང་ཞིང་རྩེ་བ་དང་དགའ་བ་ཉམས་  
  
  
ཁྱེད་ལ་ནི། ལྷའི་བུ་དག་མེད་པ་འདི་ལ་རྒྱུ་ཅི་ཞིག་ཡོད། དེ་དག་གིས་སྨྲས་པ། བཅོམ་ལྡན་འདས་ཀྱི་གཅུང་དགའ་བོ་ཞེས་བྱ་བ། བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་  
པ་སྤྱོད་པ་དེ། དུས་བྱས་ནས་འདིར་འོང་བར་འགྱུར་ཏེ། དེའི་ཕྱིར་གཞལ་མེད་ཁང་འདི་འཛིན་ཅིང་བདག་ཅག་ཀྱང་དེ་ལ་སྡོད་ཅིང་འཁོད་དོ། །དེས་ཐོས་ནས་དགའ་ཞིང་མགུ་ལ་རབ་ཏུ་དགའ་  
ནས་རིངས་པ་རིངས་པར་བཅོམ་ལྡན་འདས་ཀྱི་སྤྱན་སྔར་སོང་བ་དང། བཅོམ་ལྡན་འདས་ཀྱིས་བཀའ་སྩལ་པ། ཁྱོད་ཀྱིས་སུམ་ཅུ་རྩ་གསུམ་པའི་ལྷའི་རྣམས་མཐོང་ངམ། དེས་གསོལ་པ་  
བཅོམ་ལྡན་འདས། མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཁྱོད་ཀྱིས་དེར་ཅི་དག་མཐོང་སྨྲོས་ཤིག་དེས་ཅི་དག་མཐོང་བ་རྒྱས་པར་གསོལ་པ་དང། བཅོམ་ལྡན་  
འདས་ཀྱིས་བཀའ་སྩལ་པ། དགའ་བོ། ཁྱོད་ཀྱིས་ལྷའི་བུ་མོ་དག་མཐོང་ངམ། བཅོམ་ལྡན་འདས། མཐོང་ལགས་སོ། །དགའ་བོ། ཇི་སྙམ་དུ་སེམས། ཤིན་ཏུ་བཟང་མོ་དང། ལྷའི་བུ་  
མོ་དེ་དག་གང་གཟུགས་བཟང་ཞིང་མཛེས་པ་དང། བལྟ་ན་སྡུག་པ་ཡིན། དེས་གསོལ་པ། བཙུན་པ། ལྷའི་བུ་མོ་དག་ལ་ཤཱཀྱའི་བུ་མོ་ཤིན་ཏུ་བཟང་མོས་བཅུའི་ཆར་ཡང་ཉེ་བར་མི་མཆི། སྟོང་  
གི་ཆར་ཡང། བརྒྱ་སྟོང་གི་ཆར་ཡང། གྲངས་དང། བགྲང་བ་དང། ཆ་དང། རྩིས་དང། དཔེ་དང། རྒྱུར་ཡང་ཉེ་བར་མི་མཆིའོ། །དགའ་བོ། དེ་ལྟ་བས་ན། ཚངས་པར་སྤྱོད་པ་ལ་  
  
  
༄༅། །གནས་ན། ཕན་ཡོན་འདི་ལྟ་བུ་དང། གཞན་དག་ཀྱང་ཡོད་དེ། ཁྱོད་ཀྱིས་དེ་ལ་མངོན་པར་དགའ་བས་ཚངས་པར་སྤྱད་པ་སྤྱོད་ཅིག་དང། ལྷའི་དཔལ་  
ཉམས་སུ་མྱོང་བར་འགྱུར་རོ། །བཅོམ་ལྡན་འདས་ཀྱི་བཀའ་ལ་སེམས་ཀྱིས་རྗེས་སུ་ཡི་རང་ནས་ཅང་མི་སྨྲ་བར་འདུག་གོ་དེ་ནས་བཅོམ་ལྡན་འདས་སུམ་ཅུ་རྩ་གསུམ་པའི་ལྷའི་གནས་ནས་མི་  
སྣང་བར་གྱུར་ནས་མཉན་ཡོད་དུ་གཤེགས་སོ། །དེ་ནས་ཚེ་དང་ལྡན་པ་དགའ་བོ་ལྷའི་འཇིག་རྟེན་ལ་མངོན་པར་དགའ་བས་ཚངས་པར་སྤྱད་པ་སྤྱོད་དོ། །དེ་ནས་བཅོམ་ལྡན་འདས་ཀྱིས་དེའི་སེམས་  
ཐུགས་ཀྱིས་མཁྱེན་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། སོང་ལ་དགེ་སློང་རྣམས་ལ་འདི་སྐད་ཅེས། དགེ་སློང་དག་ཁྱེད་ཅག་གང་གིས་ཀྱང་དགའ་བོ་དང་  
ལྷན་ཅིག་སྟན་གཅིག་ལ་འདུག་པར་མི་བྱ། འཆག་ས་གཅིག་ཏུ་བཅག་པར་མི་བྱ། ཆོས་གོས་ཀྱི་གདང་བུ་གཅིག་ལ་ཆོས་གོས་གཞག་པར་མི་བྱ་ལྷུང་བཟེད་ཀྱི་གཞི་གཅིག་ཏུ་ལྷུང་  
བཟེད་གཞག་པར་མི་བྱ། ཆུ་གཞག་པའི་ཁྲི་གཅིག་ལ་ཆུ་གཞག་པར་མི་བྱ། བཀག་པར་མི་བྱ། གདོན་པར་མི་བྱའོ། །ཞེས་སྒྲོས་ཤིག་།བཙུན་པ། བཀའ་བཞིན་འཚལ་ཞེས་ཚེ་  
དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་དགེ་སློང་རྣམས་ལ། ཚེ་དང་ལྡན་པ་དག་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏེ། ཚེ་དང་ལྡན་པ་དག་  
  
  
བྱ་ཞེས་བྱ་བ་ནས་གདོན་པར་མི་བྱ་ཞེས་བྱ་བའི་བར་སྔ་མ་བཞིན་ནོ། །བཙུན་པ་ཀུན་དགའ་བོ། དེ་བཞིན་ཏེ། བཅོམ་ལྡན་འདས་ཀྱིས་  
ཇི་སྐད་བཀའ་སྩལ་པ་དེ་བཞིན་འཚལ་ལོ། །ཞེས་དེ་དག་དེ་དང་ལྷན་ཅིག་སྟན་གཅིག་ལ་འདུག་པར་མི་བྱེད། འཆགས་གཅིག་ཏུ་འཆག་པར་མི་བྱེད། ཆོས་གོས་ཀྱི་གདང་གཅིག་ལ་ཆོས་  
གོས་འཇོག་པར་མི་བྱེད། ལྷུང་བཟེད་ཀྱི་གཞི་གཅིག་ལ་ལྷུང་བཟེད་འཇོག་པར་མི་བྱེད། ཆུ་གཞག་པའི་ཁྲི་གཅིག་ལ་ཆུ་འཇོག་པར་མི་བྱེད། དེ་དང་ལྷན་ཅིག་ཀློག་པ་དང། འདོན་པར་མི་  
བྱེད་དེ། །དེ་དགེ་སློང་རྣམས་ཀྱིས་དེ་ལྟར་སྤངས་པ་ན། ཤིན་ཏུ་གནོང་བར་བྱེད། ངོ་ཚ་བར་བྱེད། ཁྲེལ་བར་བྱེད། སྨོད་པར་བྱེད་དོ། །ཇི་ཙམ་དུས་གཞན་ཞིག་ན། ཚེ་དང་ལྡན་པ་ཀུན་དགའ་  
བོ་དགེ་སློང་མང་པོ་རྣམས་དང་ལྷན་ཅིག་རིམ་གྲོའི་གནས་སུ་ཆོས་གོས་ཀྱི་ལས་བྱེད་པ་ན། ཚེ་དང་ལྡན་པ་དགའ་བོས་བསམ་པ། དགེ་སློང་འདི་དག་ནི། བདག་སྤངས་གྲང་ན། ཚེ་དང་  
ལྡན་པ་ཀུན་དགའ་བོ་འདི་ནི། བདག་གི་ཕུ་ནུ་བོ་ཡིན་ན། ཅི། འདིས་ཀྱང་བདག་སྤང་ངམ་སྙམ་དུ་རིག་ནས་དེས་ལྷན་ཅིག་འདུག་པ་དང་ཚེ་དང་ལྡན་པ་ཀུན་དགའ་བོ་མྱུར་བ་མྱུར་བ་ཁོ་  
ནར་ལངས་སོ། །དེས་སྨྲས་པ། ཚེ་དང་ལྡན་པ་ཀུན་དགའ་བོ། ཚངས་པ་མཚུངས་པར་སྤྱོད་པ་འདི་དག་གིས་རེ་ཞིག་བདག་སྤང་བ་རིག་ན་ཁྱོད་བདག་གི་ཕུ་ནུ་བོ་ལགས་ན། བདག་ཅིའི་  
  
  
༄༅། །སླད་དུ་སྤང། དེས་སྨྲས་པ། ཚེ་དང་ལྡན་པ་དགའ་བོ་དེ་ནི། བདེན་ན། འོན་ཀྱང་ཁྱོད་ནི། ལམ་གཞན་དུ་ཞུགས་པ་ཡིན་ལ་ཁོ་བོ་ཅག་ཀྱང་ལམ་གཞན་དུ་  
ཞུགས་པ་ཡིན་པས། སྤང་དགོས་ཆེས་མོད། དེས་སྨྲས་པ། ཚེ་དང་ལྡན་པ་ཀུན་དགའ་བོ། ཁྱེད་ཤུལ་གང་དུ་ཞུགས་པ་དང། བདག་གང་དུ་ཞུགས་པ་གསུངས་ཤིག་དེས་སྨྲས་པ་  
ཁྱོད་ནི། ལྷའི་འཇིག་རྟེན་ལ་མངོན་པར་དགའ་བས་ཚངས་པར་སྤྱད་པ་སྤྱོད་ལ། ཁོ་བོ་ཅག་ནི། མྱ་ངན་ལས་འདས་པའི་བསམ་པས་ཚངས་པར་སྤྱད་པ་སྤྱོད་དོ། །དེ་སྐད་ཅེས་སྨྲས་  
པ་དང། དེ་ཤིན་ཏུ་སྐྱོ་བར་གྱུར་ཏོ། །དེ་ནས་བཅོམ་ལྡན་འདས་ཀྱིས་དེའི་སེམས་ཐུགས་ཀྱིས་མཁྱེན་ནས་ཚེ་དང་ལྡན་པ་དགའ་བོ་ལ་བཀའ་སྩལ་པ། དགའ་བོ། ཁྱོད་ཀྱིས་དམྱལ་བ་  
རྣམས་མཐོང་ངམ། བཅོམ་ལྡན་འདས། །མ་མཐོང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ངའི་ཆོས་གོས་ཀྱི་མཐའ་མ་ནས་ཟུངས་ཤིག་དེས་བཅོམ་ལྡན་འདས་ཀྱི་  
ཆོས་གོས་ཀྱི་ཐ་མ་ནས་བཟུང་ངོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་དགའ་བོ་ཁྲིད་དེ་དམྱལ་བའི་གནས་སུ་གཤེགས་སོ་།དེ་ནས་བཅོམ་ལྡན་འདས་ལྷག་པའི་ཕྱོགས་ཤིག་  
ཏུ་བཞུགས་ནས་ཚེ་དང་ལྡན་པ་དགའ་བོ་ལ་བཀའ་སྩལ་པ། དགའ་བོ་སོང་ལ་དམྱལ་བ་རྣམས་ལྟོས་ཤིག་དེས་བལྟས་ན། ཆུ་བོ་རབ་མེད་དང། ལོ་མ་རལ་གྲི་ལྟ་བུའི་ནགས་  
  
  
རོ་མྱགས་དང། མེ་མ་མུར་དང། ལྷག་པའི་གནས་དེ་དག་གཅིག་པས་ཀྱང་གཅིག་སྡུག་བསྔལ་གྱི་ཁྱད་པར་ཤིན་ཏུ་མི་བཟད་པ་མཐོང་ནས་དམྱལ་བའི་གནས་སུ་སོང་ན། དེས་དེ་ན་  
དབྱུང་བ་དང། གཅད་པ་དང། གཞོམ་པ་ལ་སོགས་པའི་སྡུག་བསྔལ་གྱི་ཁྱད་པར་གྱིས་སེམས་ཅན་རྣམས་སྡུག་བསྔལ་ཞིང། ཁ་ཅིག་ནི་སྐམ་པས་མིག་དང། སོ་དག་ཕྱུང། ཁ་ཅིག་ནི་  
སོག་ལེས་གཤག་ཁ་ཅིག་ནི། སྟ་རེས་རྐང་པ་དག་བཅད། ཁ་ཅིག་ནི་མདུང་ཐུང་དང། མདའ་བོ་ཆེ་དང། མཚོན་རྩེ་གཅིག་པ་དག་གིས་ཕུག་ཁ་ཅིག་ནི། ལྕགས་ཀྱི་ཐོ་བས་བརྡུངས། ཁ་  
ཅིག་ནི། ལྕགས་ཀྱི་ཟངས་པོ་ཆེ་འབར། རབ་ཏུ་འབར། ཀུན་ཏུ་རབ་ཏུ་འབར་ལ་མེ་ལྕེ་གཅིག་ཏུ་གྱུར་ཅིང་བསྐོལ་བའི་ནང་དུ་བཅུག་པ་མཐོང་ངོ། །དེས་སྡུག་བསྔལ་གྱི་ཁྱད་པར་རྣམ་པ་སྣ་ཚོགས་  
དེ་དག་མཐོང་ནས་ཕྱོགས་གཞན་ཞིག་ཏུ་སོང་བ་དང། ཇི་ཙམ་ན་དེ་ན་ལྕགས་ཀྱི་ཟངས་པོ་ཆེ་ཁོལ་བ་ཞིག་མཐོང་ངོ། མཐོང་ནས་ཀྱང་མི་དགའ་ནས་དམྱལ་བའི་སྲུང་མ་རྣམས་ལ་དྲིས་པ། ཤེས་  
ལྡན་དག་གང་གིས་ན། ལྕགས་ཀྱི་ཟངས་པོ་ཆེ་གཞན་དག་ཏུ་ནི་སེམས་ཅན་དག་བཅུག་ལ། འདི་གཅིག་པོ་ཁོལ་ཞིང་འདུག་པ་འདི་ལ་རྒྱུ་ཅི་ཡོད། དེ་དག་གིས་སྨྲས་པ། བཅོམ་ལྡན་  
འདས་ཀྱི་གཅུང་དགའ་བོ་ཞེས་བྱ་བ་ནི། ལྷའི་འཇིག་རྟེན་ལ་མངོན་པར་དགའ་བས། བཅོམ་ལྡན་འདས་ཀྱི་སྤྱན་སྔ་ན་ཚངས་པར་སྤྱད་པ་སྤྱོད་པ་དེ་ཤི་ནས་འདིར་འོད་སྟེ། དེའི་ཕྱིར་འདི་  
  
  
༄༅། །བསྡོགས་ཤིང་ཁོ་བོ་ཅག་ཀྱང་དེ་ལ་སྡོད་ཅིང་འཁོད་དོ་།དེས་ཐོས་ནས་འཇིགས་སྐྲག་མི་དགའ་ཞིང་སྤུ་ཟིང་ཞེས་བྱེད་ནས་བསམ་པ། ད་ལྟ་ཉིད་དུ་བཅུག་པར་འགྱུར་དུ་  
འོང་གི་མྱུར་དུ་འབྲོས་སོ། །སྙམ་དུ་རིག་ནས་རིངས་པ་རིངས་པར་བྲོས་ནས་རོད་ཉམས་ཤིང་དོམ་ཟུམ་ནག་པོར་བཅོམ་ལྡན་འདས་ཀྱི་སྤྱན་སྔར་སོང་བ་དང། བཅོམ་ལྡན་འདས་ཀྱིས་བཀའ་  
སྩལ་པ། དགའ་བོ། ཁྱོད་ཀྱིས་དམྱལ་བ་རྣམས་མཐོང་ངམ། དེ་སྲོ་ཤི་ཞིང་ལྕེ་ལྡིབ་བཞིན་ཚིག་སྙིང་རྗེ་རྗེ་སྐད་དུ་དལ་བུ་བགས་ཀྱིས་གཅོམ་ཆུང་ངུར་གསོལ་པ། བཅོམ་ལྡན་འདས། མཐོང་  
ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཁྱོད་ཀྱིས་དེར་ཇི་ལྟ་བུ་དག་མཐོང་བ་སྨྲོས་ཤིག་དེས་ཇི་ལྟ་བུ་དག་མཐོང་བ་རྒྱས་པར་གསོལ་པ་དང། བཅོམ་ལྡན་འདས་ཀྱིས་  
བཀའ་སྩལ་པ། དགའ་བོ། ལྷའི་འཇིག་རྟེན་ལ་སྨོན་པས་ཚངས་པར་སྤྱོད་པ་ལ་ནི། ཉེས་དམིགས་འདི་ལྟ་བུ་དང། གཞན་དག་ཀྱང་ཡོད་དེ། དེ་ལྟ་བས་ན། ཁྱོད་ཀྱིས་མྱ་ངན་  
ལས་འདས་པ་ལ་མངོན་པར་དགའ་བར་བྱའི། ལྷའི་འཇིག་རྟེན་ལ་མངོན་པར་དགའ་བར་མི་བྱའོ། །དེ་ངོ་ཚ་བར་གྱུར་པའི་སེམས་ཀྱིས་ཅང་མི་སྨྲ་བར་འདུག་གོ་དེ་ནས་བཅོམ་ལྡན་འདས་  
དམྱལ་བའི་གནས་ནས་མི་གནང་བར་གྱུར་ཅིང་གྲོང་ཁྱེར་ཙམ་པར་དྲང་སྲོང་ག་རྒའི་རྫིང་དྲུང་དུ་གཤེགས་སོ། །དེ་ནས་དུས་གཞན་ཞིག་ན་ཚེ་དང་ལྡན་པ་དགའ་བོ་འཁོར་དགེ་སློང་ལྔ་  
  
  
བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱིས་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་  
གོ་དགེ་སློང་ལྔ་བརྒྱ་པོ་དེ་དག་ཀྱང་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ནས་ཕྱོགས་གཅིག་ཏུ་འདུག་གོ་དེ་ནས་བཅོམ་ལྡན་འདས་ཀྱིས་དགེ་སློང་གི་དགེ་འདུན་  
ཕྱོགས་གཅིག་ཏུ་འདུག་པར་མཁྱེན་ནས་ཚེ་དང་ལྡན་པ་དགའ་བོ་ལ་བཀའ་སྩལ་པ། དགའ་བོ། ཁྱོད་ལ་ཆོས་བསྟན་པར་བྱ་སྟེ། འདི་ལྟ་སྟེ། མངལ་དུ་འཇུག་པ་ཞེས་བྱ་བའི་  
ཆོས་ཀྱི་རྣམ་གྲངས། ཐོག་མར་དགེ་བ། བར་དུ་དགེ་བ། ཐ་མར་དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ། ཡོངས་སུ་དག་པ། ཡོངས་སུ་  
བྱང་བ། ཚངས་པར་སྤྱོད་པ་རབ་ཏུ་བསྟན་གྱི། དེ་ལེགས་པར་རབ་ཏུ་ཉོན་ལ་ཡིད་ལ་ཟུངས་ཤིག་དང་བཤད་དོ། །བཙུན་པ། བཀའ་བཞིན་འཚལ་ཞེས་ཚེ་དང་ལྡན་པ་དགའ་བོས་  
བཅོམ་ལྡན་འདས་ཀྱིས་ལྟར་མཉན་པ་དང། དེ་ལ་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །དགའ་བོ། མའི་མངལ་དུ་འཇུག་པ་དང་མི་འཇུག་པར་འགྱུར་བ་ཇི་ལྟ་  
བུ་ཞེ་ན། དགའ་བོ། འདི་ལྟ་སྟེ། ཕ་མ་ཆགས་པར་གྱུར་ཅིང་འཕྲད་པ་དང། མ་ཡང་རུང་བར་གྱུར་ཅིང་ཟླ་མཚན་དང་ལྡན་པ་དང། དྲི་ཟ་ཡང་ཉེ་བར་གནས་པར་གྱུར་ཅིང་འཇུག་པར་  
  
  
༄༅། །འདོད་ན་སྟེ། དགའ་བོ། དྲི་ཟ་ཞེས་བྱ་བ་དེ་ནི། སྲིད་པ་བར་མ་པའི་སེམས་ཅན་གྱི་ཚིག་བླ་དྭགས་ཡིན་ནོ། །དེ་ཡང་ཁ་དོག་བཟང་པོ་དང། ཁ་དོག་ངན་པ་  
དང་རྣམ་པ་གཉིས་ཏེ། སེམས་ཅན་དམྱལ་བ་རྣམས་ཀྱི་སྲིད་པ་བར་མ་ནི། ཁ་དོག་ངན་པ་དཔེར་ན། སྡོང་པོ་ཚིག་པ་ལྟ་བུའོ། །དུད་འགྲོའི་སྐྱེ་གནས་སུ་སོང་བ་རྣམས་ཀྱི་སྲིད་པ་  
བར་མ་ནི། ཁ་དོག་དུ་བ་ལྟ་བུའོ། །ཡི་དྭགས་རྣམས་ཀྱི་ནི། ཁ་དོག་ཆུ་ལྟ་བུའོ། །མི་རྣམས་དང། ལྷ་རྣམས་ཀྱི་སྲིད་པ་བར་མ་ནི། ཁ་དོག་གསེར་ལྟ་བུའོ། །གཟུགས་ན་སྤྱོད་  
པའི་ལྷ་རྣམས་ཀྱི་ནི། དཀར་པོའོ། །གཟུགས་མེད་པ་ན་སྤྱོད་པའི་ལྷ་རྣམས་ནི། གཟུགས་མེད་པའི་ཕྱིར་སྲིད་པ་བར་མ་མེད་དོ། །སྲིད་པ་བར་མའི་སེམས་ཅན་ཁ་ཅིག་ནི། ལག་  
པ་གཉིས་དང་རྐང་པ་གཉིས་པ་ཡིན། ཁ་ཅིག་ནི། རྐང་བཞི་པ་ཁ་ཅིག་ནི། རྐང་མང། ཁ་ཅིག་ནི། རྐང་མེད་ཡིན་ནོ། །སྲིད་པ་བར་མ་པའི་སེམས་ཅན་ནི། སྔོན་གྱི་ལས་  
ལས་སྐྱེས་པའི་འགྲོ་བ་ཅི་འདྲ་བ་དེ་འདྲ་བར་འགྱུར་ཏེ། སྲིད་པ་བར་མ་པའི་སེམས་ཅན་ཐམས་ཅད་ཀྱང་ནམ་མཁའ་ལ་འགྲོ་བ། རྫུ་འཕྲུལ་དང་ལྡན་པ་ལྟ་བུ་དང། ལྷའི་མིག་  
ཅན་ལྟ་བུར་འགྱུར་རོ། །མ་ཟླ་མཚན་དང་ལྡན་པར་གྱུར་པ་ཞེས་བྱ་བ་ལ། དགའ་བོ། ཟླ་མཚན་ཞེས་བྱ་བ་ནི། དུས་དང་ཚེ་སྟེ་དགའ་བོ། དེ་ལ་བུད་མེད་ཁ་ཅིག་ནི། ཞག་  
  
  
ཞག་ལྔའམ། ཞག་བདུན་དུ་ཟླ་མཚན་ཅན་དུ་འགྱུར་རོ། །ཁ་ཅིག་ནི། རྒྱུ་དང་རྐྱེན་གྱི་དབང་གིས་ཡུན་རིང་དུ་ཟླ་མཚན་ཅན་དུ་འགྱུར་ཏེ། ཟླ་མཚན་དང་ཟླ་མཚན་དུ་མཚམས་  
སྦྱོར་བར་ཡང་འགྱུར་རོ། །དེ་ལ་བུད་མེད་སྡུག་བསྔལ་བ། བྱུར་ངན་པ། ཉེ་བར་གདུངས་པ། བཟའ་བ་དང། བཏུང་བ་མི་བསོད་པ་ཟོས་པ་གང་དག་ཡིན་པ་དེ་དག་ནི། ཟླ་མཚན་རིན་པོ་མི་  
ཐོགས་ཤིང། མྱུར་དུ་ཡོངས་སུ་ཟད་པ་དང། གཏུགས་པར་འགྱུར་ཏེ་དགའ་བོ། དཔེར་ན། ས་ཕྱོགས་རྩུབ་པོར་ཆུས་བཏབ་ན། མྱུར་དུ་ཡོངས་སུ་ཟད་པ་དང། གཏུགས་པར་  
འགྱུར་བ་དེ་བཞིན་དུ་ཆུད་མེད་སྡུག་བསྔལ་བ། བྱུར་ངན་པ། ཉེ་བར་གདུངས་པ། བཟའ་བ་དང། བཏུང་བ་མི་བསོད་པ་ཟོས་པ་གང་དག་ཡིན་པ་དེ་དག་གི་ཟླ་མཚན་ཡང་རིང་པོ་  
མི་ཐོགས་ཤིང་མྱུར་དུ་ཡོངས་སུ་ཟད་པ་དང། གཏུགས་པར་འགྱུར་རོ་།དེ་ལ་བུད་མེད་བདེ་བ་དང་ལྡན་པ། བདེ་བ་མང་བ། ཉེ་བར་མ་གདུངས་པ། བཟའ་བ་དང། བཏུང་བ་བསོད་པ་  
ཟོས་པ་གང་དག་ཡིན་པ་དེ་དག་གི་ཟླ་མཚན་ནི། རིང་དུ་ཐོགས་ཤིང་མྱུར་དུ་ཡོངས་སུ་ཟད་པ་དང། གཏུགས་པར་མི་འགྱུར་ཏེ། དེ་དག་གི་ཟླ་མཚན་དང། ཟླ་མཚན་དུ་མཚམས་འབྱོར་  
པར་ཡང་འགྱུར་རོ། །དགའ་བོ། དཔེར་ན། ས་ཕྱོགས་འཇམ་པོར་ཆུས་གཏོར་ན། མྱུར་དུ་ཡོངས་སུ་ཟད་པ་དང། གཏུགས་པར་མི་འགྱུར་བ་དེ་བཞིན་དུ་བུད་མེད་བདེ་བ་དང་ལྡན་པ། བདེ་བ་མང་  
  
  
༄༅། །བ༑ ཉེ་བར་མ་གདུངས་པ། བཟའ་བ་དང། བཏུང་བ་བསོད་པ་ཟོས་པ་གང་དག་ཡིན་པ་དེ་དག་གི་ཟླ་མཚན་ཡང་རིང་དུ་ཐོགས་ཤིང། ཡོངས་སུ་ཟད་པ་དང། གཏུགས་  
པར་མི་འགྱུར་ཏེ། དེ་དག་གི་ཟླ་མཚན་དང་ཟླ་མཚན་དུ་མཚམས་འབྱོར་བར་ཡང་འགྱུར་རོ། །དགའ་བོ། གལ་ཏེ་ཕ་ལས་ཁུ་བ་བྱུང་ལ། མ་ལས་མ་བྱུང་ན་ཡང་དེའི་ཚེ་རེ་ཞིག་མངལ་དུ་འཇུག་པར་  
མི་འགྱུར་རོ། །གལ་ཏེ་མ་ལས་བྱུང་ལ། ཕ་ལས་མ་བྱུང་ན་ཡང་དེའི་ཚེ་རེ་ཞིག་མངལ་དུ་འཇུག་པར་མི་འགྱུར་རོ། །གལ་ཏེ་མ་ལས་མ་བྱུང་ཕ་ལས་ཀྱང་མ་བྱུང་ནང་དེའི་ཚེ་རེ་ཞིག་མངལ་དུ་འཇུག་  
པར་མི་འགྱུར་རོ། །མ་དག་པར་གྱུར་ལ་ཕ་མ་དག་པར་གྱུར་པ་དང་ཕ་དག་པར་གྱུར་ལམ་མ་དག་པར་གྱུར་པ་དང། དེའི་ཚེ་མའི་མངལ་རླུང་གིས་བགགས་པར་གྱུར་པའམ། མཁྲིས་པས་  
བགགས་པའམ། བད་ཁན་གྱིས་བགགས་པའམ། ཁྲག་གིས་བགས་པའམ་ཚིལ་གྱི་བགས་པའམ། མཚམས་ཤས་གང་བའམ། སྨན་གྱིས་བསྒྱུར་བའམ། དབུས་ནས་འདྲ་  
བའམ། གྲོག་མོའི་རྐེད་པ་འདྲ་བའམ། རྔ་མོའི་ཁ་ལྟ་བུའམ། སྒོ་ཤིང་འབའ་ཏ་ཁ་འབུས་པ་ལྟ་བུའམ། སྒོ་གཤོལ་མདའ་ལྟ་བུའམ་སྒོ་ཤིང་རྟ་ལྟ་བུའམ། སྦ་ལྟ་བུའམ། ལོ་མ་  
ལྟ་བུའམ། ནང་དུ་གྲ་མ་ལྟ་བུ་སྐྱེས་པའམ། འོག་ཟབ་པའམ་སྟེང་ཟབ་པའམ། མངལ་སྣོད་དུ་མི་རུང་བའམ། ཁྲག་ཟག་པའམ་ཐུང་བའམ། བྱ་རོག་གི་མཆུ་ལྟ་བུ་དང། གཡོན་  
  
  
གཡས་ཡངས་པའམ། སྟེང་ཡངས་པའམ། འོག་ཡངས་པའམ། མཐོ་བའམ། དམའ་བའམ། ཁས་བུབ་པའམ། མཚན་མ་ཙམ་ཡོད་པའམ། ཡོ་བའམ། སྐྱོན་དང་བཅས་  
པའམ། བསྐ་བས་བསྒྱུར་བའམ། སྲོག་ཆགས་བེ་ས་ར་ཀས་ཟོས་པར་གྱུར་ན་ཡང་དེའི་ཚེ་རེ་ཞིག་མངལ་དུ་འཇུག་པར་མི་འགྱུར་རོ། །ཕ་དང་མ་དག་དབང་ཆེ་བར་གྲགས་ལ། དྲི་ཟ་དབང་ཆུང་  
པར་གྲགས་ན་ཡང་དེའི་ཚེ་རེ་ཞིག་མངལ་དུ་འཇུག་པར་མི་འགྱུར་རོ་།དྲི་ཟ་དབང་ཆེ་བར་གྲགས་ལ་ཕ་དང་མ་དག་དབང་ཆུང་བར་གྲགས་ན་ཡང་དེའི་ཚེ་རེ་ཞིག་མངལ་དུ་འཇུག་པར་མི་འགྱུར་རོ།།  
གལ་ཏེ་ཐམས་ཅད་དབང་ཆུང་བར་གྲགས་ལ། ཕ་མ་དག་གིས་ཀྱང་བུ་རྙེད་པར་འགྱུར་བའི་ལས་མ་བྱས་ཤིང་མ་བསགས་པར་གྱུར། དྲི་ཟས་ཀྱང་ཕ་མར་འགྱུར་བའི་ལས་མ་བྱས་  
ཤིང་མ་བསགས་པར་གྱུར། དྲི་ཟས་སེམས་གཉིས་པོ། ཕོའི་སེམས་སམ་མེའི་སེམས་ལས་སེམས་གང་ཡང་རུང་བ་ཞིག་ཉེ་བར་བཞག་པར་མ་གྱུར་ན་ཡང་དེའི་ཚེ་རེ་ཞིག་མངལ་  
དུ་འཇུག་པར་མི་འགྱུར་རོ། །གལ་ཏེ་ཐམས་ཅད་དབང་ཆེ་བར་གྲགས་ལ། ཕ་མ་དག་གིས་བུ་རྙེད་པར་འགྱུར་བའི་ལས་བྱས་ཤིང་བསགས་པར་མ་གྱུར། དྲི་ཟས་ཀྱང་ཕ་མར་འགྱུར་  
བའི་ལས་བྱས་ཤིང་བསགས་པར་མ་གྱུར། དྲི་ཟས་སེམས་གཉིས་པོ་ཕོའི་སེམས་སམ། མོའི་སེམས་ལས་སེམས་གང་ཡང་རུང་བ་ཞིག་ཉེ་བར་མ་བཞག་ན་ཡང་དེའི་ཚེ་རེ་ཞིག་  
  
  
༄༅། །མངལ་དུ་འཇུག་པར་མི་འགྱུར་རོ། །དགའ་བོ། ཇི་ལྟར་ན་མའི་མངལ་དུ་འཇུག་པར་འགྱུར་ཞེ་ན། དགའ་བོ། འདི་ན་ཕ་དང་མ་ཆགས་པར་གྱུར་  
ཅིང་འདུས་པ་དང། མ་ཡང་རུང་ཞིང་ཟླ་མཚན་དང་ལྡན་པར་གྱུར། དྲི་ཟ་ཡང་ཉེ་བར་གནས་ཤིང་འཇུག་པར་འདོད་པར་གྱུར། ཕ་དང་མ་ལས་ཀྱང་ཁུ་བ་བྱུང། ཕ་དང་མ་དག་  
པར་ཡང་གྱུར། དེའི་ཚེ་མའི་མངལ་རླུང་གིས་བགགས་པར་མ་གྱུར་མཁྲིས་པས་མ་བགགས། བད་ཀན་གྱིས་མ་བགགས། ཁྲག་གིས་མ་བགགས་ཚིལ་གྱིས་མ་  
བགགས། མཚམས་ཤས་གང་བ་མ་ཡིན། སྨན་གྱིས་མ་བསྒྱུར། དབུས་ནས་འདྲ་བ་མ་ཡིན། གྲོག་མོའི་རྐེད་པ་འདྲ་བ་མ་ཡིན། རྔ་མོའི་ཁ་ལྟ་བུ་མ་ཡིན། སྒོ་ཤིང་འབའ་ཏ་  
ཁ་འབུས་པ་ལྟ་བུ་མ་ཡིན། སྒོ་གཤོལ་མདའ་ལྟ་བུ་མ་ཡིན། སྒོ་ཤིང་མདའ་ལྟ་བུ་མ་ཡིན། སྦ་ལྟ་བུ་མ་ཡིན། ལོ་མ་ལྟ་བུ་མ་ཡིན་ནང་དུ་གྲ་མ་ལྟ་བུ་སྐྱེས་པ་མ་ཡིན། འོག་  
ཟབ་པ་མ་ཡིན། སྟེང་ཟབ་པ་མ་ཡིན། མངལ་སྣོད་དུ་མི་རུང་བ་མ་ཡིན། ཁྲག་ཟག་པ་མ་ཡིན། ཐུང་བ་མ་ཡིན། བྱ་རོག་གི་མཆུ་ལྟ་བུ་མ་ཡིན། གཡོན་ཡངས་པ་མ་ཡིན་  
གཡས་ཡངས་པ་མ་ཡིན། སྟེང་ཡངས་པ་མ་ཡིན། འོག་ཡངས་པ་མ་ཡིན། མཐོ་བ་མ་ཡིན། དམའ་བ་མ་ཡིན། ཁས་བུབ་པ་མ་ཡིན། མཚན་མ་ཙམ་ཡོད་པ་མ་ཡིན། ཡོ་  
  
  
སྐྱོན་དང་བཅས་པ་མ་ཡིན། བསྐ་བས་མ་བསྒྱུར་སྲོག་ཆགས་བེ་ར་ས་ཀས་ཟོས་པར་མ་གྱུར། ཕ་དང་མ་དག་དབང་ཆེ་བར་གྲགས་ན། དྲི་ཟ་ཡང་དབང་ཆེ་བར་གྲགས་  
ཕ་དང་མ་དག་དབང་ཆུང་བར་གྲགས་ན། དྲི་ཟ་ཡང་དབང་ཆུང་བར་གྲགས། ཐམས་ཅད་དབང་ཆེ་བར་གྲགས་པར་གྱུར་ལ། ཕ་དང་མ་དག་གིས་ཀྱང་བུ་རྙེད་པར་འགྱུར་བའི་ལས་  
བྱས་ཤིང་བསགས་པར་གྱུར། དྲི་ཟས་ཀྱང་ཕ་མར་གྱུར་པའི་ལས་བྱས་ཤིང་བསགས་པར་གྱུར། དྲི་ཟས་སེམས་གཉིས་པོ། ཕོའི་སེམས་སམ་མོའི་སེམས་ལས་སེམས་  
གང་ཡང་རུང་བ་ཞིག་ཉེ་བར་བཞག་ན། མའི་མངལ་དུ་འཇུག་པར་འགྱུར་རོ། །དགའ་བོ། དེ་ལ་དྲི་ཟ་མའི་མངལ་དུ་འཇུག་པར་འདོད་པ་ན། སེམས་ཕྱིན་ཅི་ལོག་དང་ལྡན་  
པ༑ ལོག་པའི་ང་རྒྱལ་ཅན་ཀྱི་སྐྱེ་བ་སོ་སོ་ཐ་དད་པར་སྔོན་གྱི་ལས་ཀྱི་རྒྱུ་དང་རྐྱེན་གྱི་སྟོབས་ཀྱིས་ཡང་དག་པ་མ་ཡིན་པའི་འདུ་ཤེས་བཅུ་པོ། འདི་ལྟ་སྟེ། དྲོ་བའི་འདུ་ཤེས་དང་  
ཉི་མའི་འདུ་ཤེས་དང། རླུང་གི་འདུ་ཤེས་དང། ཆར་གྱི་འདུ་ཤེས་དང། རྫི་ཆར་གྱི་འདུ་ཤེས་དང། གྲང་བའི་འདུ་ཤེས་དང། ཡུལ་ངན་གྱི་འདུ་ཤེས་དང། རླུང་དམར་གྱི་འདུ་  
ཤེས་དང། ཆར་དྲག་གི་འདུ་ཤེས་དང། སྐྱེ་བོ་ཕལ་པོ་ཆེ་ཀུ་ཅོ་འདོན་པའི་འདུ་ཤེས་དེ་དང་དེ་དག་ཐོབ་པར་འགྱུར་རོ། །དགའ་བོ་དེའི་འདུ་ཤེས་དེ་དག་སྐྱེ་བ་ཐོབ་ཅིང་ལྡན་ནས་ཡང་  
  
  
༄༅། །དག་པ་མ་ཡིན་པའི་འདུ་ཤེས་གཞན་བཅུ་ནང་དུ་སྐྱེ་བ་ན་སྐྱེ་བར་འགྱུར་ཏེ། འོ་ན་བདག་ཁྱིམ་དུ་འཇུག་གོ་སྙམ་པ་དང་ཁང་བཟང་ལ་འཛེག་གོ་  
སྙམ་པ་དང། ཁང་པ་བརྩེགས་མར་འཇུག་གོ་སྙམ་པ་དང། ཁྲི་ལ་འཛེག་གོ་སྙམ་པ་དང། རྩྭ་སྤྱིལ་དུ་འཇུག་གོ་སྙམ་པ་དང། ལོ་མའི་སྤྱིལ་པོར་འཇུག་གོ་སྙམ་པ་དང་  
རྩ་སྟུག་པོའམ། ནགས་ཐིབས་པོའམ། རྩིག་པའི་གསེབ་བམ། རྩིག་པའི་དྲུང་དུ་འགྲོའོ། །སྙམ་པ་སྟེ། དགའ་བོ། འདུ་ཤེས་འདི་རྣམས་ལས་འདུ་ཤེས་གང་ཡང་རུང་བ་ཞིག་  
ལ་བརྟེན་ནས་མའི་མངལ་དུ་འཇུག་པར་འགྱུར་རོ། །དེ་དེར་སྐྱེས་ནས་ལུས་ནུར་ནུར་པོར་མངོན་པར་གྲུབ་པར་འགྱུར་རོ། །དགའ་བོ། དེ་ལ་ནུར་ནུར་པོའི་ལུས་ཕ་མའི་མི་གཙང་བ་ཡིན་པར་ཡང་  
མི་ལྟ་ལ། ནུར་ནུར་པོའི་ལུས་ཕ་མའི་མི་གཙང་བ་ལས་གཞན་པ་ཡང་མ་ཡིན་ཏེ། དགའ་བོ། འོན་ཀྱང་ཕ་མའི་མི་གཙང་བ་དེ་ཉིད་ལ་བརྟེན་ནས་རྒྱུ་དང་རྐྱེན་ཚོགས་པའི་དབང་གིས་  
ནུར་ནུར་པོའི་ལུས་འབྱུང་བར་འགྱུར་ཏེ། འདི་ལྟར་ཁུ་བ་དང། ཁྲག་ནི། དམིགས་པ་ཙམ་དང། རྟེན་ཙམ་དུ་འགྱུར་བར་ཟད་དོ། །དགའ་བོ་དཔེར་ན། ཞོལ་ཡང་བརྟེན་  
རྫ་མ་ལ་ཡང་བརྟེན། སྲུབ་མ་ལ་ཡང་བརྟེན། སྐྱེས་བུ་དེ་ལས་བྱུང་བའི་རྩོལ་བ་ལ་ཡང་བརྟེན་ནས་ཞོ་ལས་མར་གསར་འབྱུང་ངོ། །དགའ་བོ། དེ་ལ་སོ་སོ་ལ་མར་གསར་མི་  
  
  
དགའ་བོ། འོན་ཀྱང་དེ་ཉིད་ལ་བརྟེན་ནས་རྒྱུ་དང། རྐྱེན་ཚོགས་པའི་དབང་གིས་མར་གསར་འབྱུང་སྟེ། འདི་ལྟར་ཞོ་ནི། མར་གསར་གྱི་དམིགས་པ་ཙམ་དང། རྟེན་ཙམ་དུ་  
འགྱུར་བར་ཟད་དོ། །དེ་བཞིན་དུ་ཕ་མའི་མི་གཙང་བ་ལས་ནུར་ནུར་པོའི་ལུས་བལྟ་བར་བྱ་སྟེ། ནུར་ནུར་པོའི་ལུས་ཕ་མའི་མི་གཙང་བ་ལས་གཞན་པ་ཡང་མ་ཡིན་ནོ། །དགའ་བོ། འོན་ཀྱང་ཕ་མའི་  
མི་གཙང་བ་དེ་ཉིད་ལ་བརྟེན་ནས་རྒྱུ་དང། རྐྱེན་ཚོགས་པའི་དབང་གིས་ནུར་ནུར་པོའི་ལུས་མངོན་པར་འགྲུབ་སྟེ། འདི་ལྟར་ཁུ་བ་དང། ཁྲག་ནི། དམིགས་པ་ཙམ་དང། རྟེན་ཙམ་དུ་འགྱུར་  
བར་ཟད་དོ། །དགའ་བོ། དཔེར་ན། རྩྭ་སྔོན་པོ་ལ་བརྟེན་ནས་སྲིན་བུ་སྐྱེའོ། །དགའ་བོ། དེ་ལ་སྲིན་བུ་ནི། རྩྭ་སྔོན་པོ་ཡིན་པར་མི་བལྟ་ལ། སྲིན་བུ་རྩྭ་སྔོན་པོ་ལས་གཞན་པར་ཡང་མི་བལྟའི་  
འོན་ཀྱང་རྩྭ་སྔོན་པོ་དེ་ཉིད་ལ་བརྟེན་ནས་རྒྱུ་དང། རྐྱེན་ཚོགས་པའི་དབང་གིས་སྲིན་བུ་ཁ་དོག་མཐུན་པའི་མཐུ་ཅན་སྐྱེ་ཞིང། ཁ་དོག་གི་མཐུ་དེས་ན། སྲིན་བུ་དེ་དེའི་ངོ་བོ་ཉིད་དེ། ལོ་མ་སྔོན་པོ་  
ལྟ་བུར་འགྱུར་རོ། །དགའ་བོ། དེ་བཞིན་དུ་ནུར་ནུར་པོའི་ལུས་ཕ་མའི་མི་གཙང་བ་ཡིན་པར་ཡང་མི་བལྟ། ནུར་ནུར་པོའི་ལུས་ཕ་མའི་མི་གཙང་བ་ལས་གཞན་པ་ཡང་མ་ཡིན་གྱི། དགའ་བོ་  
འོན་ཀྱང་ཕ་མའི་མི་གཙང་བ་ལ་བརྟེན་ནས་རྒྱུ་དང། རྐྱེན་ཚོགས་པའི་དབང་གིས་དབང་པོའི་འབྱུང་བ་ཆེན་པོ་དག་མངོན་པར་འགྲུབ་པར་འགྱུར་རོ། །དགའ་བོ། དཔེར་ན། བ་ལང་གི་ལྕི་བ་ལ་  
  
  
༄༅། །བརྟེན་ནས་སྲིན་བུ་སྐྱེའོ། །དགའ་བོ། དེ་ལ་སྲིན་བུ་ནི་བ་ལང་གི་ལྕི་བ་ཡིན་པར་མི་བལྟ། སྲིན་བུ་བ་ལང་གི་ལྕི་བ་ལས་གཞན་པར་ཡང་མི་བལྟའི། དགའ་  
བོ༑ འོན་ཀྱང་བ་ལང་གི་ལྕི་བ་དེ་ཉིད་ལ་བརྟེན་ནས་རྒྱུ་དང་རྐྱེན་ཚོགས་པའི་དབང་གི་སྲིན་བུ་ཁ་དོག་མཐུན་པའི་མཐུ་ཅན་སྐྱེ་ཞིང། ཁ་དོག་གི་མཐུ་དེས་ན། སྲིན་བུ་དེ་དེའི་ངོ་བོ་  
ཉིད་དེ། སེར་པོར་འགྱུར་རོ། །དགའ་བོ། དེ་བཞིན་དུ་ནུར་ནུར་པོའི་ལུས་ཀྱང་ཕ་མའི་མི་གཙང་བ་ཡིན་པར་མི་བལྟ། ནུར་ནུར་པོའི་ལུས་ཕ་མའི་མི་གཙང་བ་ལས་གཞན་པ་ཡང་  
མ་ཡིན་གྱི། དགའ་བོ། འོན་ཀྱང་ཕ་མའི་མི་གཙང་བ་དེ་ཉིད་ལ་བརྟེན་ནས་རྒྱུ་དང། རྐྱེན་ཚོགས་པའི་དབང་གིས་ཕ་མ་དང་འདྲ་བའི་དབང་པོའི་འབྱུང་བ་ཆེན་པོ་དག་མངོན་པར་  
འགྲུབ་བོ། དགའ་བོ། དཔེར་ན། རྒྱ་ཤུག་ལ་བརྟེན་ནས་སྲིན་བུ་སྐྱེའོ། །དགའ་བོ། དེ་ལ་སྲིན་བུ་ནི། རྒྱ་ཤུག་ཡིན་པར་བལྟ་བར་མི་བྱ། སྲིན་བུ་རྒྱ་ཤུག་ལས་གཞན་དུ་ཡང་བལྟ་  
བར་མི་བྱའོ། །དགའ་བོ། འོན་ཀྱང་རྒྱ་ཤུག་དེ་ཉིད་ལ་བརྟེན་ནས་རྒྱུ་དང། རྐྱེན་ཚོགས་པའི་དབང་གིས་སྲིན་བུ་ཁ་དོག་མཐུན་པའི་མཐུ་ཅན་སྐྱེ་ཞིང། ཁ་དོག་གི་མཐུ་དེས་ན་  
སྲིན་བུ་དེ་དེའི་ངོ་བོ་ཉིད་དེ། དམར་པོར་འགྱུར་རོ། །དགའ་བོ། དེ་བཞིན་དུ་ནུར་ནུར་པོའི་ལུས་ཀྱང་ཕ་མའི་མི་གཙང་བ་ཡིན་པར་མི་བལྟ། ནུར་ནུར་པོའི་ལུས་ཕ་མའི་མི་གཙང་བ་ལས་  
  
  
དགའ་པོ། འོན་ཀྱང་ཕ་མའི་མི་གཙང་བ་དེ་ཉིད་ལ་བརྟེན་ནས་རྒྱུ་དང། རྐྱེན་ཚོགས་པའི་དབང་གིས་ཕ་མ་དང་འདྲ་བའི་དབང་པོའི་འབྱུང་བ་ཆེན་པོ་དག་མངོན་  
པར་འགྲུབ་པར་འགྱུར་རོ། །དགའ་བོ། དཔེར་ན། ཞོ་ལ་བརྟེན་ནས་སྲིན་བུ་སྐྱེའོ། །དགའ་བོ། དེ་ལ་སྲིན་བུ་ནི། ཞོ་ཡིན་པར་མི་བལྟ། སྲིན་བུ་ཞོ་ལས་གཞན་པར་ཡང་བལྟ་བར་མི་བྱའི་  
དགའ་བོ། འོན་ཀྱང་ཞོ་དེ་ཉིད་ལ་བརྟེན་ནས་རྒྱུ་དང། རྐྱེན་ཚོགས་པའི་དབང་གིས་སྲིན་བུ་ཁ་དོག་མཐུན་པའི་མཐུ་ཅན་སྐྱེ་ཞིང། ཁ་དོག་གི་མཐུ་དེས་ན། སྲིན་བུ་དེ་དེའི་ངོ་བོ་ཉིད་དེ་  
དཀར་པོར་འགྱུར་རོ། །དགའ་བོ། དེ་བཞིན་དུ་ནུར་ནུར་པོའི་ལུས་ཀྱང་ཕ་མའི་མི་གཙང་བ་ཡིན་པར་མི་བལྟ། ནུར་ནུར་པོའི་ལུས་ཕ་མའི་མི་གཙང་པ་ལས་གཞན་པ་ཡང་མ་ཡིན་གྱི། དགའ་  
བོ༑ འོན་ཀྱང་ཕ་མའི་མི་གཙང་པ་དེ་ཉིད་ལ་བརྟེན་ནས་རྒྱུ་དང། རྐྱེན་ཚོགས་པའི་དབང་གིས་ཕ་མ་དང་འདྲ་བའི་དབང་པོའི་འབྱུང་བ་ཆེན་པོ་དག་མངོན་པར་འགྲུབ་བོ། །དགའ་བོ། དེ་ལ་ཕ་  
མའི་རྒྱུ་ལས་བྱུང་བ་མི་གཙང་བ་ནུར་ནུར་པོའི་ལུས་ལ་སའི་ཁམས་ནི། སྲ་བ་ཉིད་དུ། ཆུའི་ཁམས་ནི། གཤེར་བ་ཉིད་དུ། མེའི་ཁམས་ནི། དྲོ་བ་ཉིད་དུ། རླུང་གི་ཁམས་ནི། ཡང་  
ཞིང་གཡོ་བ་ཉིད་དུ་ཉེ་བར་གནས་པ་ཡིན་ནོ། །དགའ་བོ། གལ་ཏེ་ཕ་མ་ལས་བྱུང་བ་མི་གཙང་བ་ནུར་ནུར་པོའི་ལུས་དེ་ལ་སའི་ཁམས་ཡོད་ཀྱི། ཆུའི་ཁམས་མེད་ན། སྐམ་པ་དང་  
  
  
༄༅། །འགྱེས་པར་འགྱུར་ཏེ། དཔེར་ན། ཕྱེ་སྤར་གང་ངམ། ཐལ་བ་སྤར་གང་ལྟ་བུའོ། །དགའ་བོ། གལ་ཏེ་ཕ་མའི་རྒྱུ་ལས་བྱུང་བ་མི་གཙང་བ་ནུར་ནུར་པོའི་ལུས་དེ་ལ་  
ཆུའི་ཁམས་ཡོད་ཀྱི། སའི་ཁམས་མེད་ན། གཤེར་བས་འབོ་བར་འགྱུར་ཏེ། དཔེར་ན། འབྲ་མར་རམ། ཆུ་ལྟ་བུའི། །དགའ་བོ། འོན་ཀྱང་ཆུའི་ཁམས་ཀྱིས་སའི་ཁམས་བསྡུས་པས་མི་  
འགྱེས་ལ། སའི་ཁམས་ཀྱིས་ཆུའི་ཁམས་བཟུང་བས་མི་འབོའོ། །དགའ་བོ། གལ་ཏེ་ཕ་མའི་རྒྱུ་ལས་བྱུང་བ་མི་གཙང་བ་ནུར་ནུར་པོའི་ལུས་དེ་ལ་སའི་ཁམས་དང་ཆུའི་ཁམས་ཡོད་ཀྱི། མེའི་  
ཁམས་མེད་ན། གཤེར་བ་དང། འཇིག་པ་དང། འདྲུལ་བར་འགྱུར་ཏེ་དགའ་བོ། དཔེར་ན། སོ་ག་རྣམས་ཀྱི་ཟླ་བ་ཕྱི་མ་ལ་ཤའི་དུམ་བུ་མེའི་ཁམས་མེད་པས། གཤེར་བ་དང་  
འཇིག་པ་དང། འདྲུལ་བར་འགྱུར་བ་དེ་བཞིན་དུ། དགའ་བོ། གལ་ཏེ་ཕ་མའི་རྒྱུ་ལས་བྱུང་བ་མི་གཙང་བ་ནུར་ནུར་པོའི་ལུས་དེ་ལ་སའི་ཁམས་དང་ཆུའི་ཁམས་ཡོད་ཀྱི། མེའི་ཁམས་  
མེད་ན། གཤེར་བ་དང། འཇིག་པ་དང། འདྲུལ་བར་འགྱུར་རོ། །དགའ་བོ། གལ་ཏེ་ཕ་མའི་རྒྱུ་ལས་བྱུང་བ་མི་གཙང་བ་ནུར་ནུར་པོའི་ལུས་དེ་ལ་སའི་ཁམས་དང་ཆུའི་ཁམས་དང། མེའི་  
ཁམས་ཡོད་ཀྱི། རླུང་གི་ཁམས་མེད་ན། གཡོ་བར་ཡང་མི་འགྱུར་འཕེལ་ཞིང་རྒྱས་པ་དང། ཡངས་པར་ཡང་འགྱུར་དུ་མི་བཏུབ་པ་ཞིག་ན། དགའ་བོ། འོན་ཀྱང་འབྱུང་བ་ཆེན་  
  
  
སྔོན་གྱི་ལས་ཀྱི་རྣམ་པར་སྨིན་པ་ལས་བྱུང་བ། ཉེ་བར་གྱུར་པ། ཟིན་པ། ཕན་ཚུན་གྱི་རྒྱུ་ཅན་འདི་དག་ཉིད་སའི་ཁམས་ཀྱིས་བརྟེན། ཆུའི་ཁམས་ཀྱིས་བསྡུས་  
མེའི་ཁམས་ཀྱིས་ཡོངས་སུ་སྨིན་པར་བྱས། རླུང་གི་ཁམས་ཀྱིས་གཡོ་བར་བྱས་པས། འཕེལ་ཞིང་ཡངས་པ་དང། རྒྱས་པར་འགྱུར་རོ་།དགའ་བོ། དཔེར་ན། སྣུམ་འཁུར་མཁན་ནམ། སྣུམ་  
འཁུར་མཁན་གྱི་སློབ་མས་བུ་རམ་བྱི་དོར་བྱས་པ་མེར་བསྐོལ་བ་དང། དབུགས་ཀྱིས་པདྨའི་རྩ་བའི་སྦུབས་སུ་བསྒྲུབས་ན། དེ་དག་ཉིད་འཕེལ་ཞིང་རྒྱས་པ་དང། ཡང་པར་འགྱུར་རོ། །དགའ་  
བོ༑ དེ་བཞིན་དུ་འབྱུང་བ་ཆེན་པོ་ནང་གིས་ཀུན་ནས་བསླངས་པ་སྔོན་གྱི་ལས་ཀྱི་རྣམ་པར་སྨིན་པ་ལས་བྱུང་བ། ཉེ་བར་འགྱུར་པ། ཟིན་པ། ཕན་ཚུན་གྱི་རྒྱུ་ཅན་འདི་དག་ཉིད་སའི་ཁམས་ཀྱིས་  
བརྟེན། ཆུའི་ཁམས་ཀྱིས་བསྡུས། མེའི་ཁམས་ཀྱིས་ཡོངས་སུ་སྨིན་པར་བྱས། རླུང་གི་ཁམས་ཀྱིས་གཡོ་བར་བྱས་ན། འཕེལ་ཞིང་ཡངས་པ་དང། རྒྱས་པར་འགྱུར་རོ། །དགའ་བོ་  
དེ་ལ་ནུར་ནུར་པོའི་ལུས་དེ་ནི། ཕ་མའི་མི་གཙང་བ་ཡིན་པར་བལྟ་བར་མི་བྱ་སྟེ། ཕའི་རྐྱེན་ལས་མ་ཡིན། མའི་མངལ་ནས་མ་ཡིན་ལས་དེ་ལས་མ་ཡིན། རྒྱུ་དེ་ལས་མ་ཡིན། རྐྱེན་  
དེ་ལས་མ་ཡིན་མོད་ཀྱི། དགའ་བོ་འོན་ཀྱང་ཕ་མའི་མི་གཙང་བ་དེ་དག་ཉིད་ལ་བརྟེན་ཅིང། རྒྱུ་རྣམས་ཚོགས་པ་དང། འདུས་པ་དང་འབྱོར་པ་དང། མངོན་དུ་གྱུར་པ་ལས་  
  
  
༄༅། །མངལ་ན་གནས་པ་འགྲུབ་པར་འགྱུར་རོ། །དགའ་བོ། དཔེར་ན་ས་བོན་གསར་པ། གྲུང་པོ། །མ་གྲུགས་པ། མ་ཕུག་པ། མ་གས་པ། མ་རུལ་  
པ༑ རླུང་དང། ཉི་མ་ས་མ་ཉམས་པ་དག་རླན་དང་བཅས་པའི་ས་ཕྱོགས་སྙི་བའམ། ཞིང་བཟང་པོ་གཤིན་པ་ཞིག་ལ་བཏབ་པར་གྱུར་ཅིང། ལེགས་པར་ཚས་བྱ་བ་  
ནི༑ ས་བོན་དེ་དག་ལས་རྒྱུ་དང་རྐྱེན་གྱི་དབང་གིས་མྱུ་གུ་དང་འདབ་མ་དང། སྡོང་པོ་དང། སྙིང་པོ་དང། མེ་ཏོག་དང། འབྲས་བུ་དག་རིམ་གྱིས་མངོན་པར་འགྲུབ་བོ། །དགའ་  
བོ༑ དེ་ལ་མྱུ་གུ་ལ་སོགས་པ་དག་ནི། ས་བོན་དེ་དག་ཉིད་མ་ཡིན་ཞིང། དེ་དག་མ་གཏེགས་[*GTOGS]པར་རྒྱུ་མེད་པ་དང། རྐྱེན་མེད་པ་ལས་མྱུ་གུ་ལ་སོགས་པར་འགྱུར་བ་ཡང་མ་ཡིན་  
ནོ༑ ༑འོན་ཀྱང་རྒྱུ་ཚོགས་པ་ལས་མྱུ་གུ་ལ་སོགས་པར་འགྱུར་བ་དེ་བཞིན་དུ། དགའ་བོ། ནུར་ནུར་པོའི་ལུས་ཀྱང་ཕ་མའི་མི་གཙང་བ་ཡིན་པར་མི་བལྟ་སྟེ། པའི་རྐྱེན་ལས་  
མ་ཡིན། མའི་མངལ་ནས་མ་ཡིན། ལས་དེ་ལས་མ་ཡིན། རྒྱུ་དེ་ལས་མ་ཡིན། རྐྱེན་དེ་ལས་མ་ཡིན་མོད་ཀྱི། དགའ་བོ། འོན་ཀྱང་ཕ་མའི་མི་གཙང་བ་དེ་ཉིད་ལ་བརྟེན་  
ཅིང་རྒྱུ་རྣམས་ཚོགས་པ་དང། འདུས་པ་དང། འབྱོར་པ་དང། མངོན་དུ་གྱུར་པ་ལས་མངལ་ན་གནས་པ་འགྲུབ་པར་འགྱུར་རོ། །དགའ་བོ་དཔེར་ན། སྐྱེས་བུ་མིག་དང་  
  
  
མེ་ཡང་དག་པ་ཁོ་ནར་དབྱུང་བར་འདོད་པ། ནོར་བུ་མེ་ཤེལ་བླངས་ཏེ་ཉི་མ་ལ་བསྟན་ཏེ་བཞག་ནས་བ་ལང་གི་ལྕི་བ་སྐམ་པོའི་ཕྱེ་མ་ལེགས་པར་བཞག་པ་ལས་མེ་འབྱིན་པར་  
བྱེད་ན། དགའ་བོ། རྒྱུ་དེ་དག་ལ་མེ་ཡོད་པ་ཡིན། རྒྱུ་དེ་དག་སྤངས་ཏེ་རྒྱུ་མེད་པ་དང། རྐྱེན་མེད་པ་ལས་མེ་འབྱུང་བར་འགྱུར་བ་མ་ཡིན་མོད་ཀྱི། འོན་ཀྱང་རྒྱུ་རྐྱེན་སྣ་ཚོགས་  
པ་ལས་མེ་འབྱུང་བར་འགྱུར་པ་དེ་བཞིན་དུ། དགའ་བོ། ཕ་མའི་མི་གཙང་བ་དེ་དག་ཉིད་ལ་བརྟེན་ཅིང་རྒྱུ་རྣམས་ཚོགས་པ་དང་འདུས་པ་དང། འབྱོར་པ་དང། མངོན་  
དུ་གྱུར་པ་ལས་མངལ་ན་གནས་པ་འགྲུབ་པར་འགྱུར་རོ། །དགའ་བོ། དེ་ལ་ཕ་མའི་རྒྱུ་ལས་བྱུང་བ་མི་གཙང་བ་ནུར་ནུར་པོའི་ལུས་གང་ཡིན་པ་འདི་ནི། གཟུགས་སོ། །དེ་དང་  
ལྷན་ཅིག་འབྱུང་བ་ཚོར་བ་དང། འདུ་ཤེས་དང། འདུ་བྱེད་རྣམས་དང། རྣམ་པར་ཤེས་པ་འདི་དག་ནི། མིང་ངོ། །མིང་འདི་དང། གོང་མའི་གཟུགས་དེ་དག་གཅིག་ཏུ་  
བསྡུས་ནས་མིང་དང་གཟུགས་ཞེས་བྱ་བའི་གྲངས་སུ་འགྲོ་སྟེ། དགའ་བོ། འདི་ལྟ་སྟེ། མིང་དང། གཟུགས་དེ་ནི། དེ་དག་ཁོ་ན་ཙམ་དུ་ཟད་དོ། །དགའ་བོ། ང་ནི། སྲིད་  
པ་མངོན་པར་གྲུབ་པ་ཆུང་དུ་ལ་ཡང་བསྔགས་པར་མི་བྱེད། སྲིད་པ་མངོན་པར་གྲུབ་པ་སྐད་ཅིག་ལ་ཡང་བསྔགས་པར་མི་བྱེད་དོ། །དེ་ཅིའི་ཕྱིར་ཞེ་ན། སྲིད་པ་མངོན་པར་གྲུབ་པ་  
  
  
༄༅། །ནི། སྡུག་བསྔལ་བའོ། །དཔེར་ན། ངན་སྐྱུགས་ནི། ཆུང་ངུ་ཡང་དྲི་མནམ་མོ། །དགའ་བོ། དེ་བཞིན་དུ་སྲིད་པ་མངོན་པར་གྲུབ་པ་ཡང་ཆུང་ངུ་ཡང་  
སྐད་ཅིག་ཀྱང་སྡུག་བསྔལ་བའོ། །དགའ་བོ། དེ་ལ་གཟུགས་ཀྱི་སྐྱེ་བ་དང། གནས་པ་དང། མངོན་པར་འགྲུབ་པ་དང། འབྱུང་བ་དང་ཚོར་བ་དང། འདུ་ཤེས་དང་  
འདུ་བྱེད་རྣམས་དང། རྣམ་པར་ཤེས་པའི་སྐྱེ་བ་དང། གནས་པ་དང། མངོན་པར་འགྲུབ་པ་དང། འབྱུང་བ་གང་ཡིན་པ་སྐྱེ་བ་དེ་ནི། སྡུག་བསྔལ་བའོ། །གནས་པ་  
དེ་ནི། ནད་དོ། །འབྱུང་བ་དེ་ནི། རྒ་བ་དང། འཆི་བའོ། །དགའ་བོ། དེ་ལ་སྲིད་པ་མངོན་པར་འདོད་པ་མའི་ལྟོར་མངལ་ན་གནས་པ་ལ་གནོག་ཅི་ཞིག་ཡོད། དགའ་བོ། དེ་ལ་  
ཞག་བདུན་པ་དང་པོ་ལ་ནི། མངལ་གྱི་ཟུག་རྔུ་མི་གཙང་བ། རུལ་པ། རབ་ཏུ་འབར་བའི་འདམ་གྱི་ནང་ན་འདུག་པ། ལུས་ཀྱི་དབང་པོ་ཐམས་ཅད་སྡུག་བསྔལ་བ། ཤིན་  
ཏུ་དཀའ་བ། དོག་པ་དང། ཉམ་ང་བར་གྱུར་པ། སྡུག་བསྔལ་བར་རོ་གཅིག་པའི་རྣམ་པར་ཤེས་པ་ཅན་དེ། མའི་ལྟོར་ནུར་ནུར་པོར་འགྱུར་རོ། །དགའ་བོ། དེ་ལ་ནུར་  
ནུར་པོའི་རང་བཞིན་ཇི་ལྟ་བུ་ཞེ་ན། དགའ་བོ། ནུར་ནུར་པོའི་རང་བཞིན་ནི། དཔེར་ན། འབྲས་བུའམ། ཞོའི་ཞོ་ག་ཆུ་ལྟ་བུ་སྟེ། ནུར་ནུར་པོ་ནི། དེ་ལྟ་བུའི་རང་བཞིན་