དཏ་མིསྶིང་ཧེརེབ་། །རྒྱ་གར་སྐད་དུ། བི་ན་ཡ་ཀྵུ་དྲ་ཀ་བསྟུ། བོད་སྐད་དུ་འདུལ་བ་ཕྲན་ཚེགས་ཀྱི་  
གཞི༑ བམ་པོ་དང་པོ། ཐམས་ཅད་མཁྱེན་པ་ལ་ཕྱག་འཚལ་ལོ་།ཕྲན་ཚེགས་ཀྱི་གཞིའི་སྡོམ་ནི་  
སོ་ཕག་ཆན་པ་ཆོས་གོས་དང། །ཤིང་ཚད་དང་ནི་གནས་བརྟན་ལུས། །རྒྱུས་པ་འགྱོད་པ་འབྱུང་བ་ཉིད།།  
ཕྲན་ཚེགས་གཞིར་ནི་ཡང་དག་བཤད། །བསྡུས་པའི་སྡོམ་ནི། སོ་ཕག་སེན་མོ་བཅོས་པ་དང། །ལྷུང་  
  
།བཟེད་ཡན་ལག་མེ་ལོང་སྐྱེས། །ལམ་ཕྲན་ཆུ་ཚགས་མོན་སྲན་སྡེའུ། །རྐང་པ་བཀྲུ་དང་གོས་མདུད་དོ། །  
སྡོམ་ནི། སོ་ཕག་དང་ནི་ས་དཀར་དང། །ཉ་ཕྱིས་དྲི་ཡི་ལག་རིས་དང། །ཀ་བ་དང་ནི་སྐུད་པ་གཉིས། །ལག་རྒྱན་དང་ནི་སོར་གདུབ་  
རྒྱ༑ ༑སངས་རྒྱས་བཅོམ་ལྡན་འདས་ཡངས་པ་ཅན་ན་སྤྲེའུ་རྫིང་གི་འགྲམ། ཁང་པ་བརྩེགས་པའི་གནས་ན་བཞུགས་སོ། །དྲུག་  
སྡེ་ཉིད་རྣམས་སྔ་དྲོ་ཤམ་ཐབས་དང། ཆོས་གོས་བགོས། ལྷུང་བཟེད་ཐོགས་ཏེ་ཡངས་པ་ཅན་དུ་བསོད་སྙོམས་ཀྱི་ཕྱིར་ཞུགས་  
པ་དང། ཡངས་པ་ཅན་གྱི་བར་དང། ཁང་པ་བརྩེགས་པའི་བར་གྱི་བར་སྐབས་དེ་ན། ཡངས་པ་ཅན་གྱི་ལི་ཙ་བྱི་རྣམས་ཀྱི་སྐྱེད་  
  
  
འབྲས་བུ་དང། ཆུ་ཕུན་སུམ་ཚོགས་པ་བྱ་སྣ་ཚོགས་སྐད་འབྱིན་པ་དགའ་བའི་ཚལ་དང་འདྲ་བ་དེ་དག་ན་དེ་དག་གི་རྩལ་བ་  
དང། གར་དང། གླུ་དང། རོལ་མོའི་སྒྲའི་ཆ་བྱད་སྣ་ཚོགས་དག་དང། ཁྲུས་ཀྱི་ཡོ་བྱད་སྣ་ཚོགས་དག་ཀྱང་བཞག་པ་དང། དྲུག་སྡེ་རྣམས་ཀྱིས་སྨྲས་  
པ༑ དགའ་བོ་ཉེ་དགའ་བོ། ཡངས་པ་ཅན་གྱི་ལི་ཙ་བྱི་འདི་དག་དང། སྐྱེད་མོས་ཚལ་གྱི་དགའ་བ་ནི། བཅོམ་ལྡན་འདས་ཀྱིས་སུམ་ཅུ་རྩ་གསུམ་པའི་ལྷ་  
རྣམས་དཔེར་མཛད་ན། རེ་ཞིག་དེ་དག་གི་སྐྱེད་མོས་ཚལ་ཅི་འདྲ་བ་བལྟའོ། །ཞེས་དེ་རྣམས་གློད་ནས་དེ་དག་གི་སྐྱེད་མོས་ཚལ་དུ་ཞུགས་སོ། །དེ་དག་གིས་  
དེ་ན་རྩལ་བའི་ཡོ་བྱད་མདའ་བོ་ཆེ་དང། དྲང་བ་དང། འཕང་རྡོ་སྣ་ཚོགས་དང། གར་དང། གླུ་དང། རོལ་མོའི་སྒྲའི་ཆ་བྱད་སྣ་ཚོགས་དང། པི་ཝང་དང་  
གླིང་བུ་དང། རྫ་རྔ་དང། འཁར་རྔ་དང། སྐད་སྙན་ལ་སོགས་པ་སྣ་ཚོགས་དང། ཁྲུས་ཀྱི་ཡོ་བྱད་སོ་ཕག་དང། བཀྲུ་བའི་ཕྱེ་མ་དང། མགོ་བཀྲུ་བ་སྐྱུ་རུ་  
  
  
།ར་སྣ་ཚོགས་མཐོང་བ་དང། དེ་རྣམས་ཀྱིས་ཕན་ཚུན་སྨྲས་པ། དགའ་བོ་ཉེ་དགའ་བོ། ཡོ་བྱད་ཕུན་སུམ་ཚོགས་པ་རྣམ་པ་དུ་མ་འདི་དག་  
ཡོད་ན། ཅི། རེ་ཞིག་བརྩལ་བར་བྱའམ། འོན་ཏེ་གར་བྱའམ། གླུ་བླང་ངམ། རོལ་མོའི་སྒྲ་བྱའམ། ཁྲུས་བྱ། ཁ་ཅིག་གིས་སྨྲས་པ། བདག་ཅག་བཀྲུས་ནས་  
རིང་ཞིག་ལོན་གྱི། ཇེ་ཁྲུས་བྱའོ། །ཞེས་དེ་དག་གློད་ནས་སོ་ཕག་དག་གིས་དྲུད་ཅིང་དྲུང་ནས་ཁྲུས་བྱ་བར་བརྩམས་པ་དང། བཟོའི་གནས་དང། ལས་ཀྱི་གནས་  
དེ་དག་ལ་མཁས་པས། ཁྲུས་ལ་ཞུགས་པ་དེ་རྣམས་ཀྱི་སྒྲ་ཡིད་དུ་འོང་བ་འདི་ལྟ་སྟེ། སིལ་སྙན་ཡན་ལག་ལྔ་པ་སྐྱེས་བུ་མཁས་པས་ལེགས་པར་དཀྲོལ་བའི་  
སྒྲ་ལྟ་བུ་བྱུང་ངོ། །སྐྱེ་བོའི་ཚོགས་ཕལ་པོ་ཆེ་ལམ་དེ་ནས་འགྲོ་བས། སྒྲ་དེ་ཐོས་པ་དང། དེ་རྣམས་རྣ་བ་བྱོ་སྟེ་ཡུད་ཙམ་བསྡད་ནས་སྨྲས་པ། ཤེས་ལྡན་དག་ཡངས་  
པ་ཅན་གྱི་ལི་ཙ་བྱི་རྣམས་ཀྱི་སྐྱེད་མོས་ཚལ་ན། གར་མཁན་རྣམས་གར་བྱེད་པ་བལྟར་འདོང་ངམ། དེ་ལྟར་བྱའོ། །ཞེས་ལྟད་མོ་ལ་ཡིད་འདུན་པ་དེ་དག་མྱུར་བར་  
  
  
དང། དྲུག་སྡེ་རྣམས་ཀྱང་ཕྱིར་བྱུང་ངོ། །དེ་དག་གིས་དེ་རྣམས་ལ་སྨྲས་པ། འཕགས་པ་དག་ཕྱོགས་གང་ན་གར་མཁན་རྣམས་གར་བགྱིད། དེ་  
རྣམས་ཀྱིས་སྨྲས་པ། བཀྲེན་པ་ཁྱོད་ཀྱིས་བྱེ་བྲག་མི་ཕྱེད་དེ་གར་མཁན་གར་བྱེད་པ་ལ་སྒྲ་འདི་ལྟ་བུ་འབྱུང་ངམ། འཕགས་པ་དག་འོ་ན་འདི་སུའི་སྒྲ་ལགས། ཤེས་ལྡན་དག་ཁོ་བོ་ཅག་ལུས་དྲུད་ནས་  
ཁྲུས་བྱས་པ་ཡིན་ནོ། །འཕགས་པ་དག་ཅི། དགེ་སྦྱོང་ཁྱེད་འདོད་པའི་ཡོན་ཏན་གྱིས་གཟིར་ཏམ། བཀྲེན་པ། ཁྱེད་ཀྱི་མགྲིན་པ་རྡོག་པས་མནན་ལ་དགེ་སྦྱོང་ཁོ་བོ་ཅག་འདོད་པའི་ཡོན་ཏན་གྱིས་གཟིར་ཏོ། །  
ཁྱེད་ཁོ་བོ་ཅག་གི་རྗེས་སུ་སྟོན་པ་ཡིན་ནམ་ཅི། མ་སྨྲ་བར་དེངས། ཁྱེད་ལ་གནོད་པ་བྱས་ས་རེ་ཞེས་དེ་རྣམས་ཀྱིས་དེ་དག་བསྡིགས་པ་དང། སྤ་གོང་ནས་དོང་སྟེ་ཡངས་པ་ཅན་དུ་ཞུགས་ནས་ལམ་པོ་ཆེ་དང་  
སྲང་དང། བཞི་མདོ་དང། སུམ་མདོ་དག་ཏུ་འཕྱ་བར་བརྩམས་སོ་།དགེ་སློང་རྣམས་ཀྱིས་སྐབས་དེ་ཐོས་ནས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་  
ཅུང་ཟད་བྱུང་བ་ནི། དགེ་སློང་རྣམས་སོ་ཕག་དག་གིས་ལུས་དྲུད་དེ་ཁྲུས་བྱེད་པ་ལས་གྱུར་གྱི། དེ་ལྟ་བས་ན། དགེ་སློང་གིས་སོ་ཕག་གིས་ལུས་དྲུད་དེ་ཁྲུས་མི་བྱའོ། །འདྲུད་ན། འགལ་ཚབས་ཅན་དུ་འགྱུར་  
རོ༑ ༑བཅོམ་ལྡན་འདས་ཀྱིས་དགེ་སློང་གིས་སོ་ཕག་གིས་ལུས་དེ་ཁྲུས་མི་བྱའོ། །ཞེས་བཀའ་སྩལ་པ་དང། དགེ་སློང་དག་རྐང་པ་སེར་ག་བྱུང་ཞིང་དྲི་མ་དང་བཅས་བཞིན་བསོད་སྙོམས་ལ་འཇུག་པ་དེ་དག་བྲམ་  
  
  
༄༅། །ཟེ་དང། ཁྱིམ་བདག་རྣམས་ཀྱིས་མཐོང་ནས་སྨྲས་པ་འཕགས་པ་དག་ཁྱེད་ཞབས་སེར་ག་བྱུང་ཞིང་དྲི་མ་དང་བཅས་ན། ཅི་སྟེ་དྲི་མ་སྦྱང་བར་མི་བགྱི། དེ་རྣམས་ཀྱིས་  
སྨྲས་པ། བཞིན་བཟང་དག་བཅོམ་ལྡན་འདས་ཀྱིས་མ་གནང་ངོ། །ཅི་འཕགས་པ། ཁྱེད་དྲི་མའི་འདམ་བཅངས་པས་དག་པར་འགྱུར་རམ། དེ་རྣམས་ཅང་མི་སྨྲ་བར་འདུག་སྟེ་བསོད་སྙོམས་ལ་རྒྱུས་  
ནས་གཙུག་ལག་ཁང་དུ་དོང་བ་དང། སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་རྒྱས་པར་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དེ་ལྟར་ན། སྔ་མ་ནི་  
བཅས་པའོ། །འདི་ནི། གནང་བ་ཡིན་ཏེ། དེ་ལྟ་བས་ན། དགེ་སློང་གིས་རྐང་པ་སོ་ཕག་གིས་དྲུད་པར་གནང་ངོ། །ལུས་གཞན་ནི། མ་ཡིན་ཏེ། འདྲུད་ན། འགལ་ཚབས་ཅན་དུ་འགྱུར་རོ། །བཅོམ་  
ལྡན་འདས་ཡངས་པ་ཅན་ན་སྤྲེའུ་རྫིང་གི་འགྲམ་ཁང་པ་བརྩེགས་པ་ན་བཞུགས་སོ། །དགེ་སློང་རྣམས་སྔ་དྲོ་ཤམ་ཐབས་དང། ཆོས་གོས་བགོ་ས། ལྷུང་བཟེད་ཐོགས་ཏེ་ཡངས་པ་ཅན་དུ་བསོད་སྙོམས་  
ཀྱི་ཕྱིར་ཞུགས་པ་དང། དེ་རྣམས་ཀྱིས་བྲམ་ཟེ་ཞིག་ས་དཀར་གྱིས་སོ་རིས་གསུམ་བྱུགས་ནས་སློང་མོ་ལ་རྒྱུ་ཞིང་དེའི་བསླངས་པ་ཡང་མང་དུ་རྙེད་པར་མཐོང་ངོ། །དྲུག་སྡེ་རྣམས་ཀྱིས་སྨྲས་པ་  
དགའ་བོ་ཉེ་དགའ་བོ། ཐབས་འདི་ནི། བཟང་པོ་ཞིག་སྟེ། བདག་ཅག་ཀྱང་དེ་ལྟར་བྱའོ། །ཞེས་དེ་རྣམས་ཕྱི་དེ་ཉིན་ས་དཀར་གྱིས་སོ་རིས་གསུམ་བྱུགས་ནས་བསོད་སྙོམས་ལ་ཞུགས་པ་མ་དད་པ་  
  
  
གུས་པར་སྨྲའོ། །གུས་པར་སྨྲའོ། །ཞེས་སྨྲས་པ་དང། དྲུག་སྡེ་རྣམས་ཀྱིས་སྨྲས་པ། བཀྲེན་པ། ཁྱེད་ཀྱིས་གུས་པར་སྨྲ་བར་བྱ་བ་གང་དག་ཡིན་པ་དང་ཕྱག་བྱ་བ་གང་  
དག་ཡིན་པ་འདི་ཡང་མི་ཤེས་སམ། དེ་དག་གིས་སྨྲས་པ། འདི་ལ་ཅི་ཞིག་འཚལ་བར་བགྱི། བྲམ་ཟེ་རྒན་པ་རྒན་པ་རྣམས་ནི། གུས་པར་སྨྲ་བར་བྱ་བ་ཡིན་ལ། དགེ་སློང་རྣམས་ནི། ཕྱག་བྱ་བ་ཡིན་ན་  
དེ་ཅིའི་ཕྱིར་ཁྱེད་དགེ་སློང་རྣམས་ལ་གུས་པར་སྨྲ་བ་བྱེད་ཀྱི་ཕྱག་མ་ཡིན། འཕགས་པ། བདག་ཅག་གིས་ཁྱེད་བྲམ་ཟེ་ལགས་པར་འཚལ་གྱི། དགེ་སློང་དུ་ནི། མ་ལགས་སོ། །དེ་ལྟ་ལགས་པས་  
བདག་ཅག་གིས་མ་འཚལ་གྱི། བཟོད་པར་གསོལ་ལོ། །ཞེས་བྱས་པ་དང་དེ་དག་ཅང་མི་སྨྲ་བར་འདུག་གོ་སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་བ་དང། བཅོམ་  
ལྡན་འདས་ཀྱི་དགོངས་པ། ཉེས་དམིགས་གང་ཅུང་ཟད་ཅི་བྱུང་བ་ནི་དགེ་སློང་རྣམས་སོ་རིས་གསུམ་འདྲི་བ་ལས་གྱུར་གྱི། དེ་ལྟ་བས་ན་དགེ་སློང་གིས་སོ་རིས་གསུམ་འདྲི་བར་མི་བྱའོ། །དགེ་སློང་  
སོ་རིས་གསུམ་འདྲི་ན། འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་སོ་རིས་གསུམ་མི་བྱུག་གོ་ཞེས་བཀའ་སྩལ་པ་དང། དགེ་སློང་དག་སྨན་པས་བསྒོ་ཡང་ལུས་སས་མི་  
སྐུད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དེ་ལྟར་ན། སྔ་མ་ནི། བཅས་པའོ། །འདི་ནི། གནང་བ་ཡིན་ཏེ་  
  
  
༄༅། །དེ་ལྟ་བས་ན། སྨན་པས་བསྒོ་བ་ནི། མ་གཏོགས་སོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་  
བཞུགས་སོ། །དྲུག་སྡེ་རྣམས་སྔ་དྲོ་ཤམ་ཐབས་དང་ཆོས་གོས་བགོས། ལྷུང་བཟེད་ཐོགས་ཏེ་མཉན་ཡོད་དུ་བསོད་སྙོམས་ཀྱི་ཕྱིར་ཞུགས་པ་ན། དེ་རྣམས་ཀྱིས་བྲམ་ཟེ་གྷི་ཝང་གི་ཐིག་ལེ་བྱས་པ་  
ཞིག་སྐྱེ་བོ་ཕལ་པོ་ཆེའི་ཚོགས་ཀྱིས་བསྐོར་ཅིང་སྟོན་མོའི་བསྔགས་པ་བརྗོད་པ་མཐོང་བ་དང། དེ་རྣམས་ཀྱིས་སྨྲས་པ། དགའ་བོ་ཉེ་དགའ་བོ། ཐབས་འདི་ནི། བཟང་པོ་ཞིག་སྟེ། བདག་ཅག་ཀྱང་  
འདི་ལྟར་བྱའོ། །ལེགས་ཀྱི། དེ་ལྟར་བྱའོ། །ཞེས་དེ་རྣམས་ཕྱི་དེ་ཉིན་གྷི་ཝང་གི་ཐིག་ལེ་དག་གིས་བདག་ཉིད་བརྒྱན་པ་དག་བྱས་ནས་བསོད་སྙོམས་ལ་ཞུགས་པ་དང། བྲམ་ཟེ་དང། ཁྱིམ་བདག་  
དག་གི་མཐོང་ནས་འཕྱ་ཞིང་གུས་པར་སྨྲའོ། །གུས་པར་སྨྲའོ་།ཞེས་སྨྲས་པ་དང། དྲུག་སྡེ་རྣམས་ཀྱིས་སྨྲས་པ། བཀྲེན་པ་ཁྱེད་ཀྱིས་གུས་པར་སྨྲ་བར་བྱ་བ་གང་དག་ཡིན་པ་དང། ཕྱག་བྱ་བ་གང་  
དག་ཡིན་པ་འདི་ཡང་མི་ཤེས་སམ། དེ་དག་གིས་སྨྲས་པ། འདི་ལ་ཅི་ཞིག་འཚལ་བར་བགྱི། བྲམ་ཟེ་རྒན་པ་རྒན་པ་རྣམས་ནི། གུས་པར་སྨྲ་བར་བྱ་བ་ཡིན་ལ། དགེ་སློང་རྣམས་ནི། ཕྱག་བྱ་བ་  
ཡིན་ན། དེ་ཅིའི་ཕྱིར་ཁྱེད་དགེ་སློང་རྣམས་ལ་གུས་པར་སྨྲ་བ་བྱེད་ཀྱི། ཕྱག་མ་ཡིན། འཕགས་པ་དག་བདག་ཅག་གིས་ཁྱེད་བྲམ་ཟེ་ལགས་པར་འཚལ་གྱི། དགེ་སློང་དུ་ནི་མ་ལགས་སོ། །དེའི་  
  
  
བཟོད་པར་གསོལ་ལོ། །ཞེས་བྱས་པ་དང། དེ་དག་ཅང་མི་སྨྲ་བར་འདུག་གོ། སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་  
ཀྱིས་དགོངས་པ། ཉེས་དམིགས་གང་ཅུང་ཟད་ཅི་བྱུང་བ་ནི། དགེ་སློང་དག་གྷི་ཝང་གི་ཐིག་ལེ་དག་གིས་བདག་ཉིད་བརྒྱན་པ་ལས་གྱུར་གྱི། དེ་ལྟ་བས་ན། དགེ་སློང་གིས་གྷི་ཝང་གི་ཐིག་ལེ་དག་གིས་  
བརྒྱན་པར་མི་བྱའོ། །བརྒྱན་ན། འགལ་ཚབས་ཅན་དུ་འགྱུར་རོ་།བཅོམ་ལྡན་འདས་ཀྱིས། དགེ་སློང་གིས་གྷི་ཝང་གི་ཐིག་ལེ་དག་གིས་བདག་ཉིད་བརྒྱན་པར་མི་བྱའོ། །ཞེས་བཀའ་སྩལ་པ་དང། དགེ་  
སློང་ཞིག་འཕྲལ་བར་རྨ་བྱུང་བ་དེ་སྨན་པའི་དྲུང་དུ་སོང་ནས་བཞིན་བཟང། བདག་ལ་སྨན་སྟོན་ཅིག་འཕགས་པ། རྨའི་ཐན་ཀོར་གྷི་ཝང་གིས་བསྐུས་ཤིག་དང། ཁྱོད་འཚོ་བར་འགྱུར་རོ། །དེས་  
སྨྲས་པ། བཅོམ་ལྡན་འདས་ཀྱིས་མ་གནང་ངོ། །འཕགས་པ། ཁྱོད་ཀྱི་སྟོན་པ་ནི། ཐུགས་རྗེ་ཅན་ཡིན་པས་གནང་བར་འགྱུར་རོ། །སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་  
བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་སློང་དག་།སྨན་པས་བསྒོ་བ་ནི། མ་གཏོགས་སོ། །བཅོམ་ལྡན་འདས་ཀྱིས་དགེ་སློང་གིས་སོ་ཕག་གིས་ལུས་དྲུད་པར་མི་བྱའོ། །ཞེས་བཀའ་  
སྩལ་པ་དང། དགེ་སློང་རྣམས་ཉ་ཕྱིས་ཀྱིས་འདྲུད་པར་བྱེད་དོ་།བཅོམ་ལྡན་འདས་ཀྱིས་བཀའ་སྩལ་པ། ཉ་ཕྱིས་ཀྱིས་དྲུད་བར་མི་བྱའོ། །འདྲུད་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་  
  
  
༄༅། །ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དྲུག་སྡེ་རྣམས་དྲིས་བྱུགས་ཏེ་གཞོན་ནུ་རྣམས་ཀྱི་ནང་དུ་དོང་ནས་  
སྨྲས་པ། གཞོན་ནུ་དག་ངེད་ཀྱི་དྲི་ཇི་ལྟ་སྣོམས་ཤིག་དེ་དག་གིས་སྨྲས་པ། གནས་བརྟན། ཅི། ཁྱེད་དྲིས་བྱུགས་སམ། བྱུགས་སོ་།གནས་བརྟན། ཁྱེད་དྲིས་བྱུག་ཏུ་རུང་ངམ། རུང་ཡང་རུང། མི་  
རུང་ཡང་རུང་སྟེ། ངེད་ཀྱིས་ནི། བྱུགས་སོ། །དེ་དག་འཕྱ་སྨོད་ཁ་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་  
གང་ཅུང་ཟད་ཅི་བྱུང་བ་ནི། དྲིས་ཉུག་པ་ལས་གྱུར་གྱི། དེ་ལྟ་བས་ན། དགེ་སློང་རྣམས་ཀྱིས་དྲིས་བྱུག་པར་མི་བྱའོ། །ཉུག་ན་འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་རྣམས་  
ཀྱིས་དྲི་བྱུག་པར་མི་བྱའོ། །ཞེས་བཀའ་སྩལ་པ་དང། དགེ་སློང་ནད་པ་ཞིག་སྨན་པའི་དྲུང་དུ་སོང་སྟེ་བཞིན་བཟང། བདག་ལ་སྨན་སྟོན་ཅིག་དེས་སྨྲས་པ། འཕགས་པ། དྲིས་བྱུགས་ན། ཁྱོད་འཚོ་  
བར་འགྱུར་རོ། །བཞིན་བཟང། ཅི། ཁོ་བོ་འདོད་པ་སྤྱོད་དམ། འཕགས་པ། ཁྱོད་ཀྱི་སྨན་ནི། འདི་ཡིན་ཏེ། གཞན་གྱིས་འཚོ་བར་མི་ནུས་སོ་།སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་  
གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་གནང་གི་སྨན་པའི་ལུང་གིས་དྲི་བཅང་བར་བྱའོ། །དགེ་སློང་དག་།དྲིས་བྱུགས་ནས་དགེ་འདུན་གྱི་ནང་ན་འདུག་ཅིང། བྲམ་  
  
  
ཁྱིམ་བདག་འོངས་ཤིང་ལྷགས་པ་རྣམས་ལ་ཆོས་སྟོན་པར་བྱེད། བྲམ་ཟེ་དང། ཁྱིམ་བདག་གི་ཁྱིམ་རྣམས་སུ་ཡང་འགྲོ་བར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་  
གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ངས་དགེ་སློང་དྲི་འཆང་བའི་ཀུན་ཏུ་སྤྱད་པའི་ཆོས་བཅའ་བར་བྱ་སྟེ། དགེ་སློང་དྲི་འཆང་བས་དྲིས་བྱུགས་ནས་དགེ་འདུན་གྱི་ནང་དུ་འདུག་པར་མི་བྱ་  
བྲམ་ཟེ་དང། ཁྱིམ་བདག་འོངས་ཤིང་ལྷགས་པ་རྣམས་ལ་ཆོས་བསྟན་པར་མི་བྱ། བྲམ་ཟེ་དང། ཁྱིམ་བདག་གི་ཁྱིམ་རྣམས་སུ་འགྲོ་བར་མི་བྱའི། ནམ་སོས་པར་གྱུར་པ་དེའི་ཚེ་ཁྲུས་བྱས་ནས་དྲི་མ་མེད་  
པར་གྱུར་བ་དང་དགེ་འདུན་གྱི་ནང་དུ་འདུག་པར་བྱ། བྲམ་ཟེ་དང་ཁྱིམ་བདག་འོངས་ཤིང་ལྷགས་པ་རྣམས་ལ་ཆོས་བསྟན་པར་བྱ། བྲམ་ཟེ་དང། ཁྱིམ་བདག་གི་ཁྱིམ་རྣམས་སུ་འགྲོ་བར་བྱའོ། །དགེ་སློང་  
དྲི་འཆང་བས་ཀུན་ཏུ་སྤྱད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་མི་འདུག་ན། འགལ་ཚབས་ཅན་དུ་འགྱུར་རོ། །བྲམ་ཟེ་དང། ཁྱིམ་བདག་དད་པ་ཅན་དག་དགེ་སློང་རྣམས་ལ་དྲི་འབུལ་བ་  
ན། དགེ་སློང་རྣམས་འགྱོད་ནས་མི་ལེན་པ་དང། དེ་དག་གིས་སྨྲས་པ། འཕགས་པ་དག་གང་གི་ཚེ་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་བར་མ་གྱུར་པ་དེའི་ཚེ་ན། མུ་སྟེགས་ཅན་རྣམས་ཡོན་  
གནས་ལགས། ད་ནི། བཅོམ་ལྡན་འདས་འཇིག་རྟེན་དུ་བྱུང་བས། ད་ལྟར་ཁྱེད་ཡོན་གནས་ལགས་ན། གལ་ཏེ་ཁྱོད་ཀྱིས་མ་བཞེས་ན། ཅི། བདག་ཅག་འཇིག་རྟེན་འདི་ནས་འཇིག་རྟེན་ཕ་རོལ་ཏུ་དགེ་  
  
  
༄༅། །བའི་ལམ་རྒྱགས་མ་མཆིས་པར་མྖིའམ། བདག་ཅག་ལ་ཐུགས་བརྩེ་བའི་སླད་དུ་བཞེས་ཤིག་དེ་དག་གིས་སྨྲས་པ། བཅོམ་ལྡན་འདས་ལ་ཞུའོ། །སྐབས་དེ་  
དགེ་སློང་རྣམས་ཀྱིས་བཅོམ་ལྡན་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། བླང་བར་བྱའོ། །དགེ་སློང་རྣམས་ཀྱིས་བླངས་ནས་དེ་དག་ཉིད་ཀྱི་མདུན་དུ་བོར་བ་དང། དེ་དག་གིས་སྨྲས་  
པ། འཕགས་པ་དག་བདག་ཅག་གིས་རིན་ཐང་བཞིན་དུ་ཉོ་ཉོ་ན་ཁྱེད་ཀྱིས་བླངས་ཏེ་དོར་རམ། སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
བཀའ་སྩལ་པ། བླངས་ནས་དོར་བར་མི་བྱའི། འོན་ཀྱང་དེ་བཞིན་གཤེགས་པའི་མཆོད་རྟེན་ལ་དྲིའི་ལག་རིས་བྱུག་པར་བྱའོ། །ཞེས་བཀའ་སྩལ་པ་དང། དགེ་སློང་རྣམས་ཀྱིས་བླངས་ནས་དབུ་  
སྐྲ་དང། སེན་མོའི་མཆོད་རྟེན་དག་ལ་དྲིའི་ལག་རིས་ཉུག་གོ་དེ་དག་གིས་སྨྲས་པ། འཕགས་པ་དག་ཅི། བདག་ཅག་གིས་མཆོད་རྟེན་མ་མཐོང་ངམ། བདག་ཅག་གིས་ནི། ཁྱེད་ཁོ་ན་ལ་ཕུལ་  
ཏེ། དབུ་སྐྲ་དང། སེན་མོའི་མཆོད་རྟེན་དག་ལ་ནི། སྔར་ཕུལ་ལགས་སོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། བླངས་  
ནས་གནས་ཁང་ལ་བྱུག་པར་བྱའོ། །དེ་རྣམས་ཀྱིས་གནས་ཁང་གི་སྒོ་ལ་བྱུགས་པ་དང། དེ་དག་དྲི་གཙང་ཁང་ཡིན་ནོ། །སྙམ་ནས་ཕྱག་འཚལ་བར་བྱེད་པའི་སྐབས་དེ། དགེ་སློང་རྣམས་ཀྱིས་  
  
  
བཅོམ་ལྡན་འདས་ཀྱིས་བཀའ་སྩལ་པ། ནང་དུ་བྱུག་པར་བྱའོ། །དགེ་སློང་རྣམས་ཀྱིས་དྲང་ཐད་དུ་བྱུགས་པ་དང། ཉེས་དམིགས་དེ་ཉིད་དུ་གྱུར་ནས་བཅོམ་ལྡན་  
འདས་ཀྱིས་བཀའ་སྩལ་པ། སྔས་དང་ཉེ་བའམ། རྐང་པ་དང་ཉེ་བར་བྱུག་པར་བྱ་ཞིང། དྲི་ཞིམ་པོ་ཐམས་ཅད་མིག་ལ་ཕན་པས་དུས་དུས་སུ་བསྣམ་པར་བྱ་སྟེ། འདི་ལ་འགྱོད་པར་མི་བྱའོ། །སངས་རྒྱས་  
བཅོམ་ལྡན་འདས་ཆུ་སྲིན་བྱིས་པ་གསོད་ཀྱི་རི་ལ་འཇིགས་འཇིགས་ལྟའི་ཚལ་རི་དྭགས་ཀྱི་ནགས་ན་བཞུགས་སོ། །ཇི་ཙམ་ན་རྒྱལ་བུ་གཞོན་ནུ་རྟོགས་བྱེད་ཀྱིས་ཁང་བཟང་པདྨ་རིས་བྱེད་དུ་བཅུག་ནས་བཅོམ་  
ལྡན་འདས་ཉན་ཐོས་ཀྱི་དགེ་འདུན་དང་བཅས་པ་གདུགས་ཚོད་ལ་སྤྱན་དྲངས་ཏེ་བཅོམ་ལྡན་འདས་ཁང་བཟང་པདྨའི་རིས་སུ་དགེ་སློང་གི་དགེ་འདུན་གྱི་གུང་ལ་གདན་བཤམ་པ་ལ་བཞུགས་སོ། །ཉེ་དགའ་  
བོ་ཟན་ཟ་བའི་ཚེ་ལག་པས་ཀ་བ་ལ་བསྣུན་པ་དང། ཁང་བཟང་པདྨ་རིས་གཡོས་པར་གྱུར་ཏོ། །འབྲིམ་མཁན་རྣམས་ཀྱིས་སྨྲས་པ་འཕགས་པ། རྒྱལ་བུ་རྟོགས་བྱེད་ཀྱིས་ཁང་བཟང་པདྨ་རིས་ཚོན་བརྒྱ་རྩ་  
གཅིག་གིས་བཀྲ་བར་བྱས་པ། ཁྱེད་ཀྱིས་གཞིག་གམ་ཅི། ཉེ་དགའ་བོས་སྨྲས་པ། བཀྲེན་པ། རྟོགས་བྱེད་འདི་ལ་ལྷག་པར་ཆགས་པས་དུས་བྱས་ནས་གར་སྐྱེ་གཏོལ་མེད་དོ། །ཁྱེད་ཀྱང་འདི་ལ་ལྷག་པར་  
ཆགས་པས་དུས་བྱས་ནས་ཡི་དྭགས་ཝ་བ་ཅན་རྣམས་ཀྱི་ནང་དུ་སྐྱེ་བར་འགྱུར་རོ། །དེ་དག་ཁ་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱི་  
  
  
༄༅། །དགོངས་པ་ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་ཀ་བ་ལ་ལག་པས་བསྣུན་པ་ལས་གྱུར་གྱི། དེ་ལྟ་བས་ན། དགེ་སློང་གིས་ལག་པས་ཀ་བ་ལ་བསྣུན་པར་མི་  
བྱའོ། །བསྣུན་ན། འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་ཀ་བ་ལ་ལག་པས་བསྣུན་པར་མི་བྱ་ཞེས་བཀའ་སྩལ་པ་དང། དྲུག་སྡེ་རྣམས་ཁུ་ཚུར་དང། གྲུ་མོ་དང། ཕྲག་  
པ་དང། མགོ་དང། རྩིབ་ལོགས་དང། རྒྱབ་དང། རྐེད་པ་དང་བརླ་དང། པུས་མོ་དང། བྱིན་པ་དང། རྐང་པ་དང། དབྱུག་པ་དང། བོང་བ་དང། གཞན་གྱིས་བསྣུན་པར་བྱེད་པ་ཉེས་དམིགས་དེ་  
ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། གང་གིས་ཀྱང་བསྣུན་པར་མི་བྱའོ། །དྲུག་སྡེ་རྣམས་རྩིག་པ་དང། ས་དང་གཞན་ལ་སྣུན་པར་བྱེད་པ་དང། བཅོམ་ལྡན་འདས་ཀྱིས་བཀའ་  
སྩལ་པ། གཞན་ལ་ཡང་གང་དག་གིས་བསྣུན་པར་མི་བྱའོ། །སྣུན་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་  
གྱི་ཀུན་དགའ་ར་བ་ན་བཞུགས་སོ། །དྲུག་སྡེ་རྣམས་སྔ་དྲོ་མཉན་ཡོད་དུ་བསོད་སྙོམས་ཀྱི་ཕྱིར་ཞུགས་པ་དང། དེ་རྣམས་ཀྱིས་བྲམ་ཟེ་ཞིག་ཚངས་པའི་སྐུད་པ་ཐོགས་ཏེ་སློང་མོ་ལ་རྒྱུ་ཞིང། དེས་བཟའ་བ་  
དང། བཅའ་བ་ཡང་མང་དུ་རྙེད་པ་མཐོང་ནས་དྲུག་སྡེ་རྣམས་ཀྱིས་སྨྲས་པ། དགའ་བོ་ཉེ་དགའ་བོ། ཐབས་འདི་ནི། བཟང་པོ་ཞིག་སྟེ། བདག་ཅག་ཀྱང་དེ་ལྟ་བུ་བྱའོ། །ཞེས་དེ་དག་ཕྱི་དེ་ཉིན་ཚངས་པའི་  
  
  
མཐོང་ནས། འཕྱ་ཞིང་གུས་པར་སྨྲའོ། །གུས་པར་སྨྲའོ། །ཞེས་སྨྲས་པ་དང། དྲུག་སྡེ་རྣམས་ཀྱིས་སྨྲས་པ། བཀྲེན་པ། ཁྱེད་ཀྱིས་གུས་  
པར་སྨྲ་བར་བྱ་བ་གང་དག་ཡིན་པ་དང། ཕྱག་བྱ་བ་གང་དག་ཡིན་པ་འདི་ཡང་མི་ཤེས་སམ། དེ་དག་གིས་སྨྲས་པ། འདི་ལ་ཅི་ཞིག་འཚལ་བར་བགྱི། བྲམ་ཟེ་རྒན་པ་རྒན་པ་རྣམས་ནི། གུས་པར་སྨྲ་བར་བྱ་  
བ་ཡིན་ལ། དགེ་སློང་རྣམས་ནི། ཕྱག་བྱ་བ་ཡིན་ན། དེ་ཅིའི་ཕྱིར་ཁྱེད་དགེ་སློང་རྣམས་ལ་གུས་པར་སྨྲ་བར་བྱེད་ཀྱི། ཕྱག་མ་ཡིན་འཕགས་པ་དག་བདག་ཅག་གིས་ཁྱེད་བྲམ་ཟེ་ལགས་པར་འཚལ་གྱི་  
དགེ་སློང་དུ་ནི་མ་ལགས་སོ། །དེ་ལྟ་ལགས་པས་བདག་ཅག་གིས་མ་འཚལ་གྱི། བཟོད་པར་གསོལ་ལོ། །ཞེས་བྱས་པ་དང། དེ་དག་ཅང་མི་སྨྲ་བར་འདུག་གོ་སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་  
ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་ཅི་བྱུང་བ་ནི། དགེ་སློང་རྣམས་ཚངས་པའི་སྐུད་པ་ཐོགས་པ་ལས་གྱུར་གྱི། དེ་ལྟ་བས་ན། དགེ་སློང་  
གིས་ཚངས་པའི་སྐུད་པ་གདགས་པར་མི་བྱའོ། །འདོགས་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་  
ཀུན་དགའ་ར་བ་ན་བཞུགས་སོ། །དྲུག་སྡེ་རྣམས་སྔ་དྲོ་ཤམ་ཐབས་དང་ཆོས་གོས་བགོས། ལྷུང་བཟེད་ཐོགས་ཏེ་མཉན་ཡོད་དུ་བསོད་སྙོམས་ཀྱི་ཕྱིར་ཞུགས་པ་ན། དེ་དག་གིས་བྲམ་ཟེ་དྲི་དང། མེ་ཏོག་  
  
  
༄༅། །གིས་བརྒྱན་པ་ཚོན་སྣ་ལྔ་པའི་སྐུད་པས་ལག་པ་བཅིངས་པ་ཞིག་དུས་སྟོན་ཟོས་ནས་དབང་པོ་ཚིམ་སྟེ་ཁྱིམ་ནས་བྱུང་བ་མཐོང་བ་དང། དེ་དག་གིས་སྨྲས་པ། དགའ་བོ་ཉེ་དགའ་བོ་  
ཐབས་འདི་ནི། བཟང་པོ་ཞིག་སྟེ། བདག་ཅག་ཀྱང་འདི་བཞིན་བྱའོ་།ཞེས་དེ་དག་ཕྱི་དེ་ཉིན་ཚོན་སྣ་ལྔ་པའི་སྐུད་པས་ལག་པ་བཅིངས་ནས་བསོད་སྙོམས་ལ་ཞུགས་པ་བྲམ་ཟེ་དང། ཁྱིམ་བདག་རྣམས་  
ཀྱིས་མཐོང་ནས་འཕྱ་ཞིང། གུས་པར་སྨྲའོ། །གུས་པར་སྨྲའོ་།ཞེས་སྨྲས་པ་དང། དྲུག་སྡེ་རྣམས་ཀྱི་སྨྲས་པ། བཀྲེན་པ། ཁྱེད་ཀྱིས་གུས་པར་སྨྲ་བར་བྱ་བ་གང་དག་ཡིན་པ་དང། ཕྱག་བྱ་བ་གང་དག་  
ཡིན་པ་འདི་ཡང་མི་ཤེས་སམ། དེ་དག་གིས་སྨྲས་པ། འདི་ལ་ཅི་ཞིག་འཚལ་བར་བགྱི། བྲམ་ཟེ་རྒན་པ་རྒན་པ་རྣམས་ནི། གུས་པར་སྨྲ་བར་བྱ་བ་ཡིན་ལ། དགེ་སློང་རྣམས་ནི། ཕྱག་བྱ་བ་ཡིན་  
ན། དེ་ཅིའི་ཕྱིར་ཁྱེད་དགེ་སློང་རྣམས་ལ་གུས་པར་སྨྲ་བ་བྱེད་ཀྱི། ཕྱག་མ་ཡིན། འཕགས་པ་དག་བདག་ཅག་གིས་ཁྱེད་བྲམ་ཟེ་ལགས་པར་འཚལ་གྱི། དགེ་སློང་དུ་ནི་མ་ལགས་སོ། །དེ་ལྟ་ལགས་  
པས་བདག་ཅག་གིས་མ་འཚལ་གྱི། བཟོད་པར་གསོལ་ལོ། །ཞེས་བྱས་པ་དང། དེ་དག་ཅང་མི་སྨྲ་བར་འདུག་གོ་སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་པ་དང་  
བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་ཅི་བྱུང་བ་ནི། དགེ་སློང་རྣམས་ཚོན་སྣ་ལྔ་པའི་སྐུད་པས་ལག་པ་འཆིང་བ་ལས་གྱུར་གྱི། དེ་ལྟ་བས་ན། དགེ་སློང་གིས་ཚོན་སྣ་ལྔ་པའི་  
  
  
།འཆིང་ན། འགལ་ཆབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་ཚོན་སྣ་ལྔ་པའི་སྐུད་པས་ལག་པ་བཅིང་བར་མི་བྱའོ། །ཞེས་བཀའ་སྩལ་པ་དང་  
དགེ་སློང་ནད་པ་གཞན་ཞིག་སྨན་པའི་དྲུང་དུ་སོང་སྟེ་བཞིན་བཟང། ཁོ་བོ་ལ་ནད་འདི་ལྟ་བུ་བྱུང་ན། སྨན་སྟོན་ཅིག་ཅེས་བྱས་པ་དང། དེས་སྨྲས་པ། འཕགས་པ། སྐུད་པ་ལ་གསང་སྔགས་དག་གིས་བཟླས་  
བརྗོད་བྱས་ཏེ་ལག་པ་ལ་བཅིངས་ན། ཁྱོད་འཚོ་བར་འགྱུར་རོ། །དེས་སྨྲས་པ། བཞིན་བཟང། བཅོམ་ལྡན་འདས་ཀྱིས་མ་གནང་ངོ། །འཕགས་པ། ཁྱོད་ཀྱི་སྟོན་པ་ནི། ཐུགས་རྗེ་ཅན་ཡིན་པས། གནང་བར་  
འགྱུར་རོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི། སྨན་པའི་ལུང་གིས་སྐུད་པ་བཅིང་བར་བྱའོ། །  
བཅོམ་ལྡན་འདས་ཀྱིས་སྨན་པའི་ལུང་གིས་སྐུད་པ་བཅིང་བར་བྱའོ་།ཞེས་བཀའ་སྩལ་པ་དང། དགེ་སློང་རྣམས་ལག་པ་གཡས་པའི་རྩེ་མོ་ལ་འཆིང་སྟེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་  
ཀྱིས་བཀའ་སྩལ་པ། དགེ་སློང་དག་ལག་པ་གཡས་པའི་རྩེ་མོ་ལ་བཅིང་བར་མི་བྱའོ། །དེ་རྣམས་ལག་པ་གཡས་པའི་དཔུང་པ་ལ་འཆིང་སྟེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་  
བཀའ་སྩལ་པ། ལག་པ་གཡས་པའི་དཔུང་པ་ལ་བཅིང་བར་མི་བྱའོ་།དེ་རྣམས་ལག་པ་གཡོན་པའི་རྩེ་མོ་ལ་འཆིང་སྟེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ལག་པ་  
  
  
༄༅། །གཡོན་པའི་རྩེ་མོ་ལ་བཅིང་བར་མི་བྱའི། འོན་ཀྱང་ལག་པ་གཡོན་པའི་དཔུང་པ་ལ་བཅིང་བར་བྱའོ། །དགེ་སློང་རྣམས་ནད་སོས་པར་གྱུར་ནས་སྐུད་པ་བབ་བབ་ཏུ་འདོར་བ་  
མི་མ་ཡིན་པ་རྣམས་འཕྱ་སྟེ། འཕགས་པ་དག་ངེད་ཀྱིས་སོས་པར་བྱས་ན། ད་མ་གུས་པར་བྱེད་པ་ལྟ། སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་  
ཀྱིས་བཀའ་སྩལ་པ། བབ་བབ་ཏུ་དོར་བར་མི་བྱ་སྟེ། གལ་ཏེ་ནད་མ་བྱང་ན། ཆོས་གོས་ཀྱི་མྠའམ། རྒྱ་ཅང་ལ་བཅིང་བར་བྱའོ་།འོན་ཏེ་ཐམས་ཅད་ཀྱི་ཐམས་ཅད་དུ་སོས་པར་གྱུར་ན། ཀ་བའི་  
སེར་གའམ། རྩིག་པའི་གསེབ་ཏུ་གཞུག་པར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དྲུག་སྡེ་རྣམས་  
སྔ་དྲོ་ཤམ་ཐབས་དང་ཆོས་གོས་བགོས། ལྷུང་བཟེད་ཐོགས་ཏེ་མཉན་ཡོད་དུ་བསོད་སྙོམས་ཀྱི་ཕྱིར་ཞུགས་པ་ན་བྲམ་ཟེ་དང། ཁྱིམ་བདག་རྣམས་ཀྱི་རྒྱན་སློ་མའི་ནང་དུ་བཞག་པ་དྲུག་སྡེ་རྣམས་ཀྱིས་  
རྐང་རྒྱན་དང། ལག་རྒྱན་དག་ཐོགས་ནས་སྨྲས་པ། དགའ་བོ་ཉེ་དགའ་བོ། ཇི་ལྟར་མཛེས་སམ། བྲམ་ཟེ་དང། ཁྱིམ་བདག་གིས་སྨྲས་པ། འཕགས་པ། ཁྱེད་མགོ་ནི། བྱི། མཆན་ཁུང་ནི་  
སྤུན་ན། འདི་ལ་ལུས་མཛེས་པ་ཅི་ཞིག་ཡོད། གདོན་མི་ཟ་བར་དགེ་སྦྱོང་ཁྱོད་འདོད་པའི་ཡོན་ཏན་དག་གིས་གཟིར་བར་གྱུར་ཏོ། །ཞེས་བྱས་པ་དང། དེ་རྣམས་ཅང་མི་སྨྲ་བར་འདུག་གོ་སྐབས་དེ་  
  
  
དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་ཅི་བྱུང་བ་ནི། དགེ་སློང་རྣམས་ལག་རྒྱན་དང། རྐང་རྒྱན་དག་  
གིས་བདག་ཉིད་བརྒྱན་པ་ལས་གྱུར་གྱི། དེ་ལྟ་བས་ན། དགེ་སློང་གིས་ལག་རྒྱན་དང། རྐང་རྒྱན་གྱིས་བདག་ཉིད་བརྒྱན་པར་མི་བྱའོ། །བརྒྱན་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་  
ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །གཙུག་ལག་ཁང་དུ་མ་བྱིན་པར་ལེན་པ་རྣམས་ཀྱིས། དགེ་འདུན་གྱི་མཛོད་དང། གང་  
ཟག་གི་གནས་ཁང་དག་ནས་བརྐུས་སོ། །དགེ་སློང་གཞན་དག་ཅིག་གི་ཡང་སྟོར་ན། བདག་ཅག་གི་སྟོར་ནས་ཇི་ཙམ་ལོན་པ་མ་ཚོར་རོ་།སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་  
པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི་རྒྱ་བཅང་བར་བྱའོ། །བཅོམ་ལྡན་འདས་ཀྱིས་རྒྱ་བཅང་བར་བྱའོ། །ཞེས་བཀའ་སྩལ་པ་དང། དྲུག་སྡེ་རྣམས་ཀྱིས་གསེར་  
དང། དངུལ་དང། བཻ་ཌཱུརྱ་དང། ཤེལ་ལས་བྱས་པ་དང། སོར་གདུབ་རྒྱ་རྒྱན་སྣ་ཚོགས་ཀྱིས་བརྒྱན་པ་དག་བཅངས་སོ། །དེ་ནས་བྲམ་ཟེ་དང། ཁྱིམ་བདག་དག་གིས་མཐོང་ནས་ལག་པ་བརྐྱང་སྟེ་སྨྲས་  
པ། བཞིན་བཟང། ནད་མེད་ཅིག་ནད་མེད་ཅིག་དེ་དག་གིས་སྨྲས་པ་འཕགས་པ། འདི་ཅི་ལགས། བཞིན་བཟང། བཅོམ་ལྡན་འདས་ཀྱིས་རྒྱ་གནང་ངོ། །དེ་དག་འཕྱ་སྨོད་ཁ་ཟེར་ཞིང། དགེ་སྦྱོང་  
  
  
༄༅། །ཤཱཀྱའི་བུ་རྣམས་ཀྱི་དགེ་སྦྱོང་གི་ཚུལ་ཉམས་ཤིང་ཚངས་པའི་ཚུལ་ཉམས་ཏེ། འདི་ནི། དེ་ལྟར་རྒྱ་ལ་ཐ་སྙད་འདོགས་ཤིང། རྒྱན་རྣམས་ཀྱིས་བདག་ཉིད་བརྒྱན་པར་  
བྱེད་དོ། །སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་གསེར་དང། དངུལ་དང། བཻ་ཌཱུརྱ་དང། ཤེལ་  
ལས་བྱས་པའི་རྒྱ་བཅང་བར་མི་བྱ། སོར་གདུབ་རྒྱ་ཡང་བཅང་བར་མི་བྱའི། འོན་ཀྱང་རྒྱ་ལྔ་པོ་ར་གན་དང། ཟངས་ལས་བྱས་པ་དང། འཁར་བ་ལས་བྱས་པ་དང། བ་སོ་ལས་བྱས་པ་དང། རྭ་  
ལས་བྱས་པ་བཅང་བར་བྱའོ། །དྲུག་སྡེ་རྣམས་ཀྱིས་རྒྱ་ལ་སྐྱེས་པ་དང། བུད་མེད་ཉལ་པོ་བྱེད་པ་བྲིས་པ་དང། བྲམ་ཟེ་དང་ཁྱིམ་བདག་རྣམས་ཀྱིས་སྨྲས་པ། འཕགས་པ། ཅི་དགེ་སྦྱོང་ཁྱེད་  
འདོད་པའི་ཡོན་ཏན་དག་གིས་གཟིར་ཏམ། གནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། རྒྱ་ནི། གཉིས་ཏེ། དགེ་  
འདུན་གྱི་དང། གང་ཟག་གིའོ། །དེ་ལ་དགེ་འདུན་གྱི་ནི། དབུས་སུ་འཁོར་ལོ་བྲིས་ལ། གློ་གཉིས་སུ་རི་དྭགས། འོག་ཏུ་གཙུག་ལག་ཁང་གི་བདག་པོའི་མིང་བྲི་བར་བྱའོ། །གང་ཟག་གི་ནི་  
རུས་པའི་ཀེང་རུས་སམ། མགོའི་ཐོད་པ་བྲི་བར་བྱའོ། །སྡོམ་ནི། སེན་མོ་འབྲེག་དང་བྱི་དོར་དང། །ཨ་མྲ་དང་ནི་སྐྱུ་རུ་ར། །ལྷུང་བཟེད་བརྒྱད་པོ་བཀག་པ་དང། །རྗེས་སུ་གནང་བ་གཉིས་ཡིན་ནོ། །  
  
  
མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །གང་གི་ཚེ་ཁྱིམ་བདག་མགོན་མེད་ཟས་སྦྱིན་གྱི་སངས་རྒྱས་ལ་སོགས་པ་དགེ་སློང་  
གི་དགེ་འདུན་ལ་རྒྱལ་བུ་རྒྱལ་བྱེད་ཀྱི་ཚལ་ཕུལ་བ་དེའི་ཚེ་དེས་འབྲེག་མཁན་གྱི་མི་ལ་སྨྲས་པ། ཀྱེ་སྐྱེས་བུ་རྒྱལ་བུ་རྒྱལ་བྱེད་ཀྱི་ཚལ་དུ་སོང་ལ། འཕགས་པ་རྣམས་ཀྱི་སྐྲ་དང་ཁ་སྤུ་བྲེགས་ཤིག་དེ་  
རྒྱལ་བུ་རྒྱལ་བྱེད་ཀྱི་ཚལ་དུ་སོང་བ་དང། དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི། དྲུག་སྡེ་གང་ཡང་རུང་བ་ཞིག་གིས་རྒྱལ་བུ་རྒྱལ་བྱེད་ཀྱི་ཚལ་གྱི་སྒོ་མི་སྟོང་པ་ཡིན་ཏེ། ཚེ་དང་ལྡན་པ་ཉེ་དགའ་བོ། རྒྱལ་  
བུ་རྒྱལ་བྱེད་ཀྱི་ཚལ་ན་འཆག་ཅིང་འདུག་པ་དེས་དེ་རྒྱང་རིང་པོ་ནས་མཐོང་ནས་སྨྲས་པ། བཞིན་བཟང། འོངས་པ་ལེགས་སོ། །འོངས་པ་ལེགས་སོ། །ཁྱོད་ཟླ་བ་ལྟ་བུར་གནས་ན། རིང་མོ་ཞིག་ལོན་  
ཏེ་གང་ནས་འོངས། དེས་སྨྲས་པ། འཕགས་པ། ཁྱིམ་བདག་གིས་འཕགས་པ་རྣམས་ཀྱི་སྐྲ་དང་ཁ་སྤུ་བྲེགས་པའི་སླད་དུ་འདིར་བཏང་ངོ་།དེས་སྨྲས་པ། སེན་མོ་ལེགས་པར་འབྲེག་ཤེས་སམ་  
འཕགས་པ། འདི་ཉིད་བདག་གི་བཟོ་ལགས་སོ། །བལྟའི་ཚུར། དེ་ཉིད་ཉེ་བར་འོངས་པ་དང་ཉེ་དགའ་བོས་ལག་པ་བརྐྱང་ངོ། །འབྲེག་མཁན་གྱིས་སྨྲས་པ། འཕགས་པ། ཅི་འདྲ་བར་བྲེག་  
བཞིན་བཟང། འབྲུའི་རྩེ་མོ་ལྟར་བྲེགས་ཤིག་དེས་འབྲུའི་རྩེ་མོ་ལྟར་བྲེགས་པ་དང། དེས་སྨྲས་པ། ད་ནི། ར་བའི་ལྕོག་ལྟ་བུ་དང། སྤུ་གྲིའི་སོ་དང། སྟེའུ་ཀ་དང། ཟླ་བ་ཆེས་པ་ལྟར་གྱིས་ཤིག་དེས་  
  
  
༄༅། །དེ་ཇི་ལྟ་ཇི་ལྟར་བསྒོ་བ་དེ་ལྟ་དེ་ལྟ་བུར་བྱས་པ་དང་མཇུག་ཏུ་སྨྲས་པ། བཀྲེན་པ། ཁྱོད་ཀོ་ཅུང་ཟད་ཀྱང་མི་ཤེས་པ་ཞིག་འདི་ཁོ་ན་ལྟར་མཉན་པར་གྱིས་ལ་སོང་ཞིག་ཅེས་དེས་  
དེ་ཉི་མ་ནུབ་ཀྱི་བར་དུ་མ་བཏང་ངོ། །དེ་ཉིད་མ་ནུབ་ནས་ཁྱིམ་བདག་མགོན་མེད་ཟས་སྦྱིན་གྱི་དྲུང་དུ་སོང་བ་དང། མགོན་མེད་ཟས་སྦྱིན་གྱིས་སྨྲས་པ། ཀྱེ་སྐྱེས་བུ། ཁྱོད་ཀྱིས་འཕགས་པ་མང་པོ་ཇི་སྙེད་  
ཅིག་གི་མགོ་དང་ཁ་སྤུ་བྲེགས། བདག་གིས་འཕགས་པ་རྣམས་ཀྱི་སྐྲ་དང་ཁ་སྤུ་ག་ལ་བྲེགས། དགེ་སློང་གཟུ་ལུམས་ཅན་ཉེ་དགའ་བོས་བདག་བསྒོར་ནས་སེན་མོ་འབྲུའི་རྩེ་མོ་དང། ར་བའི་  
ལྕོག་དང། སྤུ་གྲིའི་སོ་དང། སྟེའུ་ཀ་དང། ཟླ་བ་ཚེས་པ་ལྟ་བུར་གྱིས་ཤིག་ཅེས་པའི་རྣམ་པ་ཐམས་ཅད་བདག་གིས་བགྱིས་པ་དང་དེ་ནས་འདི་སྐད་ཅེས། བཀྲེན་པ། ཁྱོད་ཀོ་ཅུང་ཟད་ཀྱང་མི་  
ཤེས་པ་ཞིག། འདི་ཁོ་ན་ལྟར་མཉམ་པར་གྱིས་ལ་སོང་ཞིག་ཅེས་མཆི་ནས་ད་གཟོད་ཁོ་ན་ཤོར་ན། ཅི་ཞིག་བགྱི། ཁྱིམ་བདག་མགོན་མེད་ཟས་སྦྱིན་ལེགས་པར་གསུངས་པའི་ཆོས་འདུལ་བ་  
ལ་རབ་ཏུ་བྱུང་བ་རྣམས་ལ་ཉེ་བར་ཞི་བ་མེད་པ་ལྟ་ཞེས་འཕྱ་བ་ལ་ཞུགས་སོ། །སྐབས་དེ། དགེ་སློང་རྣམས་ཀྱིས་ཐོས་ནས། བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
དགོངས་པ། ཉེས་དམིགས་གང་ཅུང་ཟད་ཅི་བྱུང་བ་ནི། དགེ་སློང་རྣམས་སེན་མོ་འབྲེག་པ་ལས་གྱུར་གྱི། དེ་ལྟ་བས་ན། དགེ་སློང་གིས་སེན་མོ་བྲེག་པར་མི་བྱའོ། །འབྲེག་ན། འགལ་ཚབས་  
  
  
།བཅོམ་ལྡན་འདས་ཀྱིས་དགེ་སློང་གིས་སེན་མོ་བྲེག་པར་མི་བྱའོ། །ཞེས་བཀའ་སྩལ་པ་དང། དགེ་སློང་རྣམས་སེན་མོ་རིང་པོ་རིང་པོར་འདུག་པ་བྲམ་ཟེ་དང། ཁྱིམ་བདག་དག་གིས་  
མཐོང་ནས་སྨྲས་པ། འཕགས་པ་དག། ཅི་སྟེ་སེན་མོ་རིང་པོ་རིང་པོར་འཇོག་བཞིན་བཟང། བཅོམ་ལྡན་འདས་ཀྱིས་མ་གནང་ངོ། །འཕགས་པ། ཅི། ཁྱེད་སེན་མོ་བཅངས་པས་དག་པར་འགྱུར་རམ་  
སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། སྔ་མ་ནི། བཅས་པའོ་།འདི་ནི། གནང་བ་ཡིན་ཏེ། དེ་ལྟ་བས་ན། གནང་  
གི། སེན་མོ་རྣམ་པ་གཉིས་པོ་སྤུ་གྲིའི་སོ་དང། སྟེའུ་ཀ་ལྟ་བུར་བྲེག་པར་བྱའོ། །བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ།།  
གང་གི་ཚེ་ཁྱིམ་བདག་མགོན་མེད་ཟས་སྦྱིན་གྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་ཞེས་བྱ་བ་ཐམས་ཅད་དེ་ཁོ་ན་བཞིན་ནོ། །ཁྱོད་སེན་མོ་འཆོས་ཤེས་སམ། འཕགས་པ། ཇི་ལྟ་  
བུར་བགྱི། སེར་པོ་དང། དམར་པོ་དང། དཀར་པོ་དང། གསེར་གྱི་ཁ་དོག་ལྟ་བུར་གྱིས་ཤིག་ཅེས་པའི་རྣམ་པ་ཐམས་ཅད་བདག་གིས་བགྱིས་པ་དང། དེ་ནས་འདི་སྐད་ཅེས། བཀྲེན་པ། ཁྱོད་ཀོ་ཅུང་ཟད་  
ཀྱང་མི་ཤེས་པ་ཞིག་འདི་ཁོ་ན་ལྟར་མཉམ་པར་གྱིས་ལ་སོང་ཞིག་ཅེས་མཆི་ནས་ད་གཟོད་ཁོ་ན་ཤོར་ན། ཅི་ཞིག་བགྱི། ཁྱིམ་བདག་མགོན་མེད་ཟས་སྦྱིན་ལེགས་པར་གསུངས་པའི་ཆོས་འདུལ་  
  
  
༄༅། །བ་ལ་རབ་ཏུ་བྱུང་བ་རྣམས་ལ་ཉེ་བར་ཞི་བ་མེད་པ་ལྟ་ཞེས་འཕྱ་བ་ལ་ཞུགས་སོ། །སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་པ་དང་  
བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་ཅི་བྱུང་བ་ནི། དགེ་སློང་རྣམས་སེན་མོ་དག་བྱི་དོར་བྱེད་པ་ལས་གྱུར་གྱི་དེ་ལྟ་བས་ན། དགེ་སློང་གིས་སེན་མོ་དག་བྱི་དོར་མི་བྱའོ།།  
བྱེད་ན། འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས། དགེ་སློང་གིས་སེན་མོ་དག་བྱི་དོར་མི་བྱའོ། །ཞེས་བཀའ་སྩལ་པ་དང་དགེ་སློང་ཚོན་རྩིའི་ལས་དང། ལྷུང་བཟེད་ཀྱི་ལས་  
བྱེད་པ་རྣམས་ཀྱི་སེན་མོ་དྲི་མ་ཆགས་ལ་མདོག་མི་སྡུག་པར་གྱུར་ཅིང། དེ་རྣམས་སེན་མོ་དེ་འདྲ་བ་ཁོ་ནར་བསོད་སྙོམས་ལ་འཇུག་གོ་།བྲམ་ཟེ་དང། ཁྱིམ་བདག་རྣམས་ཀྱིས་མཐོང་ནས་སྨྲས་  
པ། འཕགས་པ་དག་ཁྱེད་ཅིའི་ཕྱིར་སེན་མོ་འདི་ལྟ་བུ་དྲི་མ་ཆགས་ཤིང་མདོག་མི་སྡུག་དེ་དག་གིས་བསྙད་པ་དང། དེ་རྣམས་ཀྱིས་སྨྲས་པ། འཕགས་པ། ཅིའི་ཕྱིར་དྲི་མ་མི་དབྱི། བཅོམ་ལྡན་  
འདས་ཀྱིས་མ་གནང་ངོ། །འཕགས་པ། ཁྱེད་ཅི་དྲི་མའི་འདམ་བཅངས་པས་འདག་པར་འགྱུར་རམ། སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་གསོལ་པ་དང། བཅོམ་ལྡན་འདས་  
ཀྱིས་བཀའ་སྩལ་པ། དྲི་མ་དབྱི་བའི་ཕྱིར་སེན་མོ་བཞར་བར་བྱའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་བྱ་ཀ་ལནྡ་ཀ་གནས་པ་ན་བཞུགས་སོ། །རྒྱལ་པོ་གཟུགས་ཅན་  
  
  
དུས་ཀྱིས་གསར་ཐོག་འབྲུ་གསར་པའམ། །འབྲས་བུ་གསར་པ་གང་ཅི་ཡང་རུང། དེ་དག་དང་པོར་དགེ་འདུན་ལ་འབུལ་ལོ། །དེའི་འོག་ཏུ་བདག་ཉིད་ཟའོ། །དེའི་བློན་པོ་རྣམས་  
ཀྱིས་ཨ་མྲའི་ཤིང་ཐོག་དག་ཕུལ་བ་དང། དེས་སྨྲས་པ། སོང་ལ་འཕགས་པ་རྣམས་ལ་ཕུལ་ཅིག་དེ་དག་གིས་བགད་པ་དང། དེས་སྨྲས་པ། ཤེས་ལྡན་དག་ཅི་ལ་དགོད། དེ་དག་གིས་སྨྲས་པ་  
ལྷ། ཅི་ཁྱེད་ད་ནི། འཕགས་པ་རྣམས་ལ་དང་པོར་འབུལ་སྙམ་དགོངས་ཀྱི། བདག་ཅག་གིས་ཆེས་སྔར་འཕགས་པ་རྣམས་ལ་ཕུལ་བར་ནི། མ་ལགས་སམ། དེས་སྨྲས་པ། གལ་ཏེ་དེ་ལྟ་ན། ངས་འཕགས་  
པ་རྣམས་ལ་སྟོང་གི་ཀུན་དགའ་ར་བ་ཉིད་ཕུལ་ལོ། །ལྷ། ལེགས་ཏེ་རྗེས་སུ་ཡི་རང་ངོ། །དེས་ཕྱོགས་བཞིའི་དགེ་སློང་གི་དགེ་འདུན་གྱི་ཕྱིར་སྟོང་གི་ཀུན་དགའ་ར་བ་ཕུལ་ནས་དེར་དུས་སྟོན་ཀྱང་བཙུགས་སོ།།  
དེ་ཇི་ལྟར་ཡུལ་མ་ག་དྷ་ན་གནས་པའི་སྐྱེ་བོའི་ཚོགས་དུས་སྟོན་ལ་ལྟ་བར་འོངས་པ་ཨ་མྲའི་ཤིང་ཐོག་སྨིན་པ་རྣམས་ཀྱིས་ཚིམ་པར་གྱུར་པ་དེ་ལྟར་ཤིང་ཐོག་རྒྱས་པར་གྱུར་ཏོ། །དེ་དགེ་འདུན་ལ་ཕུལ་  
ལོ། །ཞེས་དགེ་སློང་རྣམས་ཀྱིས་ཨ་མྲའི་འབྲས་བུ་དག་མ་སྨིན་པ་ཉིད་དུ་ཟོས་སོ། །ཇི་ཙམ་ན་མཚམས་ཀྱི་རྒྱལ་པོ་ཞིག་ལ་ཨ་མྲ་དག་དགོས་པར་གྱུར་ནས་དེས་རྒྱལ་པོ་གཟུགས་ཅན་སྙིང་པོ་ལ་ཕོ་ཉ་  
བཏང་སྟེ། གྲོགས་པོ། བདག་ལ་ཨ་མྲ་དག་དགོས་ཀྱི། བསྐུར་བའི་རིགས་སོ། །ཞེས་བྱས་པ་དང། དེས་ཕོ་ཉ་དེ་ལ་སྨྲས་པ་དང། ཀྱེ་སྐྱེས་བུ། ངས་སྟོང་གི་ཀུན་དགའ་ར་བ་དེ། འཕགས་པའི་དགེ་  
  
  
༄༅། །འདུན་ལ་ཕུལ་གྱི། སོང་ལ་འཕགས་པའི་དགེ་འདུན་རྣམས་ལ་སློང་ཤིག་དེ་འོད་མའི་ཚལ་དུ་སོང་བ་དང། དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི། རྟག་ཏུ་ཀུན་དགའ་  
ར་བའི་སྒོ་མི་སྟོང་པར་བྱེད་པ་ཡིན་ཏེ། ཚེ་དང་ལྡན་པ་ཉེ་དགའ་བོ་འོད་མའི་ཚལ་གྱི་སྒོ་ན་འཆག་ཅིང་འདུག་གོ་དེ་དེའི་དྲུང་དུ་སོང་ནས་ཕྱག་འཚལ་ཏེ་དེས་སྨྲས་པ། རྒྱལ་པོ་ཆེ་གེ་མོ་ཞིག་གིས་ཨ་  
མྲའི་ཆེད་དུ་ཁྱེད་ཀྱི་ཐད་དུ་བཏང་ན་དེའི་སླད་དུ་ཨ་མྲ་དག་སྩལ་བའི་རིགས་སོ། །དེས་སྨྲས་པ། ཀྱེ་སྐྱེས་བུ། སོང་ལ་ཨ་མྲ་ཇི་ཙམ་དགོས་པ་དེ་ཙམ་ལོངས་ཤིག་དེ་སོང་ནས་ཨ་མྲའི་ཤིང་རྣམས་ཀྱི་  
དྲུང་དུ་བལྟས་ན་མི་སྣང་སྟེ། དེ་སླར་ལོག་ནས་སྨྲས་པ། འཕགས་པ། མ་མཆིས་སོ། །ཉེ་དགའ་བོས་དེ་ཁྲིད་ནས་ཀུན་དགའ་ར་བར་ཞུགས་ཏེ་ཀུན་དགའ་ར་བ་ཐམས་ཅད་བསྐོར་ནས་སྨྲས་པ། ཀྱེ་སྐྱེས་  
བུ། ཤིང་འདི་ལ་འཛེགས་ཤིག་དེས་འཛེགས་ནས་མ་མཐོང་བ་དང་ཉེ་དགའ་བོས་སྨྲས་པ། ཀྱེ་སྐྱེས་བུ། ཤར་གྱི་ཡལ་གར་སོང། ལྷོ་དང། ནུབ་ཀྱི་ཡལ་གར་སོང། དེ་ཐམས་ཅད་དུ་སོང་  
ནས་སྐྱོ་བར་གྱུར་ཏེ་བབས་ནས་སྨྲས་པ། འཕགས་པ། ཅི་ཀུན་དགའ་ར་བ་འདི་ལོ་འདི་ལ་འབྲས་བུ་མ་ཆགས་སམ། བཞིན་བཟང། ཇི་ལྟར་ལོ་རེ་ལོ་རེ་ཞིང་ཤིང་ཐོག་ཡོད་པ་དེ་ལྟར་འདི་འབྲས་བུ་  
ཆགས་སོ། །འཕགས་པ། ཅི་རླུང་དང་ཆར་པས་བླགས་སམ། བཞིན་བཟང། རླུང་དང་ཆར་པས་མ་བླགས་ཀྱི། འོན་ཀྱང་ཁོ་བོ་ཅག་གིས་ཨ་མྲའི་འབྲས་བུ་དག་མ་སྨིན་པ་ཉིད་དུ་འཆོས་སོ། །  
  
  
ལྷ། འཕགས་པ་རྣམས་ཀྱི་ཞལ་ནས། ཁོ་བོ་ཅག་གིས་ཨ་མྲའི་འབྲས་བུ་དག་མ་སྨིན་པ་ཉིད་དུ་འཆོས་སོ། །ཞེས་གསུང་ངོ། །དེས་  
སྨྲས་པ། ལེགས་ཏེ། ང་ལ་ལོངས་སྤྱད་པ་ཉིད་དགོས་སོ། །ཞེས་བྱས་པ་དང། མི་དེ་སླར་སོང་ངོ། །ཇི་ཙམ་ན་དུས་སྟོན་ལ་བབ་པའི་ཚེ་ཡུལ་མ་ག་དྷ་ན་གནས་པའི་སྐྱེ་བོའི་ཚོགས་འདུས་ནས་དེ་དག་གིས་སྨྲས་  
པ། འཕགས་པ་དག་ཅི། སྟོང་གི་ཀུན་དགའ་ར་བ་འདི་ལོ་འདི་ལ་འབྲས་བུ་མ་ཆགས་སམ། བཞིན་བཟང་དག་ཇི་ལྟར་ལོ་རེ་ལོ་རེ་ཞིང་ཤིང་ཐོག་ཡོད་པ་དེ་ལྟར་འདི་འབྲས་བུ་ཆགས་མོད་ཀྱི། འོན་  
ཀྱང་ཁོ་བོ་ཅག་གིས་ཨ་མྲའི་འབྲས་བུ་དག་མ་སྨིན་པ་ཉིད་དུ་འཆོས་སོ། །འཕགས་པ་དག་གང་ན་ཡུལ་མ་ག་དྷ་ན་གནས་པའི་སྐྱེ་བོའི་ཚོགས་ཐམས་ཅད་ཨ་མྲ་སྨིན་པ་དག་གིས་ཚིམ་པར་འགྱུར་བ་  
དེ་ཁྱོད་ཀྱིས་འབྲས་བུ་མ་སྨིན་པ་ཁོ་ནར་འཆོས་ཏེ། གང་ཁོ་བོ་ཅག་ལ་གནོད་པ་བྱས་པ་ནི། མ་ལེགས་པ་ཞིག་བྱས་སོ། །དེས་སྨྲས་པ། འདི་རྒྱལ་པོས་ཡུལ་མ་ག་དྷ་ན་གནས་པའི་སྐྱེ་བོའི་ཚོགས་ལ་  
བྱིན་པ་མ་ཡིན་གྱི། འོན་ཀྱང་དགེ་སློང་གི་དགེ་འདུན་ལ་ཕུལ་ཏེ་དེ་ལྟ་བས་ན། ཁོ་བོ་ཅག་གིས་ཇི་ལྟར་འདོད་པ་བཞིན་ཟོས་སོ་།ཁྱེད་ཅི་གཏོགས་ཞེས་བྱས་པ་དང། དེ་དག་འཕྱ། སྨོད། ཁ་ཟེར་  
པར་བྱེད་དོ། །སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་ཅི་བྱུང་བ་ནི། དགེ་སློང་རྣམས་ཨ་མྲ་དག་  
  
  
༄༅། །ཟ་བ་ལས་གྱུར་གྱི། དེ་ལྟ་བས་ན། དགེ་སློང་གིས་ཨ་མྲ་དག་བཟའ་བར་མི་བྱའོ། །དགེ་སློང་ཨ་མྲ་དག་ཟ་ན། འགལ་ཚབས་ཅན་དུ་འགྱུར་རོ། །བཅོམ་ལྡན་འདས་  
ཀྱིས་དགེ་སློང་གིས་ཨ་མྲ་དག་བཟའ་བར་མི་བྱའོ། །ཞེས་གསུངས་པ་དང། བྲམ་ཟེ་དང། ཁྱིམ་བདག་དད་པ་ཅན་དག་དགེ་སློང་རྣམས་ལ། ཤིང་ས་ཧ་ཀ་རའི་ཤིང་ཏོག་དག་འབུལ་བ་ན། དགེ་  
སློང་རྣམས་ཀྱིས་སྨྲས་པ། བཅོམ་ལྡན་འདས་ཀྱིས་མ་གནང་ངོ། །དེ་དག་གིས་སྨྲས་པ། འཕགས་པ་དག་གང་གི་ཚེ་སངས་རྒྱས་བཅོམ་ལྡན་འདས་འཇིག་རྟེན་དུ་བྱུང་བར་མ་གྱུར་པ་ཞེས་བྱ་བ་  
ནས་འཇིག་རྟེན་འདི་ནས་འཇིག་རྟེན་ཕ་རོལ་ཏུ་འྒྲོའམ། བཞེས་ཤིག་ཅེས་བྱ་བའི་བར་སྔར་བཞིན་ནོ། །སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་པ་དང་  
བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི་མཚན་ཉིད་གྲུབ་པ་ཡིན་ནོ། །ཞེས་བྱས་ནས་བཟའ་བར་བྱ་སྟེ། འདི་ལ་འགྱོད་པར་མི་བྱའོ། །དེ་ལ་མཚན་ཉིད་གྲུབ་པ་ནི་  
འདི་དག་ཡིན་ཏེ། ཚིག་གུ་ཆགས་པ་རྣམས་སོ། །བྲམ་ཟེ་དང། ཁྱིམ་བདག་དད་པ་ཅན་གཞན་དག་ཅིག་དགེ་སློང་རྣམས་ཨ་མྲའི་ཤིང་ཏོག་སྨིན་པ་དག་འབུལ་བ་ན་ཞེས་བྱ་བ་ནས་དེ་བཞིན་དུ་  
འཇིག་རྟེན་འདི་ནས་འཇིག་རྟེན་ཕ་རོལ་ཏུ་མྖིའམ། བཞེས་ཤིག་ཅེས་བྱ་བའི་བར་ཐམས་ཅད་སྔ་མ་བཞིན་ནོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་  
  
  
དེ་ལྟ་བས་ན། གནང་གི། མཚན་ཉིད་བྱེ་བྲག་ཕྱེད་དོ། །ཞེས་བྱས་ཏེ་བཟའ་བར་བྱའོ། །དེ་ལ་མཚན་ཉིད་བྱེ་བྲག་ཕྱེད་པ་ནི། འདི་དག་ཡིན་ཏེ། ཤ་ཞུགས་པ་རྣམས་སོ། །  
སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན་དགེ་སློང་ནད་པ་ཞིག་སྨན་པའི་དྲུང་དུ་སོང་སྟེ། བཞིན་བཟང་  
བདག་འདི་འདྲ་བའི་ནད་ཀྱིས་ཐེབས་ན། སྨན་སྟོན་ཅིག་དེས་སྨྲས་པ། འཕགས་པ། ཇེ་མར་འཐུང་ལ་སྣུམ་པར་གྱིས་ཤིག་དང། བཀྲུ་སྨན་སྦྱིན་ནོ། །དེས་མར་འཐུངས་པ་དང། སྐོམ་པས་གནོད་པར་གྱུར་  
ཏོ། །སྨན་པ་འོངས་ཏེ་དྲིས་པ། འཕགས་པ། བདེ་བར་འདུག་གམ། དེས་སྨྲས་པ། བཞིན་བཟང། བདག་སྐོམ་པས་གནོད་དོ། །སྐྱུ་རུ་ར་ཆོངས་ཤིག་ཅེས་བྱས་པ་དང། དེས་ལག་ཏུ་བླངས་ཏེ་འདུག་གོ་  
ཡང་སྨན་པས་དྲིས་པ། འཕགས་པ། སྐོམ་པ་དང་བྲལ་ལམ། དེས་སྨྲས་པ། བཞིན་བཟང་མ་བྲལ་ལོ། །སྨན་པས་སྨྲས་པ། དེའི་ཚེ་སྐྱུ་རུ་ར་མ་བཅངས་སམ། བཞིན་བཟང། ཡོད་དེ། འདི་ཡིན་ནོ་།འཕགས་  
པ། ཁར་ཆོངས་ཤིག་བཞིན་བཟང། བཅོམ་ལྡན་འདས་ཀྱིས་མ་གནང་ངོ། །འཕགས་པ། ཁྱོད་ཀྱི་སྟོན་པ་ནི། ཐུགས་རྗེ་ཅན་ཡིན་པས་གནང་བར་འགྱུར་རོ། །སྐབས་དེ་ཞེས་བྱ་བ་ནས་བཅོམ་ལྡན་འདས་ཀྱིས་  
བཀའ་སྩལ་པ། ཁར་བཅང་བའི་བར་དུ་ཞེས་བྱ་བའི་བར་དུའོ་།དེས་ཁར་བཅུག་ནས་འདུག་གོ་ཡང་སྨན་པ་དེ་འོངས་ནས་དྲིས་པ་འཕགས་པ། སྐོམ་པ་དང་བྲལ་ལམ། དེས་སྨྲས་པ། བཞིན་བཟང། ད་  
  
  
༄༅། །དུང་མ་བྲལ་ལོ། །སྨན་པས་སྨྲས་པ། འཕགས་པ། དེའི་ཚེ་སྐྱུ་རུ་ར་ཁར་མ་བཅངས་སམ། བཞིན་བཟང། བཅངས་ཏེ་འདུག་པ་འདི་ཡིན་ནོ། །དེས་སྨྲས་པ། འཕགས་  
པ༑ མུར་ཅིག་གཞན་དུ་ན་སྐོམ་པ་དང་བྲལ་བར་མི་འགྱུར་རོ། །དེས་སྨྲས་པ། བཅོམ་ལྡན་འདས་ཀྱིས་མ་གནང་ངོ། །འཕགས་པ། ཁྱོད་ཀྱི་སྟོན་པ་ནི། ཐུགས་རྗེ་ཅན་ཡིན་པས་གནང་བར་འགྱུར་རོ། །  
སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། མུར་བར་བྱའོ། །མུར་མུར་ནས་བོར་གྱི། མ་མིད་པ་དང། སྐོམ་པས་ཇེ་  
གནོད་པར་གྱུར་ཏོ། །ཡང་སྨན་པ་འོངས་ནས་དྲིས་པ། འཕགས་པ་སྐོམ་པ་དང་བྲལ་ལམ། དེས་སྨྲས་པ། བཞིན་བཟང། ཤིན་ཏུ་གནོད་དོ། །འཕགས་པ། དེའི་ཚེ་སྐྱུ་རུ་ར་མ་མུར་རམ། བཞིན་  
བཟང། མུར་ནས་བོར་རོ། །འཕགས་པ། ཅིའི་ཕྱིར་མ་མིད། བཞིན་བཟང། བཅོམ་ལྡན་འདས་ཀྱིས་དུས་མ་ཡིན་པའི་ཟས་བཀག་གོ་འཕགས་པ་ཁྱོད་ནི། ནད་པ་ཡིན་ལ། ཁྱོད་ཀྱི་སྟོན་པ་ནི་  
ཐུགས་རྗེ་ཅན་ཡིན་པས་གནང་བར་འགྱུར་རོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་སློང་དག་  
གནང་གི་འབྲས་བུ་ལྔ་དུས་སུ་ཡང་རུང། དུས་མ་ཡིན་པར་ཡང་རུང། ནད་པ་ཡང་རུང། མི་ན་བས་ཀྱང་རུང། བཟའ་བར་བྱ་སྟེ་འདི་ལ་འགྱོད་པར་མི་བྱའོ། །བཅོམ་ལྡན་འདས་ཀྱིས་འབྲས་  
  
  
དུས་མ་ཡིན་པར་ཡང་རུང། ནད་པ་ཡང་རུང། མི་ན་བས་ཀྱང་རུང་སྟེ། བཟའ་བར་བྱའོ། །ཞེས་གསུངས་པ་དང། དགེ་སློང་རྣམས་ཀྱིས་འབྲས་བུ་ལྔ་གང་དག་ཡིན་པ་མི་ཤེས་པ་  
དང། བཅོམ་ལྡན་འདས་ཀྱིས་བཀའ་སྩལ་པ། སྐྱུ་རུ་ར་དང། ཨ་རུ་ར་དང། བ་རུ་ར་དང། པི་པི་ལིང་དང། ན་ལེ་ཤམ་མོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་འོད་མའི་ཚལ་བྱ་ཀ་ལནྡ་  
ཀ་གནས་པ་ན་བཞུགས་སོ། །རྒྱལ་པོའི་ཁབ་ཀྱི་གྲོང་ཁྱེར་ན་ཁྱིམ་བདག་ཤིན་ཏུ་བཟང་པོ་ཞེས་བྱ་བ་ཕྱུག་ཅིང་ནོར་མང་བ་ལོངས་སྤྱོད་ཆེན་པོ་ཞིག་གནས་པ་དེ། གཅེར་བུ་རྣམས་ལ་རབ་ཏུ་དད་དོ། །  
དེས་རིགས་མཉམ་པ་ལས་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་  
ལས། དུས་གཞན་ཞིག་ན་ཆུང་མ་ལ་སེམས་ཅན་ཞུགས་པར་གྱུར་ཏོ་།བཅོམ་ལྡན་འདས་ཀྱང་སྔ་དྲོ་ཤམ་ཐབས་དང་ཆོས་གོས་མནབས་ལྷུང་བཟེད་བསྣམས་ཏེ་རྒྱལ་པོའི་ཁབ་ཏུ་བསོད་སྙོམས་  
ཀྱི་ཕྱིར་ཞུགས་ནས་རྒྱལ་པོའི་ཁབ་ན་བསོད་སྙོམས་ལ་རྒྱུ་ཞིང་ཁྱིམ་བདག་ཤིན་ཏུ་བཟང་པོའི་ཁྱིམ་ག་ལ་བ་དེ་ལོགས་སུ་གཤེགས་པ་དང། ཁྱིམ་བདག་ཤིན་ཏུ་བཟང་པོས་བཅོམ་ལྡན་འདས་རྒྱང་  
མ་ནས་མཐོང་ངོ། །མཐོང་ནས་ཀྱང་ཆུང་མ་ཁྲིད་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་གི་མཆིས་བྲང་འདི་སེམས་  
  
  
༄༅། །ཅན་ཞུགས་པར་གྱུར་ན། ཅི་ཞིག་ཏུ་བཙའ་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། བུ་ཕོར་བཙའ་བར་འགྱུར་ཞིང། རིགས་གསལ་བར་བྱེད་པར་  
འགྱུར༑ ལྷ་དང་མིའི་དཔལ་ཉམས་སུ་མྱོང་བར་འགྱུར། ངའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །དེས་བཅོམ་  
ལྡན་འདས་ལ་བཟའ་བ་དང། བཅའ་བ་གཙང་ཞིང་བསོད་པས་ལྷུང་བཟེད་བཀང་སྟེ་ཕུལ་བ་དང། བཅོམ་ལྡན་འདས་ཀྱིས་ནད་མེད་ཅིག་ཅེས་གསུངས་ནས་བསོད་སྙོམས་བཞེས་ཏེ་གཤེགས་  
སོ༑ ༑དེ་དང་ཧ་ཅང་མི་རིང་བ་ཞིག་ན་གཅེར་བུ་པ་ཞིག་འདུག་པ་དེས་བསམ་པ། གང་བདག་ཅག་ལ་བསླང་བའི་ཁྱིམ་གཅིག་པུ་ཞིག་ཡོད་པ་དེ་ཡང་དགེ་སྦྱོང་གོའུ་ཏ་མས་ཁ་དྲངས་ཀྱི། སོང་ལ་  
དགེ་སྦྱོང་གོའུ་ཏ་མས་ཅི་ལུང་བསྟན་པ་བལྟའོ། །སྙམ་མོ། །དེ་དེར་སོང་སྟེ་སྨྲས་པ། ཁྱིམ་བདག་དགེ་སྦྱོང་གོའུ་ཏ་མ་འོངས་པར་གྱུར་ཏམ། བྱོན་ཏོ། །དེས་ཅི་ཞིག་ལུང་བསྟན། འཕགས་པ། བདག་  
གིས་དེ་ལ་ཆུང་མ་བསྟན་ཏེ། ཅི་ཞིག་བཙའ་བར་འགྱུར་ཞེས་བགྱིས་པ་དང། དེ་བུ་ཕོར་བཙའ་བར་འགྱུར་ཞིང། རིགས་གསལ་བར་བྱེད་པར་འགྱུར། ལྷ་དང་མིའི་དཔལ་ཉམས་སུ་མྱོང་བར་  
འགྱུར། ངའི་བསྟན་པ་ལ་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །ཞེས་གསུང་ངོ། །གཅེར་བུ་པ་དེ་རྩིས་མཁས་པ་ཞིག་སྟེ། རྡོ་  
  
  
བཅོམ་ལྡན་འདས་ཀྱིས་ཇི་སྐད་དུ་ལུང་བསྟན་པ་དེ་ཐམས་ཅད་དེ་ཁོ་ན་བཞིན་དུ་མཐོང་ནས་དེས་བསམ་པ། གལ་ཏེ་རྗེས་སུ་བསྔགས་ན་ནི། ཁྱིམ་བདག་  
འདི་དགེ་སྦྱོང་གོའུ་ཏ་མ་ལ་དད་པར་འོང་བས། དེ་བས་ན། འདིར་ཅུང་ཟད་ཅིག་ནི། བསྔགས་པར་བྱ། ཅུང་ཟད་ཅིག་ནི། སྨད་པར་བྱའོ། །སྙམ་དུ་བསམ་ནས། ལག་པ་དཀྱོགས། བཞིན་བསྒྱུར་བ་  
དང། ཁྱིམ་བདག་ཤིན་ཏུ་བཟང་པོས་སྨྲས་པ། འཕགས་པ། ཅི་སྟེ་ལག་པ་དཀྱོགས། བཞིན་བསྒྱུར། དེས་སྨྲས་པ། ཁྱིམ་བདག་འདི་ལ་ཅུང་ཟད་ཅིག་ནི། བདེན། ཅུང་ཟད་ཅིག་ནི། རྫུན་ནོ། །  
འཕགས་པ། གང་ནི། བདེན། གང་ནི། རྫུན། ཁྱིམ་བདག་བུ་ཕོར་བཙའ་བར་འགྱུར་རོ། །ཞེས་ཟེར་བ་གང་ཡིན་པ་དེ་ནི། བདེན་ནོ་།རིགས་གསལ་བར་བྱེད་པར་འགྱུར་རོ། །ཞེས་བྱ་བ་གང་  
ཡིན་པ་དེ་ནི། བདེན་ནོ། །གསལ་བ་ནི། མེའི་མིང་ཡིན་པས། སེམས་ཅན་སྐལ་བ་ཆུང་ངུ་དེ་བཙས་མ་ཐག་ཁོ་ནར་ཁྱིམ་མེས་ཚིག་པར་འགྱུར་རོ། །ལྷ་དང་མིའི་དཔལ་ཉམས་སུ་མྱོང་བར་འགྱུར་  
རོ༑ ༑ཞེས་ཟེར་བ་གང་ཡིན་པ་དེ་ནི། རྫུན་ཏེ། ཁྱིམ་བདག་ཁྱོད་ཀྱིས་མིར་གྱུར་པ་ལ་ལྷ་དང་མིའི་དཔལ་ཉམས་སུ་མྱོང་བར་གྱུར་པ་འགའ་ཡོད་པ་ལྟ་མཐོང་ངམ། ངའི་བསྟན་པ་ལ་རབ་ཏུ་འབྱུང་  
ངོ༑ ༑ཞེས་ཟེར་བ་དེ་བདེན་ཏེ། གང་གི་ཚེ་འདི་བཟའ་བ་ཡང་མེད་བགོ་བ་ཡང་མེད་པ་དེའི་ཚེ་གདོན་མི་ཟ་བར་དགེ་སྦྱོང་གོའུ་ཏ་མའི་ཐད་དུ་རབ་ཏུ་འབྱུང་བར་འགྱུར་རོ། །ཉོན་མོངས་པ་ཐམས་ཅད་  
  
  
༄༅། །སྤངས་ནས་དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །ཞེས་ཟེར་བ་དེ་ནི། རྫུན་ཏེ། རེ་ཞིག་དགེ་སྦྱོང་གོའུ་ཏ་མ་ལ་ཡང་ཉོན་མོངས་པ་ཐམས་ཅད་སྤངས་པའི་དགྲ་  
བཅོམ་པ་ཉིད་མེད་ན། དེའི་ཉན་ཐོས་ལ་ལྟ་སྨོས་ཀྱང་ཅི་དགོས་ཁྱིམ་བདག་ཤིན་ཏུ་བཟང་པོ་མི་དགའ་བར་གྱུར་ནས་སྨྲས་པ། འཕགས་པ། འདི་ལ་བདག་གིས་ཇི་ལྟར་བསྒྲུབ་པར་བགྱི། གཅེར་  
བུ་པས་སྨྲས་པ། ཁྱིམ་བདག་བདག་ཅག་ནི། རབ་ཏུ་བྱུང་བ་སྟེ་བསླབ་པ་བླངས་པ་ཡིན་པས། ཁྱོད་ཉིད་ཤེས་སོ། །ཞེས་སྨྲས་ནས་སོང་ངོ། །ཤིན་ཏུ་བཟང་པོས་བསམ་པ། འདི་ཡང་དོར་རོ། །  
སྙམ་ནས་སྨན་མ་ཡིན་པ་སྦྱིན་པར་བརྩམས་པ་དང། སེམས་ཅན་དེ་སྲིད་པ་ཐ་མ་པ་ཞིག་པས་སྨན་མ་ཡིན་པ་དེ་ཡང་དེ་ལ་སྨན་དུ་གྱུར་ཏོ། །དེས་དེའི་དཀུ་གཡོན་པ་མཉེ་བར་བརྩམས་པ་དང། མངལ་  
ན་འདུག་པ་དེ་དཀུ་གཡས་པར་སོང་ངོ། །ཤིན་ཏུ་བཟང་པོས་དཀུ་གཡས་པ་མཉེ་བར་བརྩམས་པ་དང། དེ་དཀུ་གཡོན་པར་སོང་སྟེ་སྲིད་པ་ཐ་མ་པའི་སེམས་ཅན་ཟག་པ་ཟད་པ་མ་ཐོབ་ཀྱི་བར་དུ་བར་  
མ་དོར་རྒྱུན་ཆད་ཅིང་དུས་བྱེད་པར་འགྱུར་པ་གང་ཡིན་པ་དེ་ནི་གནས་མ་ཡིན་ཞིང་གོ་སྐབས་མེད་དོ། །ཁྱིམ་བདག་ཤིན་ཏུ་བཟང་པོའི་ཆུང་མ་དེ་དཀུ་མཉེས་པས་ངུ་བར་བརྩམས་པ་དང། ཁྱིམ་  
ཚེས་དག་གིས་ཐོས་ནས་རིངས་པ་རིངས་པར་སོང་སྟེ་དྲིས་པ། ཤེས་ལྡན། ཁྱིམ་བདག་གི་ཆུང་མ་འདི་ཅི་སྟེ་ངུ། ཤིན་ཏུ་བཟང་པོས་སྨྲས་པ། གདོན་མི་ཟ་བར་འདི་བུ་བཙའ་བའི་དུས་ལ་བབ་བོ། །  
  
  
དེ་དག་དོང་ངོ། །ཤིན་ཏུ་བཟང་པོས་བསམ་པ། བདག་གིས་འདི་འདིར་གསད་མི་ནུས་ཀྱི། དགོན་པར་བཀྲིའོ། །སྙམ་ནས་དེས་དེ་དགོན་པར་ཁྲིད་ནས་ཅི་ནས་འཆི་བར་འགྱུར་བ་དེ་ལྟ་  
དེ་ལྟར་བརྩལ་ནས་དེས་དེ་སྦས་ཏེ་ཁྱིམ་དུ་ཁྱེར་ནས་མཛའ་བོ་དང། ཉེ་དུ་དང། ཕུ་ནུ་དང། ཁྱིམ་ཚེས་རྣམས་ལ་སྨྲས་པ་ཤེས་ལྡན་དག་ཁོ་བོའི་ཆུང་མ་ཤིའོ། །དེ་དག་གིས་ངུ་བར་བརྩམས་ནས་དེ་  
དག་ངུ་ཞིང་དེ་གོས་སྔོན་པོ་དང། སེར་པོ་དང། དམར་པོ་དང་དཀར་པོ་རྣམས་ཀྱིས་ཁྱོགས་བརྒྱན་ནས་བསིལ་བ་ཚལ་གྱི་དུར་ཁྲོད་དུ་ཁྱེར་རོ། །གཅེར་བུ་པ་དག་གིས་ཐོས་ནས་དེ་དག་དགའ་མགུ་རངས་  
ནས་གདུགས་དང། རྒྱལ་མཚན་དང། བ་དན་དག་བསྒྲེང་སྟེ་རྒྱལ་པོའི་ཁབ་ཀྱི་གྲོང་ཁྱེར་གྱི་ལམ་པོ་ཆེ་དང། སྲང་དང། བཞི་མདོ་དང། སུམ་མདོ་དག་ཏུ་རྒྱུ་ཞིང་སྨྲས་པ། ཤེས་ལྡན་དག་ཉོན་ཅིག་དགེ་  
སྦྱོང་གོའུ་ཏ་མས་ཁྱིམ་བདག་ཤིན་ཏུ་བཟང་པོའི་ཆུང་མ་བུ་ཕོར་བཙའ་བར་འགྱུར་ཞིང། རིགས་གསལ་བར་བྱེད་པར་འགྱུར། ལྷ་དང་མིའི་དཔལ་ཉམས་སུ་མྱོང་བར་འགྱུར། ངའི་བསྟན་པ་ལ་རབ་ཏུ་བྱུང་ནས་  
ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །ཞེས་ལུང་བསྟན་པ་དེ་ནི། ཤི་ནས་བསིལ་བའི་ཚལ་གྱི་དུར་ཁྲོད་དུ་ཁྱེར་རོ། །རེ་ཞིག་ཤིང་གང་ལ་རྩ་བ་ཉིད་ཀྱང་  
མེད་པ་དེ་ལ་ཡལ་ག་དང། འདབ་མ་དང། ལོ་མ་འབྱུང་བར་ལྟ་ག་ལ་འགྱུར། སྐབས་འདི་ལྟ་བུ་ལ་སངས་རྒྱས་བཅོམ་ལྡན་འདས་རྣམས་མི་མཁྱེན་པའམ། མི་གཟིགས་པའམ། མི་རིག་པའམ། རྣམ་  
  
  
༄༅། །པར་མི་མཁྱེན་པ་ཅུང་ཟད་ཀྱང་མི་མངའ་སྟེ། སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་འཇིག་རྟེན་ལ་ཕན་པར་ཞུགས་པ། སྲུང་བ་གཅིག་པུ། གཅིག་ཏུ་དཔའ་བ། ཟླ་  
མེད་པ། གཉིས་མི་གསུང་བ། ཞི་གནས་དང་ལྷག་མཐོང་གིས་གནས་པ་བསླབ་པ་གསུམ་ལ་ལེགས་པར་བསླབ་པ། འདུལ་བའི་གཞི་གསུམ་ལ་མཁས་པ། ཆུ་བོ་བཞི་ལས་བརྒལ་བ། རྫུ་  
འཕྲུལ་གྱི་རྐང་པ་བཞིའི་ཞབས་ཀྱི་མཐིལ་ལེགས་པར་གནས་པ། བསྡུ་བའི་དངོས་པོ་བཞི་ལ་ཡུན་རིང་པོ་ནས་གོམས་པར་མཛད་པ། མི་འཇིགས་པ་བཞིས་མི་བསྙེངས་པ། ཡན་ལག་ལྔ་རྣམ་པར་  
སྤངས་པ། འགྲོ་བ་ལྔ་ལས་ཡང་དག་པར་འདས་པ། ཡན་ལག་དྲུག་དང་ལྡན་པ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ། དྲུག་ལ་རྟག་ཏུ་གནས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་  
ཕྱུག་པ། ལམ་ཡན་ལག་བརྒྱད་པ་སྟོན་པ། མཐར་གྱིས་གནས་པའི་སྙོམས་པར་འཇུག་པ་དགུ་ལ་མཁས་པ། སྟོབས་བཅུའི་སྟོབས་མངའ་བ་གྲགས་པས་ཕྱོགས་བཅུར་ཁྱབ་པ། སྟོང་ལ་དབང་  
བསྒྱུར་བས་ཁྱད་པར་དུ་འཕགས་པ་རྣམས་ནི། ཆོས་ཉིད་ཀྱིས་ཉིན་ལན་གསུམ། མཚན་ལན་གསུམ་དུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཤིང། སུ་ནི། ཉམས། སུ་ནི། དར། སུ་  
ནི། ཉམ་ང་བར་གྱུར། སུ་ནི། སྐོབས་སུ་ཆུད་པར་གྱུར། སུ་ནི། གནོད་པར་གྱུར། སུ་ནི། ཉམ་ང་བ་དང། སྐོབས་སུ་ཆུད་པ་དང། གནོད་པར་གྱུར། སུ་ནི། ངན་སོང་ལ་གཞོལ། སུ་ནི། ངན་སོང་  
  
  
སུ་ནི། ངན་སོང་ལ་བབ། གང་ནི། ངན་སོང་ལས་དྲངས་ནས་མཐོ་རིས་དང། ཐར་པ་དང། འབྲས་བུ་ལ་དགོད། གང་ཞིག་གི་དགེ་བའི་རྩ་བ་བསྐྱེད་པར་བྱ། གང་ཞིག་གིས་བསྐྱེད་པ་ནི། ཡོངས་སུ་  
སྨིན་པར་བྱ། གང་ཞིག་སྨིན་པ་ནི། གྲོལ་བར་བྱ་ཞེས་ཡེ་ཤེས་གཟིགས་པ་འཇུག་གོ་ཡང་སྨྲས་པ། ཆུ་སྲིན་གནས་ཀྱི་རྒྱ་མཚོ་ནི་།དུས་རླབས་འདའ་བར་འགྱུར་སྲིད་ཀྱི། །གདུལ་བར་བྱ་བའི་སྲས་རྣམས་  
ལ༑ ༑སངས་རྒྱས་དུས་ལས་མི་འདའོ། །ཇི་ལྟར་མ་ནི་སྡུག་པའི་བུ་གཅིག་ལ། །ལྟ་ཞིང་དེ་ཡི་སྲོག་ཀྱང་སྲུང་བ་ལྟར། །དེ་བཞིན་གཤེགས་པ་གདུལ་བའི་སྐྱེ་བོ་ལ། །དེ་བཞིན་གཟིགས་ཤིང་དེ་ཡི་རྒྱུད་  
ཀྱང་སྲུང། །ཐམས་ཅད་མཁྱེན་པའི་རྒྱུད་ལ་གནས་པ་ཡི། །ཐུགས་རྗེའི་བ་དྲུས་པ་གཤིན་བེའུ་སྟོར་བཞིན། །སྲིད་པ་བགྲོད་དཀའ་འཁྱམས་པར་གྱུར་པ་ཡི། །གདུལ་བའི་སྲས་རྣམས་སྐྱོ་མི་མཁྱེན་  
པར་ཚོལ།། །།འདུལ་བ་ཕྲན་ཚེགས་ཀྱི་གཞི། བམ་པོ་གཉིས་པ། དེ་ནས་བཅོམ་ལྡན་འདས་ཀྱིས་ཕྱོགས་ཤིག་ཏུ་འཛུམ་པ་མཛད་དོ། །ཆོས་ཉིད་ཀྱིས་གང་གི་ཚེ་སངས་  
རྒྱས་བཅོམ་ལྡན་འདས་རྣམས་འཛུམ་པ་མཛད་པ་དེའི་ཚེ་ཞལ་ནས་འོད་ཟེར་སྔོན་པོ་དང། སེར་པོ་དང། དམར་པོ་དང། དཀར་པོ་དག་བྱུང་ནས་ཁ་ཅིག་ནི། འོག་ཏུ་འགྲོ། ཁ་ཅིག་ནི། སྟེང་དུ་འགྲོ་སྟེ་  
གང་དག་འོག་ཏུ་འགྲོ་བ་དེ་དག་ནི། དམྱལ་བ་ཡང་སོས་དང། ཐིག་ནག་དང། བསྡུས་གཞོམ་དང། ངུ་འབོད་དང། ངུ་འབོད་ཆེན་པོ་དང་ཚ་བ་དང། རབ་ཏུ་ཚ་བ་དང། མནར་མེད་པ་དང། ཆུ་  
  
  
༄༅། །བུར་ཅན་དང། ཆུ་བུར་རྡོལ་བ་དང། སོ་ཐམས་ཐམས་དང་ཀྱི་ཧུད་ཟེར་བ་དང། ཨ་ཆུ་ཟེར་བ་དང། ཨུཏྤལ་ལྟར་གས་པ་དང་པདྨ་ལྟར་གས་པ་དང། པདྨ་ལྟར་གས་  
པ་ཆེན་པོར་སོང་སྟེ། ཚ་བའི་དམྱལ་བ་གང་དག་ཡིན་པ་དེ་དག་ཏུ་ནི། བསིལ་བར་གྱུར་ནས་འབབ། གྲང་བའི་དམྱལ་བ་གང་དག་ཡིན་པ་དེ་དག་ཏུ་ནི། དྲོ་བར་གྱུར་ནས་འབབ་བོ། །དེས་སེམས་  
ཅན་དེ་རྣམས་ཀྱི་སྡུག་བསྔལ་གྱི་ཁྱད་པར་རྒྱུན་བཅད་པ་དང། དེ་དག་འདི་སྙམ་དུ་སེམས་ཏེ། ཤེས་ལྡན་དག་ཅི། བདག་ཅག་འདི་ནས་ཤི་འཕོས་སམ། འོན་ཏེ་གཞན་དུ་སྐྱེས་ཞེས་ཟེར་རོ། །དེ་  
དག་དད་པ་བསྐྱེད་པའི་ཕྱིར་བཅོམ་ལྡན་འདས་སྤྲུལ་པ་གཏོང་སྟེ་དེ་དག་གིས་སྤྲུལ་པ་དེ་མཐོང་ནས་འདི་སྙམ་དུ་སེམས་ཤིང་ཤེས་ལྡན་དག་བདག་ཅག་འདི་ནས་ཤི་འཕོས་པ་ཡང་མ་ཡིན་  
གཞན་དུ་སྐྱེས་པ་ཡང་མ་ཡིན་གྱི། འོན་ཀྱང་སེམས་ཅན་འདི་སྔོན་མ་མཐོང་བ་ཞིག་སྟེ། འདིའི་མཐུས་བདག་ཅག་སྡུག་བསྔལ་གྱི་ཁྱད་པར་རྒྱུན་ཆད་དོ། །ཞེས་ཟེར་རོ། །དེ་དག་སྤྲུལ་པ་དེ་  
ལ་སེམས་མངོན་པར་དང་བས་དམྱལ་བ་མྱོང་བར་འགྱུར་བའི་ལས་དེ་ཟད་པར་བྱས་ནས་གང་དུ་སེམས་ཅན་རྣམས་སྣོད་དུ་གྱུར་པ་ལྷ་དང་མི་རྣམས་ཀྱི་ནང་དུ་ཉིང་མཚམས་སྦྱོར་བ་འཛིན་ཏོ། །  
གང་དག་སྟེང་དུ་འགྲོ་བ་དེ་དག་ནི། རྒྱལ་ཆེན་བཞིའི་ལྷ་དང་སུམ་ཅུ་རྩ་གསུམ་དང། འཐབ་བྲལ་དང། དགའ་ལྡན་དང། འཕྲུལ་དགའ་དང། གཞན་འཕྲུལ་དབང་བྱེད་དང། ཚངས་  
  
  
ཚངས་པའི་མདུན་ན་འདོན་དང། ཚངས་ཆེན་དང་འོད་ཆུང་དང། ཚད་མེད་འོད་དང། འོད་གསལ་དང། དགེ་ཆུང་དང་ཚད་མེད་དགེ་དང། དགེ་རྒྱས་དང། སྤྲིན་མེད་དང། བསོད་  
ནམས་འཕེལ་དང། འབྲས་བུ་ཆེ་དང། མི་ཆེ་བ་དང། མི་གདུང་བ་དང། གྱ་ནོམ་སྣང་དང། ཤིན་ཏུ་མཐོང་དང། འོག་མིན་གྱི་ལྷ་རྣམས་ཀྱི་ནང་དུ་སོང་ནས་མི་རྟག་པ་དང། སྡུག་བསྔལ་བ་དང་སྟོང་  
པ་དང། བདག་མེད་པ་ཞེས་བྱ་བ་ཡང་སྒྲོག་གོ་ཚིགས་བཅད་གཉིས་ཀྱང་སྒྲོག་སྟེ། བརྩམ་པར་བྱ་ཞིང་དབྱུང་བར་བྱ། །སངས་རྒྱས་བསྟན་ལ་འབད་པར་བྱ། །འདམ་བུའི་ཁྱིམ་ལ་གླང་ཆེན་  
བཞིན། །འཆི་བདག་སྡེ་ནི་གཞོམ་པར་བྱ། །ཆོས་འདུལ་འདི་ལ་གང་ཞིག་ནི། །བག་དང་བཅས་པར་སྤྱོད་བྱེད་པ། །སྐྱེ་བའི་འཁོར་བ་རབ་སྤངས་ནས། །སྡུག་བསྔལ་གྱི་ནི་མཐར་བྱེད་འགྱུར།།  
དེ་ནས་འོད་ཟེར་དེ་དག་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བསྐོར་ནས་བཅོམ་ལྡན་འདས་ཉིད་ཀྱི་ཕྱི་བཞིན་ཕྱི་བཞིན་འབྲང་ཞིང་འགྲོ་སྟེ། དེ་གལ་ཏེ་བཅོམ་ལྡན་འདས་ལས་  
འདས་པ་ལུང་སྟོན་པར་བཞེད་ན་ནི། བཅོམ་ལྡན་འདས་ཀྱི་སྣམ་ལོགས་སུ་ནུབ་པར་འགྱུར་རོ། །མ་འོངས་པ་ལུང་སྟོན་པར་བཞེད་ན་ནི། མདུན་དུ་ནུབ་པར་འགྱུར་རོ། །དམྱལ་བར་སྐྱེ་བ་ལུང་སྟོན་པར་  
བཞེད་ན་ནི། ཞབས་ཀྱི་མཐིལ་དུ་ནུབ་པར་འགྱུར་རོ། །དུད་འགྲོར་སྐྱེ་བ་ལུང་སྟོན་པར་བཞེད་ན་ནི། ལོང་བུར་ནུབ་པར་འགྱུར་རོ། །ཡི་དྭགས་སུ་སྐྱེ་བ་ལུང་སྟོན་པར་བཞེད་ན་ནི། ཞབས་ཀྱི་མཐེ་བོར་  
  
  
༄༅། །ནུབ་པར་འགྱུར་རོ། །མིར་སྐྱེ་བ་ལུང་སྟོན་པར་བཞེད་ན་ནི། པུས་མོར་ནུབ་པར་འགྱུར་རོ། །སྟོབས་ཀྱི་འཁོར་ལོས་བསྒྱུར་བའི་རྒྱལ་སྲིད་དུ་ལུང་སྟོན་པར་བཞེད་ན་ནི་  
ཕྱག་གཡོན་གྱི་མཐིལ་དུ་ནུབ་པར་འགྱུར་རོ། །འཁོར་ལོས་བསྒྱུར་བའི་རྒྱལ་སྲིད་ལུང་སྟོན་པར་བཞེད་ན་ནི། ཕྱག་གཡས་ཀྱི་མཐིལ་དུ་ནུབ་པར་འགྱུར་རོ། །ལྷར་སྐྱེ་བ་ལུང་སྟོན་པར་བཞེད་ན་ནི་  
ལྟེ་བར་ནུབ་པར་འགྱུར་རོ། །ཉན་ཐོས་ཀྱི་བྱང་ཆུབ་ལུང་སྟོན་པར་བཞེད་ན་ནི། །ཞལ་དུ་ནུབ་པར་འགྱུར་རོ། །རང་སངས་རྒྱས་ཀྱི་བྱང་ཆུབ་ལུང་སྟོན་པར་བཞེད་ན་ནི། མཛོད་སྤུར་ནུབ་པར་འགྱུར་རོ། །  
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལུང་སྟོན་པར་བཞེད་ན་ནི། གཙུག་ཏོར་དུ་ནུབ་པར་འགྱུར་རོ། །དེ་ནས་འོད་ཟེར་དེ་དག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་  
བསྐོར་ནས་བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ་བཅོམ་ལྡན་འདས་ཀྱི་ཞལ་དུ་ནུབ་བོ། །དེ་ནས་ཚེ་དང་ལྡན་པ་ཀུན་དགའ་བོས་ཐལ་མོ་སྦྱར་ཏེ་བཅོམ་ལྡན་འདས་ལ་ཞུས་པ། རྣམ་  
པ་སྣ་ཚོགས་ཚོན་ནི་སྟོང་དག་གིས། །བཀྲ་བའི་ཚོགས་དག་ཞལ་གྱི་ནང་ནས་བྱུང། །ཉི་མ་ཤར་བར་གྱུར་པ་ཇི་ལྟ་བར། །དེ་ཡིས་ཕྱོགས་རྣམས་ཀུན་ཏུ་སྣང་བར་བགྱིས། །ཚིགས་སུ་བཅད་དེ་ཡང་  
གསོལ་པ། སངས་རྒྱས་རྒོལ་བྲལ་ཞུམ་དང་རྒྱགས་པ་སྤངས། །རྒྱལ་བ་དགྲ་ཐུལ་འགྲོ་མཆོག་རྒྱུར་གྱུར་པ། །རྒྱུ་མ་མཆིས་པར་པདྨའི་རྩ་ལག་དང། །དུང་ལྟར་དཀར་བའི་འཛུམ་བ་སྟོན་མི་མཛད།།  
  
  
།རྒྱལ་དབང་ཉན་པོ་ཉན་པར་འཚལ་རྣམས་ཀྱི། །ཐེ་ཚོམ་སྐྱེས་པ་ཐུབ་པ་སྐྱེས་མཆོག་གི་གསུང་མཆོག་བཟང་ཞིང་བསྟན་པས་བསལ་དུ་གསོལ་།རྫོགས་  
པའི་སངས་རྒྱས་རི་རབ་ལྟར་བརྟན་པ། །ཟུང་ཐུབ་རྣམས་ནི་གློ་བུར་འཛུམ་མི་སྟོན། །མགོན་པོ་ཅི་སླད་འཛུམ་པ་མཛད་པ་དེ། །སྐྱེ་བོའི་ཚོགས་འདི་ཉན་པར་ཡང་དག་འཚལ། །བཅོམ་ལྡན་འདས་ཀྱིས་བཀའ་  
སྩལ་པ། ཀུན་དགའ་བོ། །དེ་དེ་བཞིན་ནོ། །དེ་དེ་བཞིན་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི། རྒྱུ་མེད་རྐྱེན་མེད་པར་འཛུམ་པ་མི་མཛད་དོ། །ཀུན་དགའ་  
པོ༑ སོང་ལ་དགེ་སློང་རྣམས་ལ། དགེ་སློང་དག་དེ་བཞིན་གཤེགས་པ་དུར་ཁྲོད་དུ་རྒྱུ་ཞིང་གཤེགས་པར་བཞེད་ཀྱི། ཁྱེད་ལས་གང་ཞིག་དེ་བཞིན་གཤེགས་པ་དང་ལྷན་ཅིག་དུར་ཁྲོད་དུ་རྒྱུ་ཞིང་  
འགྲོ་བར་སྤྲོ་བ་དེ། ཆོས་གོས་དག་སོ་སོ་ནས་ལོངས་ཤིག་ཅེས་སྒོས་ཤིག་ཚེ་དང་ལྡན་པ་ཀུན་དགའ་བོས། བཙུན་པ། དེ་ལྟར་འཚལ་ཞེས་བཅོམ་ལྡན་འདས་ཀྱི་ལྟར་མཉན་ནས་དགེ་སློང་དག་གང་ན་བ་  
དེར་སོང་སྟེ་ཕྱིན་ནས་དགེ་སློང་རྣམས་ལ། དགེ་སློང་དག་དེ་བཞིན་གཤེགས་པ་དུར་ཁྲོད་དུ་རྒྱུ་ཞིང་གཤེགས་པར་བཞེད་ཀྱི་ཁྱེད་ལས་གང་ཞིག་དེ་བཞིན་གཤེགས་པ་དང་ལྷན་ཅིག་དུར་ཁྲོད་དུ་རྒྱུ་  
ཞིང་འགྲོ་བར་སྤྲོ་བ་དེ། ཆོས་གོས་དག་སོ་སོ་ནས་ལོངས་ཤིག་ཅེས་བསྒོས་པ་དང། དགེ་སློང་ཐམས་ཅད་འདུས་ནས་བཅོམ་ལྡན་འདས་ཀྱི་སྤྱན་སྔར་ལྷགས་སོ། །དེ་ནས་བཅོམ་ལྡན་འདས་དུལ་བ་འཁོར་  
  
  
༄༅། །དུལ་བ། ཞི་བ་འཁོར་ཞི་བ། གྲོལ་བ་འཁོར་གྲོལ་བ་དབུགས་ཕྱིན་པ་འཁོར་དབུགས་ཕྱིན་པ། རྣམ་པར་དུལ་བ་འཁོར་རྣམ་པར་དུལ་བ། དགྲ་བཅོམ་པ་འཁོར་དགྲ་  
བཅོམ་པ། འདོད་ཆགས་དང་བྲལ་བ་འཁོར་འདོད་ཆགས་དང་བྲལ་བ་མཛེས་པ་འཁོར་མཛེས་པ། ཁྱུ་མཆོག་པ་གླང་གི་ཚོགས་ཀྱིས་བསྐོར་བ་ལྟ་བུ་དང། གླང་པོ་ཆེ་གླང་པོ་ཆེའི་ཕྲུ་གུའི་ཚོགས་  
ཀྱིས་བསྐོར་བ་ལྟ་བུ། སེང་གེ་མཆེ་བ་ཅན་གྱི་ཚོགས་ཀྱིས་བསྐོར་བ་ལྟ་བུ། ངང་པའི་རྒྱལ་པོ་ངང་པའི་ཚོགས་ཀྱིས་བསྐོར་བ་ལྟ་བུ། ནམ་མཁའ་ལྡིང་བྱའི་ཚོགས་ཀྱིས་བསྐོར་བ་ལྟ་བུ། བྲམ་ཟེ་  
བྲམ་ཟེའི་ཁྱེའུ་ཚོགས་ཀྱིས་བསྐོར་བ་ལྟ་བུ། སྨན་པ་ནད་པའི་ཚོགས་ཀྱིས་བསྐོར་བ་ལྟ་བུ། དཔའ་བོ་དམག་མིའི་ཚོགས་ཀྱིས་བསྐོར་བ་ལྟ་བུ། ས་མཁན་འགྲོན་པོའི་ཚོགས་ཀྱིས་བསྐོར་བ་ལྟ་བུ་  
དེད་དཔོན་ཚོང་པའི་ཚོགས་ཀྱིས་བསྐོར་བ་ལྟ་བུ། ཚོང་དཔོན་ཚོང་པའི་ཚོགས་ཀྱིས་བསྐོར་བ་ལྟ་བུ། ཁམས་ཀྱི་རྒྱལ་པོ་བློན་པོའི་ཚོགས་ཀྱིས་བསྐོར་བ་ལྟ་བུ། འཁོར་ལོས་བསྒྱུར་བ་བུ་སྟོང་གིས་  
བསྐོར་བ་ལྟ་བུ། ཟླ་བ་སྐར་མའི་ཚོགས་ཀྱིས་བསྐོར་བ་ལྟ་བུ། ཉི་མ་འོད་ཟེར་སྟོང་གིས་བསྐོར་བ་ལྟ་བུ། ཡུམ་འཁོར་སྲུང་དྲི་ཟའི་ཚོགས་ཀྱིས་བསྐོར་བ་ལྟ་བུ། འཕགས་སྐྱེས་པོ་གྲུལ་བུམ་གྱི་ཚོགས་  
ཀྱིས་བསྐོར་བ་ལྟ་བུ། མིག་མི་བཟང་ཀླུའི་ཚོགས་ཀྱིས་བསྐོར་བ་ལྟ་བུ། ནོར་སྦྱིན་གནོད་སྦྱིན་གྱི་ཚོགས་ཀྱིས་བསྐོར་བ་ལྟ་བུ། ཐག་བཟང་རིས་ལྷ་མ་ཡིན་གྱི་ཚོགས་ཀྱིས་བསྐོར་བ་ལྟ་བུ། བརྒྱ་བྱིན་  
  
  
ཚངས་པ་ཚངས་རིས་པའི་ཚོགས་ཀྱིས་བསྐོར་བ་ལྟ་བུ། རྒྱ་མཚོ་མི་གཡོ་བ་ལྟ་བུ། སྤྲིན་ཆུ་དང་བཅས་པ་ལྟ་བུ། གླང་པོ་ཆེའི་རྒྱལ་པོ་དྲགས་པ་མེད་པ་ལྟ་  
བུ༑ དབང་པོ་ཤིན་ཏུ་དུལ་བས་སྤྱོད་ལམ་མི་ཉམས་པར་གཤེགས་པ་སྐུ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པ་དཔེ་བྱད་བཟང་པོ་བརྒྱད་ཅུས་མཛེས་པར་བྱས་པ། སྐུ་འོད་འདོམ་  
གང་གིས་བརྒྱན་པ། འོད་ཉི་མ་སྟོང་བས་ལྷག་པ། རིན་པོ་ཆེའི་རི་འགྲོ་བ་ལྟ་བུར་ཀུན་ནས་བཟང་བ། སྟོབས་བཅུ་དང། མི་འཇིགས་པ་བཞི་དང། མ་འདྲེས་པ་གསུམ་དང། དྲན་པ་ཉེ་བར་གཞག་  
པ་བཞི་དང། ཐུགས་རྗེ་ཆེན་པོ་དང་ལྡན་པ། ཉན་ཐོས་ཆེན་པོ་ཀུན་ཤེས་ཀོའུ་དི་ནྱ་དང། རྟ་ཐུལ་དང། རླངས་པ་དང། མིང་ཆེན་དང། བཟང་པོ་དང། ཤཱ་རིའི་བུ་དང། མོའུ་དགལ་གྱི་བུ་དང། འོད་སྲུང་  
དང། གྲགས་པ་དང། གང་པོ་ལ་སོགས་པ་དང། དགེ་སློང་གི་དགེ་འདུན་མང་པོ་གཞན་དང། སྲོག་ཆགས་བརྒྱ་སྟོང་ཕལ་མོ་ཆེས་བསྐོར་ནས་བསིལ་ཚལ་གྱི་དུར་ཁྲོད་དུ་གཤེགས་སོ། །སངས་རྒྱས་  
གཤེགས་པ་ལ་ཕན་ཡོན་བཅོ་བརྒྱད་ཡོད་དེ། བཅོ་བརྒྱད་གང་ཞེ་ན་མེའི་འཇིགས་པ་མེད། ཆུའི་འཇིགས་པ་མེད། སེང་གེའི་འཇིགས་པ་མེད་སྟག་གི་འཇིགས་པ་མེད། གཟིག་གི་འཇིགས་པ་  
མེད། ཕ་རོལ་གྱི་དམག་ཚོགས་ཀྱི་འཇིགས་པ་མེད། རྐུན་པོའི་འཇིགས་པ་མེད། ལ་གཅན་པའི་འཇིགས་པ་མེད། གྲུ་བཙས་ཀྱི་འཇིགས་པ་མེད། ཤོ་གམ་གྱི་འཇིགས་པ་མེད། བསེལ་རྔན་གྱི་  
  
  
༄༅། །འཇིགས་པ་མེད། མིའི་འཇིགས་པ་མེད། མི་མ་ཡིན་པའི་འཇིགས་པ་མེད། དུས་དུས་སུ་གཟུགས་བཟང་པོ་དག་མཐོང་བར་འགྱུར། སྒྲ་སྙན་པ་དག་ཐོས་པར་འགྱུར། འོད་  
ཆེན་པོ་དག་མཐོང་བར་འགྱུར། ཀུན་ཤེས་པ་ལུང་སྟོན་པ་དག་ཐོས་པར་འགྱུར། ཆོས་ཀྱི་ལོངས་སྤྱོད་དང། ཟང་ཟིང་གི་ལོངས་སྤྱོད་དང་ལྡན་པར་འགྱུར་རོ། །སངས་རྒྱས་གཤེགས་པ་ནི། གནོད་པ་  
ཆུང་བ་ཡིན་པས། ལྷ་དང་མི་བརྒྱ་སྟོང་དུ་མ་བཅོམ་ལྡན་འདས་ཀྱི་ཞམ་འབྲིང་དུ་ཕྱི་བཞིན་འབྲང་ངོ། །བསིལ་ཚལ་ལོགས་ནས་རླུང་དག་ཀྱང་ལངས་སོ། །རྒྱལ་རིགས་ཀྱི་ཁྱེའུ་ཞིག་དང། བྲམ་ཟེའི་ཁྱེའུ་  
བྱིས་པ་གཉིས་ཤིག་རྒྱལ་པོའི་ཁབ་ནས་ཕྱི་རོལ་ཏུ་བྱུང་སྟེ་རྩེ་ཞིང་འཁོད་དོ། །དེ་གཉིས་ལས་རྒྱལ་རིགས་ཀྱི་ཁྱེའུ་ནི། དད་པ་དང་ལྡན་པ་ཡིན། བྲམ་ཟེའི་ཁྱེའུ་ནི། དེ་ལྟ་མ་ཡིན་ནོ། །བྲམ་ཟེའི་ཁྱེའུ་  
དེས་རྒྱལ་རིགས་ཀྱི་ཁྱེའུ་ལ་སྨྲས་པ། གྲོགས་པོ། བཅོམ་ལྡན་འདས་ཀྱིས་ཁྱིམ་བདག་ཤིན་ཏུ་བཟང་པོའི་ཆུང་མའི་བུ་ཁྱེའུ་སྐྱེ་བར་འགྱུར་ཏེ། རིགས་འབར་བར་འགྱུར་ཞིང། ལྷ་དང་མིའི་དཔལ་  
ཡང་མྱོང་བར་གྱུར་ནས་ངའི་བསྟན་པ་ལ་རབ་ཏུ་བྱུང་སྟེ་ཉོན་མོངས་པ་ཐམས་ཅད་སྤངས་པས། དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །ཞེས་ལུང་བསྟན་ན། དེ་ནི། འཆི་བའི་དུས་བྱས་  
ནས་བསིལ་ཚལ་གྱི་དུར་ཁྲོད་དུ་ཁྱེར་ན། བཅོམ་ལྡན་འདས་ཀྱིས་བཀའ་སྩལ་པ་རྫུན་དུ་མ་གྱུར་གྲང། རྒྱལ་རིགས་ཀྱི་ཁྱེའུ་དེས་ཚིགས་སུ་བཅད་པ་སྨྲས་པ། ཟླ་བ་སྐར་མའི་ཚོགས་བཅས་ས་ལ་  
  
  
།ས་འདི་རི་དང་ནགས་བཅས་མཁའ་ལ་འགྲོ་ཡང་སྲིད། །རྒྱ་མཚོ་ཆེན་པོའི་ཆུ་ནི་སྐམ་པར་འགྱུར་སྲིད་ཀྱི་།དྲང་སྲོང་ཆེན་པོ་རྫུན་གསུང་འགྱུར་བ་སྲིད་པ་མིན། །བྲམ་ཟེའི་ཁྱེའུ་དེས། གྲོགས་  
པོ༑ དེ་ལྟ་ན་བསིལ་ཚལ་གྱི་དུར་ཁྲོད་བལྟ་ཞིང་འདོང་ངོ། །ཞེས་སྨྲས་ནས་དེ་གཉིས་དོང་བ་དང། བཅོམ་ལྡན་འདས་རྒྱལ་པོའི་ཁབ་ནས་གཤེགས་པ་མཐོང་ངོ། །རྒྱལ་རིགས་ཀྱི་ཁྱེའུ་བཅོམ་ལྡན་  
འདས་ཐག་རིང་པོ་ཁོ་ནས་མཐོང་ནས་ཡང་ཚིགས་སུ་བཅད་པ་སྨྲས་པ། ཐུབ་པ་ཐེ་ཚོམ་བྲམ་ཞིང་རྒོད་པ་མི་མངའ་བ། །རི་དྭགས་རྒྱལ་པོ་ལྟ་བུའི་སྒྲ་སྐད་མཆོག་སྒྲོག་ཅིང། །ཐེ་ཚོམ་མེད་པར་ཕ་རོལ་  
སྨྲ་བས་མི་བརྫི་བ། །འདི་ལྟར་སྐྱེ་བོའི་ཚོགས་ཀྱིས་ཡོངས་སུ་བསྐོར་ཅིང་གཤེགས། །བསིལ་ཚལ་ཕྱོགས་སུ་ཁ་བའི་ཚོགས་ལྟ་བུའི་།བསིལ་བའི་ངད་ཅན་རླུང་ནི་ལངས་པར་གྱུར་པ་ན། །ཤཱཀྱ་ཐུབ་པའི་  
རྫུ་འཕྲུལ་བརྟག་པའི་དོན་གྱི་ཕྱིར། །ལྷ་ཚོགས་མང་པོ་གནས་ནས་འོངས་པ་ཉིད་དུ་ངེས། །རྒྱལ་པོ་གཟུགས་ཅན་སྙིང་པོས་བཅོམ་ལྡན་འདས་ཀྱིས་ཁྱིམ་བདག་ཤིན་ཏུ་བཟང་པོའི་ཆུང་མའི་བུ་ཁྱེའུ་སྐྱེ་  
བར་འགྱུར་ཏེ། རིགས་འབར་བར་འགྱུར་ཞིང། ལྷ་དང་མིའི་དཔལ་ཡང་མྱོང་བར་གྱུར་ནས་ངའི་བསྟན་པ་ལ་རབ་ཏུ་བྱུང་སྟེ་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་སུམ་དུ་  
བྱེད་པར་འགྱུར་རོ། །ཞེས་ལུང་བསྟན་ན། དེ་ནི། འཆི་བའི་དུས་ལ་བབ་ནས་བསིལ་ཚལ་གྱི་དུར་ཁྲོད་དུ་ཕྱུང་ཞིང། བཅོམ་ལྡན་འདས་ཀྱང་ཉན་ཐོས་ཀྱི་དགེ་འདུན་དང་ཐབས་ཅིག་ཏུ་བསིལ་ཚལ་གྱི་དུར་ཁྲོད་  
  
  
༄༅། །དུ་གཤེགས་སོ། །ཞེས་ཐོས་སོ། །ཐོས་ནས་ཀྱང་དེ་འདི་སྙམ་དུ་སེམས་ཏེ། བཅོམ་ལྡན་འདས་ནི། དོན་མེད་པར་བསིལ་ཚལ་གྱི་དུར་ཁྲོད་དུ་མི་གཤེགས་པས། བཅོམ་ལྡན་  
འདས་ཀྱིས་ཁྱིམ་བདག་ཤིན་ཏུ་བཟང་པོའི་ཆུང་མ་ལ་བརྟེན་ཏེ་གདུལ་བའི་དོན་ཆེན་པོ་ཞིག་མཛད་པར་འགྱུར་གོར་མ་ཆག་གི། བལྟར་འགྲོའོ། །སྙམ་ནས་དེ་བཙུན་མོ་དང། གཞོན་ནུ་དང། བློན་པོ་དང་  
ཕོ་བྲང་འཁོར་དང། ལྗོངས་ཀྱི་མིས་ཡོངས་སུ་བསྐོར་ནས་རྒྱལ་པོའི་ཁབ་ཏུ་སོང་བ་དང། རྒྱལ་རིགས་ཀྱི་ཁྱེའུ་དེས། རྒྱལ་པོ་བཟོ་སྦྱངས་གཟུགས་ཅན་སྙིང་པོ་ཐག་རིང་པོ་ཁོ་ནས་མཐོང་ནས་ཡང་  
ཚིགས་སུ་བཅད་པ་སྨྲས་པ། མ་ག་དྷ་ཡི་མངའ་བདག་རྒྱལ་པོའི་གཙོ་བོ་འདི། །འདི་ལྟར་འཁོར་བཅས་རྒྱལ་པོའི་ཁབ་ནས་བྱུང་བ་ལས། སྐྱེ་བོའི་ཚོགས་ཀྱིས་འབྱོར་བ་ཕུན་སུམ་ཚོགས་པར་ནི། །  
བདག་གི་སྙིང་ལ་ངེས་པའི་བློ་དག་སྐྱེས་པར་གྱུར། །སྐྱེ་བོའི་ཚོགས་རྣམས་ཀྱིས་བཅོམ་ལྡན་འདས་མཐོང་ནས་གཤེགས་ཤུལ་ཕྱེ་བ་དང། བཅོམ་ལྡན་འདས་ཞལ་འཛུམ་པ་མཛད་ཅིང་སྐྱེ་བོ་རྣམས་  
ཀྱི་གུང་ལ་བཞུགས་སོ། །བཅོམ་ལྡན་འདས་ཞལ་འཛུམ་པ་མཛད་པ་གཅེར་བུ་བདག་གིས་མཐོང་ནས་བསམ་པ། འདི་ལྟར། དགེ་སྦྱོང་གོའུ་ཏ་མ་བཞིན་འཛུམ་པ་བྱེད་ཅིང། སྐྱེ་བོ་མང་པོའི་གུང་  
ལ་འདུག་པ་ལས་ན། སེམས་ཅན་འདི་མ་ཤི་བར་ངེས་སོ་སྙམ་ནས་དེས་ཁྱིམ་བདག་ཤིན་ཏུ་བཟང་པོ་ལ་སྨྲས། ཁྱིམ་བདག། སེམས་ཅན་སྐལ་བ་ཆུང་ངུ་འདི་ནི། མ་ཤིའོ། །དེས་སྨྲས་པ། འཕགས་  
  
  
དེ་ལྟར་གྱུར་ན། སྐབས་འདི་ལ་ད་ཇི་ལྟར་བསྒྲུབ་པར་བྱ་དེས་སྨྲས་པ། ཁྱིམ་བདག། ཁོ་བོ་ནི། བསླབ་པའི་གཞི་ཡང་དག་པར་བླངས་པ་ཡིན་གྱི། ཁྱོད་ཉིད་ཤེས་པར་གྱིས་ཤིག་དེས་བུད་ཤིང་གཅེར་ཏེ་  
ཆུང་མའི་རོ་དེ་མེའི་ཕུང་པོའི་ནང་དུ་བཅུག་སྟེ་བསྲེགས་པ་དང་དེའི་ལུས་ཐམས་ཅད་ཚིག་ན། ལྟོའི་ཉེ་འཁོར་དེ་བཞིན་དུ་འདུག་གོ་།དེ་ནས་ལྟོའི་ཉེ་འཁོར་དེ་རྡོལ་ནས་པདྨ་བྱུང་སྟེ། པདྨ་དེའི་སྙིང་པོ་ལས་  
གཞོན་ནུ་གཟུགས་བཟང་བ། བལྟ་ན་སྡུག་པ། མཛེས་པ་ཞིག་བྱུང་ངོ། །དེ་སྲོག་ཆགས་བརྒྱ་སྟོང་དག་གིས་མཐོང་ནས་མཆོག་ཏུ་ངོ་མཚར་ཆེན་པོ་སྐྱེས་པར་གྱུར་པ་དང། གཅེར་བུ་པ་དག་གིས་རྒྱགས་པ་  
དང༑ ང་རྒྱལ་དང། ཁེངས་པ་དག་ཉམས་སོ། །དེ་ནས་བཅོམ་ལྡན་འདས་ཀྱིས་ཁྱིམ་བདག་ཤིན་ཏུ་བཟང་པོ་ལ་བཀའ་སྩལ་པ། ཁྱིམ་བདག་གཞོན་ནུ་ལོངས་ཤིག་དེས་གཅེར་བུ་པའི་གདོན་དུ་བལྟས་པ་  
དང༑ དེས་སྨྲས་པ། ཁྱིམ་བདག། མེ་ཕུང་རབ་ཏུ་འབར་བའི་ནང་དུ་ཞུགས་ན། ཐམས་ཅད་ཀྱི་ཐམས་ཅད་དུ་ཚིག་པར་མི་འགྱུར་རམ། དེ་སྐད་ཅེས་སྨྲས་པ་དང། དེས་མ་བླངས་སོ། །དེ་ནས་བཅོམ་ལྡན་  
འདས་ཀྱིས་འཚོ་བྱེད་གཞོན་ནུས་གསོས་ལ་བཀའ་སྩལ་པ། འཚོ་བྱེད་གཞོན་ནུ་ལོངས་ཤིག་དེས་བསམ་པ། བཅོམ་ལྡན་འདས་ཀྱིས་གནས་མ་ཡིན་སྐབས་མ་ཡིན་པར་བདག་མི་བསྐོ་ཡི། བླང་  
ངོ། །སྙམ་ནས་དེས་ཐེ་ཚོམ་མེད་པར་མེ་ཕུང་གི་ནང་དུ་ཞུགས་ཏེ་བླངས་སོ། །རྒྱལ་བའི་བཀའ་ཡིས་མེ་ཡི་ཕུང་པོར་ཞུགས་གྱུར་ཏེ་།དེ་ཡིས་གཞོན་ནུ་མེ་ཡི་ནང་ནས་བླངས་པ། །རྒྱལ་བའི་མཐུ་ཡིས་  
  
  
༄༅། །མེ་ནི་ཞི་བ་ཉིད་གྱུར་ཅིང། །ཁ་བའི་ཚོགས་ལྟར་བསིལ་བའང་སྐད་ཅིག་དེ་ལ་བྱུང། །དེ་ནས་བཅོམ་ལྡན་འདས་ཀྱིས་འཚོ་བྱེད་གཞོན་ནུས་གསོས་ལ་བཀའ་སྩལ་པ། འཚོ་  
བྱེད། ཁྱོད་ཉམས་པའི་གནོད་པ་དག་ཏུ་མ་གྱུར་ཏམ། དེས་གསོལ་པ་བཙུན་པ། བདག་རྒྱལ་པོའི་ཕོ་བྲང་དུ་བཙས་ཤིང་རྒྱལ་པོའི་ཕོ་བྲང་དུ་སྐྱེས་པར་གྱུར་ཀྱང་འདི་ལྟར་བཅོམ་ལྡན་འདས་ཀྱི་བྱིན་  
གྱི་རླབས་ཀྱིས་ཞུགས་ཀྱི་ཕུང་པོ་ཙནྡན་ས་མཆོག་ལྟ་བུར་བསིལ་བར་གྱུར་པ་འདི་ལྟ་བུ་ནི། སྔོན་ཆད་མ་མྱོང་ལགས་སོ། །དེའི་ཚེ་བཅོམ་ལྡན་འདས་ཀྱིས་ཁྱིམ་བདག་ཤིན་ཏུ་བཟང་པོ་ལ་བཀའ་སྩལ་  
པ༑ ཁྱིམ་བདག། གཞོན་ནུ་འདི་ལོངས་ཤིག་དེ་ལོག་པར་ལྟ་བ་ལ་ཕྱོགས་པས་རེ་ཞིག་ལེན་པར་མི་བྱེད་ཅིང། གཅེར་བུ་པ་དེ་ཉིད་ཀྱི་གདོང་དུ་ལྟ་བར་བྱེད་དོ། །དེས་སྨྲས་པ། ཁྱིམ་བདག། མང་དུ་སྨྲ་ཅི་  
དགོས༑ མེས་ནི། ཐམས་ཅད་འཚིག་པ་ཡིན་ན། གཞོན་ནུ་ཤིན་ཏུ་སྐལ་བ་ཆུང་བ་འདི་མ་ཚིག་པ་ལས་ན། འདི་ཁྱོད་ཀྱིས་ཁྱིམ་དུ་ཁྱེར་ན་ཁྱོད་ཀྱི་ཁྱིམ་ཡང་ཚིག་ཅིང་ཁྱོད་ཀྱི་སྲོག་གི་བར་ཆད་དུ་  
ཡང་འགྱུར་བར་ངེས་སོ། །དེས་བདག་ལས་གཅེས་པ་མེད་དོ། །སྙམ་ནས་དེ་མ་བླངས་པ་དང། དེའི་ཚེ་བཅོམ་ལྡན་འདས་ཀྱིས་མ་ག་དཧའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ལ་བཀའ་སྩལ་པ་  
རྒྱལ་པོ་ཆེན་པོ། གཞོན་ནུ་ལོངས་ཤིག་དེས་གུས་པར་སྒྲིམ་པ་དང་བཅས་པས་ལག་པ་བརྐྱང་སྟེ་དེ་བླངས་ནས་ཀུན་ཏུ་བརྟགས་ཏེ་གསོལ་པ། བཅོམ་ལྡན་འདས། ཁྱེའུ་འདིའི་མིང་ཅིར་གདགས་  
  
  
རྒྱལ་པོ་ཆེན་པོ། ཁྱེའུ་འདི། འདི་ལྟར་མེའི་ནང་ནས་སྐྱེས་པས། དེའི་ཕྱིར་ཁྱེའུ་འདིའི་མིང་མེ་སྐྱེས་ཞེས་བྱ་བར་གདགས་སོ། །དེ་ནས་བཅོམ་ལྡན་འདས་ཀྱིས་  
སྐྱེ་བོ་ཕལ་པོ་ཆེའི་ཚོགས་དེ་དག་གི་བསམ་པ་དང། བག་ལ་ཉལ་དང། ཁམས་དང། རང་བཞིན་ཐུགས་སུ་ཆུད་ནས་ཅི་ནས་ཀྱང་སེམས་ཅན་བརྒྱ་ཕྲག་མང་པོ་དེ་དག་གིས་ཐོས་ནས་ཁྱད་པར་རྙེད་པར་  
འགྱུར་བ་དེ་ལྟ་བུར་ཆོས་བསྟན་པ་མཛད་པས། ཁ་ཅིག་གིས་ནི་རྒྱུན་ཏུ་ཞུགས་པའི་འབྲས་བུ་མངོན་སུམ་དུ་བྱས། ཁ་ཅིག་གིས་ནི་ལན་ཅིག་ཕྱིར་འོང་བའི་འབྲས་བུ། ཁ་ཅིག་གིས་ནི། ཕྱིར་མི་འོང་  
བའི་འབྲས་བུ། ཁ་ཅིག་གིས་ནི། རབ་ཏུ་བྱུང་སྟེ་ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་སུམ་དུ་བྱས་པར་གྱུར་ཏོ། །ཁ་ཅིག་གིས་ནི། དྲོ་བར་གྱུར་པའི་དགེ་བའི་རྩ་བ་དང། ཁ་  
ཅིག་གིས་ནི། རྩེ་མོ་དང། ཁ་ཅིག་ནི། བཟོད་པ་ཆུང་ངུ་དང་འབྲིང་བསྐྱེད་པར་གྱུར་ཏོ། །ཁ་ཅིག་གིས་ནི། ཉན་ཐོས་ཀྱི་བྱང་ཆུབ་དང། ཁ་ཅིག་གིས་ནི། རང་སངས་རྒྱས་ཀྱི་བྱང་ཆུབ་དང་ཁ་ཅིག་གིས་  
ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་བསྐྱེད་པར་གྱུར་ཏོ། །ཁ་ཅིག་གིས་ནི། སྐྱབས་སུ་འགྲོ་བ་དང་བསླབ་པའི་གཞི་དག་ཡང་དག་པར་བླངས་ཏེ་འཁོར་དེ་དག་ལས་ཕལ་  
ཆེར་སངས་རྒྱས་ལ་གཞོལ་བ་དང། ཆོས་ལ་འབབ་པ་དང། དགེ་འདུན་ལ་བབ་པར་གྱུར་ཏོ། །དེ་རྒྱལ་པོ་གཟུགས་ཅན་སྙིང་པོས་ཁྱེའུ་མེ་སྐྱེས་མ་མ་བརྒྱད་པོ། པང་ན་འཚོ་བའི་མ་མ་གཉིས་དང་  
  
  
༄༅། །ནུ་མ་སྣུན་པའི་མ་མ་གཉིས་དང། དྲི་མ་འཕྱི་བའི་མ་མ་གཉིས་དང། རྩེན་གྲོགས་ཀྱི་མ་མ་གཉིས་ལ་རྗེས་སུ་གཏད་དོ་།དེ་མ་མ་བརྒྱད་པོ་དག་གིས་འོ་མ་དང། ཞོ་དང་  
མར་དང། ཞུན་མར་དང། མར་གྱི་སྙིང་ཁུ་དང། གཞན་ཡང་ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་བར་བྱེད། སྐྱེད་པར་བྱེད་ཅིང། རྫིང་ན་གནས་པའི་པདྨ་བཞིན་དུ་མྱུར་དུ་སྐྱེད་པར་བྱེད་  
དོ༑ ༑དེའི་ཞང་པོ་ཟོང་ཐོགས་ཏེ་ཡུལ་གཞན་དུ་སོང་བ་དེས། ཇི་ལྟར་བདག་གི་སྲིང་མོ་ལ་སེམས་ཅན་ཞུགས་པར་གྱུར་པ་དེ། བཅོམ་ལྡན་འདས་ཀྱིས་ཁྱེའུ་སྐྱེ་བར་འགྱུར་ཏེ། རིགས་འབར་བར་  
འགྱུར་ཞིང། ལྷ་དང་མིའི་དཔལ་ཡང་མྱོང་བར་གྱུར་ནས་ངའི་བསྟན་པ་ལ་རབ་ཏུ་བྱུང་སྟེ། ཉོན་མོངས་པ་ཐམས་ཅད་སྤངས་པས་དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །ཞེས་ལུང་  
བསྟན་པ་ཐོས་ནས་དེས་ཟོང་བསྒྱུར་ཏེ་རིན་བླངས་ནས་རྒྱལ་པོའི་ཁབ་ཏུ་སོང་བ་དང། དེས་འདི་ལྟར་བདག་གི་སྲིང་མོ་དེ་འཆི་བའི་དུས་ལ་བབ་བོ། །ཞེས་ཐོས་སོ། །ཐོས་ནས་ཀྱང་བསམ་པ། བཅོམ་  
ལྡན་འདས་ཀྱིས་དེའི་བུ་ཁྱེའུ་སྐྱེ་བར་འགྱུར་ཏེ། རིགས་འབར་བར་འགྱུར་ཞིང། ལྷ་དང་མིའི་དཔལ་ཡང་མྱོང་བར་གྱུར་ནས་ངའི་བསྟན་པ་ལ་རབ་ཏུ་བྱུང་སྟེ། ཉོན་མོངས་པ་ཐམས་ཅད་སྤངས་པས་  
དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །ཞེས་ལུང་བསྟན་ན། བཅོམ་ལྡན་འདས་ཀྱིས་བཀའ་སྩལ་པ་དེ། རྫུན་དུ་མ་གྱུར་ཏམ་སྙམ་ནས་དེས་ཁྱིམ་ཚེས་དག་ལ་དྲིས་པ། བདག་གི་  
  
  
བཅོམ་ལྡན་འདས་ཀྱིས་ཁྱེའུ་འགྱུར་ཏེ། རིགས་འབར་བར་འགྱུར་ཞིང། ལྷ་དང་མིའི་དཔལ་ཡང་མྱོང་བར་གྱུར་ནས་ངའི་བསྟན་པ་ལ་རབ་ཏུ་བྱུང་སྟེ་ཉོན་མོངས་  
པ་ཐམས་ཅད་སྤངས་པས། དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །ཞེས་ལུང་བསྟན་པར་ཐོས་སོ། །ཐོས་ནས་བདག་ཀུན་ཏུ་དགའ་བ་ལས། དེ་ཡང་འཆི་བའི་དུས་ལ་བབ་པོ། །ཞེས་ཐོས་ན་  
བཅོམ་ལྡན་འདས་ཀྱིས་བཀའ་སྩལ་པ་དེ། རྫུན་དུ་མ་གྱུར་ཏམ། དེ་དག་གིས་ཚིགས་སུ་བཅད་པ་སྨྲས་པ། ཟླ་བ་སྐར་མའི་ཚོགས་བཅས་ས་ལ་ལྟུང་ཡང་སྲིད། །ས་འདི་རི་དང་ནགས་བཅས་མཁའ་ལ་  
འགྲོ་ཡང་སྲིད། །རྒྱ་མཚོ་ཆེན་པོའི་ཆུ་ནི་སྐམ་པར་འགྱུར་སྲིད་ཀྱི། །དྲང་སྲོང་ཆེན་པོ་རྫུན་གསུང་འགྱུར་བ་སྲིད་པ་མིན། །བཅོམ་ལྡན་འདས་ཀྱིས་བཀའ་སྩལ་པ་རྫུན་དུ་མི་འགྱུར་ཏེ། འདི་ལྟར་ཁྱིམ་ཐབ་  
དེས་དེ་ཇི་ལྟ་ཇི་ལྟར་འཆི་བར་འགྱུར་བ་དེ་ལྟ་དེ་ལྟར་བྱས་པས་འཆི་བའི་དུས་ལ་བབ་ནས་དེའི་ཁྱེའུ་དབང་ཐང་ཆེན་པོ་ཅན་མེར་བསྲེགས་ཀྱང་མ་ཚིག་པ་མཐུ་བོ་ཆེ་ཞིག་ད་ལྟར་རྒྱལ་པོའི་ཕོ་བྲང་ན་  
གསོ་ཞིང་འདུག་གོ་ཞེས་སྨྲས་པ་དང། དེ་ཁྱིམ་བདག་ཤིན་ཏུ་བཟང་པོའི་གན་དུ་སོང་སྟེ་སྨྲས་པ། ཁྱིམ་བདག་ཁྱོད་ཀྱིས་མི་རིགས་པ་ཞིག་བྱས་སོ། །ཅི་ཞིག་བྱས། གཅེར་བུ་པས་བསླུས་ནས་  
ཁྱོད་ཀྱིས་ངའི་སྲིང་མོ་ལ་སེམས་ཅན་ཞུགས་པ། ཇི་ལྟ་ཇི་ལྟར་འཆི་བར་འགྱུར་བ་དེ་ལྟ་དེ་ལྟར་བྱས་པས། འཆི་བའི་དུས་ལ་བབ་པར་བྱས་སོ། །དེའི་ཁྱེའུ་དབང་ཐང་ཅན་མེར་བསྲེགས་ཀྱང་མ་  
  
  
༄༅། །ཚིག་པ་མཐུ་བོ་ཆེ་ཞིག་ད་ལྟར་རྒྱལ་པོའི་ཕོ་བྲང་ན་གསོ་ཞིང་འདུག་པ་དེས་ནི་རེ་ཞིག་ཅི་བྱར་ཡང་མེད་དེ། འདི་ལྟར། ཡང་གལ་ཏེ་གཞོན་ནུ་དེ་བླངས་ན། དེ་ལྟ་ན་ལེགས་  
འོན་ཏེ་མི་ལེན་ན། ངས་ཁྱོད་གཉེན་དུ་ཡང་མི་བརྩི། རབས་ཡིག་ཀྱང་འདོར་ཞིང། ལམ་པོ་ཆེ་དང། སྲང་དང། ལམ་གྱི་སུམ་མདོ་དང། བཞི་མདོ་དག་ཏུ་ཡང་ཁྱིམ་བདག་ཤིན་ཏུ་བཟང་པོས་བདག་  
གི་སྲིང་མོ་བསད་དོ། །ཆུང་མ་གསོད་པ་འདི་ལ་སུས་ཀྱང་གཏམ་འདྲེ་བར་མི་བྱའོ། །ཞེས་མི་སྙན་པ་བསྒྲག་ཅིང། རྒྱལ་པོའི་གནོད་པ་ཡང་བྱེད་དུ་གཞུག་གོ། ཞེས་སྨྲས་པ་དང། དེས་དེ་ཐོས་ནས་  
སྐྲག་སྟེ། དེ་སྐད་སྨྲ་བ་དང་སྦྱར་ན། བདག་ལ་དེ་ལྟར་བྱེད་པར་ངེས་སོ། །སྙམ་ནས་དེ་རྒྱལ་པོའི་གན་དུ་སོང་སྟེ་རྐང་པ་གཉིས་ལ་ཕྱག་འཚལ་ནས་སྨྲས་པ། ལྷ། བདག་གི་ཉེ་དུ་པོའི་མཆིད་ནས་  
ད་ཡང་གལ་ཏེ་གཞོན་ནུ་དེ་བླངས་ན། དེ་ལྟ་ན་ལེགས། འོན་ཏེ་མི་ལེན་ན། ངས་ཁྱོད་གཉེན་དུ་ཡང་མི་བརྩི། རབས་ཡིག་ཀྱང་འདོར་ཞིང། ལམ་པོ་ཆེ་དང། སྲང་དང། ལམ་གྱི་སུམ་མདོ་དང་  
བཞི་མདོ་དག་ཏུ་ཡང་ཁྱིམ་བདག་ཤིན་ཏུ་བཟང་པོས་བདག་གི་སྲིང་མོ་བསད་དོ། །ཆུང་མ་གསོད་པ་འདི་ལ་སུས་ཀྱང་གཏམ་འདྲེ་བར་མི་བྱའོ། །ཞེས་མི་སྙན་པ་བསྒྲག་ཅིང། རྒྱལ་པོའི་གནོད་པ་ཡང་  
བྱེད་དུ་གཞུག་གོ་ཞེས་མཆི་བས། དེའི་སླད་དུ་ལྷས་གཞོན་ནུ་མེ་སྐྱེས་བདག་ལ་སྩལ་བའི་རིགས་སོ། །རྒྱལ་པོས་སྨྲས་པ། ཁྱིམ་བདག་།གཞོན་ནུ་མེ་སྐྱེས་ངས་ཁྱོད་ལས་བླངས་པ་མ་ཡིན་  
  
  
བཅོམ་ལྡན་འདས་ཀྱིས་ང་ལ་གཏད་པ་ཡིན་པས། ཁྱོད་ལ་གལ་ཏེ་གཞོན་ནུ་དགོས་ན། གཞོན་ནུའི་ཆེད་དུ་བཅོམ་ལྡན་འདས་ལ་སྔར་ཞུས་ཤིག་དེ་བཅོམ་ལྡན་འདས་ཀྱི་སྤྱན་སྔར་སོང་ནས་ཞབས་གཉིས་  
ལ་ཕྱག་འཚལ་ཏེ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གི་ཉེ་དུ་པོའི་མཆིད་ནས། ད་ཡང་གལ་ཏེ་གཞོན་ནུ་དེ་བླངས་ན། དེ་ལྟ་ན་ལེགས། འོན་ཏེ་མི་ལེན་ན། ངས་ཁྱོད་གཉེན་དུ་ཡང་མི་བརྩི་  
རབས་ཡིག་ཀྱང་འདོར་ཞིང། ལམ་པོ་ཆེ་དང། སྲང་དང། ལམ་གྱི་སུམ་མདོ་དང། བཞི་མདོ་དག་ཏུ་ཡང་ཁྱིམ་བདག་ཤིན་ཏུ་བཟང་པོས་བདག་གི་སྲིང་མོ་བསད་དོ། །ཆུང་མ་གསོད་པ་འདི་ལ་སུས་ཀྱང་གཏམ་  
འདྲེ་བར་མི་བྱའོ། །ཞེས་མི་སྙན་པ་བསྒྲག་ཅིང། རྒྱལ་པོའི་གནོད་པ་ཡང་བྱེད་དུ་གཞུག་གོ། ཞེས་མཆི་བས། དེའི་སླད་དུ་གཞོན་ནུ་མེ་སྐྱེས་བདག་ལ་སྩལ་བའི་རིགས་སོ། །བཅོམ་ལྡན་འདས་ཀྱིས། གལ་ཏེ་  
ཁྱིམ་བདག་ཤིན་ཏུ་བཟང་པོ་གཞོན་ནུ་མེ་སྐྱེས་མ་ཐོབ་ན། ཁྲག་ཚ་བ་སྐྱུགས་ནས་འཆི་བའི་དུས་བྱེད་པར་འགྱུར་བའི་གནས་སྐབས་དེ་ལྟ་བུ་ཡོད་པར་གཟིགས་ནས། ཚེ་དང་ལྡན་པ་ཀུན་དགའ་བོ་ལ་བཀའ་  
སྩལ་པ། ཀུན་དགའ་བོ། སོང་ལ་རྒྱལ་པོ་གཟུགས་ཅན་སྙིང་པོ་ལ་ངའི་བཀས་ཨ་རོག་གྱ་ཞེས་བྱོས་ལ་འདི་སྐད་ཅེས། རྒྱལ་པོ་ཆེན་པོ། ཁྱིམ་བདག་ཤིན་ཏུ་བཟང་པོ་ལ་གཞོན་ནུ་མེ་སྐྱེས་བྱིན་ཅིག་།གལ་  
ཏེ་ཁྱིམ་བདག་ཤིན་ཏུ་བཟང་པོ་གཞོན་ནུ་མེ་སྐྱེས་མ་ཐོབ་ན་ཁྲག་ཚ་བ་སྐྱུགས་ནས་འཆི་བའི་དུས་བྱེད་པར་འགྱུར་བའི་གནས་སྐབས་དེ་ལྟ་བུ་ཡོད་པར་འགྱུར་རོ། །ཞེས་ཀྱང་སྒོས་ཤིག་ཚེ་དང་ལྡན་པ་  
  
  
༄༅། །ཀུན་དགའ་བོས། བཙུན་པ། བཀའ་བཞིན་འཚལ་ཞེས་བཅོམ་ལྡན་འདས་ཀྱི་བཀའ་མཉན་ནས་རྒྱལ་པོ་གཟུགས་ཅན་སྙིང་པོ་ག་ལ་བ་དེར་སོང་སྟེ་ཕྱིན་ནས་རྒྱལ་པོ་གཟུགས་ཅན་  
སྙིང་པོ་ལ་འདི་སྐད་ཅེས་སྨྲས་སོ། །བཅོམ་ལྡན་འདས་ཀྱིས་ཁྱོད་ལ་རྒྱལ་པོ་ཆེན་པོ་ཨ་རོག་གྱ་ཞེས་བཀའ་སྩལ་ཏེ། རྒྱལ་པོ་ཆེན་པོ་ཁྱིམ་བདག་ཤིན་ཏུ་བཟང་པོ་ལ་གཞོན་ནུ་མེ་སྐྱེས་བྱིན་ཅིག། གལ་  
ཏེ་ཁྱིམ་བདག་ཤིན་ཏུ་བཟང་པོ་གཞོན་ནུ་མེ་སྐྱེས་མ་ཐོབ་ན་ཁྲག་ཚ་བ་སྐྱུགས་ནས་འཆི་བའི་དུས་བྱེད་པར་འགྱུར་བའི་གནས་སྐབས་དེ་ལྟ་བུ་ཡོད་པར་འགྱུར་རོ། །ཞེས་ཀྱང་བཀའ་སྩལ་ཏོ་།རྒྱལ་པོས་  
སྨྲས་པ། བཙུན་པ་ཀུན་དགའ་བོ། བཅོམ་ལྡན་འདས་ལ་ཕྱག་འཚལ་ལོ་།བཅོམ་ལྡན་འདས་ཀྱིས་ཇི་སྐད་བཀའ་སྩལ་པ་དེ་བཞིན་འཚལ་ལོ་།ཚེ་དང་ལྡན་པ་ཀུན་དགའ་བོས་རྒྱལ་པོ་ཆེན་པོ་ཨ་རོག་གྱ་  
ཞེས་སྨྲས་ཏེ་སོང་ངོ། །རྒྱལ་པོས་སྨྲས་པ། ཁྱིམ་བདག་གཞོན་ནུ་འདི་ངས་བསྐྱེད་དེ་ཡིད་དུ་འོང་ཞིང་སྡུག་པ་ཡིན་པས། དམ་ཚིག་བཅས་ལ་སྦྱིན་པར་བྱ་སྟེ། ཉི་མ་རེ་རེ་ལ་ཡང་དུས་གསུམ་གསུམ་  
དུ་ང་བལྟ་བའི་ཕྱིར་གཏོང་ན། སྦྱིན་པར་བྱའོ། །དེས་སྨྲས་པ་ལྷ། ཁྱོད་ཀྱི་སྤྱན་སྔར་མི་གཏང་ན། གཞན་སུའི་ཐད་དུ་གཏང་བར་བགྱི། གཏང་བར་འཚལ་ལོ། །རྒྱལ་པོས་དེ་རྒྱན་ཐམས་ཅད་ཀྱིས་  
བརྒྱན་ཏེ་གླང་པོ་ཆེ་ལ་བསྐྱོན་ནས་བཏང་ངོ། །འདི་ལྟར་འཇིག་རྟེན་པ་རྣམས་ཀྱི་ཀུན་ཏུ་སྤྱོད་པ་ནི། ཇི་སྲིད་དུ་ཕ་གསོན་པ་དེ་སྲིད་དུ་བུའི་མིང་མི་སྒྲོག་གོ་ཇི་ཙམ་དུས་གཞན་ཞིག་ན་ཁྱིམ་བདག་ཤིན་ཏུ་  
  
  
ཁྱིམ་ན་གནས་པར་གྱུར་ཏེ། དེ་སངས་རྒྱས་ལ་མངོན་པར་དད། ཆོས་དང། དགེ་འདུན་ལ་མངོན་པར་དད། སངས་རྒྱས་ལ་སྐྱབས་སུ་སོང་ཆོས་དང། དགེ་  
འདུན་ལ་སྐྱབས་སུ་སོང་ངོ། །དེས་ཁྱིམ་བདག་ཤིན་ཏུ་བཟང་པོས་ཕྱོགས་གང་དུ་བདག་གི་མ་བསད་པའི་ཕྱོགས་དེར་གཙུག་ལག་ཁང་རྩིག་ཏུ་བཅུག་ནས་ཡོ་བྱད་ཐམས་ཅད་ཕུན་སུམ་ཚོགས་པར་སྦྱར་  
ཏེ་ཕྱོགས་བཞིའི་དགེ་འདུན་ལ་ཕུལ་ནས་འདི་ལྟར། གནས་བརྟན་དག་གིས་ཀྱང་མདོ་སྡེ་དག་ལ། བཅོམ་ལྡན་འདས་རྒྱལ་པོའི་ཁབ་ན་དཀུ་མཉེད་པའི་ཚལ་ན་བཞུགས་སོ། །ཞེས་ཉེ་བར་སྦྱར་ཏོ། །ཁྱིམ་  
བདག་ཤིན་ཏུ་བཟང་པོའི་མི་ཞོ་ཤས་འཚོ་བ་ཡུལ་གཞན་དུ་དོང་བ་དག་གིས། ཁྱིམ་བདག་ཤིན་ཏུ་བཟང་པོ་ནི། འཆི་བའི་དུས་ལ་བབ་བོ་།གཞོན་ནུ་མེ་སྐྱེས་ནི། རང་གི་ཁྱིམ་ན་གནས་ཏེ། དེ་སངས་རྒྱས་  
ལ་མངོན་པར་དད། ཆོས་དང། དགེ་འདུན་ལ་མངོན་པར་དད། སངས་རྒྱས་ལ་སྐྱབས་སུ་སོང། ཆོས་དང། དགེ་འདུན་ལ་སྐྱབས་སུ་སོང་ངོ། །ཞེས་ཐོས་སོ། །ཐོས་ནས་ཀྱང་དེ་དག་གིས་ཙན་ར་ནས་མཆོག་  
པའི་ལྷུང་བཟེད་གཅིག་རིན་པོ་ཆེ་དག་གིས་བཀང་སྟེ་ཁྱིམ་བདག་མེ་སྐྱེས་ལ་སྐྱེས་སུ་བསྐུར་རོ། །དེས་ཀྱང་དེ་ཤིང་རིང་པོའི་རྩེ་མོ་ལ་བཏགས་ཏེ་བཞག་ནས་འདི་སྐད་ཅེས། འདི་སུས་ཀྱང་སྐས་དང་  
ཡ་གད་དང། ཀྱོ་བཏང་དག་གིས་བླང་བར་མི་བྱའི། འདི་ལྟར། དགེ་སྦྱོང་ངམ། བྲམ་ཟེ་གང་དག་རྫུ་འཕྲུལ་ཆེ་བའམ། མཐུ་ཆེ་བ་དེ་དག་ལས་འགའ་ཞིག་གིས་ལེན་ན། དེས་ནི། འདི་ཅི་བདེར་  
  
  
༄༅། །ཁྱེར་ལ་རག་གོ་ཞེས་དྲིལ་བསྒྲགས་པ་ཡང་བྱས་སོ་།གཞན་མུ་སྟེགས་ཅན་རྣམས་ནང་པར་སྔར་ལངས་ནས་ཆུ་ངོགས་དག་ཏུ་ཉེ་རེག་བྱེད་དུ་འདོང་བ་དེ་དག་གིས་དེ་མཐོང་ངོ། །  
མཐོང་ནས་ཀྱང་ཁྱིམ་བདག་མེ་སྐྱེས་ལ་སྨྲས་པ། ཁྱིམ་བདག་འདི་ཅི་ཡིན། དེས་དེ་དག་ལ་རྒྱས་པར་བསྙད་པ་དང། དེ་དག་གིས་སྨྲས་པ། ཁྱིམ་བདག། ཁྱོད་ཤཱཀྱའི་བུའི་དགེ་སྦྱོང་རྣམས་ལ་མངོན་  
པར་དད་པས། དེ་དག་ཉིད་ལེན་པར་འགྱུར་རོ། །ཞེས་སྨྲས་ནས་དོང་ངོ། །ཇི་ཙམ་ན་དགེ་སློང་གནས་བརྟན་གནས་བརྟན་དག་རྒྱལ་པོའི་ཁབ་ཏུ་བསོད་སྙོམས་ལ་ཞུགས་པ་དེ་དག་གིས་དེ་མཐོང་ནས་  
དེ་དག་གིས་ཀྱང་ཁྱིམ་བདག་མེ་སྐྱེས་ལ་སྨྲས་པ། ཁྱིམ་བདག། འདི་ཅི་ཡིན། དེས་དེ་དག་ལ་དེ་ཁོ་ན་བཞིན་དུ་རྒྱས་པར་བསྙད་པ་དང། དེ་དག་གིས་སྨྲས་པ། ཁྱིམ་བདག་བཅོམ་ལྡན་འདས་ཀྱིས་  
དགེ་སློང་དག་གི་ཡོན་ཏན་ནི། བཅབ་པར་བྱ། སྐྱོན་ནི། བསྒྲག་པར་བྱའོ། །ཞེས་བཀའ་སྩལ་ན། ཅི། ལྷུང་བཟེད་ཙམ་གྱི་ཆེད་དུ་བདག་ཉིད་བསྟན་པར་བྱའམ་ཞེས་སྨྲས་ནས་དོང་ངོ། །ཇི་ཙམ་ན་  
ཚེ་དང་ལྡན་པ་འོད་སྲུང་སྟོབས་བཅུ་པ་དེ་ཕྱོགས་དེར་འོངས་ཏེ་ཁྱིམ་བདག་ལ་སྨྲས་པ། ཁྱིམ་བདག། འདི་ཅི་ཡིན། དེས་ཇི་ལྟ་བུ་ཡིན་པ་སྨྲས་པ་དང། ཚེ་དང་ལྡན་པ་འོད་སྲུང་སྟོབས་བཅུ་པས་བསམ་  
པ༑ བདག་གིས་ཐོག་མ་མེད་པའི་དུས་ནས་བསགས་པའི་ཉོན་མོངས་པའི་ཚོགས་རྣམས་སྤངས་ཤིང་བོར་ལ། བསལ་ཅིང་སྦྱངས་པ་བྱས་ན་ཁྱིམ་བདག་གིས་བདག་མུ་སྟེགས་ཅན་དང། རྫུ་  
  
  
དེའི་ཕྱིར་འདིའི་ཡིད་མགུ་བར་བྱའོ། །སྙམ་ནས་དེས་ལག་པ་གླང་པོ་ཆེའི་སྣ་ལྟ་བུ་བརྐྱང་སྟེ་ལྷུང་བཟེད་དེ་བླངས་ནས་དེས་དེ་ཁྱེར་ཏེ་གཙུག་ལག་ཁང་དུ་སོང་ངོ། །དེ་ལ་དགེ་སློང་གིས་  
སྨྲས་པ། གནས་བརྟན། ཁྱོད་ཀྱིས་ཙནྡན་ས་མཆོག་པའི་ལྷུང་བཟེད་འདི་ག་ལས་མཆིས། དེས་ཇི་ལྟར་གྱུར་པ་དེ་བརྗོད་པ་དང། དགེ་སློང་དག་གིས་སྨྲས་པ། གནས་བརྟན། ཁྱོད་ལྷུང་བཟེད་ཙམ་གྱི་ཆེད་དུ་  
ཁྱིམ་པའི་མདུན་དུ་རྫུ་འཕྲུལ་རྣམ་པར་བསྟན་དུ་རུང་ངམ། དེ་ཚེ་དང་ལྡན་པ་དག་རུང་ཡང་བླ། མི་རུང་ཡང་བླ་སྟེ། བྱས་ཟིན་པས་ད་ཅི་བྱར་ཡང་མེད་དོ། །ཞེས་ཟེར་བའི་སྐབས་དེ། དགེ་སློང་རྣམས་ཀྱིས་  
བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་ཁྱིམ་པའི་མདུན་དུ་རྫུ་འཕྲུལ་རྣམ་པར་བསྟན་པར་མི་བྱའོ། །རྣམ་པར་སྟོན་ན། འགལ་ཚབས་ཅན་དུ་འགྱུར་  
རོ༑ ༑གཞན་ཡང་ལྷུང་བཟེད་རྣམ་པ་བཞི་པོ། གསེར་ལས་བྱས་པ་དང། དངུལ་ལས་བྱས་པ་དང། བཻ་ཌཱུརྱ་ལས་བྱས་པ་དང། ཤེལ་ལས་བྱས་པ་དང། གཞན་ཡང་ལྷུང་བཟེད་རྣམ་པ་བཞི་པོ། ར་གན་  
དང༑ ཟངས་དང། འཁར་བ་དང། ཤིང་ལས་བྱས་པ་དག་ལས། འདི་ལྟར་ལྷུང་བཟེད་སྔ་མ་བཞི་པོ་གང་དག་ཡིན་པ་དེ་དག་ནི། མ་བླངས་པ་ཡང་བླང་བར་མི་བྱ་ལ། བླངས་པ་ཡང་གཏང་བར་བྱའོ། །ལྷུང་  
བཟེད་ཕྱི་མ་བཞི་པོ་གང་དག་ཡིན་པ་དེ་དག་ནི། མ་བླངས་པ་ནི་བླང་བར་མི་བྱ་ཞིང། བླངས་པ་ན། སྨན་ཕོར་དུ་ལོངས་སྤྱད་པས་སྤྱད་པར་བྱ་བ་ཡིན་ནོ། །འདི་ལྟར་ལྕགས་དང། སའི་ལྷུང་བཟེད་གཉིས་  
  
  
༄༅། །ནི། བྱིན་གྱིས་བརླབ་ཏུ་རུང་བ་དག་ཡིན་ནོ། །དེ་ནས་དུས་གཞན་ཞིག་ན་ཁྱིམ་བདག་མེ་སྐྱེས་ལྷ་དང་མིའི་དཔལ་ཡང་མྱོང་བར་གྱུར་ནས་རྒྱལ་པོའི་ཁབ་དང། ཙམ་པ་དག་  
གི་བར་ན་ཤོ་གམ་གྱི་གནས་ཤིག་ཡོད་པ་དེའི་ཤོ་གམ་པ་འཆི་བའི་དུས་ལ་བབ་ནས་དེ་གནོད་སྦྱིན་གདུག་པ་ཞིག་ཏུ་སྐྱེས་པ་དང། དེས་བུའི་རྨི་ལམ་དུ་འདི་སྐད་ཅེས། བུ། ཁྱོད་ཀྱིས་གནས་འདིར་  
གནོད་སྦྱིན་གྱི་རྟེན་འཛུགས་སུ་ཆུག་ལ། དེར་དྲིལ་ཡང་གྱིས་ལ་ཐོགས་ཤིག་དང། གང་གི་ཚེ་དེར་སུ་དག་ཟོང་ལས་ཤོ་གམ་མི་འཇལ་བར་འགྲོ་བར་བྱེད་པ་དེའི་ཚེ་དྲིལ་དེ་སྒྲ་འབྱིན་པར་བྱེད་ཅིང་དེ་  
དག་ཕྱིར་ལྡོག་པ་ལས་ཤོ་གམ་ཆོད་པར་འགྱུར་རོ། །ཞེས་བསྟན་ཏོ་།དེས་གཉེན་བཤེས་དང། ཉེ་དུ་དང། རྩ་ལག་དག་ལ་རྨི་ལམ་དེ་བཟླས་ནས་ཉི་མ་དང། ཚེས་གྲངས་དང། ཡུད་ཙམ་དང་  
གཟའ་དང། རྒྱུ་སྐར་དང། དུས་ཤིས་པ་ལ་བབ་པའི་ཚེ་གནས་དེར་གནོད་སྦྱིན་གྱི་རྟེན་འཛུགས་སུ་བཅུག་ནས་དེར་དྲིལ་ཡང་བྱས་ཏེ་བཏགས་སོ། །གྲོང་ཁྱེར་ཙམ་པ་ན་བྲམ་ཟེ་ཞིག་གིས། རིགས་  
མཉམ་པ་ལས་ཆུང་མ་བླངས་བ་དང། བྲམ་ཟེ་མོ་དེ་བསམ་པ། བདག་བྲམ་ཟེས་ཐབས་དེ་དང་དེ་དག་གིས་བསྒྲུབ་པའི་ནོར་དག་སྤྱོད་ཅིང་ལས་ཅི་ཡང་མི་བྱེད་པར་འདུག་པ་ནི། བདག་གི་ཚུལ་  
དང་མཐུན་པ་མ་ཡིན་ནོ། །སྙམ་ནས་དེ་ཚོང་འདུས་སུ་སོང་སྟེ་རས་བལ་ཉོས་ནས་སེལ་གྱིས་ཞག་པར་བྱས་ཤིང་བཀལ་ཏེ་ཐ་ག་པ་མཁས་པ་ལ་ཀརཤ་པ་ཎ་སྟོང་རི་བའི་རས་ཟུང་ཅིག་འཐག་ཏུ་བཅུག་  
  
  
དེ་ནས་དེས་བྲམ་ཟེ་ལ་སྨྲས་པ། རས་ཟུང་འདི་ཀརཤ་པ་ཎ་སྟོང་རི་བ་ལགས་ཀྱི། ཚོང་འདུས་སུ་བཞུད་ལ་གང་དག་ཀརཤ་པ་ཎ་སྟོང་གིས་འཇལ་བ་ལ་ནི། སྩོལ་ཅིག་གལ་ཏེ་དེས་མི་འཇལ་ན་ཚོང་འདུས་མ་  
ཡིན་ནོ། །ཞེས་བསྒྲགས་ནས་གཞན་དུ་བཞུད་པར་མཛོད་ཅིག་དེས་དེ་ཁྱེར་ཏེ་ཚོང་འདུས་སུ་སོང་བ་ན་ཀརཤ་པ་ཎ་སྟོང་གིས་ཉོ་བ་སུ་ཡང་མེད་ནས་དེས་ཚོང་འདུས་མ་ཡིན་ནོ། །ཞེས་བསྒྲགས་ཏེ་རས་ཟུང་དེ་  
གདུགས་ཀྱི་རྩ་བའི་ནང་དུ་བཅུག་སྟེ་འགྲོན་པོ་དག་དང་ལྷན་ཅིག་རྒྱལ་པོའི་ཁབ་ཏུ་སོང་ངོ། །ཇི་ཙམ་ན་ཙམ་པའི་བར་གྱི་ཤོ་གམ་གྱི་གནས་སུ་ཕྱིན་པ་དང། ཤོ་གམ་པས་འགྲོན་པོ་དེ་དག་ལ་ཤོ་གམ་  
བཅད་པ་ན། དེ་དག་གིས་ཤོ་གམ་ཕུལ་ནས་དོང། དེ་ནས་དྲིལ་སྒྲ་འབྱིན་པར་བྱེད་ནས་ཤོ་གམ་པ་དག་གིས་སྨྲས་པ། ཤེས་ལྡན་དག་།དྲིལ་འདི་ལྟར་སྒྲ་འབྱིན་པ་ལས་ན། འགྲོན་པོ་དག་གིས་ཤོ་གམ་  
ལེགས་པར་མ་ཕུལ་གོར་མ་ཆག་གི་ཡང་ཤོ་གམ་གཅད་དོ། །ཞེས་དེ་དག་གིས་འགྲོན་པོ་དག་ཡང་ཕྱིར་བཀུག་སྟེ་བཙལ་ན། ཤོ་གམ་མ་ཕུལ་བ་འགའ་ཡང་མེད་དོ། །དེ་དག་དང་པ་དང། ཡང་དྲིལ་  
སྒྲ་འབྱིན་པ་ཉིད་དུ་བྱེད་ནས་དེ་དག་གིས་འགྲོན་པོ་དག་ཡང་ཕྱིར་བཀུག་སྟེ་བཙལ་ན། ཤོ་གམ་མ་ཕུལ་བ་འགའ་ཡང་མེད་པར་གྱུར་ནས་འགྲོན་པོ་དག་ངེད་ལ་ཁྱེད་ཅག་ཆོམ་པོ་བྱེད་པར་སེམས་སམ་  
ཅི་ན། ཡང་དང་ཡང་དུ་ཕྱིར་འགུགས་པར་བྱེད་ཅེས་སྨོད་པར་བྱེད་དོ། །དེ་དག་གིས་འགྲོན་པོ་དེ་དག་ཚོམས་གཉིས་སུ་བྱས་ཏེ་བཀྱེ་བ་དང། ཚོམས་གང་གི་ནང་ན་བྲམ་ཟེ་དེ་མེད་པ་དག་ནི། དེ་བཞིན་དོང་ངོ་  
  
  
༄༅། །ཚོམས་གཅིག་ཤོས་འདོང་བ་ན། དྲིལ་དེ་དེ་བཞིན་དུ་སྒྲ་འབྱིན་པར་བྱེད་ནས་དེ་དག་གིས་དེ་དག་ཀྱང་དེ་བཞིན་དུ་ཚོམས་གཉིས་སུ་བྱས་ཤིང་བྱས་ཤིང་བཀྱེ་བ་དང། ཐ་  
མར་བྲམ་ཟེ་དེ་གཅིག་པུ་ཉི་ཚེ་ལུས་པར་གྱུར་ནས། དེ་དེ་དག་གིས་བཟུང་ངོ། །དེས་བདག་ལ་ཅུང་ཟད་ཀྱང་མེད་ཀྱི། ཚོལ་ཅིག་ཅེས་སྨྲས་པ་དང། དེ་དག་གིས་བཙལ་ནས་ཅི་ཡང་མེད་ནས་བཏང་བ་ན་  
ཡང་དྲིལ་དེ་སྒྲ་འབྱིན་པ་ཉིད་དུ་བྱེད་དོ། །དེ་དག་གིས་བྲམ་ཟེ་དེ་ཡང་ཕྱིར་བཀུག་ནས་སྨྲས་པ། ཀྱེ་བྲམ་ཟེ། ལྷའི་བྱིན་གྱི་རླབས་ནི། དེ་ལྟར་གྱུར་ན། ཁྱོད་བདེན་པར་སྨྲོས་ཤིག་དང། ཁོ་བོ་ཅག་  
ཁྱོད་ལ་ཤོ་གམ་མི་ལེན་ཏོ། །དེས་སྨྲས་པ། བདེན་པར་མི་ལེན་ཏམ་དེ་དག་གིས་སྨྲས་པ། མི་ལེན་ཏོ། དེས་གདུགས་ཀྱི་རྩ་བའི་ནང་ནས་རས་ཟུང་དེ་ཕྱུང་སྟེ་བསྟན་ཏོ། །དེ་དག་ཀྱེ་མ། ལྷའི་བྱིན་  
གྱི་རླབས་ནི། འདི་འདྲའོ། །ཞེས་ངོ་མཚར་ཆེན་པོ་སྐྱེས་བར་གྱུར་ནས་དེ་དག་གིས་དེའི་རས་ཡ་གཅིག་ཕྱེ་སྟེ་ལྷ་ལ་བསྟན་ཏོ། །བྲམ་ཟེས་སྨྲས་པ། ཀྱེ་ཁྱེད་ཅག་ན་རེ། ཤོ་གམ་མི་ལེན་ཏོ་ཞེས་ཟེར་  
ན༑ ཐམས་ཅད་འཕྲོག་གམ། དེ་དག་གིས་སྨྲས་པ། བྲམ་ཟེ། ངེད་ཅག་ལེན་པར་མི་བྱེད་དེ། ལྷའི་བྱིན་གྱིས་རླབས་དེ་ལྟ་ཕུ་མཛད་པས་ངེད་ཀྱིས་ལྷ་ལ་བསྟན་པར་ཟད་ཀྱི། ལོངས་ལ་སོང་ཞིག་  
དེས་དེ་བླངས་ནས་ཡང་གདུགས་ཀྱི་རྩ་བའི་ནང་དུ་བཅུག་སྟེ་སོང་ནས་ཁད་ཀྱིས་རྒྱལ་པོའི་ཁབ་ཏུ་ཕྱིན་ཏོ། །དེས་ཚོང་འདུས་སུ་རས་ཟུང་དེ་བཀྲམ་པ་ན་དེར་ཡང་ཀརཤ་པ་ཎ་སྟོང་གིས་ཉོ་བ་སུ་ཡང་མེད་  
  
  
ཡིན་ནོ། །ཞེས་བསྒྲགས་སོ། །དེ་ན་གཞོན་ནུ་མེ་སྐྱེས་གླང་པོ་ཆེ་ལ་ཞོན་ཏེ་རྒྱལ་པོའི་ཕོ་བྲང་ནས་ཕྱིར་བྱུང་སྟེ་ཚོང་འདུས་ཀྱི་ནང་ནས་རང་གི་ཁྱིམ་དུ་  
འགྲོ་བས་དེ་ཐོས་པ་དང། དེས་ཤེས་ལྡན་དག་བྲམ་ཟེ་དེ་ཅིའི་ཕྱིར་ཚོང་འདུས་མ་ཡིན་ནོ། །ཞེས་སྒྲོག་པར་བྱེད་པ་དྲི་བར་བྱའི། བོས་ཤིག་དེ་དག་གིས་དེ་བོས་ནས་མེ་སྐྱེས་ཀྱིས་སྨྲས་པ་བྲམ་ཟེ། ཁྱོད་  
ཅིའི་ཕྱིར་ཚོང་འདུས་འདི་ཚོང་འདུས་མ་ཡིན་ནོ། །ཞེས་སྒྲོག་པར་བྱེད། དེས་སྨྲས་པ། ཁྱིམ་བདག་རས་ཟུང་འདི་ལྟ་བུ་ཀརཤ་པ་ཎ་སྟོང་གིས་ཉོ་བ་སུ་ཡང་མེད་པའི་ཕྱིར་རོ། །དེས་སྨྲས་པ་བལྟའི། ཁྱེར་  
ཏེ་ཤོག་དེས་དེ་ཉེ་བར་བསྟན་ཏོ། །མེ་སྐྱེས་ཀྱིས་སྨྲས་པ། བྲམ་ཟེ། དེ་ཙམ་ནི། རི་མོད་ཀྱི། འོན་ཀྱང་རས་གཅིག་ནི། སྤྱད་ཟིན་པ་ཞིག་གཅིག་ནི། མ་སྤྱད་པ་ཞིག་པས། མ་སྤྱད་པ་གང་ཡིན་པ་འདི་ནི་  
ཀརཤ་པ་ཎ་ལྔ་བརྒྱ་རི། གང་སྤྱད་པ་འདི་ནི། ཉིས་བརྒྱ་ལྔ་བཅུ་རིའོ། །བྲམ་ཟེས་སྨྲས་པ། ཅི། འདི་དེ་ལྟ་བུར་འགྱུར་རམ། མེ་སྐྱེས་ཀྱིས་སྨྲས་པ། བྲམ་ཟེ། ཁྱོད་ཀྱིས་མངོན་སུམ་དུ་བསྟན་གྱི་ལྟོས་ཤིག་  
ཅེས་དེས་མ་སྤྱད་པ་དེ་སྟེང་གི་ནམ་མཁའ་ལ་བོར་བ་དང། དེ་སྐྱེངས་ཤིང་འདུག་གོ་སྤྱད་པ་བོར་བ་ན། དེ་མ་ཐག་ཏུ་ཕྱིར་ལྷུང་ངོ། །བྲམ་ཟེ་ངོ་མཚར་སྐྱེས་ཏེ་སྨྲས་པ། ཁྱིམ་བདག་ཁྱོད་ནི། རྫུ་འཕྲུལ་ཆེ་བ་  
མཐུ་ཆེ་བ་ཞིག་གོ་མེ་སྐྱེས་ཀྱིས་ཡང་ལྟོས་ཤིག་ཅེས་སྨྲས་ནས་དེས་མ་སྤྱད་པ་གང་ཡིན་པ་དེ། ཚེར་མའི་སྟེང་དུ་བོར་ན། མ་ཐོགས་པར་སོང་ངོ། །གཅིག་ཤོས་དེ་བོར་ན། ཚེར་མ་ལ་ཐོགས་  
  
  
༄༅། །ནས་བྲམ་ཟེ་དེ། ངོ་མཚར་ཆེན་པོ་དེས་མངོན་པར་དད་པར་གྱུར་ནས་སྨྲས་པ། ཁྱིམ་བདག་ཁྱོད་ནི། རྫུ་འཕྲུལ་ཆེ་བ། མཐུ་ཆེ་བ་ཞིག་པས། ཁྱོད་རིན་ཇི་ཙམ་གྱིས་བཞེད་པ་དེ་  
ཙམ་གྱིས་སྣོམས་ཤིག་དེས་སྨྲས་པ། བྲམ་ཟེ། ཁྱོད་མགྲོན་ཡིན་གྱི་ཁྱོད་ཉིད་ལ་མཆོད་པ་བྱ་བའི་ཕྱིར་ཀརཤ་པ་ཎ་སྟོང་ཉིད་སྦྱིན་པར་བྱའོ། །ཞེས་དེས་དེ་ལ་ཀརཤ་པ་ཎ་སྟོང་བྱིན་པ་དང་བྲམ་ཟེས་དེ་  
བླངས་ནས་སོང་ངོ། །མེ་སྐྱེས་ཀྱིས་དེ་དག་ལས་གང་སྤྱད་པ་དེ་ནི། ཁྱེའུ་ཞིག་ལ་བྱིན། མ་སྤྱད་པ་ནི། ཁྲུས་རས་སུ་བྱས་སོ་།དེ་ནས་དུས་གཞན་ཞིག་ན། རྒྱལ་པོ་གཟུགས་ཅན་སྙིང་པོ་སྟེང་གི་ཁང་བཟང་  
གི་ཐོག་ན་བློན་པོའི་ཚོགས་ཀྱིས་ཡོངས་སུ་བསྐོར་ཅིང་འདུག་པའི་ཚེ། མེ་སྐྱེས་ཀྱིས་ཁྲུས་རས་ཁང་པའི་སྟེང་དུ་སྐམ་དུ་བཅུག་པ་རླུང་གིས་ནམ་མཁའ་ལ་ཁྱེར་ནས་རྒྱལ་པོ་གཟུགས་ཅན་སྙིང་པོའི་སྟེང་  
དུ་ལྷུང་བ་དང། རྒྱལ་པོས་སྨྲས་པ། ཤེས་ལྡན་དག་རྒྱལ་པོ་ལ་འོས་པའི་གོས་འདི་ལྟ་བུ་ག་ལས་འོངས། དེ་དག་གིས་སྨྲས་པ། ལྷ་རྒྱལ་པོ་ང་ལས་ནུ་བྱུང་བའི་ཚེ་ནི། དགུང་བདུན་དུ་རིང་པོ་ཆེའི་  
ཆར་བབ་བོ། །ཞེས་ཐོས་ནས། ལྷ་ལ་ཡང་ན་བཟའི་ཆར་བབ་པ་ལས་ན། རིང་པོ་མི་ཐོགས་པར་རིན་པོ་ཆེའི་ཆར་འབབ་པར་འགྱུར་རོ་།རྒྱལ་པོས་སྨྲས་པ། བཅོམ་ལྡན་འདས་ཀྱིས་ཁྱིམ་བདག་མེ་  
སྐྱེས་ལྷ་དང་མིའི་དཔལ་ཡང་མྱོང་བར་འགྱུར་རོ། །ཞེས་ལུང་བསྟན་ལ། འདི་ཡང་ལྷའི་གོས་ནམ་མཁའ་ལས་འོངས་པ་ཞིག་ན། དེ་འོངས་དང་སྦྱིན་པར་བྱའི། ཞོག་ཅིག་ཅེས་བསྒོའོ། །དེ་དག་དེ་  
  
  
རྒྱལ་པོས་སྨྲས་པ། གཞོན་ནུ། ཁྱོད་བཅོམ་ལྡན་འདས་ཀྱིས་ལྷ་དང་མིའི་དཔལ་ཡང་མྱོང་བར་འགྱུར་རོ། །ཞེས་ལུང་བསྟན་ལ། ང་ལ་ཡང་ལྷའི་གོས་ནམ་  
མཁའ་ལས་ལྷུང་བ་འདི་ལྟ་བུ་ཡོད་ཀྱི། དེ་ཁྱོད་ཁྱེར་ཅིག་དེས་ལག་པ་བརྐྱང་སྟེ་སྨྲས་པ། ལྷ། གཡར་སྔ་བྲིམ་གྱི། ཚུར་སྩལ་ཞེས་བརྟགས་ན། ཇི་ཙམ་ན་བདག་གིས་ཁྲུས་རས་ཡིན་པར་མཐོང་ནས་ཅུང་  
ཟད་བགད་དེ་སྨྲས་པ། ལྷ། འདི་བདག་གི་ཁྲུས་རས་བསེར་མས་འཚལ་ནས་འདིར་མཆིས་པ་ལགས་སོ། །རྒྱལ་པོས་སྨྲས་པ། གཞོན་ནུ། ད་ཁྱོད་ཀྱིས་ལྷ་དང་མིའི་དཔལ་ཡང་མྱོང་བར་གྱུར་ཏམ། ལྷ་  
མྱོང་བར་གྱུར་ཏོ། །གཞོན་ནུ། གལ་ཏེ་དེ་ལྟ་ན། ཅིའི་ཕྱིར་ང་སྤྱན་འདྲེན་པར་མི་བྱེད། ལྷ། སྤྱན་འདྲེན་ཏོ། །སོང་ལ་ཡོ་ལང་གི་ཞལ་ཏ་དག་ཤོམས་ཤིག་ལྷ། གང་གིས་ལྷ་དང་མིའི་དཔལ་ཡང་མྱོང་  
བར་གྱུར་པ་ལ་ཞལ་ཏ་བགྱིད་ཅི་འཚལ་མོད་ཀྱི། འོན་ཀྱང་བདག་ཞལ་ཏ་བགྱིད་དུ་མཆིའོ། །རྒྱལ་པོ་མེ་སྐྱེས་ཀྱི་ཁྱིམ་དུ་སོང་ནས་བུད་མེད་ཀྱི་འཁོར་ཕྱི་པ་དག་མཐོང་བ་དང། དབང་པོ་དག་ཕྱིར་གློན་པར་  
བྱེད་དོ། །མེ་སྐྱེས་ཀྱིས་སྨྲས་པ། ལྷ། ཅིའི་སླད་དུ་དབང་པོ་དག་སླར་གློན་པར་མཛད། དེས་སྨྲས་པ། གཞོན་ནུ། མནའ་མ་ཡིན་པས་དེ་ལྟར་བྱས་སོ། །ལྷ། སྣམ་ཟུངས་མ་ལགས་ཏེ། འདི་ལྟར། བུད་  
མེད་ཀྱི་འཁོར་ཕྱི་པ་དག་ལགས་སོ། །དེ་ངོ་མཚར་ཆེན་པོ་སྐྱེས་ནས། ཡང་བུད་མེད་ཀྱི་འཁོར་བར་མ་དག་མཐོང་བ་དང། དབང་པོ་དག་ཕྱིར་ལྡོན་པར་བྱེད་དོ། །མེ་སྐྱེས་ཀྱིས་དེ་བཞིན་དུ་དྲིས་པ་དང། རྒྱལ་  
  
  
༄༅། །པོས་ཀྱང་དེ་བཞིན་སྨྲས་སོ། །མེ་སྐྱེས་ཀྱིས་སྨྲས་པ་ལྷ། འདི་དག་ཀྱང་སྣམ་ཟུངས་ནི། མ་ལགས་ཏེ། འདི་ལྟར་བུད་མེད་ཀྱི་འཁོར་པར་མ་དག་ལགས་སོ། །དེ་ངོ་མཚར་  
ཆེན་པོ་ལྷག་པར་སྐྱེས་སོ། །རྒྱལ་པོས་དེའི་བར་སྒོའི་ཕྱོགས་རིན་པོ་ཆེའི་རང་བཞིན་ལས་གྱུར་པ། རྫིང་ཆུས་གང་བ་ལྟ་བུ་དེ་ན་ཉ་དག་རྒྱུ་བ་འདྲ་བའི་འཁྲུལ་འཁོར་གྱི་སྦྱོར་བ་བྱས་པ་དག་མཐོང་  
སྟེ་ནང་དུ་འགྲོ་བར་འདོད་ནས་ལྷ་མ་དག་འབུད་པར་བརྩམས་པ་དང། མེ་སྐྱེས་ཀྱིས་སྨྲས་པ། ལྷ། ཅིའི་སླད་དུ་ཆགས་དག་གསལ་བར་མཛད། དེས་སྨྲས་པ། གཞོན་ནུ། ཆུ་ལ་འབོག་པར་བྱ་  
བའི་ཕྱིར་རོ། །མེ་སྐྱེས་ཀྱིས་སྨྲས་པ། ལྷ། འདི་ཆབ་མ་ལགས་ཏེ་ཆབ་ལྟ་བུར་གདའ་བ་ནི། རིན་པོ་ཆེའི་ས་གཞི་ལགས་སོ། །དེས་སྨྲས་པ། གཞོན་ནུ། ཉ་རྒྱུ་བ་དག་འདི་ལྟར་སྣང་ངོ། །ལྷ་  
འཁྲུལ་འཁོར་གྱི་སྦྱོར་བ་ལས་དེ་དག་རྒྱུ་བར་གདའོ། །རྒྱལ་པོ་ཡིད་མ་ཆེས་པ་དང། དེས་སོར་གདུབ་རྒྱ་འཕངས་པ་ན། སྒྲ་ཀྲ་ལ་ལ་ཟེར་ཏེ་རིན་པོ་ཆེའི་ས་གཞིའི་སྟེང་དུ་འཇོལ་བར་གྱུར་ནས་  
དེ་ངོ་མཚར་སྐྱེས་ཏེ། ནང་དུ་སོང་ནས་སེང་གེའི་ཁྲི་ལ་འདུག་གོ། མནའ་མ་དག་རྐང་པ་ལ་ཕྱག་འཚལ་དུ་ལྷགས་པ་དེ་དག་མཆི་མ་བྱུང་ནས་རྒྱལ་པོས་སྨྲས་པ། གཞོན་ནུ། ཅིའི་ཕྱིར་མནའ་  
མ་འདི་དག་དུ། དེས་སྨྲས་པ། ལྷ། འདི་དག་དུ་བ་མ་ལགས་ཏེ། འདི་ལྟར། ལྷའི་ན་བཟའ་ལ་ཤིང་གི་དུད་པའི་དྲི་གདའ་བས། དེས་འདི་དག་མཆི་མ་བྱུང་བར་གྱུར་ཏོ། །རྒྱལ་པོ་ལྷ་དང་མིའི་  
  
  
རྒྱལ་པོའི་བྱ་བ་དང། རྒྱལ་པོའི་བྱེད་པ་དག་ཡོངས་སུ་ཉམས་པར་གྱུར་ནས་གཞོན་ནུ་མ་སྐྱེས་དགྲ་ལ་བློན་པོ་རྣམས་ཀྱིས་སྨྲས་པ། གཞོན་ནུ། ལྷ་ནི་  
མེ་སྐྱེས་ཀྱི་ཁྱིམ་དུ་གཤེགས་ནས་བག་མ་མཆིས་པར་གྱུར་གྱི། བཞུད་ལ་སྦྲོན་ཅིག་དེ་སོང་ནས་སྨྲས་པ། ལྷ། ཁྱོད་འདིར་གཤེགས་ཏེ་བཞུགས་པར་མཛད་དམ་ཅི། བློན་པོ་རྣམས་ཀྱི་མཆིད་ནས་རྒྱལ་  
པོའི་བྱ་བ་དང། བྱེད་པ་དག་ཡོངས་སུ་ཉམས་པར་གྱུར་ཏོ། །ཞེས་མཆིའོ། །དེས་སྨྲས་པ། གཞོན་ནུ། ཅི། ཁྱོད་ཀྱིས་ཞག་གཅིག་ཙམ་རྒྱལ་སྲིད་བྱེད་དུ་འཇུག་ཀྱང་མི་ནུས་སམ། དེས་སྨྲས་པ། ལྷ་  
བདག་གིས་ནི། ལྷས་དགུང་བདུན་ལགས་པར་འཚལ་ན། ལྷས་ནི། དགུང་གཅིག་ལགས་པར་མཁྱེན་པ་ལྟ། རྒྱལ་པོས་མེ་སྐྱེས་ཀྱི་གདོང་དུ་བརྟགས་ཏེ་སྨྲས་པ། གཞོན་ནུ། བདེན་ནམ། ལྷ། མད་  
དོ༑ ༑དགུང་བདུན་ཁོ་ན་ལགས་སོ། །འོ་ན། ཉིན་མཚན་ཇི་ལྟར་ཤེས་ལྷ། མེ་ཏོག་དག་ཁ་འབྱེ་ཞིང་འཛུམ་པ་དང། ནོར་བུ་དག་གི་འོད་འབར་རམ་མི་འབར་བ་དང། བྱ་དག་སྐད་འབྱིན་ཏམ་མི་འབྱིན་  
པའི་ཚུལ་ལས་གདའོ། །མེ་ཏོག་གང་དག་དགུང་ལ་ཁ་འབྱེ་ཞིང་གདུགས་ལ་ཟུམ་པར་འགྱུར་བ་ཡང་མཆིས། གང་དག་གདུགས་ལ་ཁ་འབྱེ་ཞིང་དགུང་ལ་ཟུམ་པར་འགྱུར་བ་ཡང་མཆིས། ནོར་བུ་  
གང་དག་དགུང་ལ་འབར་ཞིང་གདུགས་ལ་མི་འབར་བ་ཡང་མཆིས། གང་དག་གདུགས་ལ་འབར་ཞིང་དགུང་ལ་མི་འབར་བ་ཡང་མཆིས། བྱ་གང་དག་དགུང་ལ་སྐད་འབྱིན་ཅིང་གདུགས་ལ་མི་འབྱིན་  
  
  
༄༅། །པ་ཡང་མཆིས། གང་དག་གདུགས་ལ་སྐད་འབྱིན་ཅིང་དགུང་ལ་སྐད་མི་འབྱིན་པ་ཡང་མཆིས་སོ། །རྒྱལ་པོ་ངོ་མཚར་སྐྱེས་ནས་སྨྲས་པ། གཞོན་ནུ། བཅོམ་ལྡན་འདས་  
ནི༑ ཕྱིན་ཅི་མ་ལོག་པར་གསུང་བ་སྟེ། བཅོམ་ལྡན་འདས་ཀྱིས་ཁྱོད་ཇི་ལྟར་ལུང་བསྟན་པ་ཁོ་ན་ལས་གཞན་དུ་མ་གྱུར་ཏོ། །དེ་སྐད་སྨྲས་ནས། རྒྱལ་པོ་དེ་མེ་སྐྱེས་ཀྱི་ཁྱིམ་ནས་ཕྱིར་བྱུང་སྟེ་སོང་ངོ། །  
གཞོན་ནུ་མ་སྐྱེས་དགྲས་མེ་སྐྱེས་ཀྱི་ནོར་བུ་གཅིག་བརྐུས་ཏེ་ཁྱེའུ་ཞིག་གི་ལག་ཏུ་གཏད་པ་དང། དེས་གང་ནས་བླངས་པ་དེ་ཉིད་དུ་ཕྱིར་སོང་སྟེ་འདུག་གོ། མ་སྐྱེས་དགྲས་སྨྲས་པ། ཁྱེའུ། ནོར་བུ་དེ་  
བལྟའི། ཁྱེར་ཤོག་དེས་ཆང་བ་ཕྱེ་སྟེ་སྨྲས་པ། གཞོན་ནུ། གར་མཆིས། མ་འཚལ་ཏོ། །དེས་དེ་རྡེག་པར་བརྩམས་པ་དང། མེ་སྐྱེས་ཀྱིས་སྨྲས་པ། གཞོན་ནུ། འདི་ལ་ཅིའི་ཕྱིར་རྡེག་པར་  
བྱེད༑ ཁྱིམ་བདག་ཁོ་བོ་ཡང་རྐུན་མ་ཡིན་ན། འདི་ནི། རྐུན་ཆེན་ཞིག་སྟེ། བདག་གིས་ཁྱོད་ཀྱི་ནོར་བུ་བརྐུས་པ་དེ་ཡང་འདིས་བརྐུས་སོ། །དེས་སྨྲས་པ། གཞོན་ནུ་ཁྱོད་ཀྱིས་ཀྱང་མ་བརྐུས་  
འདིས་ཀྱང་མ་བརྐུས་ཏེ། འདི་ལྟར་ཁྱོད་ཀྱིས་གང་ནས་བླངས་པ་དེ་ཉིད་དུ་ཕྱིར་སོང་སྟེ་འདུག་གོ་དེ་ལྟ་མོད་ཀྱི། གཞོན་ནུ་ཁྱོད་ཀྱི་ཁྱིམ་ཡིན་གྱི། ནོར་བུ་ཇེ་སྙེད་དགོས་པ་དང། གཞན་ཡང་ནོར་རྫས་  
ཅི་དགོས་པ་དེ་དག་ཅི་བདེར་ལོངས་ཤིག་དེ་སྐྱེངས་ནས་བསམ་པ། ནམ་ཞིག་ན་བདག་གི་ཕ་འཆི་བའི་དུས་ལ་བབ་ནས་བདག་རྒྱལ་པོ་བྱེད་པ་དེའི་ཚེ་བླང་ངོ། །སྙམ་མོ། །ཇི་ཙམ་ན་མ་སྐྱེས་དགྲ་ལྷ་སྦྱིན་  
  
  
ཆོས་དང་ལྡན་པ་སྲོག་དང་ཕྲལ་ནས་རང་གིས་ཅོད་བ་ན་བཅིངས་ཏེ་རྒྱལ་པོར་ཞུགས་ནས་དེའི་ཚེ་དེས་མེ་སྐྱེས་བོས་ཏེ། ཁྱིམ་བདག། ཁྱོད་དང་ང་སྤུན་ཡིན་པས་ཁྱིམ་དག་  
བགོ་བར་བྱའོ། །དེས་བསམ་པ། འདི་ནི། ཕ་ཆོས་ཀྱི་རྒྱལ་པོ་ཆོས་དང་ལྡན་པ་དེ་ལྟ་བུ་བསད་དེ་བདག་ཉིད་ཀྱི་ཅོད་པ་ན་བཅིངས་ནས་རྒྱལ་པོར་ཞུགས་པ་ཡིན་པས། འདིས་གལ་ཏེ་ན་བདག་ཀྱང་གསོད་པར་  
འགྱུར་རོ། །འདི་བདག་གི་ཁྱིམ་དབྲོག་པར་སེམས་ཡང་ཐག་གི། སྦྱིན་པར་བྱའོ། །སྙམ་དུ་བསམ་ནས་སྨྲས་པ། ལྷ། འདི་ཁྱོད་མངའ་ན་བགོ་ཅི་འཚལ། ཁྱོད་ཀྱི་ཁབ་ཏུ་ནི། བདག་མཆིའོ། །བདག་གི་  
སྡུམ་པར་ནི། ཁྱོད་གཤེགས་སུ་གསོལ། མ་སྐྱེས་དགྲས་སྨྲས་པ། ལེགས་ཀྱི། དེ་བཞིན་བྱའོ། །ཞེས་དེ་དེའི་ཁྱིམ་དུ་འཕོས་ཤིང། མེ་སྐྱེས་ནི། མ་སྐྱེས་དགྲའི་ཁྱིམ་དུ་འཕོས་པ་དང། དཔལ་དང་ལྡན་  
པའི་ཁྱིམ་དེ་མི་སྣང་བར་གྱུར་ཅིང་མེ་སྐྱེས་ག་ལ་བ་དེ་ཉིད་དུ་བྱུང་ངོ། །དེ་ལྟར་ལན་བདུན་གྱི་བར་དུ་མི་སྣང་བར་གྱུར་ཅིང་བྱུང་བ་དང། མ་སྐྱེས་དགྲས་བསམ་པ། འདི་ལྟར་མེ་སྐྱེས་ཀྱིས་ནོར་བུ་དག་བདག་  
གིས་འཕྲོག་པར་མ་ནུས་ཀྱི། ཐབས་གཞན་ཞིག་བྱའོ། །སྙམ་ནས་ངེས་ཆོམ་རྐུན་མ་དག་བསྐོས་ཏེ། དེངས་ལ་མེ་སྐྱེས་ཀྱི་ཁྱིམ་ནས་ནོར་བུ་དག་རྐུས་ཤིག་ཅེས་བསྒོས་ནས། དེ་དག་གིས་སྐས་དང་  
ཡ་གད་དང། ཀྱོ་བཏང་དག་གིས་འཛེག་པར་བརྩམས་པ་དང། སྟེང་གི་ཁང་བཟང་གི་གཞིར་གཏོགས་པ་ན་ཆུང་མའི་འཁོར་འཁོད་པས་དེ་དག་མཐོང་ནས་དེ་དག་གིས་རྐུན་པོ་བྱུང་ངོ། །རྐུན་པོ་བྱུང་ངོ། །  
  
  
༄༅། །ཞེས་བྱ་བའི་སྒྲ་ཕྱུང་ངོ། །མེ་སྐྱེས་ཀྱིས་དེ་ཐོས་ནས། ཆོམ་རྐུན་པ་དག་འདུག་པར་གྱུར་ཅིག་ཅེས་ཡིད་ལ་ཡང་བསམ་ཚིག་ཏུ་ཡང་བརྗོད་པ་དང། དེ་དག་གང་ནས་ཇི་  
ལྟར་འཛེག་པ་དེ་ཉིད་ན་དེ་བཞིན་འཁོད་པར་གྱུར་ཏོ། །ཇི་ཙམ་ན་མཚན་མོ་འདས་ཏེ་ནམ་ནངས་པ་དང། སྐྱེ་བོ་ཕལ་པོ་ཆེའི་ཚོགས་དག་གིས་མཐོང་ནས་དེ་དག་གིས་སྨྲས་པ། ཤེས་ལྡན་དག་  
རྒྱལ་པོ་སྡིག་ཅན་འདིས། ཕ་ཆོས་ཀྱི་རྒྱལ་པོ། ཆོས་དང་ལྡན་པ་སྲོག་དང་ཕྲལ་ནས་དེ་ཡང་ཁྱིམ་འཇོམས་པར་བྱེད་པ་དེ། ཅིའི་ཕྱིར་བདག་ཅག་གིས་དང་དུ་བླང་བར་བྱ། མ་སྐྱེས་དགྲས་མེ་  
སྐྱེས་ཀྱི་གན་དུ་ཕོ་ཉ་བཏང་སྟེ། ང་ལ་སྐྱོན་དུ་འགྱུར་བས་དེ་དག་ཐོང་ཞིག་ཅེས་བྱས་པ་དང། མེ་སྐྱེས་ཀྱིས་ཆོམ་རྐུན་པ་འདི་དག་འདོང་བར་གྱུར་ཅིག་ཅེས་ཡིད་ལ་ཡང་བསམ། ཚིག་ཏུ་ཡང་  
བརྗོད་ནས་དེ་དག་དོང་ངོ། །མེ་སྐྱེས་ཀྱིས་བསམ་པ། གང་གིས་འདི་ལྟར་ཕ་ཆོས་ཀྱི་རྒྱལ་པོ། ཆོས་དང་ལྡན་པ་སྲོག་དང་ཕྲལ་བ་དེས། བདག་གསོད་པར་འགྱུར་གོར་མ་ཆག་གི། །བདག་ནི། བཅོམ་  
ལྡན་འདས་ཀྱིས་ངའི་བསྟན་པ་ལ་རབ་ཏུ་བྱུང་སྟེ་ཉོན་མོངས་པ་ཐམས་ཅད་སྤངས་པས། དགྲ་བཅོམ་པ་ཉིད་མངོན་སུམ་དུ་བྱེད་པར་འགྱུར་རོ། །ཞེས་ལུང་བསྟན་པ་ཡིན་པས། རྣམ་པ་ཐམས་ཅད་དུ་  
དེར་སོང་ལ་རབ་ཏུ་འབྱུང་ངོ། །སྙམ་ནས་དེར་ནོར་གྱི་རྣམ་པ་ཐམས་ཅད་ཕོངས་པ་དག་དང། མགོན་མེད་པ་དག་དང། དབུལ་པོ་དག་དང། ནད་པ་དག་ལ་བྱིན་ཏེ། ནོར་མེད་པ་རྣམས་ནོར་དང་ལྡན་པར་  
  
  
དེ་ནས་ཁྱིམ་བདག་མེ་སྐྱེས་མཛའ་བཤེས་དང། རྩ་ལག་དང། ཉེ་དུ་དང། ཕུ་ནུ་དག་གི་ངོ་བལྟས་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་  
གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་མཐའ་གཅིག་ཏུ་འདུག་ནས་ཁྱིམ་བདག་མེ་སྐྱེས་ཀྱིས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་  
གསུངས་པའི་ཆོས་འདུལ་བ་ལ་རབ་ཏུ་འབྱུང་ཞིང་བསྙེན་པར་རྫོགས་པ་དགེ་སློང་གི་དངོས་པོ་ཐོབ་པ་ལྟ་ན། བཅོམ་ལྡན་འདས་ཀྱི་སྤྱན་སྔར་བདག་ཚངས་པར་སྤྱད་པ་སྤྱོད་པར་འཚལ་ལོ། །དེ་ལ་བཅོམ་ལྡན་  
འདས་ཀྱིས་དགེ་སློང་ཚུར་ཤོག་ཅེས་བྱ་བས་དགེ་སློང་ཚུར་ཤོག་།ཚངས་པར་སྤྱད་པ་སྤྱོད་ཅིག་ཅེས་བཀའ་སྩལ་མ་ཐག་ཁོ་ནར་སྐྲ་བྱི་ཞིང་སྣམ་སྦྱར་བགོས་ནས་ལག་པ་ལྷུང་བཟེད་དང། བྱ་མ་བུམ་དང་  
ལྡན་པ་དང། སྐྲ་དང་ཁ་སྤུ་བྲེགས་ནས་ཞག་བདུན་ལོན་པ་ཙམ་དུ་གྱུར་ཅིང། དགེ་སློང་བསྙེན་པར་རྫོགས་ནས་ལོ་བརྒྱ་ལོན་པའི་སྤྱོད་ལམ་ལྟ་བུར་གནས་པར་གྱུར་ཏོ། །དེ་བཞིན་གཤེགས་པས་ཚུར་  
ཤོག་བཀའ་སྩལ་པས། །སྐྲ་བྱི་སྣམ་སྦྱར་གྱོན་པའི་ལུས་ལྡན་ཞིང། །མོད་ལ་དབང་པོ་རབ་ཞིར་གནས་གྱུར་ཏེ། སངས་རྒྱས་དགོངས་པས་ལུས་གཟུགས་བཀའ་པར་གྱུར། །བཅོམ་ལྡན་འདས་ཀྱིས་དེ་  
ལ་ལུང་ཕོག་ནས་དེས་རྩོལ་བ་དང། འབད་པ་དང། སྒྲིམ་པ་བྱས་པས་འཁོར་བའི་འཁོར་ལོ་ཆ་ལྔ་པ། གཡོ་བ་དང། མི་གཡོ་བ་འདི་ཉིད་རིག་སྟེ། འདུ་བྱེད་ཀྱི་རྣམ་པ་ཐམས་ཅད་ཉམས་པ་དང། ལྟུང་བ་དང་  
  
  
༄༅། །རྣམ་པར་འཐོར་བ་དང། རྣམ་པར་འཇིག་པའི་ཆོས་ཉིད་ཀྱིས་བཅོམ་ནས་ཉོན་མོངས་པ་ཐམས་ཅད་སྤངས་པས། དགྲ་བཅོམ་པ་ཉིད་མངོན་སུམ་དུ་བྱས་ཏེ། དགྲ་  
བཅོམ་པ་ཁམས་གསུམ་པའི་འདོད་ཆགས་དང་བྲལ་བ། བོང་བ་དང་གསེར་དུ་མཉམ་པ། ནམ་མཁའ་དང་ལག་མཐིལ་ལྟར་སེམས་མཉམ་པ་སྟེའུ་དང་ཙནྡན་དུ་མཉམ་པ། རིག་པས་སྒོ་ངའི་  
སྦུབས་དྲལ་བར་གྱུར་ཅིང། རིག་པ་དང། མངོན་པར་ཤེས་པ་དང། སོ་སོ་ཡང་དག་པར་རིག་པ་ཐོབ་པ། སྲིད་པ་དང། འདོད་པའི་རྙད་[*RNYED?]པ་དང། བཀུར་སྟི་ལ་རྒྱབ་ཀྱིས་ཕྱོགས་པ། དབང་པོ་དང། ཉེ་  
དབང་དང་བཅས་པའི་ལྷ་རྣམས་ཀྱིས་མཆོད་པར་བྱ་བ་དང། རྗེད་པར་བྱ་བ་དང། གུས་པར་སྨྲ་བར་བྱ་བར་གྱུར་ཏོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་  
བཅོམ་ལྡན་འདས་ལ་ཞུས་པ། བཙུན་པ། ཚེ་དང་ལྡན་པ་མེ་སྐྱེས་འདིས་ལས་ཅི་ཞིག་བགྱིས་ན། ལས་དེའི་རྣམ་པར་སྨིན་པས་མ་དང་ལྷན་ཅིག་ཞུགས་ཀྱི་ཕུང་པོར་བསྲེགས་ཤིང་ལྷ་དང་མིའི་  
དཔལ་ཡང་མྱོང་ནས་བཅོམ་ལྡན་འདས་ཀྱི་བསྟན་པ་ལ་ཡང་རབ་ཏུ་བྱུང་སྟེ་ཉོན་མོངས་པ་ཐམས་ཅད་སྤངས་པས། དགྲ་བཅོམ་པ་ཉིད་མངོན་སུམ་དུ་བགྱིས་པར་གྱུར། བཅོམ་ལྡན་འདས་ཀྱིས་  
བཀའ་སྩལ་པ། དགེ་སློང་དག་རིགས་ཀྱི་བུ་མེ་སྐྱེས་ཉིད་ཀྱིས། ལས་ཚོགས་རྙེད་པ། རྐྱེན་ཡོངས་སུ་བསྒྱུར་བ། འོད་པ་བཞིན་དུ་ཉེ་བར་གནས་པ། གདོན་མི་ཟ་བར་འབྱུང་བར་འགྱུར་བ་  
  
  
མེ་སྐྱེས་ཉིད་ཀྱིས་ལས་བྱས་ཤིང་བསགས་པ་དག་གཞན་སུ་ཞིག་གིས་སོ་སོར་མྱོང་བར་འགྱུར། དགེ་སློང་དག་ལས་བྱས་ཤིང་བསགས་པ་དག་ནི། ཕྱི་རོལ་གྱི་  
སའི་ཁམས་ལ་རྣམ་པར་སྨིན་པར་མི་འགྱུར། ཆུའི་ཁམས་ལ་མི་འགྱུར། མེའི་ཁམས་ལ་མི་འགྱུར། རླུང་གི་ཁམས་ལ་མི་འགྱུར་གྱི་འདི་ལྟར་ལས་དགེ་བ་དང། མི་དགེ་བ་བྱས་ཤིང་བསགས་པ་  
དག་ནི། ཟིན་པའི་ཕུང་པོ་དང། ཁམས་དང། སྐྱེ་མཆེད་དག་ལ་རྣམ་པར་སྨིན་པར་འགྱུར་ཏེ། ལས་རྣམས་བསྐལ་པ་བརྒྱར་ཡང་ནི་།ཆུད་མི་ཟ་བའང་ཚོགས་དང་དུས། །རྙེད་ན་ལུས་ཅན་རྣམས་ལ་  
ནི༑ ༑འབྲས་བུ་དག་ཏུ་འགྱུར་པ་ཉིད། །དགེ་སློང་དག་སྔོན་བྱུང་བ་བསྐལ་པ་དགུ་བཅུ་རྩ་གཅིག་འདས་པ་ན། སྟོན་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་  
རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རྣམ་  
པར་གཟིགས་ཞེས་བྱ་བ་འཇིག་རྟེན་དུ་བྱུང་སྟེ། དགེ་སློང་དྲུག་ཁྲི་ཉིས་སྟོང་གི་འཁོར་དང་ཐབས་ཅིག་ཏུ་ལྗོངས་རྒྱུར་གཤེགས་པ་ན་རྒྱལ་པོའི་ཕོ་བྲང་རྩ་ལག་ཅན་དུ་བྱོན་ནས་རྩ་ལག་ཅན་གྱི་  
ཚལ་ན་བཞུགས་སོ། །དེའི་ཚེ་རྒྱལ་པོའི་ཕོ་བྲང་རྩ་ལག་ཅན་ན། རྒྱལ་པོ་གཉེན་ལྡན་ཞེས་བྱ་བ་ཆོས་ཀྱི་རྒྱལ་པོ། ཆོས་དང་ལྡན་པས་རྒྱལ་སྲིད་འབྱོར་པ་རྒྱས་པ། བདེ་བ། ལོ་ལེགས་པ། སྐྱེ་བོ་དང་  
  
  
༄༅། །མི་མང་པོས་གང་བ། འཐབ་མོ་དང། འཐབ་པ་དང། རྩོད་པ་དང། འགྱེད་པ་དང། ཕྱི་དགྲ་དང། ནང་འཁྲུག་དང། ཆོམ་རྐུན་དང། མུ་གེ་དང། ནད་རབ་ཏུ་ཞི་བ། འབྲུ་  
དང། བུ་རམ་ཤིང་དང། བ་ལང་དང། མ་ཧེ་ཕུན་སུམ་ཚོགས་པ་བྱེད་དུ་བཅུག་གོ་དེ་ན་ཁྱིམ་བདག་ཉེས་མེད་ཅེས་བྱ་བ། ཕྱུག་པ་ནོར་མང་བ། ལོངས་སྤྱོད་ཆེ་བ། ཡོངས་སུ་བཟུང་བ་ཡངས་  
ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུ་ལ་ནོར་གྱིས་འགྲན་པ་ཞིག་འདུག་པ་དེས་བསམ་པ། བདག་གིས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་  
ལན་དུ་མ་ཞིག་ཁྱིམ་དུ་སྤྱན་དྲངས་ཏེ། གདུགས་ཚོད་གསོལ་མོད་ཀྱི་ཟླ་བ་གསུམ་དུ་ཡོ་བྱད་ཐམས་ཅད་ཀྱིས་བསྟབས་པ་ནི། ནམ་ཡང་མ་བྱས་པས། ད་བདག་གིས་ཡང་དག་པར་རྫོགས་  
པའི་སངས་རྒྱས་རྣམ་པར་གཟིགས་ལ་ཟླ་བ་གསུམ་དུ་ཡོ་བྱད་ཐམས་ཅད་ཀྱིས་བསྟབ་བོ། །སྙམ་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ག་ལ་བ་དེར་སོང་སྟེ་ཕྱིན་ནས་ཡང་  
དག་པར་རྫོགས་པའི་སངས་རྒྱས་རྣམ་པར་གཟིགས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་མཐའ་གཅིག་ཏུ་འདུག་ནས་ཡང་དག་པར་རྫོགས་པའི་སངས་  
རྒྱས་རྣམ་པར་གཟིགས་ཁྱིམ་བདག་ཉེས་མེད་ལ་ཆོས་དང་ལྡན་པའི་གཏམ་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་  
  
  
ཡང་དག་པར་རབ་ཏུ་དགའ་བར་མཛད་དོ། །རྣམ་གྲངས་དུ་མར་ཆོས་དང་ལྡན་པའི་གཏམ་ཡང་དག་པར་བསྟན། ཡང་དག་པར་འཛིན་དུ་བཅུག་ཡང་དག་པར་གཟེངས་བསྟོད། ཡང་དག་པར་  
རབ་ཏུ་དགའ་བར་མཛད་ནས་ཅང་མི་གསུང་བར་བཞུགས་སོ། །དེ་ནས་ཁྱིམ་བདག་ཉེས་མེད་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་བྱས་ནས་ཡང་དག་པར་རྫོགས་པའི་སངས་རྒྱས་རྣམ་པར་  
གཟིགས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས་དགེ་སློང་གི་དགེ་འདུན་དང་  
བཅས་པ་ལ་བདག་དགུང་ཟླ་གསུམ་དུ་ན་བཟའ་དང། ཞལ་ཟས་དང་གནས་མལ་དང། སྙུན་གྱི་རྐྱེན་དང། སྨན་གྱི་ཡོ་བྱད་རྣམས་འབུལ་བར་ཅི་གནང། ཡང་དག་པར་རྫོགས་པའི་སངས་རྒྱས་  
རྣམ་པར་གཟིགས་ཀྱིས། ཁྱིམ་བདག་ཉེས་མེད་ལ་ཅང་མི་གསུང་བས་གནང་ངོ། །དེ་ནས་ཁྱིམ་བདག་ཉེས་མེད་ཀྱིས། ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱིས་ཅང་མི་གསུང་  
བས་གནང་བར་རིག་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་སྟན་ལས་ལངས་ནས་སོང་ངོ། །རྒྱལ་པོ་གཉེན་ལྡན་གྱིས་ཡང་དག་  
པར་རྫོགས་པའི་སངས་རྒྱས་རྣམ་པར་གཟིགས་དགེ་སློང་དྲུག་ཁྲི་ཉིས་སྟོང་གི་འཁོར་དང་ཐབས་ཅིག་ཏུ་ལྗོངས་རྒྱུར་གཤེགས་པ་ན་རྒྱལ་པོའི་ཕོ་བྲང་རྩ་ལག་ཅན་དུ་བྱོན་ནས་རྩ་ལག་ཅན་གྱི་ཚལ་  
  
  
༄༅། །ན་བཞུགས་སོ། །ཞེས་ཐོས་སོ། །ཐོས་ནས་ཀྱང་དེས་བསམ་པ། བདག་གིས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལན་དུ་མ་ཞིག་ཕོ་བྲང་དུ་སྤྱན་དྲངས་  
ཏེ་གདུགས་ཚོད་གསོལ་མོད་ཀྱི། ཟླ་བ་གསུམ་དུ་ཡོ་བྱད་ཐམས་ཅད་ཀྱིས་བསྟབས་པ་ནི། ནམ་ཡང་མ་བྱས་པས་བདག་གིས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ་ཟླ་བ་གསུམ་  
དུ་ཡོ་བྱད་ཐམས་ཅད་ཀྱིས་བསྟབ་བོ། །སྙམ་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ག་ལ་བ་དེར་སོང་སྟེ་ཕྱིན་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་  
ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་།མཐའ་གཅིག་ཏུ་འདུག་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་རྒྱལ་པོ་གཉེན་ལྡན་ལ་ཆོས་  
དང་ལྡན་པའི་གཏམ་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད་ཡང་དག་པར་རབ་ཏུ་དགའ་བར་མཛད་དོ། །རྣམ་གྲངས་  
དུ་མར་ཆོས་དང་ལྡན་པའི་གཏམ་ཡང་དག་པར་བསྟན། ཡང་དག་པར་འཛིན་ཏུ་བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་བར་བཞུགས་  
སོ༑༑ ༑༑འདུལ་བ་ཕྲན་ཚེགས་ཀྱི་གཞི། བམ་པོ་གསུམ་པ། དེ་ནས་རྒྱལ་པོ་གཉེན་ལྡན་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས་ཡང་དག་པར་རྫོགས་པའི་  
  
  
བ་བཏུད་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དགེ་སློང་གི་དགེ་  
འདུན་དང་བཅས་པ་ལ་བདག་དགུང་ཟླ་གསུམ་དུ་ན་བཟའ་དང། ཞལ་ཟས་དང། གནས་མལ་དང། སྙུན་གྱི་རྐྱེན་དང། སྨན་གྱི་ཡོ་བྱད་རྣམས་འབུལ་བར་ཅི་གནང། རྒྱལ་པོ་ཆེན་པོ། ཁྱིམ་བདག་  
ཉེས་མེད་ཀྱིས་དང་པོ་ཁོ་ནར་སྤྱན་དྲངས་ཟིན་ཏོ། །བཅོམ་ལྡན་འདས་ཀྱིས་བདག་ལ་གནང་ན། ཇི་ལྟར་གནང་བ་དེ་ལྟར་བདག་གི་ཁྱིམ་བདག་ཉེས་མེད་འདྲང་བར་བགྱིའོ། །བཀའ་སྩལ་པ། རྒྱལ་པོ་  
ཆེན་པོ། གལ་ཏེ་ཁྱིམ་བདག་ཉེས་མེད་འདྲངས་ན། ངས་དེ་བཞིན་གནང་བར་བྱའོ། །རྒྱལ་པོ་གཉེན་ལྡན་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱི་ཞབས་གཉིས་ལ་མགོ་བོས་ཕྱག་  
འཚལ་ནས་སྟན་ལས་ལངས་ཏེ་རང་གི་གནས་ག་ལ་བ་དེར་སོང་སྟེ་ཕྱིན་ནས་རྒྱལ་པོ་གཉེན་ལྡན་གྱིས་ཁྱིམ་བདག་ཉེས་མེད་ཕོ་ཉས་བཀུག་ནས་སྨྲས་པ། ཁྱིམ་བདག་ཤེས་པར་བྱོས་ཤིག་ཡང་དག་  
བར་རྫོགས་པའི་སངས་རྒྱས་རྣམ་པར་གཟིགས་དང་པོ་ནས་ངས་གདུགས་ཚོད་གསོལ་ལ། དེའི་འོག་ཏུ་ཁྱོད་ཀྱིས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་གདུགས་ཚོད་གསོལ་ན་  
ཁྱོད་ལ་གནོད་པ་མེད་དམ། དེས་སྨྲས་པ། ལྷ། ཡང་དག་པར་རྫོགས་པའི་སངས་རྒྱས་རྣམ་པར་གཟིགས་དང་པོ་ཁོ་ནར་བདག་གིས་སྤྱན་དྲངས་ལགས་པས་བདག་གིས་གདུགས་ཚོད་གསོལ་བར་  
  
  
༄༅། །འཚལ་ལོ། །རྒྱལ་པོས་སྨྲས་པ། ཁྱིམ་བདག་གལ་ཏེ་དེ་ལྟ་མོད་ཀྱི། འོན་ཀྱང་ཁྱོད་ངའི་ཡུལ་ན་གནས་པས་དང་པོ་ཁོ་ནར་ངས་གདུགས་ཚོད་གསོལ་བར་འོས་སོ། །ལྷ། འདི་  
ལྟར་བདག་ཁྱོད་ཀྱི་ཡུལ་ན་མཆིས་མོད་ཀྱི། འོན་ཀྱང་གང་གིས་སྔར་སྤྱན་དྲངས་པ་དེ་ཉིད་ཀྱིས་གདུགས་ཚོད་གསོལ་བ་འདི་ལ་ལྷས་གནོད་པར་བགྱི་བར་མི་རིགས་སོ། །ཁྱིམ་བདག་ཁྱོད་འདོད་རྒྱལ་དུ་  
མི་གཏང་གི་གདུགས་ཚོད་གང་བཟང་བས་སྤྱན་དྲང་བར་བྱ་སྟེ་གང་གི་གདུགས་ཚོད་བཟང་བས་སྔར་གསོལ་བར་བྱ་ཞིང། གང་གིས་མ་ཐུབ་པ་དེས་ཕྱིས་གདུགས་ཚོད་གསོལ་བར་བྱའོ། །ཁྱིམ་  
བདག་ཉེས་མེད་ཀྱིས་དེ་བཞིན་བགྱིའོ། །ཞེས་མཉན་ནས་དེ་ཉིད་ཀྱི་ནུབ་མོ་ཁྱིམ་བདག་ཉེས་མེད་ཀྱིས། བཟའ་བ་དང། བཅའ་བ་གཙང་ཞིང་བསོད་པ་དག་སྦྱར་ཏོ། །ནང་པར་སྔར་ལངས་ནས་གདན་  
ཐབས་མང་པོ་བཤམས་ཤིང། ཆུ་ར་དག་ཉེ་བར་བཞག་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ་གདུགས་ཚོད་ཀྱི་དུས་སུ་སྤྱན་འདྲེན་གྱིས། བཅོམ་ལྡན་འདས། གདུགས་  
ཚོད་གཡར་དགོངས་འཚལ་ལགས་ཏེ། བཙུན་པས་ད་དེའི་དུས་ལ་བབ་པར་དགོངས་སུ་གསོལ་ཞེས་གསོལ་པ་དང། ཡང་དག་པར་རྫོགས་པའི་སངས་རྒྱས་རྣམ་པར་གཟིགས། སྔ་དྲོ་ཤམ་ཐབས་  
གསོལ། ལྷུང་བཟེད་དང་ཆོས་གོས་བསྣམས་ཏེ་དགེ་སློང་གི་དགེ་འདུན་གྱི་ཚོགས་ཀྱིས་ཡོངས་སུ་བསྐོར་ཅིང་མདུན་དུ་བདར་ཏེ་ཁྱིམ་བདག་ཉེས་མེད་ཀྱི་བཀད་ས་ག་ལ་བ་དེར་གཤེགས་ཏེ་བྱོན་ནས་  
  
  
བཞུགས་སོ། །དེ་ནས་ཁྱིམ་བདག་ཉེས་མེད་ཀྱིས། སངས་རྒྱས་ལ་སོགས་པ་དགེ་སློང་གི་དགེ་འདུན་བདེ་བར་བཞུགས་པར་རིག་ནས་  
བཟའ་བ་དང། བཅའ་བ་གཙང་ཞིང་བསོད་པ་དག་རང་གི་ལག་ནས་བསྟབས་ཤིང་ཚིམ་པར་བྱས་ཏེ་ལན་གྲངས་དུ་མར་བཟའ་བ་དང་བཅའ་བ་གཙང་ཞིང་བསོད་པ་དག་རང་གི་ལག་ནས་བསྟབས་ཤིང་  
ཚིམ་པར་བྱས་པ་དང། བཅོམ་ལྡན་འདས་ཀྱིས་གསོལ་ནས་ཕྱག་བཅབས་ཏེ་ལྷུང་བཟེད་བཞག་པར་རིག་ནས། སྟན་ཆེས་དམའ་པ་ཞིག་བླངས་ཏེ་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་  
ཀྱི་སྤྱན་སྔར་ཆོས་མཉན་པའི་ཕྱིར་འདུག་གོ་དེ་ནས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཁྱིམ་བདག་ཉེས་མེད་ལ་ཆོས་དང་ལྡན་པའི་གཏམ་ཡང་དག་པར་སྟོན་པར་མཛད། ཡང་  
དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དོ། །རྣམ་གྲངས་དུ་མར་ཆོས་དང་ལྡན་པའི་གཏམ་ཡང་དག་པར་བསྟན། ཡང་  
དག་པར་འཛིན་ཏུ་འཇུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད་ནས་སླར་གཤེགས་སོ། །རྒྱལ་པོ་གཉེན་ལྡན་གྱིས་ཀྱང་གཞུང་གོང་མ་ཇི་ལྟ་བ་དེ་བཞིན་དུ་གདུགས་  
ཚོད་གསོལ་བ་རྒྱ་ཆེར་རིག་པར་བྱའོ། །རྒྱལ་པོ་དང་ཁྱིམ་བདག་གི་གདུགས་ཚོད་བཟང་བར་འདྲ་སྟེ། གང་ཡང་ཕམ་རྒྱལ་མེད་ནས་རྒྱལ་པོ་གཉེན་ལྡན་རྐོམ་ཚུགས་བཅས་ཏེ་སེམས་ཁོང་དུ་ཆུད་ཅིང་  
  
  
༄༅། །འདུག་པ་དང། བློན་པོ་དག་གིས་སྨྲས་པ། ལྷ། ཁྱོད་ཅིའི་སླད་དུ་རྐོམ་ཚུགས་བཅས་ཏེ་སེམས་ཁོང་དུ་ཆུད་ཅིང་བཞུགས། དེས་སྨྲས་པ། ཤེས་ལྡན་དག་ངས་ངའི་  
ཡུལ་ན་གནས་པའི་གྲོང་མི་གང་ཡིན་པ་དེ་ཡང་གདུགས་ཚོད་ལྷག་པར་བཟང་པོས་ཕམ་པར་མ་ནུས་ན། ད་ཇི་ལྟར་རྐོམ་ཚུགས་བཅས་ཏེ་སེམས་ཁོང་དུ་ཆུད་ཅིང་མི་འདུག་ཏུ་རུང། དེ་དག་གིས་  
སྨྲས་པ། ལྷ། ཞུགས་ཤིང་ཚོང་པ་རྣམས་དགག་དང། ཁྱིམ་བདག་དེའི་ཞུགས་ཤིང་མ་མཆིས་པར་འགྱུར་རོ། །རྒྱལ་པོས་སྨྲས་པ། ཤེས་ལྡན་དག་གང་དག་ངའི་ཡུལ་ན་གནས་པ་དེ་དག་  
གིས་ཤིང་བཙོང་བར་མི་བྱའོ། །གང་དག་ཤིང་ཚོང་བ་དེ་དག་ནི། ངའི་ཡུལ་ན་མ་འདུག་ཅིག་ཅེས་དྲིལ་སྒྲོགས་ཤིག་དེ་ལྟར་བྱས་པ་དང། ཁྱིམ་བདག་ཉེས་མེད་ཀྱིས་སྤོས་ཀྱི་ཤིང་དག་གིས་  
གདུགས་ཚོད་གཡོས་ཤིང། འབྲུ་མར་དྲི་ཞིམ་པོས་བརླན་པའི་རས་ཀྱིས་བག་ཚོས་དག་བཙོ་བར་བརྩམས་པ་དང། གཉེན་ལྡན་གྱི་གྲོང་ཁྱེར་ཐམས་ཅད་དྲི་ཞིམ་པོ་དག་གིས་ཁྱབ་པར་གྱུར་  
ཏོ༑ ༑རྒྱལ་པོ་གཉེན་ལྡན་གྱིས་སྨྲས་པ། ཤེས་ལྡན་དག་འདི་ལྟ་བུའི་དྲི་ཞིམ་པོ་གང་ནས་བྱུང། དེ་དག་གིས་རྒྱ་ཆེར་བརྗོད་པ་དང། དེས་སྨྲས་པ། ཅི། ང་ལ་ཡོ་བྱད་དག་མེད་དམ། ངས་ཀྱང་  
དེ་ལྟ་བུ་བྱའོ། །བློན་པོ་དག་གིས་སྨྲས་པ། ལྷ། དེ་ལྟར་མཛད་དུ་མི་རུང་སྟེ། ཁྱིམ་བདག་འདི་ནི། བུ་མ་མཆིས་པས། རིང་པོ་མི་ཐོགས་པར་འགུམ་པའི་དུས་ལ་བབ་ནས་ནོར་ཐམས་ཅད་ཁྱོད་ཉིད་  
  
  
ལྷ། ཞུགས་ཤིང་ཚོང་དུ་གནང་བར་མཛོད་ཅིག་དེ་ནས་དེས་ཤིང་དག་ཚོང་དུ་གནང་ངོ། །ཁྱིམ་བདག་ཉེས་མེད་ཀྱིས་རྒྱལ་པོས་ཤིང་དག་ཚོང་དུ་གནང་ངོ། །ཞེས་ཐོས་ནས་སེམས་  
འཁྲུགས་ཏེ། ཁོ་བོ་ལ་ཤིང་དག་གིས་རྒྱལ་པོ་གཉེན་ལྡན་དེ་མ་དང་ལྷན་ཅིག་མེའི་ཕུང་པོར་བསྲེགས་ཀྱང་ཆོག་བ་ཙམ་ཡོད་དོ་།ཞེས་ཚིག་བརླང་པོ་དག་བརྗོད་དོ། །རྒྱལ་པོ་རྐོམ་ཚུགས་བཅས་ཏེ་  
སེམས་ཁོང་དུ་ཆུད་ཅིང་འདུག་ནས་བློན་པོ་དག་གིས་སྨྲས་པ། ལྷ་ཅིའི་སླད་དུ་རྐོམ་ཚུགས་བཅས་ཏེ་སེམས་ཁོང་དུ་ཆུད་ཅིང་བཞུགས་དེས་རྒྱས་པར་བརྗོད་པ་དང། དེ་དག་གིས་སྨྲས་པ། ལྷ། མི་  
དགྱེས་པར་མ་མཛད་ཅིག་དང། བདག་ཅག་གིས་ཇི་ལྟར་ལྷས་ཁྱིམ་བདག་ཉེས་མེད་ཐུབ་པར་འགྱུར་བ་དེ་ལྟར་བགྱིའོ། །ཞེས་བྱས་ནས་དེ་དག་གིས་ཕྱི་དེ་ཉིན་པར་རྒྱལ་པོ་གཉེན་ལྡན་གྱི་གྲོང་ཁྱེར་གྱི་རྡོ་  
བ་དང། གསེག་མ་དང། གྱོ་མོ་དག་བསལ་བ་བྱས་ནས་ཙནྡན་གྱི་ཆུས་ཆག་ཆག་བཏབ་སྟེ་དྲི་རབ་ཏུ་ཞིམ་པོས་གང་བའི་པོག་སྣོད་དག་བཞག་ཅིང། དར་གྱི་ཆུན་པོ་དག་དཔྱངས། རྒྱལ་མཚན་དང་  
བ་དན་དག་ཀྱང་བསྒྲེང། མེ་ཏོག་སྣ་ཚོགས་དག་ཀྱང་བཀྲམ་སྟེ་དགའ་བའི་ཚལ་དང་འདྲ་བར་འཁོར་གྱི་ཁྱམས་ལེགས་པར་བརྒྱན་པ་དེ་དང་བསྒྲིན་དུ་རུང་བ་བྱས་ནས་དེ་རིན་པོ་ཆེ་སྣ་ཚོགས་ཀྱིས་བརྒྱན་  
པའི་གདན་ཐབས་རིན་པོ་ཆེ་དང། གདིང་བ་དང། གོས་ཕུན་སུམ་ཚོགས་པས་མཛེས་པར་བྱས་པ་བཤམས་ནས་བཟའ་བ་དང། བཅའ་བ་བསོད་པ་མང་པོ་རྒྱ་ཆེ་ལ་དྲི་རབ་ཏུ་ཞིམ་པ། ཕུན་སུམ་ཚོགས་  
  
  
༄༅། །པ་རྣམ་པ་སྣ་ཚོགས་སྐྱུ་རུམས་དང་བཅས་པ་ལྷའི་ཞལ་ཟས་དང་འདྲ་བར་ཡིད་དུ་འོང་བ། འཇིག་རྟེན་གསུམ་གྱི་བླ་མ་དང་རྗེས་སུ་མཐུན་པའི་ཞལ་ཟས་དག་བཤམས་  
ནས་རྒྱལ་པོ་གཉེན་ལྡན་ལ་སྨྲས་པ། ལྷ་གྲོང་ཁྱེར་འདི་འདྲ་བ་དང། ཞལ་ཟས་དང། ཡོ་ལང་འདི་འདྲ་བ་དག་བཤམས་ཀྱི། དགྱེས་པ་བསྐྱེད་དུ་གསོལ། རྒྱལ་པོ་གཉེན་ལྡན་གྱིས་བལྟས་  
ནས་ངོ་མཚར་ཆེན་པོ་སྐྱེས་ཏེ་ངོ་མཚར་དང་ལྡན་པའི་སེམས་ཀྱི་རྒྱུད་ཀྱིས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ་གདུགས་ཚོད་ཀྱི་དུས་སུ་སྤྱན་འདྲེན་གྱིས། བཅོམ་ལྡན་  
འདས་གདུགས་ཚོད་ཀྱི་གཡར་དགོངས་འཚལ་ལགས་ཏེ། བཙུན་པས་ད་དེའི་དུས་ལ་བབ་པར་དགོངས་སུ་གསོལ་ཞེས་གསོལ་བ་དང། དེ་ནས་ཡང་དག་པར་རྫོགས་པའི་སངས་རྒྱས་རྣམ་  
པར་གཟིགས་སྔ་དྲོ་ཤམ་ཐབས་གསོལ། ལྷུང་བཟེད་དང་ཆོས་གོས་བསྣམས་ཏེ། དགེ་སློང་གི་དགེ་འདུན་གྱི་ཚོགས་ཀྱིས་ཡོངས་སུ་བསྐོར་ཅིང་མདུན་དུ་བདར་ཏེ་རྒྱལ་པོ་གཉེན་ལྡན་གྱི་  
གདན་ག་ལ་བ་དེར་གཤེགས་ཏེ་བྱོན་ནས་དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱི་དབུའི་  
སྟེང་དུ་རྒྱལ་པོ་གཉེན་ལྡན་ཉིད་དབང་བསྐུར་བའི་བཀྲ་ཤིས་ལ་གཏོགས་པའི་གླང་པོ་ཆེའི་གཙོ་བོ་རྩིབས་བརྒྱ་དང་ལྡན་པའི་གདུགས་འཛིན་ཏུ་བཅུག་གོ་དགེ་སློང་རྣམས་ཀྱི་སྟེང་དུ་ཡང་གླང་པོ་  
  
  
ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ་རྒྱལ་པོ་གཉེན་ལྡན་གྱི་བཙུན་མོ་དམ་པ། བསིལ་ཡབ་གསེར་དང་ནོར་བུ་ལས་  
བྱས་པའི་ཡུ་བ་ཅན་གྱིས་གཡོབ་ཏུ་བཅུག་གོ་དགེ་སློང་རྣམས་ལ་ཡང་བཙུན་མོའི་ཚོགས་གཞན་དག་བསིལ་ཡབ་དག་གིས་གཡོབ་ཏུ་བཅུག་གོ་།ཁྱིམ་བདག་ཉེས་མེད་ཀྱིས་རྟོག་ཆེན་གྱི་མི་ཞིག་  
བསྐོས་ཏེ་ཀྭའི་ནང་རྗེ། སོང་ལ་བཅོམ་ལྡན་འདས་ལ་སོགས་པ་དགེ་སློང་གི་དགེ་འདུན་ལ་རྒྱལ་པོ་གཉེན་ལྡན་གྱིས་གདུགས་ཚོད་ཇི་ལྟ་བུ་ཞིག་གསོལ་བ་རྟོགས་ཤིག་ཅེས་བསྒོའོ། །དེ་སོང་སྟེ་བརྟགས་  
ན་འབྱོར་པ་དེ་ལྟ་བུ་དག་མཐོང་ནས་ངོ་མཚར་ཆེན་པོ་སྐྱེས་ཏེ་ངོ་མཚར་དང་ལྡན་པའི་ཡིད་ཀྱིས་དེ་ཉིད་དུ་འདུག་གོ་དེ་བཞིན་དུ་གཉིས་པ་དང་གསུམ་པ་དག་བཏང་ན། དེ་དག་ཀྱང་སོང་ཞིང་དེ་ཉིད་དུ་འདུག་  
གོ་དེ་ནས་ཁྱིམ་བདག་ཉེས་མེད་རང་ཉིད་དེར་སོང་སྟེ་བརྟགས་ན་འབྱོར་པ་དེ་དག་མཐོང་ནས་ངོ་མཚར་ཆེན་པོ་སྐྱེས་ཏེ། དེས་བསམ་པ། གཞན་ནི། བདག་གིས་ཀྱང་འབྱོར་བར་ནུས་ན། གླང་པོ་ཆེ་དང་  
བཙུན་མོའི་ཚོགས་བདག་གིས་ག་ལ་འབྱོར་སྙམ་དུ་རིག་ནས་ཁྱིམ་དུ་སོང་སྟེ་མི་སྒོ་བ་བོས་ནས་སྨྲས་པ། ཀྭའི་སྒོ་བ། མི་སློང་མོ་པ་གང་དག་ལྷགས་ན། དེ་དག་ཅི་འདོད་པ་དག་བྱིན་ལ། ནང་དུ་མ་གཏང་  
ཞིག་ཅེས་བསྒོ་ནས། དེ་མྱ་ངན་གྱི་ཁང་པར་ཞུགས་ཏེ་རྐོམ་ཚུགས་བཅས་ནས་སེམས་ཁོང་དུ་ཆུད་ཅིང་འདུག་གོ་དེ་ནས་ལྷའི་དབང་པོ་བརྒྱ་བྱིན་གྱི་ཤེས་པ་དང། མཐོང་བ་ནི། འོག་གི་ཕྱོགས་སུ་འཇུག་པ་  
  
  
༄༅། །ཡིན་པས། དེས་བསམ་པ། འཇིག་རྟེན་ན་མཆོད་གནས་གང་དག་ཡིན་པ་དེ་དག་གི་ནང་ན་ནི། ཡང་དག་པར་རྫོགས་པའི་སངས་རྒྱས་རྣམ་པར་གཟིགས་མཆོག་ཡིན་  
ལ༑ སྦྱིན་བདག་གང་དག་ཡིན་པ་དེ་དག་གི་ནང་ན་ནི། ཁྱིམ་བདག་ཉེས་མེད་མཆོག་ཡིན་པས། དེའི་གྲོགས་བྱའོ། །སྙམ་ནས་བདག་ཉིད་ཀོའུ་ཤི་ཀའི་རིགས་ཀྱི་བྲམ་ཟེ་ཞིག་ཏུ་སྤྲུལ་ནས་  
ཁྱིམ་བདག་ཉེས་མེད་ཀྱི་ཁྱིམ་ག་ལ་བ་དེར་སོང་སྟེ་ཕྱིན་ནས་མི་སྒོ་བ་བོས་ཏེ་སྨྲས་པ། ཀྱེ་སྒོ་བ། སོང་ལ་ཁྱིམ་བདག་ཉེས་མེད་ལ། ཀོའུ་ཤི་ཀའི་རིགས་ཀྱི་བྲམ་ཟེ་ཞིག་སྒོར་འོངས་ཏེ་ཁྱོད་མཐོང་  
བར་འདོད་དོ། །ཞེས་གྱིས་ཤིག་དེས་སྨྲས་པ། བྲམ་ཟེ། ཁྱིམ་བདག་གིས་བདག་ལ་མི་སློང་མོ་བ་གང་དག་ལྷགས་ན། དེ་དག་ཅི་འདོད་པ་དག་བྱིན་ལ་ནང་དུ་མ་གཏང་ཞིག་ཅེས་བསྒོའི་  
ཁྱིམ་བདག་གིས་ཁྱོད་ལ་ཅི་བྱ། ཁྱོད་ཅི་དགོས་པ་དེ་དག་ཁྱེར་ལ་སོང་ཞིག་དེས་སྨྲས་པ། ཀྱེ་སྒོ་བ། ཁོ་བོ་ལ་དགོས་པ་གཞན་ཅི་ཡང་མེད་དེ། ཁོ་བོ་ནི། ཁྱིམ་བདག་ཉིད་མཐོང་བར་འདོད་  
ཀྱི༑ སོང་ཞིག་དེ་ཁྱིམ་བདག་ཉེས་མེད་ཀྱི་གན་དུ་སོང་སྟེ་སྨྲས་པ། ཇོ་བོ། ཀོའུ་ཤི་ཀའི་རིགས་ཀྱི་བྲམ་ཟེ་ཞིག་ཆབ་སྒོར་མཆིས་ཏེ་ཇོ་བོ་མཐོང་བར་འཚལ་ཞེས་མཆིའོ། །དེས་སྨྲས་པ། ཀྭའི་  
སྒོ་བ། ངས་ཁྱོད་ལ་སྔར་མི་སློང་མོ་པ་གང་དག་ལྷགས་ན། དེ་དག་ཅི་འདོད་པ་བྱིན་ལ། ནང་དུ་མ་གཏང་ཞིག་ཅེས་མ་བསྒོས་སམ་དེ་ནང་དུ་འོངས་པས་ཅི་ཞིག་བྱ། ཅི་འདོད་པ་དག་བྱིན་ལ་ཐོང་  
  
  
ཇོ་བོ། བདག་གིས་དེ་སྐད་བགྱིས་ན། དེའི་མཆིད་ནས་ཁོ་བོ་ལ་དགོས་པ་གཞན་ཅི་ཡང་མེད་དེ། ཁོ་བོ་ནི། ཁྱིམ་བདག་ཉིད་མཐོང་བར་འདོད་དོ། །ཞེས་མཆིའོ། །དེས་སྨྲས་པ། ཀྭའི་སྒོ་བ་  
སོང་ལ་དེ་ནང་དུ་ཐོང་ཞིག་དེས་དེ་བཏང་བ་དང། དེས་སྨྲས་པ། ཁྱིམ་བདག་ཁྱོད་ཅིའི་ཕྱིར་མྱ་ངན་གྱི་ཁང་བུར་ཞུགས་ཏེ་རྐོམ་ཚུགས་བཅས་ནས་སེམས་ཁོང་དུ་ཆུད་ཅིང་འདུག་ཁྱིམ་བདག་  
གིས་ཚིགས་སུ་བཅད་པ་སྨྲས་པ། གང་གིས་མྱ་ངན་སེལ་བར་མི་ནུས་པ། དེ་ལ་མྱ་ངན་བརྗོད་པར་མི་བྱ་སྟེ། གང་གིས་མྱ་ངན་སེལ་བར་བྱེད་ནུས་པ། དེ་ལ་མྱ་ངན་བརྗོད་པར་བྱ་བ་ཡིན། བརྒྱ་བྱིན་  
གྱིས་སྨྲས་པ། ཁྱིམ་བདག་ཁྱོད་ཀྱི་མྱ་ངན་གང་ཡིན་པ་སྨྲོས་དང། ཁོ་བོས་ཁྱོད་ཀྱི་མྱ་ངན་བསལ་བར་བྱའོ། །དེས་རྒྱ་ཆེར་བརྗོད་པ་དང། དེ་ནས་ལྷའི་དབང་པོ་བརྒྱ་བྱིན་གྱིས། ཀོའུ་ཤི་ཀའི་རིགས་  
ཀྱི་བྲམ་ཟེའི་གཟུགས་མི་སྣང་བར་བྱས་ཏེ་རང་བཞིན་དུ་འདུག་ནས་སྨྲས་པ། ཁྱིམ་བདག་ཁོ་བོས་ལྷའི་བུ་ལས་ཐམས་ཅད་པ་ཁྱོད་ཀྱི་གྲོགས་བྱེད་དུ་གཞུག་གོ་ཞེས་བྱས་ནས་སོང་ངོ། །དེ་ནས་  
ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་ཀྱི་ནང་དུ་སོང་སྟེ་ལྷའི་བུ་ལས་ཐམས་ཅད་པ་བོས་ནས་སྨྲས་པ་ལྷའི་བུ་ལས་ཐམས་ཅད་པ། སོང་ལ་ཁྱིམ་བདག་ཉེས་མེད་ཀྱི་གྲོགས་གྱིས་  
ཤིག་དེས་སྨྲས་པ། ཀོའུ་ཤི་ཀ། རབ་ཏུ་ལེགས་སོ། །ཞེས་ལྷའི་བུ་ལས་ཐམས་ཅད་བས། ལྷའི་དབང་པོ་བརྒྱ་བྱིན་གྱི་ཚིག་མཉན་ནས་དེས་དེ་བས་ཆེས་མཛེས་ཤིང་ཁྱད་པར་དུ་འཕགས་པའི་གྲོང་  
  
  
༄༅། །ཁྱེར་དག་མངོན་པར་སྤྲུལ་ཅིང། ལྷའི་འཁོར་གྱི་ཁྱམས་དང། ལྷའི་གདན་དག་ཀྱང་བཤམས། ལྷའི་ཞལ་ཟས་དག་ཀྱང་གཡོས་ནས་ཡང་དག་པར་རྫོགས་པའི་  
སངས་རྒྱས་རྣམ་པར་གཟིགས་ཀྱི་དབུའི་སྟེང་དུ་ནི། ལྷའི་དབང་པོ་བརྒྱ་བྱིན་གྱི་གཡུལ་ངོར་སྤྱད་པའི་གླང་པོ་ཆེའི་རྒྱལ་པོ་ས་སྲུང་གི་བུ་རྩིབས་བརྒྱ་དང་ལྡན་པའི་གདུགས་འཛིན་ཏུ་བཅུག་གོ་  
དགེ་སློང་རྣམས་ཀྱི་སྟེང་དུ་ཡང་ལྷའི་གླང་པོ་ཆེ་གཞན་དག་གདུགས་གཞན་དག་འཛིན་ཏུ་བཅུག་གོ་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ་ལྷའི་དབང་པོ་བརྒྱ་བྱིན་གྱི་བཙུན་  
མོ་དམ་པ། ལྷ་མོ་བདེ་སོགས་ལྷའི་བསིལ་ཡབ། གསེར་དང་ནོར་བུ་ལས་བྱས་པའི་ཡུ་བ་ཅན་གྱིས་གཡོབ་ཏུ་བཅུག་གོ་དགེ་སློང་རྣམས་ལ་ཡང་ལྷའི་བཙུན་མོའི་ཚོགས་གཞན་དག་པ་སིལ་ཡབ་  
གཞན་དག་གིས་གཡོབ་ཏུ་བཅུག་གོ་རྒྱལ་པོ་གཉེན་ལྡན་གྱིས་རྟོག་ཆེན་གྱི་མི་ཞིག་བསྐོས་ཏེ། ཀྭའི་ནང་རྗེ། སོང་ལ་བཅོམ་ལྡན་འདས་ལ་སོགས་པ་དགེ་སློང་གི་དགེ་འདུན་ལ་ཁྱིམ་བདག་  
ཉེས་མེད་ཀྱིས་གདུགས་ཚོད་ཇི་ལྟ་བུ་ཞིག་གསོལ་བ་རྟོགས་ཤིག་ཅེས་བསྒོའོ། །དེས་བརྟགས་ན། འབྱོར་པ་དེ་ལྟ་བུ་དག་མཐོང་ནས་ངོ་མཚར་ཆེན་པོ་སྐྱེས་ཏེ། ངོ་མཚར་དང་ལྡན་པའི་ཡིད་ཀྱིས་དེ་  
ཉིད་དུ་འདུག་གོ་དེས་བློན་པོ་དག་བཏང་བ་དང། དེ་དག་ཀྱང་སོང་ཞིང་དེ་ཉིད་དུ་འདུག་གོ་གཞོན་ནུ་བཏང་ན། དེ་ཡང་སོང་ཤིང་དེ་ཉིད་དུ་འདུག་གོ་དེ་ནས་རྒྱལ་པོ་གཉེན་ལྡན་རང་ཉིད་དེར་སོང་སྟེ་  
  
  
ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ཀྱིས་བཀའ་སྩལ་པ། ཁྱིམ་བདག་ཁྱོད་ཀྱིས་རྒྱལ་པོ་གཉེན་ལྡན་བདེན་པ་མཐོང་བར་གྱུར་པ་ལ་ཚིག་བརླང་པོ་སྨྲས་པ་  
དེ༑ སྒོ་འདི་ན་འདུག་གི་སོང་ལ་བཟོད་པ་གསོལ་ཅིག་དེས་དེའི་གན་དུ་སོང་སྟེ་བཟོད་པ་གསོལ་ནས་སྨྲས་པ། རྒྱལ་པོ་ཆེན་པོ། ནང་དུ་གཤེགས་ལ་ཉིད་ཀྱི་ཕྱག་ནས་བྲིམ་པ་དག་མཛད་དུ་གསོལ། དེ་  
ནང་དུ་སོང་སྟེ་བལྟས་ན། ལྷའི་འབྱོར་བ་དག་མཐོང་བ་དང་ངོ་མཚར་ཆེན་པོ་སྐྱེས་ནས་སངས་རྒྱས་ལ་སོགས་པ་དགེ་སློང་གི་དགེ་འདུན་ནི། ཁྱིམ་བདག་ཁྱོད་གཅིག་པུས་གདུགས་ཚོད་གསོལ་བའི་རིགས་ཀྱི་  
ཁོ་བོས་ནི་མ་ཡིན་ནོ། །ཞེས་སྨྲས་སོ། །ཁྱིམ་བདག་ཉེས་མེད་ཀྱིས་ཡང་དག་པར་རྫོགས་པའི་སངས་རྒྱས་རྣམ་པར་གཟིགས་ལ། དེ་ལྟ་བུའི་འབྱོར་པས་ཞལ་ཟས་དག་གིས་ཚིམ་པར་བྱས་ནས་ཞབས་ལ་  
ཕྱག་འཚལ་ཏེ་སྨོན་ལམ་འདི་སྐད་ཅེས། ཇི་ལྟར་བདག་གིས་ཡོན་གནས་འདི་ལྟ་བུ་ལ་བསྙེན་བཀུར་བྱས་པའི་དགེ་བའི་རྩ་བ་འདིས་བདག་ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེ་ཞིང་ལྷ་  
དང་མིའི་དཔལ་ཡང་མྱོང་བར་འགྱུར་བ་དང། ཆོས་ཀྱི་ཚུལ་འདི་ལྟ་བུ་ཐོབ་པ་དང། འདི་ལྟ་བུའི་སྟོན་པ་མཉེས་པར་བྱེད་ཅིང་མི་མཉེས་པར་བྱེད་པར་མ་གྱུར་ཅིག་ཅེས་བཏབ་བོ། དགེ་སློང་དག་དེའི་ཚེ་དེའི་  
དུས་ན་ཁྱིམ་བདག་ཉེས་མེད་གང་ཡིན་པ་དེ་ནི། ཁྱིམ་བདག་མེ་སྐྱེས་འདི་ཡིན་ཏེ། རིགས་ཀྱི་བུ་དེས་རྒྱལ་པོ་གཉེན་ལྡན་བདེན་པ་མཐོང་བ་ལ་ཚིག་བརླང་པོ་སྨྲས་པ་དེའི་ལས་ཀྱི་རྣམ་པར་སྨིན་པས་ནི། ཚེ་  
  
  
༄༅། །རབས་ལྔ་བརྒྱར་མ་དང་ལྷན་ཅིག་མེའི་ཕུང་པོར་བསྲེགས་ཤིང། ད་ལྟ་འདིར་ཡང་མེའི་ཕུང་པོར་བསྲེགས་པར་གྱུར་ཏོ། །དེ་བཞིན་གཤེགས་པ་རྣམ་པར་གཟིགས་གང་  
ཡིན་པ་ལ་བསྙེན་བཀུར་བྱས་ཤིང་སྨོན་ལམ་བཏབ་པ་དེའི་ལས་ཀྱི་རྣམ་པར་སྨིན་པས་ནི། ཕྱུག་ཅིང་ནོར་མང་ལ་ལོངས་སྤྱོད་ཆེ་བའི་རིགས་སུ་སྐྱེས་ཏེ། ལྷ་དང་མིའི་དཔལ་ཡང་མྱོང་བར་གྱུར་ཅིང་  
ངའི་བསྟན་པ་ལ་རབ་ཏུ་བྱུང་སྟེ་ཉོན་མོངས་པ་ཐམས་ཅད་སྤངས་པས། དགྲ་བཅོམ་པ་ཉིད་མངོན་སུམ་དུ་བྱས་ཤིང། ཡང་དག་པར་རྫོགས་པའི་སངས་རྒྱས་རྣམ་པར་གཟིགས་དང་ཤུགས་མཉམ་  
པ་དང། སྟོབས་མཉམ་པ་དང། བརྩོན་འགྲུས་མཉམ་པས་ཀུན་ཏུ་མཉམ་པར་གྱུར་པའི་སྟོན་པ་ང་མཉེས་པར་བྱས་ཤིང། མི་མཉེས་པར་མ་བྱས་སོ། །དགེ་སློང་དག་དེ་ལྟ་བས་ན། ལས་གཅིག་  
ཏུ་གནག་པར་རྣམས་ཀྱི་རྣམ་པར་སྨིན་པ་ནི། གཅིག་ཏུ་གནག་པ་ཡིན་ལ། ལས་གཅིག་ཏུ་དཀར་བ་རྣམས་ཀྱི་རྣམ་པར་སྨིན་པ་ཡང་དཀར་བ་ཡིན། །ལས་འདྲེན་མ་རྣམས་ཀྱི་རྣམ་པར་སྨིན་པ་ཡང་  
འདྲེན་མ་ཡིན་ནོ། །དགེ་སློང་དག་དེ་ལྟ་བས་ན། ལས་གཅིག་ཏུ་གནག་པ་རྣམས་དང། འདྲེན་མ་རྣམས་སྤངས་ཏེ་ལས་གཅིག་ཏུ་དཀར་བ་རྣམས་ལ་བརྩལ་བར་བྱ་སྟེ། དགེ་སློང་དག་ཁྱེད་  
ཀྱིས་དེ་ལྟར་བསླབ་པར་བྱའོ། །དེ་སྐད་ཅེས་བཀའ་སྩལ་ནས་དགེ་སློང་རྣམས་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ་།སྡོམ་ལ། ལྷུང་བཟེད་གླན་དང་སྤྱད་རྣམས་དང། །  
  
  
།གཏན་པ་དང་ནི་མང་པོ་དག་དྲང་སྲོང་ཆེན་པོས་རྗེས་སུ་གནང། །གླེང་གཞི་ནི། མཉན་ཡོད་ནའོ། །མཉན་ཡོད་ན་དགེ་སློང་ཞིག་གི་ལྷུང་བཟེད་རྡོལ་ནས་དེས་མགར་  
བའི་གན་དུ་ཁྱེར་ཏེ་སོང་ནས་སྨྲས་པ། བཞིན་བཟང། ཁོ་བོའི་ལྷུང་བཟེད་རྡོལ་བ་འདི་གློན་ལ་བྱིན་ཅིག་དེས་བསམ་པ། འདི་དག་ནི་ཁས་ལས་བྱེད་དུ་འཇུག་པ་ཡིན་གྱི། གླ་རྔན་ནི། མི་སྟེར་པས་  
ཅི་ནས་ཀྱང་ཡུན་རིང་དུ་བསྒྱངས་ཏེ་བཞག་ན། འདི་རང་གི་བློས་ཕྱིར་ལེན་པར་འགྱུར་སྙམ་ནས་སྨྲས་པ། འཕགས་པ། བཞུད་ལ་སང་ངམ། གནངས་སྤྱོན་ཅིག་སྔ་དྲོའམ། གུང་ཚིགས་སམ། ཕྱི་དྲོ་  
སྤྱོན་ཅིག་ཅེས་བསྒྱངས་པར་བརྩམས་སོ། །དགེ་སློང་དེ་ཉིན་གཅིག་བཞིན་དེར་འགྲོ་བ་ན་སྐྱོ་བ་སྐྱེས་པ་དང། དེའི་མཛའ་བོ་ཞིག་གིས་མཐོང་ནས། ཚེ་དང་ལྡན་པ། ཁྱོད་ཉིན་གཅིག་བཞིན་དེར་འགྲོ་ན་  
ཅི༑ དེ་ཁྱོད་ཀྱི་ཉེ་དུའི་ཁྱིམ་མམ། སྦྱིན་བདག་གི་ཁྱིམ་ཡིན། དེས་སྨྲས་པ། ཚེ་དང་ལྡན་པ། འདི་ཁོ་བོའི་ཉེ་དུའི་ཁྱིམ་ཡང་མ་ཡིན། །སྦྱིན་བདག་གི་ཁྱིམ་ཡང་མ་ཡིན་ཏེ། འདི་ལྟར་ཁོ་བོའི་ལྷུང་བཟེད་  
རྡོལ་ནས་དེ་གློན་དུ་བཅུག་པ་ན། འདི་སྒྱོང་བར་བྱེད་པས། དེའི་ཕྱིར་འགྲོའོ། །དེས་སྨྲས་པ། ཚེ་དང་ལྡན་པ། ཁྱོད་ཀྱིས་ལག་བཟོ་བདེན་པར་སྨྲ་བ་དཀོན་ནོ། །ཞེས་བྱ་བ་མ་ཐོས་སམ། ཁོ་བོ་ཡང་བཟོ་  
ཤེས་མོད་ཀྱི། བཅོམ་ལྡན་འདས་ཀྱིས་མ་གནང་ངོ། །ཞེས་ཟེར་བའི་སྐབས་དེ། དགེ་སློང་རྣམས་ཀྱིས་ཐོས་ནས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ་  
  
  
༄༅། །དེ་ལྟ་བས་ན། དགེ་སློང་བཟོ་བོ་དག་ཡོད་ན། དེས་དབེན་པའི་ཕྱོགས་སུ་ལྷུང་བཟེད་གླན་པར་རྗེས་སུ་གནང་ངོ། །དེ་དགེ་སློང་དེའི་གན་དུ་སོང་སྟེ་སྨྲས་པ། ཚེ་དང་ལྡན་པ་  
བཅོམ་ལྡན་འདས་ཀྱིས་གནང་གི། ལྷུང་བཟེད་འདི་གློན་ཅིག་དེས་སྨྲས་པ། ཚེ་དང་ལྡན་པ་འདི་ལག་པ་འབའ་ཞིག་གིས་གླན་དུ་མི་རུང་གི་མགར་སྤྱད་དག་ཀྱང་དགོས་སོ། །ཞེས་ཟེར་བའི་སྐབས་  
དེ༑ དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ཆེད་དུ་མགར་སྤྱད་ཉེ་བར་གཞག་པར་རྗེས་སུ་གནང་ངོ། །གླེང་གཞི་  
ནི༑ མཉེན་ཡོད་ནའོ། །དགེ་སློང་དག་གིས་ཆོས་གོས་དྲ་དགོས་པར་གྱུར་པ་ན། དེ་དག་ལག་པ་དག་གིས་འདྲལ་ནས་མ་ལེགས་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ལག་  
པས་དྲལ་བར་མི་བྱ་བར་གྲིའུ་དྲ་བར་བྱའོ། །བཅོམ་ལྡན་འདས་ཀྱིས་གྲིའུ་དྲ་བར་བྱའོ། །ཞེས་བཀའ་སྩལ་པ་དང། དགེ་སློང་ཞིག་གིས་ཆོས་གོས་དྲ་དགོས་ནས་དེས་ཁྱིམ་བདག་ལས་གྲི་  
བརྙས་ཏེ་དྲས་ནས་དེས་དེ་ཁྱིམ་བདག་དེ་ལ་སླར་བྱིན་པ་དང། དེས་སྨྲས་པ། འཕགས་པ། ཁྱོད་ཉིད་ཀྱི་ལགས་སོ། །བཞིན་བཟང། བཅོམ་ལྡན་འདས་ཀྱིས་མ་གནང་ངོ། །ཞེས་ཟེར་བའི་  
སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་སློང་གིས་གྲིའུ་བཅང་བར་རྗེས་སུ་གནང་ངོ། །བཅོམ་ལྡན་  
  
  
།ཞེས་བཀའ་སྩལ་པ་དང་དྲུག་སྡེ་དག་གསེར་དང། དངུལ་དང། བཻཌཱུརྱ་དང། ཤེལ་ལས་བྱས་པའི་གྲི་ཡུ་བ་བསྲུབ་པས་སྦྱངས་པ་དག་འཆང་ནས་བྲམ་ཟེ་དང་  
ཁྱིམ་བདག་གིས་སྨྲས་པ། འཕགས་པ་དག་འདི་ཅི་ལགས། དེ་དག་གིས་སྨྲས་པ། བཅོམ་ལྡན་འདས་ཀྱིས་གྲི་རྗེས་སུ་གནང་བའོ། །འཕགས་པ་དག་དགེ་སྦྱོང་ཁྱེད་ཅག་ནི། འདོད་པའི་ཡོན་ཏན་དག་  
གིས་གཟིར་ཏོ་ཞེས་བྱས་བ་དང། དེ་དག་སྤོབས་པ་མེད་པར་གྱུར་ནས་ཅང་མི་སྨྲ་བར་འཁོད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་  
སྩལ་པ། །དགེ་སློང་གིས་གསེར་དང། དངུལ་དང། བཻཌཱུརྱ་དང་ཤེལ་ལས་བྱས་པའི་གྲི་ཡུ་བ་ཁྲ་བོ་དང། བཀྲ་བ་བཅང་བར་མི་བྱ་བར་ལྕགས་ཀྱི་གྲིའུ་བཅང་བར་བྱའོ། །བཅོམ་ལྡན་འདས་ཀྱིས་ལྕགས་ཀྱི་  
གྲིའུ་བཅང་བར་བྱའོ། །ཞེས་བཀའ་སྩལ་པ་དང། དེ་དག་གྲི་ཧ་ཅང་ཆེན་པོ་དག་འཆང་ནས་བྲམ་ཟེ་དང། ཁྱིམ་བདག་དག་གིས་སྨྲས་པ། འཕགས་པ་དག་འདི་ཅི་ལགས། བཞིན་བཟང་དག་གྲེའུ་  
ཡིན་ནོ། །འཕགས་པ་དག་གྲི་ལགས་ཀྱི། གྲིའུ་ནི། མ་ལགས་སོ། །ཞེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ་  
གྲི་ཧ་ཅང་ཆེན་པོ་དག་བཅང་བར་མི་བྱའོ། །དགེ་སློང་དག་གྲི་ཧ་ཅང་ཆུང་ངུ་འཆང་བར་བྱེད་པ་ན། དེས་བྱ་བ་ཅི་ཡང་མི་ནུས་ནས་བཅོམ་ལྡན་འདས་ཀྱིས་བཀའ་སྩལ་པ། གྲིའུ་ཆེན་པོ་དང། འབྲིང་དང་  
  
  
༄༅། །ཆུང་ངུ་རྣམ་པ་གསུམ་བཅང་བར་བྱ་སྟེ། དེ་ལ་ཆེན་པོ་ནི། སོར་དྲུག་གོ་ཆུང་ངུ་ནི། སོར་བཞིའོ། །དེ་དག་གི་པར་མ་ནི་འབྲིང་ངོ། །གླེང་གཞི་ནི། མཉན་ཡོད་  
ནའོ། །དགེ་སློང་རྣམས་ཀྱི་ཆོས་གོས་དག་དྲུབ་དགོས་པར་གྱུར་པ་ན་དགེ་སློང་དག་གིས་སྨྱུག་མའི་ཚལ་བ་དང། ཕྱག་ག་གི་གཤོག་ཤིང་གིས་འདྲུབ་པ་ན། དེ་དག་རལ་ནས་བཅོམ་ལྡན་  
འདས་ཀྱིས་བཀའ་སྩལ་པ། ཁབ་བཅང་བར་བྱའོ། །དགེ་སློང་ཞིག་གིས་ཆོས་གོས་དྲུབ་དགོས་ནས་དེས་ཁྱིམ་བདག་ལས་ཁབ་བརྙས་ཏེ་དྲུབས་ནས་དེས་དེ་ཁྱིམ་བདག་དེ་ལ་ཕྱིར་བྱིན་པ་དང་  
དེས་སྨྲས་པ། འཕགས་པ། ཁྱོད་ཉིད་ཀྱི་ལགས་སོ། །བཞིན་བཟང་བཅོམ་ལྡན་འདས་ཀྱིས་མ་གནང་ངོ། །ཞེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་  
དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་སློང་གིས་ཁབ་བཅང་བར་རྗེས་སུ་གནང་ངོ། །བཅོམ་ལྡན་འདས་ཀྱིས་དགེ་སློང་གིས་ཁབ་བཅང་བར་བྱའོ། །ཞེས་བཀའ་སྩལ་  
པ་དང། དྲུག་སྡེ་དག་གསེར་དང། དངུལ་དང། བཻ་ཌཱུརྱ་དང་ཤེལ་ལས་བྱས་པའི་ཁབ་དག་འཆང་ནས་བྲམ་ཟེ་དང། ཁྱིམ་བདག་དག་གིས་སྨྲས་པ། འཕགས་པ་དག་འདི་ཅི་ལགས་  
དེ་དག་གིས་སྨྲས་པ། བཅོམ་ལྡན་འདས་ཀྱིས་ཁབ་རྗེས་སུ་གནང་བའོ་།འཕགས་པ་དག་དགེ་སྦྱོང་ཁྱེད་ཅག་ནི། འདོད་པའི་ཡོན་ཏན་གྱིས་གཟིར་བའོ། །ཞེས་བྱས་པ་དང། དེ་དག་སྤོབས་པ་  
  
  
དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་གསེར་དང། དངུལ་དང་  
བཻ་ཌཱུརྱ་དང། ཤེལ་ལས་བྱས་པའི་ཁབ་བཅང་བར་མི་བྱ་བར་ཁབ་རྣམ་པ་བཞི་པོ་འདི་ལྟ་སྟེ། ར་གན་དང། ཟངས་དང། འཁར་བ་དང། ལྕ་གས་ལས་བྱས་པ་དག་བཅང་བར་བྱའོ། །བཅོམ་ལྡན་འདས་  
ཀྱིས་དགེ་སློང་གིས་རྣམ་པ་བཞི་པོ་དག་བཅང་བར་བྱའོ། །ཞེས་བཀའ་སྩལ་པ་དང། དགེ་སློང་གིས་བབ་བབ་ཏུ་བཞག་སྟེ་དེ་དག་བཙའ་ཞུགས་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ་  
ཁབ་རལ་བཅང་བར་བྱའོ། །དགེ་སློང་དག་གིས་ཁབ་རལ་ཅི་འདྲ་བར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། ཁབ་རལ་ནི། རྣམ་པ་གཉིས་ཏེ། སྦུ་གུ་ཅན་དང། ཆང་བ་ལྟ་བུའོ་  
དགེ་སློང་དག་གིས་ཆང་བ་ལྟ་བུའི་ཁབ་རལ་དུ་གྲིའུ་བཅུག་ནས་དེ་རལ་པར་གྱུར་པ་དང། བཅོམ་ལྡན་འདས་ཀྱིས་བཀའ་སྩལ་པ། གྲིའུ་ནི། རྣམ་པ་གཉིས་སུ་བྱ་སྟེ། བྱ་རོག་གི་མཆུ་ལྟ་བུ་དང་  
བྱ་གག་གི་གཤོག་པ་ལྟ་བུར་བྱའོ། །གླེང་གཞི་ནི། མཉན་ཡོད་ནའོ། །བཅོམ་ལྡན་འདས་ཀྱིས་དགེ་སློང་རྣམས་ཀྱིས་ཆོས་གོས་སྣམ་སྦྱར་དག་བྱའོ། །ཞེས་བཀའ་སྩལ་པ་དང། དགེ་སློང་  
རྣམས་ས་ལ་བརྐྱང་སྟེ་འདྲ་བར་བྱེད་པ་ན། རྡུལ་དག་གིས་དྲི་མ་ཅན་དུ་གྱུར་ཅིང། སྲིལ་དག་གིས་ཀྱང་མ་རུང་བར་བྱས་ནས་བཅོམ་ལྡན་འདས་ཀྱིས་བཀའ་སྩལ་པ། ས་ལ་བཏིང་སྟེ་དྲ་བར་མི་  
  
  
༄༅། །བྱ་བར་གཏན་པ་དག་བྱའོ། །དགེ་སློང་དག་གིས་གཏན་པ་ཇི་ལྟར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། གཏན་པ་ནི། གཉིས་ཏེ། ཤིང་དང། སྨྱུག་  
མ་ལས་གྲུ་བཞིར་བྱས་པ་དག་གོ་དག་སློང་དག་གིས་ཕུར་བུས་བརྒྱངས་པ་དང་རལ་ནས་བཅོམ་ལྡན་འདས་ཀྱིས་བཀའ་སྩལ་པ། བུ་གུ་བྱས་ལ་སྒྲོག་ཟུངས་ཀྱིས་བརྒྱང་བར་བྱའོ། །གླེང་གཞི་ནི། མཉན་  
ཡོད་ནའོ། །བཅོམ་ལྡན་འདས་ཀྱིས་ཆོས་གོས་རྣམ་པ་གསུམ་པོ་ཆེན་པོ་དང། འབྲིང་དང། ཆུང་ངུའོ། །ཞེས་བཀའ་སྩལ་པ། ཆོས་གོས་ཆེན་པོ་བརྒྱང་བའི་གཏན་པ་གང་ཡིན་པ་དེ་ལ། འབྲིང་པོ་དང་  
ཆུང་ངུ་བརྒྱང་དུ་མི་རུང་ནས་བཅོམ་ལྡན་འདས་ཀྱིས་བཀའ་སྩལ་པ། གཏན་པ་མང་པོ་དག་བྱའོ། །སྡོམ་ལ། མེ་ལོང་དང་ནི་ཆུ་དག་དང། །དེ་བཞིན་སོ་མང་སྨྱུག་ཤད་གཉིས། །གཙུག་ཕུད་དང་  
ནི་སྐྲ་རིང་དང། །བསྲོ་ཁང་ལི་ཙ་ཆེན་པོ་འོ། །གླེང་གཞི་ནི་།མཉན་ཡོད་ནའོ། །དྲུག་སྡེ་དག་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་མཉན་ཡོད་དུ་བསོད་སྙོམས་ལ་ཞུགས་པ་  
དང། དེ་དག་གིས་བྲམ་ཟེ་དང། ཁྱིམ་བདག་དག་གི་བྱི་དོར་གྱི་ཡོ་བྱད་གོས་ཀྱི་སྤྲོག་མའི་སྟེང་དུ་བཞག་པ་མཐོང་ནས་དྲུག་སྡེ་དག་གིས་དེ་དག་གི་མེ་ལོང་བླངས་ཏེ་བཞིན་བལྟས་ནས་སྨྲས་པ། དགའ་  
བོ་ཉེ་དགའ་བོ། ཇི་ལྟ་བདག་ཅག་བཟང་ངམ། བྲམ་ཟེ་དང། ཁྱིམ་བདག་དག་གིས་སྨྲས་པ། འཕགས་པ་དག་ཁྱེད་མགོ་ནི། བྲེགས་ལ་མཆན་ཁུང་ནི། རལ་བུ་ཅན་དུ་འདུག་ན། ཁྱེད་ཀྱི་  
  
  
དགེ་སྦྱོང་འདི་དག་ནི། འདོད་པའི་ཡོན་ཏན་དག་གིས་གཟིར་བར་ངེས་སོ། །ཞེས་བྱས་པ་དང། དེ་དག་ཅང་མི་སྨྲ་བར་འཁོད་པའི་སྐབས་དེ། དགེ་སློང་དག་གིས་ཐོས་  
ནས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་སློང་གིས་མེ་ལོང་ལ་བཞིན་བརྟག་པར་མི་བྱའོ། །རྟོག་པར་བྱེད་ན། འགལ་ཚབས་ཅན་དུ་  
འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་མེ་ལོང་ལ་བཞིན་བརྟག་པར་མི་བྱའོ། །ཞེས་བཀའ་སྩལ་པ་དང། དེ་དག་གི་ཆུ་དག་ལ་བཞིན་བརྟག་པར་བརྩམས་ནས་བཅོམ་ལྡན་འདས་ཀྱིས་  
བཀའ་སྩལ་པ། ཆུ་ལ་ཡང་བཞིན་བརྟག་པར་མི་བྱའོ། །བཅོམ་ལྡན་འདས་ཀྱིས་དགེ་སློང་གིས་ཆུ་ལ་ཡང་བཞིན་བརྟག་པར་མི་བྱའོ་།ཞེས་བཀའ་སྩལ་པ་དང། དགེ་སློང་དག་ཆུ་རྟོག་པར་  
བྱེད་པ་ན་བཞིན་མཐོང་ནས་དེ་དག་འགྱོད་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ཆུ་བརྟག་པ་དང། རྨ་དང། གཉེར་མ་དང། རྒས་པ་དང། ལུས་ཀྱི་གནས་སྐབས་སྔ་ཕྱི་བརྟག་པའི་  
ཕྱིར་བལྟས་པ་ལ་ལྟུང་བ་མེད་དོ། །གླེང་གཞི་ནི། མཉན་ཡོད་ནའོ། །དྲུག་སྡེ་དག་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་མཉན་ཡོད་དུ་བསོད་སྙོམས་ལ་ཞུགས་པ་དང། དེ་དག་  
གིས་བྲམ་ཟེ་དང། ཁྱིམ་བདག་གི་བྱི་དོར་གྱི་ཡོ་བྱད་གོས་ཀྱི་སྤྲོག་མའི་སྟེང་དུ་བཞག་པ་མཐོང་ནས་དྲུག་སྡེ་དག་གིས་དེ་དག་གི་སོ་མང་བླངས་ཏེ་སྐྲ་བཤད་ནས་སྨྲས་པ། དགའ་བོ་ཉེ་དགའ་བོ། ཇི་ལྟར་  
  
  
༄༅། །བདག་ཅག་བཟང་ངམ། བྲམ་ཟེ་དང། ཁྱིམ་བདག་དག་གིས་སྨྲས་པ། འཕགས་པ་དག་ཁྱེད་མགོ་ནི། བྲེགས་ལ། མཆན་ཁུང་ནི་རལ་བུ་ཅན་དུ་འདུག་ན། ཁྱེད་  
ཀྱི་སྐྲ་མཛེས་པར་ག་ལ་འགྱུར། དགེ་སྦྱོང་འདི་དག་ནི། འདོད་པའི་ཡོན་ཏན་དག་གིས་གཟིར་བར་ངེས་སོ། །ཞེས་བྱ་བ་དང། དེ་དག་ཅང་མི་སྨྲ་བར་འཁོད་པའི་སྐབས་དེ། དགེ་སློང་རྣམས་  
ཀྱིས་ཐོས་ནས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་སློང་གིས་སོ་མང་གིས་སྐྲ་བཤད་པར་མི་བྱའོ། །བཤད་པར་བྱེད་ན། འགལ་  
ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །བཅོམ་ལྡན་འདས་ཀྱིས་དགེ་སློང་གིས་སོ་མང་གིས་སྐྲ་བཤད་པར་མི་བྱའོ་།ཞེས་བཀའ་སྩལ་པ་དང། དྲུག་སྡེ་དག་གིས་སྨྱུག་  
ཤད་ཀྱིས་བཤད་པར་བརྩམས་པ་དང། བཅོམ་ལྡན་འདས་ཀྱིས་བཀའ་སྩལ་པ། སྨྱུག་ཤད་ཀྱིས་ཀྱང་བཤད་པར་མི་བྱའོ། །བཤད་པར་བྱེད་ན། འགལ་ཚབས་ཅན་དུ་འགྱུར་རོ། །གླེང་  
གཞི་ནི། མཉན་ཡོད་ནའོ། །བཅོམ་ལྡན་འདས་ཀྱིས་དགེ་སློང་གིས་སྨྱུག་ཤད་ཀྱིས་སྐྲ་བཤད་པར་མི་བྱའོ། །ཞེས་བཀའ་སྩལ་པ་དང། དེ་དག་གིས་ཕྱོགས་གཅིག་ནི། སོ་མང་དུ་བྱས་ལ་  
ཕྱོགས་གཅིག་ནི། སྨྱུག་ཤད་དུ་བྱས་པས་སྐྲ་བཤད་པར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། སོ་མང་དང། སྨྱུག་ཤད་གཉི་གས་ཀྱང་སྐྲ་བཤད་པར་མི་བྱའོ། །གླེང་གཞི་ནི་  
  
  
།གང་གི་ཚེ་ཁྱིམ་བདག་མགོན་མེད་ཟས་སྦྱིན་གྱིས་སངས་རྒྱས་ལ་སོགས་པ་དགེ་སློང་གི་དགེ་འདུན་ལ་རྒྱལ་བྱེད་ཀྱི་ཚལ་ཕུལ་བ་དེའི་ཚེ། དེས་འབྲེག་མཁན་ཞེས་བྱ་བ་ལ་སོགས་  
པ་སྔ་མ་ཇི་ལྟ་བ་བཞིན་ནོ། །ཉེ་དགས་སྨྲས་པ། བཞིན་བཟང་གཙུག་ཕུད་འཇོག་ཤེས་སམ། འཕགས་པ། དེ་ནི། བདག་གི་སུག་ལས་ལགས་སོ། །བལྟའི། ཞོག་ཅིག་འཕགས་པ། ཇི་ལྟར་གཞག་  
པར་བགྱི། ཆེན་པོར་རོ། །དེས་གཙུག་ཕུད་ཆེན་པོར་བཞག་པ་དང་ཉེ་དགས་སྨྲས་པ། ཕྱོགས་གཅིག་བྲེགས་ཤིག་དེས་ཕྱོགས་གཅིག་བྲེགས་པ་དང། དེས་སྨྲས་པ། གཉིས་པ་དང། གསུམ་པ་  
ཞེས་བྱ་བ་ནས་ཕྱོགས་བདུན་པའི་བར་བྲེགས་ཤིག་ཅེས་ཟེར་ནས་དེས་ཕྱོགས་བདུན་པའི་བར་དུ་བྲེགས་པ་དང། ཉེ་དགས་སྨྲས་པ། བཀྲེན་པ། ཁྱོད་ཀོ་ཅི་ཡང་མི་ཤེས་པ་ཞིག་གི། སྔ་མཁོ་བཞིན་དུ་  
བྱོས་ཏེ་སོང་ཞིག་ཅེས་བྱ་བ་ལ་སོགས་པ་སྔ་མ་ཇི་ལྟ་བ་བཞིན་ནོ། །བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་སློང་གིས་གཙུག་ཕུད་གཞག་པར་མི་བྱའོ། །འཇོག་པར་བྱེད་ན། འགལ་  
ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །ཚེ་དང་ལྡན་པ་བ་ལང་གནས་ཀོའུ་ཤམྦྷི་ན་རི་ཆུས་བསྐོར་ལ་བད་སའི་རྒྱལ་པོ་འཆར་བྱེད་ཀྱི་སྐྱེད་མོས་ཚལ་གྱི་ཕག་མོའི་ཕུག་ན་འདུག་གོ་  
དེ་ནས་དུས་གཞན་ཞིག་ན། གང་གི་ཚེ་དཔྱིད་ཀྱི་དུས་ལ་བབ་པ་དེའི་ཚེ་ཤིང་ལྗོན་པ་དག་མེ་ཏོག་རྒྱས་ཤིང། ངང་པ་དང་ཁྲུང་ཁྲུང་དང། རྨ་བྱ་དང། ནེ་ཙོ་དང། རི་སྐེགས་དང། ཁུ་བྱུག་དང། ཤང་ཤང་  
  
  
༄༅། །ཏེའུ་དག་ཚལ་གྱི་ནང་ན་སྒྲ་འབྱིན་པར་བྱེད་པ་ན། བད་སའི་རྒྱལ་པོ་འཆར་བྱེད་ཀྱིས་སྐྱེད་མོས་ཚལ་སྲུང་བའི་མི་བོས་ཏེ་སྨྲས་པ། ཀྭའི་མི་ཁྱོད་ཚུར་ཤོག་ང་སྐྱེད་མོས་ཚལ་  
དུ་འགྲོའི། རི་ཆུས་བསྐོར་གྱི་ཉེན་ཀོར་གྱི་རྡོ་བ་དང། གསེག་མ་དང། གྱོ་མོ་ཐམས་ཅད་སོལ་ལ། ཆུ་ར་དག་ཀྱང་བཞག་སྟེ་ཚལ་རྟོགས་ལ་ལ་གཅན་པ་དག་ཀྱང་སྐོས་ཤིག་སྐྱེད་མོས་ཚལ་སྲུང་  
བའི་མིས་ལྷ། བཀའ་བཞིན་འཚལ་ཞེས་བད་སའི་རྒྱལ་པོ་འཆར་བྱེད་ཀྱི་ཚིག་མཉན་ནས་རི་ཆུས་བསྐོར་གྱི་ཉེན་ཀོར་གྱི་རྡོ་བ་དང་གསེག་མ་དང། གྱོ་མོ་ཐམས་ཅད་བསལ་ནས་ཆུ་ར་དག་ཀྱང་  
བཞག་སྟེ་ཚལ་བརྟགས་ཤིང་ལ་གཅན་པ་དག་ཀྱང་བསྐོས་ནས་བད་སའི་རྒྱལ་པོ་འཆར་བྱེད་ག་ལ་བ་དེར་སོང་སྟེ་ཕྱིན་ནས་བད་སའི་རྒྱལ་པོ་འཆར་བྱེད་ལ་འདི་སྐད་ཅེས་སྨྲས་སོ། །ལྷ། འདི་ལྟར་  
མཁྱེན་པར་མཛད་དུ་གསོལ། རི་ཆུས་བསྐོར་གྱི་ཉེན་ཀོར་གྱི་གོར་མ་དང། གསེག་མ་དང། གྱོ་མོ་ཐམས་ཅད་བསལ་ཅིང། ཆུ་ར་དག་ཀྱང་བཞག་སྟེ་ཚལ་ཀྱང་བརྟགས། ལ་གཅན་པ་དག་ཀྱང་  
བསྐོས་ལགས་ན། ལྷ། ད་དེའི་དུས་ལ་བབ་པར་མཁྱེན་པར་མཛད་དུ་གསོལ། དེ་ནས་བད་སའི་རྒྱལ་པོ་འཆར་བྱེད་བཙུན་མོའི་ཚོགས་ཀྱིས་ཡོངས་སུ་བསྐོར་ནས་སྐྱེད་མོས་ཚལ་དུ་སོང་སྟེ། དེས་  
དེར་དགའ་བ་དང། རྩེ་བ་དང། དགའ་མགུར་སྤྱད་པ་ཉམས་སུ་མྱོང་བར་བྱས་ནས་དེ་གཉིད་ལོག་པར་གྱུར་ཏོ། །བུད་མེད་རྣམས་ཀྱི་རང་བཞིན་ནོ། །མེ་ཏོག་དང། འབྲས་བུ་ལ་དགའ་བ་ཡིན་པས་  
  
  
ཞིང་འཁྱམ་དུ་དོང་བ་དང། དེའི་ཚེ་ཚེ་དང་ལྡན་པ་བ་ལང་གནས་སྐྲ་དང། ཁ་སྤུ་རིང་ཞིང་ཆོས་གོས་རྙིང་པ་དང། ཤམ་ཐབས་ཧྲུལ་པོ་  
བགོས་ནས་ཤིང་ལྗོན་པ་ཞིག་གི་དྲུང་ན་བརྟེན་ཅིང་འདུག་གོ་ཚེ་དང་ལྡན་པ་བ་ལང་གནས་སྐྲ་དང། ཁ་སྤུ་རིང་ཞིང་ཆོས་གོས་རྙིང་པ་དང། ཤམ་ཐབས་ཧྲུལ་པོ་བགོས་ནས་འདུག་པ། བཙུན་མོའི་  
འཁོར་དེ་དག་གིས་མཐོང་ངོ། །མཐོང་ནས་ཀྱང་དངངས་ཏེ་ཨ་ཙི་ལྷ་གཅིག་འདི་ན་འདྲེ་ཞིག་གདའོ། །ཨ་ཙི་ལྷ་གཅིག་འདི་ན་འདྲེ་ཞིག་གདའོ། །ཞེས་བྲེད་སྐད་ཕྱུང་བ་དང། ཚེ་དང་ལྡན་པ་བ་ལང་  
གནས་དེ་ནས་ལངས་ཏེ་རིངས་པ་རིངས་པར་ཕག་མོའི་ཕུག་ཏུ་སོང་ངོ། །སྒྲ་དེས་རྒྱལ་པོ་སད་ནས་རལ་གྲི་ཤུབས་ནས་ཕྱུང་སྟེ་བརྒྱུགས་ནས་བུད་མེད་དག་འདྲེ་ག་ལ་འདུག་ཅེས་སྨྲས་པ་དང། དེ་དག་  
གིས་སྨྲས་པ། ལྷ་གཅིག་ཕག་མོའི་ཕུག་ཏུ་མཆིས་སོ། །དེ་ནས་བད་སའི་རྒྱལ་པོ་འཆར་བྱེད་མཚོན་ཐོགས་ཏེ། ཕག་མོའི་ཕུག་སྒོར་བསྡད་ནས་སྨྲས་པ། ཀྭའི་འབྱུང་པོ། ཁྱོད་སུ་ཞིག་དེས་  
སྨྲས་པ། ལྷ། དགེ་སྦྱོང་ལགས་སོ། །ཁྱོད་གང་གི་དགེ་སྦྱོང་ཡིན་ཤཱཀྱའི་སྲས་ཀྱི་དགེ་སྦྱོང་ལགས་སོ། །ཅི་ཁྱོད་དགྲ་བཅོམ་པའམ་ལྷ། མ་ལགས་སོ། །འོ་ན་ཁྱོད་ཕྱིར་མི་འོང་བའམ། ལན་གཅིག་  
ཕྱིར་འོང་བའམ། རྒྱུན་ཏུ་ཞུགས་པ་ཞིག་ཡིན་ནམ། ལྷ། མ་ལགས་སོ། །འོ་ན། ཅི་ཁྱོད་བསམ་གཏན་བཞི་པ་ཐོབ་པ་ཡིན་ནམ། མ་ལགས་སོ། །འོ་ན་ཁྱོད་བསམ་གཏན་གསུམ་པའམ། གཉིས་  
  
  
༄༅། །པའམ། དང་པོ་ཐོབ་པ་ཞིག་ཡིན་ནམ། ལྷ། མ་ལགས་སོ་།ཞེས་བྱས་པ་དང། རྒྱལ་པོ་བཙུན་མོའི་འཁོར་ལ་ཕྲག་དོག་ཟ་བས། ཕྱིར་ལྷགས་པར་ཁྲོས་ཏེ་བློན་པོ་  
རྣམས་ལ་སྨྲས་པ། ཀྭའི་ཤེས་ལྡན་དག་དགེ་སྦྱོང་སོ་སོའི་སྐྱེ་བོ་འདིས། ངའི་བཙུན་མོའི་འཁོར་རྣམས་མ་རུངས་པར་བྱས་ཀྱི། རྔ་མོའི་གྲོག་མ་ཆེན་པོ་དག་འདིར་མྱུར་དུ་ལྷོགས་ཤིག་དང། དེ་  
དག་གིས་ཕུག་འདི་ཁྱབ་པར་བཀང་སྟེ། དགེ་སློང་འདི་གསད་པར་བྱའོ། །དེ་ནས་ཕག་མོའི་ཕུག་ན་གཉུག་མར་གནས་པའི་ལྷ་ཞིག་འདུག་པ་དེས་བསམ་པ། རྒྱལ་པོ་གཏུམ་པོ་འདིས་བདག་  
ལ་སྐྱབས་སུ་འོངས་པའི་དགེ་སྦྱོང་ཉེས་པ་མེད་པ། སྐྱོན་མེད་པ་བསད་པར་གྱུར་ན་མི་རུང་གི་བདག་གིས་འདི་ཐར་བར་བྱ་བའི་ཐབས་ཤིག་ལ་བརྩོན་པར་བྱའོ། །སྙམ་ནས་དེ་བདག་ཉིད་ཕག་  
མོའི་གཟུགས་སུ་མངོན་པར་སྤྲུལ་ཏེ་ཕུག་ནས་སྒོར་བྱུང་ངོ། །རྒྱལ་པོ་དེ་ལིངས་ལ་དགའ་བས་མི་ཞིག་ལ་སྨྲས་པ། ཀྭའི་མི་འདི་སོང་ལ་ངའི་རྟ་དང། མདའ་གཞུ་དག་ཁྱེར་ཏེ་ཤོག་ཅིག་དེས་  
རྒྱལ་པོའི་རྟ་དང། མདའ་གཞུ་དག་ཕུལ་ལོ། །དེ་ནས་ཕག་མོ་དེ་སྐྱེད་མོས་ཚལ་གྱི་ནང་ནས་ཕྱིར་བྱུང་སྟེ་འབྲོས་པར་བརྩམས་པ་དང། རྒྱལ་པོ་དེ་དེའི་ཕྱི་བཞིན་སྙེགས་སུ་འགྲོ་བ་ན། དེས་ཐག་  
རིང་དུ་ཁྲིད་དེ་སོང་ངོ། །དེ་ནས་བཙུན་མོའི་འཁོར་གྱི་ཚོགས་ཀྱིས་ཚེ་དང་ལྡན་པ་བ་ལང་གནས་ལ་སྨྲས་པ། འཕགས་པ། རྒྱལ་པོ་འདི་ནི། གཏུམ་པ་ལགས་པས། ཁྱོད་བཀྲོངས་པར་གྱུར་ན་  
  
  
ཁྱོད་ད་མྱུར་དུ་བཞུད་ཅིག་ཚེ་དང་ལྡན་པ་བ་ལང་གནས་ཀྱིས་མྱུར་བ་མྱུར་བར་ལྷུང་བཟེད་དང། ཆོས་གོས་བླངས་ཏེ་སྐྱེད་མོས་ཚལ་དེ་ནས་ཕྱིར་བྱུང་ནས་མཉན་ཡོད་དུ་སོང་ངོ་  
དེ་ཁང་ཀྱིས་མཉན་ཡོད་དུ་ཕྱིན་པ་དང། དགེ་སློང་དག་གིས་མཐོང་ནས་སྨྲས་པ། ཚེ་དང་ལྡན་པ་འོངས་པ་ལེགས་སོ། །འོངས་པ་ལེགས་སོ། །ཁྱོད་ཡུན་རིང་པོ་རིང་པོ་ནས་ཟླ་བ་བཞིན་དུ་རྒྱུ་ཞིང་ག་  
ལས་འོངས། ཀོའུ་ཤམྦྷི་ནས་སོ། །ཇི་ལྟར་ཚེ་དང་ལྡན་པས་བདེ་བར་རྒྱུས་སམ། ཚེ་དང་ལྡན་པ་དག་ཇི་ལྟར་བདེ་བར་རྒྱུས། བདག་བད་སའི་རྒྱལ་པོ་འཆར་བྱེད་ཀྱིས་ཧད་པོར་དེའུ་བསད་དོ། །ཅིའི་  
ཕྱིར། དེས་རྒྱས་པར་སྨྲས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏོ། །དེ་ནས་བཅོམ་ལྡན་འདས་ཀྱིས་དགེ་སློང་ཞིག་ལ་བཀའ་སྩལ་པ། དགེ་སློང་ཚུར་ཤོག་ཁྱོད་  
དགེ་སློང་བ་ལང་གནས་ག་ལ་བ་དེར་སོང་ལ། བ་ལང་གནས་ལ་འདི་སྐད་ཅེས་སྟོན་པས་བཀའ་སྩལ་པ། ཁྱོད་སྤྱན་སྔར་མཆི་ཞིག་ཅེས་བྱུང་ངོ། །ཞེས་སྒོས་ཤིག་དགེ་སློང་དེས། བཙུན་པ་  
བཀའ་བཞིན་འཚལ་ཞེས་བཅོམ་ལྡན་འདས་ཀྱི་བཀའ་མཉན་ནས་ཚེ་དང་ལྡན་པ་བ་ལང་གནས་ག་ལ་བ་དེར་སོང་སྟེ་ཕྱིན་ནས་ཚེ་དང་ལྡན་པ་བ་ལང་གནས་ལ་འདི་སྐད་ཅེས་སྨྲས་སོ། །སྟོན་པས་  
བཀའ་སྩལ་པ། ཁྱོད་སྤྱན་སྔར་མཆི་ཞིག་ཅེས་བྱུང་ངོ། །ཚེ་དང་ལྡན་པ་བ་ལང་གནས་ཀྱིས། ཚེ་དང་ལྡན་པ། བཀའ་བཞིན་འཚལ་ཞེས་དགེ་སློང་དེའི་ཚིག་མཉན་ནས་བཅོམ་ལྡན་འདས་ག་ལ་  
  
  
༄༅། །བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་མཐའ་གཅིག་ཏུ་འདུག་གོ་མཐའ་གཅིག་ཏུ་འདུག་ནས་བཅོམ་ལྡན་འདས་ཀྱིས་  
ཚེ་དང་ལྡན་པ་བ་ལང་གནས་ལ་འདི་སྐད་ཅེས་བཀའ་སྩལ་ཏོ། །དགེ་སློང། ཁྱོད་བད་སའི་རྒྱལ་པོ་འཆར་བྱེད་ཀྱིས་ཅིའི་ཕྱིར་དེའུ་བསད། དེས་བཅོམ་ལྡན་འདས་ལ་སྐབས་དེ་རྒྱས་པར་གསོལ་  
པ་དང། བཅོམ་ལྡན་འདས་ཀྱིས་བཀའ་སྩལ་པ། འདི་ལྟར་མི་གཏི་མུག་ཅན་ཁྱོད་ཕུག་དེ་ལ་ལྷག་པར་ཆགས་པས། དེས་ན་ཁྱོད་ཤིན་ཏུ་སྡུག་བསྔལ་བར་གནས་པར་གྱུར་ཏོ། །དེ་ཅང་མི་  
སྨྲ་བར་འདུག་ནས་བཅོམ་ལྡན་འདས་ཀྱིས་དགེ་སློང་དག་ལ་ཉེས་དམིགས་ཅུང་ཟད་གང་ཅི་བྱུང་བ་དེ་ནི། སྐྲ་རིང་པོ་འཇོག་པ་ལས་གྱུར་པར་མཁྱེན་ནས་བཀའ་སྩལ་པ། དེ་ལྟ་བས་ན། དགེ་སློང་  
གིས་སྐྲ་རིང་པོར་གཞག་པར་མི་བྱའོ། །འཇོག་ན། འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་སྐྲ་རིང་པོར་གཞག་པར་མི་བྱའོ། །ཞེས་བཀའ་སྩལ་པ་དང། དགེ་  
སློང་དགོན་པ་པ་དག་གིས་འབྲེག་མཁན་མ་རྙེད་ནས་དེ་དག་གིས་དགོན་པའི་གནས་མལ་སྤངས་ནས་གོང་མཐའི་གནས་མལ་དག་ཏུ་འཁོད་དོ་།སངས་རྒྱས་བཅོམ་ལྡན་འདས་རྣམས་ནི། མཁྱེན་  
བཞིན་དུ་རྨེད་པས། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་རྨས་པ། ཀུན་དགའ་བོ། ཅིའི་ཕྱིར་དགེ་སློང་དགོན་པ་པ་དག་གིས་དགོན་པའི་གནས་མལ་སྤངས་