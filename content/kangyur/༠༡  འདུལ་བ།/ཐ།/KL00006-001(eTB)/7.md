  
དེའི་ལྷ་ལ་ཚིགས་སུ་བཅད་པ་གདོན་པར་བྱའོ། །གང་དུ་གནས་འཆའ་བ་དེར་རྒྱུད་ཆགས་གསུམ་པ་གདོན་པར་བྱའོ། །ལམ་དུ་ཞུགས་པའི་དགེ་སློང་གིས་ཀུན་ཏུ་སྤྱོད་པའི་ཆོས་ཇི་ལྟར་བཅས་  
པ་དག་ཡང་དག་པར་བླངས་ཏེ་འདུག་པར་མི་བྱེད་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་  
ར་བ་ན་བཞུགས་སོ། །དགེ་སློང་དག་གིས་ཆོས་གོས་ཟིན་པ། ཆོས་གོས་མཐར་ཕྱིན་པ། ཚོན་གསར་པ་ཅན་དག་ཕྲག་པ་ལ་བཀལ་ཏེ་ལམ་དུ་ཞུགས་པ་དང། དེ་དག་རྡུལ་དང། རྡུལ་གྱིས་མ་རུང་  
བར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། གཏུར་བུ་བྱས་ལ་དེར་གཞུག་སྟེ་བཀུར་བར་བྱའོ། །བཅོམ་ལྡན་འདས་ཀྱིས་གོས་གཏུར་བུ་བཅུག་སྟེ་བཀུར་བར་བྱའོ། །ཞེས་གསུངས་  
པ་དང། དགེ་སློང་དག་གིས་ཆོས་གོས་ཀྱི་གཏུར་བུ་ཇི་ལྟ་བུ་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། རས་གང་ཆུར་ནི་ཁྲུ་གསུམ། ཞེང་དུ་ནི། ཁྲུ་ཕྱེད་དང་དོ་པ་དེ་གཉིས་སུ་  
བལྟབ་ལ་དྲུབ་པར་བྱའོ། །དགེ་སློང་དག་གིས་མཐའ་མར་ཁ་བཏོད་པས་གླང་པོ་ཆེའི་སྣ་ལྟར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། མཐར་ཁ་མི་གདོད་ཀྱི། འོན་ཀྱང་དབུས་སུ་གདོད་  
བར་བྱའོ། །དེ་དག་གིས་ཁ་ཐག་མ་བཏགས་པས་དེ་བཞིན་དུ་རྡུལ་ཞུགས་ནས་བཅོམ་ལྡན་འདས་ཀྱིས་བཀའ་སྩལ་པ། སྲད་བུས་དྲ་བ་ལྟ་བུ་བྱས་ལ་དེ་ནས་སྲད་བུ་གཞན་གྱིས་བརྒྱུ་བར་བྱའོ། །  
  
  
༄༅། །དེ་དག་གིས་ཆོས་གོས་གང་དག་བགོ་བ་དག་ནི། འོག་ཏུ་བཞག། གཞན་ནི། སྟེང་དུ་ཕྱུང་བ་དང། དེ་དག་གཏུར་བུ་ཡང་དང་ཡང་དུ་འབྱེད་པ་ན། འཆོལ་བར་གྱུར་  
ནས་བཅོམ་ལྡན་འདས་ཀྱིས་བཀའ་སྩལ་པ། གང་དག་བགོ་བ་དེ་དག་ནི་སྟེང་དུ་གཞག་ལ། ལྷག་མ་དེ་དག་ནི། འོག་ཏུ་གཞག་པར་བྱའོ་།སངས་རྒྱས་བཅོམ་ལྡན་འདས་མཉན་ཡོད་ན་  
རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་མི་རྒོད་དག་གིས་འགྲོན་པོ་བཅོམ་ནས་ཕན་ཚུན་ཁུས་འདེབས་ཤིང་བྲོས་པ་དང། སོ་སོའི་གྲོང་ན་  
གནས་པ་དག་ཁྱིམ་ནས་ལྷགས་ཏེ་མི་རྒོད་དག་བཏགས། རབ་ཏུ་གཏགས་ནས་མགོན་མེད་ཅིང་སྐོམ་པས་གདུངས་ཏེ་གཅིག་ནས་གཅིག་ཏུ་ཆུ་བཙལ་བའི་ཕྱིར་རྨེད་ཅིང་ཁྲོན་པ་ཞིག་ཏུ་ཕྱིན་  
པ་དང། རྐུན་པོའི་སྡེ་དཔོན་གྱིས་སྨྲས་པ། ཤེས་ལྡན་དག། འདིར་ཆུ་སྣོད་དང། ཐག་པ་དག་ལྟོས་ཤིག་བལྟས་ན་ཐག་པ་ཡང་མེད་ཆུ་སྣོད་ཀྱང་མེད་དོ། །ཤེས་ལྡན་དག། གལ་ཏེ་  
འགྲོན་པོ་འགའ་ཞིག་འོང་ན། དེ་ལས་ཐག་པ་དང། ཆུ་སྣོད་བརྙས་ཤིང་ལ་འཛེགས་ཏེ་ལྟོས་ཤིག་དེ་དག་གིས་ཤིང་ལ་འཛེགས་ཏེ་བལྟ་བར་བརྩམས་ན། ཇི་ཙམ་ན་ཐག་རིང་པོ་ཞིག་  
ནས་དགེ་སློང་དག་ཅིག་འོང་བ་མཐོང་ནས་དེ་དག་གིས་སྨྲས་པ། སྡེ་དཔོན། ཤཱཀྱའི་བུ་མང་ཞིག་འོང་ངོ། །དེས་སྨྲས་པ། ཤེས་ལྡན་དེ་དག་ནི། མཁས་པ་ཡིན་པས་གདོན་མི་ཟ་བར་  
  
  
ཆུ་སྣོད་ཡོད་དོ། །དེ་དག་གིས་སྨྲས་པ། སྡེ་དཔོན། གལ་ཏེ་དེ་དག་ལ་ཡོད་ན། དེ་ལྟ་ན་ལེགས། ཅི་སྟེ་མེད་ན། དེ་དག་གི་ལྟོ་དྲལ་ཏེ་ཁྲག་བཏུང་བར་བྱའོ། །དེ་དག་གིས་དེ་ལྟར་  
གྲོས་བྱས་ཏེ་བསྡད་པ་དང་དགེ་སློང་དག་ཀྱང་ལྷགས་སོ། །མི་རྒོད་དག་གིས་དྲིས་པ། འཕགས་པ། བདག་སྐོམ་ན། ཁྱེད་ལ་གདང་ཐག་དང། ཆུ་སྣོད་ཡོད་དམ། དེ་དག་གིས་སྨྲས་པ། བཞིན་བཟང། མེད་  
དོ། །མི་རྒོད་དག་འཁྲུགས་པར་གྱུར་ཏེ། མཚོན་ཆ་ལ་ནོམ་པ་དང་དེ་ན་དགེ་འདུན་གྱི་གནས་བརྟན་དགྲ་བཅོམ་པ་ཞིག་གིས་ཅིའི་ཕྱིར་འདི་དག་འཁྲུགས་ཤིང་མཚོན་ཆ་ལ་ནོམ་ཞེས་བསམ་པ་ལ་  
ཞུགས་པ་དང། དགེ་སློང་དག་གསད་པར་འདོད་པར་མཐོང་ནས་དེས་སྨྲས་པ། ཚེ་དང་ལྡན་པ་དག། ཁྱེད་ཅིའི་ཕྱིར་འཁྲུགས་པར་གྱུར། དེ་དག་གིས་ཇི་ལྟར་གྱུར་པ་སྨྲས་སོ། །དེས་སྨྲས་པ། ཚེ་དང་  
ལྡན་པ་དག། ཐབས་ཡོད་ཀྱི། ཐ་མལ་པར་འདུག་ལ་ཆུ་འཐུང་ཞིག་དེ་དག་ཐ་མལ་པར་འདུག་པ་དང། དགེ་སློང་དག་གིས་ལྷས་མ་དང་ལྕག་ཕོད་དང། རྒྱ་ཅང་དག་མཐུད་དེ་ལྷུང་བཟེད་ཁྲོན་  
པར་དཔྱང་ལ་བཏང་ནས་དེ་ནས་ཆུ་བཅུས་ཏེ་བཏགས་སོ། །བཏགས་ནས་མི་རྒོད་ཐམས་ཅད་ངོམ་པར་བྱས་པ་དང་དེ་དག་གིས་སྨྲས་པ་འཕགས་པ་དག། གལ་ཏེ་ཁྱེད་ཀྱིས་བདག་ཅག་ལ་ཆུ་མ་སྩལ་  
བར་གྱུར་ན། བདག་ཅག་གིས་ཁྱེད་ཐ་མལ་བསད་པར་གྱུར་ཏོ། །ཨེ་མ་ཁྱེད་གདང་ཐག་འཆང་བ་མཛོད་ཅིག་དེ་དག་གིས་སྨྲས་པ། ཚེ་དང་ལྡན་པ་དག། དེ་བཞིན་བྱའོ། །མི་རྒོད་དག་གིས་  
  
  
༄༅། །ཕྱག་བྱས་ཏེ་དོང་ངོ། །དགེ་སློང་དག་གིས་ཀྱང་ཇི་ཙམ་ངོམ་པར་ཆུ་འཐུངས་ནས་རིལ་བ་དང། བྱ་མ་བུམ་དག་བཀང་སྟེ་དོང་ནས་དེ་རིམ་གྱིས་མཉན་ཡོད་དུ་ལྷགས་སོ། །  
དགེ་སློང་དག་གིས་འོངས་པ་ལེགས་སོ། །ཞེས་བྱ་བའི་ཀུན་ཏུ་སྤྱོད་པས་ཀུན་ཏུ་སྤྱད་ནས་ཚེ་དང་ལྡན་པ་དག། ཅི་བདེ་བར་སྤྱད་དམ་ཞེས་དྲིས་པ་དང། དེ་དག་གིས་ཇི་ལྟར་གྱུར་པ་སྨྲས་སོ། །སྐབས་  
དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི། དགེ་སློང་གིས་གདང་ཐག་བཅང་བར་བྱའོ། །བཅོམ་ལྡན་འདས་  
ཀྱིས་དགེ་སློང་དག་གིས་གདང་ཐག་བཅང་བར་བྱའོ། །ཞེས་གསུངས་པ་དང། དགེ་སློང་རྣམས་ཀྱིས་ཤིན་ཏུ་རིང་པོ་དག་འཆང་ནས་བཅོམ་ལྡན་འདས་ཀྱིས་བཀའ་སྩལ་པ། ཤིན་ཏུ་རིང་པོ་  
ཡང་བཅང་བར་མི་བྱའོ། །དེ་དག་གིས་ཤིན་ཏུ་ཐུང་ངུ་དག་བཅངས་ནས་བཅོམ་ལྡན་འདས་ཀྱིས་བཀའ་སྩལ་པ། ཤིན་ཏུ་ཐུང་ངུ་ཡང་བཅང་བར་མི་བྱའོ། །འོན་ཀྱང་གདང་ཐག་གསུམ་བཅང་  
བར་བྱ་སྟེ། རིང་པོ་དང། འབྲིང་དང། ཐུང་ངུའོ། །རིང་པོ་ནི་ཁྲུ་བརྒྱ་ལྔ་བཅུའོ། །ཐུང་ངུ་ནི། ཁྲུ་བརྒྱའོ། །དེ་དག་གི་བར་ནི། འབྲིང་ངོ། །བཅོམ་ལྡན་འདས་ཀྱིས་གདང་ཐག་གསུམ་བཅང་བར་  
བྱའོ། །ཞེས་གསུངས་པ་དང། དགེ་སློང་རྣམས་འཆད་བར་གྱུར་ཏེ་ཡུལ་གཞན་ཞིག་ན་ཆུ་མོད་པ་དེར་ཡང་དགེ་སློང་དག་གདང་ཐག་ཁྱེར་ཏེ་དོང་ནས་བཅོམ་ལྡན་འདས་ཀྱིས་བཀའ་སྩལ་  
  
  
གདང་ཐག་ནི། ཡུལ་རྣམས་དང་སྦྱར་ཞིང་བཅང་བར་བྱའོ། །སྡོམ་ནི། སྤུ་གྲི་རྡར་དང་སེན་གྲི་དང། །སྨད་ཚེར་དང་ནི་སྔས་ཤིང་དང། །བད་ཚའི་རིགས་ལས་འཇིམ་པ་ནི། །དྲི་ཡིས་ཡོངས་སུ་  
བསྒོས་པའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་ཞིག་གི་སྐྲ་རིང་པོ་རིང་པོར་གྱུར་ཏེ་དེ་འབྲེག་  
མཁན་གྱི་གན་དུ་སོང་ནས་བཞིན་བཟང། བདག་གི་སྐྲ་བྲེགས་ཤིག་།དེས་བསམ་པ། ཤཱཀྱའི་བུའི་དགེ་སྦྱོང་འདི་དག་ནི། ནན་ཆེ་སྟེ་རྔན་པ་མེད་པར་ལས་བྱེད་དུ་འཇུག་པས། གལ་ཏེ་འདིའི་སྐྲ་  
བྲེགས་ནས་ཐོས་པ་དང། གཞན་དང་གཞན་དག་ཀྱང་འོང་བར་འགྱུར་བས། དུས་རིང་དུ་བསྒྱངས་ཏེ་བཞག་པ་དང། འདི་རང་གི་བློས་ལྡོག་གོ། སྙམ་ནས་དེས་དུས་བཏབ་པ། འཕགས་པ། གཤེགས་  
ལ་སང་གནངས་སྔ་དྲོའམ། ཕྱི་དྲོའམ། གདུགས་ཀྱི་གུང་ཞིག་ལ་སྤྱོན་ཅིག། དེ་དེས་བསླུས་པས་ཡང་དང་ཡང་དུ་འགྲོའོ། །དེ་ལ་དགེ་སློང་མཛའ་བཤེས་ཤིག་ཡོད་པ་དེས། དེ་ཡང་དང་ཡང་དུ་འགྲོ་བ་  
མཐོང་ནས་སྨྲས་པ། ཚེ་དང་ལྡན་པ། ཁྱོད་ཅིའི་ཕྱིར་འདིར་ཡང་དང་ཡང་དུ་འགྲོ། ཅི། འདི་གཉེན་གྱི་ཁྱིམ་མམ། རིགས་ཀྱི་ཁྱིམ་ཡིན། དེས་སྨྲས་པ། ཚེ་དང་ལྡན་པ། དེ་ནི། གཉེན་གྱི་ཁྱིམ་དང་  
རིགས་ཀྱི་ཁྱིམ་ཡང་མ་ཡིན་མོད་ཀྱི། འོན་ཀྱང་བདག་གི་སྐྲ་རིང་པོ་རིང་པོར་གྱུར་ནས་བདག་གིས་འབྲེག་མཁན་དེ་ལ་འདི་སྐད་དུ། བདག་གི་སྐྲ་རིང་པོ་བྲེགས་ཤིག་དང། ཁྱོད་ལ་བསོད་ནམས་སུ་  
  
  
༄༅། །འགྱུར་རོ། །ཞེས་བྱས་པ་དང། དེས་དུས་བཏབ་སྟེ་མ་བྲེགས་སོ། །དེས་སྨྲས་པ། ཚེ་དང་ལྡན་པ། བཟོ་བོ་ལ་བདེན་པར་སྨྲ་བ་དཀོན་ནོ། །ཞེས་ཁྱོད་ཀྱིས་མ་ཐོས་སམ། ཁོ་  
བོ་ནི། སྐྲ་འབྲེག་ཀྱང་མཁས་ན། བཅོམ་ལྡན་འདས་ཀྱིས་མ་གནང་ངོ། །དེས་སྐབས་དེ། དགེ་སློང་དག་ལ་བསྙད་པ་དང། དགེ་སློང་དག་གིས་བཅོམ་ལྡན་འདས་ལ་གསོལ་ཏོ། །བཅོམ་  
ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི། དགེ་སློང་གང་ཞིག་ཤེས་པ་དེས་ཕྱོགས་དབེན་པར་སྐྲ་བྲེག་པར་བྱ་སྟེ། འདི་ལ་འགྱོད་པར་མི་བྱའོ། །བཅོམ་ལྡན་འདས་ཀྱིས་དགེ་སློང་  
གང་ཞིག་མཁས་པ་དེས་ཕྱོགས་དབེན་པར་སྐྲ་བྲེག་པར་བྱའོ། །ཞེས་བཀའ་སྩལ་པ་དང། དགེ་སློང་དེ་དགེ་སློང་དེའི་དྲུང་དུ་སོང་ནས་ཚེ་དང་ལྡན་པ། བཅོམ་ལྡན་འདས་ཀྱིས་གནང་གི། སྐྲ་བྲེགས་  
ཤིག་དེས་སྨྲས་པ། ཚེ་དང་ལྡན་པ། བཅོམ་ལྡན་འདས་ཀྱིས་གནང་བ་ནི། ལེགས་ན། དེ་ཅི། མཛུབ་མོས་བྲེག་པར་བྱའམ། འདི་ལ་སྤུ་གྲི་དང། རྡར་དང། སེན་གྲི་དང། སྨང་ཚེར་དག་ཀྱང་དགོས་  
སོ། །དེས་སྐབས་དེ། དགེ་སློང་དག་ལ་སྨྲས་ནས་དགེ་སློང་དག་གིས་ཀྱང་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི། དགེ་འདུན་གྱི་  
ཕྱིར་སྤུ་གྲིའི་ལག་ཆ་བཅང་བར་བྱའོ། །སངས་རྒྱས་བཅོམ་ལྡན་འདས་སེར་སྐྱའི་གནས་ནྱ་གྲོ་དཧའི་ཀུན་དགའ་ར་བ་ན་བཞུགས་སོ་།གང་གི་ཚེ་བཅོམ་ལྡན་འདས་ཀྱིས་སེར་སྐྱ་ན་གནས་པའི་  
  
  
དེ་དག་རབ་ཏུ་གཞོན་པའི་རང་བཞིན་ཅན་ཡིན་པས། དེ་དག་སྔས་ཤིང་མེད་པར་བབ་བབ་ཏུ་ཉལ་ནས་གཉིད་ལོག་གོ་དེ་དག་དེ་བཞིན་དུ་གཉིད་ལོག་པས་ཁམས་  
མ་སྙོམས་ཏེ་དྲོད་ཆུང་བར་གྱུར་ནས་དེ་དག་སྨན་པའི་དྲུང་དུ་སོང་སྟེ་སྨྲས་པ། བཞིན་བཟང། བདག་ཅག་དྲོད་ཆུང་བར་གྱུར་ན་སྨན་སྟོན་ཅིག། དེས་སྨྲས་པ། འཕགས་པ། བཞུད་ཅིག་དང། ཁྱེད་ཅག་ཅི་འདྲ་བར་  
ཉལ་ཞིང་འདུག་པ་བལྟར་འདོང་ངོ། །དེ་སོང་བ་དང་ཇི་ཙམ་ན་སྔས་ཤིང་མེད་པར་ཁས་བུབ་ཏུ་ཉལ་བ་མཐོང་ནས་དེས་སྨྲས་པ་འཕགས་པ། ཁྱེད་ཅག་ཁས་བུབ་ཏུ་ཉལ་བ་དེའི་ཕྱིར་ཁྱེད་ཁམས་མ་སྙོམས་ལ་  
དྲོད་ཆུང་བར་གྱུར་གྱི། སྔས་ཤིང་ཆུག་ལ་ཉོལ་ཅིག། དེས་སྨྲས་པ། བཅོམ་ལྡན་འདས་ཀྱིས་མ་གནང་ངོ། །དེས་སྨྲས་པ། འཕགས་པ་ཁྱེད་ཀྱི་སྟོན་པ་ནི། ཐུགས་རྗེ་ཅན་ཡིན་པས་གནང་བར་  
འགྱུར་རོ། །སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི་སྔས་ཤིང་བཙུགས་ཏེ་ཉལ་བར་བྱའོ། །དེ་དག་གིས་  
སྔས་ཤིང་བཙུགས་ཏེ་ཉལ་ན། འོན་ཀྱང་སོས་པར་མ་གྱུར་ནས་དེ་དག་གིས་ཡང་སྨན་པ་ལ་སྨྲས་པ་དང། དེས་སྨྲས་པ། འཕགས་པ་སྔས་ནང་ཚངས་ཅན་བཅུག་སྟེ་ཉལ་བར་བྱའོ། །བཞིན་བཟང་  
བཅོམ་ལྡན་འདས་ཀྱིས་མ་གནང་ངོ། །འཕགས་པ། ཁྱེད་ཀྱི་སྟོན་པ་ནི། ཐུགས་རྗེ་ཅན་ཡིན་པས་གནང་བར་འགྱུར་རོ། །སྐབས་དེ། བཅོམ་ལྡན་འདས་ལ་རྒྱས་པར་གསོལ་པ་དང། བཅོམ་ལྡན་  
  
  
༄༅། །འདས་ཀྱིས་བཀའ་སྩལ་པ། དེ་ལྟ་བས་ན། གནང་གི། སྔས་ནང་ཚངས་ཅན་བཅང་བར་བྱའོ། །བཅོམ་ལྡན་འདས་ཀྱིས་སྔས་ནང་ཚངས་ཅན་བཅང་བར་བྱའོ། །ཞེས་གསུངས་  
པ་དང། དགེ་སློང་དག་གིས་ཅི་འདྲ་བ་ཞིག་བཅང་བར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། རས་དེ་ནི། སྲིད་དུ་ཁྲུ་བཞི། ཞེང་དུ་ཁྲུ་དོར་བྱས་ལ་དྲུབ་སྟེ། དེ་ནས་ཤིང་བལ་གྱིས་བཀང་  
ལ་སྔས་སུ་གཞུག་པར་བྱའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་འོད་མའི་ཚལ་བྱ་ཀ་ལནྡ་ཀ་གནས་པ་ན་བཞུགས་སོ་།ཚེ་དང་ལྡན་པ་པི་ལིནྡའི་བུ་རབ་ཏུ་བྱུང་ཚུན་ཆད་ཅེས་བྱ་བ་  
ནས་གནས་བརྟན། ཁྱོད་ཀྱིས་ཅི་བཅངས་ཞེས་བྱ་བའི་བར་སྔ་མ་བཞིན་ནོ། །དེས་སྨྲས་པ། ཚེ་དང་ལྡན་པ་དྲིས་བསྒོས་པའི་འཇིམ་པ་དག་བཅངས་སོ། །གནས་བརྟན། ད་ཅིའི་ཕྱིར་མི་བཅང། ཚེ་  
དང་ལྡན་པ་དག། བཅོམ་ལྡན་འདས་ཀྱིས་མ་གནང་ངོ། །སྐབས་དེ་བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་ནད་པས་  
དྲིས་བསྒོས་པའི་འཇིམ་པ་བཅང་བར་བྱ་སྟེ། འདི་ལ་འགྱོད་པར་མི་བྱའོ། །འདུལ་བ་ཕྲན་ཚེགས་ཀྱི་གཞི་ལས། སྒོ་གསུམ་པ་རྫོགས་སོ།།།།བསྡུས་པའི་སྡོམ་ནི། གནས་  
བརྟན་ར་བ་ལྷན་པ་དང། །ནད་པ་དང་ནི་རིགས་ངན་ཕག། རི་མོ་ལྷུང་བཟེད་མེད་པ་དང། །གནས་བཅའ་བ་དང་ཤིང་བསྐྱེད་པའོ་།སྡོམ་ནི། གནས་བརྟན་རེས་མོས་གཞན་དང་ནི། །གསོ་སྦྱོང་  
  
  
།ལྟུང་བ་རྣམ་གཉིས་ལྡན་པ་དང་།གཙུག་ལག་ཁང་ནི་དུས་ཀུན་པའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་  
དགའ་རབ་ན་བཞུགས་སོ། །བཅོམ་ལྡན་འདས་ཀྱིས་ཟླ་བ་ཕྱེད་ཕྱེད་ཅིང་གསོ་སྦྱོང་གི་ཚེ་ཁ་ཏོན་གདོན་པར་བྱའོ། །ཞེས་བཀའ་སྩལ་པ་དང། དགེ་སློང་དག་གིས་གང་གིས་ཁ་ཏོན་གདོན་པར་བྱ་བ་མི་  
ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་གནས་བརྟན་གྱིས་ཁ་ཏོན་གདོན་པར་བྱའོ། །བཅོམ་ལྡན་འདས་ཀྱིས་དགེ་འདུན་གྱི་གནས་བརྟན་གྱིས་ཁ་ཏོན་གདོན་པར་བྱའོ། །ཞེས་  
བཀའ་སྩལ་ནས། དགེ་འདུན་གྱི་གནས་བརྟན་ཟླ་བ་ཕྱེད་ཕྱེད་ཅིང་གསོ་སྦྱོང་གི་ཚེ་ཁ་ཏོན་འདོན་པར་ཞུགས་སོ། །རེ་ཞིག་ཅིག་གཙུག་ལག་ཁང་གཞན་ཞིག་ན། གནས་བརྟན་ཞིག་འདུག་པ་དེ་ཁ་  
ཏོན་འདོན་མི་ནུས་པ་དང། དེ་ལ་དགེ་སློང་དག་གིས་སྨྲས་པ། གནས་བརྟན། གསོ་སྦྱོང་ཉེ་བར་གནས་ན། ཅི་མི་སེམས་པར་འདུག་གམ། དེས་སྨྲས་པ། ཚེ་དང་ལྡན་པ་དག། བདག་གིས་མི་ནུས་ན། ཇི་  
ལྟར་བྱ། སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་དགེ་འདུན་གྱི་གནས་བརྟན་གྱིས་མི་ནུས་ན། གནས་བརྟན་གཉིས་  
པས་ཁ་ཏོན་གདོན་པར་བྱའོ། །བཅོམ་ལྡན་འདས་ཀྱིས་གནས་བརྟན་གཉིས་པས་ཁ་ཏོན་གདོན་པར་བྱའོ། །ཞེས་བཀའ་སྩལ་པ་དང། རེ་ཞིག་ཅིག་ན་གཙུག་ལག་ཁང་གཞན་ཞིག་ན། གནས་བརྟན་  
  
  
༄༅། །གཉིས་པས་ཀྱང་མ་ནུས་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་གནས་བརྟན་གཉིས་  
པས་ཀྱང་མ་ནུས་ན། གནས་བརྟན་གསུམ་པས་ཁ་ཏོན་གདོན་པར་བྱའོ་།བཅོམ་ལྡན་འདས་ཀྱིས་གནས་བརྟན་གསུམ་པས་ཁ་ཏོན་གདོན་པར་བྱའོ་།ཞེས་བཀའ་སྩལ་པ་དང། རེ་ཞིག་ཅིག་ན་གཙུག་  
ལག་ཁང་གཞན་ཞིག་ན། གནས་བརྟན་གསུམ་པས་ཀྱང་མ་ནུས་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། གལ་  
ཏེ་གནས་བརྟན་གསུམ་པས་ཀྱང་མ་ནུས་ན། དགེ་སློང་རྣམས་ཀྱིས་རེས་སུ་བཀླགས་ཏེ་ཁ་ཏོན་གདོན་པར་བྱའོ། །བཅོམ་ལྡན་འདས་ཀྱིས་དགེ་སློང་རྣམས་ཀྱིས་རེས་སུ་བཀླགས་ཏེ་ཁ་ཏོན་གདོན་  
པར་བྱའོ། །ཞེས་བཀའ་སྩལ་ནས་དགེ་སློང་རྣམས་རེས་སུ་བཀླགས་ཏེ་ཁ་ཏོན་གདོན་པར་བརྩམས་པ་དང། རེས་སུ་བཀླགས་ཏེ་ཁ་ཏོན་འདོན་པ་དེ་དག་ལས། ཁ་ཅིག་ནི། ནུས་པ་ལ་རེས་བབ། ཁ་  
ཅིག་ནི། མི་ནུས་པ་ལ་རེས་བབ་ནས་དེ་ལ་ནུས་པ་གང་ཡིན་པ་དེ་ནི་རེས་བབ་ན། ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་གདོན་པ་འདོན་པར་བྱེད། མི་ནུས་པ་གང་ཡིན་པ་དེ་ནི། རེས་བབ་པ་ན་  
མི་ཤེས་ན་ཇི་ལྟར་བྱ་ཞེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེས་ཀྱང་ནུས་པ་གང་ཡིན་པ་དེ་ལ་བཅོལ་  
  
  
།བཅོམ་ལྡན་འདས་ཀྱིས་མི་ནུས་པ་ལ་རེས་བབ་པ་གང་ཡིན་པ་དེས་ཀྱང་གཞན་ལ་བཅོལ་བར་བྱའོ། །ཞེས་བཀའ་སྩལ་པ་དང། རེ་ཞིག་ཅིག་ན་གཙུག་ལག་ཁང་གཞན་ཞིག་ན། མི་ནུས་པ་ལ་  
རེས་བབ་པ་དེས་གང་ལ་བཅོལ་བ་དེ་མ་བཏུབ་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ནུས་པ་གཞན་གང་ཡིན་པ་དེ་ཁོ་ན་ལ་  
རྟག་ཏུ་བཅོལ་བར་བྱའོ། །བཅོམ་ལྡན་འདས་ཀྱིས་ཟླ་བ་ཕྱེད་ཕྱེད་ཅིང་དགེ་འདུན་གྱི་གནས་བརྟན་གྱིས་སོ་སོར་ཐར་པའི་མདོ་གདོན་པར་བྱའོ། །དེ་མེད་ན། གནས་བརྟན་གཉིས་པས་སོ། །དེ་ཡང་མེད་ན་  
རེས་སུ་བཀླགས་ཏེ་ཁ་ཏོན་གདོན་པར་བྱ་བའམ། གཞན་ནུས་པ་གང་ཡིན་པ་དེ་ལ་བཅོལ་བར་བྱའོ། །ཞེས་བཀའ་སྩལ་པ་དང། གཙུག་ལག་ཁང་གཞན་ཞིག་ན། སོ་སོ་ཐར་པའི་མདོ་འདོན་པ་རིལ་  
ཐོན་པ་ནི། འགའ་ཡང་མེད་ཀྱི། དགེ་འདུན་གྱི་གནས་བརྟན་གྱིས་ཕས་ཕམ་པར་གྱུར་པའི་ཆོས་བཞི་བཏོན་ཏེ་ལྷག་མ་མ་ཐོན་ནས་དགེ་སློང་དེ་དག་གིས་གསོ་སྦྱོང་བཞག་གོ་སྐབས་དེ། དགེ་སློང་རྣམས་  
ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གསོ་སྦྱོང་གཞག་པར་མི་བྱའོ། །འོན་ཀྱང་གང་གིས་གང་ཐོན་པ་དེས་དེ་གདོན་པར་བྱ་སྟེ། གལ་ཏེ་དགེ་འདུན་གྱི་  
གནས་བརྟན་གྱིས་ཕས་ཕམ་པར་འགྱུར་བའི་ཆོས་བཞི་ཐོན་ན། དེས་དེ་དག་གདོན་པར་བྱ་ཞིང། གཞན་གྱིས་དགེ་འདུན་ལྷག་མའི་ཆོས་བཅུ་གསུམ། གཞན་གྱིས་མ་ངེས་པའི་ཆོས་གཉིས་  
  
  
༄༅། །གཞན་གྱིས་སྤང་བའི་ལྟུང་བྱེད་ཀྱི་ཆོས་སུམ་ཅུ། གཞན་གྱིས་ལྟུང་བྱེད་ཀྱི་ཆོས་དགུ་བཅུ། གཞན་གྱིས་སོ་སོར་བཤགས་པར་བྱ་བའི་ཆོས་བཞི། གཞན་གྱིས་བསླབ་པ་  
མང་པོའི་ཆོས་རྣམས། གཞན་གྱིས་རྩོད་པ་ཞི་བར་བྱེད་པའི་ཆོས་བདུན་ཏེ། དེ་ལྟར་གསོ་སྦྱོང་གི་མཚམས་སྦྱར་ན། གསོ་སྦྱོང་གི་བར་ཆད་དུ་འགྱུར་བར་ང་མི་སྨྲའོ། །གླེང་གཞི་ནི། མཉན་ཡོད་  
ནའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། དུས་སུ་རུང་བའི་བཏུང་བ་ཞེས་ཀྱང་བཀའ་སྩལ། དུས་མ་ལགས་པར་རུང་བ་ཞེས་ཀྱང་བཀའ་  
སྩལ་ན། བཙུན་པ། དུས་སུ་རུང་བ་ནི། གང་ལགས། དུས་མ་ལགས་པར་རུང་བ་ནི། གང་ལགས། ཉེ་བར་འཁོར། མ་བཙགས་པ་ནི། དུས་སུ་རུང་བའོ། །བཙགས་ཏེ་ཆུ་དང་བསྲེས་པ་ནི། དུས་  
མ་ཡིན་པར་རུང་བའོ། །གླེང་གཞི་ནི། མཉན་ཡོད་ནའོ། །དྲུག་སྡེ་རྣམས་སྡིག་པ་འདོད་པ། སེར་སྣས་མི་རིགས་པར་གཙུག་ལག་ཁང་ལ་ཡོངས་སུ་སྤྱོད་པར་བྱེད་དེ། ཁ་ཅིག་ལ་ནི། དུས་ཐམས་  
ཅད་པས། ཁ་ཅིག་ལ་ནི། གནས་རེས་སུ་གཅོད་པས། ཁ་ཅིག་ལ་ནི། དུས་རེ་ཞིག་པས། ཁ་ཅིག་ལ་ནི། རྟིང་གནོན་པས་ཡོངས་སུ་སྤྱོད་པར་བྱེད་དོ། །ཇི་ལྟར་དུས་ཐམས་ཅད་པས་ཡིན་ཞེ་ན། འདི་  
ནི༑ བདག་གི་དགུན་གྱི་གཙུག་ལག་ཁང་ངོ། །འདི་ནི། དཔྱིད་ཀྱིའོ་།འདི་ནི། དབྱར་གྱིའོ། །ཞེས་བྱ་བ་སྟེ། དེ་ལྟར་དུས་ཐམས་ཅད་པས་ཡིན་ནོ། །ཇི་ལྟར་ན། གནས་རེས་སུ་གཅོད་པས་ཡིན་  
  
  
འདི་ནི། བདག་གི་སང་གི་གཙུག་ལག་ཁང་ངོ། །འདི་ནི། གནངས་ཀྱིའོ། །འདི་ནི། གཞེས་ཀྱིའོ་ཞེས་བྱ་བ་སྟེ། དེ་ལྟར་ན། གནས་རེས་སུ་གཅོད་པས་ཡིན་ནོ། །ཇི་ལྟར་ན། དུས་རེ་ཞིག་པས་  
ཡིན་ཞེ་ན། འདིར་ནི། སྔ་དྲོ་གནས་སོ། །འདིར་ནི། ཕྱི་དྲོའོ་།ཞེས་བྱ་བ་སྟེ། དེ་ལྟར་ན། དུས་རེ་ཞིག་པས་ཡིན་ནོ། ཇི་ལྟར་ན་རྟིང་གནོན་པས་ཡིན་ཞེ་ན། འདི་ནི། བདག་གི་སློབ་དཔོན་གྱི་གཙུག་  
ལག་ཁང་ངོ། །འདི་ནི། མཁན་པོ་དང། ལྷན་ཅིག་གནས་པ་དང། ཉེ་གནས་དང། གཏམ་འདྲེས་པ་དང། ཕེབས་པར་སྨྲ་བའིོ། །ཞེས་བྱ་བ་སྟེ། དེ་ལྟར་ན། རྟིང་གནོན་པས་ཡིན་ནོ། །ཡུལ་སྣ་ཚོགས་  
ན་གནས་པའི་དགེ་སློང་དག་ལྷགས་པ་དང་ཕོངས་པར་གྱུར་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། དགེ་  
སློང་གིས་གཙུག་ལག་ཁང་དག་ལ་དུས་ཐམས་ཅད་པ་དང། གནས་རེས་སུ་གཅོད་པ་དང། དུས་རེ་ཞིག་པ་དང། རྟིང་གནོན་པས་ཡོངས་སུ་སྤྱད་པར་མི་བྱ་སྟེ། སྤྱོད་ན། འགལ་ཚབས་ཅན་དུ་འགྱུར་རོ་  
སྡོམ་ནི། ར་བ་དང་ནི་ཤིང་ཐགས་དང། །ལམ་དང་འོབས་དང་སྐར་རྒྱལ་དང། །ཆོས་གོས་བཅགས་ཤིང་ཕྱིས་པ་དང། །ཆ་ག་དང་ནི་བྲམ་ཟེའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་  
རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །གང་གི་ཚེ་ཁྱིམ་བདག་མགོན་མེད་ཟས་སྦྱིན་གྱིས་རྒྱལ་བྱེད་ཀྱི་ཚལ་ཕྱོགས་བཞིའི་དགེ་སློང་གི་དགེ་འདུན་ལ་ཕུལ་བ་དེའི་  
  
  
༄༅། །ཚེ༑ འཇིག་རྟེན་དག་རྒྱལ་བྱེད་ཀྱི་ཚལ་གྱི་ནང་དུ་དགའ་མགུར་འགྲོ་ཞིང་འོང་ནས་ཁྱིམ་བདག་མགོན་མེད་ཟས་སྦྱིན་གྱིས་བསམ་པ། བདག་གི་གཙུག་ལག་ཁང་ལམ་  
པོ་ཆེར་གྱུར་གྱི། དེའི་ཕྱིར་གལ་ཏེ་བཅོམ་ལྡན་འདས་ཀྱིས་གནང་ན་བདག་གི་ར་བས་བསྐོར་རོ། །སྙམ་དུ་བསམ་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་  
ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་  
གཙུག་ལག་ཁང་འདི་ཤུལ་པོ་ཆེར་གྱུར་ཏེ། དེའི་སླད་དུ་གལ་ཏེ་བཅོམ་ལྡན་འདས་ཀྱིས་གནང་ན། བདག་གིས་འདིར་བས་བསྐོར་བར་བགྱིའོ་།བཅོམ་ལྡན་འདས་ཀྱིས་བཀའ་སྩལ་པ། ཁྱིམ་  
བདག། དེ་ལྟ་བས་ན། གནང་གི། སྐོར་ཅིག་དེས་ར་བས་བསྐོར་བ་དང། གང་གི་ཚེ་དབྱར་གྱི་དུས་ལ་བབ་པ་དེའི་ཚེ་རྒྱལ་བྱེད་ཀྱི་ཚལ་ཆུས་སྦྱང་བཞིན་གང་སྟེ་འདུག་གོ་ཇི་ཙམ་ན་ཁྱིམ་  
བདག་མགོན་མེད་ཟས་སྦྱིན། བཅོམ་ལྡན་འདས་ཀྱི་ཞབས་ལ་ཕྱག་འཚལ་དུ་སོང་བ་དང། དེས་རྒྱལ་བྱེད་ཀྱི་ཚལ་ཆུས་སྦྱང་བཞིན་དུ་གང་བ་མཐོང་ནས་དེས་བསམ་པ། བདག་གིས་རྒྱལ་  
བྱེད་ཀྱི་ཚལ་ར་བས་བསྐོར་གྱི། སྟོར་ཁུང་མ་བཏོད་པས། དེས་ན་འདི་ཆུས་སྦྱང་བཞིན་དུ་གང་སྟེ་འདུག་གོ། དེའི་ཕྱིར་གལ་ཏེ་བཅོམ་ལྡན་འདས་ཀྱིས་གནང་ན། སྟོར་ཁུང་གདོད་དོ། །སྙམ་  
  
  
།བཙུན་པ། བདག་གིས་རྒྱལ་བྱེད་ཀྱི་ཚལ་ར་བས་བསྐོར་གྱི། སྟོར་ཁུང་མ་བཏོད་པས། དེས་ན་འདི་ཆབ་ཀྱིས་སྦྱང་བཞིན་གཏམས་ཏེ་མཆིས་  
སོ༑ ༑དེའི་སླད་དུ་གལ་ཏེ་བཅོམ་ལྡན་འདས་ཀྱིས་གནང་ན། བདག་གིས་སྟོར་ཁུང་གདོད་པར་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ་ཁྱིམ་བདག། དེ་ལྟ་བས་ན། གནང་གི། ཐོད་ཅིག་  
དེས་སྟོར་ཁུང་བཏོད་དོ། །བ་ལང་དག་འོངས་ཤིང་འོངས་ནས་རྩིག་པ་ལ་ལུས་ཀྱིས་སྙོགས་ཤིང་རྭས་དྲུད་པ་དང། ཇི་ཙམ་ན་ཁྱིམ་བདག་མགོན་མེད་ཟས་སྦྱིན་གྱིས་མཐོང་ནས་དེས་བསམ་པ། བདག་  
གིས་རྒྱལ་བྱེད་ཀྱི་ཚལ་ར་བས་བསྐོར་གྱི། ཤིང་ཐགས་མ་བྲེས་པས། དེས་ན་བ་ལང་དག་འོངས་ཤིང་འོངས་ནས་འདི་ལ་ལུས་ཀྱིས་སྙོགས་ཤིང་རྭས་དྲུད་དོ། །དེའི་ཕྱིར་གལ་ཏེ་བཅོམ་ལྡན་འདས་ཀྱིས་  
གནང་ན། བདག་གིས་འདི་ཤིང་ཐགས་ཀྱིས་བསྐོར་བར་བྱའོ། །སྙམ་དུ་བསམ་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱིས་ཞབས་ལ་མགོ་བོས་ཕྱག་འཚལ་ཏེ་ཕྱོགས་  
གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བདག་གིས་རྒྱལ་བྱེད་ཀྱི་ཚལ་ར་བས་བསྐོར་  
གྱི༑ ཤིང་ཐགས་མ་བྲེས་པས། བ་ལང་དག་མཆིས་ཤིང་མཆིས་ནས་དེ་ལ་ལུས་ཀྱིས་སྙོགས་ཤིང་རྭས་དྲུད་དེ། དེའི་སླད་དུ་གལ་ཏེ་བཅོམ་ལྡན་འདས་ཀྱིས་གནང་ན། ཤིང་ཐགས་བྲེ་བར་བགྱིའོ། །  
  
  
༄༅། །བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག། དེ་ལྟ་བས་ན། གནང་གི། ཤིང་ཐགས་བྲེས་ཤིག་དེས་ཤིང་ཐགས་བྲེས་པ་དང། མ་བྱིན་པར་ལེན་པ་  
དག་གིས། ཤིང་ཐག་དྲལ་ཏེ་བརྐུས་སོ། །ཇི་ཙམ་དུས་གཞན་ཞིག་ན་ཁྱིམ་བདག་མགོན་མེད་ཟས་སྦྱིན་འཆག་ཅིང་སོང་བ་དང་ཤིང་ཐགས་བར་བར་ནས་དྲལ་ཞིང། ཤིང་དེ་ཡང་བརྐུས་  
པར་མཐོང་ངོ། །དེས་བསམ་པ། བདག་གིས་རྒྱལ་བྱེད་ཀྱི་ཚལ་ར་བས་བསྐོར་ནས་ཤིང་ཐགས་བྲེས་ན། འདི་བར་བར་ནས་དྲལ་ཏེ་ཤིང་ཡང་བརྐུས་ཀྱི། དེའི་ཕྱིར་གལ་ཏེ་བཅོམ་ལྡན་འདས་  
ཀྱིས་གནང་ན། བདག་གིས་འོབས་ཀྱིས་བསྐོར་རོ། །སྙམ་དུ་བསམ་ནས་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་  
གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བདག་གིས་རྒྱལ་བྱེད་ཀྱི་ཚལ་ར་བས་  
བསྐོར་ཅིང་ཤིང་ཐགས་བྲེས་ན། དེ་འོབས་ཀྱིས་མ་བསྐོར་བས། བར་བར་ནས་དྲལ་ནས་ཤིང་བརྐུས་ན། དེའི་སླད་དུ་གལ་ཏེ་བཅོམ་ལྡན་འདས་ཀྱིས་གནང་ན། བདག་གིས་འོབས་ཀྱིས་བསྐོར་བར་  
བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག། དེ་ལྟ་བས་ན། གནང་གི། འོབས་ཀྱིས་སྐོར་ཅིག། དེས་འོབས་ཀྱིས་བསྐོར་ཏོ་།གླེང་གཞི་ནི། མཉན་ཡོད་ནའོ། །མཉན་  
  
  
སྐྲ་རིང་པོ་རིང་པོར་གྱུར་ནས་དེ་འབྲེག་མཁན་གྱི་དྲུང་དུ་སོང་སྟེ། བུ། སྐྲ་བྲེགས་ཤིག། ཁྱོད་ལ་བསོད་ནམས་སུ་འགྱུར་རོ། །ཞེས་བྱས་པ་  
དང། དེས་བསམ་པ། ཇི་ལྟར་ཤཱཀྱའི་བུའི་དགེ་སྦྱོང་དག་ནན་ཆེ་བ་དེ་ལྟར་འདི་དག་ཀྱང་རྔན་པ་མེད་པར་ལས་བྱེད་དུ་འཇུག་སྟེ་གལ་ཏེ་འདིའི་སྐྲ་བྲེགས་ན། གཞན་དང་གཞན་དག་ཀྱང་འོང་བར་  
འགྱུར་བས། དུས་རིང་དུ་བཤོལ་ཏེ་གཞག་དང། འདི་རང་གི་བློས་ལྡོག་པར་འགྱུར་རོ། །སྙམ་ནས་དེས་འཕགས་མ། བཞུད་ལ་སད་གནངས་སྔ་དྲོའམ། ཉི་མའི་གུང་ངམ། སླད་དྲོ་སྤྱོན་ཅིག་ཅེས་  
དུས་བཏབ་བོ། །དེ་དེས་བསླུས་པས་ཡང་དང་ཡང་དུ་འགྲོ་བ་དང་དེའི་སྨོས་འདྲིན་དགེ་སློང་མ་ཞིག་ཡོད་པ་དེས། དེ་ཡང་དང་ཡང་དུ་འགྲོ་བ་མཐོང་ནས་དེས་སྨྲས་པ། འཕགས་མ། ཁྱོད་ཅིའི་ཕྱིར་འདིར་  
ཡང་དང་ཡང་དུ་འགྲོ། ཅི། འདི་ཁྱོད་ཀྱི་ཉེ་དུའི་ཁྱིམ་མམ་རིགས་ཀྱི་ཁྱིམ་ཡིན། དེས་སྨྲས་པ། འཕགས་མ། འདི་ནི། བདག་གི་ཉེ་དུའི་ཁྱིམ་ཡང་མ་ཡིན། རིགས་ཀྱི་ཁྱིམ་ཡང་མ་ཡིན་མོད་ཀྱི། འོན་  
ཀྱང་བདག་གི་སྐྲ་རིང་པོ་རིང་པོར་གྱུར་ནས་བདག་གིས་འབྲེག་མཁན་འོ་ནི་ལ། བུ། བདག་གི་སྐྲ་རིང་པོ་རིང་པོ་བྲེགས་ཤིག་དང། ཁྱོད་ལ་བསོད་ནམས་སུ་འགྱུར་རོ། །ཞེས་བྱས་ན། དེས་མ་བྲེགས་  
ཏེ་དུས་བཏབ་བོ། །དེས་སྨྲས་པ། འཕགས་མ། ཁྱོད་ཀྱིས་བཟོ་བོ་ལ་བདེན་པར་སྨྲ་བ་དཀོན་པར་མ་ཐོས་སམ། ཁོ་མོ་ནི། སྐྲ་འབྲེག་མཁས་ན། འོན་ཀྱང་བཅོམ་ལྡན་འདས་ཀྱིས་མ་གནང་ངོ། །དེས་  
  
  
༄༅། །སྐབས་དེ། དགེ་སློང་མ་རྣམས་ལ་བསྙད་པ་དང། དགེ་སློང་མ་རྣམས་ཀྱིས་དགེ་སློང་རྣམས་ལའོ། །དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་མ་གང་ཞིག་མཁས་པ་དེས་ཕྱོགས་དབེན་པར་སྐྲ་བྲེག་པར་བྱའོ། །བཅོམ་ལྡན་འདས་ཀྱིས་དགེ་སློང་མ་གང་ཞིག་མཁས་པ་དེས་ཕྱོགས་དབེན་  
པར་སྐྲ་བྲེག་པར་བྱའོ། །ཞེས་བཀའ་སྩལ་ནས་དགེ་སློང་མ་དེ་དགེ་སློང་མ་དེའི་དྲུང་དུ་སོང་སྟེ། འཕགས་མ། བཅོམ་ལྡན་འདས་ཀྱིས་གནང་གི། ཚུར་སྤྱོན། སྐྲ་བྲེགས་ཤིག། དེས་  
སྨྲས་པ། འཕགས་མ། གལ་ཏེ་བཅོམ་ལྡན་འདས་ཀྱིས་གནང་བ་ནི་ལེགས་ན། དེ་ཅི། སོར་མོས་བྲེག་གམ། འདི་ལ་སྤུ་གྲི་དང། རྡར་དང། སེན་གྲི་དང། སྨད་ཚེར་དག་དགོས་སོ། །དེས་  
སྐབས་དེ། དགེ་སློང་མ་རྣམས་ལ་བསྙད་པ་དང། དགེ་སློང་མ་རྣམས་ཀྱིས་དགེ་སློང་རྣམས་ལའོ། །དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
བཀའ་སྩལ་པ། དེ་ལྟ་བས་ན། གནང་གི། དགེ་སློང་མ་རྣམས་ཀྱིས་དགེ་འདུན་གྱི་ཕྱིར་སྤུ་གྲིའི་སྤྱད་དག་བཅང་བར་བྱའོ།། །།འདུལ་བ་ཕྲན་ཚེགས་ཀྱི་གཞི། བམ་པོ་བཅོ་བརྒྱད་པ་  
སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །གང་གི་ཚེ་བཅོམ་ལྡན་འདས་ཀྱིས་དགའ་བོ་རབ་ཏུ་  
  
  
དེ་ལ་བཟང་མོས་ཆོས་གོས་བཅགས་ཤིང་རབ་ཏུ་བཅགས་པ་དག་མཉན་ཡོད་དུ་བསྐུར་རོ། །དེ་ནས་ཚེ་དང་ལྡན་པ་དགའ་བོས་ཆོས་གོས་བཅགས་ཤིང་རབ་ཏུ་བཅགས་པ་གསར་པ། བ་  
སོས་ཕྱིས་པ་དག་བགོས། ལྷུང་བཟེད་འཚེར་བ་ཐོགས་ནས་དགེ་སློང་རྣམས་ཀྱི་མདུན་ན་འགྱིང་བག་ཏུ་རློམ་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་  
འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་ཆོས་གོས་བཅགས་པ་དང། རབ་ཏུ་བཅགས་པ་དག་གྱོན་པ་ལས་གྱུར་ཏོ། །སྙམ་དུ་མཁྱེན་ནས་དགེ་སློང་རྣམས་ལ་  
བཀའ་སྩལ་པ། དགེ་སློང་དག། དེ་ལྟ་བས་ན་སྐྱེས་བུ་གཏི་མུག་ཅན་དགའ་བོ་ཆོས་གོས་བཅགས་ཤིང་རབ་ཏུ་བཅགས་པ། གསར་པ། བ་སོས་ཕྱིས་པ་དག་བགོས། ལྷུང་བཟེད་འཚེར་བ་ཐོགས་ནས་  
དགེ་སློང་རྣམས་ཀྱི་མདུན་དུ་འགྱིང་བག་ཏུ་རློམ་པ་འདི་ནི། མཛེས་པ་མ་ཡིན་ཞིང། འཚམ་པ་མ་ཡིན་ནོ། །དེ་ལྟ་བས་ན། དགེ་སློང་གིས་ཆོས་གོས་བཅགས་ཤིང་རབ་ཏུ་བཅགས་པ་དག་བཅང་  
བར་མི་བྱ་སྟེ། འཆང་ན། འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་ཆོས་གོས་བཅགས་ཤིང་རབ་ཏུ་བཅགས་པ་དག་བཅང་བར་མི་བྱའོ། །ཞེས་བཀའ་སྩལ་པ་  
དང། བྲམ་ཟེ་དང། ཁྱིམ་བདག་དད་པ་ཅན་དག་དགེ་སློང་རྣམས་ལ་ཆོས་གོས་བཅགས་ཤིང་རབ་ཏུ་བཅགས་པ་དག་འབུལ་བ་ན། དགེ་སློང་རྣམས་ཀྱིས་མ་བླངས་ནས་དེ་དག་གིས་སྨྲས་པ་  
  
  
༄༅། །འཕགས་པ་དག་གང་གི་ཚེ་སངས་རྒྱས་བཅོམ་ལྡན་འདས་འཇིག་རྟེན་དུ་མ་བྱུང་བ་དེའི་ཚེ་ནི། མུ་སྟེགས་ཅན་རྣམས་སྦྱིན་གནས་ལགས། ད་བཅོམ་ལྡན་འདས་  
འཇིག་རྟེན་དུ་བྱུང་ནས་ད་ལྟར་ཁྱེད་སྦྱིན་གནས་ལགས་ན། གལ་ཏེ་ཁྱེད་མི་བཞེས་ན། ཅི། བདག་ཅག་འཇིག་རྟེན་འདི་ནས་འཇིག་རྟེན་ཕ་རོལ་ཏུ་དགེ་བའི་ལམ་རྒྱགས་མ་མཆིས་པར་མྖིའམ་  
ཞེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་གནང་གི། བླང་བར་བྱ་ཞིང། བླངས་ནས་འཚེར་བ་  
ཡལ་བར་བྱས་ཏེ་ཡོངས་སུ་ལོངས་སྤྱད་པར་བྱའོ། །དེ་དག་གིས་ལག་པས་མཉེས་ནས་ཡལ་བར་མ་ནུས་ནས་བཅོམ་ལྡན་འདས་ཀྱིས་བཀའ་སྩལ་པ། ཟིལ་པ་ལ་བཞག་སྟེ་ཡལ་བར་བྱའོ། །  
ཟིལ་པ་ལ་བཞག་སྟེ་ཡལ་བར་བྱས་ན། འོན་ཀྱང་ཐམས་ཅད་ཀྱི་ཐམས་ཅད་དུ་ཡལ་བར་མ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ཆུའི་ནང་དུ་བསུག་པར་བྱའོ། །དགེ་སློང་དག་  
གིས་ཆུའི་ནང་དུ་བསུགས་ན། འོན་ཀྱང་ཡལ་བར་མ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་ལྟར་བྱས་ཀྱང་མ་ཡལ་ན། ཡོངས་སུ་ལོངས་སྤྱད་པར་བྱ་སྟེ། འདི་ལ་འགྱོད་པར་མི་བྱའོ། །  
དེ་བཞིན་དུ་བྲམ་ཟེ་དང། ཁྱིམ་བདག་དད་པ་ཅན་དག་གིས་དགེ་འདུན་ལ་ཆོས་གོས་བཅགས་པ་དང། རབ་ཏུ་བཅགས་པ་དག་ཕུལ་ན། དེ་ལ་ཡང་རིམ་པ་འདི་ཉིད་ཀྱིས་ཡོངས་སུ་ལོངས་  
  
  
།སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་མཉན་ཡོད་ཀྱི་བྲམ་ཟེ་དང། ཁྱིམ་བདག་  
རྣམས་རྟོག་ཁང་དུ་འདུས་ཤིང་འཁོད་ནས་བར་སྐབས་ཀྱི་གཏམ་འདི་ལྟ་བུ་དག་གླེང་སྟེ། དགེ་སྦྱོང་གོའུ་ཏ་མ་བཅོམ་ལྡན་འདས་ཀྱང་བགོ་བཤའ་བྱེད་པའི་རང་བཞིན་ཅན་མ་ཡིན་ལ། དེའི་ཉན་ཐོས་  
རྣམས་ཀྱང་བགོ་བཤའ་བྱེད་པའི་རང་བཞིན་ཅན་མ་ཡིན་པས། ཉིས་ན། མུ་སྟེགས་ཅན་དག་རུང་གི། དགེ་སྦྱོང་མགོ་རེག་དེ་དག་ནི། མ་ཡིན་ནོ། །ཞེས་ཟེར་རོ། །དེ་ན་བྲམ་ཟེ་གཅིག་ཅིག་གིས་སྨྲས་  
པ། ཁོ་བོས་དགེ་སྦྱོང་གོའུ་ཏ་མ་བགོ་བཤའ་བྱེད་པའི་རང་བཞིན་ཅན་ཡིན་ནམ། འོན་ཏེ་བགོ་བཤའ་བྱེད་པའི་རང་བཞིན་ཅན་མ་ཡིན་དེའི་ཉན་ཐོས་རྣམས་བགོ་བཤའ་བྱེད་པའི་རང་བཞིན་  
ཅན་ཡིན་ནམ། འོན་ཏེ་མ་ཡིན་པ་སང་ཁྱོད་ཀྱི་མངོན་སུམ་དུ་གྱུར་པར་བྱའོ། །དེ་དག་གིས་སྨྲས་པ། ལེགས་ཏེ། དེ་བཞིན་དུ་གྱིས་ཤིག་དང་བལྟའོ། །དེས་རས་ཡུག་ཅིག་ཁྱེར་ནས་རྒྱལ་བྱེད་ཀྱི་  
ཚལ་དུ་སོང་སྟེ། དེས་རས་ཡུག་དེ་རྒན་པའི་མཐའ་ལོགས་སུ་བཞག་ནས་ཕྱོགས་བཞིའི་དགེ་སློང་གི་དགེ་འདུན་ལ་ཕུལ་ཏེ། འཕགས་པ་བདག་གིས་རས་ཡུག་འདི་དགེ་འདུན་ལ་ཕུལ་གྱི། ཅི་  
བདེར་མཛོད་ཅིག་ཅེས་བྱས་པ་དང། དེ་ལ་དགེ་འདུན་གྱི་གནས་བརྟན་གྱིས་སྨྲས་པ། བྲམ་ཟེ་ཆེན་པོ་ནད་མེད་པར་གྱུར་ཅིག་སྦྱིན་པ་འདི་ཁྱོད་ཀྱི་སེམས་ཀྱི་རྒྱན་དང། སེམས་ཀྱི་ཡོ་བྱད་དང་  
  
  
༄༅། །རྣལ་འབྱོར་གྱི་ཚོགས་དང། དོན་གྱི་མཆོག་ཐོབ་པ་དང་ལྷ་དང་མིའི་གོས་དག་ཐོབ་པར་གྱུར་ཅིག་ཅེས་བྱས་པ་དང། དེས་བཅོམ་མར་མགོས་ཕྱག་བྱས་ནས་སོང་  
ངོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། སོང་ལ་དགེ་སློང་རྣམས་ལ་རས་ཡུག་འོ་ནི་བྲམ་ཟེས་གླགས་བཙལ་བའི་ཕྱིར་ཕུལ་  
གྱི། དེ་ལྟ་བས་ན། ཁྱེད་ཀྱིས་མཉམ་པར་བགོས་ལ། ལ་ལས་ནི། ཆ་གར་ཐོབ་ཅིག་ལ་ལས་ནི། སྒྲོག་གཟུངས་སུ། ལ་ལས་ནི། ལྷན་པར། ལ་ལས་ནི། ཆོས་གོས་ཀྱི་སྒྲོག་གུར་གྱིས་ཤིག་ཅེས་སྒོས་  
ཤིག་བཙུན་པ། དེ་ལྟར་འཚལ་ལོ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ཀྱི་ལྟར་མཉན་ནས་དགེ་སློང་རྣམས་ལ། ཚེ་དང་ལྡན་པ་དག་བཅོམ་ལྡན་འདས་ཀྱི་ཞལ་ནས། རས་  
ཡུག་འོ་ནི་བྲམ་ཟེས་གླགས་བཙལ་བའི་ཕྱིར་ཕུལ་གྱི། དེ་ལྟ་བས་ན། ཁྱེད་ཀྱིས་མཉམ་པར་བགོས་ལ། ལ་ལས་ནི། ཆ་གར་ཐོབ་ཅིག་ལ་ལས་ནི། སྒྲོག་གཟུངས་སུ། ལ་ལས་ནི། ལྷན་  
པར། ལ་ལས་ནི། ཆོས་གོས་ཀྱི་སྒྲོག་གུར་གྱིས་ཤིག་ཅེས་དེ་སྐད་བཀའ་སྩལ་ཏོ། །དགེ་སློང་རྣམས་ཀྱིས་སྨྲས་པ། བཙུན་པ་ཀུན་དགའ་བོ། བཅོམ་ལྡན་འདས་ཀྱིས་ཇི་སྐད་བཀའ་སྩལ་  
པ་དེ་བཞིན་འཚལ་ལོ། །ཞེས་དེ་རྣམས་ཀྱིས་དེ་མཉམ་པར་གསེས་ནས་དེ་བཞིན་དུ་བགོས་སོ། །ཇི་ཙམ་ན་བྲམ་ཟེ་དེ་ནང་པར་སྔར་ལ་ངས་ནས་མཉན་ཡོད་ཀྱི་སྒོ་ན་འདུག་གོ་དགེ་སློང་དག་  
  
  
ལྷུང་བཟེད་དང་ཆོས་གོས་ཐོགས་ཏེ་མཉན་ཡོད་དུ་བསོད་སྙོམས་ཀྱི་ཕྱིར་འཇུག་པར་བརྩམས་པ་དང། བྲམ་ཟེ་དེས་སྨྲས་པ། འཕགས་པ། བདག་གིས་དགེ་འདུན་ལ་རས་  
ཕུལ་བ་གང་ལགས་པ་དེ། ཁྱེད་ཀྱིས་ཅིར་བགྱིས། དེ་ན་དགེ་སློང་གཅིག་ཅིག་གིས་སྨྲས་པ། བྲམ་ཟེ་ཆེན་པོ། དེ་དགེ་འདུན་གྱིས་མཉམ་པར་གསེས་ནས་བགོས་ཏེ། ཁོ་བོའི་སྐལ་པ་གང་ཡིན་པ་དེ་ནི་  
ཆ་གར་བཏབ་པ་འདི་ཡིན་ནོ། །གཞན་ཞིག་གིས་སྨྲས་པ། ཁོ་བོའི་ནི། སྒྲོག་གཟུངས་སུ་བཏབ་པ་འདི་ཡིན་ནོ། །གཞན་ཞིག་གིས་སྨྲས་པ་ཁོ་བོའི་ནི་ལྷན་པར་བཏབ་པ་འདི་ཡིན་ནོ། །གཞན་ཞིག་  
གིས་སྨྲས་པ། ཁོ་བོའི་ནི། ཆོས་གོས་ཀྱི་སྒྲོག་གུར་བྱས་པ་འདི་ཡིན་ནོ། །བྲམ་ཟེ་དེས་བསམ་པ། བྲམ་ཟེ་རྣམས། ཤཱཀྱའི་བུའི་དགེ་སྦྱོང་རྣམས་བགོ་བཤའ་བྱེད་པའི་ངང་ཚུལ་ཅན་མ་ཡིན་ནོ། །  
ཞེས་ཟེར་བ་ནི། གྱི་ན་ཞིག་བརྡོལ་ཏེ། བདག་ཉིད་ཆེན་པོ་འདི་དག་ནི། བགོ་བཤའ་བྱེད་པའི་ངང་ཚུལ་ཅན་ཡིན་པས། འདི་དག་ཁོ་ནའི་ནང་དུ་རབ་ཏུ་བྱུང་ངོ། །སྙམ་ནས། དེ་དད་པ་སྐྱེས་ཏེ། བཅོམ་  
ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བདག་ལེགས་པར་གསུངས་པའི་ཆོས་  
འདུལ་བ་ལ་རབ་ཏུ་འབྱུང་ཞིང་བསྙེན་པར་རྫོགས་པ་དགེ་སློང་གི་དངོས་པོ་འཐོབ་ན། བདག་བཅོམ་ལྡན་འདས་ཀྱི་སྤྱན་སྔར་ཚངས་པར་སྤྱད་པ་སྤྱོད་དོ། །བཅོམ་ལྡན་འདས་ཀྱིས་བཀའ་སྩལ་པ་  
  
  
༄༅། །བྲམ་ཟེ། ལེགས་སོ། །ལེགས་སོ། །ཁྱོད་ཀྱིས་སེམས་བསྐྱེད་པ་ནི། བཟང་སྟེ། རབ་ཏུ་འབྱུང་བ་ནི། མཆོག་གོ་ཕན་ཡོན་ལྔ་མཐོང་བའི་མཁས་པས་རབ་ཏུ་འབྱུང་བ་  
ཁོ་ནར་མོས་པར་བྱ་བའི་རིགས་ཏེ། ལྔ་གང་ཞེ་ན། བདག་གིས་རང་གི་དོན་མ་འདྲེས་པ་ཐོབ་པར་འགྱུར་རོ། །ཞེས་བྱ་བར་མཐོང་བའི་མཁས་པས། རབ་ཏུ་འབྱུང་བ་ཁོ་ནར་མོས་པར་བྱ་བའི་རིགས་སོ་  
བདག་གང་དག་གི་བྲན་དང། མངག་གཞུག་པ་དང། བསྒོ་བ་བཞིན་བྱེད་པ་དང། རང་དབང་མེད་པ་དང། དགའ་མགུར་བྱེད་པ་དེ་དག་གི་ཡང་མཆོད་པར་བྱ་བ་དང། བསྔགས་པར་བྱ་བར་འགྱུར་  
རོ། །ཞེས་བྱ་བར་མཐོང་བའི་མཁས་པས་རབ་ཏུ་འབྱུང་བ་ཁོ་ནར་མོས་པར་བྱ་བའི་རིགས་སོ། །གྲུབ་པ་དང་བདེ་བ་བླ་ན་མེད་པ་མྱ་ངན་ལས་འདས་པ་འཐོབ་པར་འགྱུར་རོ། །ཞེས་བྱ་བར་མཐོང་  
པའི་མཁས་པས་རབ་ཏུ་འབྱུང་བ་ཁོ་ནར་མོས་པར་བྱ་བའི་རིགས་སོ་།བདག་གྲུབ་པ་དང་བདེ་བ་བླ་ན་མེད་པ་མྱ་ངན་ལས་འདས་པ་ཐོབ་པ་ལས་ཉམས་ཀྱང་ལྷ་རྣམས་ཀྱི་ནང་དུ་སྐྱེ་བར་འགྱུར་རོ། །  
ཞེས་བྱ་བར་མཐོང་བའི་མཁས་པས་རབ་ཏུ་འབྱུང་བ་ཁོ་ནར་མོས་པར་བྱ་བའི་རིགས་སོ། །སངས་རྒྱས་རྣམས་དང། སངས་རྒྱས་ཀྱི་ཉན་ཐོས་དམ་པ་ཡང་དག་པར་ཞུགས་པའི་སྐྱེས་བུ་དམ་པ་  
རྣམས་ཀྱིས་རབ་ཏུ་བྱུང་བ་རྣམ་གྲངས་དུ་མར་བསྔགས་སོ། །ཞེས་བྱ་བར་མཐོང་བའི་མཁས་པས་རབ་ཏུ་འབྱུང་བ་ཁོ་ནར་མོས་པར་བྱ་བའི་རིགས་སོ། །དེ་ལྟ་བས་ན། ལེགས་ཀྱིས་རབ་ཏུ་  
  
  
དེ་བཅོམ་ལྡན་འདས་ཀྱིས་དགེ་སློང་ཚུར་ཤོག་ཅེས་བྱ་བས་རབ་ཏུ་ཕྱུང། བསྙེན་པར་རྫོགས་པར་མཛད་ནས་གདམས་ངག་གནང་བ་དང། དེས་འབད། བརྩལ། བསྒྲིམས་པས་འཁོར་  
བའི་འཁོར་ལོ་གཡོ་བ་དང། མི་གཡོ་བ་ཆ་ལྔ་པ་འདི་ཉིད་རིག་ནས་འདུ་བྱེད་ཀྱི་རྣམ་པ་ཐམས་ཅད་ཉམས་པ་དང། ལྟུང་བ་དང་འགྱེས་པ་དང། འཇིག་པའི་ཆོས་ཉིད་ཀྱིས་འཇོམས་པར་རྟོགས་  
ཏེ། ཉོན་མོངས་པ་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ་དགྲ་བཅོམ་པ་ཁམས་གསུམ་ལ་འདོད་ཆགས་དང་བྲལ་བ། སེམས་བོང་བ་དང་གསེར་དུ་མཉམ་པ། ནམ་  
མཁའ་དང་ལག་མཐིལ་དུ་མཉམ་པ། སྟེའུ་དང་ཙནྡན་དུ་མཚུངས་པ། རིག་པས་མ་རིག་པའི་སྒོ་ངའི་སྦུབས་དྲལ་བ། མངོན་པར་ཤེས་པ་དང། སོ་སོ་ཡང་དག་པར་རིག་པ་ཐོབ་པ། སྲིད་པ་  
དང། རྙེད་པ་དང། བཀུར་སྟི་ལ་རྒྱབ་ཀྱིས་ཕྱོགས་པ། དབང་པོ་དང། ཉེ་དབང་དང་བཅས་པའི་ལྷ་རྣམས་ཀྱིས་མཆོད་པ་དང། རྗེད་པ་དང། གུས་པར་སྨྲ་བར་བྱ་བར་གྱུར་ཏོ། །དེ་ནས་བཅོམ་  
ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག་།ཚོད་ཟིན་པ་ལ་ཕན་ཡོན་འདི་དང། གཞན་དག་ཀྱང་ཡོད་དོ། །དགེ་སློང་དག་དེ་ལྟ་བས་ན། ཟས་ཀྱི་རྙེད་པ་ཞིག་བྱུང་ན། འུ་  
སུའི་ལོ་མ་ཙམ་དུ་ཡང་མཉམ་པར་བྱས་ཏེ་བགོ་བར་བྱའོ། །གོས་ཀྱི་རྙེད་པ་ཞིག་བྱུང་ན། མར་མེའི་སྙིང་པོ་ཙམ་དུ་ཡང་མཉམ་པར་བྱས་ཏེ་བགོ་བར་བྱའོ། །སངས་རྒྱས་བཅོམ་ལྡན་འདས་མཉན་ཡོད་  
  
  
༄༅། །ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན་བྲམ་ཟེ་གཙང་སྦྲ་འདོད་པ་ཞིག་རབ་ཏུ་འབྱུང་བར་འདོད་པ་  
དེས་བསམ་པ། གང་ཞིག་གིས་གཙང་སྦྲས་བདག་གི་སེམས་རངས་པ་དེའི་བསྟན་པ་ལ་བདག་རབ་ཏུ་འབྱུང་ངོ། །སྙམ་ནས། དེ་མུ་སྟེགས་ཅན་གྱི་གནས་དེ་དག་བྱུལ་ན། དེ་དག་གི་གཙང་སྦྲས་  
དེའི་སེམས་མ་རངས་སོ། །དེས་བསམ་པ། བདག་གིས་མུ་སྟེགས་ཅན་ཐམས་ཅད་བགམས་[*BAG MAS?]ན་གང་གིས་ཀྱང་བདག་གི་སེམས་མ་རངས་ཀྱི། ད་ནི། ཤཱཀྱའི་བུའི་དགེ་སྦྱོང་དག་ལུས་པས། སོང་སྟེ་དེ་དག་  
བགམ་པར་བྱའོ། །སྙམ་ནས་དེ་རྒྱལ་བྱེད་ཀྱི་ཚལ་དུ་སོང་བ་དང། ཇི་ཙམ་ན་ཚེ་དང་ལྡན་པ་ཤཱ་རིའི་བུ་རིལ་བ་ཐོགས་ཏེ་ཕྱི་རོལ་ཏུ་ཆབ་ཁུང་སར་ཆས་པ་མཐོང་ནས་དེས་བསམ་པ། དགེ་སྦྱོང་གོའུ་  
ཏ་མའི་ཉན་ཐོས་ཀྱི་མཆོག་འདི་ཡིན་པས། རེ་ཞིག་འདི་ཁོ་ན་གཙང་སྦྲ་ཇི་ལྟར་བྱེད་པ་བལྟའོ། །སྙམ་མོ། །དེ་དེའི་ཕྱི་བཞིན་འབྲང་ཞིང་སོང་བ་དང། དགྲ་བཅོམ་པ་རྣམས་ནི། མ་བསམ་པར་ཡེ་  
ཤེས་མཐོང་བ་མི་འཇུག་པས། ཚེ་དང་ལྡན་པ་ཤཱ་རིའི་བུ་སེམས་པ་ལ་ཞུགས་ཏེ། བྲམ་ཟེ་འདི་ཅིའི་ཕྱིར་བདག་གི་ཕྱི་བཞིན་འབྲང་སྙམ་ན། ཇི་ཙམ་ན་གཙང་སྦྲ་འདོད་པར་མཐོང་ངོ། །ཡང་  
བསམ་པ་ལ་ཞུགས་ཏེ། ཅི། འདི་ལ་དགེ་བའི་རྩ་བ་འགའ་ཞིག་ཡོད་དམ། འོན་ཏེ་མེད་སྙམ་ན། ཡོད་པར་མཐོང་ངོ། །སུ་ལ་རག་ལས་སྙམ་ན། བདག་ཁོ་ན་ལ་ཡིན་པར་མཐོང་ངོ། །དེས་བསམ་  
  
  
ཆོས་གོས་དག་བཞག་སྟེ་དེ་ནས་ཕྱོགས་གཅིག་ཏུ་ས་ཕུང་བུ་བདུན་བཞག་གཞན་ཞིག་ཏུ་བདུན། གཞན་ཞིག་ཏུ་ཡང་སའི་ཕུང་བུ་གཉིས་བཞག་གོ་དེ་ནས་ས་ཕུང་བུ་གསུམ་ཞིག་ཁྱེར་  
ནས་ཅི་ནས་བྲམ་ཟེ་དེས་མཐོང་བ་དེ་ལྟར་བཤང་བ་བྱ་བར་བརྩམས་སོ། །དེ་ནས་བཤང་བ་ཟིན་ནས་ས་ཕུང་གཅིག་གིས་རྐུབ་ཕྱིས། གཉིས་ཀྱིས་ཁྲུས་བྱས་སོ། །དེ་ནས་དལ་གྱིས་ལངས་ནས་ཕྱོགས་དེར་  
འོངས་ཏེ་ཕྱིན་ནས་ལག་པ་གཡོན་པས་ས་ཕུང་བུ་བདུན་གྱིས་ཁྲུས་བྱས་སོ། །དེ་ནས་གཉི་གས་ཕུང་བུ་བདུན་གྱི་ཁྲུས་བྱས་སོ། །དེ་ནས་ས་ཕུང་བུ་གཅིག་གིས་དཔུང་པ་མན་ཆད་བཀྲུས་སོ། །ལག་པ་  
དག་བཀྲུས་ནས་གཉིས་པས་རིལ་བ་བཀྲུས་སོ། །དེ་ནས་དལ་གྱིས་ལངས་ཏེ་སྤྱོད་ལམ་ཞི་བས་ཆོས་གོས་བགོས་ནས་རྐང་པ་དག་བཀྲུས་པ་དང། བྲམ་ཟེ་དེས་མཐོང་ནས་མངོན་པར་དད་པར་གྱུར་ཏེ་  
དེས་བསམ་པ། ཤཱཀྱའི་བུའི་དགེ་སྦྱོང་རྣམས་ཀྱི་སའི་ཕུང་བུ་གཅིག་ནི། མཆོག་ཡིན་གྱི། མུ་སྟེགས་ཅན་རྣམས་ཀྱི་བརྒྱ་ཡང་དེ་ལྟ་མ་ཡིན་ནོ། །སྙམ་དུ་རིག་ནས་ཚེ་དང་ལྡན་པ་ཤཱ་རིའི་བུའི་རྐང་པ་  
ལ་གཏུགས་ནས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །འཕགས་པ་ཤཱ་རིའི་བུ། བདག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་ཞིང་བསྙེན་པར་རྫོགས་པ་དགེ་སློང་གི་  
དངོས་པོ་འཐོབ་ན། བདག་འཕགས་པ་ཤཱ་རིའི་བུའི་སྤྱན་སྔར་ཚངས་པར་སྤྱད་པ་སྤྱོད་དོ། །ཤཱ་རིའི་བུས་སྨྲས་པ། བྲམ་ཟེ་ལེགས་སོ། །ཁྱོད་ཀྱི་སེམས་བསྐྱེད་པ་ནི། བཟང་སྟེ། རབ་ཏུ་འབྱུང་བ་ནི་  
  
  
༄༅། །མཆོག་གོ་བཅོམ་ལྡན་འདས་ཀྱིས་ཀྱང། ཕན་ཡོན་ལྔ་མཐོང་བའི་མཁས་པས་རབ་ཏུ་འབྱུང་བ་ཁོ་ནར་མོས་པར་བྱ་བའི་རིགས་ཏེ་ཞེས་བྱ་བ་ནས་སངས་རྒྱས་  
རྣམས་དང། སངས་རྒྱས་ཀྱི་ཉན་ཐོས་དམ་པ་ཡང་དག་པར་ཞུགས་པའི་སྐྱེས་བུ་དམ་པ་རྣམས་ཀྱིས་རབ་ཏུ་བྱུང་བ་རྣམ་གྲངས་དུ་མར་བསྔགས་སོ། །ཞེས་བྱ་བར་མཐོང་བའི་མཁས་པས་རབ་ཏུ་  
འབྱུང་བ་ཁོ་ནར་མོས་པར་བྱ་བའི་རིགས་སོ། །ཞེས་གསུངས་ཞེས་བྱ་བའི་བར་སྔ་མ་བཞིན་ནོ། །དེ་ལྟ་བས་ན། ལེགས་ཀྱི། རབ་ཏུ་བྱུང་ཞིག། དེས་དེ་རབ་ཏུ་ཕྱུང། བསྙེན་པར་རྫོགས་པར་བྱས་  
ཏེ་གདམས་ངག་བྱིན་པ་དང། དེས་འབད། བརྩལ། བསྒྲིམས་པས། འཁོར་བའི་འཁོར་ལོ་གཡོ་བ་དང། མི་གཡོ་བ་ཆ་ལྔ་པ་འདི་ཉིད་རིག་ནས་ཞེས་བྱ་བ་ནས་གུས་པར་སྨྲ་བར་བྱ་བར་གྱུར་ཏོ། །  
ཞེས་བྱ་བའི་བར་སྔ་མ་བཞིན་ནོ། །དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པར་མཛད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཚེ་དང་ལྡན་པ་ཤཱ་རིའི་  
བུས་གཙང་སྦྲས་བྲམ་ཟེ་འདི་དད་པར་བགྱིས་ནས་འཁོར་བའི་དགོན་པ་ལས་བསྒྲལ་ཏེ། གྲུབ་པ་དང་བདེ་བ་བླ་ན་མེད་པ་ཤིན་ཏུ་མཐར་ཐུག་པ་མྱ་ངན་ལས་འདས་པ་ལ་བཞག་པ་ལ་གཟིགས་བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག་འདི་འབའ་ཞིག་ཏུ་མ་ཟད་ཀྱི། ཇི་ལྟར་འདས་པའི་དུས་ན་ཡང་འདིས་འདི་རྐུན་པོ་ལས་བཟློག་སྟེ་བརྟུལ་ཞུགས་ཀྱི་གནས་ལྔ་ལ་བཞག་པ་དེ་ཉོན་ཅིག་  
  
  
སྔོན་བྱུང་བ་རི་བྲག་ཅིག་ན་བྲམ་ཟེ་ཞིག་གནས་པ་དེས། རིགས་མཉམ་པ་ལས་ཆུང་མ་བླངས་ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །  
དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས་དུས་གཞན་ཞིག་ན་ཆུང་མ་ལ་སེམས་ཅན་ཞུགས་པར་གྱུར་ཏོ། །དེ་ཟླ་བ་བརྒྱད་དམ་དགུ་འདས་ནས་བུ་མོ་གཟུགས་བཟང་བ། བལྟ་  
ན་སྡུག་པ། མཛེས་པ་ཞིག་བཙས་ཏེ། དེའི་བཙས་སྟོན་ཞག་བདུན་གསུམ་ཉི་ཤུ་རྩ་གཅིག་ཏུ་རྒྱ་ཆེར་བྱས་ནས་རིགས་དང་མཐུན་པའི་མིང་བཏགས་སོ། །དེ་བསྐྱེད་བསྲིངས་ཏེ་ཆེན་མོར་གྱུར་པ་དང། རེ་  
ཞིག་ཅིག་ན་རི་བྲག་དེར་རྐུན་པོ་ལྔ་བརྒྱ་ཞིག་འཇོམས་འདོད་ཅིང་ལྷགས་སོ། །དེ་དག་གི་སྡེ་དཔོན་གང་ཡིན་པ་དེ་སྐོམ་པས་གདུངས་ནས་བྲམ་ཟེ་དེའི་ཁྱིམ་དུ་ཞུགས་པ་དང། ཇི་ཙམ་ན་བུ་མོ་དེ་མཐོང་ངོ་  
མཐོང་ནས་ཀྱང་སྨྲས་པ། བུ་མོ། ཆུ་བྱིན་ཅིག་དེས་སྨྲས་པ། རེ་ཞིག་ཅུང་ཞིག་གཞེས་ཤིག་དེ་ཅང་མི་སྨྲ་བར་འདུག་གོ་དེས་མྱུར་བ་མྱུར་བར་མར་མེ་བུས་པ་དང། རྐུན་པོའི་སྡེ་དཔོན་བུ་མོ་དེ་ལ་  
མིག་གཏད་དེ་རྟོག་གོ་བུ་མོ་དེས་མར་མེ་བུས་ནས་ཆུ་ལ་བལྟ་བ་དང། རྐུན་པོའི་སྡེ་དཔོན་གྱིས་སྨྲས་པ། བུ་མོ། ཅི་ལ་ལྟ། དེས་སྨྲས་པ། ཆུ་ལ་ལྟའོ། །དེས་སྨྲས་པ། དེ་ལ་བལྟར་ཅི་ཡོད། དེས་སྨྲས་  
པ། འདིར་སྤུར་མའམ་སྐྲ་སོང་དུ་འོང་བས་སོ། །དེས་སྨྲས་པ། བུ་མོ། ཁོ་བོ་ནི། ཁྱེད་ལ་གནོད་པ་བྱ་བའི་ཕྱིར་ཞུགས་པ་ཡིན་པས་ཁོ་བོ་ལ་དུག་བླུད་པར་བྱ་བ་ཡིན་ན། ཁྱོད་ཀོ་དེ་སྐད་སྨྲ་བ་ལྟ་ཞིག་  
  
  
༄༅། །དེས་ཚིགས་སུ་བཅད་དེ་སྨྲས་པ། གཞན་གྱི་ནོར་འཕྲོག་གཡོན་ཅན་གྱིས། །བྱ་བ་གང་དེ་རྐུན་པོ་རྣམས། །བྱེད་དམ་འོན་ཏེ་མིན་ཡང་རུང། །བདག་གིས་ཆོས་ནི་  
རྟག་བསྲུང་བྱ། །དེ་ཤིན་ཏུ་དགའ་ནས་སྨྲས་པ། བུ་མོ། ཁྱོད་བདག་གི་སྲིང་མོར་བྱ་ན། ཅི་ཞིག་བྱ་སྨྲོས་ཤིག། དེས་སྨྲས་པ། ཁྱོད་གཞན་གྱི་ནོར་ལ་མངོན་པར་ཆགས་པ་བསྐྱེད་པས། མདས་  
གནད་དུ་བསྣུན་ནས་དུས་བྱས་པར་གྱུར་ན། བདག་མིང་པོ་དང་བྲལ་བའི་སྡུག་བསྔལ་གྱིས་ཉམ་ཐག་ཅིང་ཆོ་ངེས་འདེབས་ན། དགའ་བར་མི་འགྱུར་བས། རྐུན་པོ་བྱེད་པའི་མིང་པོ་གང་ཡིན་  
པ་དེ་ལྟ་བུ་ནི། བདག་ལ་མི་དགོས་སོ། །དེ་ལྟ་བས་ན། གལ་ཏེ་ཁྱོད་ཀྱིས་བརྟུལ་ཞུགས་ཀྱི་གཞི་ལྔ་ཡང་དག་པར་ལེན་ནུས་ན། དེ་ལྟ་ན། བདག་གིས་ཁྱོད་ཀྱི་སྲིང་མོ་བྱའོ། །དེས་མི་འདོད་  
བཞིན་དུ་ཚིག་ཡིད་དུ་འོང་བ་སྙན་པའི་ཚུལ་གྱིས་སྨྲས་པ་དང་དེས་དེ་སྲིང་མོ་བྱ་བར་ཤིན་ཏུ་དགའ་ཞིང་འདོད་པར་གྱུར་ཏེ། དེས་སྨྲས་པ། སྲིང་མོ། ལེགས་ཏེ། དེ་བཞིན་དུ་བྱའོ། །དེས་དེ་  
ཆོམ་རྐུན་ལས་བཟློག་སྟེ་བརྟུལ་ཞུགས་ཀྱི་གནས་ལྔ་ལ་བཞག་གོ་།དགེ་སློང་དག། ཇི་སྙམ་དུ་སེམས། དེའི་ཚེ་དེའི་དུས་ཀྱི་རྐུན་པོའི་སྡེ་དཔོན་དེ་ནི། བྲམ་ཟེ་འདི་ཉིད་ཡིན་ནོ། །དེའི་ཚེ་དེའི་  
དུས་ཀྱི་བྲམ་ཟེའི་བུ་མོ་དེ་ནི། དགེ་སློང་ཤཱ་རིའི་བུ་འདི་ཉིད་ཡིན་ཏེ། དེའི་ཚེ་ཡང་འདིས་དེ་རྐུན་པོ་ལས་བཟློག་སྟེ་བསླབ་པའི་གཞི་ལྔ་ལ་བཞག་གོ། །ད་ལྟར་ཡང་འདི་གཙང་སྦྲས་དད་པར་བྱས་  
  
  
བདེ་བ་བླ་ན་མེད་པ་ཤིན་ཏུ་མཐར་ཐུག་པའི་མྱ་ངན་ལས་འདས་པ་ལ་བཞག་པ་ཡིན་ནོ། །དགེ་སློང་དག། དེ་ལྟར་ན། གཙང་སྦྲ་ལ་ཕན་ཡོན་  
འདི་དང། གཞན་དག་ཀྱང་ཡོད་དོ། །དེ་ལྟ་བས་ན། ཇི་ལྟར་ཤཱ་རིའི་བུས་བྱས་པ་ལྟར། དགེ་སློང་དག་གིས་རྣམ་པ་དེས་གཙང་སྦྲ་བྱའོ། །སྡོམ་ནི། ཆ་ག་གཟུངས་དང་རྡུལ་ཟན་དང། །དགེ་སློང་མ་ནི་  
ཟླ་བ་དང། །གནས་ནི་བཅའ་བ་དྲུག་ལྡན་དང། །ཁྲི་ལ་གསུམ་ནི་འདུག་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་  
བཞུགས་སོ། །དེའི་ཚེ་དགེ་སློང་དག་གིས་དུས་སུ་བགོས་པའི་ཆོས་གོས་རྣམས་མི་བསྲི་བར་སྤྱད་པས། དེ་དག་གི་མཐའ་མའི་རྐུད་པ་རྣམས་ཟེགས་སོ། །སྐབས་དེ། བཅོམ་ལྡན་འདས་ལ་དགེ་སློང་དག་  
གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ཆོས་གོས་ཟེགས་པ་རྣམས་ཀྱི་མཐར་ཆག་གདབ་པར་བྱའོ། །བཅོམ་ལྡན་འདས་ཀྱིས་ཆོས་གོས་ཟེགས་པ་རྣམས་ཀྱི་མཐར་ཆག་གདབ་  
པར་བྱའོ། །ཞེས་གསུངས་པ་དང། དགེ་སློང་དག་གིས་ཆ་ག་བཏབ་ནས་སྤྱད་པར་བརྩམས་ན། འོན་ཀྱང་རྐུད་པ་རྣམས་ཟེགས་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། བར་བར་དུ་  
གཟུངས་གདབ་པར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ཀྱིས་སྣམ་སྦྱར་ནི། པགས་  
  
  
༄༅། །པ་དང་འདྲ་བར་བསྲུང་བར་བྱའོ། །ཞེས་གསུངས་པ་དང། དགེ་སློང་གཞན་དག་ཅིག་ལ་གོས་སྤྱད་པར་འོས་པ་གཞན་མེད་ནས། དེ་དག་གིས་རྟག་པར་སྣམ་སྦྱར་  
བགོས་པས། དེ་སོ་ག་ཚ་བའི་དུས་སུ་མཆན་ཁུང་གི་ཕྱོགས་ཀྱི་རྡུལ་ཟགས་པས། དྲི་མ་ཅན་དུ་གྱུར་ཅིང་དེངས་པ་དང། དྲི་མི་ཞིམ་པར་གྱུར་ནས་སྐབས་དེ། བཅོམ་ལྡན་འདས་ལ་དགེ་སློང་  
དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། མཆན་ཁུང་གི་ཕྱོགས་སུ་རྡུལ་གཟན་གཞུག་པར་བྱའོ། །བཅོམ་ལྡན་འདས་ཀྱིས་བཀའ་སྩལ་པ། མཆན་ཁུང་གི་  
ཕྱོགས་སུ་སྣམ་སྦྱར་གྱི་རྡུལ་གཟན་གཞུག་པར་བྱའོ། །ཞེས་གསུངས་པ་དང། དགེ་སློང་དག་གིས་རྡུལ་གཟན་ཇི་ལྟ་བུ་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། གོས་ཆུར་  
ཁྲུ་ཕྱེད་དང་དོ། །ཞེང་དུ་མཐོ་གང་ཡིན་པ་དེ། ཕྱོགས་དེར་གཞུག་པར་བྱའོ། །དགེ་སློང་དག་གིས་དྲུབས་པ་དང། བཅོམ་ལྡན་འདས་ཀྱིས་བཀའ་སྩལ་པ། དྲུབ་པར་མི་བྱའོ། །དེ་དྲི་མ་ཅན་དུ་  
གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དུས་དུས་སུ་བཀྲུ་ཞིང་ཁ་བསྒྱུར་བར་བྱའོ། །དགེ་སློང་དག་གིས་ངོས་གཅིག་ཏུ་བཅུག་ནས་བཅོམ་ལྡན་འདས་ཀྱིས་བཀའ་སྩལ་པ། ངོས་  
གཉི་གར་གཞུག་པར་བྱའོ། །བཅོམ་ལྡན་འདས་ཀྱིས་ཁ་བསྒྱུར་བར་བྱའོ། །ཞེས་གསུངས་པ་དང། དགེ་སློང་དག་གིས་ངུར་སྨྲིག་ཏུ་བཅོས་ནས་བཅོམ་ལྡན་འདས་ཀྱིས་བཀའ་སྩལ་པ་  
  
  
བཙག་གིས་ཁ་བསྒྱུར་བར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ་།མཉན་  
ཡོད་ན་བྲམ་ཟེ་ཞིག་འདུག་པ་དེ་རིགས་མཉམ་པ་ལས་ཆུང་མ་བླངས་ཏེ་དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད། དགའ་  
མགུར་སྤྱོད་པར་བྱེད་པ་ལས། དུས་གཞན་ཞིག་ན་དེའི་ཆུང་མ་ལ་སེམས་ཅན་ཞུགས་པར་གྱུར་ཏོ། །དེ་ཟླ་བ་དགུ་འདས་པ་དང་བུ་མོ་ཞིག་བཙས་ཏེ། དེའི་བཙས་སྟོན་རྒྱ་ཆེར་བྱས་ནས་དེའི་མིང་ཟླ་བ་  
ཞེས་བྱ་བར་བཏགས་ཏེ། དེ་བསྐྱེད་བསྲིངས་ནས་ཆེན་མོར་གྱུར་ཏོ་།ཇི་ཙམ་དུས་གཞན་ཞིག་ན། སྐྱེ་རྒུའི་བདག་མོ་ཆེན་མོ་གོའུ་ཏ་མི་ལས་རབ་ཏུ་བྱུང་ཞིང་བསྙེན་པར་རྫོགས་པ་དང། དེ་ནས་  
སྐྱེ་རྒུའི་བདག་མོ་ཆེན་མོ་གོའུ་ཏ་མི་ལ་འཁོར་ལྔ་བརྒྱས་བསྐོར་ཏེ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་  
གཅིག་ཏུ་འདུག་གོ་ཕྱོགས་གཅིག་ཏུ་འདུག་པ་དང། བཅོམ་ལྡན་འདས་ཀྱིས་སྐྱེ་རྒུའི་བདག་མོ་ཆེན་མོ་གོའུ་ཏ་མི་ལ་ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་  
བར་ལེན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད་ཡང་དག་པར་རབ་ཏུ་དགའ་བར་མཛད་དོ། །རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་  
  
  
༄༅། །བསྟན། ཡང་དག་པར་བསྐུལ། ཡང་དག་པར་གཟེངས་བསྟོད་ཡང་དག་པར་རབ་ཏུ་དགའ་བར་མཛད་དེ་ཅང་མི་གསུང་བར་བཞུགས་སོ། །དེ་ནས་སྐྱེ་རྒུའི་  
བདག་མོ་ཆེན་མོ་གོའུ་ཏ་མི་སྟན་ལས་ལངས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། བཅོམ་ལྡན་  
འདས་ཀྱིས་དགེ་སློང་རྣམས་ལ་དགེ་སློང་གི་འདུལ་བ་བསྟན་ལགས་ན་ཀྱེ་མ། བཅོམ་ལྡན་འདས་ཀྱིས་ཐུགས་བརྩེ་བས་ཉེ་བར་བཟུང་སྟེ་དགེ་སློང་མ་རྣམས་ལ་དགེ་སློང་མའི་འདུལ་བ་བསྟན་  
དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། གོའུ་ཏ་མི། དེ་བཞིན་གཤེགས་པ་ཆོས་ཚིག་རེ་ནས་གསུངས་པ་དེ་ནི། གནས་མ་ཡིན་ཞིང་གོ་སྐབས་མེད་དོ། །འོན་ཀྱང་གལ་ཏེ་དགེ་  
སློང་མ་འགའ་ཞིག་ངས་ལན་གཅིག་བཤད་པ་འཛིན་པར་སྤྲོ་ན། དེ་ལྟ་ན། ངས་བསྟན་པར་བྱའོ། །དེ་ནས་དེའི་ཚེ་དགེ་སློང་མ་ཟླ་བ་འཁོར་དེ་ཉིད་དུ་འདུས་ཏེ་འདུག་པར་གྱུར་ཏོ། །དེ་ནས་དགེ་སློང་མ་  
ཟླ་བ་སྟན་ལས་ལངས་ཏེ་བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས་ཀྱིས་ལན་གཅིག་བཀའ་  
སྩལ་པ་བདག་གིས་གཟུང་བར་འཚལ་ན། བསྟན་དུ་གསོལ། དེ་ནས་བཅོམ་ལྡན་འདས་ཀྱིས་དེ་ལ་བསྟན་པ་དང། དེས་ལན་གཅིག་གསུངས་པ་བཟུང་ངོ། །དེ་ནས་བཅོམ་ལྡན་འདས་  
  
  
དགེ་སློང་དག། ངའི་ཉན་ཐོས་ཀྱི་དགེ་སློང་མ་རྣམས་ཀྱི་ནང་ན་ཐོས་པ་འཛིན་པའི་མཆོག་ནི། འདི་ལྟ་སྟེ། དགེ་སློང་མ་ཟླ་བ་འདི་ཡིན་ནོ། །བཅོམ་  
ལྡན་འདས་ཀྱིས་དགོངས་པ། ཐམས་ཅད་དུ་དགེ་སློང་མ་ཟླ་བའམ་ཟླ་བ་ལྟ་བུ་འབྱུང་བར་མི་འགྱུར་རོ། །དེ་ལྟ་བས་ན། དགེ་སློང་རྣམས་ཀྱིས་ཀྱང་དགེ་སློང་མའི་འདུལ་བ་བཟུང་ནས་བཅང་བར་  
བྱ་ཞིང། དགེ་སློང་མ་རྣམས་ལ་ཡང་བསྟན་པར་བྱ། ཁ་ཏོན་བྱེད་པ་དང། འདྲི་བར་བྱེད་པ་དག་ལ་ཡང་སྦྱིན་པར་བྱའོ། །སྙམ་དུ་དགོངས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་  
གལ་ཏེ་དགེ་སློང་མ་ཟླ་བས། ང་ལས་དགེ་སློང་མའི་འདུལ་བ་ལན་གཅིག་བཤད་པ་བླངས་མོད་ཀྱི། འོན་ཀྱང་ཐམས་ཅད་དུ་དགེ་སློང་མ་ཟླ་བའམ། ཟླ་བ་ལྟ་བུ་མི་འབྱུང་བས། དགེ་སློང་དག་  
གིས་ཀྱང་དགེ་སློང་མའི་འདུལ་བ་གཟུང་བར་བྱ། བཅང་བར་བྱ་ཞིང། དགེ་སློང་མ་རྣམས་ལ་ཡང་བསྟན་པར་བྱ། ཁ་ཏོན་བྱེད་པ་དང། འདྲི་བར་བྱེད་པ་དག་ལ་ཡང་སྦྱིན་པར་བྱའོ། །བཅོམ་  
ལྡན་འདས་ཀྱིས་ཚུལ་ཁྲིམས་ལ་བརྟེན་ཅིང་ཚུལ་ཁྲིམས་ལ་གནས་ནས་ཞི་གནས་དང། ལྷག་མཐོང་གི་ཆོས་གཉིས་བསྒོམ་པར་བྱའོ། །ཞེས་གསུངས་པ་དང། དགེ་སློང་མ་ཟླ་བས་འདུལ་བའི་  
རྗེས་སུ་མཐུན་པར་ཚུལ་ཁྲིམས་ལ་བརྟེན་ཅིང་ཚུལ་ཁྲིམས་ལ་བརྟེན་ཅིང་ཚུལ་ཁྲིམས་ལ་གནས་ནས་བསམ་གཏན་དང། འདོན་པའི་སྦྱོར་བས་འབད། བརྩལ། བསྒྲིམས་བས། འཁོར་བའི་འཁོར་ལོ་གཡོ་བ་དང། མི་  
  
  
༄༅། །གཡོ་བ་ཆ་ལྔ་པ་འདི་ཉིད་རིག་སྟེ། འདུ་བྱེད་ཀྱི་རྣམ་པ་ཐམས་ཅད་ཉམས་པ་དང། ལྟུང་བ་དང། འགྱེས་པ་དང། འཇིག་པའི་ཆོས་ཉིད་ཀྱིས་འཇོམས་པར་རྟོགས་ཏེ་  
ཉོན་མོངས་ཐམས་ཅད་སྤངས་ནས་དགྲ་བཅོམ་པ་ཉིད་མངོན་སུམ་དུ་བྱས་ཏེ། དགྲ་བཅོམ་པ་ཁམས་གསུམ་གྱི་འདོད་ཆགས་དང་བྲལ་བ་སེམས་གསེར་དང་བོང་བར་མཉམ་པ། ནམ་མཁའ་  
དང་ལག་མཐིལ་དུ་མཉམ་པ། སྟེའུ་དང་ཙནྡན་དུ་མཚུངས་པ། རིག་པས་མ་རིག་པའི་སྒོ་ངའི་སྦུབས་བྲལ་བ། མངོན་པར་ཤེས་པ་དང་སོ་སོ་ཡང་དག་པར་རིག་པ་རྣམས་ཐོབ་པ། སྲིད་པ་  
དང། རྙེད་པ་དང། བཀུར་སྟི་ལ་རྒྱབ་ཀྱིས་བལྟས་པ། དབང་པོ་དང། ཉེ་དབང་དུ་བཅས་པའི་ལྷ་རྣམས་ཀྱིས་མཆོད་པར་བྱ་བ་དང། རྗེད་པར་བྱ་བ་དང། གུས་པར་སྨྲ་བར་བྱ་བར་གྱུར་ཏོ། །  
དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག། ངའི་ཉན་ཐོས་དགེ་སློང་མ་རྣམས་ཀྱི་ནང་ན། ཤེས་རབ་ཆེ་བ་དང། སྤོབས་པ་ཆེ་བ་དང། ཐོས་པ་འཛིན་  
པའི་མཆོག་ནི། འདི་ལྟ་སྟེ། དགེ་སློང་མ་ཟླ་བ་འདི་ཡིན་ནོ། །དགེ་སློང་དག། ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་བཅོམ་  
ལྡན་འདས། དགེ་སློང་མ་ཟླ་བས་ལས་ཅི་ཞིག་བགྱིས་ན། ལས་དེའི་རྣམ་པར་སྨིན་པས་ཤེས་རབ་ཆེ་ཞིང་སྤོབས་བ་ཆེ་བ་དང། བཅོམ་ལྡན་འདས་ཀྱིས་ཀྱང་ཐོས་པ་འཛིན་པའི་མཆོག་ཏུ་  
  
  
བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས་ཀྱང་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བགྱིས། བཅོམ་ལྡན་འདས་ཀྱིས་བཀའ་སྩལ་པ། དགེ་  
སློང་དག། དགེ་སློང་མ་ཟླ་བ་ཉིད་ཀྱིས་ལས་བྱས་ཤིང་བསགས་པ་ཚོགས་རྙེད་པ་ཞེས་བྱ་བ་ནས། ལུས་ཅན་རྣམས་ལ་འབྲས་བུར་སྨིན་།ཞེས་བྱ་བའི་བར་སྔ་མ་བཞིན་ནོ། །དགེ་སློང་དག། སྔོན་  
བྱུང་བ་བསྐལ་པ་དགུ་བཅུ་རྩ་གཅིག་ན་སྐྱེ་རྒུ་རྣམས་ཀྱི་ཚེ་ལོ་བརྒྱད་ཁྲི་ཐུབ་པ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་བར་  
གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་རྣམ་པར་གཟིགས་ཞེས་བྱ་བ། སྟོན་པ་འཇིག་རྟེན་  
དུ་བྱུང་སྟེ། དེ་འཁོར་དགེ་སློང་དྲུག་ཁྲི་ཉིས་སྟོང་དང་རྒྱལ་པོའི་ཁབ་གཉེན་ལྡན་དུ་གཤེགས་ཏེ་གཉེན་ལྡན་གྱི་ཚལ་ན་བཞུགས་སོ། །དེ་ནས་དེའི་ཚེ་རྒྱལ་པོའི་ཁབ་གཉེན་ལྡན་ན། ཁྱིམ་བདག་ཅིག་  
འདུག་པ་དེས། རིགས་མཉམ་པ་ལས་ཆུང་མ་བླངས་ཏེ་དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ་།དེ་རྩེ་བར་བྱེད། དགའ་བར་བྱེད། དགའ་མགུར་  
སྤྱོད་པར་བྱེད་པ་ལས། དུས་གཞན་ཞིག་ན་ཆུང་མ་ལ་སེམས་ཅན་ཞུགས་པར་གྱུར་ཏོ། །དེས་ཟླ་བ་དགུ་འདས་ནས་བུ་མོ་ཞིག་བཙས་ཏེ་དེའི་བཙས་སྟོན་རྒྱ་ཆེར་བྱས་ནས་རིགས་དང་མཐུན་  
  
  
༄༅། །པའི་མིང་བཏགས་ཏེ། དེ་བསྐྱེད་བསྲིངས་ནས་ཆེན་མོར་གྱུར་པ་དང། ཁྱིམ་བདག་དེ་དད་པ་ཅན་ཞིག་པས། དགག་དབྱེའི་ཚེ་དེ་ཁྲིད་ནས་དགེ་སློང་མའི་དབྱར་ཁང་  
དུ་སོང་སྟེ། དེས་དགེ་སློང་མ་རྣམས་ལ་སོ་སོར་ཁབ་དང། གྲི་ལ་སོགས་པའི་ཡོ་བྱད་ཀྱིས་དགེ་སློང་མའི་དགེ་འདུན་ལ་དགག་དབྱེ་བྱེད་དོ། །བུ་མོ་དེས་མཛེས་པར་མཐོང་ནས་དད་པ་སྐྱེས་  
ཏེ་ཕ་ལ་སྨྲས་པ། ཡབ། བདག་གིས་ཀྱང་ཇི་ཞིག་ཅིག་གིས་དགེ་སློང་མའི་དགེ་འདུན་ལ་དགག་དབྱེ་བགྱིའོ། །ཁྱིམ་བདག་དེས་སྨྲས་པ། བུ་མོ། ལེགས་ཏེ། དེ་བཞིན་དགག་དབྱེ་གྱིས་  
ཤིག་དེས་ཁབ་དང། གྲི་དང། གསེར་དང། དབྱིག་ལ་སོགས་པ་ཡོ་བྱད་ཀྱི་ཁྱད་པར་དག་གིས་དགེ་སློང་མའི་དགེ་འདུན་ལ་དགག་དབྱེ་བྱས་ཏེ་རབ་ཏུ་དང་བ་དྲག་པོས་རྒན་པའི་མཐའ་  
ནས་རྐང་བ་ལ་ཕྱག་བྱས་ནས་སྨོན་ལམ་བཏབ་པ། བདག་གིས་སེམས་བསྐྱེད་དེ་སྦྱིན་པར་བྱ་བའི་ཆོས་ཡོངས་སུ་བཏང་བའི་དགེ་བའི་རྩ་བ་འདིས། ཤེས་རབ་ཆེ་ཞིང་སྤོབས་པ་ཆེ་བ་དང། ཐོས་པ་  
འཛིན་པར་གྱུར་ཅིག། ཅེས་བྱས་སོ། །དགེ་སློང་དག། ཇི་སྙམ་དུ་སེམས། ཁྱིམ་བདག་གི་བུ་མོ་གང་ཡིན་པ་དེ་ནི། དགེ་སློང་མ་ཟླ་བ་འདི་ཉིད་ཡིན་ཏེ། འདིས་གང་ཡང་དག་པར་རྫོགས་  
པའི་སངས་རྒྱས་རྣམ་པར་གཟིགས་ཀྱི་དགེ་སློང་མའི་དགེ་འདུན་ལ་ཁབ་དང། གྲི་དང། གསེར་དང། དབྱིག་ལ་སོགས་པ་ཡོ་བྱད་ཀྱི་ཁྱད་པར་དག་གིས་དགག་དབྱེ་བྱས་ནས་བདག་གིས་  
  
  
བའི་དགེ་བའི་རྩ་བ་འདིས། བདག་ཤེས་རབ་ཆེ་ཞིང་སྤོབས་པ་ཆེ་བ་དང། ཐོས་པ་འཛིན་པར་གྱུར་ཅིག་ཅེས་སྨོན་ལམ་བཏབ་པ་དེའི་ལས་  
ཀྱི་རྣམ་པར་སྨིན་པས། ད་ལྟར་ཤེས་རབ་ཆེ་ཞིང་སྤོབས་པ་ཆེ་བ་དང། ཐོས་པ་འཛིན་པར་གྱུར་ཏོ། །ཡང་བཅོམ་ལྡན་འདས་འོད་སྲུང་གི་གསུང་རབ་ལ་རབ་ཏུ་བྱུང་བར་གྱུར་ཏོ། །དེས་དེ་ན་ཚེ་གཅིག་  
ཏུ་ཚངས་པར་སྤྱོད་པ་སྤྱད་ཀྱང་ཡོན་ཏན་གྱི་ཚོགས་འགའ་ཡང་ཐོབ་པར་མ་གྱུར་ཏོ། །མཁན་པོ་གང་ལས་རབ་ཏུ་བྱུང་བ་དེ་ནི་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་སྲུང་གིས་  
ཐོས་པ་འཛིན་པའི་མཆོག་ཏུ་བསྟན་ཏོ། །དེ་ན་འདིས། འདི་ལྟར་བདག་གིས་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་ཡོན་གནས་བླ་ན་མེད་པ་འོད་སྲུང་གི་སྤྱན་སྔར་ཚེ་གཅིག་གི་བར་དུ་  
ཚངས་པར་སྤྱོད་པ་སྤྱད་ཀྱང། ཡོན་ཏན་གྱི་ཚོགས་འགའ་ཡང་ཐོབ་པར་མ་གྱུར་གྱི། བདག་དགེ་བའི་རྩ་བ་འདིས་གང་ཡང་དག་པར་རྫོགས་པའི་སངས་རྒྱས་འོད་སྲུང་གིས་བྲམ་ཟེའི་ཁྱེའུ་བླ་མ་ཞེས་བྱ་  
བ་ལ་བྲམ་ཟེའི་ཁྱེའུ་ཁྱོད་སྐྱེ་རྒུའི་ཚེ་ལོ་བརྒྱ་ཐུབ་པ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་ཞེས་བྱ་བར་འགྱུར་རོ། །ཞེས་ལུང་བསྟན་པ་དེའི་བསྟན་  
པ་ལ་བདག་རབ་ཏུ་བྱུང་ནས་ཉོན་མོངས་པ་ཐམས་ཅད་སྤངས་ཏེ་དགྲ་བཅོམ་པ་ཉིད་མངོན་སུམ་དུ་བྱས་ཏེ། ཇི་ལྟར་བདག་གི་མཁན་པོ་བཅོམ་ལྡན་འདས་ཡང་དག་པར་རྫོགས་པའི་སངས་རྒྱས་འོད་སྲུང་  
  
  
༄༅། །གིས་ཐོས་པ་འཛིན་པའི་མཆོག་ཏུ་བསྟན་པ་དེ་བཞིན་དུ་བདག་ཀྱང་བཅོམ་ལྡན་འདས་ཤཱཀྱ་ཐུབ་པ། ཤཱཀྱའི་རྒྱལ་པོའི་གཙོ་བོ་དེས། ཐོས་པ་འཛིན་པའི་མཆོག་ཏུ་  
བསྟན་པར་གྱུར་ཅིག་ཅེས་སྨོན་ལམ་བཏབ་བོ། །དེའི་སྨོན་ལམ་དེའི་དབང་གིས་ད་ལྟར་དེ་བཞིན་གཤེགས་པས་ཐོས་པ་འཛིན་པའི་མཆོག་ཏུ་བསྟན་པ་ཡིན་ནོ། །དགེ་སློང་དག་དེ་ལྟ་བས་ན་  
ལས་གཅིག་ཏུ་ནག་པ་རྣམས་ཀྱི་རྣམ་པར་སྨིན་པ་ཡང་གཅིག་ཏུ་ནག་།གཅིག་ཏུ་དཀར་བ་རྣམས་ཀྱི་རྣམ་པར་སྨིན་པ་ཡང་གཅིག་ཏུ་དཀར་ཞེས་བྱ་བ་ནས་བརྩལ་བར་བྱ་སྟེ། དགེ་སློང་དག་གིས་  
དེ་ལྟར་བསླབ་པར་བྱའོ། །ཞེས་བྱ་བའི་བར་སྔ་མ་བཞིན་ནོ་།སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །  
དེའི་ཚེ་དགེ་སློང་གཞོན་ནུ་ཞིག་དགེ་སློང་ཞིག་དང་ལྷན་ཅིག་ལྗོངས་རྒྱུ་ཞིང་མཉན་ཡོད་དུ་ཕྱིན་ནས་དགེ་སློང་དེ་ནི། རི་དྭགས་འཛིན་གྱི་མའི་ཁང་བཟང་དུ་སོང། གཞོན་ནུ་དེ་ཡང་རྒྱལ་བྱེད་ཀྱི་ཚལ་  
དུ་སོང་སྟེ། དེས་དགེ་སློང་ཞིག་ལ་གནས་བཅས་ནས་དེ་དེའི་ཐད་ན་ཅུང་ཟད་ཅིག་འདུག་ནས་སྨྲས་པ། བདག་གིས་འཕགས་པ་གཙུག་ལག་ཁང་ཆེ་གེ་མོ་ཞིག་ཏུ་ལྷུང་བཟེད་དང། ཆོས་གོས་  
བཞག་སྟེ་མཆིས་ལ་དེ་བླངས་ནས་སླར་མཆིའོ། །དེས་སྨྲས་པ། བུ་སོང་ལ་མྱུར་དུ་ཤོག་ཅིག་དེས་སྨྲས་པ། སློབ་དཔོན། བདག་དེ་ན་ཅི་ཞིག་བགྱིད་དེ། བདག་མྱུར་དུ་མཆིས་པར་བགྱིའོ། །  
  
  
ཁང་དེར་ཕྱིན་ཏོ། །ཇི་ཙམ་ན་དགེ་འདུན་དག་གིས་གཙུག་ལག་ཁང་དེར་གནས་མེད་པར་ནུབ་གཅིག་ཀྱང་མི་གནས་པར་ཁྲིམས་སུ་བྱ་བ་  
བཅས་སོ། །དེ་ཁྲིམས་བཞིན་དུ་དགེ་སློང་ཞིག་གནས་བཅས་ནས་དེ་ནུབ་མོ་ཉལ་ལོ། །ནམ་ལངས་ནས་བསམ་པ། བདག་སོང་ལ་སློབ་དཔོན་དེ་བལྟའོ། །སྙམ་ནས་དེའི་གནས་ཁང་དུ་སོང་སྟེ་སྒོ་ལ་  
བརྡབས་ཏེ་སློབ་དཔོན་ལ་ཕྱག་འཚལ་ལོ། །ཁམས་བྡེའམ་ཞེས་བྱས་པ་དང། བུ། བདག་ན་སྟེ། མི་བདེའོ། །དེ་འདི་སྙམ་དུ། བདག་སློབ་དཔོན་ན་བ་བོར་ཏེ་འགྲོ་བ་གང་ཡིན་པ་ནི། བདག་གི་ཚུལ་  
མ་ཡིན་ཏེ། བཅོམ་ལྡན་འདས་ཀྱིས་ཀྱང་དེའི་ཕྱིར་གཅིག་གིས་གཅིག་བསྟང་ཞིང་ན་བའི་ནད་གཡོག་བྱ་བའི་ཕྱིར་གནས་བཅའ་བར་གནང་བས། དེའི་ཕྱིར་དེའི་ནད་གཡོག་བྱས་ཏེ་སོས་ནས་འགྲོ་བར་  
བསམ་མོ། །དེས་དེའི་ནད་གཡོག་བྱས་ནས་སོས་པར་གྱུར་པ་དང་དེས་སྨྲས་པ། སློབ་དཔོན། མཁྱེན་པར་མཛོད་ཅིག་མཆིའོ། །དེས་སྨྲས་པ་བུ། ཅུང་ཟད་མི་བདེ་བ་ལྟ་མེད་གྲང། སློབ་དཔོན་  
མི་བདེ་བ་ནི། ཅུང་ཟད་ཀྱང་མ་མཆིས་ན། འོན་ཀྱང་བདག་འདིར་གནས་སུ་མཆིས་པ་མ་ལགས་ཀྱི། བདག་གིས་ཆོས་གོས་དང། ལྷུང་བཟེད་བཞག་པ་དེ་ལེན་དུ་མཆིས་པ་ལས། དགེ་འདུན་གྱིས་  
གནས་མེད་པར་ནུབ་གཅིག་ཀྱང་མི་གནས་པར་ཁྲིམས་སུ་བྱ་བ་བཅས་སོ་།དེའི་སླད་དུ་བདག་གིས་ཁྲིམས་བཞིན་དུ་གནས་བཅས་པ་དང་ཁྱོད་ན་བར་གྱུར་ནས་བདག་གིས་བསམ་པ། བདག་སློབ་  
  
  
༄༅། །དཔོན་བོར་ནས་འགྲོ་བ་གང་ཡིན་པ་ནི། བདག་གི་ཚུལ་མ་ལགས་ཏེ། བཅོམ་ལྡན་འདས་ཀྱིས་ཀྱང་དེའི་ཕྱིར་གཅིག་གིས་གཅིག་བསྟང་ཞིང། ན་བའི་ནད་གཡོག་བྱ་  
བའི་ཕྱིར་གནས་བཅའ་བར་གནང་བས། དེའི་ཕྱིར་ནད་གཡོག་བྱས་ལ་སོས་ན་འགྲོའོ། །སྙམ་པ་ལས། ད་ནི། ཁྱོད་སོས་པར་གྱུར་པས་མཁྱེན་པར་མཛོད་ཅིག་མཆིའོ། །ཚེ་དང་ལྡན་པ་  
ལེགས་སོ། །ལེགས་སོ། །ཁྱོད་ཇི་ལྟར་ཞུགས་པ་དེ་ལྟར་ལྷན་ཅིག་གནས་པ་དང། ཉེ་གནས་དག་གིས་མཁན་པོ་དང། སློབ་དཔོན་དག་ལ་བསྒྲུབ་པར་བྱའོ། །ལྷན་ཅིག་གནས་པ་དང། ཉེ་གནས་  
རྣམས་ཀྱིས་མཁན་པོ་དང། སློབ་དཔོན་དག་ལ་དེ་ལྟར་བསྒྲུབས་ན། དེ་ལྟར་ཨུཏྤ་ལ་ཆུ་ནས་འབྱུང་བ་བཞིན་དུ་དགེ་བའི་ཆོས་རྣམས་ཀྱིས་འཕེལ་བར་འགྱུར་རོ། །སྐྱེས་བུ་དམ་པ་ཁྱོད་བག་  
ཡོད་པར་བྱོས་ལ་སོང་ཞིག་དེས་དེ་ལ་ཕྱག་བྱས་ནས་རིམ་གྱིས་རྒྱལ་བྱེད་ཀྱི་ཚལ་དུ་ཕྱིན་པ་དང། དེའི་སློབ་དཔོན་གྱིས་མཐོང་ནས་སྨྲས་པ། ཚེ་དང་ལྡན་པ། འོངས་པ་ལེགས་ན། ཅི་སྟེ་རིང་  
ཞིག་ཐོགས་ནས་འོངས། དེས་ཇི་ལྟར་གྱུར་པ་སྨྲས་སོ། །དེས་སྨྲས་པ། ཚེ་དང་ལྡན་པ། ལེགས་སོ། །ལེགས་སོ། །ཁྱོད་ཇི་ལྟར་ཞུགས་པ་དེ་ལྟར་གནས་པ་དང། ཉེ་གནས་དག་གིས་མཁན་  
པོ་དང། སློབ་དཔོན་དག་ལ་བསྒྲུབ་པར་བྱའོ། །དེ་ལྟར་བསྒྲུབས་ན་ཇི་ལྟར་ཨུཏྤ་ལ་ཆུ་ནས་འབྱུང་བ་བཞིན་དུ་དགེ་བའི་ཆོས་རྣམས་ཀྱིས་འཕེལ་བར་འགྱུར་རོ། །དགེ་སློང་དེ་འགྱོད་  
  
  
འདིའི་གནས་དེ་ཉིད་ཀྱིས་ཆོག་གམ། འོན་ཏེ་གཞན་ཞིག་སྦྱིན་དགོས་སྙམ་ནས་དེས་སྐབས་དེ། དགེ་སློང་དག་ལ་སྨྲས་ཏེ། དགེ་སློང་དག་གིས་བཅོམ་ལྡན་འདས་ལ་གསོལ་བ་དང་  
བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དེས་རེ་ཞིག་པའི་གནས་བཅས་པར་ཟད་དེ། དེ་ལྟ་བས་ན། དེའི་གནས་དེ་ཁོ་ནས་ཆོག་གི་གཞན་ནི། མ་ཡིན་ནོ། །སངས་རྒྱས་བཅོམ་  
ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན་དགེ་སློང་སྤོང་བ་པ་ཞིག་ལ་དགེ་སློང་གཞོན་ནུ་ཞིག་གིས་གནས་  
བཅས་པ་དང། དེ་འདི་སྙམ་དུ། བཅོམ་ལྡན་འདས་ཀྱིས་དགེ་སློང་དག་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་ནས་གདམས་ངག་མ་བྱིན་ཞིང། རྗེས་སུ་མ་བསྟན་པས་ནི། ཤན་པ་བྱེད་  
ཀྱང་བླའོ། །ཞེས་གསུངས་ཏེ། འདི་ལྟར་ཉེ་གནས་ཀྱང་དེ་བཞིན་དུ་སློབ་མ་ཡིན་ལ། བདག་ཀྱང་སྤོང་བ་པ་ཞིག་པས་འདི་གང་ཞིག་སྨིན་པར་བྱེད་པ་འགའ་ཞིག་ལ་གཏད་དོ། །སྙམ་བསམ་ནས། ད་  
དགེ་སློང་ཞིག་གི་ཐད་དུ་སོང་ནས་ཚེ་དང་ལྡན་པ། གཞོན་ནུ་འདི་བསླབ་པར་གྱིས་ཤིག་དེས་སྨྲས་པ། གལ་ཏེ་ཁྱོད་བདག་གི་གཡོག་བྱེད་ན། དམ་བཅས་ཏེ་བསླབ་པར་བྱའོ། །དེས་སྨྲས་པ་  
བསླབ་ཏུ་གསོལ། བགྱིའོ། །དེས་དེ་བསླབ་པར་བརྩམས་སོ། །དུས་གཞན་ཞིག་ན་དེ་ན་བར་གྱུར་ནས་གནས་བཅས་པའི་སློབ་དཔོན་དེས་དེའི་ནད་གཡོག་བྱས་སོ། །ཇི་ཙམ་དུས་གཞན་ཞིག་ན་  
  
  
༄༅། །གནས་བཅས་པའི་སློབ་དཔོན་དེ་ན་བར་གྱུར་ཏེ། དེས་དེ་སླར་མ་བལྟས་ཤིང། དེ་བཞིན་ལན་གསུམ་གྱི་བར་དུ་ཡང་མ་བལྟས་ནས་དེས་དེ་ལ་སྨྲས་པ། ཚེ་དང་ལྡན་  
པ༑ ཁྱོད་གཞན་ཞིག་གི་དྲུང་དུ་སོང་ལ་གནས་ཆོས་ཤིག། དེས་སྨྲས་པ། འཕགས་པ། བདག་ཁྱོད་ཁོ་ནའི་དྲུང་ན་མཆིས་ཏེ། བདག་ལ་ཕོངས་པ་ཅུང་ཟད་ཀྱང་མ་མཆིས་སོ། །དེས་སྨྲས་པ་  
ཚེ་དང་ལྡན་པ། ཁྱོད་ལ་ཕོངས་པ་མེད་པ་ནི། བདེན་ན། འོན་ཀྱང་ཁོ་བོ་ཕོངས་ཏེ། ཁྱོད་ན་བར་གྱུར་པ་ན། ངས་ཁྱོད་ཀྱི་ནད་གཡོག་བྱས་ན། ང་ལན་གསུམ་གྱི་བར་དུ་ན་བར་གྱུར་པ་ན། ཅི་  
སྟེ་ཁྱོད་ཀྱིས་ང་སླར་མ་བལྟས། སོང་ལ་གང་ཞིག་ཁྱོད་འདྲ་བའི་མ་གུས་པ་ལ་གནས་སྟེར་བ་དེ་ལ་གནས་འཆོས་ཏེ་འདུག་ཅིག་དེ་སྤོབས་པ་མེད་དེ་ཅང་མི་ཟེར་བར་འདུག་ནས་སྐབས་དེ་  
བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གནས་པས་སློབ་དཔོན་ལ་རིམ་གྲོ་བྱའོ། །ཇི་ཙམ་དུས་གཞན་ཞིག་ན། ཀློག་པའི་སློབ་  
དཔོན་ན་བར་གྱུར་ནས་དེས་སླར་མ་བལྟས་ཀྱི། གང་གི་ཚེ་སོས་པར་གྱུར་པ་དེའི་ཚེ་དྲུང་དུ་སོང་སྟེ་དེས་སྨྲས་པ། སློབ་དཔོན། བདག་ལ་ལུང་ཕོག་ཅིག་དེས་སྨྲས་པ། ཚེ་དང་ལྡན་པ། ཁོ་  
བོ་ན་བ་ཁྱོད་ཀྱིས་རེས་འགའ་ཡང་སླར་མ་བལྟས་ཀྱི། ཁྱོད་སོང་ལ་གང་ཞིག་ཁྱོད་ལྟ་བུ་མ་གུས་པ་ལ་ཀློག་ཏུ་འཇུག་པ་དེ་ལས་ལྷོགས་ཤིག། དེས་སྤོབས་པ་མེད་དེ་ཅང་མི་ཟེར་བར་འདུག་  
  
  
བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ཀློག་པའི་སློབ་དཔོན་ལ་རིམ་གྲོ་བྱའོ། །བཅོམ་ལྡན་འདས་ཀྱིས་ཀློག་པའི་སློབ་དཔོན་  
ལ་རིམ་གྲོ་བྱའོ། །ཞེས་གསུངས་པ་དང། ཇི་ཙམ་དུས་གཞན་ཞིག་ན་ཀློག་པའི་སློབ་དཔོན་དང། གནས་ཀྱི་སློབ་དཔོན་དེ་གཉི་ག་ན་བར་གྱུར་ནས། དེས་གང་གི་རིམ་གྲོ་བྱ་བ་མི་ཤེས་ནས་སྐབས་དེ་  
བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་ནུས་ན། གཉི་གའི་བྱའོ། །ཅི་སྟེ་མི་ནུས་ན། གནས་ཀྱི་སློབ་དཔོན་ལ་བྱ་སྟེ། འདི་ལྟར་  
ཀློག་པ་མེད་པར་ནི། འདུག་ཏུ་རུང་གི་གནས་པ་མེད་པར་ནི། མ་ཡིན་ནོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་  
བཞུགས་སོ། །རབ་ཏུ་འབྱུང་བར་འདོད་པ་ཞིག་དགེ་སློང་ཞིག་གི་དྲུང་དུ་སོང་བ་དང། དེས་དེ་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་ཏེ་ལྗོངས་རྒྱུ་ཞིང་སོང་ངོ། །ལྷན་ཅིག་གནས་པ་དེ་ལ་ཟང་ཟིང་  
གིས་བསྡུ་བ་ནི། བྱས་ན། ཆོས་ཀྱིས་མ་བྱས་པས་དེ་གཞན་ཞིག་ལ་གནས་ཏེ་འདུག་གོ་བཅོམ་ལྡན་འདས་ཀྱིས་བསྡུ་བའི་དངོས་པོ་བཞི་པོ་སྦྱིན་པ་དང། སྙན་པར་སྨྲ་བ་དང། དོན་སྤྱོད་པ་དང། དོན་  
མཐུན་པ་ཞེས་གསུངས་པས། དེས་དེ་ལ་ཆོས་དང་ཟང་ཟིང་དག་གིས་ཀྱང་སྡུད་པས། དེ་སློབ་དཔོན་དེ་ལ་རྟག་ཏུ་ལྟ་ཞིང་སེམས་ལ་འཛིན་ཏོ། །ཇི་ཙམ་དུས་གཞན་ཞིག་ན། དེའི་མཁན་པོ་ཅི་འདོད་  
  
  
༄༅། །པར་ལྗོངས་རྒྱུས་ནས་སླར་མཉན་ཡོད་དུ་ཕྱིན་པ་དང་དེ་མཐོང་ནས་དེ་ལ་ཚངས་པ་མཚུངས་པར་སྤྱོད་པ་གསར་བུ་གང་དག་ཡིན་པ་དེ་དག་ནི། སྟན་ལས་ལྡང་བར་  
བྱེད། གང་དག་རྒན་པ་དེ་དག་གིས་ནི། འོངས་པ་ལེགས་སོ། །ཞེས་བྱ་བའི་ཀུན་ཏུ་སྤྱོད་པས་ཀུན་ཏུ་སྤྱད་དོ། །དེའི་ལྷན་ཅིག་གནས་པ་དེ་སྟན་ལས་ཀྱང་མ་ལངས་པ་དང། དེ་ལ་དགེ་སློང་  
དག་གིས་སྨྲས་པ། ཚེ་དང་ལྡན་པ། ཁྱོད་ཀྱི་མཁན་པོ་འོངས་ན་ཚངས་པ་མཚུངས་པར་སྤྱོད་པ་ཁ་ཅིག་ནི། ལྡང་བར་བྱེད། ཁ་ཅིག་གིས་ནི། མངོན་དུ་ལྡང་བར་བྱས། ཁ་ཅིག་གིས་ནི། ལེགས་  
པར་འོངས་སོ། །ཞེས་ཀུན་ཏུ་སྤྱོད་པས་ཀུན་ཏུ་སྤྱད་ན། ཁྱོད་དེ་མཐོང་བཞིན་དུ་སྟན་ལས་ཀྱང་མ་ལངས་པ་དེ་ནི། རིགས་པ་མ་ཡིན་ནོ། །དེས་སྨྲས་པ། བདག་འདིས་རབ་ཏུ་ཕྱུང་ནས་ཅི་ཟང་ཟིང་  
གིས་བསྡུ་བ་བྱས་སམ། འོན་ཏེ་ཆོས་ཀྱིས་བསྡུ་བ་བྱས། གང་ཞིག་དྲན་ནས་ལྡང་བར་བྱ། དེ་དག་གིས་སྨྲས་པ། ཚེ་དང་ལྡན་པ། དེ་སྐད་མ་ཟེར་ཅིག་བཅོམ་ལྡན་འདས་ཀྱིས་ཀྱང་གང་ཟག་  
ཅིག་གང་ཟག་གང་ཞིག་ལ་བརྟེན་ནས་དེ་བཞིན་གཤེགས་པས་གསུངས་པའི་ཆོས་འདུལ་བ་ལ་སྐྲ་དང། ཁ་སྤུ་བྲེགས་ནས་གོས་ངུར་སྨྲིག་བགོས་ཏེ་ཡང་དག་པར་དད་པས་ཁྱིམ་ནས་ཁྱིམ་  
མེད་པར་རབ་ཏུ་ཕྱུང་བའི་གང་ཟག་དེས་ནི། གང་ཟག་དེ་ལ་ཇི་སྲིད་འཚོའི་བར་དུ་ཡང་འདི་ལྟ་སྟེ། ཆོས་གོས་དང། བསོད་སྙོམས་དང། ནད་ཀྱི་གསོས་སྨན་དང། མལ་སྟན་དང། ཡོ་བྱད་  
  
  
།ཞེས་མ་གསུངས་སམ་ཚེ་དང་ལྡན་པ། ཁྱོད་དེ་སྐད་ཟེར་བ་དེ་ནི། ལེགས་པ་མ་ཡིན་ནོ་།དེ་སྤོབས་པ་མེད་དེ་ཅང་མི་ཟེར་བར་འདུག་ནས་སྐབས་དེ། བཅོམ་  
ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ལྷན་ཅིག་གནས་པ་དང། ཉེ་གནས་ཀྱི་དགེ་སློང་རྣམས་ཀྱིས་མཐོང་མ་ཐག་ཏུ་སྟན་ལས་ལྡང་བ་བྱ་སྟེ་  
མཁན་པོ་མཐོང་མ་ཐག་ཏུ་གནས་བཅས་པ་ཡང་མེད་པར་འགྱུར་རོ་།བཅོམ་ལྡན་འདས་ཀྱིས་མཁན་པོ་མཐོང་མ་ཐག་ཏུ་གནས་བཅས་པ་མེད་པར་འགྱུར་རོ། །ཞེས་གསུངས་པ་དང། གཞན་  
དག་ཅིག་གི་མཁན་པོ་འདུག་མི་ཕོད་པ་དག་ཅིག་འོངས་ཤིང། དེ་དག་དུས་ཅུང་ཟད་འདུག་ནས་འགྲོ་བར་བྱེད་དོ། །དེ་ལ་ཁ་ཅིག་ལ་ནི་མཁན་པོ་དང། སློབ་དཔོན་རྣམས་གཤེ་ཁ་ཅིག་ལ་ནི་  
དགའ་བར་གྱུར་ཅིང། དེ་རྣམས་གང་དག་ལ་གཤེ་པ་དེ་དག་ལ་ནི་སྔོན་གནས་བཅས་པ་ཡང་མི་སྟེར་ཅིང། བདག་ཉིད་ཀྱང་སྡུད་པར་མི་བྱེད། གང་དག་ལ་དགའ་བ་དེ་དག་ནི། སྡུད་པར་བྱེད་པ་  
ནས་སྔོན་གྱི་སློབ་དཔོན་རྣམས་འཁྲུགས་པར་གྱུར་ཅིང་སོང་བ་དེ་དག་ཡང་སྡུད་པ་མི་བྱེད་པའི་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་  
སྩལ་པ། འདུག་མི་ཕོད་པ་གང་དག་ཡིན་པ་དེ་དག་ལ་ཡང་ཐམས་ཅད་བྱ་ཞིང། སྔོན་གྱི་སློབ་དཔོན་རྣམས་ལ་ཡང་ཐམས་ཅད་བྱ་མོད་ཀྱི། འོན་ཀྱང་གཉིས་ཀའི་སེམས་ཀྱང་མགུ་བ་ལྷུར་བླང་  
  
  
༄༅། །བར་བྱ་ཞིང། གཉི་ག་ལ་ཡང་དྲི་བར་བྱའོ། །གལ་ཏེ་ཐམས་ཅད་ཀྱི་ཐམས་ཅད་དུ་མཁན་པོ་དག་འདུག་ན། དེ་ཉིད་དུ་དྲི་བར་བྱའོ། །སངས་རྒྱས་བཅོམ་ལྡན་འདས་  
མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་ཞིག་གིས་གཞོན་ནུ་གཅིག་ཅིག་ལ་གནས་བྱིན་ཏེ། དེ་ཟླ་བ་ཕྱེད་ཅིང་གསོ་སྦྱོང་གི་  
ཚེ་དེའི་ཐད་དུ་སོང་ནས་སྨྲས་པ། སློབ་དཔོན་ཕྱག་འཚལ་ལོ་།ཞུའོ། །གསོ་སྦྱོང་བྱིན་གྱིས་བརླབ་བོ། །དེས་སྨྲས་པ། བཞིན་བཟང། ཁོ་བོ་ཇི་ལྟར་ཁྱོད་ཀྱི་སློབ་དཔོན་དུ་འགྱུར། དེས་སྨྲས་པ་  
བདག་ནི། ཁྱོད་ཉིད་ལ་གནས་བཅས་ཏེ་མཆིས་པས་སོ། །དེས་སྨྲས་པ་བཞིན་བཟང། གང་ཞིག་ཁྱོད་ལྟ་བུ་མ་གུས་ཤིང་ཞེས་མེད་པ་ལ་གནས་སྟེར་བ་དེ་ལ་གནས་ཏེ་འདུག་ལ། དེ་ཉིད་ལ་ཞུས་  
ཤིག་དེ་སྤོབས་པ་མེད་དེ་ཅང་མི་ཟེར་བར་འདུག་ནས་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་  
བྱུང་བ་ནི། དགེ་སློང་དག་དུས་གསུམ་དུ་མཁན་པོ་དང། སློབ་དཔོན་རྣམས་ལ་བལྟར་མི་འགྲོ་བ་ལས་གྱུར་ཏོ། །དེ་ལྟ་བས་ན། ལྷན་ཅིག་གནས་པ་དང། ཉེ་གནས་རྣམས་ཀྱིས་དུས་གསུམ་དུ་  
མཁན་པོ་དང། སློབ་དཔོན་རྣམས་བལྟ་བའི་ཕྱིར་འགྲོ་བར་བྱའོ་།སྙམ་དུ་དགོངས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་དེ་ལྟ་བས་ན། ལྷན་ཅིག་གནས་པ་དང། ཉེ་གནས་  
  
  
སློབ་དཔོན་དག་བལྟ་བའི་ཕྱིར་འགྲོ་བར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་  
ར་བ་ན་བཞུགས་སོ། །དགེ་སློང་ཞིག་གིས་དགེ་སློང་གཞོན་ནུ་གཅིག་ཅིག་ལ་གནས་བྱིན་ནས་དེས་དེ་བུ་བཞིན་བསྐྱངས་སོ། །དེ་དུས་གཞན་ཞིག་ན་ལྗོངས་རྒྱུ་བར་ཆས་ཏེ་སྨྲས་པ། སློབ་དཔོན་ཕྱག་  
འཚལ་ལོ། །མཁྱེན་པར་མཛོད་ཅིག་ལྗོངས་རྒྱུར་མཆིའོ། །དེས་སྨྲས་པ། བུ། མི་བདེ་བ་ཅུང་ཟད་མེད་དམ། དེས་སྨྲས་པ། སློབ་དཔོན། མི་བདེ་བ་ནི། ཅུང་ཟད་ཀྱང་མ་མཆིས་ན། འོན་ཀྱང་  
བདག་ལྗོངས་རྒྱུ་བར་སྤྲོ་སྟེ། སླར་ཡང་མཆིའོ། །དེས་སྨྲས་པ་བུ། དེ་ལྟ་ན་སོང་ལ་ལམ་ཀར་འགྱོད་པར་གྱུར་ན། སླར་ལྡོག་པར་གྱིས་ཤིག་དེས་སྨྲས་པ། སློབ་དཔོན། ལེགས་ཀྱི། སླར་  
ལྡོག་པར་བགྱིའོ། །ཞེས་དེ་ཆས་པ་དང། ཇི་ཙམ་ན་དེ་ལམ་གར་འགྱོད་པ་སྐྱེས་ཏེ་དེས་བསམ་པ། བདག་ལ་སློབ་དཔོན་དེས་ཡོ་བྱད་ཐམས་ཅད་སྦྱར་བ་ལས། བདག་སོང་བ་མ་ལེགས་ཀྱི། སླར་  
ལྡོག་པར་བྱའོ། །སྙམ་བསམ་ནས། དེ་སླར་ལོག་པ་དང། སློབ་དཔོན་གྱིས་མཐོང་ནས་དེས་སྨྲས་པ། བུ། ཅི་སྟེ་སླར་ལོག་ཅུང་ཟད་བརྗེད་པ་ལྟ་མེད་དམ། དེས་སྨྲས་པ། སློབ་དཔོན། བརྗེད་  
པ་ལ་ཅི་ཡང་མ་མཆིས་ན། འོན་ཀྱང་བདག་གིས་བསམ་པ། བདག་ལ་སློབ་དཔོན་གྱིས་ཡོ་བྱད་ཐམས་ཅད་སྦྱར་ན། དོན་ཅི་ཞིག་ལ་འགྲོ་སྙམ་ནས་བདག་སླར་ལོག་པ་ལགས་སོ། །དེས་སྨྲས་  
  
  
༄༅། །པ༑ བུ། གལ་ཏེ་སླར་ལོག་ན་ལེགས་སོ། །ཁྱོད་ཀྱི་སློབ་དཔོན་ནི། ང་ཉིད་ཡིན་ནོ། །ཞེས་སྨྲས་ནས་བསམ་པ། ཅི། འདི་གནས་བཅས་པ་དེ་ཁོ་ནས་ཆོག་གམ། འོན་  
ཏེ་གདོད་སྦྱིན་པར་བྱ་སྙམ་སྟེ། དེས་སྐབས་དེ། དགེ་སློང་དག་ལ་སྨྲས་ནས་དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་  
གལ་ཏེ་སློབ་དཔོན་གྱིས་མ་བཏང་ལ་ཉེ་གནས་ཀྱིས་བཏང་ན། གནས་བཅས་པ་མ་ཞིག་པ་ཞེས་བརྗོད་དོ། །སློབ་དཔོན་གྱིས་བཏང་ལ་ཉེ་གནས་ཀྱིས་མ་བཏང་ན། གནས་བཅས་པ་མ་ཞིག་པ་ཞེས་  
བརྗོད་དོ། །སློབ་དཔོན་གྱིས་ཀྱང་མ་བཏང་ལ་ཉེ་གནས་ཀྱིས་ཀྱང་མ་བཏང་ན། གནས་བཅས་པ་མ་ཞིག་པ་ཞེས་བརྗོད་དོ། །སློབ་དཔོན་གྱིས་ཀྱང་བཏང་ལ་ཉེ་གནས་ཀྱིས་ཀྱང་བཏང་ན། གནས་  
བཅས་པ་ཞིག་པ་ཞེས་བརྗོད་པར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན་དགེ་  
སློང་ཚོགས་ལ་སྟོན་པ་ཞིག་འདུག་པ་དེ་གཞོན་ནུ་མང་པོ་དག་ཀློག་ཏུ་འཇུག་གོ་དེ་དུས་གཞན་ཞིག་ན་ན་བར་གྱུར་པ་དང། དེ་དག་གིས་དེ་སླར་མ་བལྟས་ཤིང། དེ་བཞིན་དུ་ལན་གསུམ་ན་  
པར་གྱུར་ཀྱང་དེ་དག་གིས་སླར་མ་བལྟས་སོ། །དེ་དུས་གཞན་ཞིག་ན་སོས་པར་གྱུར་པ་དང། ཉེ་གནས་དག་དེའི་དྲུང་དུ་འོངས་ཏེ། དེ་ན་གཅིག་གིས་སྨྲས་པ། སློབ་དཔོན། བདག་ལ་ལུང་དབོག་  
  
  
གཞན་ཞིག་གིས་སྨྲས་པ། བདག་ལ་གཡར་སྟོན་དབོག་ཏུ་གསོལ། གཞན་ཞིག་གིས་སྨྲས་པ། ཞུ་བར་འཚལ་ལོ། །དེས་སྨྲས་པ། ཚེ་དང་ལྡན་པ་དག་བདག་ལན་གསུམ་གྱི་བར་དུ་ན་བར་  
གྱུར་ཀྱང་ཁྱེད་གང་གིས་ཀྱང་སླར་མ་བལྟས་པས། གང་ཞིག་ཁྱེད་ལྟ་བུ་མ་གུས་པ་ལ་གདམས་ངག་ཁ་ཏོན་དག་འབོག་པར་བྱེད་པ་དེའི་ཐད་དུ་དེངས་ཤིག་སྐབས་དེ། བཅོམ་ལྡན་འདས་ལ་དགེ་སློང་  
དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ཀློག་པའི་སློབ་དཔོན་ལ་རིམ་གྲོ་བྱའོ། །དེ་དག་ཐམས་ཅད་ཀྱིས་བྱས་པ་དང། དེ་རྣམས་ཀྱི་དགེ་བའི་ཕྱོགས་ཉམས་པར་གྱུར་ནས་བཅོམ་  
ལྡན་འདས་ཀྱིས་བཀའ་སྩལ་པ། རེས་སུ་བཅད་དེ་བྱའོ། །དེ་དག་གིས་རེས་ཀྱིས་བྱ་བར་བརྩམས་པ་དང། རྒན་པོ་རབ་ཏུ་བྱུང་བ་ཞིག་དེ་ལ་གནས་ཏེ་འདུག་པ་དེ་ལ་དེ་དག་གིས་སྨྲས་པ། རྒན་ཞུགས། སང་  
ཁྱོད་ལ་རེས་བབ་པོ། །དེས་སྨྲས་པ། ཚེ་དང་ལྡན་པ་དག་ཅི་སློབ་དཔོན་ལ་རེས་ཀྱིས་གཡོག་བྱའམ། ཁོ་བོ་ཁོ་ནས་གཡོག་བྱའི་ཁྱེད་ཅག་སེམས་ལས་ཆུང་ངུར་གྱིས་ཤིག་དེ་དག་གིས་སྨྲས་པ་  
རྒན་ཞུགས། གལ་ཏེ་དེ་ལྟ་ན་ལེགས་སོ། །བཅོམ་ལྡན་འདས་ཀྱིས་ཀྱང་གང་ནད་པ་ལ་རིམ་གྲོ་བྱེད་པ་དེ་ནི། ང་ལ་རིམ་གྲོ་བྱེད་པ་ཡིན་ནོ། །ཞེས་གསུངས་པས། སྐྱེས་བུ་དམ་པ་ཁྱོད་ཀྱིས་གྱིས་ཤིག་  
དེས་དེའི་རིམ་གྲོ་བྱེད་པར་བརྩམས་ནས་དེས་སོས་པར་གྱུར་ཏོ། །དེའི་ལུས་ཀྱི་གནས་སྐབས་ཤེས་ནས་སྨྲས་པ། སློབ་དཔོན། བདག་ལ་གདམས་ངག་དབོག་ཏུ་གསོལ། དེས་སྨྲས་པ། ཁྱོད་རེས་ལམ་  
  
  
༄༅། །བབ་པས། རེ་ཞིག་སྡོད་ཅིག་ཡང་སྨྲས་པ། སློབ་དཔོན་ཁ་ཏོན་དང། ཞུ་བ་དག་གནོངས་ཤིག་ཁྱོད་ཀྱི་རེས་ལམ་བབ་པས་རེ་ཞིག་སྡོད་ཅིག་དེས་སྨྲས་པ་  
སློབ་དཔོན། རིམ་གྲོ་བྱེད་པ་ནི། བདག་ལ་རེས་བབ་ན། ཀློག་པ་དང་འདོན་པ་ནི། འདི་དག་ལ་རེས་བབ་པ་ཅིའི་སླད་དུ། བདག་མཆི་ཡི་མཁྱེན་པར་མཛོད་ཅིག་དེས་སྨྲས་པ། བུ། ཐམས་  
ཅད་བྱའི། མ་འགྲོ་བར་སྡོད་ཅིག་དེ་ཅང་མི་ཟེར་བར་འདུག་ནས་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གང་ཞིག་  
རྟག་ཏུ་གཡོག་བྱེད་པ་དེ། མི་དགའ་བར་མ་གྱུར་པར་གཞན་དག་ལ་ལུང་དང། ཁ་ཏོན་དང། ཞུ་བ་དག་སྦྱིན་པར་བྱའོ། །མཁས་པ་དང། མི་མཁས་པ་ཁ་ཅིག་ཀློག་པ་ན། མཁས་པ་དག་ལ་ནི་  
ལུང་བྱིན་པས། མི་མཁས་པ་དག་ལ་གནོད་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་རྣམས་ལ་ཡང་ལུང་དང། ཁ་ཏོན་དང། དྲི་བ་དག་སྐབས་སུ་སྦྱིན་པར་བྱའོ། །བར་སྡོམ་ནི་  
ནད་པ་སྤོང་བ་མཁན་པོ་དང། །ཟླ་བ་ཕྱེད་ཅིང་འོང་བ་དང་།ཚོགས་དག་ཀློག་ཏུ་འཇུག་བྱེད་པ། །བར་སྡོམ་དག་ཏུ་ཡང་དག་བསྟན་།སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་  
བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་ན་བ་བཞུགས་སོ། །དྲུག་སྡེ་རྣམས་རིགས་ཀྱི་ཁྱིམ་དུ་སོང་བ་དང། དེ་དག་གིས་ཁྲི་ཕྱུང་སྟེ་འཕགས་པ། ཅི་བདེར་བཞུགས་  
  
  
དེ་རྣམས་གཅིག་ཅར་འཁོད་ནས་ཁྲི་དེ་ཆག་པར་གྱུར་ཏེ་དེ་དག་གིས་རྟ་གད་ཀྱིས་བཏབ་པ་དང། དགེ་སློང་གཞན་དག་ཀྱང་དེར་འོངས་ཏེ། དེ་དག་གིས་དེ་རྣམས་མཐོང་ནས་དེས་སྨྲས་པ། ཚེ་  
དང་ལྡན་པ། ཁྱེད་འདི་ལྟ་བུའི་འཕྱར་པོ་བྱས་ནས་དགོད་དམ་ཞེས་སྨྲས་པ་དང། དེ་དག་གིས་སྨྲས་པ། ཅི། ཆང་འཐུངས་སམ། སྒོག་སྐྱ་ཟོས། དེས་སྨྲས་པ། ཅི། དེ་དག་ཀྱང་བྱེད་དམ། གཞན་ཅི་ཞིག་  
བྱས༑ ཁྲི་མ་བཅག་གམ། ཅི། ཤིང་ཟད་དམ། ཤིང་མཁན་དག་ཤིའམ། དེ་དག་མ་རངས་བཞིན་ཅང་མི་ཟེར་བར་འདུག་ནས་སྐབས་དེ་བཅོམ་ལྡན་འདས་ལ་དགེ་སློང་རྣམས་ཀྱིས་གསོལ་པ་དང། བཅོམ་  
ལྡན་འདས་ཀྱིས་བཀའ་སྩལ་པ། དེ་ལྟ་བས་ན། ཁྲི་གཅིག་ལ་དྲུག་འདུག་པར་མི་བྱའོ། །བཅོམ་ལྡན་འདས་ཀྱིས་ཁྲི་གཅིག་ལ་དྲུག་འདུག་པར་མི་བྱའོ། །ཞེས་གསུངས་པ་དང། ལྔ་འདུག་སྟེ་ཉེས་དམིགས་  
དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ལྔ་ཡང་འདུག་པར་མི་བྱའོ། །བཞི་འདུག་སྟེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། བཞི་ཡང་འདུག་  
པར་མི་བྱའི། འོན་ཀྱང་ཁྲི་ལ་ནི། གསུམ་འདུག་པར་བྱའོ། །ཁྲིའུ་ལ་གཉིས་སོ། །ཁྲིའུ་ཆུང་ལ་ནི། གཅིག་གོ་སྡོམ་ནི། ནད་པ་ཡི་ནི་ནད་གཡོག་དང། །ཤིང་ལ་འཛེག་པར་མི་བྱ་དང། །བཀྲབས་  
པ་བསྙེན་རྫོགས་མི་བྱ་དང། །ལག་པ་གཅད་པར་མི་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །  
  
  
༄༅། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ནད་པའི་རིམ་གྲོ་བྱའོ། །ཞེས་གསུངས་པ་  
གང་ལགས་པ་དེ། ཡོ་བྱད་ཇི་ལྟ་བུ་དག་གིས་བགྱི། བཅོམ་ལྡན་འདས་ཀྱིས་བཀའ་སྩལ་པ། ཉེ་བར་འཁོར། རང་བཞིན་གྱིས་ཁ་ན་མ་ཐོ་བ་དང་བཅས་པ་དག་མ་གཏོགས་པར་གཞན་  
དག་གིས་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཚེ་དང་ལྡན་པ་ཉེ་དགའི་དགེ་ཚུལ་  
བསྙེན་པར་རྫོགས་པར་འདོད་ནས་དེས་བསྙེན་པར་རྫོགས་པར་བྱ་བའི་ཆེད་དུ་ལས་བྱེད་པའི་དགེ་སློང་དང། གསང་སྟེ་སྟོན་པ་དང། དགེ་སློང་གང་དག་དཀྱིལ་འཁོར་དུ་འོང་བ་ལ་གསོལ་  
བ་བཏབ་སྟེ། དེ་ནས་དགེ་ཚུལ་སྟན་ཁྱེར་ཏེ་དཀྱིལ་འཁོར་དུ་སྔར་སོང་ནས། དཀྱིལ་འཁོར་ཕྱག་དར་བྱས་ཏེ་སྟན་བཤམས་ན། དགེ་སློང་དག་མ་འོངས་ཏེ། ཉེ་དགས་ཕན་ཚུན་དུ་བལྟས་  
ན༑ དེས་མེ་ཏོག་གི་ཤིང་ཞིག་མཐོང་སྟེ། དེས་སྨྲས་པ། དགེ་ཚུལ་རེ་ཞིག་མེ་ཏོག་དག་ལྷོགས་ལ་དགེ་སློང་རྣམས་ལ་བྲིམས་ཤིག་དེས་འཛེགས་པ་དང་མ་སྟེས་ཏེ་ལྷུང་ནས་ལག་  
པ་ཆག་སྟེ། དེ་ཉིད་དེའི་བསྙེན་པར་རྫོགས་པ་དགེ་སློང་གི་དངོས་པོའི་བར་ཆད་དུ་གྱུར་ནས་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་  
  
  
དཔེར་ན། འཁོར་ལོས་བསྒྱུར་བའི་རྒྱལ་པོའི་བུ་ཐུ་བོ་དབང་བསྐུར་བར་འོས་པ། དབང་མ་བསྐུར་བར་འདུག་ཅིང། མཚམས་ལ་བབ་པ་བསྲུང་བར་བྱ་བ་དང། བསྐྱང་  
བར་བྱ་བ་ཡིན་པ་དེ་བཞིན་དུ་དགེ་སློང་གིས་དགེ་ཚུལ་བསྙེན་པར་རྫོགས་པར་འདོད་པ་ཡང་བསྲུང་ཞིང་བསྐྱང་བར་བྱ་བ་ཡིན་ནོ་།དེ་ལྟ་བས་ན། དགེ་སློང་གིས་བསྙེན་པར་རྫོགས་པར་འདོད་པའི་  
དགེ་ཚུལ་ཤིང་ལ་འཛེག་ཏུ་མི་གཞུག་སྟེ། འཛེག་ཏུ་འཇུག་ན། འགལ་ཚབས་ཅན་དུ་འགྱུར་རོ།། །།འདུལ་བ་ཕྲན་ཚེགས་ཀྱི་གཞི། བམ་པོ་བཅུ་དགུ་པ། སངས་  
རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཡུལ་ཀོ་ས་ལའི་རྒྱལ་པོ་གསལ་རྒྱལ་ལ་ནང་མི་གཅུགས་པ་ཆེན་  
པོ་ཞེས་བྱ་བ་ཞིག་ཡོད་དོ། །དེ་དུས་གཞན་ཞིག་ན་རྒྱལ་པོས་སྤྱོས་ནས་དེས་བསམ་པ། རྒྱལ་པོ་དག་ནི། ཇི་ལྟར་བྱས་ཀྱང་མགུ་དགའ་བས། སོང་ལ་རབ་ཏུ་འབྱུང་བར་བྱའོ། །སྙམ་ནས། དེ་  
རྒྱལ་བྱེད་ཀྱི་ཚལ་དུ་སོང་ངོ། །དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི། དྲུག་སྡེ་གང་ཡང་རུང་བ་ཞིག་གིས་རྒྱལ་བྱེད་ཀྱི་ཚལ་གྱི་སྒོ་མི་སྟོང་བ་ཡིན་པས། ཚེ་དང་ལྡན་པ་ཉེ་དགའ་སྒོ་ན་འདུག་གོ་  
དེས་དེ་སྔ་ན་ངོ་ཤེས་པས། དེས་དེ་ལ་འོངས་པ་ལེགས་སོ། །ཞེས་བྱ་བ་ཀུན་ཏུ་སྤྱད་ནས། ཆེན་པོ། ཁྱོད་ཟླ་བ་ལྟ་བུར་གནས་ན་རིང་མོ་ཞིག་ལོན་ཏེ་ག་ལས་འོངས་ཞེས་བྱས་པ་དང། དེས་  
  
  
༄༅། །སྨྲས་པ། འཕགས་པ། ཡང་དང་ཡང་མཐོང་བས་ནི་བརྙས་པར་འགྱུར་གྱི། ཡུན་རིང་ཞིག་ལོན་ཏེ་མཐོང་བ་ནི། ལེགས་པ་ཡིན་ནོ། །ཆེན་པོ། དགོས་པ་  
ཅི་ཞིག་ལ་འོངས། འཕགས་པ། རྒྱལ་པོ་ནི། མགུ་དགའ་བས། ལྷའི་ཐུགས་མཉེས་པར་བྱ་མི་ནུས་ཏེ། རབ་ཏུ་འབྱུང་ངོ། །ཆེན་པོ། ཁྱོད་ཀྱི་སེམས་བསྐྱེད་པ་ནི། བཟང་སྟེ། ལེགས་སོ། །  
རབ་ཏུ་འབྱུང་བ་ནི། མཆོག་ཡིན་ཏེ། བཅོམ་ལྡན་འདས་ཀྱིས་ཀྱང་ཕན་ཡོན་རྣམ་པ་ལྔ་མཐོང་བ་ཞེས་བྱ་བ་ནས་སངས་རྒྱས་རྣམས་དང། སངས་རྒྱས་ཀྱི་ཉན་ཐོས་དམ་པ་ཡང་དག་པར་ཞུགས་  
པའི་སྐྱེས་བུ་དམ་པ་རྣམས་ཀྱིས་རབ་ཏུ་བྱུང་བ་རྣམ་གྲངས་དུ་མར་བསྔགས་པ་ཞེས་བྱ་བའི་བར་སྔ་མ་བཞིན་ནོ། །ལེགས་ཀྱི། རབ་ཏུ་བྱུང་ཞིག་ཅེས་དེས་དེ་རབ་ཏུ་ཕྱུང། བསྙེན་པར་རྫོགས་  
པར་བྱས་སོ། །རྒྱལ་པོས་བློན་པོ་དག་ལ་བཀའ་སྩལ་པ། ཤེས་ལྡན་དག་ཆེན་པོ་མི་སྣང་ན་མི་ན་གྲང། དེ་དག་གིས་སྨྲས་པ། ལྷ་དེ་བྲོ་འཚལ་བ་ནི། མ་མཆིས་མོད་ཀྱི། ལྷས་ཅི་ཞིག་  
བཀའ་སྩལ་ན། རྒྱལ་བྱེད་ཀྱི་ཚལ་དུ་མཆིས་ནས་རབ་ཏུ་བྱུང་ལགས་སོ། །སུས་རབ་ཏུ་ཕྱུང། འཕགས་པ་ཉེ་དགས་སོ། །རྒྱལ་པོས་དེ་ཐོས་ནས་ཁྲོས་ཏེ། དེས་དེ་ལ་ཕོ་ཉ་བཏང་ནས་  
འཕགས་པ། བདག་གིས་སྤྱོས་ན། ཁྱོད་ཀྱིས་རབ་ཏུ་འབྱུང་ངམ་ཁྱོད་ཀྱིས་ཆེན་པོ་རབ་ཏུ་ཕྱུང་ན། ད་བདག་དང། འཕགས་སྐྱེས་པོ་དང། ཕྲེང་ལྡན་མ་དང། དབྱར་བྱེད་མ་དག་ཀྱང་རབ་  
  
  
རང་རྒྱལ་སྲིད་གྱིས་ཤིག་དེས་ཀྱང་དེ་ལ་ལན་སྤྲིང་པ། ལྟོ་སྒྱེ་ཚུར་ཤོག་ཁྱོད་དང། འཕགས་སྐྱེས་པོ་དང། ཕྲེང་ལྡན་མ་དང། དབྱར་བྱེད་མ་རབ་ཏུ་ཕྱུང་ལ་ང་ཉིད་རྒྱལ་སྲིད་བྱེད་དོ། །འདི་  
ལྟར་ངས་ཁྱོད་ཀྱི་ཆེན་པོའམ། གཞན་ཡང་རུང། བསླུས་ཏེ་རབ་ཏུ་ཕྱུང་ངམ་ཅི། ངེད་ནི། གང་ཞིག་རྒྱལ་བྱེད་ཀྱི་ཚལ་དུ་འོངས་ནས་ངེད་ལ་གསོལ་པ་འདེབས་པ་དེ། རབ་ཏུ་འབྱིན་ཏོ། །རྒྱལ་པོས་ཐོས་ཏེ་  
མ་དད་པར་གྱུར་ནས་དེ་བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་རྒྱལ་པོས་བཀྲབས་  
པ་རབ་ཏུ་འབྱིན་པ་ལས་གྱུར་གྱི། དེའི་ཕྱིར་དགེ་སློང་གིས་རྒྱལ་པོས་བཀྲབས་པ་རབ་ཏུ་མི་འབྱུང་བར་དགོངས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག། སྐྱེས་བུ་གཏི་མུག་ཉེ་  
དགས་བློན་པོ་རབ་ཏུ་ཕྱུང་བས། རྒྱལ་པོ་མ་དད་པར་གྱུར་ཏོ། །དེ་ལྟ་བས་ན། དགེ་སློང་དག་གིས་རྒྱལ་པོས་བཀྲབས་པ་རབ་ཏུ་དབྱུང་བར་མི་བྱའོ། །གང་ཡང་རུང་བ་ཞིག་གི་དྲུང་དུ་རབ་ཏུ་འབྱུང་  
བར་འདོད་པ་ཞིག་ཉེ་བར་འོངས་ནས། དེས་དེ་ལ་རྒྱལ་པོས་བཀྲབས་པ་མ་ཡིན་ནམ་ཞེས་དྲི་བར་བྱ་སྟེ། མ་དྲིས་པར་རབ་ཏུ་འབྱིན་ན་འགལ་ཚབས་ཅན་དུ་འགྱུར་རོ། །བཅོམ་ལྡན་འདས་  
ཀྱིས་རྒྱལ་པོས་བཀྲབས་པ་རབ་ཏུ་དབྱུང་བར་མི་བྱའོ། །ཞེས་གསུངས་པ་དང། ཁ་ཅིག་ཡུལ་རིང་པོ་དག་ནས་ཀྱང་འོང། རྒྱུས་མི་ཤེས་པ་ཡང་འོང། མ་གནང་བ་དག་ཀྱང་འོང་ནས་དགེ་  
  
  
༄༅། །སློང་དག་ཐེ་ཚོམ་དུ་གྱུར་ཏེ། དེ་དག་ཀྱང་རབ་ཏུ་མ་ཕྱུང་ནས་བཅོམ་ལྡན་འདས་ཀྱིས་བཀའ་སྩལ་པ། གང་ཡུལ་རིང་པོ་དང། རྒྱུས་མི་ཤེས་པ་དང། མ་གནང་བ་དག་འོང་  
བ་དེ་དག་རབ་ཏུ་དབྱུང་བར་བྱ་སྟེ། འདི་ལ་འགྱོད་པར་མི་བྱའོ་།སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་  
སོ། །ཚེ་དང་ལྡན་པ་དགའ་བོ། སྐྲ་དང། ཁ་སྤུ་བྲེགས་ནས་རིང་པོ་མ་ལོན་པར་སྔ་དྲོ་ཆོས་གོས་བགོས་ཏེ་ལྷུང་བཟེད་ཐོགས་ནས་མཉན་ཡོད་དུ་བསོད་སྙོམས་ལ་ཞུགས་སོ། །དེ་རིམ་གྱིས་སྲང་  
དུ་སོང་བ་དང། ཇི་ཙམ་ན་བྲམ་ཟེ་ཞིག་བྲམ་ཟེའི་ཁྱེའུ་ལྔ་བརྒྱ་ཙམ་ལ་བྲམ་ཟེའི་གསང་ཚིག་ཀློག་ཏུ་འཇུག་སྟེ། དེ་ཡང་གཏུམ་པོ་གཟུ་ལུམ་ཅན། རྩུབ་མོ་ཞིག་ཡིན་པས། དེས་བྲམ་ཟེའི་  
ཁྱེའུ་ཞིག་ལ་སྨྲས་པ། ཀྱེ་བྲམ་ཟེའི་ཁྱེའུ། ཁྱོད་དགེ་སྦྱོང་མགོ་རེག་འདིའི་མགོར་ལྟག་དབྱུག་སྣུན་ནུས་སམ། དེས་སྨྲས་པ། མཁན་པོ། ཏེ་པོར་རྔོ་ཐོགས་སོ། །ཞེས་དེ་དེའི་དྲུང་དུ་སོང་ནས་  
དེའི་མགོར་ལྟག་དབྱུག་གིས་བརྒྱབ་བོ། །ཚེ་དང་ལྡན་པ་དགའ་བོ་ལོག་སྟེ་བྲམ་ཟེ་དེ་ལ་བལྟས་པ་དང། དེ་ཇེ་ཁྲོས་ནས་དེས་སྨྲས་པ་བྲམ་ཟེའི་ཁྱེའུ་ཡང་རྒྱོབ་ཅིག། དེས་དེ་ལ་ལན་  
གཉིས་སུ་ལྟག་དབྱུག་གིས་བརྒྱབ་པ་དང། ཚེ་དང་ལྡན་པ་དགའ་བོས་བསམ་པ། བདག་གིས་བལྟས་ཏེ་ཅི་རུང་འགྲོའོ། །སྙམ་ནས་དེ་སོང་ངོ། །རྒྱལ་བྱེད་ཀྱི་ཚལ་དུ་ཕྱིན་ནས་ཟས་ཀྱི་བྱ་  
  
  
ཚེ་དང་ལྡན་པ་དག། སྲང་ཆེ་གེ་མོ་ཞེས་བྱ་བར་མ་འདོང་ཞིག་དགེ་སློང་དག་གིས་སྨྲས་པ། ཅིའི་ཕྱིར། དེས་སྨྲས་པ། དེ་ན་བྲམ་ཟེ་གཏུམ་  
པོ་གཟུ་ལུམ་ཅན། རྩུབ་མོ་ཞིག་བྲམ་ཟེའི་ཁྱེའུ་ལྔ་བརྒྱ་ཙམ་ཞིག་ལ་བྲམ་ཟེའི་གསང་ཚིག་ཀློག་ཏུ་འཇུག་སྟེ། དེས་བདག་ལ་ལྟག་དབྱུག་གཉིས་བསྣུན་ནོ། །དེ་དག་གིས་སྨྲས་པ། ཁྱོད་ཀྱིས་ཅི་ཉེས་  
དེས་སྨྲས་པ། ཚེ་དང་ལྡན་པ་དག་གཅིག་ནི། ཉེས། གཉིས་པ་ནི་མ་ཉེས་སོ། །ཇི་ལྟར་ནི། ཉེས། ཇི་ལྟར་ནི། མ་ཉེས། གཅུགས་མེད་པར་དེས་ཁོ་བོ་ལ་ལྟག་དབྱུག་གིས་བསྣུན་ནས་ཁོ་བོས་ལོག་  
སྟེ་བལྟས་པ་དང། དེས་ལན་གཉིས་བསྣུན་པས། ཁོ་བོས་དེ་ལ་ལོག་སྟེ་བལྟས་པ་གང་ཡིན་པ་དེ་ནི། ཉེས་སོ། །སྔ་མ་ནི། མ་ཉེས་སོ་།ཚེ་དང་ལྡན་པ་ཉེ་དས་ཐོས་ནས་དེས་སྨྲས་པ། འཕགས་  
པ། ཅི་ཞིག་གསུང། དེས་སྨྲས་པ། ཆེན་པོ་མ་ལགས་སོ། །ཉེ་དགས་སྨྲས་པ། འཕགས་པ། དེ་བདག་གིས་ཐོས་ཀྱི། ཡང་གསུངས་ཤིག། དེས་ཇི་ལྟར་གྱུར་པ་སྨྲས་པ་དང། ཉེ་དགས་མགོ་  
ལན་གསུམ་ལྕོག་ནས་འཇལ་ཏོ། །ཞེས་བྱས་ཏེ་མི་དགའ་བར་བྱའོ་།སྙམ་ནས་དེ་མགོ་བཟླས་ཏེ་བྲེགས་ནས་ཏིལ་མར་གྱིས་བསྐུས་ཏེ་བཀྲུས་ནས་སྔ་དྲོ་ཤམ་ཐབས་བགོས། ལྷུང་བཟེད་དང་  
ཆོས་གོས་ཐོགས་ནས་མཉན་ཡོད་དུ་བསོད་སྙོམས་ལ་ཞུགས་སོ། །དེ་རིམ་གྱིས་སྲང་དུ་ཕྱིན་ན། བྲམ་ཟེ་དེ་གཞན་དུ་ཡེངས་པ་དེས་དེ་མ་མཐོང་ངོ། །ཚེ་དང་ལྡན་པ་ཉེ་དགའ་དེའི་མདུན་དུ་  
  
  
༄༅། །འཆག་པར་བརྩམས་པ་དང། བྲམ་ཟེ་དེས་མཐོང་ནས། དེས་བྲམ་ཟེའི་ཁྱེའུ་ཞིག་ལ་སྨྲས་པ། བྲམ་ཟེའི་ཁྱེའུ། སོང་ལ་དགེ་སྦྱོང་མགོ་རེག་འདིའི་མགོར་ལྟག་  
དབྱུག་གིས་སྣུན་ཅིག་ཚེ་དང་ལྡན་པ་ཉེ་དགས་དེ་ཐོས་ནས་དེས་སྨྲས་པ། བཀྲེན་པ། འོ་ནི་བཏང་ཅི་དགོས། ཁྱོད་ཉིད་ཚུར། དེ་སྐད་སྨྲས་པ་དང། བྲམ་ཟེ་དེ་ཁྲོས་ཏེ། དེས་བདག་ཉིད་སོང་  
ནས་ཉེ་དགའ་ལ་ལྟག་དབྱུག་གིས་བསྣུན་ནས་ཉེ་དགས་བྲམ་ཟེ་དེའི་དཔུང་པ་ནས་བཟུང་སྟེ། བཀྲེན་པ། ཉེ་དགའ་ལ་ཡང་རྡེག་གམ་ཚུར། རྒྱལ་པོའི་ཕོ་བྲང་དུ་འདོང་ངོ། །ཞེས་དེས་དེའི་  
དཔུང་བ་ནས་བཟུང་སྟེ་དྲངས་པ་དང། དེས་བྲམ་ཟེའི་ཁྱེའུ་དེ་དག་ལ་བོས་ནས་དེ་དག་གིས་ཀྱང་དེའི་དཔུང་པ་ཡ་གཅིག་ནས་བཟུང་སྟེ་དྲངས་སོ། །ཉེ་དགའ་ཚན་པོ་ཆེ་ཆེན་པོའི་སྟོབས་ཅན་དེས་  
བྲམ་ཟེའི་ཁྱེའུ་ལྔ་བརྒྱ་པོ་དེ་དག་དང། བྲམ་ཟེ་དེ་དྲངས་ནས་རྒྱལ་པོའི་ཕོ་བྲང་གི་སྒོར་སོང་སྟེ་འདུག་གོ། འདི་ནི། ཆོས་ཉིད་ཡིན་ཏེ། གང་གི་ཚེ་དྲུག་སྡེ་རྣམས་ཁྲོས་ནས་རྒྱལ་པོའི་ཕོ་  
བྲང་གི་སྒོ་ན་འདུག་པ་དེའི་ཚེ་རྒྱལ་པོ་གསལ་རྒྱལ་གྱི་ཁང་བཟང་གཡོ་བར་འགྱུར་རོ། །རྒྱལ་པོས་བལྟས་ཏེ་མཐོང་ནས་མི་ཞིག་ལ་བསྒོ་བ། ཀྱེ་སྐྱེས་བུ། སྒོར་འཕགས་པ་དྲུག་སྡེ་འགའ་  
ཞིག་བྱོན་པར་མ་གྱུར་གྲང། སོང་ལ་ལྟོས། དེས་བྱུང་སྟེ་བལྟས་ན། ཚེ་དང་ལྡན་པ་ཉེ་དགའ་བྲམ་ཟེའི་ཁྱེའུ་ལྔ་བརྒྱ་ཙམ་དང་སྒོ་ན་འདུག་ནས། དེས་རྒྱལ་པོ་ལ་སྨྲས་པ། ལྷ། འཕགས་  
  
  
།རྒྱལ་པོས་སྨྲས་པ། དེ་ནང་དུ་སྤྱན་དྲོངས་ཤིག། དེ་ནང་དུ་འོངས་ཏེ་སྨྲས་པ། ལྷ་འཕགས་པ་དགའ་པོ་རབ་ཏུ་བྱུང་བར་མ་གྱུར་ན། ཅི་ཞིག་ཏུ་འགྱུར་འཕགས་  
པ༑ སྟོབས་ཀྱི་འཁོར་ལོས་བསྒྱུར་བའི་རྒྱལ་པོར་འགྱུར་རོ། །འོ་ན་ཁྱོད་དེའི་ཅིར་འགྱུར། འཕགས་པ། གཡོག་ཏུ་འགྱུར་རོ། །ལྷ། ཁྱོད་ཀྱིས་དགེ་སློང་རྣམས་ནི། གཞོན་ནུའི་ཐབས་སུ་  
གནང། དགེ་སློང་མ་རྣམས་ནི། བཙུན་མོའི་འཁོར་གྱི་ཐབས་སུ་གནང་སྟེ། དེ་ལྟར་བདག་ཅག་ལ་བྱམས་ན། བྲམ་ཟེ་གཅིག་ཅིག་གིས་ལྷ་ཁྱད་དུ་བཀུམ་སྟེ། སློབ་དཔོན་དགའ་བོ་ལ་ལྟག་  
དབྱུག་གཉིས་བསྣུན། བདག་ལ་ཡང་ལྟག་དབྱུག་གིས་བརྒྱབ་པོ། །རྒྱལ་པོ་ཁྲོས་ཏེ། དེས་བློན་པོ་རྣམས་ལ་བཀའ་སྩལ་པ། སོང་ལ་བྲམ་ཟེ་དེའི་ལག་པ་ཆོད་ཅིག། དེས་དེ་ཁྲིད་དེ་སྲང་དུ་སོང་  
ན། བྲམ་ཟེ་དེའི་ཕ་མ་གཉིས་ཀྱིས་ཐོས་ནས་དེ་དག་མཛའ་བོ་དང་ཕུ་ནུ་དང། གཉེན་དག་དང་འདུས་ཤིང་སྙིང་རྗེ་རྗེ་ལྟར་སྨ་བབ་པའི་ཚིག་དལ་གྱིས་སྨྲ་ཞིང། ཀྱི་ཧུད་བུ་ཞེས་ཆོ་ངེས་འདེབས་  
བཞིན་སྲང་དུ་སོང་ནས་དེ་དག་དང། སྐྱེ་བོའི་ཚོགས་དེས་བློན་པོ་དེ་ལ་སྨྲས་པ། ཀྱེ་དགེ་བ། ལྷ་ལ་ཉེས་པ་བྱས་པ་ལག་པ་བཅད་པའི་ནི། རིགས་ན། བྲམ་ཟེ་འདི་ལག་པས་འཚོ་བ་ཞིག་པས་  
ལག་པ་གཡོན་པ་གཅད་པའི་རིགས་སོ། །དེས་དེའི་ལག་པ་གཡོན་པ་བཅད་པ་དང། ཇི་ཙམ་དུས་གཞན་ཞིག་ན། བྲམ་ཟེ་དེ་དེ་བཞིན་དུ་ལག་པ་གཡོན་པ་གཡོགས་ནས་གཡས་པས་ཀློག་པར་  
  
  
༄༅། །བྱེད་དོ། །རེ་ཞིག་ཅིག་ན་ཉེ་དགས་མཐོང་ནས་དེ་ཤིན་ཏུ་ཁྲོས་ཏེ་རྒྱལ་པོའི་ཐད་དུ་སོང་ནས་སྨྲས་པ། རྒྱལ་པོ་རྣམས་ཀྱི་བདེ་བ་ནི། འདི་ལྟ་སྟེ། བཀའི་འབྲས་  
བུ་བཙན་པ་འདིར་ཟད་ན། དེ་ཡང་ལྷ་ལ་མེད་དོ། །དེས་སྨྲས་པ་འཕགས་པ། ཅི་ཞིག་བྱས། ཉེ་དགས་སྨྲས་པ། ལྷ། བྲམ་ཟེ་དེའི་ལག་པ་མ་བཅད་དོ། །རྒྱལ་པོས་བློན་པོ་རྣམས་བོས་ཏེ་སྨྲས་  
པ༑ ཁྱེད་ཀྱིས་བྲམ་ཟེ་དེའི་ལག་པ་མ་བཅད་དམ། དེས་སྨྲས་པ་ལྷ། བཀུམ་ལགས་སོ། །དེ་ལྟ་ན། འོ་ན་འཕགས་པ་ཉེ་དགའ་འདི་སྐད་ཟེར་རོ། །ཚེ་དང་ལྡན་པ་ཉེ་དགས་སྨྲས་པ། ལྷ། བྲམ་  
ཟེ་དེ་དེ་བཞིན་དུ་ལག་པ་གཡས་པས་སྒྱུར་སྒྱུར་བགྱིད་ཅིང་བྲམ་ཟེའི་ཁྱེའུ་རྣམས་ཀློག་ཏུ་འཇུག་གོ། བློན་པོས་སྨྲས་པ། ལྷ། དེའི་ཕ་མ་དག་གིས་མཆིད་ནས། བྲམ་ཟེ་འདི་ལག་པས་འཚོ་བ་  
ཞིག་པས་ལག་པ་གཡོན་པ་ཆོད་ཅིག་ཅེས་མཆི་སྟེ། དེའི་སླད་དུ་བདག་གིས་དེའི་སུག་པ་གཡོན་པ་བཀུམ་མོ། །རྒྱལ་པོས་སྨྲས་པ། གལ་ཏེ་དེའི་ཕ་མ་དག་གིས་ལག་པ་གཡོན་པ་གཅོད་དུ་  
བཅུག་ན། ངས་གཡས་པ་གཅོད་དུ་གཞུག་གི། སོང་ལ་ཆོད་ཅིག། དེས་དེའི་དྲུང་དུ་སོང་ནས་ལག་པ་གཡས་པ་བཅད་པ་དང། དེ་ལག་པ་གཉི་ག་འཕྱང་ཞིང་འདུག་གོ། དེ་སྡུག་བསྔལ་  
ཞིང་འདུག་པ་དང་ཉེ་དགའ་བོས་སྨྲས་པ། བྲམ་ཟེ། ཅི་སྟེ་ཁོ་བོ་ཅག་ལ་ལྟག་དབྱུག་གིས་མི་རྡེག་པར་ལག་པ་དཔྱངས་ཏེ་འདུག། དེ་སྨ་བབ་ནས་དྲེགས་པ་དང། ང་རྒྱལ་བཅག་སྟེ་ཅང་མི་  
  
  
བྲམ་ཟེ་དང། ཁྱིམ་བདག་རྣམས་དགེ་སྦྱོང་ཤཱཀྱའི་བུ་རྣམས་ནི། སྙིང་རྗེ་མེད་པ་སྟེ། ཆད་པས་བཅད་ནས་ཀྱང་ཞེ་གཅོད་པར་བྱེད་དོ། །ཞེས་འཕྱ་བར་བྱེད། སྨོད་པར་བྱེད། ཁ་ཟེར་  
བར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་ལག་པ་ཡང་གཅོད་  
དུ་འཇུག་པ་ལས་གྱུར་གྱི། དེ་ལྟ་བས་ན། དགེ་སློང་གིས་ལག་པ་དང། རྐང་པ་དག་གཅད་པར་མི་བྱའོ། །སྙམ་དུ་དགོངས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་སྐྱེས་བུ་  
གཏི་མུག་ཅན་ཉེ་དགས་དགེ་སྦྱོང་གི་ལས་མ་ཡིན་པ་བྱས་ཏེ། དགེ་སློང་དག། ངའི་བསྟན་པ་ལ་རབ་ཏུ་བྱུང་བ་རྣམས་ལས་དེ་ལྟ་བུ་བྱེད་དུ་འཇུག་པ་དེ་ནི། མཛེས་པ་མ་ཡིན། འཚམ་པ་མ་ཡིན་  
ནོ༑ ༑དེ་ལྟ་བས་ན། དགེ་སློང་གིས་ལག་པ་དང། རྐང་པ་དག་གཅད་པར་མི་བྱའོ། །གཅོད་པར་བྱེད་ན། ཉེས་པ་སྦོམ་པོར་འགྱུར་རོ། །དགེ་སློང་དག། ཐེ་ཚོམ་སྐྱེས་ནས་ཐེ་ཚོམ་ཐམས་ཅད་  
གཅོད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་བྲམ་ཟེ་དེ། ཚེ་དང་ལྡན་པ་དགའ་བོས་ནི། བསྲུངས། ཉེ་དགས་ནི། ཡོངས་སུ་བཏང་བ་ལ་གཟིགས། བཅོམ་ལྡན་འདས་ཀྱིས་  
བཀའ་སྩལ་པ། དགེ་སློང་དག། ད་ལྟར་འབའ་ཞིག་ཏུ་མ་ཟད་ཀྱི། ཇི་ལྟར་འདས་པའི་དུས་ན་ཡང་དགའ་བོས་ནི། བསྲུངས། ཉེ་དགས་ནི་བཏང་བ་དེ་ཉོན་ཅིག། དགེ་སློང་དག། སྔོན་བྱུང་བ་  
  
  
༄༅། །སྐྱེད་མོས་ཚལ། ཤིང་སྣ་ཚོགས་ཀྱི་ཚལ་གྱིས་བརྒྱན་པ། མེ་ཏོག་དང། འབྲས་བུ་དང། ཆུ་ཕུན་སུམ་ཚོགས་པ་ཞིག་ན་དྲང་སྲོང་འབྲས་བུ་དང། རྩ་བ་  
དང༑ ཆུ་ཟ་ཞིང་འཐུང་བ། གཡང་གཞི་དང། ཤིང་ཤུན་གྱོན་པ་ཞིག་གནས་ཏེ། དེ་ཤིང་བིལ་བའི་དྲུང་ན་འདུག་ཅིང་རང་གི་དོན་སེམས་པར་བྱེད་དོ། །དེའི་སྟེང་ནས་སྤྲེའུ་ཞིག་གིས་པིལ་  
བའི་འབྲས་བུ་ཞིག་འཕངས་པ་དེས་དྲང་སྲོང་དེའི་མགོ་སྣད་ནས་དེས་ཚིགས་སུ་བཅད་དེ་སྨྲས་པ། ཁྱོད་མེད་འགྱུར་བ་གང་ཡིན་པ་།དེ་ནི་ཁོ་བོ་མི་བྱེད་ཀྱི། །ཁྱོད་མེད་འགྱུར་བ་གང་ཡིན་  
པ༑ ༑དེ་ནི་ཁྱོད་ཉིད་བྱེད་ཅིང་འཇུག། དྲང་སྲོང་དེའི་སྨོན་འདྲིན་རྔོན་པ་ཞིག་འདུག་པ་དེ། རི་དྭགས་འཆོར་དུ་སོང་བ་ལས། བསྟི་གནས་དེར་ཕྱིན་ཏོ། །དྲང་སྲོང་དེ་ནི། བྱ་བ་འགའ་ཞིག་གི་  
ཕྱིར་ཤིང་བིལ་བའི་དྲུང་དེ་ནས་གཞན་ཞིག་ཏུ་སོང་ངོ། །རྔོན་པ་དེ་དེ་མི་སྣང་ནས་ཏེ་པོར་ལྟ་ཞིང་ཤིང་བིལ་བ་དེའི་དྲུང་ན་འདུག་གོ་སྤྲེའུ་དེས་རྔོན་པ་དེའི་མགོར་བིལ་བའི་འབྲས་བུ་གཅིག་  
འཕངས་པ་དང། རྔོན་པ་དེ་སྤྱི་ཅེར་ཞིག་པས། དེའི་ཀླད་པ་སྣད་ནས་བིལ་བའི་འབྲས་བུས་བསྣུན་པས་བསྐྱེད་པའི་སྡུག་བསྔལ་དང་ཡིད་མི་བདེ་བས་གྱེན་དུ་བལྟ་བར་བརྩམས་པ་དང། ཇི་  
ཙམ་ན་སྤྲེའུ་མཐོང་ནས་དེ་ཁྲོས་པས་གཞུ་རྣ་དྲུང་དུ་བཀང་སྟེ་དུག་མདའ་གཅིག་དེའི་གནད་དུ་བསྣུན་པ་དང། ས་ལ་ལྷུང་ནས་དུས་ལས་འདས་སོ། །དགེ་སློང་དག་ཇི་སྙམ་དུ་སེམས། དེའི་  
  
  
དགེ་སློང་དགའ་བོ་འདི་ཉིད་ཡིན་ནོ། །དེའི་ཚེ་དེའི་དུས་ཀྱི་སྤྲེའུ་གང་ཡིན་པ་དེ་ནི། བྲམ་ཟེ་འདི་ཉིད་ཡིན་ནོ། །དེའི་ཚེ་དེའི་དུས་ཀྱི་རྔོན་པ་གང་ཡིན་པ་དེ་ནི། ཉེ་  
དགའ་འདི་ཉིད་ཡིན་ཏེ། དེའི་ཚེ་ཡང་འདི་དགའ་བོས་ནི། བསྲུངས་ལ་ཉེ་དགས་ནི། ཡོངས་སུ་བཏང་ངོ། །ད་ལྟར་ཡང་དགའ་བོས་ནི་བསྲུངས་ལ། ཉེ་དགས་ནི། ཡོངས་སུ་བཏང་ངོ། །སྡོམ་ནི། རིགས་  
ངན་དང་ནི་འཆར་ཀར་བཅས། །སྣམ་སྦྱར་དང་ནི་བརྙས་པ་དང་།མཚམས་བཟང་དང་ནི་བཟང་སྦྱིན་དང། །བདག་གིས་འདུ་ཤེས་ལྷུང་བཟེད་བླངས། །མ་ཕམ་པ་དང་ཟླ་སྲུང་གི་རང་གི་བཙོས་བུའི་  
རས་བརྐུས་པའོ། །སྡོམ་གྱི་ཚིགས་སུ་བཅད་པ་འདི་ནི། ཕས་ཕམ་པ་གཉིས་ལས་ཇི་སྐད་འབྱུང་བ་དེ་བཞིན་དུ་རྒྱས་པར་སྦྱར་བར་བྱ་སྟེ། ཁྱད་པར་ཅུང་ཟད་ཀྱང་མེད་དོ། །སྡོམ་ནི། ཕག་དང་བུ་རམ་  
ཤིང་དང་ནི། །ཏ་ལ་ཆོས་གོས་གནག་དགའ་བོ། །སྤྲ་ཚིལ་གྱིས་ནི་བྱུགས་པའི་སྣོད། །མཆིང་བུའི་ཕོར་བ་སྦོམ་དགའ་མོའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་  
ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་མུ་གེའི་དུས་ལ་བབ་ནས་མ་བྱིན་པར་ལེན་པ་རྣམས་ཀྱིས་ཕག་དག་ཅིག་བརྐུས་ཏེ་ཚལ་སྟུག་པོའི་ནང་དུ་དོང་སྟེ། དེར་དེ་དག་  
གིས་དེ་བསད་དོ། །བསད་ནས་ཤ་བཟང་པོ་རྣམས་ཟོས་ཏེ་མགོ་དང། རུས་ཐོགས་དང། སུག་པ་རྣམས་བོར་རོ། །དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི། ནང་པར་སྔར་ལངས་ནས་ཁང་པའི་སྟེང་  
  
  
༄༅། །འཛེགས་ཏེ་ཕྱོགས་བཞིར་ལྟ་ཞིང། དེ་དག་གིས་གང་ན་དུད་པ་འཐུལ་བ་དང། བྱ་རྒོད་ལྡིང་བ་དག་མཐོང་བ་དེར་ཐམས་ཅད་འདུས་ཏེ་འདོང་བས། ནང་པར་སྔར་  
ལངས་ནས་ཁང་པའི་སྟེང་དུ་འཛེགས་ཏེ་ཕྱོགས་བཞིར་བལྟ་བར་བརྩམས་པ་དང། ཇི་ཙམ་ན་ཚལ་སྟུག་པོའི་ནང་ན་དུད་པ་དང་བྱ་རྒོད་ལྡིང་བ་མཐོང་ནས་སྨྲས་པ། དགའ་བོ་ཉེ་དགའ་  
ཚལ་གྱི་ནང་ན་དུད་པ་འཐུལ་ཞིང་བྱ་རྒོད་ལྡིང་བས། གལ་ཏེ་ཅུང་ཟད་རྙེད་ཀྱང་སྲིད་པས་འདོང་ངོ། །དེ་དག་མྱུར་བ་མྱུར་བར་དོང་བ་དང། ཕག་གི་མགོ་བོ་དང། རུས་ཐོགས་དང། སུག་  
པ་བོར་བ་དག་མཐོང་ནས་དེ་དག་གིས་སྨྲས་པ། དགའ་བོ་ཉེ་དགའ་ཕྱག་དར་ལྟ་བུ་ཞིག་རྙེད་ཀྱི། བཙོས་ཏེ་བཟའ་བར་བྱའོ། །དེ་དག་གིས་བསྡུས་ནས་འཚེད་པ་ན། ཕག་བདག་རྣམས་  
ཚོལ་ཞིང་དེར་ལྷགས་པ་དང། ཇི་ཙམ་ན་དྲུག་སྡེ་རྣམས། ཕག་ཤ་འཚེད་པ་མཐོང་སྟེ། དེ་དག་གིས་སྨྲས་པ། འཕགས་པ་དག་དྲང་སྲོང་གི་རྒྱལ་མཚན་ཡང་ཐོགས་ལ། བྱ་བ་འདི་ལྟ་  
བུ་ཡང་བྱེད་དམ། དེ་དག་གིས་སྨྲས་པ། བཞིན་བཟང། ཁོ་བོ་ཅག་སྲོག་གཅོད་དུ་རུང་ན་ལྟ། བདག་ཅག་གིས་རི་དྭགས་བཟང་པོ་བཟང་པོ་དག་བསད་ནས་ཤ་བཟང་པོ་དག་བཟའ་མི་ནུས་  
སམ་ཅི། ཅིའི་ཕྱིར་ཁོ་བོ་ཅག་མགོ་དང། རུས་པ་དང། སུག་པ་དག་བསྡུས་ནས་འཚོད། མ་བྱིན་པར་ལེན་པ་འགའ་ཞིག་གིས་བརྐུས་ཏེ་ཟོས་ནས་བོར་བ་འདི་དག་ཁོ་བོ་ཅག་གིས་  
  
  
།དེ་དག་གིས་སྨྲས་པ། འཕགས་པ། གལ་ཏེ་དེ་ལྟ་ན། འོན་ཀྱང་འདི་ལྟར་ཁྱེད་རབ་ཏུ་བྱུང་བ་ཡིན་པས། འདི་ནི། འཚམ་པ་མ་ཡིན་ནོ། །ཞེས་ཟེར་  
བའི་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། དགེ་སློང་གིས་དེ་ལྟ་བུའི་ཕྱག་དར་བླང་པར་མི་བྱའོ། །བླངས་  
ན༑ འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མ་བྱིན་པར་ལེན་པ་  
རྣམས་ཀྱིས་བུ་རམ་གྱི་ཤིང་དག་བརྐུས་ཏེ་ཟོས་ནས་དེ་རྩ་བ་དང་ཐོར་ཏོ་རོ་ཆུང་བ་དག་བོར་བ་དང། དྲུག་སྡེ་རྣམས་ཕན་ཚུན་འཕྱན་ཞིང་ཕྱོགས་དེར་ཕྱིན་པ་དང། དེ་དག་གིས་མཐོང་ནས་  
སྨྲས་པ། དགའ་བོ་ཉེ་དགའ། ཕྱག་དར་ལྟ་བུ་འདི་རྙེད་ཀྱི། བླང་བར་བྱའོ། །དེ་དག་དིས་བླང་བར་བརྩམས་པ་ན། བུ་རམ་ཤིང་སྲུང་བ་དག་ཚོལ་ཞིང་དེར་ལྷགས་པ་དང། ཇི་ཙམ་ན་དྲུག་སྟེ་  
རྣམས། བུ་རམ་ཤིང་གི་རྩ་བ་དང། ཐོར་ཏོ་རོ་ཆུང་བ་དག་ལེན་པ་དག་མཐོང་ནས་དེས་སྨྲས་པ། འཕགས་པ་དག། དྲང་སྲོང་གི་རྒྱལ་མཚན་ཡང་ཐོགས་ལ། འདི་ལྟ་བུའི་སྡིག་པའི་ལས་  
ཀྱང་བྱེད་དམ། དེ་དག་གིས་སྨྲས་པ། བཞིན་བཟང། གལ་ཏེ་བདག་ཅག་མ་བྱིན་པར་ལེན་དུ་རུང་ན་ལྟ། བདག་ཅག་གིས་བདམས་ཤིང་བདམས་ནས་བུ་རམ་ཤིང་བཟང་པོའམ། གཞན་ནོར་བུ་  
  
  
༄༅། །དང། མུ་ཏིག་ལ་སོགས་པ་རིན་པོ་ཆེ་དབྲོག་པར་མི་ནུས་སམ་ཅི། མ་བྱིན་པར་ལེན་པ་འགའ་ཞིག་གིས་བརྐུས་ཏེ་ཟོས་ནས་ད་གཟོད་ཁོ་བོ་ཅག་གིས་རྩ་བ་དང། རྩེ་  
མོ་རོ་ཆུང་བ་དག་བསྡུས་པར་ཟད་དོ། །དེ་དག་གིས་སྨྲས་པ། འཕགས་པ། གལ་ཏེ་དེ་ལྟ་ན། འོན་ཀྱང་འདི་ལྟར་ཁྱེད་རབ་ཏུ་བྱུང་བ་ཡིན་པས། འདི་ནི། འཚམ་པ་མ་ཡིན་ནོ། །དེ་དག་ཅང་མི་ཟེར་  
བར་འདུག་ནས་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། དགེ་སློང་གིས་དེ་ལྟ་བུའི་ཕྱག་དར་བླང་བར་  
མི་བྱའོ། །དགེ་སློང་དེ་ལྟ་བུའི་ཕྱག་དར་ལེན་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་  
དགའ་ར་བ་ན་བཞུགས་སོ། །མ་བྱིན་པ་ལེན་པ་རྣམས་ཀྱིས་ཤིང་ཏ་ལའི་འབྲས་བུ་དག་བརྐུས་ནས་ནགས་སྟུག་པོའི་ནང་དུ་ཁྱེར་ནས་བདམས་ཤིང་བདམས་ཏེ་ཟོས་ཏེ་སྙིགས་མ་དག་བོར་བ་དང་  
དྲུག་སྡེ་རྣམས་ཕན་ཚུན་འཁྱམས་པ་ལས་ཕྱོགས་དེར་ཕྱིན་ནས་དེ་དག་གིས་དེ་མཐོང་ནས་དེ་དག་གིས་སྨྲས་པ། དགའ་བོ་ཉེ་དགའ།ཕྱག་དར་ལྟ་བུ་འདི་རྙེད་ཀྱི། བསྡུ་བར་བྱའོ། །དེ་རྣམས་ཀྱིས་དེ་  
བསྡུ་བར་བརྩམས་པ་ན། ཤིང་ཏ་ལའི་སྲུང་མ་ཚོལ་ཞིང་དེར་སོན་པ་དང། ཇི་ཙམ་ན་དྲུག་སྡེ་རྣམས་ཤིང་རྟ་ལའི་མགོ་ཐོགས་དང་སྙིགས་མ་དག་སྡུད་པ་མཐོང་ནས་དེས་སྨྲས་པ། འཕགས་  
  
  
དྲང་སྲོང་གི་རྒྱལ་མཚན་ཡང་ཐོགས་ལ། འདི་ལྟ་བུའི་སྡིག་པའི་ལས་ཀྱང་བྱེད་དམ། དེ་དག་གིས་སྨྲས་པ། བཞིན་བཟང་གལ་ཏེ་ཁོ་བོ་ཅག་མ་བྱིན་པར་ལེན་དུ་རུང་ན་ལྟ། བདམས་ཤིང་  
བདམས་ཏེ་ཤིང་ཏ་ལའི་འབྲས་བུ་བཟང་པོ་དག་དང། གཞན་ཡང་ནོར་བུ་དང། མུ་ཏིག་ལ་སོགས་པ་རིན་པོ་ཆེ་དག་དབྲོག་པར་མི་ནུས་སམ་ཅི། མ་བྱིན་པར་ལེན་པ་འགའ་ཞིག་གིས་འདི་དག་བརྐུས་  
པ་ལས་ཁོ་བོ་ཅག་གིས་ཉལ་ཉིལ་བསྡུས་པར་ཟད་དོ། །དེས་སྨྲས་པ་གལ་ཏེ་དེ་ལྟ་ན་ཡང་འདི་ལྟར་ཁྱེད་རབ་ཏུ་བྱུང་བ་ཡིན་པས། འདི་ནི། འཚམ་པ་མ་ཡིན་ནོ། །དེ་དག་ཅང་མི་ཟེར་བར་འདུག་ནས་  
སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་དེ་ལྟ་བུའི་ཕྱག་དར་བླང་བར་མི་བྱའོ། །དགེ་སློང་གིས་དེ་ལྟ་བུའི་ཕྱག་  
དར་བླངས་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་མཉན་  
ཡོད་ན་སྤོས་ཚོང་གི་ཁྱེའུ་ཞིག་འདུག་པ་དེ་ལ། ལྭ་བ་བཟང་པོ་ཞིག་བདོག་ནས་དེ་དེ་ལ་ཤིན་ཏུ་ཆགས་སོ། །དེ་དུས་གཞན་ཞིག་ན་ན་བར་གྱུར་པ་དང་ལྭ་བ་དེ་ལ་ཇི་ལྟ་བར་དབྱིག་དག་ལ་ནི་མྱ་ངན་མི་  
བྱེད་དོ། །དེ་རྩ་བ་དང། སྡོང་བུ་དང། འདབ་མ་དང། མེ་ཏོག་དང། འབྲས་བུའི་སྨན་དག་བྱས་ཀྱང་ཕན་པར་མ་གྱུར་ཏེ། དེས་གང་གི་ཚེ་ལུས་ཀྱི་གནས་སྐབས་ཤེས་པ་དེའི་ཚེ། ཉེ་དུ་རྣམས་བསགས་ཏེ་  
  
  
༄༅། །སྨྲས་པ། གང་གི་ཚེ་ཁོ་བོ་ཤི་བར་གྱུར་ན་དེའི་ཚེ་ཁྱེད་ཅག་གིས་མ་བསྲེགས་པར་འོན་ཀྱང་ལྭ་བ་འདིས་དཀྲིས་ནས་འོར་ཅིག། དེ་དག་གིས་དེ་དབུགས་ཕྱུང་སྟེ་སྨྲས་པ། ཇི་  
སྙེད་ནད་ཀྱིས་བཏབ་པ་ཐམས་ཅད་འྖིའམ་ཅི། སོས་པར་འགྱུར་བས་མ་འཇིགས་ཤིག། དེ་ཚེ་ཟད་པ་ཞིག་པས་རིམ་གྲོ་དང། གསོས་བྱས་ཀྱང་མ་ཕན་ཏེ་ཤི་ནས་ལྭ་བ་ལ་ལྷག་པར་ཆགས་པས་  
ཡི་དྭགས་ཝ་བ་ཅན་རྣམས་ཀྱི་ནང་དུ་སྐྱེས་སོ། །དེ་ཉེ་དུ་རྣམས་ཀྱིས་གོས་སྔོན་པོ་དང། སེར་པོ་དང། དམར་པོ་དང། དཀར་པོ་དག་གིས་ཁྱོགས་བརྒྱན་ནས་ལྭ་བ་དེ་ཉིད་ཀྱིས་དཀྲིས་ཏེ་དུར་ཁྲོད་དུ་  
བོར་བ་དང། དེ་དགེ་སློང་དག་གིས་མཐོང་ནས་དེ་དག་གིས་དགེ་སློང་དུར་ཁྲོད་པ་གནག་དགའ་བོ། །ཞེས་བྱ་བ་དེ་ལ་སྨྲས་པ། ཚེ་དང་ལྡན་པ། སྤོས་ཚོང་གི་ཁྱེའུ་ཞིག་ཤི་བ་དེ། ཉེ་དུ་དག་གིས་  
ལྭ་བས་དཀྲིས་ནས་དུར་ཁྲོད་དུ་བོར་གྱི། སོང་ལ་ཕྱག་དར་ཁྲོད་ལོངས་ཤིག། དེ་མྱུར་བ་མྱུར་བར་དུར་ཁྲོད་དུ་སོང་ནས་ལྭ་བ་བླངས་པ་དང། མི་མ་ཡིན་པ་དེས་སྨྲས་པ། འཕགས་པ། གནག་དགའ་  
བོ། བདག་གི་ལྭ་བ་མ་སྣམས་ཤིག། དུར་ཁྲོད་པ་ཕལ་ཆེར་སྙིང་སྟོབས་ཅན་ཡིན་པས་དེས་དེ་ལ་སྨྲས་པ། བཀྲེན་པ། ཁྱོད་ལྭ་བ་འདི་ལ་ལྷག་པར་ཆགས་པས། ཡི་དྭགས་ཝ་བ་ཅན་རྣམས་ཀྱི་ནང་དུ་  
སྐྱེས་ན། ད་ཡང་ཅི་དམྱལ་བར་སྐྱེ་འདོད་དམ། ཐོང་ཞིག་ཅེས་བྱས་ནས། འོན་ཀྱང་དེས་མ་བཏང་ངོ། །དེ་ལྷག་པར་ཆགས་པས། དེས་དེ་ལ་རྡོག་པས་བསྙུན་ནས་བཤུས་ཏེ་དེས་དེ་ཁྱེར་ནས་  
  
  
།དེ་ཡང་ཆོ་ངེས་འདེབས་ཤིང་དེའི་ཕྱི་བཞིན་དུ་འབྲངས་ཏེ་འཕགས་པ། གནག་དགའ་བོ། །ལྭ་བ་འོ་ནི་སྩོལ་ཅིག། ཅེས་བྱས་ན། དེ་ཁྱད་དུ་བསད་དེ་རྒྱལ་བྱེད་ཀྱི་ཚལ་  
དུ་སོང་བ་དང། རྒྱལ་བྱེད་ཀྱི་ཚལ་ན་སངས་རྒྱས་ལ་མངོན་པར་དད་པའི་ལྷ་དང། ཀླུ་དང། གནོད་སྦྱིན་དག་འདུག་པས། དབང་ཆུ་ངུར་གགས་པས་ནང་དུ་འཇུག་མ་ནུས་ནས་རྒྱལ་བྱེད་ཀྱི་ཚལ་གྱི་སྒོ་  
ན་ཆོ་ངེས་འདེབས་ཤིང་འདུག་གོ། སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པར་མཛད་པ་ཡིན་པས། དེ་ནས་ཚེ་དང་ལྡན་པ་ཀུན་དགའ་བོ་ལ་རྨས་པ། ཀུན་དགའ་བོ། ཅིའི་ཕྱིར་  
རྒྱལ་བྱེད་ཀྱི་ཚལ་གྱི་སྒོ་ན་མི་མ་ཡིན་པ་ངུ། དེས་གསོལ་པ་བཙུན་པ་གནག་དགའ་བོས་དེའི་ལྭ་བ་བླངས་ལགས་སོ། །བཅོམ་ལྡན་འདས་ཀྱིས་དགོངས་པ། མི་མ་ཡིན་པ་འདི་ཆགས་པ་དེ་ལྟ་བུས་ངུ་སྟེ་  
གལ་ཏེ་ལྭ་བ་མ་ཐོབ་ན། ཁྲག་དྲོན་དུ་སྐྱུགས་ནས་འཆི་བར་འགྱུར་བ་གང་ཡིན་པའི་གནས་དེ་ཡོད་དོ། །སྙམ་དུ་དགོངས་ནས། ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་  
སོང་ལ་དགེ་སློང་གནག་དགའ་བོ་ལ་མི་མ་ཡིན་པ་འདི་ལ་ལྭ་བ་བྱིན་ཅིག། གལ་ཏེ་འདི་ལ་ལྭ་བ་མ་བྱིན་ན། གདོན་མི་ཟ་བར་འདི་ཁྲག་དྲོན་དུ་སྐྱུགས་ནས་འཆི་བར་འགྱུར་རོ། །གང་གི་ཚེ་བྱིན་པ་  
དེའི་ཚེ་ཡང་མདུན་དུ་སོང་ཞིག་ཅེས་སྨྲ་བར་བྱའོ། །གང་གི་ཚེ་དུར་ཁྲོད་དུ་སོན་པ་དེའི་ཚེ་ཡང་ཉོལ་ཅིག་ཅེས་བརྗོད་པར་བྱ་ཞིང། གང་གི་ཚེ་ཉལ་བ་དེའི་ཚེ་དེའི་སྟེང་དུ་དགབ་པར་བྱའོ་།ཞེས་གྱིས་  
  
  
༄༅། །ཤིག། བཙུན་པ། དེ་ལྟར་འཚལ་ལོ། །ཞེས་ཚེ་དང་ལྡན་པ་ཀུན་དགའ་བོས། བཅོམ་ལྡན་འདས་ཀྱི་ལྟར་མཉན་ནས་ཚེ་དང་ལྡན་པ་གནག་དགའ་བོ་ག་ལ་བ་དེར་སོང་  
སྟེ་ཕྱིན་ནས་ཚེ་དང་ལྡན་པ་གནག་དགའ་བོ་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་གནག་དགའ་བོ། ཤེས་པར་གྱིས་ཤིག། བཅོམ་ལྡན་འདས་ཀྱི་ཞལ་ནས། མི་མ་ཡིན་པ་འདི་ལ་ལྭ་བ་བྱིན་ཅིག་  
གལ་ཏེ་འདི་ལ་ལྭ་བ་མ་བྱིན་ན། གདོན་མི་ཟ་བར་ཁྲག་དྲོན་དུ་སྐྱུགས་ནས་འཆི་བར་འགྱུར་རོ། །གང་གི་ཚེ་བྱིན་པ་དེའི་ཚེ་ཡང་མདུན་དུ་སོང་ཞིག་ཅེས་བརྗོད་པར་བྱའོ། །གང་གི་ཚེ་དུར་ཁྲོད་དུ་ཕྱིན་པ་  
དེའི་ཚེ་ཡང་ཉོལ་ཅིག། ཅེས་བརྗོད་པར་བྱ་ཞིང། གང་གི་ཚེ་ཉལ་བ་དེའི་ཚེ་དེའི་སྟེང་དུ་དགབ་པར་བྱའོ། །ཞེས་དེ་སྐད་བཀའ་སྩལ་ཏོ། །ཚེ་དང་ལྡན་པ་ཀུན་དགའ་བོ། བཅོམ་ལྡན་འདས་ཀྱིས་ཇི་  
སྐད་བཀའ་སྩལ་པ་དེ་བཞིན་དུ་འཚལ་ལོ། །ཚེ་དང་ལྡན་པ་ཀུན་དགའ་བོ་སོང་བ་དང། གནག་དགའ་བོས་མི་མ་ཡིན་པ་དེ་ལ་སྨྲས་པ་གལ་ཏེ་ཁྱོད་ལྭ་བ་འདོད་ན། མདུན་དུ་སོང་ཞིག་དང་སྦྱིན་ནོ།།  
དེ་མདུན་དུ་སོང་བ་དང་ཡང་སྨྲས་པ། གལ་ཏེ་ཁྱོད་ལྭ་བ་འདོད་ན། ཉོལ་ཅིག་ཅེས་བྱས་པ་དང། དེ་ཉལ་ནས་དེའི་སྟེང་དུ་བཀབ་བོ་།མི་མ་ཡིན་པས་ཀྱང་དེ་ལ་རྡོག་པས་བསྣུན་པ་དང། དེ་སྟོབས་  
དང་ལྡན་པ་ཡིན་པས་དེས་མནགས་སོ། །སྐབས་དེ། དགེ་སློང་རྣམས་ལ་བསྙད་པ་དང། དགེ་སློང་དག་གིས་བཅོམ་ལྡན་འདས་ལ་གསོལ་ནས་བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་  
  
  
ལེན་ན། དེས་རྐང་པའི་མཐའ་ནས་མགོ་བོའི་མཐར་སོང་སྟེ་བླང་བར་བྱའོ། །གང་ཞིག་སྦྱིན་པ་དེས་ཀྱང་མགོའི་མཐའ་ནས་རྐང་པའི་མཐར་སོང་སྟེ་སྦྱིན་  
པར་བྱའོ། །དགེ་སློང་དག་རོའི་གོས་ལ་ཉེས་དམིགས་ལྔ་ཡོད་དོ་།ལྔ་གང་ཞེ་ན། ཁ་དོག་ངན་པ་དང། དྲི་མི་ཞིམ་པ་དང་རྙིང་པ་དང། ཤིག་མང་བ་དང། གནོད་སྦྱིན་མི་སྲུན་པ་མང་བའོ། །འོན་ཀྱང་  
ཕྱག་དར་ཁྲོད་པས་ཇི་སྲིད་དུ་རྨ་མ་ཕྱུང་བ་དེ་སྲིད་དུ་རོའི་གོས་བླང་བར་མི་བྱའོ། །བཅོམ་ལྡན་འདས་ཀྱིས་རྨ་མ་ཕྱུང་བར་ཤི་བའི་གོས་བླང་བར་མི་བྱའོ། །ཞེས་གསུངས་པ་དང། དྲུག་སྡེ་རྣམས་ཀྱིས་ཁྱི་  
ཁྲིད་དེ་དོང་བ་དང། མ་དད་པ་དག་གིས་མཐོང་ནས་འཕགས་པ་ཁྱོད་ཅི་སྟེ་ཁྱི་ཁྲིད་ནས་དགོན་པར་འདོང། །ཅི་སྲོག་གཅོད་པར་བྱེད་དམ་ཞེས་ཁ་ཟེར་བར་བྱེད་པ་དང། དེ་དག་གིས་ལན་གཞན་དུ་  
གླན་ནོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ཁྱི་ཁྲིད་དེ་འགྲོ་བར་མི་བྱའོ། །དེ་དག་གིས་མཚོན་གྱིས་རྨ་ཕྱུང་སྟེ་བླངས་  
པ་དང། བཅོམ་ལྡན་འདས་ཀྱིས་བཀའ་སྩལ་པ། མཚོན་གྱིས་རྨ་ཕྱུང་སྟེ་བླང་བར་མི་བྱའི། འོན་ཀྱང་གང་གི་ཚེ་སྲིན་བུ་ཕྲེའུ་དང། གྲོག་མས་ཟོས་ཀྱང་རུང། དེའི་ཚེ་བླང་བར་བྱའོ། །དེ་དག་གིས་  
བླངས་ཏེ་དེ་བཞིན་དུ་གྱོན་ནས་བཅོམ་ལྡན་འདས་ཀྱིས་བཀའ་སྩལ་པ་དེ་བཞིན་དུ་བགོ་བར་མི་བྱའི། འོན་ཀྱང་ཞག་བདུན་ནམ། བརྒྱད་དུ་དབེན་པར་བཞག་ལ། གང་གི་ཚེ་རླུང་དང། ཉི་མས་  
  
  
༄༅། །གདུངས་པར་གྱུར་པ་དེའི་ཚེ་བཀྲུས་ནས་བཙོས་ལ་བགོ་བར་བྱའོ། །དེ་དག་གིས་གོས་དེ་བགོས་ཏེ་གཙུག་ལག་ཁང་དུ་འཇུག་ཅིང་མཆོད་རྟེན་དག་ལ་ཕྱག་འཚལ་བར་བྱེད་  
ནས་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། ངས་དགེ་སློང་ངུར་ཁྲོད་པའི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ། དགེ་སློང་  
དུར་ཁྲོད་པས་རོའི་གོས་བགོས་ཏེ་གཙུག་ལག་ཁང་དུ་འགྲོ་བར་མི་བྱ། མཆོད་རྟེན་ལ་ཕྱག་འཚལ་བར་མི་བྱ། དེ་སྟེ་ཕྱག་བྱེད་ན་ཡང་འདོམ་གང་འཁོར་ཡུག་ལས་ཉེ་བར་འགྲོ་བར་མི་བྱ། གནས་  
ཁང་ལ་ལོངས་སྤྱད་པར་མི་བྱ། གནས་མལ་ལ་ཡང་འདུག་པར་མི་བྱ། དགེ་སློང་གི་ནང་དུ་འདུག་པར་མི་བྱ། བྲམ་ཟེ་དང། ཁྱིམ་བདག་འོང་ཞིང་ལྷགས་པ་རྣམས་ལ་ཆོས་བསྟན་པར་མི་བྱ་  
བྲམ་ཟེ་དང། ཁྱིམ་བདག་གི་ཁྱིམ་དག་ཏུ་འགྲོ་བར་མི་བྱ། གལ་ཏེ་འགྲོ་ན་ཡང་སྒོར་བསྡད་པར་བྱའོ། །གལ་ཏེ་འཕགས་པ་ནང་དུ་གཤེགས་ཞེས་ཟེར་ན། བདག་ནི། དུར་ཁྲོད་པའོ། །ཞེས་  
སྨྲ་བར་བྱའོ། །ཅི་སྟེ་འཕགས་པ། གལ་ཏེ་ཁྱེད་ལྟ་བུ་སྦྱངས་པའི་ཡོན་ཏན་ཡང་དག་པར་བླངས་ཏེ་འཇུག་པ་དག་ཁྱིམ་གྱི་ནང་དུ་བྱོན་ན། བདག་གིས་རྙེད་པ་དག་ལེགས་པར་རྙེད་མ་ལགས་  
སམ་ཞེས་ཟེར་ན། ནང་དུ་འགྲོ་བར་བྱ་ཞིང། སྟན་ལ་ནི། འདུག་པར་མི་བྱའོ། །གལ་ཏེ་འཕགས་པ་གདན་ལ་བཞུགས་ཤིག་ཅེས་ཟེར་ན། བདག་ནི། དུར་ཁྲོད་པའོ། །ཞེས་བརྗོད་པར་བྱའོ། །  
  
  
གལ་ཏེ་ཁྱོད་ལྟ་བུ་སྦྱངས་པའི་ཡོན་ཏན་ཡང་དག་པར་བླངས་ཏེ་འདུག་པ་དག། སྟན་དང་ཁྱིམ་ལ་ཡོངས་སུ་ལོངས་སྤྱོད་ན། བདག་གིས་རྙེད་པ་དག་ལེགས་པར་རྙེད་པ་མ་ལགས་སམ་  
ཞེས་ཟེར་ན། དེར་འདུག་པར་བྱ་སྟེ། འདི་ལ་འགྱོད་པར་མི་བྱའོ་།དགེ་སློང་དུར་ཁྲོད་པས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་མི་འཇུག་ན། འགལ་ཚབས་ཅན་  
དུ་འགྱུར་རོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་རྣམས་གྲི་དང། ཁབ་དག་བབ་ཅོལ་  
དུ་འཇོག་པས་དེ་དག་བཙས་ཟོས་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། བབ་ཅོལ་དུ་གཞག་པར་མི་བྱའི། འོན་  
ཀྱང་སྣོད་དུ་གཞག་པར་བྱའོ། །བཅོམ་ལྡན་འདས་ཀྱིས་སྣོད་དུ་གཞག་པར་བྱའོ། །ཞེས་བཀའ་སྩལ་པ་དང། དགེ་སློང་དག་གིས་སྣོད་ཇི་ལྟ་བུ་བྱ་བ་མི་ཤེས་ནས། བཅོམ་ལྡན་འདས་ཀྱིས་  
བཀའ་སྩལ་པ། རས་ལ་སྤྲ་ཚིལ་གྱིས་བྱུགས་ནས་དེར་ཁབ་དང། གྲི་དག་གཞུག་པར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་  
གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན་དགེ་སློང་མ་སྦོམ་དགའ་མོ་ཞེས་བྱ་བ་དེ་ལ་མཆིང་ཕོར་ཞིག་ཡོད་དོ། །ཇི་ཙམ་ན་དགེ་སློང་མ་གཞན་ཞིག་སྐོམ་པས་ཉམ་ཐག་སྟེ་ཆུ་འཐུང་འདོད་  
  
  
༄༅། །ནས་དེ་དེའི་དྲུང་དུ་སོང་ནས་སྨྲས་པ། འཕགས་མ། སྐོམ་སྟེ་ཆུ་བཏུང་གི། མཆིང་ཕོར་གཡོར་ཅིག། དེས་སྨྲས་པ། འདི་ནི་འདུག་གི། ལོངས་ལ་སོང་ཞིག། དེས་བླངས་  
ཏེ་སོང་བ་དང། ལག་ནས་ལྷུང་སྟེ་ཆག་ནས་དེ་ཅང་མི་སྨྲ་བར་འདུག་གོ། །དུས་གཞན་ཞིག་ན་སྦོམ་དགའ་མོས་དེ་དྲན་ནས་དེ་དེའི་དྲུང་དུ་སོང་སྟེ་སྨྲས་པ། འཕགས་མ། མཆིང་ཕོར་བསྣམས་  
པ་དེ་སྩོལ་ཅིག། དེས་སྨྲས་པ། འཕགས་མ། འཚལ་ན། འོན་ཀྱང་ལག་ནས་ལྷུང་སྟེ་ཆག་གི། གཞན་ཞིག་ཉོས་ཏེ་དབུལ་ལོ། །དེས་སྨྲས་པ་དེ་ཉིད་བྱིན་ཅིག། ཅེས་དེས་དེ་རིང་ཞིག་ཏུ་གཙེས་  
ཏེ་བཏང་ངོ། །སྐབས་དེ། དགེ་སློང་མ་དག་གིས་དགེ་སློང་རྣམས་ལ་བསྙད་དོ། །དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་དགོངས་པ། ཉེས་དམིགས་  
གང་ཅུང་ཟད་བྱུང་བ་ནི། མཆིང་ཕོར་ནས་ཆུ་འཐུང་བ་ལས་གྱུར་གྱི། དེའི་ཕྱིར་དགེ་སློང་མས་མཆིང་ཕོར་དུ་ཆུ་བཏུང་བར་མི་བྱའོ། །སྙམ་དུ་མཁྱེན་ནས་དགེ་སློང་རྣམས་ལ་བཀའ་སྩལ་པ་  
ཉེས་དམིགས་གང་ཅུང་ཟད་བྱུང་བ་ནི། དགེ་སློང་མ་དག་མཆིང་ཕོར་ནས་ཆུ་འཐུང་བ་ལས་གྱུར་གྱི། དེ་ལྟ་བས་ན། དགེ་སློང་མས་མཆིང་ཕོར་ནས་ཆུ་བཏུང་བར་མི་བྱ་ཞིང། གཞན་ཡང་  
བཏུང་བ་དང། བཟའ་བར་མི་བྱའོ། །དགེ་སློང་མ་མཆིང་ཕོར་ནས་ཆུའམ། གཞན་དུ་ཡང་རུང། འཐུང་ངམ། ཟ་ན། འགལ་ཚབས་ཅན་དུ་འགྱུར་རོ། །སྡོམ་ནི། རི་མོའི་མཁར་ལན་མེ་དང་  
  
  
༑ཁྲུས་དང་འགག་དང་ལྷུང་བཟེད་ཀྱི། །ལྷག་རོལ་མ་ཡིན་ལྷུང་བཟེད་གཞིར། །རྐང་པ་མི་གཞག་ལྷམ་དག་གོ། སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་  
མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། གང་གི་ཚེ་ཁྱིམ་བདག་མགོན་མེད་ཟས་སྦྱིན་གྱིས་ཕྱོགས་བཞིའི་དགེ་འདུན་ལ་རྒྱལ་བྱེད་ཀྱི་ཚལ་ཕུལ་བ་དེའི་ཚེ། དེའི་བློ་སྐྱེས་པ། འདིར་རི་མོ་མ་བྲིས་  
པས་མི་སྡུག་སྟེ། དེའི་ཕྱིར་གལ་ཏེ་བཅོམ་ལྡན་འདས་ཀྱིས་གནང་ན་འདིར་རི་མོ་བྲིའོ། །སྙམ་དུ་རིག་ནས་དེ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་  
ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཁྱིམ་བདག་མགོན་མེད་ཟས་སྦྱིན་གྱིས་འདི་སྐད་ཅེས་གསོལ་ཏོ། །བཙུན་པ། བདག་གིས་རྒྱལ་བྱེད་  
ཀྱི་ཚལ་འདིར་རི་མོ་མ་བྲིས་པས་མི་སྡུག་སྟེ། དེའི་སླད་དུ་བཅོམ་ལྡན་འདས་ཀྱིས་གནང་ན། བདག་གིས་འདིར་རི་མོ་བྲི་བར་བགྱིའོ་།བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག། དེ་ལྟ་  
བས་ན། གནང་གི། རི་མོ་བྲིས་ཤིག། བཅོམ་ལྡན་འདས་ཀྱིས་རི་མོ་བྲིས་ཤིག་ཅེས་བཀའ་སྩལ་ནས་དེས་ཚོན་རྩི་དག་ཀྱང་བསགས། རི་མོ་མཁན་རྣམས་ཀྱང་བོས་ཏེ་སྨྲས་པ། ཤེས་ལྡན་དག་  
བཅོམ་ལྡན་འདས་ཀྱིས་གནང་གི། དེའི་ཕྱིར་ཚོན་འདི་དག་གིས་རྒྱལ་བྱེད་ཀྱི་ཚལ་རི་མོ་བྲིས་ཤིག། དེ་དག་གིས་སྨྲས་པ། ཁྱིམ་བདག་རི་མོ་བྲི་ན་ཕྱོགས་གང་དུ་ཅི་ཞིག་བྲི་བ་གསུངས་ཤིག་  
  
  
༄༅། །དེས་སྨྲས་པ། ཤེས་ལྡན་དག། བདག་གིས་མི་ཤེས་ཀྱི། སྡོད་ཅིག་དང་བཅོམ་ལྡན་འདས་ལ་ཞུའོ། །དེ་དག་གིས་སྨྲས་པ། ཁྱིམ་བདག། ལེགས་ཏེ། དེ་བཞིན་དུ་  
མཛོད་ཅིག་དང་སྡོད་དོ། །དེ་བཅོམ་ལྡན་འདས་ཀྱི་སྤྱན་སྔར་སོང་ནས་ཞབས་ལ་མགོ་བོས་ཕྱག་འཚལ་ཏེ་གསོལ་པ། བཅོམ་ལྡན་འདས། ཚོན་རྩི་དག་ཀྱང་བསགས། རི་མོ་མཁན་རྣམས་ཀྱང་  
བོས་ན། དེ་དག་གི་མཆིད་ནས་ཁྱིམ་བདག། ཕྱོགས་གང་དུ་ཅི་ཞིག་བྲི་བ་སྨྲོས་ཤིག། ཅེས་མཆི་ན། དེའི་སླད་དུ་བཅོམ་ལྡན་འདས་ཀྱིས་ཐུགས་བརྩེ་བ་ཉེ་བར་བཟུང་སྟེ་ཕྱོགས་གང་དུ་ཅི་ཞིག་  
བྲི་བ་བཀའ་སྩལ་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ་ཁྱིམ་བདག། གལ་ཏེ་དེ་ལྟ་ན། སོང་ལ་རེ་ཞིག་ཕྱི་སྒོར་གནོད་སྦྱིན་ལག་ན་དབྱུག་ཐོགས་འབྲིར་བཅུག་ནས་སྒོ་ཁང་དུ་ནི་  
ཆོ་འཕྲུལ་ཆེན་པོ་དང། འཁོར་བའི་འཁོར་ལོ་ཆ་ལྔ་པ། ཁྱམས་སུ་ནི། སྐྱེས་པའི་རབས་ཀྱི་ཕྲེང་བ། དྲི་གཙང་ཁང་གི་སྒོར་ནི། གནོད་སྦྱིན་ལག་ན་ཕྲེང་བ་ཐོགས་པ་དག། རིམ་གྲོའི་ཁང་  
པར་ནི། དགེ་སློང་གནས་བརྟན་གནས་བརྟན་དག་ཆོས་རྣམ་པར་གཏན་ལ་འབེབས་པར་བྱེད་པ། བཀད་སར་ནི། གནོད་སྦྱིན་ལག་ན་ཟས་ཐོགས་པ་དག། མཛོད་ཀྱི་སྒོར་ནི། གནོད་སྦྱིན་  
ལག་ན་ལྕགས་ཀྱུ་ཐོགས་པ་དག། ཆུའི་ཁང་པར་ནི། ཀླུ་ལག་ན་བུམ་པ་ཐོགས་པ། བརྒྱན་སྣ་ཚོགས་ཀྱིས་བརྒྱན་པ་དག། ཁྲུས་ཁང་ངམ། བསྲོ་ཁང་དུ་ནི། ལྷའི་མདོ་ལས་འབྱུང་བའམ་  
  
  
ནད་པའི་སྨན་ཁང་དུ་ནི། དེ་བཞིན་གཤེགས་པ་ནད་གཡོག་མཛད་པ། ཆབ་ཁུང་སར་ནི། དུར་ཁྲོད་ཤིན་ཏུ་འཇིགས་སུ་རུང་བ། གནས་གང་གི་སྒོར་ནི། རུས་པའི་ཀེང་རུས་དང་  
མགོའི་ཐོད་པ་བྲིའོ། །བཙུན་པ། དེ་ལྟར་འཚལ་ལོ། །ཞེས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཀྱི་ལྟར་མཉན་ནས་ཐམས་ཅད་དེ་ཁོ་ན་བཞིན་དུ་འབྲིར་བཅུག་གོ་གང་གི་ཚེ་ཁྱིམ་  
བདག་མགོན་མེད་ཟས་སྦྱིན་གྱིས་རྒྱལ་བྱེད་ཀྱི་ཚལ་རི་མོ་བྲིས་པ་དེའི་ཚེ་དགེ་སློང་ཤེས་བཞིན་མེད་པར་གནས་པ་ཁ་ཅིག་གིས་དེར་མེ་བུས་པས། དུ་བས་རི་མོ་མ་རུང་བར་གྱུར་ནས་སྐབས་དེ། དགེ་སློང་  
རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ངས་མེའི་ཁང་པ་གནང་གི། དགེ་སློང་གང་ཞིག་ལ་མེ་དགོས་པ་དེས། མེའི་ཁང་  
པར་མེ་འབུད་པར་བྱའི། ཁང་བཟང་དུ་ནི་མ་ཡིན་ནོ། །ཁང་བཟང་དུ་མེ་འབུད་ན། འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་མེའི་ཁང་པར་མེ་འབུད་པར་བྱའི། ཁང་བཟང་དུ་ནི་  
མ་ཡིན་ནོ། །ཞེས་བཀའ་སྩལ་པ་དང། དགེ་སློང་གཞན་ནད་པ་དག་ཅིག་འཁོད་པ་དེ་དག་མེས་ཕོངས་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ནད་པ་གང་དག་མེས་ཕོང་པ་དེ་དག་  
གིས་གཙུག་ལག་ཁང་གི་ཕྱི་རོལ་ལམ། རྫིང་དྲུང་དུ་མེ་བུས་ལ་མདག་མ་དུ་བ་མེད་པ་ནང་དུ་གཞག་པར་བྱའོ། །དགེ་སློང་རྣམས་ཁང་བཟང་དུ་ཁྲུས་བྱེད་པས་རི་མོ་བྱེད་ནས་བཅོམ་ལྡན་འདས་  
  
  
༄༅། །ཀྱིས་བཀའ་སྩལ་པ། ཁང་བཟང་དུ་ཁྲུས་མི་བྱའི། འོན་ཀྱང་རྫིང་གི་གྲ་གཅིག་ཏུ་སྟོན་པའི་སྤྱན་སྔར་མ་བབ་པའམ་ཁྲུས་ཀྱི་ཁང་པ་བྱས་ནས་དེར་ཁྲུས་  
བྱའོ། །འདམ་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ་ཕྱོགས་དེར་སོ་ཕག་གི་བཅལ་འགྲམ་པར་བྱའོ། །ཆུ་འཁྱིལ་ནས་བཅོམ་ལྡན་འདས་ཀྱིས་བཀའ་སྩལ་པ། ཆུའི་གཏོར་ཁུང་  
གདོད་པར་བྱའོ། །བཅོམ་ལྡན་འདས་ཀྱིས་ཆུའི་སྟོར་ཁུང་གདོད་པར་བྱའོ། །ཞེས་བཀའ་སྩལ་པ་དང། ཆུའི་སྟོར་ཁུང་གི་ཁ་འགག་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དུས་  
དུས་སུ་བསལ་བར་བྱ་ཞིང། ཆུའི་སྟོར་ཁུང་གི་ཁ་ཉིད་དུ་ཁྲུས་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་  
སོ༑ ༑མཉན་ཡོད་ན་བྲམ་ཟེ་ཞིག་གི་བུ་ན་བར་གྱུར་ནས་དེའི་སྨན་པའི་དྲུང་དུ་སོང་སྟེ་སྨྲས་པ། བཀྲ་ཤིས་པར་གྱུར་ཅིག་བཀྲ་ཤིས་པར་གྱུར་ཅིག་སྨན་པས་སྨྲས་པ། ཇོ་བོ། ཅི་བཞེད་གསུངས་  
ཤིག་དེས་སྨྲས་པ། ཀྱེ་དགེ་བ་ཅུང་ཟད་ཀྱང་མི་འདོད་མོད་ཀྱི་འོན་ཀྱང་ཁོ་བོའི་བུ་ནད་འདི་དང་འདིས་ཐེབས་ཀྱི། སྨན་སྟོན་ཅིག་།སྨན་པ་དེ་དད་པ་ཅན་ཞིག་པས་དེས་སྨྲས་པ། བྲམ་ཟེ་  
འཕགས་པ་རྣམས་ཀྱི་དྲུང་དུ་བཞུད་ལ། ལྷུང་བཟེད་ཀྱི་ཆུ་བསླངས་ཏེ་དེ་ཁྲུས་ཤིག་དང་སོས་པར་འགྱུར་རོ། །དེས་བྲམ་ཟེ་བཀྲ་ཤིས་པར་གྱུར་ཅིག་ཅེས་སྨྲས་ནས་ཆས་ཏེ་རྒྱལ་བྱེད་ཀྱི་ཚལ་  
  
  
།དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི། དྲུག་སྡེ་གང་ཡང་རུང་བ་ཞིག་གིས། རྒྱལ་བྱེད་ཀྱི་ཚལ་གྱི་སྒོ་མི་སྟོང་པ་ཡིན་ཏེ། ཚེ་དང་ལྡན་པ་ཉེ་དགའ་རྒྱལ་བྱེད་ཀྱི་ཚལ་གྱི་སྒོ་ན་འཆག་པ་དེས་  
བྲམ་ཟེ་དེ་མཐོང་ནས་སྨྲས་པ། བྲམ་ཟེ་ཆེན་པོ། འོངས་པ་ལེགས་སོ། །འོངས་པ་ལེགས་སོ། །ཁྱོད་ཟླ་བ་ལྟ་བུ་གནས་པ་ཡིན་ན། རིང་མོ་ཞིག་སྟེ་ག་ལས་འོངས། འཕགས་པ། ཕྱག་འཚལ་ལོ། །  
རིང་མོ་ཞིག་སྟེ་མཐོང་བ་ནི། ལེགས་ཏེ། ཡང་དང་ཡང་དུ་མཐོང་བས་ནི། བརྙས་པར་འགྱུར་རོ། །དགོས་པ་ཅི་ཞིག་ལ་འོངས། འཕགས་པ། བདག་གི་བུ་བྲོ་ཚབས་ཆེན་པོ་ཞིག་གིས་ཐེབས་ཏེ། དེ་ལ་  
སྨན་པས་འཕགས་པ་རྣམས་ཀྱི་ཐད་ནས་ལྷུང་བཟེད་ཀྱི་ཆུ་བསླངས་ཏེ་དེས་བཀྲུས་དང། སོས་པར་འགྱུར་རོ། །ཞེས་བསྟན་ནས། བདག་ལྷུང་བཟེད་ཀྱི་ཆུ་བསླང་བའི་སླད་དུ་འདིར་མཆིས་ཀྱི། སྩོལ་  
ཅིག་དེས་སྨྲས་པ། ཁྱོད་ཀོ་ལྷུང་བཟེད་ཀྱི་ཆུའི་ཕྱིར་འདིར་འོངས་པ་ལྟ། འཕགས་པ། དེ་ལྟ་ལགས་ཏེ། དགོས་པ་ནི། དེ་མཆིས་སོ། །གལ་ཏེ་དེ་ལྟ་ན། སྡོད་ཅིག་དང། ཁོ་བོས་ལྷུང་བཟེད་ཀྱི་ཆུ་བླང་  
ངོ༑ ༑ཞེས་བྱས་ནས་དེ་ནང་དུ་སོང་ངོ། །དེས་ཟན་ཟོས་ནས་ལྷུང་བཟེད་བཀྲུས་ཏེ་དེར་རུས་པ་དང། ཤའི་ཁམ་ཚད་དང། ཉའི་གྲ་མ་དང། འབྲས་ཆན་གྱི་བྲུལ་མ་དང། ཕྱེ་དང། ཚོད་ཤོལ་དང་ཁུར་  
བ་ཅུང་ཟད་ཅིག་བླུགས་སོ། །དེ་ནས་ཕྱིར་བྱུང་ནས་སྨྲས་པ། བྲམ་ཟེ། ལྷུང་བཟེད་ཀྱི་ཆུ་འདི་རེ། ཁྱེར་ཅིག་བྲམ་ཟེས་མཐོང་ནས་སྨྲས་པ། འཕགས་པ། བདག་གི་བུ་གུམ་བླའི། ཆུ་འདི་ལྟ་བུ་  
  
  
༄༅། །མི་གཙང་བས་ཁྲུས་བགྱིད་པ་ནི། མི་རུང་ངོ། །ཚེ་དང་ལྡན་པ་ཉེ་དགས་སྨྲས་པ། ཁྱོད་དད་པ་འདི་ལྟ་བུ་དང་ལྡན་པས་ཁྱོད་ཀྱི་བུ་སོས་ཟིན་དུ་ཟད་དོ། །བྲམ་ཟེ་དེ་འཕྱ་བ་ལ་  
ཞུགས་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་ལྷུང་བཟེད་ནས་  
ལྷག་རོལ་འདོར་བ་ལས་གྱུར་གྱི། དེའི་ཕྱིར་དགེ་སློང་གི་ལྷུང་བཟེད་ནས་ལྷག་རོལ་དོར་བར་མི་བྱའོ། །སྙམ་དུ་དགོངས་ཏེ་དགེ་སློང་རྣམས་ལ་བཀའ་སྩལ་པ། དགེ་སློང་དག་དེ་ལྟ་བས་ན། དགེ་  
སློང་གིས་ལྷུང་བཟེད་ནས་ལྷག་རོལ་དོར་བར་མི་བྱའོ། །དོར་ན། འགལ་ཚབས་ཅན་དུ་འགྱུར་རོ། །འོན་ཀྱང་ངས་དགེ་སློང་གིས་ལྷུང་བཟེད་ཀྱི་ཆུ་སྦྱིན་པར་བྱེད་པའི་ཀུན་ཏུ་སྤྱོད་པའི་ཆོས་བཅའ་  
བར་བྱ་སྟེ། དགེ་སློང་ལྷུང་བཟེད་ཀྱི་ཆུ་སྦྱིན་པར་བྱེད་པས་ལྷུང་བཟེད་ལན་གསུམ་བཀྲུས་ཏེ། ལྷུང་བཟེད་ཀྱི་ཆུ་ལ་གཙུག་ལག་གི་ཚིགས་སུ་བཅད་པས་མངོན་པར་བསྔགས་ནས་སྦྱིན་པར་  
བྱའོ། །དགེ་སློང་ལྷུང་བཟེད་ཀྱི་ཆུ་སྦྱིན་པར་བྱེད་པས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་བཞིན་ཡང་དག་པར་བླངས་ཏེ་མི་འཇུག་ན། འགལ་ཚབས་ཅན་དུ་འགྱུར་རོ། །སངས་རྒྱས་  
བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་དག་ལྷུང་བཟེད་ཀྱི་གཞི་ལ་རྐང་པ་བཞག་སྟེ་ཟན་ཟ་བ་བྲམ་  
  
  
ཁྱིམ་བདག་རྣམས་ཀྱིས་མཐོང་ནས་ཤཱཀྱའི་བུའི་དགེ་སྦྱོང་རྣམས་ནི། གཙང་སྦྲ་མེད་པ་སྟེ། ལྷུང་བཟེད་ཀྱི་གཞི་ལ་རྐང་པ་བཞག་སྟེ་ཟན་ཟའོ། །ཞེས་བྱ་བའི་སྐབས་དེ། དགེ་སློང་རྣམས་  
ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང། ཁྱིམ་བདག་རྣམས་འཕྱ་བ་ནི། ཐོག་ཏུ་བབ་བོ། །དེ་ལྟ་བས་ན། དགེ་སློང་  
གིས་ལྷུང་བཟེད་ཀྱི་གཞི་ལ་རྐང་པ་བཞག་སྟེ་ཟན་བཟའ་བར་མི་བྱའོ། །དགེ་སློང་ལྷུང་བཟེད་ཀྱི་གཞི་ལ་རྐང་པ་བཞག་སྟེ་ཟན་ཟ་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་  
འདས་ཡངས་པ་ཅན་ན་སྤྲེའུ་རྫིང་གི་འགྲམ་ཁང་པ་བརྩེགས་པ་ན་བཞུགས་སོ། །དགེ་སློང་དག་ལྷམ་མ་ཕུད་པར་ཟན་ཟ་བ་བྲམ་ཟེ་དང། ཁྱིམ་བདག་རྣམས་ཀྱིས་མཐོང་ནས་ཤཱཀྱའི་བུའི་དགེ་སློང་  
རྣམས་ནི། གཙང་སྦྲ་མེད་པ་སྟེ། ལྷམ་མ་ཕུད་པར་ཟན་ཟའོ་།ཞེས་འཕྱ་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་  
སློང་དག་བྲམ་ཟེ་དང། ཁྱིམ་བདག་རྣམས་འཕྱ་བ་ནི། ཐོག་ཏུ་བབ་བོ། །དེ་ལྟ་བས་ན། དགེ་སློང་གིས་ལྷམ་མ་ཕུད་པར་ཟན་བཟའ་བར་མི་བྱའོ། །དགེ་སློང་ལྷམ་མ་ཕུད་པར་ཟན་ཟ་ན། འགལ་  
ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་ལྷམ་མ་ཕུད་པར་ཟན་ཟ་བར་མི་བྱའོ། །ཞེས་བཀའ་སྩལ་ནས། དགེ་སློང་དག་གིས་ལྷམ་ཕུད་དེ་ཟན་བཟའ་བར་བརྩམས་པ་དང་  
  
  
༄༅། །དེ་དག་ན་བར་གྱུར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ནད་པ་གང་དག་ཡིན་པ་དེ་དག་གིས་  
ནི། མ་ཕུད་པར་ཟན་བཟའ་བར་བྱ་སྟེ། འདི་ལ་འགྱོད་པར་མི་བྱའོ་།སྡོམ་ནི། ལྷུང་བཟེད་མེད་དང་གྲགས་པ་དང། །དབྱར་གནས་པ་དང་གནས་མེད་དང། །ལོ་ལྔ་རྙེད་པ་གཅིག་པ་དང། །གློ་  
དང་རྒྱབ་དང་རྐེད་པ་མགོ། སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཉེ་དགའ་བོས་གཅིག་ཅིག་  
རབ་ཏུ་ཕྱུང་བ་དེ་ལ་སྔ་ནས་ལྷུང་བཟེད་ཉེ་བར་མ་བཞག་གོ་།ཇི་ཙམ་ན་དགེ་སློང་རྣམས་ཟས་ཀྱི་དུས་ལ་བབ་སྟེ་རང་རང་གི་ལྷུང་བཟེད་བཀྲུས་ནས་ལྷུང་བཟེད་ཀྱི་གཞི་ལ་བཞག་སྟེ་མཆོད་རྟེན་ལ་  
ཕྱག་འཚལ་དུ་དོང་བ་དང། དེས་བསམ་པ། ལྷུང་བཟེད་འདི་དག་མང་མོ་ཞིག་འདུག་པས། གདོན་མི་ཟ་བར་གང་གིས་ཇི་ལྟར་བླངས་པ་དེས་ཟོས་ཤིང་ཟོས་ནས་འདི་ཉིད་དུ་འཇོག་གོ་དེ་  
ལྟ་བས་ན། རེ་ཞིག་བདག་གིས་ཀྱང་བླངས་ལ་སླར་གཞག་གོ་སྙམ་ནས་དེས་གནས་བརྟན་ཀུན་ཤེས་ཀོའུ་དི་ནྱའི་ལྷུང་བཟེད་བླང་བར་བརྩམས་པ་དང། གཞན་ཞིག་གིས་དེ་ལ་སྨྲས་  
པ༑ ཚེ་དང་ལྡན་པ། ལྷུང་བཟེད་འདི་ནི། གནས་བརྟན་ཀུན་ཤེས་ཀོའུ་དི་ནྱའི་ཡིན་གྱི། འདི་མ་ལེན་ཅིག་དེས་དེ་བཞག་ནས་ཚེ་དང་ལྡན་པ་རྟ་ཐུལ་དང། བཟང་པོ་དང། རླངས་པ་དང། མིང་  
  
  
གང་པོ་དང། དྲི་མ་མེད་པ་དང། བ་ལང་བདག་དང། ལག་བཟང་དང། དགེ་སློང་གཞན་དག་གཅིག་གི་ལྷུང་བཟེད་དག་བླང་བར་བརྩམས་པ་དང། དགེ་སློང་རྣམས་ཀྱིས་སྨྲས་པ། ཚེ་  
དང་ལྡན་པ། ཁྱོད་ལ་ལྷུང་བཟེད་མེད་ན། ལྷུང་བཟེད་མེད་པ་ཁྱོད་སུས་རབ་ཏུ་བྱུང། དེས་སྨྲས་པ། མཁན་པོ་ཉེ་དགས་སོ། །དགེ་སློང་རྣམས་འཕྱ་བར་བྱེད་དེ། གནས་ངན་ལེན་ཀུན་ཏུ་སྤྱོད་པ་དེ་མ་  
ཡིན་པ་གཞན་སུ་ཞིག་ལྷུང་བཟེད་མེད་པ་རབ་ཏུ་འབྱིན་ཅེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། དགེ་སློང་  
གིས་ལྷུང་བཟེད་མེད་པ་རབ་ཏུ་དབྱུང་བར་མི་བྱ་སྟེ། རབ་ཏུ་འབྱིན་ན། འགལ་ཚབས་ཅན་དུ་འགྱུར་རོ། །རབ་ཏུ་འབྱིན་པར་བྱེད་པས་ཡོ་བྱད་དྲུག་གིས་མི་བྲེལ་བར་བྱའོ། །སངས་རྒྱས་བཅོམ་ལྡན་  
འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། རེ་ཞིག་དགེ་སློང་དག་གིས་ལྷུང་བཟེད་མེད་པ་ཞིག་བསྙེན་པར་རྫོགས་པར་བགྱིད་ན། བསྙེན་པར་རྫོགས་པ་ཞེས་བརྗོད་པར་  
བྒྱིའམ། ཉེ་བར་འཁོར། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འགལ་ཚབས་ཅན་དུ་འགྱུར་རོ་།བཙུན་པ། དགེ་སློང་དག་གིས་ལྷུང་བཟེད་ཆུང་ངུའམ་  
ལྷུང་བཟེད་ཆེན་པོའམ། ལྷུང་བཟེད་སྐྱ་བོས་བསྙེན་པར་རྫོགས་པར་བགྱིད་ན། བསྙེན་པར་རྫོགས་པ་ཞེས་བྒྱིའམ། ཉེ་བར་འཁོར་བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་  
  
  
༄༅། །པར་བྱེད་པ་རྣམས་ནི། འགལ་ཚབས་ཅན་དུ་འགྱུར་རོ་།སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་  
དགའ་ར་བ་ན་བཞུགས་སོ། །དེའི་ཚེ་ཆོམ་རྐུན་པར་གྲགས་པ་ཞིག་རྐུན་པོ་བྱེད་པ་ཚོར་ནས་དེས་བཟུང་བ་དང་བརྐུས་པ་བོར་ནས་བྲོས་སོ། །དེ་ལམ་གྱི་ངལ་བས་དུབ་ནས་རྒྱལ་བྱེད་ཀྱི་ཚལ་གྱི་  
ལམ་ག་ཤིང་ཞིག་གི་དྲུང་ན་ལག་པ་འགྲམ་པ་ལ་གཏད་དེ་སེམས་ཁོང་དུ་ཆུད་ཅིང་འདུག་པ་དང། ཚེ་དང་ལྡན་པ་ཉེ་དགའ་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་མཉན་  
ཡོད་དུ་བསོད་སྙོམས་ཀྱི་ཕྱིར་ཆས་པ་དེས་དེ་མཐོང་ནས་སྨྲས་པ་ཚེ་དང་ལྡན་པ། ཁྱོད་སུའི། དེས་སྨྲས་པ། འཕགས་པ། བདག་ནི་མགོན་མེད་པ་ཞིག་སྟེ། བདག་ལ་ཅི་ཡང་མ་མཆིས་སོ།།  
དེས་སྨྲས་པ། བཞིན་བཟང། གལ་ཏེ་དེ་ལྟ་ན། ཅི་སྟེ་རབ་ཏུ་མི་འབྱུང། དེས་སྨྲས་པ། འཕགས་པ། ཁྱོད་རབ་ཏུ་བྱུང་བ་ལགས་པས་རེ་ཞིག་དྲང་པོར་སྨྲ་བར་བགྱི་སྟེ། བདག་ནི། ཆོམ་  
རྐུན་པར་གྲགས་པ་ལགས་ན། སུ་ཞིག་བདག་རབ་ཏུ་འབྱིན། བུ། བཅོམ་ལྡན་འདས་ཀྱི་བསྟན་པ་ནི། ཐུགས་རྗེས་རབ་ཏུ་ཕྱེ་བ་ཡིན་པས། སུ་ཞིག་རབ་ཏུ་མི་འབྱིན། སེམས་རྟོན་ཅིག་  
དང་ངས་རབ་ཏུ་དབྱུང་ངོ། །འཕགས་པ། ལེགས་ཏེ། རབ་ཏུ་འབྱུང་ངོ། །དེས་དེ་རབ་ཏུ་ཕྱུང། བསྙེན་པར་རྫོགས་པར་བྱས་ནས་སྨྲས་པ། བཞིན་བཟང། རི་དྭགས་ཀྱིས་རི་དྭགས་མི་སོས་  
  
  
མཉན་ཡོད་རྒྱ་ཆེན་པོར་རང་གི་སྤྱོད་ཡུལ་ཕ་ཡུལ་དུ་བསོད་སྙོམས་ལ་རྒྱུས་ལ་འཚོ་བར་གྱིས་ཤིག་དེ་སྔ་དྲོ་ཤམ་ཐབས་བགོས། ལྷུང་བཟེད་དང། ཆོས་གོས་ཐོགས་ཏེ་མཉན་ཡོད་དུ་བསོད་  
སྙོམས་ཀྱི་ཕྱིར་ཞུགས་པ་དང། དེ་བསོད་སྙོམས་ལ་རྒྱུ་བ་ན་བྲམ་ཟེ་དང། ཁྱིམ་བདག་རྣམས་ཀྱིས་ངོ་ཤེས་ནས་དེ་ན་ཁ་ཅིག་ན་རེ། ཤེས་ལྡན་དག་འདི་ནི། ཆོམ་རྐུན་པར་གྲགས་པ་དེ་ཡིན་  
ན༑ རབ་ཏུ་བྱུང་ངོ། །ཞེས་ཟེར། གཞན་དག་ན་རེ། དགེ་སྦྱོང་ཤཱཀྱའི་བུ་པ་རྣམས་ཀྱི་ཆོས་ནི། བཟང་སྟེ། ཆོམ་རྐུན་པར་གྲགས་པ་ཡང་རབ་ཏུ་འབྱིན་པར་བྱེད་དོ། །འདི་དག་ནི། ཉིན་མོ་བསོད་  
སྙོམས་པའི་ཆ་བྱད་ཀྱིས་ཁྱིམ་དག་ཏུ་གླགས་བཅད་ནས་ནུབ་མོ་རྐུར་འོང་ངོ། །ཞེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་ཆོམ་རྐུན་པར་གྲགས་པ་རབ་ཏུ་འབྱིན་པ་ལས་གྱུར་ཏེ། དེའི་ཕྱིར་དགེ་སློང་གིས་ཆོམ་རྐུན་པར་གྲགས་པ་རབ་ཏུ་དབྱུང་བར་མི་  
བྱའོ༑ །སྙམ་དུ་དགོངས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་བྲམ་ཟེ་དང། ཁྱིམ་བདག་རྣམས་འཕྱ་བ་ནི། ཐོག་ཏུ་བབ་པོ། །དེ་ལྟ་བས་ན། དགེ་སློང་གིས་ཆོམ་རྐུན་པར་གྲགས་  
པ་རབ་ཏུ་དབྱུང་བར་མི་བྱའོ། །བཅོམ་ལྡན་འདས་ཀྱིས་དགེ་སློང་གིས་ཆོམ་རྐུན་པར་གྲགས་པ་རབ་ཏུ་དབྱུང་བར་མི་བྱའོ། །ཞེས་བཀའ་སྩལ་པ་དང། དགེ་སློང་དག་གིས་ཆོམ་རྐུན་པ་ཡིན་པར་  
  
  
༄༅། །མངོན་པ་མེད་པ་དག་ཀྱང་རབ་ཏུ་མ་ཕྱུང་བས་དེ་དག་གིས་རབ་ཏུ་འབྱུང་བ་དང། བསྙེན་པར་རྫོགས་པ་དགེ་སློང་གི་དངོས་པོའི་བར་ཆད་དུ་གྱུར་པའི་སྐབས་དེ། དགེ་  
སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ཆོམ་རྐུན་པ་ཡིན་པར་མངོན་པ་རབ་ཏུ་དབྱུང་བར་མི་བྱའི། མངོན་པ་མེད་པ་ནི། རབ་ཏུ་དབྱུང་  
བར་བྱའོ། །དེ་ལྟ་བས་ན། གང་ཡང་རུང་བ་ཞིག་གི་དྲུང་དུ་རབ་ཏུ་འབྱུང་བར་འདོད་པ་ཞིག་ཉེ་བར་འོངས་ན། དེས་དེ་ལ་ཆོམ་རྐུན་པར་གྲགས་པ་མ་ཡིན་ནམ་ཞེས་དྲི་བར་བྱའོ། །མ་དྲིས་པར་རབ་ཏུ་  
འབྱིན་ན། འགལ་ཚབས་ཅན་དུ་འགྱུར་རོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཉི་ཤུ་པ། སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་  
ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་གནས་ཤིག་ན། དགེ་སློང་མང་པོ་ཞིག་གཅིག་ཅིག་ལ་གནས་བཅས་ཏེ་འདུག་པ་ལས་ཇི་ཙམ་ན། དེ་དག་གི་གནས་ཀྱི་  
སློབ་དཔོན་དེ་དུས་ལས་འདས་པ་དང། དེ་དག་གིས་སུ་ཞིག་ལ་བདག་ཅག་གི་འཕྲལ་གྱི་བྱ་བ་ཞུ་བར་བྱ་བ་དང། གང་ལ་གནས་བཅས་ཏེ་འདུག་པར་བྱ་བ་མི་ཤེས་ནས་སྐབས་དེ། དགེ་སློང་རྣམས་  
ལ་བསྙད་དོ། །དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དེ་དག་གིས་དགེ་སློང་ཞིག་ལས་སུ་བསྐོ་བ་སྤང་བ་དང། གནས་  
  
  
མལ་སྟན་སྤང་བ་དང། རིམ་གྲོ་པ་སྤང་བས་བཙལ་བར་བྱ་སྟེ། ཅི་སྟེ་རྙེད་ན། དེ་ལྟ་ན་ལེགས། ཅི་སྟེ་མ་རྙེད་ན། དགེ་སློང་དེ་དག་གིས་གནས་དེར་གསོ་སྦྱོང་གཉིས་པའི་བར་དུ་འདུག་པར་  
མི་བྱ་སྟེ། འདུག་ན། འགལ་ཆབས་ཅན་དུ་འགྱུར་རོ། །དགེ་སློང་གཞན་དག་ཅིག་གནས་ཤིག་ཏུ་གནས་ཀྱི་སློབ་དཔོན་གཅིག་ཅིག་དང་དབྱར་གནས་པར་ཁས་བླང་བར་འདོད་པ་ལས། དེ་དག་གི་  
གནས་ཀྱི་སློབ་དཔོན་དེ་ཡང་དུས་ལས་འདས་ནས་དེ་དག་གིས་ཀྱང་ཇི་ལྟར་སྒྲུབ་པ་མི་ཤེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་  
སྩལ་པ། དགེ་སློང་དེ་དག་གིས་ཀྱང་དགེ་སློང་ཞིག་ལས་སུ་བསྐོ་བ་སྤང་བ་དང། གནས་ཁང་སྤང་བ་དང། མལ་སྟན་སྤང་བ་དང། རིམ་གྲོ་པ་སྤང་བས་བཙལ་བར་བྱ་སྟེ། གལ་ཏེ་རྙེད་ན། དེ་ལྟ་ན་  
ལེགས། ཅི་སྟེ་མ་རྙེད་ན། དགེ་སློང་དེ་དག་གིས་གནས་དེར་དབྱར་སྔ་མར་གནས་པར་དམ་བཅའ་བར་མི་བྱ་སྟེ། གནས་པར་དམ་འཆའ་ན་འགལ་ཚབས་ཅན་དུ་འགྱུར་རོ། དགེ་སློང་གཞན་  
དག་ཅིག་གནས་ཤིག་ཏུ་གནས་ཀྱི་སློབ་དཔོན་གཅིག་ཅིག་དང་དབྱར་སྔ་མར་གནས་པར་དམ་བཅས་པ་ལས། དེ་དག་གི་སློབ་དཔོན་དེ་ཡང་དུས་ལས་འདས་ནས། དེ་དག་གིས་ཀྱང་ཇི་ལྟར་སྒྲུབ་པ་  
མི་ཤེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དེ་དག་གིས་ཀྱང་དགེ་སློང་ཞིག་ལས་སུ་བསྐོ་བ་སྤང་  
  
  
༄༅། །པ་དང། གནས་ཁང་སྤང་བ་དང། མལ་སྟན་སྤང་བ་དང། རིམ་གྲོ་པ་སྤང་བས་བཙལ་བར་བྱ་སྟེ། གལ་ཏེ་རྙེད་ན། དེ་ལྟ་ན་ལེགས། ཅི་སྟེ་མ་རྙེད་ན། དགེ་སློང་དེ་དག་  
གིས་དེར་གནས་པར་མི་བྱའི། གཞན་དུ་སོང་ལ་དབྱར་ཉེ་བར་སྦྱོར་བ་གཉིས་པར་དབྱར་གནས་པར་ཁས་བླང་བར་བྱའོ། །དེར་གནས་ན་འགལ་ཚབས་ཅན་དུ་འགྱུར་རོ། །དགེ་སློང་གཞན་དག་  
ཅིག་གནས་ཤིག་ཏུ་གནས་ཀྱི་སློབ་དཔོན་གཅིག་ཅིག་དང་དབྱར་གནས་པར་ཁས་བླང་བར་འདོད་པ་ལས། དེ་དག་གི་གནས་ཀྱི་སློབ་དཔོན་དེ་ཡང་དུས་ལས་འདས་ནས་དེ་དག་གིས་ཀྱང་ཇི་ལྟར་  
སྒྲུབ་པ་མི་ཤེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དེ་དག་གིས་ཀྱང་དགེ་སློང་ཞིག་ལས་སུ་བསྐོ་  
བ་སྤང་བ་དང། གནས་ཁང་སྤང་བ་དང། མལ་སྟན་སྤང་བ་དང། རིམ་གྲོ་པ་སྤང་བས་བཅལ་བར་བྱ་སྟེ། གལ་ཏེ་རྙེད་ན། དེ་བསྟན་ལེགས། ཅི་སྟེ་མ་རྙེད་ན། དགེ་སློང་དེ་དག་གིས་དེར་དབྱར་ཕྱི་མར་  
གནས་པར་དམ་བཅའ་བར་མི་བྱ་སྟེ། གནས་པར་དམ་འཆའ་ན། འགལ་ཚབས་ཅན་དུ་འགྱུར་རོ། །དགེ་སློང་གཞན་དག་ཅིག་གནས་ཤིག་ཏུ་གནས་ཀྱི་སློབ་དཔོན་གཅིག་ཅིག་དང་དབྱར་  
ཕྱི་མར་གནས་པར་དམ་བཅས་པ་ལས་དེ་དག་གི་སློབ་དཔོན་དེ་ཡང་དུས་ལས་འདས་ནས་དེ་དག་གིས་ཀྱང་ཇི་ལྟར་སྒྲུབ་པ་མི་ཤེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་  
  
  
བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དེ་དག་གིས་ཟླ་བ་གཉིས་ཀྱི་བར་དུ་གཅིག་ལ་གཅིག་དྲི་ཞིང་སོ་སོར་བརྟགས་པས་གནས་པར་བྱའོ། །ཟླ་བ་གཉིས་འདས་  
ནས་དགེ་སློང་ཞིག་ལས་སུ་བསྐོ་བ་སྤང་བ་དང། གནས་ཁང་སྤང་བ་དང། མལ་ཆ་སྤང་བ་དང། རིམ་གྲོ་པ་སྤང་བས་བཙལ་བར་བྱ་སྟེ། གལ་ཏེ་རྙེད་ན། དེ་ལྟ་ན་ལེགས། ཅི་སྟེ་མ་རྙེད་ན་  
དགེ་སློང་དེ་དག་གིས་གནས་དེར་གསོ་སྦྱོང་གཉིས་པའི་བར་དུ་འདུག་པར་མི་བྱ་སྟེ། འདུག་ན། འགལ་ཚབས་ཅན་དུ་འགྱུར་རོ། །དགེ་སློང་གཞན་དག་ཅིག་གནས་ཤིག་ཏུ་དགེ་སློང་གཅིག་ཅིག་  
གིས་རབ་ཏུ་ཕྱུང། བསྙེན་པར་རྫོགས་པར་བྱས་པ་ལས། དེ་དག་གི་མཁན་པོ་དེ་དུས་ལས་འདས་པ་དང། དེ་དག་གིས་ཀྱང་ཇི་ལྟར་སྒྲུབ་པ་མི་ཤེས་ཞེས་བྱ་བ་ཐམས་ཅད་སློབ་དཔོན་ལ་ཇི་ལྟ་བར་  
སྔ་མ་བཞིན་དུ་བརྗོད་པར་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །རི་བོར་ཞིག་ན་ཁྱིམ་བདག་  
ཅིག་གནས་པ་དེས་གཙུག་ལག་ཁང་བྱེད་དུ་བཅུག་སྟེ་ཡོ་བྱད་ཐམས་ཅད་ཀྱིས་བཀང་ནས་ཕྱོགས་བཞིའི་དགེ་སློང་གི་དགེ་འདུན་ལ་ཕུལ་ལོ། །ཇི་ཙམ་དུས་གཞན་ཞིག་ན། ཁྱིམ་བདག་དེ་རྒྱལ་  
པོའི་ཕོ་བྲང་དུ་བཟུང་བ་དང། དགེ་སློང་རྣམས་ཀྱིས་ཐོས་སོ་།དེ་དག་གིས་ཐོས་ནས་གཙུག་ལག་ཁང་བོར་ཏེ་བྲོས་པ་དང། དཀོན་མཆོག་གསུམ་གྱི་དཀོར་མ་བྱིན་པར་ལེན་པ་རྣམས་ཀྱིས་  
  
  
༄༅། །བརྐུས་སོ། །ཇི་ཙམ་ན་ཁྱིམ་བདག་དེ་སླར་བཏང་སྟེ། དགེ་སློང་རྣམས་ཀྱིས་གཙུག་ལག་ཁང་གི་བདག་པོ་དེ་ཇི་ལྟར་སླར་བཏང་བར་ཐོས་ནས་དེ་དག་ཁྱིམ་དེའི་དྲུང་  
དུ་སོང་བ་དང། ཁྱིམ་བདག་དེས་ཇི་ལྟར་དགེ་སློང་དག་གཙུག་ལག་ཁང་བོར་ཏེ་བྲོས་ནས་དཀོན་མཆོག་གི་དཀོར་མ་བྱིན་པར་ལེན་པ་རྣམས་ཀྱིས་བརྐུས་པ་སྔ་ནས་ཐོས་པས། དེས་དེ་དག་  
སྐྱེངས་པ། འཕགས་པ། ཁྱེད་ཅིའི་ཕྱིར་བྲོས། དེ་དག་གིས་སྨྲས་པ། ཁོ་བོ་ཅག་གིས་ཁྱོད་རྒྱལ་པོའི་ཕོ་བྲང་དུ་ཇི་ལྟར་བཟུང་བ་ཐོས་ཏེ་ཐོས་ནས། དེ་ནས་བདག་ཅག་སྐྲག་སྟེ་བྲོས་སོ། །འཕགས་  
པ་དག་གལ་ཏེ་བདག་རྒྱལ་པོའི་ཕོ་བྲང་དུ་བཟུང་ཡང་ཁྱེད་ཀ་ཅིའི་སླད་དུ་འབྲོས། བདག་གི་ཉེ་དུ་དག་ནི། མ་བཟུང་ན། ཅི། དེ་དག་ཀྱང་ཁྱེད་ཀྱི་ཡོ་བྱད་སྦྱོར་བར་མི་འགྱུར་རམ། དེ་དག་སྤོབས་  
པ་མེད་པར་ཅང་མི་ཟེར་བར་འདུག་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་བཞིན་འབྲོས་པར་མི་བྱའི་  
འོན་ཀྱང་གཙུག་ལག་ཁང་གི་བདག་པོའི་ཉེ་དུ་དག་ལ། གཙུག་ལག་ཁང་གི་བདག་པོ་ནི། རྒྱལ་པོའི་ཁབ་ཏུ་བཟུང་ན། ཅི། ཁྱེད་ཀྱིས་བདག་ཅག་གི་བསོད་སྙོམས་ཀྱི་ཡོ་བྱད་སྦྱར་ནུས་སམ་  
ཞེས་དྲི་བར་བྱ་སྟེ། གལ་ཏེ་དེ་དག་སྦྱོར་ན། དེ་ལྟ་ན་ལེགས། ཅི་སྟེ་མི་སྦྱོར་ན། ལོ་ལྔའི་བར་དུ་བསོད་སྙོམས་བྱ་ཞིང་འདུག་པར་བྱའོ། །ལོ་ལྔ་འདས་ནས་གལ་ཏེ་གཙུག་ལག་ཁང་གི་བདག་  
  
  
དེ་ལྟ་ན་ལེགས། ཅི་སྟེ་མ་བཏང་ན། གསོལ་བ་དང་གཉིས་ཀྱི་ལས་བྱས་ནས་གཙུག་ལག་ཁང་དེའི་ཉེ་འཁོར་གྱི་གཙུག་ལག་ཁང་དག་ཡོངས་སུ་སྐྱོང་བར་བྱེད་པ་རྣམས་དང་རྙེད་པ་  
ཐུན་མོང་དང། གསོ་སྦྱོང་ཐ་དད་པ་དག་གིས་ལོ་གཞན་ལྔའི་བར་དུ་འདུག་པར་བྱའོ། །ལས་ནི། འདི་ལྟར་བྱ་སྟེ། ཉེ་འཁོར་གྱི་གཙུག་ལག་ཁང་དག་ཏུ་གནས་མལ་བཤམས་ཏེ་གཎྜི་བརྡུངས་ནས་  
དྲིས་པའི་ཚིག་གིས་དགེ་སློང་རྣམས་ལ་ཡང་དག་པར་བསྒོ་ནས་དགེ་འདུན་ཐམས་ཅད་འདུས་ཤིང་འཁོད་པ་དང། དགེ་སློང་གཅིག་གིས་གསོལ་བ་བྱས་ནས་ལས་བྱ་སྟེ། དགེ་འདུན་བཙུན་པ་རྣམས་  
གསན་དུ་གསོལ། གཙུག་ལག་ཁང་ཆེ་གེ་མོ་ཞིག་གི་བདག་པོ་རྒྱལ་པོས་བཟུང་སྟེ། གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། དགེ་འདུན་  
གྱིས་གཙུག་ལག་ཁང་དེ། གཙུག་ལག་ཁང་འདི་དག་དང་རྙེད་པ་ཐུན་མོང་དང། གསོ་སྦྱོང་ཐ་དད་པར་བགྱིའོ། །འདི་ནི། གསོལ་བའོ། །ལས་ནི། འདི་ལྟར་བྱ་སྟེ། དགེ་འདུན་བཙུན་པ་རྣམས་  
གསན་དུ་གསོལ། གཙུག་ལག་ཁང་ཆེ་གེ་མོ་ཞིག་གི་བདག་པོ་རྒྱལ་པོས་བཟུང་སྟེ། དེའི་སླད་དུ་དགེ་འདུན་གྱིས་གཙུག་ལག་ཁང་དེ། གཙུག་ལག་ཁང་འདི་དག་དང་རྙེད་པ་ཐུན་མོང་དང། གསོ་  
སྦྱོང་ཐ་དད་པར་མཛད་ན། ཚེ་དང་ལྡན་པ་གང་དག་གཙུག་ལག་ཁང་དེ། གཙུག་ལག་ཁང་འདི་དག་དང་རྙེད་པ་ཐུན་མོང་དང་གསོ་སྦྱོང་ཐ་དད་པར་མཛད་པར་བཟོད་པ་དེ་དག་ནི་ཅང་མ་གསུངས་  
  
  
༄༅། །ཤིག་གང་དག་མི་བཟོད་པ་དེ་དག་ནི། གསུངས་ཤིག་དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་གཙུག་ལག་ཁང་ཆེ་གེ་མོ་ཞིག་རྙེད་པ་ཐུན་མོང་  
དང། གསོ་སྦྱོང་ཐ་དད་པར་མཛད་ལགས་ཏེ། འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། །གལ་ཏེ་རྣམ་པ་དེས་ལོ་བཅུའི་བར་དུ་གནས་པ་རྣམས་ལ་གཙུག་ལག་ཁང་གི་བདག་པོ་  
འོངས་ན། དེ་ལྟ་ན་ལེགས། ཅི་སྟེ་མ་འོངས་ན། ཉེ་འཁོར་གྱི་གཙུག་ལག་ཁང་དག་ཏུ་གནས་མལ་དང། སྣོད་དང། ཡོ་བྱད་དག་བཞག་ནས་ནང་སྒོ་བཅད་དེ་འགྲོ་བར་བྱའོ། །གང་གི་ཚེ་གཙུག་  
ལག་ཁང་གི་བདག་པོ་སླར་བཏང་བ་དེའི་ཚེ་ཉེ་འཁོར་གྱི་གཙུག་ལག་ཁང་དག་ནས་རྫས་ཇི་ལྟར་བཞག་པ་རྣམས་ཕྱིར་བླངས་ཏེ་དེ་ཉིད་དུ་སྦྱིན་པར་བྱའོ། །གལ་ཏེ་ཉེ་འཁོར་གྱི་གཙུག་ལག་  
ཁང་ན་གནས་པའི་དགེ་སློང་རྣམས་ཀྱིས་བྱིན་ན། དེ་ལྟ་ན་ལེགས་ཅི་སྟེ་མ་བྱིན་ན། འགལ་ཚབས་ཅན་དུ་འགྱུར་རོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་  
མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དྲུག་སྡེ་རྣམས་ལུས་ཀྱིས་ཁུར་ཁྱེར་བ་བྲམ་ཟེ་དང། ཁྱིམ་བདག་རྣམས་ཀྱིས་མཐོང་ནས་འཕྱ་བར་བྱེད་དེ། འཕགས་པ། རེ་ཞིག་བདག་  
ཅག་ནི། ཁྱིམ་པ་ཁྱིམ་ན་གནས་པ་ལགས་པས་ཕ་མ་དང། བུ་དང་བུ་མོ་དང། བྲན་མོ་དང། བྲན་པོ་དང། ལས་བྱེད་པ་དང། ཞོ་ཤས་འཚོ་བ་དང། རྒྱལ་པོ་དང། ལྷ་དང། གཤིན་ངོག་དང། དགེ་  
  
  
བྲམ་ཟེ་རྣམས་ཀྱི་དོན་དུ་ལུས་ཀྱིས་ཁུར་འཁུར་འཚལ་ན། ཁྱོད་ཀོ་སུའི་དོན་དུ་ཁུར་སྣོམ། དེ་དག་ཅང་མི་ཟེར་བར་འདུག་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་  
ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་།བྲམ་ཟེ་དང། ཁྱིམ་བདག་རྣམས་འཕྱ་བ་ནི་ཐོག་ཏུ་བབ་པོ། །དེ་ལྟ་བས་ན། དགེ་སློང་གིས་ལུས་ཀྱིས་ཁུར་བཀུར་  
བར་མི་བྱའོ། །དགེ་སློང་ལུས་ཀྱིས་ཁུར་ཁྱེར་ན། འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་ལུས་ཀྱིས་ཁུར་བཀུར་བར་མི་བྱའོ། །ཞེས་བཀའ་སྩལ་པ་དང། དྲུག་  
སྡེ་རྣམས་ཀྱིས་རྒྱབ་དང། རྐེད་པ་དང། གློ་དང། མགོས་ཁུར་བཀུར་བར་བརྩམས་ཏེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། རྒྱབ་ཀྱིས་མ་ཡིན། རྐེད་པས་མ་  
ཡིན། གློས་མ་ཡིན། མགོས་ཁུར་བཀུར་བར་མི་བྱ་སྟེ། ཁུར་ན། འགལ་ཚབས་ཅན་དུ་འགྱུར་རོ། །སྡོམ་ནི། གནས་དང་ཡོ་བྱད་དྲུག་དང་ནི་།དེ་ནས་དེ་ལས་འཕྲོག་པ་དང། །ཡིད་གཅུགས་  
ལེན་པ་ལྔ་དང་ནི། །བཙོ་བླག་སྒོ་ཁང་འཆག་སའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་  
བྲམ་ཟེ་རབ་ཏུ་འབྱུང་བར་འདོད་པ་ཞིག་རྒྱལ་བྱེད་ཀྱི་ཚལ་དུ་སོང་བ་དང། ཇི་ཙམ་ན་དགེ་སློང་ལག་ན་ལྷུང་བཟེད་ཐོགས་པ་རབ་ཏུ་མང་པོ་འཁར་གསིལ་ཐོགས་ནས་བསོད་སྙོམས་ལ་ཆས་པ་  
  
  
༄༅། །དེ་དག་དེས་མཐོང་ནས་དེས་བསམ་པ། རེ་ཞིག་དེ་དག་གང་དུ་འགྲོ་དྲིའོ་སྙམ་ནས་དེས་དེ་དག་ལ་དྲིས་པ། འཕགས་པ། གང་དུ་བཞུད། དེ་དག་གིས་སྨྲས་པ་  
བྲམ་ཟེ། བསོད་སྙོམས་ལ་འགྲོའོ། །དེས་སྨྲས་པ། འཕགས་པ། དགེ་སློང་ཐམས་ཅད་བསོད་སྙོམས་ལ་རྒྱུའམ། དེ་དག་གིས་སྨྲས་པ། བྲམ་ཟེ། དགེ་སློང་ཤེས་ཉེན་ཅན་གང་དག་ཡིན་པ་དེ་  
དག་ལ་ནི། བྲམ་ཟེ་དང། ཁྱིམ་བདག་རྣམས་བསོད་སྙོམས་གཙུག་ལག་ཁང་དུ་ཁྱེར་ཏེ་འོངས་ནས་འབུལ་ལོ། །ཤེས་ཉེན་མེད་པ་གང་དག་ཡིན་པ་དེ་དག་ནི། བསོད་སྙོམས་ལ་འགྲོའོ། །དེས་  
བསམ་པ། དགེ་སྦྱོང་ཤཱཀྱའི་བུ་པ་རྣམས་ཀྱི་ནང་དུ་རབ་ཏུ་བྱུང་བ་དང་ཁྱད་པར་ཅི་ཡོད་ཀྱི། བདག་གིས་འདིར་ཡང་དེ་བཞིན་དུ་བསོད་སྙོམས་ལ་འགྲོ་བར་བྱའོ། །སྙམ་མོ། །དེས་ཡང་བསམ་  
པ། རེ་ཞིག་དགེ་སློང་གཞན་ཞིག་ལ་ཡང་ཅི་འདི་དག་བསོད་སྙོམས་ཁོ་ན་ལ་གནས་ཏེ་རབ་ཏུ་བྱུང་ངམ། འོན་ཏེ་གནས་གཞན་ཡང་ཡོད་དྲི་བར་བྱའོ། །སྙམ་ནས་དེ་དགེ་སློང་ཞིག་གི་དྲུང་དུ་  
སོང་བ་དང། དེས་དེ་ལ་འོངས་པ་ལེགས་ཞེས་བྱ་བའི་ཀུན་ཏུ་སྤྱོད་པ་ཀུན་ཏུ་སྤྱད་ནས་སྨྲས་པ། བྲམ་ཟེ། ཁྱོད་གང་གི་ཅིའི་ཕྱིར་འདིར་འོངས། དེས་སྨྲས་པ། འཕགས་པ། ཁྱོད་བལྟ་བ་ཁོ་ནའི་  
ཕྱིར་འོངས་ཏེ། རེ་ཞིག་ཁྱོད་ཅི་ལ་གནས་ནས་རབ་ཏུ་བྱུང་བ་དྲིའོ། །དེས་སྨྲས་པ། བྲམ་ཟེ། ལེགས་སོ། །ལེགས་སོ། །ཁྱོད་ཀྱི་བརྟག་པ་ནི། བཟང་སྟེ། འདུག་ཅིག་དང་གཏམ་བྱའོ། །བྲམ་  
  
  
རྐང་པ་ལ་ཕྱག་བྱས་ནས་དེའི་མདུན་དུ་འདུག་པ་དང། དེས་སྨྲས་པ། བྲམ་ཟེ། བཞི་པོ་འདི་དག་ནི། བཅོམ་ལྡན་འདས་ཀྱིས་ལེགས་པར་གསུངས་པའི་ཆོས་འདུལ་བ་  
ལ་རབ་ཏུ་བྱུང་བ། བསྙེན་པར་རྫོགས་པ་དགེ་སློང་གི་གནས་སུས་བཅད་པ་ཡིན་ནོ། །བྲམ་ཟེ། བཞི་གང་ཞེ་ན། བཅོམ་ལྡན་འདས་ཀྱིས་དགེ་སློང་དག་གོས་རྣམས་ཀྱི་ནང་ན་ཕྱག་དར་ཁྲོད་ནི། རུང་བ་  
རྙེད་ཀྱང་སླ་བ་སྟེ། དེ་ལ་གནས་ན། དགེ་སློང་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང། བསྙེན་པར་རྫོགས་པ་དགེ་སློང་གི་དངོས་པོར་འགྱུར་རོ། །ཟས་རྣམས་ཀྱི་ནང་ན་བསོད་  
སྙོམས་དང། གནས་མལ་རྣམས་ཀྱི་ནང་ན་ཤིང་དྲུང་དང། སྨན་རྣམས་ཀྱི་ནང་ན་བཀུས་ཏེ་བོར་བ་ནི། རུང་བ། རྙེད་ཀྱང་སླ་བ་སྟེ། དེ་ལ་གནས་ན། དགེ་སློང་ལེགས་པར་གསུངས་པའི་ཆོས་འདུལ་  
བ་ལ་རབ་ཏུ་བྱུང། བསྙེན་པར་རྫོགས་པ་དགེ་སློང་གི་དངོས་པོར་འགྱུར་རོ། །ཞེས་བཀའ་སྩལ་ཏོ། །བྲམ་ཟེ། བཅོམ་ལྡན་འདས་ཀྱིས་བདག་ཅག་ལ་གནས་སུ་བཅད་པ་ནི། བཞི་པོ་འདི་དག་ཡིན་ཏེ་  
འདི་དག་ལ་གནས་ནས་བདག་ཅག་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང། བསྙེན་པར་རྫོགས་པ་དགེ་སློང་གི་དངོས་པོར་འགྱུར་རོ། །བྲམ་ཟེས་སྨྲས་པ། འཕགས་པ། སུ་  
ཞིག་གནས་འདི་དག་གིས་འཚོ་བར་ནུས། བདག་རབ་ཏུ་མི་འབྱུང་ངོ་།སྙམ་སྟེ། འདིས་མཆིས་ན། རབ་ཏུ་འབྱུང་བ་འདི་ཡང་དཀའ་བ་ཞིག་པས། ཕྱག་འཚལ་ལོ། །མཆིའོ། །ཞེས་སྨྲས་  
  
  
༄༅། །ཏེ་སོང་ངོ། །དེ་ཉིད་དེའི་རབ་ཏུ་འབྱུང་ཞིང་བསྙེན་པར་རྫོགས་པ་དགེ་སློང་གི་དངོས་པོའི་བར་ཆད་དུ་གྱུར་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་  
འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་རབ་ཏུ་མ་བྱུང་བ་ཁོ་ན་ལ་གནས་བཞི་བརྗོད་པ་ལས་གྱུར་གྱི། དེ་ལྟ་བས་  
ན། དགེ་སློང་གིས་རབ་ཏུ་མ་བྱུང་བའམ། བསྙེན་པར་མ་རྫོགས་པ་ལ་གནས་བཞི་བརྗོད་པར་མི་བྱའི། གང་གི་ཚེ་རབ་ཏུ་བྱུང་བསྙེན་པར་རྫོགས་པ་དེའི་ཚེ་གནས་བཞི་བརྗོད་པར་བྱའོ། །རབ་ཏུ་  
མ་བྱུང། བསྙེན་པར་མ་རྫོགས་པ་ལ་གནས་བཞི་བརྗོད་ན། འགལ་ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །མཉན་ཡོད་ན་ཁྱིམ་བདག་ཅིག་གནས་པ་དེས་རིགས་མཉམ་  
པ་ལས་ཆུང་མ་བླངས་ནས་དེ་དེ་དང་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས་ཞེས་བྱ་བ་སྔ་མ་  
བཞིན་ནོ། །རིགས་དང་མཐུན་པའི་མིང་བཏགས་ཏེ། དེ་བསྐྱེད་བསྲིངས་ནས་ཆེན་པོར་གྱུར་ཏོ། །དེ་དུས་གཞན་ཞིག་ན་ཕས་སྤྱོས་པ་དང་དེས་བསམ་པ། ཕ་མགུ་དཀའ་བར་གྱུར་གྱི། རྒྱལ་  
བྱེད་ཀྱི་ཚལ་དུ་སོང་ལ་རབ་ཏུ་འབྱུང་ངོ། །སྙམ་ནས་དེ་རྒྱལ་བྱེད་ཀྱི་ཚལ་དུ་སོང་ངོ། །དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི། དྲུག་སྡེ་གང་ཡང་རུང་བ་ཞིག་གིས། རྒྱལ་བྱེད་ཀྱི་ཚལ་གྱི་སྒོ་མི་སྟོང་པ་  
  
  
ཚེ་དང་ལྡན་པ་ཉེ་དགའ་སྒོ་ན་འདུག་པ་དེས་དེ་མཐོང་ནས་སྨྲས་པ། བཞིན་བཟང། འོངས་པ་ལེགས་སོ། །ཁྱོད་ཟླ་བ་ལྟ་བུར་གནས་པ་ཡིན་ན། རིང་མོ་ཞིག་ལོན་ཏེ་ག་ལས་འོངས། དེས་སྨྲས་  
པ། འཕགས་པ། རིང་མོ་ཞིག་ལོན་ཏེ་མཐོང་བ་ནི། ལེགས་ཀྱི། ཡང་དང་ཡང་མཐོང་བ་ནི། བརྙས་པར་འགྱུར་རོ། །འོན་ཀྱང་འཕགས་པ་རབ་ཏུ་བྱུང་བར་འཚལ་གྱི། རབ་ཏུ་ཕྱུང་ཞིག་བཞིན་  
བཟང། ཁྱོད་ཀྱི་སེམས་བསྐྱེད་པ་ནི། བཟང་སྟེ། རབ་ཏུ་འབྱུང་བ་ནི། མཆོག་གོ་བཅོམ་ལྡན་འདས་ཀྱིས་ཀྱང་ཕན་ཡོན་ལྔ་མཐོང་བའི་མཁས་པས་རབ་ཏུ་འབྱུང་བར་བྱ་བར་མོས་པར་བྱ་བའི་  
རིགས་སོ། །ཞེས་བྱ་བ་ནས་སངས་རྒྱས་རྣམས་དང། སངས་རྒྱས་ཀྱི་ཉན་ཐོས་དམ་པ་ཡང་དག་པར་ཞུགས་པའི་སྐྱེས་བུ་དམ་པ་རྣམས་ཀྱིས་ཞེས་བྱ་བའི་བར་སྔ་མ་བཞིན་ནོ། །དེ་ལྟ་བས་ན་  
ལེགས་ཀྱི། རབ་ཏུ་ཕྱུང་ཞིག་དེ་ལྟ་མོད་ཀྱི། འདི་ལ་ཡོ་བྱད་དྲུག་དགོས་ན། ཁྱོད་ལ་ཡོ་བྱད་དྲུག་ཡོད་དམ། འཕགས་པ། ཡོ་བྱད་དྲུག་པོ་དེ་དག་ཇི་ལྟ་བུ་ཞིག་ལགས། བཞིན་བཟང། ལྷུང་བཟེད་  
དང། ཆུ་ཚགས་དང། ཆོས་གོས་གསུམ་དང། གདིང་བའོ། །འཕགས་པ་མ་མཆིས་སོ། །བཞིན་བཟང། ཁོ་བོ་ལ་ཡང་མེད་དེ། རེ་ཞིག་སོང་ཞིག་དང། ཁོ་བོས་ཡོ་བྱད་དྲུག་བཙལ་ལོ། །དེ་  
ཕ་སྤངས་ནས་གཉེན་དག་གི་དྲུང་དུ་སོང་བ་དང། དེ་དག་གིས་ཁྱེའུ་དེ་ཇི་ལྟར་རབ་ཏུ་འབྱུང་བ་ཐོས་པས་དེ་དག་གིས་དེའི་ཆུང་མ་བླངས་སོ། །ཚེ་དང་ལྡན་པ་ཉེ་དགས་ཡོ་བྱད་དྲུག་རྙེད་ནས་དེ་  
  
  
༄༅། །དུས་གཞན་ཞིག་ན་ཡོ་བྱད་དྲུག་བཞག་སྟེ་མཉན་ཡོད་དུ་བསོད་སྙོམས་ཀྱི་ཕྱིར་ཞུགས་པ་དང། དེས་ཁྱེའུ་དེ་སྲང་དུ་མཐོང་ནས་དེས་སྨྲས་པ། བཞིན་བཟང། ཁོ་བོས་  
ཡོ་བྱད་དྲུག་པོ་དེ་དག་རྙེད་དེ། ཚུར་རབ་ཏུ་དབྱུང་གི། འདོང་དེས་སྨྲས་པ། འཕགས་པ། བདག་གིས་ཀྱང་ཡོ་བྱད་དྲུག་རྙེད་དོ་།བཞིན་བཟང། ཅི་འདྲ་བ་དག་ཅིག་འཕགས་པ། མིག་དང་  
རྣ་བ་དང། སྣ་དང། ལྕེ་དང། ལུས་དང། ཡིད་དོ། །བཞིན་བཟང་དེ་ཅིའི་ཐ་ཚིག་འཕགས་པ། བདག་ཉེ་དུ་རྣམས་ཀྱིས་ཆུང་མ་བླངས་ན། ཅི་ད་རབ་ཏུ་འབྱུང་ངམ། དེ་ཉིད་དེའི་རབ་ཏུ་འབྱུང་  
ཞིང་བསྙེན་པར་རྫོགས་པ་དགེ་སློང་གི་དངོས་པོའི་བར་ཆད་དུ་གྱུར་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ་  
དགེ་སློང་དག་དེ་ལྟ་བས་ན། གནང་གི། ཡོ་བྱད་དྲུག་བརྙས་ནས་རབ་ཏུ་དབྱུང་བར་བྱ་ཞིང་བསྙེན་པར་རྫོགས་པར་བྱའོ། །ལེགས་པར་གསུངས་པའི་ཆོས་འདུལ་བ་ལ་རབ་ཏུ་འབྱུང་ཞིང་བསྙེན་  
པར་རྫོགས་པ་དགེ་སློང་གི་དངོས་པོ་རྙེད་དཀའ་བས། ཡོ་བྱད་དྲུག་པོ་དག་རིམ་གྱིས་བཙལ་ནས་བརྙས་པ་སླར་བྱིན་ཅིག། གླེང་གཞི་ནི་མཉན་ཡོད་ནའོ། །དེའི་ཚེ་དགེ་སློང་རབ་ཏུ་མང་  
པོ་ལྗོངས་རྒྱུ་ཞིང་དོང་བ་དང་རྐུན་པོ་དག་གིས་བཅོམ་ནས་དེ་དག་གིས་འཕྲོག་པ་དེ་ཁྱེར་ཏེ་རྒྱལ་བྱེད་ཀྱི་ཚལ་དུ་ལྷགས་ནས་བཙོང་བར་བརྩམས་སོ། །དགེ་སློང་བཅོམ་པ་དེ་དག་ཀྱང་