  
བཟེད་དང། ཆོས་གོས་དག་ངོ་ཤེས་ཏེ། དེ་དག་གིས་ཀུ་ཅོའི་སྒྲ་བཏོན་ནས་ཤེས་ལྡན་དག་འདི་དག་གིས་བདག་གི་ལྷུང་བཟེད་དང། ཆོས་  
གོས་འདི་འཕྲོག་གི་རྐུན་པོ་རྣམས་ཟུངས་ཤིག་ཟུངས་ཤིག་ཅེས་བྱས་པ་དང། དེ་དག་ཀུ་ཅོའི་སྒྲ་ཐོས་ནས་སྐྲག་ཏེ་བྲོས་སོ། །དགེ་སློང་རྣམས་ཀྱིས་རང་རང་གི་ལྷུང་བཟེད་དང། ཆོས་གོས་  
བླངས་ནས་འདུག་སྟེ། ཅི་འདི་བདག་ཅག་ལ་རུང་བ་ཡིན་ནམ། འོན་ཏེ་རུང་བ་མ་ཡིན་མི་ཤེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
བཀའ་སྩལ་པ། དེ་ནི། གང་གིས་འཕྲོག་པ་དེ་ཁོ་ནའི་ཡིན་པས། དེ་དག་བསྡིགས་པར་མི་བྱའོ། །བཅོམ་ལྡན་འདས་ཀྱིས་དེ་ནི། གང་གིས་འཕྲོག་པ་དེ་ཁོ་ནའི་ཡིན་ནོ། །ཞེས་བཀའ་སྩལ་པ་དང་  
དགེ་སློང་གཞན་དག་ཅིག་ལྗོངས་རྒྱུ་ཞིང་དོང་བ་དང་རྐུན་པོ་རྣམས་ཀྱིས་མཐོང་ནས་དེ་དག་གིས་དེ་རྣམས་གཞོམ་པར་བརྩམས་ཏེ་དེ་དག་གིས་དེ་རྣམས་ཀྱི་ལྷུང་བཟེད་དང། ཆོས་གོས་ཇི་སྙེད་ལ་  
ལག་པས་རེག་པ་དེ་སྙེད་ལྟ་བ་མེད་པར་བོར་ནས་དེ་རྣམས་ལྷུང་བཟེད་དང། ཆོས་གོས་ཀྱིས་ཕོངས་པར་གྱུར་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་  
ལྡན་འདས་ཀྱིས་བཀའ་སྩལ་པ། ཇི་སྲིད་རྐུན་པོ་དག་གིས་འཕྲོག་པ་ཁྱེར་ནས་སྦྱོར་བའི་རྒྱུན་མ་བཅད་པ་དེ་སྲིད་དུ་ལྟ་བ་མེད་པར་མི་བྱའོ། །བཅོམ་ལྡན་འདས་ཀྱིས་ཇི་སྲིད་དུ་རྐུན་པོ་དག་གིས་  
  
  
༄༅། །འཕྲོག་པ་ཁྱེར་ནས་སྦྱོར་བ་རྒྱུན་མ་བཅད་པ་དེ་སྲིད་དུ་ལྟ་བ་མེད་པར་མི་བྱའོ། །ཞེས་བཀའ་སྩལ་པ་དང། རྐུན་པོ་དེ་དག་གིས་འཕྲོག་པ་དེ་ཁྱེར་ནས་མཉན་  
ཡོད་དུ་ཞུགས་ཏེ་སྲང་དུ་བཙོང་བར་བརྩམས་སོ། །དགེ་སློང་དེ་རྣམས་ཀྱིས་འཕྲོག་པ་དེ་ངོ་ཤེས་ཏེ། ངོ་ཤེས་ནས་རྐུན་པོ་དེ་རྣམས་རྒྱལ་པོའི་ཕོ་བྲང་དུ་ཁྲིད་དེ། དེ་དག་དེར་བསད་པ་དང་  
བཅིང་བ་དང། བཅད་པ་དང། དབུག་པ་ལ་སོགས་པ་སྡུག་བསྔལ་གྱི་ཁྱད་པར་དག་གིས་ཉེ་བར་གཟིར་ཅིང་ཤིན་ཏུ་སྡུག་བསྔལ་བར་བྱས་པའི་སྐབས་དེ། དགེ་སློང་རྣམས་ཀྱིས་བཅོམ་  
ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ་རྒྱལ་པོའི་ཕོ་བྲང་དུ་སྦྲན་པར་མི་བྱའི། འོན་ཀྱང་སྔར་ཆོས་བཤད་ནས་བླང་བར་བྱའོ། །གལ་ཏེ་མི་སྟེར་ན་  
རིན་ཕྱེད་ཀྱིས་བླང་བར་བྱའོ། །གལ་ཏེ་དེ་ལྟར་ཡང་མི་སྟེར་ན་རིན་ཚང་བར་བྱིན་ནས་བླང་བར་བྱ་སྟེ། དགེ་སློང་དག་གིས་ལྷུང་བཟེད་དང། ཆོས་གོས་བྱས་པ་མཐར་ཕྱིན་པ་ནི། རྙེད་  
པར་དཀའོ། །གླེང་གཞི་ནི། མཉན་ཡོད་ནའོ། །དགེ་སློང་དག་གིས་ལྕི་བ་སྐམ་པོ་དང། སོ་ཤིང་ཚོན་རྩིའི་ཤལ་མ་ལ་སོགས་པ་བཞིན་དུ་བོར་ནས་མི་ལྟ་བར་དོང་བ་དང། དེ་དག་དགེ་  
སློང་འགས་ཀྱང་འགྱོད་པས་མ་བླངས་པས་དེ་ཉིད་དུ་ཆུད་ཟོས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ་  
  
  
མཛའ་བ་དང། ཡིད་དུ་འོང་བ་དང། བླ་མ་དང། དྲན་པར་བྱ་བ་དང། ཐོས་ནས་དགའ་བར་འགྱུར་རོ། །སྙམ་ནས་ལེན་པ་ནི། ལེགས་པར་བླངས་པ་ཡིན་ཏེ། འདི་ལ་འགྱོད་  
པར་མི་བྱའོ། །གླེང་གཞི་ནི། མཉན་ཡོད་ནའོ། །བཅོམ་ལྡན་འདས་ཀྱིས་བཙོ་བླག་གི་ལས་བྱའོ། །ཞེས་བཀའ་སྩལ་པ་དང། དགེ་སློང་དག་གིས་སྒོ་ཁང་དང། འཆགས་དག་ཏུ་ཆོས་གོས་དག་བཙོས་  
པས་དེ་དག་རྡུལ་གྱིས་ཀྱང་ཕོག་རྫི་ཆར་གྱིས་ཀྱང་གཤེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། གཙུག་ལག་ཁང་  
དུ་བཙོ་བླག་གི་ལས་བྱའོ། །དགེ་སློང་དག་གིས་གཙུག་ལག་ཁང་དུ་བཙོ་བླག་གི་ལས་བྱས་བར་བརྩམས་པ་དང། ཚོན་ས་ལ་བོ་བ་ཁྲག་ལྟ་བུར་སྣང་བ། བྲམ་ཟེ་དང་ཁྱིམ་བདག་རྣམས་ཀྱིས་མཐོང་  
ནས་སྨྲས་པ། འཕགས་པ། ཕྱོགས་འདིར་ར་ལུག་བསད་དམ་ཅི། དེ་དག་གིས་སྨྲས་པ། ཤེས་ལྡན་དག་བདག་ཅག་གིས་ཕྱོགས་འདིར་བཙོ་བླག་གི་ལས་བྱས་པས་ཚོན་རྩི་བོའོ། །དེ་དག་  
གིས་སྨྲས་པ། འཕགས་པ། གལ་ཏེ་ཚོན་རྩི་ཕོ་ན། ཏེ་པོར་མི་སྡུག་པར་སྣང་གི། བྱི་དོར་བགྱིད་དུ་སྩོལ་ཅིག་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་  
ལྡན་འདས་ཀྱིས་བཀའ་སྩལ་པ། ཞལ་ཞལ་བྱུག་པར་བྱའོ། །དེ་དག་གིས་ཐམས་ཅད་དུ་བྱུགས་པ་དང། རྡོ་ཐལ་དག་མ་རུངས་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། རྡོ་  
  
  
༄༅། །ཐལ་ཅན་ནི། བཀྲུ་བར་བྱའོ། །གཞན་དུ་ནི། ཞལ་ཞལ་གྱིས་བྱུག་པར་བྱའོ། །སྡོམ་ནི། ཤིང་རྣམས་བསྐྱེད་པར་གནང་བ་དང། ན་མེ་རུ་ཀ་གོས་དག་དང་  
ཁ་ཚར་རིང་པོ་ཚིགས་བཅད་དུ། །བསྡུས་ནས་སྡོམ་དུ་ཡང་དག་བསྟན། །སངས་རྒྱས་བཅོམ་ལྡན་འདས་རྒྱལ་པོའི་ཁབ་འོད་མའི་ཚལ་ཀ་ལནྡ་ཀ་གནས་པ་ན་བཞུགས་སོ། །གང་གི་ཚེ་བཅོམ་  
ལྡན་འདས་ཀྱིས་ལྷའི་དབང་པོ་བརྒྱ་བྱིན་ལུས་འཕགས་རི་ལ་བདེན་པ་ལ་བཞག་པ་དེའི་ཚེ། རྒྱལ་པོ་གཟུགས་ཅན་སྙིང་པོས་དེར་དུས་སྟོན་བཙུགས་པས། དེར་ཡུལ་མ་ག་དྷ་ན་གནས་པའི་སྐྱེ་བོའི་  
ཚོགས་ཐམས་ཅད་འདུའོ། །ལུས་འཕགས་རི་རྡོ་ཅན་ཤིང་མེད་པ་ཞིག་པས། ཡུལ་མ་ག་དྷ་ན་གནས་པའི་སྐྱེ་བོའི་ཚོགས་ཚ་བས་གདུངས་ཏེ། འཕགས་པ། ཀྱེ་མ་ཁྱེད་ཀྱི་འདིར་ཤིང་  
བསྐྱེད་མཛོད་ཅིག་དེ་དག་གིས་སྨྲས་པ། ཤེས་ལྡན་དག་བཅོམ་ལྡན་འདས་ཀྱིས་མ་གནང་ངོ། །འཕགས་པ། འདི་ལ་ཅི་ཞིག་འགལ། དེ་དག་ཅང་མི་སྨྲ་བར་འདུག་པའི་སྐབས་དེ་  
དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི། ཤིང་བསྐྱེད་པར་བྱའོ། །བཅོམ་ལྡན་འདས་ཀྱིས་ཤིང་  
བསྐྱེད་པར་བྱའོ། །ཞེས་བཀའ་སྩལ་པ་དང། དགེ་སློང་དག་གིས་ཤིང་བསྐྱེད་དེ་དོང་བས་དེ་དག་དེ་བཞིན་དུ་བསྐམས་སོ། །ཡུལ་མ་ག་དྷ་ན་གནས་པའི་སྐྱེ་བོའི་ཚོགས་ཕྱི་དེ་ལོ་ལྷགས་  
  
  
དེ་བཞིན་དུ་ཚ་བས་གདུངས་ནས་སྨྲས་པ། འཕགས་པ། ཁྱེད་ཀྱིས་ཤིང་དེ་དག་མ་བསྐྱེད་དམ། ཤེས་ལྡན་དག། བསྐྱེད་ན། འོན་ཀྱང་ཞལ་ཏ་མ་བྱས་པས་མ་རུང་ངོ། །འཕགས་  
པ༑ གལ་ཏེ་ཁྱེད་ཀྱང་ཕ་མ་དག་གིས་བསྐྱེད་ནས་ཞལ་ཏ་བྱས་པར་མ་གྱུར་ན། ཁྱེད་ཀྱང་མ་རུང་བར་འགྱུར་རོ། །ཀྱེ་མ་ཁྱེད་ཀྱི་ཞལ་ཏ་བྱས་མཛོད་ཅིག་སྐབས་དེ། དགེ་སློང་རྣམས་ཀྱིས་བཅོམ་  
ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ་ཤིང་བསྐྱེད་ནས་ཡལ་བར་དོར་བར་མི་བྱའི། འོན་ཀྱང་ཞལ་ཏ་བྱའོ། །བཅོམ་ལྡན་འདས་ཀྱིས་ཤིང་བསྐྱེད་ནས་ཡལ་  
བར་དོར་བར་མི་བྱའི། འོན་ཀྱང་ཞལ་ཏ་བྱའོ། །ཞེས་བཀའ་སྩལ་པ་དང། དགེ་སློང་དག་གིས་ཇི་ལྟར་ཞལ་ཏ་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། དུས་དུས་སུ་ཆུས་  
བཅུ་བར་བྱའོ། །དགེ་སློང་དག་དེ་ཁོ་ན་ལྷུར་ལེན་པས། དགེ་བའི་ཕྱོགས་ཡོངས་སུ་ཉམས་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་ལྷུར་བླང་བར་མི་བྱའི། ལ་ལར་ནི། ལག་  
པ༑ ལ་ལར་ནི། རྐང་པ་བཀྲུ་བར་བྱའོ། །ལ་ལར་ནི། སོ་ཤིང་བཟའ་བར་བྱའོ། །ལ་ལར་ནི། ལྷུང་བཟེད་བཀྲུ་བར་བྱའོ། །ལ་ལར་ནི་ཁྲུས་བྱའོ། །དེ་དག་དགུན་སྟོད་ཀྱི་དུས་སུ་ཁ་བས་  
ཚིག་ནས་བཅོམ་ལྡན་འདས་ཀྱིས་བཀའ་སྩལ་པ། ཚས་སུ་གཞུག་པར་བྱའོ། །དགེ་སློང་དག་གིས་ཚས་སུ་བཅུག་པ་དང། དེ་དག་གིས་མེ་ཤོར་བས་ཚིག་ནས་བཅོམ་ལྡན་འདས་ཀྱིས་  
  
  
༄༅། །བཀའ་སྩལ་པ། ར་བས་བསྐོར་བར་བྱའོ། །རླུང་མ་ཤོར་བར་ཚ་བས་གདུངས་ནས་བཅོམ་ལྡན་འདས་ཀྱིས་བཀའ་སྩལ་པ། སྐར་ཁུང་གདོད་པར་བྱའོ། །དབྱར་  
སྦྱང་བཞིན་དུ་ཆུས་གང་སྟེ་འདུག་ནས་བཅོམ་ལྡན་འདས་ཀྱིས་བཀའ་སྩལ་པ། དབྱར་གྱི་དུས་སུ་རྩིག་པ་བཤིག་ལ་ཆུ་འབོ་བར་བྱའོ་།དགེ་སློང་དག་གིས་ཇི་སྲིད་ཤིང་དེ་དག་ཆེན་པོར་  
མ་གྱུར་པར་དེ་དག་བོར་ཏེ་དོང་བ་དང། དེ་དག་དེ་བཞིན་དུ་བསྐམས་ནས་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་  
པ༑ ངས་དགེ་སློང་ཤིང་སྐྱེད་པར་བྱེད་པའི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ། དགེ་སློང་ཤིང་སྐྱེད་པར་བྱེད་པས། གལ་ཏེ་མེ་ཏོག་གི་ཤིང་སྐྱེས་པར་གྱུར་ན། ཇི་སྲིད་དུ་མེ་ཏོག་  
མ་ཆགས་པ་དེ་སྲིད་དུ་འགྲོ་བར་མི་བྱའོ། །འོན་ཏེ་འབྲས་བུའི་ཤིང་སྐྱེས་པར་གྱུར་ན། ཇི་སྲིད་དུ་འབྲས་བུ་མ་ཆགས་པ་དེ་སྲིད་དུ་འགྲོ་བར་མི་བྱའོ། །བཅོམ་ལྡན་འདས་ཀྱིས་དགེ་སློང་  
ཤིང་སྐྱེད་པར་བྱེད་པས། ཇི་སྲིད་དུ་མེ་ཏོག་དང། འབྲས་བུ་མ་ཆགས་པ་དེ་སྲིད་དུ་འགྲོ་བར་མི་བྱའོ། །ཞེས་བཀའ་སྩལ་པ་དང་དགེ་སློང་རྣམས་ལ་བྱ་བ་རིངས་པ་དག་ཅིག་བྱུང་  
སྟེ༑ དེ་དག་གིས་ཇི་ལྟར་སྒྲུབ་པ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་གིས་ཀུན་དགའ་ར་བ་པའམ། དགེ་སློང་སྨོས་འདྲིན་ལ་བཅོལ་ནས་འགྲོ་བར་བྱ་སྟེ་  
  
  
།གླེང་གཞི་ནི། རྒྱལ་པོའི་ཁབ་ནའོ། །རྒྱལ་པོ་ས་འཛིན་གྱིས་རྒྱལ་པོ་གཟུགས་ཅན་སྙིང་པོ་ལ་ལྭ་བ་རིན་པོ་ཆེ་ཞིག་སྐྱེས་སུ་བསྐུར་བ་དང། དེ་རྒྱལ་པོ་གཟུགས་ཅན་  
སྙིང་པོས་ཚེ་དང་ལྡན་པ་པི་ལིནྡའི་བུ་ལ་བྱིན་ནོ། །ཚེ་དང་ལྡན་པ་པི་ལིནྡའི་བུ་དེས་གྱོན་ནས་དགོན་པའི་གནས་སུ་སོང་སྟེ་འདུག་པ་དང། རྐུན་པོ་རྣམས་ཀྱིས་རྒྱལ་པོ་ས་འཛིན་གྱིས་རྒྱལ་པོ་གཟུགས་  
ཅན་སྙིང་པོ་ལ་ལྭ་བ་རིན་པོ་ཆེ་ཞིག་བསྐུར་བ་དེས། དེས་འཕགས་པ་པི་ལིནྡའི་བུ་ལ་བྱིན་པ་དང། དེས་དེ་གྱོན་ནས་དགོན་པའི་གནས་ཆེ་གེ་ཞིག་ན་འདུག་གོ། ཞེས་ཇི་ལྟ་བ་བཞིན་དུ་ཐོས་ནས་  
དེ་དག་ཕན་ཚུན་གྲོས་བྱ་བར་བརྩམས་པ། ཤེས་ལྡན་དག་དེ་སྐད་ཅེས་གྲག་ན། འདི་ལ་ཇི་ལྟར་བསྒྲུབ་པར་བྱ། ཁ་ཅིག་གིས་སྨྲས་པ་འདི་ལ་ཅི་ཞིག་སྒྲུབ་ཏུ་ཡོད། ཚུར་དོང་ལ་དབྲོག་  
མོད༑ དེ་དག་དོང་སྟེ་སྒོ་ལ་དལ་གྱིས་བརྡུངས་པ་དང། ཚེ་དང་ལྡན་པ་པི་ལིནྡའི་བུས་སྨྲས་པ། འདི་སུ་ཞིག། དེ་དག་གིས་སྨྲས་པ། འཕགས་པ། བདག་ཅག་ནི། རྐུན་  
པོའོ༑ ༑ཅི་འདོད། འཕགས་པ། ལྭ་བ་རིན་པོ་ཆེའོ། །བཞིན་བཟང་དག་།གལ་ཏེ་དེ་ལྟ་ན། སྐར་ཁུང་ནས་ལག་པ་རྐྱོངས་ཤིག་དེ་ནས་གཅིག་ཅིག་གིས་ལག་པ་  
བརྐྱང་བ་དང། ཚེ་དང་ལྡན་པ་པི་ལིནྡའི་བུས་ལྭ་བ་རིན་པོ་ཆེ་དེ། མ་འཆད་ཅིག་མ་འཚིག་ཅིག་འདྲེན་པ་ན་ཟད་པར་མ་གྱུར་ཅིག་ཅེས་དེ་ལྟར་བྱིན་གྱིས་བརླབས་ནས་སྐར་ཁུང་ནས་  
  
  
༄༅། །དེའི་ཕྱོགས་གཅིག་ཕྱུང་བ་དང། རྐུན་པོ་རྣམས་ཀྱིས་དྲངས་ཤིང་དྲངས་ནས་ཕུང་པོར་བྱས་ཏེ་དྲངས་ན་ཟད་དུ་མ་བཏུབ་ནས་དེ་དག་གིས་མཚོན་གྱིས་གཅད་པར་  
བརྩམས་ན་ཡང་མ་ཆོད། མེས་བསྲེགས་པར་བརྩམས་ན་ཡང་འཚིག་ཏུ་མ་བཏུབ་ནས་དེ་དག་གིས་སྨྲས་པ། འཕགས་པ་པི་ལིནྡའི་བུ། བདག་ཅག་ལ་ཅི་ཞིག་མཐོ་བཙམ། ཐོང་ཞིག། དེས་  
སྨྲས་པ། སྐྱེས་བུ་གཏི་མུག་དག་ཁྱེད་ཀྱིས་མཐོ་བཙམས་ན། ངས་ཇི་ལྟར་མཐོ་བཙམ། ཁྱེད་ཀྱི་སྟོབས་དང། བརྩོན་འགྲུས་དང། ཕ་རོལ་གནོད་པ་གང་ཡིན་པ་དེས་དྲངས་ན། ངས་ཇི་ལྟར་  
མི་གཏང། དེ་དག་གིས་སྨྲས་པ། ཤེས་ལྡན་དག་འཕགས་པ་པི་ལིནྡའི་བུ་རྫུ་འཕྲུལ་ཆེན་པོ་མཐུ་ཆེན་པོས་མ་བཏང་ཕན་ཆད་འཛིན་པ་འོངས་ན་མི་རུང་གི། བྲོས་ཏེ་འདོང་ངོ། །ཞེས་དེ་དག་  
བྲོས་སོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་དེ་ལྟ་བུའི་  
རིན་པོ་ཆེ་དག་གྱོན་ནས་དགོན་པའི་གནས་ན་འདུག་པ་ལས་གྱུར་གྱི་དེའི་ཕྱིར་དགེ་སློང་གིས་དེ་ལྟ་བུའི་རིན་པོ་ཆེ་དག་དགོན་པའི་གནས་སུ་བཀུར་བར་མི་བྱའོ། །སྙམ་དུ་དགོངས་ནས་  
དགེ་སློང་རྣམས་ལ་བཀའ་སྩལ་པ། དགེ་སློང་དག་དགེ་སློང་པི་ལིནྡའི་བུས་ལྭ་བ་རིན་པོ་ཆེ་དེ་འདྲ་བ་གྱོན་ནས་དགོན་པའི་གནས་སུ་འདུག་པ་གང་ཡིན་པ་དེ་ནི། མ་ལེགས་པ་ཞིག་བྱས་  
  
  
༑དེ་ལྟ་བས་ན། དགེ་སློང་གིས་ལྭ་བ་རིན་པོ་ཆེ་དེ་ལྟ་བུ་གྱོན་ནས་དགོན་པའི་གནས་སུ་འདུག་པར་མི་བྱའོ། །འདུག་ན། འགལ་ཚབས་ཅན་དུ་འགྱུར་རོ། །འོན་ཀྱང་དགེ་སློང་དགོན་པའི་  
གནས་ན་གནས་པ་གང་ཞིག་ལ་ལྭ་བ་རིན་པོ་ཆེ་དེ་ལྟ་བུ་བདོག་པ་དེས་ཁྱིམ་དུ་གཞག་པར་བྱའོ། །བཅོམ་ལྡན་འདས་ཀྱིས་ལྭ་བ་རིན་པོ་ཆེ་དེ་འདྲ་བ་ཁྱིམ་དུ་གཞག་པར་བྱའོ། །ཞེས་བཀའ་  
སྩལ་པ་དང། དགེ་སློང་དགོན་པའི་གནས་ན་འདུག་པ་གཞན་ཞིག་ལ་ཆེན་པོ་ལ་འོས་པའི་ལྭ་བ་གྲུབ་པ་དེས་དེ་ཁྱིམ་དུ་བཞག་པ་དང་སྲོག་ཆགས་དག་གིས་རྨུགས་པའི་སྐབས་དེ། དགེ་  
སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ན་མེ་རུ་ཀས་བཏབ་སྟེ་གཞག་པར་བྱའོ། །གལ་ཏེ་དེ་མ་རྙེད་ན། ཤིང་ཀུན་ནམ། བ་ཤ་  
ཀའི་ལོ་མའམ། ཨ་རི་ཏའི་ལོ་མས་རིམ་པ་རིམ་པར་བཏབ་ནས་གཞག་བར་བྱའོ། །རིམ་པ་རིམ་པར་གདབ་ཏུ་མ་འབྱོར་ནས་བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་འབྱོར་པ་  
མེད་ན། སྟེང་དུ་བཏབ་ནས་གཞག་པར་བྱ་ཞིང་དུས་དུས་སུ་བསྐམ་པར་བྱའོ། །གླེང་གཞི་ནི། མཉན་ཡོད་ནའོ། །གང་གི་ཚེ་ཁྱིམ་བདག་མགོན་མེད་ཟས་སྦྱིན་གྱིས་རྒྱལ་བྱེད་ཀྱི་ཚལ་  
ཕྱོགས་བཞིའི་དགེ་སློང་གི་དགེ་འདུན་ལ་ཕུལ་བ་དེའི་ཚེ། དེ་དུས་དུས་སུ་སྟོན་པའི་ཞབས་དང། དགེ་སློང་གནས་བརྟན་གནས་བརྟན་རྣམས་ལ་ཕྱག་འཚལ་དུ་འོང་ངོ། །ཇི་ཙམ་དུས་  
  
  
༄༅། །གཞན་ཞིག་ན་དགུན་ཁ་དགེ་སློང་རྣམས་ལྷགས་པས་སྦྲེབས་ནས་བསྐུམས་ཏེ་གནས་ཁང་དག་ན་ཉལ་ཞིང་འདུག་གོ་ཁྱིམ་བདག་མགོན་མེད་ཟས་སྦྱིན་སྟོན་  
པའི་ཞབས་ལ་ཕྱག་འཚལ་དུ་རྒྱལ་བྱེད་ཀྱི་ཚལ་དུ་སོང་བ་དེས་དགེ་སློང་དེ་དག་དགེ་བའི་ཕྱོགས་བཏང་སྟེ་དེ་བཞིན་དུ་འདུག་པ་མཐོང་ནས་དེས་སྨྲས་པ། འཕགས་པ། གཅིག་ཏུ་བརྩོན་  
པའི་བསྟན་པ་ལ་ཅི་སྟེ་དགེ་བའི་ཕྱོགས་བཏང་སྟེ་བཞུགས། དེ་དག་གིས་སྨྲས་པ། ཁྱིམ་བདག་ལྷགས་པས་སྦྲེབས་སོ། །དེ་ཅང་མི་སྨྲ་བར་རྐང་པ་ལ་ཕྱག་བྱས་ཏེ་སོང་ངོ། །དེས་ཁྱིམ་  
དུ་ཕྱིན་ནས་གོས་ལྔ་བརྒྱ་དགེ་འདུན་ལ་བསྐུར་བ་དང། དགེ་སློང་རྣམས་ཀྱིས་ཁ་ཚར་བཅད་ནས་བཙག་དང་ཚོན་གཞན་གྱིས་ཅི་དགའ་མགུར་ཁ་བསྒྱུར་ཏེ་གྱོན་ནོ། །ཇི་ཙམ་ན་ཁྱིམ་  
བདག་མགོན་མེད་ཟས་སྦྱིན་ཡང་སྟོན་པའི་ཞབས་ལ་ཕྱག་འཚལ་དུ་འོངས་པས། དགེ་སློང་རྣམས་ཀྱི་གནས་ཁང་དུ་བལྟས་ན། གོས་དེ་དག་མི་སྣང་ནས་དེས་སྨྲས་པ། འཕགས་པ་  
གོས་དེ་དག་མི་གདའ་ན། ཁྱེད་ཀྱིས་གང་དུ་བཞག་དེ་དག་གིས་ཇི་ལྟར་གྱུར་པ་བསྙད་པ་དང། དེས་སྨྲས་པ། འཕགས་པ། ཁྱེད་ཀྱིས་ཆེན་པོ་ལ་འོས་པའི་གོས་དེ་ལྟ་བུ་ཆུད་གསན་  
ཏོ༑ ༑ཀྱེ་མ་ཁྱེད་ཀྱིས་ཁ་ཚར་རིང་པོ་ཉིད་དང་དཀར་པོར་གཞག་མཛོད་ཅིག་དེ་དག་སྤོབས་པ་མེད་ནས་ཅང་མི་ཟེར་བར་འདུག་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་  
  
  
བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི་དགེ་འདུན་གྱིས་གོས་གསར་པ་ཁ་ཚར་རིང་པོ་དག་བཅང་བར་བྱའོ། །འདུལ་བ་ཕྲན་ཚེགས་ཀྱི་གཞི་  
ལས་སྒོ་བཞི་པ་རྫོགས་སོ།། །།བསྡུས་པའི་སྡོམ་ནི། ལུས་དང་གླེང་བ་སངས་རྒྱས་དང། །སྤང་བ་དག་དང་ང་འདས་དང། །མཚམས་ལས་ཕྱི་རོལ་དགེ་སློང་རྣམས། །དུས་  
སྟོན་རྒྱུ་བར་བཅས་པའོ། །སྡོམ་ནི། རོ་ནི་བསྲེག་པར་བྱ་བ་དང་།ཤཱ་རིའི་བུ་ཡི་མཆོད་རྟེན་དང། །དེར་ནི་དུས་སྟོན་བྱ་བ་དང་།དུང་དང་ཉ་ཕྱིས་ཚོང་བའོ། །སངས་རྒྱས་བཅོམ་ལྡན་འདས་  
མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན། ཁྱིམ་བདག་ཅིག་གནས་པ་དེས་རིགས་མཉམ་པ་ལ་ཆུང་མ་བླངས་ཏེ་དེ་  
དེ་དང་ལྷན་ཅིག་ཅེས་བྱ་བ་ནས་བུ་ཕོ་ཞིག་བཙས་ཏེ། དེ་བཙས་པའི་བཙས་སྟོན་ཞག་བདུན་གསུམ་ཉི་ཤུ་རྩ་གཅིག་ཏུ་རྒྱ་ཆེར་བྱས་ནས་རིགས་དང་མཐུན་པའི་མིང་བཏགས་ཏེ་བསྲིངས་བསྐྱེད་  
ནས་ཆེན་པོར་གྱུར་ཏོ། །ཞེས་བྱ་བའི་བར་སྔ་མ་བཞིན་ནོ། །ཇི་ཙམ་དུས་གཞན་ཞིག་ན། ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་བ་དང། དེའི་ཁམས་མི་མཉམ་ནས་ན་བར་  
གྱུར་ཏེ། དེ་རྩ་བ་དང། སྡོང་བུ་དང། མེ་ཏོག་དང། འབྲས་བུའི་སྨན་དག་གིས་རིམ་གྲོ་བྱས་ན། མ་ཕན་ཏེ་དུས་ལས་འདས་སོ། །དེ་དགེ་སློང་དག་གིས་ལྷུང་བཟེད་དང་བཅས། ཆོས་གོས་དང་  
  
  
༄༅། །བཅས་པར་ལམ་དང་ཉེ་བ་ཞིག་ཏུ་བོར་རོ། །ཇི་ཙམ་ན་ལམ་དེ་ནས་བྲམ་ཟེ་དང། ཁྱིམ་བདག་འགྲོ་བ་དེ་དག་གིས་དེ་མཐོང་སྟེ། དེ་ན་ཁ་ཅིག་གིས་སྨྲས་པ། ཤེས་  
ལྡན་དག། ཤཱཀྱའི་བུ་པ་ཞིག་དུས་ལས་འདས་སོ། །གཞན་དག་གིས་སྨྲས་པ། ཚུར་ཤེག། བལྟ་བར་བྱའོ། །དེ་དེ་དག་གིས་མཐོང་ནས་ངོ་ཤེས་ཏེ། དེ་དག་གིས་སྨྲས་པ། ཤེས་ལྡན་དག་  
འདི་ནི། ཁྱིམ་བདག་ཆེ་གེ་མོའི་བུ་ཡིན་ཏེ། དགེ་སྦྱོང་ཤཱཀྱའི་བུ་པ་མགོན་མེད་པ་རྣམས་ཀྱི་ནང་དུ་རབ་ཏུ་བྱུང་བས། གནས་སྐབས་འདི་འདྲ་བར་གྱུར་ཏོ། །འདི་དག་གི་ནང་དུ་རབ་ཏུ་  
བྱུང་བར་མ་གྱུར་ན། ཉེ་དུ་དག་གིས་འདིར་རིམ་གྲོ་བྱས་པར་འགྱུར་བ་ཞིག་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་  
སྩལ་པ། དགེ་སློང་དག། དེ་ལྟ་བས་ན། གནང་གི། དགེ་སློང་ཤི་བའི་རིམ་གྲོ་བྱའོ། །བཅོམ་ལྡན་འདས་ཀྱིས་དགེ་སློང་ཤི་བའི་རིམ་གྲོ་བྱའོ། །ཞེས་གསུངས་པ་དང། དགེ་སློང་  
དག་ཇི་ལྟར་རིམ་གྲོ་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། བསྲེག་པར་བྱའོ། །བཅོམ་ལྡན་འདས་ཀྱིས་བསྲེག་པར་བྱའོ་།ཞེས་གསུངས་པ་དང། བཅོམ་ལྡན་  
འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ་བཅོམ་ལྡན་འདས་ཀྱིས་ལུས་འདི་ལ་སྲིན་བུའི་རིགས་བརྒྱད་ཁྲི་ཡོད་དོ་།ཞེས་གང་གསུངས་པ་དེ་དག་ཇི་ལྟ་བུ་ལགས་  
  
  
ཉེ་བར་འཁོར། དེ་སྐྱེས་མ་ཐག་ཏུ་དེ་དག་ཀྱང་སྐྱེ་ལ། ཤི་བའི་ཚེ་དེ་དག་ཀྱང་འཆི་མོད་ཀྱི། འོན་ཀྱང་རྨའི་སྒོ་རྣམས་སུ་བརྟགས་ཏེ་བསྲེག་པར་བྱའོ།།  
བཅོམ་ལྡན་འདས་ཀྱིས་བསྲེག་པར་བྱའོ། །ཞེས་གསུངས་པ་དང། ཤིང་མ་འབྱོར་ནས་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་འདས་ཀྱིས་བཀའ་  
སྩལ་པ། ཆུ་ཀླུང་དག་ཏུ་དོར་བར་བྱའོ། །ཆུ་ཀླུང་མེད་ནས་བཅོམ་ལྡན་འདས་ཀྱིས་བཀའ་སྩལ་པ། ས་བརྐོས་ཏེ་གཞུག་པར་བྱའོ། །དབྱར་ཁ་ས་ཡང་འཐས་ལ་ཤིང་ཡང་སྲོག་ཆགས་ཅན་དུ་  
གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། ཐིབས་པོའི་ཕྱོགས་སུ་མགོ་བྱང་ཕྱོགས་སུ་བསྟན་ཏེ་སྔས་སུ་རྩྭའི་བམ་པོ་བཞག་ལ་གློ་གཡས་པས་བསྙལ་ཏེ་རྩའམ་ལོ་མའི་ཚོགས་ཀྱིས་  
གཡོགས་ལ་ཡོན་བསྔོ་ཞིང་རྒྱུད་ཆགས་གསུམ་གྱི་ཆོས་མཉན་པ་བྱིན་ནས་འདོར་བར་བྱའོ། །དགེ་སློང་དག་དེ་བཞིན་དུ་དོང་བ་དང། བྲམ་ཟེ་དང། ཁྱིམ་བདག་དག་ཤཱཀྱའི་བུའི་དགེ་སྦྱོང་  
རྣམས་ནི། རོ་བསྐྱལ་ནས་ཁྲུས་མི་བྱེད་པར་དེ་བཞིན་འདོང་སྟེ་གཙང་སྦྲ་མེད་དོ། །ཞེས་འཕྱ་བར་བྱེད་ནས་སྐབས་དེ། བཅོམ་ལྡན་འདས་ལ་དགེ་སློང་དག་གིས་གསོལ་པ་དང། བཅོམ་ལྡན་  
འདས་ཀྱིས་བཀའ་སྩལ་པ། དེ་བཞིན་དུ་དོང་བར་མི་བྱའི། འོན་ཀྱང་ཁྲུས་བྱའོ། །དེ་དག་ཐམས་ཅད་བཀྲུ་བར་བརྩམས་པ་དང། བཅོམ་ལྡན་འདས་ཀྱིས་བཀའ་སྩལ་པ། ཐམས་ཅད་ཁྲུས་  
  
  
༄༅། །མི་བྱའི། གང་དག་རེག་པ་དེ་དག་གིས་གོས་དང་བཅས་ཏེ་བཀྲུ་བར་བྱའོ། །གཞན་དག་གི་ནི། རྐང་ལག་ཉི་ཚེ་བཀྲུ་བར་བྱའོ། །དེ་དག་མཆོད་རྟེན་ལ་ཕྱག་མི་  
འཚལ་ནས་བཅོམ་ལྡན་འདས་ཀྱིས་བཀའ་སྩལ་པ། མཆོད་རྟེན་དག་ལ་ཕྱག་འཚལ་བར་བྱའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་བྱ་ཀ་ལནྡ་ཀ་གནས་པ་ན་བཞུགས་སོ།།  
ཚེ་དང་ལྡན་པ་ཤཱ་རིའི་བུ་དང། མོའུ་དགལ་གྱི་བུ་གཉིས་ཀྱི་ཀུན་ཏུ་སྤྱོད་པ་ནི། དུས་དུས་སུ་སེམས་ཅན་དམྱལ་བར་ཡང་རྒྱུ་ཞིང་འདོང། དུད་འགྲོར་ཡང་འདོང། ཡི་དྭགས་དག་ཏུ་ཡང་  
འདོང། ལྷའི་ནང་དུ་ཡང་འདོང། མི་དག་ཏུ་ཡང་རྒྱུ་ཞིང་འདོང་ངོ། །དེ་གཉིས་དུས་གཞན་ཞིག་ན་དམྱལ་བར་རྒྱུ་ཞིང་འདོང་བ་ལས། མནར་མེད་པའི་དམྱལ་བ་ཆེན་པོར་སོན་པ་དང་  
དེར་ཚེ་དང་ལྡན་པ་ཤཱ་རིའི་བུས། ཚེ་དང་ལྡན་པ་མོའུ་དགལ་གྱི་བུ་ཆེན་པོ་ལ་སྨྲས་པ། ཚེ་དང་ལྡན་པ་མོའུ་དགལ་གྱི་བུ་དམྱལ་བ་པའི་སེམས་ཅན་རྣམས་ངལ་སོས་པར་གྱིས་ཤིག་  
ཚེ་དང་ལྡན་པ་མོའུ་དགལ་གྱི་བུས། ཚེ་དང་ལྡན་པ་ཤཱ་རིའི་བུ། དེ་བཞིན་བགྱིའོ། །ཞེས་ཚེ་དང་ལྡན་པ་ཤཱ་རིའི་བུ་ལྟར་མཉན་ཏེ་ནམ་མཁའ་ལ་འཕགས་ནས་ཆར་ཤིང་རྟའི་སྲོག་  
ཤིང་ཙམ་གྱི་རྒྱུན་དབབ་པར་བརྩམས་པ་དང། ཆུ་དེ་མནར་མེད་པའི་མེ་ལྕེའི་འོད་ཀྱིས་བར་དུ་བསྐམས་པར་གྱུར་ཏོ། །ཚེ་དང་ལྡན་པ་ཤཱ་རིའི་བུས་སྨྲས་པ། ཚེ་དང་ལྡན་པ་མོའུ་  
  
  
གཞེས་ཤིག་དང། བདག་གིས་ངལ་སོས་པར་བགྱིའོ། །དེས་སྨྲས་པ། ལེགས་ཀྱི། དེ་བཞིན་དུ་ངལ་སོས་པར་མཛོད་ཅེས་སྨྲས་ཏེ། ཚེ་དང་ལྡན་པ་མོའུ་དགལ་གྱི་བུ་  
ཆེན་པོས་བསྡད་པ་དང། ཚེ་དང་ལྡན་པ་ཤཱ་རིའི་བུས་ཏིང་ངེ་འཛིན་མོས་པ་ཅན་ཞེས་བྱ་བ་ལ་སྙོམས་པར་ཞུགས་ནས་དེས་མནར་མེད་པ་ཆེན་པོ་དེ་བསིལ་བར་བྱས་ཏེ། མནར་མེད་པའི་སེམས་  
ཅན་རྣམས་ཀྱི་སྡུག་བསྔལ་རྒྱུན་བཅད་དོ། །དེ་ནས་དེ་གཉིས་ཀྱིས་རྫོགས་བྱེད་ཆོས་ལོག་པར་སྟོན་པས། ལུས་ཆེན་པོར་གྱུར་ཅིང་དེའི་ལྕེ་ལ་ཡང་གཤོལ་ལྔ་བརྒྱས་རྨོད་པ་མཐོང་བ་དང། དེས་  
སྨྲས་པ། འཕགས་པ་ཤཱ་རིའི་བུ་དང། མོའུ་དགལ་གྱི་བུ། གལ་ཏེ་འཛམ་བུའི་གླིང་དུ་གཤེགས་ན། ཚངས་པ་མཚུངས་པར་སྤྱོད་པ་རྣམས་ལ་བདག་གི་མཆིད་ནས། ངས་ཆོས་ལོག་པར་  
བསྟན་པས་སྐྱེ་བོའི་ཚོགས་མང་པོ་བསླུས་ཏེ། ང་ལས་ཡང་དག་པར་བླངས་ནས་ཀུན་ཏུ་སྤྱད་པ་དེས་ལྕེ་ལ་གཤོལ་ལྔ་བརྒྱས་རྨོད་ཅིང། ཁྱེད་ཀྱི་ཇི་ལྟ་ཇི་ལྟར་ངའི་མཆོད་རྟེན་ལ་རྗེད་པར་  
བྱས་པ་དེ་ལྟ་དེ་ལྟར་ང་ལ་སྡུག་བསྔལ་ཆེས་མི་ཟད་པར་གྱུར་གྱི། ཕྱིན་ཆད་མ་བྱེད་པར་ཐོང་ཞིག་གཅིག་མཆིའོ། །ཞེས་གསུངས་ཤིག་ཚེ་དང་ལྡན་པ་ཤཱ་རིའི་བུ་དང། མོའུ་དགལ་གྱི་བུ་  
དག་གིས་རྫོགས་བྱེད་ལ་ཅང་མི་སྨྲ་པས། ཁས་བླངས་སོ། །ཚེ་དང་ལྡན་པ་ཤཱ་རིའི་བུ་དང། མོའུ་དགལ་གྱི་བུ་མནར་མེད་པ་ནས་མི་སྣང་བར་གྱུར་ཏེ་རྒྱལ་པོའི་ཁབ་ཏུ་དོང་ངོ། །དེ་གཉིས་རྒྱལ་  
  
  
༄༅། །པོའི་ཁབ་ཏུ་ཕྱིན་པ་དང། ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་དག་ཅིག་ཕྱིར་བྱུང་ནས་དེ་དག་ཁ་ཅིག་གིས་སྨྲས་པ། ཤེས་ལྡན་དག་ཤཱཀྱའི་བུའི་དགེ་  
སྦྱོང་འདི་དག་བརྡེག་གོ་ཁ་ཅིག་གིས་སྨྲས་པ། དེ་བཞིན་ཁོ་ནར་བརྡེག་ན། མ་ལེགས་ཏེ། ཀླན་ཀ་བཙལ་ནས་བརྡེག་པར་བྱའོ། །དེ་དག་གིས་སྨྲས་པ། དེ་བཞིན་དུ་བྱའོ། །ཚེ་དང་ལྡན་  
པ་ཤཱ་རིའི་བུ་སྔར་སོང་བ་དང་དེ་དག་གིས་དེ་ལ་སྨྲས་པ་འཕགས་པ་ཤཱ་རིའི་བུ། ཀུན་ཏུ་འཚོ་བ་དག་ལ་དགེ་སྦྱོང་ཡོད་དམ་དེས་ཚིགས་སུ་བཅད་དེ་སྨྲས་པ། ཀུན་ཏུ་འཚོ་ལ་དགེ་སྦྱོང་  
མེད༑ །ཤཱཀྱ་རྣམས་ཀྱི་ནང་ན་ཡོད། །དགྲ་བཅོམ་དག་ལ་ཆགས་ལྡན་མེད། །བུས་པ་སོ་སོའི་སྐྱེ་བོའང་མེད། །དེ་དག་གིས་ཚིགས་སུ་བཅད་པ་དེའི་དོན་ཁོང་དུ་མ་ཆུད་ནས་དེ་དག་གིས་  
སྨྲས་པ། ཤེས་ལྡན་དག་འདིས་ནི། བདག་ཅག་གི་བསྔགས་པ་སྨྲས་ཀྱི། སུ་ཡང་ཅི་ཡང་མ་སྨྲ་བར་འགྲོར་ཆུག་ཅིག་ཅེས་བྱས་ཏེ། དེ་སོང་ངོ། །ཚེ་དང་ལྡན་པ་མོའུ་དགལ་གྱི་བུ་ཕྱི་  
བཞིན་དུ་འོང་བ། སྔོན་གྱི་ལས་ཀྱི་རྣམ་པར་སྨིན་པ་ཉེ་བར་གནས་པས། དལ་ནས་དལ་ནས་འོང་བ་དེ། དེ་དག་གིས་མཐོང་ནས་འཕགས་པ་མོའུ་དགལ་གྱི་བུ། ཀུན་ཏུ་འཚོ་བ་དག་  
ལ་དགེ་སྦྱོང་ཡོད་དམ། དེས་སྨྲས་པ། ཤེས་ལྡན་དག། ཀུན་ཏུ་འཚོ་བ་དག་ལ་དགེ་སྦྱོང་ག་ལ་ཡོད་དེ། བཅོམ་ལྡན་འདས་ཀྱིས་ཀྱང། འདི་ལ་དགེ་སྦྱོང་དང་པོ་ཡོད། འདི་ལ་  
  
  
འདི་ལ་གསུམ་པ་ཡོད། འདི་ལ་བཞི་པ་ཡོད་ཀྱི་འདི་ལས་ཕྱི་རོལ་པ་ལ་ནི། དགེ་སྦྱོང་དང། བྲམ་ཟེ་མེད་དེ། ཕ་རོལ་རབ་ཏུ་སྨྲ་བ་རྣམས་ནི། དགེ་སྦྱོང་དང། བྲམ་ཟེས་སྟོང་ངོ། །  
དེ་ལྟ་བས་ན། འདིར་འཁོར་གྱི་ནང་དུ་སེང་གེའི་སྒྲ་ཡང་དག་པར་བསྒྲགས་སོ། །ཞེས་གསུངས་སོ། །གཞན་ཡང། ཁྱེད་ཀྱི་སྟོན་པ་དེ་མནར་མེད་པ་ཆེན་པོར་སྐྱེས་ཏེ་ཆོས་ལོག་པར་བསྟན་པས་  
ལུས་ཆེན་པོར་གྱུར་ཅིང་ལྕེ་ལ་གཤོལ་ལྔ་བརྒྱས་རྨོད་དོ། །དེས་ང་ལ་ཐན་བཏང་བ། བདག་གིས་ཚངས་པ་མཚུངས་པར་སྤྱོད་པ་རྣམས་ལ། ངས་ཆོས་ལོག་པར་བསྟན་པས་སྐྱེ་བོའི་ཚོགས་མང་  
པོ་བསླུས་ཏེ། ང་ལས་ཡང་དག་པར་བླངས་ཤིང་ཀུན་ཏུ་སྤྱད་པ་དེས་ལྕེ་ལ་གཤོལ་ལྔ་བརྒྱས་རྨོད་ཅིང། ཁྱེད་ཀྱིས་ཇི་ལྟ་ཇི་ལྟར་ངའི་མཆོད་རྟེན་ལ་རྗེད་པར་བྱེད་པ་དེ་ལྟ་དེ་ལྟར་ང་ལ་སྡུག་བསྔལ་  
ཆེས་མི་ཟད་པར་གྱུར་ཏོ། །ཞེས་གསུངས་ཤིག་ཟེར་རོ། །དེ་དག་རྔམ་ནས་སྨྲས་པ། ཤེས་ལྡན་དག་མགོ་རེག་ངན་པ་བདག་ཅག་ལ་ཁ་ཟེར་བར་མ་ཟད། བདག་ཅག་གི་སྟོན་པ་ལ་ཡང་མི་སྙན་  
པ་ཟེར་ན། ཇི་ལྟར་བསྒྲུབ་པར་བྱ། དེ་ན་ཁ་ཅིག་གིས་སྨྲས་པ་འདི་ལ་སྒྲུབ་ཏུ་ཅི་ཡོད། འདི་ཏེ་པོར་གཏལ་དུ་ཟད་མོད། གཞན་དག་གིས་སྨྲས་པ། སྔར་ཡང་བདག་ཅག་གིས་སྨྲས་པ་ཡིན་ཏེ། དེ་  
དེ་བཞིན་དུ་བརྡེག་གི། ཚུར། ཁྱེད་ན་རེ། གླན་ཀ་བཙལ་ནས་བརྡེག་གོ་ཟེར་བ་དེ་ནི། བདག་ཅག་དང། བདག་ཅག་གི་སྟོན་པ་ལ་ཁ་བྱས་པས་དོན་གྱིས་གྲུབ་པ་ཞེས་དེ་དག་གིས་དེའི་ཡན་ལག་དང་  
  
  
༄༅། །ཉིང་ལག་འདམ་བུ་བཞིན་བཅོམ་ནས་དོང་ངོ། །ཚེ་དང་ལྡན་པ་ཤཱ་རིའི་བུས། ཚེ་དང་ལྡན་པ་མོའུ་དགལ་གྱི་བུ་ཅིས་ཐོགས་སྙམ་བསམ་ནས། དེས་ཕྱིར་ལོག་  
སྟེ་བལྟས་ན། ཇི་ཙམ་ན་ཡན་ལག་དང། ཉིང་ལག་འདམ་བུ་བཞིན་དུ་བཅོམ་ལྡན་ནས་ས་ལ་འགྱེལ་བ་མཐོང་སྟེ། དེས་སྨྲས་པ། ཚེ་དང་ལྡན་པ་མོའུ་དགལ་གྱི་བུ། འདི་ཅི་ཉེས། དེས་སྨྲས་པ་  
ཚེ་དང་ལྡན་པ་ཤཱ་རིའི་བུ། ལས་སུ་ཟད་མོད། གཞན་ཅི་ཞིག་ཡིན་པར་འགྱུར། ཚེ་དང་ལྡན་པ་ཤཱ་རིའི་བུས་སྨྲས་པ། ཚེ་དང་ལྡན་པ་མོའུ་དགལ་གྱི་བུ། ཁྱོད་བཅོམ་ལྡན་འདས་ཀྱིས་རྫུ་འཕྲུལ་  
ཅན་གྱི་མཆོག་ཏུ་མ་བསྟན་ཏམ། དེ་ཇི་ལྟར་གྱུར། དེས་སྨྲས་པ། ཚེ་དང་ལྡན་པ་ཤཱ་རིའི་བུ། བདག་ལས་ཀྱིས་ནན་པས། རྫུ་ཞེས་བྱ་བ་ཡང་མི་དྲན་ན། རྫུ་འཕྲུལ་ལྟ་སྨོས་ཀྱང་ཅི་དགོས་  
དེ་ནས་ཚེ་དང་ལྡན་པ་ཤཱ་རིའི་བུས། ཚེ་དང་ལྡན་པ་མོའུ་དགལ་གྱི་བུ་བྱིས་པ་ཆུང་ངུ་བཞིན་དུ་བླ་གོས་ཀྱི་ནང་དུ་བཅུག་ནས་གཙུག་ལག་ཁང་དུ་ཁྱེར་བ་དང། དགེ་སློང་དག་གིས་དེ་ལྟ་བུའི་མི་སྡུག་  
པ་མཐོང་ནས་སྡངས་ཏེ་འདུག་ནས་ཚེ་དང་ལྡན་པ་ཤཱ་རིའི་བུ་ལ་དྲིས་པ། འདི་ཅི་ཞིག་དེས་སྨྲས་པ། ཚེ་དང་ལྡན་པ་མོའུ་དགལ་གྱི་བུ་ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་རྣམས་ཀྱིས་འདི་ལྟ་  
བུར་བྱས་མོད་ཅེས་སྨྲས་ཏེ། དེས་དེ་དལ་གྱིས་ས་ལ་བསྙལ་ལོ། །དགེ་སློང་དག་གིས་སྨྲས་པ། ཚེ་དང་ལྡན་པ་ཤཱ་རིའི་བུ། འདི་བཅོམ་ལྡན་འདས་ཀྱིས་རྫུ་འཕྲུལ་ཅན་གྱི་མཆོག་ཏུ་བསྟན་པ་  
  
  
དེས་སྨྲས་པ། བསྟན་ན། ཚེ་དང་ལྡན་པ་དག་ལས་རྣམས་ཀྱི་མཐུ་ལ་ལྟོས། གང་གིས་ལྷ་རྣམས་ཀྱི་དབང་པོ་བརྒྱ་བྱིན་གྱི་ཁང་བཟང་རྣམ་པར་རྒྱལ་བྱེད། རྐང་པ་གཡས་པའི་  
མཐེ་བོས་བསྒུལ། རབ་ཏུ་བསྒུལ། ཀུན་ཏུ་རབ་ཏུ་བསྒུལ་ཏེ། བཅོམ་ལྡན་འདས་ཀྱིས་རྫུ་འཕྲུལ་ཆེ་བ་དང། མཐུ་ཆེ་བ་རྣམས་ཀྱི་མཆོག་ཏུ་བསྟན་པ་དེ། ད་ལས་ཀྱིས་ནོན་ནས་རྫུ་ཞེས་བྱ་བ་  
ཡང་མི་དྲན་ན། རྫུ་འཕྲུལ་ལྟ་སྨོས་ཀྱང་ཅི་དགོས། དེ་ན་དགེ་སློང་གང་དག་འཕགས་པའི་ལམ་མ་སྐྱེས་པ་དེ་དག་མི་དགའ་ཞིང་ཤིན་ཏུ་སྒྱོ་ནས་དགོན་པ་དང། ནགས་ཁྲོད་དང། བས་མཐའི་  
གནས་མལ་དག་ཏུ་གནས་ནས་ཡིད་ལ་བྱེད་པ་བསྐྱེད་པར་བརྩམས་སོ་།རྒྱལ་པོའི་ཁབ་ཀྱི་གྲོང་ཁྱེར་ཀུན་ཏུ་ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་རྣམས་ཀྱིས། འཕགས་པ་མོའུ་དགལ་གྱི་བུ་ཆེན་  
པོ་བརྡེགས་ཏེ། ཡན་ལག་དང། ཉིང་ལག་འདམ་བུ་བཞིན་དུ་བཅོམ་ནས་དེ་འཕགས་པ་ཤཱ་རིའི་བུས་བུ་ཆུང་ངུ་བཞིན་བླ་གོས་ཀྱི་ནང་དུ་བཅུག་སྟེ་འོད་མའི་ཚལ་དུ་ཁྱེར་ནས་སྲོག་གི་ལྷག་མ་ཅུང་  
ཟད་ཅིག་ལུས་ཏེ། རིང་པོ་མི་ཐོགས་པར་དུས་བྱེད་པར་འགྱུར་རོ། །ཞེས་བྱ་བའི་སྒྲ་དེ་གྲགས་ནས་སྲོག་ཆགས་བརྒྱ་སྟོང་དུ་མ་འོད་མའི་ཚལ་དུ་འདུས་པ་དང། རྒྱལ་པོ་མ་སྐྱེས་དགྲའི་བློན་པོ་  
དག་གིས། ལྷ། འཕགས་པ་མོའུ་དགལ་གྱི་བུ་ཆེན་པོ་ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་རྣམས་ཀྱིས་བརྡེགས་ཏེ། ཡན་ལག་དང་ཉིང་ལག་འདམ་བུ་བཞིན་དུ་བཅོམ་ནས་འཕགས་པ་  
  
  
༄༅། །ཤཱ་རིའི་བུས། དེ་བྱིས་པ་ཆུང་ངུ་བཞིན་དུ་བླ་གོས་ཀྱི་ནང་དུ་བཅུག་སྟེ་འོད་མའི་ཚལ་དུ་འཚལ་ཏེ་མཆིས་ན། སྲོག་གི་ལྷག་མ་ཅུང་ཟད་ཅིག་ལུས་ཏེ། རིང་  
པོ་མི་ཐོགས་པར་དུས་བགྱིད་པར་འགྱུར་རོ། །ཞེས་སྦྲན་པ་དང། དེ་ཐོས་ནས་ཁྲོས་ཏེ་དེ་རྣམས་ལ་སྨྲས་པ། ཤེས་ལྡན་དག་ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་རྣམས་ཚོལ་ཅིག་  
ཅེས་སྨྲས་ནས། དེ་བཙུན་མོའི་འཁོར་དང། གཞོན་ནུ་དང། ཕོ་བྲང་འཁོར་གྱི་མི་དག་དང་ལྷན་ཅིག་འོད་མའི་ཚལ་དུ་སོང་ངོ། །དེ་ནས་སྐྱེ་བོའི་ཚོགས་མང་པོས། རྒྱལ་པོ་མཐོང་ནས་ལམ་  
ཕྱེ་བ་དང། དེ་མིག་མཆི་མས་གང་ཞིང་སྙིང་རྗེ་རྗེ་སྐད་དུ་མི་དགའ་བའི་ཚིག་གིས་དལ་གྱིས་དྲིས་པ། འཕགས་པ་མོའུ་དགལ་གྱི་བུ་ཆེན་པོ། །འདི་ཅི་ཞིག། དེས་སྨྲས་པ། རྒྱལ་པོ་ཆེན་  
པོ། ལས་སུ་བས་མོད། གཞན་ནི། ཅི་ཞིག་ཏུ་འགྱུར། འཕགས་པ། ཁྱོད་བཅོམ་ལྡན་འདས་ཀྱིས་རྫུ་འཕྲུལ་ཅན་གྱི་མཆོག་ཏུ་བསྟན་པ་མ་ཡིན་ནམ། རྒྱལ་པོ་ཆེན་པོ། དེ་དེ་བཞིན་ཏེ་  
བསྟན་མོད་ཀྱི། ལས་ཀྱིས་ནོན་པས་འོན་ཀྱང་རྫུ་ཞེས་བྱ་བ་ཡང་མི་དྲན་ན། རྫུ་འཕྲུལ་ལྟ་སྨོས་ཀྱང་ཅི་དགོས། བཅོམ་ལྡན་འདས་ནི། གཉིས་སུ་མི་གསུང་བ་སྟེ། བཅོམ་ལྡན་འདས་ཀྱིས་འདི་  
སྐད་དུ། བསྐལ་པ་བརྒྱ་ཕྲག་རྣམས་སུ་ཡང། །ལས་རྣམས་ཆུད་ཟར་མི་འགྱུར་ཏེ། །ཚོགས་ཤིང་དུས་ལ་བབ་པ་ན། །ལུས་ཅན་རྣམས་ལ་འབྲས་བུར་སྨིན། །ཅེས་གསུངས་པ་དེ་ཉེ་བར་གནས་  
  
  
།ཞེས་བྱས་པ་དང། རྒྱལ་པོས་གོས་ཀྱི་མཐའ་མས་མཆི་མ་ཕྱིས་ཏེ། སྨན་པ་ཐམས་ཅད་བཀུག་ནས་བསྒོ་བ། ཤེས་ལྡན་དག་གལ་ཏེ་འཕགས་པ་མོའུ་དགལ་གྱི་བུ་ཆེན་པོ་  
ཞག་བདུན་ན་སོས་པར་མ་བྱས་ན། ཁྱེད་ཀྱི་དབང་ཐང་གཅད་པར་བྱའོ། །ཞེས་བསྒོས་ཏེ། བློན་པོ་དག་ལ་ཡང་གཏད་ནས་སོང་ངོ་།ཀུན་ཏུ་རྒྱུ་དབྱུག་ཐོགས་སྤྱི་ཕུང་ཅན་རྣམས་ཀྱང་ཐོས་ནས་བྲོས་  
སོ། །སྨན་པ་རྣམས་ཀྱིས་ཕན་ཚུན་གྲོས་བྱ་བར་བརྩམས་པ། ཤེས་ལྡན་དག། རྒྱལ་པོས་ནི། དེ་སྐད་བཀའ་སྩལ་ན། འདི་ལ་ཇི་ལྟར་བསྒྲུབ་པར་བྱ། འཕགས་པ་མོའུ་དགལ་གྱི་བུ་ཆེན་པོ་ནི་  
བགྲེས་ལ། དེའི་ཡན་ལག་དང། ཉིང་ལག་ཐམས་ཅད་འདམ་བུ་བཞིན་དུ་བཅོམ་པས། དེ་ཇི་ལྟར་གསོ་བར་ནུས། ཡེ་དེ་ཉིད་མཐུ་ཆེ་བ། རྫུ་འཕྲུལ་ཆེ་བ་ཡིན་པས། དེ་ཉིད་ལ་སྐྱབས་སུ་འདོང་  
ངོ། །ཁ་ཅིག་གིས་སྨྲས་པ། ལེགས་ཀྱི། དེ་བཞིན་དུ་བྱའོ། །ཞེས་དེ་དག་ཐམས་ཅད་འདུས་ནས་ཚེ་དང་ལྡན་པ་མོའུ་དགལ་གྱི་བུ་ཆེན་པོའི་ཐད་དུ་སོང་སྟེ་རྐང་པ་གཉིས་ལ་ཕྱག་བྱས་ནས་སྨྲས་  
པ། འཕགས་པ། བདག་ཅག་ལ་ལྷས་འདི་སྐད་དུ། འཕགས་པ་མོའུ་དགལ་གྱི་བུ་ཆེན་པོ་ཞག་བདུན་ན་མ་སོས་ན། ཁྱེད་ཀྱི་དབང་ཐང་གཅད་དོ། །ཞེས་བཀའ་སྩལ་ན། ཁྱོད་ནི། བགྲེས་  
པས་སྔོན་བཞིན་དུ་བགྱི་བར་བདག་ཅག་གིས་རྡོ་མི་ཐོགས་ཏེ། ཁྱོད་ཉིད་རྫུ་འཕྲུལ་ཆེ་ཞིང་མཐུ་ཆེ་བས། ཇི་ལྟར་བདག་ཅག་གི་དབང་ཐང་གཅད་པར་མི་འགྱུར་བ་དེ་ལྟར་མཛད་དུ་གསོལ་  
  
  
༄༅། །དེས་སྨྲས་པ། ཤེས་ལྡན་དག་གལ་ཏེ་དེ་ལྟ་ན། དེངས་ལ་རྒྱལ་པོ་མ་སྐྱེས་དགྲ་ལ། འཕགས་པ་མོའུ་དགལ་གྱི་བུ་ཆེན་པོ་བདག་ཉིད་ཞག་བདུན་ན། རྒྱལ་  
པོའི་ཁབ་ཏུ་བསོད་སྙོམས་ལ་འཇུག་གོ་ཞེས་གྱིས་ཤིག་དེ་དག་རབ་ཏུ་དགའ་ནས་དེས་དེའི་རྐང་པ་གཉིས་ལ་ཕྱག་བྱས་ནས་རྒྱལ་པོ་མ་སྐྱེས་དགྲའི་ཐད་དུ་སོང་ནས་རྐང་པ་གཉིས་ལ་  
གཏུགས་ཏེ་སྨྲས་པ། ལྷ། འཕགས་པ་མོའུ་དགལ་གྱི་བུ་ཆེན་པོ་བདག་ཉིད་དགུང་བདུན་ན་རྒྱལ་པོའི་ཁབ་ཏུ་བསོད་སྙོམས་ལ་འཇུག་གོ་།རྒྱལ་པོ་རབ་ཏུ་དགའ་ནས་སྨྲས་པ། ཤེས་  
ལྡན་དག་གལ་ཏེ་དེ་ལྟ་ན་ལེགས་སོ། །ཇི་ཙམ་ན་ཞག་བདུན་ལོན་པ་དང། འཕགས་པ་མོའུ་དགལ་གྱི་བུ་ཆེན་པོ་རང་ཉིད་ཀྱི་རྫུ་འཕྲུལ་གྱིས་མི་བདེ་བ་དེ་མེད་པར་བྱས་ཏེ་རྒྱལ་པོའི་  
ཁབ་ཏུ་བསོད་སྙོམས་ལ་ཞུགས་སོ། །དགྲ་བཅོམ་པ་རྣམས་ཀྱི་ཡེ་ཤེས་མཐོང་བ་ནི། བསམ་པས་འཇུག་པས། ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་མོའུ་དགལ་གྱི་བུ་ཆེན་པོ་རབ་ཏུ་  
ན་ན། ཅིའི་ཕྱིར་བདག་ཉིད་རྒྱལ་པོའི་ཁབ་ཏུ་བསོད་སྙོམས་ལ་ཞུགས་ཞེས་བསམ་པ་ལ་ཞུགས་ན། ཡོངས་སུ་མྱ་ངན་ལས་འདའ་བར་འདོད་པ་མཐོང་ངོ། །དེ་དེ་དང་མཛའ་བའི་བག་  
ཆགས་ཀྱིས་རྒྱུད་བསྒོས་པས། དེ་ཉིད་ཀྱི་ཉིན་པར་ནས་ན་བར་གྱུར་ཏེ་དེས་བསམ་པ། ཚེ་དང་ལྡན་པ་མོའུ་དགལ་གྱི་བུ་ཆེན་པོ་ཡོངས་སུ་མྱ་ངན་ལས་འདའ་ན། བདག་ཅི་སྟེ་འདུག་  
  
  
།སྙམ་དུ་བསམ་སྟེ། རྒྱལ་པོའི་ཁབ་ནས་གྲོང་ནཱ་ལ་དར་སོང་སྟེ། དེ་ན་ཚེ་དང་ལྡན་པ་ཤཱ་རིའི་བུ་ཡུལ་མ་ག་དཧའི་གྲོང་ཁྱེར་ནཱ་ལ་ད་ན་རིམ་གྲོ་བ་དགེ་སྦྱོང་  
གི་ཆེད་སྐུལ་བྱེད་དང། ནད་ཚབས་ཆེན་པོས་མི་བདེ་ཞིང་སྡུག་བསྔལ་ཏེ་འདུག་གོ་དེ་ནས་ཚེ་དང་ལྡན་པ་ཤཱ་རིའི་བུ་ནད་དེ་ཉིད་ཀྱིས་ཡོངས་སུ་མྱ་ངན་ལས་འདས་པ་དང། ཚེ་དང་ལྡན་པ་མོའུ་དགལ་  
གྱི་བུ་ཆེན་པོ་ཡང་གྲོང་ཁྱེར་ཤིང་ཐགས་ཅན་དུ་སོང་ནས་དེའི་ཕྱི་དྲོ་ཡོངས་སུ་མྱ་ངན་ལས་འདས་སོ། །གང་གི་ཚེ་ཚེ་དང་ལྡན་པ་ཤཱ་རིའི་བུ་ཡོངས་སུ་མྱ་ངན་ལས་འདས་པ་དེའི་ཚེ་དགེ་སློང་ཕལ་ཆེར་  
དབང་དང་ལྡན་པ་ཤ་སྟག་བརྒྱད་ཁྲི་ཡོངས་སུ་མྱ་ངན་ལས་འདས་སོ། །གང་གི་ཚེ་ཚེ་དང་ལྡན་པ་མོའུ་དགལ་གྱི་བུ་ཆེན་པོ་ཡོངས་སུ་མྱ་ངན་ལས་འདས་པ་དེའི་ཚེ་ཡང་དགེ་སློང་ཕལ་ཆེར་དབང་  
དང་ལྡན་པ་ཤ་སྟག་ལ་བདུན་ཁྲི་བདུན་སྟོང་ཡོངས་སུ་མྱ་ངན་ལས་འདས་སོ། །དེ་ནས་དགེ་སྦྱོང་གི་ཆེད་སྐུལ་བྱེད་ཀྱིས། ཚེ་དང་ལྡན་པ་ཤཱ་རིའི་བུའི་རིང་བསྲེལ་ལ་ལུས་ཀྱིས་མཆོད་པ་བྱས་  
ཏེ། རིང་བསྲེལ་དང། ལྷུང་བཟེད་དང། ཆོས་གོས་དག་ཁྱེར་ནས་རྒྱལ་པོའི་ཁབ་ག་ལ་བ་དེར་རྒྱུ་ཞིང་སོང་སྟེ། རིམ་གྱིས་རྒྱུ་ཞིང་སོང་བ་ན་རྒྱལ་པོའི་ཁབ་ཏུ་ཕྱིན་ཏོ། དགེ་སྦྱོང་གི་ཆེད་  
སྐུལ་བྱེད་ལྷུང་བཟེད་དང། ཆོས་གོས་ཆམ་དུ་ཕབ་ནས་རྐང་པ་གཉིས་བཀྲུས་ཏེ་ཚེ་དང་ལྡན་པ་ཀུན་དགའ་བོ་ག་ན་བ་དེར་སོང་སྟེ་ཕྱིན་པ་དང། ཚེ་དང་ལྡན་པ་ཀུན་དགའ་བོའི་རྐང་པ་གཉིས་  
  
  
༄༅། །ལ་མགོ་བོས་ཕྱག་འཚལ་བྱས་ཏེ་ཕྱོགས་གཅིག་ཏུ་འདུག་གོ་།ཕྱོགས་གཅིག་ཏུ་འདུག་ནས་དགེ་སྦྱོང་གི་ཆེད་སྐུལ་བྱེད་ཀྱིས། ཚེ་དང་ལྡན་པ་ཀུན་དགའ་བོ་ལ་  
འདི་སྐད་ཅེས་སྨྲས་སོ། །བཙུན་པ་ཀུན་དགའ་བོ། མཁྱེན་པར་མཛོད་ཅིག་བདག་གི་མཁན་པོ་བཙུན་པ་ཤཱ་རིའི་བུ་ནི། ཡོངས་སུ་མྱ་ངན་ལས་འདས་ཏེ་དེའི་རིང་བསྲེལ་དང། ལྷུང་  
བཟེད་དང། ཆོས་གོས་ཀྱང་འདི་ལགས་སོ། །དེ་ནས་ཚེ་དང་ལྡན་པ་ཀུན་དགའ་བོས། དགེ་སྦྱོང་གི་ཆེད་སྐུལ་བྱེད་ཁྲིད་དེ། བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་  
བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་  
གསོལ་ཏོ། །བཙུན་པ། དགེ་སྦྱོང་གི་ཆེད་སྐུལ་བྱེད་འདི། བདག་གང་ན་བ་དེར་མཆིས་ཏེ་མཆིས་ནས་བདག་ལ་འདི་སྐད་དུ། བཙུན་པ་ཀུན་དགའ་བོས་མཁྱེན་པར་མཛོད་ཅིག་  
བདག་གི་མཁན་པོ་བཙུན་པ་ཤཱ་རིའི་བུ་ཡོངས་སུ་མྱ་ངན་ལས་འདས་ཏེ། དེའི་རིང་བསྲེལ་དང། ལྷུང་བཟེད་དང། ཆོས་གོས་ཀྱང་འདི་ལགས་སོ། །ཞེས་མཆི་ན། བཙུན་པ། བདག་གི་  
ལུས་གདུང་བར་གྱུར་ཅིང། ཕྱོགས་ཀྱང་བསླད། ཆོས་ཐོས་པ་རྣམས་ཀྱང་བསྐྱུད་པར་གྱུར་ཏོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཉི་ཤུ་རྩ་གཅིག་པ། ཀུན་  
  
  
ཅི། དགེ་སློང་ཤཱ་རིའི་བུས་ཚུལ་ཁྲིམས་ཀྱི་ཕུང་པོ་ཁྱེར་ཏེ་ཡོངས་སུ་མྱ་ངན་ལས་འདས་སམ། བཙུན་པ། མ་ལགས་སོ་།ཏིང་ངེ་འཛིན་གྱི་ཕུང་པོ་དང། ཤེས་རབ་ཀྱི་ཕུང་པོ་དང་རྣམ་  
པར་གྲོལ་བའི་ཕུང་པོ་དང། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཁྱེར་ཏེ་ཡོངས་སུ་མྱ་ངན་ལས་འདས་སམ། བཙུན་པ་མ་ལགས་སོ། །གང་ཡང་ངས་ཉིད་ཀྱི་མངོན་པར་ཤེས་པས་  
མངོན་པར་རྫོགས་པར་སངས་རྒྱས་ཏེ་བཤད་པའི་ཆོས་འདི་ལྟ་སྟེ་དྲན་པ་ཉེ་བར་གཞག་པ་བཞི་དང། ཡང་དག་པར་སྤོང་བ་བཞི་དང། རྫུ་འཕྲུལ་གྱི་རྐང་པ་བཞི་དང། དབང་པོ་ལྔ་དང་སྟོབས་  
ལྔ་དང། བྱང་ཆུབ་ཀྱི་ཡན་ལག་བདུན་དང། འཕགས་པའི་ལམ་ཡན་ལག་བརྒྱད་པ་དག་ཁྱེར་ཏེ་ཡོངས་སུ་མྱ་ངན་ལས་འདས་སམ། བཙུན་པ། མ་ལགས་ཏེ། བཙུན་པ། ཚེ་དང་ལྡན་པ་ཤཱ་  
རིའི་བུས་ཚུལ་ཁྲིམས་ཀྱི་ཕུང་པོ་འཚལ་ཏེ་ཡོངས་སུ་མྱ་ངན་ལས་འདས་པ་མ་ལགས། ཏིང་ངེ་འཛིན་གྱི་ཕུང་པོ་ཡང་མ་ལགས། ཤེས་རབ་ཀྱི་ཕུང་པོ་ཡང་མ་ལགས། རྣམ་པར་གྲོལ་བའི་ཕུང་  
པོ་ཡང་མ་ལགས། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་འཚལ་ཏེ་མྱ་ངན་ལས་འདས་པ་ཡང་མ་ལགས། གང་ཡང་བཅོམ་ལྡན་འདས་ཀྱིས་ཉིད་ཀྱི་མངོན་པར་ཤེས་པས་མངོན་  
པར་རྫོགས་པར་སངས་རྒྱས་ཏེ་བཤད་པའི་ཆོས་འདི་ལྟ་སྟེ། དྲན་པ་ཉེ་བར་གཞག་པ་བཞི་དང། ཡང་དག་པར་སྤོང་བ་བཞི་དང་རྫུ་འཕྲུལ་གྱི་རྐང་པ་བཞི་དང། དབང་པོ་ལྔ་དང། སྟོབས་  
  
  
༄༅། །ལྔ་དང། བྱང་ཆུབ་ཀྱི་ཡན་ལག་བདུན་དང། འཕགས་པའི་ལམ་ཡན་ལག་བརྒྱད་པ་དག་འཚལ་ཏེ་ཡོངས་སུ་མྱ་ངན་ལས་འདས་པ་ཡང་མ་ལགས་མོད་ཀྱི་  
འོན་ཀྱང་ཚེ་དང་ལྡན་པ་ཤཱ་རིའི་བུ་ནི། ཚུལ་ཁྲིམས་དང་ལྡན་པ། མང་དུ་ཐོས་པ། ཆོག་ཤེས་པ། འདོད་པ་ཆུང་བ། རབ་ཏུ་དཔེན་པ། བརྩོན་འགྲུས་བརྩམས་པ། དྲན་པ་ཉེ་བར་གནས་པ། མཉམ་  
པར་བཞག་པ། ཤེས་རབ་ཅན། ཤེས་རབ་མྱུར་བ། ཤེས་རབ་མགྱོགས་པ་ཤེས་རབ་རྣོ་བ། ངེས་པར་འབྱུང་བའི་ཤེས་རབ་ཅན། ངེས་པར་འབྱེད་པའི་ཤེས་རབ་ཅན། ཤེས་རབ་ཆེ་བ་  
ཤེས་རབ་ཡངས་པ། ཤེས་རབ་ཟབ་པ། ཤེས་རབ་མཉམ་པ་མེད་པ་ཤེས་རབ་རིན་པོ་ཆེ་དང་ལྡན་པ། ཡང་དག་པར་སྟོན་པར་བགྱིད་པ་ཡང་དག་པར་ལེན་དུ་འཇུག་པར་བགྱིད་པ་  
ཡང་དག་པར་གཟེངས་བསྟོད་པར་བགྱིད་པ། ཡང་དག་པར་རབ་ཏུ་དགའ་བར་བགྱིད་པ། ཡང་དག་པར་སྟོན་པ་དང། ཡང་དག་པར་ལེན་དུ་འཇུག་པ་དང། ཡང་དག་པར་གཟེངས་  
བསྟོད་པ་དང། ཡང་དག་པར་རབ་ཏུ་དགའ་བའི་བསྔགས་པ་བརྗོད་པ་འཁོར་བཞི་པོ་ལ་ཆོས་སྟོན་པ་ན་དུབ་པ་མ་མཆིས་པ་སྟེ། བདག་ཚེ་དང་ལྡན་པ་ཤཱ་རིའི་བུའི་ཆོས་དང། ཆོས་ཀྱི་  
ལོངས་སྤྱོད་གང་དག་ལགས་པ་དེ་དག་རྗེས་སུ་དྲན་ན། ཚེ་དང་ལྡན་པ་ཤཱ་རིའི་བུ་ཡོངས་སུ་མྱ་ངན་ལས་འདས་པ་དེའི་སླད་དུ་མྱ་ངན་དང། སྨྲེ་སྔགས་འདོན་ཏོ། །ཀུན་དགའ་བོ། ཁྱོད་མྱ་  
  
  
བློང་བར་མ་བྱེད། སྨྲེ་སྔགས་འདོན་པར་མ་བྱེད་ཅིག། གང་སྐྱེས་པ་དང། བྱུང་བ་དང། བྱས་པ་དང། འདུས་བྱས་པ་དང། བསམ་པ་དང། རྟེན་ཅིང་འབྲེལ་པར་བྱུང་བ་དེ་ནི་འཇིག་  
པའི་ཆོས་ཅན་ཏེ། དེ་དང་ལྡན་པ་ལ་འཇིག་པར་མི་འགྱུར་བ་དེ་ག་ལ་ཡོད་དེ། དེ་ནི། གནས་མེད་དོ། །ཀུན་དགའ་བོ། ངས་སྔ་ནས་ཁྱོད་ལ་འདོད་པ་དང། སྡུག་པ་དང། དགའ་བ་དང། ཡིད་  
དུ་འོང་བ་ཐམས་ཅད་ནི། འགྱེས་པ་དང། མད་པ་དང། འབྲལ་པ་དང། མི་ལྡན་པར་འགྱུར་བར་མ་བསྟན་ཏམ། ཀུན་དགའ་བོ། དཔེར་ན་ལྗོན་ཤིང་ཆེན་པོ་རྩ་བ་དང་བཅས། སྙིང་པོ་དང་  
བཅས། སྡོང་པོ་དང། ལོ་མ་དང། འདབ་མ་དང། མེ་ཏོག་དང། འབྲས་བུ་དག་དང་ལྡན་པའི་འདབ་མ་གང་ཆེས་མཐོ་བ་དེ་དང་པོར་ལྟུང་ངོ། །རིན་པོ་ཆེའི་རི་ཆེན་པོའི་རྩེ་མོ་གང་ཆེས་མཐོ་བ་  
དག་ཀྱང་དང་པོར་བསྙིལ་ལོ། །དེ་བཞིན་དུ་སངས་རྒྱས་ལ་སོགས་པ་དགེ་སློང་གི་དགེ་འདུན་བཞུགས་པའི་ནང་ན་དགེ་སློང་ཤཱ་རིའི་བུ་ཡོངས་སུ་མྱ་ངན་ལས་འདས་ཏེ། དགེ་སློང་ཤཱ་རིའི་བུ་ཕྱོགས་  
གང་ན་གནས་པའི་ཕྱོགས་དེར་ང་ཐུགས་ཁྲལ་ཆུང་ངུར་བཞུགས་སོ། །འདི་ལྟ་སྟེ། དགེ་སློང་ཤཱ་རིའི་བུ་གང་ན་བའི་ཕྱོགས་དེ་ངས་སྟོང་པ་མ་ཡིན་པར་མཐོང་ངོ། །དེ་ལྟ་བས་ན། ཀུན་  
དགའ་བོ། ཁྱོད་མྱ་ངན་མ་བྱེད། བློང་བར་མ་བྱེད། སྨྲེ་སྔགས་འདོན་པར་མ་བྱེད་ཅིག་གང་སྐྱེས་པ་དང། བྱུང་བ་དང། བྱས་པ་དང། འདུས་བྱས་པ་དང། བསམ་པ་དང། རྟེན་ཅིང་  
  
  
༄༅། །འབྲེལ་པར་བྱུང་བ་དེ་ནི། འཇིག་པའི་ཆོས་ཅན་ཏེ། དེ་དང་ལྡན་པ་ལ་འཇིག་པར་མི་འགྱུར་བ་དེ་ག་ལ་ཡོད་དེ། དེ་ནི། གནས་མེད་དོ། །ཀུན་དགའ་བོ། ངས་སྔ་ནས་  
ཁྱོད་ལ་འདོད་པ་དང། སྡུག་པ་དང། དགའ་བ་དང། ཡིད་དུ་འོང་བ་ཐམས་ཅད་ནི། འགྱེས་པ་དང། མེད་པ་དང། འབྲས་པ་དང། མི་ལྡན་པར་འགྱུར་བར་མ་བསྟན་ཏམ། ཀུན་དགའ་བོ་  
དེ་ལྟ་བས་ན། ད་ལྟར་རམ། ང་འདས་ཀྱང་རུང། བདག་ཉིད་གླིང་དང། བདག་ཉིད་སྐྱབས་དང། ཆོས་གླིང་དང། ཆོས་སྐྱབས་དང་གླིང་གཞན་མ་ཡིན་པ་དང། སྐྱབས་གཞན་མ་ཡིན་  
པར་གནས་པ་བྱའོ། །དེ་ཅིའི་ཕྱིར་ཞེ་ན། ཀུན་དགའ་བོ། ད་ལྟར་རམ། ང་འདས་ཀྱང་རུང། གང་དག་བདག་ཉིད་གླིང་དང། བདག་ཉིད་སྐྱབས་དང། ཆོས་གླིང་དང། ཆོས་སྐྱབས་དང་  
གླིང་གཞན་མ་ཡིན་པ་དང། སྐྱབས་གཞན་མ་ཡིན་པ་ལ་གནས་པ་དེ་དག་ནི། འདི་ལྟ་སྟེ། ངའི་དགེ་སློང་བསླབ་པ་འདོད་པ་རྣམས་ཀྱི་མཆོག་ཏུ་འགྱུར་རོ། །ཇི་ལྟར་དགེ་སློང་བདག་ཉིད་གླིང་  
དང། བདག་ཉིད་སྐྱབས་དང། ཆོས་གླིང་དང། ཆོས་སྐྱབས་དང་གླིང་གཞན་མ་ཡིན་པ་དང། སྐྱབས་གཞན་མ་ཡིན་པར་གནས་པ་ཡིན་ཞེ་ན། འདི་ན་དགེ་སློང་ནང་གི་ལུས་ལ་ལུས་ཀྱི་  
རྗེས་སུ་ལྟ་ཞིང། འཇིག་རྟེན་ལ་བརྣབ་སེམས་དང། ཡིད་མི་བདེ་བ་བརྟུལ་ནས་རྟུན་པ་དང། ཤེས་བཞིན་དང། དྲན་པ་དང་ལྡན་པར་གནས་ཤིང། ཕྱིའི་ལུས་དང། ཕྱི་དང་ནང་གི་  
  
  
ནང་གི་ཚོར་བ་དང། ཕྱིའི་ཚོར་བ་དང། ཕྱི་དང་ནང་གི་ཚོར་བ་དག་དང། ནང་གི་སེམས་དང། ཕྱིའི་སེམས་དང། ཕྱི་དང་ནང་གི་སེམས་དག་དང། ནང་གི་ཆོས་དང། ཕྱིའི་ཆོས་དང་  
ཕྱི་དང་ནང་གི་ཆོས་དག་ལ་ཆོས་ཀྱི་རྗེས་སུ་ལྟ་ཞིང། འཇིག་རྟེན་ལ་བརྣབ་སེམས་དང། ཡིད་མི་བདེ་བ་བརྟུལ་ནས་རྟུན་པ་དང་ཤེས་བཞིན་དང། དྲན་པ་དང་ལྡན་པར་གནས་པ་ཡིན་ཏེ་  
ཀུན་དགའ་བོ། དེ་ལྟར་ན། དགེ་སློང་བདག་ཉིད་གླིང་དང། བདག་ཉིད་སྐྱབས་དང། ཆོས་གླིང་དང། ཆོས་སྐྱབས་དང། གླིང་གཞན་མ་ཡིན་པ་དང། སྐྱབས་གཞན་མ་ཡིན་པར་གནས་པ་ཡིན་  
ནོ། །དེ་ནས་ཚེ་དང་ལྡན་པ་ཀུན་དགའ་བོ། །བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དེ། རྗེས་སུ་ཡི་རང་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་བཅོམ་  
ལྡན་འདས་ཀྱི་སྤྱན་སྔ་ནས་སོང་ངོ། །རྒྱལ་པོའི་ཁབ་ན་གནས་པའི་སྐྱེ་བོའི་ཚོགས་ཀྱིས་ཇི་ལྟར་ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་རྣམས་ཀྱིས་འཕགས་པ་མོའུ་དགལ་གྱི་བུ་ཆེན་པོའི་ཡན་  
ལག་དང། ཉིང་ལག་དག་འདམ་བུ་བཞིན་དུ་བཅོམ་པས། འཕགས་པ་ཤཱ་རིའི་བུ་རྒྱུད་དེ་དང་མཛའ་བའི་བག་ཆགས་ཀྱིས་བསྒོས་པ་ཡང་གྲོང་ནཱ་ལ་དར་སོང་སྟེ་སྔ་དྲོ་ཡོངས་སུ་མྱ་ངན་ལས་  
འདས། ཚེ་དང་ལྡན་པ་མོའུ་དགལ་གྱི་བུ་ཆེན་པོ་ཡང་གྲོང་ཤིང་ཐགས་ཅན་དུ་སོང་སྟེ་ཡོངས་སུ་མྱ་ངན་ལས་འདས་པ་ཐོས་སོ། །བར་སྐབས་དེར་དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་  
  
  
༄༅། །ཐམས་ཅད་གཅོད་པར་མཛད་པ། སངས་རྒྱས་བཅོམ་ལྡན་འདས་ལ་ཞུས་པ། བཙུན་པ། ཚེ་དང་ལྡན་པ་མོའུ་དགལ་གྱི་བུ་ཆེན་པོས་ལས་ཅི་ཞིག་བགྱིས་ན། ལས་  
དེའི་རྣམ་པར་སྨིན་པས། ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་རྣམས་ཀྱིས་འདི་ཡན་ལག་དང། ཉིང་ལག་དག་འདམ་བུ་བཞིན་དུ་བཅོམ་ལགས། བཅོམ་ལྡན་འདས་ཀྱིས་བཀའ་  
སྩལ་པ། དགེ་སློང་དག། དགེ་སློང་མོའུ་དགལ་གྱི་བུ་འདི་ཉིད་ཀྱིས་ལས་བྱས་ཤིང་བསགས་པ། ཚོགས་རྙེད་པ། རྐྱེན་ཡོངས་སུ་སྒྱུར་བ་འོད་པ་བཞིན་དུ་ཉེ་བར་གནས་པ། གདོན་  
མི་ཟ་བར་འབྱུང་བར་འགྱུར་བ་ཞེས་བྱ་བ་ནས། ལུས་ཅན་རྣམས་ལ་འབྲས་བུར་སྨིན། །ཅེས་བྱ་བའི་བར་སྔ་མ་བཞིན་ནོ། །དགེ་སློང་དག། སྔོན་བྱུང་བ་རི་བོར་ཞིག་ན། བྲམ་ཟེ་ཞིག་  
གནས་པ་དེས་རིགས་མཉམ་པ་ལས་ཆུང་མ་བླངས་ཏེ་དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ་།དེ་རྩེ་བར་བྱེད། དགའ་བར་བྱེད། དགའ་  
མགུར་སྤྱོད་པར་བྱེད་པ་ལས། དུས་གཞན་ཞིག་ན་ཆུང་མ་ལ་སེམས་ཅན་ཞུགས་པར་གྱུར་ཏོ། །དེ་ལ་ཟླ་བ་བརྒྱད་དམ་དགུ་འདས་ནས་ཁྱེའུ་ཞིག་བཙས་ཏེ། ཞག་བདུན་གསུམ་ཉི་ཤུ་  
རྩ་གཅིག་ཏུ་དེ་བཙས་པའི་བཙས་སྟོན་རྒྱས་པར་བྱས་ནས་མིང་བཏགས་ཏེ་བསྐྱེད་བསྲིངས་ནས་ཆེན་པོར་གྱུར་ཏོ། །ཕས་དེ་ལ་ཆུང་མ་བླངས་ནས་དེ་དེ་དང་ལྷན་ཅིག་རྩེ་བར་བྱེད། དགའ་བར་  
  
  
དགའ་མགུར་སྤྱོད་པར་བྱེད་ཅིང་དེ་ལ་ཡང་རབ་ཏུ་ཆགས་སོ། །དེ་ལ་དེའི་མས་རྟག་ཏུ་ཚིག་ཡིད་དུ་མི་འོང་བ། ངན་པར་སྨྲས་པ་དག་གིས་སྤྱོས་པ་དང། དེས་ཁྱོ་ལ་བཟླས་ནས་དེས་དེ་ཅི་ནས་ཀྱང་མ་ལ་  
ཤིན་ཏུ་བྱམས་པ་མེད་པ་དང། དེའི་བྱ་རྒུ་ལ་ཕྱི་ལང་བྱེད་པ་དེ་ལྟ་དེ་ལྟར་བསླུས་སོ། །དེས་སྨྲས་པ། ཁྱོད་གང་གི་ཕྱིར་དེ་ལྟ་ཤིན་ཏུ་ཆགས་པས་ང་ལ་ཕྱི་ལང་བྱེད་དམ། དེ་ངོ་ཚ་ནས་ཅང་མི་ཟེར་  
བར་འདུག་པ་དང། དེའི་ཆུང་མས་བསམ་པ། རེ་ཞིག་ཁ་དུག་ཅན་འདི་ལང་ཚོ་ཡལ་ཡང་རང་གི་ཁྱོ་ལ་ཆགས་པ་ཅུང་ཟད་མི་གཏོང་ཞིང། བདག་གི་ཁྱོ་ལ་གཤེ་བར་བྱེད་དོ། །སྙམ་དུ་རིག་  
ནས་དེའི་གླགས་ཚོལ་བར་ཞུགས་སོ། །ཇི་ཙམ་ན་དུས་གཞན་ཞིག་ན་དེའི་མ་སྐར་མ་དང་སྦྱར་ཏེ་ཁྲུས་བྱས་ནས་དྲི་དང། མེ་ཏོག་དག་གིས་བརྒྱན་ཏེ་ཉི་མ་མ་ནུབ་པ་ཁོ་ནར་དེས་ཁྱིམ་མི་དག་  
ལ་ཡང་མ་བརྟགས་པར་ཁྱོ་དང་ལྷན་ཅིག་གསང་བ་སྤྱོད་དོ། །དེ་ནས་མནའ་མ་དེས་ཁྱོ་དེ་ཁྲིད་ནས་ཅི་ནས་ཀྱང་ཕྱོགས་དེར་སོན་པ་དེ་ལྟར་བྱས་པ་དང། ཇི་ཙམ་ན་ཕ་དང་མ་གཉིས་གསང་  
བ་སྤྱོད་པ་མཐོང་ནས་དེས་བསམ་པ། ཁ་དུག་ཅན་འདི། བདག་ལ་ནི་ཁྱོད་བུད་མེད་ལ་ཤིན་ཏུ་ཆགས་སོ། །ཞེས་གཤེ་བར་བྱེད་ན། འདི་ད་དུང་ཡང་ཞི་བ་མེད་དེ། ཁྱིམ་མི་དག་ལ་  
ཡང་མི་རྟོག་པར་ཉི་མ་མ་ནུབ་པ་ཉིད་དུ་གསང་བ་སྤྱོད་དོ་།སྙམ་དུ་བསམ་ནས་ཁྲོས་ཏེ། གང་ཞིག་འདི་གཉིས་ཀྱི་ཡན་ལག་དང། ཉིང་ལག་འདམ་བུ་བཞིན་འཇོམས་པ་དེ་འགའ་མེད་  
  
  
༄༅། །དམ་ཞེས་ངག་གི་ལས་རྩུབ་མོ་སྨྲས་སོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཇི་སྙམ་དུ་སེམས། དེའི་ཚེ་དེའི་དུས་ན་བྲམ་ཟེའི་ཁྱེའུ་  
གྱུར་པ་གང་ཡིན་པ་དེ་ནི། དགེ་སློང་མོའུ་དགལ་གྱི་བུ་འདི་ཉིད་ཡིན་ཏེ། གང་འདིས་སེམས་འཁྲུགས་ཏེ་ཕ་དང་མ་ལ་ངག་གི་ལས་རྩུབ་མོ་སྨྲས་པ་དེའི་ལས་ཀྱི་རྣམ་པར་སྨིན་པས་  
ཚེ་རབས་ལྔ་བརྒྱར་འདིའི་ཡན་ལག་དང། ཉིང་ལག་འདམ་བུ་བཞིན་དུ་བཅོམ་སྟེ། ད་ལྟར་སྲིད་པ་ཐ་མ། གནས་ཐ་མ། ལུས་ཐ་མ་བདག་ཉིད་ཐ་མ་ཐོབ་སྟེ། རྫུ་འཕྲུལ་ཅན་གྱི་ནང་  
ན་མཆོག་ཏུ་བསྟན་པའི་བར་དུ་ཡང་ཡན་ལག་དང། ཉིང་ལག་འདམ་བུ་བཞིན་དུ་བཅོམ་པར་གྱུར་ཏོ། །དགེ་སློང་དག་དེ་ལྟ་བས་ན། ལས་གཅིག་ཏུ་ནག་པ་རྣམས་ཀྱི་རྣམ་པར་སྨིན་  
པ་ཡང་གཅིག་ཏུ་ནག། གཅིག་ཏུ་དཀར་བ་རྣམས་ཀྱི་ཡང་གཅིག་ཏུ་དཀར་འདྲེན་མ་རྣམས་ཀྱི་ཡང་འདྲེན་མའོ། །དགེ་སློང་དག་དེ་ལྟ་བས་ན། ལས་གཅིག་ཏུ་ནག་པ་དང་  
འདྲེན་མ་རྣམས་སྤངས་ནས་ལས་གཅིག་ཏུ་དཀར་བ་དག་ལ་བརྩལ་བར་བྱ་སྟེ། དགེ་སློང་དག་ཁྱེད་ཀྱིས་དེ་ལྟར་བསླབ་པར་བྱའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་  
སྩལ་པ་དང། དགེ་སློང་དེ་དག་ཡི་རང་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །ཡང་སངས་རྒྱས་བཅོམ་ལྡན་འདས་ལ་དགེ་སློང་རྣམས་ཀྱིས་ཞུས་པ། བཙུན་  
  
  
ཀུན་ཏུ་རྒྱུ་དབྱུག་ཐོགས་སྤྱི་ཕུད་ཅན་རྣམས་ཀྱིས་ཚེ་དང་ལྡན་པ་ཤཱ་རིའི་བུ་ནི། བཏང། ཚེ་དང་ལྡན་པ་མོའུ་དགལ་གྱི་བུ་ཆེན་པོ་ནི། བརྡེགས་པ་ལ་གཟིགས། བཅོམ་ལྡན་འདས་ཀྱིས་བཀའ་  
སྩལ་པ། དགེ་སློང་དག། ད་ལྟར་འབའ་ཞིག་མ་ཡིན་གྱི། འདས་པའི་དུས་ན་ཡང་ཇི་ལྟར་ཤཱ་རིའི་བུ་ནི། བཏང་ལ། མོའུ་དགལ་གྱི་བུ་ནི། བརྡེགས་པ་དེ་ཉོན་ཅིག་དགེ་སློང་དག་སྔོན་  
བྱུང་བ་རི་བོ་ཞིག་ན་ཁྱེའུ་དང། བུ་མོ་དག་ཅིག་རྩེ་བ་དེ་དག་གིས་བྲམ་ཟེའི་ཁྱེའུ་གཉིས་ཤིག་མཐོང་ནས་དེ་དག་གིས་སྨྲས་པ་བྲམ་ཟེའི་ཁྱེའུ་ཕ་བི་དག་བརྡེག་གོ་ཡང་སྨྲས་པ། རེ་ཞིག་  
མི་བརྡེག་པར་ཇི་དྲི་བ་ཞིག་དྲིས་ལ། གལ་ཏེ་སེམས་མགུ་བར་བྱས་ན་ནི། མི་བརྡེག་ཅི་སྟེ་མ་ཡིན་ན། བརྡེག་གོ་དེ་དག་གིས་བྲམ་ཟེའི་ཁྱེའུ་གཅིག་ལ་དྲིས་པ། དུས་གང་དུ་གྲང་  
དེས་བསམ་པ། ཇི་ལྟ་བུའི་སེམས་ཀྱིས་འདི་དག་བདག་ལ་འདྲི་སྙམ་ན་དེར་གོར་མ་ཆག་པར་འདི་དག་བརྡེག་པར་འདོད་པར་ཤེས་ནས་དེས་ཚིགས་སུ་བཅད་དེ་སྨྲས་པ། གྲང་ངམ་གལ་ཏེ་  
དྲོ་ཡང་རུང། །གང་གི་ཚེ་ན་རླུང་ལངས་པ། །རླུང་གིས་བཏབ་ན་གྲང་བ་སྟེ། །རླུང་མེད་པ་ཡི་གྲང་བ་མེད། །དེ་དེ་དག་གིས་བཏང་ནས་གཅིག་ཤོས་ལ་དྲིས་པ་དང། དེས་སྨྲས་པ། དགུན་གྲང་  
མེད་ཅེས་བྱས་པ་དང། དེ་དེ་དག་གིས་བརྡེགས་སོ། །དགེ་སློང་དག་ཇི་སྙམ་དུ་སེམས། བཏང་པ་གང་ཡིན་པ་དེ་ནི། ཤཱ་རིའི་བུ་འདི་ཉིད་ཡིན་ནོ། །བརྡེགས་པ་གང་ཡིན་པ་དེ་ནི། མོའུ་  
  
  
༄༅། །དགལ་གྱི་བུ་འདི་ཉིད་ཡིན་ཏེ། དེའི་ཚེ་ཡང་ཤཱ་རིའི་བུ་ནི། བཏང་ལ། མོའུ་དགལ་གྱི་བུ་ནི། བརྡེགས་སོ། །ད་ལྟར་ཡང་ཤཱ་རིའི་བུ་ནི། བཏང་ལ། མོའུ་དགལ་  
གྱི་བུ་ནི། བརྡེགས་སོ། །ཡང་ཇི་ལྟར་ཤཱ་རིའི་བུ་ནི། བཏང་ལ་མོའུ་དགལ་གྱི་བུ་ནི། བརྡེགས་པ་དེ་ཉོན་ཅིག་དགེ་སློང་དག། སྔོན་བྱུང་བ་ཆུ་ཀླུང་བསྐམས་པའི་ཤོལ་ཞིག་ན་ཁྱེའུ་དང་  
བུ་མོ་དག་ཅིག་རྩེ་བ་དེ་དག་གིས་ཤིང་ཤལ་མ་ལིའི་མེ་ཏོག་ཆུའི་རྒྱུན་གྱིས་ཁྱེར་བ་ཞིག་དང། བྲམ་ཟེའི་ཁྱེའུ་གཉིས་ཤིག་འོང་བ་མཐོང་ནས་ཞེས་བྱ་བ་ནས་དེ་དག་གིས་བྲམ་ཟེའི་ཁྱེའུ་  
གཅིག་ལ་བྲིས་པ། ཆུས་ཁྱེར་བ་འདི་ཅི་ཞིག་དེས་བསམ་པ། ཇི་འདྲ་བའི་སེམས་ཀྱིས་འདི་དག་བདག་ལ་འདྲི་སྙམ་ན། གོར་མ་ཆག་པར་བརྡེག་འདོད་པར་ཞེས་བྱ་བའི་བར་སྔ་མ་  
བཞིན་ནོ། །དེས་ཀྱང་ཚིགས་སུ་བཅད་དེ་སྨྲས་པ། སྟོབས་དང་ལྡན་པས་ཚར་བཅད་པ། །ངེས་པར་འབྱུང་བ་ཚོལ་བ་ཡིས། །ཤལ་མ་ལི་ཞེས་མི་བསམ་སྟེ། །སྐམ་གྱི་པདྨ་ཡིན་པར་  
བསམ། །དེ་དག་གིས་བཏང་ནས་གཅིག་ཤོས་ལ་དྲིས་པ་དང། དེས་སྨྲས་པ། མ་མཐོང་ངམ། ཤིང་ཤལ་མ་ལིའི་མེ་ཏོག་ཡིན་མོད་ཅེས་བྱས་པ་དང། དེ་དེ་དག་གིས་བརྡེགས་སོ། །  
དགེ་སློང་དག་ཇི་སྙམ་དུ་སེམས་ཞེས་བྱ་བ་རྒྱས་པར་སྔ་མ་བཞིན་ནོ། །དེ་ནས་བཅོམ་ལྡན་འདས་རྒྱལ་པོའི་ཁབ་ན་ཇི་ཙམ་དགྱེས་པར་བཞུགས་ནས་མཉན་ཡོད་གང་ན་བ་དེར་རྒྱུ་  
  
  
།རྒྱུ་ཞིང་གཤེགས་པ་དང་རིམ་གྱིས་མཉན་ཡོད་དུ་བྱོན་ཏེ། མཉན་ཡོད་ན་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་  
མེད་ཟས་སྦྱིན་གྱིས་འཕགས་པ་ཤཱ་རིའི་བུ་ཡོངས་སུ་མྱ་ངན་ལས་འདས་ཏེ། དེའི་རིང་བསྲེལ་འཕགས་པ་ཀུན་དགའ་བོའི་ལག་ན་ཡོད་དོ་།ཞེས་ཐོས་སོ། །ཐོས་ནས་ཀྱང་ཚེ་དང་ལྡན་པ་ཀུན་  
དགའ་བོ་ག་ལ་བ་དེར་སོང་སྟེ་ཕྱིན་ནས་ཚེ་དང་ལྡན་པ་ཀུན་དགའ་བོའི་རྐང་པ་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་ཁྱིམ་བདག་མགོན་  
མེད་ཟས་སྦྱིན་གྱིས། ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །འཕགས་པ་ཀུན་དགའ་བོ། མཁྱེན་པར་མཛོད་ཅིག་འཕགས་པ་ཤཱ་རིའི་བུ་ནི། བདག་གི་ཡུན་རིང་པོ་ནས་  
སྡུག་པ་དང། ཡིད་དུ་འོང་བ་དང། བླ་མ་དང། དྲན་པར་བགྱི་བ་ལགས་ན། དེ་ཡོངས་སུ་མྱ་ངན་ལས་འདས་ཏེ། དེའི་རིང་བསྲེལ་ཁྱོད་ཀྱི་ཕྱག་ན་མངའ་བ་དེ་དག་བདག་ལ་སྩོལ་ཅིག་དང། དེའི་  
རིང་བསྲེལ་ལ་རིང་བསྲེལ་གྱི་མཆོད་པ་བགྱིའོ། །དེས་སྨྲས་པ་ཁྱིམ་བདག་དེ་ནི། བདག་གི་ཡང་ཡུན་རིང་པོ་ནས་སྡུག་པ་དང། ཡིད་དུ་འོང་བ་དང། བླ་མ་དང། དྲན་པར་བྱ་བ་ཡིན་པས་  
བདག་ཉིད་དེའི་རིང་བསྲེལ་ལ་རིང་བསྲེལ་གྱི་མཆོད་པ་བྱེད་དོ། །དེ་ནས་ཁྱིམ་བདག་མགོན་མེད་ཟས་སྦྱིན། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་  
  
  
༄༅། །ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་  
ལ་འདི་སྐད་ཅེས་གསོལ་ཏོ། །བཙུན་པ། མཁྱེན་པར་མཛད་དུ་གསོལ་འཕགས་པ་ཤཱ་རིའི་བུ་ནི། བདག་གི་ཡུན་རིང་པོ་ནས་སྡུག་པ་དང་ཡིད་དུ་འོང་བ་དང། བླ་མ་དང། དྲན་པར་  
བགྱི་བ་ལགས་ཏེ། དེའི་རིང་བསྲེལ་འཕགས་པ་ཀུན་དགའ་བོའི་སུག་པ་ན་མཆིས་པ། བཅོམ་ལྡན་འདས་ཀྱིས་བདག་ལ་སྩོལ་དུ་སྩལ་བར་གསོལ་བདག་དེའི་རིང་བསྲེལ་ལ་རིང་  
བསྲེལ་གྱི་མཆོད་པ་འཚལ་ལོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ཕོ་ཉས་བཀུག་ནས་འདི་སྐད་ཅེས་བཀའ་སྩལ་ཏོ་།ཀུན་དགའ་བོ། དགེ་སློང་ཤཱ་རིའི་  
བུའི་རིང་བསྲེལ་རྣམས་ཁྱིམ་བདག་མགོན་མེད་ཟས་སྦྱིན་ལ་བྱིན་ལ་དེ་མཆོད་པ་བྱེད་དུ་ཆུག་ཅིག། བྲམ་ཟེ་དང། ཁྱིམ་བདག་རྣམས་ནི། དོན་འདིས་ན། དད་པ་ཅན་ཡིན་ནོ། །ཀུན་  
དགའ་བོ། གཞན་ཡང་འདི་ཙམ་གྱིས་ན། ཁྱོད་ཀྱིས་ངའི་བསྟན་པ་ལ་ཕན་པ་བྱས་པའམ། ལན་ལོན་པ་མ་ཡིན་ནོ། །དེ་ལྟ་བས་ན་ཁྱོད་ཀྱིས་རབ་ཏུ་ཕྱུང་ཞིག། བསྙེན་པར་རྫོགས་  
བར་གྱིས་ཤིག་གནས་བྱིན་ཅིག་དགེ་སྦྱོང་གི་ཆེད་ཉེ་བར་ཞོག་ཅིག། དེ་དག་ལ་ཡང་ཇི་ལྟར་ཐོན་པ་བཞིན་འདོན་ཏུ་ཆུག་ཅིག་།འཛིན་དུ་ཆུག་ཅིག། སློབ་ཅིག་དང། འདི་  
  
  
ཁྱོད་ཀྱིས་ངའི་བསྟན་པ་ལ་ཕན་བཏགས་པ་དང། ལན་ལོན་པ་ཡིན་ནོ། །དེ་ནས་ཚེ་དང་ལྡན་པ་ཀུན་དགའ་བོས་སྟོན་པའི་བཀས་ཁྱིམ་བདག་མགོན་མེད་ཟས་སྦྱིན་ལ་ཚེ་དང་ལྡན་པ་  
ཤཱ་རིའི་བུའི་རིང་བསྲེལ་དག་བྱིན་ཏེ། འདི་ལྟར། བཅོམ་ལྡན་འདས་སྔོན་བྱང་ཆུབ་སེམས་དཔར་གྱུར་པ་ན། ལན་འགའ་ཡང་ཡབ་ཡུམ་དང། མཁན་པོ་དང། སློབ་དཔོན་དང། གཞན་བླ་  
མའི་གནས་ལྟ་བུ་དག་གི་ཚིག་མ་བཅག་པས་སོ། །དེ་ནས་ཁྱིམ་བདག་མགོན་མེད་ཟས་སྦྱིན་གྱིས། ཚེ་དང་ལྡན་པ་ཤཱ་རིའི་བུའི་རིང་བསྲེལ་དག་ཁྱེར་ནས་རང་གི་ཁྱིམ་ག་ལ་བ་དེར་སོང་སྟེ་ཕྱིན་  
ནས་དེ་དག་ཁྱིམ་གྱི་མཆོག་གི་ནང་དུ་མཐོན་པོ་ཞིག་ཏུ་བཞག་ནས་ནང་མི་དང་བཅས། མཛའ་བོ་དང། ཉེ་དུ་དང། ཕུ་ནུ་དང་བཅས་ཏེ་མར་མེ་དང། བདུག་པ་དང། མེ་ཏོག་དང། དྲི་དང། ཕྲེང་བ་དང། བྱུག་  
པ་རྣམས་ཀྱིས་མཆོད་པ་བྱ་བར་བརྩམས་སོ། །མཉན་ཡོད་ན་གནས་པའི་སྐྱེ་བོའི་ཚོགས་ཀྱིས་ཇི་ལྟར་འཕགས་པ་ཤཱ་རིའི་བུ་ཡུལ་མ་ག་དཧའི་གྲོང་ནཱ་ལ་དར་ཡོངས་སུ་མྱ་ངན་ལས་འདས་ལ་  
དེའི་རིང་བསྲེལ་དག་འཕགས་པ་ཀུན་དགའ་བོས་བླངས་ནས་ཁྱིམ་བདག་མགོན་མེད་ཟས་སྦྱིན་ལ་བྱིན་ཏེ། དེས་དེ་དག་ཁྱིམ་དུ་བཞག་ནས་ནང་མི་དང་བཅས། མཛའ་བོ་དང། གཉེན་བཤེས་  
དང། ཕུ་ནུ་དང་བཅས་ཏེ་མར་མེ་དང། བདུག་པ་དང། མེ་ཏོག་དང་དྲི་དང། ཕྲེང་བ་དང། བྱུག་པ་དག་གིས་མཆོད་པ་ཐོས་སོ། །དེ་བཞིན་དུ་ཡུལ་ཀོ་ས་ལའི་རྒྱལ་པོ་གསལ་རྒྱལ་གྱིས་ཀྱང་ཐོས་  
  
  
༄༅། །ནས་བཙུན་མོ་ཕྲེང་ལྡན་མ་དང། རྒྱལ་རིགས་དབྱར་ཚུལ་མ་དང། དྲང་སྲོང་བྱིན་དང། རྙིང་པ་དག་དང། རི་དྭགས་འཛིན་གྱི་མ་ས་ག་དང། གཞན་ཡང་དད་པ་ཅན་  
མང་པོ་དག་དང་ལྷན་ཅིག་དེ་དག་ཐམས་ཅད་མཆོད་པའི་ཡོ་བྱད་དག་ཁྱེར་ཏེ་ཁྱིམ་བདག་མགོན་མེད་ཟས་སྦྱིན་གྱི་ཁྱིམ་དུ་དོང་ནས་དེ་རྣམས་ཀྱིས་མཆོད་པའི་ཡོ་བྱད་དག་གིས་མཆོད་པར་  
བརྩམས་པ་ལས། དེར་ཁ་ཅིག་གིས་ཡོན་ཏན་གྱི་ཚོགས་དག་ཐོབ་བོ་།ཇི་ཙམ་དུས་གཞན་ཞིག་ན། ཁྱིམ་བདག་མགོན་མེད་ཟས་སྦྱིན་རི་བོར་ཞིག་ཏུ་བྱ་བ་ཅུང་ཟད་ཅིག་བྱུང་ནས་དེས་དེར་  
སྒོ་བཅད་ནས་སོང་ངོ། །སྐྱེ་བོ་ཕལ་པོ་ཆེ་དག་དེ་བཞིན་དུ་འོངས་པ་དང། ཇི་ཙམ་ན་སྒོ་བཅད་པ་མཐོང་ནས་ཁྱིམ་བདག་མགོན་མེད་ཟས་སྦྱིན་གྱིས་སྒོ་བཅད་དེ་སོང་བས། དེས་བདག་ཅག་གི་  
བསོད་ནམས་ཀྱི་བར་ཆད་བྱས་སོ། །ཞེས་དེ་དག་འཕྱ་བར་བྱེད་གཞོགས་འཕྱས་བྱེད། སྨོད་པར་བྱེད་དོ། །དེ་ནས་ཁྱིམ་བདག་མགོན་མེད་ཟས་སྦྱིན་རི་བོར་དེ་ནས་འོངས་པ་དང། དེའི་ནང་  
མིས་སྨྲས་པ། ཁྱིམ་བདག་སྐྱེ་བོའི་ཚོགས་ཆེན་པོ་མཆོད་པའི་ཡོ་བྱད་ཐོགས་ཏེ་འོངས་པ་ལས། སྒོ་བཅད་པ་མཐོང་ནས་དེས་བདག་ཅག་གི་བསོད་ནམས་ཀྱི་བར་ཆད་བྱས་སོ། །ཞེས་  
འཕྱ་བར་བྱེད། གཞོགས་འཕྱས་བྱེད། སྨོད་པར་བྱེད་དོ། །དེ་འདི་སྙམ་དུ། འདི་ཉིད་བདག་གི་བྱ་བ་ཡིན་ནོ། །སྙམ་དུ་ཤེས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་  
  
  
ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ། འཕགས་པ་ཤཱ་  
རིའི་བུ་ལ་རབ་ཏུ་དད་པའི་སྐྱེ་བོའི་ཚོགས་ཆེན་པོ་མཆོད་པའི་ཡོ་བྱད་དག་ཐོགས་ཏེ་བདག་གི་སྡུམ་པར་མཆིས་པ་ལས། བདག་བགྱི་བ་ཅུང་ཟད་ཅིག་གི་སླད་དུ་ཆབ་སྒོ་བཀུམ་ནས་གཞན་དུ་མཆིས་པ་  
དང། དེ་དག་ཁྱིམ་བདག་མགོན་མེད་ཟས་སྦྱིན་གྱིས་སྒོ་བཅད་དེ་སོང་བས། བདག་ཅག་གི་བསོད་ནམས་ཀྱི་བར་ཆད་བྱས་སོ། །ཞེས་འཕྱ་བར་བགྱིད། གཞོགས་འཕྱས་བགྱིད། སྨོད་པར་བགྱིད་དོ།།  
དེའི་སླད་དུ་གལ་ཏེ་བཅོམ་ལྡན་འདས་ཀྱིས་གནང་ན། བདག་གིས་འཕགས་པ་ཤཱ་རིའི་བུའི་མཆོད་རྟེན་ཕྱོགས་སྣང་གཡེལ་ཅན་ཞིག་ཏུ་བགྱིས་ལ། དེར་སྐྱེ་བོའི་ཚོགས་ཆེན་པོ་བག་ཡངས་སུ་མཆོད་  
པ་བགྱིད་དུ་སྩལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག། དེ་ལྟ་བས་ན། གནང་གི། བྱོས་ཤིག། བཅོམ་ལྡན་འདས་ཀྱིས་གནང་གི། བྱོས་ཤིག་ཅེས་བཀའ་སྩལ་པ་དང་  
དེས་ཇི་ལྟ་བུར་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། རིམ་གྱིས་བང་རིམ་བཞི་བྱས་ལ་དེ་ནས་བུམ་རྟེན་བྱའོ། །དེ་ནས་བུམ་པ་དང། བྲེ་དང། སྲོག་ཤིང་དང། གདུགས་  
གཅིག་དང། གཉིས་དང། གསུམ་དང། བཞི་བྱ་བ་བྱས་ནས་བཅུ་གསུམ་གྱི་བར་དུ་བྱ་ཞིང། ཆར་ཁེབས་དག་བཞག་པར་བྱའོ། །བཅོམ་ལྡན་འདས་ཀྱིས་མཆོད་རྟེན་དེ་ལྟ་བུ་བྱའོ། །ཞེས་  
  
  
༄༅། །གསུངས་པ་དང། དེས་ཅི། འཕགས་པ་ཤཱ་རིའི་བུ་འབའ་ཞིག་ལ་མཆོད་རྟེན་རྣམ་པ་དེ་ལྟ་བུ་བྱའམ། འོན་ཏེ་འཕགས་པ་ཐམས་ཅད་ལ་བྱ་བ་མི་ཤེས་ནས་སྐབས་དེ་  
བཅོམ་ལྡན་འདས་ལ་དགེ་སློང་དག་གིས་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག། རེ་ཞིག་དེ་བཞིན་གཤེགས་པའི་མཆོད་རྟེན་ནི། རྣམ་པ་ཐམས་ཅད་རྫོགས་  
པར་བྱའོ། །རང་སངས་རྒྱས་ཀྱི་ནི། ཆར་ཁེབས་མི་གཞག་པར་བྱའོ། །དགྲ་བཅོམ་པའི་ནི། གདུགས་བཞིའོ། །ཕྱིར་མི་འོང་བའི་ནི་གསུམ་མོ། །ཕྱིར་འོང་བའི་ནི། གཉིས་སོ། །རྒྱུན་དུ་ཞུགས་པའི་  
ནི། གཅིག་གོ་སོ་སོའི་སྐྱེ་བོ་དགེ་བ་རྣམས་ཀྱི་མཆོད་རྟེན་ནི། བྱི་བོར་བྱའོ། །བཅོམ་ལྡན་འདས་ཀྱིས་འཕགས་པ་རྣམས་ཀྱི་མཆོད་རྟེན་ནི། རྣམ་པ་འདིས་སོ། །སོ་སོའི་སྐྱེ་བོའི་རྣམས་ཀྱི་ནི། འདིས་  
སོ། །ཞེས་བཀའ་སྩལ་པ་དང། དེ་གང་གིས་གནས་གང་དུ་བྱ་བ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། ཇི་ལྟར་དེ་བཞིན་གཤེགས་པ་བཞུགས་པ་ན་ཤཱ་རིའི་བུ་དང། མོའུ་དགལ་གྱི་  
བུ་དག་འདུག་པ་དེ་བཞིན་དུ་ཡོངས་སུ་མྱ་ངན་ལས་འདས་པའི་མཆོད་རྟེན་ཡང་བྱའོ། །གཞན་ཡང་གནས་བརྟན་གནས་བརྟན་རྣམས་ཀྱི་མཆོད་རྟེན་ནི། རྒན་རིམ་བཞིན་སྦྲེང་བར་བྱའོ། །སོ་སོའི་  
སྐྱེ་བོ་དགེ་བ་རྣམས་ཀྱི་ནི། དགེ་འདུན་གྱི་ཀུན་དགའ་ར་བའི་ཕྱི་རོལ་ཏུ་བྱའོ། །ཁྱིམ་བདག་མགོན་མེད་ཟས་སྦྱིན་གྱིས་གསོལ་པ། གལ་ཏེ་བཅོམ་ལྡན་འདས་ཀྱིས་གནང་ན། བདག་གིས་འཕགས་  
  
  
།བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གི་གྱིས་ཤིག་།ཡུལ་ཀོ་ས་ལའི་རྒྱལ་པོ་གསལ་རྒྱལ་གྱིས་ཇི་ལྟར་ཁྱིམ་བདག་  
མགོན་མེད་ཟས་སྦྱིན་གྱིས་བཅོམ་ལྡན་འདས་ལ་འཕགས་པ་ཤཱ་རིའི་བུའི་མཆོད་རྟེན་གྱི་དུས་སྟོན་གཟུགས་པར་གསོལ་པ་ལས། བཅོམ་ལྡན་འདས་ཀྱིས་འཛུགས་པར་གནང་བ་ཐོས་ནས་མ་ལ་  
བདག་གིས་ཀྱང་དེའི་གྲོགས་བྱའོ། །སྙམ་ནས་དེས་འདི་ལྟར་དྲིལ་བསྒྲགས་ནས་ཤེས་ལྡན་མཉན་ཡོད་ན་གནས་པའི་གྲོང་ཁྱེར་བ་རྣམས་དང། ཡུལ་གཞན་ནས་ལྷགས་པའི་སྐྱེ་བོའི་ཚོགས་དག་ཉོན་  
ཅིག་འཕགས་པ་ཤཱ་རིའི་བུའི་མཆོད་རྟེན་གྱི་དུས་སྟོན་ལ་བབ་པའི་ཚེ་ཟོང་ཐོགས་ནས་འོང་བ་གང་ཡིན་པ་དེ་ལ་ཤོ་གམ་ཡང་མེད། ལ་གཅན་ཡང་མེད། གྲུ་བཙས་ཀྱང་མེད་ཀྱི། དེ་བག་ཡངས་སུ་  
འདིར་ཤོག་ཅིག་བར་སྐབས་དེར་རྒྱ་མཚོ་ཆེན་པོ་ནས་ཚོང་བ་ལྔ་བརྒྱ་ཞིག་གྲུ་བོ་ཆེའི་ནོར་གྲུབ་སྟེ་མཉན་ཡོད་དུ་ཕྱིན་པ་དེ་དག་གིས་ཇི་ལྟར་རྒྱལ་པོས་མཉན་ཡོད་དུ་དྲིལ་བསྒྲགས་ཏེ་འདི་སྐད་དུ་  
གང་ཞིག་འཕགས་པ་ཤཱ་རིའི་བུའི་མཆོད་རྟེན་གྱི་དུས་སྟོན་ལ་བབ་པའི་ཚེ་ཟོང་ཐོགས་ཏེ་འོང་བ་དེ་ལ་ཤོ་གམ་ཡང་མེད། ལ་གཅན་ཡང་མེད། གྲུ་བཙས་ཀྱང་མེད་ཀྱི། དེ་བག་ཡངས་སུ་འདིར་ཤོག་  
ཅིག་ཅེས་བསྒོ་བ་ཐོས་ནས་རེ་ཞིག་རྒྱལ་པོ་འདི། རང་གི་བསོད་ནམས་ཀྱི་འབྲས་བུ་ལ་གནས་ཀྱང། བསོད་ནམས་དག་གིས་ངོམས་མི་ཤེས་ཏེ་སྦྱིན་པ་དག་སྦྱིན། བསོད་ནམས་དག་བྱེད་ན། བདག་  
  
  
༄༅། །ཅག་གིས་ཅིའི་ཕྱིར་སྦྱིན་པ་དག་མི་སྦྱིན། བསོད་ནམས་དག་མི་བྱ་སྙམ་ནས་དེ་དག་ཡིད་རབ་ཏུ་དང་བ་སྐྱེས་ཏེ་དུས་སྟོན་དེའི་དུས་སུ། དུང་དང། ནོར་བུ་དང། མུ་  
ཏིག་ལ་སོགས་པ་ཕུལ་བ་དང། དགེ་སློང་དག་གིས་ཇི་ལྟར་སྒྲུབ་པ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། འབུད་དུང་གང་དག་ཡིན་པ་དེ་དག་ནི། ཤིང་འཛམ་བུའི་གྲིབ་མ་ན་  
བཞུགས་པའི་སྐུ་གཟུགས་ལ་དབུལ་བར་བྱའོ། །གཞན་ཡང་ཆུང་ཤས་ཤིག་ནི། ཤཱ་རིའི་བུའི་མཆོད་རྟེན་དེའི་བཅོས་ལེགས་བྱ་བར་བཞག་ལ། ལྷག་མ་ནི། དགེ་འདུན་ཚོགས་པས་བགོ་  
བར་བྱའོ། །དེ་དེ་བཞིན་གཤེགས་པའི་མཆོད་རྟེན་གྱི་མ་ཡིན་གྱི་ཤཱ་རིའི་བུའི་མཆོད་རྟེན་གྱི་ཡིན་ཏེ། དེ་ལྟ་བས་ན། འདི་ལ་འགྱོད་པར་མི་བྱའོ། །སྡོམ་ནི། གླེང་དང་དྲན་པ་ཉིད་དང་ནི། །སྐབས་  
དབྱེ་བ་དང་སྨྲ་མི་བྱ། །ལུང་འབོགས་པ་དང་གསོ་སྦྱོང་དང་།དགག་དབྱེ་འཇོག་པར་བྱེད་པའོ། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་  
ཀུན་དགའ་ར་བ་ན་བཞུགས་སོ། །དགེ་སློང་དྲུག་སྡེ་དག་གིས་ཉེས་པར་མཐོང་བ་དང། ཉེས་པར་ཐོས་པ་དང། ཉེས་པར་དོགས་པས་དགེ་སློང་དག་ལ་གླེང་ངོ། །དགེ་སློང་དག་ལ་ཉེས་པར་མཐོང་  
པ་དང། ཉེས་པར་ཐོས་པ་དང། ཉེས་པར་དོགས་པས་གླེང་བ་ན། དེ་དག་བག་ཚ་བཞིན་དུ་གནས་སོ། །དེ་དག་བག་ཚ་བཞིན་དུ་གནས་པས་རིད་པ་དང། སྐེམ་པ་དང། རྙིས་པ་དང། ལུས་ལས་སུ་  
  
  
ཀློག་པ་དང། ཁ་ཏོན་དང། རྣལ་འབྱོར་དང། ནང་གི་ཚུལ་བཞིན་ཡིད་ལ་བྱེད་པ་དག་ཤོར་ནས་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་  
དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་དགེ་སློང་ལ་ཉེས་པར་མཐོང་བ་དང་ཉེས་པར་ཐོས་པ་དང། ཉེས་པར་དོགས་པས་གླེང་བ་ལས་  
གྱུར་གྱི། དེ་ལྟ་བས་ན། དགེ་སློང་གིས་དགེ་སློང་ལ་ཉེས་པར་མཐོང་བ་དང། ཉེས་པར་ཐོས་པ་དང། ཉེས་པར་དོགས་པས་གླེང་བར་མི་བྱའི། དགེ་སློང་གིས་ཉེས་པར་མཐོང་བ་དང། ཉེས་པར་  
ཐོས་པ་དང། ཉེས་པར་དོགས་པས་དགེ་སློང་ལ་གླེང་བར་བྱེད་ན་འགལ་ཚབས་ཅན་དུ་འགྱུར་རོ། །གླེང་བར་བྱེད་པ་ཇི་ལྟ་བར་དྲན་པར་བྱེད་པ་དང། སྐབས་འབྱེད་པར་བྱེད་པ་དང། མི་སྨྲ་  
བར་བྱེད་པ་དང། ལུང་འབོག་པར་བྱེད་པ་དང། གསོ་སྦྱོང་འཇོག་པར་བྱེད་པ་དང། དགག་དབྱེ་འཇོག་པར་བྱེད་པ་ཡང་དེ་དང་འདྲ་སྟེ་སྡོམ་གྱི་ཚིགས་སུ་བཅད་པ་ཐམས་ཅད་སྔ་མ་བཞིན་དུ་བརྗོད་  
པར་བྱའོ། །སྡོམ་ནི། སངས་རྒྱས་མཚན་ནས་སྨོས་པ་དང། །ཚེ་དང་ལྡན་པ་ཀུན་མི་སྤྱད། །འཕྲལ་ཐབས་ཅན་ལ་མ་དད་དང་།འདུལ་བ་མདོར་ནི་བསྡུས་པའོ། །སངས་རྒྱས་བཅོམ་ལྡན་  
འདས་ཝཱ་ར་ཎཱ་སི་ན། དྲང་སྲོང་སྨྲ་བ་རི་དྭགས་ཀྱི་ནགས་ན་བཞུགས་སོ། །དེ་ནས་བཅོམ་ལྡན་འདས་ཀྱིས་དགེ་སློང་ལྔ་པོ་དག་ལ་བཀའ་སྩལ་པ། དགེ་སློང་དག་ངས་སྔོན་མ་ཐོས་པའི་ཆོས་  
  
  
༄༅། །རྣམས་ལ་འདི་ནི། སྡུག་བསྔལ་འཕགས་པའི་བདེན་པའོ་།ཞེས་ཚུལ་བཞིན་ཡིད་ལ་བྱས་པ་ན། མིག་སྐྱེས་སོ། །ཤེས་པ་དང་རིག་པ་དང། བློ་དང། རྟོགས་པ་  
སྐྱེས་སོ། །དགེ་སློང་དག་ངས་སྔོན་མ་ཐོས་པའི་ཆོས་རྣམས་ལ་འདི་ནི། སྡུག་བསྔལ་ཀུན་འབྱུང་བའོ། །འདི་ནི། སྡུག་བསྔལ་འགོག་པའོ། །འདི་ནི། སྡུག་བསྔལ་འགོག་པར་འགྱུར་བ་  
འཕགས་པའི་ལམ་མོ། །ཞེས་ཚུལ་བཞིན་ཡིད་ལ་བྱས་པ་ན། མིག་སྐྱེས་སོ། །ཤེས་པ་དང། རིག་པ་དང། བློ་དང། རྟོགས་པ་སྐྱེས་སོ། །དགེ་སློང་དག། ངས་སྔོན་མ་ཐོས་པའི་ཆོས་རྣམས་  
ལ་སྡུག་བསྔལ་འཕགས་པའི་བདེན་པ་དེ། མངོན་པར་ཤེས་པས་ཡོངས་སུ་ཤེས་པར་བྱའོ། །ཞེས་ཚུལ་བཞིན་ཡིད་ལ་བྱས་པ་ན། མིག་སྐྱེས་སོ། །ཤེས་པ་དང། རིག་པ་དང། བློ་དང། རྟོགས་  
པ་སྐྱེས་སོ། །དགེ་སློང་དག། ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་ཀུན་འབྱུང་བ་འཕགས་པའི་བདེན་པ་དེ། མངོན་པར་ཤེས་པས་སྤང་བར་བྱའོ། །ཞེས་ཚུལ་བཞིན་ཡིད་ལ་  
བྱས་པ་ན། མིག་སྐྱེས་སོ། །ཤེས་པ་དང། རིག་པ་དང། བློ་དང་རྟོགས་པ་སྐྱེས་སོ། །དགེ་སློང་དག་ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་ཀུན་འབྱུང་བ་འཕགས་པའི་  
བདེན་པ་ནི། མངོན་པར་ཤེས་པས་མངོན་སུམ་དུ་བྱའོ། །ཞེས་ཚུལ་བཞིན་ཡིད་ལ་བྱས་པ་ན། མིག་སྐྱེས་སོ། །ཤེས་པ་དང། རིག་པ་དང། བློ་དང། རྟོགས་པ་སྐྱེས་སོ། །དགེ་སློང་  
  
  
ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་འགོག་པར་འགྱུར་བའི་ལམ་འཕགས་པའི་བདེན་པ་དེ། བསྒོམ་པར་བྱའོ། །ཞེས་ཚུལ་བཞིན་ཡིད་ལ་བྱས་པ་ན། མིག་སྐྱེས་སོ། །ཤེས་  
པ་དང། རིག་པ་དང། བློ་དང། རྟོགས་པ་སྐྱེས་སོ། །དགེ་སློང་དག། ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་འཕགས་པའི་བདེན་པ་དེ་མངོན་པར་ཤེས་པས་ཡོངས་སུ་ཤེས་སོ། །ཞེས་  
ཚུལ་བཞིན་ཡིད་ལ་བྱས་པ་ན། མིག་སྐྱེས་སོ། །ཤེས་པ་དང། རིག་པ་དང། བློ་དང། རྟོགས་པ་སྐྱེས་སོ། །དགེ་སློང་དག་ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་ཀུན་འབྱུང་བ་འཕགས་  
པའི་བདེན་པ་དེ། མངོན་པར་ཤེས་པས་སྤངས་སོ། །ཞེས་ཚུལ་བཞིན་ཡིད་ལ་བྱས་པ་ན། མིག་སྐྱེས་སོ། །ཤེས་པ་དང། རིག་པ་དང། བློ་དང། རྟོགས་པ་སྐྱེས་སོ། །དགེ་སློང་དག་ངས་སྔོན་མ་  
ཐོས་པའི་ཆོས་རྣམས་ལ་སྡུག་བསྔལ་འགོག་པ་འཕགས་པའི་བདེན་པ་དེ། མངོན་པར་ཤེས་པས་མངོན་སུམ་དུ་བྱས་སོ། །ཞེས་ཚུལ་བཞིན་ཡིད་ལ་བྱས་པ་ན། མིག་སྐྱེས་སོ། །ཤེས་པ་དང་  
རིག་པ་དང། བློ་དང། རྟོགས་པ་སྐྱེས་སོ། །དགེ་སློང་དག་ངས་སྔོན་མ་ཐོས་པའི་ཆོས་རྣམས་ལ་སྡུག་བསྔལ་འགོག་པར་འགྱུར་བ་འཕགས་པའི་ལམ་དེ། མངོན་པར་ཤེས་པས་བསྒོམས་སོ། །  
ཞེས་ཚུལ་བཞིན་ཡིད་ལ་བྱས་པ་ན། མིག་སྐྱེས་སོ། །ཤེས་པ་དང་རིག་པ་དང། བློ་དང། རྟོགས་པ་སྐྱེས་སོ། །དགེ་སློང་དག་གང་ང་ལ་ཇི་སྲིད་དུ་འཕགས་པའི་བདེན་པ་བཞི་པོ་འདི་དག་ལ་དེ་  
  
  
༄༅། །ལྟར་ལན་གསུམ་དུ་བཟླས་ཏེ་རྣམ་པ་བཅུ་གཉིས་པའི་མིག་སྐྱེས་པར་མ་གྱུར། ཤེས་པ་མ་ཡིན། རིག་པ་མ་ཡིན། བློ་མ་ཡིན་རྟོགས་པ་མ་སྐྱེས་པ་དེ་སྲིད་དུ་  
ང་འཇིག་རྟེན་ལྷ་དང་བཅས། བདུད་དང་བཅས། ཚངས་པ་དང་བཅས་དགེ་སྦྱོང་དང་བྲམ་ཟེའི་སྐྱེ་རྒུ་དང་བཅས། ལྷ་དང་མི་དང་བཅས་པ་འདི་ལས་གྲོལ་བ་དང། ངེས་པར་བྱུང་བ་དང། བྲལ་  
བ་དང། རབ་ཏུ་གྲོལ་བ་དང། ཕྱིན་ཅི་ལོག་དང་བྲལ་བའི་སེམས་ཀྱིས་མང་དུ་གནས་པར་མ་གྱུར། དེ་སྲིད་དུ་ང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་  
རྒྱས་སོ། །སྙམ་དུ་ཤེས་པར་མ་གྱུར་གྱི། དགེ་སློང་དག། གང་ནས་བཟུང་སྟེ་ང་ལ་འཕགས་པའི་བདེན་པ་བཞི་པོ་འདི་དག་ལ་དེ་ལྟ་ལན་གསུམ་དུ་བཟླས་ཏེ་རྣམ་པ་བཅུ་གཉིས་པའི་མིག་  
སྐྱེས། ཤེས་པ་དང། རིག་པ་དང། བློ་དང། རྟོགས་པ་སྐྱེས་པ་དེ་ནས་བཟུང་སྟེ་ང་འཇིག་རྟེན་ལྷ་དང་བཅས། བདུད་དང་བཅས། ཚངས་པ་དང་བཅས། དགེ་སྦྱོང་དང་བྲམ་ཟེའི་སྐྱེ་རྒུ་དང་  
བཅས། ལྷ་དང། མི་དང་བཅས་པ་འདི་ལས་གྲོལ་བ་དང། ངེས་པར་བྱུང་བ་དང། རབ་ཏུ་གྲོལ་བ་དང། ཕྱིན་ཅི་ལོག་དང་བྲལ་བའི་སེམས་ཀྱིས་མང་དུ་གནས་པར་གྱུར། དེ་ནས་བཟུང་སྟེ་ང་བླ་  
ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་སོ། །སྙམ་དུ་ཤེས་པར་གྱུར་ཏོ། །ཆོས་ཀྱི་རྣམ་གྲངས་འདི་བཤད་པ་ན། ཚེ་དང་ལྡན་པ་ཀོའུ་དི་ནྱ་དང། ལྷ་  
  
  
དང་བྲལ་བ་སྐྱེས་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀོའུ་དི་ནྱ་ལ་བཀའ་སྩལ་པ། ཀོའུ་དི་ནྱ། ཁྱོད་ཀྱིས་ཆོས་ཀུན་  
ཤེས་སམ། བཅོམ་ལྡན་འདས། ཀུན་འཚལ་ཏོ། །ཀོའུ་དི་ནྱ། ཁྱོད་ཀྱིས་ཆོས་ཀུན་ཤེས་སམ། བདེ་བར་གཤེགས་པ། ཀུན་འཚལ་ཏོ། །ཚེ་དང་ལྡན་པ་ཀོའུ་དི་ནྱས་ཆོས་ཀུན་ཤེས་པ་དེའི་ཕྱིར་ཚེ་  
དང་ལྡན་པ་ཀོའུ་དི་ནྱའི་མིང་ཀུན་ཤེས་ཀོའུ་དི་ནྱ་ཞེས་བྱ་བར་ཆགས་སོ། །ཚེ་དང་ལྡན་པ་ཀོའུ་དི་ནྱས་ཆོས་ཀུན་ཤེས་པ་ན། ས་བླ་བའི་གནོད་སྦྱིན་རྣམས་ཀྱིས་སྒྲ་ཕྱུང་ཞིང་དབྱངས་རྗེས་སུ་བསྒྲགས་  
པ། གྲོགས་པོ་དག་བཅོམ་ལྡན་འདས་ཀྱིས་སྐྱེ་བོ་མང་པོ་ལ་ཕན་པ་དང། སྐྱེ་བོ་མང་པོ་ལ་བདེ་བ་དང། འཇིག་རྟེན་ལ་ཐུགས་བརྩེ་བ་དང། ལྷ་དང་མི་རྣམས་ཀྱི་དོན་དང། ཕན་པ་དང། བདེ་བར་  
མཛད་པའི་སླད་དུ་འཇིག་རྟེན་ན་དགེ་སྦྱོང་ངམ། བྲམ་ཟེའམ་ལྷའམ། བདུད་དམ། ཚངས་པ་གང་གིས་ཀྱང་ཆོས་དང་མཐུན་པར་མ་བསྐོར་བའི་ཆོས་ཀྱི་འཁོར་ལོ་ཆོས་དང་མཐུན་པ་ལན་གསུམ་  
དུ་བཟླས་ཏེ་རྣམ་པ་བཅུ་གཉིས་པ་འདི། ཡུལ་ཝཱ་ར་ཎཱ་སི་དྲང་སྲོང་སྨྲ་བ་རི་དྭགས་ཀྱི་ནགས་སུ་བསྐོར་བས་ལྷའི་རིས་དག་ནི་མངོན་པར་འཕེལ་བར་འགྱུར། ལྷ་མ་ཡིན་གྱི་རིས་དག་ནི། ཡོངས་  
སུ་ཉམས་པར་འགྱུར་རོ། །ས་བླ་བའི་གནོད་སྦྱིན་རྣམས་ཀྱི་སྒྲ་བར་སྣང་ལ་སྤྱོད་པའི་གནོད་སྦྱིན་རྣམས་དང། རྒྱལ་ཆེན་བཞི་པའི་ལྷ་རྣམས་དང། སུམ་ཅུ་རྩ་གསུམ་པ་རྣམས་དང། འཐབ་བྲལ་  
  
  
༄༅། །བ་རྣམས་དང། འཕྲུལ་དགའ་བ་རྣམས་དང། གཞན་འཕྲུལ་དབང་བྱེད་ཀྱིས་ཐོས་ནས་སྐད་ཅིག་དེ་དང། ཐང་གཅིག་དེ་དང་ཡུད་ཙམ་དེ་དང། སྐད་ཅིག་དང། ཐང་  
ཅིག་དང། ཡུད་ཙམ་དེ་ལ་ཚངས་པའི་འཇིག་རྟེན་གྱི་བར་དུ་སྒྲ་གྲགས་པར་གྱུར་ཏེ། ཚངས་རིས་པའི་ལྷ་རྣམས་ཀྱིས་སྒྲ་ཕྱུང་ཞིང་དབྱངས་རྗེས་སུ་བསྒྲགས་པ། གྲོགས་པོ་དག། བཅོམ་  
ལྡན་འདས་ཀྱིས་ལྷ་དང་མི་རྣམས་ཀྱི་ཞེས་བྱ་བ་ནས་འདི། ཡུལ་ཝཱ་ར་ཎཱ་སི་དྲང་སྲོང་སྨྲ་བ་རི་དྭགས་ཀྱི་ནགས་སུ་བསྐོར་བས་ལྷའི་རིས་དག་ནི། མངོན་པར་འཕེལ་བར་འགྱུར། ལྷ་མ་ཡིན་  
གྱི་རིས་དག་ནི། ཡོངས་སུ་ཉམས་པར་འགྱུར་རོ། །ཞེས་བྱ་བའི་བར་སྔ་མ་བཞིན་ནོ། །བཅོམ་ལྡན་འདས་ཀྱིས་ཡུལ་ཝཱ་ར་ཎཱ་སི་དྲང་སྲོང་སྨྲ་བ་རི་དྭགས་ཀྱི་ནགས་སུ་ཆོས་ཀྱི་འཁོར་ལོ་ཆོས་  
དང་མཐུན་པ་ལན་གསུམ་གྱི་བར་དུ་བཟླས་ཏེ་རྣམ་པ་བཅུ་གཉིས་པ་བསྐོར་ཏེ། དེའི་ཕྱིར་ཆོས་ཀྱི་རྣམ་གྲངས་འདི་ཆོས་ཀྱི་འཁོར་ལོ་བསྐོར་བ་ཞེས་བྱའོ། །གང་གི་ཚེ་བཅོམ་ལྡན་འདས་ཀྱིས་  
དགེ་སློང་ལྔ་པོ་དག་གི་རྒྱུད་ལ་ཆོས་ཀྱི་འཁོར་ལོ་བསྐོར་ཏེ་དེ་དག་བསྙེན་པར་རྫོགས་པ་དགེ་སློང་གི་དངོས་པོར་གྱུར་པ་དེའི་ཚེ་དེ་དག་དེ་བཞིན་གཤེགས་པ་ལ་ཤིན་ཏུ་མཚན་ནས་སྨོས་  
པ་དང། གདུང་ནས་སྨོས་པ་དང། ཚེ་དང་ལྡན་པ་ཞེས་སྨོས་པ་ཀུན་ཏུ་སྤྱོད་ནས་བཅོམ་ལྡན་འདས་ཀྱིས་དེ་དག་ལ་བཀའ་སྩལ་པ། དགེ་སློང་དག། ཁྱེད་དེ་བཞིན་གཤེགས་པ་ལ་ཤིན་  
  
  
གདུང་ནས་སྨོས་པ་དང། ཚེ་དང་ལྡན་པ་ཞེས་སྨོས་པ་ཀུན་ཏུ་མ་སྤྱོད་ཅིག་དགེ་སློང་དག། དེ་ཅིའི་ཕྱིར་ཞེ་ན། གང་ཞིག་དེ་བཞིན་གཤེགས་པ་ལ་ཤིན་ཏུ་མཚན་ནས་  
སྨོས་པ་དང། གདུང་ནས་སྨོས་པ་དང། ཚེ་དང་ལྡན་པ་ཞེས་སྨོས་པ་ཀུན་ཏུ་སྤྱོད་པ་དེ་ནི། སྐྱེས་བུ་གཏི་མུག་དེ་ལ་ཡུན་རིང་པོར་གནོད་པ་དང། ཕན་པ་མ་ཡིན་པ་དང། སྡུག་བསྔལ་བར་འགྱུར་  
རོ། །བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་དེ་བཞིན་གཤེགས་པ་ལ་མཚན་ནས་སྨོས་པ་དང། གདུང་ནས་སྨོས་པ་དང། ཚེ་དང་ལྡན་  
པ་ཞེས་སྨོས་པ་ཀུན་ཏུ་སྤྱོད་པ་ལས་གྱུར་གྱི། དེའི་ཕྱིར་དགེ་སློང་གིས་དེ་བཞིན་གཤེགས་པ་ལ་མཚན་ནས་སྨོས་པ་དང། གདུང་ནས་སྨོས་པ་དང། ཚེ་དང་ལྡན་པ་ཞེས་སྨོས་པ་ཀུན་ཏུ་སྤྱད་  
པར་མི་བྱའོ། །སྙམ་དུ་དགོངས་ནས་དགེ་སློང་ལྔ་པོ་དག་ལ་བཀའ་སྩལ་པ། དགེ་སློང་དག། དེ་ལྟ་བས་ན། དགེ་སློང་གིས་དེ་བཞིན་གཤེགས་པ་ལ་མཚན་ནས་སྨོས་པ་དང། གདུང་ནས་  
སྨོས་པ་དང། ཚེ་དང་ལྡན་པ་ཞེས་སྨོས་པ་ཀུན་ཏུ་སྤྱད་པར་མི་བྱ་སྟེ། ཀུན་ཏུ་སྤྱོད་ན། འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་དེ་བཞིན་གཤེགས་པ་ལ་  
མཚན་ནས་སྨོས་པ་དང། གདུང་ནས་སྨོས་པ་དང། ཚེ་དང་ལྡན་པ་ཞེས་སྨོས་པ་ཀུན་ཏུ་སྤྱད་པར་མི་བྱ་སྟེ། ཀུན་ཏུ་སྤྱོད་ན། འགལ་ཚབས་ཅན་དུ་འགྱུར་རོ། །ཞེས་བཀའ་སྩལ་པ་དང་  
  
  
༄༅། །དགེ་སློང་གཞོན་ནུ་དག་དགེ་སློང་རྒན་པ་རྒན་པ་དག་ལ་མིང་ནས་སྨོས་པ་དང། རུས་ནས་སྨོས་པ་དང། ཚེ་དང་ལྡན་པ་ཞེས་སྨོས་བ་ཀུན་ཏུ་སྤྱོད་ནས་སྐབས་  
དེ༑ དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གཞོན་ནུས་དགེ་སློང་ཆེས་རྒན་པ་ལ་མིང་ནས་སྨོས་པ་དང། རུས་ནས་  
སྨོས་པ་ཀུན་ཏུ་སྤྱད་པར་མི་བྱའོ། །འོན་ཀྱང་ཚེ་དང་ལྡན་པ་ཞེས་འབོད་པ་དང། བཙུན་པ་ཞེས་འབོད་པ་གཉིས་ཀུན་ཏུ་སྤྱད་པར་བྱའོ། དགེ་སློང་གཞོན་ནུས་དགེ་སློང་ཆེས་རྒན་པ་ལ་མིང་  
ནས་སྨོས་པའམ། རུས་ནས་སྨོས་པ་ཀུན་ཏུ་སྤྱོད་ན། འགལ་ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །མཉན་ཡོད་ན་དགེ་སློང་འཕྲལ་ཐབས་ཅན་དང། དགེ་སློང་མ་  
གསོང་མོ་ཇི་ལྟ་ཇི་ལྟར་སྐྱེ་བོའི་ཚོགས་མང་པོ་མི་དད་པར་འགྱུར་བ་དེ་ལྟ་དེ་ལྟར་ཁྱིམ་དག་ཏུ་རྒྱུ་བར་བྱེད་ཅེས་བྱ་བ་རྒྱས་པར་རྣམ་པར་འབྱེད་པ་ལས་ཇི་སྐད་འབྱུང་བ་བཞིན་ནོ། །སངས་  
རྒྱས་བཅོམ་ལྡན་འདས་ཀུ་ཤའི་གྲོང་ཁྱེར་ན་གྱད་ཀྱི་ཉེ་འཁོར་ཤིང་སཱ་ལ་ཟུང་གི་ཚལ་ན་བཞུགས་སོ། །དེ་ནས་བཅོམ་ལྡན་འདས་ཡོངས་སུ་མྱ་ངན་ལས་འདའ་བའི་དུས་ཀྱི་ཚེ་དེ་ན་དགེ་  
སློང་རྣམས་ལ་བཀའ་སྩལ་པ། དགེ་སློང་དག་ངས་འདུལ་བ་རྒྱས་པར་བསྟན་ན། མདོར་བསྡུས་ཏེ་ཡང་མ་བསྟན་པས་ལེགས་པར་ཉོན་ལ་ཡིད་ལ་ཟུངས་ཤིག་དང་བཤད་དོ། །དགེ་  
  
  
ཁྱེད་ཀྱིས་སྔོན་གནང་བ་ཡང་མེད། བཀག་པ་ཡང་མེད་པ་གང་ཡིན་པ་དེ་ཡང། གལ་ཏེ་མི་རུང་བ་བསྟེན་ཅིང་རུང་བ་དང་མི་མཐུན་ན། རུང་བ་མ་ཡིན་པ་ཡིན་པའི་ཕྱིར་སྤྱད་པར་མི་  
བྱའོ། །གལ་ཏེ་རུང་བ་བསྟེན་ཅིང་མི་རུང་བ་དང་མི་མཐུན་ན་རུང་བ་ཡིན་པའི་ཕྱིར་སྤྱད་པར་བྱ་སྟེ། འདི་ལ་འགྱོད་པར་མི་བྱའོ། །སྡོམ་ནི། སྤངས་པ་དག་ནི་བགེད་པ་དང། །སྦྲང་མ་རྣམས་ཀྱི་  
སྐྱབས་དང་ནི། །སྤྱང་ཚགས་དང་ནི་གྱོ་མོ་དང། །སྲ་བརྐྱང་གདིང་དང་མང་པོའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཆལ་མགོན་མེད་ཟས་སྦྱིན་གྱི་ཀུན་དགའ་ར་  
བ་ན་བཞུགས་སོ། །དགེ་སློང་ཞིག་ལ་ཆོས་གོས་ཀྱི་སྤང་བ་བྱུང་ནས། དེས་དེ་རྒན་པའི་མཐའ་ལོགས་སུ་འདུག་སྟེ་དགེ་འདུན་ལ་སྤངས་སོ། །དགེ་བསྐོས་ཀྱིས་བསམ་པ། འདི་ནི། དགེ་འདུན་  
གྱི་རྙེད་པ་གྲུབ་པ་ཡིན་ཏེ། སྤེལ་ནས་བགོ་བར་བྱའོ། །སྙམ་ནས་དེས་དེ་སྤེལ་ནས་དགེ་འདུན་ལ་བྲིམས་པ་དང། དགེ་སློང་དེ་ཕོངས་པར་གྱུར་ཏོ། །སྐབས་དེ། དགེ་སློང་རྣམས་ཀྱིས་བཅོམ་  
ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་སྤང་བ་དགེ་འདུན་ལ་སྤངས་པ་ལས་གྱུར་གྱི། དེའི་ཕྱིར་དགེ་སློང་  
གི་དགེ་འདུན་ལ་སྤང་བར་མི་བྱའོ། །སྙམ་དུ་དགོངས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་དགེ་སློང་ཞིག་གིས་སྤངས་པ་དགེ་འདུན་ལ་སྤངས་པ་དང། དེ་དགེ་བསྐོས་  
  
  
༄༅། །ཀྱིས་སྤེལ་ཏེ་བགས་ཀྱི། དེ་ལྟ་བས་ན། དགེ་སློང་གིས་སྤང་བ་དགེ་འདུན་ལ་སྤང་བར་མི་བྱའི། འོན་ཀྱང་གང་ཟག་ལ་སྤང་བར་བྱའོ། །གལ་ཏེ་མི་ཤེས་པས་  
སྤངས་ན་ཡང་དགེ་འདུན་གྱིས་བགོ་བར་མི་བྱའོ། །དགེ་སློང་གིས་སྤང་བ་དགེ་འདུན་ལ་སྤངས་སམ། དགེ་འདུན་གྱིས་བགོས་ན། གཉི་ག་འགལ་ཚབས་ཅན་དུ་འགྱུར་རོ། །བཅོམ་ལྡན་  
འདས་ཀྱིས་དགེ་སློང་གིས་སྤང་བ་དགེ་འདུན་ལ་སྤང་བར་མི་བྱའོ་།འོན་ཀྱང་གང་ཟག་ལ་སྤང་བར་བྱའོ། །ཞེས་བཀའ་སྩལ་པ་དང་དགེ་སློང་གཞན་ཞིག་ལ་ཆོས་གོས་ཀྱི་སྤང་བ་  
བྱུང་སྟེ། དེས་དགེ་སློང་མི་ཤེས་པ་ཞིག་ལ་སྤང་བ་དང། དེས་བླངས་ནས་ཅང་མི་ཟེར་བར་འདུག་གོ་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་གཞན་གྱིས་བརྡ་སྤྲད་པར་བྱ་སྟེ། གལ་ཏེ་བྱིན་ན། ལེགས། ཅི་སྟེ་མི་སྟེར་ན། མཐུས་འཕྲོག་ལ་བྱིན་གྱིས་བརླབ་པར་བྱའོ། །རུང་བར་བྱ་བའི་  
ཕྱིར་སྤང་བ་ཡིན་པས། སྤངས་པ་གཏན་བཀུར་བར་མི་བྱའི། འོན་ཀྱང་སྤངས་པ་སླར་སྦྱིན་པར་བྱའོ། །གླེང་གཞི་ནི། ཡངས་པ་ཅན་ནའོ། །དབྱར་གྱི་དུས་སུ་དགེ་སློང་དག་སྦྲང་བུ་མཆུ་  
རིང་གིས་ཟོས་ཏེ། དེ་དག་གཡའ་སྟེ་སེན་མོས་ལུས་ཀུན་ཕྲུགས་པ་དང་བར་བར་དུ་ཁྲག་གི་ཐིགས་པ་དང། ཐོར་བུ་དག་བྱུང་བར་སྣང་ངོ། །དེ་ལྟར་ལུས་མི་སྡུག་པ་དེ་དག་བྲམ་ཟེ་དང་  
  
  
འཕགས་པ། ཁྱེད་ཅི་ཞིག་གིས་ལུས་ཀྱི་གནས་སྐབས་འདི་ལྟ་བུར་གྱུར་དེ་དག་གིས་ཇི་ལྟར་གྱུར་པ་བསྙད་པ་དང། དེ་དག་གིས་སྨྲས་  
པ༑ འཕགས་པ། ཁྱེད་སྦྲང་སྐྱབས་མི་འཆང་ངམ། བཞིན་བཟང་བཅོམ་ལྡན་འདས་ཀྱིས་མ་གནང་ན། ཇི་ལྟར་བཅང། འཕགས་པ། ཁྱེད་ཀྱི་སྟོན་པ་ནི། ཐུགས་རྗེ་ཅན་ཡིན་པས་གནང་བར་  
འགྱུར་རོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི་དགེ་སློང་གིས་སྦྲང་སྐྱབས་བཅང་བར་  
བྱའོ། །བཅོམ་ལྡན་འདས་ཀྱིས་དགེ་སློང་གིས་སྦྲང་སྐྱབས་བཅང་བར་བྱའོ། །ཞེས་བཀའ་སྩལ་ན། དགེ་སློང་གིས་ཅི་འདྲ་བ་བཅང་བ་མ་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། རས་  
སྲིད་དུ་ཁྲུ་བཞི། ཞེང་དུ་ཁྲུ་དོ་པ་དེ། ཤིང་ལ་བརྒྱངས་ལ་སྟེང་ནས་དགབ་པར་བྱ་ཞིང། རས་ཁྲུ་བཅུ་གཉིས་པས་ངོས་ཁོར་ཡུག་བསྐོར་བར་བྱའོ། །དགེ་སློང་དག་གིས་རས་དེ་མ་ལུས་པར་བྱས་པ་  
དང། གློ་ནས་སྦྲང་བུ་མཆུ་རིང་དག་འཇུག་ནས་བཅོམ་ལྡན་འདས་ཀྱིས་བཀའ་སྩལ་པ། རས་ལྷག་མ་དང་བཅས་པ་བཅང་བར་བྱ་ཞིང་དེས་གློ་ནས་དཀྲི་བར་བྱའོ། །དགེ་སློང་དག་གིས་སྦྲང་  
སྐྱབས་བྱས་ནས་རས་དེ་ཕྱོགས་གཅིག་ནས་བཏེག་སྟེ་འཛུལ་བ་དང་བཅོམ་ལྡན་འདས་ཀྱིས་བཀའ་སྩལ་པ། སྒོ་གདོད་པར་བྱའོ། །དགེ་སློང་དག་གིས་སྒོ་ཐད་ཀར་གཏོད་པ་དང། བཅོམ་  
  
  
༄༅། །ལྡན་འདས་ཀྱིས་བཀའ་སྩལ་པ། སྣོལ་མར་བྱའོ། །ཆ་ནས་བཅོམ་ལྡན་འདས་ཀྱིས་བཀའ་སྩལ་པ། དེ་ཉིད་དུ་བསིལ་ཡབ་གཞག་པར་བྱའོ། །འོག་ནས་སྦྲང་མ་མཆུ་  
རིང་དག་འཇུག་ནས་བཅོམ་ལྡན་འདས་ཀྱིས་བཀའ་སྩལ་པ། གནས་མལ་གྱིས་དགབ་པར་བྱ་ཞིང། རྣམ་པ་གང་དང་གང་གིས་སྦྲང་མ་མཆུ་རིང་ཟ་བ་དེ་ཐམས་ཅད་རུང་བར་བྱའོ། །གླེང་གཞི་  
ནི༑ མཉན་ཡོད་ནའོ། །བཅོམ་ལྡན་འདས་ཀྱིས་ཆུ་བཙག་པར་བྱའོ་།ཞེས་བཀའ་སྩལ་པ་དང། དགེ་སློང་དག་ལག་པས་ཆུ་ཚགས་འཛིན་པས་དེ་དག་ངལ་བར་གྱུར་ནས་བཅོམ་ལྡན་འདས་ཀྱིས་  
བཀའ་སྩལ་པ། ཤིང་ལ་བཏགས་ཏེ་བཙག་པར་བྱའོ། །དགེ་སློང་དག་གིས་ཤིང་ལ་བཏགས་ཏེ་བཙག་ན། འོན་ཀྱང་ངལ་ནས་བཅོམ་ལྡན་འདས་ཀྱིས་བཀའ་སྩལ་པ། དབྱུ་གུ་གསུམ་བཅང་  
བར་བྱའོ། །དགེ་སློང་དག་གིས་དབྱུ་གུ་གསུམ་ལ་བཏགས་ན། འདུག་ཏུ་མ་བཏུབ་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་ཕུག་ལ་སྲད་བུའམ། གཟེར་བུས་སྦྲེལ་ལ་ཆུ་  
ཚགས་གདགས་པར་བྱའོ། །དགེ་སློང་དག་གིས་ཆུ་ཚགས་བཏགས་ནས་ཆུ་བླུགས་པ་དང། ཕྱེད་ས་ལ་བོ་ནས་བཅོམ་ལྡན་འདས་ཀྱིས་བཀའ་སྩལ་པ། ཅི་ནས་ས་ལ་མི་འབོ་བར་དྲན་པ་  
ཉེ་བར་བཞག་སྟེ་བླུགས་པར་བྱའོ། །དགེ་སློང་དག་གིས་བུམ་པ་ཞབས་རྟེན་མེད་པར་བཞག་པས་དེ་འདྲིལ་ནས་བཅོམ་ལྡན་འདས་ཀྱིས་བཀའ་སྩལ་པ། ཞབས་རྟེན་གཞུག་པར་བྱའོ། །དགེ་  
  
  
དེ་ཆུ་ཚགས་སུ་མ་ཆགས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་  
པ༑ གཅལ་གཞུག་པར་བྱའོ། །དགེ་སློང་དག་གིས་ཅི་ཞིག་གཞུག་པར་མ་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། བྱེ་བའམ། བ་ལང་གི་ལྕི་བའོ། །འོན་ཀྱང་མ་ཆགས་ནས་བཅོམ་ལྡན་  
འདས་ཀྱིས་བཀའ་སྩལ་པ། ཚགས་རྟེན་སྣོད་བཅང་བར་བྱའོ། །བཅོམ་ལྡན་འདས་ཀྱིས་ཚགས་རྟེན་སྣོད་བཅང་བར་བྱའོ། །ཞེས་བཀའ་སྩལ་པ་དང། དགེ་སློང་དག་གིས་ཇི་ལྟ་བུ་བཅང་བ་མི་ཤེས་  
ནས་བཅོམ་ལྡན་འདས་ཀྱིས་བཀའ་སྩལ་པ། ཚགས་རྟེན་སྣོད་ནི། གཉིས་ཏེ། ཟངས་ལས་བྱས་པ་དང། ས་ལས་བྱས་པའོ། །དགེ་སློང་དག་གིས་ཚགས་རྟེན་སྣོད་ལག་པས་བཟུང་བ་དང། དེ་  
དག་ངལ་ནས་བཅོམ་ལྡན་འདས་ཀྱིས་བཀའ་སྩལ་པ། ཟངས་ལས་བྱས་པ་གང་ཡིན་པ་དེ་ནི། ཕུག་ལ་ལྕགས་ཐག་འཇམ་པོས་དབྱུག་གུ་གསུམ་ལ་གདགས་པར་བྱའོ། །ས་ལས་བྱས་པ་  
གང་ཡིན་པ་དེ་ནི། ཕུག་ལ་ཐ་གུས་གདགས་པར་བྱའོ། །ཆུ་ཚགས་གཞན་དག་ཆུ་མ་ཕྱིན་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་གི་གློར་ཡང་དང་ཡང་དུ་བརྡབ་པར་བྱའོ། །  
དགེ་སློང་དག་ཆུ་རྟོག་པ་ན་བུམ་པ་མ་གང་བ་ལ་བརྟགས་པས་སྲོག་ཆགས་དག་མ་རྟོགས་ནས་བཅོམ་ལྡན་འདས་ཀྱིས་བཀའ་སྩལ་པ། བུམ་པ་ལེགས་པར་བཀང་ལ་ཇི་སྲིད་དུ་ཆུ་མི་གཡོ་  
  
  
༄༅། །བ་དེ་སྲིད་དུ་གཞག་པར་བྱ་ཞིང། དེ་ནས་བརྟག་པར་བྱའོ། །བུམ་པ་བཀང་བ་དང་སྟེང་དུ་རྡུལ་ཞུགས་པ། དགེ་སློང་དག་གིས་དེ་མ་བསལ་བས། སྲོག་ཆགས་དག་  
མ་རྟོགས་ནས་བཅོམ་ལྡན་འདས་ཀྱིས་བཀའ་སྩལ་པ། རྡུལ་བསལ་ནས་བརྟག་པར་བྱའོ། །དགེ་སློང་དག་གིས་སྲོག་ཆགས་མཛུབ་མོའི་རྩེ་མོས་བསྟན་པས་དེ་དག་འགུལ་ནས་མིག་གིས་  
མ་སོད་པ་དང། བཅོམ་ལྡན་འདས་ཀྱིས་བཀའ་སྩལ་པ། ཤིང་བུའི་རྩེ་མོའམ། རྩྭའི་རྩེ་མོའམ། ཕྲ་མོ་གཞན་གང་ཡང་རུང་བས་བསྟན་པར་བྱའོ། །དགེ་སློང་དག་གིས་ཆུ་ཚགས་ཉིད་  
ནས་ཆུ་ཁྲོན་པར་ཕོ་བ་དང། སྲོག་ཆགས་དག་བརྡབ་བསྣུན་པས་གནོད་པར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། བསལ་ཚགས་བསྲེལ་བར་བྱའོ། །དགེ་སློང་དག་གིས་  
བཀང་སྟེ་བཏང་ན། ཕྱིར་གང་བཞིན་དུ་འོང་པ་གང་ཡིན་པ་དེ་ལྟ་བུ་བསྲེལ་ནས་བཅོམ་ལྡན་འདས་ཀྱིས་བཀའ་སྩལ་པ། བཀང་སྟེ་བཏང་ན། ཕྱིར་སྟོང་བར་འོང་བ་ཅི་འདྲ་བ་དེ་འདྲ་བ་བསྲེལ་  
བར་བྱའོ། །གཞན་དག་ཅིག་གིས་བསལ་ཚགས་མ་འབྱོར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་གིས་ནི། ཆུ་ཚགས་ཐ་གུས་བཏགས་ལ་ཅི་ནུས་བཀང་སྟེ། བཏང་ན་ཕྱིར་  
སྟོང་པར་འོང་བ་དེ་ལྟ་བཏང་བར་བྱའོ། །དགེ་སློང་དག་གིས་ཆུ་ཕོ་ནས་ཆུ་ཚགས་བཤལ་བར་མི་བྱེད། འཁྲུ་བར་མི་བྱེད། འཚིར་བར་མི་བྱེད། སྐེམ་པར་མི་བྱེད། ལྟོབ་[?]པར་མི་བྱེད་ནས་བཅོམ་  
  
  
ཆུ་ཚགས་ཀྱི་ཆུ་ཕོ་ནས་དེ་བཤལ་བར་བྱ། བཀྲུ་བར་བྱ། བཙིར་བར་བྱ། བསྐམ་པར་བྱ། བལྟབ་པར་བྱའོ། །དགེ་སློང་དག་དགེ་འདུན་གྱི་ཆུ་ཡང་ཆུ་ཚགས་ཀྱིས་  
འཚག་པར་བྱེད་པ་དང། དགེ་སློང་གི་དགེ་འདུན་ཕལ་ཆེས་པས་སྐྱོ་བར་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་དགེ་སློང་གི་དགེ་འདུན་ཕལ་ཆེ་བར་གྱུར་ན། ཆུ་ཚགས་མང་  
པོ་བཅང་བའམ། ཡང་ན་བུམ་ཚགས་གཅེའུ་ཅན་བཅང་བར་བྱའོ་།བཅོམ་ལྡན་འདས་ཀྱིས་བུམ་ཚགས་གཅེའུ་ཅན་གྱིས་བཙག་པར་བྱའོ་།ཞེས་བཀའ་སྩལ་པ་དང། དགེ་སློང་དག་གིས་  
བུམ་ཚགས་གཅེའུ་ཅན་ཇི་ལྟ་བུ་མི་ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། སའམ། ཟངས་ལས་བུམ་པའི་དབྱིབས་ལྟ་བུ་བྱ་ཞིང་དེ་ལ་པདྨའི་སྙིང་པོ་ལྟ་བུའི་བུ་ག་དག་གདོད་པར་  
བྱའོ། །དེ་དག་བསྡུ་བའི་ཕྱིར་དེ་དག་གི་སྟེང་དུ་བུ་ག་ཆེན་པོ་གཅིག་གདོད་དོ། །དེ་དག་ཉིད་བསྡུ་བའི་ཕྱིར་འོག་ཏུ་གཅེའུ་གཞུག་པར་བྱའོ། །དེ་ནས་སྟེང་རས་ཀྱིས་གཡོགས་ལ་ཆུ་བཙག་  
པར་བྱ་ཞིང། རས་དེ་ཡང་བཤལ་བར་བྱ། བཀྲུ་བར་བྱ། བསྐམ་པར་བྱའོ།། །།འདུལ་བ་ཕྲན་ཚེགས་ཀྱི་གཞི། བམ་པོ་ཉི་ཤུ་རྩ་གཉིས་པ། དགེ་སློང་དག་གིས་ཤིག་  
དང། རྩྭ་ཤིག་དང། སྲོག་ཆགས་གཞན་དག་གཡང་ས་ནས་བོར་བ་དང། དེ་དག་དྲན་པ་ཉམས་ཤིང་གནོད་པར་གྱུར་ཏོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་  
  
  
༄༅། །པ་དང། བཅོམ་ལྡན་འདས་ཀྱིས་བཀའ་སྩལ་པ། སྲོག་ཆགས་ཐམས་ཅད་གཡང་ས་ནས་དོར་བར་མི་བྱའོ། །དེ་དག་གིས་གར་བབ་བབ་ཏུ་བོར་བ་དང། བཅོམ་ལྡན་  
འདས་ཀྱིས་བཀའ་སྩལ་པ། གར་བབ་བབ་ཏུ་དོར་བར་མི་བྱའི། ཤིག་ནི། རས་མའི་ནང་དུ་གཞུག་པར་བྱ། དེ་མ་རྙེད་ན། ཀ་བའི་སེར་ཀའམ། རྩིག་པའི་བུ་གར་ཆུག་ཅིག་རྩྭ་ཤིག་ནི་  
ནེའུ་གསིང་སྔོན་པོའི་ས་ཕྱོགས་སུ་གཞག་པར་བྱའོ། །དེ་མ་རྙེད་ན། བསིལ་བའི་ཕྱོགས་སུའོ། །སྲོག་ཆགས་གཞན་ཡང་རང་རང་གི་གནས་སུ་གཏང་བར་བྱའོ། །སངས་རྒྱས་བཅོམ་ལྡན་  
འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ་ཆབ་བཙགས་པ་མ་བརྟགས་པ་འཚལ་དུ་རུང་ལགས་སམ། ཉེ་བར་འཁོར། མིག་གིས་མ་བརྟགས་ན། མི་རུང་ངོ། །བཙུན་  
པ༑ ཆབ་བཙགས་པ་བརྟགས་པ་འཚལ་དུ་རུང་ལགས་སམ། ཉེ་བར་འཁོར། མིག་གིས་བརྟགས་པའི་ཕྱིར་རུང་ངོ། །གླེང་གཞི་ནི། མཉན་ཡོད་ནའོ། །བཅོམ་ལྡན་འདས་ཀྱིས་དབྱར་གནས་  
པར་ཁས་བླངས་པའི་དགེ་འདུན་གྱིས་སྲ་བརྐྱང་གདིང་བ་བྱའོ་།ཞེས་བཀའ་སྩལ་པ་དང། ཀོ་ས་ལའི་རྒྱལ་པོ་གསལ་རྒྱལ་གྱིས་ཐོས་ནས་དེས་དགེ་འདུན་ལ་སྲ་བརྐྱང་ཕུལ་ལོ། །དེ་  
བཞིན་དུ་བཙུན་མོ་ཕྲེང་ལྡན་མ་དང། རྒྱལ་རིགས་དབྱར་ཚུལ་མ་དང། ཁྱིམ་བདག་མགོན་མེད་ཟས་སྦྱིན་དང། དྲང་སྲོང་བྱིན་དང་རྙིང་པ་དག་དང། ཕྱ་མཁན་དག་དང། གཞན་མང་  
  
  
དགེ་སློང་དག་གིས་སྲ་བརྐྱང་གཅིག་ཅིག་བྱིན་གྱིས་བརླབས་ནས་ལྷག་མ་གཞན་དེ་དག་ཉིད་ལ་སླར་བསྐུར་བར་བརྩམས་པ་དང། དེ་དག་གིས་འཕགས་པ། འདི་  
དག་ནི། བདག་ཅག་གིས་དགེ་འདུན་ལ་ཕུལ་བ་ལགས་པས། བདག་ཅག་སླར་ཇི་ལྟར་འཚལ། སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
བཀའ་སྩལ་པ། དེའི་ཕྱིར་གནང་གི་བླང་བར་བྱ་ཞིང། བླངས་ནས་ཀྱང་གཏན་པ་གདིང་པའི་དགེ་སློང་མང་པོ་བསྐོ་བར་བྱའོ་།ཇི་ལྟར་སྔར་བསྐོས་པ་དེ་ལས་ཕྱིས་གཅིག་གདིང་བར་བྱའོ། །ལྷག་  
མ་རྣམས་ནི། གཞག་པར་བྱ་ཞིང། དེ་ནི། དབྱར་གནས་པར་ཁས་བླངས་པའི་དགེ་འདུན་གྱི་བགོ་བའི་རྙེད་པ་ཡིན་པས། དབྱར་གནས་པར་ཁས་བླངས་པའི་དགེ་འདུན་ཚོགས་པས་ཅི་དགར་བགོ་བར་  
བྱ་སྟེ། འདི་ལ་འགྱོད་པར་མི་བྱའོ། །སྡོམ་ནི། ང་འདས་པ་ལ་སྦྱིན་མེད་དང། །གང་གིས་བསྔོས་པ་ཤི་བ་དང། གང་ལ་གཏད་པ་ཤི་བ་དང། །བབས་པ་དང་ནི་འགྱོད་པའོ། །སངས་རྒྱས་བཅོམ་  
ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་ཡོད་ན་ཁྱིམ་བདག་ཅིག་གནས་པ་དེས་རིགས་མཉམ་པ་ལས་ཆུང་མ་བླངས་  
ཏེ༑ དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དོ། །དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས་རིམ་གྱིས་བུ་གསུམ་བྱུང་ངོ། །  
  
  
༄༅། །དེ་རྣམས་ཀྱིས་ཐ་ཆུང་གང་ཡིན་པ་དེ། ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ངོ། །དེ་དུས་གཞན་ཞིག་ན་ལྗོངས་རྒྱུ་ཞིང་སོང་ངོ། །དེ་དུས་གཞན་ཞིག་ན་ལྗོངས་རྒྱུ་ཞིང་སོང་ངོ། །ལྗོངས་རྒྱུ་ཞིང་  
སོང་བ་ན་དེའི་ཕ་ནད་ཀྱིས་ཐེབས་ནས་དེ་རྩ་བ་དང། སྡོང་བུ་དང། ལོ་མ་དང། མེ་ཏོག་དང། འབྲས་བུའི་སྨན་རྣམས་ཀྱིས་རིམ་གྲོ་བྱས་ཀྱང་དེའི་ནད་དེ་ཞི་བར་མ་གྱུར་ཏེ། གང་གི་ཚེ་དེ་ལ་ཤི་ལ་  
ཐུག་པའི་ཚོར་བ་བྱུང་སྟེ་རིང་པོར་མི་ཐོགས་པར་འཆི་བའི་དུས་བྱེད་པར་འགྱུར་བ་དེའི་ཚེ། དེས་མཛའ་བོ་དང། གཉེན་དང། ཕུ་ནུ་བོ་དང། ཁྱིམ་ཚེས་རྣམས་བསྡུས་ནས་བུ་དེ་གཉིས་ལ་  
སྨྲས་པ། བུ། ངའི་ཁྱིམ་ན་ཅུང་ཟད་ཅི་ཡོད་པ་དེ་ཐམས་ཅད་ཁྱེར་ཏེ་ཤོག་ཅིག་དེ་དག་གིས་ཀྱང་དེའི་ཚིག་མཉན་ཏེ་ཐམས་ཅད་ཁྱེར་ཏེ་འོངས་པ་དང། དེས་མཛའ་བོ་དང། གཉེན་དང་  
ཕུ་ནུ་དེ་དག་དང། ཁྱིམ་ཚེས་ཀྱི་མི་དེ་ལ་སྨྲས་པ། ཤེས་ལྡན་དག་གསོན་ཅིག། བདག་གི་བུ་གསུམ་ཡོད་པ་ལས། ཕུ་བོ་གཉིས་ནི། འདི་དག་ཡིན། ཐ་ཆུང་གང་ཡིན་པ་དེ་ནི། དགེ་སྦྱོང་ཤཱཀྱའི་  
བུའི་ནང་དུ་རབ་ཏུ་བྱུང་ངོ། །དེའི་ཕྱིར་བདག་གི་ཁྱིམ་ན་ནོར་གང་ཅུང་ཟད་ཅི་ཡོད་པ་དེ་ཐམས་ཅད་དེ་རྣམས་མཉམ་པར་བགོས་ཤིག། ཅེས་སྨྲས་ནས། བསགས་པ་ཀུན་གྱི་མཐའ་འཛད་  
ཅིང། །མཐོན་པོའི་མཐའ་ནི་བསྙིལ་བར་འགྱུར། །འདུ་བའི་མཐའ་ནི་འབྲལ་བ་སྟེ། །གསོན་པོའི་མཐའ་ནི་འཆི་བ་ཡིན། །ཞེས་བྱ་བས་དུས་ཀྱི་ཆོས་དང་ལྡན་པར་གྱུར་ཏེ། དེ་ཁྱོགས་གོས་སྔོན་  
  
  
དམར་པོ་དང། སེར་པོ་དང། དཀར་པོ་དག་གིས་བརྒྱན་ཏེ་དུར་ཁྲོད་དུ་ཁྱེར་ནས་བསྲེགས་སོ། །དེའི་བུ་དེ་དག་གིས་དེའི་ཤིད་བཏང་བ་དང། མྱ་ངན་བསང་བ་བྱས་ཏེ་འདུག་གོ། དེའི་བུ་དེས་  
བདག་གི་ཕ་དེ་ཤིའོ་ཞེས་ཐོས་ནས་དེ་འདི་སྙམ་དུ། བདག་སོང་ལ་མ་ཡར་མོ་དེ་དང། ཕུ་བོ་དེ་དག་ལ་ཆོས་བཤད་དེ་མྱ་ངན་བསང་བར་བྱའོ། །སྙམ་དུ་བསམ་ནས་དེ་ཇི་སྲིད་འདོད་པར་ལྗོངས་ན་  
འདུག་ནས་ལྷུང་བཟེད་དང་ཆོས་གོས་ཁྱེར་ཏེ་མཉན་ཡོད་གང་ན་བ་དེར་རྒྱུ་ཞིང་སོང་ནས་རིམ་གྱིས་རྒྱུ་ཞིང་སོང་བ་ལས་མཉན་ཡོད་དུ་ཕྱིན་ཏོ། དེས་ཆོས་གོས་དང་ལྷུང་བཟེད་རྒྱལ་བྱེད་ཀྱི་ཚལ་  
དུ་བཞག་སྟེ་ལམ་གྱིས་དུབ་པ་ངལ་བསོས་ནས་རང་གི་ཁྱིམ་དུ་སོང་ངོ། །ནང་མི་རྣམས་ཀྱིས་དེ་མཐོང་ནས་དུས་སོ། །ངུ་བ་དེ་ཐོས་ནས་ཁྱིམ་ཚེས་རྣམས་འདུས་ཏེ་ལ་ལ་ནི། སྐད་ཕྱུང་སྟེ་ངུ། ལ་  
ལ་ནི། མིག་མཆི་མས་གང་བར་གྱུར་ཏོ། །དེ་སོ་སོའི་སྐྱེ་བོ་ཡིན་པས། སྐྱེ་བོའི་ཚོགས་ཆེན་པོ་སྨྲེ་ཞིང་འདུག་པ་ཐོས་ནས། དེ་ཡང་མིག་མཆི་མས་གང་ཞིང་འདུག་པ་དང། དེ་ལ་ཁྱིམ་ཚེས་ཀྱི་  
བུད་མེད་ཅིག་གིས་སྨྲས་པ། བུ། མྱ་ངན་མ་བྱེད་ཅིག། ཁྱོད་ཀྱི་ཕ་དེ་བསོད་ནམས་བྱས་པས་ལྷ་ཡུལ་དུ་སོང་ངོ། །ཁྱོད་ལ་ཡང་ཕས་མཛའ་བོ་དང། གཉེན་དང། ཕུ་ནུ་བོ་དང། ཁྱིམ་ཚེས་རྣམས་  
བསྡུས་ཏེ་ནོར་གྱི་སུམ་ཆ་གཅིག་ཀྱང་བྱིན་ནོ། །དེས་བསམ་པ། བཅོམ་ལྡན་འདས་ཀྱིས་ང་འདས་ནས་འདི་ལ་བྱིན་ཅིག། ཅེས་ཟེར་བ་ནི། མེད་པ་ཡིན་ནོ། །ཞེས་གསུངས་པ་གང་ཡིན་པ་དེ་ནི། འདི་ལྟ་  
  
  
༄༅། །བུ་ཡིན་ནོ། །སྙམ་དུ་རིག་ནས་ང་དེའི་ཕྱིར་མྱ་ངན་བྱེད་པ་ནི། མ་ཡིན་གྱི། ངའི་ཕ་དེ་དཀའ་བ་བྱེད་བྱེད་པས་དབང་མེད་པར་མཆི་མ་བྱུང་ངོ། །བཅོམ་ལྡན་འདས་  
ཀྱིས་ཀྱང་ཕ་མ་ནི། བུ་ལ་དཀའ་བ་བྱེད་དེ། སྙོད་པ་དང། གསོ་བ་དང། སྐྱེད་པ་དང། འཛམ་བུ་གླིང་སྣ་ཚོགས་སྟོན་པ་ཡིན་ཏེ་བུའི་ཕྲག་པ་གཅིག་གིས་ཕ་བླངས་ཤིང། གཅིག་ཤོས་ཀྱིས་  
མ་བླངས་ཏེ་ལོ་བརྒྱ་ཚང་བར་བཀུར་བར་བྱས་པ་དང། ས་ཆེན་པོ་འདི་ལ་ནོར་བུ་དང། མུ་ཏིག་དང། བཻཌཱུརྱ་དང། མན་ཤེལ་དང་བྱུ་རུ་དང། དངུལ་དང། གསེར་དང། རྡོའི་སྙིང་པོ་དང། སྤུག་  
དང། པདྨ་རཱ་ག་དང། གཡས་སུ་འཁྱིལ་བ་དེ་ལྟ་བུའི་དབང་ཕྱུག་གི་བདག་པོར་བཞག་ཀྱང་འདི་ཙམ་གྱིས། བུས་ཕ་དང་མ་ལ་ཕན་ཐོགས་པ་དང། ལན་ལོན་པར་མི་འགྱུར་གྱི། གང་ཞིག་  
གིས་ཕ་མ་དེ་དག་མ་དད་པ་ལས་དད་པ་ཕུན་སུམ་ཚོགས་པ་ཡང་དག་པར་ལེན་དུ་འཇུག། གཟེངས་བསྟོད་པར་བྱེད། འདུལ་བར་བྱེད། འཇོག་པར་བྱེད། རབ་ཏུ་འཇོག་པར་བྱེད་ཅིང། ཚུལ་  
ཁྲིམས་འཆལ་པ་ཚུལ་ཁྲིམས་ཕུན་སུམ་ཚོགས་པ། འཇུངས་པ་གཏོང་བ་ཕུན་སུམ་ཚོགས་པ་དང། ཤེས་རབ་འཆལ་པ་ཤེས་རབ་ཕུན་སུམ་ཚོགས་པ་ཡང་དག་པར་ལེན་དུ་འཇུག། གཟེངས་  
བསྟོད་པར་བྱེད། འདུལ་བར་བྱེད། འཇོག་པར་བྱེད། རབ་ཏུ་འཇོག་པར་བྱེད་ན། དེ་ཙམ་གྱིས་ན། བུས་ཕ་མ་ལ་ཕན་བཏགས་པ་དང་ལན་གླན་པར་འགྱུར་རོ། །ཞེས་གསུངས་སོ། །ཡང་  
  
  
ནི། སྦྱིན་པ་ཡང་མ་ཡིན་ནོ། །ཞེས་བཀག་གོ་བུད་མེད་དེ་ཅང་མི་ཟེར་བར་འདུག་གོ། སྐབས་དེ། དགེ་སློང་དག་གིས་བཅོམ་  
ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ངས་ནི། ཁྱིམ་པ་ལ་དགོངས་ཏེ་གསུངས་པ་མ་ཡིན་གྱི་འོན་ཀྱང་རབ་ཏུ་བྱུང་བ་ལ་དགོངས་པ་ཡིན་ནོ། །  
ཁྱིམ་པ་དག་ནི། ཆགས་པ་དང་བཅས་བཞིན་དུ་འཆི་བར་འགྱུར་ལ་རབ་ཏུ་བྱུང་བ་ནི། མ་ཡིན་ནོ། །དེ་ལྟ་བས་ན། དེའི་ཕྱིར་ཁྱིམ་པ་འདི་སྙམ་དུ། ང་འདས་ནས་འདི་ལ་སྦྱིན་ནོ། །སྙམ་དུ་སེམས་  
པ་ནི། བྱིན་པ་ཡིན་གྱི། རབ་ཏུ་བྱུང་བ་ནི། མ་ཡིན་པས་བླང་བར་བྱ་ཞིང། བླངས་ནས་ཀྱང་ཇི་ལྟར་འདོད་པ་བཞིན་ལོངས་སྤྱོད་དུ་ཡོངས་སུ་སྤྱད་པར་བྱའོ། །གླེང་གཞི་ནི། མཉན་ཡོད་ནའོ། །དགེ་སློང་  
ཞིག་གིས། དགེ་སློང་ཞིག་ལ་ཆོས་གོས་དག་བསྔོས་སོ། །དེས་དེ་དག་བསྔོས་ནས་དུས་ལས་འདས་པ་དང། དགེ་སློང་དེ་དག་གིས་དེ་ཁྱེར་ནས་བསྲེག་ཏུ་སོང་ངོ། །དེའི་བར་དུ་དགེ་སློང་དེས་དེའི་  
གནས་ཁང་ནས་དེའི་ཆོས་གོས་དེ་དག་བླངས་ཏེ་རང་གི་གནས་ཁང་དུ་བཞག་གོ། དེ་ནས་དགེ་སློང་དེ་དག་གིས་དེའི་རིམ་གྲོ་བྱས་ནས་གཙུག་ལག་ཁང་དུ་ལོག་པ་དང། དགེ་བསྐོས་ཀྱིས་དེའི་  
གནས་ཁང་དུ་བརྟགས་ན། ཇི་ཙམ་ན་ལྷུང་བཟེད་དང། ཆོས་གོས་གསུམ་དང། ཆུ་ཚགས་མཐོང་ནས་དེས་རྒན་པའི་མཐར་ཁྱར་བ་དང། དེ་ལ་དགེ་སློང་དེ་དག་གིས་སྨྲས་པ། ཚེ་དང་ལྡན་  
  
  
༄༅། །པ༑ ཁྱོད་ཀྱིས་དེའི་ཆོས་གོས་གསུམ་པོ་འདི་ཁྱེར་ཏེ་འོངས་སམ། དེ་ལ་ཆོས་གོས་རུང་བར་བྱས་པ་གཞན་ཡང་མང་དུ་ཡོད་ན་དེ་དག་ཀྱང་ཁྱེར་ཏེ་ཤོག་ཅིག་  
དེས་སྨྲས་པ། དེའི་གནས་ཁང་ན་ནི། འདིར་ཟད་ཀྱི། གཞན་ཅུང་ཟད་ཀྱང་མེད་དོ། །དགེ་སློང་དག་གིས་སྨྲས་པ། ཚེ་དང་ལྡན་པ། དེའི་སྨོས་འདྲིན་དགེ་སློང་ཆེ་གེ་མོ་ཞེས་བྱ་བ་དེ་ལ་དྲིས་  
ཤིག། དེས་དེ་ལ་དྲིས་པ་དང། སྨྲས་པ། བདག་གིས་ཁྱེར་ཏེ། དེས་བདག་ལ་བསྔོས་སོ། །སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
བཀའ་སྩལ་པ། དགེ་སློང་དག། རུང་བར་བྱ་བའི་ཕྱིར་ངས་བསྔོ་བར་གནང་སྟེ། གང་གིས་དེ་དག་ཁྱེར་བ་དེ་ལ་འདི་སྐད་ཅེས་གྱིས་ཤིག། ཤི་བའི་ཡོ་བྱད་ཀྱི་རྙེད་པ་དེ་དག་དགེ་འདུན་ལ་  
ཕུལ་ལ། རང་གི་སྐལ་བས་ཆོག་པ་གྱིས་ཤིག་ཅེས་སྒོས་ཤིག། གླེང་གཞི་ནི། མཉན་ཡོད་ནའོ། །དགེ་སློང་གཞན་ཞིག་གིས། དགེ་སློང་ཞིག་ལ་ཆོས་གོས་དག་བསྔོས་པ་དང། གང་ལ་  
བསྔོས་པ་དེ་དུས་ལས་འདས་སོ། །དགེ་སློང་རྣམས་ཀྱིས་ངུར་ཁྲོད་དུ་ཁྱེར་ནས་བསྲེགས་ཏེ་སླར་འོངས་ནས་དེའི་ཆོས་གོས་དེ་དག་རྒན་པའི་མཐར་ཁྱེར་བ་དང། དེ་ལ་དགེ་སློང་གིས་སྨྲས་  
པ༑ ཚེ་དང་ལྡན་པ། འདི་དག་སུའི་ཡིན། དེས་སྨྲས་པ། འདི་དག་ནི་བདག་གི་ལགས་མོད་ཀྱི། འོན་ཀྱང་བདག་གིས་དེ་ལ་བསྔོས་སོ། །དགེ་སློང་དག་གིས་དེ་ཇི་ལྟར་བསྒྲུབ་པ་མི་  
  
  
དགེ་སློང་དག་གིས་བཅོམ་ལྡན་འདས་ལ་རྒྱས་པར་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། རུང་བར་བྱ་བའི་ཕྱིར་ངས་བསྔོ་བར་གནང་མོད་  
ཀྱི༑ འོན་ཀྱང་གང་གིས་བསྔོས་པ་དེ་ཉིད་ཀྱི་ཡིན་ནོ། །གླེང་གཞི་ནི། མཉན་ཡོད་ནའོ། །དགེ་སློང་གཞན་ཞིག་གིས་དགེ་སློང་ཞིག་ལ་ཆོས་གོས་དག་བསྔོས་པ་དང། གང་ལ་བསྔོས་པ་དེ་བབས་  
ནས་དེས་བསམ་པ། བདག་ལ་དགེ་སློང་དེས་ཆོས་གོས་དག་བསྔོས་པས་བདག་བབས་མོད་ཀྱི། འོན་ཀྱང་དེ་དག་བདག་དབང་གི། ལེན་དུ་འགྲོའོ་།སྙམ་ནས་དེ་དགེ་སློང་དེའི་དྲུང་དུ་སོང་སྟེ་  
དེས་སྨྲས་པ། འཕགས་པ། ཁྱོད་ཀྱིས་ཆོས་གོས་དག་བདག་ལ་བསྔོས་ན། དེ་དག་བདག་ལ་སྩོལ་ཅིག། དེ་དགེ་སློང་དག་ལ་བརྗོད་པ་དང་དེ་དག་གིས་ཇི་ལྟར་བསྒྲུབ་པ་མི་ཤེས་ནས་སྐབས་  
དེ༑ དགེ་སློང་དག་གིས་བཅོམ་ལྡན་འདས་ལ་རྒྱས་པར་གསོལ་པ་དང་བཅོམ་ལྡན་འདས་ཀྱིས་དགོངས་པ། ཉེས་དམིགས་གང་ཅུང་ཟད་བྱུང་བ་ནི། དགེ་སློང་གང་ཁོ་ན་ལ་ཡིད་བརྟན་ཏེ་  
ཆོས་གོས་དག་གཏམས་པ་དེ་ཁོ་ནའི་མདུན་དུ་བསྔོ་བ་ལས་གྱུར་གྱི་དེའི་ཕྱིར་དགེ་སློང་གིས་གང་ལ་ཡིད་བརྟན་ཏེ་ཆོས་གོས་དག་གཏམས་པ་དེ་ཁོ་ནའི་མདུན་དུ་བསྔོ་བར་མི་བྱའོ། །སྙམ་དུ་  
དགོངས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག། དེ་ལྟ་བས་ན། དགེ་སློང་གིས་ཡིད་བརྟན་ཞིང་ཆོས་གོས་གཏམས་པ་དེ་ཉིད་ཀྱི་མདུན་དུ་ཆོས་གོས་བསྔོ་བར་མི་བྱའི། དེའི་  
  
  
༄༅། །མངོན་སུམ་དུ་བསྔོ་བ་མ་བྱས་ན། དེས་ན། ཉེས་དམིགས་དེར་མི་འགྱུར་རོ། །གླེང་གཞི་ནི། མཉན་ཡོད་ནའོ། །དགེ་སློང་གཞན་ཞིག་གིས་དགེ་སློང་ཞིག་ལ་ཆོས་  
གོས་དག་བསྔོས་ཏེ་གང་ལ་བསྔོས་པ་དེ་འཐབ་ཀྲོལ་ཅན་ཞིག་སྟེ་རྟག་ཏུ་དགེ་སློང་དང་ལྷན་ཅིག་འཐབ་ཀྲོལ་བྱེད་པ་ལས། དེ་གཞན་ཞིག་དང་འཐབ་མོ་བྱས་ནས་འགྲོ་བར་ཆས་པ་དང་  
གང་གིས་དེ་ལ་ཆོས་གོས་དག་བསྔོས་པ་དེས་མི་བཏང་བར་བརྩམས་ཏེ་ཚེ་དང་ལྡན་པ། མ་འགྲོ་ཞིག། ཅེས་དེས་དེ་བཟུང་བ་དང། འདུག་ཏུ་མ་གཏུབ་བོ། །དེས་ཡང་དང་ཡང་དུ་བཟློག་པ་དང་  
དེ་ལ་དགེ་སློང་ཞིག་གིས་སྨྲས་པ། ཚེ་དང་ལྡན་པ། འདི་ནི་འཐབ་ཀྲོལ་ཅན་ཞིག་སྟེ། རྟག་ཏུ་དགེ་སློང་རྣམས་ལ་མི་བདེ་བར་བྱེད་པ་ཡིན་གྱི། ཐོང་ཞིག། དེས་སྨྲས་པ། གཞན་གྱི་ཕྱིར་  
འདི་མི་གཏོང་བ་མ་ཡིན་གྱི། ང་ཉིད་ཀྱི་ཆོས་གོས་དག་འདི་ལ་བསྔོས་པས་འདི་འཛིན་ཏོ། །སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་  
སྩལ་པ། གལ་ཏེ་ཡིད་བརྟན་པའི་དགེ་སློང་རྒྱ་མཚོའི་ཕ་རོལ་ན་འདུག་པ་ཞིག་ཡིན་ན། དེ་ལ་ཡིད་བརྟན་ཏེ་བསྔོ་བ་བྱས་ནས་གཟུང་བར་བྱ་སྟེ། འདི་ལ་འགྱོད་པར་མི་བྱའོ། །བཅོམ་ལྡན་  
འདས་ཀྱིས་གལ་ཏེ་ཡིད་བརྟན་པའི་དགེ་སློང་རྒྱ་མཚོའི་ཕ་རོལ་ན་འདུག་པ་ཞིག་ཡིན་ན། དེ་ལ་ཡང་ཆོས་གོས་དག་བསྔོ་བར་བྱའོ་།ཞེས་བཀའ་སྩལ་པ་དང། དགེ་སློང་གཞན་ཞིག་  
  
  
ཆོས་གོས་བསྔོས་ཏེ་དེ་དུས་ལས་འདས་པར་གྱུར་པ་དང། དགེ་སློང་དེས་དགེ་སློང་དེ་ཇི་ལྟར་དུས་ལས་འདས་པ་རིང་ཞིག་ལོན་ནས་  
ཐོས་པ་དང། དགེ་སློང་དེ་འགྱོད་པ་སྐྱེས་སོ། །སྐབས་དེ། དགེ་སློང་དག་ལ་སྨྲས་པ་དང། དགེ་སློང་དག་གིས་བཅོམ་ལྡན་འདས་ལ་གསོལ་ནས་བཅོམ་ལྡན་འདས་ཀྱིས་བཀའ་སྩལ་པ། གང་གི་ཚེ་  
ཐོས་པ་དེའི་ཚེ་གཞན་ལ་བསྔོ་བར་བྱ་སྟེ། འདི་ལ་འགྱོད་པར་མི་བྱའོ། །སྡོམ་ནི། མཚམས་ཀྱི་ཕྱི་རོལ་འདུག་པ་ཡིས། །དད་པ་མི་དབུལ་སྦྱིན་མི་བྱ། །གཅིག་ལ་གཅིག་ནི་མི་བྱ་དང། །  
གསོ་སྦྱོང་དང་ནི་དགག་དབྱེའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་དྲུག་སྡེ་དག་  
མཚམས་ཀྱི་ཕྱི་རོལ་ན་གནས་ཀྱང་དད་པ་འབུལ་བའི་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། མཚམས་ཀྱི་ཕྱི་རོལ་ན་  
གནས་པས་དད་པ་དབུལ་བར་མི་བྱའོ། །བཅོམ་ལྡན་འདས་ཀྱིས་མཚམས་ཀྱི་ཕྱི་རོལ་ན་གནས་པས་དད་པ་དབུལ་བར་མི་བྱའོ། །ཞེས་བཀའ་སྩལ་པ་དང། དགེ་སློང་གཞན་དག་ཅིག་མཚམས་  
ཀྱི་ཕྱི་རོལ་ཏུ་སོང་ངོ། །དེ་དག་ཆས་པ་དང། དགེ་འདུན་གྱི་བྱ་བ་ཞིག་བྱུང་ནས་དྲུག་སྡེ་རྣམས་ཀྱིས་དེ་དག་ལས་དད་པ་བླངས་སོ། །སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་  
  
  
༄༅། །པ་དང། བཅོམ་ལྡན་འདས་ཀྱིས་བཀའ་སྩལ་པ། མཚམས་ཀྱི་ཕྱི་རོལ་ཏུ་སོང་བ་ལས་དད་པ་བླང་བར་མི་བྱའོ། །བཅོམ་ལྡན་འདས་ཀྱིས་མཚམས་ཀྱི་ཕྱི་རོལ་ན་  
གནས་པས་དད་པ་དབུལ་བར་མི་བྱ། མཚམས་ཀྱི་ཕྱི་རོལ་ཏུ་སོང་བ་ལས་དད་པ་བླང་བར་ཡང་མི་བྱའོ། །ཞེས་བཀའ་སྩལ་པ་དང་དྲུག་སྡེ་རྣམས་མཚམས་ཀྱི་ཕྱི་རོལ་ན་གནས་བཞིན་དུ་  
གཅིག་ལ་གཅིག་དད་པ་སྦྱིན་པར་བྱེད་དེ། དགའ་བོས་ནི། ཉེ་དགའ་ལ་ཉེ་དགས་ཀྱང་དགའ་བོ་ལ། འདུན་པས་ནི། འཆར་ཀ་ལ། འཆར་ཀས་ཀྱང་འདུན་པ་ལ། འགྲོ་མགྱོགས་ཀྱིས་ནི། ནབ་  
སོ་ལ། ནབ་སོས་ཀྱང་འགྲོ་མགྱོགས་ལ་དད་པ་བྱིན་པ་དང། སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་  
གཅིག་ལ་གཅིག་དད་པ་སྦྱིན་པར་མི་བྱ་སྟེ། བྱིན་ན། འགལ་ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །བཅོམ་ལྡན་འདས་ཀྱིས་ཟླ་བ་ཕྱེད་ཕྱེད་ཅིང་གསོ་སྦྱོང་གི་ཚེ་སོ་སོར་  
ཐར་པའི་མདོ་གདོན་པ་ཐོན་ཅིག། ཅེས་བཀའ་སྩལ་པ་དང། དྲུག་སྡེ་དག་མཚམས་ཀྱི་ཕྱི་རོལ་ན་གནས་ཤིང་གསོ་སྦྱོང་ལ་འདུན་པ་དང་ཡོངས་སུ་དག་པ་འབུལ་ལོ། །སྐབས་དེ། དགེ་  
སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། མཚམས་ཀྱི་ཕྱི་རོལ་ན་གནས་པས་གསོ་སྦྱོང་ལ་འདུན་པ་དང། ཡོངས་སུ་དག་པ་དབུལ་  
  
  
།བཅོམ་ལྡན་འདས་ཀྱིས་མཚམས་ཀྱི་ཕྱི་རོལ་ན་གནས་པས་གསོ་སྦྱོང་ལ་འདུན་པ་དང། ཡོངས་སུ་དག་པ་དབུལ་བར་མི་བྱའོ། །ཞེས་བཀའ་སྩལ་པ་དང། དགེ་སློང་གཞན་དག་ཅིག་  
མཚམས་ཀྱི་ཕྱི་རོལ་ཏུ་སོང་ངོ། །དེ་དག་ཆས་པ་དང། དགེ་འདུན་གསོ་སྦྱོང་བྱ་བར་བཞེད་ནས་འདུས་པ་དང། དྲུག་སྡེ་རྣམས་ཀྱིས་དེ་དག་ལས་འདུན་པ་དང། ཡོངས་སུ་དག་པ་བླངས་སོ། །སྐབས་  
དེ༑ དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། མཚམས་ཀྱི་ཕྱི་རོལ་ཏུ་སོང་བ་ལས་འདུན་པ་དང། ཡོངས་སུ་དག་པ་བླང་བར་མི་བྱའོ། །  
བཅོམ་ལྡན་འདས་ཀྱིས་མཚམས་ཀྱི་ཕྱི་རོལ་ན་གནས་པས་དད་པ་དང་ཡོངས་སུ་དག་པ་དབུལ་བར་མི་བྱ། མཚམས་ཀྱི་ཕྱི་རོལ་ཏུ་སོང་བ་ལས་དད་པ་དང། ཡོངས་སུ་དག་པ་བླང་བར་ཡང་མི་བྱའོ། །  
ཞེས་བཀའ་སྩལ་པ་དང། དྲུག་སྡེ་དག་མཚམས་ཀྱི་ཕྱི་རོལ་ན་གནས་བཞིན་དུ་གཅིག་ལ་གཅིག་དད་པ་སྦྱིན་པར་བྱེད་དེ། དགའ་བོས་ནི། ཉེ་དགའ་ལ། ཉེ་དགས་ཀྱང་དགའ་བོ་ལ། འདུན་  
པས་ནི། འཆར་ཀ་ལ། འཆར་ཀས་ཀྱང་འདུན་པ་ལ། འགྲོ་མགྱོགས་ཀྱིས་ནི། ནབ་སོ་ལ། ནབ་སོས་ཀྱང་འགྲོ་མགྱོགས་ལ་དད་པ་བྱིན་པའི་སྐབས་དེ། དགེ་སློང་དག་གིས་བཅོམ་ལྡན་འདས་ལ་  
གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་གཅིག་ལ་གཅིག་གསོ་སྦྱོང་གི་དད་པ་དང། ཡོངས་སུ་དག་པ་སྦྱིན་པར་མི་བྱའོ། །དགེ་སློང་གིས་གཅིག་ལ་  
  
  
༄༅། །གཅིག་གསོ་སྦྱོང་གི་དད་པ་དང། ཡོངས་སུ་དག་པ་སྦྱིན་ན། འགལ་ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ་།བཅོམ་ལྡན་འདས་ཀྱིས་དབྱར་གནས་  
པར་ཁས་བླངས་པའི་དགེ་སློང་གིས་གནས་གསུམ་པོ་མཐོང་བ་དང་ཐོས་པ་དང། དོགས་པས་དགག་དབྱེ་བྱའོ། །ཞེས་བཀའ་སྩལ་པ། དྲུག་སྡེ་དག་མཚམས་ཀྱི་ཕྱི་རོལ་ན་གནས་ཤིང་  
དགག་དབྱེའི་དད་པ་དང། ཡོངས་སུ་དག་པ་འབུལ་བ་རྒྱས་པར་ཐམས་ཅད་གསོ་སྦྱོང་བཞིན་ནོ། །སྡོམ་ནི། དགེ་སློང་བགྲང་བར་བྱ་བ་དང། ཚུལ་ཤིང་དག་དང་གང་འདོད་དང། །སྟན་གཅིག་  
ཁྱིམ་ན་གནས་པ་དང། །དགེ་ཚུལ་གསར་བུ་མི་འདུག་པའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་  
སོ། །མཉན་ཡོད་ན་བྲམ་ཟེ་ཞིག་འདུག་པ་དེ་བྱ་བ་ཅུང་ཟད་ཅིག་ལ་ཕྱིར་བྱུང་ནས་རྒྱལ་བྱེད་ཀྱི་ཚལ་དུ་སོང་བ་དང། དེ་རེ་ཞིག་འདི་ན་དགེ་སློང་དུ་ཞིག་གནས་དྲིའོ། །སྙམ་པའི་འདོད་པ་སྐྱེས་  
ནས་དེས་དགེ་སློང་རྣམས་ལ་དྲིས་པ། འཕགས་པ་དག་འདི་ན་དགེ་སློང་དུ་ཞིག་གནས། དེ་དག་གིས་སྨྲས་པ། བྲམ་ཟེ། མ་ཤེས་སོ་།བྲམ་ཟེས་སྨྲས་པ། ཡུལ་ཀོ་ས་ལའི་རྒྱལ་པོ་  
གསལ་རྒྱལ་གྱི་ཁྲོམ་གྱི་རུའི་གྲངས་ཀྱང་ཤེས་ན། ཁྱེད་ཀྱིས་དགེ་སློང་དག་མི་ཤེས་པ་ལྟ། དེ་དག་ཅང་མི་སྨྲ་བར་འདུག་པ་དང། བྲམ་ཟེ་དེ་སོང་ངོ། །སྐབས་དེ། དགེ་སློང་རྣམས་ཀྱིས་  
  
  
བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བགྲང་བར་བྱའོ། །བཅོམ་ལྡན་འདས་ཀྱིས་དགེ་སློང་དག་བགྲང་བར་བྱའོ། །ཞེས་བཀའ་སྩལ་  
པ་དང། དགེ་སློང་དག་གིས་གཅིག་ཅེས་བྱ་བ་ལ་སོགས་པས་བགྲངས་པ་དང། ཕྱིས་བརྗེད་ནས་བཅོམ་ལྡན་འདས་ཀྱིས་བཀའ་སྩལ་པ། གཅིག་ཅེས་བྱ་བ་ལ་སོགས་པས་བགྲང་བར་མི་བྱའོ་  
དགེ་སློང་དག་གིས་སོར་མོས་འཛུགས་ཤིང་བགྲང་ན། འོན་ཀྱང་བརྗེད་ནས་བཅོམ་ལྡན་འདས་ཀྱིས་བཀའ་སྩལ་པ། སོར་མོས་གཟུགས་ཤིང་བགྲང་བར་མི་བྱའོ། །བཅོམ་ལྡན་འདས་ཀྱིས་དགེ་སློང་  
དག་གཅིག་ཅེས་བྱ་བ་ལ་སོགས་པས་བགྲང་བར་མི་བྱ། སོར་མོས་བཙུགས་ཤིང་བགྲང་བར་མི་བྱའོ། །ཞེས་བཀའ་སྩལ་པ་དང། དགེ་སློང་དག་གིས་ཇི་ལྟར་བགྲང་བ་མ་ཤེས་སོ། །སྐབས་དེ་  
དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ཚུལ་ཤིང་བྲིམ་པར་བྱ་ཞིང་བྲིམས་ནས་བགྲང་བར་བྱ། བགྲངས་ནས་དགེ་འདུན་ལ་དགེ་  
སློང་འདི་སྙེད་དོ། །ཞེས་བརྗོད་པར་བྱའོ། །བཅོམ་ལྡན་འདས་ཀྱིས་ཚུལ་ཤིང་བྲིམ་པར་བྱའོ། །ཞེས་བཀའ་སྩལ་པ་དང། དགེ་སློང་དག་གིས་ཉི་མའམ། ཟླ་བའམ། ལོ་གང་ལ་བྲིམ་པ་མི་  
ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། དབྱར་ཉེ་བར་གཏོད་པའི་ཚེ་ཚུལ་ཤིང་བྲིམ་པར་བྱའོ། །བཅོམ་ལྡན་འདས་ཀྱིས་དགེ་སློང་དག་བགྲང་བར་བྱའོ། །ཞེས་བཀའ་སྩལ་པ་  
  
  
༄༅། །དང། མཉན་ཡོད་ན་ཁྱིམ་བདག་ཅིག་གནས་པ་དེ་དུས་དུས་སུ་རྒྱལ་བྱེད་ཀྱི་ཚལ་དུ་ཉེ་བར་འོངས་ཏེ། དེས་དེ་ན་དགེ་སློང་དག་བསམ་གཏན་དང། འདོན་པ་དང་  
ཡིད་ལ་བྱེད་པའི་རྣལ་འབྱོར་ལ་བརྩོན་པ་མཐོང་ནས་དེ་དག་གི་སྤྱོད་ལམ་དང། སྤྱོད་པ་དང། སྒྲུབ་པ་དེས་མངོན་པར་དད་དེ། དེས་བསམ་པ། རེ་ཞིག་འདི་ན་དགེ་སློང་ཇི་སྙེད་ཅིག་ཡོད་པ་  
དྲིས་ལ་ཕྱིས་སྤྱན་དྲངས་ཏེ་བཤོས་གསོལ་ལོ། །སྙམ་ནས་དེས་དགེ་སློང་རྣམས་ལ་དྲིས་པ། འཕགས་པ། དགེ་སློང་ཇི་སྙེད་ཅིག་བཞུགས་དགེ་སློང་དག་གིས་སྨྲས་པ། འདི་སྙེད་ཅིག་གོ་  
དེས་རྐང་པ་ལ་ཕྱག་འཚལ་ཏེ་སོང་ནས་རང་གི་ཁྱིམ་དུ་ཕྱིན་ཏེ་ནང་མི་ལ་སྨྲས་པ། སང་ཁོ་བོས་སངས་རྒྱས་ལ་སོགས་པ་དགེ་སློང་གི་དགེ་འདུན་བཤོས་གསོལ་གྱི། ཁྱེད་ཀྱིས་དགེ་སློང་འདི་  
སྙེད་ཅིག་གི་བཤོས་སྦྱོར་ཅིག་དེ་དག་གིས་སྨྲས་པ། རྗེའི་སྲས་ལེགས་ཏེ། དེ་བཞིན་དུ་བགྱིའོ། །ཞེས་དེ་དག་གིས་ཧྭགས་དང། བུ་རམ་དང། ཤ་ཁ་ར་ལ་སོགས་པ་སྟ་གོན་བྱ་བར་  
བརྩམས་སོ། ཁྱིམ་བདག་དེ་ཡང་མཛའ་བོ་དང། ཉེ་དུ་དང། ཕུ་ནུ་རྣམས་སྦྲན་ནས་བཤམས་ཟིན་པའི་དུས་སུ་དེ་དག་དང་ལྷན་ཅིག་རྒྱལ་བྱེད་ཀྱི་ཚལ་དུ་སོང་སྟེ་རྒན་པའི་མཐའ་ནས་  
རྐང་པ་ལ་ཕྱག་བྱས་ནས་དགེ་བསྐོས་ལ་སྨྲས་པ། འཕགས་པ་ཁྱིམ་བདག་ཆེ་གེ་མོ་ཞིག་སང་སངས་རྒྱས་ལ་སོགས་པ་དགེ་སློང་གི་དགེ་འདུན་སྡུམ་པར་གདུགས་ཚོད་ལ་སྤྱན་འདྲེན་  
  
  
།ཞེས་དེ་སྐད་གསུངས་ཤིག་དགེ་བསྐོས་ཀྱིས་སྨྲས་པ་དང། དགེ་སློང་གི་དགེ་འདུན་གྱིས་གནང་ནས་དེ་རྐང་པ་ལ་ཕྱག་འཚལ་ཏེ་སོང་ངོ། །དགེ་སློང་གཞན་དག་ཅིག་ཀྱང་ལྗོངས་རྒྱུ་བ་  
རྒྱུ་ཞིང་མཉན་ཡོད་དུ་ཕྱིན་ཏོ། །དེ་ནས་ཁྱིམ་བདག་དེ་དེ་ཉིད་ཀྱི་ནུབ་མོ་བཟའ་བ་དང། བཅའ་བ་གཙང་ཞིང་བསོད་པ་སྟ་གོན་བྱས་ནས་ནང་པར་སྔར་ལངས་ཏེ་གདན་བཤམས། ཆུ་ར་བཞག་  
ནས་བཅོམ་ལྡན་འདས་ལ་ཕོ་ཉ་བས། བཙུན་པ། གདུགས་ཚོད་བཤམས་ལགས་ན། བཅོམ་ལྡན་འདས་ཀྱིས་ད་དེའི་དུས་ལ་བབ་པར་དགོངས་སུ་གསོལ་ཞེས་གདུགས་ཚོད་གདས་པར་གསོལ་  
ཏོ། །དགེ་སློང་རྣམས་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཐོགས་ཏེ་ཁྱིམ་བདག་དེའི་ཁྱིམ་དུ་དོང་ངོ། །བཅོམ་ལྡན་འདས་ནི། གཙུག་ལག་ཁང་ན་བཞུགས་ཤིང་གདུགས་  
ཚོད་དེར་དྲངས་སོ། །སངས་རྒྱས་བཅོམ་ལྡན་འདས་རྣམས་ནི། རྒྱུ་ལྔས་གཙུག་ལག་ཁང་ན་བཞུགས་ཤིང་གདུགས་ཚོད་འདྲེན་ཏེ། ལྔ་གང་ཞེ་ན། ནང་དུ་ཡང་དག་འཇོག་པར་བཞེད་པ་ཡིན་  
ལྷ་རྣམས་ལ་ཆོས་སྟོན་པར་བཞེད་པ་ཡིན། གནས་མལ་ལ་གཟིགས་པར་བཞེད་པ་ཡིན། ནད་པ་ལ་གཟིགས་པར་བཞེད་པ་ཡིན། ཉན་ཐོས་རྣམས་འདུལ་བ་ལ་བསླབ་པའི་གཞི་བཅའ་བར་བཞེད་  
པ་ཡིན་ནོ། །དོན་འདི་ལ་ནི། བཅོམ་ལྡན་འདས་ཉན་ཐོས་རྣམས་འདུལ་པ་ལ་བསླབ་པའི་གཞི་བཅའ་བར་བཞེད་ནས་གཙུག་ལག་ཁང་ན་བཞུགས་ཤིང། དེར་གདུགས་ཚོད་དྲངས་སོ། །ཁྱིམ་  
  
  
༄༅། །བདག་དེས་དགེ་སློང་གི་དགེ་འདུན་གྱི་ཚད་བཞིན་སྟན་བཤམས། ཟན་སྟ་གོན་བྱས་པ་ལས། ཇི་ཙམ་ན། དགེ་སློང་རབ་ཏུ་མང་བར་མཐོང་ནས་དེས་སྨྲས་པ། འཕགས་  
པ། བདག་གིས་ཁྱེད་ཀྱིས་དགེ་སློང་ཇི་སྙེད་ཡོད་པ་བསྟན་པ་དེ་སྙེད་ཀྱི་དགེ་སློང་གི་གདན་བཤམས། བཤོས་སྟ་གོན་བྱས་ན། དགེ་སློང་མང་དུ་བྱོན་ཏོ། །དགེ་སློང་རྣམས་ཀྱིས་སྨྲས་པ། ཁྱིམ་  
བདག་དགེ་སློང་གློ་བུར་བ་དག་ལྷགས་ཀྱི། རབ་ཏུ་དགའ་བ་སྐྱེད་ཅིག་དེས་སྨྲས་པ། འཕགས་པ། ཀྱེ་མ་ཁྱེད་ཀྱིས་དགེ་སློང་གཞན་དག་ཀྱང་འོངས་སོ། །ཞེས་བགྱིས་པ་དང། བདག་གིས་  
བཤོས་ཀྱང་མང་དུ་སྟ་གོན་བགྱིས། གདན་ཡང་མང་དུ་བཤམས་པ་ཞིག་དགེ་སློང་དག་སྤོབས་པ་མེད་ནས་ཅང་མི་སྨྲ་བར་འདུག་གོ་དེ་ན་ཁ་ཅིག། ཐ་མ་མ་སྨྱུངས་ཙམ་དུ་གྱུར་ཏེ་དེ་དག་ལ་  
དགེ་སློང་རྣམས་གཤེ་བཞིན་དུ་ཁ་མ་ཟིན་ཙམ་ཟ་བར་གྱུར་ཏོ་།སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། དགེ་བསྐོས་  
ཀྱིས་དགེ་སློང་གློ་བུར་པ་འདི་སྙེད་ཅིག་ལྷགས་སོ། །ཞེས་དགེ་སློང་གློ་བུར་པ་རྣམས་ཤེས་པར་བྱས་ནས་ཁྱིམ་བདག་ལ་སྦྲན་པར་བྱའོ་།དགེ་སློང་གཞན་དག་ཅིག་ཟན་གྱི་ཐད་ཀ་ཁོ་ནར་འོངས་  
ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་ཀྱང་སྦྲན་པར་བྱའོ། །དགེ་སློང་གཞན་དག་ཅིག་སྔར་པོས་པ་ལས་གུད་དུ་སོང་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་  
  
  
།གཞན་ཡང་ངས་དགེ་འདུན་གྱི་གནས་བརྟན་གྱི་དགེ་སློང་གི་ཀུན་ཏུ་སྤྱད་པའི་ཆོས་བཅའ་བར་བྱ་སྟེ་དགེ་འདུན་གྱི་གནས་བརྟན་གྱིས་དགེ་སློང་གི་དགེ་འདུན་བལྟ་བར་བྱ་ཞིང་  
གལ་ཏེ་དགེ་སློང་ནི། མང། ཟན་ནི། ཉུང་ན། སྦྱིན་བདག་ལ། བཞིན་བཟང། ཟན་ནི། ཉུང། དགེ་སློང་ནི། མང་གི་སྙོམས་པར་བྲིམས་ཤིག་ཅེས་བརྗོད་པར་བྱའོ། །འོན་ཏེ་ཟན་ནི། མང། དགེ་  
སློང་ནི། ཉུང་ན། དེས་བཞིན་བཟང། ཟན་ནི། མང་གི་ཅི་འབྱོར་པ་བཞིན་བྲིམས་ཤིག་ཅེས་བརྗོད་པར་བྱའོ། །དགེ་འདུན་གྱི་གནས་བརྟན་གྱི་དགེ་སློང་གིས་ཀུན་ཏུ་སྤྱད་པའི་ཆོས་ཇི་ལྟར་  
བཅས་པ་རྣམས་ཡང་དག་པར་བླངས་ཏེ་མི་འཇུག་ན། འགལ་ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །དེ་ནས་ཚེ་དང་ལྡན་པ་འཆར་ཀ་སྔ་དྲོ་ཤམ་ཐབས་བགོས། ལྷུང་བཟེད་དང་  
ཆོས་གོས་ཐོགས་ཏེ་མཉན་ཡོད་དུ་བསོད་སྙོམས་ཀྱི་ཕྱིར་ཞུགས་སོ་།མཉན་ཡོད་དུ་བསོད་སྙོམས་ལ་རྒྱུས་ནས་བཙུན་མོ་ཕྲེང་ལྡན་མ་ག་ལ་བ་དེར་སོང་སྟེ་ཕྱིན་ནས་བཙུན་མོ་ཕྲེང་ལྡན་མ་ལ་  
ཆོས་བསྟན་པར་བརྩམས་སོ། །དེས་དེ་ལ་ཆོས་སྟོན་པ་ན། རི་དྭགས་འཛིན་གྱི་མ་ས་ག་དགེ་སློང་གི་དགེ་འདུན་གྱི་ན་བའི་སྨན་ཁྱེར་ནས་གླུ་དང། རོལ་མོའི་སྒྲ་དང། རྒྱལ་བྱེད་ཀྱི་ཚལ་དུ་ཆས་  
པ་བཙུན་མོ་ཕྲེང་ལྡན་མས་ཐོས་ནས་སྨྲས་པ། འཕགས་པ། གླུ་དང། རོལ་མོའི་སྒྲ་གྲག་པའོ་ནི། སུའི་ལགས། དེས་སྨྲས་པ། བཙུན་མོ། །རི་དྭགས་འཛིན་གྱི་མ་ས་ག་དགེ་སློང་གི་དགེ་  
  
  
༄༅། །འདུན་གྱི་ན་བའི་སྨན་ཁྱེར་ནས་འགྲོ་སྟེ། སྒྲ་འོ་ནི་།དེའི་ཡིན་ནོ། །དེས་སྨྲས་པ། འཕགས་པ། གལ་ཏེ་དེ་ལྟ་ན། བཙུན་མོ་ཕྲེང་ལྡན་གྱིས་དགེ་སློང་གི་དགེ་འདུན་  
ལ་ན་བའི་སྨན་གྱིས་བསྟབ་བོ། །ཞེས་བདག་གི་མིང་གིས་དགེ་སློང་གི་དགེ་འདུན་ལ་བརྗོད་པའི་རིགས་སོ། །དེས་སྨྲས་པ། བཙུན་མོ། ལེགས་ཏེ། བཅོམ་ལྡན་འདས་ཀྱིས་ཀྱང་གང་ཞིག་  
ནད་པ་ལ་རིམ་གྲོ་བྱེད་པ་དེ་ནི། ང་ལ་རིམ་གྲོ་བྱེད་པ་ཡིན་ནོ་།ཞེས་གསུངས་པས། ཁྱོད་ཀྱི་མིང་གིས་དགེ་སློང་གི་དགེ་འདུན་ལ་བསྟབ་པར་བྱའོ། །ཞེས་སྨྲས་ནས་བཙུན་མོ་ཕྲེང་ལྡན་མ་ལ་  
ནད་མེད་པར་གྱུར་ཅིག་ཅེས་བྱས་ཏེ་སྟན་ལས་ལངས་ནས་སོང་ངོ་།དེ་ནས་གཙུག་ལག་ཁང་དུ་སོང་སྟེ་རྒན་པའི་མཐར་འདུག་ནས་སྨྲས་པ། བཙུན་མོ་ཕྲེང་ལྡན་མས་དགེ་སློང་གི་  
དགེ་འདུན་ལ་ན་བའི་སྨན་གྱིས་བསྟབ་ཀྱི། གང་ཞིག་སྨན་གང་འདོད་པ་དེ་སོང་ལ་སློངས་ཤིག་དགེ་བསྐོས་ཀྱིས་བསྒོས་པ་དང། དགེ་སློང་རྣམས་ཀྱིས་སྨྲས་པ། ཚེ་དང་ལྡན་པ་  
འཆར་ཀ་བཅོམ་ལྡན་འདས་ཀྱིས་རྒྱལ་པོའི་ཕོ་བྲང་དུ་འགྲོ་བ་ལ་ཉེས་དམིགས་བཅུ་ཡོད་དོ། །ཞེས་མ་གསུངས་སམ། དེ་ཇི་ལྟར་བདག་ཅག་གིས་སྨན་གྱི་ཕྱིར་བསླབ་པ་ལས་འདའ་  
བར་བྱ། དེ་སྤོབས་པ་མེད་ནས་ཅང་མི་ཟེར་བར་འདུག་སྟེ། དགེ་སློང་འགའ་ཡང་ཕྲེང་ལྡན་མ་ལས་སྨན་མི་སློང་ངོ། །ཇི་ཙམ་ན་ཚེ་དང་ལྡན་པ་འཆར་ཀ། ཡང་བཙུན་མོ་ཕྲེང་ལྡན་མའི་  
  
  
དེས་སྨྲས་པ། འཕགས་པ། ཁྱོད་ཀྱིས་བདག་གི་མིང་གིས་དགེ་སློང་གི་དགེ་འདུན་ལ་ན་བའི་སྨན་གྱིས་མ་བསྟབས་སམ། བཙུན་མོ། བསྟབས་སོ། །འཕགས་པ། གལ་ཏེ་དེ་ལྟ་  
ན། ཅིའི་སླད་དུ་དགེ་སློང་དག་མི་བྱོན། །བཙུན་མོ། བཅོམ་ལྡན་འདས་ཀྱིས་རྒྱལ་པོའི་ཕོ་བྲང་དུ་འགྲོ་བ་ལ་ཉེས་དམིགས་བཅུ་ཡོད་དོ་།ཞེས་མ་གསུངས་སམ། དགེ་སློང་དག་འདིར་ཇི་ལྟར་འོང་  
འཕགས་པ། གལ་ཏེ་དེ་ལྟ་ན། བདག་གིས་འདི་ལ་ཇི་ལྟར་བསྒྲུབ་པར་བགྱི། བཙུན་མོ། ཚོང་འདུས་པའི་ཚོང་པའི་ལག་ཏུ་ཀརཤ་པ་ཎ་དག་གཏད་ན། དགེ་སློང་གང་ཞིག་གང་འདོད་པ་དེ། དེ་  
ལས་དེ་དག་སློང་གྲང། དེས་སྨྲས་པ། འཕགས་པ། ལེགས་ཏེ། དེ་ལྟར་བགྱིའོ། །ཞེས་དེས་ཚོང་འདུས་པའི་ཚོང་བའི་ལག་ཏུ་ཀརཤ་པ་ཎ་དག་གཏད་ནས་སྨྲས་པ། འཕགས་པ་དག་རྒྱལ་པོའི་  
ཕོ་བྲང་དུ་མི་འོང་གི་དགེ་སློང་གང་ཞིག་གང་འདོད་པ་དེ་ལ་དེ་བྱིན་ཅིག་ཚོང་པས་རྒྱལ་པོའི་བཀས་ཀརཤ་པ་ཎ་དག་བླངས་ཏེ་བཞག་པ་དང། དགེ་སློང་རྣམས་ཀྱིས་ལྷ་མོ་ཕྲེང་ལྡན་མས་སྤོས་  
འཚོང་ཆེ་གེ་མོ་ཞིག་ལ་ཀརཤ་པ་ཎ་དག་གཏད་དེ་དགེ་སློང་གང་ཞིག་གང་འདོད་པ་དེ་ཁྱོད་ཀྱིས་སྦྱིན་པར་བྱའོ། །ཞེས་བསྒོ་བ་ཐོས་ནས་སོང་ལ་བསླང་ངོ། །སྙམ་མོ། དེ་ནས་དགེ་སློང་ཁ་ཅིག་ནི་  
སོང་ནས་སྨྲས་པ། བཞིན་བཟང། ཁོ་བོ་ཅག་ལ་ཁུར་སྐམ་དང་ཁུར་བ་དང། ཤ་ཁུ་དག་བྱོས་ལ་བྱིན་ཅིག་ཁ་ཅིག་གིས་སྨྲས་པ་ཁོ་བོ་ཅག་ལ་ཁུར་བ་དང། ཤ་སྐམ་བྱིན་ཅིག་ཁ་ཅིག་  
  
  
༄༅། །གིས་སྨྲས་པ། ཁོ་བོ་ཅག་ལ་ཤ་ཁུ་ཁྲོལ་བུ་དང། ཚོག་པ་བྱིན་ཅིག་དེ་དེ་དག་གིས་གཙེས་པ་དང་སྨྲས་པ། འཕགས་པ་བདག་ནི། ཁུར་མཁན་ཡང་མ་ལགས། ཤ་  
གཡོས་མཁན་ཡང་མ་ལགས་པས། དབྱིག་འདི་སྣོམས་ཏེ་བཞུད་ལ་གང་ཞིག་གང་བཞེད་པ་དེས་དེ་བགྱིད་དུ་སྩོལ་ཅིག་དེ་དག་གིས་སྨྲས་པ། བཞིན་བཟང། བཅོམ་ལྡན་འདས་ཀྱིས་དབྱིག་  
མ་གནང་ངོ། །དེས་སྨྲས་པ། འཕགས་པ། བདག་ནི། སྤོས་འཚོང་སྟེ་ཚོང་འདུས་ཀྱིས་འཚོ་བ་ལགས་ན། དེ་ལྟ་ན། བདག་གིས་འཚོ་བ་འཆད་པར་འགྱུར་རོ། །སྐབས་དེ། དགེ་སློང་  
རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། སྦྱིན་བདག་ལ་ཡིད་བརྟན་ཏེ་ཀརཤ་པ་ཎ་དག་བླངས་ནས་ཅི་འདོད་པར་ཡོངས་སུ་སྤྱད་པར་བྱ་སྟེ་  
འདི་ལ་འགྱོད་པར་མི་བྱའོ། །གླེང་གཞི་ནི། མཉན་ཡོད་ནའོ། །དྲུག་སྡེ་རྣམས་ཁྱིམ་པ་དག་དང་ལྷན་ཅིག་སྟན་ཅིག་ལ་འདུག་པ་བྲམ་ཟེ་དང། ཁྱིམ་བདག་དད་པ་ཅན་དག་གིས་མཐོང་ནས་  
འཕྱ་བར་བྱེད་ཅིང། འཕགས་པ། ཁྱེད་རབ་ཏུ་བྱུང་བ་ཚངས་པར་སྤྱོད་པ་ཡིན་ན། ཇི་ལྟར་འདོད་པའི་ལོངས་སྤྱོད་སྤྱོད་པ་འདི་དག་དང་ལྷན་ཅིག་སྟན་གཅིག་ལ་འདུག་ཅེས་བྱས་པ་དང་  
དེ་དག་ཅང་མི་ཟེར་བར་འདུག་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། བྲམ་ཟེ་དང། ཁྱིམ་  
  
  
ཐོག་ཏུ་བབ་བོ། །དེ་ལྟ་བས་ན། དགེ་སློང་གིས་ཁྱིམ་པ་དག་དང་ལྷན་ཅིག་སྟན་གཅིག་ལ་འདུག་པར་མི་བྱ་སྟེ། འདུག་ན། འགལ་ཚབས་ཅན་དུ་འགྱུར་རོ། །བཅོམ་  
ལྡན་འདས་ཀྱིས་ཁྱིམ་པ་དག་དང་ལྷན་ཅིག་སྟན་གཅིག་ལ་འདུག་པར་མི་བྱའོ། །ཞེས་བཀའ་སྩལ་པ་དང། དགེ་ཚུལ་དག་དང་ལྷན་ཅིག་སྟན་གཅིག་ལ་འདུག་པ་དགེ་བསྙེན་དག་གིས་མཐོང་ནས་སྨྲས་  
པ། འཕགས་པ། ཁྱོད་ནི། བསྙེན་པར་རྫོགས་པ་ལགས་ན། ཇི་ལྟར་དགེ་ཚུལ་དག་དང་ལྷན་ཅིག་སྟན་གཅིག་ལ་བཞུགས། དེ་དག་གིས་སྨྲས་པ། ཚེ་དང་ལྡན་པ་དང། འདི་དག་ནི། ཁྱིམ་པ་མ་  
ཡིན་ཏེ། འདི་དག་དགེ་སྦྱོང་ཡིན་ན། འདི་ལ་འགལ་བ་ཅི་ཞིག་ཡོད། དེ་དག་ཅང་མི་སྨྲ་བར་འདུག་པའི་སྐབས་དེ། དགེ་སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
བཀའ་སྩལ་པ། བསྙེན་པར་མ་རྫོགས་པ་དང་ལྷན་ཅིག་སྟན་གཅིག་ལ་འདུག་པར་མི་བྱའོ། །བཅོམ་ལྡན་འདས་ཀྱིས་བསྙེན་པར་མ་རྫོགས་པ་དང་ལྷན་ཅིག་སྟན་གཅིག་ལ་འདུག་པར་མི་བྱའོ། །ཞེས་  
བཀའ་སྩལ་པ་དང། དགེ་སློང་རྒན་པ་རྒན་པ་དག་གསར་བུ་གསར་བུ་དག་དང་ལྷན་ཅིག་སྟན་གཅིག་ལ་འདུག་པས་གསར་བུ་རྣམས། རྒན་པ་རྣམས་ལ་མ་གུས་པར་བྱེད་པའི་སྐབས་དེ། དགེ་  
སློང་དག་གིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། རྒན་པ་དང། གསར་བུ་ལྷན་ཅིག་སྟན་གཅིག་ལ་འདུག་པར་མི་བྱའི། འོན་ཀྱང་བར་ན་ལོ་གསུམ་  
  
  
༄༅། །ཞུགས་པ་དང་ལྷན་ཅིག་འདུག་པར་བྱ་སྟེ། ལོར་མ་ལོན་པ་དང། ལོ་གསུམ་ལོན་པ་ཡང་ལྷན་ཅིག་འདུག་པར་བྱ་ཞིང། ལོ་གཅིག་ལོན་པ་དང། ལོ་བཞི་ལོན་པ་དང་  
དེ་བཞིན་དུ་ལོ་དགུ་ལོན་པ་དང། ལོ་བཅུ་གཉིས་ལོན་པའི་བར་ཡང་ལྷན་ཅིག་འདུག་པར་བྱའོ། །བཅོམ་ལྡན་འདས་ཀྱིས་བར་ན་ལོ་གསུམ་ཞུགས་པ་དང་ལྷན་ཅིག་འདུག་པར་བྱ་སྟེ། ལོར་མ་  
ལོན་པ་དང། ལོ་གསུམ་ལོན་པ་ཡང་ལྷན་ཅིག་འདུག་པར་བྱ་ཞིང། ལོ་གཅིག་ལོན་པ་དང། ལོ་བཞི་ལོན་པ་ནས་དེ་བཞིན་དུ་ལོ་དགུ་ལོན་པ་དང། ལོ་བཅུ་གཉིས་ལོན་པའི་བར་ཡང་ལྷན་  
ཅིག་འདུག་པར་བྱའོ། །ཞེས་བཀའ་སྩལ་ཏེ་བཅོམ་ལྡན་འདས་ཀྱིས་བར་ན་ལོ་གསུམ་ཞུགས་པ་དང་ལྷན་ཅིག་འདུག་པར་བྱའོ། །ཞེས་བཀའ་སྩལ་པ་དང། དགེ་སློང་དག་ཁྱིམ་གྱི་ནང་དུ་ཡང་  
བར་ན་ལོ་གསུམ་ཞུགས་པ་དང་ལྷན་ཅིག་འདུག་པར་བྱེད་པས། དེས་སྟན་དག་མ་འབྱོར་ནས་བཅོམ་ལྡན་འདས་ཀྱིས་བཀའ་སྩལ་པ། ཁྱིམ་གྱི་ནང་དུ་ནི། སློབ་དཔོན་དང། མཁན་པོ་དག་  
དང་ཡང་ལྷན་ཅིག་འདུག་པར་བྱ་སྟེ། འདི་ལ་འགྱོད་པར་མི་བྱའོ་།སྡོམ་ནི། དགེ་ཚུལ་ཁྲིའུ་གཡོགས་མི་སྦྱིན་དང། །དགེ་ཚུལ་ཁ་དྲང་མི་བྱ་དང། །མནའ་དང་སྐུགས་གཟུགས་མི་བྱ་དང། །  
སྟག་གི་གོད་མ་མི་བཟའ་བའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་  
  
  
།ཞེས་བཀའ་སྩལ་པ་དང། དགེ་ཚུལ་དག་ཀྱང་ཁྲིའུ་གཡོགས་མ་ཅན་ལ་འདུག་ནས་ཆོས་ཉན་པར་བྱེད་དོ། །དེ་དག་གཉིད་ལོག་ནས་དེ་ཉིད་དུ་བཤང་  
གཅི་ཤོར་ཏེ་ཁྲིའུ་གཡོགས་མ་ཅན་དག་མ་རུང་བར་གྱུར་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་ཚུལ་ལ་  
ཁྲིའུ་གཡོགས་མ་ཅན་སྦྱིན་པར་མི་བྱའོ། །བཅོམ་ལྡན་འདས་ཀྱིས་དགེ་ཚུལ་ལ་ཁྲིའུ་གཡོགས་མ་ཅན་སྦྱིན་པར་མི་བྱའོ། །ཞེས་བཀའ་སྩལ་པ་དང། ཚེ་དང་ལྡན་པ་ཤཱ་རིའི་བུའི་དགེ་ཚུལ་  
སྐུལ་བྱེད་ཅེས་བྱ་བ་དེ་ཆོས་ཉན་དུ་སོང་བ་དང། དེ་ལ་དགེ་སློང་དག་གིས་ཁྲིའུ་རྐྱང་པ་ཞིག་བྱིན་པ་དང། དེས་སྨྲས་པ་ཚེ་དང་ལྡན་པ་དག་ཅིའི་ཕྱིར་བདག་ལ་ཁྲིའུ་རྐྱང་པ་སྦྱིན་དེ་དག་གིས་  
སྨྲས་པ། བཅོམ་ལྡན་འདས་ཀྱིས་དགེ་ཚུལ་རྣམས་ལ་ཁྲིའུ་གཡོགས་མ་ཅན་བཀག་གོ་དེས་སྨྲས་པ། ཚེ་དང་ལྡན་པ་དག་ཅི། ཁོ་བོ་ཡང་ཉེས་དམིགས་དེ་བྱེད་དམ། སྐབས་དེ། དགེ་སློང་  
རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་ཚུལ་གང་དག་དྲན་པ་ཉེ་བར་འཇོག་པ་དེ་དག་ལ་ཁྲིའུ་གཡོགས་མ་ཅན་སྦྱིན་པར་བྱའི་  
གཞན་དག་ལ་ནི། མ་ཡིན་ནོ། །གླེང་གཞི་ནི། མཉན་ཡོད་ནའོ། །དགེ་སློང་ཞིག་ལ་དགེ་ཚུལ་ཞིག་ཡོད་པ་དེ་ལ་དེས་ནན་ཏུར་བྱས་པ་དང། དེ་རྒྱལ་བྱེད་ཀྱི་ཚལ་གྱི་སྒོ་ན་ངུ་ཞིང་འདུག་གོ་  
  
  
༄༅། །དྲུག་སྡེ་ལས་གང་ཡང་རུང་བ་ཞིག་གིས་རྒྱལ་བྱེད་ཀྱི་ཚལ་གྱི་སྒོ་མི་སྟོང་བ་ཡིན་པས། ཚེ་དང་ལྡན་པ་ཉེ་དགའ་སྒོ་ན་འདུག་པ་དེས། དེ་མཐོང་ནས་དེས་སྨྲས་པ་  
དགེ་ཚུལ། ཅིའི་ཕྱིར་དུ། དེས་སྨྲས་པ། བཙུན་པ་ཉེ་དགའ། བདག་མཁན་པོས་ནན་ཏུར་བྱས་སོ། །བུ། ཚུར། ངས་ཁྱོད་ཀྱི་ལྷུང་བཟེད་དང། ཆོས་གོས་དང། དྲ་བ་དང། ཕེར་བུ་དང། སྐ་  
རགས་དང། ཁྱོད་གང་དང་གང་གིས་ཕོངས་པ་དེ་དང་དེས་མི་ཕོངས་པར་བྱའོ། །ཞེས་དེས་དེ་གནས་ཁང་དུ་ཁྲིད་དོ། །བཅོམ་ལྡན་འདས་ཀྱིས་ནན་ཏུར་བྱས་ནས་ཡལ་བར་དོར་བར་མི་བྱའི་  
འོན་ཀྱང་སླར་དགུག་པར་བྱའོ། །ཞེས་བཀའ་སྩལ་པས། དགེ་སློང་དེས་དགེ་སྦྱོང་དེ་ལ་དགེ་སློང་ཞིག་མངགས་ནས་དེས་དེ་ལ་སྨྲས་པ་དང། དེས་སྨྲས་པ། ཁོ་བོ་ལ་མཁན་པོ་ཅི་དགོས་  
ཉེ་དགས་ཁོ་བོའི་ཡོ་བྱད་ཐམས་ཅད་སྦྱར་བས་མི་འགྲོའོ། །དགེ་སློང་འཕྱ་བར་བྱེད། གཞོགས་འཕྱས་བྱེད། སྨོད་པར་བྱེད་དེ། བདག་གིས་རབ་ཏུ་ཕྱུང་བ་ཉེ་དགས་ཁ་ཕྱུང་ངོ། །ཞེས་  
ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་གཞན་གྱི་དགེ་ཚུལ་ཁ་དྲང་བར་མི་བྱ་སྟེ། ཁ་  
འདྲེན་ན། དབྱེན་དང་ཉེ་བའི་ཉེས་པ་སྦོམ་པོར་འགྱུར་རོ། །གླེང་གཞི་ནི། མཉན་ཡོད་ནའོ། །དྲུག་སྡེ་རྣམས་གང་དང་གང་དུ་དགོས་པར་མནའ་འདོར་བར་བྱེད་དེ། སངས་རྒྱས་ལ་མནའ་  
  
  
ཆོས་དང། དགེ་འདུན་ལ་མནའ་འདོར། སློབ་དཔོན་དང་མཁན་པོ་ལ་མནའ་འདོར་བ་དང། བྲམ་ཟེ་དང། ཁྱིམ་བདག་དད་པ་ཅན་རྣམས་ཀྱིས་སྨྲས་པ། སློབ་དཔོན་དག་བདག་  
ཅག་ཁྱིམ་པ་ལགས་ཀྱང། སྟོན་པ་ལ་མནའ་འདོར་བར་མི་བགྱིད་ན་ཁྱེད་རབ་ཏུ་བྱུང་བ་ལགས་ན། ཇི་ལྟར་སྟོན་པ་ལ་མནའ་འདོར། འདི་ནི། འཚམ་པ་མ་ལགས་སོ། །ཞེས་བྱས་པ་དང་  
དེ་དག་ཅང་མི་ཟེར་བར་འདུག་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང། ཁྱིམ་  
བདག་དད་པ་ཅན་རྣམས་འཕྱ་བ་ནི། ཐོག་ཏུ་བབ་བོ། །རབ་ཏུ་བྱུང་བ་ནི། བདེན་པའི་བསམ་པ་ཅན་ཡིན་ཏེ། དེ་ལྟ་བས་ན། དགེ་སློང་གིས་མནའ་འདོར་བར་མི་བྱའོ། །དགེ་སློང་མནའ་འདོར་  
ན༑ འགལ་ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ་།དྲུག་སྡེ་དག་གང་དང་གང་དུ་དགོས་པར་ལྷུང་བཟེད་དང། ཆོས་གོས་དང། དྲ་བ་དང། ཕུར་བུ་དང། སྐ་རགས་དང་  
གཞན་ཡང་དགེ་སྦྱོང་གི་ཡོ་བྱད་གང་ཡང་རུང་བ་དག་སྐུགས་སུ་འཛུགས་པར་བྱེད་པ་བྲམ་ཟེ་དང། ཁྱིམ་བདག་རྣམས་ཀྱིས་མཐོང་ནས་འཕྱ་བར་བྱེད་ཅིང། འཕགས་པ། ཁྱེད་ཅི་ཁྱིམ་པ་  
དག་བཞིན་དུ་ལྷུང་བཟེད་ལ་སོགས་པ་ཡོ་བྱད་སྐུགས་སུ་འཛུགས་སམ་དེ་ནི། འཚམ་པ་མ་ཡིན་ནོ། །དེ་དག་གིས་སྨྲས་པ། སྒོག་སྐྱ་ཟོས་སམ། ཆང་འཐུངས་སམ། འདི་ལ་མི་འཚམ་  
  
  
༄༅། །པ་ཅི་ཞིག་ཡོད། དེ་དག་ཅང་མི་ཟེར་བར་འདུག་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་  
པ༑ དགེ་སློང་དག་བྲམ་ཟེ་དང། ཁྱིམ་བདག་རྣམས་འཕྱ་བ་ནི་ཐོག་ཏུ་བབ་པོ། །དེ་ལྟ་བས་ན། དགེ་སློང་གིས་སྐུགས་གཟུགས་པར་མི་བྱ་སྟེ། དགེ་སློང་སྐུགས་གཟུགས་ན། འགལ་  
ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ། །དྲུག་སྡེ་རྣམས་ཀྱི་ཀུན་ཏུ་སྤྱོད་པ་ནི། ནང་པར་སྔར་ལངས་ནས་ཁང་ཐོག་ཏུ་འཛེགས་ཏེ་ཕྱོགས་བཞིར་ལྟ་ཞིང་དེ་དག་གང་ན་དུ་བ་  
འཐུལ་བའམ། བྱ་རྒོད་ལྡིང་བ་སྣང་བ་དེར་མྱུར་དུ་གོམ་པ་བསླང་སྟེ་འགྲོ་བར་བྱེད་དེ། །ཇི་ཙམ་དུས་གཞན་ཞིག་ན་ཉེ་དགའ་ནང་པར་སྔར་ཁང་ཐོག་ཏུ་འཛེགས་ཏེ་བལྟ་བར་བརྩམས་ན་  
དེས་བྱ་རྒོད་ལྡིང་བ་མཐོང་ནས་དེ་རིངས་པ་རིངས་པར་སོང་བ་དང། ཇི་ཙམ་ན་སྟག་གིས་ནགས་ཐིབས་པོའི་ས་ཕྱོགས་ཤིག་ཏུ་གོད་མ་ཞིག་སྦས་པ་མཐོང་ནས་དེ་དགའ་སྟེ། དེ་ཁྱེར་ནས་  
རྒྱལ་བྱེད་ཀྱི་ཚལ་དུ་སོང་བ་དང། སྟག་དྲི་སྣོམ་ཞིང་ཕྱི་བཞིན་འབྲངས་ནས་རྒྱལ་བྱེད་ཀྱི་ཚལ་གྱི་སྒོ་ན་སྒྲ་འབྱིན་པར་བྱེད་དོ། །སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་  
དུ་རྨེད་པར་མཛད་པ་ཡིན་པས། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་སྨྲས་པ། སྟག་འོ་ནི་ཅི་སྟེ་སྐད་འབྱིན། དེས་གསོལ་བ། བཙུན་པ། དེས་གོད་མ་སྦས་པ་དེ། བཙུན་  
  
  
།བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ། དགེ་སློང་དག་སྟག་གི་གོད་མ་ཟའམ། བཙུན་པ། འཚལ་ལགས་སོ། །ཀུན་དགའ་  
བོ༑ རི་དྭགས་ཀྱི་རྒྱལ་པོ་སེང་གེ་ནི། རི་དྭགས་བཟང་པོ་བཟང་པོ་དག་བསད་ནས་ཤ་བཟང་པོ་དག་ཟོས་ཤིང་ཁྲག་བཟང་པོ་དག་འཐུངས་ནས་བོར་ཏེ་འགྲོའི། སྟག་གོད་མ་སྦེད་པར་བྱེད་པས་  
དེ་ལྟ་བས་ན། དགེ་སློང་གིས་སྟག་གི་གོད་མ་བཟའ་བར་མི་བྱ་སྟེ་ཟ་ན་འགལ་ཚབས་ཅན་དུ་འགྱུར་རོ། །དགེ་སློང་དག་གཞན་ཡང་ངས་དགེ་འདུན་གྱི་གནས་བརྟན་གྱི་ཀུན་ཏུ་སྤྱད་པའི་  
ཆོས་བཅའ་བར་བྱ་སྟེ། དགེ་འདུན་གྱི་གནས་བརྟན་གྱི་དགེ་སློང་གིས་ཤ་འབྲིམ་པའི་ཚེ། འདི་ཅིའི་ཤ། སྟག་གི་གོད་མ་མ་ཡིན་ནམ་ཞེས་དྲི་བར་བྱའོ། །མ་དྲིས་པར་ལེན་ན། འགལ་ཚབས་  
ཅན་དུ་འགྱུར་རོ། །སྡོམ་ནི། ཚུལ་ཤིང་རྣམས་ནི་བྲིམས་པ་ན། སྤུན་གཉིས་དག་ནི་གབ་པ་དང། ལ་བ་བསྒྱུར་བར་བྱ་བ་དང། །དེ་ལྟ་བུ་ལ་སོགས་པའོ། །སངས་རྒྱས་བཅོམ་ལྡན་འདས་  
མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །རི་བོར་ཞིག་ན་གཙུག་ལག་ཁང་ཞིག་ཡོད་དེ། ཇི་ཙམ་དུས་གཞན་ཞིག་ན་དགའ་བོ་དང་ཉེ་  
དགའ་ལྗོངས་རྒྱུ་ཞིང་དོང་བ་ལས་རི་བོར་དེར་ཕྱིན་ཏོ། །དེ་དག་དེར་ཕྱིན་པ་ན། དགེ་འདུན་ལ་ཡང་རྙེད་པ་ཞིག་གྲུབ་ན་དེ་དག་གནས་ངན་ལེན་ཀུན་ཏུ་སྤྱོད་པ་ཡིན་པས་དགེ་སློང་གང་གིས་ཀྱང་  
  
  
༄༅། །མ་བཅར་བ་དང་ཉེ་དགའ་བོས་དགའ་བོ་ལ་སྨྲས་པ། སློབ་དཔོན། ལྷུང་བཟེད་ནག་པོ་ཅན་འདི་དག་ཁེངས་པ་ང་རྒྱལ་ཅན་དག་ཅིག་པས་གཙེའི། ཆུར་སྤྱོན་  
གབ་སྟེ་བཞུགས་ལ་འདི་དག་རྙེད་པ་ཇི་ལྟར་བགེད་པ་གཟིགས་སོ། །དེས་སྨྲས་པ། ལེགས་ཏེ། དེ་བཞིན་བྱའོ། །ཞེས་དེ་དག་གབ་སྟེ་འདུག་པ་དང། དགེ་འདུན་གྱིས་རྙེད་པ་དེ་བགོས་སོ། །  
གང་གི་ཚེ་རྙེད་པ་དེ་བགོས་ཟིན་པ་དེའི་ཚེ་དེ་དག་འོངས་ནས་སྨྲས་པ། ཚེ་དང་ལྡན་པ་དག་དགེ་འདུན་གྱི་རྙེད་པ་གྲུབ་པ་བགོའོ། །དགེ་སློང་རྣམས་ཀྱིས་སྨྲས་པ། ཁྱེད་ག་ལས་ད་གཟོད་འདིར་  
འོངས་ཀྱི། རྙེད་པ་དེ་འབྲིམ་པའི་ཚེ་མ་ཡིན། དེ་དག་གིས་སྨྲས་པ། ཅི། ཁྱེད་བགོད་རྒྱུ་ཞིག་ཡིན་ནམ། བགོས་པར་མི་ཆུད་ཀྱི། བགོ་ཉེས་ཏེ། ཅི། ཁྱོད་ཀྱིས་གོ་བར་བྱས་ནས་བགོས་སམ་  
སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་ལ་དེང་དགེ་འདུན་གྱི་རྙེད་པ་འབྲིམ་ན། དགེ་སློང་གང་ཡང་  
གང་དུ་ཡང་མ་འགྲོ་ཞིག་ཅེས་གོ་བར་བྱས་ནས་རྙེད་པ་བྲིམ་པར་བྱའོ། །དགེ་སློང་རྣམས་ཀྱིས་རྙེད་པ་དེ་སླར་བསྡུས་སོ། །བསྡུས་ནས་དགེ་འདུན་ལ་དགེ་འདུན་གྱི་རྙེད་པ་འབྲིམ་ན། དགེ་  
སློང་གང་ཡང་གང་དུ་ཡང་མ་འགྲོ་ཞིག་ཅེས་བསྒོས་ནས་དེ་དག་གིས་བགོ་བར་བརྩམས་པ་དང། དགའ་བོ་དང་ཉེ་དགའ་དེ་བཞིན་དུ་གབ་སྟེ་འདུག་གོ། །།འདུལ་བ་  
  
  
བམ་པོ་ཉི་ཤུ་རྩ་གསུམ་པ། གང་གི་ཚེ་དགེ་འདུན་གྱིས་རྙེད་པ་དེ་བགོས་ཟིན་པ་དེའི་ཚེ་དེ་དག་ཡང་འོངས་ནས་སྨྲས་པ། ཚེ་དང་ལྡན་པ་དག་ཚུར། རྙེད་པ་དེ་བགོའོ། །དགེ་  
སློང་དག་གིས་སྨྲས་པ། ཁྱེད་གང་ནས་ད་གཟོད་འདིར་འོངས་ཀྱི་རྙེད་པ་དེ་དགེ་འདུན་ལ་གོ་བར་བྱས་ནས་འབྲིམ་པའི་ཚེ་ནི་མ་ཡིན་དེ་དག་གིས་སྨྲས་པ། གལ་ཏེ་ཁྱོད་ཀྱིས་གོ་བར་བྱས་ཀྱང་བགོས་  
པར་མི་ཚུད་ཀྱི། བགོ་ཉེས་ཏེ། ཅི། ཁྱེད་ཀྱིས་གོ་བར་བྱས་ནས་གཎྜཱི་བརྡུངས་སམ། སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་  
པ༑ གོ་བར་བྱས་ནས་གཎྜཱི་བརྡུངས་ཏེ་དགེ་འདུན་ལ་རྙེད་པ་དེ་བྲིམ་པར་བྱའོ། །དགེ་སློང་རྣམས་ཀྱིས་ཡང་རྙེད་པ་དེ་སླར་བསྡུས་སོ། །བསྡུས་ནས་དེ་བཞིན་དུ་གོ་བར་བྱས་ཏེ་གཎྜཱི་བརྡུངས་ནས་བགོ་  
བར་བརྩམས་པ་དང། དེ་དག་དེ་ཁོ་ན་བཞིན་དུ་གབ་སྟེ་འདུག་གོ་གང་གི་ཚེ་རྙེད་པ་དེ་བགོས་ཟིན་པ་དེའི་ཚེ་ཡང་འོངས་ཏེ་དེ་ཁོ་ན་བཞིན་དུ་སྨྲས་པ་དང། དགེ་སློང་རྣམས་ཀྱིས་སྨྲས་པ། དགེ་  
འདུན་ལ་ཡང་གོ་བར་བྱས། གཎྜཱི་ཡང་བརྡུངས་ནས་ཁྱེད་ག་ལས་ད་གཟོད་འདིར་འོངས། དེ་དག་གིས་སྨྲས་པ། ཁྱེད་ཀྱིས་གོ་བར་ཡང་བྱས། གཎྜཱི་དེ་ཡང་བརྡུངས་ཀྱང་ཅིག་ཁྱེད་ཀྱིས་ཚུལ་ཤིང་  
བྲིམས་སམ། བགོས་པར་མི་ཚུད་ཀྱི། བགོ་ཉེས་སོ། །ཞེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང་བཅོམ་ལྡན་འདས་ཀྱིས་བཀའ་སྩལ་པ། གོ་བར་བྱས་  
  
  
༄༅། །ཏེ་གཎྜཱི་བརྡུངས་ནས་ཚུལ་ཤིང་བྲིམ་པར་བྱའོ། །དགེ་སློང་རྣམས་ཀྱིས་ཡང་རྙེད་པ་དེ་བསྡུས་སོ། །བསྡུས་ནས་གོ་བར་བྱས། གཎྜཱི་བརྡུངས་ཚུལ་ཤིང་བྲིམས་ཏེ་  
བགོ་བར་བརྩམས་པ་དང། དེ་དག་དེ་ཁོ་ན་བཞིན་དུ་གབ་སྟེ་འདུག་གོ་གང་གི་ཚེ་རྙེད་པ་དེ་བགོས་ཟིན་པ་དེའི་ཚེ་དེ་དག་འོངས་ནས་དེ་ཁོ་ན་བཞིན་དུ་སྨྲས་པ་དང། དགེ་སློང་རྣམས་ཀྱིས་  
སྨྲས་པ། ཚེ་དང་ལྡན་པ། ཁྱེད་ཀྱིས་དགེ་འདུན་ལ་དེ་ལྟར་ཅོ་འྡྲིའམ། དགེ་འདུན་ལ་གོ་བར་བྱས། གཎྜཱི་བརྡུངས། ཚུལ་ཤིང་བྲིམས་ན། ཁྱེད་ག་ལས་ད་གཟོད་འདིར་ཕྱིན། དེ་དག་གིས་  
སྨྲས་པ། ཚེ་དང་ལྡན་པ་དག་རྙེད་པ་ལྟ་བར་ཤོག་གལ་ཏེ་དེ་ལྟ་ན། ཁོ་བོ་ཅག་གིས་དགེ་འདུན་ཇི་ལྟར་ཅོ་དྲིས་པ་སྨྲོས་ཤིག་།གལ་ཏེ་ཁྱེད་ཀྱིས་དགེ་འདུན་ལ་གོ་བར་བྱས། གཎྜཱི་  
བརྡུངས། ཚུལ་ཤིང་བྲིམས་ན། དེ་ཅི། ཁྱེད་ཀྱིས་ཁོ་བོ་ཅག་གི་བགོ་སྐལ་བསྟན་ཏམ། དེར་ཟད། རྙེད་པ་མེད་ཀྱང་བླ། འགྲོའོ། །ཞེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་  
ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་ལ་གོ་བར་བྱས། གཎྜཱི་བརྡུངས། ཚུལ་ཤིང་བྲིམས་ནས་གང་ཞིག་མི་སྣང་བ་དེའི་བགོ་སྐལ་བསྟན་  
ནས་བགོ་བར་བྱའོ། །བགོས་ཟིན་ཏེ་འོང་བ་གང་ཡིན་པ་དེ་ལ་ནི་རྙེད་པ་སྦྱིན་པར་མི་བྱ་སྟེ། གལ་ཏེ་དེ་ལྟར་བགོས་ན། ལེགས་པར་བགོས་པ་ཡིན་པས། འདི་ལ་འགྱོད་པར་མི་བྱའོ། །  
  
  
བར་ཡང་མི་བྱའོ། །དགེ་སློང་ཆེད་དུ་བསམ་སྟེ་དགེ་འདུན་ལ་ཅོ་འདྲི་བར་བྱེད་ན། འགལ་ཚབས་ཅན་དུ་འགྱུར་རོ། །གླེང་གཞི་ནི་མཉན་  
ཡོད་ནའོ། །གང་གི་ཚེ་ཁྱིམ་བདག་མགོན་མེད་ཟས་སྦྱིན་གྱིས་རྒྱལ་བྱེད་ཀྱི་ཚལ་ཕྱོགས་བཞིའི་དགེ་སློང་གི་དགེ་འདུན་ལ་ཕུལ་ནས་ཚོན་རྩིའི་ཁྱད་པར་རྣམ་པ་སྣ་ཚོགས་ཀྱིས་ཕྱི་ནང་བཅས་ཏེ་རི་མོ་བྲིས་  
པ་དེའི་ཚེ་མཉན་ཡོད་ན་གནས་པའི་སྐྱེ་བོའི་ཚོགས་ཀྱིས་ཇི་ལྟར་ཁྱིམ་བདག་མགོན་མེད་ཟས་སྦྱིན་གྱིས་རྒྱལ་བྱེད་ཀྱི་ཚལ་ཚོན་རྩིའི་ཁྱད་པར་རྣམ་པ་སྣ་ཚོགས་ཀྱིས་ཕྱི་ནང་བཅས་ཏེ་རི་མོ་བྲིས་ནས་མཆོག་  
ཏུ་ཕུན་སུམ་ཚོགས་པར་བྱས་པ་ཐོས་ཏེ། དེའི་ཚེ་སྲོག་ཆགས་བརྒྱ་སྟོང་ཕྲག་དུ་མ་རྒྱལ་བྱེད་ཀྱི་ཚལ་བལྟ་བའི་ཕྱིར་ཉེ་བར་སོང་ངོ། །ཡང་དེའི་ཚེ་མཉན་ཡོད་ན་བྲམ་ཟེ་ཞིག་གནས་པ་དེ་ལ་རྒྱལ་པོ་  
དང། བློན་པོ་དང། གྲོང་མི་རྣམས་བྲམ་ཟེ་འདི་མཛེས་སོ། །ཞེས་མངོན་པར་དད་དེ། དེས་རྒྱལ་པོའི་ཕོ་བྲང་ནས་ཆེན་པོ་ལ་འོས་པའི་ལ་བ་ཞིག་ཐོབ་བོ། །དེས་དེ་བགོས་ནས་རྒྱལ་བྱེད་ཀྱི་ཚལ་དུ་ལྟད་  
མོ་བལྟར་སོང་བ་དང། དེ་མཐོང་མ་ཐག་ཁོ་ནར་དད་པ་ཆེན་པོ་སྐྱེས་ནས་དེས་ལ་བ་དེ་ཕྱོགས་བཞིའི་དགེ་སློང་གི་དགེ་འདུན་ལ་ཕུལ་ལོ། །བཅོམ་ལྡན་འདས་ཀྱིས་གོས་ཀྱི་རྙེད་པ་བྱུང་ན། ཐ་ན་  
མེ་མར་གྱི་སྙིང་པོའི་རྒྱུ་ཙམ་དུ་ཡང་མཉམ་པར་བགོའོ། །ཞེས་གསུངས་པས། དགེ་སློང་རྣམས་ཀྱིས་དེ་ཚལ་བུ་ཚལ་བུར་བྱས་ནས་མཉམ་པར་བགོས་སོ། །བྲམ་ཟེ་དེས་བསམ་པ། ལ་བ་དེ་  
  
  
༄༅། །ཆེན་པོ་ལ་འོས་པ་ཞིག་པས། བདག་གིས་འཕགས་པ་རྣམས་ལ་ཀརཤ་པ་ཎ་དག་ཕུལ་ལ་སླར་བླང་ངོ། །སྙམ་སྟེ། དེ་ནང་པར་སྔར་ལངས་ནས་རྒྱལ་བྱེད་ཀྱི་ཚལ་དུ་  
སོང་བ་དང། རྒྱལ་བྱེད་ཀྱི་ཚལ་གྱི་སྒོ་ན་དགེ་སློང་མང་པོ་གཅིག་འདུག་གོ་དེས་སྨྲས་པ། འཕགས་པ་དག། ཕྱག་འཚལ་ལོ། །བྲམ་ཟེ་ཆེན་པོ། ནད་མེད་ཅིག། འཕགས་པ། བདག་  
གིས་ཁྱེད་ལ་ལ་བ་ཕུལ་བ་དེ། ཁྱེད་ཀྱིས་ཅིར་བགྱིས། དགེ་སློང་རྣམས་ཀྱིས་སྨྲས་པ། བྲམ་ཟེ་ཆེན་པོ། རྗེས་སུ་ཡི་རང་བར་གྱིས་ཤིག་ཁོ་བོ་ཅག་གིས་མཉམ་པར་བགོས་སོ། །གཅིག་  
ཅིག་གིས་སྨྲས་པ། བདག་གིས་ནི། བགོ་སྐལ་ཞྭ་ལ་གླན་ཏོ། །གཞན་ཞིག་གིས་སྨྲས་པ། བདག་གིས་ནི། ལྷམ་ཡུ་ཐུང་ལ་གླན་ཏོ། །གཞན་ཞིག་གིས་སྨྲས་པ། བདག་གིས་ནི། སྟོད་  
ཀོར་ལ་གླན་ཏོ། །གཞན་ཞིག་གིས་སྨྲས་པ། བདག་གིས་ལྷུང་བཟེད་ཕྱི་བར་བྱས་སོ། །དེས་སྨྲས་པ། འཕགས་པ། ལ་བ་ཆེན་པོ་ལ་འོས་པ་ཞིག་ན། ཀྱེ་མ་ཁྱེད་ཀྱིས་དེ་ཀརཤ་པ་ཎ་དག་  
ཏུ་བསྒྱུར་ལ་ཀརཤ་པ་ཎ་དག་བགོ་འདོད་ཅེས་ཟེར་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་  
བྲམ་ཟེ་དེ་ཟེར་བ་བདེན་ཏེ། དེ་ལྟ་བས་ན། དགེ་འདུན་ལ་གོས་ཀྱི་རྙེད་པ་དེ་ལྟ་བུ་གྲུབ་པ་གང་ཡིན་པ་དེ། ཀརཤ་པ་ཎ་དག་ཏུ་བསྒྱུར་ལ་ཀརཤ་པ་ཎ་དག་བགོ་བར་བྱའོ། །སྡོམ་ནི། རུང་བ་མ་  
  
  
ལྷམ་ནི་དགག་པ་མཛད་པ་དང། །དོམ་ལྤགས་ཀྱི་ནི་ལྷམ་དག་དང། །དེ་ཡི་སྟེང་གི་རིམ་པའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་  
མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དྲུག་སྡེ་རྣམས་ཀྱིས་སྨྲས་པ། དགའ་བོ་ཉེ་དགའ་བོ། བདག་ཅག་གིས་མཉན་ཡོད་དུ་སྐྱེ་བོ་མང་པོ་ཐམས་ཅད་ལ་མ་ལུས་པར་བཟའ་བའི་རིན་  
བསླངས་ན། རྒྱལ་པོའི་གླང་པོ་ཆེ་འདུལ་བ་དེ་དག་གིས་བདག་ཅག་ལ་ཅུང་ཟད་ཀྱང་མ་བྱིན་གྱི། ཚུར་ཤོག་འདོང་ངོ། །ཅུང་ཟད་ཅིག་བསླང་ངོ། །དེ་ན་ཁ་ཅིག་གིས་སྨྲས་པ། ལེགས་ཏེ། དེ་ལྟར་  
བྱ་མོད་ཀྱི། འོན་ཀྱང་ཐབས་ཤིག་བཤམ་པར་བྱའོ། །ཅི་ཞིག་བྱ་སེང་གེའི་པགས་པ་ལས་ལྷམ་བྱས་ལ་དེ་བགོས་ཏེ་རྫི་ཀར་འདུག་ནས་གླང་པོ་ཆེ་རྣམས་དཀྲོག་པར་བྱའོ། །གཞན་དག་གིས་སྨྲས་  
པ༑ རེ་ཞིག་དེ་བཞིན་དུ་བསླངས་ལ། གལ་ཏེ་མ་སྟེར་ན། ཕྱིས་དེ་ལྟར་བྱའོ། །ཞེས་དེ་རྣམས་ནང་པར་སྔར་ལངས་ཏེ་དེ་དག་གི་དྲུང་དུ་སོང་ནས་སྨྲས་པ། བཞིན་བཟང་དག་གཏུམ་པོ་ཁྱེད་ཀྱིས་ཁོ་  
པོ་ཅག་ལ་ཟས་ཀྱི་རིན་མི་སྦྱིན་ནམ། དེ་དག་གིས་སྨྲས་པ། འཕགས་པ། ཁྱེད་ལ་ཁོ་བོ་ཅག་ཅི་རག་ལུས་ན། གང་གི་ཕྱིར་ཁོ་བོ་ཅག་གིས་ཟས་ཀྱི་རིན་སྦྱིན། དྲུག་སྡེ་རྣམས་ཀྱིས་འཇལ་ཏོ། །ཞེས་  
བྱས་ནས་སོང་ངོ། །དེ་དག་གིས་སྔར་གྲོས་བྱས་པ་བཞིན་སེང་གེའི་པགས་པ་ལས་ལྷམ་བྱས་ནས་བགོས་ཏེ། དེ་དག་གླང་པོ་ཆེ་རྣམས་རྒྱུ་བའི་རྫི་ཀར་དོང་སྟེ་འདུག་པ་དང། གླང་པོ་ཆེ་རྣམས་ཀྱིས་  
  
  
༄༅། །སེང་གེའི་དྲི་ཚོར་ཏེ་བྲེད་ནས་གཅིན་རྟུག་གཏོར་ཏེ་འབྲོས་པར་བརྩམས་སོ། །གླང་པོ་ཆེ་འདུལ་བ་རྣམས་ཀྱིས་ལྕགས་ཀྱུ་དག་གིས་ཞོ་ཤ་ཡོད་མེད་ཀྱིས་གཟུང་ན། མ་  
ཐུབ་པ་དང། དྲུག་སྡེ་རྣམས་ཀྱིས་སྨྲས་པ། ཚེ་དང་ལྡན་པ་དག་།མ་གཏང་ཞིག། མ་གཏང་ཞིག། དེ་དག་གིས་སྨྲས་པ། འཕགས་པ། མི་ཐུབ་ན། ཇི་ལྟར་མི་གཏང། དྲུག་སྡེ་རྣམས་ཀྱིས་སྨྲས་  
པ༑ ཁོ་བོ་ཅག་གིས་གླན་ནམ། འཕགས་པ། དེ་ལྟར་གནང་ན། སྨན་ཆེའོ། །ཚེ་དང་ལྡན་པ་དག་གལ་ཏེ་བཟའ་བའི་རིན་སྟེར་བར་དམ་འཆའ་ན། གླན་ནོ། །འཕགས་པ། དབུལ་ལོ། །བདེན་  
གྲང་ཞེས་བྱས་ནས་དེ་དག་རྫི་ཕྱོགས་མ་ཡིན་པར་དོང་སྟེ་འདུག་པ་དང། སེངྒེའི་དྲི་མ་མནམ་པས་གླང་པོ་ཆེ་རྣམས་སྡོད་དོ་།གླང་པོ་ཆེ་འདུལ་བ་རྣམས་ཀྱིས་སྨྲས་པ། འཕགས་པ། ཅི། ཁྱེད་  
རིག་སྔགས་མཁྱེན་ཏམ། བཞིན་བཟང། ཁོ་བོ་ཅག་རིག་སྔགས་མི་ཤེས་སོ། །འཕགས་པ། གལ་ཏེ་དེ་ལྟ་ན། ཁྱེད་ཀྱིས་ཇི་ལྟར་བཟློག། དེ་རྣམས་ཀྱིས་ཇི་ལྟར་གྱུར་པ་བསྙད་པ་དང། དེ་  
དག་གིས་སྨྲས་པ། ཁྱོད་ཀྱིས་གནོད་པ་འདི་ལྟ་བུ་ཡང་བྱས་པ་ལྟ་གལ་ཏེ་རྒྱལ་པོའི་གླང་པོ་ཆེ་དམ་པ། ཡན་ལག་མཆོག་ཅན་འདི་ལྟ་བུ་དག་ནགས་ཀྱི་ནང་དུ་ཤོར་བར་གྱུར་ན། ཁྱེད་ཀྱིས་  
རྒྱལ་པོ་ལ་རྐུ་བྱས་པར་མ་གྱུར་ཏམ། དེ་དག་འཛུམ་དམུལ་ནས་ཅང་མི་ཟེར་བར་འདུག་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་  
  
  
ཉེས་དམིགས་གང་ཅུང་ཟད་བྱུང་བ་ནི། དགེ་སློང་དག་སེང་གེའི་པགས་པའི་ལྷམ་གྱོན་པ་ལས་གྱུར་གྱི། དེའི་ཕྱིར་དགེ་སློང་གིས་སེང་གེའི་པགས་པའི་ལྷམ་བཅང་བར་མི་བྱའོ། །སྙམ་  
དུ་དགོངས་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག། དེ་ལྟ་བས་ན། དགེ་སློང་གིས་སེང་གེའི་པགས་པའི་ལྷམ་བཅང་བར་མི་བྱ་སྟེ། དགེ་སློང་སེང་གེའི་པགས་པའི་ལྷམ་འཆང་  
ན༑ འགལ་ཚབས་ཅན་དུ་འགྱུར་རོ། །བཅོམ་ལྡན་འདས་ཀྱིས་དགེ་སློང་གིས་སེང་གེའི་པགས་པའི་ལྷམ་བཅང་བར་མི་བྱའོ། །ཞེས་བཀའ་སྩལ་པ་དང། དྲུག་སྡེ་རྣམས་ཀྱིས་སྟག་ལྤགས་  
ཀྱི་ལྷམ་བཅང་བར་བརྩམས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན། སེན་མོ་དང། མཆེ་བའི་  
སྟོབས་ཅན་ལྔ་པོ་གླང་པོ་ཅང་ཤེས་དང། རྟ་ཅང་ཤེས་དང་སེང་གེ་དང། སྟག་དང། གུང་གི་པགས་པའི་ལྷམ་བཅང་བར་མི་བྱའོ། །བཅོམ་ལྡན་འདས་ཀྱིས་སེན་མོ་དང། མཆེ་བའི་སྟོབས་  
ཅན་ལྔའི་པགས་ལྷམ་བཅང་བར་མི་བྱའོ། །ཞེས་བཀའ་སྩལ་པ་དང། ཚེ་དང་ལྡན་པ་ཉེ་བར་འཁོར་གྱིས་བཅོམ་ལྡན་འདས་ལ་ཞུས་པ། བཙུན་པ། སེན་མོ་དང། མཆེ་བའི་སྟོབས་ཅན་གཞན་  
དག་ཀྱང་མཆིས་ན། ཅི་ལགས། དེ་དག་གི་པགས་པའི་ལྷམ་ཡང་བཅང་བར་མི་བགྱི་ལགས་སམ། ཉེ་བར་འཁོར། དེ་དག་གི་པགས་པའི་ལྷམ་ཡང་བཅང་བར་མི་བྱ་སྟེ། འཆང་ན། འགལ་  
  
  
༄༅། །ཚབས་ཅན་དུ་འགྱུར་རོ། །གླེང་གཞི་ནི། མཉན་ཡོད་ནའོ་།མཉན་ཡོད་ན་དགེ་སློང་ཞིག་གཞང་འབྲུམ་གྱི་ནད་ཀྱིས་ཐེབས་པ་དེ་སྨན་པའི་དྲུང་དུ་སོང་ནས་བཞིན་  
བཟང། བདག་གཞང་འབྲུམ་གྱིས་ཐེབས་ན། སྨན་སྟོན་ཅིག། དེས་སྨྲས་པ། འཕགས་པ། དོམ་ལྤགས་ཀྱི་ལྷམ་ནོབས་ཤིག་དང། ཁྱོད་སོས་པར་འགྱུར་རོ། །དེས་སྨྲས་པ། བཅོམ་ལྡན་  
འདས་ཀྱིས་མ་གནང་ངོ། །འཕགས་པ། ཁྱོད་ཀྱི་སྟོན་པ་ནི། ཐུགས་རྗེ་ཅན་ཡིན་པས་གནང་བར་འགྱུར་རོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་  
ལྡན་འདས་ཀྱིས་བཀའ་སྩལ་པ། དེ་ལྟ་བས་ན། གནང་གི། དགེ་སློང་གཞང་འབྲུམ་གྱི་ནད་ཀྱིས་ཐེབས་པས་དོམ་ལྤགས་ཀྱི་ལྷམ་བཅང་བར་བྱའོ། །བཅོམ་ལྡན་འདས་ཀྱིས་དགེ་སློང་གཞང་  
འབྲུམ་གྱི་ནད་ཀྱིས་ཐེབས་པས་དོམ་ལྤགས་ཀྱི་ལྷམ་བཅང་བར་བྱའོ་།ཞེས་བཀའ་སྩལ་པ་དང། རིམ་པ་མང་པོ་མ་རྙེད་ནས་བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་རིམ་པ་མང་པོར་  
མ་རྙེད་ན། སྟེང་རིམ་གཅིག་སྤུན་བག་ཏུ་གླན་པར་བྱའོ། །འདུལ་བ་ཕྲན་ཚེགས་ཀྱི་གཞི་ལས། སྒོ་ལྔ་པ་རྫོགས་སོ།། །།བསྡུས་པའི་སྡོམ་ནི། རྒྱུས་པ་རབ་སྣང་དྲག་པོ་དང། །  
བྲན་དང་དེ་བཞིན་བཙོད་ཀ་དང། །བབས་པ་མདུན་དང་ཚོང་དཔོན་དང། །དགེ་སློང་ལྷག་མ་མི་དོར་བའོ། །སྡོམ་ནི། དེ་ཡི་རྒྱུས་པ་འབྲེང་བུ་དང། །དེ་བཞིན་བྲང་ལྷན་རྟིང་ལྷན་དང། །ཡུ་ཆད་  
  
  
།སྒྲོག་གུ་ཅན་དག་མི་བྱའོ། །སངས་རྒྱས་བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་  
འདས་ཀྱིས་དགེ་སློང་གིས་སེན་མོ་དང། མཆེ་བའི་སྟོབས་ཅན་ལྔའི་པགས་པའི་ལྷམ་བཅང་བར་མི་བྱའོ། །ཞེས་བཀའ་སྩལ་པ་དང། དྲུག་སྡེ་རྣམས་ཀྱིས་དེ་དག་གི་རྒྱུས་པས་ལྷམ་བཙེམས་ཏེ་ཉེས་  
དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་གི་རྒྱུས་པས་ལྷམ་བཙེམ་པར་མི་བྱའོ། །བཅོམ་ལྡན་འདས་ཀྱིས་དེ་དག་གི་རྒྱུས་པས་ལྷམ་བཙེམ་པར་མི་བྱའོ། །ཞེས་  
བཀའ་སྩལ་པ་དང། དྲུག་སྡེ་རྣམས་ཀྱིས་དེ་དག་གི་པགས་པའི་འབྲེང་བུས་བཙམས་ཏེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་གི་པགས་པའི་འབྲེང་  
བུས་ལྷམ་བཙེམ་པར་མི་བྱའོ། །བཅོམ་ལྡན་འདས་ཀྱིས་དེ་དག་གི་རྒྱུས་པ་དང། པགས་པའི་འབྲེང་བུས་ལྷམ་བཙེམ་པར་མི་བྱའོ། །ཞེས་བཀའ་སྩལ་པ་དང། དྲུག་སྡེ་རྣམས་ཀྱིས་དེ་དག་  
གི་པགས་པ་ལས་བྲང་ལྷན་བྱས་ཏེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་གི་པགས་པ་ལས་བྲང་ལྷན་མི་བྱའོ། །བཅོམ་ལྡན་འདས་ཀྱིས་དེ་དག་  
གི་པགས་པ་ལས་བྲང་ལྷན་མི་བྱའོ། །ཞེས་བཀའ་སྩལ་པ་དང་དྲུག་སྡེ་རྣམས་ཀྱིས་དེ་དག་གི་པགས་པ་ལས་རྟིང་ལྷན་བྱས་ཏེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་  
  
  
༄༅། །བཀའ་སྩལ་པ། དེ་དག་གི་པགས་པ་ལས་རྟིང་ལྷན་མི་བྱའོ། །བཅོམ་ལྡན་འདས་ཀྱིས་དེ་དག་གི་པགས་པ་ལས་བྲང་ལྷན་དང། རྟིང་ལྷན་མི་བྱའོ། །ཞེས་བཀའ་སྩལ་པ་  
དང། དྲུག་སྡེ་རྣམས་ཀྱིས་དེ་དག་གི་པགས་པ་ལས་ལྷམ་ཡུ་ཆད་བྱས་ཏེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་གི་པགས་པ་ལས་ལྷམ་ཡུ་ཆད་མི་  
བྱའོ། །བཅོམ་ལྡན་འདས་ཀྱིས་དེ་དག་གི་པགས་པ་ལས་བྲང་ལྷན་དང། རྟིང་ལྷན་དང། ལྷམ་ཡུ་ཆད་མི་བྱའོ། །ཞེས་བཀའ་སྩལ་པ་དང། དྲུག་སྡེ་རྣམས་ཀྱིས་དེ་དག་གི་པགས་པ་  
ལས་ལྷམ་ཡུ་ཐུང་བྱས་ཏེ་ཉེས་དམིགས་དེ་ཉིད་དུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། དེ་དག་གི་པགས་པ་ལས་ལྷམ་ཡུ་ཐུང་མི་བྱའོ། །བཅོམ་ལྡན་འདས་ཀྱིས་དེ་དག་  
གི་པགས་པ་ལས་ལྷམ་ཡུ་ཐུང་མི་བྱའོ། །ཞེས་བཀའ་སྩལ་པ་དང་དྲུག་སྡེ་རྣམས་ཀྱིས་དེ་དག་གི་པགས་པ་ལས་ལྷམ་སྒྲོག་གུ་ཅན་བྱས་ཏེ་ཉེས་དམིགས་དེ་ཉིད་དུ་གྱུར་ནས། བཅོམ་  
ལྡན་འདས་ཀྱིས་བཀའ་སྩལ་པ། དེ་དག་གི་པགས་པ་ལས་ལྷམ་སྒྲོག་གུ་ཅན་མི་བྱའོ། །སྡོམ་ནི། རབ་སྣང་འདོད་པ་ཐམས་ཅད་དང། །དགེ་འདུན་བཤོས་དང་བཟོ་སྦྱངས་དང། །མགོན་མེད་  
ཟས་སྦྱིན་ཁྲིའུ་རྣམས་དང། །གཙུག་ལག་ཁང་དང་བཟང་པོའོ་།བར་སྡོམ་ནི། བལྟམས་དང་རྒྱལ་པོ་ཆེ་དང་བདག་གི་མཐུ། །དེ་བཞིན་མི་དཀར་རབ་བྱུང་རྒྱལ་ཚབ་དང། །སངས་  
  
  
དེ་བཞིན་རྨི་ལམ་ས་འཛིན་སྐྱེས་དང་གནས། །བྱང་ཆུབ་སེམས་དཔའ་དགའ་ལྡན་གྱི་གནས་ན་བཞུགས་པ་ན། རྒྱལ་པོའི་ཁབ་ཀྱི་གྲོང་ཁྱེར་ན་རྒྱལ་པོ་  
པདྨ་ཆེན་པོ་ཞེས་བྱ་བ་རྒྱལ་སྲིད་བྱེད་དུ་འཇུག་སྟེ་ཆོས་ཀྱི་རྒྱལ་པོ། རྒྱལ་སྲིད་འབྱོར་པ་དང། རྒྱས་པ་དང། བདེ་བ་དང་ལོ་ལེགས་པ། སྐྱེ་བོ་དང་མི་མང་པོས་གང་བ། འཐབ་པ་དང་རྩོད་  
པ་དང། འཁྲུག་པ་དང། འཁྲུག་ལོང་རབ་ཏུ་ཞི་བ། ཆོམ་རྐུན་དང། ནད་མེད་པ། སཱ་ལུ་དང། བུ་རམ་ཤིང་དང། མ་ཧེ་ཕུན་སུམ་ཚོགས་པ། ཆོས་དང་མཐུན་པས་བྱེད་དུ་འཇུག་གོ་མཉན་  
ཡོད་ན་ནི། རྒྱལ་པོ་ཚངས་བྱིན་རིང་དུ་འཕུར། འཕགས་རྒྱལ་ན་ནི། མུ་ཁྱུད་མཐའ་ཡས། ཀོའུ་ཤམྦྷི་ན་ནི། དམག་བརྒྱ་པ་ཞེས་བྱ་བ་རྒྱལ་སྲིད་བྱེད་དུ་འཇུག་སྟེ། རྒྱལ་སྲིད་རྒྱས་པ་དང་  
ཞེས་བྱ་བ་ནས་ཆོས་དང་མཐུན་པར་བྱེད་དུ་འཇུག་གོ། ཞེས་བྱ་བའི་བར་སྔ་མ་བཞིན་ནོ། །གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་དགའ་ལྡན་གྱི་གནས་ན་བཞུགས་པ་ན་གཟིགས་  
པ་ལྔ་པོ་རིགས་ལ་གཟིགས་པ་དང། དུས་ལ་གཟིགས་པ་དང། ཡུལ་ལ་གཟིགས་པ་དང། རུས་ལ་གཟིགས་པ་དང། བུད་མེད་ལ་གཟིགས་པས་འཇིག་རྟེན་ལ་གཟིགས་ཏེ་འདོད་པ་ན་སྤྱོད་པ་  
ལྷ་དྲུག་ཀྱང་ལན་གསུམ་དུ་སྦྱང་བ་མཛད་ནས་གླང་པོ་ཆེར་བསྟན་པས་ཡུམ་གྱི་ལྷུམས་སུ་ཞུགས་སོ། །དེའི་ཚེ་ས་ཆེན་པོ་གཡོས་པར་གྱུར། འཇིག་རྟེན་འདི་ཐམས་ཅད་ཀྱང་སྣང་བ་རྒྱ་ཆེན་  
  
  
༄༅། །པོས་སུམ་ཅུ་རྩ་གསུམ་པའི་ལྷ་རྣམས་ཀྱི་ཁ་དོག་གི་མཐུ་ཡང་ཟིལ་གྱིས་མནན་ནས་ཁྱབ་པར་གྱུར་ཏེ། འཇིག་རྟེན་དང་འཇིག་རྟེན་གྱི་བར་གྱི་མུན་གནག་  
ཐིབས་པོ་སྨག་ཏུ་གྱུར་པ་གང་དུ་ཉི་མ་དང། ཟླ་བ་འདི་ལྟར་རྫུ་འཕྲུལ་ཆེ་བ། འདི་ལྟར་མཐུ་ཆེ་བ་འདི་དག་གི་འོད་ཀྱིས་ཀྱང་སྣང་བར་མ་ནུས་པ་གང་དག་ཡིན་པ་དེ་དག་ཀྱང་དེའི་ཚེ་སྣང་བ་  
རྒྱ་ཆེན་པོས་ཁྱབ་པར་གྱུར་ཏེ། དེར་སེམས་ཅན་གང་དག་སྐྱེས་པ་དེ་དག་རང་གི་ལག་ནས་བཟུང་ཡང་མི་མཐོང་བ་དེ་དག་ཀྱང་འོད་དེས་སེམས་ཅན་ཕན་ཚུན་མཐོང་ནས་ཤེས་ལྡན་དག་  
སེམས་ཅན་གཞན་དག་ཀྱང་འདིར་སྐྱེས་པ་ལྟ། ཤེས་ལྡན་དག། སེམས་ཅན་གཞན་དག་ཀྱང་འདིར་སྐྱེས་པ་ལྟ་ཞེས་བྱ་བར་ཤེས་སོ། །གང་གི་ཚེ་བྱང་ཆུབ་སེམས་དཔའ་བཅོམ་ལྡན་འདས་  
བལྟམས་པ་དེའི་ཚེ། རྒྱལ་པོ་ཆེན་པོ་བཞིའི་བུ་ཡང་བཙས་ཏེ་རྒྱལ་པོའི་ཁབ་ཏུ་ནི། རྒྱལ་པོ་པདྨ་ཆེན་པོའི་བུ་བཙས་སོ་།མཉན་ཡོད་དུ་ནི། ཚངས་བྱིན་གྱི། འཕགས་རྒྱལ་དུ་ནི། མུ་ཁྱུད་  
མཐའ་ཡས་ཀྱི། ཀོའུ་ཤམྦྷིར་ནི་རྒྱལ་པོ་དམག་བརྒྱ་པའི་བུ་བཙས་སོ། །བྱང་ཆུབ་སེམས་དཔའ་བལྟམས་པ་ན། ས་ཆེན་པོ་འདི་གསེར་ཞུན་མ་ལྟ་བུར་སྣང་བར་གྱུར་པ་དང། རྒྱལ་པོ་  
སོ་སོ་ནས་བསམ་པ། བདག་གི་བུའི་མཐུའོ། །བདག་གི་བུའི་མཐུའོ་།སྙམ་ནས་དེ་དག་སོ་སོ་ནས་མིང་འདོགས་པར་བྱེད་དེ། རྒྱལ་པོ་པདྨ་ཆེན་པོས་སྨྲས་པ། ཤེས་ལྡན་དག་ངའི་བུ་  
  
  
བྱས་པས། དེའི་ཕྱིར་གཞོན་ནུའི་མིང་གཟུགས་ཅན་སྙིང་པོ་ཞེས་གདགས་སོ། །རྒྱལ་པོ་ཚངས་བྱིན་རིང་དུ་འཕུར་གྱིས་སྨྲས་པ་  
ངའི་བུ་བཙས་པ་ན་ལྗོངས་རྣམས་གསལ་ཞིང་གསལ་བ་ལྟ་བུར་སྣང་བས། དེའི་ཕྱིར་གཞོན་ནུའི་མིང་གསལ་རྒྱལ་ཞེས་བྱ་བར་གདགས་སོ། །རྒྱལ་པོ་བུ་ཁྱུད་མཐའ་ཡས་ཀྱིས་སྨྲས་པ། ངའི་  
བུ་བཙས་པ་ན་འཇིག་རྟེན་རབ་ཏུ་སྣང་བ་ཁོ་ནས་སྣང་བར་བྱས་པས། དེའི་ཕྱིར་གཞོན་ནུའི་མིང་རབ་སྣང་ཞེས་བྱ་བར་གདགས་སོ་།རྒྱལ་པོ་དམག་བརྒྱ་བས་སྨྲས་པ། ངའི་བུ་བཙས་པ་ན་འཇིག་  
རྟེན་ཉི་མ་ཤར་བ་བཞིན་དུ་སྣང་བར་བྱས་པས། དེའི་ཕྱིར་གཞོན་ནུའི་མིང་ཤར་པར་གདགས་སོ། །དེའི་ཚེ་རི་ཀི་སྐི་ན་ད་ལ་དྲང་སྲོང་མི་དཀར་བ་ཞེས་བྱ་བ་འཇིག་རྟེན་དེའི་འཇིག་པ་ལ་མཁས་  
པ། འཆགས་པ་ལ་མཁས་པ་ཞིག་གནས་སོ། །དེའི་ཚ་བོ་ན་ལ་ད་ཞེས་བྱ་བ་ཞིག་ཡོད་པ་དེ། དེའི་དྲུང་དུ་ཡང་དང་ཡང་དུ་ཉེ་བར་འགྲོའོ། །དེ་ཉེ་བར་འོངས་པ་དེ་ལ་རྟག་ཏུ་འཇིག་པ་དང་འཆགས་པའི་  
གཏམ་བྱས་ཏེ། དེ་འཇིག་པ་དང་འཆགས་པའི་གཏམ་ཐོས་ནས་སྐྱོ་སྟེ་དེའི་ཐད་དུ་རབ་ཏུ་བྱུང་ངོ། །དེས་དུས་གཞན་ཞིག་ན་དྲང་སྲོང་མི་དཀར་བའི་ཕུག་སྣང་བ་རྒྱ་ཆེན་པོས་ཁྱབ་པ་མཐོང་ངོ་།མཐོང་  
ནས་ཀྱང་ཚིགས་སུ་བཅད་དེ་སྨྲས་པ། ཉི་མ་ཐམས་ཅད་གཅིག་ཅར་དུ། །འདིར་ནི་ཤར་པ་འགྱུར་ཏམ་ཅི། འདི་ལྟར་རི་དང་ཕུག་བཅས་པར། །འོད་ཟེར་དག་གིས་འབར་བ་བཞིན། །མི་དཀར་  
  
  
༄༅། །བ་ཡིས་དེ་སྨྲས་པ། །ཉི་མའི་འོད་ཚ་འོད་འདི་བསིལ་།ལུས་འདིར་སྣང་བ་འཇུག་པས་ན། །འདི་ནི་ངེས་པར་ཐུབ་པའི་འོད་།བྱང་ཆུབ་སེམས་དཔའ་འོད་པོ་ཆེ། །གདོན་  
མི་ཟ་བར་ལྷུམས་ནས་འབྱུང། །འདི་ནི་བྱང་ཆུབ་སེམས་དཔའ་དེ་།འབྱུང་བའི་འོད་ནི་དྲི་མེད་པ། །འཇིག་རྟེན་གསུམ་པོ་དག་ཏུ་ནི་།གསེར་དང་འདྲ་བ་བཀྱེ་བ་ཡིན། །ན་ལ་དས་སྨྲས་པ་  
མཁན་པོ། གལ་ཏེ་དེ་ལྟ་ན། ཚུར་སྤྱོན། བྱང་ཆུབ་སེམས་དཔའ་གཟིགས་ཀྱི། བཞུད་དོ། །དེས་སྨྲས་པ། བུ། ད་ལྟ་བྱང་ཆུབ་སེམས་དཔའ་ལྷ་དབང་ཆེ་བར་གྲགས་པ། དབང་ཆེ་བར་གྲགས་  
པ་རྣམས་ཀྱིས་བསྐོར་ཅིང་བཞུགས་ཏེ། དེ་བདག་ཅག་གིས་མཐོང་བར་སླ་བ་མ་ཡིན་གྱི། གང་གི་ཚེ་ཕོ་བྲང་དུ་གཤེགས་ནས་མཚན་བཏགས་ཏེ་ཕྱིར་བྱུང་བ་དེའི་ཚེ་བལྟར་འདོད་དོ། །གང་  
གི་ཉིན་པར་བྱང་ཆུབ་སེམས་དཔའ་བལྟམས་པ་དེ་ཉིད་ཀྱི་ཉིན་མོ་འདུན་པ་ལ་སོགས་པ་རིམ་གྲོ་པ་ལྔ་བརྒྱ་དང། འདུན་མ་ལ་སོགས་པ་རིམ་གྲོ་མ་ལྔ་བརྒྱ་དང། གླང་པོ་ཆེ་མོ་ལྔ་བརྒྱ་དང། རྟ་  
རྒོད་མ་ལྔ་བརྒྱ་ཡང་བཅས་ཤིང་འབྲངས། གཏེར་ལྔ་བརྒྱ་ཡང་ཁ་བྱེ་སྟེ་སྣང་ངོ། །བློན་པོ་རྣམས་ཀྱིས་རྒྱལ་པོ་ཟས་གཙང་ལ་སྦྲན་པ། ལྷ། ཞལ་རྗེས་དགྱེས་པ་མཛད་དུ་གསོལ། གཞོན་ནུ་  
བལྟམས་པ་ན་དོན་འདི་སྙེད་གྲུབ་སྟེ། རིམ་གྲོ་པ་ལྔ་བརྒྱ་དང་རིམ་གྲོ་མ་ལྔ་བརྒྱ་ཡང་བཙས། གླང་པོ་ཆེ་མོ་ལྔ་བརྒྱ་དང། རྟ་རྒོད་མ་ལྔ་བརྒྱ་ཡང་བཙས་ཤིང་འབྲངས། གཏེར་ལྔ་བརྒྱ་ཡང་