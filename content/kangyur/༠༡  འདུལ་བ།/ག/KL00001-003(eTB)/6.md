  
དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེའི་ལྟུང་བ་དེ་དང་  
གཞན་ཡང། དེ་ལྟ་བུ་དང་མཐུན་པ་སུ་ཡང་རུང་བ་ལ་ཕྱི་མའི་རྒྱུད་ནས་བཟུང་སྟེ་སྤོ་བ་བྱིན་ཅིག། ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པར་བབས་ནས་  
དེ་འོངས་ཏེ་སླར་བསྙེན་པར་རྫོགས་ནས། དེས་ལྟུང་བ་མ་བཅབས་པ་ཉིད་དུ་དགེ་སློང་རྣམས་ལ་སྨྲས་པ་དང། དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་  
སྩལ་པ། དགེ་སློང་དག། ཁྱེད་ཀྱིས་གང་ཟག་དེའི་ལྟུང་བ་དེ་དང། གཞན་ཡང། དེ་ལྟ་བུ་དང་མཐུན་པ་སུ་ཡང་རུང་བ་ལ་ཞག་དྲུག་གི་མགུ་བར་བྱ་བ་བྱིན་ཅིག་ཇི་ལྟར་ཁྱད་པར་མེད་པས་  
བཞི་ཡིན་པ་ཇི་ལྟ་བ་བཞིན་དུ་ཤེས་པས་བཞི་དང། དྲན་པས་བཞི་དང། ཡིད་གཉིས་ཀྱིས་བཞི་ཡང་དེ་བཞིན་ནོ། །རྣམ་གྲངས་འདིས་བཞི་ཚན་གཞན་དག་སྟེ། འོན་ཀྱང་བསྒྲེ་བའི་ཁྱད་པར་  
ཡོད་དོ། །ཇི་ལྟར་གང་ཟག་གཞན་ཞིག་བྱ་བ་དེ་བཞིན་དུ་སྤོ་བ་ཞེས་བརྗོད་པར་བྱའོ། །སྤོ་བ་ཇི་ལྟ་བ་དེ་བཞིན་དུ་སྤོ་བ་སྤྱད་པ་དང། མགུ་བར་བྱ་བ་སྤྱོད་པ་དང། བསླབ་པ་བྱིན་པའི་བཞི་  
ཚན་དུ་སྦྱར་བར་བྱའོ། །བབས་པ་ཇི་ལྟ་བ་བཞིན་དུ་དགེ་ཚུལ་ཉིད་དུ་ཁས་བླངས་པ་དང། སྨྱོས་པ་ཉིད་དང་སེམས་འཁྲུགས་པ་ཉིད་དང། ཚོར་བས་ཉེན་པ་ཉིད་དང། མ་མཐོང་བས་  
  
  
༄༅། །གནས་ནས་དབྱུང་བ་ཉིད་དང། ཕྱིར་མི་བྱེད་པས་གནས་ནས་དབྱུང་བ་ཉིད་དང། སྡིག་པ་ཅན་གྱི་ལྟ་བ་ལོག་པར་སོང་བ་མི་འདོར་བས་གནས་ནས་དབྱུང་བ་ཉིད་ལ་  
ཡང་དེ་བཞིན་དུ་རྒྱས་པར་སྦྱར་བར་བྱའོ། །ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་གཉིས་བྱུང་བ་བཅབས་པ་དང་མ་བཅབས་པར་བབས་ཏེ། དེ་འོངས་ནས་སླར་བསྙེན་  
པར་རྫོགས་ཏེ། དེས་བཅབས་ནས་བབས་པ་གང་ཡིན་པ་དེ། བཅབས་བཞིན་དུ་དགེ་སློང་རྣམས་ལ་སྨྲས་པ། མ་བཅབས་པ་གང་ཡིན་པ་དེ་ཡང་མ་བཅབས་པར་དགེ་སློང་རྣམས་ལ་  
སྨྲས་པ་དང། དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེའི་ལྟུང་བ་དེ་དང། གཞན་ཡང། དེ་  
ལྟ་བུ་དང་མཐུན་པ་སུ་ཡང་རུང་བ་ལ་གཅིག་གི་སྔ་མ་དང་ཕྱི་མ་དང་གཉིས་ཀའི་རྒྱུད་ནས་བཟུང་སྟེ་སྤོ་བ་བྱིན་ཅིག་།ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་གཉིས་  
བྱུང་བ་བཅབས་པ་དང། མ་བཅབས་པར་བབས་ཏེ་འོངས་ནས་སླར་བསྙེན་པར་རྫོགས་ཏེ། དེས་བཅབས་ནས་བབས་པ་གང་ཡིན་པ་དེ་མ་བཅབས་པར་དགེ་སློང་རྣམས་ལ་སྨྲས། མ་བཅབས་  
པ་གང་ཡིན་པ་དེ་མ་བཅབས་པར་སྨྲས་པ་དང། དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེའི་  
  
  
གཞན་ཡང། དེ་ལྟ་བུ་དང་མཐུན་པ་སུ་ཡང་རུང་བ་ལ། གཅིག་གི་ནི། སྔ་མའི་རྒྱུད་ནས་བཟུང་སྟེ་སྤོ་བ་བྱིན་ཅིག་གཅིག་ནི། ཞག་དྲུག་གི་མགུ་བར་བྱ་བ་བྱིན་ཅིག། ཡང་གང་  
ཟག་གཞན་ཞིག་དགེ་འདུན་ལྷག་མའི་ལྟུང་བ་གཉིས་བྱུང་བ་བཅབས་པ་དང་མ་བཅབས་པར་བབས་ཏེ། དེ་འོངས་ནས་སླར་བསྙེན་པར་རྫོགས་ཏེ། དེས་བཅབས་པ་གང་ཡིན་པ་དེ་མ་བཅབས་  
པར་དགེ་སློང་རྣམས་ལ་སྨྲས། མ་བཅབས་པ་གང་ཡིན་པ་དེ་བཅབས་ནས་དགེ་སློང་རྣམས་ལ་སྨྲས་པ་དང། དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་  
སྩལ་པ། དགེ་སློང་དག། ཁྱེད་ཀྱིས་གང་ཟག་དེའི་ལྟུང་བ་དེ་དང། གཞན་ཡང། དེ་ལྟ་བུ་དང་མཐུན་པ་སུ་ཡང་རུང་བ་ལ་གཅིག་ནི། སྔོན་གྱི་རྒྱུད་ནས་བཟུང་སྟེ་སྤོ་བ་བྱིན་ཅིག། གཅིག་གི་  
ནི། ཕྱི་མའི་རྒྱུད་ནས་བཟུང་སྟེ་སྤོ་བ་བྱིན་ཅིག། ཡང། གང་ཟག་གཞན་ཞིག་གིས་དགེ་འདུན་ལྷག་མའི་ལྟུང་བ་གཉིས་བྱུང་བ་བཅབས་པ་དང་མ་བཅབས་པར་བབས་ཏེ། དེ་འོངས་ནས་  
སླར་བསྙེན་པར་རྫོགས་ཏེ། དེས་བཅབས་ནས་བབས་པ་གང་ཡིན་པ་དེ་མ་བཅབས་པར་དགེ་སློང་རྣམས་ལ་སྨྲས། མ་བཅབས་པ་གང་ཡིན་པ་དེ་མ་བཅབས་པར་ཁོ་ནར་དགེ་སློང་རྣམས་ལ་  
སྨྲས་པ་དང། དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེའི་ལྟུང་བ་དེ་དང། གཞན་ཡང། དེ་  
  
  
༄༅། །ལྟ་བུ་དང་མཐུན་པ་སུ་ཡང་རུང་བ་ལ་གཅིག་གི་ནི་སྔོན་གྱི་རྒྱུད་ནས་བཟུང་སྟེ་སྤོ་བ་བྱིན་ཅིག་གཅིག་གི་ནི། ཞག་དྲུག་གི་མགུ་བར་བྱ་བ་བྱིན་ཅིག་བབས་པ་ཇི་ལྟ་བ་  
བཞིན་དུ་སྤོ་བ་དང། སྤོ་བ་སྤྱད་པ་དང། མགུ་བར་བྱ་བ་དང་མགུ་བར་བྱ་བ་སྤྱོད་པ་དང། བསླབ་པ་བྱིན་པ་ལ་ཡང་དེ་བཞིན་དུ་བརྗོད་པར་བྱའོ། །བབས་པ་ཇི་ལྟ་བ་བཞིན་དུ་དགེ་  
ཚུལ་ཉིད་དུ་ཁས་བླངས་པ་དང། སྨྱོས་པ་ཉིད་དང། སེམས་འཁྲུགས་པ་ཉིད་དང། ཚོར་བས་ཉེན་པ་ཉིད་དང། མ་མཐོང་བས་གནས་ནས་དབྱུང་བ་ཉིད་དང། ཕྱིར་མི་བྱེད་པས་གནས་  
ནས་དབྱུང་བ་ཉིད་དང། སྡིག་པ་ཅན་གྱི་ལྟ་བར་སོང་བ་མི་འདོར་བས་གནས་ནས་དབྱུང་བ་ཉིད་ལ་ཡང་དེ་བཞིན་དུ་རྒྱས་པར་བརྗོད་པར་བྱའོ། །ཡང། གང་ཟག་གཞན་ཞིག་དགེ་འདུན་ལྷག་  
མའི་ལྟུང་བ་ཚད་དང་ལྡན་པ་བྱུང་བ་བཅབས་པ་དེ། དགེ་འདུན་གྱིས་མ་མཐོང་བས་གནས་ནས་དབྱུང་བ་བྱས་ཏེ་བསླང་ཟིན་པ་དེས་ལྟུང་བ་རྣམས་བཅབས་ནས་དགེ་སློང་རྣམས་ལ་སྨྲས་  
པ་དང། དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེ་དང། གཞན་ཡང། དེ་ལྟ་བུ་དང་  
མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་དང་ལྡན་པའོ། །ཞེས་བྱོས་ལ། སྔ་མ་དང་ཕྱི་མ་གཉིས་ཀའི་རྒྱུད་ནས་བཟུང་སྟེ་སྤོ་བ་བྱིན་ཅིག། ཡང། གང་ཟག་གཞན་ཞིག་  
  
  
བཅབས་པ་དེ། དགེ་འདུན་གྱིས་མ་མཐོང་བས་གནས་ནས་དབྱུང་བ་བྱས་ཏེ་བསླང་ཟིན་པ་དེས། ལྟུང་བ་དེ་རྣམས་མ་བཅབས་པར་དགེ་སློང་རྣམས་  
ལ་སྨྲས་པ་དང། དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེ་དང། གཞན་ཡང། དེ་ལྟ་བུ་དང་མཐུན་པ་  
སུ་ཡང་རུང་བ་ལ་ལྟུང་བ་དེ་རྣམས་ཚད་དང་ལྡན་པའོ། །ཞེས་བྱོས་ལ་སྔོན་གྱི་རྒྱུད་ནས་བཟུང་སྟེ་སྤོ་བ་བྱིན་ཅིག་ཡང་གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་དང་ལྡན་པ་བྱུང་བ་  
མ་བཅབས་པ་དེ། དགེ་འདུན་གྱིས་མ་མཐོང་བས་གནས་ནས་དབྱུང་བ་བྱས་ཏེ་བསླང་ཟིན་པ་དེས། ལྟུང་བ་དེ་རྣམས་བཅབས་ཏེ་དགེ་སློང་རྣམས་ལ་སྨྲས་པ་དང། དགེ་སློང་རྣམས་ཀྱིས་བཅོམ་  
ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེ་དང། གཞན་ཡང་དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་དང་ལྡན་  
པའོ། །ཞེས་བྱོས་ལ། ཕྱི་མའི་རྒྱུད་ནས་བཟུང་སྟེ་སྤོ་བ་བྱིན་ཅིག། ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་དང་ལྡན་པ་བྱུང་བ་མ་བཅབས་པ་དེ། དགེ་འདུན་  
གྱིས་མ་མཐོང་བས་གནས་ནས་དབྱུང་བ་བྱས་ཏེ་བསླང་ཟིན་པ་དེས་ལྟུང་བ་དེ་རྣམས་མ་བཅབས་པར་དགེ་སློང་རྣམས་ལ་སྨྲས་པ་དང་དགེ་སློང་རྣམས་ཀྱིས་བཅོམ་ལྡན་འདས་ལའོ་  
  
  
༄༅། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེ་དང། གཞན་ཡང། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་དང་ལྡན་  
པའོ། །ཞེས་བྱོས་ལ། ཞག་དྲུག་གི་མགུ་བར་བྱ་བ་བྱིན་ཅིག། ཚད་དང་ལྡན་པ་ཇི་ལྟ་བ་བཞིན་དུ་ཚད་དང་མི་ལྡན་པ་ཡང་དེ་བཞིན་ནོ། །མ་མཐོང་བས་གནས་ནས་དབྱུང་བ་བརྒྱད་ཡིན་པ་ཇི་ལྟ་བ་  
བཞིན་དུ། ཕྱིར་མི་བྱེད་པས་གནས་ནས་དབྱུང་བ་བརྒྱད་དང། སྡིག་པ་ཅན་གྱི་ལྟ་བར་སོང་བ་མི་འདོར་བས་གནས་ནས་དབྱུང་བ་བརྒྱད་ཀྱང་དེ་བཞིན་ནོ། །སྤོ་བ་པོའི་གང་ཟག་དགེ་འདུན་ལྷག་  
མའི་ལྟུང་བ་བྱུང་ནས་བབས་ཏེ། དེ་འོངས་ནས་སླར་བསྙེན་པར་རྫོགས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ་  
མ་སྤྱད་པ་སྤྱོད་དུ་ཆུག་ཅིག་དང་སྤོ་བ་སྤྱད་པར་འགྱུར་རོ་།བབས་པ་ཇི་ལྟ་བ་བཞིན་དུ་དགེ་ཚུལ་ཉིད་དུ་ཁས་བླངས་པ་དང་སྨྱོས་པ་ཉིད་དང། སེམས་འཁྲུགས་པ་ཉིད་དང། ཚོར་བས་ཉེན་  
པ་ཉིད་དང། མ་མཐོང་བས་གནས་ནས་ཕྱུང་བ་ཉིད་དང། སླར་མི་བྱེད་པས་གནས་ནས་ཕྱུང་བ་ཉིད་ཀྱང་དེ་བཞིན་ནོ། །གང་ཟག་སྤོ་བ་སྤྱད་ཟིན་པ་དགེ་འདུན་ལྷག་མའི་ལྟུང་བ་བྱུང་ནས་  
བབས་ཏེ། དེ་འོངས་ནས་སླར་བསྙེན་པར་རྫོགས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གང་ཟག་དེས་  
  
  
དེ་ལྟ་བུ་དང་མཐུན་པ་སུ་ཡང་རུང་བ་ལ་མགུ་བར་བྱ་བ་བྱིན་ཅིག། བབས་པ་ཇི་ལྟ་བ་བཞིན་དུ་དགེ་ཚུལ་ཉིད་དུ་ཁས་བླངས་པ་དང་ཞེས་བྱ་བ་ནས་སྡིག་པ་ཅན་གྱི་ལྟ་བར་  
སོང་བ་མི་འདོར་བས་གནས་ནས་ཕྱུང་བ་ཉིད་ཀྱི་བར་དུ་བསྒྲེ་བ་ཡང་གོང་མ་ལྟ་བུ་དེ་ཉིད་ཡིན་ནོ། །གང་ཟག་མགུ་བར་བྱ་བ་སྤྱོད་པ་དགེ་འདུན་ལྷག་མའི་ལྟུང་བ་བྱུང་ནས་བབས་ཏེ། དེ་འོངས་ནས་སླར་  
བསྙེན་པར་རྫོགས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། མ་སྤྱད་པ་སྤྱོད་དུ་ཆུག་ཅིག་དང་མགུ་བར་བྱ་བ་སྤྱོད་པར་  
འགྱུར་རོ། །བབས་པ་ཇི་ལྟ་བ་བཞིན་དུ་བསྒྲེ་བ་གོང་མ་ལྟ་བུ་དེ་ཉིད་ཡིན་ནོ། །གང་ཟག་མགུ་བ་སྤྱད་ཟིན་པ་དགེ་འདུན་ལྷག་མའི་ལྟུང་བ་བྱུང་ནས་བབས་ཏེ། དེ་འོངས་ནས་སླར་བསྙེན་པར་རྫོགས་  
པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། དེ་མགུ་བར་བྱ་བ་སྤྱད་ཟིན་པ་ཉིད་པས་འདི་ཕྱུང་ཞིག་  
བབས་པ་ཇི་ལྟ་བ་བཞིན་དུ་བསྒྲེ་བ་གོང་མ་ལྟ་བུ་དེ་ཉིད་ཡིན་ནོ། །མ་མཐོང་བས་གནས་ནས་ཕྱུང་བའི་གང་ཟག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ། དགེ་འདུན་གྱིས་གནས་ནས་ཕྱུང་  
སྟེ་བསླང་ཟིན་པ་དེས། ལྟུང་བ་དེ་བཅབས་ནས། དགེ་སློང་རྣམས་ལ་སྨྲས་པ་དང། དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་  
  
  
༄༅། །དག། ཁྱེད་ཀྱིས་གང་ཟག་དེའི་ལྟུང་བ་དེ་དང། གཞན་ཡང། དེ་ལྟ་བུ་དང་མཐུན་པ་སུ་ཡང་རུང་བ་ལ་ཕྱི་མའི་རྒྱུད་ནས་བཟུང་སྟེ་སྤོ་བ་བྱིན་ཅིག། མ་མཐོང་བས་གནས་ནས་  
ཕྱུང་བའི་གང་ཟག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ། དགེ་འདུན་གྱིས་མ་མཐོང་བས་གནས་ནས་ཕྱུང་སྟེ་བསླང་ཟིན་པ་དེས་ལྟུང་བ་དེ་མ་བཅབས་པར་དགེ་སློང་རྣམས་ལ་  
སྨྲས་པ་དང། དགེ་སློང་རྣམས་ཀྱིས་བཅོམ་ལྡན་འདས་ལའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེ་དང། གཞན་ཡང། དེ་ལྟ་བུ་དང་མཐུན་པ་  
སུ་ཡང་རུང་བ་ལ་ཞག་དྲུག་གི་མགུ་བར་བྱ་བ་བྱིན་ཅིག། ཁྱད་པར་མེད་པས་གཉིས་ཡིན་པ་དེ་བཞིན་དུ་ཤེས་པས་གཉིས་དང། དྲན་པས་གཉིས་དང། ཡིད་གཉིས་ཀྱིས་གཉིས་ཀྱང་དེ་བཞིན་  
ནོ། །མ་མཐོང་བས་གནས་ནས་ཕྱུང་བ་བརྒྱད་ཡིན་པ་ཇི་ལྟ་བ་བཞིན་དུ་སླར་མི་བྱེད་པས་གནས་ནས་ཕྱུང་བ་བརྒྱད་དང། སྡིག་པ་ཅན་གྱི་ལྟ་བར་སོང་བ་མི་འདོར་བ་གནས་ནས་ཕྱུང་བ་བརྒྱད་ཀྱང་  
དེ་བཞིན་ནོ། །སྡོམ་ལ། བརྩམས་པ་བཅུ་གཉིས་དག་དང་ནི། །དགུ་པ་ཐམས་ཅད་ནག་པོ་དང། །ཟུང་དགུ་དག་ཏུ་བྱས་པ་དང། །ཚིག་བཅུ་དང་ནི་ལྔ་པའོ། །ཡང། གང་ཟག་གཞན་  
ཞིག་དགེ་འདུན་ལྷག་མའི་ལྟུང་བ་ཚད་མེད་པ་དང་ལྡན་པ་བྱུང་བ་བཅབས་ཏེ། དེས་ལྟུང་བ་དེ་རྣམས་ཀྱི་བརྩམས་པ་ནི། ཤེས་ཀྱི་ཞག་གི་མཐའ་ནི། མི་ཤེས་པའི་སྐབས་དེ། དགེ་  
  
  
བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེ་དང། གཞན་ཡང། དེ་ལྟ་བུ་དང་མཐུན་པ་སུ་ཡང་རུང་བ་ལ་  
ལྟུང་བ་དེ་རྣམས་ཚད་དང་མི་ལྡན་པའོ། །ཞེས་བྱོས་ལ། དག་པའི་མཐའ་ཅན་གྱི་སྤོ་བ་བྱིན་ཅིག། ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་མེད་པ་དང་ལྡན་པ་བྱུང་བ་བཅབས་  
ནས་དེས་ལྟུང་བ་དེ་རྣམས་ཀྱི་ཞག་གི་མཐའ་ནི། ཤེས་ཀྱི། ལྟུང་བ་བརྩམས་པ་ནི། མི་ཤེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་  
ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེ་དང་གཞན་ཡང། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་མེད་པ་དང་ལྡན་པའོ། །ཞེས་བྱོས་ལ། ཇི་ལྟར་  
ཤེས་པ་རྣམས་ཀྱི་སྤོ་བ་བྱིན་ཅིག། ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ཚད་མེད་པ་དང་ལྡན་པ་བྱུང་བ་བཅབས་ནས་དེ་ལྟུང་བ་དེ་རྣམས་ཀྱི་བརྩམས་པ་ཡང་མི་ཤེས་  
ཞག་གི་མཐའ་ཡང་མི་ཤེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེ་  
དང། གཞན་ཡང། དེ་ལྟ་བུ་དང་མཐུན་པ་སུ་ཡང་རུང་བ་ལ་ལྟུང་བ་དེ་རྣམས་ཚད་མེད་པ་དང་ལྡན་པའོ། །ཞེས་བྱོས་ལ། དག་པའི་མཐའ་ཅན་གྱི་སྤོ་བ་བྱིན་ཅིག། ཡང། གང་ཟག་གཞན་  
  
  
༄༅། །ཞིག་དགེ་འདུན་ལྷག་མའི་ལྟུང་བ་ཚད་མེད་པ་དང་ལྡན་པ་བྱུང་བ་བཅབས་ནས། དེས་ལྟུང་བ་དེ་རྣམས་ཀྱི་བརྩམས་པ་ཡང་ཤེས། ཞག་གི་མཐའ་ཡང་ཤེས་པའི་སྐབས་དེ་  
དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་གང་ཟག་དེ་དང། གཞན་ཡང། དེ་ལྟ་བུ་དང་མཐུན་པ་  
སུ་ཡང་རུང་བ་ལ་ལྟུང་བ་དེ་རྣམས་ཚད་མེད་པ་དང་ལྡན་པའོ་།ཞེས་བྱོས་ལ། ཇི་ལྟར་བཅབས་པ་རྣམས་ཀྱི་སྤོ་བ་བྱིན་ཅིག། ཤེས་པ་བཞི་ཡིན་པ་ཇི་ལྟ་བ་བཞིན་དུ་དྲན་པ་བཞི་དང་  
ཡིད་གཉིས་བཞི་ཡང་དེ་བཞིན་ནོ། །ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་  
འོས་པས་སྤོ་བ་བྱིན་ཏེ། དེ་སྤོ་བ་བྱེད་བཞིན་པ་ལས། དེ་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དེ་དགེ་འདུན་གྱིས་ཆོས་མ་ཡིན་པའི་  
ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ། དེ་གཞི་ནས་སྤོ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་  
བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་བསླང་བ་དང། མགུ་བར་བྱ་བ་ཡང་ཆོས་མ་ཡིན་པས་བྱིན་ལ། ཕྱུང་བ་ཡང་ཆོས་  
  
  
གང་ཟག་འདི་ནི། ཐམས་ཅད་ནག་པོ་ཞེས་བྱ་སྟེ། མ་དག་པ་མ་བསླང་བ་སྟེ། ལྟུང་བ་དེ་ལས་ཡོངས་སུ་མ་གྲོལ་ལོ། །ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་  
བྱུང་བ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་ཏེ། དེ་སྤོ་བ་བྱེད་བཞིན་པ་ལས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་  
བ་སྔ་མ་དང་འདྲ་བ་བྱུང་བ་བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ། དེ་གཞི་ནས་སྤོ་བ་བྱེད་བཞིན་པ་ལས། དགེ་  
འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་གཞི་ནས་བསླང་བ་དང་མགུ་བར་  
བྱ་བ་ཡང་ཆོས་མ་ཡིན་པས་བྱིན་ལ། ཕྱུང་པ་ཡང་ཆོས་མ་ཡིན་པས་བྱས་ན། གང་ཟག་འདི་ནི། ཕལ་ཆེར་ནག་པོ་ཞས་བྱ་སྟེ། མ་དག་པ་མ་བསླང་བ་སྟེ། ལྟུང་བ་དེ་ལས་ཡོངས་སུ་མ་གྲོལ་  
ལོ༑ ༑ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་དེ་སྤོ་བ་བྱེད་བཞིན་  
པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་  
  
  
༄༅། །སྤོ་བ་བྱིན་ཏེ། དེ་གཞི་ནས་སྤོ་བ་བྱེད་བཞིན་པ་ལས་དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དེ་ལ། དགེ་འདུན་གྱིས་ཆོས་  
མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་བསླང་བ་དང། མགུ་བར་བྱ་བ་ཡང་ཆོས་མ་ཡིན་པས་བྱིན་ལ། ཕྱུང་བ་ཡང་ཆོས་མ་ཡིན་པས་བྱས་ན། གང་ཟག་འདི་ནི། ཕྱེད་ནག་  
པ་ཞེས་བྱ་སྟེ། མ་དག་པ་མ་བསླང་བ་སྟེ། ལྟུང་བ་དེ་ལས་ཡོངས་སུ་མ་གྲོལ་ལོ། །ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་བཅབས་པ་དེ་ལ། དགེ་འདུན་གྱིས་ཆོས་ཀྱི་  
ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་ཏེ། དེ་སྤོ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་དེ་ལ། དགེ་འདུན་  
གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་སྤོ་བ་བྱིན་ཏེ། དེ་གཞི་ནས་སྤོ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་  
བྱུང་བ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ཡང་གཞི་ནས་བསླང་བ་བྱིན་ཏེ། མགུ་བར་བྱ་བ་ཡང་ཆོས་ཀྱིས་བྱས་ལ། ཕྱུང་བ་ནི། ཆོས་མ་  
ཡིན་པས་ན། གང་ཟག་འདི་ནི། ཕྱོགས་གཅིག་ནག་པོ་ཞེས་བྱ་སྟེ། མ་དག་པ་མ་བསླང་བ་སྟེ། ལྟུང་བ་དེ་ལས་ཡོངས་སུ་མ་གྲོལ་ལོ་།ཡང། གང་ཟག་གཞན་ཞིག་དགེ་འདུན་ལྷག་  
  
  
དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་ཏེ། དེ་སྤོ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་  
ལྟུང་བ་སྔ་མ་དང་འདྲ་བ་བྱུང་བ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་སྤོ་བ་བྱིན་ཏེ། དེ་གཞི་ནས་སྤོ་བ་བྱེད་བཞིན་པ་ལས། དགེ་འདུན་  
ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ཡང་གཞི་ནས་བསླང་ལ་མགུ་བར་བྱ་བ་ཡང་  
ཆོས་ཀྱིས་བྱིན། ཕྱུང་བ་ཡང་ཆོས་ཀྱིས་བྱིན་ན། གང་ཟག་འདི་ནི། ནག་པོ་དང་བྲལ་བ་ཞེས་བྱ་སྟེ། དག་པ་བསླང་བ་སྟེ། ལྟུང་བ་དེ་ལས་ཡོངས་སུ་གྲོལ་ལོ། །ཡང། གང་ཟག་གཞན་ཞིག་དགེ་  
འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་ཏེ། དེ་མགུ་བར་བྱ་བ་བྱེད་བཞིན་པ་ལས། དགེ་  
འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་  
བྱིན་ཏེ། དེ་གཞི་ནས་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་  
  
  
༄༅། །ལས་འཁྲུགས་པ་གཞག་པར་འོས་པས་ཡང་གཞི་ནས་བསླང་སྟེ་མགུ་བར་བྱ་བ་ཆོས་མ་ཡིན་པས་བྱིན་ལ། ཕྱུང་བ་ཡང་ཆོས་མ་ཡིན་པས་བྱས་ན། གང་ཟག་འདི་ནི་  
ཐམས་ཅད་ནག་པོ་ཞེས་བྱ་སྟེ། མ་དག་པ་མ་བསླང་བ་སྟེ། ལྟུང་བ་དེ་ལས་ཡོངས་སུ་མ་གྲོལ་ལོ། །ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ། དགེ་  
འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན་ཏེ། དེ་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་  
འདྲ་བར་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་ཏེ། དེ་གཞི་ནས་མགུ་བར་བྱ་བ་བྱེད་བཞིན་  
པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་ཡང་གཞི་ནས་  
བསླང་ནས་མགུ་བར་བྱ་བ་བྱིན་ལ། ཕྱུང་བ་ཡང་ཆོས་མ་ཡིན་པས་བྱས་ན། གང་ཟག་འདི་ནི། ཕལ་ཆེར་ནག་པོ་ཞེས་བྱ་སྟེ། མ་དག་པ་མ་བསླང་པ་སྟེ། ལྟུང་བ་དེ་ལས་ཡོངས་སུ་མ་གྲོལ་  
ལོ༑ ༑ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན་ཏེ་  
  
  
དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་  
པས་གཞི་ནས་མགུ་བར་བྱ་བ་བྱིན་ཏེ། དེ་གཞི་ནས་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ་དགེ་འདུན་གྱིས་  
ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་ཡང་གཞི་ནས་བསླང་སྟེ་མགུ་བར་བྱ་བ་བྱིན་ལ། ཕྱུང་བ་ནི། ཆོས་མ་ཡིན་པས་བྱས་ན། གང་ཟག་འདི་ནི། ཕྱེད་ནག་པོ་ཞེས་བྱ་སྟེ། མ་  
དག་པ་མ་བསླང་བ་སྟེ། ལྟུང་བ་དེ་ལས་ཡོངས་སུ་མ་གྲོལ་ལོ་།ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་  
པ་གཞག་པར་མི་འོས་པས་མགུ་བར་བྱ་བ་བྱིན་ཏེ། དེ་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་པ་དེ་ལ། དགེ་  
འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་མགུ་བར་བྱ་བ་བྱིན་ཏེ། དེ་གཞི་ནས་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་  
དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་བསླང་སྟེ་མགུ་བར་བྱ་བ་ཡིན་ལ། ཕྱུང་བ་ནི། ཆོས་མ་  
  
  
༄༅། །ཡིན་པས་བྱས་ན། གང་ཟག་འདི་ནི། ཕྱོགས་གཅིག་ནག་པོ་ཞེས་བྱ་སྟེ། མ་དག་པ་མ་བསླང་བ་སྟེ། ལྟུང་བ་དེ་ལས་ཡོངས་སུ་མ་གྲོལ་ལོ། །ཡང། གང་ཟག་གཞན་ཞིག་  
དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན་ཏེ། དེ་མགུ་བར་བྱ་བ་བྱེད་བཞིན་པ་ལས། དགེ་  
འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་མགུ་བར་བྱ་བ་བྱིན་  
ཏེ༑ དེ་གཞི་ནས་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་ཀྱི་ལས་མི་འཁྲུགས་པ་  
གཞག་པར་མི་འོས་པས་ཡང་གཞི་ནས་བསླང་ནས་མགུ་བར་བྱ་བ་བྱིན་ཏེ། ཕྱུང་བ་ཡང་ཆོས་ཀྱིས་བྱས་ན། གང་ཟག་འདི་ནི། ནག་པོ་དང་བྲལ་བ་ཞེས་བྱ་སྟེ། དག་པ་བསླང་བ་སྟེ། ལྟུང་བ་  
དེ་ལས་ཡོངས་སུ་གྲོལ་ལོ། །གང་ཟག་གཉིས་ཤིག་དགེ་འདུན་ལྷག་མའི་ལྟུང་བ་བྱུང་ནས་བཤགས་པར་བྱའོ། །བཤགས་པར་བྱའོ། །སྙམ་པ་ལས། དེ་ན་གཅིག་གིས་ནི། བཤགས་  
གཅིག་ཤོས་ཀྱིས་ནི། མ་བཤགས་ན། དེ་ལ་མ་བཤགས་པ་གང་ཡིན་པ་དེ། འདུལ་བ་ལས་འགལ་བའི་ཉེས་བྱས་རབ་ཏུ་མང་པོའི་ལྟུང་བ་འཆགས་སུ་བཅུག་ལ། དེའི་འོག་ཏུ་སྤོ་བ་  
  
  
གཞི་ནས་སྤོ་བ་དང། མགུ་བར་བྱ་བ་བྱིན་ནས་དབྱུང་བར་བྱའོ། །ཡང། གང་ཟག་གཉིས་ཤིག་དགེ་འདུན་ལྷག་མའི་ལྟུང་བ་བྱུང་ནས། དེ་གཉིས་གནས་དེ་ཉིད་དུ་གང་ཟག་གི་མདུན་དུ་བཤགས་  
པར་བྱའོ། །བཤགས་པར་བྱའོ། །སྙམ་པ་ལས། དེ་ན་གཅིག་གིས་ནི་བཤགས་ལ། གཅིག་ཤོས་ཀྱིས་ནི། མ་བཤགས་ན། དེ་ལ་མ་བཤགས་པ་གང་ཡིན་པ་དེ། འདུལ་བ་ལས་འགལ་  
བའི་ཉེས་བྱས་རབ་ཏུ་མང་པོའི་ལྟུང་བ་འཆགས་སུ་བཅུག་ལ་དེའི་འོག་ཏུ་སྤོ་བ་དང། གཞི་ནས་སྤོ་བ་དང། མགུ་བར་བྱ་བ་བྱིན་ཏེ་དབྱུང་བར་བྱའོ། །གང་ཟག་གཅིག་གི་དྲུང་དུ་ཇི་ལྟ་བ་བཞིན་དུ་གཉིས་  
ཀྱི་འམ། མང་པོའི་འམ། དགེ་འདུན་གྱི་ཡང་དེ་བཞིན་ནོ། །གནས་དེ་ཉིད་དུ་ཇི་ལྟ་བར་གནས་གཞན་ཡང་དེ་བཞིན་ནོ། །ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བཅབས་པ་དེ་  
ལ༑ དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ། དེ་སྤོ་བ་བྱེད་བཞིན་པ་ལས། ལྟུང་བ་གཞན་ཤེས་ཏེ། དེས་དགེ་འདུན་གྱི་ནང་དུ་མ་སྨྲས་པའི་ལྟུང་  
བ་གང་ཡིན་པ་དེ་ཡང་ཤེས། དེས་དགེ་འདུན་གྱི་ནང་དུ་སྨྲས་པའི་ལྟུང་བ་གང་ཡིན་པ་དེ་ཡང་ཤེས་ནས། དེས་དགེ་སློང་རྣམས་ལ་སྨྲས་པ། ཚེ་དང་ལྡན་པ་དག། བདག་ལ་དགེ་འདུན་ལྷག་  
མའི་ལྟུང་བ་བྱུང་བ་བཅབས་པ་དང། བདག་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ། བདག་སྤོ་བ་བྱེད་བཞིན་པ་ལས། ལྟུང་བ་གཞན་  
  
  
༄༅། །ཤེས་ཏེ། བདག་གིས་དགེ་འདུན་གྱི་ནང་དུ་མ་སྨྲས་པ་གང་ཡིན་པ་དང། བདག་གིས་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་  
འོས་པས་སྤོ་བ་བྱིན་པ་གང་ཡིན་པའི་ལྟུང་བ་དེ་ཡང་བདག་གིས་ཤེས་ཀྱི། ཚེ་དང་ལྡན་པ་དག། བདག་གི་ལྟུང་བ་སྔ་མ་དེ་དང་ཕྱི་མ་འདི་ལ་ཆོས་ཀྱི་ལས་མི་འཁྲུགས་པ་གཞག་  
པར་མི་འོས་པས་སྤོ་བ་ལེགས་པར་སྩལ་དུ་གསོལ། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་ནི། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན། ཕྱི་མ་དེ་ལ་ནི་  
ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ་དེ་སྤོ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་  
ནས། དེས་དེའི་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་པ་དེ་ཤེས་ནས། དེས་དགེ་སློང་རྣམས་ལ་སྨྲས་པ། ཚེ་དང་ལྡན་པ་  
དག། བདག་ལ་དགེ་འདུན་ལྷག་མའི་ལྟུང་བ་བྱུང་བ་བཅབས་པ་དང་བདག་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ། བདག་སྤོ་བ་  
བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ། བདག་གིས་ལྟུང་བ་བར་མ་དེ་དང། བདག་གིས་གང་ལ་དགེ་འདུན་གྱིས་  
  
  
བྱིན་པ་ཡང་ཤེས་ཀྱི། ཚེ་དང་ལྡན་པ་དག། བདག་གིས་ལྟུང་བ་སྔ་མ་དེ་ལ་སྤོ་བ་དང། ལྟུང་བ་བར་མ་དེ་ལ་གཞི་ནས་སྤོ་བ་ཆོས་ཀྱི་  
ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ་དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་ནི། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་སྤོ་བ་བྱིན་  
ལྟུང་བ་བར་མ་དེ་ལ་ནི། ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ། དེ་གཞི་ནས་སྤོ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་  
དང་འདྲ་བ་ཡང་བཟླས་ཏེ་བྱུང་བ་བཅབས་ཏེ། དེས་ཡང་བཟླས་ཏེ་བྱུང་བའི་ལྟུང་བ་དེ་ཡང་ཤེས། ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་  
གཞི་ནས་སྤོ་བ་བྱིན་པས་ཡང་ཤེས་ནས། དེས་དགེ་སློང་རྣམས་ལ་སྨྲས་པ། ཚེ་དང་ལྡན་པ་དག། བདག་གིས་དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པ་  
ཤེས་ཏེ། བདག་གིས་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ནས། བདག་གཞི་ནས་སྤོ་བ་བྱེད་བཞིན་པ་ལས། དགེ་འདུན་ལྷག་  
མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ཏེ། བདག་གིས་ཡང་བཟླས་པའི་ལྟུང་བ་དེ་ཡང་ཤེས། ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་པས་བདག་གིས་  
  
  
༄༅། །དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་པ་དེ་ཡང་ཤེས་ཀྱི། ཚེ་དང་ལྡན་པ་དག་བདག་གི་ལྟུང་བ་བར་  
མ་དེ་ལ་གཞི་ནས་སྤོ་བ་དང། ཡང་བཟླས་ཏེ་བྱུང་བ་འདི་ལ་ཡང་གཞི་ནས་བསླང་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ། དགེ་སློང་དེ་རྣམས་ཀྱིས་  
དེའི་ལྟུང་བ་སྔ་མ་ལ་ནི། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་སྤོ་བ་བྱིན། ཡང་བཟླས་པའི་ལྟུང་བ་དེ་ལ་ནི། ཆོས་མ་ཡིན་པའི་ལས་འཁྲུགས་པ་གཞག་པར་འོས་  
པ་གཞི་ནས་བསླང་བ་བྱིན་ནོ། །ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་  
བྱ་བ་བྱིན་ཏེ། དེ་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་དང། དེས་ལྟུང་བ་བར་མ་དེ་དང། གང་ལ་དགེ་འདུན་  
གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་པ་ཡང་ཤེས་ནས། དེས་དགེ་སློང་རྣམས་ལ་སྨྲས་པ་ཚེ་དང་ལྡན་པ་དག་བདག་ལ་དགེ་འདུན་ལྷག་  
མའི་ལྟུང་བ་བྱུང་བ་མ་བཅབས་ཏེ། བདག་གིས་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་ཏེ། བདག་མགུ་བར་བྱ་བ་བྱེད་བཞིན་  
  
  
དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ། བདག་གིས་ལྟུང་བ་བར་མ་དང་བདག་གིས་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་  
ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་པ་དེ་ཡང་ཤེས་ཀྱི། ཚེ་དང་ལྡན་པ་དག་བདག་གིས་ལྟུང་བ་སྔ་མ་དེ་ལ་མགུ་བར་བྱ་བ་དང། ལྟུང་བ་བར་མ་འདི་ལ་གཞི་ནས་  
མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་ནི། ཆོས་ཀྱི་ལས་མི་འཁྲུགས་པ་གཞག་པར་མི་  
འོས་པས་མགུ་བར་བྱ་བ་བྱིན། ལྟུང་བ་བར་མ་འདི་ལ་ནི། ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན། དེ་གཞི་ནས་མགུ་བར་བྱ་བ་བྱེད་བཞིན་པ་ལས་  
དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་ཏེ། དེ་ཡང་བཟླས་ཏེ་བྱུང་བའི་ལྟུང་བ་དེ་དང། དེའི་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་  
ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་པ་དེ་ཡང་ཤེས་ནས། དེས་དགེ་སློང་རྣམས་ལ་སྨྲས་པ། ཚེ་དང་ལྡན་པ་དག་བདག་ལ་དགེ་འདུན་ལྷག་མའི་ལྟུང་བ་ལྟུང་  
བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ་བདག་གིས་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་ཏེ། བདག་  
  
  
༄༅། །གཞི་ནས་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་ཏེ། བདག་གིས་ཡང་བཟླས་པའི་  
ལྟུང་བ་དེ་དང། བདག་གིས་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་པ་དེ་ཡང་ཤེས་ཀྱི། ཚེ་དང་ལྡན་པ་དག་  
བདག་གི་ལྟུང་བ་སྔ་མ་བར་མ་དེ་ལ་གཞི་ནས་མགུ་བར་བྱ་བ་དང། ཡང་བཟླས་པའི་ལྟུང་བ་འདི་ལ་གཞི་ནས་བསླང་སྟེ་མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་  
པར་སྩལ་དུ་གསོལ། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་བར་མ་ལ་གཞི་ནས་མགུ་བར་བྱ་བ་དང། ཡང་བཟླས་པའི་ལྟུང་བ་འདི་ལ་ཡང་གཞི་ནས་བསླང་སྟེ་མགུ་བར་བྱ་བ་ཆོས་ཀྱི་ལས་མི་  
འཁྲུགས་པ་གཞག་པར་མི་འོས་པས་བྱིན་ནོ། །ཤེས་པས་ལྔ་ཡིན་པ་ཇི་ལྟ་བར་དྲན་པས་ལྔ་དང། ཡིད་གཉིས་ཀྱིས་ལྔ་ཡང་དེ་བཞིན་ནོ་།སྡོམ་ལ། ཡང་གཞན་དག་གིས་བཅུ་གཉིས་དང།།  
བཞི་དག་པ་ནི་དྲུག་དང་ནི། །ས་ཆེན་པོ་ནི་དག་བྱ་དག་གང་ཟག་བཞིར་ནི་བསྟན་པ་ཡིན། །ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་ལྟུང་བ་བྱུང་བ་བཅབས་པ་དེ་ལ། དགེ་  
འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་ཏེ། དེ་སྤོ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་  
  
  
དེས་ལྟུང་བ་བར་མ་དེ་དང། དེའི་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་པ་དེ་ཡང་ཤེས་ནས་དེས་དགེ་སློང་རྣམས་  
ལ་སྨྲས་པ། ཚེ་དང་ལྡན་པ་དག་བདག་ལ་དགེ་འདུན་ལྷག་མའི་ལྟུང་བ་བྱུང་བ་བཅབས་ནས་བདག་གིས་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་  
ཏེ༑ བདག་སྤོ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ་བདག་གིས་ལྟུང་བ་བར་མ་དེ་དང། བདག་གི་ལྟུང་བ་གང་ལ་  
དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་སྤོ་བ་བྱིན་པ་དེ་ཡང་ཤེས་ཀྱི། ཚེ་དང་ལྡན་པ་དག་བདག་གི་ལྟུང་བ་སྔ་མ་དེ་ལ་སྤོ་བ་དང། ལྟུང་བ་བར་མ་འདི་ལ་གཞི་  
ནས་སྤོ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ། དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་དེ་ལ་ནི། ཆོས་ཀྱི་ལས་མི་འཁྲུགས་པ་གཞག་པར་མི་  
འོས་པས་སྤོ་བ་བྱིན། ལྟུང་བ་བར་མ་འདི་ལ་ནི། ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ། དེ་གཞི་ནས་སྤོ་བ་བྱེད་བཞིན་པ་ལས། དགེ་འདུན་ལྷག་  
མའི་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས། དེས་ཡང་བཟླས་པའི་ལྟུང་བ་དེ་ཡང་ཤེས། དེའི་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་  
  
  
༄༅། །གཞག་པར་འོས་པས་གཞི་ནས་སྤོ་བ་བྱིན་པ་དེ་ཡང་ཤེས་ནས། དེས་དགེ་སློང་རྣམས་ལ་སྨྲས་པ། ཚེ་དང་ལྡན་པ་དག་བདག་ལ་དགེ་འདུན་ལྷག་མའི་ལྟུང་བ་ལྟུང་བ་  
བར་མ་ལྟུང་བ་སྔ་མ་དང་འདྲ་བ་བྱུང་བ་བཅབས་ཏེ། བདག་གི་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་ཏེ། བདག་གཞི་ནས་སྤོ་  
བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་བཅབས་ནས་བདག་གིས་ཡང་བཟླས་པའི་ལྟུང་བ་དེ་ཡང་ཤེས། བདག་གི་ལྟུང་བ་བར་མ་  
གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་སྤོ་བ་བྱིན་པ་དེ་ཡང་ཤེས་ཀྱི། ཚེ་དང་ལྡན་པ་དག་བདག་གི་ལྟུང་བ་སྔ་མ་བར་མ་དེ་ལ་གཞི་  
ནས་སྤོ་བ་དང། ཡང་བཟླས་པའི་ལྟུང་བ་འདི་ལ་ཡང་གཞི་ནས་བསླང་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་སྩལ་དུ་གསོལ། དགེ་སློང་དེ་རྣམས་ཀྱིས་དེའི་  
ལྟུང་བ་སྔ་མ་ལ་ནི། ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་གཞི་ནས་སྤོ་བ་བྱིན། ཡང་བཟླས་པའི་ལྟུང་བ་དེ་ལ་ནི་ཆོས་མ་ཡིན་པའི་ལས་འཁྲུགས་པ་གཞག་པར་འོས་  
པས་གཞི་ནས་བསླང་བ་བྱིན་ནོ། །ཡང། གང་ཟག་གཞན་ཞིག་དགེ་འདུན་ལྷག་མའི་ལྟུང་བ་བྱུང་བ་མ་བཅབས་པ་དེ་ལ། དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་  
  
  
དེ་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ། དེས་ལྟུང་བ་བར་མ་དེ་  
ཡང་ཤེས། དེའི་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་མགུ་བར་བྱ་བ་བྱིན་པ་དེ་ཡང་ཤེས་ནས། དེས་དགེ་སློང་རྣམས་ལ་སྨྲས་པ། ཚེ་དང་ལྡན་  
པ་དག་བདག་ལ་དགེ་འདུན་ལྷག་མའི་ལྟུང་བ་བྱུང་བ་མ་བཅབས་ཏེ་བདག་གི་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་ཞག་དྲུག་གི་མགུ་བར་བྱ་  
བ་བྱིན་ནས། བདག་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ། བདག་  
གི་ལྟུང་བ་བར་མ་དེ་ཡང་ཤེས། བདག་གི་ལྟུང་བ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་ཞག་དྲུག་གི་མགུ་བར་བྱ་བ་བྱིན་པ་དེ་ཡང་ཤེས་ཀྱི་  
ཚེ་དང་ལྡན་པ་དག་བདག་གི་ལྟུང་བ་སྔ་མ་དེ་ལ་མགུ་བར་བྱ་བ་དང། ལྟུང་བ་བར་མ་འདི་ལ་གཞི་ནས་མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་ལེགས་པར་  
སྩལ་དུ་གསོལ། དགེ་སློང་རྣམས་ཀྱིས་དེའི་ལྟུང་བ་སྔ་མ་ལ་ནི་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་མགུ་བར་བྱ་བ་བྱིན། ལྟུང་བ་བར་མ་འདི་ལ་ནི། ཆོས་  
  
  
༄༅། །མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་ཏེ། དེ་གཞི་ནས་མགུ་བར་བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་  
བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་ཏེ། དེས་ཡང་བཟླས་པའི་ལྟུང་བ་དེ་ཡང་ཤེས། དེའི་ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་  
པ་གཞག་པར་འོས་པས་གཞི་ནས་མགུ་བར་བྱ་བ་བྱིན་པ་དེ་ཡང་ཤེས་ནས། དེས་དགེ་སློང་རྣམས་ལ་སྨྲས་པ། ཚེ་དང་ལྡན་པ་དག་བདག་ལ་དགེ་འདུན་ལྷག་མའི་ལྟུང་བ་ལྟུང་བ་བར་མ་  
ལྟུང་བ་སྔ་མ་དང་འདྲ་བ་བྱུང་བ་མ་བཅབས་ཏེ། བདག་གི་དེ་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་ཏེ། བདག་གཞི་ནས་མགུ་བར་  
བྱ་བ་བྱེད་བཞིན་པ་ལས། དགེ་འདུན་ལྷག་མའི་ལྟུང་བ་ལྟུང་བ་བར་མ་དང་འདྲ་བ་ཡང་བཟླས་ཏེ་བྱུང་བ་མ་བཅབས་ཏེ། བདག་གིས་ཡང་བཟླས་པའི་ལྟུང་བ་དེ་ཡང་ཤེས། བདག་གི་  
ལྟུང་བ་བར་མ་གང་ལ་དགེ་འདུན་གྱིས་ཆོས་མ་ཡིན་པའི་ལས་འཁྲུགས་པ་གཞག་པར་འོས་པས་གཞི་ནས་མགུ་བར་བྱ་བ་བྱིན་པ་དེ་ཡང་ཤེས་ཀྱི། ཚེ་དང་ལྡན་པ་དག་བདག་གི་  
ལྟུང་བ་སྔ་མ་བར་མ་དེ་ལ་གཞི་ནས་མགུ་བར་བྱ་བ་དང། ཡང་བཟླས་པའི་ལྟུང་བ་འདི་ལ་ཡང་གཞི་ནས་བསླང་སྟེ་མགུ་བར་བྱ་བ་ཆོས་ཀྱི་ལས་མི་འཁྲུགས་པ་གཞག་པར་མི་འོས་པས་  
  
  
དགེ་སློང་དེ་རྣམས་ཀྱིས་དེའི་ལྟུང་བ་སྔ་མ་ལ་གཞི་ནས་མགུ་བར་བྱ་བ་དང། ཡང་བཟླས་པའི་ལྟུང་བ་འདི་ལ་གཞི་ནས་བསླང་སྟེ་མགུ་བར་བྱ་བ་ཆོས་ཀྱི་ལས་མི་  
འཁྲུགས་པ་གཞག་པར་མི་འོས་པས་བྱིན་ནོ། །ཤེས་པས་བཞི་ཡིན་པ་ཇི་ལྟ་བར་དྲན་པས་བཞི་དང། ཡིད་ཀྱིས་བཞི་ཡང་དེ་བཞིན་ནོ། །སྤོ་བ་པོའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་  
སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་བཅོམ་ལྡན་འདས་ཀྱིས་བཀའ་སྩལ་པ། གཞི་དག་པར་བྱས་ཏེ་འདུལ་བ་དང། འགལ་བའི་ཉེས་བྱས་ཀྱི་ལྟུང་བ་བཤགས་  
ན༑ སྤོ་བ་སྤྱོད་པ་ཁོ་ན་ཡིན་ནོ། །སྤོ་བ་ཕྱེད་སྤྱད་པའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་  
ཀྱིས་བཀའ་སྩལ་པ། གཞི་དག་པར་བྱ་སྟེ། འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་ན། དེ་སྤོ་བ་ཕྱེད་སྤྱད་པ་ཁོ་ན་ཡིན་ནོ། །སྤོ་བ་ཕལ་ཆེར་སྤྱད་པའི་གང་ཟག་དགེ་འདུན་ལྷག་  
མའི་ལྟུང་བ་བྱུང་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གཞི་དག་པར་བྱས་ཏེ་འདུལ་བ་དང་འགལ་བའི་  
ཉེས་བྱས་ཀྱི་ལྟུང་བ་བཤགས་ན། དེ་སྤོ་བ་ཕལ་ཆེར་སྤྱད་པ་ཁོ་ན་ཡིན་ནོ། །མགུ་པར་བྱ་བ་སྤྱོད་པའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ། དགེ་སློང་རྣམས་  
  
  
༄༅། །ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གཞི་དག་པར་བྱས་ཏེ་འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་  
ན༑ དེ་མགུ་བར་བྱ་བ་སྤྱད་པ་ཁོ་ན་ཡིན་ནོ། །མགུ་བར་བྱ་བ་ཕྱེད་སྤྱད་པའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་  
བཅོམ་ལྡན་འདས་ཀྱིས་བཀའ་སྩལ་པ། གཞི་དག་པར་བྱས་ཏེ་འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་ན། དེ་མགུ་བར་བྱ་བ་ཕྱེད་སྤྱད་པ་ཁོ་ན་ཡིན་ནོ། །མགུ་བར་བྱ་བ་  
ཕལ་ཆེར་སྤྱད་པའི་གང་ཟག་དགེ་འདུན་ལྷག་མའི་ལྟུང་བ་བྱུང་བའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གཞི་  
དག་པར་བྱས་ཏེ་འདུལ་བ་དང་འགལ་བའི་ཉེས་བྱས་ཀྱི་ལྟུང་བ་བཤགས་ན། དེ་མགུ་བར་བྱ་བ་ཕལ་ཆེར་སྤྱད་པ་ཁོ་ན་ཡིན་ནོ་།ཡང། གང་ཟག་གཞན་ཞིག་དགེ་འདུན་ལྷག་མའི་  
ལྟུང་བ་བྱུང་བར་གྱུར་ཏེ། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པ་ཞག་གཅིག་བཅབས། ལུས་ཀྱི་རེག་པ་ལས་གྱུར་པ་ཞག་གཉིས་བཅབས། འཁྲིག་པ་དང་ལྡན་པ་སྨྲ་བ་ལས་  
གྱུར་པ་ཞག་གསུམ་བཅབས། བསྙེན་བཀུར་བསྔགས་པ་ལས་གྱུར་པ་ཞག་བཞི་བཅབས། སྨྱན་བྱེད་པ་ལས་གྱུར་པ་ཞག་ལྔ་བཅབས། ཁང་པ་ལས་གྱུར་པ་ཞག་དྲུག་བཅབས་  
  
  
རྩ་བ་མེད་པ་ལས་གྱུར་པ་ཞག་བརྒྱད་བཅབས། བག་ཙམ་ལས་གྱུར་པ་ཞག་དགུ་བཅབས་དགེ་འདུན་གྱི་དབྱེན་བྱེད་པ་ལས་གྱུར་པ་ཞག་བཅུ་  
བཅབས། དེའི་རྗེས་སུ་ཕྱོགས་པ་ལས་གྱུར་པ་ཞག་བཅུ་གཅིག་བཅབས་ཁྱིམ་སུམ་འབྱིན་པ་ལས་གྱུར་བ་ཞག་བཅུ་གཉིས་བཅབས། བཀའ་བློ་མི་བདེ་བ་ལས་གྱུར་པ་ཞག་བཅུ་གསུམ་  
བཅབས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། ལྟུང་བ་དེ་རྣམས་ལས་ལྷག་པར་མི་བཟད་པ། ལྷག་  
པར་ལྕི་བ། མངོན་པར་ཞེན་པ་དྲག་པོས་བྱས་པ་གང་ཡིན་པ་དེའི་དབང་དུ་བྱས་ཏེ། སྤོ་བ་དང། གཞི་ནས་སྤོ་བ་དང། གཞི་ནས་བསླང་བ་དང། མགུ་བར་བྱ་བ་བྱིན་ཏེ་དབྱུང་པར་བྱའོ། །  
གང་ཟག་གི་གཞི་རྫོགས་སོ།། །།འདུལ་བ་གཞི། བམ་པོ་དོན་གསུམ་པ་གཞི་གསུམ་གྱི་བསྡུས་པའི་སྡོམ་ལ། མངོན་དུ་སྨྲ་དང་དྲུག་དང་ནི། །མ་དག་པ་དང་གླེང་  
བ་དང། །ཆོས་མ་ཡིན་དང་ཤཱཀྱ་དང། །ནད་པ་དང་ནི་རྩོད་པའོ། །སྤོ་བའི་གཞིའི་སྡོམ་ལ། མངོན་དུ་སྨྲ་དང་འཆག་པ་དང་།སྟན་རྣམས་དང་ནི་ཁང་པ་དང། །ཐོ་གཅིག་གཡོགས་པར་  
མི་གནས་དང། །རབ་ཏུ་མི་དབྱུང་མི་འགྲོ་ཞིང། །དགེ་སློང་མེད་པའི་གནས་པ་དང། །ཀུན་གྱི་འོག་ཏུ་སྦྱིན་བྱ་བའོ། །སངས་རྒྱས་བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་  
  
  
༄༅། །མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་རྣམས་འདོད་ཆགས་དང་བྲལ་བ་མ་ཡིན་པས། དགེ་འདུན་ལྷག་མའི་ལྟུང་བ་བྱུང་སྟེ། འགྱོད་པ་སྐྱེས་ནས་  
བསམ་པ། ད་ལྟར་བདག་ཅག་ལྟུང་བ་དང་བཅས། འགྱོད་པ་དང་བཅས་འཚེར་བ་དང་བཅས། ཡིད་ལ་བཅབས་པ་དང་བཅས། བྱ་བ་དང་བཅས་པ་སྟེ། འདྲལ་བར་བྱེད་བ། རྨ་འབྱིན་  
པར་བྱེད་པ། འདྲེན་མར་བྱེད་པ། ནག་ནོག་ཅན་དུ་བྱེད་པ། ལྟུང་བའི་གཞི་ནས་མ་ལངས་པ་རྣམས་ཀྱིས་ཇི་ལྟར་རང་བཞིན་དུ་གནས་པའི་དགེ་སློང་རྣམས་ལས་མངོན་དུ་སྨྲ་བ་དང། ཕྱག་  
དང། ལྡང་བ་དང། ཐལ་མོ་སྦྱར་བ་དང། འདུད་པའི་ལས་ཀྱང་བདག་གིར་བྱ། བྲམ་ཟེ་དང། ཁྱིམ་བདག་དང་བ་ཅན་རྣམས་ལས་ཀྱང། སྟོན་གྱི་ཐོག་མ་དང། ལྟུང་བའི་ཐོག་མ་  
དང། བསོད་སྙོམས་ཀྱི་ཐོག་མ་ཡོངས་སུ་ལོངས་སྤྱད་པ་བདེ་བ་ཡུན་ཐུང་བའི་ཕྱིར་དམྱལ་པ་དང། དུད་འགྲོ་དང། ཡི་དྭགས་རྣམས་སྡུག་བསྔལ་ཡུན་རིང་པོར་ཉམས་སུ་མྱོང་ཞིང་འཁྱམས་  
པར་འགྱུར་གྱི། མ་ལ་བདག་ཅག་གིས་བསླབ་པ་ཕུལ་བ་འབབ་བོ་།སྙམ་ནས་དེ་དག་གིས་བསླབ་པ་ཕུལ་ནས་བབས་ཏེ། རབ་ཏུ་འབྱུང་བར་འདོད་པའི་སྐྱེ་བོ་ལ་ཡང། ཤེས་ལྡན་  
དག་ཚངས་པར་སྤྱོད་པ་ནི། སྤྱད་དཀའི། ཁྱེད་རབ་ཏུ་འབྱུང་བ་ཐོང་ཞིག་ཅེས་སླུ་བར་བྱེད་བས་དེ་རྣམས་རབ་ཏུ་མ་བྱུང་ངོ་།རབ་ཏུ་མ་བྱུང་བས་དགེ་སློང་རྣམས་ཉུང་བར་གྱུར། འགྲིབ་  
  
  
དགེ་སློང་གི་དགེ་འདུན་ཉམས་པར་གྱུར། །བསྲབས་པར་གྱུར་ཏོ། །སངས་རྒྱས་བཅོམ་ལྡན་འདས་རྣམས་ནི། མཁྱེན་བཞིན་དུ་རྨེད་པ་ཡིན་པས། སངས་རྒྱས་བཅོམ་ལྡན་འདས་  
ཀྱིས་ཚེ་དང་ལྡན་པ་ཀུན་དགའ་བོ་ལ་རྨས་པ། ཀུན་དགའ་བོ། རྒྱུ་གང་དང་རྐྱེན་གང་གིས་ན་ད་ལྟར་དགེ་སློང་ཉུང་བར་གྱུར་འགྲིབ་པར་གྱུར་ཏེ། དགེ་སློང་གི་དགེ་འདུན་ཉམས་པར་གྱུར་  
བསྲབས་པར་གྱུར། དེ་སྐབས་དེ་བཅོམ་ལྡན་འདས་ལ་རྒྱས་པར་གསོལ་བ་དང། དེ་ནས་བཅོམ་ལྡན་འདས་འདི་སྙམ་དུ་དགོངས་ཏེ། མ་ལ་ངས་དགེ་སློང་གི་དགེ་འདུན་ལྷག་མའི་ལྟུང་བ་བྱུང་  
བ་རྣམས་རྗེས་སུ་གཟུང་བ་བཅའ་བས་ལག་ནས་དྲང་བ་དང་འདྲ་བ་སྦྱིན་པར་བྱའོ། །སྙམ་དུ་དགོངས་ནས། དགེ་སློང་གི་དགེ་འདུན་གྱི་གུང་ལ་གདན་བཤམས་པ་ཉིད་ལ་བཞུགས་སོ། །བཞུགས་  
ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག་ངས་དགེ་འདུན་ལྷག་མའི་ལྟུང་བ་བྱུང་བ་རྣམས་འགྱོད་པ་སྐྱེས་ཏེ་བསླབ་པ་ཕུལ་ནས་བབས་སོ། །ཞེས་ཐོས་ཀྱི་  
དེའི་ཕྱིར་ཁྱེད་ཀྱིས་བསྟན་པ་གནས་པར་བྱ་བའི་ཕྱིར་དང། དགེ་སློང་གི་དགེ་འདུན་ལྷག་མའི་ལྟུང་བ་བྱུང་བ་དེ་རྣམས་ལ་སྙིང་བརྩེ་བའི་ཕྱིར་སྤོ་བ་དང། གཞི་ནས་སྤོ་བ་དང། གཞི་ནས་བསླང་  
བ་དང། མགུ་བར་བྱ་བ་དང། གཞི་ནས་བསླང་སྟེ་མགུ་བར་བྱ་བ་བྱིན་ལ་དབྱུང་བར་བྱའོ། །སྦྱིན་པ་ཡང་འདི་ལྟར་བྱ་སྟེ། གནས་མལ་བཤམས་ལ་གཎྜཱི་བརྡུངས་ཏེ་དྲིས་པའི་ཚིག་གིས་  
  
  
༄༅། །དགེ་སློང་རྣམས་ལ་ཡང་དག་པར་བསྒོ་ལ། དགེ་འདུན་ཐམས་ཅད་དམ། ཐ་མ་མེད་པ་དགེ་སློང་བཞིའི་ཚོགས་ཀྱིས་དཀྱིལ་འཁོར་པར་ཚོགས་ཤིང་འདུས་པར་  
གྱུར་པ་དང། དགེ་འདུན་ལྷག་མའི་ལྟུང་བ་བྱུང་བའི་དགེ་སློང་དེས། རྒན་རིམ་ཇི་ལྟ་བ་བཞིན་དུ་འདུད་པ་བྱས་ལ། རྒན་རིམ་གྱི་མཐར་ཙོག་ཙོག་པོར་འདུག་སྟེ། ཐལ་མོ་སྦྱར་བ་བཏུད་  
ལ་སྤོ་བ་གསོལ་བར་བྱའོ། །གསོལ་བ་ནི། འདི་ལྟར་བྱ་སྟེ། དགེ་འདུན་བཙུན་པ་རྣམས་གསན་དུ་གསོལ། བདག་དགེ་སློང་མིང་འདི་ཞེས་བགྱི་བ་ལ་ཆེད་དུ་བསམ་སྟེ་ཁུ་བ་ཕྱུང་བ་  
ལས་གྱུར་བའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་ཏེ། བདག་དགེ་སློང་མིང་འདི་ཞེས་བགྱི་བ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་  
དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ན། དགེ་འདུན་བཙུན་པ་ཐུགས་བརྩེ་བ་ཅན་ཐུགས་བརྩེ་  
བས་ཉེ་བར་བཟུང་སྟེ། བདག་དགེ་སློང་མིང་འདི་ཞེས་བགྱི་བ་ལ་ཆེད་དུ་བསམ་སྟེ། ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་མང་པོ་རྣམས་ཕྱུང་བ་ཟླ་བ་ཕྱེད་  
བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་དུ་གསོལ། དེ་སྐད་ལན་གཉིས་ལན་གསུམ་དུ་བརྗོད་པར་བྱའོ། །དེ་ནས་དགེ་སློང་གཅིག་གིས་གསོལ་བ་བྱས་ཏེ་ལས་བྱའོ། །དགེ་འདུན་  
  
  
དགེ་སློང་མིང་འདི་ཞེས་བགྱི་བ་ལ། ཆེད་དུ་བསམ་སྟེ་ཁུ་བ་ཕྱུང་པ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་བྱུང་བ་ཟླ་བ་ཕྱེད་བཅབས་ནས། དགེ་སློང་  
མིང་འདི་ཞེས་བགྱི་བ་ལ། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་བའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ། དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ན་  
གལ་ཏེ་དགེ་འདུན་གྱིས་དུས་ལ་བབ་ཅིང་བཟོད་ན། དགེ་འདུན་གྱིས་གནང་བར་མཛོད་ཅིག་དང། དགེ་འདུན་གྱིས་དགེ་སློང་མིང་འདི་ཞེས་བགྱི་བ་ལ། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་  
པའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩོལ་བར་མཛད་དོ་།འདི་ནི། གསོལ་བའོ། །ལས་བྱ་བ་ནི། དགེ་འདུན་བཙུན་པ་རྣམས་  
གསན་དུ་གསོལ། དགེ་སློང་མིང་འདི་ཞེས་བགྱི་བ་འདི་ལ། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་བྱུང་བ་ཟླ་བ་ཕྱེད་བཅབས་ནས། དགེ་སློང་མིང་འདི་  
ཞེས་བགྱི་བ་འདི་ལ། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་དགེ་འདུན་ལས་ཟླ་བ་ཕྱེད་ཀྱི་སྤོ་བ་གསོལ་ཏེ་  
དེའི་སླད་དུ་དགེ་འདུན་གྱིས་དགེ་སློང་མིང་འདི་ཞེས་བགྱི་བ་ལ་ཆེད་དུ་བསམ་སྟེ་ཁུ་བ་ཕྱུང་པ་ལས་གྱུར་བའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་ལ་  
  
  
༄༅། །ཟླ་བ་ཕྱེད་ཀྱི་སྤོ་བ་སྩོལ་བར་མཛད་ན། ཚེ་དང་ལྡན་པ་གང་དག་དགེ་སློང་མིང་འདི་ཞེས་བགྱི་བ་ལ་ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་  
ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་ལ། ཟླ་བ་ཕྱེད་ཀྱི་སྤོ་བ་སྩོལ་བར་མཛད་པར་བཟོད་པ་དེ་དག་ནི། ཅང་མ་གསུངས་ཤིག་གང་ཟག་མི་བཟོད་པ་དེ་དག་ནི། གསུངས་  
ཤིག་འདི་ནི། ལས་བརྗོད་པ་དང་པོ་ཡིན་ཏེ། དེ་བཞིན་དུ་ལས་བརྗོད་པ་གཉིས་པ་དང་གསུམ་པའི་བར་དུ་བརྗོད་པར་བྱའོ། །དགེ་འདུན་གྱིས་བཟོད་ཅིང་གནང་ནས་དགེ་འདུན་གྱིས་དགེ་  
སློང་མིང་འདི་ཞེས་བགྱི་བ་ལ། ཆེད་དུ་བསམ་སྟེ་ཁུ་བ་ཕྱུང་བ་ལས་གྱུར་པའི་དགེ་འདུན་ལྷག་མའི་ལྟུང་བ་མང་པོ་འདི་རྣམས་བྱུང་བ་ཟླ་བ་ཕྱེད་བཅབས་པ་ལ་ཟླ་བ་ཕྱེད་ཀྱི་སྤོ་བ་སྩལ་ལགས་  
ཏེ༑ འདི་ལྟར་ཅང་མི་གསུང་བས་དེ་དེ་བཞིན་དུ་འཛིན་ཏོ། །བཅོམ་ལྡན་འདས་ཀྱིས་སྤོ་བ་དང། གཞི་ནས་སྤོ་བ་སྦྱིན་པར་བྱའོ་།ཞེས་རྒྱས་པར་བཀའ་སྩལ་པ་དང། དྲུག་སྡེའི་དགེ་  
སློང་སྤོ་བ་དང་མགུ་བར་བྱ་བ་སྤྱོད་པ་རྣམས་ཀྱིས་རང་བཞིན་དུ་གནས་པའི་དགེ་སློང་རྣམས་ལས་མངོན་དུ་སྨྲ་བ་དང། ཕྱག་དང། ལྡང་བ་དང། ཐལ་མོ་སྦྱོར་བ་དང། འདུད་པའི་ལས་  
བདག་གིར་བྱེད་པ་ལ་དོན་ཉུང་བའི་དགེ་སློང་རྣམས་སྨོད་པར་བྱེད་གཞོགས་འཕྱས་བྱེད། ཁ་ཟེར་བར་བྱེད་དེ། དེ་ལྟར་སྤོ་བ་དང། མགུ་བར་བྱ་བ་སྤྱོད་པ་རྣམས་ཀྱིས་རང་བཞིན་  
  
  
ཕྱག་དང། ལྡང་བ་དང། ཐལ་མོ་སྦྱར་བ་དང། འདུད་པའི་ལས་བདག་གིར་བྱེད་པ་ནི། བཟང་པོ་མ་ཡིན་ཞིང་འཚམ་པ་མ་ཡིན་ནོ། །  
ཞེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ངས་སྤོ་བ་དང། མགུ་བར་བྱ་བ་སྤྱོད་པའི་དགེ་  
སློང་རྣམས་ཀྱི་ཀུན་ཏུ་སྤྱོད་པའི་ཆོས་བཅའ་བར་བྱ་སྟེ། སྤོ་བ་དང། མགུ་བར་བྱ་བ་སྤྱོད་པའི་དགེ་སློང་རྣམས་ཀྱིས་རང་བཞིན་དུ་གནས་པའི་དགེ་སློང་རྣམས་ལས་མངོན་དུ་སྨྲ་བ་དང། ཕྱག་  
དང༑ ལྡང་བ་དང། ཐལ་མོ་སྦྱོར་བ་དང། འདུད་པའི་ལས་བདག་གིར་མི་བྱའོ། །སྟན་གཅིག་ལ་མ་ཡིན། སྟན་མཉམ་པར་མ་ཡིན་ཏེ་སྟན་ཆེས་དམའ་བ་བླངས་ཏེ་འདུག་པར་བྱའོ། །  
འཆག་སར་ལྷན་ཅིག་བཅག་པར་མི་བྱ། མདུན་དུ་མ་ཡིན་ཏེ། གལ་ཏེ་འཆག་སར་འཆག་ན། གོམ་པ་བསྲིའོ། །བྲམ་ཟེ་དང་ཁྱིམ་བདག་གི་ཁྱིམ་དུ་འགྲོ་བར་མི་བྱའོ། །གལ་ཏེ་འགྲོ་ན་  
ཕྱི་བཞིན་འབྲང་བའི་དགེ་སྦྱོང་གི་ཚུལ་དུ་བྱའོ། །སྟེང་གཡོགས་གཅིག་ཏུ་གནས་པར་མི་བྱའོ། །རབ་ཏུ་དབྱུང་བར་མི་བྱ། བསྙེན་པར་རྫོགས་པར་མི་བྱ། གནས་མི་སྦྱིན། དགེ་ཚུལ་མི་གཞག་  
ལས་མི་བྱ། ལས་བྱེད་པར་བསྐོ་བར་མི་བྱ། དགེ་སློང་མ་རྣམས་ལ་གདམས་ངག་དཔོག་པར་མི་བྱ། དགེ་སློང་མ་རྣམས་ཀྱི་གདམས་ངག་འབོགས་པར་བསྐོ་བར་མི་བྱ། སྔོན་  
  
  
༄༅། །བསྐོས་པ་ཞིག་ཡིན་ན་ཡང་དགེ་སློང་མ་རྣམས་ལ་གདམས་ངག་དཔོག་པར་མི་བྱ། དགེ་སློང་ལ་ཚུལ་ཁྲིམས་ཉམས་པ་དང། ལྟ་བ་ཉམས་པ་དང། སྤྱོད་པ་ཉམས་  
པ་དང། འཚོ་བ་ཉམས་པས་གླེང་བར་མི་བྱ། དྲན་པར་མི་བྱ་སྟེ་འདིས་གདམས་ངག་དཔོག་པར་མི་བྱ། གསོ་སྦྱོང་མ་ཡིན། དགག་དབྱེ་མ་ཡིན། གསོལ་བ་མ་ཡིན། གསོལ་བ་  
དང་གཉིས་མ་ཡིན་ཏེ། གསོལ་བ་དང་བཞིའི་ལས་མི་བྱའོ། །ནང་པར་སྔར་ལངས་ལ་སྒོ་དབྱེ་བར་བྱའོ། །མར་མེའི་སྡོང་བུ་བསལ་ལ་གཙུག་ལག་ཁང་ཆག་ཆག་གདབ་པར་བྱའོ། །ཕྱག་  
དར་བྱ། བའི་ལྕི་བ་འཇམ་པོས་བྱུག་པར་བྱའོ། །ཆབ་ཀུང་ས་དང་སྣམ་ཕྱིས་ཕྱག་དར་བྱས་ལ་ས་དང་ལོ་མའམ་དུས་དང་མཐུན་པའི་ཆུ་བསིལ་བ་གཞག་པར་བྱའོ། །ཝ་ཁ་དག་བསལ་བར་  
བྱའོ། །དུས་ཤེས་པར་བྱ་སྟེ། སྟན་གདིང་བར་བྱའོ། །བདུག་པ་དང་པོར་ཕོར་གཞག་པར་བྱའོ། །གལ་ཏེ་སྟོན་པའི་ཡོན་ཏན་བསྒྲག་པར་བྱ་བར་ནུས་ན། བདག་ཉིད་ཀྱིས་བྱའོ། །གལ་  
ཏེ་མ་ནུས་ན། འཆད་པ་པོ་ལ་གསོལ་བ་གདབ་པར་བྱའོ། །ཁ་ཟས་ཀྱི་གཡོས་ལ་བརྟགས་ཏེ་གཡོས་ཟིན་ན། ཁང་པའི་སྟེང་དུ་འཛེགས་ཏེ་གཎྜཱི་བརྡུང་པར་བྱའོ། །སོས་ཀ་ཚ་བའི་དུས་སུ་  
བསིལ་ཡབ་བླངས་ཏེ་དགེ་སློང་རྣམས་ལ་གཡབ་པར་བྱའོ། །དེའི་འོག་ཏུ་བསྙེན་པར་རྫོགས་པ་ཐམས་ཅད་ཀྱི་ནི་ཐ་མ། བསྙེན་པར་མ་རྫོགས་པ་རྣམས་ཀྱི་གོང་དུ་སྤྱོད་ལམ་ཞིག་བས་འདུག་  
  
  
དགེ་སློང་མ་ཡིན་པའི་འདུ་ཤེས་བཞག་ལ་ཟས་བཅའ་བར་བྱའོ། །ཟས་ཀྱི་བྱ་བ་བྱས་ནས་གནས་མལ་རྣམས་སྐྱབས་ཡོད་པར་བརྟུལ་བར་བྱའོ། །ལྷུང་བཟེད་ཀྱི་གཞི་ཡང་བྱི་དོར་བྱའོ། །དུས་  
ཤེས་པར་བྱས་ལ་དེ་བཞིན་གཤེགས་པའི་དབུ་སྐྲ་དང། སེན་མོའི་མཆོད་རྟེན་རྣམས་བྱི་དོར་བྱའོ། །བའི་ལྕི་བ་འཇམ་པོས་བྱུག་པར་བྱའོ། །དགོངས་ཀའི་དུས་སུ་ཡང་གནས་མལ་བཤམ་པར་བྱའོ། །  
པོག་ཕོར་ཉེ་བར་གཞག་པར་བྱའོ། །སྟོན་པའི་ཡོན་ཏན་ཡང་དག་པར་བསྒྲག་པ་ཞེས་བྱ་བའི་བར་གོང་མ་བཞིན་དུ་བྱའོ། །དགེ་བསྐོས་རྣམས་ཇི་སྐད་བརྗོད་པ་བཞིན་དུ་དགེ་འདུན་བཙུན་པ་རྣམས་  
གསན་དུ་གསོལ། དེང་དུ་ཟླ་བ་ཕྱེད་ཀྱི་ཚེས་བཅུ་ཡང་འདས་ལགས་སོ། །ཞེས་བྱ་བ་དེ་ལྟ་བུ་ལ་སོགས་པ་ཉི་མ་བརྗོད་པར་བྱའོ། །དེ་ནས་སྤོ་བ་བརྗོད་པར་བྱ་སྟེ། དགེ་འདུན་བཙུན་པ་རྣམས་  
གསན་དུ་གསོལ། བདག་དགེ་སློང་མིང་འདི་ཞེས་བགྱི་བ་ལ། དགེ་འདུན་ལྷག་མའི་ལྟུང་བ་འདི་ལྟ་བུ་དང། འདི་ལྟ་བུ་བྱུང་བ་དུས་འདི་ཙམ་ཞིག་ཏུ་བཅབས་པ་དང། བདག་ལ་དགེ་འདུན་  
གྱིས་དུས་འདི་ཙམ་ཞིག་གི་སྤོ་བ་སྩལ་བ་དེ་ལས། དུས་འདི་ཙམ་ཞིག་ནི། བདག་གིས་སྤྱད་ལགས་ཏེ། ལྷག་མ་ཡང་སྤྱད་པར་བགྱི་ན་དགེ་འདུན་བཙུན་པ་རྣམས་ཀྱིས་བདག་ལ་སྤོ་བ་པོ་  
དང་མགུ་བར་བགྱི་བ་སྤྱོད་པ་ལགས་པར་གཟུང་དུ་གསོལ། བཅོམ་ལྡན་འདས་ཀྱིས་སྤོ་བ་བརྗོད་པར་བྱའོ། །ཞེས་གསུངས་པ་དང། གློ་བུར་དུ་འོངས་པ་རྣམས་ལ་མི་བརྗོད་པས་བཅོམ་ལྡན་འདས་  
  
  
༄༅། །ཀྱིས་བཀའ་སྩལ་པ། གློ་བུར་དུ་འོངས་པ་རྣམས་ལ་བརྗོད་པར་བྱའོ། །བཅོམ་ལྡན་འདས་ཀྱིས་གློ་བུར་དུ་འོངས་པ་རྣམས་ལ་སྤོ་བར་བརྗོད་པར་བྱའོ། །ཞེས་གསུངས་པ་དང་  
དགེ་སློང་གློ་བུར་བ་ཞིག་འོངས་ནས། དེས་རེ་ཞིག་ལྷུང་བཟེད་དང་ཆོས་གོས་ཀྱང་མཁོས་སུ་མ་ཕབ་པར་དེའི་མདུན་དུ་སྦོ་བ་བོ་འདུག་ནས་སྨྲས་པ། ཚེ་དང་ལྡན་པ་དགོངས་སུ་གསོལ། བདག་  
དགེ་སློང་མིང་འདི་ཞེས་བགྱི་བ་ལ། དགེ་འདུན་ལྷག་མའི་ལྟུང་བ་བྱུང་བ་ཞེས་བྱ་བ་ནས་ཚེ་དང་ལྡན་པ། བདག་ལ་སྤོ་བ་པོར་གཟུང་དུ་གསོལ་ཞེས་བྱ་བའི་བར་གོང་མ་བཞིན་དུའོ། །དེས་དེ་ལ་ཀུན་  
ནས་དཀྲིས་བས་སྨྲས་པ། མི་གཏི་མུག་ཅན་སྤོ་བ་ཡང་མི་དགོས། ཁྱོད་ཀྱང་མི་དགོས་ཀྱི། ངའི་མདུན་དུ་མ་འདུག་པར་སོང། དེ་ངོ་ཚ་བ་སྙིང་ལ་ཕོག་པས་ངོ་སྨད་ནས་སྤྱོད་ལམ་དལ་གྱིས་དགེ་  
སློང་དེའི་དྲུང་ནས་སོང་ངོ། །སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། གློ་བུར་དུ་འོངས་པའི་དགེ་སློང་གིས་ལྷུང་བཟེད་  
དང་ཆོས་གོས་མཁོས་སུ་མ་ཕབ་པར་བརྗོད་པར་མི་བྱའོ། །གཞན་ཡང། རེ་རེ་ལ་ཡང་བརྗོད་པར་མི་བྱའོ། །འོན་ཀྱང་དགེ་འདུན་ཐམས་ཅད་ཚོགས་ཤིང་མཐུན་པར་གྱུར་པ་ལའོ། །དགེ་  
འདུན་ཐམས་ཅད་ཚོགས་ནས་བཅོམ་ལྡན་འདས་ཀྱིས་བཀའ་སྩལ་པ་གཎྜཱི་བརྡུངས་པ་ན་ཇི་སྙེད་ཚོགས་བ་ལ་བརྗོད་པར་བྱའོ། །འདིས་དགེ་སློང་མེད་པའི་གཙུག་ལག་ཁང་དུ་འགྲོ་བར་མི་  
  
  
།གལ་ཏེ་སོང་ན་དེར་གནས་པར་མི་བྱའོ། །དགོངས་ཀར་དུས་ཇི་ལྟ་བ་བཞིན་དུ་ཆུ་དྲོན་པོའམ། བསིལ་བས་དགེ་སློང་རྣམས་ཀྱི་རྐང་པ་བཀྲུ་བར་བྱའོ། །གལ་ཏེ་མི་འདོད་ན། སྣུམ་གྱིས་བྱུག་  
བར་བྱའོ། །དེ་ནས་དྲན་བ་ཉེ་བར་བཞག་སྟེ་ལྡང་བའི་འདུ་ཤེས་ཀྱིས་ཉལ་བར་བྱའོ། །སྤོ་བ་དང་མགུ་བར་བྱ་བར་སྤྱོད་པའི་དགེ་སློང་རྣམས་ཀྱིས་ཀུན་ཏུ་སྤྱོད་པའི་ཆོས་ཇི་ལྟར་བཅས་པ་ཡང་དག་པར་  
བླངས་ཏེ་འཇུག་པར་མི་བྱེད་ན། འགལ་ཚབས་ཅན་དུ་འགྱུར་རོ། །དགེ་སློང་རྣམས་ཀྱིས་དེ་ལ་གནས་ཁང་མ་བསྐོས། རྙེད་པ་མ་བྱིན་པ་དང། བཅོམ་ལྡན་འདས་ཀྱིས་བཀའ་སྩལ་པ། ཐམས་ཅད་  
ཀྱི་འོག་ཏུ་དེའི་གནས་ཁང་བསྐོ་བར་བྱ། ཐམས་ཅད་ཀྱི་འོག་ཏུ་རྙེད་པ་སྦྱིན་པར་བྱའོ། །སྡོམ་ལ། དྲུག་ཅུ་དང་ནི་བརྒྱད་དག་དང། །ཉི་ཤུར་གང་ཟག་བྱ་བ་དང། །དགེ་འདུན་ལ་ནི་མགུ་སྤྱད་དང། །  
ཤ་འཁོན་ཅན་དང་འོང་བའོ། །དྲུག་སྡེའི་དགེ་སློང་སྤོ་བ་དང་མགུ་བར་བྱ་བ་སྤྱོད་པ་རྣམས་ཀྱིས་དགེ་སློང་རྣམས་ལ་སྤོ་བ་བྱིན་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་  
དང། བཅོམ་ལྡན་འདས་ཀྱིས་བཀའ་སྩལ་པ། སྤོས་བའི་དགེ་སློང་བཞིས་སྤོ་བ་སྦྱིན་པར་མི་བྱ་སྟེ། སྤོས་པ་གསུམ་དང་རང་བཞིན་དུ་གནས་པ་གཅིག་གིས་མ་ཡིན། སྤོས་པ་གཉིས་དང་རང་  
བཞིན་དུ་གནས་པ་གཉིས་ཀྱིས་མ་ཡིན། སྤོས་པ་གཅིག་དང་རང་བཞིན་དུ་གནས་པ་གསུམ་གྱིས་མ་ཡིན་ཏེ། འོན་ཀྱང་ཐམས་ཅད་ཡོངས་སུ་དག་པ། ལྟ་བ་མཚུངས་པ་རྣམས་ཀྱིས་དགེ་སློང་ལ་སྤོ་བ་  
  
  
༄༅། །སྦྱིན་པར་བྱའོ། །སྤོས་པ་རྣམས་ཀྱིས་ཇི་ལྟ་བ་བཞིན་དུ་གཞི་ནས་སྤོ་བ་དང། མགུ་བར་བྱ་བ་སྤྱོད་པ་དང། མགུ་བར་བྱ་བ་སྤྱད་པ་དང། བསླབ་པ་བྱིན་པ་རྣམས་ཀྱིས་ཀྱང་  
དེ་བཞིན་ནོ། །སྤོ་བ་ཇི་ལྟ་བ་བཞིན་དུ་གཞི་ནས་སྤོ་བ་དང་གཞི་ནས་བསླང་སྟེ་སྤོ་བ་དང། གཞི་ནས་མགུ་བར་བྱ་བ་དང་གཞི་ནས་བསླང་སྟེ་མགུ་བར་བྱ་བ་ཡང་དེ་བཞིན་ནོ། །དྲུག་སྡེའི་  
དགེ་སློང་སྤོ་བ་དང། མགུ་བར་བྱ་བ་སྤྱོད་པ་རྣམས་ཀྱིས་དགེ་སློང་རྣམས་འབྱིན་པར་བྱེད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་  
བཀའ་སྩལ་པ། སྤོས་པ་ཉི་ཤུས་དགེ་སློང་དབྱུང་བར་མི་བྱ་སྟེ་སྤོས་པ་བཅུ་དགུ་དང་རང་བཞིན་དུ་གནས་པ་གཅིག་གིས་མ་ཡིན། །སྤོས་པ་རྣམས་ཀྱིས་ཇི་ལྟ་བ་བཞིན་དུ་སྤོ་བ་སྤྱོད་པ་དང། མགུ་བར་བྱ་བ་སྤྱོད་  
མ་ཡིན་པ་ནས། དེ་བཞིན་དུ་རང་བཞིན་དུ་གནས་པ་བཅུ་དགུ་དང་སྤོས་པ་གཅིག་གིས་མ་ཡིན་ཞེས་བྱ་བའི་བར་དུའོ། སྤོས་པ་རྣམས་ཀྱིས་ཇི་ལྟ་བ་བཞིན་དུ་སྤོ་བ་སྤྱོད་པ་དང། མགུ་བར་བྱ་བ་སྤྱོད་  
པ་དང། མགུ་བར་བྱ་བ་སྤྱད་པ་དང། བསླབ་པ་བྱིན་པ་རྣམས་ཀྱིས་ཀྱང་དེ་བཞིན་ནོ། །དྲུག་སྡེའི་དགེ་སློང་སྤོ་བ་དང། མགུ་བར་བྱ་བ་སྤྱོད་པ་རྣམས་ཀྱིས་དགེ་སློང་སྤོས་པ་རྣམས་ཀྱི་དྲུང་དུ་སྤོ་བ་  
སྤྱོད་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་སྤོས་པ་བཞིའི་དྲུང་དུ་སྤོ་བ་སྤྱད་པར་མི་བྱ་སྟེ། སྤོས་  
  
  
སྤོས་པ་གཉིས་དང་རང་བཞིན་དུག་ནས་པ་གཉིས་ལ་མ་ཡིན། སྤོས་པ་གཅིག་དང་རང་བཞིན་དུ་གནས་པ་གསུམ་ལ་མ་ཡིན་ཏེ། འོན་ཀྱང་  
ཐམས་ཅད་ཡོངས་སུ་དག་པ། ལྟ་བ་མཚུངས་པ་རྣམས་ཀྱིས་དྲུང་དུ་སྤོ་བ་སྤྱོད་པར་བྱའོ། །སྤོས་པ་རྣམས་ལ་ཇི་ལྟ་བ་བཞིན་དུ་སྤོ་བ་སྤྱད་པ་དང། མགུ་བར་བྱ་བ་སྤྱད་པ་དང། མགུ་བར་བྱ་བ་སྤྱད་པ་དང་  
བསླབ་པ་བྱིན་པ་རྣམས་ལ་ཡང་དེ་བཞིན་ནོ། །སྤོ་བ་ཇི་ལྟ་བ་བཞིན་དུ་གཞི་ནས་སྤོ་བ་དང། གཞི་ནས་བསླང་སྟེ་སྤོ་བ་དང་མགུ་བར་བྱ་བ་དང། གཞི་ནས་མགུ་བར་བྱ་བ་དང། གཞི་ནས་བསླང་སྟེ་  
མགུ་བར་བྱ་བ་ཡང་དེ་བཞིན་ནོ། །དྲུག་སྡེའི་དགེ་སློང་སྤོ་བ་དང། མགུ་བར་བྱ་བ་སྤྱད་པ་རྣམས་གཙུག་ལག་ཁང་སྟོང་པ་ཞིག་ཏུ་དོང་ནས་སྤོ་བ་སྤྱད་པ་དེ་རྣམས་དགེ་སློང་དག་གིས་མཐོང་ནས་སྨྲས་པ་  
ཚེ་དང་ལྡན་པ་དག་གཙུག་ལག་ཁང་འདིར་ཅི། ཁྱེད་ཅག་གནས་སམ། དེ་རྣམས་ཀྱིས་སྨྲས་པ། འདིར་བདག་ཅག་མི་གནས་ཏེ། འོན་ཀྱང་སྤོ་བ་སྤྱོད་དོ། །དེ་རྣམས་ཀྱིས་སྨྲས་པ། ཁྱེད་ཅག་ནི། སྤོ་བ་  
སྤྱོད་པ་མ་ཡིན་ཏེ། འོན་ཀྱང་འཆབ་པ་ཡིན་ནོ། །དེ་རྣམས་ཀྱིས་གནད་ལ་ཕབ་པས་ཅང་མི་སྨྲ་བར་འདུག་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་  
འདས་ཀྱིས་བཀའ་སྩལ་པ། དགེ་སློང་དག་ཁང་སྟོང་དུ་སྤོ་བ་སྤྱོད་པར་མི་བྱ་སྟེ། གང་ན་དགེ་སློང་གཅིག་གམ། གཉིས་སམ། གསུམ་ཡོད་པར་ཡང་མ་ཡིན་ཏེ། འོན་ཀྱང་གང་ན་ཡོངས་སུ་དག་  
  
  
༄༅། །པ། ལྟ་བ་མཚུངས་པའི་དགེ་སློང་བཞི་གནས་པ་དེ་སྤོ་བ་སྤྱད་པར་བྱའོ། །སྤོ་བ་ཇི་ལྟ་བ་བཞིན་དུ་གཞི་ནས་སྤོ་བ་དང། གཞི་ནས་བསླང་བ་དང། མགུ་བར་བྱ་བ་དང། གཞི་  
ནས་མགུ་བར་བྱ་བ་དང། གཞི་ནས་བསླང་སྟེ་མགུ་བར་བྱ་བ་ཡང་དེ་བཞིན་ནོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། འདི་ལྟར། དགེ་སློང་སྤོ་  
བ་དང། མགུ་བར་བགྱི་བ་སྤྱོད་པ་རྣམས་ཀྱིས་དགེ་སློང་འཐབ་ཀྲོལ་བགྱིད་པ། མཚང་འདྲུ་བར་བགྱིད་པ། རྩོད་པར་བགྱིད་པ། འགྱེད་པར་བགྱིད་པ། རྩོད་པའི་གཞི་བགྱིད་པ་རྣམས་མཆི་  
ཞིང། དེ་རྣམས་ངོ་ཚ་མ་མཆིས་པས་མཐོ་བཙམ་པའི་སླད་དུ་བདག་ཅག་ལ་གླེང་བར་བགྱིད། དྲན་པར་བགྱིད་དོ། །ཞེས་ཐོས་ན། དེ་རྣམས་ཀྱིས་དེ་དག་ལ་ཇི་ལྟར་བསྒྲུབ་པར་བགྱི། བཅོམ་ལྡན་  
འདས་ཀྱིས་བཀའ་སྩལ་པ། ཉེ་བར་འཁོར། དགེ་སློང་སྤོ་བ་དང་མགུ་བར་བྱ་བ་སྤྱོད་པ་རྣམས་ཀྱིས་འཐབ་ཀྲོལ་བྱེད་པའི་དགེ་སློང་རྣམས་འོང་བ་ཐོས་ན། དགེ་སློང་གི་མདུན་དུ་སྤོ་བ་ཕྱིར་  
དབུལ་བར་བྱའོ། །དབུལ་བ་ནི། འདི་ལྟར་བྱ་སྟེ། འདུད་པ་བྱས་ལ་ཙོག་ཙོག་པོར་འདུག་སྟེ་ཐལ་མོ་སྦྱར་བ་བཏུད་ལ་ཚིག་འདི་སྐད་ཅེས། ཚེ་དང་ལྡན་པ་དགོངས་སུ་གསོལ། བདག་མིང་འདི་  
ཞེས་བགྱི་བ་ལ། དགེ་འདུན་ལྷག་མའི་ལྟུང་བ་འདི་ལྟ་བུ་དང། འདི་ལྟ་བུ་བྱུང་བ་དུས་འདི་སྲིད་ཅིག་ཏུ་བཅབས་པ་དང། བདག་ལ་དགེ་འདུན་གྱིས་འདུས་འདི་ཙམ་གྱི་སྤོ་བ་སྩལ་ཏེ། བདག་སྤོ་  
  
  
དགེ་སློང་འཐབ་ཀྲོལ་བགྱིད་པ། མཚང་འདྲུ་བར་བགྱིད་པ། རྩོད་པར་བགྱིད་པ། འགྱེད་པར་བགྱིད་པ། རྩོད་པའི་གཞི་བགྱིད་པ་དེ་དག་མཆི་ཞིང་དེ་རྣམས་ངོ་ཚ་མེད་པས་མཐོ་  
བཙམ་པའི་ཕྱིར་བདག་ལ་གླེང་བར་བགྱིད། དྲན་པར་བགྱིད་དོ་།ཞེས་ཐོས་ནས། སྤོས་པའི་དགེ་སློང་བདག་མིང་འདི་ཞེས་བགྱི་བའི་སྤོ་བ་དེ། ཚེ་དང་ལྡན་པའི་མདུན་དུ་ཕྱིར་དབུལ་བར་བགྱིའོ། །དུས་  
འདི་ཙམ་ནི། བདག་གིས་སྤྱད་ལགས་སོ། །དུས་འདི་ཙམ་ནི། སྤྱད་པར་བགྱི་སྟེ། ཚེ་དང་ལྡན་པས་བདག་རང་བཞིན་དུ་གནས་པར་གཟུང་དུ་གསོལ། དེ་ནས་ཡང་ཕས་ཀྱི་རྒོལ་བ་སོང་ཞིང་འཇིགས་  
པ་དང་བག་ཚ་བ་མེད་ནས་དེ་བཞིན་དུ་རང་བཞིན་དུ་གནས་པའི་དགེ་སློང་གི་མདུན་དུ་དེས་སྤོ་བ་བླང་བར་བྱའོ། །བླང་བ་ནི་འདི་ལྟར་བྱ་སྟེ། འདུད་པ་བྱས་ལ་ཙོག་ཙོག་པོར་འདུག་སྟེ་ཐལ་མོ་སྦྱར་བ་བཏུད་  
ནས་ཚིག་འདི་སྐད་ཅེས། ཚེ་དང་ལྡན་པ་དགོངས་སུ་གསོལ། བདག་དགེ་སློང་མིང་འདི་ཞེས་བགྱི་བ་ལ། དགེ་འདུན་ལྷག་མའི་ལྟུང་བ་འདི་ལྟ་བུ་དང། འདི་ལྟ་བུ་བྱུང་བ་དུས་འདི་སྲིད་ཅིག་ཏུ་བཅབས་  
པ་དང། བདག་ལ་དགེ་འདུན་གྱིས་དུས་འདི་ཙམ་གྱི་སྤོ་བ་སྩལ་ཏེ་བདག་སྤོ་བ་བགྱིད་པ་ལས། དགེ་སློང་འཐབ་ཀྲོལ་བགྱིད་པ། མཚང་འདྲུ་བར་བགྱིད་པ། རྩོད་པར་བགྱིད་པ། འགྱེད་པར་བགྱིད་  
པ། རྩོད་པའི་གཞི་བགྱིད་པ་དག་མཆི་ཞིང། དེ་རྣམས་ངོ་ཚ་བ་མེད་པས་མཐོ་བ་ཙམ་པའི་ཕྱིར་བདག་ལ་གླེང་པར་བགྱིད། དྲན་པར་བགྱིད་དོ། །ཞེས་ཐོས་ནས་བདག་གི་སྤོ་བ་སྤྱད་པ་དེ། དགེ་སློང་གི་  
  
  
༄༅། །མདུན་དུ་ཕྱིར་ཕུལ་བ། བདག་དགེ་སློང་མིང་འདི་ཞེས་བགྱི་བའི་སྤོ་བ་དེ། ཚེ་དང་ལྡན་པའི་མདུན་དུ་བླང་བར་བགྱི་སྟེ། དུས་འདི་ཙམ་ནི། བདག་གིས་སྤྱད་ལགས་སོ། །  
དུས་འདི་ཙམ་ནི། བདག་གིས་སྤྱད་པར་བགྱི་ལགས་ཀྱི། ཚེ་དང་ལྡན་པས་བདག་ལ་སྤོ་བ་ལགས་པར་གཟུང་དུ་གསོལ། །སྤོ་བ་ཇི་ལྟ་བ་བཞིན་དུ་གཞི་ནས་སྤོ་བ་དང། གཞི་ནས་བསླང་སྟེ་སྤོ་བ་དང་  
མགུ་བར་བྱ་བ་དང། གཞི་ནས་མགུ་བར་བྱ་བ་དང། གཞི་ནས་བསླང་སྟེ་མགུ་བར་བྱ་བ་ཡང་དེ་བཞིན་ནོ། །སྤོ་བའི་གཞི་རྫོགས་སོ།། །།གསོ་སྦྱོང་གཞག་པའི་གཞིའི་སྡོམ་ནི། མ་  
དག་གསོ་སྦྱོང་དགེ་སློང་དང། མོའུ་འགལ་གྱིས་ནི་ཉམས་པ་དང་།དེ་ནས་སྟོན་པས་སྨད་པ་དང། །དགེ་འདུན་གྱིས་བོར་གསོ་སྦྱོང་ངོ་།སྡོམ་གྱི་ཚིགས་སུ་བཅད་པ་འདི་ནི། ཡུལ་ཙམ་པར་  
གསོ་སྦྱོང་གི་མདོ་རྒྱས་པར་གསུངས་ཏེ། གསོ་སྦྱོང་གི་མདོ་དེ་ཡང་ལུང་བར་མ་ཡང་དག་པར་འགྲོ་བའི་ལེའུ་ལས་འབྱུང་ངོ། །སྡོམ་ནི་གླེང་དང་དྲན་པ་ཉིད་དང་ནི། །སྐབས་དང་སྨྲར་ནི་མི་གཞུག་  
དང། །གདམས་པ་རབ་ཏུ་གཞག་པ་དང། །གསོ་སྦྱོང་དང་ནི་དགག་དབྱེའོ། །བཅོམ་ལྡན་འདས་ཀྱིས་དགེ་འདུན་གྱི་གནས་བརྟན་གྱིས་ཟླ་བ་ཕྱེད་ཕྱེད་ཀྱི་སོ་སོར་ཐར་པའི་མདོ་གདོན་པ་གདོན་པར་  
བྱའོ། །ཞེས་གསུངས་པས། དགེ་བསྐོས་ཀྱིས་དགེ་འདུན་གྱི་གནས་བརྟན་གྱི་མདུན་དུ་འདུག་སྟེ་སྨྲས་པ། གནས་བརྟན། སོ་སོར་ཐར་པའི་མདོ་གདོན་པ་ཐོན་ཅིག་དེས་སྨྲས་པ། ཚེ་དང་ལྡན་  
  
  
རེ་ཞིག་དགེ་སློང་གི་འཁོར་མ་དག་གོ་འདི་ན་གནས་བརྟན་གྱིས་སུ་ཞིག་མ་དག་པར་གཟིགས། རེ་ཞིག་ཁྱོད་ཉིད་ཡིན་ནོ། །གནས་བརྟན་གྱིས་བདག་ལ་ཇི་ལྟར་གཟིགས། ལྷའི་མིག་གིས་སོ་དེ་འདིར་  
དགེ་སློང་རྣམས་ཀྱིས་ལྷའི་མིག་གིས་མཐོང་ནས་གླེང་བར་བྱེད་དྲན་པར་བྱེད་པ་ནི། ཀྱི་ཧུད་བདག་མ་རུང་ངོ། །སྙམ་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་  
ལྡན་འདས་ཀྱིས་བཀའ་སྩལ་པ། དགེ་སློང་དག་ལྷའི་མིག་ནི། ཐ་སྙད་དུ་བྱ་བ་མ་ཡིན་ཏེ། དེ་ལྟ་བས་ན། དགེ་སློང་གིས་ལྷའི་མིག་གིས་བལྟས་ཏེ་དགེ་སློང་ལ་གླེང་བ་དང། དྲན་པར་མི་བྱའོ། །དགེ་  
སློང་གིས་ལྷའི་མིག་གིས་བལྟས་ཏེ་དགེ་སློང་ལ་གླེང་བ་དང་དྲན་པར་བྱེད་ན། འགལ་ཚབས་ཅན་དུ་འགྱུར་རོ། །ལྷའི་མིག་གིས་ཇི་ལྟ་བར་ལྷའི་རྣ་བས་ཀྱང་དེ་བཞིན་ནོ། །ཡང་དགེ་བསྐོས་དེས་དགེ་  
འདུན་གྱི་གནས་བརྟན་གྱི་མདུན་དུ་འདུག་ནས་སྨྲས་པ། གནས་བརྟན། སོ་སོར་ཐར་པའི་མདོ་གདོན་པ་ཐོན་ཅིག་དེས་སྨྲས་པ། ཚེ་དང་ལྡན་པ། རེ་ཞིག་དགེ་སློང་གི་འཁོར་མ་དག་གོ་གནས་བརྟན་འདི་ན་  
མ་དག་པ་སུ་ཞིག་ལགས་རེ་ཞིག་ཁྱོད་ཉིད་ཡིན་ནོ། །གནས་བརྟན་ཁྱོད་ཀྱིས་དགེ་འདུན་གྱི་དབུས་སུ་བདག་གི་མགོར་གཏུན་ཤིང་གིས་བརྡེག་པ་ཇི་ག་སྲིད་ལགས་སམ། ཨེ་མའོ་ཀྱི་ཧུད་ཁྱོད་ཀྱིས་བདག་  
ལ་ལྐོག་ཏུ་གླེང་དུ་ཆོག་དེ་ཅང་མི་སྨྲ་བར་འདུག་པའི་སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། ལྐོག་ཏུ་གླེང་བར་བྱ་སྟེ། དགེ་འདུན་  
  
  
༄༅། །གྱི་དབུས་སུ་ནི། མ་ཡིན་ནོ། །གལ་ཏེ་ལྐོག་ཏུ་གླེང་པ་ན་མི་དྲན་ཞེས་ཟེར་ན། དྲན་པར་བྱའོ། །དྲན་པར་བྱས་པ་ལས། གལ་ཏེ་ཁྲོ་བར་བྱེད་ན། སྐབས་འབྱེད་དུ་གཞུག་གོ་  
སྐབས་འབྱེད་དུ་བཅུག་པ་ལས་གཞན་ནས་གཞན་དུ་སྒྱུར་བར་བྱེད་ནས་བཅོམ་ལྡན་འདས་ཀྱིས་བཀའ་སྩལ་པ། སྨྲར་མི་གཞུག་གོ་སྨྲར་མ་བཅུག་ཀྱང་དེ་བཞིན་དུ་གཞན་ནས་གཞན་དུ་  
བསྒྱུར་ནས། བཅོམ་ལྡན་འདས་ཀྱིས་བཀའ་སྩལ་པ། འདི་གདམས་ངག་དང། གསོ་སྦྱོང་དང། དགག་དབྱེ་གཞག་པར་བྱའོ། །ཆོས་མ་ཡིན་པའི་གཅིག་དང་ཆོས་ཀྱི་གཅིག་གསོ་སྦྱོང་གཞག་པ་  
དང། ཆོས་མ་ཡིན་པའི་གཉིས་དང་ཆོས་ཀྱི་གཉིས་དང། ཆོས་མ་ཡིན་པའི་གསུམ་དང་ཆོས་ཀྱི་གསུམ་དང། ཆོས་མ་ཡིན་པའི་བཞི་དང་ཆོས་ཀྱི་བཞི་དང། ཆོས་མ་ཡིན་པའི་ལྔ་དང་ཆོས་ཀྱི་ལྔ་  
དང། ཆོས་མ་ཡིན་པའི་དྲུག་དང་ཆོས་ཀྱི་དྲུག་དང། ཆོས་མ་ཡིན་པའི་བདུན་དང་ཆོས་ཀྱི་བདུན་དང། ཆོས་མ་ཡིན་པའི་བརྒྱད་དང་ཆོས་ཀྱི་བརྒྱད་དང། ཆོས་མ་ཡིན་པའི་དགུ་དང་ཆོས་ཀྱི་དགུ་  
དང། ཆོས་མ་ཡིན་པའི་བཅུ་དང་ཆོས་ཀྱི་བཅུའི་གསོ་སྦྱོང་གཞག་པའོ། །ཆོས་མ་ཡིན་པའི་གཅིག་དང་ཆོས་ཀྱི་གཅིག་གི་གསོ་སྦྱོང་གཞག་པ་གང་ཞེ་ན། གཞི་མེད་པའི་བྱས་པ་གསོ་སྦྱོང་  
གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ། །གཞི་དང་བཅས་པའི་བྱས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ། འདི་ནི། ཆོས་མ་ཡིན་པའི་  
  
  
ཆོས་ཀྱི་གསོ་སྦྱོང་གཞག་པ་གཅིག་ཡིན་ནོ། །ཆོས་མ་ཡིན་པའི་གཉིས་དང་ཆོས་ཀྱི་གཉིས་ཀྱི་གསོ་སྦྱོང་གཞག་པ་གང་ཞེ་ན། གཞི་མེད་པའི་བྱས་པ་དང། གཞི་མེད་པའི་མ་བྱས་པས་གསོ་སྦྱོང་  
གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་གཞི་དང་བཅས་པའི་བྱས་པ་དང། གཞི་དང་བཅས་པའི་མ་བྱས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ། འདི་  
ནི། ཆོས་མ་ཡིན་པའི་གཉིས་དང། ཆོས་ཀྱི་གཉིས་ཀྱི་གསོ་སྦྱོང་གཞག་པ་ཡིན་ནོ། །ཆོས་མ་ཡིན་པའི་གསུམ་དང་ཆོས་ཀྱི་གསུམ་གྱི་གསོ་སྦྱོང་གཞག་པ་གང་ཞེ་ན། གཞི་མེད་པའི་བྱས་པ་དང་  
གཞི་མེད་པའི་མ་བྱས་པ་དང། གཞི་མེད་པའི་བྱས་པ་དང་མ་བྱས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ། །གཞི་དང་བཅས་པའི་བྱས་པ་དང། གཞི་དང་བཅས་  
པའི་མ་བྱས་པ་དང། གཞི་དང་བཅས་པའི་བྱས་པ་དང་མ་བྱས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ་འདི་ནི། ཆོས་མ་ཡིན་པའི་གསུམ་དང་ཆོས་ཀྱི་གསུམ་གྱི་གསོ་  
སྦྱོང་གཞག་པ་ཡིན་ནོ། །ཆོས་མ་ཡིན་པའི་བཞི་དང་ཆོས་ཀྱི་བཞིའི་གསོ་སྦྱོང་གཞག་པ་གང་ཞེ་ན། གཞི་མེད་པའི་ཚུལ་ཁྲིམས་ཉམས་པ་དང། ལྟ་བ་ཉམས་པ་དང། སྤྱོད་པ་ཉམས་པ་དང། འཚོ་  
པ་ཉམས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ། །གཞི་དང་བཅས་པའི་ཚུལ་ཁྲིམས་ཉམས་པ་དང་ལྟ་བ་ཉམས་པ་དང། སྤྱོད་པ་ཉམས་པ་དང་  
  
  
༄༅། །འཚོ་བ་ཉམས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ། འདི་ནི། ཆོས་མ་ཡིན་པའི་བཞི་དང་ཆོས་ཀྱི་བཞིའི་གསོ་སྦྱོང་གཞག་པ་ཡིན་ནོ། །ཆོས་མ་  
ཡིན་པའི་ལྔ་དང་ཆོས་ཀྱི་ལྔའི་གསོ་སྦྱོང་གཞག་པ་གང་ཞེ་ན། གཞི་མེད་པའི་ཕས་ཕམ་པ་དང། དགེ་འདུན་ལྷག་མ་དང། ལྟུང་བྱེད་དང། སོ་སོར་བཤགས་པ་དང། ཉེས་བྱས་ཀྱིས་གསོ་  
སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་།གཞི་དང་བཅས་པའི་ཕས་ཕམ་པ་དང། དགེ་འདུན་ལྷག་མ་དང་ལྟུང་བྱེད་དང། སོ་སོར་བཤགས་པ་དང། ཉེས་བྱས་  
ཀྱིས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ་འདི་ནི། ཆོས་མ་ཡིན་པའི་ལྔ་དང། ཆོས་ཀྱི་ལྔའི་གསོ་སྦྱོང་གཞག་པ་ཡིན་ནོ། །ཆོས་མ་ཡིན་པའི་དྲུག་དང་ཆོས་ཀྱི་དྲུག་གི་  
གསོ་སྦྱོང་གཞག་པ་གང་ཞེ་ན། གཞི་མེད་པའི་བྱས་པ་དང། གཞི་མེད་པའི་མ་བྱས་པ་དང། གཞི་མེད་པའི་བྱས་པ་དང་མ་བྱས་པ་དང། གཞི་མེད་པའི་ལྷག་མ་དང་བཅས་པ་བྱས་པ་དང། གཞི་  
མེད་པའི་ལྷག་མ་དང་བཅས་པ་མ་བྱས་པ་དང། གཞི་མེད་པའི་ལྷག་མ་དང་བཅས་པ་བྱས་པ་དང་མ་བྱས་པས་གསོ་སྦྱོང་གཞག་པ་ནི་ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ། །གཞི་དང་  
བཅས་པའི་བྱས་པ་དང། གཞི་དང་བཅས་པའི་མ་བྱས་པ་དང། གཞི་དང་བཅས་པའི་མ་བྱས་པ་དང་མ་བྱས་པ་དང། གཞི་དང་བཅས་པའི་ལྷག་མ་དང་བཅས་པ་བྱས་པ་དང། གཞི་དང་བཅས་  
  
  
གཞི་དང་བཅས་པའི་ལྷག་མ་དང་བཅས་པ་བྱས་པ་དང་མ་བྱས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་སྟེ། འདི་དག་ནི། ཆོས་མ་ཡིན་པ་  
དྲུག་དང་ཆོས་ཀྱི་དྲུག་གི་གསོ་སྦྱོང་གཞག་པ་ཡིན་ནོ། །ཆོས་མ་ཡིན་པའི་བདུན་དང་ཆོས་ཀྱི་བདུན་གྱི་གསོ་སྦྱོང་གཞག་པ་གང་ཞེ་ན། གཞི་མེད་པའི་ཚུལ་ཁྲིམས་ཉམས་པ་དང། ལྟ་བ་ཉམས་པ་དང་  
སྤྱོད་པ་ཉམས་པ་དང། འཚོ་བ་ཉམས་པ་དང། གཞི་མེད་པའི་མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་པ་ནི་ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ། །གཞི་དང་བཅས་  
པའི་ཚུལ་ཁྲིམས་ཉམས་པ་དང། ལྟ་བ་ཉམས་པ་དང། སྤྱོད་པ་ཉམས་པ་དང། འཚོ་བ་ཉམས་པ་དང། གཞི་དང་བཅས་པའི་མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་པ་ནི་  
ཆོས་ཀྱི་གསོ་སྦྱོང་གཞག་པ་ཡིན་ཏེ། འདི་དག་ནི། ཆོས་མ་ཡིན་པའི་བདུན་དང་ཆོས་ཀྱི་བདུན་གྱི་གསོ་སྦྱོང་གཞག་པ་ཡིན་ནོ། །ཆོས་མ་ཡིན་པའི་བརྒྱད་དང་ཆོས་ཀྱི་བརྒྱད་ཀྱི་གསོ་སྦྱོང་གཞག་པ་གང་  
ཞེ་ན། གཞི་མེད་པའི་ཕས་ཕམ་པ་དང། དགེ་འདུན་ལྷག་མ་དང་ལྟུང་བྱེད་དང། སོ་སོར་བཤགས་པ་དང། ཉེས་བཅས་དང། གཞི་མེད་པའི་མཐོང་བ་དང། ཐོས་པ་དང། དོགས་པས་གསོ་  
སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ་།གཞི་དང་བཅས་པའི་ཕས་ཕམ་པ་དང། དགེ་འདུན་ལྷག་མ་དང་ལྟུང་བྱེད་དང། སོ་སོར་བཤགས་པ་དང། ཉེས་བྱས་  
  
  
༄༅། །དང། གཞི་དང་བཅས་པའི་མཐོང་བ་དང། ཐོས་པ་དང་དོགས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ། འདི་དག་ནི། ཆོས་མ་ཡིན་པའི་  
བརྒྱད་དང་ཆོས་ཀྱི་བརྒྱད་ཀྱི་གསོ་སྦྱོང་གཞག་པ་ཡིན་ནོ། །ཆོས་མ་ཡིན་པའི་དགུ་དང་ཆོས་ཀྱི་དགུའི་གསོ་སྦྱོང་གཞག་པ་གང་ཞེ་ན། གཞི་མེད་པའི་བྱས་པ་དང། གཞི་མེད་པའི་མ་བྱས་པ་དང་  
གཞི་མེད་པའི་བྱས་པ་དང་མ་བྱས་པ་དང། གཞི་མེད་པའི་ལྷག་མ་དང་བཅས་པ་བྱས་པ་དང། གཞི་མེད་པའི་ལྷག་མ་དང་བཅས་པ་མ་བྱས་པ་དང། གཞི་མེད་པའི་ལྷག་མ་དང་བཅས་པ་བྱས་པ་  
དང་མ་བྱས་པ་དང། གཞི་མེད་པའི་ལྷག་མ་མེད་པ་བྱས་པ་དང་གཞི་མེད་པའི་ལྷག་མ་མེད་པ་མ་བྱས་པ་དང། གཞི་མེད་པའི་ལྷག་མ་མེད་པ་བྱས་པ་དང་མ་བྱས་པས་གསོ་སྦྱོང་གཞག་པ་  
ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ནོ། །གཞི་དང་བཅས་པའི་བྱས་པ་དང། གཞི་དང་བཅས་པའི་མ་བྱས་པ་དང། གཞི་དང་བཅས་པའི་བྱས་པ་དང་མ་བྱས་པ་དང། གཞི་  
དང་བཅས་པའི་ལྷག་མ་དང་བཅས་པ་བྱས་པ་དང། གཞི་དང་བཅས་པའི་ལྷག་མ་དང་བཅས་པ་མ་བྱས་པ་དང། གཞི་དང་བཅས་པའི་ལྷག་མ་དང་བཅས་པ་དང་མ་བྱས་པ་དང། གཞི་དང་  
བཅས་པའི་ལྷག་མ་མེད་པ་བྱས་པ་དང། གཞི་དང་བཅས་པའི་ལྷག་མ་མེད་པ་མ་བྱས་པ་དང། གཞི་དང་བཅས་པའི་ལྷག་མ་མེད་པ་བྱས་པ་དང་མ་བྱས་པས་གསོ་སྦྱོང་གཞག་པ་ནི། ཆོས་ཀྱི་  
  
  
འདི་དག་ནི། ཆོས་མ་ཡིན་པའི་དགུ་དང་ཆོས་ཀྱི་དགུའི་གསོ་སྦྱོང་གཞག་པ་ཡིན་ནོ། །ཆོས་མ་ཡིན་པའི་བཅུ་དང་ཆོས་ཀྱི་བཅུའི་གསོ་སྦྱོང་གཞག་པ་གང་ཞེ་ན་ཕས་ཕམ་  
པ་མ་ཡིན། ཕས་ཕམ་པའི་གཏམ་གྱི་གླེང་གཞི་མ་ཡིན། བསླབ་པ་སྤོང་བ་མ་ཡིན། བསླབ་པ་སྤོང་བའི་གཏམ་གྱི་གླེང་གཞི་མ་ཡིན་དགེ་འདུན་སྤོང་བ་མ་ཡིན། དགེ་འདུན་སྤོང་བའི་གཏམ་གྱི་གླེང་  
གཞི་མ་ཡིན། ཚུལ་ཁྲིམས་ཉམས་པ་མ་ཡིན། ལྟ་བ་ཉམས་པ་མ་ཡིན་སྤྱོད་པ་ཉམས་པ་མ་ཡིན། འཚོ་བ་ཉམས་པ་མ་ཡིན་ནོ། །ཕས་ཕམ་པ་མ་ཡིན་པ་ཇི་ལྟ་བུ་ཞེ་ན། དགེ་སློང་གིས་རྣམ་པ་གང་  
དག་དང། རྟགས་གང་དག་དང། མཚན་མ་གང་དག་གིས་ཕས་ཕམ་པའི་ལྟུང་བ་བྱུང་བར་འགྱུར་བའི་རྣམ་པ་དེ་དག་གིས་དེ་ལ་ཕས་ཕམ་པའི་ལྟུང་བ་བྱུང་བར་མ་མཐོང་ཞིང། རྟགས་དེ་དག་གིས་མ་ཡིན་  
མཚན་མ་དེ་དག་གིས་མ་ཡིན་ལ། དེས་མ་མཐོང་བ་དང། མ་ཐོས་པ་དང། མི་དོགས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི། ཕས་ཕམ་པ་མ་ཡིན་  
པའོ། །ཕས་ཕམ་པའི་གཏམ་གྱི་གླེང་གཞི་མ་ཡིན་པ་ཇི་ལྟ་བུ་ཞེ་ན། འདི་ལྟ་སྟེ། དགེ་སློང་རབ་ཏུ་མང་པོ་ཚོགས་ཤིང་འདུས་ལ་གཏམ་སྨྲ་བ་དེ་ཡང་དེ་ལས་བྱུང་བ་མ་ཡིན། དེ་གླེང་བའི་སྐབས་ལ་  
བབ་པ་མ་ཡིན་ཞིང། དགེ་སློང་དེ་རྣམས་ཀྱང་སྟན་ལས་ལངས་ནས་སོ་སོར་དོང་བ་དང། དེས་མ་མཐོང་བ་དང། མ་ཐོས་པ་དང། མི་དོགས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་  
  
  
༄༅། །གཞག་པ་ཡིན་ཏེ། དེ་ལྟ་བུ་ནི། ཕས་ཕམ་པའི་གཏམ་གྱི་གླེང་གཞི་མ་ཡིན་པའོ། །བསླབ་པ་སྤོང་བ་མ་ཡིན་པ་ཇི་ལྟ་བུ་ཞེ་ན། དགེ་སློང་གིས་རྣམ་པ་གང་དག་དང། རྟགས་གང་  
དག་དང། མཚན་མ་གང་དག་གིས་བསླབ་པ་སྤོང་བར་བྱེད་པའི་རྣམ་པ་དེ་དག་གིས་དེ་བསླབ་པ་སྤོང་བར་མ་མཐོང་ཞིང། རྟགས་དེ་དག་གིས་མ་ཡིན། མཚན་མ་དེ་དག་གིས་མ་ཡིན་ལ། དེས་མ་  
མཐོང་བ་དང། མ་ཐོས་པ་དང། མི་དོགས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི་བསླབ་པ་སྤོང་བ་མ་ཡིན་པའོ། །བསླབ་པ་སྤོང་བའི་གཏམ་གྱི་  
གླེང་གཞི་མ་ཡིན་པ་ཇི་ལྟ་བུ་ཞེ་ན། འདི་ལྟ་སྟེ། དགེ་སློང་རབ་ཏུ་མང་པོ་ཚོགས་ཤིང་འདུས་ལ། གཏམ་སྨྲ་བ་དེ་ཡང་དེ་ལས་བྱུང་བ་མ་ཡིན། དེ་གླེང་བའི་སྐབས་ལ་བབ་པ་མ་ཡིན་ཞིང། དགེ་སློང་  
དེ་རྣམས་ཀྱང་སྟན་ལས་ལངས་ནས་སོ་སོར་དོང་བ་དང། དེས་མ་མཐོང་བ་དང། མ་ཐོས་པ་དང། མི་དོགས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི་  
བསླབ་པ་སྤོང་བའི་གཏམ་གྱི་གླེང་གཞི་མ་ཡིན་པའོ། །དགེ་འདུན་སྤོང་བ་མ་ཡིན་པ་ཇི་ལྟ་བུ་ཞེ་ན། དགེ་སློང་གིས་རྣམ་པ་གང་དག་དང། རྟགས་གང་དག་དང། མཚན་མ་གང་དག་གིས་དགེ་འདུན་  
སྤོང་བར་བྱེད་པའི་རྣམ་བ་དེ་དག་གིས་དགེ་འདུན་སྤོང་བར་བྱེད་པར་མ་མཐོང་ཞིང། རྟགས་དེ་དག་གིས་མ་ཡིན། མཚན་མ་དེ་དག་གིས་མ་ཡིན་ལ། དེས་མ་མཐོང་བ་དང། མ་ཐོས་པ་དང། མི་  
  
  
ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི། དགེ་འདུན་སྤོང་བ་མ་ཡིན་པའོ། །དགེ་འདུན་སྤོང་བའི་གཏམ་གྱི་གླེང་གཞི་མ་ཡིན་པ་ཇི་ལྟ་བུ་ཞེ་ན། འདི་ལྟ་སྟེ་  
དགེ་སློང་རབ་ཏུ་མང་པོ་ཚོགས་ཤིང་འདུས་ལ། གཏམ་སྨྲ་བ་དེ་ཡང་དེ་ལས་བྱུང་བ་མ་ཡིན་ཏེ། དེ་གླེང་བའི་སྐབས་ལ་བབ་པ་མ་ཡིན་ཞིང། དགེ་སློང་དེ་རྣམས་ཀྱང་སྟན་ལས་ལངས་ནས་སོ་སོར་དོང་བ་  
དང། དེས་མ་མཐོང་བ་དང། མ་ཐོས་པ་དང། མི་དོགས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་དེ་ལྟ་བུ་ནི། དགེ་འདུན་སྤོང་བའི་གཏམ་གྱི་གླེང་གཞི་མ་ཡིན་  
པའོ། །ཚུལ་ཁྲིམས་ཉམས་པ་མ་ཡིན་པ་ཇི་ལྟ་བུ་ཞེ་ན། ཕས་ཕམ་པ་བཞི་རྣམས་ལས། གང་ཡང་རུང་བའི་ལྟུང་བ་མ་བྱུང་བར་དགེ་སློང་དེ་ལ་མ་མཐོང་བ་དང། མ་ཐོས་པ་དང། མི་དོགས་པས་གསོ་  
སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་དེ་ལྟ་བུ་ནི། ཚུལ་ཁྲིམས་ཉམས་པ་མ་ཡིན་པའོ། །ལྟ་བ་ཉམས་པ་མ་ཡིན་པ་ཇི་ལྟ་བུ་ཞེ་ན། ལྟ་བའི་རྣམ་པ་དྲུག་ཅུ་རྩ་གཉིས་ལས་  
གང་ཡང་རུང་བའི་ལྟ་བར་མངོན་པར་མ་ཞེན་པར་དགེ་སློང་དེ་ལ་མ་མཐོང་བ་དང། མ་ཐོས་པ་དང། མི་དོགས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི་  
ལྟ་བ་ཉམས་པ་མ་ཡིན་པའོ། །སྤྱོད་པ་ཉམས་པ་མ་ཡིན་པ་ཇི་ལྟ་བུ་ཞེ་ན། བསླབ་པའི་གཞི་རྗེས་སུ་མཐུན་ཞིང་འཚམ་པའི་ཚིག་གི་ལམ་དག་གིས་སྨྲས་ན། ཡང་དག་པར་སྒྲུབ་པ་དེ་ལ་དགེ་སློང་གིས་  
  
  
༄༅། །མ་མཐོང་བ་དང། མ་ཐོས་པ་དང། མི་དོགས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་སྦྱོང་གཞག་པ་ཡིན་ཏེ་དེ་ལྟ་བུ་ནི། སྤྱོད་པ་ཉམས་པ་མ་ཡིན་པའོ། །འཚོ་བ་  
ཉམས་པ་མ་ཡིན་པ་ཇི་ལྟ་བུ་ཞེ་ན། དེའི་འཚོ་བ་ཡོངས་སུ་དག་པ་ཡིན་ན། དེ་ལ་དགེ་སློང་གིས་མ་མཐོང་བ་དང། མ་ཐོས་པ་དང་མི་དོགས་པས་གསོ་སྦྱོང་གཞག་པ་ནི། ཆོས་མ་ཡིན་པའི་གསོ་  
སྦྱོང་གཞག་པ་ཡིན་ཏེ། དེ་ལྟ་བུ་ནི། འཚོ་བ་ཉམས་པ་མ་ཡིན་པའོ། །དཀར་པོའི་ཕྱོགས་ལ་ཕས་ཕམ་པ་ཡིན་པ་དང། ཕས་ཕམ་པའི་གཏམ་གྱི་གླེང་གཞི་ཡིན་པ་དང། བསླབ་པ་སྤོང་བ་ཡིན་པ་  
དང། བསླབ་པ་སྤོང་བའི་གཏམ་གྱི་གླེང་གཞི་ཡིན་པ་དང། དགེ་འདུན་སྤོང་བ་ཡིན་པ་དང། དགེ་འདུན་སྤོང་བའི་གཏམ་གྱི་གླེང་གཞི་ཡིན་པ་དང། ཚུལ་ཁྲིམས་ཉམས་པ་ཡིན་པ་དང། ལྟ་བ་  
ཉམས་པ་ཡིན་པ་དང། སྤྱོད་པ་ཉམས་པ་ཡིན་པ་དང། འཚོ་བ་ཉམས་པ་ཡིན་པ་ཡིན་ནོ། །ཕས་ཕམ་པ་ཡིན་པ་ཇི་ལྟ་བུ་ཞེ་ན་དགེ་སློང་གིས་རྣམ་པ་གང་དག་དང། རྟགས་གང་དག་དང། མཚན་  
མ་གང་དག་གིས་ཕས་ཕམ་པའི་ལྟུང་བ་བྱུང་བའི་རྣམ་པ་དེ་དག་དང། རྟགས་དེ་དག་དང། མཚན་མ་དེ་དག་གིས་དེ་ཕས་ཕམ་པའི་ལྟུང་བ་བྱུང་བར་མཐོང་ལ། དེས་མཐོང་བ་དང། ཐོས་པ་དང་  
དོགས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི། ཕས་ཕམ་པ་ཡིན་ནོ། །ཕས་ཕམ་པའི་གཏམ་གྱི་གླེང་གཞི་ཡིན་པ་ཇི་ལྟ་བུ་ཞེ་ན། འདི་ལྟ་སྟེ། དགེ་  
  
  
གཏམ་སྨྲ་བ་དེ་ཡང་དེ་ལས་བྱུང་བ་ཡིན། དེ་གླེང་བའི་སྐབས་ལ་བབ་པ་ཡིན་ཞིང། དགེ་སློང་དེ་རྣམས་ཀྱང་དེ་བཞིན་དུ་འདུག་པ་བཞིན་ལ། དེས་མཐོང་བ་དང་  
ཐོས་པ་དང། དོགས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི། ཕས་ཕམ་པའི་གཏམ་གྱི་གླེང་གཞི་ཡིན་ནོ། །བསླབ་པ་སྤོང་བ་ཡིན་པ་ཇི་ལྟ་བུ་ཞེ་ན་དགེ་སློང་  
གིས་རྣམ་པ་གང་དག་དང། རྟགས་གང་དག་དང། མཚན་མ་གང་དག་གིས་བསླབ་པ་སྤོང་བར་བྱེད་པའི་རྣམ་པ་དེ་དག་དང། རྟགས་དེ་དག་དང། མཚན་མ་དེ་དག་གིས་དེ་བསླབ་པ་སྤོང་བར་བྱེད་པར་  
མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་པ་ནི་ཆོས་ཀྱི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི། བསླབ་པ་སྤོང་བ་ཡིན་ནོ། །བསླབ་པ་སྤོང་བའི་གཏམ་གྱི་གླེང་གཞི་ཡིན་པ་ཇི་ལྟ་བུ་  
ཞེ་ན། འདི་ལྟ་སྟེ། དགེ་སློང་རབ་ཏུ་མང་པོ་ཚོགས་ཤིང་འདུས་ལ། གཏམ་སྨྲ་བ་དེ་ཡང་དེ་ལས་བྱུང་བ་ཡིན་ཏེ། དེ་གླེང་བའི་སྐབས་ཡིན་ཞིང། དགེ་སློང་དེ་རྣམས་ཀྱང་དེ་བཞིན་དུ་འདུག་བཞིན་ལ། དེས་  
མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་པ་ནི་ཆོས་ཀྱི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི། བསླབ་པ་སྤོང་བའི་གཏམ་གྱི་གླེང་གཞི་ཡིན་ནོ། །དགེ་འདུན་སྤོང་བ་ཡིན་པ་ཇི་ལྟ་  
བུ་ཞེ་ན། དགེ་སློང་གིས་རྣམ་པ་གང་དག་དང། རྟགས་གང་དག་དང། མཚན་མ་གང་དག་གིས་དགེ་འདུན་སྤོང་བར་བྱེད་པའི་རྣམ་པ་དེ་དག་དང། རྟགས་དེ་དག་དང། མཚན་མ་དེ་དག་གིས་དགེ་འདུན་  
  
  
༄༅། །སྤོང་བར་བྱེད་པར་མཐོང་ལ། དེས་མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་བ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི། དགེ་འདུན་སྤོང་བ་  
ཡིན་ནོ། །དགེ་འདུན་སྤོང་བའི་གཏམ་གྱི་གླེང་གཞི་ཡིན་པ་ཇི་ལྟ་བུ་ཞེ་ན། འདི་ལྟ་སྟེ། དགེ་སློང་རབ་ཏུ་མང་པོ་ཚོགས་ཤིང་འདུས་ལ། གཏམ་སྨྲ་བ་དེ་ཡང་དེ་ལས་བྱུང་བ་ཡིན། དེ་གླེང་བའི་  
སྐབས་ལ་བབ་པ་ཡིན་ཞིང། དགེ་སློང་དེ་རྣམས་ཀྱང་དེ་བཞིན་དུ་འདུག་བཞིན་ལ། དེས་མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་  
ཏེ། དེ་ལྟ་བུ་ནི། དགེ་འདུན་སྤོང་བའི་གཏམ་གྱི་གླེང་གཞི་ཡིན་ནོ་།ཚུལ་ཁྲིམས་ཉམས་པ་ཡིན་པ་ཇི་ལྟ་བུ་ཞེ་ན། ཕས་ཕམ་པ་བཞི་ལས། གང་ཡང་རུང་བའི་ལྟུང་བར་གྱུར་ལ། དེ་ལ་  
དགེ་སློང་གིས་མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི་ཚུལ་ཁྲིམས་ཉམས་པ་ཡིན་ནོ། །ལྟ་བ་ཉམས་པ་ཡིན་པ་ཇི་ལྟ་བུ་ཞེ་  
ན། ལྟ་བའི་རྣམ་པ་དྲུག་ཅུ་རྩ་གཉིས་ལས། གང་ཡང་རུང་བའི་ལྟ་བར་མངོན་པར་ཞེན་པར་གྱུར་ལ། དེ་ལ་དགེ་སློང་གིས་མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་པ་ནི་  
ཆོས་ཀྱི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི། ལྟ་བ་ཉམས་པ་ཡིན་ནོ། །སྤྱོད་པ་ཉམས་པ་ཡིན་པ་ཇི་ལྟ་བུ་ཞེ་ན། བསླབ་པའི་གཞིའི་རྗེས་སུ་མཐུན་ཞིང་འཚམ་པའི་ཚིག་གི་ལམ་དག་གིས་  
  
  
ཡང་དག་པར་མི་སྒྲུབ་པ་དེ་ལ་དགེ་སློང་གིས་མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་པ་ནི་ཆོས་ཀྱི་གསོ་སྦྱོང་གཞག་པ་ཡིན་ཏེ། དེ་ལྟ་བུ་ནི། སྤྱོད་པ་ཉམས་པ་ཡིན་ནོ། །  
འཚོ་བ་ཉམས་པ་ཡིན་པ་ཇི་ལྟ་བུ་ཞེ་ན། དེའི་འཚོ་བ་མ་དག་པར་གྱུར་ལ། དེ་ལ་དགེ་སློང་གིས་མཐོང་བ་དང། ཐོས་པ་དང། དོགས་པས་གསོ་སྦྱོང་གཞག་པ་ནི། ཆོས་ཀྱི་གསོ་སྦྱོང་གཞག་པ་ཡིན་ཏེ་  
དེ་ལྟ་བུ་ནི། འཚོ་བ་ཉམས་པ་ཡིན་ཏེ། འདི་དག་ནི། ཆོས་མ་ཡིན་པའི་བཅུ་དང་ཆོས་ཀྱི་བཅུའི་གསོ་སྦྱོང་གཞག་པ་ཡིན་ནོ། །གསོ་སྦྱོང་གཞག་པ་ཇི་ལྟ་བ་བཞིན་དུ་དགག་དབྱེ་གཞག་པ་ཡང་དེ་བཞིན་  
ནོ། །དགེ་སློང་དག། དགེ་འདུན་ནི། ལྔ་པོ་འདི་དག་ཡིན་ཏེ། ལྔ་གང་ཞེ་ན། ངོ་ཚ་མེད་པའི་དགེ་འདུན་དང། ལུག་ལྟར་ལྐུགས་པའི་དགེ་འདུན་དང། ཚོགས་ཀྱི་དགེ་འདུན་དང། ཀུན་རྫོབ་ཀྱི་དགེ་  
འདུན་དང། དོན་དམ་པའི་དགེ་འདུན་ནོ། །ངོ་ཚ་མེད་པའི་དགེ་འདུན་གང་ཞེ་ན། གང་ན་དགེ་སློང་ཐམས་ཅད་ཚུལ་ཁྲིམས་འཆལ་ཞིང་སྡིག་པའི་ཆོས་དང་ལྡན་པའོ། །ལུག་ལྟར་ལྐུགས་པའི་དགེ་འདུན་  
གང་ཞེ་ན། གང་ན་མདོ་སྡེ་འཛིན་པ་མ་ཡིན། འདུལ་བ་འཛིན་པ་མ་ཡིན། མ་མོ་འཛིན་པ་མ་ཡིན་པའོ། །ཚོས་ཀྱི་དགེ་འདུན་གང་ཞེ་ན་གང་ན་ཚོགས་དང་འབྲེལ་བས་ལས་རྣམས་བྱེད་པའོ། །ཀུན་  
རྫོབ་ཀྱི་དགེ་འདུན་གང་ཞེ་ན། སོ་སོ་སྐྱེ་བོ་དགེ་བ་དང་ལྡན་པ་ཐམས་ཅད་དོ། །དོན་དམ་པའི་དགེ་འདུན་གང་ཞེ་ན། སློབ་པ་དང་མི་སློབ་པའི་སྐྱེས་བུ་གང་ཟག་བརྒྱད་དོ། །དེ་ལ་དགེ་འདུན་གོང་མ་  
  
  
༄༅། །གསུམ་པོ་ངོ་ཚ་མེད་པའི་དགེ་འདུན་དང། ལུག་ལྟར་ལྐུགས་པའི་དགེ་འདུན་དང། ཚོགས་ཀྱི་དགེ་འདུན་གང་ཡིན་པ་འདི་དག་གིས་ནི། ཆོས་མ་ཡིན་པའི་ལས་བྱེད་པ་འཐོབ་  
བོ། །ཀུན་རྫོབ་ཀྱི་དགེ་འདུན་གང་ཡིན་པ་འདིས་ནི། ཆོས་ཀྱི་ལས་དང་ཆོས་མ་ཡིན་པའི་ལས་བྱེད་པ་འཐོབ་བོ། །དོན་དམ་པའི་དགེ་འདུན་གང་ཡིན་པ་འདིས་ནི། ཆོས་མ་ཡིན་པའི་ལས་བྱེད་པ་མི་  
འཐོབ་བོ། །གསོ་སྦྱོང་གཞག་པའི་བཞི་རྫོགས་སོ།། །།འདུལ་བ་གཞི་བམ་པོ་དོན་བཞི་པ། གནས་མལ་གྱི་གཞིའི་སྡོམ་ལ། ཤཱཀྱ་མིན་པའི་ལྔ་སྡེ་དང། མགོ་མེད་དགེ་འདུན་  
གང་ཟག་གི། དངོས་པོ་བཅོམ་པའི་ཕྱིར་དང་ནི། །གཤིབས་པ་ཡི་ནི་ས་དང་ནི། །དགོན་པ་ཆོས་གོས་སྣུམ་པ་དང། །དགོན་པ་གནས་བརྟན་རྙེད་པ་དང། །བརྒྱད་པོ་དག་ནི་ཕྱི་མ་ཡིན། །སངས་རྒྱས་  
བཅོམ་ལྡན་འདས་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་དགེ་སློང་རབ་ཏུ་མང་པོ་དག། བསྙེན་བཀུར་གྱི་གནས་སུ་ཚོགས་ཤིང་འདུས་ནས་འདི་  
ལྟ་བུའི་སྐབས་ཀྱི་གཏམ་དག་གླེང་བར་བྱེད་དེ། ཚེ་དང་ལྡན་པ་དག། བདག་ཅག་གིས་སུ་ཞིག་ལ་བསྙེན་བཀུར་བྱ། བླ་མར་བྱ། རྗེད་པར་བྱ། མཆོད་པར་བྱ། བདག་ཅག་གིས་སུ་ཞིག་ལ་  
མངོན་དུ་སྨྲ་བ་དང། ཕྱག་དང། ལྡང་བ་དང། ཐལ་མོ་སྦྱར་བ་དང། འདུད་པ་བྱ། བདག་ཅག་གི་ནང་ན་སུ་ཞིག་སྟན་གྱི་ཐོག་མ་དང། བཏུང་བའི་ཐོག་མ་དང། བསོད་སྙོམས་ཀྱི་ཐོག་མ་  
  
  
དེ་ན་ཁ་ཅིག་གིས་འདི་སྐད་ཅེས་སྨྲས་སོ། །ཤཱཀྱ་ལས་རབ་ཏུ་བྱུང་བ་གང་ཡིན་པའོ། །ཁ་ཅིག་གིས་འདི་སྐད་ཅེས་སྨྲས་སོ། །བྲམ་ཟེ་ལས་རབ་ཏུ་བྱུང་བ་གང་ཡིན་པའོ།།  
གཞན་དག་ན་རེ། རྒྱལ་རིགས་ལས་རབ་ཏུ་བྱུང་བ་གང་ཡིན་པའོ་།གཞན་དག་ན་རེ། རྗེའུ་རིགས་ལས་རབ་ཏུ་བྱུང་བ་གང་ཡིན་པའོ་།གཞན་དག་ན་རེ། དམངས་རིགས་ལས་རབ་ཏུ་བྱུང་བ་གང་  
ཡིན་པའོ། །གཞན་དག་ན་རེ། རིགས་ངན་པ་མ་ཡིན་པ་མཐོན་པོ་ལས་རབ་ཏུ་བྱུང་བ་དང། བཀྲེན་པ་མ་ཡིན་པ་ཕྱུག་པོའི་རིགས་ལས་རབ་ཏུ་བྱུང་བ་གང་ཡིན་པའོ། །གཞན་དག་ན་རེ། གཟུགས་  
བཟང་པོ་བལྟ་ན་སྡུག་པ་མཛེས་པ་དང། ཚིག་བཟང་པོ་ཚིག་ལ་མཁས་པ་དང་ལྡན་པ་དང། ཤེས་ཉེན་ཅན་བསོད་ནམས་ཆེ་བ་དང་མདོ་སྡེ་འཛིན་པ། འདུལ་བ་འཛིན་པ། མ་མོ་འཛིན་པ་  
ཐོས་པ་མང་བ། ཆོས་སྨྲ་བ། གནས་བརྟན་རྒྱལ་པོར་འོས་པ་དང་དགོན་པ་པ་དང། ཆོས་གོས་གསུམ་པ་དང། ཕྱིང་བ་ཅན་དང། ཕྱག་དར་ཁྲོད་པ་དང། བསོད་སྙོམས་པ་དང། བསོད་  
སྙོམས་མི་འདམ་པ་དང། སྟན་གཅིག་པ་དང། ཟས་ཕྱིས་མི་ལེན་པ་དང། ཤིང་དྲུང་པ་དང། དུར་ཁྲོད་པ་དང། བླ་གབ་མེད་པ་དང། ཙོག་བུ་པ་དང། གཞི་ཇི་བཞིན་པ་གང་ཡིན་པ་དང། མི་  
རྟག་པའི་འདུ་ཤེས་ཐོབ་པ་གང་ཡིན་པ་ཞེས་བྱ་བ་ནས་རྣམ་པར་ཐར་པ་བརྒྱད་ལ་བསམ་གཏན་པའི་དགྲ་བཅོམ་པ་གང་ཡིན་པ་ཞེས་བྱ་བའི་བར་གོང་མ་བཞིན་དུའོ། །གཞན་དག་གིས་འདི་སྐད་  
  
  
༄༅། །ཅེས་སྨྲས་སོ། །ཚེ་དང་ལྡན་པ་དག། བདག་ཅག་ཐམས་ཅད་ནི། འདི་ལྟ་སྟེ། སོ་སོར་བརྟགས་ནས་མི་མཐུན་པ་ཡིན་གྱི། ཚུར་བདག་ཅག་བཅོམ་ལྡན་འདས་གང་ན་བ་དེར་  
དོང་ལ་ཕྱིན་པ་དང། བཅོམ་ལྡན་འདས་ལ་དོན་འདི་ཞུས་ལ་བཅོམ་ལྡན་འདས་ཀྱིས་ཇི་སྐད་ལུང་བསྟན་པ་དེ་བཞིན་དུ་འདི་བདག་ཅག་གིས་གཟུང་བར་བྱའོ། །དེ་ནས་དགེ་སློང་རབ་ཏུ་མང་པོ་  
བཅོམ་ལྡན་འདས་ག་ལ་བ་དེར་དོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། ཕྱོགས་གཅིག་ཏུ་འདུག་ནས་བཅོམ་ལྡན་འདས་  
ལ་དགེ་སློང་རབ་ཏུ་མང་པོས་འདི་སྐད་ཅེས་གསོལ་ཏོ། །བཙུན་པ་བསྙེན་བཀུར་གྱི་གནས་འདིར་བདག་ཅག་དགེ་སློང་རབ་ཏུ་མང་པོ་ཚོགས་ཤིང་འདུས་ནས་འདི་ལྟ་བུའི་སྐབས་ཀྱི་གཏམ་དག་  
གླེང་སྟེ་ཞེས་བྱ་བ་ནས་བཅོམ་ལྡན་འདས་ཀྱིས་ཇི་སྐད་ལུང་བསྟན་པ་དེ་བཞིན་དུ་འདི་བདག་ཅག་གིས་གཟུང་བར་བགྱིའོ། །ཞེས་བྱ་བའི་བར་གོང་མ་བཞིན་དུའོ། །བཙུན་པ། བཅོམ་ལྡན་  
འདས་ལ་བདག་ཅག་དོན་འདི་ཞུས་ལགས་ཏེ། བདག་ཅག་གིས་གང་ལ་བསྙེན་བཀུར་བགྱི། བླ་མར་བགྱི། རྗེད་པར་བགྱི། མཆོད་པར་བགྱི་ཞེས་བྱ་བ་ནས་ཐོག་མར་བསོད་སྙོམས་ལོངས་  
སྤྱད་པར་བགྱི་ཞེས་བྱ་བའི་བར་གོང་མ་བཞིན་དུའོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ཁྱེད་ཀྱིས་ཆེས་རྒན་པ་ལ་བསྙེན་བཀུར་བྱ། བླ་མར་བྱ། རྗེད་པར་བྱ་  
  
  
མངོན་དུ་སྨྲ་བ་དང། ཕྱག་དང། ལྡང་བ་དང། ཐལ་མོ་སྦྱར་བ་དང། འདུད་པའི་ལས་བྱའོ། །དེ་ནི། ཁྱེད་ཅག་གི་སྟན་གྱི་ཐོག་མ་དང། བཏུང་བའི་ཐོག་མ་དང། བསོད་སྙོམས་  
ཀྱི་ཐོག་མ་ལོངས་སྤྱད་པར་འོས་པ་ཡིན་ནོ། །བཅོམ་ལྡན་འདས་ཀྱིས་དགེ་སློང་དག། ཁྱེད་ཀྱིས་ཆེས་རྒན་པ་ལ་བསྙེན་བཀུར་བྱ་ཞེས་བྱ་བ་ནས་བསོད་སྙོམས་ཀྱི་ཐོག་མ་ལོངས་སྤྱད་པར་བྱའོ། །  
ཞེས་བྱ་བའི་བར་གོང་མ་བཞིན་དུ་གསུངས་པ་དང། དགེ་སློང་རྣམས་ཀྱིས་ཁྱིམ་པ་རྒན་པ་དག་ལ་བསྙེན་བཀུར་བྱེད། བླ་མར་བྱེད། རྗེད་པར་བྱེད། མཆོད་པར་བྱེད་པ་ན། བྲམ་ཟེ་དང། ཁྱིམ་བདག་  
དད་པ་ཅན་རྣམས་སྨོད་པར་བྱེད། གཞོགས་འཕྱས་བྱེད། ཁ་ཟེར་བར་བྱེད་དེ། འཕགས་པ་དག། བདག་ཅག་ནི། འདོད་པ་ལ་སྤྱོད་པ་ལགས་འདོད་པའི་འདམ་དུ་བྱིང་བ་ལགས་ན། ཅིའི་སླད་  
དུ་ཁྱེད་བདག་ཅག་ལ་བསྙེན་བཀུར་བགྱི་ཞེས་པའི་སྐབས་དེ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ངས་རབ་  
ཏུ་བྱུང་བ་རྣམས་ལ་དགོངས་ཏེ་གསུངས་པ་ཡིན་གྱི། ཁྱིམ་པ་རྣམས་ལ་ནི་མ་ཡིན་ནོ། །དགེ་སློང་རྣམས་ཀྱིས་གཞན་མུ་སྟེགས་ཅན་རྒན་པ་རྒན་པ་དག་མཐོང་ནས་བསྙེན་བཀུར་བྱེད། བླ་མར་བྱེད་  
རྗེད་པར་བྱེད། མཆོད་པར་བྱེད་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། ངས་ཆོས་འདི་པ་རྣམས་ལ་དགོངས་ཏེ་གསུངས་པ་ཡིན་གྱི། ཕྱི་རོལ་བ་རྣམས་ལ་ནི་མ་ཡིན་ནོ། །དེ་  
  
  
༄༅། །རྣམས་ཀྱི་རབ་ཏུ་བྱུང་བའི་དགེ་ཚུལ་རྒན་པོ་དག་མཐོང་ནས་བསྙེན་བཀུར་བྱེད། བླ་མར་བྱེད། རྗེད་པར་བྱེད། མཆོད་པར་བྱེད་ནས། བཅོམ་ལྡན་འདས་ཀྱིས་བཀའ་སྩལ་  
པ། དགེ་སློང་དག། ངས་བསྙེན་པར་རྫོགས་པ་རྣམས་ལས་དགོངས་ནས་གསུངས་པ་ཡིན་གྱི། དགེ་ཚུལ་རྣམས་ལ་ནི་མ་ཡིན་ནོ། །དེ་རྣམས་ཀྱི་རྒན་པོ་གསར་དུ་བསྙེན་པར་རྫོགས་པ་དག་ལ་བསྙེན་  
བཀུར་བྱེད། བླ་མར་བྱེད། རྗེད་པར་བྱེད། མཆོད་པར་བྱེད་ནས། བཅོམ་ལྡན་འདས་ཀྱིས་བཀའ་སྩལ་པ། ཕན་ཚུན་ལོའི་དང་པོ་དྲིས་ནས་ཕྱག་བྱའོ། །དེ་རྣམས་ཀྱིས་དྲིས་པ་ལས། ན་ཚོད་ཀྱི་  
ལོ་སྨྲས་པ་དང། བཅོམ་ལྡན་འདས་ཀྱིས་བཀའ་སྩལ་པ། བསྙེན་པར་རྫོགས་པའི་ལོའི་དང་པོ་དྲི་བར་བྱའོ། །དགེ་སློང་རྣམས་ཀྱིས་ཇི་ལྟར་དྲི་བ་མ་ཤེས་ནས། བཅོམ་ལྡན་འདས་ཀྱིས་བཀའ་  
སྩལ་པ། རེ་ཞིག་དང་པོར་དུས་ཚིགས་དྲི་བར་བྱའོ། །དགེ་སློང་རྣམས་ཀྱིས་དུས་ཚིགས་དུ་ཡིན་པ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག། དུས་ཚིགས་ནི། ལྔ་  
པོ་འདི་དག་ཡིན་ཏེ། དགུན་དང། སོས་ཀ་དང། དབྱར་དང། དབྱར་ཐུང་ངུ་དང། དབྱར་རིང་པོའོ། །དེ་ལ་ཟླ་བ་བཞི་ནི། དགུན་ཡིན་ནོ། །ཟླ་བ་བཞི་ནི། སོས་ཀ་ཡིན་ནོ། །ཟླ་བ་གཅིག་ནི་  
དབྱར་ཡིན་ནོ། །ཉིན་ཞག་གཅིག་ནི། དབྱར་ཐུང་ངུ་ཡིན་ནོ། །ཟླ་བ་གསུམ་དུ་ཞག་གཅིག་གིས་མ་ཚང་བ་ནི། དབྱར་རིང་པོ་ཡིན་ཏེ། དེ་ལྟར་དུས་ཚིགས་དེ་བརྗོད་ནས་སྔར་  
  
  
།དགེ་སློང་དག། གཞན་ཡང། ཕྱག་བྱ་བ་ནི། བཞི་སྟེ། བཞི་གང་ཞེ་ན། རེ་ཞིག་འཇིག་རྟེན་ལྷ་དང་བཅས་པ། བདུད་དང་བཅས་པ། ཚངས་  
པ་དང་བཅས་པ། དགེ་སྦྱོང་དང་བྲམ་ཟེ་དང་བཅས་པའི་སྐྱེ་རྒུ་དང། ལྷ་དང་མིར་བཅས་པས་ཕྱག་བྱ་བ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང། ཁྱིམ་པ་  
ཐམས་ཅད་ཀྱིས་ཕྱག་བྱ་བ། རབ་ཏུ་བྱུང་བ་དང། བསྙེན་པར་རྫོགས་པ་ཐམས་ཅད་ཀྱིས་ཕྱག་བྱ་བ་ནི། སྔར་བསྙེན་པར་རྫོགས་པ་ཡིན་ནོ། །དགེ་སློང་མ་མ་གཏོགས་ཏེ། དེ་ནི། བསྙེན་པར་རྫོགས་  
ནས་ལོ་བརྒྱ་ལོན་ཀྱང་དེ་རིང་བསྙེན་པར་རྫོགས་པའི་དགེ་སློང་ལ་ཕྱག་བྱ་བ་ཡིན་ནོ། །བསྙེན་པར་མ་རྫོགས་པ་ཐམས་ཅད་ཀྱིས་ཕྱག་བྱ་བ། བསྙེན་པར་རྫོགས་པའོ། །ཕྱག་མི་བྱ་བ་ནི། བཅུ་སྟེ། བཅུ་གང་  
ཞེ་ན། སྤོ་བ་པ་དང། གཞི་ནས་སྤོ་བ་དང། སྤོ་བ་སྤྱད་པ་དང། མགུ་བ་སྤྱོད་པ་དང། མགུ་བར་བྱ་བ་སྤྱད་པ་དང། མ་མཐོང་བས་གནས་ནས་ཕྱུང་བ་དང། ཕྱིར་མི་བྱེད་པས་གནས་ནས་ཕྱུང་  
བ་དང། སྡིག་པའི་ལྟ་བར་སོང་བ་མི་འདོར་བ་གནས་ནས་ཕྱུང་བ་དང། ཁྱིམ་པ་ཐམས་ཅད་དང། བསྙེན་པར་རྫོགས་པ་མ་ཡིན་པ་ཐམས་ཅད་དོ། །གང་གི་ཚེ་བཅོམ་ལྡན་འདས་ཀྱིས་ཇི་ལྟར་རྒན་  
པའི་བཅའ་བ་མཛད་པ་དེའི་ཚེ། དགེ་སློང་རྣམས་གཅིག་ལ་གཅིག་བསྙེན་བཀུར་བྱེད། བླ་མར་བྱེད། རྗེད་པར་བྱེད། མཆོད་པར་བྱེད་དོ་།དེ་རྣམས་གཅིག་ལ་གཅིག་བསྙེན་བཀུར་བྱེད། བླ་མར་བྱེད། རྗེད་པར་བྱེད་  
  
  
༄༅། །མཆོད་པར་བྱེད་པ་ན། ཆུའི་ནང་གི་ཨུཏྤ་ལ་ཇི་ལྟ་བ་བཞིན་དུ་དགེ་བའི་ཆོས་ཀྱིས་འཕེལ་བར་གྱུར་ཏོ། །དགེ་སློང་རྣམས་ཐེ་ཚོམ་སྐྱེས་ནས། ཐེ་ཚོམ་ཐམས་ཅད་གཅོད་པ་སངས་  
རྒྱས་བཅོམ་ལྡན་འདས་ལ་ཞུས་པ། བཙུན་པ། གང་གི་ཚེ་ཇི་ལྟར་རྒན་པའི་བཅའ་བ་མཛད་པ་དེའི་ཚེ། དགེ་སློང་རྣམས་གཅིག་ལ་གཅིག་བསྙེན་བཀུར་བགྱིད། བླ་མར་བགྱིད། རྗེད་པར་བགྱིད་  
མཆོད་པར་བགྱིད་དོ། །དེ་རྣམས་གཅིག་ལ་གཅིག་བསྙེན་བཀུར་བགྱིད། བླ་མར་བགྱིད། རྗེད་པར་བགྱིད། མཆོད་པར་བགྱིད་པ་ན། ཆབ་ཀྱི་ནང་གི་ཨུཏྤ་ལ་ཇི་ལྟ་བ་བཞིན་དུ། དགེ་བའི་ཆོས་ཀྱིས་  
འཕེལ་བར་གྱུར་པ་ལ་གཟིགས། བཅོམ་ལྡན་འདས་ཀྱིས་བཀའ་སྩལ་པ་དགེ་སློང་དག། ད་ལྟར་ང་འདོད་ཆགས་དང་བྲལ། ཞེ་སྡང་དང་བྲལ། གཏི་མུག་དང་བྲལ། སྐྱེ་བ་དང། རྒ་བ་དང། ན་བ་  
དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་ལས་གྲོལ་ཏེ། ཐམས་ཅད་མཁྱེན་པ། རྣམ་པ་ཐམས་ཅད་མཁྱེན་པ། ཐམས་  
ཅད་མཁྱེན་པ། ཤེས་བྱ་ཐམས་ཅད་ལ་མངའ་བརྙེས་པས་ཇི་ལྟར་རྒན་པའི་བཅའ་བ་མཛད་དེ། ཇི་ལྟར་རྒན་པ་དེ་ལ་བརྟེན་ནས་དགེ་སློང་རྣམས་གཅིག་ལ་གཅིག་བསྙེན་བཀུར་བྱེད། བླ་མར་བྱེད། ཅེས་  
བྱ་བ་ནས་ཆུའི་ནང་གི་ཨུཏྤ་ལ་ཇི་ལྟ་བ་བཞིན་དུ་ཞེས་བྱ་བའི་བར་གང་ཡིན་པ་འདི་ལ་ངོ་མཚར་ཞིག་ཆེ། གང་གི་ཚེ་ང་འདོད་ཆགས་དང་བཅས། ཞེ་སྡང་དང་བཅས། གཏི་མུག་དང་བཅས་  
  
  
རྒ་བ་དང། ན་བ་དང། འཆི་བ་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། འཁྲུག་པ་ལས་མ་གྲོལ་ཞིང་རྣམ་པར་ལྟུང་བའི་ལུས་ཀྱིས་ཇི་ལྟར་  
རྒན་པའི་བཅའ་བ་མཛད་དེ། ཇི་ལྟར་རྒན་པ་དེ་ལ་བརྟེན་ནས་འཛམ་བུ་གླིང་ན་གནས་པའི་སྐྱེ་བོའི་ཚོགས་ཕལ་ཆེར་སུམ་ཅུ་རྩ་གསུམ་པའི་རིས་གྱ་ནོམ་པར་སྐྱེས་པ་གང་ཡིན་པ་དེ་ཉོན་ཅིག། དགེ་སློང་  
དག། སྔོན་བྱུང་བ། ཡུལ་ཀ་ཤིའི་ནགས་སྟུག་པོ་ཞིག་ན། སྲོག་ཆགས་བཞི་གནས་པ་གོང་མ་སྲེག་དང། རི་བོང་དང། སྤྲེའུ་དང་གླང་པོ་ཆེའོ། །དེ་དག་ཀྱང་ཕན་ཚུན་ཡིད་གཅུགས་པས་ལྷན་  
ཅིག་གནས་ཤིང་མཐུན་པ་དང། ཡང་དག་པར་དགའ་བ་དང། རྩོད་པ་མེད་པ་དང། དོགས་པ་མེད་ཅིང་དགའ་བའི་སྤྱོད་ལམ་གྱིས་གནས་པས་དུས་འདའ་བར་བྱེད་དོ། །ཇི་ཙམ་དུས་གཞན་  
ཞིག་ན་དེ་རྣམས་ཀྱི་བློ་སྐྱེས་པ། ཤེས་ལྡན་དག། བདག་ཅག་ལ་ཕན་ཚུན་ཡིད་གཅུགས་པས་ལྷན་ཅིག་གནས་ཤིང་མཐུན་པ་དང། ཡང་དག་པར་དགའ་བ་དང། རྩོད་པ་མེད་པ་ནི། ཡོད་ན་  
འོན་ཀྱང་བདག་ཅག་གིས་གང་ལ་བསྙེན་བཀུར་བྱ། བླ་མར་བྱ། རྗེད་པར་བྱ། མཆོད་པར་བྱ་བ་མི་ཤེས་ཀྱི། མ་ལ་བདག་ཅག་རྒན་བ་ཇི་ལྟ་པའི་བཅའ་བ་བྱའོ། །དེ་རྣམས་ཕན་ཚུན་དུ་གྲོས་བྱ་བར་  
བརྩམས་པ། བདག་ཅག་གི་ནང་ན་སུ་རྒན། དེ་ནས་གོང་མ་སྲེག་གིས་ཤིང་ནྱ་གྲོ་དྷ་ཞིག་བསྟན་ནས། ཤེས་ལྡན་དག། སུས་ཤིང་ནྱ་གྲོ་དྷ་འདིའི་ཚད་ཇི་ཙམ་པ་མཐོང། གླང་པོ་ཆེས་སྨྲས་པ། ཁོ་  
  
  
༄༅། །བོ་ཁྱུ་དང་ལྷན་ཅིག་ལམ་འདི་ནས་འགྲོ་བ་ན། འདིའི་སྲིད་ཁོ་བོའི་ལུས་དང་མཉམ་པ་ཁོ་ན་མཐོང་ངོ། །སྤྲེའུ་སྨྲས་པ། ཁོ་བོ་ཁྱུ་དང་ལྷན་ཅིག་ལམ་འདི་ནས་འགྲོ་བ་ན་  
འདིའི་སྲིད་ཁོ་བོ་དང་མཉམ་པ་ཁོ་ན་མཐོང་ངོ། །དེ་དག་གིས་སྨྲས་པ། དེ་བས་ཁྱོད་རྒན་ནོ། །རི་བོང་གིས་སྨྲས་པ། ཁོ་བོས་འདིའི་ལོ་མ་གཉིས་སྐྱེས་པ་ན། ལོ་མའི་ཟིལ་བའི་ཐིགས་པ་ལྕེས་  
བལྡགས་སོ། །དེ་དག་གིས་སྨྲས་པ། འདི་དག་པས་ཀྱང་ཁྱོད་རྒན་ནོ་།གོང་མ་སྲེག་གིས་སྨྲས་པ། ཁྱེད་ཅག་གིས་ཤིང་ནྱ་གྲོ་དཧའི་ཚད་ཆེན་པོའི་རྣམ་པ་འདི་མཐོང་ངམ། དེ་རྣམས་ཀྱིས་  
སྨྲས་པ། འདི་མཐོང་ངོ། །ཁོ་བོས་ས་བོན་རྣམས་ཟོས་ནས་ཕྱོགས་འདིར་རྟུག་པ་བོར་བ་དེ་ལས་སྐྱེས་པ་ནི། འདི་ཡིན་ནོ། །དེ་རྣམས་ཀྱིས་སྨྲས་པ། གལ་ཏེ་དེ་ལྟ་ན། བདག་ཅག་ཐམས་ཅད་  
ཀྱི་ནང་ན་ཁྱོད་རྒན་ནོ། །དེ་ནས་གླང་པོ་ཆེས་ཐམས་ཅད་ལ་བསྙེན་བཀུར་བྱ་བར་བརྩམས་སོ། །སྤྲེའུ་རི་བོང་དང་གོང་མ་སྲེག་ལའོ། །རི་བོང་གིས་ནི། གོང་མ་སྲེག་པ་ཁོ་ན་ལ་སྟེ། དེ་རྣམས་  
དེ་ལྟར་རྒན་རིམ་ཇི་ལྟ་བ་བཞིན་དུ་བསྙེན་བཀུར་བྱེད་ཅིང་ནགས་སྟུག་པོ་དེ་ན་ཕན་ཚུན་དུ་རྒྱུ་ཞིང་གང་གི་ཚེ་ཡ་ང་བ་དང་གཟར་པོའི་ཕྱོགས་སུ་འགྲོ་དགོས་པ་དེའི་ཚེ་གླང་པོ་ཆེ་  
ལ་སྤྲེའུ། སྤྲེའུ་ལ་རི་བོང། རི་བོང་ལ་གོང་མ་སྲེག་ཞོན་ནོ་།སྡུག་པ་འཕེལ་ཞིང་ཞེ་ས་དང་བཅས་པ་དེ་རྣམས་ལ། ཡང་འདི་ལྟ་བུའི་བློ་སྐྱེས་ཏེ། ཤེས་ལྡན་དག། བདག་ཅག་  
  
  
ཡོད་ཀྱི། རེ་ཞིག་དགེ་བ་གཞན་ཡང་ཅུང་ཟད་ཅིག་བླངས་ཏེ་འཇུག་པར་བྱའོ། །ཇི་ལྟར་བྱ། གོང་མ་སྲེག་གིས་སྨྲས་པ། སྲོག་གཅོད་པ་ལས་སླར་ལོག་  
པར་བྱའོ། །བདག་ཅག་གིས་སྲོག་གཅོད་པ་ཅི་འདྲ་བ་ཞིག་ཡིན། གོང་མ་སྲེག་གིས་སྨྲས་པ། ལོ་མ་དང། མེ་ཏོག་དང། འབྲས་བུ་སྲོག་ཆགས་དང་བཅས་པ་ཡང་ཡོད། སྲོག་ཆགས་མེད་པ་ཡང་  
ཡོད་པས། དེ་བས་ན། བདག་ཅག་གིས་དེང་ཕྱིན་ཆད་སྲོག་ཆགས་དང་བཅས་པ་ནི། སྤངས་ལ། སྲོག་ཆགས་མེད་པ་ནི། ལོངས་སྤྱད་པར་བྱའོ། །ཞེས་དེ་རྣམས་ཀྱིས་སྲོག་ཆགས་དང་བཅས་པ་ནི་  
སྤངས་ཤིང། སྲོག་ཆགས་མེད་པ་ལ་ལོངས་སྤྱད་པར་བརྩམས་སོ་།དེ་རྣམས་འདི་སྙམ་དུ་སེམས་ཏེ། བདག་ཅག་ལ་སྲོག་གཅོད་པ་ལས་སླར་ལོག་པ་ནི། ཡོད་ན། མ་བྱིན་པར་ལེན་པ་ལས་  
མ་ཡིན་པས། མ་ལ་བདག་ཅག་གིས་མ་བྱིན་པར་ལེན་པ་ལས་སླར་ལོག་པར་བྱའོ། །བདག་ཅག་གིས་མ་བྱིན་པར་ལེན་པ་ཅི་འདྲ་བ་ཞིག་ཡིན་གོང་མ་སྲེག་གིས་སྨྲས་པ། ཡོངས་སུ་འཛིན་  
པ་དང་བཅས་པའི་རྩྭ་དང། ལོ་མ་དང། མེ་ཏོག་དང། འབྲས་བུ་ཡང་ཡོད། འཛིན་པ་ཡང་ཡོད་པས། དེ་བས་ན། བདག་ཅག་གིས་དེང་ཕྱིན་ཆད་ཡོངས་སུ་འཛིན་པ་དང་བཅས་པ་ནི། སྤངས་  
ལ། འཛིན་པ་མེད་པ་ནི། ལོངས་སྤྱད་པར་བྱའོ། །ཞེས་དེ་རྣམས་ཀྱིས་ཡོངས་སུ་འཛིན་པ་དང་བཅས་པ་ནི། སྤངས་ཏེ། འཛིན་པ་མེད་པ་ནི། ལོངས་སྤྱད་པར་བརྩམས་སོ། །དེ་རྣམས་  
  
  
༄༅། །འདི་སྙམ་དུ་སེམས་ཏེ། བདག་ཅག་ལ་མ་བྱིན་པར་ལེན་པ་ལས་སླར་ལོག་པ་ནི། ཡོད་ན། འདོད་པས་ལོག་པ་གཡེམ་པ་ལས་མ་ཡིན་པས། མ་ལ་བདག་ཅག་གིས་འདོད་པས་  
ལོག་པར་གཡེམ་པ་ལས་སླར་ལོག་པར་བྱའོ། །བདག་ཅག་གིས་འདོད་པས་ལོག་པར་གཡེམ་པ་ཅི་འདྲ་བ་ཞིག་ཡིན། གོང་མ་སྲེག་གིས་སྨྲས་པ་བདག་ཅག་བགྲོད་པར་བྱ་བར་ཡང་འགྲོ། བགྲོད་  
པར་བྱ་བ་མ་ཡིན་པར་ཡང་འགྲོ་བས། དེ་བས་ན། བདག་ཅག་གིས་དེང་ཕྱིན་ཆད་བགྲོད་པར་བྱ་བ་ཁོ་ན་བགྲོད་པར་བྱའི། བགྲོད་པར་བྱ་བ་མ་ཡིན་པ་ནི། མ་ཡིན་ནོ། །ཞེས་དེ་རྣམས་བགྲོད་པར་  
བྱ་བ་བགྲོད་ཀྱི། བགྲོད་པར་བྱ་བ་མ་ཡིན་པ་ནི། མ་ཡིན་ནོ། །དེ་རྣམས་འདི་སྙམ་དུ་སེམས་ཏེ། བདག་ཅག་ལ་འདོད་པས་ལོག་པར་སྤྱོད་པ་ལས་སླར་ལོག་པ་ནི། ཡོད་ན། བརྫུན་དུ་སྨྲ་བ་ལས་  
མ་ཡིན་གྱི། མ་ལ་བདག་ཅག་གིས་བརྫུན་དུ་སྨྲ་བ་ལས་སླར་ལོག་པར་བྱའོ། །བདག་ཅག་གི་བརྫུན་དུ་སྨྲ་བ་ཅི་འདྲ་བ་ཞིག་ཡིན། གོང་མ་སྲེག་གིས་སྨྲས་པ། བདག་ཅག་ཅི་ཡང་རུང་བ་སྨྲ་བས་དེ་  
བས་ན། བདག་ཅག་གིས་དེང་ཕྱིན་ཆད་ཅི་ཡང་རུང་བ་སྨྲ་བར་མི་བྱ་ཞིང། བརྟགས་ཤིང་བརྟགས་པའི་ཚིག་དུས་སུ་སྨྲ་བར་བྱའོ་།ཞེས་དེ་རྣམས་ཀྱིས་ཅི་ཡང་རུང་བ་མི་སྨྲ་ཞིང། ཅི་ཡང་བརྟགས་  
ཤིང་བརྟགས་པའི་ཚིག་དུས་སུ་སྨྲའོ། །དེ་རྣམས་འདི་སྙམ་དུ་སེམས་ཏེ། བདག་ཅག་ལ་བརྫུན་དུ་སྨྲ་བ་ལས་སླར་ལོག་པ་ནི། ཡོད་ན་འབྲུའི་ཆང་དང། སྦྱར་བའི་ཆང་མྱོས་པར་འགྱུར་  
  
  
བག་མེད་པའི་གནས་ལས་མ་ཡིན་པས། མ་ལ་བདག་ཅག་གིས་འབྲུའི་ཆང་དང། སྦྱར་བའི་ཆང་མྱོས་པར་འགྱུར་བ། བག་མེད་པའི་གནས་ལས་སླར་ལོག་པར་བྱའོ། །བདག་ཅག་གིས་འབྲུའི་ཆང་དང་  
སྦྱར་བའི་ཆང་མྱོས་པར་འགྱུར་བ། བག་མེད་པ་ཅི་འདྲ་བ་ཞིག་ཡིན། གོང་མ་སྲེག་གིས་སྨྲས་པ། མྱོས་པར་འགྱུར་བའི་འབྲས་བུ་གང་ཡིན་པ་དག་ཀྱང་ཡོད། མྱོས་པར་མི་འགྱུར་བ་གང་ཡིན་པ་དག་  
ཀྱང་ཡོད། དེ་བས་ན། བདག་ཅག་གིས་དེང་ཕྱིན་ཆད་མྱོས་པར་འགྱུར་བའི་འབྲས་བུ་གང་དག་ཡིན་པ་ནི། སྤངས་ལ། མྱོས་པར་མི་འགྱུར་བའི་འབྲས་བུ་གང་དག་ཡིན་པ་ནི། ལོངས་སྤྱད་པར་བྱའོ། །  
ཞེས་དེ་རྣམས་ཀྱིས་མྱོས་པར་འགྱུར་བའི་འབྲས་བུ་གང་དག་ཡིན་པ་ནི། སྤངས་ཏེ། མྱོས་པར་མི་འགྱུར་བའི་འབྲས་བུ་གང་དག་ཡིན་པ་ལོངས་སྤྱོད་པར་བརྩམས་སོ། །གང་གི་ཚེ་དེ་རྣམས་བརྟུལ་ཞུགས་  
ཀྱི་གཞི་ལྔ་ལ་རབ་ཏུ་གནས་པ་དེའི་ཚེ་གོང་མ་སྲེག་གིས་སྨྲས་པ། ཤེས་ལྡན་དག། བདག་ཅག་ལ་བརྟུལ་ཞུགས་ཀྱི་གཞི་ལྔ་ལ་རབ་ཏུ་གནས་པ་ནི། ཡོད་ཀྱི། མ་ལ་བདག་ཅག་གིས་གཞན་དག་ཀྱང་  
བརྟུལ་ཞུགས་ཀྱི་གཞི་ལྔ་ལ་རབ་ཏུ་དགོད་པར་བྱའོ། །དེ་རྣམས་ཀྱིས་སྨྲས་པ། དེ་བཞིན་དུ་བྱའོ། །བདག་ཅག་གི་ནང་ནས་སུ་དག་རབ་ཏུ་དགོད་པར་བྱ། སྤྲེའུ་སྨྲས་པ། ཁོ་བོས་ནི། སྤྲེའུ་ཐམས་  
ཅད་རབ་ཏུ་དགོད་པར་བྱའོ། །དེ་ནས་རི་བོང་གིས་སྨྲས་པ། ཁོ་བོས་ནི། རི་བོང་དང་སྤུ་ཅན་ཐམས་ཅད་རབ་ཏུ་དགོད་པར་བྱའོ། །གླང་པོ་ཆེས་སྨྲས་པ། གལ་ཏེ་དེ་ལྟ་ན། ཁོ་བོས་ནི། གླང་པོ་ཆེ་དང་  
  
  
༄༅། །སེངྒེ་དང། སྟག་དང། གུང་ཐམས་ཅད་རབ་ཏུ་དགོད་པར་བྱའོ། །གོང་མ་སྲེག་གིས་སྨྲས་པ། གལ་ཏེ་དེ་ལྟ་ན། མདོར་ན་ཁྱེད་ཀྱིས་འདུལ་བ་མ་ཡིན་པ། རྐང་པ་མེད་པ་དང་  
རྐང་གཉིས་པ་དང། རྐང་བཞི་པ་དང། འདབ་ཆགས་གང་ཡིན་པ་ཐམས་ཅད་ཁོ་བོས་བརྟུལ་ཞུགས་ཀྱི་གཞི་ལྔ་ལ་རབ་ཏུ་དགོད་པར་བྱའོ། །དེ་ནས་དེ་རྣམས་ཀྱི་ཡུལ་ཀ་ཤི་ན་དུད་འགྲོའི་སྐྱེ་གནས་སུ་  
སོང་བའི་སྲོག་ཆགས་ཇི་སྙེད་པ་དེ་དག་ཐམས་ཅད་བརྟུལ་ཞུགས་ཀྱི་གཞི་ལྔ་ལ་རབ་ཏུ་བཀོད་དོ། །དེ་རྣམས་གཅིག་ལ་གཅིག་གནོད་པ་མི་བྱེད་ཅིང། ནགས་སྟུག་པོ་དེ་ན་ཤེས་བཞིན་གྱི་གནས་  
པས་ཅི་དགའ་བར་གནས་པ་དེ་རྣམས་ཀྱི་མཐུས། ལྷས་དུས་སུ་ཆར་ཕབ་པས་ས་རྟག་ཏུ་མེ་ཏོག་དང། འབྲས་བུའི་ཤིང་དང། ལོ་ཏོག་དང་ལྡན་པར་གྱུར་ཏོ། །མི་རྣམས་ཀྱིས་དེ་དག་གཅིག་  
ལ་གཅིག་གནོད་པ་མི་བྱེད་པར་གནས་པས་ས་རྟག་ཏུ་མེ་ཏོག་དང་འབྲས་བུའི་ཤིང་དང། ལོ་ཏོག་དང་ལྡན་པར་མཐོང་བ་དང། རྒྱལ་པོས་སྨྲས་པ། ངས་ཆོས་བཞིན་གྱིས་རྒྱལ་སྲིད་བྱས་  
ཏེ༑ འདི་ནི། ངའི་མཐུ་ཡིན་ནོ། །བཙུན་མོ་དང། གཞོན་ནུ་རྣམས་དང། བློན་པོ་རྣམས་དང། ཁྲོམ་གྱི་རུ་བ་རྣམས་དང། གྲོང་མི་དང། ཡུལ་མི་རྣམས་ཀྱིས་སྨྲས་པ། འདི་ནི། བདག་ཅག་གི་  
མཐུ་ཡིན་ནོ། །རྒྱལ་པོས་བསམ་པ། འདི་དག་ཐམས་ཅད། འདི་ནི། བདག་གི་མཐུ་ཡིན་ནོ། །འདི་ནི། བདག་གི་མཐུ་ཡིན་ནོ། །ཞེས་སྨྲས་ན། འདི་སུའི་མཐུ་ཡིན་པ་མི་ཤེས་སོ། །སྙམ་  
  
  
དེ་ངོ་མཚར་སྐྱེས་ཏེ། དེས་ལྟས་མཁན་རྣམས་བཀུག་ནས་སྨྲས་པ་དང། དེ་རྣམས་ཀྱིས་ཀྱང་མ་ཤེས་སོ། །ཇི་ཙམ་ན་ཝཱ་ར་ཎཱ་སི་དང་ཧ་ཅང་ཡང་མི་རིང་བའི་སྐྱེད་མོས་ཚལ་ཞིག་ཡོད་པ་དེ་ན་དྲང་  
སྲོང་མངོན་པར་ཤེས་པ་ལྔ་དང་ལྡན་པ་ཞིག་གནས་ཏེ། ཝཱ་ར་ཎཱ་སི་ན་གནས་པའི་སྐྱེ་བོའི་ཚོགས་མཐའ་དག་གིས་མཆོད་ཅིང་རྗེད་ཅིང་མངོན་དུ་སྨྲ་བར་བྱ་བ་ཞིག་ཡོད་དོ། །དེ་ནས་རྒྱལ་པོ་དྲང་སྲོང་དེའི་དྲུང་  
དུ་སོང་ནས་རྐང་པ་གཉིས་ལ་གཏུགས་ཏེ་སྨྲས་པ། དྲང་སྲོང་ཆེན་པོ། །བདག་གི་ཡུལ་ན་དུད་འགྲོའི་སྐྱེ་གནས་སུ་སོང་བའི་སྲོག་ཆགས་ཇི་སྙེད་པ་དེ་དག་ཐམས་ཅད་གཅིག་ལ་གཅིག་གནོད་པ་མི་བྱེད་ཅིང་  
ཤེས་བཞིན་གྱི་གནས་པས་ཅི་དགའ་བར་གནས་པས། ལྷས་དུས་སུ་ཆར་ཕབ་པས། ས་རྟག་ཏུ་མེ་ཏོག་དང། འབྲས་བུའི་ཤིང་དང། ལོ་ཏོག་དང་ལྡན་པར་གྱུར་པ་དང། བདག་གིས་འདི་སྙམ་དུ་སེམས་  
ཏེ། བདག་གིས་ཆོས་བཞིན་གྱིས་རྒྱལ་སྲིད་བྱས་པས། འདི་ནི། བདག་གི་མཐུ་ཡིན་ནོ་སྙམ་དུ་སེམས་སོ། །བཙུན་མོ་དང། གཞོན་ནུ་རྣམས་དང། བློན་པོ་རྣམས་དང། ཁྲོམ་གྱི་རུ་བ་དང། ཡུལ་  
མི་དང། གྲོང་མི་རྣམས་ཀྱིས་ཀྱང་འདི་ནི། བདག་ཅག་གི་མཐུ་ཡིན་ནོ་སྙམ་དུ་སེམས་ཏེ། བདག་ཀྱང་ངོ་མཚར་ཆེན་པོ་སྐྱེས་ན། དེའི་ཕྱིར་འདི་སུའི་མཐུ་ལགས་པ་ཐེ་ཚོམ་གཅད་པའི་རིགས་སོ། །དེས་  
སྨྲས་པ། རྒྱལ་པོ་ཆེན་པོ། འདི་ནི། ཁྱོད་ཀྱི་མཐུ་མ་ལགས་ཏེ་བཙུན་མོའི་མ་ལགས། གཞོན་ནུ་རྣམས་ཀྱི་མ་ལགས། བློན་པོ་རྣམས་ཀྱི་མ་ལགས། ཁྲོམ་གྱི་རུ་བའི་མ་ལགས། གྲོང་མིའི་  
  
  
༄༅། །མ་ལགས། ཡུལ་མིའི་མ་ལགས་ཏེ། འོན་ཀྱང་ཁྱོད་ཀྱི་ཡུལ་ན་སྲོག་ཆགས་བཞི་གནས་ཏེ། འདི་ནི། དེ་དག་གི་མཐུ་ཡིན་ནོ། །རྒྱལ་པོས་སྨྲས་པ། གལ་ཏེ་དེ་ལྟར་ན། རེ་  
ཞིག་བལྟར་མཆིའོ། །དྲང་སྲོང་གིས་སྨྲས་པ། རྒྱལ་པོ་ཆེན་པོ་ཁྱོད་ཀྱིས་དེ་རྣམས་བལྟ་ཅི་འཚལ། འོན་ཀྱང་དེ་རྣམས་ཀྱིས་ཡང་དག་པར་བླངས་ཏེ་སྤྱད་པ་གང་ལགས་པ་དེ། ཡང་དག་པར་བླངས་ཏེ་  
སྤྱད་མཛོད་ཅིག། དེ་རྣམས་ཀྱིས་ཅི་ཞིག་ཡང་དག་པར་བླངས་ཏེ་སྤྱད། བརྟུལ་ཞུགས་ཀྱི་གཞི་ལྔའོ། །དྲང་སྲོང་ཆེན་པོ། བརྟུལ་ཞུགས་ཀྱི་གཞི་ལྔ་ཅི་འདྲ་བ་ཞིག་ལགས། རྒྱལ་པོ་ཆེན་པོ། དེ་རྣམས་ནི་  
སྲོག་ཆགས་རྣམས་ཀྱི་སྲོག་མི་གཅོད། གཞན་གྱི་བདོག་པ་མི་འཕྲོག་བགྲོད་པར་བྱ་བ་མ་ཡིན་པ་བགྲོད་པར་མི་བྱེད། རྫུན་གྱི་ཚིག་མི་སྨྲ། མྱོས་པར་འགྱུར་བའི་བཏུང་བ་མི་འཐུང་ངོ། །རྒྱལ་  
པོས་སྨྲས་པ། དྲང་སྲོང་ཆེན་པོ། གལ་ཏེ་དེ་ལྟ་ན། བདག་གིས་ཀྱང་བརྟུལ་ཞུགས་ཀྱི་གཞི་ལྔ་པོ་འདི་ཡང་དག་པར་བླངས་ཏེ་སྤྱད་པར་བྱའོ། །དེ་ནས་རྒྱལ་པོ་དེས་བརྟུལ་ཞུགས་ཀྱི་གཞི་ལྔ་ཡང་དག་  
པར་བླངས་ཏེ་སྤྱད་པར་བརྩམས་སོ། །རྒྱལ་པོས་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པ་དང། བཙུན་མོ་རྣམས་ཀྱིས་ཀྱང་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པར་  
བརྩམས་སོ། །བློན་པོ་རྣམས་དང། ཁྲོམ་གྱི་རུ་བ་དང། གྲོང་མི་དང། ཡུལ་མི་རྣམས་ཀྱིས་ཀྱང་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པར་བརྩམས་སོ། །ཁམས་ཀྱི་རྒྱལ་ཕྲན་  
  
  
གཞོན་ནུ་རྣམས་དང། བློན་པོ་རྣམས་དང། ཁྲོམ་གྱི་རུ་བ་རྣམས་དང། གྲོང་མི་དང། ཡུལ་མིར་བཅས་པས་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་  
སྤྱོད་དོ། །ཞེས་ཐོས་སོ། །ཐོས་ནས་དེ་རྣམས་ཀྱང་བཙུན་མོ་རྣམས་དང། གཞོན་ནུ་རྣམས་དང། བློན་པོ་རྣམས་དང། ཁྲོམ་གྱི་རུ་བ་རྣམས་དང། གྲོང་མི་རྣམས་དང། ཡུལ་མི་རྣམས་དང་ལྷན་ཅིག་ཏུ་བརྟུལ་  
ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པར་བརྩམས་སོ་།འཛམ་བུའི་གླིང་གི་སྐྱེ་བོའི་ཚོགས་ཐམས་ཅད་ལས་ཕལ་ཆེར་བརྟུལ་ཞུགས་ཀྱི་གཞི་ལྔ་ཡང་དག་པར་བླངས་ཏེ་སྤྱད་པར་བརྩམས་སོ། །དེའི་  
ཚེ་འཛམ་བུའི་གླིང་པ་འཆི་བའི་དུས་བྱེད་པ་དེ། ལུས་ཞིག་ནས་སུམ་ཅུ་རྩ་གསུམ་པའི་ལྷ་གྱ་ནོམ་པ་རྣམས་སུ་སྐྱེའོ། །དེ་ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་ལྷའི་འཁོར་རྒྱས་པར་མཐོང་ནས་ཚིགས་སུ་བཅད་  
དེ་སྨྲས་པ། གུས་བཅས་ཞེ་སར་བཅས་པ་དག། དཀའ་ཐུབ་ཚལ་ན་གནས་པ་ཡི། །གོང་མ་སྲེག་གི་ཚངས་སྤྱོད་པ། །འཇིག་རྟེན་སོ་སོར་རབ་ཏུ་བསྟན། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་  
དག། འདི་ཇི་སྙམ་དུ་སེམས། དེའི་ཚེ་དེའི་དུས་ཀྱི་གོང་མ་སྲེག་གང་ཡིན་པ་དེ་ནི། ང་ཉིད་ཡིན་ནོ། །རི་བོང་ནི། དགེ་སློང་ཤཱ་རིའི་བུ་ཡིན་ནོ། །སྤྲེའུ་ནི། མོའུ་གལ་གྱི་བུ་ཡིན་ནོ། །གླང་པོ་ཆེ་ནི། ཀུན་  
དགའ་བོ་ཡིན་ནོ། །དེའི་ཚེ་ཡང་ངས་རྒན་པ་ཇི་ལྟ་བའི་བཅའ་བ་མཛད་དེ། རྒན་པ་ཇི་ལྟ་བ་དེ་ལ་བརྟེན་ནས་འཛམ་བུའི་གླིང་ན་གནས་པའི་སྐྱེ་བོའི་ཚོགས་ཕལ་ཆེར་སུམ་ཅུ་རྩ་གསུམ་པའི་ལྷའི་རིས་རྣམས་སུ་  
  
  
༄༅། །སྐྱེས་སོ། །ད་ལྟར་ཡང་ངས་རྒན་པ་ཇི་ལྟ་བའི་བཅའ་བ་མཛད་དེ། རྒན་པ་ཇི་ལྟ་བ་དེ་ལ་བརྟེན་ནས་དགེ་སློང་རྣམས་གཅིག་ལ་གཅིག་བསྙེན་བཀུར་བྱེད། བླ་མར་བྱེད། རྗེད་  
པར་བྱེད། མཆོད་པ་བྱེད་པས། ཆུའི་ནང་གི་ཨུཏྤ་ལ་ཇི་ལྟ་བ་བཞིན་དུ་དགེ་བའི་ཆོས་ཀྱིས་འཕེལ་བར་གྱུར་ཏོ། །དགེ་སློང་དག། དེ་ལྟ་བས་ན། ཚངས་པ་མཚུངས་པར་སྤྱོད་པའི་གནས་བརྟན་དང་  
བར་མ་དང། གསར་བུ་རྣམས་ལ་བཀུར་སྟི་དང་བཅས། ཞེ་ས་དང་བཅས། འཇིགས་པའི་དབང་དུ་འགྲོ་བ་དང་བཅས་པས་གནས་པར་བྱའོ་།དགེ་སློང་དག། དེ་ཅིའི་ཕྱིར་ཞེ་ན། རེ་ཞིག་དགེ་སློང་  
དེ། གནས་བརྟན་དང། བར་མ་དང། གསར་བུ་རྣམས་ལ་བཀུར་སྟི་མེད་ཞེ་ས་མེད་ཅིང་འཇིགས་པའི་དབང་དུ་མི་འགྲོ་བས་ན། ཀུན་ཏུ་སྤྱོད་པའི་ཆོས་ཡོངས་སུ་རྒྱས་པར་འགྱུར་བའི་གནས་  
འདི་མེད་དོ། །ཀུན་ཏུ་སྤྱོད་པའི་ཆོས་ཡོངས་སུ་མ་རྒྱས་པར་སློབ་པའི་ཆོས་རྣམས་ཡོངས་སུ་རྒྱས་པར་འགྱུར་བའི་གནས་འདི་མེད་དོ་།སློབ་པའི་ཆོས་རྣམས་ཡོངས་སུ་མ་རྒྱས་པར་ཚུལ་ཁྲིམས་ཀྱི་ཕུང་པོ་  
དང༑ ཏིང་ངེ་འཛིན་གྱི་ཕུང་པོ་དང། ཤེས་རབ་ཀྱི་ཕུང་པོ་དང། རྣམ་པར་གྲོལ་བའི་ཕུང་པོ་དང། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཡོངས་སུ་རྒྱས་པར་འགྱུར་བའི་གནས་འདི་མེད་དོ། །  
རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཡོངས་སུ་མ་རྒྱས་པར་ལེན་པ་མེད་པར་ཡོངས་སུ་མྱ་ངན་ལས་འདའ་བར་འགྱུར་བའི་གནས་འདི་མེད་དོ། །དགེ་སློང་དག། རེ་ཞིག་དགེ་སློང་དེ། ཚངས་པ་  
  
  
བར་མ་དང། གསར་བུ་རྣམས་ལ་བཀུར་སྟི་དང་བཅས། ཞེ་ས་དང་བཅས། འཇིགས་པའི་དབང་དུ་འགྲོ་བ་དང་བཅས་པས་གནས་ན། ཀུན་ཏུ་སྤྱོད་པའི་ཆོས་  
ཡོངས་སུ་རྒྱས་པར་འགྱུར་བའི་གནས་འདི་ཡོད་དོ། །ཀུན་ཏུ་སྤྱོད་པའི་ཆོས་ཡོངས་སུ་རྒྱས་ན། སློབ་པའི་ཆོས་རྣམས་ཡོངས་སུ་རྒྱས་པར་འགྱུར་བའི་གནས་འདི་ཡོད་དོ། །སློབ་པའི་ཆོས་རྣམས་ཡོངས་སུ་  
རྒྱས་ན། ཚུལ་ཁྲིམས་ཀྱི་ཕུང་པོ་དང། ཏིང་ངེ་འཛིན་གྱི་ཕུང་པོ་དང། ཤེས་རབ་ཀྱི་ཕུང་པོ་དང། རྣམ་པར་གྲོལ་བའི་ཕུང་པོ་དང། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཡོངས་སུ་རྒྱས་པར་འགྱུར་  
བའི་གནས་འདི་ཡོད་དོ། །རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ཡོངས་སུ་རྒྱས་ན། ལེན་པ་མེད་པར་ཡོངས་སུ་མྱ་ངན་ལས་འདའ་བར་འགྱུར་བའི་གནས་འདི་ཡོད་དོ། །དགེ་སློང་དག། དེ་ལྟ་  
བས་ན། འདི་ལྟར་བསླབ་པར་བྱ་སྟེ། གནས་བརྟན་དང། བར་མ་དང་གསར་བུ་རྣམས་ལ་བཀུར་སྟི་དང་བཅས། ཞེ་ས་དང་བཅས། འཇིགས་པའི་དབང་དུ་འགྲོ་བ་དང་བཅས་པས་གནས་པར་  
བྱ་སྟེ༑ དགེ་སློང་དག། ཁྱེད་ཀྱིས་དེ་ལྟ་བུ་ལ་བསླབ་པར་བྱའོ་།གང་གི་ཚེ་བཅོམ་ལྡན་འདས་ཀྱིས་ལྔ་སྡེ་བཏུལ་བ་དེ་རྣམས་དགོན་པ་ན་གནས་པ་ན། སེངྒེ་དང། སྟག་དང། གུང་དང། ཆོམ་རྐུན་པ་  
རྣམས་ཀྱིས་བགྲོད་པར་གྱུར་ཏོ། །བཅོམ་ལྡན་འདས་ཀྱིས་དགོངས་པ་གང་དུ་སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་ཀྱི་ཉན་ཐོས་རྣམས་ཀྱིས་གནས་རུང་བར་གྱུར་སྙམ་ན། གཙུག་  
  
  
༄༅། །ལག་ཁང་ཡིན་པར་གཟིགས་སོ། །ལྷ་རྣམས་ཀྱིས་ཀྱང་དེ་བཞིན་དུ་བཅོམ་ལྡན་འདས་ལ་གསོལ་ཏོ། །དེའི་ཚེ་ཝཱ་ར་ཎཱ་སི་ན་ཁྱིམ་བདག་དགེ་བཟང་ཞེས་བྱ་བ་ཞིག་གནས་པ་  
དེ་དགེ་བའི་རྩ་བ་དེས་སེམས་ཀྱི་རྒྱུད་བསྐུལ་ནས་འདི་སྙམ་དུ་སེམས་ཏེ། ཀྱེ་མའོ། །བདག་གིས་བཅོམ་ལྡན་འདས་ཀྱི་ཉན་ཐོས་རྣམས་ཀྱི་གཙུག་ལག་ཁང་བརྩིག་གོ། །སྙམ་ནས། དེ་ནང་པར་  
སྔར་ལངས་ཏེ། བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་བྱས་ཏེ་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་པ་  
དང༑ བཅོམ་ལྡན་འདས་ཀྱིས་ཁྱིམ་བདག་དགེ་བཟང་ལ། ཆོས་དང་ལྡན་པའི་གཏམ་གྱིས་ཡང་དག་པར་སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་  
པར་མཛད། ཡང་དག་པར་རབ་ཏུ་དགའ་བར་མཛད་དེ། རྣམ་གྲངས་དུ་མར་ཆོས་དང་ལྡན་པའི་གཏམ་གྱིས་ཡང་དག་པར་བསྟན། ཡང་དག་པར་འཛིན་དུ་བཅུག། ཡང་དག་པར་གཟེངས་བསྟོད་  
ཡང་དག་པར་རབ་ཏུ་དགའ་བར་མཛད་ནས་ཅང་མི་གསུང་ངོ། །དེ་ནས་ཁྱིམ་བདག་དགེ་བཟང་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་ག་ལ་བ་དེ་ལོགས་  
སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་གལ་ཏེ་གནང་ན། འདི་ལྟར་བདག་གིས་བཅོམ་ལྡན་འདས་ཀྱི་ཉན་ཐོས་རྣམས་ཀྱི་གཙུག་  
  
  
།བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག། དེ་ལྟ་བས་ན། རྗེས་སུ་གནང་གི། རྩིགས་ཤིག། དེས་ཅི་འདྲ་བ་རྩིག་པ་མ་ཤེས་ནས། བཅོམ་ལྡན་འདས་ཀྱིས་བཀའ་སྩལ་  
པ༑ གལ་ཏེ་གནས་ཁང་གསུམ་བརྩིགས་ན། དབུས་སུ་དྲི་གཙང་ཁང་བརྩིག་པར་བྱ་ཞིང། གཡས་ཕྱོགས་སུ་གནས་ཁང་གཉིས་ཏེ། དེ་ལྟར་ན་ངོས་གསུམ་པ་ལ་ནི། གནས་ཁང་དགུའོ། །ངོས་བཞི་  
པ་ལ་ནི། དྲི་གཙང་ཁང་གི་ཐད་ཀ་དབུས་སུ་སྒོ་གསུམ་གདོད་པར་བྱ་ཞིང། གཡས་ཕྱོགས་སུ་གནས་ཁང་གཉིས་སོ། །དུ་བརྩེགས་སུ་བྱ་བ་མ་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་  
རྣམས་ཀྱི་གཙུག་ལག་ཁང་ནི། ལྔ་བརྩེགས་སུ་བྱའོ། །དྲི་གཙང་ཁང་ནི། བདུན་བརྩེགས་སུ་བྱའོ། །སྒོ་ཁང་སྟེང་གི་བསིལ་ཁང་ཡང་བདུན་བརྩེགས་སུ་བྱའོ། །དགེ་སློང་མ་རྣམས་ཀྱི་གཙུག་ལག་ཁང་ནི་  
སུམ་བརྩེགས་སུ་བྱའོ། །དྲི་གཙང་ཁང་ནི། ལྔ་བརྩེགས་སུ་བྱའོ། །སྒོ་ཁང་སྟེང་གི་བསིལ་ཁང་ཡང་ལྔ་བརྩེགས་སུ་བྱའོ་།དེའི་ཚེ་མཉན་ཡོད་ན་ཁྱིམ་བདག་སྦྱིན་པ་ཞེས་བྱ་བ་ཕྱུག་པ་ནོར་མང་  
བ། ལོངས་སྤྱོད་ཆེ་བ། ཡོངས་སུ་བཟུང་བ་ཡངས་ཤིང་རྒྱ་ཆེ་བ། རྣམ་ཐོས་ཀྱི་བུའི་ནོར་དང་ལྡན་པ། རྣམ་ཐོས་ཀྱི་བུ་ལ་ནོར་གྱིས་འགྲན་པ་ཞིག་གནས་པ་དེས། རིགས་མཉམ་པ་ལས་ཆུང་མ་བླངས་  
ཏེ། དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དེ། དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། དུས་གཞན་ཞིག་ན། ཆུང་མ་  
  
  
༄༅། །མ་སེམས་ཅན་དང་ལྡན་པར་གྱུར་ནས་དེ་ཟླ་བ་བརྒྱད་དམ། དགུ་འདས་ནས་ཁྱེའུ་ཞིག་བཙས་ཏེ། དེའི་བཙས་པའི་བཙས་སྟོན་ཉི་མ་བདུན་གསུམ་ཉི་ཤུ་རྩ་གཅིག་ཏུ་རྒྱ་ཆེར་བྱས་  
ནས་མིང་འདོགས་པར་བྱེད། ཁྱེའུ་མིང་ཅིར་གདགས། ཉེ་དུ་དག་གིས་སྨྲས་པ། ཁྱེའུ་འདི་ཁྱིམ་བདག་སྦྱིན་པའི་བུ་ཡིན་པས། དེའི་ཕྱིར་ཁྱེའུ་མིང་ནི། བཟང་སྦྱིན་དུ་གདགས་སོ། །ཞེས་དེའི་  
མིང་བཟང་སྦྱིན་ཞེས་བྱ་བར་བཏགས་སོ། །ཁྱེའུ་བཟང་སྦྱིན་མ་མ་བརྒྱད་པོ་པང་ན་ཐོགས་པའི་མ་མ་གཉིས་དང། ནུ་མ་སྣུན་པའི་མ་མ་གཉིས་དང། དྲི་མ་ཕྱི་བའི་མ་མ་གཉིས་དང། རྩེ་གྲོགས་ཀྱི་མ་མ་  
གཉིས་ལ་རྗེས་སུ་གཏད་ནས། དེ་མ་མ་བརྒྱད་པོ་དག་གིས་འོ་མ་དང་ཞོ་དང། མར་དང། ཞུན་མར་དང། མར་གྱི་སྙིང་པོ་དང། གཞན་ཡང། ཡོ་བྱད་ཀྱི་བྱེ་བྲག་གཙོ་བོ་གཙོ་བོ་དག་གིས་སྲིང་  
བར་བྱེད། སྐྱེད་པར་བྱེད་ཅིང། རྫིང་ན་གནས་པའི་པདྨ་བཞིན་དུ་མྱུར་དུ་སྐྱེ་བར་བྱེད་དོ། །དེ་དུས་གཞན་ཞིག་ན་རྒྱན་ཐམས་ཅད་ཀྱིས་བརྒྱན་ནས་མ་མའི་པང་དུ་འདུག་སྟེ་ཕྱིར་བྱུང་བ་དང་སློང་བས་  
བརྒྱན་བསླངས་པ། གཞོན་ནུ། བདག་ལ་རྒྱན་དགོས་ཀྱི། བདག་ལ་རྒྱན་བྱིན་ཅིག། དེས་དགའ་བ་དང། མགུ་བས་དེ་ལ་རྒྱན་དེ་བྱིན་ནོ་།དེ་ཁྱིམ་དུ་ཞུགས་པ་དང། དེའི་ཕས་མ་མ་ལ་  
དྲིས་པ། གཞོན་ནུའི་རྒྱན་ག་རེ། དེས་སྨྲས་པ། གཞོན་ནུས་སློང་བ་ལ་སྩལ་ཏོ། །དེ་རྒྱན་གཞན་དག་གིས་བརྒྱན་ན། དེ་ཡང་བྱིན་ནོ་།ཡང་བརྒྱན་ན། དེ་ཡང་དེས་བྱིན་ནས། ཁྱིམ་བདག་  
  
  
བཟང་མོ། བདག་ཅག་གི་བུ་ནི་བཟང་པོ་ཞིག་བཙས་ཏེ། རྟག་ཏུ་སྦྱིན་པ་ལ་མངོན་པར་དགའོ། །དེས་སྨྲས་པ། རྗེའི་སྲས། གལ་ཏེ་དེ་ལྟ་ན། སླན་ཆད་རྒྱན་དེ་ལྟ་བུ་ནི། མི་  
བགྱིད་དོ། །དེས་སྨྲས་པ། བཟང་མོ། བདག་ཅག་ལ་གསེར་དང། རིན་པོ་ཆེ་ཚད་མེད་པ་ཡོད་མོད་ཀྱི། རྒྱན་བརྡུངས་པ་མེད་པས། འདི་འདོར་ན། ཕྱི་རོལ་ཏུ་གཏང་བར་མི་བྱའོ། །ཞེས་ནང་ཁོ་ནར་རྩེར་  
འཇུག་གོ་ཇི་ཙམ་དུས་གཞན་ཞིག་ན། ཁྱིམ་བདག་སྦྱིན་པ་གླ་མིའི་སྐྱེ་བོས་ཡོངས་སུ་བསྐོར་ནས། འབབ་ཆུ་ཨ་ཛི་ར་བི་ཏིལ་ཁྲུས་བྱེད་དུ་ཆས་པ་དང། ཁྱེའུ་བཟང་སྦྱིན་གྱིས་སྨྲས་པ། ཡབ། བདག་  
ཀྱང་མཆིའོ། །དེས་དེ་ལ་བྲིད་པར་བརྩམས་ཏེ། བུ། འདི་ཉིད་ན་ཆུ་བཟང་པོ་ཡོད་དོ། །འབབ་ཆུ་ནི། ཆུ་སྲིན་འཛིན་ཁྲིས་གང་བ་ཡིན་པས། ཁྱོད་འདིར་མ་མས་ཁྲུས་བྱོས་ཤིག། དེས་དུས་སོ། །དེའི་  
མས་སྨྲས་པ། རྗེའི་སྲས། ཁྱེའུ་འདི་ཅིའི་སླད་དུ་ངུ། དེས་ཇི་ལྟར་གྱུར་པ་རྣམས་སྨྲས་པ་དང། དེས་སྨྲས་པ། རྗེའི་སྲས། ཁྱོད་ཀྱིས་ལྷག་པར་གསུངས་པར་གྱུར་ན། ལྷན་ཅིག་བཞུད་པ་ལ་  
ནོངས་པ་ཅི་མཆིས། དེས་དེ་ཁྲིད་དེ་འབབ་པ་ཆུའི་ངོས་སུ་སོང་ནས་ཁྲུས་བྱས་ཏེ་ཆུ་འགྲམ་དུ་བཞག་གོ་དེས་སྨྲས་པ། ཡབ། ཅིའི་སླད་དུ་བདག་སྲུང་བར་མཛད། བུ། ཁྱོད་ལ་ཉེས་པ་ཡོད་དོ། །ཡབ་  
བདག་ལ་ནོངས་པ་ཅི་འདྲ་བ་ཞིག་མཆིས། རྒྱན་བྱིན་ཞིང་བྱིན་པ་དག་སློང་བ་རྣམས་ལ་སྦྱིན་པས་སོ། །ཡབ་ཅི། ནོར་དོན་དུ་གཉེར་ལགས་སམ། བུ། སུ་ཞིག་དོན་དུ་མི་གཉེར། ཡབ། གལ་  
  
  
༄༅། །ཏེ་དེ་ལྟ་ན། བདག་ཆབ་ཏུ་འཇུག་ཏུ་སྩོལ་ཅིག་དེས་དེ་ཆུར་བཅུག་པ་དང། དེ་ནས་དེས་དེའི་ལག་པ་གཉིས་ཆུ་ནང་དུ་བཅུག་ནས་ལྕགས་ཀྱི་བུམ་པ་གསེར་གྱིས་གང་བ་བཞི་ཕྱུང་  
ནས་སྨྲས་པ། ཡབ། འདི་ལས་ཁྱོད་ཇི་ཙམ་བཞེད་པའི་ནོར་གྱིས་ནོར་གྱི་བྱ་བ་མཛོད་ལ། ལྷག་མ་འདི་ཉིད་དུ་ཆུག་ཅིག་བུ། ཁྱོད་ཀྱིས་ཅི་ཆུ་ནང་ན་ཡོད་པའི་གཏེར་མཐོང་ངམ། ཡབ། ཆུ་ན་  
མཆིས་པ་འབའ་ཞིག་ཏུ་མ་བས་ཀྱི། ཐང་ལ་མཆིས་པ་དང། བདག་པོ་མཆིས་པ་དང། བདག་པོ་མ་མཆིས་པ་དང། གང་དག་རིང་པོ་ན་མཆིས་པ་དང། གང་དག་ཉེ་བ་ན་མཆིས་པ་ཡང་མཐོང་  
ངོ། །ཁྱིམ་བདག་སྦྱིན་པ་ངོ་མཚར་སྐྱེས་པའི་མིག་བགྲད་དེ་བསམ་པ། ནོར་གྱི་བདག་པོ་འདི་ལྟ་བུས་ནི། སྦྱིན་པ་གཏང་བར་ནུས་སོ་།སྙམ་དུ་རིག་ནས་སྨྲས་པ། བུ། གལ་ཏེ་དེ་ལྟ་ན། ཅི་  
དགའ་བར་སྦྱིན་པ་བྱིན་ཅིག་འདི་ནི་ཆོས་ཉིད་ཡིན་ཏེ། ཇི་ཙམ་པ་གསོན་པ་དེའི་བར་དུ་བུའི་གྲགས་པ་མི་འབྱུང་བ་ཡིན་ནོ། །ཇི་ཙམ་དུས་གཞན་ཞིག་ན་ཁྱིམ་བདག་སྦྱིན་པ་ཤི་ནས་  
བཟང་སྦྱིན་ཁྱིམ་གྱི་རྗེ་བོར་གྱུར་ནས་དེས་རྟག་ཏུ་མགོན་མེད་པ་རྣམས་ལ་ཟས་སྦྱིན་པས། ཀུན་ཏུ་ཁྱིམ་བདག་སྦྱིན་པའི་བུ་བཟང་སྦྱིན་ཁྱིམ་གྱི་རྗེ་བོར་གྱུར་ཏེ། དེ་མགོན་མེད་པ་རྣམས་ལ་ཟས་  
སྦྱིན་ནོ། །ཞེས་སྒྲ་གྲགས་པས། དེའི་མིང་ཁྱིམ་བདག་མགོན་མེད་ཟས་སྦྱིན། ཁྱིམ་བདག་མགོན་མེད་ཟས་སྦྱིན་ཞེས་བྱ་བར་གྲགས་སོ། །དེ་ནས་དེས་རིགས་མཉམ་པ་ལས་ཆུང་མ་  
  
  
དེ་དེ་དང་ལྷན་ཅིག་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་དེ། དེ་རྩེ་བར་བྱེད། དགའ་བར་བྱེད། དགའ་མགུར་སྤྱོད་པར་བྱེད་པ་ལས། ཁྱེའུ་ཞིག་བཙས་སོ་།ཞེས་བྱ་  
བ་ནས་ཁྱེའུ་བདུན་བཙས་སོ། །ཞེས་བྱ་བའི་བར་དུ་སྟེ། དེས་དྲུག་ནི། ཁྱིམ་ཕུབ་བོ། །བདུན་པ་ལེགས་སྐྱེས་བྱ་བ་དེའི་ཆུང་མ་རིགས་མཉམ་པ་ལས་བཙལ་ན་མ་རྙེད་ནས་དེ་འགྲམ་པ་ལ་ལག་པ་གཏད་དེ་  
སེམས་ཁོང་དུ་ཆུད་ཅིང་འདུག་གོ་དེའི་ནེའུ་ཟླ་བྲམ་ཟེའི་ཁྱེའུ་སྦྲང་རྩིའི་ཕུང་པོ་ཞེས་བྱ་བ་དེས། དེ་དེ་ལྟར་སེམས་ཁོང་དུ་ཆུད་པ་མཐོང་ནས་དེས་སྨྲས་པ། ཁྱིམ་བདག་ཁྱོད་ཅིའི་ཕྱིར་ལག་པ་འགྲམ་པ་ལ་  
གཏད་དེ། སེམས་ཁོང་དུ་ཆུད་ཅིང་འདུག་དེས་སྨྲས་པ། བདག་གིས་བུ་དྲུག་ནི། ཁྱིམ་ཕུབ་ན། བདུན་པ་ལེགས་སྐྱེས་ཀྱི་ཆུང་མ་རིགས་མཉམ་པ་གང་ལས་འདི་ཁྱིམ་དབུབ་པ་གང་ཡིན་པ་དེ་  
སེམས་མོད། དེས་སྨྲས་པ། སེམས་ལས་ཆུང་ངུར་འདུག་ཅིག་དང། འདིའི་ཆུང་མ་ཁོ་བོས་རིགས་མཉམ་པ་ལས་བཙལ་ལོ། །ཡུལ་གང་དུ། དེས་སྨྲས་པ། རེ་ཞིག་ཡུལ་མ་ག་དཧར་  
འགྲོའོ། །དེ་བཞིན་བྱོས་ཤིག། དེ་རྒྱལ་པོའི་ཁབ་ཏུ་ཕྱིན་པ་དང་རྒྱལ་པོའི་ཁབ་ན་ཁྱིམ་བདག་ཕྱུག་པ། ནོར་མང་བ། ལོངས་སྤྱོད་ཆེ་བ། ཁྱིམ་བདག་མགོན་མེད་ཟས་སྦྱིན་དང་མཚུངས་  
པ་གཞན་ཞིག་གནས་པ་དེའི་ཁྱིམ་དུ་ཞུགས་ནས་སྒོ་ཁང་དུ་འདུག་སྟེ་སྨྲས་པ། བཀྲ་ཤིས་པར་གྱུར་ཅིག་ཁྱིམ་དེའི་སྐྱེ་བོས་སྨྲས་པ། བྲམ་ཟེ། ཅི་ཞིག་སློང། བུ་མོ་སློང་ངོ། །སུའི་ཕྱིར་  
  
  
༄༅། །མཉན་ཡོད་ན་ཁྱིམ་བདག་མགོན་མེད་ཟས་སྦྱིན་གྱི་བུ་ལེགས་སྐྱེས་ཞེས་བྱ་བ་དེའི་འོ། །དེ་རྣམས་ཀྱིས་སྨྲས་པ། བདག་ཅག་རིགས་ནི། མཉམ་ན། འོན་ཀྱང་ཁོ་བོ་ཅག་  
ལ་གཉོད་མང་དུ་དགོས་སོ། །མང་ཁྱད་ཇི་སྙེད། གངས་ཅན་གྱི་རིའི་གླང་པོ་ཆེ་བརྒྱ། རྟ་བརྒྱ། གསེར་གྱི་རྒྱན་བརྒྱ། དྲེའུ་ཤིང་རྟ་བརྒྱ། ཐོ་གར་ཡུལ་གྱི་བུ་མོ་བརྒྱའོ། །བྲམ་ཟེའི་ཁྱེའུ་སྦྲང་  
རྩིའི་ཕུང་པོས། ཁྱིམ་བདག་མགོན་མེད་ཟས་སྦྱིན་ལ་དོན་དེའི་ཕྱིར་ཡི་གེ་སྤྲིང་པ་དང། དེས་ཀྱང་བཀླགས་ནས་ཐམས་ཅད་སྦྱར་གྱི་ལོངས་ཤིག་ཅེས་ཡི་གེའི་ལན་སྤྲིང་ངོ། །དེས་ཉིན་ཞག་དང། ཚེས་  
གྲངས་དང། ཡུད་ཙམ་དག་བསྟུན་ནས་བླངས་པ་དང། དེ་ནས་དེས་གཙང་ཞིང་བསོད་པའི་ཁ་ཟས་མང་པོས་ཚིམ་པར་བྱས་ནས་བྲམ་ཟེའི་ཁྱེའུ་ཞིག་གི་ཁྱིམ་དུ་སོང་སྟེ་གནས་བཏབ་པ་དང། འཁྲུ་  
བས་ཐེབས་ནས། བྲམ་ཟེ་རྣམས་དང་ངོ་བཤེས་པ་མ་ཡིན་པས། དེ་རྣམས་མི་གཙང་བས་སྐྲག་པས་ཕྱིར་ཕྱུང་སྟེ་བོར་བ་དང། སྟེས་ཏེ་ཚེ་དང་ལྡན་པ་ཤཱ་རིའི་བུ་དང། མཽ་འགལ་གྱི་བུ་གཉིས་ཕྱོགས་  
དེང་ཕྱིན་པ་དེ་གཉིས་ཀྱིས་དེ་མཐོང་ངོ། །དེ་ནས་དེ་གཉིས་ཀྱིས་སྨྱུག་མའི་ཚལ་པས་བཞར་ནས་ས་དཀར་པོས་བསྐུས་ཏེ་བཀྲུས་ནས་དེ་ལ་ཆོས་བཤད་ནས་དོང་ངོ། །དེ་འཁྲུ་བ་འཆད་དུ་མ་བཏུབ་  
ནས། དེས་དེ་གཉིས་ལ་སེམས་དང་བ་བསྐྱེད་ནས་ཤི་བ་དང། རྒྱལ་ཆེན་བཞིའི་རིས་ཀྱི་ལྷ་རྣམས་ཀྱི་ནང་དུ་སྐྱེས་ནས་དེ་རྒྱལ་པོ་ཆེན་པོ་རྣམ་ཐོས་ཀྱི་བུའི་དྲུང་དུ་སོང་སྟེ་གནས་བསླངས་པ་དང། དེས་  
  
  
ཁྱོད་སོང་ལ་དེ་ཉིད་དུ་ལྷོ་སྒོར་གནས་ཐོབ་ཅིག་།དེ་དེར་སོང་སྟེ་གཉུག་མར་གནས་པར་གྱུར་ཏོ། །ལུས་འཕགས་ཀྱི་རྒྱལ་པོས་རྒྱལ་པོ་གཟུགས་ཅན་སྙིང་པོ་ལ་གངས་ཅན་གྱི་རིའི་གླང་པོ་ཆེ་བརྒྱ་  
སྐྱེས་སུ་བསྐུར་བ་དང། དེས་ཀོ་ས་ལའི་རྒྱལ་པོ་གསལ་རྒྱལ་ལ་ཁོ་བོ་ལ་ལུས་འཕགས་ཀྱི་རྒྱལ་པོས། གངས་ཅན་གྱི་རིའི་གླང་པོ་ཆེ་བརྒྱ་སྐྱེས་སུ་བསྐུར་གྱི། གལ་ཏེ་དགོས་པར་གྱུར་ན། ལེན་པ་  
ཐོངས་ཤིག་ཅེས་སྤྲིང་ངོ། །དེ་ནས་ཁྱིམ་བདག་མགོན་མེད་ཟས་སྦྱིན། ཀོ་ས་ལའི་རྒྱལ་པོ་གསལ་རྒྱལ་གང་ན་བ་དེར་སོང་སྟེ་ཕྱིན་པ་དང། ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་སྨྲས་སོ། །ལྷ་  
བདག་རྒྱལ་པོའི་ཁབ་ཏུ་བགྱི་བ་ཅུང་ཟད་ཅིག་ལ་དེར་མཆི་སྟེ་སླར་མཆིའོ། །རྒྱལ་པོས་སྨྲས་པ། ལེགས་ཀྱི། སོང་ལ་དེ་ནས་ངའི་གླང་པོ་ཆེ་བརྒྱ་ཞིག་བླང་དགོས་པ་དེ་དག་ཀྱང་དེད་དེ་ཤོག་ཅིག་དེས་སྨྲས་  
པ། ལྷ། གལ་ཏེ་དེར་བདག་འཚལ་བ་མ་མཆིས་ན་བླངས་ལ། འདིར་མཆིས་ནས་ལྷའི་ཐུགས་མཉེས་པར་བགྱིའོ། །རྒྱལ་པོས་སྨྲས་པ། ལེགས་ཀྱི། དེ་བཞིན་དུ་བྱོས་ཤིག་དེ་ནས་ཁྱིམ་བདག་  
མགོན་མེད་ཟས་སྦྱིན་གཉོད་མང་དུ་ཁྱེར་ནས་རྒྱལ་པོའི་ཁབ་ཏུ་ཕྱིན་ཏོ། །དེ་ཁྱིམ་བདག་གང་གི་ཁྱིམ་དུ་གནས་བཏབ་པའི་ཁྱིམ་བདག་དེ། དེ་ཉིད་ཀྱི་མཚན་མོ་ལངས་ཏེ་ནང་མི་རྣམས་ལ་བསྒོ་བ་ནང་  
རྗེ་དག་ལོངས་ཤིག་བཞིན་བཟང་དག་ལོངས་ཤིག་ཤིང་རྣམས་ཤེགས་ཤིག་མེ་དག་བུས་ཤིག། འབྲས་ཆེན་ཚོས་ཤིག་ཚོད་མ་ཚོས་ཤིག་བཅའ་བ་དག་བཟང་དུ་གྱིས་ཤིག་  
  
  
༄༅། །བཀད་སའི་ཞལ་ཏ་དག་གྱིས་ཤིག་དེ་ནས་ཁྱིམ་བདག་མགོན་མེད་ཟས་སྦྱིན་འདི་སྙམ་དུ་སེམས་ཏེ། ཅི། ཁྱིམ་བདག་འདི་བག་མ་ལེན་ཏམ། བག་མ་གཏོང་ངམ། ཡུལ་མི་  
རྣམས་འདིས་ཟས་ལ་མགྲོན་དུ་བོས་སམ། ཚོང་པའམ། ཚོགས་སམ། འཁོར་ཏམ། འདིས་མ་ག་དཧའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ཟས་ལ་སྤྱན་དྲངས་སམ་སྙམ་དུ་བསམ་ནས། ཁྱིམ་  
བདག་དེ་ལ་འདི་སྐད་ཅེས་སྨྲས་སོ། །ཁྱིམ་བདག། ཅི། ཁྱོད་བདག་མ་ལེན་ཏམ། བག་མ་གཏོང་ངམ། ཡུལ་མི་རྣམས་ཁྱོད་ཀྱིས་ཟས་ལ་མགྲོན་དུ་པོས་སམ། ཚོང་པའམ། ཚོགས་སམ། འཁོར་  
ཏམ། ཁྱོད་ཀྱིས་མ་ག་དཧའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ཟས་ལ་སྤྱན་དྲངས་སམ། དེས་སྨྲས་པ། ཁྱིམ་བདག། ཁོ་བོས་བག་མ་ལེན་པའམ། བག་མ་གཏོང་བ་ཡང་མེད། ཁོ་བོའི་  
ཡུལ་མི་ཡང་ཟས་ལ་མ་བོས། ཚོང་པ་མ་ཡིན། ཚོགས་མ་ཡིན། འཁོར་མ་ཡིན། མ་ག་དཧའི་རྒྱལ་པོ་བཟོ་སྦྱངས་གཟུགས་ཅན་སྙིང་པོ་ཡང་ཟས་ལ་སྤྱན་དྲངས་པ་མ་ཡིན་ཏེ། འོན་ཀྱང་སངས་  
རྒྱས་ལ་སོགས་པ་དགེ་སློང་གི་དགེ་འདུན་གདུགས་ཚོད་ལ་སྤྱན་དྲངས་སོ། །ཁྱིམ་བདག་མགོན་མེད་ཟས་སྦྱིན་གྱིས་སངས་རྒྱས་ཞེས་བྱ་བའི་སྒྲ་སྔོན་མ་ཐོས་པ་ཐོས་པ་དང། བ་སྤུའི་ཁུང་བུ་ཐམས་  
ཅད་ནས་སྤུ་ཟིང་ཞེས་བྱེད་ནས་དེ་སྤུ་ཟིང་ཞེས་བྱེད་པས། ཁྱིམ་བདག་དེ་ལ་འདི་སྐད་ཅེས་སྨྲས་སོ། །ཁྱིམ་བདག་སངས་རྒྱས་ཞེས་བྱ་བ་འདི་སུ་ཡིན། ཁྱིམ་བདག། དགེ་སྦྱོང་གོའུ་ཏ་མ། ཤཱཀྱའི་  
  
  
ཤཱཀྱའི་རིགས་ལས་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དེ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་  
པར་རྫོགས་པར་སངས་རྒྱས་པ་ཞིག་ཡོད་དེ། ཁྱིམ་བདག། དེ་ནི་སངས་རྒྱས་ཞེས་བྱའོ། །ཁྱིམ་བདག། དགེ་འདུན་ཞེས་བྱ་བ་འདི་སུ་ཡིན། ཁྱིམ་བདག། རྒྱལ་རིགས་ལས་ཀྱང་རིགས་ཀྱི་བུ་  
སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས། དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་བཅོམ་ལྡན་འདས་དེ་ཁོ་ན་རབ་ཏུ་བྱུང་བའི་རྗེས་སུ་རབ་ཏུ་བྱུང་བ་དག་ཡོད། བྲམ་ཟེའི་རིགས་  
དང། རྗེའུ་རིགས་དང། དམངས་རིགས་ལས་ཀྱང་རིགས་ཀྱི་བུ་སྐྲ་དང་ཁ་སྤུ་བྲེགས་ཏེ་གོས་ངུར་སྨྲིག་བགོས་ནས་དད་པ་ཡང་དག་པ་ཁོ་ནས་ཁྱིམ་ནས་ཁྱིམ་མེད་པར་བཅོམ་ལྡན་འདས་དེ་ཁོ་ན་རབ་ཏུ་བྱུང་  
བའི་རྗེས་སུ་རབ་ཏུ་བྱུང་བ་དག་ཡོད་དེ། ཁྱིམ་བདག། འདི་ནི། དགེ་འདུན་ཞེས་བྱ་བ་ཡིན་ཏེ། སང་ཁོ་བོའི་ཁྱིམ་དུ་སངས་རྒྱས་ལ་སོགས་པ་དགེ་སློང་གི་དགེ་འདུན་དེ་གདུགས་ཚོད་ལ་སྤྱན་དྲངས་སོ། །  
ཁྱིམ་བདག་བཅོམ་ལྡན་འདས་དེ་ད་ལྟར་གང་ན་བཞུགས། རྒྱལ་པོའི་ཁབ་འདི་ཉིད་ཀྱི་དུར་ཁྲོད་ཀྱི་བསིལ་བའི་ཚལ་ན་བཞུགས་སོ་།ཁྱིམ་བདག། བཅོམ་ལྡན་འདས་དེ། བདག་ཅག་གིས་བལྟར་རུང་  
ངམ། དེས་འདི་སྐད་ཅེས་སྨྲས་སོ། །ཁྱིམ་བདག། ཁྱོད་རེ་ཞིག་སྡོད་ཅིག་དང། གལ་ཏེ་འདི་ཉིད་དུ་གཤེགས་ནས་སང་མཐོང་བར་འགྱུར་བའི་གནས་དེ་ཡོད་དོ། །དེ་ནས་ཁྱིམ་བདག་མགོན་མེད་ཟས་  
  
  
༄༅། །སྦྱིན་དེའི་ནུབ་མོ་སངས་རྒྱས་ལ་དམིགས་པའི་དྲན་པས་གཉིད་ལོག་སྟེ། དེ་ནམ་མ་ནངས་པར་ནམ་ནངས་པའི་འདུ་ཤེས་ཀྱིས་ལྷོ་སྒོ་གང་ན་བ་དེར་སོང་བ་དང། དེའི་ཚེ་ཕོ་ཉ་གློ་བུར་  
དུ་འོང་བ་དང། འགྲོ་བ་རྣམས་ཀྱིས་མི་ཐོགས་པར་བྱ་བའི་ཕྱིར་མཚན་མོའི་ཐུན་དང་པོ་དང། ཐ་མ་གཉིས་ལ་ལྷོ་སྒོ་ཕྱེ་སྟེ་འཇོག་གོ། ཇི་ཙམ་ན་ལྷོ་སྒོ་ཕྱེ་བ་དང་སྣང་བས་གསལ་བར་གྱུར་པ་མཐོང་  
ནས། དེ་འདི་སྙམ་དུ་སེམས་ཏེ། འདི་ལྟར་ལྷོ་སྒོ་ཕྱེ་སྟེ་འདུག་པས་གདོན་མི་ཟ་བར་ནམ་ནངས་སོ། །སྙམ་དུ་རིག་ནས། སྣང་བ་དེ་ཉིད་གྲོང་ཁྱེར་ནས་བྱུང་བ་དང། དེ་བྱུང་མ་ཐག་ཏུ་སྣང་བ་གང་  
ཡིན་པ་དེ་མེད་ནས་སླར་ནམ་སྲོས་པར་གྱུར་ཏོ། །དེ་ཡང་འཇིགས་པར་གྱུར། བག་ཚ་བར་གྱུར་ཅིང། སྤུ་ཟིང་ཞེས་བྱེད་པར་གྱུར་ནས་བདག་མིའམ། མི་མ་ཡིན་པའམ། གཡོན་ཅན་འགའ་  
ཞིག་གིས་གཙེས་ཏེ་གཉོད་མང་པོ་ཡང་མ་སོན་པར་འཕྲོག་པར་མི་འགྱུར་གྲང་སྙམ་དུ་བསམ་སྟེ། སླར་ལྡོག་པར་འདོད་པས་ལྷའི་བུ་སྦྲང་རྩིའི་ཕུང་པོའི་འདུག་གནས་ལ་བསྐོར་བ་བྱེད་ཅིང་ཕྱག་འཚལ་  
ལོ། །དེ་ནས་ལྷའི་བུ་སྦྲང་རྩིའི་ཕུང་པོ་འདི་སྙམ་དུ་སེམས་ཏེ་དེང་ཉིད་དུ་ཁྱིམ་བདག་མགོན་མེད་ཟས་སྦྱིན་གྱིས་བདེན་པ་མཐོང་བར་འགྱུར་ན། དེང་ཉིད་འདི་སངས་རྒྱས་བཅོམ་ལྡན་འདས་སྤངས་  
ཏེ་ལྷ་གཞན་ལ་ཕྱག་འཚལ་བར་འགྱུར་བ་སྙམ་དུ་བསམ་ནས་གང་ཡང་ལྷོ་སྒོ་ནས་བསིལ་བའི་ཚལ་གྱི་དུར་ཁྲོད་ཀྱི་བར་སྣང་བ་རྒྱ་ཆེན་པོས་གསལ་བར་བྱས་ནས་ཁྱིམ་བདག་མགོན་མེད་ཟས་  
  
  
།ཁྱིམ་བདག། སྤྱན་སྔར་སོངས་ཤིག། སླར་མ་ལྡོག་ཅིག་ཁྱོད་སྤྱན་སྔར་སོང་ན། ལེགས་པར་འགྱུར་གྱི། སླར་ལོག་ན་ནི། མ་ཡིན་ནོ། །དེ་ཅིའི་ཕྱིར་ཞེ་ན། རྟ་བརྒྱ་  
དང་ནི་གསེར་རྒྱན་བརྒྱ། །དྲེའུ་ཤིང་རྟ་བརྒྱ་དང་ནི། །སྣ་ཚོགས་ནོར་གྱིས་སྦྱར་བ་ཡི། །རྟ་རྒོད་མ་ཡི་ཤིང་རྟ་བརྒྱ། །གོམ་པ་གཅིག་ཅིག་པོར་བ་ཡི། །བཅུ་དྲུག་ཆར་ཡང་མི་ཕོད་དོ། །ཁྱིམ་བདག་  
སྤྱན་སྔར་སོངས་ཤིག། སླར་མ་ལྡོག་ཅིག། ཁྱོད་སྤྱན་སྔར་སོང་ན། ལེགས་པར་འགྱུར་གྱི། སླར་ལོག་ན་ནི། མ་ཡིན་ནོ། །དེ་ཅིའི་ཕྱིར་ཞེ་ན། གངས་ཅན་རི་ཡི་གླང་ཆེན་བརྒྱ། །གསེར་དང་ནོར་  
བུས་བརྒྱན་བྱས་ལ། །ལུས་ཆེ་གཤོལ་མདའི་མཆེ་བར་ལྡན། །མ་ཏངྒར་སྐྱེས་སྟོབས་པོ་ཆེ། །གོམ་པ་གཅིག་ཅིག་པོར་བ་ཡི། །བཅུ་དྲུག་ཆར་ཡང་མི་ཕོད་དོ། །ཁྱིམ་བདག། སྤྱན་སྔར་སོངས་ཤིག་  
སླར་མ་ལྡོག་ཅིག་ཁྱོད་སྤྱན་སྔར་སོང་ན། ལེགས་པར་འགྱུར་གྱི་སླར་ལོག་ན་ནི། མ་ཡིན་ནོ། །དེ་ཅིའི་ཕྱིར་ཞེ་ན། ཐོ་གར་ཡུལ་གྱི་བུ་མོ་བརྒྱ། །ནོར་བུའི་རྣ་ཆ་གདུབ་ཀོར་ཐོགས། །གསེར་གྱི་དཔུང་  
རྒྱན་ཐོགས་པ་ཡི། །མགྲིན་པ་རྒྱན་གྱིས་ལེགས་བརྒྱན་པ། །གོམ་པ་གཅིག་ཅིག་བོར་པ་ཡི། །བཅུ་དྲུག་ཆར་ཡང་མི་ཕོད་དོ། །ཁྱིམ་བདག་སྤྱན་སྔར་སོངས་ཤིག། སླར་མ་ལྡོག་ཅིག། ཁྱོད་  
སྤྱན་སྔར་སོང་ན་ལེགས་པར་འགྱུར་གྱི། སླར་ལོག་ན་ནི། མ་ཡིན་ནོ། །དེ་ནས་ཁྱིམ་བདག་མགོན་མེད་ཟས་སྦྱིན་གྱིས་ལྷའི་བུ་དེ་ལ་འདི་སྐད་ཅེས་སྨྲས་སོ། །བཞིན་བཟང། ཁྱོད་སུ་ཞིག་ཁྱིམ་བདག་  
  
  
༄༅། །ཁོ་བོ་ནི། ཁྱོད་ཉིད་ཀྱི་གྲོགས་པོ་རྙིང་བ་བྲམ་ཟེའི་ཁྱེའུ་སྦྲང་རྩིའི་ཕུང་པོ་ཡིན་ཏེ། ཁོ་བོས་དགེ་སློང་ཤཱ་རིའི་བུ་དང། མོའུ་འགལ་གྱི་བུ་གཉིས་ལ་སེམས་དད་པ་བསྐྱེད་ནས་ཤི་བ་  
དང་རྒྱལ་ཆེན་བཞིའི་རིས་ཀྱི་ལྷ་རྣམས་སུ་སྐྱེས་ཏེ་ལྷོ་སྒོ་འདི་ཉིད་ན་གཉུག་མར་གནས་སོ། །དེའི་ཕྱིར་ཁོ་བོ་ཁྱོད་ལ་འདི་སྐད་ཅེས། ཁྱིམ་བདག་སྤྱན་སྔར་སོང་ཞིག། སླར་མ་ལྡོག་ཅིག་ཁྱོད་  
སྤྱན་སྔར་སོང་ན། ལེགས་པར་འགྱུར་གྱི། སླར་ལོག་ན་ནི། མ་ཡིན་ནོ། །ཞེས་སྨྲའོ།། །།འདུལ་བ་གཞི། བམ་པོ་དོན་ལྔ་པ། དེ་ནས་ཁྱིམ་བདག་མགོན་མེད་ཟས་སྦྱིན་འདི་སྙམ་དུ་  
སེམས་ཏེ། ཀྱེ་མའོ། །སངས་རྒྱས་བཅོམ་ལྡན་འདས་ནི། མཆོག་མ་ཡིན་པ་མ་ཡིན་ཞིང། ཆོས་བསྟན་པ་ཡང་མཆོག་མ་ཡིན་པ་མ་ཡིན་ཏེ། དེ་ལ་ད་ལྟར་ལྷ་ཡང་བརྩོན་པར་བྱེད་ཀྱི། བཅོམ་  
ལྡན་འདས་དེ་ལ་བལྟ་བར་བྱའོ། །སྙམ་དུ་བསམ་ནས། བསིལ་བའི་ཚལ་གྱི་དུར་ཁྲོད་གང་ན་བ་དེར་སོང་བ་དང། དེའི་ཚེ་བཅོམ་ལྡན་འདས་གཙུག་ལག་ཁང་གི་ཕྱི་རོལ་བླ་གབ་མེད་པ་ན་འཆག་  
ཅིང་ལྷག་པར་ཡང་ཁྱིམ་བདག་མགོན་མེད་ཟས་སྦྱིན་འོང་བ་ལ་གཞེས་པ། ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་རྒྱང་རིང་པོ་ཁོ་ནས་མཐོང་ངོ། །མཐོང་ནས་ཀྱང་བཅོམ་ལྡན་འདས་  
གང་ན་བ་དེར་སོང་སྟེ་ཕྱིན་པ་དང། བཅོམ་ལྡན་འདས་ལ་ཁྱིམ་བདག་གིས་ཡང་དག་པར་དགྱེས་པར་འགྱུར་བས། ཡང་དག་པར་དགྱེས་པར་བྱེད་དེ། བཅོམ་ལྡན་འདས། ཇི་ག་བདེ་པར་  
  
  
དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་དེ་བཀའ་སྩལ་པ། གང་ཞིག་འདོད་པས་མ་གོས་ལ། །ཟག་མེད་རབ་ཏུ་རྣམ་གྲོལ་བ། །མྱ་ངན་ཡོངས་འདས་བྲམ་ཟེ་ནི། །ཐམས་  
ཅད་དུ་ནི་བདེ་བར་མནལ། །འདིར་ནི་རེ་བ་ཀུན་བཅད་ནས། །ཐུགས་ཀྱི་རིམས་ནད་རྣམ་བསལ་ཅིང། །ཞི་བ་ཐོབ་པའི་ཐུགས་ཀྱིས་ནི། །ཉེ་བར་ཞི་བ་བདེ་བར་མནལ། །དེ་ནས་བཅོམ་ལྡན་འདས་ཀྱིས་  
ཁྱིམ་བདག་མགོན་མེད་ཟས་སྦྱིན་ཁྲིད་ནས་གཙུག་ལག་ཁང་དུ་ཞུགས་ཏེ་གདན་བཤམས་པ་ཉིད་ལ་བཞུགས་པ་དང། ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཀྱི་ཞབས་གཉིས་ལ་  
མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་པ་དང། བཅོམ་ལྡན་འདས་ཀྱིས། ཁྱིམ་བདག་མགོན་མེད་ཟས་སྦྱིན་ལ་ཆོས་དང་ལྡན་པའི་གཏམ་གྱིས་ཡང་དག་པར་  
སྟོན་པར་མཛད། ཡང་དག་པར་འཛིན་དུ་འཇུག་པར་མཛད། ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། སངས་རྒྱས་བཅོམ་ལྡན་འདས་རྣམས་ཀྱིས་  
ཐོག་མའི་དུས་སུ་ཆོས་ཀྱི་གཏམ་མཛད་པ་གང་ཡིན་པ་འདི་ལྟ་སྟེ་སྦྱིན་པའི་གཏམ་དང། ཚུལ་ཁྲིམས་ཀྱི་གཏམ་དང། མཐོ་རིས་ཀྱི་གཏམ་དང། འདོད་པ་རྣམས་ཀྱི་མནོག་དང། ཉེས་དམིགས་  
དང། ཀུན་ནས་ཉོན་མོངས་པ་དང། རྣམ་པར་བྱང་བ་དང། ངེས་པར་འབྱུང་བ་དང། རབ་ཏུ་དབེན་པའི་ཕན་ཡོན་གྱི་ཕྱོགས་དང་མཐུན་པའི་ཆོས་ཀྱི་གཏམ་རྒྱས་པར་ཡང་དག་པར་བསྟན་ཏོ། །གང་གི་  
  
  
༄༅། །ཚེ་བཅོམ་ལྡན་འདས་ཀྱིས་དེ་དགའ་བའི་སེམས་དང། དགེ་བའི་སེམས་དང། མགུ་བའི་སེམས་དང། སྒྲིབ་པ་དང་བྲལ་བའི་སེམས་དང། སྐལ་བ་དང་ལྡན་ཞིང། ཡང་དག་  
ཕུལ་གྱི་ཆོས་བཤད་པ་ཀུན་ཤེས་པར་ནུས་པར་གཟིགས་པ་དེའི་ཚེ་སངས་རྒྱས་བཅོམ་ལྡན་འདས་རྣམས་ཀྱི་ཡང་དག་ཕུལ་གྱི་ཆོས་བཤད་པ། འཕགས་པའི་བདེན་པ་བཞི་པོ་གང་ཡིན་པ་  
འདི་ལྟ་སྟེ། སྡུག་བསྔལ་དང། ཀུན་འབྱུང་བ་དང། འགོག་པ་དང་ལམ་རྒྱས་པར་རབ་ཏུ་བསྟན་ཏོ། །དེ་ནས་ཁྱིམ་བདག་མགོན་མེད་ཟས་སྦྱིན་གྱིས་སྟན་དེ་ཉིད་ལ་འདུག་བཞིན་དུ་འཕགས་  
པའི་བདེན་པ་བཞི་པོ་འདི་ལྟ་སྟེ། སྡུག་བསྔལ་བ་དང། ཀུན་འབྱུང་བ་དང། འགོག་པ་དང། ལམ་མངོན་པར་རྟོགས་ཏེ། དཔེར་ན། གོས་གཙང་མ་ནག་ནོག་མེད་པ་ཚོན་དུ་གཞུག་པར་  
འོས་པ། ཚོན་གྱི་ནང་དུ་བཅུག་ན་ལེགས་པར་ཚོན་རྩི་འཛིན་བཏུབ་པ་དེ་བཞིན་དུ། ཁྱིམ་བདག་མགོན་མེད་ཟས་སྦྱིན་གྱིས་སྟན་དེ་ཉིད་ལ་འདུག་བཞིན་དུ་འཕགས་པའི་བདེན་པ་བཞི་པོ་འདི་  
ལྟ་སྟེ། སྡུག་བསྔལ་དང། ཀུན་འབྱུང་བ་དང། འགོག་པ་དང། ལམ་མངོན་པར་རྟོགས་སོ། །དེ་ནས་ཁྱིམ་བདག་མགོན་མེད་ཟས་སྦྱིན་གྱིས་ཆོས་མཐོང་བ་དང། ཆོས་ཐོབ་པ་དང་  
ཆོས་རིག་པ་དང། ཆོས་ཀྱི་གཏིང་སླེབ་པ་དང། སོམ་ཉི་ལས་བརྒལ་བ་དང། ཐེ་ཚོམ་ལས་བརྒལ་བ་དང། སྟོན་པའི་བསྟན་པ་ལ་གཞན་གྱི་དྲིང་མི་འཇོག་པ་དང། གཞན་གྱིས་མི་བཀྲི་བ་  
  
  
ཆོས་རྣམས་ལ་མི་འཇིགས་པ་ཐོབ་ནས་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ནས། བཅོམ་ལྡན་འདས་གང་ན་བདེ་ལོགས་སུ་ཐལ་མོ་སྦྱར་བ་བཏུད་དེ། བཅོམ་ལྡན་འདས་ལ་འདི་  
སྐད་ཅེས་གསོལ་ཏོ། །བཙུན་པ། བདག་ནི། འཕགས་སོ། །མངོན་པར་འཕགས་སོ། །བཅོམ་ལྡན་འདས་དང། ཆོས་དང། དགེ་སློང་གི་དགེ་འདུན་ལ་བདག་སྐྱབས་སུ་མཆི་ལགས་ཀྱི། དགེ་བསྙེན་  
དུ་གཟུང་དུ་གསོལ། དེང་སླན་ཆད་ཇི་སྲིད་འཚོའི་བར་དུ་སྲོག་དང་ཡང་བསྡོས་ཏེ་སྐྱབས་སུ་མཆི་བར་མངོན་པར་དད་ལགས་སོ། །དེ་ནས་བཅོམ་ལྡན་འདས་ཀྱིས་ཁྱིམ་བདག་མགོན་མེད་ཟས་སྦྱིན་ལ་འདི་  
སྐད་ཅེས་བཀའ་སྩལ་ཏོ། །ཁྱིམ་བདག། ཁྱོད་ཀྱི་མིང་ཅི། བཙུན་པ་བདག་གི་མིང་ནི། བཟང་སྦྱིན་ལགས་མོད་ཀྱི། མགོན་མ་མཆིས་པ་རྣམས་ལ་འཚལ་མ་སྩོལ་པས། དེས་ན། བདག་ལ་སྐྱེ་བོ་  
རྣམས་ཀྱིས་མགོན་མེད་ཟས་སྦྱིན་ཞེས་བགྱི་བར་འཚལ་ཏོ། །ཁྱིམ་བདག། ཁྱོད་ཀྱི་གནས་གང་ཡིན། བཙུན་པ། ཡུལ་ཕྲ་ཙི་ན་ཞེས་བགྱི་བ་ན་ཀོ་ས་ལ་རྣམས་ཀྱི་གྲོང་རྡལ་མཉན་ཡོད་ཅེས་བགྱི་བ་དེ་ན་བདག་  
མཆིས་ལགས་སོ། །བཅོམ་ལྡན་འདས་མཉན་ཡོད་དུ་གཤེགས་ཤིག་དང་བཅོམ་ལྡན་འདས་དགེ་སློང་གི་དགེ་འདུན་དང་ཐབས་ཅིག་ལ་བདག་ཇི་སྲིད་འཚོའི་བར་དུ་ན་བཟའ་ཆོས་གོས་དང། བསོད་  
སྙོམས་དང། གཟིམས་ཆ་དང། སྙུན་དཔྱད་ཀྱི་རྐྱེན་སྨན་གྱི་ཡོ་བྱད་རྣམས་ཀྱིས་བསྙེན་བཀུར་བགྱི་ལགས་སོ། །ཁྱིམ་བདག། མཉན་ཡོད་ན་གཙུག་ལག་ཁང་ཡོད་དམ། བཙུན་པ། མ་མཆིས་ལགས་  
  
  
༄༅། །སོ༑ ༑ཁྱིམ་བདག་གང་ན་གཙུག་ལག་ཁང་ཡོད་པ་དེར་དགེ་སློང་རྣམས་འོང་བ་དང། འགྲོ་བ་དང། གནས་པར་སེམས་སོ། །བཅོམ་ལྡན་འདས་གཤེགས་ཤིག་དང། བདག་  
གིས་ཅི་ནས་ཀྱང་མཉན་ཡོད་དུ་དགེ་སློང་རྣམས་མཆི་བ་དང། གཞན་དུ་མཆི་བ་དང། མཆིས་པར་སེམས་པར་འགྱུར་པ་དེ་ལྟར་གཙུག་ལག་ཁང་རྩིག་ལགས་སོ། །བཅོམ་ལྡན་འདས་ཀྱིས་ཅང་མི་  
གསུང་པས་ཁྱིམ་བདག་མགོན་མེད་ཟས་སྦྱིན་ལ་གནང་ངོ། །དེ་ནས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཅང་མི་གསུང་བས་གནང་བར་རིག་ནས། བཅོམ་ལྡན་འདས་ཀྱི་ཞབས་  
གཉིས་ལ་མགོ་བོས་ཕྱག་བྱས་ཏེ་བཅོམ་ལྡན་འདས་ཀྱི་སྤྱན་སྔ་ནས་སོང་ངོ། །དེ་ནས་དེས་རྒྱལ་པོའི་ཁབ་ཏུ་སྒྲུབ་པ་དང་བྱ་བ་གང་ཡིན་པ་དེ་ཐམས་ཅད་བྱས་ཏེ་གྲུབ་ནས། སླར་བཅོམ་ལྡན་འདས་གང་ན་བ་  
དེར་སོང་སྟེ་ཕྱིན་པ་དང། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། བཅོམ་ལྡན་འདས། བདག་གི་གྲོགས་དགེ་སློང་ཞིག་  
སྩལ་དུ་གསོལ། བདག་དེ་དང་ལྷན་ཅིག་མཉན་ཡོད་དུ་བཅོམ་ལྡན་འདས་ཀྱི་སླད་དུ་གཙུག་ལག་ཁང་རྩིག་ལགས་སོ། །བཅོམ་ལྡན་འདས་ཀྱིས་དགོངས་པ། དགེ་སློང་སུ་ཞིག་གིས་ཁྱིམ་བདག་  
མགོན་མེད་ཟས་སྦྱིན་འཁོར་དང་བཅས་པ་དང། མཉན་ཡོད་ན་གནས་པའི་སྐྱེ་བོའི་ཚོགས་འདུལ་བར་འགྱུར་སྙམ་ན། དགེ་སློང་ཤཱ་རིའི་བུས་འགྱུར་བར་གཟིགས་ནས། དེ་ནས་བཅོམ་ལྡན་འདས་  
  
  
ཤཱ་རིའི་བུ། ཁྱིམ་བདག་མགོན་མེད་ཟས་སྦྱིན་འཁོར་དང་བཅས་པ་དང་མཉན་ཡོད་ན་གནས་པའི་སྐྱེ་བོའི་ཚོགས་ལ་སོགས་ཤིག་ཚེ་དང་ལྡན་པ་ཤཱ་རིའི་  
བུས༑ བཅོམ་ལྡན་འདས་ལ་ཅང་མི་སྨྲ་བས་བཅོམ་ལྡན་འདས་ཀྱི་བཀའ་མཉན་ཏོ། །དེ་ནས་ཁྱིམ་བདག་མགོན་མེད་ཟས་སྦྱིན་གྱིས་ཚེ་དང་ལྡན་པ་ཤཱ་རིའི་བུ་ཅང་མི་སྨྲ་བས་ཁས་བླངས་པར་རིག་ནས་བཅོམ་  
ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ཀྱི་སྤྱན་སྔ་ནས་སོང་ངོ། །དེ་ནས་ཚེ་དང་ལྡན་པ་ཤཱ་རིའི་བུ་དེ་ཉིད་ཀྱི་ནུབ་མོ་འདས་ནས་སྔ་དྲོ་ཤམ་ཐབས་བགོས་ཆོས་གོས་ལྷུང་  
བཟེད་ཐོགས་ཏེ། རྒྱལ་པོའི་ཁབ་ཏུ་བསོད་སྙོམས་ལ་ཞུགས་ནས། རྒྱལ་པོའི་ཁབ་ཏུ་བསོད་སྙོམས་སྤྱད་དེ་ཟས་ཀྱི་བྱ་བ་བྱས་ནས། ཟས་ཕྱི་མའི་བསོད་སྙོམས་སྤངས་ཏེ་གནས་མལ་ཇི་ལྟར་ལོངས་སྤྱད་པ་  
མཁོས་སུ་ཕབ་ནས་ལྷུང་བཟེད་དང་ཆོས་གོས་བླངས་ཏེ་མཉན་ཡོད་གང་ན་པ་དེར་རྒྱུ་ཞིང་སོང་ངོ། །དེ་ནས་ཁྱིམ་བདག་མགོན་མེད་ཟས་སྦྱིན་ལམ་རྒྱགས་མང་པོ་ཁྱེར་ནས་ནུབ་མོ་ནུབ་མོ་ཞིང་མཉན་ཡོད་དུ་སོང་  
སྟེ་ཕྱིན་ནས། དེ་མཉན་ཡོད་དུ་མ་ཞུགས་པ་ཉིད་དུ་ཀུན་དགའ་ར་བ་ནས་ཀུན་དགའ་ར་བ་དང། ནགས་ཚལ་ནས་ནགས་ཚལ་དང། སྐྱེད་མོས་ཚལ་ནས་སྐྱེད་མོས་ཚལ་དང། འཆགས་ནས་འཆགས་ན་  
དཔྱོད་ཅིང་འདི་སྐད་ཅེས་སྨྲས་སོ། །མཉན་ཡོད་དང་ཧ་ཅང་ཡང་མི་རིང་ལ་ཧ་ཅང་ཡང་མི་ཉེ་བ་དང། ཉིན་པར་ལང་ལོང་ཉུང་ཞིང་ཀུ་ཅོ་ཉུང་བ་དང། མཚན་མོ་གཅོམ་ཆུང་བ་དང། སྒྲ་ཆུང་བ་དང། སྦྲང་བུ་  
  
  
༄༅། །དང༑ ཤ་སྦྲང་དང། རླུང་དང། ཉི་མ་དང། སྡིག་སྦྲུལ་གྱི་རེག་པ་ཆུང་བའི་ས་ཕྱོགས་དེ་གང་ན་ཡོད་པ་དེར་བདག་གིས་བཅོམ་ལྡན་འདས་ཀྱི་ཕྱིར་གཙུག་ལག་ཁང་བརྩིག་གོ་  
ཞེས་པ་ལས། ཁྱིམ་བདག་མགོན་མེད་ཟས་སྦྱིན་གྱིས། གཞོན་ནུ་རྒྱལ་བྱེད་ཀྱི་ཀུན་དགའ་ར་བ་ནི། མཉན་ཡོད་དང་ཧ་ཅང་ཡང་མི་རིང་ཧ་ཅང་ཡང་མི་ཉེ་ལ། ཉིན་པར་ལང་ལོང་ཉུང་ཞིང་ཀུ་ཅོ་ཉུང་  
བ་དང། མཚན་མོ་གཅོམ་ཆུང་བ་དང། སྒྲ་ཆུང་བ་དང། སྦྲང་བུ་དང། ཤ་སྦྲང་དང། རླུང་དང། ཉི་མ་དང། སྡིག་སྦྲུལ་གྱི་རེག་པ་ཉུང་བར་མཐོང་ངོ། །མཐོང་ནས་ཀྱང་འདི་སྙམ་དུ་སེམས་ཏེ་  
འདིར་བདག་གིས་བཅོམ་ལྡན་འདས་ཀྱི་ཕྱིར་གཙུག་ལག་ཁང་བརྩིག་གོ་སྙམ་ནས། དེ་རང་གི་ཁྱིམ་དུ་མ་སོང་བ་ཉིད་དུ་གཞོན་ནུ་རྒྱལ་བྱེད་གང་ན་བ་དེར་སོང་སྟེ་ཕྱིན་པ་དང། གཞོན་ནུ་རྒྱལ་  
བྱེད་ལ་འདི་སྐད་ཅེས་སྨྲས་སོ། །གཞོན་ནུ། བདག་ལ་ཀུན་དགའ་ར་བ་སྩོལ་ཅིག། དེར་བདག་གིས་བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་ལགས་སོ། །དེས་སྨྲས་པ། ཁྱིམ་བདག་  
དེ་ནི༑ ངའི་ཀུན་དགའ་ར་བ་མ་ཡིན་ཏེ། སྐྱེད་མོས་ཚལ་ཡིན་མོད་ཀྱི། དེ་ངའི་ཡིན་ནོ། །ལན་གཉིས་ལན་གསུམ་དུ་ཡང་ཁྱིམ་བདག་མགོན་མེད་ཟས་སྦྱིན་གྱིས། གཞོན་ནུ་རྒྱལ་བྱེད་ལ་འདི་  
སྐད་ཅེས་སྨྲས་སོ། །གཞོན་ནུ། བདག་ལ་སྐྱེད་མོས་ཚལ་སྩོལ་ཅིག་།བདག་གིས་དེར་བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་ལགས་སོ། །ཁྱིམ་བདག། ཀུན་དགའ་ར་བ་དེ་  
  
  
།ཡང། ཁྱིམ་བདག་མགོན་མེད་ཟས་སྦྱིན་གྱིས། གཞོན་ནུ་རྒྱལ་བྱེད་ལ་འདི་སྐད་ཅེས་སྨྲས་སོ། །གཞོན་ནུས་ཀུན་དགའ་ར་བའི་རིན་བཅད་ཟིན་གྱི། གསེར་དང་  
དབྱིག་ལོངས་ཤིག་ཀུན་དགའ་ར་བ་ནི། བདག་གི་ལགས་སོ། །སུས་རིན་བཅད། ཁྱོད་ཀྱིས་རིན་བཅད་མོད། དེ་གཉིས་རིན་བཅད་དོ། །མ་བཅད་དོ་ཞེས་རྩོད་པར་གྱུར་ནས་ཞལ་ཆེ་གཅོད་པའི་སྣ་  
ཆེན་པོ་ལ་གཏོགས་པའི་མི་གང་ན་བ་དེར་སོང་བ་དང། དེའི་བར་དུ་འཇིག་རྟེན་སྐྱོང་བ་བཞི་འདི་སྙམ་དུ་སེམས་ཏེ། ཁྱིམ་བདག་མགོན་མེད་ཟས་སྦྱིན་འདི་ནི། བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་  
པར་བརྩོན་གྱི། དེའི་གྲོགས་བྱའོ། །སྙམ་ནས། དེ་ནས་ཞལ་ཆེ་གཅོད་པ་སྣ་ཆེན་པོ་ལ་གཏོགས་པའི་ཆ་བྱད་དུ་བདག་ཉིད་མངོན་པར་སྦྲུལ་ནས་དགོས་པའི་ཕྱིར་འདུས་སོ། །དེ་ནས་ཁྱིམ་བདག་མགོན་  
མེད་ཟས་སྦྱིན་དང། གཞོན་ནུ་རྒྱལ་བྱེད་གཉིས་ཞལ་ཆེ་གཅོད་པ་སྣ་ཆེན་པོ་ལ་གཏོགས་པའི་མིའི་དྲུང་དུ་སོང་ནས། ཁྱིམ་བདག་མགོན་མེད་ཟས་སྦྱིན་གྱིས། ཞལ་ཆེ་གཅོད་པའི་སྣ་ཆེན་པོ་ལ་  
གཏོགས་པ་རྣམས་ལ་དོན་དེ་རྒྱས་པར་སྨྲས་པ་དང། དེ་རྣམས་ཀྱིས་སྨྲས་པ། གཞོན་ནུ་ཀུན་དགའ་ར་བ་ནི། རིན་བཅད་ཟིན་གྱི། གསེར་དང་དབྱིག་ལོངས་ཤིག་ཀུན་དགའ་ར་བ་ནི། ཁྱིམ་བདག་  
གི་ཡིན་ནོ། །དེ་ཅང་མི་སྨྲ་བར་འདུག་གོ། ཁྱིམ་བདག་མགོན་མེད་ཟས་སྦྱིན་གྱིས། ཤིང་རྟ་དང། ཁུ་ར་དང། སྐྱེ་དང། གཟེ་བ་དང་རྔ་མོ་དང། གླང་དང། བོང་བུ་རྣམས་ལ་གསེར་མང་པོ་བཀལ་ཏེ་  
  
  
༄༅། །འོངས་ནས་རྒྱལ་བུ་རྒྱལ་བྱེད་ཀྱི་ཚལ་ཐམས་ཅད་བྱེ་བའི་གཤིབས་པས་གཤིབས་པར་བརྩམས་པ་དང། ས་ཕྱོགས་འགའ་ཞིག་མ་གཡོགས་པས། མ་བཀྲམ་པ་ཉིད་དུ་འདུག་  
གོ། དེ་ནས་ཁྱིམ་བདག་མགོན་མེད་ཟས་སྦྱིན་དོན་དེ་སེམས་ཤིང་ཡུད་ཙམ་ཞིག་ཅང་མི་སྨྲ་བར་འདུག་སྟེ། གང་གིས་མ་བཀྲམ་པའི་ས་ཕྱོགས་འདི་བཀྲམ་ནས་སླར་ཡང་སྤ་བར་བྱ་མི་དགོས་པའི་  
གཏེར་ཧ་ཅང་ཉུང་བ་ཡང་མ་ཡིན། ཧ་ཅང་མང་པོ་ཡང་མ་ཡིན་པ་དེ་གང་ཡིན་སྙམ་པ་དང། གཞོན་ནུ་རྒྱལ་བྱེད་ཀྱིས་བསམ་པ། གདོན་མི་ཟ་བར་ཁྱིམ་བདག་མགོན་མེད་ཟས་སྦྱིན་ནི། །ཅིའི་ཕྱིར་  
ཀུན་དགའ་ར་བའི་ཆེད་དུ་འདི་སྙེད་ཀྱི་ནོར་གྱི་ཕུང་པོ་ཡོངས་སུ་གཏང་ཞེས་འགྱོད་པ་སྐྱེས་སོ། །སྙམ་དུ་བསམ་ནས། ཁྱིམ་བདག་མགོན་མེད་ཟས་སྦྱིན་ལ་འདི་སྐད་ཅེས་སྨྲས་སོ། །ཁྱིམ་བདག། ཁྱོད་  
གལ་ཏེ་འགྱོད་པ་སྐྱེས་ན། གསེར་དང་དབྱིག་ཁྱེར་ཅིག་ཀུན་དགའ་ར་བ་ནི། ང་ཉིད་ཀྱི་ཡིན་ནོ། །གཞོན་ནུ། བདག་ནི། འགྱོད་པ་མ་སྐྱེས་ཏེ། འོན་ཀྱང་དོན་འདི་སེམས་ཤིང། ཡུད་ཙམ་ཞིག་  
ཅང་མི་སྨྲ་བར་འདུག་པ་ནི། གང་གིས་མ་བཀྲམ་པའི་ས་ཕྱོགས་འདིར་བཀྲམ་ནས་སླར་ཡང་སྦ་བར་བྱ་མི་དགོས་པའི་གཏེར་ཧ་ཅང་ཉུང་བ་ཡང་མ་ཡིན། ཧ་ཅང་མང་པོ་ཡང་མ་ཡིན་པ་དེ་གང་ཡིན་  
སྙམ་མོ། །དེ་ནས་གཞོན་ནུ་རྒྱལ་བྱེད་འདི་སྙམ་དུ་སེམས་ཏེ། ཀྱེ་མའོ། །སངས་རྒྱས་བཅོམ་ལྡན་འདས་ནི། མཆོག་མ་ཡིན་པ་མ་ཡིན་ལ་ཆོས་བསྟན་པ་ཡང་མཆོག་མ་ཡིན་པ་མ་ཡིན་ཏེ། དེ་ལ་  
  
  
ཀུན་དགའ་ར་བའི་ཆེད་དུ་འདི་སྙེད་ཀྱི་ནོར་གྱི་ཕུང་པོ་ཆེན་པོ་ཡོངས་སུ་གཏོང་ངོ། །སྙམ་དུ་བསམ་ནས། ཁྱིམ་བདག་མགོན་མེད་ཟས་སྦྱིན་ལ་འདི་སྐད་ཅེས་སྨྲས་སོ་།ཁྱིམ་བདག་  
མ་བཀྲམ་པའི་ས་ཕྱོགས་ཁོ་བོ་ལ་བྱིན་ཅིག། དེར་ཁོ་བོས་བཅོམ་ལྡན་འདས་ཀྱི་ཕྱིར་སྒོ་ཁང་བརྩིག་པར་བྱའོ། །ཁྱིམ་བདག་མགོན་མེད་ཟས་སྦྱིན་གྱིས་གཞོན་ནུ་རྒྱལ་བྱེད་ལ་མ་བཀྲམ་པའི་ས་ཕྱོགས་བྱིན་  
ནས། དེར་གཞོན་ནུ་རྒྱལ་བྱེད་ཀྱིས་བཅོམ་ལྡན་འདས་ཀྱི་ཕྱིར་སྒོ་ཁང་རྩིག་ཏུ་བཅུག་གོ། དེ་ནས་ཁྱིམ་བདག་མགོན་མེད་ཟས་སྦྱིན་གྱིས། བཅོམ་ལྡན་འདས་ཀྱི་ཕྱིར་གཙུག་ལག་ཁང་རྩིག་པར་བརྩམས་པ་  
དང། མུ་སྟེགས་ཅན་ཞེ་སྡང་དྲག་པོས་ཀུན་ནས་བསླངས་པའི་ཡིད་ཅན་རྣམས་འདུས་ནས། ཁྱིམ་བདག་མགོན་མེད་ཟས་སྦྱིན་གང་ན་བ་དེར་དོང་སྟེ་ལྷགས་པ་དང་སྨྲས་པ། ཁྱིམ་བདག་ཁྱོད་ཀྱིས་དགེ་  
སྦྱོང་གོའུ་ཏ་མའི་ཕྱིར་གཙུག་ལག་ཁང་མ་རྩིགས་ཤིག་ཅིའི་ཕྱིར། ཁོ་བོ་ཅག་གིས་གྲོང་ཁྱེར་རྣམས་བགོས་ཏེ། དགེ་སྦྱོང་གོའུ་ཏ་མའི་ནི། རྒྱལ་པོའི་ཁབ་ཡིན་ནོ། ཁོ་བོ་ཅག་ནི། མཉན་ཡོད་ཡིན་ནོ།།  
དེས་སྨྲས་པ། ཁྱེད་ཅག་གིས་གྲོང་ཁྱེར་རྣམས་བགོས་ཀྱི། བདག་གི་ནོར་མ་བགོས་པས། བདག་གང་ལ་མངོན་པར་དགའ་བའི་ཆོས་ཀྱི་ཕུང་པོ་བརྩིག་གོ་དེ་རྣམས་རྒྱལ་པོའི་དྲུང་དུ་དོང་བ་དང། དེ་ལ་  
ཡང་ཁྱིམ་བདག་མགོན་མེད་ཟས་སྦྱིན་གྱིས་ཕམ་པར་བྱས་པ་དང། མུ་སྟེགས་སྤྱི་རྟོལ་ཅན། མུ་ཅོར་སྨྲ་བ་རྣམས་ཀྱིས་སྨྲས་པ། ཁྱིམ་བདག། ཁྱོད་འདོད་རྒུར་བྱེད་དུ་མི་གཞུག་སྟེ། དགེ་སྦྱོང་གོའུ་  
  
  
༄༅། །ཏ་མའི་ཉན་ཐོས་ཀྱི་མཆོག་འོངས་ནས། གལ་ཏེ་དེའི་ཤགས་ཀྱིས་ཁོ་བོ་ཅག་ཕམ་པར་གྱུར་ན། གཙུག་ལག་ཁང་རྩིགས་ཤིག་དེས་སྨྲས་པ། རུང་གི། རེ་ཞིག་འཕགས་  
པ་ཤཱ་རིའི་བུ་ཁོ་ན་ལ་བརྟག་གོ་དེ་ནས་ཁྱིམ་བདག་མགོན་མེད་ཟས་སྦྱིན། ཚེ་དང་ལྡན་པ་ཤཱ་རིའི་བུ་གང་ན་བ་དེར་སོང་སྟེ་ཕྱིན་པ་དང། ཚེ་དང་ལྡན་པ་ཤཱ་རིའི་བུའི་རྐང་པ་གཉིས་ལ་མགོ་བོས་ཕྱག་བཙལ་  
ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། ཁྱིམ་བདག་མགོན་མེད་ཟས་སྦྱིན་གྱིས། ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །བཙུན་པ་ཤཱ་རིའི་བུ། མུ་སྟེགས་ཅན་  
རྣམས་འདི་སྐད་ཅེས། ཁྱིམ་བདག་ཁྱོད་འདོད་རྒུར་བྱེད་དུ་མི་གཞུག་སྟེ། དགེ་སྦྱོང་གོའུ་ཏ་མའི་ཉན་ཐོས་ཀྱི་མཆོག་འོངས་ནས། གལ་ཏེ་དེའི་ཤགས་ཀྱིས་ཁོ་བོ་ཅག་ཕམ་པར་གྱུར་ན། གཙུག་  
ལག་ཁང་རྩིགས་ཤིག་ཅེས་མཆི་ན། དེ་ལ་ཇི་ལྟར་བསྒྲུབ་པར་བགྱི་ཚེ་དང་ལྡན་པ་ཤཱ་རིའི་བུས་བསམ་པ། ཅི། འདི་རྣམས་ལ་དགེ་བའི་རྩ་བ་ཅུང་ཟད་ཡོད་དམ། འོན་ཏེ་མེད་ཅེས་བསམ་པ་ལས་  
ཡོད་པར་མཐོང་ངོ། །སུ་ཞིག་ལ་རག་ལས་པར་འགྱུར་སྙམ་ན། བདག་ཁོ་ན་ལ་རག་ལས་པར་མཐོང་ངོ། །ཡང་བསམ་པ། ཅི། འདི་སྙེད་ཅིག་ཁོ་ན་བདག་ལ་རག་ལས་པའི་ཚིག་གིས་འདུལ་བར་  
འགྱུར་རམ། འོན་ཏེ་གཞན་ཡང་ཚིག་གིས་འདུལ་བ་ཡོད་སྙམ་པ་ལས་ཡོད་དེ། དུས་ཇི་སྲིད་ཅིག་ན་ཚོགས་པར་འགྱུར་སྙམ་ན། ཞག་བདུན་ལོན་ནས་སོ། །སྙམ་དུ་བསམ་ནས་སྨྲས་པ། ཁྱིམ་  
  
  
དེ་བཞིན་དུ་བྱ་སྟེ། འོན་ཀྱང་ཞག་བདུན་པའི་ཉིན་པར་བྱའི། །དེ་ནས་ཁྱིམ་བདག་མགོན་མེད་ཟས་སྦྱིན། དགའ་བ་དང་མགུ་བ་སྐྱེས་ཏེ། མུ་སྟེགས་ཅན་རྣམས་གང་ན་བ་དེར་སོང་ནས་ཕྱིན་པ་དང། མུ་  
སྟེགས་ཅན་རྣམས་ལ་འདི་སྐད་ཅེས་སྨྲས་སོ། །ཤེས་ལྡན་དག། ཤཱ་རིའི་བུ་ན་རེ། རུང་གི། དེ་བཞིན་དུ་བྱའོ། །འོན་ཀྱང་ཞག་བདུན་པའི་ཉིན་པར་བྱའོ། །ཞེས་ཟེར་རོ། །དེ་རྣམས་བསམ་པ། འདི་  
ལ་ནི། རྒྱུ་གཉིས་ཡོད་པར་འགྱུར་ཏེ། ཡང་ན་ནི། དེ་འབྲོས་འདོད་དོ་།ཡང་ན་ནི། དེ་ཕྱོགས་ཚལ་འདོད་དོ། །དེ་མ་ཡིན་ན། དུས་དེར་གདབ་ཅི་དགོས། བདག་ཅག་ཀྱང་ཕྱོགས་བཙལ་ལོ། །ཞེས་དེ་  
རྣམས་ཕྱོགས་བཙལ་བར་བརྩམས་ཏེ། དེ་རྣམས་ཀྱིས་ཕྱོགས་བཙལ་བ་དང། ཀུན་ཏུ་རྒྱུ་མིག་དམར་མཐོང་ནས་དེ་རྣམས་ཀྱི་དེ་ལ་སྨྲས་པ། ཁྱོད་དང་བདག་ཅག་ནི། ཚངས་པ་མཚུངས་པར་སྤྱོད་པ་  
ཡིན་གྱི། དགེ་སྦྱོང་གོའུ་ཏ་མའི་ཉན་ཐོས་ཀྱི་མཆོག་བདག་ཅག་གི་བརྩད་པའི་ཕྱིར་བཀུག་ན། དེ་ཕྱོགས་ཚོལ་གྱི། ཁྱོད་ཀྱང་བདག་ཅག་གི་གྲོགས་གྱིས་ཤིག་དུས་ཇི་ཙམ་ཞིག་ན། འདི་ནས་  
ཞག་བདུན་པའི་ཉིན་པར་རོ། །རུང་གི། །དེ་བཞིན་དུ་བྱ་སྟེ། གང་གི་ཚེ་ཁྱེད་ཅག་འདུས་པ་བྱུང་བ་དེའི་ཚེ་ཁོ་བོ་ལ་སྦྲོན་ཅིག་།མུ་སྟེགས་ཅན་རྣམས་བག་ཚ་བ་དང། སེམས་ཁྲལ་སྐྱེས་ནས་ཉིན་རེ་  
ཞིང་ཕྱོགས་ཚོལ་བ་དང་ཉི་མ་བགྲང་བར་བྱེད་དོ། །ཇི་ཙམ་ན་ཞག་བདུན་ལོན་པ་དང། ཁྱིམ་བདག་མགོན་མེད་ཟས་སྦྱིན་གྱིས་བླ་གབ་མེད་པའི་ས་ཕྱོགས་ཡངས་པར་སྟན་ཤོམ་དུ་བཅུག་གོ། ཚེ་དང་  
  
  
༄༅། །ལྡན་པ་ཤཱ་རིའི་བུའི་ཆེད་དུ་ཡང་སེངྒེའི་ཁྲི་བཤམས་སོ། །ཡུལ་སྣ་ཚོགས་ན་གནས་པའི་མུ་སྟེགས་ཅན་རྣམས་ཀྱང་འདུས་སོ། །མཉན་ཡོད་ན་གནས་པའི་སྐྱེ་བོའི་ཚོགས་དང་  
དེའི་ཉེན་ཀོར་ན་གནས་པའི་སྲོག་ཆགས་བརྒྱ་སྟོང་ཕྲག་དུ་མ་དག་ཀྱང་ཁ་ཅིག་ནི། ངོ་མཚར་སྐྱེས། ཁ་ཅིག་ནི། སྔོན་གྱི་དགེ་བའི་རྩ་བས་བསྐུལ་ནས་འདུས་པར་གྱུར་ཏོ། །དེ་ནས་ཚེ་དང་ལྡན་པ་ཤཱ་  
རིའི་བུ་ཁྱིམ་བདག་མགོན་མེད་ཟས་སྦྱིན་འཁོར་དང་བཅས་པས་མདུན་དུ་བདར་ནས་རྩོད་པའི་དཀྱིལ་འཁོར་དུ་ཞུགས་ཏེ། འདུལ་བའི་སྐྱེ་བོ་རྣམས་ལ་བལྟས་ནས་དྲན་པ་སྔོན་དུ་བཏང་སྟེ་སྤྱོད་ལམ་ཞི་  
བས་སེངྒེའི་ཁྲི་ལ་འཛེགས་ནས་འདུག་པ་དང། འཁོར་ཐམས་ཅད་སེམས་མི་གཡེང་བར་ཚེ་དང་ལྡན་པ་ཤཱ་རིའི་བུ་ལ་རྟོག་ཅིང་འདུག་གོ་དེ་ནས་ཚེ་དང་ལྡན་པ་ཤཱ་རིའི་བུས། མུ་སྟེགས་ཅན་རྣམས་  
ལ་སྨྲས་པ། ཤེས་ལྡན་དག་རེ་ཞིག་བྱེད་དམ། འོན་ཏེ་འཇིག་དེ་རྣམས་ཀྱིས་སྨྲས་པ། ཁོ་བོ་ཅག་གིས་བྱའི། །ཁྱོད་ཀྱིས་བཤིག་ཅིག་།ཚེ་དང་ལྡན་པ་ཤཱ་རིའི་བུས་བསམ་པ། གལ་  
ཏེ་བདག་གིས་བྱས་ན། ལྷ་དང་བཅས་པའི་འཇིག་རྟེན་གྱིས་ཀྱང་འཇིག་མི་ནུས་ན། ཀུན་ཏུ་རྒྱུ་མིག་དམར་གྱིས་ལྟ་སྨོས་ཀྱང་ཅི་དགོས་སྙམ་དུ་བསམ་ནས་ཀུན་ཏུ་རྒྱུ་མིག་དམར་ལ་འདི་སྐད་ཅེས་  
སྨྲས་སོ། །ཁྱོད་ཀྱིས་བྱོས་ཤིག་ངས་གཞིག་གོ་དེ་མིག་འཕྲུལ་ལ་བྱང་བ་ཡིན་པས། དེས་ཤིང་ས་ཧ་ཀ་ར་ཤིན་ཏུ་མེ་ཏོག་གིས་རྒྱས་པ་ཞིག་སྤྲུལ་པ་དང། ཚེ་དང་ལྡན་པ་ཤཱ་རིའི་བུས་