  
།རྒྱ་གར་སྐད་དུ། ཨཱ་རྱ་ཨ་ན་པ་ཏ་བྷ་ནཱ་ག་རཱ་ཛ་པ་རི་པྲྀཙྪ་ནཱ་མ་  
མཧཱ་ཡཱ་ན་སཱུ་ཏྲ། བསོད་སྐད་དུ། འཕགས་པ་ཀླུའི་རྒྱལ་པོ་མ་དྲོས་པས་ཞུས་པ་ཞེས་བྱ་བ་ཐེག་པ་ཆེན་པོའི་མདོ། སངས་རྒྱས་དང། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །  
འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་རྒྱལ་པོའི་ཁབ་ན་བྱ་རྒོད་ཕུང་པོའི་རི་ལ་དགེ་སློང་སྟོང་ཉིས་བརྒྱ་ལྔ་བཅུའི་དགེ་སློང་གི་དགེ་འདུན་ཆེན་པོ་དང། བྱང་ཆུབ་སེམས་  
དཔའ་སེམས་དཔའ་ཆེན་པོ་རབ་ཏུ་མང་པོ་དང་ཐབས་ཅིག་ཏུ་བཞུགས་ཏེ། དེའི་ཚེ་བཅོམ་ལྡན་འདས་འཁོར་བརྒྱ་སྟོང་ཕྲག་དུ་མས་བསྐོར་ནས་མདུན་གྱིས་བལྟས་ཏེ་ཆོས་སྟོན་ཏོ། །དེ་ནས་ཀླུའི་རྒྱལ་  
  
དང། ཀླུའི་བུ་མོ་བརྒྱད་ཁྲི་བཞི་སྟོང་གིས་བསྐོར་ཏེ་མདུན་དུ་བདར་ནས་སིལ་སྙན་དང། ཀླུ་དབྱངས་ལེན་ཅིང་ཀླུའི་མཐུ་ཆེན་པོ་དང། ཀླུའི་རྫུ་འཕྲུལ་  
ཆེན་པོས་མེ་ཏོག་དང། བདུག་པ་དང། སྤོས་དང། ཕྲེང་བ་དང་བྱུག་པ་དང། ཕྱེ་མ་དང། གོས་དང། གདུགས་དང། རྒྱལ་མཚན་དང། བ་དན་རྣམས་ཐོགས་ཏེ་བཅོམ་ལྡན་འདས་ག་ལ་དེར་སོང་  
ནས་ཕྱིན་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ་བཅོམ་ལྡན་འདས་ལ་ལན་གསུམ་བསྐོར་བ་བྱས་ནས་ཇི་ལྟར་ཐོགས་པའི་མེ་ཏོག་དང། བདུག་པ་དང། སྤོས་དང། ཕྲེང་  
བ་དང། བྱུག་པ་དང། གོས་དང། གདུགས་དང། རྒྱལ་མཚན་དང། བ་དན་དང། སིལ་སྙན་དང། ཕེག་རྡོབ་པ་དེ་དག་གིས་བཅོམ་ལྡན་འདས་ལ་མཆོད་པ་བྱས་ཏེ་གུས་པ་དང་བཅས། ཞེ་ས་དང་  
བཅས་ཤིང་རང་གི་སྐྱེ་བོའི་འཁོར་དང་ཕྱོགས་གཅིག་ཏུ་འདུག་གོ་།འདུག་ནས་ཀྱང་ཐལ་མོ་སྦྱར་ཏེ་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །གལ་ཏེ་ཞུས་ནས་ཞུ་བ་ལུང་བསྟན་པའི་སླད་དུ་བཅོམ་  
འདས་ཀྱིས་བདག་ལ་སྐབས་དབྱེ་བར་གནང་ན། བཅོམ་ལྡན་འདས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་བདག་ཕྱོགས་འགའ་ཞིག་ཞུའོ། །དེ་སྐད་ཅེས་  
གསོལ་པ་དང། བཅོམ་ལྡན་འདས་ཀྱིས་མཁྱེན་བཞིན་དུ་ཀླུའི་རྒྱལ་པོ་མ་དྲོས་པ་ལ་འདི་སྐད་ཅེས་བཀའ་སྩལ་ཏོ། །ཀླུའི་བདག་པོ། ཁྱོད་སེམས་ཅན་རྣམས་ཀྱི་ཆེད་དུ་དེ་བཞིན་གཤེགས་པ་ལ་ཅི་འདྲ་  
  
  
༄༅། །བ་ཞིག་ཡོངས་སུ་དྲི་བར་འདོད། གསོལ་པ། བཅོམ་ལྡན་འདས་བདག་བྱང་ཆུབ་སེམས་དཔའ་སེམས་དཔའ་ཅན་གྱི་མཆོག་སེམས་ཅན་ཆེན་པོ། སྐྱེས་བུ་དམ་པ། སེངྒེ་  
ལྟར་རྣམ་པར་རྩེན་པའི་སེམས་ཅན་རྣམས་ཀྱི་ཆེད་དུ་དེ་བཞིན་གཤེགས་པ་ལ་ཡོངས་སུ་ཞུ་བར་འཚལ་ལོ། །བཅོམ་ལྡན་འདས་འཇིག་རྟེན་གྱི་ཡོངས་སུ་འདྲེན་པ། འཇིག་རྟེན་གྱི་ཆོས་ཀྱིས་  
མ་གོས་པ། སྤྱོད་པ་དང་བསམ་པ་རྣམ་པར་དག་པ། ཕན་པའི་དངོས་པོ་ལ་ཡང་དག་པར་ཞུགས་པ། གསོལ་བ་མ་གཏབ་པར་སེམས་ཅན་ཐམས་ཅད་ལ་དགེ་བའི་བཤེས་གཉེན་བགྱིད་པ། སྟོབས་  
བཅུའི་སྟོབས་ཀྱི་ཤུགས་ལ་ཡང་དག་པར་ཞུགས་པ། ངན་པའི་ཚོགས་ཅན་གྱི་ཚོགས་ཀྱིས་སྨྲ་བ་ཡང་དག་པར་རབ་ཏུ་འཇོམས་པ། བདུད་དང་ཕྱིར་རྒོལ་བ་བཅོམ་པ། སེམས་མ་ཞུམ་པ། བརྩོན་འགྲུས་  
བརྟན་པའི་གོ་ཆ་ཤིན་ཏུ་བགོས་པ། ཡིད་ཡོངས་སུ་མི་སྐྱོ་བ། དགེ་བའི་རྩ་བའི་ཚོགས་དཔག་ཏུ་མ་མཆིས་པ་བསགས་པ། ཚུལ་ཁྲིམས་དང་ཐོས་པས་མི་ངོམས་པ། སེམས་ཅན་ཐམས་ཅད་ལ་  
མཉམ་པ། ཐ་དད་པའི་འདུ་ཤེས་དང་བྲལ་བ། མཐར་ལྟ་བ་གཉིས་ཀ་དང་བྲལ་བ། རྟེན་ཅིང་འབྲེལ་བར་འབྱུང་བ་ལ་འཇུག་པ་ཤེས་པ་ལ་མཁས་པ། སངས་རྒྱས་ཀྱི་ཆོས་ཀྱི་ཚུལ་ཟབ་  
མོ་ལ་རབ་ཏུ་ཞུགས་པ། ཟབ་ཅིང་གཏིང་དཔག་དཀའ་བ། ཉན་ཐོས་དང། རང་སངས་རྒྱས་ཀྱི་ཡིད་ལ་བགྱིད་པ་དང་བྲལ་བ། ཐམས་ཅད་མཁྱེན་པའི་སེམས་མ་བསྐྱུད་པ། བསམ་པ་རྡོ་རྗེ་ལྟར་  
  
  
བློ་ཟླ་བ་ལྟར་དྲི་མ་མཆིས་ཤིང་ཤིན་ཏུ་དཀར་བ། སེམས་ནམ་མཁའི་དཀྱིལ་དང་མཚུངས་པ། བསྐལ་པ་གྲངས་མ་མཆིས་པར་ཡིད་ཡོངས་སུ་མི་སྐྱོ་བར་འཛིན་པ། སེམས་ས་  
དང། ཆུ་དང། མེ་དང། རླུང་དང་མཉམ་པ། གནོད་སེམས་དང། ཐ་བ་དང། ཞེ་སྡང་དང། ང་རྒྱལ་དང། རྒྱགས་པ་དང། དྲེགས་པ་ཐམས་ཅད་ཡང་དག་པར་ཆད་པ། སྟོང་པ་ཉིད་དང། མཚན་  
མ་མེད་པ་དང། སྨོན་པ་མེད་པ་ལ་སྨོན་ལམ་ཤིན་ཏུ་བཏབ་པ། སྒྱུ་མ་དང། རྨི་ལམ་དང། མིག་ཡོར་དང། བྲག་ཅ་དང། སྨིག་རྒྱུ་དང། ཆུ་ཟླ་ལྟ་བུའི་ཆོས་ཀྱི་ཚུལ་ལ་ཤིན་ཏུ་ཞུགས་པ། སངས་  
རྒྱས་དང། ཆོས་དང། དགེ་འདུན་གྱི་གདུང་རིགས་འཛིན་པ། ཆོས་ཀྱི་འཁོར་ལོ་རབ་ཏུ་བསྐོར་བ། དགའ་བ་དང། མཆོག་ཏུ་དགའ་བ་དང་དད་པ་རབ་ཏུ་ཐོབ་པ། ཨུ་དུ་མ་ཝ་རའི་མེ་ཏོག་ལྟར་  
འབྱུང་པར་ཤིན་ཏུ་དཀའ་བ། རྩེ་གཅིག་ཏུ་བགྱིད་པ། ཡིད་ལ་བགྱིད་པ་མ་འདྲེས་པ་རྣམ་པའི་མཆོག་ཐམས་ཅད་དང་ལྡན་པའི་སེམས་ཅན་རྣམས་ཀྱི་ཆེད་དུ་བདག་དེ་བཞིན་གཤེགས་པ་ལ་  
ཡོངས་སུ་ཞུ་བར་འཚལ་ལོ། །བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་དེ་བས་ཀྱང་ཁྱད་པར་དུ་འཕགས་པའི་ཆོས་ལ་རབ་ཏུ་ཞུགས་པ་རྣམས་དང། སེམས་ཅན་རྣམས་  
ཀྱི་ཆེད་དུ་བདག་དེ་བཞིན་གཤེགས་པ་ལ་ཡོངས་སུ་ཞུ་བར་འཚལ་ན་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ཆོས་ཀྱིས་རྣམ་པར་རྩོན་པ། རྡོ་རྗེ་ལྟ་  
  
  
༄༅། །བུའི་ཡོན་ཏན་ལ་འཇུག་པ། སྤྱོད་པ་ཟབ་མོ་དང། གཟུངས་ཀྱི་སྒོའི་དཀྱིལ་འཁོར་ལ་འཇུག་པ་བཤད་དུ་གསོལ། ཉན་ཐོས་གདུལ་བའི་སླད་དུ་བདེན་པ་བཞི་རྣམ་པར་  
གདོན་མི་འཚལ་བ་ལ་འཇུག་པ་ཤེས་པའི་སྒོ་ལ་འཇུག་པ། རང་སངས་རྒྱས་གདུལ་བའི་སླད་དུ་བརྟེན་པའི་ཆོས་ལ་འཇུག་པ་ཤེས་པའི་སྒོ་ལ་འཇུག་པ། ཐེག་པ་ཆེན་པོ་པ་གདུལ་བའི་སླད་དུ་  
ཆོས་ཐམས་ཅད་ལ་འཇུག་པ་ཤེས་པའི་སྒོ་ལ་འཇུག་པ། བདུད་ཀྱི་ཕྱོགས་ཚར་གཅོད་པ། ལྟ་བར་གྱུར་བ་ཐམས་ཅད་རྣམ་པར་འཇིག་པ་ཉོན་མོངས་པ་ཐམས་ཅད་དང་བྲལ་བ། སེམས་ཅན་  
ཐམས་ཅད་ཀྱི་སེམས་ཀྱི་སྤྱོད་པ་རབ་ཏུ་ཤེས་པ། སོ་སོ་ཡང་དག་པར་རིག་པ་ལ་འཇུག་པ། ཆོས་ཐམས་ཅད་རབ་ཏུ་སྟོན་པ། ཇི་ལྟར་མོས་པ་བཞིན་ཆེས་ལས་རྣམ་པར་གྲོལ་བར་བགྱིད་པ་དེ་  
བྱང་ཆུབ་སེམས་དཔའ་རྣམས་ལ་ཕན་གདགས་པའི་སླད་དུ་བཅོམ་ལྡན་འདས། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བཤད་དུ་གསོལ། བཅོམ་  
ལྡན་འདས། ཇི་ལྟར་ན། བྱང་ཆུབ་སེམས་དཔའ་ང་རྒྱལ་དང་རྒྱགས་པ་དང། དྲེགས་པ་བཅོམ་བས་ཡེ་ཤེས་ཀྱི་སྟོབས་ཅན་རྣམས་ལགས། ཇི་ལྟར་ན། ལས་ཀྱི་རྣམ་པར་སྨིན་པ་ལ་རྟོན་པས་  
ཆོས་ཀྱི་སྟོབས་ཅན་རྣམས་ལགས། ཇི་ལྟར་ན། འཇིག་རྟེན་གྱི་ཟང་ཟིང་དང་ཆོས་ཀྱི་སྦྱིན་པ་ལ་སེར་སྣ་མ་མཆིས་པས་སྦྱིན་པའི་སྟོབས་ཅན་རྣམས་ལགས། ཇི་ལྟར་ན། རྣམ་པར་སྨིན་པ་ལ་མི་  
  
  
ཇི་ལྟར་ན། སྨོན་ལམ་གྱིས་ཡང་དག་པར་སོང་ཞིང་ངན་སོང་ཐམས་ཅད་ཀུན་ཏུ་ཆད་པས་ཚུལ་ཁྲིམས་ཀྱི་སྟོབས་ཅན་རྣམས་ལགས། ཇི་ལྟར་ན་  
སེམས་ཅན་སྡང་བ་ཐམས་ཅད་དང་དུ་ལེན་པའི་རང་བཞིན་ཅན་པས་བཟོད་པའི་སྟོབས་ཅན་རྣམས་ལགས། ཇི་ལྟར་ན། ལུས་དང་སྲོག་ལ་མ་ལྟ་བས་བརྩོན་འགྲུས་ཀྱི་སྟོབས་ཅན་རྣམས་ལགས། ཇི་ལྟར་  
ན༑ རབ་ཏུ་ཞི་བ་ལ་གནས་ཤིང་བསམ་གཏན་ལས་ལྡོག་པའང་མཁས་པས་བསམ་གཏན་གྱི་སྟོབས་ཅན་རྣམས་ལགས། ཇི་ལྟར་ན། སྡིག་པའི་ལྟ་བ་རྣམས་དང་བྲལ་ཞིང་མ་རིག་པ་དང། གཏི་མུག་  
གི་མུན་པ་དང་བྲལ་བས་ཤེས་རབ་ཀྱི་སྟོབས་ཅན་རྣམས་ལགས། སེམས་ཅན་ཡོངས་སུ་སྨིན་པར་བགྱིད་ལ་ཡོངས་སུ་སྨིན་པར་བགྱི་པའི་གོ་ཆ་འཚལ་བས་ཐབས་ཀྱི་སྟོབས་ཅན་རྣམས་ལགས། ཇི་  
ལྟར་ན། ལྷའི་མིག་དང། ལྷའི་རྣ་བ་དང། ཕ་རོལ་གྱི་སེམས་འཚལ་བ་དང། སྔོན་གྱི་སྐྱེ་བ་དང། རྫུ་འཕྲུལ་གྱི་བགྱི་བས་རྣམ་པར་རྩེན་པས་མངོན་པར་ཤེས་པ་ཐོབ་པ་རྣམས་ལགས། ཇི་ལྟར་ན་  
སྤོབས་བ་རྒྱུན་མི་ཆད་ཅིང་ཚིག་དང་ཡི་གེ་མི་ཟད་པས་སྤོབས་པའི་སྟོབས་ཅན་རྣམས་ལགས། ཇི་ལྟར་ན། ཐོས་པ་ཐམས་ཅད་ཀུན་ཏུ་འཛིན་པས་གཟུངས་ཐོབ་པ་རྣམས་ལགས། ཇི་ལྟར་ན། ཆོས་དཀོན་མཆོག་  
གཅིག་ལ་ཡང་དག་པར་གཞོལ་བར་བསྐྱུད་པ་མ་མཆིས་པ་དང། རྒྱ་མཚོའི་ཕྱག་རྒྱའི་ཏིང་ངེ་འཛིན་རབ་ཏུ་ཐོབ་པ་རྣམས་ལགས། ཇི་ལྟར་ན། སངས་རྒྱས་ལ་ལྟ་བ་རྣམ་པར་དག་པ་ལ་ཡང་དག་པར་གཞོལ་  
  
  
༄༅། །བས་སངས་རྒྱས་རྗེས་སུ་དྲན་པ་བསྐྱུད་པ་མ་མཆིས་པ་རྣམས་ལགས། ཆོས་ལ་ལྟ་བ་རྣམ་པར་དག་པ་ལ་ཡང་དག་པར་གཞོལ་བས་ཆོས་རྗེས་སུ་དྲན་པ་རབ་ཏུ་ཐོབ་པ་  
རྣམས་ལགས། ཕྱིར་མི་ལྡོག་པའི་དགེ་འདུན་ལ་ཡང་དག་པར་གཞོལ་བས་དགེ་འདུན་རྗེས་སུ་དྲན་པ་རབ་ཏུ་ཐོབ་པ་རྣམས་ལགས། བྱང་ཆུབ་ཀྱི་སེམས་མ་བསྐྱུད་པས་ཚུལ་ཁྲིམས་རྗེས་སུ་  
དྲན་པ་རབ་ཏུ་ཐོབ་པ་རྣམས་ལགས། འཇིག་རྟེན་གྱི་ཟང་ཟིང་དང་ཆོས་ཀྱི་སྦྱིན་པ་ལ་སེར་སྣ་མ་མཆིས་པས་གཏོང་བ་རྗེས་སུ་དྲན་པ་རབ་ཏུ་ཐོབ་པ་རྣམས་ལགས། དགའ་ལྡན་གྱི་གནས་  
སུ་སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་རྣམས་རྗེས་སུ་དྲན་པས་ལྷ་རྗེས་སུ་དྲན་པ་བསྐྱུད་པ་མ་མཆིས་པ་རྣམས་ལགས། དེ་ནས་ཀླུའི་རྒྱལ་པོ་མ་དྲོས་པས་བཅོམ་ལྡན་  
འདས་ལ་ཞུ་བ་འདི་དག་ཞུས་ནས་དེའི་འོག་ཏུ་ཚིགས་སུ་བཅད་དེ་ཞུས་པ། འཇིག་རྟེན་དོན་རྣམས་མཛད་པར་རང་བྱུང་བ། །ལྷག་པའི་བསམ་དང་བསམ་པ་ཅི་འདྲ་དང། །འཇུག་པའི་སྤྱོད་  
དང་སྤྱོད་པ་ཅི་འདྲ་བ། །བྱང་ཆུབ་སེམས་དཔའ་རྣམས་ལ་བཤད་དུ་གསོལ། །བྱམས་པར་སྦྱོར་དང་སྙིང་རྗེར་འཇུག་པ་དང། །དགའ་ལ་འཇུག་ཅིང་བཏང་སྙོམས་སྒོམ་པ་དང། །བསམ་གཏན་  
རྣམ་ཐར་རྣམས་ལ་སྦྱོར་དག་པ། །དེ་ནི་མ་སྨད་བདག་ལ་བཤད་དུ་གསོལ། །ཡང་དག་སྤོང་དང་དྲན་པ་ཉེར་གཞག་དང། །རྫུ་འཕྲུལ་སྟོབས་དང་དབང་པོ་ལམ་སྒོམ་དང། །བྱང་ཆུབ་ཡན་ལག་  
  
  
ཡོན་ཏན་འབྱུང་གནས་རྣམས་ལ་བཤད་དུ་གསོལ། །སྦྱིན་དུལ་སྒོམ་དང་ཚུལ་ཁྲིམས་ཕུན་སུམ་ཚོགས། །བཟོད་དང་དེས་དང་དེ་བཞིན་བརྩོན་འགྲུས་དང། །ཤེས་རབ་ཐོབ་  
པས་རབ་ཏུ་རྟོགས་པ་རྣམས། །ཇི་ལྟར་འགྱུར་ཏེ་དེ་དག་བཤད་དུ་གསོལ། །མངོན་ཤེས་རིག་དང་སོ་སོ་ཡང་དག་རིག་དྲན་དང་ཤེས་བཞིན་དེ་བཞིན་བག་ཡོད་དང། །ཐབས་དང་ལྡན་དང་ཚུལ་ནི་  
རྟོགས་པ་རྣམས། །བྱང་ཆུབ་སེམས་དཔའ་རྣམས་ལ་དེ་བཤད་གསོལ་།དགའ་དང་མཆོག་ཏུ་དགའ་དག་ཡོན་ཏན་དགའ། །འཕགས་པའི་སྦྱངས་དང་རིགས་དང་ནོར་བདུན་དང། །དགོན་པར་གནས་  
ཤིང་ཉོན་མོངས་མ་མཆིས་གནས། །ཇི་ལྟར་འགྱུར་ཏེ་དེ་དག་བཤད་དུ་གསོལ། །ཇི་ལྟར་སྤོབས་པ་ཕུན་སུམ་ཚོགས་པ་དང། གཟུངས་ལའང་ཤིན་ཏུ་རབ་ཏུ་གནས་པ་དང། །རྒྱུན་མི་ཆད་པར་ཆོས་  
ནི་སྟོན་པ་དང། །བསྐྱུད་པ་མ་མཆིས་ཐོས་པ་འཛིན་པར་འགྱུར་།ཞི་གནས་རྗེས་སུ་མཐུན་དང་ལྷག་མཐོང་དང། །ཤེས་རབ་ཟབ་དང་ཤིན་ཏུ་བློ་ཡངས་དང། །ཡེ་ཤེས་མཐའ་ཡས་རྟོགས་པ་མཉམ་  
མེད་དུ༑ ༑བྱང་ཆུབ་སེམས་དཔའ་མཁས་པ་ཇི་ལྟར་འགྱུར། །བདུད་ཀྱི་སྟོབས་བཅོམ་ཤིན་ཏུ་ཐུལ་བར་དཀའ། །ངན་པའི་ཚོགས་ཅན་ཕ་རོལ་སྨྲ་བ་འཇོམས། །རི་རབ་འདྲ་བར་མི་གཡོ་ཤིན་ཏུ་འཕགས། །  
དག་པའི་སེམས་ཅན་ཟླ་བ་ལྟ་བུར་སྤྱོད། །སྟོང་བ་མཚན་མེད་སྨོན་མེད་རྣམ་གྲོལ་དང། །སྒྱུ་མ་སྨིག་རྒྱུ་ལྟ་བུར་ཆོས་དེས་དང་།འདུས་བྱས་རྨི་ལམ་ངོ་བོ་ཉིད་མོས་པ། དེ་ནི་མ་སྨད་བདག་ལ་བཤད་  
  
  
༄༅། །དུ་གསོལ། །དེ་ནས་བཅོམ་ལྡན་འདས་ཀྱིས་ཀླུའི་རྒྱལ་པོ་མ་དྲོས་པ་ལ་འདི་སྐད་ཅེས་བཀའ་སྩལ་ཏོ། །ཀླུའི་བདག་པོ། ལེགས་སོ་ལེགས་སོ། །ཀླུའི་བདག་པོ་  
ཁྱོད་ཇི་ལྟར་སྔོན་གྱི་དགེ་བའི་རྩ་བའི་རྒྱུ་མཐུན་པ་དང་སྙིང་རྗེ་ཆེན་པོ་མ་བཏང་བ་དང། གསོལ་བ་མ་བཏབ་པར་སེམས་ཅན་ཐམས་ཅད་ལ་དགེ་བའི་བཤེས་གཉེན་བྱེད་པ་དང། འཁོར་  
བ་ན་ཡོངས་སུ་མི་སྐྱོ་བ་དང། སངས་རྒྱས་དང། ཆོས་དང། དགེ་འདུན་གྱི་རིགས་རྒྱུན་མི་གཅོད་པས་དེ་བཞིན་གཤེགས་པ་ལ་དོན་འདྲི་བར་སེམས་པ་ནིའང་ལེགས་སོ། །ཀླུའི་བདག་པོ་  
དེའི་ཕྱིར་ལེགས་པར་ཤིན་ཏུ་ཉོན་ལ་ཡིད་ལ་ཟུངས་ཤིག་དང། ཇི་ལྟར་བྱང་ཆུབ་སེམས་དཔའ་རྣམས་ཀྱིས་འདི་དག་དང། ཡོན་ཏན་གྱི་ཁྱད་པར་གཞན་དག་ཀྱང་ཐོབ་པར་འགྱུར་བ་ངས་ཁྱོད་  
ལ་བཤད་དོ། །ཀླུའི་རྒྱལ་པོ་མ་དྲོས་པས་བཅོམ་ལྡན་འདས། དེ་བཞིན་ནོ། །ཞེས་གསོལ་ཏེ་བཅོམ་ལྡན་འདས་ཀྱི་ལྟར་ཉན་པ་དང། བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་  
སྩལ་ཏོ༑ ༑ཀླུའི་བདག་པོ། བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་གཅིག་དང་ལྡན་ན། རྣམ་པའི་མཆོག་ཐམས་ཅད་དང་ལྡན་པའི་སངས་རྒྱས་ཀྱི་ཆོས་རྣམས་ཡོངས་སུ་འཛིན་  
ཏོ༑ ༑ཆོས་གཅིག་པོ་གང་ཞེ་ན། འདི་ལྟ་སྟེ། སེམས་ཅན་ཐམས་ཅད་མི་གཏོང་བའི་ཐམས་ཅད་མཁྱེན་པའི་སེམས་སོ། །དེའི་ཐམས་ཅད་མཁྱེན་པའི་སེམས་དེའང་རྣམ་པ་སུམ་ཅུ་རྩ་  
  
  
སུམ་ཅུ་རྩ་གཉིས་གང་ཞེ་ན། འདི་ལྟ་སྟེ། བསམ་པས་བསྡུས་པ་ཡིན། ལྷག་པའི་བསམ་པས་བསྡུས་པ་ཡིན། །བྱམས་པ་ཆེན་པོས་བསྡུས་པ་ཡིན་  
སྙིང་རྗེ་ཆེན་པོས་བསྡུས་པ་ཡིན། ཡོངས་སུ་མི་སྐྱོ་བས་བསྡུས་པ་ཡིན། སྟོབས་ཀྱིས་བསྡུས་པ་ཡིན། རྣམ་པར་གནོན་པས་བསྡུས་པ་ཡིན་མཐུས་བསྡུས་པ་ཡིན། སོ་སོར་  
བརྟགས་པས་བསྡུས་པ་ཡིན། དགེ་བའི་བཤེས་གཉེན་གྱིས་བསྡུས་པ་ཡིན་ཆོས་སྤྱོད་པས་བསྡུས་པ་ཡིན། དགེ་བ་སྤྱོད་པས་བསྡུས་པ་ཡིན། བསྡུ་བའི་དངོས་པོས་བསྡུས་པ་ཡིན། སྡོམ་  
པས་བསྡུས་པ་ཡིན། ཐབས་ཀྱིས་བསྡུས་པ་ཡིན། བཅོས་མ་མ་ཡིན་པས་བསྡུས་པ་ཡིན། ཇི་སྐད་སྨྲས་པ་དེ་བཞིན་བྱེད་པས་བསྡུས་པ་ཡིན་ཕྱིར་བྱ་བའི་རེ་བ་མེད་པས་བསྡུས་པ་ཡིན་  
ངོ་ཚ་ཤེས་པས་བསྡུས་པ་ཡིན། ཁྲེལ་ཡོད་པས་བསྡུས་པ་ཡིན། མཆོག་ཏུ་དགའ་བས་བསྡུས་པ་ཡིན། དད་པས་བསྡུས་པ་ཡིན། བརྩོན་འགྲུས་ཀྱིས་བསྡུས་པ་ཡིན། དྲན་པས་བསྡུས་པ་  
ཡིན༑ ཏིང་ངེ་འཛིན་གྱིས་བསྡུས་པ་ཡིན། ཤེས་རབ་ཀྱིས་བསྡུས་པ་ཡིན། དགེ་བའི་རྩ་བ་ཐམས་ཅད་ཀྱིས་བསྡུས་པ་ཡིན། ཐེག་པ་དམན་པ་ལ་འདོད་པ་མེད་པས་བསྡུས་པ་ཡིན། རྒྱ་ཆེན་པོ་  
ལ་མོས་པས་བསྡུས་པ་ཡིན། སེམས་ཅན་ལ་ལྟ་བས་བསྡུས་པ་ཡིན། སངས་རྒྱས་དང། ཆོས་དང། དགེ་འདུན་གྱི་རིགས་མི་གཅོད་པས་བསྡུས་པ་ཡིན་ཏེ། ཀླུའི་བདག་པོ། ཐམས་ཅད་མཁྱེན་  
  
  
༄༅། །པའི་སེམས་དེ་རྣམས་སུམ་ཅུ་རྩ་གཉིས་པོ་དེ་དག་གིས་བསྡུས་ན། རྣམ་པའི་མཆོག་ཐམས་ཅད་དང་ལྡན་པའི་སངས་རྒྱས་ཀྱི་ཆོས་རྣམས་ཡོངས་སུ་འཛིན་ཏོ། །ཀླུའི་  
བདག་པོ། གཞན་ཡང་ཐམས་ཅད་མཁྱེན་པའི་སེམས་དེ་ཚོགས་བསགས་པ་རྣམ་བ་བཅུ་དྲུག་གིས་ཐམས་ཅད་མཁྱེན་པའི་ཡེ་ཤེས་ཀྱི་རྗེས་སུ་འགྲོ་བར་འགྱུར་ཏེ། བཅུ་དྲུག་གང་ཞེ་ན། འདི་  
ལྟ་སྟེ༑ ཚུལ་ཁྲིམས་ཀྱི་ཚོགས་བསགས་པ་ཡིན། ཐོས་པའི་ཚོགས་བསགས་པ་ཡིན། ཤེས་རབ་ཀྱི་ཚོགས་བསགས་པ་ཡིན། དེ་བཞིན་གཤེགས་པ་ལ་མཆོད་པ་དང། རིམ་གྲོ་བྱ་  
པའི་ཚོགས་བསགས་པ་ཡིན། དགོན་པ་ལ་གནས་པའི་ཚོགས་བསགས་པ་ཡིན་ཇི་ལྟར་ཐོས་པའི་ཆོས་སྟོན་པའི་ཚོགས་བསགས་པ་ཡིན། ཚངས་པའི་གནས་པ་བཞིའི་ཚོགས་  
བསགས་པ་ཡིན། དགའ་བར་འགྱུར་བའི་ཆོས་ཀྱི་ཚོགས་བསགས་པ་ཡིན་དགེ་བ་བཅུའི་ལས་ཀྱི་ལམ་གྱི་ཚོགས་བསགས་པ་ཡིན། ལུས་དང་ངག་དང་སེམས་ཀྱི་རྒྱན་གྱི་ཚོགས་  
བསགས་པ་ཡིན། སྦྱངས་པའི་ཡོན་ཏན་དང་ཡོ་བྱད་བསྙུང་བའི་ཚོགས་བསགས་པ་ཡིན། འདོད་པ་ཆུང་བ་དང། ཆོག་ཤེས་པ་དང། རབ་ཏུ་དབེན་པའི་ཚོགས་བསགས་པ་ཡིན་  
ཕུང་པོ་གསུམ་པའི་ཚོགས་ཀྱི་རྣམ་གྲངས་ཀྱི་ཡོངས་སུ་བསྔོ་བའི་ཚོགས་བསགས་པ་ཡིན། ཞི་གནས་ཀྱི་ཚོགས་བསགས་པ་ཡིན། ལྷག་མཐོང་གི་ཚོགས་བསགས་པ་ཡིན། དགེ་  
  
  
ཀླུའི་བདག་པོ། ཐམས་ཅད་མཁྱེན་པའི་སེམས་དེ་ཚོགས་བསགས་པ་རྣམ་པ་བཅུ་དྲུག་པོ་དེ་དག་གིས་ཐམས་ཅད་མཁྱེན་པའི་ཡེ་ཤེས་ཀྱི་རྗེས་  
སུ་འགྲོ་བར་འགྱུར་རོ། །ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་དེ་ལམ་ལོག་པ་དང། ལམ་ངན་པ་ཉི་ཤུ་རྩ་གཉིས་དང་བྲལ་ཏེ་རྣམ་པར་སྤངས་ན། ཐམས་ཅད་མཁྱེན་པའི་ཡེ་  
ཤེས་ཐོབ་པར་འགྱུར་ཏེ། ཉི་ཤུ་རྩ་གཉིས་གང་ཞེ་ན། འདི་ལྟ་སྟེ། ཉན་ཐོས་ཀྱི་སེམས་དང་བྲལ་བ་ཡིན། རང་སངས་རྒྱས་ཀྱི་སེམས་དང་བྲལ་བ་ཡིན། ང་རྒྱལ་དང་བྲལ་བ་ཡིན། ལྷག་པའི་ང་  
རྒྱལ་དང་བྲལ་བ་ཡིན། གཡོ་དང་བྲལ་བ་ཡིན། འཇིག་རྟེན་གྱི་གསང་ཚིག་ཀུན་ཏུ་འཛིན་པ་དང་བྲལ་བ་ཡིན། ལོག་པར་ཞུགས་པ་དང་བྲལ་བ་ཡིན། ཡོངས་སུ་སྐྱོ་བ་དང་བྲལ་བ་ཡིན་  
སྐྲག་པ་དང་བྲལ་བ་ཡིན། ཁེངས་པ་དང་རྩོད་པ་དང་བྲལ་བ་ཡིན། འདོད་ཆགས་དང། ཞེ་སྡང་དང། གཏི་མུག་དང་བྲལ་བ་ཡིན་ལས་ཀྱི་སྒྲིབ་པ་དང་བྲལ་བ་ཡིན། ཆོས་ཀྱི་སྒྲིབ་པ་དང་བྲལ་བ་  
ཡིན༑ བདག་ལ་བསྟོད་པ་དང་གཞན་ལ་སྨོད་པ་དང་བྲལ་བ་ཡིན་སློབ་དཔོན་ཆོས་འཆབ་པ་དང་བྲལ་བ་ཡིན། བརྗེད་ངས་པའི་འདུ་ཤེས་དང་བྲལ་བ་ཡིན། སྡིག་པའི་གྲོགས་པོ་དང་བྲལ་བ་  
ཡིན༑ དགེ་བའི་བཤེས་གཉེན་ལ་འཁུ་བ་དང་བྲལ་བ་ཡིན། ཕ་རོལ་ཏུ་ཕྱིན་པ་དྲུག་གི་མི་མཐུན་པའི་ཕྱོགས་དང་བྲལ་བ་ཡིན་ཏེ། འདི་ལྟར་སེར་སྣ་དང། ངན་པའི་ངང་ཚུལ་དང། གནོད་སེམས་  
  
  
༄༅། །དང། ལེ་ལོ་དང། གཡེང་བ་དང། འཆལ་བའི་ཤེས་རབ་དང་བྲལ་བ་ཡིན། ཆད་པ་དང་རྟག་པ་དང་བྲལ་བ་ཡིན། ཐབས་མི་མཁས་པའི་བསྡུ་བ་དང་བྲལ་བ་ཡིན། སྡིག་  
པ་ཐམས་ཅད་དང་བྲལ་བ་ཡིན་ཏེ། ཀླུའི་བདག་པོ། ཐམས་ཅད་མཁྱེན་པའི་སེམས་དེ་ལམ་ལོག་པ་དང། ལམ་ངན་པ་ཉི་ཤུ་རྩ་གཉིས་པོ་འདི་དག་དང་བྲལ་ཏེ་རྣམ་པར་སྤངས་ན། ཐམས་  
ཅད་མཁྱེན་པའི་ཡེ་ཤེས་ཐོབ་པར་འགྱུར་རོ། །ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་བསྐྱེད་པ་དེ་རྒྱལ་མཚན་བཅུ་གཉིས་ཀྱིས་མངོན་པར་འཕགས་ན། བདུད་  
ཐམས་ཅད་དང། བདུད་ཀྱི་རིས་ཐམས་ཅད་དང། ཕ་རོལ་རྒོལ་བ་ཐམས་ཅད་ཀྱིས་ཐུལ་བར་དཀའ་བ་ཡིན་ཏེ། བཅུ་གཉིས་གང་ཞེ་ན་ཚུལ་ཁྲིམས་ཀྱི་རྒྱལ་མཚན་གྱིས་མངོན་པར་འཕགས་  
པ་ཡིན༑ ཏིང་ངེ་འཛིན་གྱི་རྒྱལ་མཚན་གྱིས་མངོན་པར་འཕགས་པ་ཡིན། ཤེས་རབ་ཀྱི་རྒྱལ་མཚན་གྱིས་མངོན་པར་འཕགས་པ་ཡིན། རྣམ་པར་གྲོལ་བའི་ཡེ་ཤེས་ཀྱི་རྒྱལ་མཚན་  
གྱིས་མངོན་པར་འཕགས་པ་ཡིན། སྙིང་རྗེ་ཆེན་པོའི་རྒྱལ་མཚན་གྱིས་མངོན་པར་འཕགས་པ་ཡིན། ཐབས་ཀྱི་རྒྱལ་མཚན་གྱིས་མངོན་པར་འཕགས་པ་ཡིན། སྟོང་པ་ཉིད་དང་  
མཚན་མ་མེད་པ་དང་སྨོན་པ་མེད་པའི་རྒྱལ་མཚན་གྱིས་མངོན་པར་འཕགས་པ་ཡིན། སྲོག་ཆགས་རྣམས་ལ་སེམས་ཅན་མེད་པ་དང། སྲོག་མེད་པ་དང། གང་ཟག་མེད་པའི་རྒྱལ་  
  
  
རྟེན་ཅིང་འབྲེལ་བར་འབྱུང་བ་ཁོང་དུ་ཆུད་པས་མཐར་ལྟ་བ་དང་བྲལ་བའི་རྒྱལ་མཚན་གྱིས་མངོན་པར་འཕགས་པ་ཡིན། རང་གི་སེམས་ཡོངས་སུ་དག་  
པས་སངས་རྒྱས་ཀྱིས་བྱིན་གྱིས་བརླབས་པའི་རྒྱལ་མཚན་གྱིས་མངོན་པར་འཕགས་པ་ཡིན། ཐམས་ཅད་མཁྱེན་པའི་ཡེ་ཤེས་རློམ་སེམས་དང་རྟོག་པ་དང། རྣམ་པར་རྟོག་པ་དང། ཡོངས་  
སུ་རྟོག་པ་དང་བྲལ་བའི་རྒྱལ་མཚན་གྱིས་མངོན་པར་འཕགས་པ་ཡིན། བྱང་ཆུབ་ཀྱི་སེམས་མི་བརྗེད་པའི་རྒྱལ་མཚན་གྱིས་མངོན་པར་འཕགས་པ་ཡིན་ཏེ། ཀླུའི་བདག་པོ། ཐམས་ཅད་  
མཁྱེན་པའི་སེམས་བསྐྱེད་པ་དེ་རྒྱལ་མཚན་བཅུ་གཉིས་པོ་དེ་དག་གིས་མངོན་པར་འཕགས་པ་ན་བདུད་ཐམས་ཅད་དང། བདུད་ཀྱི་རིས་ཐམས་ཅད་དང། ཕ་རོལ་རྒོལ་བ་ཐམས་ཅད་ཀྱིས་ཐུལ་བར་  
དཀའ་བ་ཡིན་ནོ། །ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་དེའི་གནས་གཉིས་ཏེ། གཉིས་གང་ཞེ་ན། འདི་ལྟ་སྟེ། ཇི་ལྟར་སྨྲས་པ་དེ་བཞིན་བྱེད་པའི་གནས་དང། དགེ་བའི་  
རྩ་བ་ཐམས་ཅད་ཡང་དག་པའི་བྱང་ཆུབ་ཏུ་ཡོངས་སུ་བསྔོ་བའི་གནས་ཏེ། གནས་ནི། གཉིས་པོ་དེ་དག་གོ་ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་དེའི་ཆུད་མི་ཟ་བ་གཉིས་  
ཏེ༑ གཉིས་གང་ཞེ་ན། སེམས་ཅན་ཐམས་ཅད་ལ་ཞེ་སྡང་མེད་པའི་སེམས་དང། ལོག་པར་ཞུགས་པ་རྣམས་ལ་ཆེར་སྙིང་རྗེ་བ་སྟེ་གཉིས་པོ་དེ་དག་གོ་ཀླུའི་བདག་པོ། གཞན་ཡང་ཐམས་  
  
  
༄༅། །ཅད་མཁྱེན་པའི་སེམས་དེའི་ཟུང་དུ་འབྲེལ་བའི་ཆོས་གཉིས་ཏེ། དེ་གཉིས་དང་འབྲེལ་ན་ཐམས་ཅད་མཁྱེན་པའི་སེམས་དེས་ཉན་ཐོས་དང། རང་སངས་རྒྱས་ཐམས་  
ཅད་ཟིལ་གྱིས་ནོན་པར་འགྱུར་ཏེ། གཉིས་གང་ཞེ་ན། ཐབས་དང་ཤེས་རབ་སྟེ། གཉིས་པོ་དེ་དག་གོ་ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་དེའི་རྟོན་པ་གཉིས་ཏེ་  
གཉིས་གང་ཞེ་ན། སྒྲུབ་པ་རྣམས་ལ་འགྱོད་པ་མེད་པ་དང། འགྱུར་བ་ལ་ཡིད་མི་ཆེས་པ་སྟེ། གཉིས་པོ་དེ་དག་གོ་ཀླུའི་བདག་པོ་གཞན་ཡང་ཐམས་ཅད་མཁྱེན་པའི་སེམས་དེའི་ཡི་གེ་  
གཉིས་ཏེ། གཉིས་གང་ཞེ་ན། ཉན་ཐོས་དང་རང་སངས་རྒྱས་ཀྱི་ཐེག་པ་ལ་འདོད་པ་མེད་པ་དང། ཐེག་པ་ཆེན་པོ་ལ་ཕན་ཡོན་དུ་མཐོང་བ་སྟེ། གཉིས་པོ་དེ་དག་གོ་ཀླུའི་བདག་པོ། གཞན་  
ཡང་ཐམས་ཅད་མཁྱེན་པའི་སེམས་དེའི་རྒྱུན་ཆད་པ་གཉིས་ཏེ་གཉིས་གང་ཞེ་ན། སྒྱུ་དང་གཡོའི་རྒྱུན་ཆད་པ་དང། མི་དྲང་བའི་རྒྱུན་ཆད་པ་སྟེ། རྒྱུན་ཆད་པ་གཉིས་པོ་དེ་དག་གོ་ཀླུའི་བདག་  
པོ༑ ༑གཞན་ཡང་ཐམས་ཅད་མཁྱེན་པའི་སེམས་དེའི་རྒྱུན་མི་འཆད་པ་གཉིས་ཏེ། གཉིས་གང་ཞེ་ན། དྲན་པ་དང། སྒྱུ་མེད་པའི་རྒྱུན་མི་འཆད་པ་སྟེ། རྒྱུན་མི་འཆད་པ་གཉིས་པོ་དེ་དག་གོ་  
ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་དེའི་སྒྲིབ་པ་གསུམ་སྟེ། གསུམ་གང་ཞེ་ན། ལུས་ཀྱིས་ཉེས་པར་སྤྱོད་པ་དང་ངག་གིས་ཉེས་པར་སྤྱོད་པ་དང། ཡིད་ཀྱིས་ཉེས་པར་  
  
  
གསུམ་པོ་དེ་དག་གོ་ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་དེའི་སྒྲིབ་པ་མེད་པ་གསུམ་སྟེ། གསུམ་གང་ཞེ་ན། ལུས་ཀྱིས་ལེགས་པར་སྤྱོད་པ་དང། ངག་གིས་  
ལེགས་པར་སྤྱོད་པ་དང། ཡིད་ཀྱིས་ལེགས་པར་སྤྱོད་པ་སྟེ། སྒྲིབ་པ་མེད་པ་གསུམ་པོ་དེ་དག་གོ་ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་དེའི་སྒྲིབ་པ་བཞི་སྟེ། བཞི་གང་  
ཞེ་ན༑ འདི་ལྟ་སྟེ། དམ་པའི་ཆོས་སྤོང་བ་དང། བླ་མ་རྣམས་ལ་མི་གུས་པ་དང། བྱང་ཆུབ་སེམས་དཔའ་ལ་ཞེ་སྡང་བ་དང། བདུད་ཀྱི་ལས་ཁོང་དུ་མི་ཆུད་པ་སྟེ། སྒྲིབ་པ་བཞི་པོ་དེ་དག་གོ་།ཀླུའི་  
བདག་པོ། །གཞན་ཡང་ཐམས་ཅད་མཁྱེན་པའི་སེམས་དེའི་སྒྲིབ་པ་མེད་པ་བཞི་སྟེ། བཞི་གང་ཞེ་ན། དམ་པའི་ཆོས་ཡོངས་སུ་འཛིན་པ་དང། བླ་མ་རྣམས་ལ་གུས་པ་དང། བྱང་ཆུབ་སེམས་  
དཔའ་རྣམས་ལ་སྟོན་པ་ལྟར་ཕངས་པར་སེམས་པ་དང། བདུད་ཀྱི་ལས་ཁོང་དུ་ཆུད་པ་སྟེ། སྒྲིབ་པ་མེད་པ་བཞི་པོ་དེ་དག་གོ་ཀླུའི་བདག་པོ། །གཞན་ཡང་ཐམས་ཅད་མཁྱེན་པའི་སེམས་དེའི་  
རིན་ཐང་མེད་པའི་ཆོས་ཐོབ་པ་ལྔ་སྟེ། ལྔ་གང་ཞེ་ན། རྣམ་པར་སྨིན་པ་ལ་མི་རེ་བར་གཏོང་བ་དང། སྐྱེ་བ་རྣམས་ལ་མི་གནས་པའི་ཚུལ་ཁྲིམས་དང། སེམས་ཅན་ཐམས་ཅད་མི་གཏོང་བའི་  
སྙིང་རྗེ་ཆེན་པོ་དང། བྱམས་པ་དང་མི་བྱམས་པ་རྣམས་ལ་མི་ལྟ་བར་ལུས་དང་སྲོག་ཡོངས་སུ་གཏོང་བ་དང། ཐོབ་པ་དང། བཀུར་སྟི་དང། ཚིགས་སུ་བཅད་པ་མི་ཚོལ་བར་ཆོས་སྟོན་པ་སྟེ། ཀླུའི་  
  
  
༄༅། །བདག་པོ། ཐམས་ཅད་མཁྱེན་པའི་སེམས་དེའི་རིན་ཐང་མེད་པའི་ཆོས་ཐོབ་པ་ལྔ་པོ་དེ་དག་གོ་ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་དེའི་  
རྟུལ་བ་ལྔ་སྟེ། ལྔ་གང་ཞེ་ན། དགེ་བའི་བཤེས་གཉན་ལ་བརྟེན་པ་དང། འཁོར་བ་ན་ཡོངས་སུ་མི་སྐྱོ་བ་དང། ཡེ་ཤེས་ལ་མངོན་པའི་ང་རྒྱལ་མེད་པ་དང། དུས་མ་ཡིན་པ་རྙེད་པ་རྣམས་  
སྤོང་བ་དང། སངས་རྒྱས་ཀྱི་ཡེ་ཤེས་མཐའ་ཡས་པ་ལ་ཞུམ་པ་མེད་པ་སྟེ། ཀླུའི་བདག་པོ། ཐམས་ཅད་མཁྱེན་པའི་སེམས་དེའི་རྟུལ་བ་ལྔ་པོ་དེ་དག་གོ་ཀླུའི་བདག་པོ། གཞན་  
ཡང་ཐམས་ཅད་མཁྱེན་པའི་སེམས་དེའི་ཁྱད་པར་དུ་འཕགས་པ་གང་དག་ཉན་ཐོས་དང་རང་སངས་རྒྱས་རྣམས་ལ་མེད་པ་ལྔ་སྟེ་ལྔ་གང་ཞེ་ན། ཉན་ཐོས་ལས་རྣམ་པར་གྲོལ་བའི་  
ཡེ་ཤེས་ཁྱད་པར་དུ་འཕགས་པ་དང། རང་སངས་རྒྱས་ལས་རྣམ་པར་གྲོལ་བའི་ཡེ་ཤེས་ཁྱད་པར་དུ་འཕགས་པ་དང། ཆོས་ཐམས་ཅད་བདག་མེད་པར་ཤེས་པས་ཁྱད་པར་དུ་  
འཕགས་པ་དང། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་ཤེས་པས་ཁྱད་པར་དུ་འཕགས་པ་དང། བག་ཆགས་ཀྱི་མཚམས་སྦྱོར་བ་ཡང་དག་པར་འཇོམས་པ་ཤེས་པས་ཁྱད་  
པར་དུ་འཕགས་པ་སྟེ། ཁྱད་པར་དུ་འཕགས་པ་ལྔ་པོ་དེ་དག་གོ་།ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་དེའི་མཆོག་ཏུ་དགའ་བ་ལྔ་སྟེ། ལྔ་གང་ཞེ་ན། ངན་འགྲོ་ལས་  
  
  
ཐམས་ཅད་མཁྱེན་པ་དང་ཉེ་བར་གྱུར་པས་མཆོག་ཏུ་དགའ་བ་དང། སངས་རྒྱས་ཀྱི་ཡེ་ཤེས་ཡང་དག་པར་མཐོང་བ་ཡོངས་སུ་རྫོགས་པས་མཆོག་  
ཏུ་དགའ་བ་དང། ཚུལ་ཁྲིམས་ནན་ཏན་བྱེད་པ་ལ་འགྱོད་པ་མེད་པས་མཆོག་ཏུ་དགའ་བ་དང། སེམས་ཅན་གྱི་དོན་བྱ་བ་མྱོང་བས་མཆོག་ཏུ་དགའ་བ་སྟེ། མཆོག་ཏུ་དགའ་བ་ལྔ་པོ་དེ་དག་གོ་  
ཀླུའི་བདག་པོ། །གཞན་ཡང་ཐམས་ཅད་མཁྱེན་པའི་སེམས་དེའི་སྟོབས་ལྔ་སྟེ། ལྔ་གང་ཞེ་ན། ང་རྒྱལ་བཅོམ་པས་ཡེ་ཤེས་ཀྱི་སྟོབས་དང། ཐོས་པ་དང་མ་བྲལ་བས་ཤེས་རབ་ཀྱི་སྟོབས་དང། ཁོང་  
ཁྲོ་བ་མེད་པས་བྱམས་པའི་སྟོབས་དང། མཚན་ཡོངས་སུ་རྫོགས་པས་བཟོད་པའི་སྟོབས་དང། འཁོར་དུ་བག་ཚ་བ་དང། འཇིགས་པ་དང་བྲལ་བས་མི་འཇིགས་པའི་སྟོབས་ཏེ། སྟོབས་ལྔ་པོ་དེ་དག་  
གོ་ཀླུའི་བདག་པོ། །གཞན་ཡང་ཐམས་ཅད་མཁྱེན་པའི་སེམས་དེའི་རིགས་པ་གང་གིས་རིགས་པ་མ་ཡིན་པར་མི་ལྟུང་བའི་རིགས་པ་ལྔ་སྟེ། ལྔ་གང་ཞེ་ན། ལས་ཀྱི་རྣམ་པར་སྨིན་པ་ལ་ཡིད་  
ཆེས་པའི་རིགས་པ་དང། རྟེན་ཅིང་འབྲེལ་བར་འབྱུང་བ་དང་མི་འགལ་བའི་རིགས་པ་དང། དུས་དང་དུས་མ་ཡིན་པ་ལ་སོ་སོར་རྟོག་པའི་རིགས་པ་དང། ཡང་དག་པར་སྦྱོར་བའི་རིགས་པ་དང་  
དགེ་བའི་ཆོས་ཐམས་ཅད་སྒྲུབ་པའི་རིགས་པ་སྟེ། རིགས་པ་ལྔ་པོ་དེ་དག་གོ་ཀླུའི་བདག་པོ། གཞན་ཡང་ཐམས་ཅད་མཁྱེན་པའི་སེམས་ཀྱི་ཤིང་ལྗོན་པ་དེའི་སྣང་བ་ལྔ་དང། ས་བོན་ལྔ་དང་  
  
  
༄༅། །རྩ་བ་ལྔ་དང། སྡོང་པོ་ལྔ་དང། ཡལ་ག་ལྔ་དང། ལོ་མ་ལྔ་དང། མེ་ཏོག་ལྔ་དང། འབྲས་བུ་ལྔའོ། །དེ་ལ་དེའི་སྣང་བ་ལྔ་གང་ཞེ་ན། ཉོན་མོངས་པ་དང་བྲལ་བའི་སྣང་བ་དང་  
རང་གི་སེམས་ངེས་པར་སེམས་པའི་སྣང་བ་དང། ཤེས་རབ་ཀྱི་སྣང་བ་དང། མིག་ལྔའི་སྣང་བ་དང། ཐམས་ཅད་མཁྱེན་པའི་ཡེ་ཤེས་ཀྱི་སྣང་བ་སྟེ། སྣང་བ་ལྔ་པོ་དེ་དག་གོ་དེ་ལ་ས་བོན་ལྔ་གང་  
ཞེ་ན༑ བསམ་པ་དང། ལྷག་པའི་བསམ་པ་དང། སེམས་ཅན་ལ་ལྟ་བ་དང། མོས་པ་དང། རྒྱ་ཆེན་པོ་ལ་མོས་པ་སྟེ། ས་བོན་ལྔ་པོ་དེ་དག་གོ་དེ་ལ་རྩ་བ་ལྔ་གང་ཞེ་ན། བྱམས་པ་ཆེན་  
པོ་དང། སྙིང་རྗེ་ཆེན་པོ་དང། དགེ་བའི་རྩ་བས་མི་ངོམས་ཤིང་དགེ་བའི་རྩ་བ་ཐམས་ཅད་ཡོངས་སུ་བསྔོ་བ་དང། ཉེས་པ་བརྟུལ་བས་འཆགས་པ་དང། ཐེག་པ་གཞན་མི་འདོད་པ་སྟེ། རྩ་བ་ལྔ་  
པོ་དེ་དག་གོ་དེ་ལ་སྡོང་པོ་ལྔ་གང་ཞེ་ན། ཐབས་ལ་མཁས་པ་དང། ཤེས་རབ་ཀྱི་ཕ་རོལ་ཏུ་ཕྱིན་པ་དང། སེམས་ཅན་ཡོངས་སུ་སྨིན་པར་བྱེད་པ་དང། དམ་པའི་ཆོས་ཡོངས་སུ་འཛིན་པ་དང་  
རྗེས་སུ་ཆགས་པ་དང། ཁོང་ཁྲོ་བ་དང་བྲལ་བས་བཏང་སྙོམས་པ་སྟེ། སྡོང་པོ་ལྔ་པོ་དེ་དག་གོ་དེ་ལ་ཡལ་ག་ལྔ་གང་ཞེ་ན། སྦྱིན་པ་དང། ཚུལ་ཁྲིམས་དང། བཟོད་པ་དང། བརྩོན་འགྲུས་  
དང། བསམ་གཏན་ཏེ། ཡལ་ག་ལྔ་པོ་དེ་དག་གོ་དེ་ལ་ལོ་མ་ལྔ་གང་ཞེ་ན། ཚུལ་ཁྲིམས་དང། ཐོས་པ་དང། ཁྱིམ་ནས་འབྱུང་བ་དང། དགོན་པ་ལ་གནས་པ་དང། འཕགས་པའི་རིགས་  
  
  
ལོ་མ་ལྔ་པོ་དེ་དག་གོ་དེ་ལ་མེ་ཏོག་ལྔ་གང་ཞེ་ན། བསོད་ནམས་བསགས་པས་མཚན་ཕུན་སུམ་ཚོགས་པ་དང། སྦྱིན་པ་སྣ་ཚོགས་བསགས་པས་དཔེ་བྱད་བཟང་པོ་ཕུན་  
སུམ་ཚོགས་པ་དང། སེམས་ངེས་པར་སེམས་པས་བྱང་ཆུབ་ཀྱི་ཡན་ལག་ཕུན་སུམ་ཚོགས་པ་དང། ཆོས་རྣམ་པར་འགྲེལ་བས་སྤོབས་པ་ཕུན་སུམ་ཚོགས་པ་དང། གཟུངས་རབ་ཏུ་ཐོབ་པས་  
བརྗེད་ངས་པ་མེད་པ་ཕུན་སུམ་ཚོགས་པ་སྟེ། མེ་ཏོག་ལྔ་པོ་དེ་དག་གོ་དེ་ལ་འབྲས་བུ་ལྔ་གང་ཞེ་ན། འདི་ལྟ་སྟེ། སློབ་པའི་འབྲས་བུ་ཐོབ་པ་དང། མི་སློབ་པའི་འབྲས་བུ་ཐོབ་པ་དང། རང་  
སངས་རྒྱས་ཀྱི་འབྲས་བུ་ཐོབ་པ་དང། ཕྱིར་མི་ལྡོག་པའི་བྱང་ཆུབ་སེམས་དཔའི་སའི་འབྲས་བུ་ཐོབ་པ་དང། ཐམས་ཅད་མཁྱེན་པའི་ཡེ་ཤེས་ཀྱི་འབྲས་བུ་ཐོབ་པ་སྟེ། འབྲས་བུ་ལྔ་པོ་དེ་དག་  
གོ་ཀླུའི་བདག་པོ། ཐམས་ཅད་མཁྱེན་པའི་སེམས་ཀྱི་ཤིང་ལྗོན་པ་དེའི་སྣང་བ་ནི། དེ་ལྟ་བུའོ། །ས་བོན་ནི། དེ་ལྟ་བུའོ། །རྩ་བ་ནི། དེ་ལྟ་བུའོ། །སྡོང་པོ་ནི། དེ་ལྟ་བུའོ། །ཡལ་ག་ནི། དེ་ལྟ་  
བུའོ༑ ༑ལོ་མ་ནི། དེ་ལྟ་བུའོ། །མེ་ཏོག་ནི། དེ་ལྟ་བུའོ། །འབྲས་བུ་ནི། དེ་ལྟ་བུའོ། །ཀླུའི་བདག་པོ། དེ་ལྟ་བས་ན། བྱང་ཆུབ་སེམས་དཔའ་ཐམས་ཅད་མཁྱེན་པའི་ཤིང་ལྗོན་པ་འདི་ལྟ་བུ་འཛིན་པར་  
འདོད་པས་ཐམས་ཅད་མཁྱེན་པའི་སེམས་མི་བརྗེད་པར་བྱ་སྟེ། ཀླུའི་བདག་པོ། གང་གིས་ཐམས་ཅད་མཁྱེན་པའི་སེམས་ཤིན་ཏུ་བཟུང་བ་དེས་གང་དག་ཡོངས་སུ་ཟིན་པར་མ་གྱུར་པའི་ཡོན་  
  
  
༄༅། །ཏན་ཕུན་སུམ་ཚོགས་པ་དེ་དག་ངས་མ་མཐོང་ངོ། །ཀླུའི་བདག་པོ། འདི་ལྟ་སྟེ། དཔེར་ན། གང་གིས་ཤིང་གང་གི་ས་བོན་བཟུང་བར་བྱུང་བ་དེས་དེའི་རྩ་བ་དང་  
སྡོང་པོ་དང། ཡལ་ག་དང། ལོ་མ་དང། མེ་ཏོག་དང། འབྲས་བུ་རྣམས་ཀྱང་བཟུང་བ་ཡིན་ནོ། །ཀླུའི་བདག་པོ། དེ་བཞིན་དུ་གང་གིས་ཐམས་ཅད་མཁྱེན་པའི་སེམས་ཤིན་ཏུ་བཟུང་བ་དེས་  
བྱང་ཆུབ་ཀྱི་ཕྱོགས་ཀྱི་ཆོས་རྣམས་བཟུང་བ་ཡིན་ནོ། །ཀླུའི་བདག་པོ། དེ་ལྟ་བས་ན། ཐམས་ཅད་མཁྱེན་པའི་ཡེ་ཤེས་ཀྱི་འབྱུང་གནས་བྱང་ཆུབ་སེམས་དཔའི་ཡོན་ཏན་ལ་འཇུག་པའི་  
ཆོས་ཀྱི་སྒོའི་ལེའུ་འདི་ཟུངས་ཤིག་ཆོངས་ཤིག་ལྷོགས་ཤིག་འཁོར་ལོའང་རྒྱ་ཆེར་ཡང་དག་པར་རབ་ཏུ་ཤོད་ཅིག་ཁྱོད་ཀྱིས་དེ་ལྟར་བསླབ་པར་བྱའོ། །བཅོམ་ལྡན་འདས་  
ཀྱིས་ཐམས་ཅད་མཁྱེན་པའི་ཡེ་ཤེས་ཀྱི་འབྱུང་གནས་ཀྱི་ལེའུ་འདི་བཤད་པ་ན་འཁོར་དེ་ལས་ཀླུ་བདུན་ཁྲི་ཉིས་སྟོང་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་  
བསྐྱེད་དོ། །དགེ་བའི་རྩ་བ་བསྐྲུན་པའི་ཀླུ་གཞོན་ནུ་རྣམས་དང་ཀླུའི་བུ་མོ་རྣམས་དང། ཀླུའི་རྒྱལ་པོ་རྣམས་ནི། རྗེས་སུ་མཐུན་པའི་བཟོད་པ་རབ་ཏུ་ཐོབ་པར་གྱུར་ཏོ། །སྔར་འདུས་པའི་  
བྱང་ཆུབ་སེམས་དཔའ་ལྔ་བརྒྱ་ནི། མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་པར་གྱུར་ཏོ། །དེ་ནས་ཀླུའི་བུ་དེ་དག་དང། ཀླུའི་བུ་མོ་དང། ཀླུའི་རྒྱལ་པོ་དེ་དག་སྟེང་གི་བར་སྣང་ལ་ལུས་མི་སྣང་  
  
  
དུས་ཀྱི་རྗེས་སུ་འབྲང་བའི་སྤྲིན་ཆེན་པོ་བྱིན་གྱིས་བརླབས་ནས་བཅོམ་ལྡན་འདས་ལ་མཆོད་པའི་ལས་ཀྱི་ཕྱིར་ལྷའི་ཙནྡན་སྦྲུལ་གྱི་སྙིང་པོའི་ཕྱེ་མའི་ཆར་རབ་ཏུ་ཕབ་བོ། །མུ་ཏིག་གི་དྲ་  
བས་ཀྱང་ཐམས་ཅད་དང་ལྡན་པའི་ཡུལ་བྱིད་འཛིན་ཁེབས་པར་བྱས་སོ། །དོ་ཤལ་དང་ཟླ་གམ་ལྟ་བུ་རྣམས་ཀྱིས་ཀྱང་ནམ་མཁའི་ངོས་ཐམས་ཅད་མངོན་པར་ཁེབས་པར་བྱས་སོ། །དེ་ནས་  
བཅོམ་ལྡན་འདས་ལ་ཀླུའི་རྒྱལ་པོ་མ་དྲོས་པས་འདི་སྐད་ཅེས་གསོལ་ཏོ། །བཅོམ་ལྡན་འདས། ཇི་ཙམ་དུ་དེ་བཞིན་གཤེགས་པས་བྱང་ཆུབ་ཀྱི་སེམས་དང། ཐམས་ཅད་མཁྱེན་པའི་  
སེམས་དང། ཡོན་ཏན་དག་དང། རྣམ་པ་དང། འཇུག་པ་རབ་ཏུ་བཤད་པ་ནི། ངོ་མཚར་ཏོ། །བཅོམ་ལྡན་འདས། བྱང་ཆུབ་སེམས་དཔའ་དག་རྣམ་པར་དག་པའི་ལམ་གང་ལ་ཞུགས་ན་  
ཤིན་ཏུ་མཐར་ཐུག་པ་རབ་ཏུ་ཐོབ་པར་འགྱུར་བ་དང། སྟོབས་བཅུའི་སྟོབས་ཉིད་དང། མི་འཇིགས་པ་བཞིའི་འཇིགས་པ་མེད་པ་ཉིད་དང་སངས་རྒྱས་ཀྱི་ཆོས་ཡོངས་སུ་རྫོགས་པར་མ་  
གྱུར་གྱི་བར་དུ་བར་སྐབས་སུ་ཞུམ་པ་དང། གང་བར་མི་འགྱུར་བ་བྱང་ཆུབ་སེམས་དཔའ་རྣམས་ཀྱི་རྣམ་པར་དག་པའི་ལམ་བྱང་ཆུབ་སེམས་དཔའ་སྤྱོད་ཡུལ་ཞེས་བགྱི་བ་དེ་བཞིན་གཤེགས་  
པས་བཤད་དུ་གསོལ། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཀླུའི་རྒྱལ་པོ་མ་དྲོས་པ་ལ་འདི་སྐད་ཅེས་བཀའ་སྩལ་ཏོ། །ཀླུའི་བདག་པོ། །བྱང་ཆུབ་སེམས་དཔའ་རྣམས་ཀྱི་  
  
  
༄༅། །རྣམ་པར་དག་པའི་ལམ་ནི། བརྒྱད་པོ་འདི་དག་སྟེ། བརྒྱད་གང་ཞེ་ན། འདི་ལྟ་སྟེ། ཕ་རོལ་ཏུ་ཕྱིན་པའི་ལམ་དང། བསྡུ་བའི་དངོས་པོའི་ལམ་དང། མངོན་པར་  
ཤེས་པའི་ལམ་དང། ཚད་མེད་པའི་ལམ་དང། ཡན་ལག་བརྒྱད་པའི་ལམ་དང། སེམས་ཅན་ཐམས་ཅད་ལ་སེམས་མཉམ་པའི་ལམ་དང། རྣམ་པར་ཐར་པ་གསུམ་གྱི་ལམ་  
དང། མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་པའི་ལམ་སྟེ་ཀླུའི་བདག་པོ། །བྱང་ཆུབ་སེམས་དཔའ་རྣམས་ཀྱི་རྣམ་པར་དག་པའི་ལམ་ནི། བརྒྱད་པོ་དེ་དག་གོ་དེ་ལ་ཕ་རོལ་  
ཏུ་ཕྱིན་པའི་ལམ་ནི། ཐམས་ཅད་མཁྱེན་པ་ཉིད་དུ་ཡོངས་སུ་བསྔོས་པའོ། །དེ་ཅིའི་ཕྱིར་ཞེ་ན། ཐམས་ཅད་མཁྱེན་པ་ཉིད་དུ་ཡོངས་སུ་མ་བསྔོས་པའི་སྦྱིན་པ་ནི། སྦྱིན་པའི་  
ཕ་རོལ་ཏུ་ཕྱིན་པ་ཞེས་བྱ་བའི་མིང་མི་ཐོབ་བོ། །དེ་བཞིན་དུ་ཚུལ་ཁྲིམས་དང། བཟོད་པ་དང། བརྩོན་འགྲུས་དང། བསམ་གཏན་དང། ཤེས་རབ་ཐམས་ཅད་མཁྱེན་པ་ཉིད་དུ་  
ཡོངས་སུ་མ་བསྔོས་པ་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱ་བའི་མིང་མི་ཐོབ་སྟེ། དེའི་ཕྱིར་ཐམས་ཅད་མཁྱེན་པ་ཉིད་དུ་ཡོངས་སུ་བསྔོས་པ་ནི། ཕ་རོལ་ཏུ་ཕྱིན་པའི་  
ལམ་ཞེས་བྱའོ། །དེ་ལ་བསྡུ་བའི་དངོས་པོའི་ལམ་ནི། གཞན་དག་ཆོས་ལ་མོས་པར་བྱེད་པའོ། །དེ་ཅིའི་ཕྱིར་ཞེ་ན། ཀླུའི་བདག་པོ་འདི་ལྟར་བྱང་ཆུབ་སེམས་དཔའ་དེས་སེམས་  
  
  
གྱུར་པ་དེ་དག་དེས་ཆོས་བསྟན་པ་ཀུན་ཏུ་ཤེས་པར་འགྱུར་ཏེ། དེའི་ཕྱིར་གཞན་དག་ཆོས་ལ་མོས་པར་བྱེད་པ་ནི། བསྡུ་བའི་  
དངོས་པོའི་ལམ་ཞེས་བྱའོ། །དེ་ལ་མངོན་པར་ཤེས་པའི་ལམ་ནི་གང་ལྷའི་མིག་གིས་སངས་རྒྱས་ཀྱི་ཞིང་ཐམས་ཅད་མཐོང། སེམས་ཅན་ཤི་འཕོ་དང་སྐྱེ་བའང་མཐོང། སངས་  
རྒྱས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པའང་མཐོང་ངོ། །དེ་དག་མཐོང་ནས་ཀྱང་རྣམ་པ་གང་དག་ཡོངས་སུ་གཟུང་བར་བྱ་བ་དེ་དག་ནི། ཡོངས་སུ་འཛིན། གང་དག་  
ཡོངས་སུ་སྤང་བར་བྱ་བ་དེ་དག་ནི། ཡོངས་སུ་སྤང་ངོ། །གང་ལྷའི་རྣ་བས་སངས་རྒྱས་བཅོམ་ལྡན་འདས་རྣམས་ཀྱིས་གསུངས་པ་ཐོས་སོ། །ཐོས་ནས་ཀྱང་འཛིན་ཅིང་ཆུད་མི་གསོན་ཏོ། །དེ་སེམས་  
ཅན་གཞན་དག་དང། གང་ཟག་གཞན་རྣམས་ཀྱི་སེམས་ཀྱི་རྒྱུ་བའང་རབ་ཏུ་ཤེས་ཏེ། ཤེས་ནས་ཀྱང་སོ་སོར་ཅི་རིགས་པར་ཆོས་སྟོན་ཏོ་།དེ་སྔོན་གྱི་གནས་རྗེས་སུ་དྲན་ཏེ། དྲན་ནས་ཀྱང་  
སྔོན་བྱས་པའི་དགེ་བའི་རྩ་བ་ཆུད་མི་གཟོན་ཏོ། །རྫུ་འཕྲུལ་གྱིས་ཀྱང་སངས་རྒྱས་ཀྱི་ཞིང་མཐའ་ཡས་པ་དག་ཏུ་འགྲོ་ཞིང་སེམས་ཅན་གང་དག་རྫུ་འཕྲུལ་གྱིས་འདུལ་བ་དག་ཀྱང་རྫུ་  
འཕྲུལ་གྱིས་འདུལ་ཏེ། དེའི་ཕྱིར་མངོན་པར་ཤེས་པའི་ལམ་ཞེས་བྱའོ། །དེ་ལ་ཚད་མེད་པའི་ལམ་ནི། གང་སྡུག་པའི་རྣམ་པར་ལྟུང་བའི་ཚངས་པ་རྣམས་དང། གཟུགས་ན་སྤྱོད་  
  
  
༄༅། །པའི་ལྷ་གཞན་དག་གི་སེམས་ཀྱི་འཇུག་པའང་རབ་ཏུ་ཤེས་ཏེ། འདི་ནི། བྱམས་པའི་སེམས། འདི་ནི། སྙིང་རྗེ་ཆེན་པོའི་སེམས་འདི་ནི། དགའ་  
བའི་སེམས། འདི་ནི། བཏང་སྙོམས་ཀྱི་སེམས་སོ། །ཞེས་དེ་ལྟ་བུས་འདུལ་བ་དེ་བཞིན་དུ་རབ་ཏུ་འདྲེན་ཏེ། དེ་ཅིའི་ཕྱིར་ཚད་མེད་པའི་ལམ་ཞེས་བྱའོ། །དེ་ལ་ཡན་ལག་བརྒྱད་  
པའི་ལམ་ནི། སེམས་ཅན་ཐམས་ཅད་ཀྱི་རྗེས་སུ་སོང་བ་དང། ཉན་ཐོས་ཀྱི་ཐེག་པའི་རྗེས་སུ་སོང་བ་དང། རང་སངས་རྒྱས་ཀྱི་ཐེག་པའི་རྗེས་སུ་སོང་བ་དང། ཐེག་པ་ཆེན་པོའི་  
རྗེས་སུ་སོང་བ་སྟེ། ཐམས་ཅད་ཀྱི་རྗེས་སུ་འགྲོ་བས་དེའི་ཕྱིར་ཡང་ལག་བརྒྱད་པའི་ལམ་ཞེས་བྱའོ། །དེ་ལ་སེམས་ཅན་ཐམས་ཅད་ལ་སེམས་མཉམ་པའི་ལམ་ནི། འདིའི་ནི་  
བྱའོ༑ ༑འདིའི་ནི། མི་བྱའོ། །འདི་ལ་ནི། བཤད་དོ། །འདི་ལ་ནི། མི་བཤད་དོ། །འདི་ནི། སྦྱིན་གནས་སོ། །འདི་ནི། སྦྱིན་གནས་མ་ཡིན་ནོ་།ཞེས་དེ་རྣམ་པར་རྟོག་པ་ལ་མི་སྤྱོད་དེ་  
སེམས་ཅན་ཐམས་ཅད་ལ་མཉམ་པ་ཉིད་ཀྱི་རྗེས་སུ་འགྲོ་བས་དེའི་ཕྱིར་སེམས་ཅན་ཐམས་ཅད་ལ་སེམས་མཉམ་པའི་ལམ་ཞེས་བྱའོ། །དེ་ལ་རྣམ་པར་ཐར་པ་གསུམ་གྱི་ལམ་ནི་  
དམིགས་པ་ཐམས་ཅད་སྤང་བའི་ཕྱིར་སྟོང་པ་ཉིད་དང། རྟོག་པ་དང། རྣམ་པར་རྟོག་པ་དང། ཡོངས་སུ་རྟོག་པ་དང། མཚན་མ་དང། རྣམ་པར་རྟོག་པ་ཐམས་ཅད་སྤང་བའི་ཕྱིར་མཚན་མ་  
  
  
ཁམས་གསུམ་པ་ལ་རྟོན་པ་སྤང་བའི་ཕྱིར་སྨོན་པ་མེད་པ་སྟེ། དེའི་ཕྱིར་རྣམ་པར་ཐར་པ་གསུམ་གྱི་ལམ་ཞེས་བྱའོ། །དེ་ལ་མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་པའི་ལམ་ནི། བྱང་  
ཆུབ་སེམས་དཔའ་ལུང་བསྟན་པ་རབ་ཏུ་ཐོབ་པ་ཡིན་ཏེ། མི་སྐྱེ་བ་ལ་བཟོད་པ་དེ་དང་ལྡན་པར་རིག་ནས་སངས་རྒྱས་བཅོམ་ལྡན་འདས་རྣམས་བྱང་ཆུབ་སེམས་དཔའ་བླ་ན་མེད་པ་ཡང་དག་པར་  
རྫོགས་པའི་བྱང་ཆུབ་ཏུ་ལུང་སྟོན་ཏེ། དེའི་ཕྱིར་མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་པའི་ལམ་ཞེས་བྱའོ། །ཀླུའི་བདག་པོ་བྱང་ཆུབ་སེམས་དཔའ་རྣམས་ཀྱི་རྣམ་པར་དག་པའི་ལམ་  
བརྒྱད་པོ་འདི་དག་ནི། གཅིག་པུ་བགྲོད་པའི་ལམ་དུ་ཡང་དག་པར་འདུ་བ་སྟེ། འདི་ལྟར་བྱང་ཆུབ་སེམས་དཔའ་གྲོགས་མེད་པར་གཅིག་བུ་གཉིས་སུ་མེད་པར་སྐད་ཅིག་གཅིག་དང་ལྡན་པའི་  
ཤེས་རབ་ཀྱིས་བྱང་ཆུབ་ཀྱི་སྙིང་པོར་གང་ཐོབ་པར་བྱ་བ་དེ་རྗེས་སུ་ཐོབ་པའོ། །དེ་བཞིན་གཤེགས་པ་ཞེས་བྱ་བ་ཅི་ཞེ་ན་གང་འདི་ཆོས་ཐམས་ཅད་ཀྱི་དེ་བཞིན་ཉིད་རྗེས་སུ་ཐོབ་པ་སྟེ་དེའི་  
ཕྱིར་དེ་བཞིན་གཤེགས་པ་ཞེས་བྱའོ། །ཀླུའི་བདག་པོ། བྱང་ཆུབ་སེམས་དཔའ་རྣམས་ཀྱི་རྣམ་པར་དག་པའི་ལམ་བརྒྱད་པོ་འདི་དག་ནི་སེམས་ཅན་ཐ་དད་པ་དང། སྣ་ཚོགས་ལ་སྤྱོད་པ་  
རྣམས་ལ་བསྟན་པ་སྟེ། གང་འདི་མི་དམིགས་པ་ཉེ་བར་བཟུང་ནས་བསྟན་པ་དེ་ཐམས་ཅད་ནི། བསྟན་པ་གཅིག་པའོ། །དེ་ལ་ལམ་དེའི་རྣམ་པར་དག་པ་གང་ཞེ་ན། ལམ་འདི་ནི། རྡུལ་མེད་པས་  
  
  
༄༅། །རྡུལ་དང་བྲལ་བའོ། །ལམ་འདི་ནི། ཤིན་ཏུ་མི་འཁྲུགས་པས་ཞེ་སྡང་མེད་པའོ། །ལམ་འདི་ནི། ཤེས་རབ་ཀྱི་སྣང་བས་རྨོངས་པ་མེད་པའོ། །ལམ་འདི་ནི། རང་  
བཞིན་གྱིས་རྣམ་པར་དག་པས་ཀུན་ནས་ཉོན་མོངས་པ་ཅན་མ་ཡིན་པའོ། །ལམ་འདི་ནི། ཕྱིན་ཅི་ལོག་བཞི་ལས་བྱུང་བའི་ཕྱིར་སྐྱེ་བ་མེད་པའོ། །ལམ་འདི་ནི། ངོ་བོ་ཉིད་ཀྱིས་ཡང་དག་པ་  
མ་ཡིན་པར་མཐོང་བས་ངོ་བོ་ཉིད་མེད་པའོ། །ལམ་འདི་ནི། འདོད་པ་དང། གཟུགས་དང། གཟུགས་མེད་པ་རྣམ་པར་ཤེས་པས་ཟག་པ་མེད་པའོ་།ལམ་འདི་ནི། དམིགས་པ་ཐ་དད་པ་  
དང་བྲལ་བས་ཉེ་བར་ཞི་བའོ། །ལམ་འདི་ནི། གང་ཡང་མི་འགྲོ་ཞིང་གང་ནས་ཀྱང་མི་འོང་བས་འོང་བ་དང་འགྲོ་བ་མེད་པའོ་།ལམ་འདི་ནི། ཉོན་མོངས་པ་ཐམས་ཅད་མི་གནས་པས་ལེགས་  
པར་གནས་པའོ། །ལམ་འདི་ལ་ནི། བདུད་རྣམས་ཀྱིས་འགྲོ་བ་མེད་པའོ་།ལམ་འདི་ནི། མུ་སྟེགས་ཅན་རྣམས་ཀྱིས་མ་ཡིན་ནོ། །ལམ་འདི་ལ་ནི་མངོན་པའི་ང་རྒྱལ་ཅན་རྣམས་ཀྱི་  
སྐབས་མེད་དོ། །ལམ་འདིར་ནི། མི་བརྩོན་པ་རྣམས་འཇུག་པ་མ་ཡིན་ནོ་།ལམ་འདི་ནི། དམིགས་པ་ཅན་རྣམས་དང་ཤིན་ཏུ་རིང་ཞིང་རྣམ་པར་རིང་ངོ། །ལམ་འདི་ནི། སྐྱེས་བུ་ངན་  
པ་རྣམས་ཀྱིས་རྣམ་པར་སྤངས་པའོ། །ལམ་འདི་ནི། སྐྱེས་བུ་དམ་པ་རྣམས་ཀྱིས་བསྟེན་པའོ། །ལམ་འདི་ནི། རྣལ་འབྱོར་སྤྱོད་པ་རྣམས་རྗེས་སུ་འདོད་པའོ། །ལམ་འདི་ནི། ཚུལ་བཞིན་ལ་  
  
  
།ལམ་འདི་ནི། ཡང་དག་པར་ལྟ་བ་ལ་ཡང་དག་པར་གནས་པ་རྣམས་ཀྱི་རྣལ་དུ་འཇུག་པའོ། །ལམ་འདི་ནི། བརྩོན་པ་རྣམས་ལ་མི་སྒྲིབ་པས་ཡངས་པའོ།།  
ལམ་འདི་ནི། ཡང་དག་པར་སོང་བ་དང། ཡང་དག་པར་ཞུགས་པ་རྣམས་ལ་མི་སྒྲིབ་པའོ། །ལམ་འདི་ནི། འདོད་ཆགས་དང། ཞེ་སྡང་དང། གཏི་མུག་གི་ཉོན་མོངས་པ་རྣམས་ཀྱི་དྲི་མ་མེད་པའོ། །  
ལམ་འདི་ནི། ཤིན་ཏུ་ཀུན་ནས་ཉོན་མོངས་པ་ཅན་མ་ཡིན་པས་རྣམ་པར་དག་པ་སྟེ། དེའི་ཕྱིར་རྣམ་པར་དག་པའི་ལམ་ཞེས་བྱའོ། །ཀླུའི་བདག་པོ། གང་ལ་ལ་དག་རྣམ་པར་དག་པའི་ལམ་འདི་  
ལ་ཞུགས་པ་དང། འཇུག་པ་དང། འཇུག་པར་འགྱུར་བ་དེ་དག་ཐམས་ཅད་ནི། ཆོས་ཀྱི་དབྱིངས་རྣམ་པར་དག་པས་བདག་གི་དབྱིངས་རྣམ་པར་དག་པར་རྗེས་སུ་རྟོགས་སོ། །བདག་གི་དབྱིངས་  
རྣམ་པར་དག་པས་ཆོས་ཀྱི་དབྱིངས་རྣམ་པར་དག་པར་རྗེས་སུ་རྟོགས་སོ། །ཆོས་ཀྱི་དབྱིངས་རྣམ་པར་དག་པས་སེམས་ཅན་གྱི་ཁམས་རྣམ་པར་དག་པར་རྗེས་སུ་རྟོགས་སོ། །སེམས་ཅན་གྱི་ཁམས་  
ཐམས་ཅད་རྣམ་པར་དག་པས་མིག་གི་ཁམས་རྣམ་པར་དག་པར་རྗེས་སུ་རྟོགས་པ་ནས་ཡིད་ཀྱི་ཁམས་ཀྱི་བར་དུ་རྣམ་པར་དག་པར་རྗེས་སུ་རྟོགས་སོ། །ཡིད་ཀྱི་ཁམས་རྣམ་པར་དག་པས་འདོད་པ་  
དང། གཟུགས་དང། གཟུགས་མེད་པའི་ཁམས་རྣམ་པར་དག་པར་རྗེས་སུ་རྟོགས་སོ། །འདོད་པ་དང། གཟུགས་དང། གཟུགས་མེད་པའི་ཁམས་རྣམ་པར་དག་པས་ནམ་མཁའི་ཁམས་རྣམ་པར་  
  
  
༄༅། །དག་པར་རྗེས་སུ་རྟོགས་སོ། །ནམ་མཁའི་ཁམས་རྣམ་པར་དག་པས་ཆོས་ཐམས་ཅད་རྣམ་པར་དག་པར་རྗེས་སུ་རྟོགས་ཏེ། འདི་ལྟར་ནམ་མཁའ་རྣམ་པར་  
དག་པའི་རྣམ་པར་དག་པ་འདིས་ཆོས་ཐམས་ཅད་མཉམ་མོ། །དེ་ལྟར་ན། ནམ་མཁའ་རྣམ་པར་དག་པ་དང། ཆོས་ཐམས་ཅད་རྣམ་པར་དག་པ་དང། བདག་རྣམ་པར་དག་པ་འདི་ནི། གཉིས་  
སུ་མེད་དེ་གཉིས་སུ་དབྱེར་མེད་དོ། །གཉིས་སུ་མེད་པ་རྣམ་པར་དག་པ་འདིས་ལམ་དེ་རྣམ་པར་དག་སྟེ། དེའི་ཕྱིར་རྣམ་པར་དག་པའི་ལམ་ཞེས་བྱའོ། །དེ་ལ་ཚོར་བ་མེད་པས་ལམ་དེ་ནི་  
ཚོར་བ་མེད་པ་སྟེ། ཚོར་བ་ཐམས་ཅད་ཀྱི་རྒྱུན་བཅད་པའོ། །དེ་ལ་ནི། མྱ་ངན་ལས་འདས་པའི་ཚོར་བའང་མེད་དེ། དེའི་ཕྱིར་ཚོར་བ་མེད་པ་ཞེས་བྱའོ། །ལམ་དེ་ནི། སེམས་དང། ཡིད་དང་  
རྣམ་པར་ཤེས་པ་དང་བྲལ་བས་དེ་ལ་ནི། ཆོས་ལ་སེམས་པ་ཅིའང་མེད་དེ། དེའི་ཕྱིར་རྣམ་པར་དག་པའི་ལམ་ཞེས་བྱའོ། །བཅོམ་ལྡན་འདས་ཀྱིས་རྣམ་པར་དག་པའི་ལམ་སྒོམ་  
པའི་ཡོན་ཏན་གྱི་ལེའུ་འདི་བཤད་པ་ན་ཡོངས་སུ་སྦྱང་བ་བྱས་པའི་སྲོག་ཆགས་ཁྲི་ཉིས་སྟོང་གིས་བཟོད་པ་རབ་ཏུ་ཐོབ་པར་གྱུར་ཏོ། །དེ་ནས་བཅོམ་ལྡན་འདས་ལ་ཀླུའི་རྒྱལ་པོ་མ་དྲོས་  
པས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔས་ཇི་ལྟར་འཕགས་པའི་ལམ་བསྒོམ་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཀླུའི་བདག་པོ་  
  
  
ལམ་སྒོམ་པར་འདོད་པས་རྣམ་པར་དག་པའི་སྤྱོད་པ་ལ་མཁས་པར་བྱ་སྟེ། དེའི་ལུས་ཡོངས་སུ་དག་པར་བྱ། ངག་དང། སེམས་  
ཡོངས་སུ་དག་པར་བྱའོ། །དེ་ལ་ལུས་ཡོངས་སུ་དག་པ་གང་ཞེ་ན་གང་རང་གི་ལུས་སྟོང་པ་ཉིད་པས་སེམས་ཅན་ཐམས་ཅད་ཀྱི་ལུས་སྟོང་པ་ཉིད་དུ་རྗེས་སུ་རྟོགས་པ་དང། རང་གི་ལུས་དབེན་པས་  
སེམས་ཅན་ཐམས་ཅད་ཀྱི་ལུས་དབེན་པ་ཉིད་དུ་རྗེས་སུ་རྟོགས་པ་དང་རང་གི་ལུས་བེམ་པོ་པས་སེམས་ཅན་ཐམས་ཅད་ཀྱི་ལུས་བེམ་པོར་རྗེས་སུ་རྟོགས་པ་དང། རང་གི་ལུས་གཡོ་བ་མེད་པས་  
སེམས་ཅན་ཐམས་ཅད་ཀྱི་ལུས་གཡོ་བ་མེད་པར་རྗེས་སུ་རྟོགས་པ་དང་རང་གི་ལུས་མིག་ཡོར་དང་འདྲ་བས་སེམས་ཅན་ཐམས་ཅད་ཀྱི་ལུས་མིག་ཡོར་ལྟ་བུར་རྗེས་སུ་རྟོགས་པ་དང། རང་གི་ལུས་  
རྣམ་པར་དག་པས་སེམས་ཅན་ཐམས་ཅད་ཀྱི་ལུས་རྣམ་པར་དག་པར་རྗེས་སུ་རྟོགས་པ་སྟེ། འདི་ནི། ལུས་རྣམ་པར་དག་པ་ཞེས་བྱའོ། །ཀླུའི་བདག་པོ། །གཞན་ཡང་ལུས་ཡོངས་སུ་དག་པ་ནི་  
ལུས་ཀྱི་ལས་ལ་མངོན་པར་འདུ་མི་བྱེད་པར་རྟོག་པ་སྟེ། དེ་མངོན་པར་འདུ་བྱེད་པ་ལའང་མངོན་པར་འདུ་བྱེད་པར་རྟོག་ཅིང་མངོན་པར་འདུ་བྱེད་པ་དང། མངོན་པར་འདུ་མི་བྱེད་པའང་མཉམ་པར་  
བྱེད༑ མངོན་པར་འདུ་མི་བྱེད་པ་དང། མངོན་པར་འདུ་བྱེད་པའང་མཉམ་པར་བྱེད་པའོ། །དེ་ལ་ལུས་ཀྱང་ཡོངས་སུ་ཤེས་ཤིང་ལུས་ཀྱི་ཆོས་ཉིད་ཀྱང་རབ་ཏུ་ཤེས་སོ། །དེ་ལ་ལུས་ཀྱི་ཆོས་ཉིད་  
  
  
༄༅། །གང་ཞེ་ན། སྔོན་གྱི་མཐའ་ནས་མ་སྐྱེས་པ་ནི། ཆོས་ཉིད་དོ། །ཕྱི་མའི་མཐར་མི་འཕོ་བ་ནི། ཆོས་ཉིད་དོ། །ད་ལྟར་བྱུང་བ་ནི། མིག་ཡོར་ལྟ་བུའི་ཆོས་ཉིད་དེ། འདི་ནི་  
ལུས་ཀྱི་ཆོས་ཉིད་ཅེས་བྱའོ། །གཞན་ཡང་ལུས་ཀྱི་ཆོས་ཉིད་ནི་རྒྱུ་དང། རྐྱེན་ཚོགས་པའི་ཆོས་ཉིད་དེ། རྒྱུ་དང། རྐྱེན་གང་ཡིན་པ་དེ་དག་ཀྱང་སེམས་པ་མེད་པའི་ཕྱིར་སྟོང་པ། གཡོ་བ་  
མེད་པ༑ ངོ་བོ་ཉིད་ཀྱིས་དབེན་པའོ། །ཀླུའི་བདག་པོ། བྱང་ཆུབ་སེམས་དཔའ་ལུས་ཀྱི་ཆོས་ཉིད་འདི་ལྟ་བུ་འདི་དག་ལ་རྟོག་པ་གང་ཡིན་པ་འྡིའང་ལུས་ཡོངས་སུ་དག་པའོ། །གཞན་ཡང་  
ལུས་ཡོངས་སུ་དག་པ་ནི། ཇི་ལྟར་དེ་བཞིན་གཤེགས་པའི་སྐུ་ཟག་པ་མེད་ཅིང་ཁམས་གསུམ་དུ་གཏོགས་པ་མ་ཡིན་པ་དེ་བཞིན་དུ། རང་གི་ལུས་ཀྱང་ཟག་པ་མེད་ཅིང་ཁམས་གསུམ་  
དུ་གཏོགས་པ་མ་ཡིན་པར་རྟོག་པ་སྟེ། དེ་ཟག་པ་མེད་པའི་ལུས་ཀྱི་སྲིད་པར་སྐྱེ་བ་སྒྲུབ་ཀྱང་ཟག་པ་མེད་པ་ཡང་དག་པའི་མཐའ་དེའང་མི་འདོར་རོ། །དེ་ཟག་པ་མེད་པའི་ལུས་ཀྱིས་གཟུགས་  
ཀྱི་ལུས་ཡོངས་སུ་གྲུབ་པའང་སྟོན་ལ། རང་བཞིན་གྱིས་ལུས་ཀྱི་ཆོས་ཉིད་ཀྱི་རང་བཞིན་འྡིའང་མི་འདོར་རོ། །དེ་དེ་བཞིན་གཤེགས་པའི་སྐུ་རྣམ་པར་དག་པས་རང་གི་ལུས་རྣམ་པར་དག་  
པར་རྟོགས་པ་དང། རང་གི་ལུས་རྣམ་པར་དག་པས་སེམས་ཅན་ཐམས་ཅད་ཀྱི་ལུས་རྣམ་པར་དག་པར་རྟོགས་པ་འྡིའང་ལུས་ཡོངས་སུ་དག་པའོ། །དེ་ལ་ངག་ཡོངས་སུ་དག་པ་གང་ཞེ་ན་  
  
  
གང་འཕགས་པ་མ་ཡིན་པ་རྣམས་ཀྱི་ངག་ཐམས་ཅད་ནི། རྣམ་པར་དག་པ་ཡིན་ན། སྒྲོ་བཏགས་པར་ན་ནི་བྱིས་པ་སོ་སོའི་སྐྱེ་བོ་རྣམས་ནི། ཀུན་ནས་ཉོན་མོངས་  
པར་འགྱུར། ལེགས་པར་ཐོས་པ་དང། ཉེས་པར་ཐོས་པ་རྣམས་ལ་རྗེས་སུ་ཆགས་པ་དང། ཁོང་ཁྲོ་བར་འགྱུར་རོ། །ཡང་དག་པ་ཐམས་ཅད་ནི། འདོད་ཆགས་དང་བྲལ་བ། ཞེ་སྡང་དང་  
བྲལ་བ༑ གཏི་མུག་དང་བྲལ་བ་སྟེ། དེ་དག་ལ་འདོད་ཆགས་དང། ཞེ་སྡང་དང། རྨོངས་པའི་ཡི་གེ་རྣམས་མི་འབྱུང་བས་དེའི་ཕྱིར་དག་ཐམས་ཅད་རྣམ་པར་དག་པ་ཞེས་བྱའོ། །ངག་ནི་  
གསོག་སྟེ། གསོག་ལ་ནི། འདོད་ཆགས་དང། ཞེ་སྡང་དང། གཏི་མུག་གི་ཉོན་མོངས་པ་རྣམས་ཀྱིས་ཉོན་མོངས་པར་འགྱུར་བ་མེད་དོ། །ངག་ནི། གཟུང་བ་མ་ཡིན་པ་སྟེ། མིག་གིས་གཟུང་  
བར་བྱ་བ་མ་ཡིན་པ་ནས་ཡིད་ཀྱི་པར་གྱིས་གཟུང་བར་བྱ་བ་མ་ཡིན་པའོ། །ངག་ནི། རླུང་དང་འདྲ་སྟེ། རླུང་གིས་འགྱུར་བའི་ཚོགས་པ་མེད་པར་མི་འབྱུང་ངོ། །ངག་ནི། བྲག་ཅ་དང་འདྲ་སྟེ། གང་  
འཕགས་པ་རྣམས་དང། གང་འཕགས་པ་མ་ཡིན་པ་རྣམས་ཀྱི་ངག་ནི་ནང་ནའང་མི་གནས། ཕྱི་རོལ་དུའང་མ་ཡིན། གཉི་ག་མེད་པར་ཡང་མི་དམིགས་ཏེ། རྣམ་པར་རྟོག་པ་དང། རྣམ་པར་  
དཔྱོད་པ་གང་དག་གིས་ངག་འབྱུང་བའི་རྣམ་པར་རྟོག་པ་དང་རྣམ་པར་དཔྱོད་པ་དེ་དག་ཀྱང་མི་གནས་པ། གནས་པ་མེད་པ། རྣམ་པར་རིག་པ་མེད་པའོ། །ཀླུའི་བདག་པོ། དེ་ལྟ་བས་ན། དེ་  
  
  
༄༅། །བཞིན་གཤེགས་པའི་གསུང་འབྱུང་བ་གང་ཡིན་པ་དང་གཞན་སེམས་ཅན་རྣམས་ཀྱི་གང་ཡིན་པ་དེ་ཐམས་ཅད་ཀྱང་མེད་པ་གསོག། རྫུན་པ། སླུ་བའི་ཆོས་  
ཅན་ནོ༑ ༑གསོལ་པ། བཅོམ་ལྡན་འདས། དེ་བཞིན་གཤེགས་པ་ཡང་དག་པ་གསུང་བ་མ་ལགས་སམ། བཀའ་སྩལ་པ། ཀླུའི་བདག་པོ། །དེ་དེ་བཞིན་ཏེ། དེ་བཞིན་གཤེགས་  
པ་ནི༑ ཡང་དག་པ་གསུང་བའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པས་འདུས་བྱས་ཐམས་ཅད་ནི། མ་བྱུང་བར་མཁྱེན་ཏེ། ཇི་ལྟར་མཁྱེན་པ་དེ་བཞིན་དུ་དེ་སྟོན་ཏོ། །དོན་  
འདིས་ན། དེ་བཞིན་གཤེགས་པ་ཡང་དག་པ་གསུང་བའོ། །ཀླུའི་བདག་པོ། དེ་བཞིན་གཤེགས་པའི་གསུང་ཡི་གེ་ལ་དཔྱོད་པ་གང་ཡིན་པའི་ཡི་གེ་དེ་དག་ལ་སེམས་ཅན་ཐམས་ཅད་  
ཀྱང་དཔྱོད་དོ། །དེ་བས་ན། སེམས་ཅན་ཐམས་ཅད་ནི། ཆོས་ཀྱི་འཁོར་ལོ་བསྐོར་ཡང་ཆོས་ཀྱི་ངོ་བོ་ཉིད་མི་ཤེས་སོ། །དེའི་ཕྱིར་དེ་དག་ཡི་གེ་ལ་དཔྱོད་པ་ནི། དེ་བྱེད་པའི་སྡུག་བསྔལ་ཡང་  
དག་པར་ཟད་པར་བྱ་བའི་ཕྱིར་འབྱུང་བ་མ་ཡིན་ནོ། །ཀླུའི་བདག་པོ། དེ་ལྟར་ན། བྱིས་པ་སོ་སོའི་སྐྱེ་བོ་ཐམས་ཅད་ནི། སྒྲ་ཐམས་ཅད་ལ་མངོན་པར་ཞེན་ཏོ། །དེ་དག་ནི། ཐ་སྙད་ཐམས་  
ཅད་ལའང་ཉོན་མོངས་པ་རྣམས་དང་མ་འདྲེས་པའི་ངག་འབྱུང་ངོ། །དེ་དག་ཉོན་མོངས་ཀྱང་ཀུན་ནས་ཉོན་མོངས་པར་འགྱུར་བ་ནི་མ་ཡིན་ནོ། །ངག་ལ་དཔྱོད་ཅིང་རྣམ་པར་བྱང་བར་བྱེད་ཀྱང་  
  
  
ཡིན་ཏེ། ཀླུའི་བ་དག་པོ། འདི་ནི། ངག་ཡོངས་སུ་དག་པ་ཞེས་བྱའོ་།དེ་ལ་སེམས་ཡོངས་སུ་དག་པ་གང་ཞེ་ན། སེམས་ཀྱི་རང་བཞིན་  
ནི༑ ཀུན་ནས་ཉོན་མོངས་པར་བྱ་བར་མི་ནུས་སོ། །དེ་ཅིའི་ཕྱིར་ཞེ་ན། སེམས་ནི། རང་བཞིན་གྱིས་འོད་གསལ་དེ་ནི། གློ་བུར་གྱི་ཉོན་མོངས་པ་དང། ཉེ་བའི་ཉོན་མོངས་པ་རྣམས་ཀྱིས་ཉེ་བར་ཉོན་  
མོངས་སོ། །དེ་ལ་བྱང་ཆུབ་སེམས་དཔའ་ནི། གློ་བུར་གྱི་ཉེ་བར་ཉོན་མོངས་པ་རྣམས་ཀྱིས་སྐབས་མི་འབྱེད་དེ། དེ་རང་བཞིན་གྱིས་ཤིན་ཏུ་རྣམ་པར་དག་པའི་སེམས་ཀྱི་ལས་གང་གིས་དགེ་བའི་རྩ་བ་  
དེ་དག་གསོག་པའི་སེམས་དེའང་སེམས་ཀྱི་རང་བཞིན་ཉིད་དུ་རབ་ཏུ་ཤེས་སོ། །སེམས་ཀྱི་ལས་གང་གིས་སེམས་ཅན་ཐམས་ཅད་ལ་བྱམས་པས་ཁྱབ་པར་བྱེད་པའི་སེམས་དེའང་སེམས་  
དང་མཉམ་པ་ཉིད་དུ་རབ་ཏུ་ཤེས་སོ། །སེམས་ཀྱི་ལས་གང་གིས་དགེ་བའི་རྩ་བ་ཐམས་ཅད་བྱང་ཆུབ་ཏུ་ཡོངས་སུ་བསྔོ་བའི་སེམས་དེའང་བྱང་ཆུབ་དང་མཉམ་པ་ཉིད་དུ་རབ་ཏུ་ཤེས་སོ། །  
དེ་ལྟར་སེམས་ཡོངས་སུ་དག་པ་འདོད་ཆགས་ལ་སྤྱོད་པ་ཐམས་ཅད་ལྷན་ཅིག་གནས་ཀྱང་འདོད་ཆགས་ཀྱི་དྲི་མས་ཀུན་ཏུ་གོས་པར་མི་འགྱུར་རོ། །དེ་བཞིན་དུ་ཞེ་སྡང་ལ་སྤྱོད་པ་དང། གཏི་  
མུག་ལ་སྤྱོད་པ་དང། ཆ་མཉམ་པ་ལ་སྤྱོད་པའི་སེམས་ཅན་རྣམས་དང་ལྷན་ཅིག་གནས་ཤིང་འདུག་ཀྱང་དེ་དག་གི་དྲི་མས་ཀུན་ཏུ་གོས་པར་མི་འགྱུར་རོ། །དེ་ལྟར་སེམས་ཡོངས་སུ་དག་པ་  
  
  
༄༅། །དེ་འདོད་པའི་ཁམས་སུ་སྐྱེ་སྟེ། གཟུགས་ན་སྤྱོད་པའི་ཚངས་པ་རབ་ཏུ་ཞི་བའི་སྤྱོད་ལམ་ཅན་རྣམས་དང་ལྷན་ཅིག་གནས་ཤིང་འདུག་ཀྱང་དེ་དག་གིས་ཟིལ་གྱིས་གནོན་  
མི་ནུས་ཀྱི། བྱང་ཆུབ་སེམས་དཔའ་དེ་ཉིད་ཀྱིས་ལྷ་དེ་དག་ཟིལ་གྱིས་གནོན་ཏོ། །དེ་ལྟར་སེམས་ཡོངས་སུ་དག་པ་དེ་གཟུགས་ཀྱི་ཁམས་སུ་སྐྱེས་ལ་འདོད་པའི་ཁམས་ཀྱི་སེམས་ཅན་རྣམས་  
དང་ལྷན་ཅིག་ཏུ་གནས་ཤིང་འདུག་ཀྱང་ཡོངས་སུ་སྐྱོ་བ་མི་སྐྱེད་ཅིང་བདག་བརྗོད་པས་སེམས་ཅན་དེ་དག་ལ་བརྙས་པའི་སེམས་མི་སྐྱེད་དོ། །དེ་ལྟར་སེམས་ཡོངས་སུ་དག་པ་དེ་ཏིང་  
ངེ་འཛིན་དང། སྙོམས་པར་འཇུག་པ་ཐམས་ཅད་ལ་སྙོམས་པར་ཞུགས་ཀྱང་དེ་ཏིང་ངེ་འཛིན་དང། སྙོམས་པར་འཇུག་པ་དེ་དག་གི་དབང་གིས་མི་སྐྱའོ། །དེ་ཅིའི་ཕྱིར་ཞེ་ན། ཀླུའི་བདག་  
པོ༑ འདི་ལྟར་བྱང་ཆུབ་སེམས་དཔའ་དེའི་སེམས་ངེས་པར་སེམས་པ་ཐབས་མཁས་པས་མངོན་པར་སྒྲུབ་པའི་ཕྱིར་རོ། །ཀླུའི་བདག་པོ། དེ་ལྟར་བྱང་ཆུབ་སེམས་དཔའ་རྣམ་པར་  
དག་པའི་ལམ་འདི་ལ་སྒོམ་པ་རྣམ་པར་དག་པའི་སྤྱོད་པ་ལ་མཁས་པ་ཡིན་ནོ། །ཀླུའི་བདག་པོ། །དངོས་པོ་སྒོམ་པས་ལམ་སྒོམ་པ་མ་ཡིན་དངོས་པོ་རྣམ་པར་འཇིག་པས་ལམ་སྒོམ་  
པ་མ་ཡིན། དངོས་པོ་ཁས་ལེན་པ་མ་ཡིན། དངོས་པོ་ཁས་མི་ལེན་པས་ལམ་སྒོམ་པ་མ་ཡིན། དངོས་པོ་སྲིད་པས་མ་ཡིན། དངོས་པོ་མི་སྲིད་པས་ལམ་སྒོམ་པ་མ་ཡིན། དངོས་  
  
  
དངོས་པོ་འགག་པས་ལམ་སྒོམ་པ་མ་ཡིན་དངོས་པོ་འཛིན་པས་མ་ཡིན། དངོས་པོ་འདོར་བས་ལམ་སྒོམ་པ་མ་ཡིན་བདག་ཏུ་མ་ཡིན། བདག་མེད་པར་མ་ཡིན་  
སེམས་ཅན་དུ་མ་ཡིན། སྲོག་ཏུ་མ་ཡིན། གསོ་བར་མ་ཡིན། སྐྱེས་བུར་མ་ཡིན། གང་ཟག་ཏུ་མ་ཡིན། ཤེད་ལས་སྐྱེས་བུ་མ་ཡིན། ཤེད་བུ་སྒོམ་པས་ལམ་སྒོམ་པ་མ་ཡིན། ཕུང་པོ་  
མི་རྟག་པར་སྒོམ་པས་ལམ་སྒོམ་པ་མ་ཡིན། ཕུང་པོ་སྡུག་བསྔལ་བར་སྒོམ་པས་མ་ཡིན། ཕུང་པོ་བདག་མེད་པར་སྒོམ་པས་མ་ཡིན། ཕུང་པོ་ཞི་བར་སྒོམ་པས་མ་ཡིན། ཕུང་པོ་འདོད་  
ཆགས་དང་བྲལ་བར་སྒོམ་པས་ལམ་སྒོམ་པ་མ་ཡིན། ཕུང་པོ་སྒྱུ་མ་ལྟ་བུར་སྒོམ་པས་ལམ་སྒོམ་པ་མ་ཡིན། ཕུང་པོ་རྨི་ལམ་ལྟ་བུར་སྒོམ་པས་མ་ཡིན། ཕུང་པོ་མིག་ཡོར་ལྟ་བུར་སྒོམ་  
པས་མ་ཡིན། ཕུང་པོ་བྲག་ཅ་ལྟ་བུར་སྒོམ་པས་མ་ཡིན། ཕུང་པོ་སྟོང་པ་ཉིད་དུ་སྒོམ་པས་ལམ་སྒོམ་པ་མ་ཡིན། ཕུང་པོ་མཚན་མ་མེད་པར་སྒོམ་པས་ལམ་སྒོམ་པ་མ་ཡིན། ཕུང་པོ་སྨོན་པ་མེད་པར་  
སྒོམ་པས་ལམ་སྒོམ་པ་མ་ཡིན་ནོ། །དེ་ཅིའི་ཕྱིར་ཞེ་ན། འདི་ལྟར་གང་སྟོང་པ་དེ་ནི། དངོས་པོ་མ་ཡིན། དངོས་པོ་མེད་པ་མ་ཡིན་ནོ་།གང་མཚན་མ་མེད་པ་དང། སྨོན་པ་མེད་པ་དེ་ནི། དངོས་པོ་  
མ་ཡིན༑ དངོས་པོ་མེད་པ་མ་ཡིན་ཏེ། འདི་ནི། ལམ་སྒོམ་པ་ཞེས་བྱའོ། །ཕུང་པོ་དང། ཁམས་དང། སྐྱེ་མཆེད་སྒོམ་པས་ལམ་སྒོམ་པ་མ་ཡིན། མ་རིག་པ་ལ་འདོད་ཆགས་དང་བྲལ་བར་  
  
  
༄༅། །སྒོམ་པས་ལམ་སྒོམ་པ་མ་ཡིན་པ་ནས་རྒ་ཤིའི་བར་ལ་འདོད་ཆགས་དང་བྲལ་བར་སྒོམ་པས་ལམ་སྒོམ་པ་མ་ཡིན་ནོ། །དེ་བཞིན་དུ་འཇིག་རྟེན་པ་དང། འཇིག་  
རྟེན་ལས་འདས་པ་དང། འདུས་བྱས་དང། འདུས་མ་བྱས་དང། ཟག་པ་དང་བཅས་པ་དང། ཟག་པ་མེད་པ་དང། ཁ་ན་མ་ཐོ་བ་དང་བཅས་པ་དང། ཁ་ན་མ་ཐོ་བ་མེད་པ་སྒོམ་པས་ལམ་  
སྒོམ་པ་མ་ཡིན་ཏེ། ཀླུའི་བདག་པོ། །གང་ཆོས་ཐམས་ཅད་དངོས་པོར་ཡང་མི་བྱེད། དངོས་པོ་མེད་པར་ཡང་མི་བྱེད་པ་འདི་ནི། ལམ་སྒོམ་པ་ཞེས་བྱའོ། །ཆོས་ཐམས་ཅད་ལ་མི་གནས་  
པར་སྒོམ་པ་དང། བླང་བ་མེད་པ་དང། དོར་བ་མེད་པར་སྒོམ་པ་འདི་ནི། ལམ་སྒོམ་པ་ཞེས་བྱའོ། །བཅོམ་ལྡན་འདས་ཀྱིས་རྣམ་པར་དག་པའི་ལམ་སྒོམ་པའི་ཡོན་ཏན་གྱི་ལེའུ་འདི་བཤད་  
པའི་ཚེ་འཁོར་གྱི་དཀྱིལ་འཁོར་དེ་ལས་སྲོག་ཆགས་དགུ་ཁྲི་ཉིས་སྟོང་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་སྲོག་ཆགས་ཁྲི་ཉིས་སྟོང་ནི། རྗེས་  
སུ་མཐུན་པའི་བཟོད་པ་རབ་ཏུ་ཐོབ་པར་གྱུར་ཏོ། །སྲོག་ཆགས་བདུན་སྟོང་ནི། མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་པར་གྱུར་ཏེ་དེ་དག་ཐམས་ཅད་ཀྱིས་མགྲིན་གཅིག་ཏུ་འདི་སྐད་  
ཅེས་སྨྲས་སོ། །བཅོམ་ལྡན་འདས། རིགས་ཀྱི་བུའམ། རིགས་ཀྱི་བུ་མོ་གང་དག་གིས་རྣམ་པར་དག་པའི་ལམ་སྒོམ་པ་འདི་མཉན་ཏེ་ཐོས་ནས་མི་དངང་ཞིང་ཁོང་དུ་ཆུད་པར་བྱེད་ལ་འཛིན་  
  
  
དེ་བཞིན་གཤེགས་པའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཛིན་པར་འགྱུར་རོ། །དེ་དག་ནི། དེ་བཞིན་གཤེགས་པས་བསྐོར་བའི་ཆོས་ཀྱི་འཁོར་ལོ་རྗེས་སུ་བསྐོར་བར་  
འགྱུར་རོ། །དེ་དག་ནི། དེ་བཞིན་གཤེགས་པའི་དམ་པའི་ཆོས་དཀོན་མཆོག་རྗེས་སུ་སྲུང་བར་འགྱུར་རོ། །དེ་དག་ནི། སེངྒེའི་ཁྲི་ལ་འདུག་ཅིང་ཇི་ལྟར་དེ་བཞིན་གཤེགས་པ་དགྲ་བཅོམ་པ་  
ཡང་དག་པར་རྫོགས་པའི་སངས་རྒྱས་ཀྱིས་དེ་ལྟར་བསྒྲགས་པ་དེ་བཞིན་དུ་སེངྒེའི་སྒྲ་སྒྲོག་པར་འགྱུར་རོ། །དེ་དག་ནི། བདུད་ཀྱི་དཀྱིལ་འཁོར་ཕམ་པར་བྱེད་པར་འགྱུར་རོ། །དེ་དག་ནི། ཕ་  
རོལ་རྒོལ་བ་ཐམས་ཅད་ཚར་ཆོད་པར་འགྱུར་རོ། །དེ་དག་ནི། ཆོས་ཀྱི་ཏོག་སྒྲེང་བར་འགྱུར་རོ། །དེ་དག་ནི། ཆོས་ཀྱི་སྒྲོན་མ་འབར་བར་བྱེད་པར་འགྱུར་རོ། །དེ་དག་ནི། ཆོས་ཀྱི་དུང་རབ་ཏུ་འབུད་  
པར་འགྱུར་རོ། །དེ་དག་ནི། ཆོས་ཀྱི་རྔ་རྡུང་བར་འགྱུར་རོ། །དེ་དག་ནི། ཆོས་ཀྱི་ཆར་འབེབས་པར་འགྱུར་རོ། །དེ་ནས་བཅོམ་ལྡན་འདས་ཀྱིས་གླུ་དེ་དག་དང། འཁོར་བཞི་པོ་དེ་དག་གིས་  
ལེགས་པར་སྨྲས་པ་ལ་རྗེས་སུ་ཡི་རང་བ་མཛད་ནས་ཀླུའི་རྒྱལ་པོ་མ་དྲོས་པ་ལ་ཚིགས་སུ་བཅད་དེ་བཀའ་སྩལ་པ། དངོས་པོར་འདུ་ཤེས་གང་གིས་ཀྱང། །ལམ་སྒོམ་ནུས་པ་མ་ཡིན་ཏེ། །  
ལམ་འདི་ལ་ནི་འདི་ལྟ་བུར། །དངོས་པོར་འདུ་ཤེས་ཡོད་མ་ཡིན། །དངོས་པོ་དངོས་པོར་བྱེད་པས་མིན། །དངོས་མེད་དངོས་པོ་མེད་བྱེད་པས། །ནམ་མཁའ་རྣམ་དག་གང་འདྲ་བའི། །ལམ་སྒོམ་  
  
  
༄༅། །ནུས་པ་མ་ཡིན་ནོ། །གང་ཞིག་ལམ་ནི་དངོས་བྱེད་མིན་།དངོས་མེད་དངོས་པོ་མེད་བྱེད་མིན། །དངོས་དང་དངོས་མེད་བྲལ་བ་སྟེ། །མཆོག་གི་ལམ་ནི་སྒོམ་པའོ། །  
བདག་ཏུ་ལམ་སྒོམ་མ་ཡིན་ལ། །བདག་མེད་སྒོམ་པས་མ་ཡིན་ཏེ། །འདི་ལྟར་གཉིས་སུ་མེད་པའི་ལམ། །གྲུབ་ཅིང་བདེ་བ་བླ་ན་མེད། །དེ་བཞིན་སྲོག་དང་གསོ་བ་དང། །གང་ཟག་ཀྱང་ནི་དེ་  
བཞིན་ཏེ། །གང་ཟག་མེད་པའི་ལམ་འདི་ནི། །སྲོག་མེད་རབ་ཏུ་གནས་པ་མེད། །སྟོང་པ་ཉིད་ལ་གནས་ནས་སུ། །གང་དག་ལ་ལ་ལམ་སྒོམ་པ་།དེ་དག་འཕགས་པའི་ལམ་ལས་རིང། །དེ་  
དག་ལམ་སྒོམ་མ་ཡིན་ནོ། །སྟོང་པ་ཉིད་ལ་ལམ་མེད་དེ། །ལམ་སྒོམ་པའང་ཡོད་མ་ཡིན། །དེ་ལྟར་མཚན་ཉིད་གཅིག་པ་ནི། །མཐའ་འདས་སྟོང་པ་སྟོང་པ་ཉིད། །སྐྱེ་བའི་མཚན་ཉིད་ལམ་  
མ་ཡིན༑ ༑མཚན་ཉིད་མེད་པའང་དེ་མ་ཡིན། །གང་ཞིག་མ་སྐྱེས་མི་འགོག་པ། །དེ་ནི་ལམ་སྒོམ་ཡིན་པར་གསུངས། །ཕུང་པོ་ལྔ་ནི་སྒྱུ་མ་ལྟར། །གང་གི་འདུ་ཤེས་འཇུག་པ་དང། །དངོས་པོ་འཛིན་  
པའི་འདུ་ཤེས་ཅན། །ལམ་ལ་སྒོམ་པ་ག་ལ་ཡིན། །ལམ་འདི་འཇིག་རྟེན་འདས་པ་སྟེ། །འདི་ལ་ཕུང་པོ་དངོས་མེད་ན། །ཕུང་པོ་རྣམ་པར་འཇིག་པའི་ཕྱིར། །སྒོམ་པར་ནས་པ་མ་ཡིན་ནོ། །ཕུང་པོའི་  
དེ་བཞིན་ཉིད་དེ་ནི། །དེ་བཞིན་ཉིད་དུ་རབ་ཏུ་བསྟན། །དེ་བཞིན་ཁོ་ན་དེ་ལ་ནི། །གཞན་དུ་འགྱུར་བ་མི་དམིགས་སོ། །དེ་བཞིན་ཉིད་ནི་ལམ་སྒོམ་མིན། །དེ་ལ་ཡོད་དང་མེད་པ་  
  
  
༑དེ་བཞིན་ཉིད་ལ་དེ་བཞིན་ཤེས། །དེ་ནི་ལམ་ལ་སྒོམ་པ་ཡིན། །ཆོས་རྣམས་ཀུན་ནི་དེ་བཞིན་ཉིད། །ངས་ནི་ད་ལྟར་སངས་རྒྱས་ཏེ། །དེ་ཉིད་རྟོགས་པར་བྱ་བའི་ཕྱིར། །ལམ་ལ་སྒོམ་  
པར་བྱེད་པ་ཡིན། །གང་ཞིག་ལམ་ནི་མི་ཤེས་བཞིན། །ལྷག་པར་བྱེད་ལའང་མ་ཞུགས་པ། །སངས་རྒྱས་ཆོས་རྣམས་ཚོལ་བ་ན། །དེ་ལ་ཐེགས་པ་འབྱུང་བར་འགྱུར། །གནས་ནི་ཇི་ལྟར་  
ལམ་བསྒོམས་ཤིང། །ཇི་ལྟ་བུར་ནི་རེག་པ་ལྟར། །དེ་བཞིན་ཉིད་ལ་གནས་ནས་སུ། །དེ་ལྟར་དེ་ནི་བཤད་པར་བྱ། །ཐེག་པ་དམན་པ་འབྱུང་བའི་ཕྱིར། །ལམ་འདི་ཚད་དང་བཅས་པ་  
ཡིན༑ ༑ཐེག་པ་ཆེན་པོ་འབྱུང་བའི་ཕྱིར། །འདི་ནི་ལམ་གྱི་དམ་པ་ཡིན། །གང་དག་ལ་ལ་ལམ་ཐོབ་ལ། །ཐོབ་ནས་རྒྱུན་ཆད་མི་བྱེད་པ། །དེ་དང་དེ་དག་ལམ་ཐོབ་སྟེ། །ལམ་བསྒོམ་པ་ནི་  
སྒོམ་པར་བྱེད། །མཉམ་སྟེ་མི་མཉམ་མེད་པའི་ལམ། །རྣལ་དུ་འདུག་ཅིང་དྲང་ཤེས་པ། །ངན་པའི་ལམ་ཀུན་རྣམ་སྤངས་ནས། །བྱང་ཆུབ་རྗེས་སུ་ཐོབ་པར་བྱེད། །ཇི་ལྟར་ཀླུ་ཡི་རྒྱལ་  
པོ་ཁྱོད༑ ༑རང་གི་གནས་ན་འདུག་བྱེད་ཅིང། །གནས་ནས་གཡོས་པ་མེད་པར་ཡང། །རྒྱ་མཚོ་འདི་ནི་གང་བར་བྱེད། །དེ་ལྟར་སེམས་ཅན་ཆེན་པོ་དག་ལམ་བསྒོམ་པ་ནི་བསྒོམས་  
ནས་སུ༑ ༑ཆོས་ཀྱི་དབྱིངས་ལས་མ་གཡོས་བར། །ཡེ་ཤེས་རྒྱ་མཚོ་འགེངས་པར་བྱེད། །ཇི་ལྟར་ཀླུ་ཡི་རྒྱལ་པོ་ཁྱོད། །ས་རྣམས་འདི་དག་ཐམས་ཅད་ལ། །ཆུ་ཡི་རྒྱུན་གྱིས་ངོམས་བྱེད་  
  
  
༄༅། །ཀྱང། །དེ་ནི་ནང་ན་གནས་པ་མེད། །དེ་ལྟར་སེམས་ཅན་ཆེན་པོ་དག་བསྒོམ་པ་འདི་ལ་བསྒོམས་ནས་ནི། །སེམས་ཅན་ཆོས་ཀྱིས་ཚིམ་བྱེད་ཀྱང། །ནང་ན་གནས་པ་  
མ་ཡིན་ནོ། །ཇི་ལྟར་ཀླུ་ཡི་རྒྱལ་པོ་ཁྱོད། །ཕ་རོལ་གནོན་པས་གདུང་བ་མེད། །དེ་ལྟར་དཔའ་བོ་ལམ་ཐོབ་པ། །ཉོན་མོངས་པས་ནི་གདུང་བ་མེད། །སེམས་ཅན་གང་དག་ལྟ་གནས་ཤིང། །  
ལོག་པའི་ལམ་དུ་ལྟུང་བ་དག་ལམ་འདི་ལ་ནི་རབ་གནས་ན། །དེ་དག་མྱ་ངན་འདའ་བར་འགྱུར། །ལམ་འདི་ལ་ནི་གནས་ནས་སུ། །བྱང་ཆུབ་སེམས་དཔའ་གྲགས་ཆེན་པོ། །བདུད་སྡིག་ཅན་  
དང་དེ་བཞིན་དུ། །ཕ་རོལ་མུ་སྟེགས་ཅན་རྣམས་འདུལ། །གང་ཚེ་ལམ་ནི་ཐོབ་གྱུར་པ། །དེ་ཚེ་གཡོ་བ་མེད་པར་འགྱུར། །འཇིག་རྟེན་ཆོས་རྣམས་ཟིལ་མནན་ནས། །པདྨ་ལྟ་བུར་རབ་ཏུ་སྤྱོད། །  
བྱང་ཆུབ་སེམས་ལས་མ་ཉམས་ཤིང། །ལམ་འདི་ལ་ནི་མཉམ་བཞག་པ། །སེམས་ཅན་གཞན་རྣམས་སྟོང་དག་ཀྱང། །བྱང་ཆུབ་ལ་ནི་རབ་ཏུ་འཛུད། །ལམ་འདི་ལ་ནི་རབ་གནས་པ། །མངོན་  
པར་ཤེས་པ་ལྔ་ཐོབ་ནས། །རྫུ་འཕྲུལ་ཐམས་ཅད་རྣམ་སྤྲུལ་ཞིང། །སྲོག་ཆགས་རྣམས་ལ་ཆོས་སྟོན་ཏོ། །དེ་དག་ལུས་དང་ངག་དང་ཡིད། །ཐམས་ཅད་དུ་ནི་ཡོངས་དག་ཅིང། །བསམ་  
གྱིས་མི་ཁྱབ་སེམས་ཅན་ཁམས། །འཕགས་པའི་ལམ་ལ་རབ་ཏུ་འཛུད་།དམིགས་པ་མེད་པའི་བཟོད་པ་གང། །རིག་རྟོགས་ཁོང་དུ་ཆུད་རྟོགས་པ། །དེ་བཞིན་གཤེགས་ཀྱི་རྟོགས་  
  
  
།སྲོག་ཆགས་རྣམས་ལ་ཆོས་སྟོན་ཏོ། །འཇིག་རྟེན་འདི་འགྲོ་གང་ཡིན་པ། །དེ་བཞིན་གཤེགས་འགྲོ་དེ་ཡིན་ཏེ། །དེ་དག་ཁོང་དུ་ཆུད་རྟོགས་ན། །དེ་དག་འགྲོ་བ་མེད་པར་འགྱུར། །  
སེམས་ཅན་ཀུན་གྱི་འགྲོ་གང་ཡིན། །དེ་དག་འགྲོ་བ་དེས་འགྲོ་ཞིང་།སངས་རྒྱས་ཆོས་འདིར་བསླབ་ནས་སུ། །སྒྱུ་མའི་ཆོས་ཀྱིས་རྣམ་པར་སྤྲུལ། །ཇི་ལྟར་ལམ་ནི་འདི་སྒོམ་ཞིང། །གང་དག་ལམ་  
ལ་སྒོམ་བྱེད་པ། །དེ་དག་སྔགས་དང་ཡོན་ཏན་རྣམས། །འདྲེན་པ་དག་ནི་ཀུན་གྱིས་གསུངས། །དེ་དག་གི་ནི་ཡོན་ཏན་མཐའ། །བརྒྱ་ལམ་ན་ཡང་རྟོགས་མི་ནུས། །གང་དག་ལམ་ནི་འདི་སྒོམ་པ་  
དེ་དག་དངོས་པོ་མེད་ལ་གནས། །གང་དག་མི་སྐྱེ་མི་འབྱུང་བའི་།ལམ་འདི་ལ་ནི་རབ་ཞུགས་པ། །དེ་ལ་དམིགས་ཅན་ཐམས་ཅད་དང་།བདུད་ཀྱིས་གཏིང་དཔོག་མ་ཡིན་ནོ། །དེ་དག་གུས་བཅས་  
དྲན་པ་དང། །བློ་གྲོས་རྟོགས་དང་གཟུངས་རྣམས་དང། །སྤོབས་པ་ཐོབ་ཅིང་ཚུལ་ཁྲིམས་དང། །ཐོས་དང་གཏོང་བས་རྣམ་པར་འཕེལ་།གང་དག་ལམ་ནི་འདི་སྒོམ་པ། །ལུས་དག་ཅིང་ནི་  
ངག་དག་ལ། །སེམས་དག་ཤིན་ཏུ་སྦྱངས་པ་རྣམས། །རབ་དག་ཤིན་ཏུ་རྣམ་པར་དག་གང་དག་ལམ་ནི་འདི་སྒོམ་པ། །འཕགས་པའི་རྟོགས་པ་རྗེས་ཐོབ་ཅིང། །ཟབ་མོའི་ཚུལ་ལ་མཁས་  
པ་སྟེ༑ ༑ཆགས་མེད་ཡེ་ཤེས་འཁྲུལ་པ་མེད། །གང་དག་འདས་པའི་སངས་རྒྱས་དང། །གང་དག་མ་འོངས་ད་ལྟར་བྱུང། །རྫོགས་པའི་སངས་རྒྱས་གང་ཇི་སྙེད། །ལམ་ཐོབ་པས་ནི་མཆོད་པ་  
  
  
༄༅། །ཡིན༑ ༑མདོ་སྡེ་འདི་ལ་གང་དགའ་བ། །སེམས་ཅན་དེ་རྙེད་ལེགས་པར་རྙེད། །དེ་བཞིན་གཤེགས་པ་ཤིན་ཏུ་མཐོང། །དེ་དག་དམ་ཆོས་རབ་ཏུ་ཐོབ། །དེ་ནས་བཅོམ་  
ལྡན་འདས་ཀྱིས་ཆོས་བསྟན་པས་ཀླུའི་རྒྱལ་པོ་མ་དྲོས་པ་ཚིམ་ཞིང་མགུལ་ཡིད་རངས་ཤིང་རབ་ཏུ་དགའ་སྟེ་དགའ་བ་དང། ཡིད་བདེ་བ་སྐྱེས་ནས་བཅོམ་ལྡན་འདས་ལ་འདི་སྐད་ཅེས་  
གསོལ་ཏོ། །བཅོམ་ལྡན་འདས། དགེ་སློང་གི་དགེ་འདུན་དང། མངོན་པར་འཚལ་བ་མངོན་པར་འཚལ་བའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དང་ཐབས་ཅིག་ཏུ་དགུང་  
ཟླ་གསུམ་བདག་གི་གནས་མ་དྲོས་པར་བཞུགས་པར་བཅོམ་ལྡན་འདས་ཀྱིས་གནང་བར་མཛད་དུ་གསོལ། །བདག་གིས་རྡོ་ཅི་ཐོགས་སུ་ཀུན་ཏུ་སྤྱད་པས་བཅོམ་ལྡན་འདས་ལ་བསྙེན་བཀུར་  
འཚལ་ལོ། །དེ་ཅིའི་སླད་དུ་ཞེ་ན། བཅོམ་ལྡན་འདས། གང་བདག་གིས་འདི་ལྟ་བུའི་ཆོས་ཐོས་པ་ནི། བདག་གིས་དེ་བཞིན་གཤེགས་པ་ལ་སླར་བགྱི་བའི་རྔོ་མི་ཐོགས་སོ། །དེ་བཞིན་  
གཤེགས་པ་ལ་མཆོད་པ་དེས་བདག་སླད་ཀྱིས་ཀྱང་འདི་འདྲ་བའི་ཆོས་ཐོས་པ་དང་འབྲལ་བར་མི་འགྱུར་བར་བཅོམ་ལྡན་འདས་བདག་ལ་ཐུགས་བརྩེ་བའི་སླད་དུ་གནང་བར་མཛད་དུ་གསོལ་  
དེ་ལ་བཅོམ་ལྡན་འདས་ཀྱིས་མ་གནང་ངོ། །ཟླ་བ་གཉིས་གསོལ་ཏེ་ཡང་དེ་བཞིན་དུ་བཅོམ་ལྡན་འདས་ཀྱིས་མ་གནང་ངོ། །ཟླ་བ་ཕྱེད་གསོལ་པ་དང། ཐུགས་བརྩེ་བའི་སླད་དུ་བཅོམ་ལྡན་འདས་ཀྱིས་དེ་ལ་  
  
  
།དེ་ནས་ཀླུའི་རྒྱལ་པོས་མ་དྲོས་པས་བཅོམ་ལྡན་འདས་ཀྱིས་ཅང་མི་གསུང་བས་གནང་བར་རིག་ནས་ཚིམ་ཞིང་མགུ་ལ་ཡིད་རངས་ཤིང་རབ་ཏུ་དགའ་སྟེ། དགའ་བ་དང་  
ཡིད་བདེ་བ་སྐྱེས་ནས་གཉེན་དང། འཁོར་དུ་བཅས་པས་བཅོམ་ལྡན་འདས་ཀྱི་ཞབས་ལ་ཕྱག་བཙལ་ནས་བཅོམ་ལྡན་འདས་ཀྱི་དྲུང་ནས་སོང་སྟེ་སྤྲིན་བསྡུས་འབྲུག་བསྒྲགས་ནས་ཛམྦུའི་གླིང་དུ་ཆར་  
བའི་རྒྱུན་མངོན་པར་ཕབ་སྟེ་རང་གནས་སུ་ཕྱིན་ཏོ། །དེ་ནས་ཀླུའི་རྒྱལ་པོ་མ་དྲོས་པས་བུ་ཐུ་བོ་ལེགས་སྦྱིན་ཞེས་བྱ་བ་ལ་བོས་ནས་ལེགས་སྦྱིན་དང། ལེགས་གནས་དང། ཞི་བ་ལྡན་དང། དབང་  
པོ་ཞི་དང། རྣམ་པར་འཕྲུལ་དང། གཟི་བརྗིད་ཆེ་དང། གཟི་བརྗིད་དཔག་མེད་དང། དཔག་མེད་འཛིན་དང། ཡོན་ཏན་དཔག་མེད་འཛིན་དང་ཀུན་ནས་ཁ་དོག་དང། གཟི་བརྗིད་མཆོག་དང། ནོར་མི་  
ཟད་དང། བཟོད་ལྡན་ལ་སོགས་པ་བུ་ལྔ་བརྒྱ་ཐེག་པ་ཆེན་པོ་ལ་ཡང་དག་པར་ཞུགས་པ་ཐམས་ཅད་ལ་བསྒོ་བ། གཞོན་ནུ། ཁྱོད་ཤེས་པར་གྱིས་ཤིག་ཁོ་བོས་དེ་བཞིན་གཤེགས་པ་དགེ་སློང་གི་  
དགེ་འདུན་དང། མངོན་པར་ཤེས་པ་མངོན་པར་ཤེས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་དང་ཐབས་གཅིག་ཏུ་ཟླ་ཕྱེད་སྤྱན་དྲངས་ནས་བཅོམ་ལྡན་འདས་ཀྱིས་ཁོ་བོ་ལ་ཐུགས་བརྩེ་བའི་  
ཕྱིར་གནང་ངོ། །དེ་ལ་ཁྱེད་ཐམས་ཅད་ལྷན་ཅིག་འདུས་ལ་ཀླུའི་རྩེ་བ་དང། ཀླུའི་དགའ་བ་དང། ཀླུའི་དབྱིབས་སྤོངས་ཤིག་འདོད་པ་ལ་རྩེ་བ་དང། གཟུགས་དང། སྒྲ་དང། དྲི་དང། རོ་དང། རེག་པ་  
  
  
༄༅། །ལ་མངོན་པར་ཆགས་པ་སྤོངས་ལ་དེ་བཞིན་གཤེགས་པ་མཆོད་པ་ལ་རབ་ཏུ་འདུན་པར་བྱའོ། །དྲན་པ་དང། ཤེས་བཞིན་དང། བག་ཡོད་པ་ལ་གནས་པར་གྱིས་ལ་  
བཅོམ་ལྡན་འདས་ལ་བསྙེན་བཀུར་གྱིས་ཤིག། དེ་ཅིའི་ཕྱིར་ཞེ་ན་བཅོམ་ལྡན་འདས་དེ་ནི། བག་མངའ་བའོ། །འཁོར་ཀྱང་བག་ཡོད་པའོ་།ཅང་མཁྱེན་པའོ། །འཁོར་ཀྱང་ཅང་ཤེས་པའོ། །  
ཞི་བའོ༑ ༑འཁོར་ཀྱང་ཞི་བའོ། །དུལ་བའོ། །འཁོར་ཀྱང་དུལ་བའོ། །དེ་ལ་ཁྱེད་ཟླ་བ་ཕྱེད་ཀྱི་བར་དུ་ཆུང་མའི་འཁོར་གྱི་ནང་དུ་མ་འཇུག་ཅིག་འདོད་པའི་རྣམ་པར་རྟོག་པ་མི་སྐྱེད་ཅིང་རྣམ་པར་རྟོག་  
པར་མི་བྱའོ། །གནོད་སེམས་ཀྱི་རྣམ་པར་རྟོག་པ་མི་སྐྱེད་ཅིང་རྣམ་པར་རྟོག་པར་མི་བྱའོ། །འཚེ་བའི་རྣམ་པར་རྟོག་པ་མི་སྐྱེད་ཅིང་རྣམ་པར་རྟོག་པར་མི་བྱའོ། །གཞན་ཡང་བཅོམ་ལྡན་འདས་ལ་  
ཆོས་ཉན་པ་ལྷ་དང། ཀླུ་དང། གནོད་སྦྱིན་དང། དྲི་ཟ་དང་ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེད་ཆེན་པོ་དང། མི་དང། མི་མ་ཡིན་པ་དག་ཀྱང་འོང་གི། །དེ་ལ་ཁྱེད་  
ཀྱིས་ཇི་ལྟར་ཁོ་བོ་སྨྲ་བབ་པར་མི་འགྱུར་བ་དེ་ལྟ་བུའི་གནས་དང། བཀོད་པ་སྟོན་ཅིག་དེ་ལྟར་བཅོམ་ལྡན་འདས་ལ་མཆོད་པ་བྱས་ན། འཁོར་ཡིད་རངས་པར་འགྱུར་རོ། །དེ་ནས་ཀླུའི་རྒྱལ་  
པོ་མ་དྲོས་པས་ནང་མི་རྣམས་ལ་བསྒོས་ནས་བཅོམ་ལྡན་འདས་ལ་མཆོད་པའི་ལས་ཀྱི་ཕྱིར་གངས་ཀྱི་རིའི་རྒྱལ་པོ་དང། མཚོ་ཆེན་པོ་མ་དྲོས་པ་གཉིས་ཀྱི་བར་དུ་འཁོར་གྱི་ཁྱམས་མཐའ་  
  
  
ཛམྦུའི་ཆུ་ཀླུང་གི་གསེར་གྱིས་སྤྲས་པ་རྡོ་རྗེ་སྣ་ཚོགས་རྣམ་པར་བཀྲ་པ་མངོན་པར་སྤྲུལ་ཏོ། །འཁོར་གྱི་ཁྱམས་དེར་རིན་པོ་ཆེའི་ཤིང་ལྗོན་པ་བརྒྱད་ཁྲི་  
བཞི་སྟོང་རིན་པོ་ཆེ་ཐམས་ཅད་ཀྱིས་ལེགས་པར་བརྒྱན་པ། མེ་ཏོག་དང། འབྲས་བུ་ཐམས་ཅད་དང་ལྡན་པ་དག་སྤྲུལ་ཏོ། །རིན་པོ་ཆེའི་ཤིང་ལྗོན་པ་བརྒྱད་ཁྲི་བཞི་སྟོང་རེ་རེ་ལའང་ལོ་མ་རིན་  
པོ་ཆེ་ཐམས་ཅད་ཀྱིས་ལེགས་པར་བརྒྱན་པ། མུ་ཏིག་དམར་པོའི་དོ་ཤལ་དབྱངས་པ་སྟོང་སྟོང་སྤྲུལ་ཏོ། །འཁོར་གྱི་ཁྱམས་དེར་ཁང་བཟང་རིན་པོ་ཆེ་ཐམས་ཅད་ཀྱིས་ལེགས་པར་བརྒྱན་པ་  
གདུགས་དང། རྒྱལ་མཚན་དང། བ་དན་སྒྲེང་བ་སྟོང་སྤྲུལ་ཏོ་།ཁང་བཟང་དེ་དག་ཐམས་ཅད་དུའང་སེངྒེའི་ཁྲི་ལྷའི་རས་བཅོས་མ་ཟུང་བྱེ་བ་ཕྲག་དུ་མ་བཏིང་བ། རྩ་བ་གསེར་ལ་རིན་པོ་ཆེ་ཐམས་  
ཅད་ཀྱིས་སྤྲས་པ་བརྒྱད་ཁྲི་བཞི་སྟོང་བཞག་གོ་ཁང་བཟང་ཐམས་ཅད་དུའང་ཀླུའི་བུ་མོ་སྟོང་སྟོང་བཀོད་དེ། ཐམས་ཅད་མེ་ཏོག་དང། བདུག་པ་དང། སྤོས་དང། ཕྲེང་བ་དང། བྱུག་པ་དང་ཕྱེ་མ་  
དང། གོས་དང། གདུགས་དང། རྒྱལ་མཚན་དང། བ་དན་ཐོགས་པ་ཤ་སྟག་གོ། སྟེང་གི་བར་སྣང་ཡང་རིན་པོ་ཆེའི་དྲ་བའི་གདུགས་ཀྱིས་མངོན་པར་ཁེབས་པར་བྱས་སོ། །རིན་པོ་ཆེའི་དྲ་བའི་  
གདུགས་ཐམས་ཅད་ལས་ཀྱང་ཁ་དོག་དུ་མ་ཁ་དོག་སྣ་ཚོགས་ཀྱི་གྲོས་དང། གདུགས་དང། རྒྱལ་མཚན་དང། བ་དན་ཕལ་པོ་ཆེ་བརྒྱད་སྟོང་མངོན་པར་དབྱངས་སོ། །བ་དན་ཐམས་ཅད་ལའང་རིན་  
  
  
༄༅། །པོ་ཆེའི་དྲིལ་བུ་གཡེར་ཀའི་དྲ་བས་བརྒྱུས་ཏེ། དེ་དག་རླུང་གིས་བསྐྱོད་ན་སྙན་པ་ཡིད་དུ་འོང་བའི་སྒྲ་འབྱུང་ངོ་།ཞལ་ཟས་རོ་བརྒྱ་དང་ལྡན་པའང་བཤམས་སོ། །དེ་ནས་  
ཀླུའི་རྒྱལ་པོ་མ་དྲོས་པས་འདི་ལྟ་བུའི་བཀོད་པ་འདི་དག་བྱས་ནས་དེའི་ནུབ་མོ་འདས་པ་དང། ཉེ་དུ་དང། འཁོར་དུ་བཅས་པ་ཐལ་མོ་སྦྱར་ནས་བཅོམ་ལྡན་འདས་ལ་དུས་སྤྲོན་ཅིང་བསྐུལ་བའི་  
ཕྱིར་ཚིགས་སུ་བཅད་དེ་གསོལ་པ། ཡེ་ཤེས་འབྱུང་གནས་ཡེ་ཤེས་འབྱོར་བའི་མཛོད། །ཡེ་ཤེས་མཐའ་ཡས་མཁྱེན་པ་ཁྱོད་ལ་གསོལ། །ཡེ་ཤེས་ཆེ་བ་གང་དུའང་ཆགས་མི་  
མངའ། །ཡེ་ཤེས་སྟོབས་མཆོག་མངའ་བ་གཤེགས་སུ་གསོལ། །ཕྱོགས་བཅུའི་སྲོག་ཆགས་མང་པོ་ཐམས་ཅད་ཀྱི། །སེམས་ཀྱི་སྤྱོད་པ་མཁྱེན་པའི་ཐུབ་ཆེན་པོ། །བདག་གིས་གང་  
ཟག་མཆོག་ནི་སྤྱན་དྲངས་པ། །དྲང་སྲོང་ཆེན་པོ་ཁྱོད་ལ་བདག་དུས་སྐུལ། །བཞེད་ཉུང་ཆོག་མཁྱེན་གསོ་སླ་དགང་སླ་བ། །ཤིན་ཏུ་མཁྱེན་ཅིང་སྡུག་བསྔལ་རྣམས་ལས་འགྲོལ། །དོན་  
མེད་མི་གསུང་སྤྱོད་པའི་ཆོ་ག་མཁྱེན། །བཅོམ་ལྡན་ཕུང་པོ་མི་མངའ་དུས་འདི་ལགས། །ཀུན་ཏུ་གྲགས་པ་ཡོན་ཏན་ཡེ་ཤེས་འཕགས། །མ་བསྐུལ་རྟག་ཏུ་བྱམས་ཐུགས་བཤེས་  
གཉེན་མཛད། །ཐུབ་པ་དག་ཅིང་རྣམ་དག་ནམ་མཁའ་བཞིན། །འདྲེན་པ་བཤོས་སྦྱར་ལགས་ཏེ་དུས་འདི་ལགས། །བསྙེངས་པ་མི་མངའ་སྟོབས་བཅུ་ཤུགས་མངའ་བ། །བཅོ་བརྒྱད་  
  
  
།སྤྱི་གཙུག་བལྟར་མི་དགའ་བ་ཐུགས་རྗེ་འཕགས། །མགོན་པོ་ཚོགས་དང་ཐབས་ཅིག་གཤེགས་སུ་གསོལ། །གཟུགས་ནི་གཟུགས་མཆོག་མཚན་གྱིས་  
ཤིན་ཏུ་བརྒྱན། །སྐུ་ནི་དཔེ་བྱད་བཟང་པོས་མཛེས་པར་སྤྲས། །ཕན་པའི་ཆོས་སྟོན་མཆོག་ཏུ་དགའ་མཛད་པ། །བཅོམ་ལྡན་ཐུབ་ཆེན་དུས་དེ་འདི་ལགས་སོ། །ཚངས་པའི་དབྱངས་དང་དབྱངས་  
སྙན་འཇམ་པའི་དབྱངས། །ཀ་ལ་བིངྐ་འཇམ་དབྱངས་སེངྒེ་གནོན་།ཐམས་ཅད་དབྱངས་མཆོག་སྲིད་འཁོར་ཚིམ་མཛད་པ། །བདག་ལ་དགའ་མཛད་གཟིགས་ཤིང་གཤེགས་སུ་གསོལ། །  
སངས་རྒྱས་ཞིང་འདིར་དེ་བཞིན་གཤེགས་ཀྱི་ཐུགས། །འཚལ་བ་སེམས་ཅན་གང་ཡང་མ་མཆིས་ཏེ། །བཅོམ་ལྡན་འདས་ནི་ཀུན་གྱི་སྤྱོད་པ་མཁྱེན། །རྟག་ཏུ་དུས་སྤྱོད་དུས་དེ་  
འདི་ལགས་སོ། །འདི་ན་ལྷ་དང་མི་དང་ཀླུ་དག་མང་སྐོམ་ན་།སྟོབས་བཅུའི་སྟོབས་མངའ་ཕ་རོལ་དབུང་རྣམས་འཇོམས་པ་པོ། །ཐུབ་ཆེན་ཐུབ་མཆོག་ལོག་པའི་ལམ་རྣམས་རྣམ་པར་  
འཇིག་དྲན་རྟོགས་བློ་གྲོས་ལྡན་འདིར་རྟོགས་དང་བློ་གྲོས་མཛོད་།ངན་པའི་ཚོགས་འཇོམས་ཁྲོ་བ་མི་མངའ་དཔལ་མོས་དགྱེས། །ཕན་པ་མཛད་ཅིང་བདེ་མཛད་ཡོན་ཏན་བརྒྱས་གཏམས་  
པ༑ ༑ཐུགས་རྗེ་རབ་ཏུ་བསྐྱེད་ནས་ཀླུ་བརྒྱ་རྣམ་འདུལ་ཞིང་།མཚུངས་པ་མེད་པའི་མི་མཆོག་འདིར་ནི་གཤེགས་སུ་གསོལ། །ཕན་བློ་ཐུགས་བརྩེ་ལྡན་ཞིང་འགྲོ་ལ་ཕན་དགྱེས་པ། །ཇི་  
  
  
༄༅། །ལྟར་འགྲོ་བ་ཕ་རོལ་སྤྱོད་འབྱེད་བློ་གྲོས་ཅན། །སྟོབས་བཅུའི་སྤྱོད་པ་རྣམ་པར་འབྱེད་པ་རབ་གསུང་བ། །དྲན་རྟོགས་བློ་གྲོས་ལྡན་འདིར་རྟོགས་དང་བློ་གྲོས་མཛོད་  
དེ་ནས་བཅོམ་ལྡན་འདས་ཀྱིས་ཀླུའི་རྒྱལ་པོ་མ་དྲོས་པས་དུས་བསྐུལ་བར་མཁྱེན་ནས་དགེ་སློང་རྣམས་ལ་བཀའ་སྩལ་པ། དགེ་སློང་དག་ཀླུའི་རྒྱལ་པོ་མ་དྲོས་པས་དུས་བསྐུལ་གྱི། གནས་  
དེར་ཟླ་བ་ཕྱེད་གནས་པ་ལྟར་གཙུག་ལག་ཁང་སྐྱོང་སྐོས་ལ་ཆོས་གོས་དང། ལྷུང་བཟེད་ཐོགས་ཞེས་སྒོས་ཤིག་དེ་ནས་བཅོམ་ལྡན་འདས་བྱང་ཆུབ་སེམས་དཔའ་བདུན་ཁྲི་  
ཉིས་སྟོང་དང། རྫུ་འཕྲུལ་ཆེ་ཞིང་མཐུ་ཆེ་བའི་ཉན་ཐོས་ཉིས་སྟོང་གིས་བསྐོར་ཅིང་མདུན་དུ་བདར་ནས་བྱ་རྒོད་ཕུང་པོའི་རི་ལས་རྫུ་འཕྲུལ་གྱིས་གཤེགས་སོ། །དེ་ནས་བཅོམ་ལྡན་  
འདས་ནམ་མཁའི་ངོས་ལ་གཤེགས་ནས་འོད་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གསལ་བར་འགྱུར་བ་དེ་ལྟ་བུའི་འོད་སྐུ་ལས་ཕྱུང་བས་འདོད་པ་ན་  
སྤྱོད་པ་དང། གཟུགས་ན་སྤྱོད་པའི་ལྷའི་བུ་དག་གིས་བཅོམ་ལྡན་འདས་ཚོགས་ཆེན་པོས་བསྐོར་ཅིང་ནམ་མཁའི་ངོས་ལས་མཚོ་ཆེན་པོ་མ་དྲོས་པར་གཤེགས་པ་མཐོང་ནས་དེ་དག་འདི་  
སྙམ་དུ༑ བཅོམ་ལྡན་འདས་འདི་ལྟ་བུའི་ཚོགས་ཀྱིས་བསྐོར་ཏེ་ཟླ་བ་ཕྱེད་གང་ན་བཞུགས་པ་དེར་ཆོས་སྟོན་དུ་ངེས་སོ་སྙམ་དུ་སེམས་སོ། །དེ་ན་ལྷའི་བུ་བརྒྱ་སྟོང་མང་པོ་ཕྱི་བཞིན་  
  
  
གང་དག་བཅོམ་ལྡན་འདས་ལ་བལྟ་བར་འདོད་པ་དང། གང་དག་ཆོས་ཉན་པར་འདོད་པ་དང། གང་དག་ཀླུའི་རྒྱལ་པོ་མ་དྲོས་པར་གནས་དང། བཀོད་པ་བལྟ་བར་འདོད་པ་དེ་དག་  
བཅོམ་ལྡན་འདས་གཤེགས་པའི་རྗེས་བཞིན་དོང་ངོ། །དེ་ལ་ལྷའི་བུ་ཁ་ཅིག་ནི་ལྷའི་མེ་ཏོག་གི་ཆར་མངོན་པར་འབེབས་ཤིང་བཅོམ་ལྡན་འདས་གཤེགས་པའི་རྗེས་བཞིན་དོང་ངོ། །  
ལྷའི་བུ་ཁ་ཅིག་ནི་ཙནྡན་སྤྲུལ་གྱི་སྙིང་པོའི་ཕྱེ་མའི་ཆར་མངོན་པར་འབེབས་ཤིང་བཅོམ་ལྡན་འདས་གཤེགས་པའི་རྗེས་བཞིན་དོང་ངོ། །ལྷའི་བུ་ཁ་ཅིག་ནི་སིལ་སྙན་དང། གླུ་དབྱངས་ལེན་  
ཅིང་བཅོམ་ལྡན་འདས་ཀྱི་བསྔགས་པ་བརྗོད་དེ་བཅོམ་ལྡན་འདས་གཤེགས་པའི་རྗེས་བཞིན་དོང་ངོ། །ལྷའི་བུ་ཁ་ཅིག་ནི་རང་གི་ལུས་ཀྱིས་གོས་དང། གདུགས་དང། རྒྱལ་མཚན་དང། བ་དན་  
སྒྲེང་བའི་ཆར་འབེབས་ཤིང་བཅོམ་ལྡན་འདས་གཤེགས་པའི་རྗེས་བཞིན་དོང་ངོ། །གནས་གཙང་མའི་རིས་ཀྱི་ལྷའི་བུ་དག་ནི་ཉི་མ་དང། ཟླ་བ་དང། རྒྱུ་སྐར་དང། སྐར་མ་ཟིལ་དུ་རླག་པར་  
བྱེད་པའི་ལྷའི་འོད་ཁ་དོག་བཟང་པོ་རབ་ཏུ་ཞི་བ་དང་ལྡན་པའི་ལུས་ཀྱིས་བཅོམ་ལྡན་འདས་གཤེགས་པའི་རྗེས་བཞིན་དོང་ངོ། །བརྒྱ་བྱིན་དང། ཚངས་པ་དང། འཇིག་རྟེན་སྐྱོང་བ་རྣམས་ཀྱང་རང་རང་གི་  
[?]བཅོམ་ལྡན་འདས་གཤེགས་པའི་རྗེས་བཞིན་དོང་ངོ། །དེ་ནས་བཅོམ་ལྡན་འདས་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང་  
  
  
༄༅། །ལྟོ་འཕྱེ་ཆེན་པོ་དང། བྱང་ཆུབ་སེམས་དཔའ་དང། ཉན་ཐོས་ཆེན་པོའི་ཚོགས་དུ་མས་བསྐོར་ནས་གངས་རིའི་རྒྱལ་པོའི་ལྷོ་ཕྱོགས་ཀྱི་ངོས་ལ་བཞུགས་སོ། །དེ་  
ནས་བཅོམ་ལྡན་འདས་ཀྱིས་ཚེ་དང་ལྡན་པ་མཽངྒལ་གྱི་བུ་ཆེན་པོ་ལ་འདི་སྐད་ཅེས་བཀའ་སྩལ་ཏོ། །མཽངྒལ་གྱི་བུ། ཁྱོད་སོང་སྟེ་ཀླུའི་རྒྱལ་པོ་མ་དྲོས་པ་ལ་དེ་བཞིན་གཤེགས་པ་བྱོན་ན་ཅི་  
དུས་ལ་བབ་བམ་ཞེས་སྒྲོན་ཅིག་དེ་ནས་ཚེ་དང་ལྡན་པ་མཽངྒལ་གྱི་བུ་ཆེན་པོ་དེའི་ཚེ་ཤིང་ཏ་ལ་བདུན་སྲིད་དུ་ནམ་མཁའ་ལ་མངོན་པར་འཕགས་ནས་བྱའི་རྒྱལ་པོ་ནམ་མཁའ་ལྡིང་གི་  
གཟུགས་སུ་རང་གི་ལུས་བྱིན་གྱིས་བརླབས་ནས་ཀླུའི་རྒྱལ་པོ་མ་དྲོས་པའི་གནས་ལ་བལྟས་སོ། །དེ་ནས་མ་དྲོས་པ་ན་གནས་པའི་ཀླུ་དང་ཀླུའི་བུ་མོ་དང་ངས་སྐྲག་སྟེ་སྤུ་ཟིང་ཞེས་  
བྱེད་ནས་ཕྱོགས་ཕྱོགས་སུ་རབ་ཏུ་འབྲོས་ཤིང་འདི་སྐད་ཅེས་གང་གནས་འདིར་ནམ་མཁའ་ལྡིང་རྒྱུ་བ་དེ་ཐམས་ཅད་གང་ནས་འོངས་ཞེས་འཛེར་ཏོ། །དེ་ནས་ཀླུའི་རྒྱལ་པོ་མ་དྲོས་བས་ལག་པ་  
གཡས་པས་ཀླུ་དང། ཀླུའི་བུ་མོ་དེ་དག་ལ་མ་འཇིགས་མ་འཇིགས། འདི་ནི། བཙུན་པ་མཽངྒལ་གྱི་བུས་རྫུ་འཕྲུལ་རྣམ་པར་སྤྲུལ་པའོ་།ཞེས་དབུགས་འབྱིན་ཅིང་འཇོག་འགོད། རབ་ཏུ་འགོད་  
དོ༑ ༑དེ་ནས་ཚེ་དང་ལྡན་པ་མཽངྒལ་གྱི་བུ་ཆེན་པོས་བསྐུལ་ནས་སོང་ངོ། །དེ་ནས་ཀླུའི་རྒྱལ་པོ་མ་དྲོས་པ་བུ་དང་བཅས། ཆུང་མ་དང་བཅས། གཉེན་དང་འཁོར་དུ་བཅས་ཏེ་མེ་ཏོག་ཐམས་ཅད་  
  
  
ཕྱེ་མ་ཐམས་ཅད་དང། བྱུག་པ་ཐམས་ཅད་དང། གོས་དང། གདུགས་དང། རྒྱལ་མཚན་དང། བ་དན་དང། སིལ་སྙན་དང་ཕེབ་རྡོབ་པ་ཐོགས་ནས་བཅོམ་  
ལྡན་འདས་ག་ལ་བ་དེར་སོང་སྟེ་ཕྱིན་ནས་བཅོམ་ལྡན་འདས་ལ་ཅི་རིགས་སུ་མཆོད་པ་བྱས་སོ། །དེ་ནས་བཅོམ་ལྡན་འདས་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང་  
ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང་བྱང་ཆུབ་སེམས་དཔའ་དང། ཉན་ཐོས་ཆེན་པོ་དུ་མས་བསྐོར་ནས་ཀླུའི་རྒྱལ་པོ་མ་དྲོས་པའི་འཁོར་གྱི་ཁྱམས་སུ་གཤེགས་སོ། །  
གཤེགས་ནས་སེངྒེའི་ཁྲི་ཇི་ལྟར་བཤམས་པ་ལ་སྐྱིལ་མོ་ཀྲུང་བཅས་ཏེ་བཞུགས་སོ། །འཁོར་ཐམས་ཅད་ཀྱང་ཁྲི་ལ་སོ་སོ་ཅི་རིགས་པར་འཁོད་དོ། །དེ་ནས་ཀླུའི་རྒྱལ་པོ་མ་དྲོས་པས་བཅོམ་  
ལྡན་འདས་བཞུགས་པར་རིག་ནས་རང་གི་ལག་ནས་བཟའ་བོ་དང། བཅའ་བ་དང། མྱང་བ་མིའི་ལས་འདས་བ་ལྷའི་རོ་བྲོ་བ་ཅན་རོ་བརྒྱ་དང་ལྡན་པའི་ཞལ་ཟས་བཟང་པོ་མང་པོས་ཚིམ་པར་  
བསྟབས་སོ། །ཚིམ་པར་བསྟབས་ནས་ལྷུང་བཟེད་བཞག་སྟེ་ཕྱག་བཅབས་པར་རིག་ནས་བཅོམ་ལྡན་འདས་ལ་ཆོས་བཤད་པར་གསོལ་བ་བཏབ་བོ། །དེ་ནས་བཅོམ་ལྡན་འདས་ཕྱེ་མ་རེད་ཀྱི་  
དུས་ཀྱི་ཚེ་ནང་དུ་ཡང་དག་འཇོག་ལས་བཞེངས་ནས་ཆོས་བསྟན་པའི་ཕྱིར་བཞུགས་སོ། །དེ་ནས་སའི་དཀྱིལ་འཁོར་ཀུན་ཏུ་དཔག་ཚད་སྟོང་ནས་པར་སྣང་གི་བར་དུ་ལྷ་དང། ཀླུ་དང། གནོད་  
  
  
༄༅། །སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་དང། མི་དང། མི་མ་ཡིན་པ་དག་གིས་ཡོངས་སུ་གང་བར་  
གྱུར་ཏོ༑ ༑དེ་ནས་བཅོམ་ལྡན་འདས་ལ་ཀླུའི་རྒྱལ་པོ་མ་དྲོས་པས་འདི་སྐད་ཅེས་གསོལ་ཏོ། །དེ་བཞིན་གཤེགས་པས་འཁོར་འདི་ལས་བྱང་ཆུབ་ཏུ་སེམས་མ་བསྐྱེད་པའི་སེམས་ཅན་རྣམས་ནི་  
བྱང་ཆུབ་ཏུ་སེམས་བསྐྱེད་པར་འགྱུར་བ་དང། བྱང་ཆུབ་ཏུ་སེམས་བསྐྱེད་པ་རྣམས་ནི། ཕྱིར་མི་ལྡོག་པར་འགྱུར་བ་དང། འཁོར་བས་སྐྲག་པའི་སེམས་ཅན་རྣམས་ནི། སློབ་པའང་མ་ལགས་  
མི་སློབ་པའང་མ་ལགས་པར་འགྱུར་བ་དང། སློབ་པ་དང་མི་སློབ་པར་འགྱུར་བ་དང། འཁོར་བ་ལ་མངོན་དུ་ཕྱོགས་པའི་སེམས་ཅན་རྣམས་ནི། ཡིད་འབྱུང་བར་འགྱུར་བ་དང། ཀླུ་དང་  
གནོད་སྦྱིན་གྱི་འཁོར་འདི་ནི། འགྲོ་བ་དམན་པ་དང་བྲལ་ཞིང་རྒྱ་ཆེན་པོའི་འགྲོ་བར་འགྱུར་བ་དང། ཟབ་མོ་ལ་མོས་པའི་བྱང་ཆུབ་སེམས་དཔའ་རྣམས་ནི། སེམས་པ་དང། བསམ་  
པ་རྣམ་པར་དག་པར་འགྱུར་བ་དང། དེ་བཞིན་གཤེགས་པ་བཞུགས་ཀྱང་རུང། ཡོངས་སུ་མྱ་ངན་ལས་འདས་ཀྱང་རུང་སྟེ། བདག་དམ་པའི་ཆོས་ཡོངས་སུ་འཛིན་པར་འགྱུར་བར་  
བགྱི་བའི་སླད་དུ་ཆོས་བསྟན་དུ་གསོལ། དེ་ནས་བཅོམ་ལྡན་འདས་ཀྱིས་ཀླུའི་རྒྱལ་པོ་མ་དྲོས་པ་ལ་འདི་སྐད་ཅེས་བཀའ་སྩལ་ཏོ། །ཀླུའི་བདག་པོ། དེའི་ཕྱིར་ལེགས་པར་ཤིན་ཏུ་ཉོན་ལ་  
  
  
།བཅོམ་ལྡན་འདས། དེ་བཞིན་ནོ།། ཞེས་གསོལ་ཏེ། ཀླུའི་རྒྱལ་པོ་མ་དྲོས་པ་བཅོམ་ལྡན་འདས་ཀྱི་ལྟར་ཉན་པ་དང། བཅོམ་ལྡན་འདས་ཀྱིས་  
དེ་ལ་འདི་སྐད་ཅེས་བཀའ་སྩལ་ཏོ། །ཀླུའི་བདག་པོ། བྱང་ཆུབ་སེམས་དཔའ་ཆོས་གཅིག་དང་ལྡན་ན། ལྷ་དང་བཅས་པའི་འཇིག་རྟེན་མངོན་པར་འདུ་བར་འགྱུར་རོ། །ཆོས་གཅིག་པོ་གང་ཞེ་ན་  
འདི་ལྟ་སྟེ། ཟབ་མོའི་ཆོས་ལ་རབ་ཏུ་སྦྱོར་བའི་བག་ཡོད་པའོ། །དེ་ལ་ཟབ་མོའི་ཆོས་ལ་རབ་ཏུ་སྦྱོར་བའི་བག་ཡོད་པ་གང་ཞེ་ན་ཀླུའི་བདག་པོ། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྟེན་  
ཅིང་འབྲེལ་པར་འབྱུང་བ་ལ་འཇུག་ཅིང་མཐར་ལྟ་བ་གཉི་ག་དང་བྲལ་ལ། ཡོད་པ་དང་མེད་པར་ཁས་མི་ལེན་པས་ཆོས་ཐམས་ཅད་རྐྱེན་གྱི་ཁ་ན་ལས་པར་ཡང་དག་པར་རྗེས་སུ་མཐོང་སྟེ། གང་  
རྒྱུ་མེད་པ་ལས་བྱུང་བའི་ཆོས་དེ་ཡང་དག་པར་རྗེས་སུ་མ་མཐོང་ནས་དེ་འདི་སྙམ་དུ་སེམས་ཏེ། ཆོས་གང་རྒྱུའི་ཁ་ན་ལས་པ་དེ་ནི། རྐྱེན་གྱི་ཁ་ན་ལས་པའོ། །གང་རྐྱེན་གྱི་ཁ་ན་ལས་པ་དེ་ནི། མ་  
སྐྱེས་པའོ། །གང་མ་སྐྱེས་པ་དེ་ནི། སྟོང་པའོ། །གང་སྟོང་པ་དེ་ནི། མཚན་མ་མེད་པའོ། །གང་མཚན་མ་མེད་པ་དེ་ནི། སྨོན་པ་མེད་པའོ། །གང་སྨོན་པ་མེད་པ་དེ་ནི། ཞི་བའོ། །གང་ཞི་བ་དེ་ནི་  
ཉེ་བ་བཞི་བའོ། །གང་ཉེ་བར་ཞི་བ་དེ་ནི། མི་གཡོ་བའོ། །གང་མི་གཡོ་བ་དེ་ནི། རང་བཞིན་གྱིས་བེམ་པོའོ། །རང་བཞིན་གྱིས་བེམ་པོ་གང་ཡིན་པ་དེ་ནི། རྐྱེན་གྱི་ཁ་ན་ལས་པའོ། །གང་རྐྱེན་གྱི་ཁ་ན་  
  
  
༄༅། །ལས་པ་དེ་ལ་ནི། བདག་མེད། བདག་གི་མེད་དོ། །གང་བདག་མེད་པ་དེ་ནི། ཡོངས་སུ་འཛིན་པ་མེད་པའི་ཚུལ་གྱིས་བརྗོད་དུ་མེད་པའོ། །ཀླུའི་བདག་པོ་  
བྱང་ཆུབ་སེམས་དཔའ་སེམས་དཔའ་ཆེན་པོ་བག་ཡོད་པ་ཅན་ནི། རྟོན་པ་བཞི་ལ་རྟོན་ཏེ། བཞི་གང་ཞེ་ན། དོན་ལ་རྟོན་གྱི་ཚིག་འབྲུ་ལ་མ་ཡིན་པ་དང། ཡེ་ཤེས་ལ་རྟོན་གྱི་རྣམ་  
པར་ཤེས་པ་ལ་མ་ཡིན་པ་དང། ངེས་པའི་དོན་ལ་རྟོན་གྱི་དྲང་བའི་དོན་ལ་མ་ཡིན་པ་དང། ཆོས་ཉིད་ལ་རྟོན་གྱི་གང་ཟག་ལ་མ་ཡིན་ཏེ། འདི་ནི། རྟོན་པ་བཞི་ལ་རྟོན་པའོ། །དེ་ལ་དོན་ནི་  
གང། ཡེ་ཤེས་ནི། གང། ངེས་པའི་དོན་ནི། གང། ཆོས་ཉིད་ནི་གང་ཞེ་ན། དོན་ཅེས་བྱ་བ་ལ་གང་སྟོང་པ་ཉིད་ནི། དོན་ཏེ། དོན་གང་ཡིན་པ་དེ་ལ་ལྟ་བ་རྗེས་སུ་རྒྱས་པར་མི་བྱེད་དོ། །གང་  
མཚན་མ་མེད་པ་དེ་ནི། དོན་ཏེ། དེ་ལ་རྣམ་པར་རྟོག་པ་རྗེས་སུ་རྒྱས་པར་མི་བྱེད་དོ། །གང་སྨོན་པ་མེད་པ་ནི། དོན་ཏེ། དེ་ལ་ཁམས་གསུམ་པ་རྗེས་སུ་རྒྱས་པར་མི་བྱེད་དེ། འདི་ནི། དོན་ཅེས་  
བྱའོ༑ ༑ཀླུའི་བདག་པོ། །གཞན་ཡང་དོན་ཅེས་བྱ་བ་ནི། གང་ཆོས་དང་ཆོས་མ་ཡིན་པ་གཉིས་སུ་དབྱེར་མེད་པའོ། །གང་ཆོས་རྣམ་པར་གཞག་པ་བརྗོད་དུ་ཡོད་པ་སྒྲ་དང་ཚིག་གི་ལམ་གྱིས་  
བརྗོད་དུ་མེད་ཅིང་གནས་པ་མེད་པ་དང། གང་ཟག་མེད་པའི་དོན་ཏེ་སེམས་ཅན་དང། གང་ཟག་ཏུ་ཐ་སྙད་འདོགས་པ་འདི་ནི། དོན་ཅེས་བྱའོ། །གཞན་ཡང་དོན་ཅེས་བྱ་བ་ནི། གང་ཆོས་  
  
  
།ཇི་ལྟར་ན། བྱང་ཆུབ་སེམས་དཔའ་ཆོས་དོན་དུ་གཉེར་གྱི་ཐོབ་པ་དོན་དུ་གཉེར་བ་མ་ཡིན་ཞེ་ན། གང་མིག་དོན་དུ་གཉེར་བ་མ་ཡིན་  
གཟུགས་དོན་དུ་གཉེར་བ་མ་ཡིན། རྣ་བ་དང། སྒྲ་དང། སྣ་དང་དྲི་དང། ལྕེ་དང། རོ་དང། ལུས་དང། རེག་བྱ་དོན་དུ་གཉེར་བ་མ་ཡིན། ཡིད་དོན་དུ་གཉེར་བ་མ་ཡིན། ཆོས་དོན་དུ་  
གཉེར་བ་མ་ཡིན། གཟུགས་ལ་མངོན་པར་ཞེན་པ་དོན་དུ་གཉེར་བ་མ་ཡིན། ཚོར་བ་ལ་མ་ཡིན། འདུ་ཤེས་ལ་མ་ཡིན། འདུ་བྱེད་ལ་མ་ཡིན་རྣམ་པར་ཤེས་པ་ལ་མངོན་པར་  
ཞེན་པ་དོན་དུ་གཉེར་བ་མ་ཡིན། འདོད་པ་དང། གཟུགས་དང། གཟུགས་མེད་པ་ལ་མངོན་པར་ཞེན་པ་དོན་དུ་གཉེར་བ་མ་ཡིན། བདག་ལ་མངོན་པར་ཞེན་པ་དོན་དུ་གཉེར་བ་མ་ཡིན་  
སེམས་ཅན་ལ་མ་ཡིན། སྲོག་ལ་མ་ཡིན། གསོ་བ་ལ་མ་ཡིན། སྐྱེས་བུ་ལ་མ་ཡིན། གང་ཟག་ལ་མངོན་པར་ཞེན་པ་དོན་དུ་གཉེར་བ་མ་ཡིན། དེ་བཞིན་གཤེགས་པའི་གཟུགས་  
པ་སྐུ་ལ་མངོན་པར་ཞེན་པ་དོན་དུ་གཉེར་བ་མ་ཡིན། ཆོས་ཀྱི་ཡི་གེ་ལ་མངོན་པར་ཞེན་པ་དོན་དུ་གཉེར་བ་མ་ཡིན། དགེ་འདུན་གྱི་ཚོགས་ལ་མངོན་པར་ཞེན་པ་དོན་དུ་གཉེར་བ་མ་  
ཡིན། སྦྱིན་པ་ལ་མངོན་པར་ཞེན་པ་དོན་དུ་གཉེར་བ་མ་ཡིན། ཚུལ་ཁྲིམས་དང། བཟོད་པ་དང། བརྩོན་འགྲུས་དང། བསམ་གཏན་ལ་མ་ཡིན། ཤེས་རབ་ལ་མངོན་པར་ཞེན་པ་དོན་དུ་  
  
  
༄༅། །གཉེར་བ་མ་ཡིན་པ་ནས་ཆོས་ཐམས་ཅད་ཀྱི་བར་ལ་མངོན་པར་ཞེན་པ་དོན་དུ་གཉེར་བ་མ་ཡིན་ཏེ། དེ་ལྟར་ན། བྱང་ཆུབ་སེམས་དཔའ་ཆོས་དོན་དུ་གཉེར་བ་  
ཞེས་བྱའོ། །གང་དོན་དེ་དག་ལ་དོན་ཅེས་ཚིག་གིས་བརྗོད་དུ་མེད་པ་འདི་ནི། དོན་ཅེས་བྱའོ། །དེ་ལ་ཤེས་པ་གང་ཞེ་ན། སྡུག་བསྔལ་ལ་མི་སྐྱེ་བ་ཤེས་པ་དང། ཀུན་འབྱུང་བ་ལ་སྒྲོ་  
བཏགས་པ་མེད་པར་ཤེས་པ་དང། འགོག་པ་ལ་ཤིན་ཏུ་ཟད་པར་ཤེས་པ་དང། ལམ་ལ་འོང་བ་དང་འགྲོ་བ་མེད་པར་ཤེས་པ་དང། ཕུང་པོ་རྣམས་ལ་སྒྱུ་མ་ལྟ་བུར་ཤེས་པ་  
དང། ཁམས་རྣམས་ལ་ཆོས་ཀྱི་དབྱིངས་དང་དབྱེར་མེད་པར་ཤེས་པ་དང། སྐྱེ་མཆེད་རྣམས་ལ་གྲོང་སྟོང་པ་ལྟ་བུར་ཤེས་པ་དང་ཆོས་རྣམས་ལ་རབ་ཏུ་རྣམ་པར་འབྱེད་པ་ཤེས་པ་  
དང། སེམས་ཅན་གྱི་དབང་པོ་མཆོག་དང་མཆོག་མ་ཡིན་པ་ཤེས་པ་དང། དྲན་པ་ལ་བརྗེད་པ་མེད་པར་ཤེས་པ་དང། དྲན་པ་ཉེ་བར་གཞག་པ་རྣམས་ལ་དྲན་པ་མེད་ཅིང་ཡིད་ལ་བྱེད་  
པ་མེད་པར་ཤེས་པ་དང། ཡང་དག་པར་སྤོང་བ་རྣམས་ལ་དགེ་བ་དང་མི་དགེ་བ་རྣམས་སུ་ཡང་དག་པར་ཤེས་པ་དང། རྫུ་འཕྲུལ་གྱི་རྐང་པ་རྣམས་ལ་ལུས་དང་སེམས་ཡང་བར་ཤེས་  
པ་དང། དབང་པོ་རྣམས་ཀྱི་རིམ་པ་ཤེས་པ་དང། སྟོབས་རྣམས་ལ་རྫི་བ་མེད་པར་ཤེས་པ་དང། བྱང་ཆུབ་ཀྱི་ཡན་ལག་རྣམས་ལ་ཆོས་ཐམས་ཅད་རྟོགས་པར་ཤེས་པ་དང། ལམ་  
  
  
ཞི་གནས་ལ་ཞི་བར་ཤེས་པ་དང། ལྷག་མཐོང་ལ་ཆོས་རབ་ཏུ་རྣམ་པར་འབྱེད་པར་ཤེས་པ་དང། སྔོན་གྱི་མཐའ་མ་བྱུང་བར་ཤེས་པ་དང། ཕྱི་  
མའི་མཐའ་མི་འཕོ་བར་ཤེས་པ་དང། བར་མ་ལ་མི་གནས་པར་ཤེས་པ་དང། ལུས་ལ་གཟུགས་བརྙན་ལྟ་བུར་ཤེས་པ་དང། ཚིག་ལ་བྲག་ཅ་ལྟ་བུར་ཤེས་པ་དང། སེམས་ལ་སྒྱུ་མའི་  
ཆོས་ལྟ་བུར་ཤེས་པ་འདི་ནི། ཤེས་པ་ཞེས་བྱའོ། །དེ་ལ་ངེས་པའི་དོན་གྱི་མདོ་སྡེ་གང་ཞེ་ན། གང་རྟེན་ཅིང་འབྲེལ་བར་འབྱུང་བ་འདི་བསྟན་པ་སྟེ། འདི་ལྟར་མ་རིག་པ་འགགས་པ་  
ནས་རྒ་ཤི་འགགས་པའི་བར་ལ་བདག་མེད་པར་བསྟན་པ་དང། སེམས་ཅན་མེད་པ་དང། སྲོག་མེད་པ་དང། གསོ་བ་མེད་པ་དང། གང་ཟག་མེད་པར་ཡོངས་སུ་བསྟན་པ་སྟེ། ཇི་ལྟར་  
གཟིངས་ལྟ་བུའི་མདོ་ལས་ཆོས་ཀྱང་སྤང་བར་བྱ་ན། ཆོས་མ་ཡིན་པ་ལྟ་ཅི་སྨོས་ཞེས་གསུངས་པ་ལྟ་བུའོ། །དེ་ལ་རྣམ་པར་ཐར་པའི་སྒོ་གསུམ་ཡོངས་སུ་སྟོན་པ་དང། དུས་གསུམ་  
མཉམ་པ་ཉིད་དང། བསླབ་པ་གསུམ་ལ་མི་དམིགས་པར་སློབ་པ་སྟེ། ཇི་ལྟར་འདུ་བྱེད་ཐམས་ཅད་འགྲོ་བ་མེད་པར་མཐོང་ནས་ཡང་དག་པ་ཉིད་མི་འགྱུར་བ་ལ་མི་འཇུག་ཅིང་འཇིག་  
རྟེན་ལས་འདས་པའི་དབང་པོ་རྣམས་དང། སྟོབས་རྣམས་དང། བྱང་ཆུབ་སེམས་དཔའི་ཤེས་རབ་ལ་འདུ་ཤེས་དང་ཡིད་ལ་བྱེད་པ་ཐམས་ཅད་མི་འབྱུང་བ་འདི་ནི། ངེས་པའི་དོན་གྱི་  
  
  
༄༅། །མདོ་སྡེའོ། །ཞེས་གསུངས་པ་ལྟ་བུའོ། །དེ་ལ་ཆོས་ཉིད་གང་ཞེ་ན། དེ་བཞིན་གཤེགས་པ་བྱུང་ཡང་རུང། མ་བྱུང་ཡང་རུང། ཆོས་ཉིད་འདི་ནི། འདུག་པ་ཉིད་དེ། ཆོས་  
ཀྱི་དབྱིངས་དང། ཆོས་གནས་པ་དང། ཆོས་མི་འགྱུར་བ་ཉིད་དང་ཡང་དག་པའི་མཐའ་ནི། ཆོས་ཉིད་ཅེས་བྱའོ། །གང་དེ་བཞིན་ཉིད་དང། ཕྱིན་ཅི་མ་ལོག་པ་དེ་བཞིན་ཉིད་དང། གཞན་མ་ཡིན་  
པ་དེ་བཞིན་ཉིད་དང། གཉིས་སུ་མེད་པ་ཉིད་དང། ཡང་དག་པ་ཉིད་དང། དེ་ཁོ་ན་ཉིད་དང། ཡང་དག་པའི་མཐའ་སྔོན་གྱི་མཐའ་མ་ཡིན་པ་དང། སྔོན་གྱི་མཐའ་ཡང་དག་པའི་མཐའ་མ་  
ཡིན་པ་འདི་ནི། ཆོས་ཉིད་ཅེས་བྱའོ། །ཐེག་པ་ཆེན་པོ་ཕ་རོལ་ཏུ་ཕྱིན་པ་དྲུག་ལས་བྱུང་བ་ནི། ཆོས་ཉིད་ཅེས་བྱའོ། །རང་སངས་རྒྱས་ཀྱི་ཐེག་པ་རྟེན་ཅིང་འབྲེལ་བར་འབྱུང་བ་ལས་བྱུང་བ་  
དང། སྒྲའི་རྗེས་སུ་འགྲོ་བ་ལ་མོས་པ་ལས་བྱུང་བ་ཉན་ཐོས་ཀྱི་ཐེག་པ་འདི་ནི། ཆོས་ཉིད་ཅེས་བྱའོ། །ལོངས་སྤྱོད་ཆེན་པོའི་ཕྱིར་སྦྱིན་པའང་ཆོས་ཉིད་ཅེས་བྱའོ། །མཐོ་རིས་སུ་སྐྱེ་བའི་ཕྱིར་  
ཚུལ་ཁྲིམས་དང། ཤེས་རབ་ཆེན་པོའི་ཕྱིར་ཐོས་པ་དང། མ་བྲལ་བའི་ཕྱིར་སྒོམ་པ་ནི། ཆོས་ཉིད་ཅེས་བྱའོ། །ཀླུའི་བདག་པོ་།གཞན་ཡང་ཚུལ་བཞིན་མ་ཡིན་པ་ཡིད་ལ་བྱེད་པའི་རྒྱུ་ལས་  
བྱུང་བ་ནི། འཁོར་བའོ། །ཚུལ་བཞིན་ཡིད་ལ་བྱེད་པའི་རྒྱུ་ལས་བྱུང་བ་ནི། ཆོས་ཉིད་དོ། །ཉོན་མོངས་པའི་སྟོབས་ཅན་ནི། བྱིས་པའོ། །ཤེས་རབ་ཀྱི་སྟོབས་ཅན་ནི། མཁས་པ་སྟེ་  
  
  
ཆོས་ཉིད་ཅེས་བྱའོ། །ཆོས་ཉིད་ཅེས་བྱ་བ་ནི། འདི་ལྟ་སྟེ། ཆོས་ཐམས་ཅད་ཀྱི་དབྱིངས་སུ་ཡང་དག་པར་གཞོལ་བའོ་།ཀླུའི་བདག་པོ། དེ་ལྟར་ན། གང་རྟེན་ཅིང་འབྲེལ་པར་འབྱུང་བ་ལ་  
རྟོན་པ་དེ་ནི། རྟོན་པ་བཞི་པོ་དེ་དག་ལ་རྟོན་པའོ། །གང་རྟོན་པ་བཞི་པོ་དག་ལ་རྟོན་པ་དེ་ནི། ཆད་པ་དང་རྟག་པ་ལ་རྟོན་པ་མ་ཡིན་ཏེ། དེའི་ཕྱིར་སུས་རྟེན་ཅིང་འབྲེལ་པར་འབྱུང་བ་མཐོང་བ་དེས་ཆོས་  
མཐོང་ངོ། །སུས་ཆོས་མཐོང་བ་དེས་དེ་བཞིན་གཤེགས་པ་མཐོང་ངོ། །ཞེས་བྱའོ། །ཀླུའི་བདག་པོ། རྟེན་ཅིང་འབྲེལ་བར་འབྱུང་བ་ཞེས་བྱ་བ་ནི། འབྲེལ་བར་འབྱུང་བ་མ་ཡིན་པའོ། །འབྲེལ་པར་  
འབྱུང་བ་མ་ཡིན་པ་ནི་མི་སྐྱེ་བའོ། །མི་སྐྱེ་བ་ནི། ཆོས་སོ་།ཆོས་ནི། འདོད་ཆགས་དང་བྲལ་བའོ། །འདོད་ཆགས་དང་བྲལ་བ་ནི་དེ་བཞིན་གཤེགས་པའོ། །རྟེན་ཅིང་འབྲེལ་པར་འབྱུང་བ་  
ཞེས་བྱ་བ་ནི། རྐྱེན་ལས་བྱུང་བ་སྟེ། བརྗོད་དུ་མེད་པའི་ཆོས་ཉིད་དོ། །ཆོས་ཉིད་མངོན་པར་རྫོགས་པར་བྱང་ཆུབ་པའི་ཕྱིར་དེ་བཞིན་གཤེགས་པའོ། །ཀླུའི་བདག་པོ། རྟེན་ཅིང་འབྲེལ་པར་  
འབྱུང་བ་ཞེས་བྱ་བ་ནི། ཤེས་རབ་ཀྱི་མིག་གིས་ཆོས་མཐོང་བ་སྟེ། ཆོས་མཐོང་བ་ནི། དེ་བཞིན་གཤེགས་པའོ། །ཀླུའི་བདག་པོ་ཆོས་ཉིད་དེ་ལྟ་བུ་ལ་མོས་པའི་བྱང་ཆུབ་སེམས་དཔའ་ནི་  
བག་ཡོད་པ་ཞེས་བྱའོ། །ཀླུའི་བདག་པོ། །བྱང་ཆུབ་སེམས་དཔའ་བག་ཡོད་པ་ནི། ཉོན་མོངས་པ་རྣམས་ལ་རྒྱུ་བར་མི་བྱེད་པ་དང་འཕགས་པ་རྣམས་ལ་དད་པར་བྱེད་པ་དང། འཕགས་པ་  
  
  
༄༅། །མ་ཡིན་པ་རྣམས་ཡོངས་སུ་མི་གཏོང་བ་དང། འཕགས་པའི་རིགས་ཀུན་ཏུ་སྲུང་བར་བྱེད་པ་དང། དམ་པའི་ཆོས་ཡོངས་སུ་སྲུང་བར་བྱེད་པ་དང། མང་དུ་ཐོས་པ་  
བརྗེད་པར་མི་བྱེད་པ་དང། ཚུལ་ཁྲིམས་ཀྱི་ཕུང་པོ་འདོར་བར་མི་བྱེད་པ་དང། ཏིང་ངེ་འཛིན་གྱི་ཕུང་པོ་ཤིན་ཏུ་དཀར་བར་བྱེད་པ་དང། ཤེས་རབ་ཀྱི་ཕུང་པོ་ལས་མི་གཡོ་བ་དང་  
རྣམ་པར་གྲོལ་བའི་ཕུང་པོ་ཤིན་ཏུ་གནས་པ་དང། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་ལ་རབ་ཏུ་གནས་པའོ། །ཀླུའི་བདག་པོ། བྱང་ཆུབ་སེམས་དཔའ་བག་ཡོད་པ་  
ནི༑ སངས་རྒྱས་ཀྱི་ཆོས་ཚད་མེད་པ་ལ་མོས་སོ། །སངས་རྒྱས་ཀྱི་ཡེ་ཤེས་ཚད་མེད་པ་ཡོངས་སུ་ཚོལ་ལོ། །སངས་རྒྱས་ཀྱི་སྤོབས་པ་ཚད་མེད་པ་ལ་འཇུག་གོ་སངས་རྒྱས་ཀྱི་སོ་སོ་  
ཡང་དག་པར་རིག་པ་ཚད་མེད་པ་ལ་འཇུག་གོ། སངས་རྒྱས་ཀྱི་རྣམ་པར་སྤྲུལ་པ་ཚད་མེད་པའི་རྗེས་སུ་འགྲོའོ། །སེམས་ཅན་གྱི་བསམ་པ་ཚད་མེད་པའི་རྗེས་སུ་འཇུག་པའོ། །སངས་  
རྒྱས་ཀྱི་ཞིང་ཚད་མེད་པར་འགྲོའོ། །དེ་བཞིན་གཤེགས་པ་ཚད་མེད་པ་མཐོང་ངོ། །ཆོས་ཚད་མེད་པ་ཉན་ཏོ། །དོན་རྟོགས་པ་ཚད་མེད་པའི་རྗེས་སུ་འགྲོའོ། །སེམས་ཅན་གྱི་ཁམས་ཚད་  
མེད་པ་ཡོངས་སུ་སྨིན་པར་བྱེད་དོ། །སྤྱོད་པ་ཚད་མེད་པ་ལ་འཇུག་གོ་བག་ཡོད་པ་དེ་ནི། བདག་གི་ཁ་ན་ལས་པ་ཡིན་གྱི་གཞན་གྱི་ཁ་ན་ལས་པ་མ་ཡིན་ནོ། །དེ་ཅིའི་ཕྱིར་ཞེ་ན། ཀླུའི་བདག་  
  
  
༑བག་ཡོད་པའི་བྱང་ཆུབ་སེམས་དཔའ་ནི། རང་གི་སེམས་ངེས་པར་སེམས་པ་སྟེ། དེས་སེམས་ངེས་པར་སེམས་པ་གསུམ་གྱིས་སེམས་ངེས་པར་བསམ་པར་བྱའོ། །གསུམ་གང་ཞེ་ན། འདི་  
ལྟ་སྟེ༑ ཉོན་མོངས་པ་ལ་ངེས་པར་སེམས་པ་དང། ཡུལ་ལ་ངེས་པར་སེམས་པ་དང། ཉེ་བར་ལེན་པ་ལ་ངེས་པར་སེམས་པ་སྟེ། སེམས་ངེས་པར་སེམས་པ་གསུམ་པོ་དེ་དག་གིས་སོ། །གཞན་  
ཡང་ངེས་པར་སེམས་པ་གསུམ་སྟེ། གསུམ་གང་ཞེ་ན། ཞི་གནས་ལ་རྩེ་གཅིག་པ་དང། ལྷག་མཐོང་ལ་མཁས་པ་དང། ཆོས་ལ་ནན་ཏན་བྱེད་པ་སྟེ། གསུམ་པོ་དེ་དག་གོ་གཞན་ཡང་སེམས་  
ངེས་པར་སེམས་པ་གསུམ་སྟེ། གསུམ་གང་ཞེ་ན། སེམས་ཞི་བ་དང་སེམས་དུལ་བ་དང། སེམས་ཡིད་དུ་འོང་བ་སྟེ། གསུམ་པོ་དེ་དག་གོ་གཞན་ཡང་སེམས་ངེས་པར་སེམས་པ་  
གསུམ་སྟེ། གསུམ་གང་ཞེ་ན། དྲང་པོ་དང། སྒྱུ་མེད་པ་དང་གཉེར་པ་མེད་པ་སྟེ། གསུམ་པོ་དེ་དག་གོ། གཞན་ཡང་གསུམ་སྟེ། གསུམ་གང་ཞེ་ན། ཚུལ་འཆོས་པ་མེད་པ་དང། མཉེན་  
པ་དང། འགྲོགས་ན་བདེ་བ་སྟེ། གསུམ་པོ་དེ་དག་གོ་གཞན་ཡང་གསུམ་སྟེ། གསུམ་གང་ཞེ་ན། སྟོང་པ་ཉིད་ལ་ངེས་པར་སེམས་པ་དང་མཚན་མ་མེད་པ་ལ་ངེས་པར་སེམས་པ་དང་  
སྨོན་པ་མེད་པ་ལ་ངེས་པར་སེམས་པ་སྟེ། སེམས་ངེས་པར་སེམས་པ་གསུམ་པོ་དེ་དག་གོ། གཞན་ཡང་གསུམ་སྟེ། འདུ་བྱེད་ཐམས་ཅད་ལ་མི་རྟག་པར་སེམས་ངེས་པར་སེམས་ཤིང། འདུ་  
  
  
༄༅། །བྱེད་ཐམས་ཅད་ལ་སྡུག་བསྔལ་བར་སེམས་ངེས་པར་སེམས་པ་དང། ཆོས་ཐམས་ཅད་ལ་བདག་མེད་པར་སེམས་ངེས་པར་སེམས་པ་དང་མྱ་ངན་ལས་  
འདས་པ་ནི། ཞི་བར་སེམས་ངེས་པར་སེམས་པ་སྟེ། སེམས་ངེས་པར་སེམས་པ་གསུམ་པོ་དེ་དག་གོ་ཀླུའི་བདག་པོ། དེ་ལ་བྱང་ཆུབ་སེམས་དཔའི་སེམས་ངེས་པར་སེམས་པའི་མཆོག་  
ནི༑ འདི་ལྟ་སྟེ། ཆོས་ཐམས་ཅད་ཀྱི་དབྱིངས་མཉམ་པ་ཉིད་དུ་ཁོང་དུ་ཆུད་པ་དང། བྱམས་པ་ཆེན་པོས་སེམས་ཅན་ཐམས་ཅད་ལ་སེམས་མཉམ་པ་ཉིད་དང། སྙིང་རྗེ་ཆེན་པོས་སེམས་  
ཅན་ཐམས་ཅད་ཡོངས་སུ་མི་གཏོང་བ་དང། དགའ་བ་ཆེན་པོས་འཁོར་བ་ན་ཡོངས་སུ་མི་སྐྱོ་བ་དང། བཏང་སྙོམས་ཆེན་པོས་རྗེས་སུ་ཆགས་པ་དང་ཁོང་ཁྲོ་བ་མེད་པ་དང། བདོག་པ་ཐམས་  
ཅད་ཡོངས་སུ་གཏོང་བས་རྣམ་པར་སྨིན་པ་ལ་རེ་བ་མེད་པ་དང་ཚུལ་ཁྲིམས་དང། བསླབ་པ་དང། སྦྱངས་པའི་ཡོན་ཏན་ཐམས་ཅད་ཡང་དག་པར་འཛིན་པས་བདག་ལ་མི་བསྟོད་ཅིང་གཞན་  
ལ་མི་སྨོད་པ་དང། སེམས་ཅན་ཐམས་ཅད་ཀྱིས་ཉེས་བར་བྱས་པ་བཟོད་པ་དང། དེ་དག་དེ་ལྟར་རབ་ཏུ་ཐར་པར་བྱ་བའི་སེམས་ཀྱི་བརྩོན་འགྲུས་བརྟན་པ་དང། དགེ་བའི་རྩ་བ་བསྒྲུབ་པའི་  
ཕྱིར་ལུས་དང་སྲོག་ལ་མི་ལྟ་བ་དང། སངས་རྒྱས་ཀྱི་ཡེ་ཤེས་དང། ཏིང་ངེ་འཛིན་དང། སྙོམས་པར་འཇུག་པ་སྒྲུབ་པས་སེམས་བདག་ལ་དབང་བ་སྟེ། ཏིང་ངེ་འཛིན་དང། སྙོམས་པར་འཇུག་  
  
  
ཤེས་རབ་དང། མངོན་པར་ཤེས་པ་དང། ཡེ་ཤེས་ལ་མཁས་པས་མངོན་པར་འདུ་མི་བྱེད་པ་ལས་མི་ཉམས་པ་དང། ཐབས་ལ་མཁས་པས་སེམས་  
ཅན་ཐམས་ཅད་དང་མཐུན་པར་འཇུག་པ་དང། ཡེ་ཤེས་དང། རྣམ་པར་གྲོལ་བ་ཀུན་ཏུ་སྲུང་བས་ཉན་ཐོས་དང། རང་སངས་རྒྱས་ཀྱི་ཡེ་ཤེས་དང། ཐེག་པ་ཆེན་པོ་ཁོང་དུ་ཆུད་པར་བྱ་  
བའི་ཕྱིར་སངས་རྒྱས་ཀྱི་ཡེ་ཤེས་ཀྱི་རྗེས་སུ་འགྲོ་བ་དང། དམ་པའི་ཆོས་ཡོངས་སུ་གཟུང་བའི་ཕྱིར་སྡུག་བསྔལ་ལ་མི་མེད་པ་དང། ཆོས་ཡང་དག་པར་བསྟན་པའི་ཕྱིར་ཐོབ་པ་དང་  
བཀུར་སྟི་ཐམས་ཅད་ལ་མི་ཆགས་པ་དང། མཚན་ཡོངས་སུ་རྫོགས་པར་བྱ་བའི་ཕྱིར་བསོད་ནམས་ཀྱིས་མི་ངོམས་པ་དང། ཤེས་རབ་ཡོངས་སུ་སྐྱོང་བས་ཐོས་པས་མི་ངོམས་པ་  
དང། ཐོས་པ་ཡོངས་སུ་སྐྱོང་བས་དགེ་བའི་བཤེས་གཉེན་ལ་བརྟེན་པ་དང། དགེ་བའི་ཆོས་ཡོངས་སུ་སྐྱོང་བས་གུས་པ་དང་བཅས་པ་དང། བླ་མ་རབ་ཏུ་ཐོབ་པར་བྱ་བའི་ཕྱིར་ང་རྒྱལ་  
བཅོམ་པ་དང། ང་རྒྱལ་ཚར་གཅད་པའི་ཕྱིར་བསམ་པ་ཕུན་སུམ་ཚོགས་པ་དང། ལྷག་པའི་བསམ་པ་ཡོངས་སུ་སྐྱོང་བས་གཡོ་མེད་པ་དང། གཡོ་དང་བྲལ་བས་ཇི་སྐད་སྨྲས་པ་བཞིན་  
བྱེད་པ་དང། དེ་བྱེད་པའི་ཕྱིར་མི་སླུ་བ་དང། བདེན་པའི་ཚིག་ལ་རབ་ཏུ་གནས་པས་ངག་གི་སྐྱོན་ཐམས་ཅད་རྣམ་པར་སྤངས་པ་སྟེ་རྫུན་གྱི་ཚིག་དང་བྲལ་བ་དང། ཡང་དག་པ་དང་ཡང་དག་  
  
  
༄༅། །པ་ལས་སྐྱེས་པ་དང། བདེན་པ་དང་བདེན་པ་ལས་སྐྱེས་པ་ནི། སེམས་ངེས་བར་སེམས་པའོ། །ཀླུའི་བདག་པོ། འདི་ལྟར་བྱང་ཆུབ་སེམས་དཔའི་སེམས་  
ངེས་པར་སེམས་པ་དེ་ལྟ་བུ་གང་ཡིན་པ་དེ་ནི། བག་ཡོད་པ་ཞེས་བྱའོ། །ཀླུའི་བདག་པོ། བྱང་ཆུབ་སེམས་དཔའ་བག་ཡོད་པ་ལ་ནི་བདུད་ཀྱིས་ཚད་མི་རྙེད་དོ། །དེ་ཅིའི་ཕྱིར་ཞེ་  
ན༑ ཀླུའི་བདག་པོ། འདི་ལྟར་བྱང་ཆུབ་སེམས་དཔའ་ནི། ཚད་དུ་བྱ་བ་མ་ཡིན་པའི་ཆོས་ལ་སྤྱོད་དོ། །དེ་ལ་ཚད་དུ་བྱ་བའི་ཆོས་རྣམས་གང་ཞེ་ན། འདོད་ཆགས་ནི། ཚད་དུ་བྱ་  
བའོ༑ ༑ཞེ་སྡང་དང། གཏི་མུག་ནི། ཚད་དུ་བྱ་བའོ། །བྱང་ཆུབ་སེམས་དཔའ་ནི། དེ་ལས་འདས་པས་དེའི་ཕྱིར་ཚད་མེད་པ་ཞེས་བྱའོ་།དམིགས་པར་ལྟ་བ་ནི། ཚད་དུ་བྱ་བའོ། །སྟོང་  
པ་ཉིད་ལ་གནས་པའི་བྱང་ཆུབ་སེམས་དཔའ་ལ་ནི། བདུད་ཀྱིས་ཚད་མི་རྙེད་དོ། །རྟོག་པ་དང། རྣམ་པར་རྟོག་པ་དང། ཡོངས་སུ་རྟོག་པའི་མཚན་མ་ཐམས་ཅད་ནི། ཚད་དུ་བྱའོ། །  
མཚན་མ་མེད་པ་ལ་གནས་པའི་བྱང་ཆུབ་སེམས་དཔའ་ལ་ནི། བདུད་ཀྱིས་ཚད་མི་རྙེད་དོ། །ཁམས་གསུམ་པ་ནི། ཚད་དུ་བྱའོ། །སྨོན་པ་མེད་པ་ལ་གནས་པའི་བྱང་ཆུབ་སེམས་  
དཔའ་ལ་ནི། བདུད་ཀྱིས་ཚད་མི་རྙེད་དོ། །ཉན་ཐོས་དང། རང་སངས་རྒྱས་ཀྱི་ཐེག་པ་ནི། ཚད་དུ་བྱ་བའོ། །ཐེག་པ་ཆེན་པོ་ལ་ཞུགས་པའི་བྱང་ཆུབ་སེམས་དཔའ་ལ་ནི། བདུད་ཀྱིས་  
  
  
།ཀླུའི་བདག་པོ། དེ་ལྟ་བས་ན། བྱང་ཆུབ་སེམས་དཔའི་བདུད་ཀྱི་ལས་ནི། གཉིས་པོ་འདི་དག་སྟེ། གཉིས་གང་ཞེ་ན། བླ་མ་རྣམས་ལ་མི་གུས་པ་དང། བདག་བརྗོད་པས་  
མངོན་པའི་ང་རྒྱལ་བྱེད་པའོ། །གཉིས་པོ་དེ་དག་ནི། བདུད་ཀྱི་ལས་ཏེ། དེ་དག་བྱང་ཆུབ་སེམས་དཔས་ཡོངས་སུ་སྤང་བར་བྱའོ། །གཞན་ཡང་བདུད་ཀྱི་ལས་གཉིས་ཏེ། གཉིས་གང་ཞེ་ན་  
བྱང་ཆུབ་སེམས་དཔའི་སྡེ་སྣོད་ཕ་རོལ་ཏུ་ཕྱིན་པའི་ལམ་འདོར་བ་དང། འཇིག་རྟེན་རྒྱང་ཕན་པའི་གསང་ཚིག་དང། ཉན་ཐོས་དང་རང་སངས་རྒྱས་ཀྱི་ཐེག་པ་དང་རབ་ཏུ་ལྡན་པའི་མདོ་སྡེ་ཀུན་  
འཛིན་པའོ། །གཉིས་པོ་དེ་དག་ནི། བདུད་ཀྱི་ལས་ཏེ། དེ་དག་བྱང་ཆུབ་སེམས་དཔས་ཡོངས་སུ་སྤང་བར་བྱའོ། །གཞན་ཡང་གཉིས་ཏེ་གཉིས་གང་ཞེ་ན། ཐབས་དང་བྲལ་བའི་ཤེས་རབ་  
དང། ཤེས་རབ་དང་བྲལ་བའི་ཐབས་ཏེ། གཉིས་པོ་དེ་དག་གོ་དེ་ལ་ཐབས་དང་བྲལ་བའི་ཤེས་རབ་ནི། འདི་ལྟ་སྟེ། སེམས་ཅན་ཐམས་ཅད་ལ་མི་ལྟ་ཞིང་འདུས་མ་བྱས་པའི་ཆོས་ལ་རྟོག་  
པའོ༑ ༑ཤེས་རབ་དང་བྲལ་བའི་ཐབས་ནི། འདི་ལྟ་སྟེ། དམིགས་པར་ལྟ་བར་ལྷུང་བའི་བསྡུ་བའི་དངོས་པོ་བཞིའོ། །གཉིས་པོ་དེ་དག་ནི། བདུད་ཀྱི་ལས་ཏེ། དེ་དག་བྱང་ཆུབ་སེམས་དཔས་  
ཡོངས་སུ་སྤང་བར་བྱའོ། །གཞན་ཡང་བདུད་ཀྱི་ལས་གཉིས་ཏེ་གཉིས་གང་ཞེ་ན། ཐོས་པ་ཉུང་ངུས་བསམ་གཏན་རྙེད་པ་དང་མང་དུ་ཐོས་ཀྱང་བདག་བསྟོད་པའོ། །གཉིས་པོ་དེ་དག་ནི་  
  
  
༄༅། །བདུད་ཀྱི་ལས་ཏེ། དེ་དག་བྱང་ཆུབ་སེམས་དཔས་ཡོངས་སུ་སྤང་བར་བྱའོ། །གཞན་ཡང་བདུད་ཀྱི་ལས་གཉིས་ཏེ། གཉིས་གང་ཞེ་ན། དགེ་བའི་རྩ་བ་དང་བྲལ་བས་  
སྐྱེ་བ་ཡོངས་སུ་འཛིན་པ་དང། དགེ་བའི་རྩ་བ་བསགས་ཀྱང་ཐེག་པ་ཆུང་ངུ་འདོད་པའོ། །གཉིས་པོ་དེ་དག་ནི། བདུད་ཀྱི་ལས་ཏེ། དེ་དག་བྱང་ཆུབ་སེམས་དཔས་ཡོངས་སུ་སྤང་བར་བྱའོ། །  
གཞན་ཡང་བདུད་ཀྱི་ལས་གཉིས་ཏེ། གཉིས་གང་ཞེ་ན། དམ་པའི་ཆོས་མི་སྲུང་བ་དང། སེམས་ཅན་ཡོངས་སུ་སྨིན་པར་མི་བྱེད་པའོ་།གཉིས་པོ་དེ་དག་ནི། བདུད་ཀྱི་ལས་ཏེ། དེ་དག་  
བྱང་ཆུབ་སེམས་དཔས་ཡོངས་སུ་སྤང་བར་བྱའོ། །གཞན་ཡང་བདུད་ཀྱི་ལས་གཉིས་ཏེ། གཉིས་གང་ཞེ་ན། བྱང་ཆུབ་སེམས་དཔའ་ལ་ཞེ་ས་སྤངས་པ་དང། ཆོས་སྨྲ་བའི་བསྔགས་པ་མི་  
བརྗོད་པ་དང་གཉིས་པོ་དེ་དག་སྟེ། དེ་དག་བྱང་ཆུབ་སེམས་དཔས་ཡོངས་སུ་སྤང་བར་བྱའོ། །གཞན་ཡང་བདུད་ཀྱི་ལས་གཉིས་ཏེ་གཉིས་གང་ཞེ་ན། དགེ་བའི་རྩ་བ་ཡང་དག་པར་བླང་  
བ་དོར་བ་དང། མི་དགེ་བའི་སེམས་དང་དུ་ལེན་པ་དང་གཉིས་པོ་དེ་དག་སྟེ། དེ་དག་བྱང་ཆུབ་སེམས་དཔས་ཡོངས་སུ་སྤང་བར་བྱའོ་།གཞན་ཡང་བདུད་ཀྱི་ལས་གཉིས་ཏེ། གཉིས་གང་ཞེ་  
ན༑ དགོན་པ་ལ་གནས་ཀྱང་འདོད་པ་དང། གནོད་སེམས་དང། འཚེ་བའི་རྣམ་པར་རྟོག་པ་དང། འཁོར་གྱི་ཚོགས་ཀྱི་ནང་དུ་ཞུགས་ཀྱང་ཐོབ་པ་དང། བཀུར་སྟེས་བསྐོར་བ་དང། གཉིས་པོ་  
  
  
དེ་དག་བྱང་ཆུབ་སེམས་དཔས་ཡོངས་སུ་སྤང་བར་བྱའོ། །གཞན་ཡང་བདུད་ཀྱི་ལས་གཉིས་ཏེ། གཉིས་གང་ཞེ་ན། སྣོད་མ་ཡིན་པ་ལ་སྟོན་པ་དང། སྣོད་དུ་གྱུར་པ་ཁྱད་དུ་གསོད་པ་དང་གཉིས་པོ་  
དེ་དག་སྟེ། དེ་དག་བྱང་ཆུབ་སེམས་དཔས་ཡོངས་སུ་སྤང་བར་བྱའོ་།གཞན་ཡང་བདུད་ཀྱི་ལས་གཉིས་ཏེ། གཉིས་གང་ཞེ་ན། བདུད་ཀྱི་ལས་འདི་ལྟ་བུ་འདི་དག་ཁོང་དུ་མི་ཆུད་པ་དང། ཐམས་  
ཅད་མཁྱེན་པའི་སེམས་ལ་གཡེང་བའོ། །གཉིས་པོ་དེ་དག་ནི། བདུད་ཀྱི་ལས་ཏེ། བྱང་ཆུབ་སེམས་དཔས་ཡོངས་སུ་སྤང་བར་བྱའོ། །ཀླུའི་བདག་པོ། འདི་ལྟར་བག་ཡོད་པ་འདི་ལྟ་  
བུ་ལ་གནས་པའི་བྱང་ཆུབ་སེམས་དཔའ་ལ་བདུད་ཀྱི་ལས་དེ་ལྟ་བུ་དེ་དག་མི་འབྱུང་ངོ། །ཀླུའི་བདག་པོ། བག་ཡོད་པའི་བྱང་ཆུབ་སེམས་དཔའ་ནི། སྟོབས་བསྐྱེད་པ་བཅུ་དྲུག་རབ་ཏུ་ཐོབ་  
བོ༑ ༑བཅུ་དྲུག་གང་ཞེ་ན། འདི་ལྟ་སྟེ། དྲན་པའི་སྟོབས་བསྐྱེད་པ་རབ་ཏུ་ཐོབ་པ་དང། བློ་གྲོས་ཀྱི་སྟོབས་བསྐྱེད་པ་རབ་ཏུ་ཐོབ་པ་དང། རྟོགས་པའི་སྟོབས་བསྐྱེད་པར་རབ་ཏུ་ཐོབ་པ་དང་  
ངོ་ཚ་ཤེས་པའི་སྟོབས་བསྐྱེད་པ་རབ་ཏུ་ཐོབ་པ་དང། མོས་པའི་སྟོབས་བསྐྱེད་པ་རབ་ཏུ་ཐོབ་པ་དང། བསོད་ནམས་ཀྱི་སྟོབས་བསྐྱེད་པ་རབ་ཏུ་ཐོབ་པ་དང། གཟུངས་ཀྱི་སྟོབས་བསྐྱེད་  
པ་རབ་ཏུ་ཐོབ་པ་དང། སྤོབས་པའི་སྟོབས་བསྐྱེད་པ་རབ་ཏུ་ཐོབ་པ་དང། གཟུགས་ཀྱི་སྟོབས་བསྐྱེད་ཕ་རབ་ཏུ་ཐོབ་པ་དང། ལོངས་སྤྱོད་ཀྱི་སྟོབས་བསྐྱེད་པ་རབ་ཏུ་ཐོབ་པ་དང། ལུས་ཀྱི་  
  
  
༄༅། །སྟོབས་བསྐྱེད་པ་རབ་ཏུ་ཐོབ་པ་དང། སེམས་ཀྱི་སྟོབས་བསྐྱེད་པ་རབ་ཏུ་ཐོབ་པ་དང། རྫུ་འཕྲུལ་གྱི་སྟོབས་བསྐྱེད་པ་རབ་ཏུ་ཐོབ་པ་དང། ཆོས་སྟོན་པའི་སྟོབས་  
བསྐྱེད་པ་རབ་ཏུ་ཐོབ་པ་དང། བདུད་ཚར་གཅོད་པའི་སྟོབས་བསྐྱེད་པ་རབ་ཏུ་ཐོབ་པ་དང། ནན་ཏན་གྱི་སྟོབས་བསྐྱེད་པ་རབ་ཏུ་ཐོབ་པའོ། །དེ་ལ་དྲན་པའི་སྟོབས་བསྐྱེད་པ་གང་  
ཞེ་ན། དྲན་པ་གང་གིས་སངས་རྒྱས་ཐམས་ཅད་ཀྱིས་གསུངས་པ་ཀུན་ཏུ་འཛིན་པ་དང། རབ་ཏུ་འཛིན་པའོ། །བློ་གྲོས་ཀྱི་སྟོབས་བསྐྱེད་པ་ནི། གང་བྱང་ཆུབ་སེམས་  
དཔའ་དེའི་བློ་གྲོས་དེ་སངས་རྒྱས་ཀྱིས་གནང་པ་དང། སེམས་ཅན་ཐམས་ཅད་ཀྱིས་མི་ཕྱེད་པ་ཡིན་ནོ། །རྟོགས་པའི་སྟོབས་བསྐྱེད་པ་ནི། གང་སྒྲས་བསྟན་པའི་དོན་ཐམས་  
ཅད་རྟོགས་པར་འགྱུར་རོ། །ངོ་ཚ་ཤེས་པའི་སྟོབས་བསྐྱེད་པ་ནི་གང་མི་དགེ་བའི་ཆོས་རྣམ་པར་སྤངས་ནས་དགེ་བའི་ཆོས་ཐམས་ཅད་དང་ལྡན་པའོ། མོས་པའི་སྟོབས་  
བསྐྱེད་པ་ནི། གང་སྡུག་བསྔལ་རྙེད་ཀྱང་བླའི་བྱ་བ་མ་ཡིན་པ་མི་བྱེད་པའི་བསོད་ནམས་ཀྱི་སྟོབས་བསྐྱེད་པ་ནི། གང་བདུད་ཀྱི་སྡེ་བྱེ་བ་བརྒྱས་ཀྱང་ཟིལ་གྱིས་གནོན་མི་ནུས་པའོ། །  
གཟུངས་ཀྱི་སྟོབས་བསྐྱེད་པ་ནི་སངས་རྒྱས་ཐམས་ཅད་ཀྱིས་གསུངས་པ་ཐོས་ཤིང་དེ་ཐམས་ཅད་ཀུན་ཏུ་འཛིན་པ་དང། མི་བརྗེད་པ་དང། དེ་གཞན་དག་ལའང་སྟོན་པའོ། །སྤོབས་  
  
  
གང་ངེས་པའི་ཚིག་གཞན་དང་གཞན་གྱིས་ཐོགས་པ་མེད་ཅིང་རྒྱུན་ཆད་པ་མེད་ལ་ཆགས་པ་མེད་པར་བསྐལ་པ་བརྒྱ་སྟོང་དུ་འཆད་པའོ། །གཟུགས་ཀྱི་སྟོབས་  
བསྐྱེད་པ་ནི། གང་བྱང་ཆུབ་སེམས་དཔའ་དེའི་གན་དུ་བརྒྱ་བྱིན་དང། ཚངས་པ་ལ་སོགས་པ་ཉེ་བར་འོངས་ན་མོག་མོག་པོར་འགྱུར་བའོ། །ལོངས་སྤྱོད་ཀྱི་སྟོབས་བསྐྱེད་པ་ནི། གང་ལག་ན་  
རིན་པོ་ཆེ་དང། ལོངས་སྤྱོད་མི་ཟད་པའོ། །ལུས་ཀྱི་སྟོབས་བསྐྱེད་པ་ནི། གང་ཕ་རོལ་གྱི་གནོད་པ་ཐམས་ཅད་ཀྱིས་མི་རྫི་བའོ་།སེམས་ཀྱི་སྟོབས་བསྐྱེད་པ་ནི། གང་སེམས་གཅིག་  
གིས་སེམས་ཅན་ཐམས་ཅད་ཀྱི་སྤྱོད་པ་རབ་ཏུ་ཤེས་པའོ། །རྫུ་འཕྲུལ་གྱི་སྟོབས་བསྐྱེད་པ་ནི། གང་རྫུ་འཕྲུལ་གྱིས་འདུལ་བའི་སེམས་ཅན་རྣམས་ལ་རྫུ་འཕྲུལ་དང། ཆོས་འཕྲུལ་  
ཐམས་ཅད་ཀྱིས་ཆོས་སྟོན་པའོ། །ཆོས་སྟོན་པའི་སྟོབས་བསྐྱེད་པ་ནི། འདི་ལྟ་སྟེ། ཅི་རིགས་པར་ཆོས་བསྟན་པས་གང་བྱང་ཆུབ་སེམས་དཔའི་ཆོས་བསྟན་པ་ཤེས་པ་དེ་དག་ཡང་  
དག་པར་སྡུག་བསྔལ་ཟད་པར་བྱ་བའི་ཕྱིར་ངེས་པར་འབྱུང་བའོ་།བདུད་ཚར་གཅོད་པའི་སྟོབས་བསྐྱེད་པ་ནི། འདི་ལྟ་སྟེ། སངས་རྒྱས་ཀྱི་ཆོས་ལ་བྱ་བ་མི་འདོར་བས་སྟོབས་  
མཉམ་པ་མེད་པ་ཡིན་ནོ། ནན་ཏན་གྱི་སྟོབས་བསྐྱེད་པ་ནི། འདི་ལྟ་སྟེ། ཇི་སྐད་སྨྲས་པ་དེ་བཞིན་དུ་བྱེད་པ་སྟེ། དེ་དག་ནི། སྟོབས་བསྐྱེད་པ་རབ་ཏུ་ཐོབ་པ་བཅུ་དྲུག་གོ། །ཀླུའི་བདག་པོ།།  
  
  
༄༅། །དེ་ལྟར་བྱང་ཆུབ་སེམས་དཔའ་གང་སྟོབས་བསྐྱེད་པ་བཅུ་དྲུག་པོ་དེ་དག་ཐོབ་པར་འདོད་པའི་བྱང་ཆུབ་སེམས་དཔའ་དེས་རྟག་ཏུ་བག་ཡོད་པར་བྱའོ། །ཀླུའི་  
བདག་པོ། འདི་ལྟ་སྟེ། དཔེར་ན། རྒྱ་མཚོ་ཆེན་པོར་ཆུ་ཐམས་ཅད་འབབ་པའོ། །ཀླུའི་བདག་པོ། དེ་བཞིན་དུ་བག་ཡོད་པར་སངས་རྒྱས་ཀྱི་ཆོས་ཐམས་ཅད་ཡང་དག་པར་འདུའོ། །  
ཀླུའི་བདག་པོ། འདི་ལྟ་སྟེ། དཔེར་ན། ས་ལ་ས་བོན་ཐམས་ཅད་སྐྱེའོ། །ཀླུའི་བདག་པོ། དེ་བཞིན་དུ་བག་ཡོད་པ་ལ་དགེ་བའི་ཆོས་ཐམས་ཅད་སྐྱེའོ། །ཀླུའི་བདག་པོ། འདི་ལྟ་སྟེ་  
དཔེར་ན། འཁོར་ལོས་བསྒྱུར་བའི་རྒྱལ་པོ་ལ་སེམས་ཅན་ཐམས་ཅད་དགའོ། །ཀླུའི་བདག་པོ། དེ་བཞིན་དུ་བག་ཡོད་པའི་བྱང་ཆུབ་སེམས་དཔའ་ལ་ལྷར་བཅས་པའི་འཇིག་རྟེན་  
དགའོ༑ ༑དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་དག་གསུངས་སོ། །བྱང་ཆུབ་སེམས་དཔའ་མཁས་པ་གང་དག་ཅིག་སངས་རྒྱས་བྱང་ཆུབ་རྗེས་སུ་ཐོབ་འདོད་  
པ༑ ༑དེས་ནི་བག་མེད་སྤྱོད་པ་རྣམ་སྤངས་ནས། །རྟག་ཏུ་བག་ཡོད་པ་ལ་བརྩོན་འགྲུས་བྱ། །མཁས་པ་བསྟེན་པའི་ཆོས་ལ་མོས་པ་དག་།མཐར་ལྟ་བ་ལ་གནས་པར་མི་བྱེད་དེ། །རྒྱུ་མེད་རྐྱེན་  
མེད་ཆོས་ནི་ཡོད་མ་ཡིན། །ཆོས་ནི་རྒྱུ་རྐྱེན་བཅས་པ་རབ་ཏུ་ཤེས་།རྐྱེན་ལས་སྐྱེས་པ་གང་ཡིན་དེ་མ་སྐྱེས། །དེ་ལ་སྐྱེ་བ་ངོ་བོ་ཉིད་ཀྱིས་མེད། །རྐྱེན་ལ་རག་ལས་གང་ཡིན་སྟོང་པར་གསུངས།།  
  
  
།རྐྱེན་ཁན་གང་ལས་དེ་ནི་མཚན་མ་མེད། །སྨོན་ལམ་ལྡན་པ་ཞི་ཞིང་ཉེ་བར་ཞི་།མི་གཡོ་བེམ་པོ་རྩྭ་དང་ཤིང་ལྟ་བུ། །དེ་ལ་བདུད་ཀྱི་ཡུལ་ནི་ཡོད་པ་ཡིན། །  
རྐྱེན་གྱི་ཁན་ལས་འདི་ནི་གང་ཤེས་པ། །དེ་འདི་ང་དང་ང་ཡི་འབྱུང་མི་འབྱུང། །དེ་ནི་བདག་མེད་བདག་གི་མ་ཡིན་པར། །དེ་ལྟར་གང་ཤེས་དེ་ནི་བག་ཡོད་པའོ། །རྗེ་ཡོད་མ་ཡིན་ཡོངས་སུ་འཛིན་མེད་  
པ༑ ༑གཟུགས་མེད་ཅིང་གྲོལ་བར་བྱ་བ་མེད། །བཅིངས་མེད་གྲོལ་མེད་རང་བཞིན་འོད་གསལ་བར། །ཆོས་རྣམས་རྟག་ཏུ་ཤེས་པ་བག་ཡོད་པའོ། །དོན་ལ་རྟོན་གྱི་ཚིག་འབྲུར་དགའ་མ་ཡིན།།  
རྟག་ཏུ་ཡེ་ཤེས་སྤྱོད་ཡུལ་རྣམ་ཤེས་གྲོལ། །ངེས་པའི་དོན་གྱི་མདོ་སྡེའི་ཚུལ་ཤེས་པ། །དེ་ནི་ཆོས་ལ་རྟོན་གྱི་གང་ཟག་མིན། །སངས་རྒྱས་བསྟན་འདིར་དོན་ནི་སྟོང་ཉིད་དོན། །དེ་བཞིན་  
མཚན་མ་མེད་དང་སྨོན་ལས་གྲོལ། །སྲིད་པ་གསུམ་དང་རྟོག་དང་ལྟར་མི་གནས། །མདོ་དོན་གང་ཡིན་དེ་ནི་བག་ཡོད་པའོ། །སྒྲ་དང་བརྗོད་པས་བརྗོད་དུ་མེད་པས་ན། །ཆོས་དང་ཆོས་  
མིན་གཉིས་སུ་གང་མི་བྱེད། །ཆོས་རྣམས་འཇོག་བྱེད་པ་ཡང་ཡོད་མིན་ཏེ། །གང་ཟག་མེད་པའི་དོན་འདི་བག་ཡོད་པའོ། །ཆོས་དོན་གཉེར་གྱི་ཉོན་མོངས་དོན་གཉེར་མིན། །མིག་གཟུགས་  
མི་གཉེར་རྣ་དང་སྒྲ་ལ་མིན། །སྣ་དྲི་མི་གཉེན་ལྕེ་དང་རོ་ལ་མིན། །ལུས་རེག་མ་ཡིན་ཡིད་དང་ཆོས་ལ་མིན། །གཟུགས་ཀྱི་སྐྱེ་དང་གནས་པ་དོན་མི་གཉེར། །ཚོར་མིན་འདུ་ཤེས་མ་  
  
  
༄༅། །ཡིན་འདུས་བྱས་མིན། །རྣམ་པར་ཤེས་པའི་གནས་པའང་དོན་མི་གཉེར། །དེ་འདྲ་དེ་ནི་ཆོས་དོན་གཉེར་ཞེས་བྱ། །ཁམས་གསུམ་པ་ཡི་གནས་པའང་  
དོན་མི་གཉེར། །བདག་དང་སེམས་ཅན་མི་གཉེར་ལྟ་རྨོངས་མིན། །གཟུགས་ལུས་ནམ་ཡང་དོན་དུ་གཉེར་མ་ཡིན། །མིག་བློ་མ་ཡིན་ཡིད་ཀྱང་དོན་མི་གཉེར། །དགེ་འདུན་མི་  
གཉེར་ཆོས་ཀྱང་དོན་མི་གཉེར། །སྦྱིན་པ་ནམ་དུའང་དོན་དུ་མི་གཉེར་ཞིང། །ཚུལ་ཁྲིམས་བཟོད་མིན་བརྩོན་འགྲུས་བསམ་གཏན་མིན་།བདག་གི་བྱེ་བྲག་ཤེས་རབ་དོན་མི་  
གཉེར༑ ༑ཆོས་ཀུན་དོན་དུ་མི་གཉེར་གང་ཡིན་པ། །དེ་ནི་རྟག་ཏུ་ཆོས་གཉེར་རྒྱལ་བས་གསུངས། །ནམ་ཡང་དོན་རྣམས་མི་གཉེར་གང་ཡིན་པ་།དེ་ནི་སངས་རྒྱས་བསྟན་འདིར་བག་  
ཡོད་ཡིན། །སྐྱེ་བ་མེད་ཤེས་སངས་རྒྱས་ཡེ་ཤེས་ཏེ། །སྐྱེ་མེད་གང་ཡིན་དེ་ནི་འབྱུང་བ་མིན། །འབྱུང་བ་མེད་ལ་ཞི་བའང་ཡོད་མ་ཡིན་།དེ་ལྟར་གང་ཤེས་དེ་ནི་ལམ་སྒོམ་ཡིན། །  
ཕུང་པོ་ལྔ་ནི་སྒྱུ་མ་ལྟ་བུར་ཤེས། །ཇི་ལྟར་ཆོས་དབྱིངས་དེ་ལྟར་ཆོས་རྣམས་ཤེས། །ནང་གི་གྲོང་སྟོང་འདྲ་བར་རབ་ཏུ་ཤེས་།དེ་ལྟར་གང་ཤེས་དེ་ནི་བག་ཡོད་པའོ། །ཆོས་ཀྱི་  
དབྱེ་བ་མེད་པ་དང་དབྱེ་བ་དང། །དེ་བཞིན་སེམས་ཅན་དབང་པོ་རྣམས་ཀྱང་ཤེས། །དྲན་པ་ཉེ་བར་གཞག་ལ་དྲན་མི་འཇུག་དེ་འདྲའི་ཡེ་ཤེས་སྟོབས་ཅན་བག་ཡོད་པའོ། །ཡང་དག་  
  
  
།དེ་ནི་རྫུ་འཕྲུལ་སེམས་སྟོབས་རབ་ཏུ་ཤེས། །སྟོབས་ལ་དུལ་བ་ཡོད་པ་མ་ཡིན་དང། །དབང་པོ་རྣམས་ཀྱི་རིམ་པ་ཤེས་པ་དང། །བྱང་ཆུབ་ཡན་ལག་  
བསམ་གཏན་ཁོང་དུ་ཆུད། །མཁས་པ་འདུས་མ་བྱས་པའི་ཆོས་མངོན་ཤེས། །ཞི་གནས་ལ་ནི་སེམས་རབ་ཞི་བར་ཤེས། །ལྷག་མཐོང་གིས་ནི་ཆོས་རྣམས་དབྱེ་བ་རྟོགས། །ཆོས་རྣམས་  
སྔོན་གྱི་མཐའ་ནས་བྱུང་བ་མེད། །ཕྱི་མའི་མཐར་ཡང་འཕོ་བ་གང་ཡང་མེད། །དེ་བཞིན་ཆོས་ཀུན་བར་ལའང་གནས་མིན་པར། །དེ་ལྟར་གང་ཤེས་དེ་ནི་བག་ཡོད་པའོ། །ལུས་ནི་  
སྙིང་པོ་མེད་དེ་གཟུགས་བརྙན་འདྲ། །ངག་ཀྱང་སྟོང་པ་བྲག་ཅ་ལྟ་བུ་སྟེ། །སེམས་ཀྱང་སྒྱུ་མ་ལྟ་བུར་རླུང་འདྲ་བར། །དེ་ལྟར་གང་ཤེས་དེ་ནི་བག་ཡོད་པའོ། །ངེས་པའི་མདོ་ཚུལ་  
ལ་ནི་རབ་ཤེས་ཤིང། །བརྟེན་ནས་འབྱུང་ཚུལ་ཁོང་དུ་ཆུད་རྟོགས་ལ། །མ་རིག་པ་དང་སྐྱེ་འཆི་འགོག་པ་དག་ངེས་དོན་གང་ཤེས་དེ་ནི་བག་ཡོད་པའོ། །རྣམ་པར་ཐར་པའི་སྒོ་  
དང་དུས་གསུམ་དང། །བསླབ་པ་གསུམ་དང་དམིགས་པ་མེད་པ་དང་།བདག་མེད་སེམས་ཅན་སྲོག་མེད་གང་ཟག་མེད། །ཆོས་དང་ཆོས་མིན་གཟིངས་དང་འདྲ་བར་བསྟན། །མ་  
ཤེས་ཐོག་དང་[?]མི་འགྱུར་འབྱུང་བ་དང། །འཇིག་རྟེན་འདས་པའི་དབང་པོ་ཤེས་རབ་སྒོམ། །དེ་ལ་སེམས་བ་ཅུང་ཟད་མི་འབྱུང་སྟེ་།དེ་ཡི་ཚུལ་རྟོགས་པ་ནི་བག་ཡོད་པའོ། །སངས་རྒྱས་  
  
  
༄༅། །བྱུང་ངམ་མྱ་ངན་འདས་ཀྱང་རུང། །ཆོས་དབྱིངས་དེ་ནི་རྟག་ཏུ་གནས་པ་སྟེ། །ཡང་དག་དོན་ནི་རྟག་ཏུ་མཐོང་བ་མཁས་།ཆོས་ཉིད་འདི་ཤེས་པ་ནི་བག་ཡོད་  
པའོ༑ ༑སྔོན་གྱི་མཐའ་གང་དེ་ནི་ཡང་དག་མཐའ། །དེ་ཡི་མཐའ་ནི་རྒྱ་ཆེན་ཆོས་རྣམས་ཀུན། །ནམ་མཁའི་མཐའ་ནི་རྟག་ཏུ་སེམས་ཅན་མཐའ། །ཆོས་ཉིད་འདི་ཤེས་པ་ནི་  
བག་ཡོད་པའོ། །ཆོས་ཉིད་ལས་ཀྱི་རྣམ་སྨིན་མེད་ཤེས་ཀྱང། །དོན་དང་མི་དགེའི་ལས་ནི་ཆུད་མི་ཟ། །ཕ་རོལ་ཕྱིན་ལ་གནས་པ་མ་གཏོགས་པར། །ཡེ་ཤེས་ཀྱིས་ནི་  
སངས་རྒྱས་ཐེག་མི་མཐོང། །དཔེན་པར་གནས་པ་རང་རྒྱལ་ཐེག་པ་སྟེ། །ཉན་ཐོས་རྣམ་པར་གྲོལ་བ་སྒྲ་ཕྱིར་འབྲང། །སྦྱིན་པ་ཡིས་ནི་ལོངས་སྤྱོད་རབ་ཏུ་ཐོབ། །ཚུལ་ཁྲིམས་  
ཀྱིས་ནི་མཐོ་རིས་ངེས་པར་ཐོབ། །ཐོས་པས་ཤེས་རབ་དེ་བཞིན་སྒོམ་པ་ཐོབ། །འདུས་བྱས་ཀུན་ནི་ཚུལ་བཞིན་མིན་ལས་བྱུང། །གང་དག་མྱ་ངན་འདས་ཀུན་ཚུལ་བཞིན་  
གྱིས༑ ༑འདི་འདྲ་ཆོས་ཉིད་འདི་ནི་བག་ཡོད་པའོ། །བྱིས་པ་དག་ནི་རྟག་ཏུ་ཉོན་མོངས་ཆེ། །མཁས་པ་ཡེ་ཤེས་ཀྱིས་ནི་ཆོས་སྟོན་ཏོ་།ཆོས་དབྱིངས་རྟག་ཏུ་སྒྲིབ་པ་མེད་པ་ལ། །  
ཆོས་འདི་ཐམས་ཅད་མཚུངས་པར་རབ་ཏུ་འཇུག་རྟེན་ནས་འབྱུང་བ་རབ་ཏུ་ཤེས་པ་ཡི། །དེ་ཡི་ཡོན་ཏན་བཞི་པོ་འདི་ཡིན་ཏེ། །དོན་དང་ཡེ་ཤེས་དེ་བཞིན་ཆོས་ཉིད་དང།།  
  
  
།ཆོས་ཀུན་བརྟན་པ་ཡིན་པ་གང་ཤེས་པ། །དེས་ནི་ཆོས་མཐོང་བདེ་བར་གཤེགས་ཀྱང་མཐོང། །དེ་ནི་ཆོས་ཉིད་རྟེན་ནས་འབྱུང་བར་མཉམ། །ཆོས་ཉིད་རྟག་  
ཏུ་འདོད་ཆགས་བྲལ་བ་ཐོབ། །རྟེན་ནས་བྱུང་བས་གནས་ཏེ་ཐོབ་འགྱུར་ཏེ། །ཆོས་ནི་སྒྲ་དང་བྲལ་ཞིང་ཡི་གེ་མེད། །ཆོས་འདི་རྗེས་སུ་རྟོགས་པ་དེ་ཡི་ཕྱིར། །སངས་རྒྱས་ལ་ནི་དེ་བཞིན་གཤེགས་  
ཞེས་བྱ། །ཤེས་རབ་མིག་གིས་བརྟེན་པ་མཐོང་བ་སྟེ། །མཐོང་བ་མེད་པར་མཐོང་བ་ཆོས་མཐོང་བའོ། །ཤེས་རབ་མིག་གིས་བརྟེན་པ་གང་མཐོང་བ། །དེ་ནི་སངས་རྒྱས་མཐོང་བ་ཡིན་ཞེས་བྱ། །  
དེ་ནི་ཕྱིར་ཞིང་ཉོན་མོངས་མི་སྤྱོད་དེ། །རྟག་ཏུ་འཕགས་པ་ལ་ནི་དད་པར་བྱེད། །ཞིག་པའི་ཆོས་ཀྱང་འདོར་བ་མ་ཡིན་ཞིང་།འཕགས་པའི་རིགས་ནི་ཀུན་ཏུ་སྲུང་བར་བྱེད། །མཁས་པ་ཐོས་པ་བརྗེད་  
པར་མི་བྱེད་པ། །དེ་ནི་སངས་རྒྱས་བསྟན་པ་ཡོངས་སུ་སྲུང་།འཕགས་པའི་ཚུལ་ཁྲིམས་སྤོང་བར་མི་བྱེད་དེ། །མཁས་པ་ཏིང་ངེ་འཛིན་ལས་རྟག་མི་ཉམས། །ཤེས་རབ་ཕུང་པོ་ལས་ནི་  
མཁས་མི་གཡོ། །རྣམ་པར་གྲོལ་བའི་ཕུང་པོ་རྟག་ཏུ་གནས། །རྣམ་གྲོལ་ཡེ་ཤེས་རྣམ་པར་མཐོང་བ་ལ། །རབ་ཏུ་གནས་པར་གང་གྱུར་བག་ཡོད་པའོ། །སངས་རྒྱས་ཆོས་རྣམས་མཐའ་  
ཡས་རབ་རྟོགས་པ། །དེ་ནི་ཐུབ་པའི་ཡེ་ཤེས་མཐའ་ཡས་ཚོལ། །སངས་རྒྱས་བྱང་ཆུབ་སྤོབས་པ་ཕུན་སུམ་དང། །སོ་སོར་རིག་དང་སེམས་ཅན་བསམ་པ་ཤེས། །སེམས་ཅན་དག་གི་བསམ་  
  
  
༄༅། །པ་ཚད་མེད་ཤེས། །སྐད་ཅིག་གཅིག་གིས་མཐའ་ཡས་ཞིང་དུ་འགྲོ་ཚད་མེད་པ་ཡི་དེ་བཞིན་གཤེགས་མཐོང་ནས། །དེ་དག་ལས་ཐོས་ཆོས་ནི་འཛིན་པར་བྱེད།།  
ཐོས་ནས་དེ་ནི་དེ་བཞིན་དོན་ཀྱང་རྟོགས། །སེམས་ཅན་ཚད་མེད་ཡོངས་སུ་སྨིན་པར་བྱེད། །དེ་དག་གི་ནི་སྤྱོད་པ་ཚད་མེད་ཤེས། །དྲན་དང་ལྡན་པ་གང་ཡིན་བག་ཡོད་པའོ། །རྟག་ཏུ་བདག་གི་  
ཁར་ལས་བག་ཡོད་པ། །རང་སེམས་ངེས་པར་སེམས་པ་ཡོན་ཏན་འཇུག་།སེམས་ལ་ངེས་སེམས་ཉོན་མོངས་ཡོད་མ་ཡིན། །དེ་ནི་ནམ་དུའང་ཡུལ་གྱིས་ཉམས་པ་མེད། །སྐྱེ་དང་གནས་  
དང་འཇིག་པ་ཤེས་པ་ནི། །ཉེ་བར་ལེན་པ་ཀུན་ལས་སེམས་དབེན་ཏེ་།ལྷག་མཐོང་དང་ནི་ཞི་གནས་ལ་ཡང་མཁས། །དེ་ཡི་སྒྲུབ་པ་ཉམས་པར་མི་འགྱུར་རོ། །ཤིན་ཏུ་ཞི་ཞིང་དུལ་སེམས་  
ལས་སུ་རུང། །རྟག་ཏུ་དྲན་ཞིང་གཡོ་མེད་ཡོན་པོ་མིན། །ཚུལ་འཆོས་མེད་ཅིང་མཉན་ལ་དེས་པ་སྟེ། །འདི་ནི་ངེས་པར་སེམས་པའི་ཕན་ཡོན་ནོ། །སྟོང་པ་མཚན་མེད་སྨོན་པ་མེད་ཅིང་  
དབེན༑ ༑འཁོར་བ་སྡུག་བསྔལ་བ་དང་མི་རྟག་ཤེས། །རྟག་ཏུ་ཆོས་བདག་མེད་ཅིང་མྱ་ངན་འདས། །ངེས་པར་སེམས་པའི་སེམས་སྤྱོད་བག་ཡོད་པའོ། །རྟག་ཏུ་ཐམས་ཅད་མཁྱེན་པའི་  
སེམས་འཛིན་ཅིང། །སེམས་ཅན་རྣམས་ལ་བྱམས་པའི་སེམས་མཉམ་པ་།སྙིང་རྗེས་སེམས་ཅན་རྣམས་ནི་མི་གཏོང་ཞིང། །དགའ་བས་འཁོར་བ་ན་ནི་སྐྱོ་བ་མེད། །བཏང་སྙོམས་  
  
  
།ཀུན་གཏོང་འདོད་ཆགས་བྲལ་བ་འདོད་པ་མེད། །སྦྱངས་པ་ཐམས་ཅད་དང་ནི་མིག་གཡེང་བསྙེན། །བྱས་དང་མ་བྱས་བཟོད་པས་ཇི་མི་སྙམ། །སེམས་ཅན་ཐར་  
པར་བྱ་ཕྱིར་ངོམས་མེད་སེམས། །དེ་ནི་རྩོམ་པ་བརྟན་པར་ཞི་བ་ཚོལ། །ལུས་དང་སྲོག་ལའང་དེ་ནི་མི་ལྟ་ཞིང། །ཏིང་འཛིན་ཀུན་ལ་རིམ་གྱིས་བསམ་གཏན་བྱེད། །ཏིང་འཛིན་དབང་གིས་དེ་ནི་སྐྱེ་  
མ་ཡིན། །ཤེས་རབ་ཀྱིས་ནི་འདུས་མ་བྱས་ཤེས་ཀྱང། །ཐབས་ཀྱིས་འདུས་མ་བྱས་པར་དེ་མི་ལྟུང། །མཁས་པ་སེམས་ཅན་ཀུན་དང་མཐུན་པར་འཇུག་ཉན་ཐོས་རྣམས་ལ་བདེན་པའི་གཏམ་བརྗོད་  
ཀྱང། །རྣམ་པར་གྲོལ་ལ་མཁས་པ་དེ་མི་རེག་སེམས་ཅན་ཐམས་ཅད་ལ་ནི་སྙིང་བརྩེ་ཞིང། །དེ་ནི་ཐམས་ཅད་མཁྱེན་པ་ཉིད་ལ་རེ་།གང་ལ་འདི་འདྲའི་ཕན་ཡོན་འདི་ཡོད་པ། །སངས་རྒྱས་བསྟན་  
འདིར་དེ་ནི་བག་ཡོད་ཡིན། །དེ་ནི་དེ་བཞིན་ཆོས་ཉིད་ལ་ཡང་གནས་།དེ་ཡི་སྤྱོད་པ་བདུད་ཀྱིས་ཤེས་མ་ཡིན། །བག་ཡོད་པ་ལ་ཚད་ནི་ཡོད་མིན་ཏེ། །ཉོན་མོངས་མཚན་མ་དག་ལ་ཚད་ཡོད་དོ། །  
དེ་ནི་མཚན་མ་མེད་ཅིང་ཉོན་མོངས་བྲལ། །དེ་ཡི་ཡུལ་ནི་བདུད་ཀྱིས་ཤེས་མི་ནུས། །གང་རྣམས་གཡོ་ཞིང་རློམ་སེམས་རྟོགས་པ་དག་དེ་ནི་བདུད་ཀྱི་ལས་སུ་ངས་བཤད་དོ། །དམིགས་པ་  
ཀུན་ལས་རྣམ་པར་རབ་གྲོལ་བ། །ཐམས་ཅད་བདུད་ཀྱིས་ཐུལ་བ་མ་ཡིན་ནོ། །བག་ཡོད་པ་ལ་དྲན་པ་བརྗེད་པ་མེད། །བག་ཡོད་པ་ལ་བློ་གྲོས་བརྗེད་པ་མེད། །བག་ཡོད་པ་ནི་རྟོགས་དང་མོས་  
  
  
༄༅། །པ་དང། །ངོ་ཚ་ཤེས་དང་ཁྲེལ་ཡོད་མི་སྦྱོད་མེད། །དེ་ཕྱིར་དེ་བཞིན་གཤེགས་པའི་བསོད་ནམས་དང། །ཤེས་རབ་དང་ནི་བག་ཡོད་འདི་ཐོས་ནས། །གང་དག་  
ཆོས་དང་ཆོས་ཉིད་རབ་གནས་པ། །སངས་རྒྱས་ཐམས་ཅད་ཅི་འདྲར་དེ་འགྱུར་རོ། །ཕྱོགས་བཅུའི་སངས་རྒྱས་གང་རྣམས་ཇི་སྙེད་དང་།བྱང་ཆུབ་སེམས་དཔའ་མཆོད་པར་གང་འདོད་པ། །  
དེ་དག་གིས་ནི་བག་ཡོད་འདི་ཐོས་ན། །བསམ་པས་ནན་ཏན་སྙིང་པོར་བྱེད་པར་འགྱུར། །གང་དག་གིས་ནི་བག་ཡོད་འདི་ཐོས་ནས། །དགའ་ཞིང་དད་པ་རྒྱ་ཆེན་རྙེད་གྱུར་པ། །རྟག་ཏུ་བག་  
ཡོད་པར་ནི་རབ་འགྱུར་ཞིང། །དེ་དག་རང་བྱུང་སངས་རྒྱས་ཉིད་དུ་འགྱུར། །བཅོམ་ལྡན་འདས་ཀྱིས་བག་ཡོད་པའི་ལེའུ་འདི་བཤད་པའི་ཚེ་སྲོག་ཆགས་བཞི་ཁྲི་ཉིས་སྟོང་གིས་བླ་ན་མེད་  
པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །སྲོག་ཆགས་ཁྲི་ཉིས་སྟོང་ནི། མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་པར་གྱུར་ཏོ། །སྲོག་ཆགས་བརྒྱད་སྟོང་ནི། རྗེས་སུ་  
མཐུན་པའི་བཟོད་པ་རབ་ཏུ་ཐོབ་པར་གྱུར་ཏོ། །སྲོག་ཆགས་སུམ་ཁྲི་ཉིས་སྟོང་ནི། ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ་དགེ་སློང་བརྒྱད་བརྒྱ་  
ནི༑ མ་ལུས་པར་ཀུན་ཤེས་པ་བརྡ་སྤྲོད་པར་གྱུར་ཏོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འྡིའང་རྣམ་པ་དྲུག་ཏུ་གཡོས་ནས་སྣང་བ་ཆེན་པོས་འཇིག་རྟེན་གྱི་ཁམས་  
  
  
།གངས་རིའི་རྒྱལ་པོ་དང་མཚོ་ཆེན་པོ་མ་དྲོས་པ་ཐམས་ཅད་དུའང་སྔོན་མ་མཐོང་མ་ཐོས་པའི་མེ་ཏོག་གིས་པུས་མོ་ནུབ་པ་ཙམ་དུ་གྱུར་ཏོ། །འདི་ལྟ་སྟེ། སངས་རྒྱས་  
ཀྱི་མཐུ་དང། ཀླུའི་རྒྱལ་པོ་མ་དྲོས་པའི་དད་པའི་རྒྱུས་ཆོས་ཀྱི་རྣམ་གྲངས་འདི་ལ་མཆོད་པའི་ལས་ཀྱི་ཕྱིར་མཚོ་མ་དྲོས་པ་ཐམས་ཅད་རིན་པོ་ཆེའི་པདྨ་དྲི་རབ་ཏུ་ཞིམ་པ་ཁ་དོག་བརྒྱ་  
སྟོང་དུ་མ་ཚད་ཤིང་རྟའི་འཁོར་ལོ་ཙམ་བརྒྱ་སྟོང་ཕྲག་དུ་མ་མུ་མེད་པས་གང་བར་གྱུར་ཏོ། །དེ་ནས་ཀླུའི་རྒྱལ་པོའི་བུ་ཐེག་པ་ཆེན་པོས་ཡང་དག་པར་ཞུགས་པ་ལྔ་བརྒྱ་པོ་དེ་དག་  
ཐམས་ཅད་ཀྱིས་སོ་སོ་ནས་བཅོམ་ལྡན་འདས་ལ་མཆོད་པའི་ལས་ཀྱི་ཕྱིར་རིན་པོ་ཆེའི་གདུགས་རྣམས་ཕུལ་ནས་འདི་སྐད་ཅེས་གསོལ་ཏོ་།བཅོམ་ལྡན་འདས། སངས་རྒྱས་ནི་  
བདག་ཅག་གི་ཆེད་དུ་བྱུང་བ་ལགས་སོ། །དེ་ཅིའི་སླད་དུ་ཞེ་ན་འདི་ལྟར་བཅོམ་ལྡན་འདས། བདག་ཅག་འཇིག་རྟེན་ཐམས་ཅད་དང་མི་མཐུན་པའི་ཆོས་འདི་ཐོས་ཀྱང་མ་དངངས་  
མ་སྐྲག༑ དངངས་པར་མ་གྱུར་གྱི། འདི་ལྟ་བུའི་ཆོས་ཉན་པ་ལ་སླར་ཞིང་ངོམས་མ་འཚལ་བའི་སླད་དུའོ། །བཅོམ་ལྡན་འདས། བྱང་ཆུབ་སེམས་དཔའི་སངས་རྒྱས་འབྱུང་བ་ཅི་  
འདྲ༑ ༑ཆོས་ཀྱི་འཁོར་ལོ་བསྐོར་བ་ཅི་འདྲ། དམ་པའི་ཆོས་ཡོངས་སུ་གཟུང་བ་ཅི་འདྲ་བ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། བཞིན་བཟང་དག་དེའི་ཕྱིར་  
  
  
༄༅། །ལེགས་པར་ཤིན་ཏུ་ཉོན་ལ་ཡིད་ལ་ཟུངས་ཤིག་དང་ངས་བཤད་དོ། །བཅོམ་ལྡན་འདས། ལེགས་སོ། །ཞེས་གསོལ་ཏེ་ཀླུའི་རྒྱལ་པོའི་བུ་དེ་དག་  
བཅོམ་ལྡན་འདས་ཀྱི་ལྟར་ཉན་པ་དང། བཅོམ་ལྡན་འདས་ཀྱིས་དེ་དག་ལ་འདི་སྐད་ཅེས་བཀའ་སྩལ་ཏོ། །བཞིན་བཟང་དག། དད་པ་འབྱུང་བ་ནི། བྱང་ཆུབ་སེམས་དཔའི་སངས་  
རྒྱས་འབྱུང་བའོ། །དད་པ་དད་པ་ཞེས་བྱ་བ་དེ་གང་ཞེ་ན་འཇིག་རྟེན་པ་དང། འཇིག་རྟེན་ལས་འདས་པའོ། །དེ་ལ་འཇིག་རྟེན་པའི་དད་པ་གང་ཞེ་ན། དད་པ་གང་གིས་དགེ་བའི་  
ཆོས་རྣམས་ཀྱི་སྔོན་དུ་འགྲོ་བ་དང། ལས་ཀྱི་རྣམ་པར་སྨིན་པ་ལ་རྟོན་པ་དང། ལས་དང་མི་འགལ་བ་དང། འཕགས་པ་རྣམས་ལ་བརྟེན་པ་དང། བསྟི་སྟང་དུ་བྱས་ཏེ་དད་པར་  
གནས་པས་གདུང་བ་མེད་པ་དང། བསྟི་སྟང་དུ་བྱས་ཏེ་ཆོས་ཉན་པ་དང། སྒྲིབ་པ་སེལ་བ་དང། བྱང་ཆུབ་ཀྱི་ཡན་ལག་སྒོམ་པ་དང་ཆོས་ཡོངས་སུ་ཚོལ་བ་དང། ལོངས་སྤྱོད་  
སྦྱིན་ཞིང་འགེད་པ་དང། ངང་ཚུལ་ངན་པ་ཚུལ་ཁྲིམས་ལ་འགོད་པ་དང། ཡང་དག་པ་ལ་སྦྱོར་བ་དང། གཤེ་བ་དང་སྡང་བ་རྣམས་དང་བར་བྱེད་པ་དང། ཐམས་ཅད་མཁྱེན་པའི་  
སེམས་ལས་མི་འགོང་བ་དང། སངས་རྒྱས་ལ་དད་པ་མི་ཕྱེད་པ་དང། ཆོས་ལ་དད་ཅིང་མི་སྤོང་བ་དང། དགེ་འདུན་ལ་ཡང་དག་པར་དད་པ་དང། ང་རྒྱལ་ལས་ཀྱང་ང་རྒྱལ་རྣམ་  
  
  
ཡུལ་ལ་ཡེ་ཤེས་ཆགས་པ་མེད་པ་དང། ལུས་དང་སྲོག་གི་ཕྱིར་ཡང་སྡིག་པའི་ལས་མི་སྤྱོད་པ་དང། ཇི་སྐད་སྨྲས་པ་དེ་བཞིན་བྱེད་པ་དང། བདུད་  
ཀྱི་ཡུལ་ལས་ཤིན་ཏུ་འདས་པ་དང། འཕགས་པས་སྣང་བའི་ལུས་དང་ངག་དང། ཡིད་ཀྱི་ལས་ཁ་ན་མ་ཐོ་བ་མེད་པ་དང། ཆོག་ཤེས་པས་འཚོ་བ་རྣམ་པར་དག་པ་དང། ཤེས་  
པས་ཡང་དག་པར་འཇུག་པར་ཤེས་རབ་ཀྱི་ཕུང་པོའི་རྩ་བ་ཡོངས་སུ་ཚོལ་བ་དང། ནོར་བདུན་ཡང་དག་པར་འདུ་བ་དང། སྟོབས་ཀྱི་སྔོན་དུ་དབང་པོ་འགྲོ་བ་དང། ལོག་པར་ལྟ་བ་ལ་ཁ་  
ན་མ་ཐོ་བར་འདུ་ཤེས་པ་དང། ཡང་དག་པར་ལྟ་བ་ལ་ཡང་དག་པར་སྦྱོར་བ་དང། རྗེས་སུ་བསྟན་པ་ལ་མཐུན་པར་འཛིན་པ་དང་གསོ་སླ་ཞིང་དགང་སླ་བ་དང། དམིགས་པ་མེད་པའི་  
སེམས་ཀྱིས་བསྟི་སྟང་དུ་བྱས་ཏེ། ཉེ་བར་འགྲོ་བ་དང། འཁོར་བ་ལ་སྐྱོ་བའི་སེམས་དང། མྱ་ངན་ལས་འདས་པ་ལ་ཡོན་ཏན་དང་ཕན་ཡོན་དུ་ལྟ་བ་དང། དམ་པའི་ཆོས་ཡོངས་སུ་  
ཚོལ་བ་ལ་བརྩོན་པ་དང། དེ་བཞིན་གཤེགས་པའི་བསྟན་པ་ལ་ཁྱིམ་ནས་འབྱུང་བའི་སེམས་དང། ཚངས་པར་སྤྱོད་པར་གནས་པ་ལ་ཆོག་མི་ཤེས་པ་དང། ཕ་རོལ་རྗེས་སུ་གཟུང་  
བར་བྱེད་པས་ངེས་པར་སྦྱིན་པ་དང། བྱས་པ་གཟོ་བ་དང། བྱས་པ་ཤེས་པ་དང། བྱས་པ་ལ་རེ་བ་མེད་པ་དང། བདག་གིས་ཐོབ་པས་རློམ་སེམས་སུ་མི་བྱེད་པ་དང། ཕ་རོལ་གྱི་ཐོབ་པ་  
  
  
༄༅། །ལ་ཕྲག་དོག་མེད་པ་དང། བཟོད་པ་དང། དེས་པ་དང་ཁ་ན་མ་ཐོ་བ་ལ་ཉེས་པར་ལྟ་བ་དང། ལྟུང་བ་བྱུང་བ་ལ་མི་གླེང་བ་དང། དབང་པོའི་སྒོ་སྲུང་བ་དང། མལ་ཆ་  
སྤོང་ཞིང་གཏོང་བ་དང། དགོན་པ་ལ་ཕྱོགས་པ་ཡིད་ལ་བྱེད་པ་དང་མ་བྲལ་བས་རྟག་པར་རྒྱུན་དུ་དབེན་པ་ལ་གཞོལ་བ་དང། ཡང་དག་པར་དགའ་བར་འགྱུར་བའི་ཆོས་རྣམས་ལ་འཛིན་  
པ་མེད་པའི་སེམས་དང། རྩོད་པ་མེད་པ་དང། ང་རྒྱལ་ལས་ཀྱང་ང་རྒྱལ་རྣམ་པར་སྤོང་བ་དང། བདག་གི་ཉེས་པ་ལ་ལྟ་བ་དག་ཕ་རོལ་གྱི་ཉེས་པ་བཟོད་པར་བྱེད་པ་དང། ཚུལ་ཁྲིམས་  
ཀྱི་ཚོགས་ཡོངས་སུ་ཚོལ་བ་དང། ཏིང་ངེ་འཛིན་གྱི་ཚོགས་སྒྲུབ་པ་དང། ལམ་གྱི་ཚོགས་ལ་བརྩོན་པ་འདི་ནི། བཞིན་བཟང་དག། འཇིག་རྟེན་པའི་དད་པ་ཞེས་བྱ་སྟེ། བཞིན་  
བཟང་དག། གང་འཇིག་རྟེན་པའི་དད་པ་འབྱུང་བ་ནི། སངས་རྒྱས་འབྱུང་བ་ཞེས་བྱའོ། །དེ་ལ་འཇིག་རྟེན་ལས་འདས་པའི་དད་པ་གང་ཞེ་ན། དད་པ་གང་གིས་ཆོས་ཐམས་  
ཅད་སྟོང་པར་ཡིད་ཆེས་པ་དང། ལྟ་བར་སོང་བ་ཐམས་ཅད་དང་ཆོས་ཐམས་ཅད་མཚན་མ་མེད་པ་དང། སྨོན་པ་མེད་པར་ཡིད་ཆེས་པ་དང། ཆོས་ཐམས་ཅད་མངོན་པར་འདུས་  
མ་བྱས་པ་སྟེ། འོང་བ་དང་འགྲོ་བ་ལས་ལོག་པར་ཡིད་ཆེས་པ་དང། ཆོས་ཐམས་ཅད་ལུས་དང། ངག་དང། སེམས་དང་བྲལ་ཞིང་འདོད་ཆགས་དང་བྲལ་བར་ཡིད་ཆེས་པ་དང་  
  
  
སེམས་ཅན་དང། སྲོག་དང། གང་ཟག་དང། འདོད་ཆགས་དང་བྲལ་བ་དང། ཆོས་ཐམས་ཅད་དེ་བཞིན་ཉིད་ལ་གནས་པར་ཡིད་ཆེས་པ་དང། བགྲང་བ་མེད་པའི་ཚུལ་གྱིས་  
ཆོས་ཐམས་ཅད་གསོག་དང། ནམ་མཁའ་ལ་བཅངས་པ་དང་འདྲ་ཞིང་བྱིས་པ་ཁྲིད་པ་དང་མཚུངས་ལ། གསོ་བ་དང་འདྲ་བར་ཡིད་ཆེས་པ་དང། ཆོས་ཐམས་ཅད་སྔོན་གྱི་མཐའ་དང་  
ཕྱི་མའི་མཐར་ངོ་བོ་ཉིད་མེད་དེ། ཡང་དག་པའི་མཐའ་མ་ཡིན་པ་ལ་གནས་པར་ཡིད་ཆེས་པ་དང། ཆོས་ཐམས་ཅད་ནམ་མཁའི་མཐའ་དང་འདྲ་ཞིང་ཆོས་ཀྱི་དབྱིངས་སུ་ཡང་དག་  
པར་འདུ་ལ་དུས་གསུམ་ལས་ཤིན་ཏུ་འདས་ཤིང་ཟག་པ་མེད་པར་ཡིད་ཆེས་པ་དང། ཆོས་ཐམས་ཅད་འདོད་པའི་སྲིད་པ་ལ་ལྟ་བ་དང། མ་རིག་པ་དང་བྲལ་ཞིང་ཉེ་བར་ཉོན་མོངས་པ་མེད་པ་ལ་  
རང་བཞིན་གྱིས་ཡོངས་སུ་དག་ཅིང་རང་བཞིན་གྱིས་འོད་གསལ་བར་ཡིད་ཆེས་པ་དང། ཆོས་ཐམས་ཅད་གློ་བུར་གྱི་ཉོན་མོངས་པ་ལས་ཀུན་ཏུ་འབྱུང་བ་ལ་མི་ལྟོས་ཤིང་སྤྲོས་པ་ཐམས་ཅད་  
ཀྱི་སྤྱོད་པ་ཡང་དག་པར་ཆད་ལ་བཏང་སྙོམས་ཤིང་རྗེས་སུ་ཆགས་པ་དང། ཁོང་ཁྲོ་བ་དང་བྲལ་ཞིང་བླང་བ་མེད་པར་ཡིད་ཆེས་པ་དང། ཆོས་ཐམས་ཅད་སེམས་ཀྱིས་སྒྲོ་བཏགས་པ་  
མེད་ཅིང་དོར་བ་མེད་པར་ཡིད་ཆེས་པ་དང། ཆོས་ཐམས་ཅད་དངོས་པོ་དང་དངོས་པོ་མེད་པ་ལ་མི་གནས་ཤིང་ཅིའང་མ་ཡིན་ལ་ནུས་པ་ཅུང་ཟད་ཀྱང་མེད་པར་ཡིད་ཆེས་པ་དང། ཆོས་ཐམས་  
  
  
༄༅། །ཅད་ནམ་མཁའ་དང་འདྲ་སྟེ། དངོས་པོ་ཐམས་ཅད་ལས་དབེན་ཞིང་གནས་པ་མེད་པར་ཡིད་ཆེས་པ་དང། གདེག་པ་མེད་པ་དང་གཞོག་པ་མེད་པའི་  
ཚུལ་གྱིས་ཆོས་ཐམས་ཅད་ཆུ་ཤིང་གི་ཕུང་པོ་ལྟར་སྙིང་པོ་མེད་པར་ཡིད་ཆེས་པ་དང། ཆོས་ཐམས་ཅད་འདུས་མ་བྱས་དང་འདྲ་བར་གྱུར་ལ་མྱ་ངན་ལས་འདས་པ་དང་མཚུངས་ཤིང་  
རང་བཞིན་གྱིས་ཉེ་བར་ཞི་བར་ཡིད་ཆེས་པ་འདི་ནི། བཞིན་བཟང་དག་འཇིག་རྟེན་ལས་འདས་པའི་དད་པ་ཞེས་བྱ་སྟེ། བཞིན་བཟང་དག། གང་འཇིག་རྟེན་ལས་འདས་  
པའི་དད་པ་འབྱུང་བ་དེ་ནི། སངས་རྒྱས་འབྱུང་བ་ཞེས་བྱའོ་།བཞིན་བཟང་དག། སངས་རྒྱས་འབྱུང་བ་ཞེས་བྱ་བ་དེ་ནི། ཆོས་ཐམས་ཅད་སྐྱེ་བ་མེད་པ་ལ་བྱའོ། །བཞིན་བཟང་  
དག་ཆོས་ཐམས་ཅད་སྐྱེ་བ་མེད་པ་ཞེས་བྱ་བ་དེ་ནི། མཉམ་པ་ཉིད་ཀྱི་ཚིག་བླ་དྭགས་སོ། །དེ་ཅིའི་ཕྱིར་ཞེ་ན། འདི་ལྟར་གཟུགས་འབྱུང་བ་ནི། སངས་རྒྱས་འབྱུང་བ་མ་ཡིན་  
ནོ༑ ༑སངས་རྒྱས་འབྱུང་བ་ནི། གཟུགས་སྐྱེ་བ་མེད་པས་རབ་ཏུ་ཕྱེ་བའང་མ་ཡིན་ནོ། །ཚོར་བ་དང། འདུ་ཤེས་དང། འདུ་བྱེད་རྣམས་དང། རྣམ་པར་ཤེས་པ་འབྱུང་བ་ནི་  
སངས་རྒྱས་འབྱུང་བ་མ་ཡིན་ནོ། །སངས་རྒྱས་འབྱུང་བ་ནི། རྣམ་པར་ཤེས་པ་སྐྱེ་བ་མེད་པས་རབ་ཏུ་ཕྱེ་བའང་མ་ཡིན་ནོ། །ཕུང་པོ་དང། ཁམས་དང། སྐྱེ་མཆེད་འབྱུང་བ་ནི། སངས་རྒྱས་  
  
  
།སངས་རྒྱས་འབྱུང་བ་ནི། ཕུང་པོ་དང། ཁམས་དང། སྐྱེ་མཆེད་སྐྱེ་བ་མེད་པས་རབ་ཏུ་ཕྱེ་བའང་མ་ཡིན་ནོ། །རིག་པ་འབྱུང་བ་དང། མ་རིག་པ་འབྱུང་བ་ནི། སངས་རྒྱས་  
འབྱུང་བ་མ་ཡིན་ནོ། །སངས་རྒྱས་འབྱུང་བ་ནི། རིག་པ་དང། མ་རིག་པ་སྐྱེ་བ་མེད་པས་རབ་ཏུ་ཕྱེ་བའང་མ་ཡིན་ནོ། །རྒ་ཤིའི་བར་དུ་འབྱུང་བ་ནི། སངས་རྒྱས་འབྱུང་བ་མ་ཡིན་ནོ། །  
སངས་རྒྱས་འབྱུང་བ་ནི། རྒ་ཤི་སྐྱེ་བ་མེད་པས་རབ་ཏུ་ཕྱེ་བའང་མ་ཡིན་ནོ། །སྐྱེ་བ་སྐྱེ་བ་དང། མི་སྐྱེ་བ་སྐྱེ་བ་ནི་སངས་རྒྱས་འབྱུང་བ་མ་ཡིན་ནོ། །སངས་རྒྱས་འབྱུང་བ་ནི། སྐྱེ་བ་  
དང། མི་སྐྱེ་བས་རབ་ཏུ་ཕྱེ་བའང་མ་ཡིན་ནོ། །དྲན་པ་ཉེ་བར་གཞག་པ་འབྱུང་བ་ནི། སངས་རྒྱས་འབྱུང་བ་མ་ཡིན་ནོ། །སངས་རྒྱས་འབྱུང་བ་ནི། དྲན་པ་མེད་ཅིང་ཡིད་ལ་བྱེད་པ་མེད་  
པས་རབ་ཏུ་ཕྱེ་བའང་མ་ཡིན་ནོ། །དེ་བཞིན་དུ་བསྡུས་ཏེ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནས་ལམ་གྱི་བར་དུ་འབྱུང་བ་ནི། སངས་རྒྱས་འབྱུང་བ་མ་ཡིན་ནོ། །སངས་རྒྱས་  
འབྱུང་བ་ནི། ལམ་སྐྱེ་བ་དང། མི་སྐྱེ་བས་རབ་ཏུ་ཕྱེ་བའང་མ་ཡིན་ནོ། །ཤེས་རབ་འབྱུང་བ་ནི། སངས་རྒྱས་འབྱུང་བ་མ་ཡིན་ནོ་།སངས་རྒྱས་འབྱུང་བ་ནི། ཤེས་རབ་འབྱུང་བ་མེད་  
པས་རབ་ཏུ་ཕྱེ་བའང་མ་ཡིན་ནོ། །བཅོམ་ལྡན་འདས་ཀྱིས་སངས་རྒྱས་འབྱུང་བ་འདི་བསྟན་པ་ན་ཀླུ་གཞོན་ནུ་ལྔ་བརྒྱ་པོ་དེ་དག་རྗེས་སུ་མཐུན་པའི་བཟོད་པ་ཐོབ་པར་གྱུར་ཏོ། །དེ་ནས་བཅོམ་  
  
  
༄༅། །ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་གསུངས་སོ། །དད་པ་འབྱུང་བ་རྒྱལ་བ་འབྱུང། །འབྱུང་བ་མེད་པས་རབ་ཏུ་ཕྱེ། །གང་དག་དད་པ་  
མེད་པ་ནི། །དེ་དག་སངས་རྒྱས་མི་འབྱུང་ངོ། །དད་པ་དཀར་པོའི་ཆོས་རྣམས་ཀྱི། །སྔོན་དུ་འགྲོ་དང་སྐྱེད་པར་གསུངས། །དད་པ་ལས་ཀྱི་རྣམ་སྨིན་དང། །ལས་དང་འགལ་  
བར་མི་འགྱུར་བའོ། །དད་ནི་འཕགས་པ་བསྟེན་པ་དང། །བསྟི་སྟང་བྱས་ཏེ་བསྙེན་བཀུར་བྱེད། །སེམས་ལ་གདུང་བ་མེད་པ་དང། །དད་པ་སྐྱེད་པར་བྱེད་པའོ། །བསྟི་སྟང་བྱས་ཏེ་  
ཆོས་ཉན་ཅིང། །སྒྲིབ་པ་རྣམ་པར་སེལ་བ་དང། །བྱང་ཆུབ་ཡན་ལག་སྒོམ་པ་དང། །ལམ་གྱི་རྗེས་མཐུན་དད་པའོ། །ཆོས་ཀྱིས་ལོངས་སྤྱོད་ཚོལ་བ་དང། །སྦྱིན་པའི་རྗེས་སུ་  
བསྔགས་པ་དང། །ཚུལ་ཁྲིམས་ལྡན་དང་ངང་ཚུལ་ངན། །དེ་ལ་དད་པ་ཡང་དག་འཇུག་བྱང་ཆུབ་སེམས་ལས་མི་འགོང་ཞིང། །གཤེ་དང་སྡང་བ་དད་པར་བྱེད། །སངས་རྒྱས་  
ཆོས་ལ་དད་པར་བྱེད། །དགེ་འདུན་ལ་ཡང་དག་པའོ། །ང་རྒྱལ་ལས་ཀྱང་ང་རྒྱལ་སྤོང། །ཁྱི་དང་འདྲ་བར་ང་རྒྱལ་མེད། །ཡུལ་ལ་ཆགས་པ་མ་ཡིན་པ། །དེ་ནི་དད་པའི་མཚན་  
ཉིད་དོ༑ ༑དད་དང་ལྡན་པ་བདག་ཤེས་ཏེ། །སྡིག་པའི་ལས་ནི་མི་བྱེད་ཅིང། །བདེན་པའི་ཚིག་ཏུ་སྨྲ་བྱེད་ལ། །ཇི་སྐད་སྨྲས་པ་དེ་བཞིན་བྱེད། །དད་ལྡན་ཆགས་ལས་རབ་ཏུ་  
  
  
༑དད་ལྡན་ཡིད་ལ་རྙོག་པ་མེད། །དད་ལྡན་ལུས་དང་ངག་དང་ཡིད། །འཕགས་པ་རྣམས་དང་མཐུན་པར་འཇུག་དད་པས་འཚོ་བ་ཡོངས་སྦྱོང་ཞིང། །རྟག་ཏུ་ཡེ་ཤེས་ཚོལ་  
པར་བྱེད། །ཤེས་རབ་ཕུང་པོའི་རྩ་བ་གང། །ཐོས་པ་དེ་ཚོལ་དད་པའོ། །སྟོབས་རྣམས་དང་ནི་དབང་པོ་དང། །ནོར་བདུན་ཡང་དག་འདུ་བ་དང། །ལོག་པར་ལྟ་བ་རྣམ་སྤོང་ཞིང།།  
ཡང་དག་ལྟ་བ་ཚོལ་བར་བྱེད། །བླ་མ་རྣམས་ཀྱིས་བསྟན་པ་ལ་།དད་དང་ལྡན་པ་མཐུན་པར་འཛིན། །གསོ་སླ་ཞིང་ནི་དགང་སླ་སྟེ། །སྡུག་བསྔལ་མེད་པས་ཚོལ་བར་བྱེད། །དམིགས་  
པ་མེད་པའི་སེམས་ཀྱིས་ནི། །བསྟི་སྟང་བྱས་ཏེ་ཆོས་འདྲི་ཞིང་།འཁོར་བས་རྟག་ཏུ་སྐྱོ་བ་དང། །མྱ་ངན་འདའ་བའི་ཡོན་ཏན་དགའ། །བསྟན་ལ་ཁྱིམ་ནས་མྱུར་འབྱུང་དང། །ཚངས་  
པའི་སྤྱོད་ལ་མི་ཆགས་དང། །ཐར་པའི་ཚོགས་ནི་གང་ཡིན་པ། །དེ་དག་དད་དང་ལྡན་པས་ཚོལ། །སེམས་ཅན་མང་པོ་རྗེས་སུ་འཛིན་།ཕན་པ་བྱས་ཤེས་དྲིན་མི་བགྲང། །དད་དང་  
ལྡན་པ་བྱས་པ་ལ། །ཕྱིར་བྱ་བར་ནི་སྦྱོར་བ་མེད། །བདག་གིས་ཐོབ་པས་མི་སྙེམས་ཤིང། །གཞན་གྱི་ཐོབ་ལ་ཕྲག་དོག་མེད། །བཟོད་དང་དེས་པ་ཕུན་སུམ་ཚོགས། །གཡོ་མེད་དྲང་  
ཞིང་མཉེན་པ་ཡིན། །དད་དང་ལྡན་ན་མངོན་མཐོང་ཡང། །གཞན་གྱི་ཉེས་པ་མི་གླེང་ཞིང། །དབང་པོ་དང་ནི་ཡིད་ཞི་ལ། །དགོན་པར་གནས་ལ་འདུན་པ་ཡིན། །དབེན་པར་གཞོལ་བའི་  
  
  
༄༅། །སེམས་ཀྱིས་ནི། །ཡང་དག་དགའ་བར་འགྱུར་ལ་འདུན། །འཐབ་པ་དང་ནི་རྩོད་མེད་ཅིང། །བདག་གི་ཉེས་པ་ཡང་དག་མཐོང་།ཚུལ་ཁྲིམས་སྡོམ་པ་  
ཡོངས་སུ་ཚོལ། །ཏིང་ངེ་འཛིན་དང་ལམ་སྒོམ་ལ། །རྟག་ཏུ་བརྩོན་ཞིང་དད་ལྡན་པ། །དེ་ནི་དད་ལྡན་མཚན་ཉིད་དོ། །འཇིག་རྟེན་འདས་པ་ཇི་སྙེད་དང། །དད་པ་དེ་ཡི་རྗེས་སུ་འགྲོ། །  
སངས་རྒྱས་གསུངས་པ་ཟབ་མོ་ཡི། །ཆོས་ནི་རྣམ་པར་འཇིག་མི་བྱེད་།དད་ལྡན་སྟོང་པར་ཡིད་ཆེས་ཏེ། །དེ་ལ་ལྟ་བ་ཡོད་མ་ཡིན། །ཆོས་ཀུན་མཚན་མ་མེད་པར་ནི། །ཐེ་  
ཚོམ་མེད་ཅིང་རྣམ་རྟོག་མེད། །སྨོན་ལམ་རྣམ་པར་སྤོང་བྱེད་ཅིང་།འོང་བ་དང་ནི་འགྲོ་བ་རྟོགས། །ཆོས་རྣམས་མངོན་པར་འདུ་མི་བྱེད། །ལུས་དང་སེམས་ནི་གཡེལ་མི་  
གཏོང། །བདག་དང་སེམས་ཅན་རྡུལ་སེལ་ཅིང། །འདོད་ཆགས་མེད་པའི་ཆོས་ལ་དད། །དད་པ་དེ་བཞིན་ཉིད་ལ་གནས། །ལམ་གྱི་འགྲོ་བ་ཁོང་དུ་ཆུད། །ཡང་དག་མཐའ་  
ནི་མཐའ་མིན་ཞིང། །དེ་ནི་ནམ་མཁའི་མཐའ་འདྲ་བར། །ཆོས་རྣམས་ཀུན་ལ་ཡིད་ཆེས་ཏེ། །ཡེ་ཤེས་དབྱིངས་ལ་མཉམ་པར་བཞག། ཆོས་ཀུན་ཟག་པ་ཡོད་མིན་ཞིང། །  
དུས་གསུམ་ལས་ནི་ཤིན་ཏུ་འདས། །སྲིད་དང་ལས་དང་མ་རིག་དང་།ལྟ་བ་དང་ལྡན་མི་འཛིན་ཏོ། །ཆོས་རྣམས་ཐམས་ཅད་འོད་གསལ་ཞིང། །ཉོན་མོངས་ཅན་མིན་རང་  
  
  
།ཤེས་ནས་ཉོན་མོངས་གློ་བུར་གྱིས། །སེམས་ནི་འབྱུང་བར་བྱེད་མ་ཡིན། །ཆོས་རྣམས་ཐམས་ཅད་ལྟོས་མེད་ཅིང། །དེ་དག་ལ་ནི་རྒྱུ་བ་མེད། །བཏང་སྙོམས་གྱུར་ཅིང་གཡོ་བ་  
མེད༑ ༑དེ་ནི་ཉེས་པ་མི་འཛིན་ཏོ། །བླང་བ་མེད་ཅིང་དོར་བ་མེད་།གཟུང་བ་མེད་ཅིང་གྲོལ་བ་མེད། །བཅངས་པས་བྱིས་པ་བྲིད་འདྲ་བས། །ཆོས་རྣམས་གསོག་ཏུ་ཡིད་ཀྱང་ཆོས། །གསོག་དང་  
གདེག་པ་མེད་པ་དང། །སྙིང་པོ་མེད་དེ་ཆུ་ཤིང་འདྲ། །རང་བཞིན་གྱིས་ནི་དབུ་བ་སྟེ། །གནས་མེད་ཅིང་ནི་དངོས་པོ་མེད། །ཆོས་ཀུན་ཅི་ཡང་མེད་པ་སྟེ། །དོན་ནི་ཅུང་ཟད་མེད་པར་ཤེས། །  
ཆོས་རྣམས་ནམ་མཁའ་མཚུངས་པ་དང། །འདྲ་བར་གྱུར་པས་འདུས་མ་བྱས། །ཆོས་རྣམས་མྱ་ངན་འདས་འདྲ་ཞིང། །རང་བཞིན་གྱིས་ནི་ཞི་བར་དད། །དད་པར་དེ་ལའང་དད་བྱེད་དེ། །  
ནམ་མཁར་འཕངས་པའི་རྡོ་བ་བཞིན། །བྱང་ཆུབ་སེམས་དཔའ་གང་ཞིག་ལ། །དད་པ་འདི་འདྲ་འདི་ཡོད་པ། །དེ་ལ་སངས་རྒྱས་རྣམས་འབྱུང་སྟེ། །བསྙེན་བཀུར་བྱ་བའང་དེ་བཞིན་  
ནོ༑ ༑གཟུགས་འབྱུང་བ་ནི་སངས་རྒྱས་དང། འབྱུང་བར་བསྟན་པ་མ་ཡིན་ནོ། །འགོག་པས་མ་ཡིན་ལྡང་བས་མིན། །འགྲོ་བས་མ་ཡིན་འོང་བས་མིན། །གཟུགས་ཀྱི་སྐྱེ་མེད་གང་  
ཡིན་དང། །འགོག་པ་མིན་དང་གནས་མིན་དང། །འོང་བ་མེད་ཅིང་འགྲོ་མེད་པ། །འདི་ནི་སངས་རྒྱས་འབྱུང་བར་འདོད། །བྱང་ཆུབ་སེམས་དཔའ་ཤེས་ལྡན་ལ། །དེ་བཞིན་ཕུང་པོ་ལྔ་  
  
  
༄༅། །རྣམས་ཀྱི། །སྐྱེ་བ་མེད་པས་རབ་ཕྱེ་བ། །སངས་རྒྱས་འབྱུང་ཞེས་ངས་བསྟན་ཏོ། །གནས་མེད་པ་ལ་གནས་བཅས་ནས། །ཁམས་དང་སྐྱེ་མཆེད་ཕུང་པོ་ཡི། །སྐྱེ་བ་མེད་པས་  
རབ་ཕྱེ་བ། །སངས་རྒྱས་འབྱུང་བར་དེ་བསྟན་ཏོ། །རིག་པ་སྐྱེ་བར་གྱུར་ན་ནི། །དེ་ལྟར་འཁོར་བ་འབྲི་འགྱུར་ཏེ། །རྐྱེན་འདི་རབ་ཏུ་བསྟན་པས་ན། །དེས་ནི་སངས་རྒྱས་རབ་ཏུ་ཕྱེ། །མི་སྐྱེ་བ་  
དང་སྐྱེ་བ་དང། །འགོག་པ་མེད་ལ་གང་གནས་པ། །དངོས་པོའི་འདུ་ཤེས་ཅན་དེས་ནི། །ང་ལ་བསྙེན་བཀུར་བྱེད་མི་ནུས། །དྲན་པ་འབྱུང་བ་འདི་ཡིས་ནི། །སངས་རྒྱས་འབྱུང་བར་བསྟན་  
མ་ཡིན༑ ༑དྲན་མེད་ཡིད་ལ་བྱེད་མེད་པ། །དེ་ནི་སངས་རྒྱས་ཡིན་པར་བསྟན། །བྱང་ཆུབ་ཕྱོགས་ཀྱི་ཆོས་ཉིད་ཀྱི། །ཕྱོགས་རྣམས་ཀུན་ཀྱང་དེ་བཞིན་ཏེ། །དེ་ཡི་སྐྱེ་མེད་གང་ཡིན་  
པ༑ ༑དེ་ནི་སངས་རྒྱས་འབྱུང་བར་འདོད། །ང་ཡི་སངས་རྒྱས་འབྱུང་འདི་འདྲ། །འདི་ནི་གང་དག་རྟོགས་གྱུར་པ། །དེ་དག་ང་ཡི་བསྟན་ལ་དད། །དེ་དག་ལ་ནི་ཆགས་པ་མེད། །བཞིན་  
བཟང་དག་དེ་ལ་བྱང་ཆུབ་སེམས་དཔའི་ཆོས་ཀྱི་འཁོར་ལོ་བསྐོར་བ་གང་ཞེ་ན། བཞིན་བཟང་དག་ཆོས་ཀྱི་འཁོར་ལོ་བསྐོར་བ་ཞེས་བྱ་བ་ནི། གང་འདི་ལྟ་བུའི་ཆོས་འདི་ཁོང་དུ་  
ཆུད་པ་དང། དགའ་བ་དང། མོས་པ་དང། དད་པ་དང། འཛིན་པ་དང། ཀུན་འཛིན་པ་དང། ལེན་པ་དང། དྲན་པ་མ་བརྗེད་པ་དང་ཚུལ་བཞིན་ཡོངས་སུ་རྟོག་པ་དང། སྙིང་རྗེ་  
  
  
ཐམས་ཅད་མཁྱེན་པའི་སེམས་ཀྱིས་གཞན་དག་ལ་འཆད་པ་དང། སྟོན་པ་དང། ཡང་དག་པར་རབ་ཏུ་སྟོན་པ་དང། སྐྱོ་བ་ལ་མི་མཇེད་པ་དང། ཐོབ་  
པ་དང། བཀུར་སྟི་ལ་མ་ཆགས་པ་དང། དུས་དུས་སུ་སྐུལ་བ་དང་དྲན་པར་བྱེད་པ་དང། ཡོངས་སུ་འཛིན་པ་དང། རྗེས་སུ་འཛིན་པ་འདི་ནི། ཆོས་ཀྱི་འཁོར་ལོ་བསྐོར་བ་ཞེས་བྱའོ། །  
བཞིན་བཟང་དག། གཞན་ཡང་ཇི་ལྟར་དེ་བཞིན་གཤེགས་པས་ཆོས་ཀྱི་འཁོར་ལོ་བསྐོར་བའི་ཆོས་ཀྱི་འཁོར་ལོ་དེའི་རྣམ་པ་ལ་འཇུག་པ་ཅུང་ཟད་ཙམ་ཞིག་བཤད་པར་བྱའོ། །དེ་  
བཞིན་གཤེགས་པས་ཆོས་སྐྱེ་བ་དང། ཆོས་མ་ཡིན་པ་སྐྱེ་བའི་ཕྱིར་ཆོས་ཀྱི་འཁོར་ལོ་མ་བསྐོར་ཏོ། །ཆོས་གཞིག་པ་དང། ཆོས་མ་ཡིན་པ་གཞིག་པའི་ཕྱིར་ཆོས་ཀྱི་འཁོར་ལོ་མ་  
བསྐོར་ཏོ། །དེ་བཞིན་གཤེགས་པས་སོ་སོའི་སྐྱེ་བོའི་ཆོས་ནི། དམན་པ་དང། འཕགས་པའི་ཆོས་ནི། རྒྱ་ཆེ་བའི་ཕྱིར་ཆོས་ཀྱི་འཁོར་ལོ་མ་བསྐོར་གྱི། བཞིན་བཟང་དག། དེ་བཞིན་  
གཤེགས་པས་སོ་སོའི་སྐྱེ་བོའི་ཆོས་དང། འཕགས་པའི་ཆོས་རང་བཞིན་གྱིས་མ་སྐྱེས་པའི་ཕྱིར་ཆོས་ཀྱི་འཁོར་ལོ་བསྐོར་ཏོ། །ཆོས་ཀྱི་འཁོར་ལོ་དེ་ནི། ཡང་དག་པར་ཡོངས་སུ་མ་  
དཔར་བསྐོར་བས་དེའི་ཕྱིར་དེ་མ་ཆད་པའི་འཁོར་ལོའོ། །ཆོས་ཀྱི་འཁོར་ལོ་དེ་རྟེན་ཅིང་འབྲེལ་པར་འབྱུང་བ་ལུགས་དང་མཐུན་པས་བསྐོར་བས་དེའི་ཕྱིར་དེ་ནི། མི་སྐྱེ་བའི་འཁོར་ལོའོ། །  
  
  
༄༅། །འཁོར་ལོ་དེ་གཉིས་ཀྱིས་མི་བསྐོར་ཏེ། མིག་དང་གཟུགས་ཀྱིས་བསྐོར་བས་མི་བསྐོར་བ་ནས་ཡིད་དང་ཆོས་ཀྱི་བར་གྱིས་བསྐོར་བས་མི་བསྐོར་བའི་བར་དུ་སྟེ་  
དེའི་ཕྱིར་དེ་མི་གཉིས་པའི་འཁོར་ལོའོ། །འཁོར་ལོ་དེ་འདས་པའི་ཆོས་ལ་དམིགས་པའི་རྣམ་པས་མི་བསྐོར། མ་འོངས་པ་དང། ད་ལྟར་བྱུང་བའི་ཆོས་ལ་དམིགས་པའི་རྣམ་པས་  
མི་བསྐོར་ཏེ། དེའི་ཕྱིར་དེ་མི་དམིགས་པའི་འཁོར་ལོའོ། །འཁོར་ལོ་བདག་ཏུ་ལྟ་བ་ཀུན་ནས་ལྡང་བས་མི་བསྐོར། སེམས་ཅན་དང། སྲོག་དང། གསོ་བ་དང། གང་ཟག་ཏུ་ལྟ་  
བ་ཀུན་ནས་ལྡང་བས་མི་བསྐོར་ཏེ། དེའི་ཕྱིར་དེ་སྟོང་པ་ཉིད་ཀྱི་འཁོར་ལོའོ། །འཁོར་ལོ་དེ་མཚན་མ་ལ་དམིགས་པའི་འདུ་ཤེས་དང་སྤྲོས་པ་ཡིད་ལ་བྱེད་པས་མི་བསྐོར་ཏེ་  
དེའི་ཕྱིར་དེ་མཚན་མ་མེད་པའི་འཁོར་ལོའོ། །འཁོར་ལོ་དེ་འདོད་པའི་ཁམས་ཐོབ་པར་བྱ་བའི་ཕྱིར་མི་བསྐོར། གཟུགས་དང་གཟུགས་མེད་པའི་ཁམས་ཐོབ་པར་བྱ་བའི་ཕྱིར་  
མི་བསྐོར་ཏེ། དེའི་ཕྱིར་དེ་སྨོན་པ་མེད་པའི་འཁོར་ལོའོ། །འཁོར་ལོ་དེ་འདི་དག་ནི། སོ་སོའི་སྐྱེ་བོའི་ཆོས། འདི་དག་ནི། སློབ་པའི་ཆོས། འདི་དག་ནི། མི་སློབ་པའི་ཆོས། རྣམ་པ་འདི་  
ལྟ་བུ་འདི་དག་ནི། སངས་རྒྱས་ཀྱི་ཆོས་སོ་ཞེས་ཆོས་ཐ་དད་པའི་ཕྱིར་མི་བསྐོར་ཏེ། དེའི་ཕྱིར་ཐ་དད་པ་མེད་པའི་འཁོར་ལོའོ་།འཁོར་ལོ་དེ་ཆོས་ཀྱི་བརྡ་ལ་མི་འཇུག་སྟེ། དེའི་ཕྱིར་དེ་  
  
  
།བཞིན་བཟང་དག་ཆོས་ཀྱི་འཁོར་ལོ་ཞེས་བྱ་བ་ནི། དོན་དམ་པའི་འཁོར་ལོ་སྟེ། བདེན་པ་མི་ཕྱེད་པའི་རྣམ་པས་བསྐོར་བའོ། །དུས་གསུམ་  
མཉམ་པས་ཇི་ལྟ་བ་བཞིན་གྱི་འཁོར་ལོའོ། །དངོས་པོར་ལྟ་བ་ལས་རབ་ཏུ་འདས་པའི་ཕྱིར་དངོས་པོ་མེད་པའི་འཁོར་ལོའོ། །ལུས་དང་སེམས་མ་འདྲེས་ཤིང་ཡིད་དང་རྣམ་  
པར་ཤེས་པ་དང་བྲལ་བས་དབེན་པའི་འཁོར་ལོའོ། །འགྲོ་བ་ལྔ་དང་ཕྲད་པ་མ་ཡིན་པས་ཀུན་གཞི་མེད་པའི་འཁོར་ལོའོ། །འབྱུང་བ་ཆེན་པོ་ངོ་བོ་གཉིས་ཀྱིས་དངོས་པོ་མེད་  
པས་ཡང་དག་པའི་འཁོར་ལོའོ། །ཡང་དག་པར་སྦྱོར་ཞིང་སླུ་བ་མ་ཡིན་པས་མཉམ་པའི་འཁོར་ལོའོ། །ཡི་གེ་མི་ཟད་པས་མི་ཟད་པའི་འཁོར་ལོའོ། །ཆོས་ཐམས་ཅད་ཆོས་  
ཀྱི་དབྱིངས་སུ་ཡང་དག་པར་འདུ་བས་ཆོས་ཀྱི་དབྱིངས་ཀྱི་འཁོར་ལོའོ། །སྔོན་གྱི་མཐའ་མ་ཡིན་པར་བསྐོར་བས་ཡང་དག་པའི་མཐའི་འཁོར་ལོའོ། །ངོ་བོ་ཉིད་ཀྱིས་ངོ་བོ་ཉིད་  
མེད་པས་དེ་བཞིན་ཉིད་ཀྱི་འཁོར་ལོའོ། །རང་གི་ཡིད་ལ་བྱེད་པ་རྒྱུན་བཅད་པས་མངོན་པར་འདུ་མི་བྱེད་པའི་འཁོར་ལོའོ། །འཕགས་པའི་སྤྱོད་ཡུལ་ཐོབ་པར་བྱེད་པའི་ཕྱིར་འདུས་མ་  
བྱས་པའི་འཁོར་ལོའོ། །ནང་ཀུན་ཏུ་སྟོན་པས་སྟོང་པ་ཉིད་ཀྱི་འཁོར་ལོའོ། །ཕྱི་རོལ་ལ་མི་འཇུག་པས་མཚན་མ་མེད་པའི་འཁོར་ལོའོ། །ཕྱི་ནང་གི་དང་མ་འདྲེས་པས་སྨོན་པ་མེད་པའི་  
  
  
༄༅། །འཁོར་ལོའོ། །བརྗོད་པ་མེད་པའི་ཚུལ་གྱིས་བརྗོད་དུ་མེད་པའི་འཁོར་ལོའོ། །བཞིན་བཟང་དག་ཆོས་ཀྱི་འཁོར་ལོ་དེ་དེ་བཞིན་གཤེགས་པས་སེམས་  
ཅན་གྱི་དབང་པོ་ལ་བསྐོར་ཀྱང་རུང། མ་བསྐོར་ཀྱང་རུང་བརྗོད་དུ་མེད་པའི་ཆོས་ཉིད་འདི་མི་འདོར་ཏེ། བཞིན་བཟང་དག། འདི་ནི་བྱང་ཆུབ་སེམས་དཔའི་ཆོས་ཀྱི་འཁོར་ལོ་  
བསྐོར་བ་ཞེས་བྱའོ། །ཆོས་ཀྱི་འཁོར་ལོ་བསྐོར་བ་འདི་བསྟན་པའི་ཚེ་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མི་འམ་ཅི་དང། ལྟོ་  
འཕྱེ་ཆེན་པོ་དེ་དག་གིས་ཅ་ཅོ་དང། ག་ཞའི་སྒྲ་ཕྱུང་སྟེ་འདི་སྐད་ཅེས་གསོལ་ཏོ། །དེ་བཞིན་གཤེགས་པས་འདི་འདྲ་བའི་ཆོས་ཀྱི་འཁོར་ལོ་འདི་བསྐོར་ཅིང་ཕ་རོལ་ཤེས་པར་མཛད་  
པ་ནི༑ མཛད་དཀའ་བ་མཛད་པའོ། །བཅོམ་ལྡན་འདས། ནམ་མཁའི་འཁོར་ལོ་བསྐོར་བ་དེ་ནི། ཆོས་ཀྱི་འཁོར་ལོ་བསྐོར་བའོ། །གང་དག་གིས་འཚལ་བ་དེ་དག་གིས་ཀྱང་དེ་  
དང་མཉམ་པ་ཉིད་དུ་འཚལ་བ་དང། བཅོམ་ལྡན་འདས། སེམས་བསྐྱེད་པ་དེ་དག་ལ་རྗེས་སུ་ཡི་རང་ངོ། །གང་དག་ཆོས་ཀྱི་འཁོར་ལོ་བསྐོར་བ་འདི་ཐོས་ནས་བྱང་ཆུབ་ཏུ་  
སེམས་བསྐྱེད་པར་འགྱུར་བ་དེ་དག་ཀྱང་ཆོས་ཀྱི་འཁོར་ལོ་འདི་ལྟ་བུ་བསྐོར་བར་འགྱུར་རོ། །དེ་ལྟར་བསྟན་པ་འདི་ཐོས་ནས་འཁོར་དེ་ལས་སྲོག་ཆགས་ཁྲིས་བླ་ན་མེད་པ་ཡང་  
  
  
།བཞིན་བཟང་དག་དེ་ལ་བྱང་ཆུབ་སེམས་དཔའི་དམ་པའི་ཆོས་ཡོངས་སུ་འཛིན་པ་གང་ཞེ་ན། བཞིན་བཟང་དག། དམ་པའི་ཆོས་ཡོངས་སུ་  
འཛིན་པ་ཞེས་བྱ་བ་ནི། ཆོས་ཐམས་ཅད་ཡང་དག་པར་སྡུད་པ་སྟེ་ཆོས་ཐམས་ཅད་ཡང་དག་པར་སྡུད་པ་འདི་ནི། དམ་པའི་ཆོས་ཡོངས་སུ་འཛིན་པ་ཞེས་བྱའོ། །བཞིན་བཟང་དག་  
གཞན་ཡང་དམ་པའི་ཆོས་ཡོངས་སུ་འཛིན་པ་ནི། གང་དེ་བཞིན་གཤེགས་པས་སྤྱོད་པ་བརྒྱད་ཁྲི་བཞི་སྟོང་དང། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བསྟན་པའི་ཆོས་ཀྱི་ཕུང་པོ་བརྒྱད་ཁྲི་བཞི་  
སྟོང་དེ་དག་སྡུད་པ་དེ་ནི། དམ་པའི་ཆོས་ཡོངས་སུ་འཛིན་པ་ཞེས་བྱའོ། །བཞིན་བཟང་དག་ཇི་ལྟར་དེ་བཞིན་གཤེགས་པས་བྱང་ཆུབ་མངོན་པར་སངས་རྒྱས་པ་དེ་བཞིན་དུ་ཆོས་ཀྱི་འཁོར་  
ལོ་བསྐོར་ཏེ། །དེ་བཞིན་དུ་ཡོངས་སུ་མྱ་ངན་ལས་འདས་སོ། །དེ་བཞིན་ཉིད་ཇི་ལྟ་བ་དང། དེ་བཞིན་ཉིད་གང་ཡིན་པ་དེ་ལ་ཆོས་ཐམས་ཅད་ཀྱི་སྐྱེ་བ་མེད། འགག་པ་མེད་དོ། །གང་  
མི་སྐྱེ་མི་འགག་པ་དེ་ལ་འཛིན་པ་མེད། འཐབ་པ་མེད། རྩོད་པ་མེད། བསྟན་པ་མེད། ཤིན་ཏུ་བརྗོད་པ་མེད་དོ། །གང་བརྗོད་དུ་མེད་པ་དེ་ལ་དམ་པའི་ཆོས་བསྡུ་བ་གང་ཡང་མེད་དོ། །དེའི་  
ཕྱིར་བསྡུ་བ་མེད། ཡོངས་སུ་འཛིན་པ་མེད་པ་ནི། དམ་པའི་ཆོས་ཞེས་བྱའོ། །དེ་ནས་ཀླུའི་རྒྱལ་པོ་མ་དྲོས་པའི་བུ་མྱ་ངན་མེད་པ་ཞེས་བྱ་བས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །  
  
  
༄༅། །བཅོམ་ལྡན་འདས། བདག་དམ་པའི་ཆོས་ཡོངས་སུ་འཛིན་པ་ལ་སྤོབས་སོ། །བཅོམ་ལྡན་འདས་ཀྱིས་བཀའ་སྩལ་པ། མྱ་ངན་མེད་པ་ཁྱོད་སྤོབས་པར་གྱིས་  
ཤིག་གསོལ་པ། བཅོམ་ལྡན་འདས། འདི་ལྟ་སྟེ། དཔེར་ན། རྒྱ་མཚོ་ཆེན་པོ་ན་རིན་པོ་ཆེ་བདག་གི་མ་མཆིས་པ། ཡོངས་སུ་འཛིན་པ་མ་མཆིས་པ། ཡོངས་སུ་གཟུང་བ་  
མ་མཆིས་པ་གང་དག་མཆིས་པ་དེ་དག་བསྲུང་བར་བགྱི་བ་མ་ལགས་མོད་ཀྱི། འོན་ཀྱང་བཅོམ་ལྡན་འདས། དེད་དཔོན་དང། དེད་དཔོན་ཆེན་པོ་གང་དག་ལུས་དང་སྲོག་  
ལ་མི་ལྟ་བར་རིན་པོ་ཆེ་ཆེན་པོ་དེ་དག་འཚལ་བའི་སླད་དུ་རྒྱ་མཚོ་ཆེན་པོར་ཞུགས་པ་དེ་དག་ཛམྦུའི་གླིང་དུ་མ་ཕྱིན་པར་བར་མ་དོར་རྒྱ་མཚོའི་ནང་དུ་འཁྱམས་པར་མི་  
འགྱུར་བར་ཤིན་ཏུ་སྲུང་བ་བགྱིས་ཏེ། དེ་དག་རྒྱ་མཚོར་ཞུགས་ཤིང་འོང་བ་དང་འགྲོ་བའི་ཚེ་སྲུང་བ་ཆེན་པོ་བགྱིས་ནས་དེ་ལྟར་རིན་པོ་ཆེ་དེ་དག་ཛམྦུའི་གླིང་དུ་ཕྱིན་པ་དང་སྐྱེ་  
བོ་མང་པོ་འཚོ་བར་འགྱུར་རོ། །བཅོམ་ལྡན་འདས། དེ་བཞིན་དུ་དེ་བཞིན་གཤེགས་པས་ཆོས་གང་མངོན་པར་རྫོགས་པར་སངས་རྒྱས་པ་དེ་ཤིན་ཏུ་མངོན་པར་གྲུབ་པ་མ་མཆིས་ཏེ་  
དེ་ནི༑ ལྷ་དང་བཅས་པའི་འཇིག་རྟེན་གང་གིས་ཀྱང་ཡོངས་སུ་གཟུང་བར་མི་ནུས་མོད་ཀྱི། འོན་ཀྱང་བཅོམ་ལྡན་འདས། བྱང་ཆུབ་སེམས་དཔའ་སེམས་དཔའ་ཆེན་པོ་གང་དག་  
  
  
རྫོགས་པར་སངས་རྒྱས་པ་མངོན་པར་རྫོགས་པར་བྱང་ཆུབ་བགྱི་བའི་སླད་དུ་གོ་ཆ་འཚལ་བ་དེ་དག་ཤིན་ཏུ་ཡོངས་སུ་སྲུང་བར་བགྱིས་  
ཏེ། སྐྱེས་བུ་དམ་པ་དེ་དག་ཤིན་ཏུ་ཡོངས་སུ་བཟུང་ན། ཐེག་པ་ཆེན་པོ་འདིར་དེས་པར་འབྱུང་བར་འགྱུར་རོ། །དེ་དག་བྱུང་བར་གྱུར་ན། ཆོས་ཀྱི་འཁོར་ལོ་བསྐོར་བར་འགྱུར་ཏེ། དམ་པའི་  
ཆོས་ཡོངས་སུ་འབར་བར་འགྱུར་རོ། །བཅོམ་ལྡན་འདས། དེ་ལྟ་བས་ན་གང་འདི་ཆོས་སྨྲ་བ་ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ཡོངས་སུ་འཛིན་པ་ངས་བསྲུང་བ་དང། སྐྱོབ་པ་དང་  
སྤེད་པ་དང། རིམ་གྲོ་བགྱིད་པ་དང། བླ་མའི་ཡོངས་སུ་སྤྱད་པ་བགྱིད་པ་དེ་ནི། དམ་པའི་ཆོས་ཡང་དག་ཕུལ་ཡོངས་སུ་འཛིན་པ་ལགས་སོ། །དེ་ནས་བཅོམ་ལྡན་འདས་ཀྱིས་ཀླུའི་རྒྱལ་  
པོའི་བུ་མྱ་ངན་མེད་པ་ལ་ལེགས་སོ། །ཞེས་བྱ་བ་གནང་སྟེ། མྱ་ངན་མེད་པ། ལེགས་སོ་ལེགས་སོ། །གང་འདི་ཆོས་སྨྲ་བ་ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ཡོངས་སུ་  
འཛིན་པ་དང། ཀུན་ཏུ་སྲུང་བ་འདི་ནི། དམ་པའི་ཆོས་ཡོངས་སུ་འཛིན་པ་ཡིན་ནོ། །ཆོས་སྨྲ་བ་ཡོངས་སུ་བཟུང་བས་དམ་པའི་ཆོས་ཡོངས་སུ་བཟུང་བ་ཡིན་མོད་ཀྱི། འོན་ཀྱང་མྱ་ངན་  
མེད་པ༑ དམ་པའི་ཆོས་ཡོངས་སུ་འཛིན་པ་བཅུ་སྟེ། བཅུ་གང་ཞེ་ན་ཁེངས་པ་མེད་པ་དང། ལྷག་པའི་ང་རྒྱལ་མེད་པ་དང། གཡོ་བ་མེད་པ་དང། ཆོས་དོན་དུ་གཉེར་བ་དང། ཆོས་འདོད་  
  
  
༄༅། །པ་དང། ཆོས་ཡོངས་སུ་ཚོལ་བ་དང། ཆོས་ལ་སོ་སོར་རྟོག་པ་དང། ཆོས་སྟོན་པ་དང། ཆོས་ལ་ནན་ཏན་བྱེད་པ་དང་ཆོས་སྒྲུབ་པར་གནས་ཤིང་མོས་ལ་  
རྣམ་པར་གྲོལ་བ་སྟེ། བཅུ་པོ་དེ་དག་ནི། དམ་པའི་ཆོས་ཡོངས་སུ་འཛིན་པའོ། །གཞན་ཡང་དམ་པའི་ཆོས་ཡོངས་སུ་འཛིན་པ་བཅུ་སྟེ་བཅུ་གང་ཞེ་ན། མྱ་ངན་མེད་པ། འདི་ལ་  
རིགས་ཀྱི་བུའམ། རིགས་ཀྱི་བུ་མོས་ཆོས་སྨྲ་བ་ཞིག་ཡོད་པར་ཐོས་ན། ཕྱོགས་དེར་ཕྱག་འཚལ་བ་དང། མཐོང་བར་དགའ་བ་དང་འོངས་ནས་མགུ་བར་བྱེད་པ་དང། སྟན་  
འདིང་ཞིང་གོས་དང་ཟས་སྦྱོར་བ་དང། ཀུན་ཏུ་སྲུང་བར་བྱེད་པ་དང། བསྟི་སྟང་བྱས་ཏེ་བསྙེན་བཀུར་བྱེད་པ་དང། དེས་བཤད་པ་ཉན་པ་དང། ཇི་ལྟར་ཐོས་པ་ལྟར་གཞན་  
དག་ལའང་སྟོན་པ་དང། དེའི་མི་སྙན་པ་འགོག་པ་དང། དེའི་བསྔགས་པ་བརྗོད་པ་སྟེ། མྱ་ངན་མེད་པ། བཅུ་པོ་དེ་དག་ནི། དམ་པའི་ཆོས་ཡོངས་སུ་འཛིན་པའོ། །མྱ་ངན་  
མེད་པ༑ གཞན་ཡང་སྦྱིན་པ་བཞི་པོ་འདི་དག་ནི། དམ་པའི་ཆོས་ཡོངས་སུ་འཛིན་པར་འགྱུར་བ་སྟེ། བཞི་གང་ཞེ་ན། གྲོ་ག་དང་སྣག་ཚ་དང། སྨྱུག་གུ་དང། གྲགས་  
བམ་སྦྱིན་པ་དང། ཆོས་སྨྲ་བ་རྣམས་ལ་གོས་དང། ཟས་དང། མལ་ཆ་དང། ན་བའི་གསོས་སྨན་དང། ཡོ་བྱད་སྦྱིན་པ་དང། ཆོས་ཐོས་ནས་ཆོས་སྨྲ་བ་རྣམས་ལ་གཡོ་མེད་  
  
  
།ཞེས་བྱ་བ་སྦྱིན་པ་དང། ཆོས་སྦྱིན་པ་ནི་བཞི་པ་སྟེ། སྦྱིན་པ་བཞི་པོ་དེ་དག་ནི། དམ་པའི་ཆོས་ཡོངས་སུ་འཛིན་པར་འགྱུར་པའོ། །མྱ་ངན་མེད་པ། བརྩོན་  
འགྲུས་བཞི་པོ་འདི་དག་ནི། དམ་པའི་ཆོས་ཡོངས་སུ་འཛིན་པར་འགྱུར་བ་སྟེ། བཞི་གང་ཞེ་ན། ཆོས་སྟོན་པའི་བརྩོན་འགྲུས་དང། ཆོས་ཀུན་ཏུ་ཚོལ་བའི་བརྩོན་འགྲུས་  
དང། ཆོས་སྨྲ་བ་ལ་བསྙེན་བཀུར་བྱ་བའི་བརྩོན་འགྲུས་དང། དམ་པའི་ཆོས་སྤོང་བའི་སེམས་ཅན་རྣམས་ཆོས་དང་མཐུན་པས་ཚར་གཅད་པའི་བརྩོན་འགྲུས་ཏེ། མྱ་ངན་མེད་པ། བརྩོན་  
འགྲུས་བཞི་པོ་དེ་དག་ནི། དམ་པའི་ཆོས་ཡོངས་སུ་འཛིན་པར་འགྱུར་བའོ། །དེ་ནས་བཅོམ་ལྡན་འདས་ཀྱིས་ཞུས་པ་ལུང་བསྟན་པས་ཀླུ་གཞོན་ནུ་ལྔ་བརྒྱ་པོ་དེ་དག་ཚིམ་  
ཞིང་མགུ་ལ་ཡིད་རངས་ཏེ་བཅོམ་ལྡན་འདས་ལ་བསྙེན་བཀུར་བྱ་བ་དང། ཀུན་ཏུ་སྤྱད་པའི་ཕྱིར་གཉེན་དང་འཁོར་དུ་བཅས་པ་དང་རང་རང་གི་ལུས་ཕུལ་ནས་འདི་སྐད་ཅེས་  
གསོལ་ཏོ། །དེང་སླད་ཆད་ཡོངས་སུ་མྱ་ངན་ལས་འདས་ཀྱི་བར་དུ་བདག་ཅག་བཅོམ་ལྡན་འདས་ཀྱི་ཞབས་འབྲིང་ན་རྟག་པར་རྒྱུན་དུ་མཆིས་ལ་འདི་ལྟ་བུའི་དམ་པའི་ཆོས་ཀུན་  
ཏུ་བསྲུང་ཞིང་སྦ་བའི་སླད་དུ་སྤྲོ་བར་བགྱིའོ། །བཅོམ་ལྡན་འདས། བདག་ཅག་ནི། དེ་བཞིན་གཤེགས་པ་ཡོངས་སུ་མྱ་ངན་ལས་འདས་ནས་སྐུ་མ་གྱེས་ཤིང་གཅིག་ཏུ་མཁྲེགས་