  
ཨཱརྱ་ཨཾ་གུ་ལི་མཱ་ལཱི་ཡཾ་ནཱ་མ་མཧཱ་ཡཱན་སཱུ་ཏྲ། བོད་སྐད་དུ། འཕགས་པ་སོར་མོའི་ཕྲེང་བ་ལ་ཕན་པ་ཞེས་བྱ་བ་ཐེག་པ་ཆེན་པོའི་མདོ། བམ་པོ་དང་པོ། སངས་རྒྱས་  
  
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ་།འདི་སྐད་བདག་གིས་ཐོས་པ་དུས་གཅིག་ན། བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་མགོན་  
མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དེ་ནས་བཅོམ་ལྡན་འདས་བྱང་ཆུབ་སེམས་དཔའ་ཤ་སྟག་མང་པོ་དང། འཁོར་བཞི་དང་ལྷ་དང། ཀླུ་དང། གནོད་སྦྱིན་དང་  
ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོའི་ཚོགས་མང་པོ་དང། ཤ་ཟ་དང། འབྱུང་པོའི་ཚོགས་དང། ལྷའི་བུ་མོ་དང། ལྷ་མ་ཡིན་གྱི་དབང་པོ་དང། ཉི་མ་དང། ལྷ་མ་ཡིན་  
དང༑ སྲིན་པོ་དང། འཇིག་རྟེན་སྐྱོང་དང། བདུད་ལ་སོགས་པ་ལ་སེམས་ཅན་ཐམས་ཅད་ངེས་པར་སྒྲོལ་བ། ཤིན་ཏུ་རྒྱས་པ་ཆེན་པོའི་མདོ་སྡེ་ཆེན་པོ་མཚོན་ཆ་ཐོགས་པ་ཞེས་བྱ་བ་  
སྟོན་ཏེ། ཐོག་མར་ཡང་དགེ་བར་དུའང་དགེ་ཐ་མར་ཡང་དགེ་དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་པ་ཡོངས་སུ་དག་པ། ཡོངས་སུ་དཀར་བ་  
ཚངས་པར་སྤྱོད་པ་ཡང་དག་པར་རབ་ཏུ་སྟོན་ཏོ། །གང་གི་ཚེ་མདོ་སྡེ་ཆེན་པོ་མཚོན་ཆ་ཐོགས་པ་མཐར་ཕྱིན་པར་གྱུར་པ་དེའི་ཚེ་དེའི་དུས་ན་མཉན་དུ་ཡོད་པའི་གྲོང་ཁྱེར་ཆེན་པོ་ནས་བྱང་  
ཕྱོགས་ལོགས་སུ་རྒྱང་མི་རིང་བ་ཞིག་ན། བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་སྡུག་པ་ཞེས་བྱ་བ། རི་སྡིང་ཞེས་བྱ་བའི་གྲོང་ཁྱེར་ནས་སྐྱེས་པ། ཤིན་ཏུ་དབུལ་པོ་བྲམ་ཟེ་མོ་  
  
  
༄༅། །བཟང་མོ་ཞེས་བྱ་བའི་བུ་ཕས་བོར་བ། ལོ་བཅུ་གཉིས་ལོན་པ། གཟུགས་དང། མདོག་དང། སྟོབས་དང། ཁོང་དཔའ་ལ་ཕུན་སུམ་ཚོགས་པ་ཤིན་ཏུ་བལྟ་ན་  
སྡུག་པ། ཚིག་འཇམ་པ་ཞིག་ཡོད་དེ། སློབ་དཔོན་ནོར་བུ་བཟང་པོ། རིག་བྱེད་བཞིའི་ཕ་རོལ་ཏུ་སོང་བ། ཧ་ལ་ཧ་སེ་ཞེས་བྱ་བའི་གྲོང་ན་གནས་པ་དེའི་དྲུང་ན། བྲམ་ཟེའི་བུ་འཇིག་རྟེན་ཐམས་  
ཅད་ཀྱིས་བལྟ་ན་སྡུག་པ་ཞེས་བྱ་བ། ཤིན་ཏུ་ཡིད་གཞུངས་ཤིང་བླ་མ་ལ་མཆོད་པ་བྱེད་པ། དབང་པོ་ཐུལ་བ། བརྟུལ་ཞུགས་དང་མི་འགྱུར་བ་ལ་སྦྱོད་པ་དེ། སྲིད་སྲུང་གི་རིག་བྱེད་  
སློབ་བོ། །དེའི་ཚེ་སློབ་དཔོན་ནོར་བུ་བཟང་པོ་དེ་རྒྱལ་པོས་བོས་ནས་མཉན་དུ་ཡོད་པར་འགྲོ་བ་ན། རང་གི་སློབ་མ་བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་སྡུག་པ་ཁྱིམ་སྲུང་  
དུ་བཅུག་སྟེ། མཉན་དུ་ཡོད་པར་སོང་ངོ། །དེ་ནས་དེའི་ཚེ་མཁན་པོའི་ཆུང་མ་གཞོན་ནུ་གཟུགས་བཟང་ཞིང་ཕུན་སུམ་ཚོགས་པ་དེས་བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་  
སྡུག་པ་མཐོང་བ་དང། སེམས་ཆགས་ནས་རབ་ཏུ་མི་བཟོད་པར་གྱུར་པ་དང། གོས་དང། རྒྱན་རྣམས་ཀྱང་ལྷོད་ཅིང་འཕྱང་སྟེ། འདོད་ཆགས་ཀྱིས་ནོན་ནས། མགྱོགས་པ་མགྱོགས་  
པར་བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་སྡུག་པའི་གོས་ལ་བཟུང་སྟེ། འདོད་པ་ལ་གཞོལ་ཞིང་བསོད་ནམས་མ་ཡིན་པ་བསྐྱེད་དོ། །དེ་ནས་བྲམ་ཟེའི་བུ་འཇིག་རྟེན་  
  
  
གུས་པ། དབང་པོ་དུལ་བ། བརྟུལ་ཞུགས་དང། མི་འགྱུར་བ་ལ་སྤྱོད་པ། སེམས་ཅན་གྱི་མཆོག་དེས་མཁན་པོའི་ཆུང་མ་ལ་  
འདི་སྐད་དུ། བླ་མའི་བཙུན་མོ་ཁྱོད་ནི་བདག་གི་མ་དང་འདྲ་སྟེ་ད་ལྟར་མ་མཛད་ཅིག་ཅེས་སྨྲས་སོ། །དེ་གཏོང་བ་ལྟ་མི་བྱེད་ནས་གོས་གཅིག་པོར་ཏེ། ངོ་ཚ་ནས་གོས་གཅིག་དང་གུད་  
དུ་སོང་ངོ། །དེ་ནས་མཁན་པོའི་ཆུང་མས་འཇིག་རྟེན་ཐམས་ཅད་ཀྱིས་བལྟ་ན་སྡུག་པའི་སེམས་ལ་རྣམ་པར་བརྟགས་ནས། མིག་མཆི་མས་གང་ཞིང་འདོད་པའི་འདོད་ཆགས་ཀྱིས་  
ནོན་ནས་རྣམ་པར་སེམས་པར་གྱུར་ཏེ། དེ་ནས་དེ་སྡུག་བསྔལ་ཞིང་འདི་སྙམ་སེམས་སོ། །འཇིག་རྟེན་ཐམས་ཅད་ཀྱིས་བལྟ་ན་སྡུག་པ་བདེ་བའི་བར་ཆད་བྱེད་པ་དེ་ཤིའང་སླ་ཡི། བུད་  
མེད་གང་གི་ཁྱོར་ཡང་མ་གྱུར་པར་ཐལ་བར་གྱུར་ཅིག་སྙམ་སྟེ་ལུས་ཀུན་རང་གི་སེན་མོས་དྲལ་ནས་ན་ཞིང་མི་བདེ་སྟེ། ལུས་མི་སྡུག་པར་བཅོས་ནས་བུད་མེད་དེས་གཡོ་སྦྱར་ཏེ། ཁྱིམ་  
གཉིས་ཀྱི་བར་གྱི་གདུང་མ་ལ་གྱེན་དུ་བཅིངས་ནས་བཏགས་སོ། །དེ་ནས་དེའི་ཚེ་སློབ་དཔོན་ནོར་བུ་བཟང་པོ་རྒྱལ་པོས་མཆོད་ནས་སླར་རང་གི་ཁྱིམ་དུ་འོངས་པ་དང། དེས་མཐོང་ངོ། །མཐོང་  
ནས་དེའི་ཐག་པ་བཅད་དེ། ཀྱེ་མའོ་ཞེས་སྐད་དྲག་ཏུ་ཕྱུང་ནས་རང་གི་ཆུང་མ་ལ་འདི་སྐད་ཅེས་སྨྲས་སོ། །བཟང་མོ། འདི་ཅི་སུས་ཁྱོད་འདི་ལྟ་བུར་བྱས། བཟང་མོས་སྨྲས་པ། ཁྱོད་ཀྱི་སློབ་མ་  
  
  
༄༅། །འཇིག་རྟེན་ཐམས་ཅད་ཀྱིས་བལྟ་ན་སྡུག་པས་ནན་གྱིས་ཁོ་མོ་ལ་ཉལ་པོ་བྱས་ནས་འདི་ལྟར་བྱས་སོ། །དེ་ནས་སློབ་དཔོན་ནོར་བུ་བཟང་པོས་འཇིག་རྟེན་ཐམས་  
ཅད་ཀྱིས་བལྟ་ན་སྡུག་པ་དེའི་མཐུ་ཆེན་པོ་ཤེས་ཏེ། དེ་ཐོག་མ་བཙས་མ་ཐག་ཏུ་རྒྱལ་རིགས་ཐམས་ཅད་ཀྱི་མཚོན་རྣམས་ཤུབས་ནས་ཕྱུང་སྟེ། མདའ་སྟེའུ་ཁ་མ་བཞིན་དུ་ཐམས་  
ཅད་དུ་ལྷུང་ནས། དེའི་ཚེ་རྒྱལ་རིགས་ཐམས་ཅད་སྐྲག་ཅིང་རབ་ཏུ་འཇིགས་པར་གྱུར་ཏེ། འཇིག་རྟེན་ཐམས་ཅད་ཀྱིས་བལྟ་ན་སྡུག་པ་སེམས་ཅན་གྱི་མཆོག་དེའི་མཐུ་ཆེན་པོ་དེ་  
ལྟ་བུ་ཤེས་ནས། དེ་ལ་ཅུང་ཟད་བསྒོ་བ་ཙམ་ཞིག་ནུས་ཏེ། འཇིག་རྟེན་ཐམས་ཅད་ཀྱིས་བལྟ་ན་སྡུག་པ་དེ་ལ་འདི་སྐད་ཅེས་སྨྲས་སོ་།བདག་ཉིད་ངན་པ་བླ་མའི་ཆུང་མ་མ་རུང་བར་  
བྱེད་པ་ཁྱོད་ཉེས་པ་ཆེན་པོ་བྱས་པས་བྲམ་ཟེར་མི་འགྱུར་གྱི། མི་སྟོང་སོད་ཅིག་དང་དེ་ནས་བྱང་བར་འགྱུར་རོ། །དེ་སྐད་ཅེས་རང་གི་སློབ་མ་བྲམ་ཟེའི་བུ་འཇིག་རྟེན་ཐམས་ཅད་  
ཀྱིས་བལྟ་ན་སྡུག་པ་ལ་བསྒོ་བ་དང། བྲམ་ཟེའི་བུ་འཇིག་རྟེན་ཐམས་ཅད་ཀྱིས་བལྟ་ན་སྡུག་པ་དེ་རང་བཞིན་གྱིས་བླ་མ་ལ་གུས་པས་རང་གི་སློབ་དཔོན་ལ་འདི་སྐད་ཅེས་སྨྲས་སོ། །ཀྱེ་  
མཁན་པོ། བདག་ལ་འོས་པ་མ་ལགས་སོ། །ཡང་སློབ་དཔོན་གྱིས་སྨྲས་པ། ཇི་བདག་ཉིད་ངན་པ་ཁྱོད་མཐོ་རིས་སུ་འགྲོ་བའམ། བྲམ་ཟེར་འགྱུར་བར་མི་འདོད་དམ། ཡང་སློབ་  
  
  
ལེགས་སོ། །ལེགས་སོ། །མཁན་པོ་དེ་ལྟར་བགྱིའོ་ཞེས་སྨྲས་ཏེ། མི་སྟོང་བསད་དེ་འོངས་ནས་རང་གི་སློབ་དཔོན་ལ་གུས་པར་སྨྲ་བར་བྱས་པ་དང། སློབ་དཔོན་གྱིས་དེ་  
མཐོང་ནས་གཏུམ་པོ་འདི་ད་རུང་མ་ཤི་བ་ལྟ་ཞེས་ངོ་མཚར་དུ་གྱུར་ཏེ། འོ་ན་ད་ཤི་བར་བྱའོ་སྙམ་ནས། དེ་སྐད་མ་ཟེར་བར་བསད་པ་རེ་རེའི་སོར་མོ་རྣམས་ལོངས་ཤིག་མི་སྟོང་སོད་ལ་སོར་  
མོ་རྣམས་ཕྲེང་བ་བྱས་ཏེ་འོངས་དང། གདོད་བྲམ་ཟེར་འགྱུར་རོ་ཞེས་ཟེར་ནས་དེའི་ཕྱིར་སོར་མོའི་ཕྲེང་བ་ཞེས་བྱའོ། །ཡང་སོར་མོའི་ཕྲེང་བ་དེས་ལེགས་སོ་ཞེས་སྨྲས་ནས། མིས་ཉིས་སྟོང་  
དུ་གཅིག་གིས་མ་ཚང་བ་བསད་དོ། །དེའི་ཚེ་སོར་མོའི་ཕྲེང་བའི་མ་ཟས་ཀྱི་མཆོག་དང། མངར་སྣ་བཞི་ཐོགས་ནས་བདག་གི་བུ་འདི་ལྟར་གྱུར་པ་ལྟ་ཞིག་ན་ཉོན་མོངས་བླུད་དོ་སྙམ་སྟེ་འོངས་  
པ་དང། སོར་མོའི་ཕྲེང་བས་རང་གི་མ་འོངས་པར་མཐོང་ནས་བདག་གི་མ་མཐོ་རིས་སུ་འགྲོ་བར་བྱའོ་སྙམ་སྟེ་རལ་གྲི་ཐོགས་ནས་འོངས་སོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཡུལ་  
དང༑ དུས་མཁྱེན་ནས་མཉན་དུ་ཡོད་པ་ནས་གནག་པའི་དགོངས་སུ་འདོམ་བཞི་བཅུས་མ་ཚང་བའི་བར་དུ་ཤིང་ཨ་ཤོ་ཀའི་དྲུང་ན་ཐམས་ཅད་མཁྱེན་པའི་ཡེ་ཤེས་ཐམས་ཅད་དང་ལྡན་  
པ་དེ་དང་པའི་རྒྱལ་པོ་བཞིན་དུ་མདུན་ན་བཞུགས་པར་གྱུར་ཏོ། །དེ་ནས་སོར་མོའི་ཕྲེང་བས་བཅོམ་ལྡན་འདས་མཐོང་ནས་འོ་ན་དགེ་སྦྱོང་གོའུ་ཏ་མ་བསད་དོ་སྙམ་སྟེ། རལ་གྲི་ཐོགས་  
  
  
༄༅། །ནས་མགྱོགས་པ་མགྱོགས་པར་འོངས་སོ། །དེ་ནས་བཅོམ་ལྡན་འདས་ཡེ་ཤེས་ཐམས་ཅད་དང་ལྡན་པས་བདག་ཉིད་གཤེགས་པ་ལྟ་བུར་བསྟན་པ་དང་  
སོར་མོའི་ཕྲེང་བས་མ་ལ་མདུན་གྱིས་བལྟས་ཏེ། གཉིས་ཀྱིས་བར་དུ་ཆིགས་སུ་བཅད་པ་འདི་དག་སྨྲས་སོ། །བཞུགས་ཤིག་དགེ་སྦྱོང་ཁྱོད་བཞུགས་ཤིག་ཟས་གཙང་སྲས་པོ་  
བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་།ཆོས་གོས་མནབས་བ་བཞུགས་སུ་གསོལ་  
བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་།བཞུགས་ཤིག་དགེ་སྦྱོང་ཁྱོད་བཞུགས་ཤིག་མཁས་པའི་གཙོ་བོ་བཞུགས་སུ་གསོལ། །བདག་ནི་སོར་མོའི་  
ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་ལྷུང་བཟེད་ཐོགས་པ་བཞུགས་སུ་གསོལ་།བདག་ནི་སོར་མོའི་ཕྲེང་བ་སྟེ། །སོར་  
མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་སེང་གེའི་རྩལ་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་  
སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་སྟག་གི་རྩལ་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་  
  
  
ངང་སྟབས་ལེགས་བཞུད་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་  
བཞུགས་ཤིག་ལྷ་ཡི་གླང་པོ་སྟབས་མཛེས་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་ཉི་རྩེ་མཆོག་  
གཟི་བརྩོན་པ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་།ཟླ་བ་ཉ་ཞལ་སྤྱན་བཟང་བཞུགས། །བདག་ནི་  
སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་གསེར་གྱི་རི་འདྲ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་  
གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་པད་མོ་འདབ་སྟོང་སྤྱན་བཞུགས་ཤིག་བདག་ནི་སོར་མོའི་ཕྲེང་བ་སྟེ་།སོར་མོའི་ཤོ་གམ་བདག་སྩོལ་ཅིག་བཞུགས་  
ཤིག་དགེ་སྦྱོང་ཁྱོད་བཞུགས་ཤིག་ཤངས་ཀྱི་ཤུགས་དྲང་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་  
བཞུགས་ཤིག་ཀུ་མུ་ད་འདྲ་ཚེམས་མཆོག་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་གསུང་མཆོག་  
  
  
༄༅། །ལྗགས་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་  
མཛོད་སྤུའི་ཐིག་ལེ་མཆོག་མངའ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་དབུ་སྐྲ་མཐོན་སྣུམ་  
མཆོག་མངའ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་།སྙན་དང་ཕྱག་རིང་མཆོག་མངའ་བཞུགས་  
བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་།བཞུགས་ཤིག་དགེ་སྦྱོང་ཁྱོད་བཞུགས་ཤིག་ཕྱག་མཆོག་གླང་པོའི་སྣ་འདྲ་བཞུགས། །བདག་ནི་སོར་མོའི་ཕྲེང་བ་  
སྟེ༑ ༑སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་གསང་བ་སྦུབས་སུ་སྤས་པ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་  
བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་པུས་མོ་བཟང་པོ་མངའ་བ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་  
ཤིག་དགེ་སྦྱོང་ཁྱོད་བཞུགས་ཤིག་ཟངས་ཀྱི་སེན་མོ་མཆོག་མངའ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་  
  
  
འགྲོ་བ་མཆོག་གིས་སྤོས་བྱུགས་བཞུགས་།བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་།བཞུགས་ཤིག་དགེ་སྦྱོང་ཁྱོད་བཞུགས་  
ཤིག་ཀ་ལ་པིངྐའི་སྒྲ་དབྱངས་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་ཁུ་བྱུག་སྒྲ་  
དབྱངས་སྙན་སྒྲོགས་བཞུགས། །བདག་ནི་སོར་མོའི་ཕྲེང་བ་སྟེ་།སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་ཉི་འོད་བྱེ་བ་བརྒྱ་འདས་  
བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་དུས་རབ་བསྟབས་ལ་ཕྱག་འཚལ་བསྟོད། །བདག་  
ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་།བཞུགས་ཤིག་དགེ་སྦྱོང་ཁྱོད་བཞུགས་ཤིག་དེ་ལྟར་དུལ་འགྲོས་རབ་མགྱོགས་བཞུགས། །བདག་ནི་སོར་མོའི་ཕྲེང་  
བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་སྟོབས་བཅུའི་སྟོབས་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་  
མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་བདེན་བཞི་མཆོག་མངའ་བཞུགས་སུ་གསོལ། །བདག་ནི་སོར་མོའི་ཕྲེང་བ་སྟེ། །སོར་  
  
  
༄༅། །མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་ཕན་མཛད་ལམ་བརྒྱད་སྟོན་པ་བཞུགས། །བདག་ནི་སོར་མོའི་  
སྟེ༑ ༑སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་དགེ་སྦྱོང་ཁྱོད་བཞུགས་ཤིག་མཚན་མཆོག་སུམ་ཅུ་གཉིས་མངའ་བཞུགས་།བདག་ནི་སོར་མོའི་ཕྲེང་བ་  
སྟེ༑ ༑སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་དཔེ་བཟང་བརྒྱད་ཅུ་མངའ་བ་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་  
ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་།ན་ཆུང་མཆོག་ལ་འདོད་སྤངས་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་  
བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་ཇི་སྲིད་བདག་མ་ཁྲོས་པར་བཞུགས། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་  
ཅིག་བཞུགས་ཤིག་དགེ་སྦྱོང་ཁྱོད་ནི་བཞུགས་སུ་གསོལ། །ལྷ་མིན་དབང་དང་སྲིན་པོ་རྒྱགས་བཅས་བཅོམ། །བདག་ནི་འདི་འདྲའི་ངོ་མཚར་ཡོང་མ་མཐོང། །ཤིན་ཏུ་མགྱོགས་  
པའི་ཤུགས་ལྡན་ཁྱོད་སུ་ཞིག་རལ་གྲི་མ་བཏབ་པར་དུ་དགེ་སྦྱོང་བཞུགས། །བདག་གི་མིང་ཡང་ཁྱོད་ཀྱིས་མ་གསན་ཏམ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་  
  
  
བཞུགས་ཤིག་དགེ་སྦྱོང་ཁྱོད་ནི་བཞུགས་སུ་གསོལ། །བདག་མིང་གང་གིས་ཐོས་པ་ཙམ་གྱིས་འགུམ་འགྱུར་ན། །མངོན་སུམ་བདག་མཐོང་གསོན་པར་འགྱུར་བ་  
ནི༑ ༑ཤིན་ཏུ་མཐུ་ལྡན་སེམས་ཅན་ག་ལ་མཆིས། །བཞུགས་ཤིག་དགེ་སྦྱོང་ཁྱོད་ནི་བཞུགས་སུ་གསོལ། །བདག་ཉིད་མངོན་སུམ་དུ་ནི་མཆིས་གྱུར་ཀྱང། །རྟ་ཡི་བང་ལྟར་ཤིན་ཏུ་  
མགྱོགས་བཞུད་པ། །ལྷ་འམ། ཀླུ་འམ་ཁྱོད་སུ་མྱུར་དུ་གསུངས་།བཞུགས་ཤིག་དགེ་སྦྱོང་ཁྱོད་བཞུགས་ཤིག་ད་ནི་བདག་ཀྱང་མཐུ་དང་མི་ལྡན་གྱུར། །བརྟན་པ་ཁྱོད་ནི་སླེབས་  
པར་མི་ནུས་སོ། །བདག་ནི་སོར་མོའི་ཕྲེང་བ་སྟེ། །སོར་མོའི་ཤོ་གམ་བདག་སྩོལ་ཅིག་བཞུགས་ཤིག་དགེ་སྦྱོང་ཁྱོད་བཞུགས་ཤིག་དགེ་སྦྱོང་བརྟུལ་བཞུགས་ཁྲིམས་འཛིན་ན། །  
ཤོ་གམ་གནས་ལས་མ་འདའ་ཞིག་བདག་ནི་སོར་མོའི་ཕྲེང་བ་སྟེ་།སོར་མོའི་ཤོ་གམ་བདག་སྩོལ་ཅིག་དེ་ནས་བཅོམ་ལྡན་འདས་ངང་པའི་རྒྱལ་པོ་བཞིན་དུ་གོམ་པ་བདུན་  
གཤེགས་ཏེ། སེང་གེའི་ལྟ་བས་ཀུན་ཏུ་གཟིགས་ནས་སོར་མོའི་ཕྲེང་བ་ལ་ཚིགས་སུ་བཅད་པ་འདི་དག་གསུངས་སོ། །ཡང་དག་ཉིད་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་  
ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ་།ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་  
  
  
༄༅། །ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ་།མ་བྱས་ཡང་དག་མཐའ་ལ་  
ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་  
ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཞི་བ་མ་སྐྱེས་མཐའ་ལ་  
ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་  
འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །འདུས་མ་བྱས་ཀྱི་  
མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་  
ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །རྒ་བ་མེད་པའི་  
  
  
།དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་  
ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ནད་མེད་པ་ཡི་  
མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་  
ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །འཆི་བ་མེད་པའི་  
མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་  
འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཀུན་ནས་ཉོན་མོངས་མེད་  
པར་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་  
  
  
༄༅། །འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་  
བྱ༑ ༑ཟག་པ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ་།ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །  
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་  
གམ་སྦྱིན་པར་བྱ། །གནོད་མེད་པ་ཡི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་  
པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་  
རྣོན་ཤོ་གམ་སྦྱིན་པར་བྱ། །ང་ནི་བདེན་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་  
ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །  
  
  
།ང་ནི་ཆོས་ཀྱི་མཐའ་ལ་རབ་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་  
གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་  
མཚོན་རྣོན་ཤོ་གམ་སྦྱིན་པར་བྱ། །ང་ནི་ཤེས་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་  
ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་།ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་  
རྣོན་ཤོ་གམ་སྦྱིན་པར་བྱ། །ང་ནི་བདེན་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་  
འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་  
སྦྱིན་པར་བྱ། །མྱ་ངན་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་  
  
  
༄༅། །ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་  
རྣོན་ཤོ་གམ་སྦྱིན་པར་བྱ། །མྱ་ངན་བྲལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་  
ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་  
མཚོན་རྣོན་ཤོ་གམ་སྦྱིན་པར་བྱ། །རྡུལ་མེད་པ་ཡི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་  
ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་  
ལ་མཚོན་རྣོན་ཤོ་གམ་སྦྱིན་པར་བྱ། །རྡུལ་དང་བྲལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་  
ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་  
  
  
།ཤག་ཤིག་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་  
ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་  
མཚོན་རྣོན་ཤོ་གམ་སྦྱིན་པར་བྱ། །ཡམས་ཀྱི་ནད་མེད་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་  
ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་  
མཚོན་རྣོན་ཤོ་གམ་སྦྱིན་པར་བྱ། །གཙེ་བ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་  
ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་།ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་  
རྣོན་ཤོ་གམ་སྦྱིན་པར་བྱ། །ནད་འགོ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་  
  
  
༄༅། །ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་  
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཅི་ཡང་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་  
གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་  
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །དཔག་ཏུ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །  
ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་  
སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཚད་མེད་པ་ཡི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་  
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་  
  
  
།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །གཙོ་བོ་མཆོག་གི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་  
སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་  
པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ་།ང་ནི་རབ་ཀྱི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །  
ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་  
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་དམ་པའི་ཆོས་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་  
སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་  
མཚོན་རྣོན་ཤོ་གམ་སྦྱིན་པར་བྱ། །བླ་ན་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་  
  
  
༄༅། །ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་  
སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་ཐེར་ཟུག་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་  
གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །  
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །གཞོམ་དུ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་  
སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་  
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །འཇིགས་མེད་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་  
ཏེ༑ ༑ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་  
  
  
།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ་།མཐའ་ཡས་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་  
ཏེ༑ ༑ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་  
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །བསྟན་མེད་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་  
གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །  
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཟབ་མོའི་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་  
ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་  
རྣོན་ཤོ་གམ་སྦྱིན་པར་བྱ། །བལྟ་དཀའི་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་  
  
  
༄༅། །པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་།ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་  
ཏེ༑ ༑ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཕྲ་བའི་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་  
སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །  
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །མཁས་པའི་ཆོས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་  
སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །  
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །མཐོང་བར་དཀའ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་  
གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་  
  
  
།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཀུན་གཞི་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་  
སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་  
མཚོན་རྣོན་ཤོ་གམ་སྦྱིན་པར་བྱ། །ཐ་བ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་  
ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་  
ཤོ་གམ་སྦྱིན་པར་བྱ། །ཉོན་མོངས་མེད་པའི་མཐའ་ལ་ང་གནས་ཏེ་།དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་  
པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་  
གམ་སྦྱིན་པར་བྱ། །ང་ནི་དག་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །  
  
  
༄༅། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་  
རྣོན་ཤོ་གམ་སྦྱིན་པར་བྱ། །རྣམ་པར་གྲོལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་  
པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་  
གམ་སྦྱིན་པར་བྱ། །ང་ནི་ཞི་བའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །  
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་  
པར་བྱ། །ང་ནི་ཞི་གནས་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །  
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་  
  
  
།ཉེ་བར་ཞི་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །  
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་  
པར་བྱ། །ཉེ་བར་ཆད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་  
ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་  
བྱ༑ ༑ཉེ་བར་ཞི་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ་།ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་  
སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ་།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་གྱ་  
ནོམ་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་  
  
  
༄༅། །འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །  
སྤྲོས་པ་མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་  
སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ་།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །  
ང་ནི་གནས་མེད་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་  
སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ་།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་  
རྒྱལ་འདུལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་  
མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ་།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །སྒྱུ་མ་  
  
  
།དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་  
མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ་།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །མ་རིག་  
འདུལ་བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་  
ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །རྣམ་པར་བཏང་  
བའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་  
བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ངེས་པར་སྤངས་པའི་  
མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་  
  
  
༄༅། །འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་  
བྱ༑ ༑ཆོས་ཀྱི་དབྱིངས་ཀྱི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །  
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་  
བྱ༑ ༑ང་ནི་སྐྱེ་མཆེད་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ་།ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་  
ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་  
པར་བྱ། །ང་ནི་དགེ་བའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །  
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་  
  
  
།འཇིག་རྟེན་འདས་པའི་མཐའ་ལ་ང་གནས་ཏེ་།དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་  
འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་  
གམ་སྦྱིན་པར་བྱ། །མི་གཡོ་བ་ཡི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །  
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་  
བྱ༑ ༑གནས་དང་ཁང་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་  
སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ་།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །འགྱོད་པ་  
མེད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་  
  
  
༄༅། །ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་  
པར་བྱ། །རབ་ཏུ་སྦྱངས་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །  
འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་  
སྦྱིན་པར་བྱ། །ང་ནི་མཐར་གཏུགས་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་  
འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་  
རྣོན་ཤོ་གམ་སྦྱིན་པར་བྱ། །ཁྲོ་གླེན་འདོད་སྤངས་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་  
ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །  
  
  
།ཉོན་མོངས་སྤངས་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་  
སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །  
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཕུང་པོ་སྤངས་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་  
སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །  
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཁྲོ་གླེན་འདོད་ཟད་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་  
སྦྱིན་གྱི་ཆོས་ཁུ་ཟིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །  
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་འགོག་པའི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་  
  
  
༄༅། །ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་  
པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ་།ང་ནི་རྟེན་གྱི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་  
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་  
པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ་།ང་ནི་མགོན་གྱི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་  
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་  
པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ་།ང་ནི་སྐྱབས་ཀྱི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་  
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་  
  
  
།ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་དཔུང་གཉེན་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་  
རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་  
སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་ནི་གླིང་གི་མཐའ་ལ་གནས་པ་སྟེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །  
ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་  
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །གོ་སྐབས་རིག་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་  
ཏེ༑ །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་  
རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །སེར་སྣ་ཕྲག་དོག་འདུལ་མཐར་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །  
  
  
༄༅། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་  
ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །སྐོམ་པ་འདུལ་བའི་མཐའ་ལ་ང་གནས་ཏེ་།དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་  
དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་  
འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ང་དང་ངའི་མེད་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་  
རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་  
ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ཕུང་པོ་ངེས་སྤངས་མཐའ་ལ་ང་གནས་ཏེ། །དེ་ཡང་སོར་  
ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་  
  
  
ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ་།ཞི་གནས་ཀུན་གྱི་མཐའ་ལ་ང་གནས་ཏེ། །དེ་  
ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་  
བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །ལམ་གཅོད་པ་ཡི་མཐའ་ལ་ང་གནས་ཏེ། །དེ་ཡང་  
སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་  
བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ་།སྟོང་ཆེན་སྒོ་ཡི་མཐའ་ལ་ང་གནས་ཏེ། །དེ་  
ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་  
ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ་།ཉོན་མོངས་ཀུན་སྤངས་བྱང་མཐར་ང་གནས་  
  
  
༄༅། །ཏེ༑ ༑དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་  
ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །སྲེད་  
པ་ཟད་པའི་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་  
སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ་།ཁྱོད་ལ་མཚོན་རྣོན་ཤོ་གམ་སྦྱིན་པར་  
བྱ༑ ༑འདོད་ཆགས་བྲལ་འགོག་མཐའ་ལ་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་གྱི་ཆོས་ཁུ་ཞིམ་པོ་  
འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་རྒྱས་ཏེ། །ཁྱོད་ལ་མཚོན་  
རྣོན་ཤོ་གམ་སྦྱིན་པར་བྱ། །བདེ་མཆོག་མྱ་ངན་འདས་མཐར་ང་གནས་ཏེ། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་ང་ནི་ཡང་དག་རྫོགས་པའི་སངས་རྒྱས་ཏེ། །ཤོ་གམ་སྦྱིན་  
  
  
།འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་།ང་ནི་ཡང་དག་རྫོགས་པའི་སངས་རྒྱས་ཏེ། །  
ཁྱོད་ལ་མཚོན་རྣོན་ཤོ་གམ་སྦྱིན་པར་བྱ། །རྟག་བརྟན་མཆོག་ཤིས་རབ་བསིལ་མཐར་ང་གནས། །དེ་ཡང་སོར་ཕྲེང་ཁྱོད་ཀྱིས་མི་རིག་གོ་།ང་ནི་ཡང་དག་རྫོགས་པའི་སངས་རྒྱས་  
ཏེ༑ ༑ཤོ་གམ་སྦྱིན་གྱི་ཆོས་ཁུ་ཞིམ་པོ་འཐུང། །འདུག་ཅིག་སོར་མོའི་ཕྲེང་བ་ཁྱོད་འདུག་ཅིག་ཚུལ་ཁྲིམས་བརྟུལ་ཞུགས་ཡོན་ཏན་རྫོགས་ལ་འདུག་ང་ནི་ཡང་དག་རྫོགས་པའི་སངས་  
རྒྱས་ཏེ། །ཤོ་གམ་མཚོན་རྣོན་ཁྱོད་ལ་སྦྱིན་པར་བྱ། །ཤིན་ཏུ་རྣོ་བའི་མཚོན་འདི་མྱུར་བོར་ལ། །རིག་པའི་ཡེ་ཤེས་སྐྱབས་སུ་མྱུར་དུ་ཤོག་ཚུར་ཤོག་སློབ་དཔོན་ངན་འགྲོའི་དབང་སོང་  
བས༑ ༑ཆོས་མ་ཡིན་པའི་ཕུང་པོ་ཆོས་སུ་སེམས། །དེ་ནས་བདག་ཉིད་ཁོང་དུ་ཆུད་པར་འགྱུར། །ཀུན་ཀྱང་ཆད་པས་རབ་འཇིགས་ཤིང་།ཐམས་ཅད་ལ་ནི་སྲོག་ཕངས་ཏེ། །བདག་ཉིད་ཁོ་  
ན་དཔེར་བྱས་ལ། །མི་བསད་གསོད་དུ་མི་གཞུག་གོ་ཕ་རོལ་ཇི་ལྟར་དེ་བཞིན་བདག་བདག་ཉིད་ཇི་ལྟ་དེ་བཞིན་གཞན། །བདག་རང་ཉིད་ནི་དཔེར་བྱས་ལ། །མི་བསད་གསོད་དུ་མི་གཞུག་  
གོ་སྲིན་པོའི་བྱད་གཟུགས་དེ་ལྟར་མ་བྱེད་ཅིག་ཡན་ལག་ལུས་ལ་ཤིན་ཏུ་ཁྲག་ཆགས་ཤིང། །བསད་པའི་མཚོན་ཆ་རྣོན་པོ་ཁྲག་བྱུགས་པ། །ཁྱོད་ཀྱིས་ཕྲག་ལ་ཐོགས་པ་མི་མཛེས་  
  
  
༄༅། །སོ༑ ༑སོར་མོའི་ཕྲེང་བ་མགོ་ལས་མྱུར་དུ་བོར། །ཀྱེ་མ་བྲམ་ཟེའི་བུའི་ལས་འདི་འདྲ་ཞིང། །ཆོས་འདོད་བྲམ་ཟེའི་བུ་ཡང་འདི་འདྲ་ན། །སྲིན་པོ་མ་རུངས་པ་  
དག་ཇི་འདྲ་གེ་ཕྱུགས་རྣམས་ལ་ཡང་མ་ནི་མཆོད་ཡིན་ན། །ཀྱེ་མ་བརྩེ་མེད་སྡིག་གྲོགས་དབང་སོང་མི། །ཤིན་ཏུ་རྣོ་བའི་མཚོན་ཆ་གདེངས་བརྩམས་ཏེ། །རང་གི་མ་ཡི་དྲུང་དུ་  
ཉེ་བར་འོང། །གང་ཡང་སོར་མོའི་ཕྲེང་བ་ཁྱོད་ལྟ་བུ། །སྡིག་བྱེད་མི་ཡི་ནང་ན་གཅན་གཟན་ཡིན། །སྲིན་པོའི་ནང་ན་ཤིན་ཏུ་སྡིག་ཅན་དེ། །ལྷ་མིན་ནང་ནའང་མ་རུངས་ལས་བྱེད་  
པ༑ ༑སོར་ཕྲེང་ཁྱོད་ནི་ཤིན་ཏུ་ཆེར་དཀྲིས་ཤིང། །སྡིག་པ་སེམས་པ་མི་ཡིས་སྤངས་པ་སྟེ། །མ་ནི་འཇིག་རྟེན་དག་ན་དཀའ་མཆོག་བྱེད་།ཉོན་མོངས་དེས་ནི་ཟླ་བཅུ་རུམ་ན་བསྲེལ་  
དེ་ནས་ཕྱིས་ནི་བཙས་པར་གྱུར་ནས་ཀྱང། །བཤད་གཅི་མང་རེག་སྡུག་བསྔལ་མྱོང་བས་གསོས། །ལྟོས་ཤིག་སོར་ཕྲེང་ཁྱོད་ཀྱི་གཙོ་མོ་ནི། །མིག་ནི་ཁྲག་གི་མཆི་མས་རབ་ཏུ་གང།།  
བུད་མེད་བུ་ལ་བྱམས་ཤིང་སྡུག་པ་ཡིས། །མངར་གྱི་བུམ་པ་ཕྲག་ལ་ཐོགས་ཏེ་འོངས། །རྒན་མོ་ཉོན་མོངས་རླུང་གི་སྐྲ་ཡང་བཤིག་གོས་ངན་རལ་པོ་རླུང་གིས་བསྐྱོད་ཅིང་འབྲུལ།།  
ལུས་ལ་རྡུལ་གོས་རྐང་པ་སེར་ཀ་བྱུང། །རྒན་མོ་ཉོན་མོངས་སྡུག་བསྔལ་ཆེན་པོ་མྱོང། །ལུས་བསྐམས་ཡུན་རིང་རླུང་དང་ལྷགས་པས་ཉེན། །སྡུག་བསྔལ་མང་པོས་ཤིན་ཏུ་གདུངས་  
  
  
།བུད་མེད་དེ་ནི་རྣམ་པར་སྙིང་མྱོས་ཏེ། །བསམ་ཡས་སྡུག་བསྔལ་ལྡན་ཞིང་ཀྱི་ཧུད་འབོད། །དེ་ནས་སོར་མོའི་ཕྲེང་བའི་མས་དེ་བཞིན་གཤེགས་པ་དང། བདག་གི་བུ་སོར་  
མོའི་ཕྲེང་བ་གཉིས་ཕན་ཚུན་ལན་དང། ཡང་ལན་གྱིས་རྒྱ་ཞིང་ཆེར་རྩོད་པ་ལས་བདག་གི་བུ་ཕམ་སྟེ། ལག་ཆ་བོར་བར་མཐོང་ནས། སྡུག་པའི་སྡུག་བསྔལ་ཆེན་པོས་རེག་སྟེ། བཅོམ་  
ལྡན་འདས་ལ་ཚིགས་སུ་བཅད་པ་འདི་སྐད་ཅེས་གསོལ་ཏོ། །བཅོམ་ལྡན་རིན་ཆེན་གཏེར་སྟོར་བ། །བདག་གིས་ཉོན་མོངས་མྱོང་བས་རྙེད་།བདག་གིས་མིག་ཏུ་གྱུར་པ་ཐོབ། །མིག་གི་  
རྡུལ་རྣམས་བདག་གིས་བསལ། །བདག་གི་བུ་ནི་མི་ཁྲག་གིས། །ཀྱེ་མ་ལུས་དང་ཟས་ལ་རེག་ཀུན་ཏུ་འཁྱམས་ཤིང་མཚོན་རྣོན་ཐོགས། །འགྲོ་བ་མང་པོའི་ཕུང་པོ་གསོད། །བདག་གི་  
བུ་ཡང་མགུ་བྱ་ཞིག་སངས་རྒྱས་ཕྱག་བྱའམ། ཇི་ལྟར་བྱ་།ཁྱོད་ཀྱི་བུ་ངན་འདི་འདྲ་ཞེས། །འགྲོ་མང་ཚིག་རྩུབ་མཉན་མི་ནུས། །དེ་ལ་སོགས་པ་རྣམ་པ་དུ་མར་སྨྲེའོ། །དེ་ནས་བཅོམ་  
ལྡན་འདས་ཀྱིས་སོར་མོའི་ཕྲེང་བ་ལ་འདི་སྐད་ཅེས་བཀའ་སྩལ་ཏོ་།སོར་མོའི་ཕྲེང་བ། ཁྱོད་ཀྱི་གཙོ་མོ་ནི་ཤིང་དྲུང་ན་འདུག་སྟེ། དེ་ལྟ་བུ་ཤིན་ཏུ་དཀའ་བ་བྱེད་པའི་བུད་མེད་འདི་ལ་ཁྱོད་རལ་  
གྲི་ཐོགས་ཏེ། བདག་གི་མ་མཐོ་རིས་སུ་འགྲོ་བར་འགྱུར་རོ་སྙམ་ནས་བསད་པར་འདོད་པ་ནི། སོར་མོའི་ཕྲེང་བ། ཆོས་མ་ཡིན་པའི་ཕུང་པོ་ལ་ཆོས་སུ་ནོར་ཏོ། །འདི་ལྟ་སྟེ། དཔེར་ན། སོས་  
  
  
༄༅། །ཀའི་དབྱར་ཟླ་ར་བའི་དུས་ལ་སྨིག་རྒྱུ་བ་ལ་ཆུ་ཡིན་སྙམ་ནས་རི་དྭགས་རྣམས་ཀུན་ཏུ་འཁྱམས་པ་དེ་བཞིན་དུ་སོར་མོའི་ཕྲེང་བ། ཁྱོད་ཀྱང་སློབ་དཔོན་  
ངན་པའི་མན་ངག་གིས་རྨོངས་པར་གྱུར་ཏེ། ཆོས་མ་ཡིན་པ་ལ་ཆོས་སུ་སེམས་པའི་སེམས་ཅན་ནི་མནར་མེད་པ་ཞེས་བྱ་བའི་མི་བཟད་པ་ཆེན་པོར་འགྲོའོ། །སོར་མོའི་ཕྲེང་བ། དེ་  
བཞིན་གཤེགས་པའི་སྐྱབས་སུ་མྱུར་དུ་སོང་ཞིག་སོང་ཞིག་ཞུགས་ཤིག་སོར་མོའི་ཕྲེང་བ། ཁྱོད་མ་འཇིགས་ཤིག་དེ་བཞིན་གཤེགས་པ་ནི་འཇིགས་པ་མེད་པའི་འབྱུང་  
གནས་ཏེ། སངས་རྒྱས་ནི་སེམས་ཅན་ཐམས་ཅད་ལ་སྒྲ་གཅན་ཟིན་དང་མཚུངས་པར་གཟིགས་པ། ན་བ་རྣམས་གསོ་བ་དང། སྐྱབས་མེད་པ་རྣམས་ཀྱི་སྐྱབས་སོ། །སངས་  
རྒྱས་ནི་དབྱེ་གནས་ན་བཞུགས་པ། རྩ་ལག་མེད་པ་རྣམས་ཀྱི་རྩ་ལག་གོ་སངས་རྒྱས་ནི་དབུལ་པོ་རྣམས་ཀྱི་མི་ཟད་པའི་གཏེར་རོ་།སངས་རྒྱས་ནི་ལམ་སྟོར་བ་རྣམས་ལ་ལམ་  
བཟང་པོ་སྟོན་པའོ། །སངས་རྒྱས་ནི་འཇིགས་པས་གཟིར་བ་རྣམས་ཀྱི་སྐྱབས་སུ་གྱུར་པའོ། །དེ་བཞིན་གཤེགས་པ་ནི་གྲུ་ཞིག་པ་རྣམས་ཀྱི་གྲུར་གྱུར་པའོ། །མཚོན་རྣོན་པོ་མྱུར་  
དུ་བོར་ལ། རབ་ཏུ་བྱུང་བ་དང། བསྙེན་པར་རྫོགས་པ་ལོངས་ཤིག་།སོང་ལ་བླ་མའི་རྐང་པ་ལ་གཏུགས་ཏེ་བཟོད་པ་གསོལ་ཅིག་རྒན་མོ་ཉོན་མོངས་མ་ལ་རབ་ཏུ་འབྱུང་བར་ཐོངས་ཤིག་  
  
  
སྒྲོལ་ཅིག་དང། ཤོ་གམ་བཟང་པོ་རབ་ཏུ་དབྱུང་བ་དང། བསྙེན་པར་རྫོགས་པ་སྦྱིན་ནོ། །སོར་མོའི་ཕྲེང་བ། ཁྱོད་ཡུན་  
རིང་པོར་ལམ་ངན་པར་འཁྱམས་ཤིང་ངལ་བར་གྱུར་གྱི། ཆོས་ཀྱི་རོའི་ཆུ་འཐུངས་ཤིག་སོར་མོའི་ཕྲེང་བ། ཁྱོད་ཀྱང་ཤོ་གམ་ལེན་པ་ཡིན། དེ་བཞིན་གཤེགས་པའང་ཤོ་གམ་ལེན་པ་ཡིན་  
ཏེ༑ སོར་མོའི་ཕྲེང་བ། དེ་བཞིན་གཤེགས་པ་ནི་སེམས་ཅན་ཐམས་ཅད་ཀྱི་ཤོ་གམ་ལེན་པ་ལམ་སེལ་གྱི་རྒྱལ་པོ་ཡིན་ཏེ། སེམས་ཅན་ཐམས་ཅད་སྲིད་པའི་རྒྱ་མཚོ་ལས་བསྒྲལ་ཅིང་  
ལམ་སེལ། རྟག་ཏུ་ཤོ་གམ་ལེན་ཏོ། །དེ་ནས་སོར་མོའི་ཕྲེང་བས་དེ་ཉིད་དུ་སྲིན་པོ་ལྟར་ཤིན་ཏུ་རྣོ་ཞིང་མི་བཟད་པའི་མཚོན་རྣོན་པོ་བོར་ནས། བྱིས་པ་ལོ་གཅིག་ལོན་པས་མེ་མདག་བླངས་  
པ་དང། མེ་མདག་དེ་བོར་ནས་རང་གི་ལག་ལ་ཉུག་ཅིང། དུས་ཏེ་ཆོ་ངེས་འདེབས་པ་དེ་བཞིན་དུ་སོར་མོའི་ཕྲེང་བའང་མཚོན་ཤིན་ཏུ་རྣོ་བ་དེ་བོར་ནས་ངུ་ཞིང་ཆོ་ངེས་བཏབ་སྟེ། མི་ཉིས་སྟོང་  
དུ་གཅིག་གིས་མ་ཚང་བའི་སོར་མོའི་ཕྲེང་བ་ཐོགས་པའང་རང་གི་ལུས་ལས་ཕུད་ནས་ཀྱི་ཧུད་ཅེས་ཟེར་ཏེ། དཔེར་ན། མི་ཞིག་ཉལ་བ་ལས་རང་གི་རྐང་པ་ལ་སྤྲུལ་གྱིས་ཟིན་མ་ཐག་ཏུ་  
མྱུར་དུ་སད་ནས། ལག་པ་བསྐུམ་པ་ལས་སྤྲུགས་ཏེ། ཤིན་ཏུ་མི་བཟད་པའི་སྦྲུལ་བཟུང་ནས་འདོར་བ་དེ་བཞིན་དུ་སོར་མོའི་ཕྲེང་བའང་རང་གི་མགོ་ལས་སོར་མོའི་ཕྲེང་བ་མྱུར་དུ་བོར་རོ།།  
  
  
༄༅། །ཇི་ལྟར་བདག་ཉིད་གདོན་དང་བྲལ་བར་གྱུར་པར་ཤེས་ནས་ངོ་ཚ་བ་དེ་བཞིན་དུ། དེ་ནས་སོར་མོའི་ཕྲེང་བས་ཀྱང། བདག་ཉིད་མངོན་པར་རིག་ནས་མེ་ཏོག་རྩ་  
ལག་འཚོ་ཞེས་བྱ་བའི་ཁ་དོག་ལྟར་ཁྲག་གིས་ལུས་ཐམས་ཅད་ཡོག་ཅིང། སྤྲིན་ཆེན་པོ་ལྟར་མིག་མཆི་མས་གང་ནས་རབ་ཏུ་ངུ་ཞིང་བདག་ལ་རྡེག་སྟེ། ཇི་ལྟར་སྤྲུལ་གྱིས་ཟིན་ནས་སྨྱོས་  
པའི་མི་སྤྲུལ་ལྟར་ལྟོས་འཕྱེ་ཞིང་འགྲོ་འགྲོ་བ་དེ་བཞིན་དུ་སོར་མོའི་ཕྲེང་བའང་ཚད་ཤིང་སུམ་ཅུ་རྩ་དགུ་ཁོར་ཁོར་ཡུག་གི་ས་ལ་ལྟོས་འཕྱེ་ཞིང་སོང་ནས། བཅོམ་ལྡན་འདས་ཀྱི་ཞབས་མགོ་  
ལ་བཞག་སྟེ། ཚིག་འདི་སྐད་ཅེས་སྨྲས་སོ། །ཀྱེ་མ་སངས་རྒྱས་བྱམས་པའི་མཆོག་མངའ་ཞིང། །སྐྱེས་གདུལ་ཁ་སྒྱུར་བདག་གི་སླད་གཤེགས་པས། །གཏི་མུག་ཆོས་ཀྱི་རླབས་ཆེན་  
མི་ཤེས་ཆུ། །རྒྱ་མཚོ་ཆེ་ལས་བདག་དེང་ངེས་པར་བསྒྲལ། །ཀྱེ་མ་སངས་རྒྱས་ཐུགས་རྗེ་མཆོག་མངའ་ཞིང། །སྐྱེས་གདུལ་ཁ་སྒྱུར་བདག་གི་སླད་གཤེགས་པས། །ཤིང་རྩ་འབྲས་  
བུ་ལོ་མ་མང་བ་ཡི། །དགོན་པ་ལས་ནི་དེང་བདག་ངེས་པར་བསྒྲལ་།ཀྱེ་མ་སངས་རྒྱས་དགའ་བ་མཆོག་མངའ་ཞིང། །སྐྱེས་གདུལ་ཁ་སྒྱུར་བདག་གི་སླད་གཤེགས་པས། །ལྟ་  
བ་སྣ་ཚོགས་རི་མོར་བྲིས་པ་ཡིས། །སྟག་གི་ལག་ནས་བདག་དེང་ངེས་པར་བསྒྲལ། །ཀྱེ་མ་སངས་རྒྱས་བཏང་སྙོམས་མཆོག་མངའ་ཡང་དག་གཟིགས། །སྐྱེས་གདུལ་ཁ་ལོ་  
  
  
།འོ་དོད་འབོད་དང་ཆེར་འབོད་མནར་མེད་པའི། །སེམས་ཅན་དམྱལ་ཆེན་གཏིང་ནས་དེང་བདག་བསྒྲལ། །འདི་ནི་སྐྱབས་མེད་པ་ཡི་སྐྱབས་ལགས་  
ཏེ༑ ༑རྩ་ལག་མེད་པ་རྣམས་ཀྱི་རྩ་ལག་གོ་བདག་གིས་ཡང་ཚེ་བའི་ལས་བགྱིས་ན། །བདག་ནི་འདི་འདྲར་གྱུར་ལ་སྐྱབས་མཛད་གསོལ་།དེ་ནས་བཅོམ་ལྡན་འདས་ཀྱིས་སོར་མོའི་  
ཕྲེང་བ་ལ་སླར་བཀའ་སྩལ་པ། སོར་མོའི་ཕྲེང་བ། ཁྱོད་ལོངས་ལ་མྱུར་དུ་སོང་སྟེ། མའི་རྐང་པ་ལ་གཏུགས་ལ་བཟོད་པ་གསོལ་ཅིག་།བཟོད་པ་གསོལ་ནས། རབ་ཏུ་འབྱུང་བ་དང་  
བསྙེན་པར་རྫོགས་པར་གསོལ་ཅིག་ཅེས་གསོལ་བ་ཐོབ་ཅིག་དེ་ནས་སོར་མོའི་ཕྲེང་བ་བཅོམ་ལྡན་འདས་ཀྱི་ཞབས་ཀྱི་དྲུང་ནས་ལངས་ནས་རང་གི་མ་ག་ལ་བ་དེར་སོང་སྟེ་ཕྱིན་པ་  
དང༑ རང་གི་མ་ལ་ལན་མང་དུ་བསྐོར་བ་བྱས་ཏེ། ཆུ་སྲིན་བྱིས་པ་གསོད་ཅེས་བྱ་བ་བཞིན་དུ་འགྲེ་ཞིང་དུས་ནས་ཆོ་ངེས་བཏབ་སྟེ་རང་གི་མ་ལ་ཚིགས་སུ་བཅད་པ་འདི་སྐད་ཅེས་སྨྲས་  
སོ༑ ༑སློབ་དཔོན་ངན་པའི་དབང་སོང་བས། །མི་སྟོང་དགུ་བརྒྱ་བཀུམ་ལགས་ཏེ། །ཀྱེ་མ་བདག་གིས་མི་བཟད་བགྱིས། །བདག་གིས་སྡིག་ཕུང་མང་པོ་རྙེད། །མ་ཁྱོད་བདག་གི་རྟེན་  
ལགས་ཏེ། །སངས་རྒྱས་ཤིན་ཏུ་སྐྱབས་སུ་གདའ། །ཁྱོད་ཀྱི་ཞབས་ནི་མགོར་བཞག་སྟེ། །རབ་འབྱུང་བསྙེན་པར་རྫོགས་པར་གསོལ། །དེ་ནས་མས་རང་གི་བུ་ལ་ཚིགས་སུ་བཅད་  
  
  
༄༅། །པས་ཕྱིར་སྨྲས་པ། ངས་ནི་བུ་ཁྱོད་བཏང་ཟིན་གྱི་།རང་བྱུང་འཇིག་རྟེན་ཕ་རོལ་སྤྱོད། །བདག་ཀྱང་རྫོགས་པའི་སངས་རྒྱས་ལ། །དེ་བཞིན་རབ་ཏུ་འབྱུང་བར་  
གསོལ། །ཀྱེ་མ་བཅོམ་ལྡན་བསམ་མི་ཁྱབ། །དེ་བཞིན་གཤེགས་པ་དཔེ་མེད་དེ། །སངས་རྒྱས་བདག་གི་བུ་སྒྲོལ་བ། །འཇིག་རྟེན་ཀུན་ལ་ཐུགས་ཀྱང་བརྩེ། །མགོན་པོ་ཁྱོད་ཀྱི་  
གཟུགས་རྣམས་དང། །ཡོན་ཏན་དཔེ་ཡང་འགྲོ་ལ་མེད། །བདག་གིས་ཅུང་ཟད་བརྗོད་ནུས་ཏེ། །དེ་བཞིན་གཤེགས་པ་ལྷ་ཡི་ལྷ། །དེ་ནས་བཅོམ་ལྡན་འདས་ཀྱིས་རྒན་མོ་ལ་ཚིགས་  
སུ་བཅད་པ་འདི་སྐད་གསུངས་སོ། །ཁྱོད་ཀྱི་བུ་ནི་ང་མདུན་དུ། །རབ་ཏུ་འབྱུང་བར་གནང་བ་ནི། །ལེགས་སོ་བུད་མེད་ཉོན་མོངས་མ། །རྒྱུན་མི་འཆད་པར་བདེ་བར་ཤོག་ཁྱོད་ནི་རབ་ཏུ་  
བྱུང་བ་ཡི། །དུས་ལས་ཤིན་ཏུ་ཡོལ་ཟིན་གྱི། །དགེ་བསྙེན་མ་ཡི་ཆོས་རྣམས་ཀྱིས། །རྒན་མོ་བདག་ཉིད་དབུགས་ཕྱུངས་ཤིག་སྐད་ཅིག་ཙམ་དུ་འདིར་སྡོད་དེ། །རྒྱལ་པོ་གསལ་རྒྱལ་  
ཇི་སྲིད་ན། །འདི་དག་ཏུ་ནི་མཐོང་གྱུར་པ། །དེ་ཙམ་དུ་ཡང་བདེ་བར་འདུག། །།བམ་པོ་གཉིས་པ། དེ་ནས་ལྷའི་དབང་པོ་བརྒྱ་བྱིན་སུམ་ཅུ་རྩ་གསུམ་པའི་ལྷ་རྣམས་  
དང། ལྷའི་བུ་མོའི་ཚོགས་དང་བཅས་པས་བསྐོར་ཅིང་མདུན་དུ་བདར་ཏེ། སྣང་བ་ཆེན་པོས་མཉན་དུ་ཡོད་པའི་ཡུལ་ཐམས་ཅད་སྣང་བར་བྱས་ནས། དེ་བཞིན་གཤེགས་པ་དང་  
  
  
ཅང་ཤེས་ལྟར་འཐབ་པ་མཐོང་སྟེ། རབ་ཏུ་དགའ་ནས་བཅོམ་ལྡན་འདས་དང་སོར་མོའི་ཕྲེང་བ་གཉིས་ལ་ཚིགས་སུ་བཅད་པ་འདི་སྐད་ཅེས་  
སྨྲས་སོ། །ཀྱེ་མ་མི་འདུལ་ཁ་ལོ་སྒྱུར། །སངས་རྒྱས་ནོར་ལ་བཟང་པོ་མཛེས། །ཀྱེ་མ་འདི་ལྟར་སངས་རྒྱས་ཀྱིས། །སོར་མོའི་ཕྲེང་བ་རབ་ཏུ་བཏུལ། །རྟག་ཏུ་མི་ཡི་ཁྲག་གིས་ལུས་བྱུགས་ཏེ། །  
ལྷ་མིན་དབང་དང་ལྷ་དང་སྲིན་པོ་དང། །གནོད་སྦྱིན་སྟོབས་དང་ལྡན་པ་རྩལ་ཆེན་དང། །ཀླུ་དང་ཤ་ཟ་ལྟོ་འཕྱེ་མི་འམ་ཅི་།སྟོབས་ལྡན་རྩལ་ཆེན་ནམ་མཁའ་ལྡིང་དག་དང། །སེམས་ཅན་  
གཏུམ་པོ་སྟོབས་ལྡན་གཞན་དག་ཀྱང། །སོར་ཕྲང་མིང་ཐོས་ཉལ་བཞིན་མིག་བཙུམས་འདུག་དེ་འདྲ་གཏུམ་པོའི་ལས་བྱེད་སོར་ཕྲེང་དེ་།མི་ཡི་རྒྱལ་པོ་ཙམ་གྱིས་ག་ལ་སོད། །དེ་ནི་  
བཙས་མ་ཐག་ཏུ་དེ་ཡི་ཚེ། །ལྷ་དང་ལྷ་མ་ཡིན་པ་ཀུན་སྐྲག་ན་།མི་ཡི་རྒྱལ་པོ་ཙམ་ལྟ་ཅི་ཞིག་སྨོས། །མིང་གིས་གོ་ཆ་མཚོན་ཀུན་རྡོལ་ཅིང་སྣང། །དེ་ལྟར་དྲག་ཅིང་སྟོབས་ལྡན་རྩལ་ཆེ་བ།།  
ཀྱེ་མ་དེ་བཞིན་གཤེགས་ཀྱིས་བཏུལ་བ་ལེགས། །མཐུ་དང་རྩལ་ཀྱང་བསམ་གྱིས་མི་ཁྱབ་མངའ། །སངས་རྒྱས་བསམ་གྱིས་མི་ཁྱབ་སངས་རྒྱས་ནི། །ཡུལ་དང་ཡེ་ཤེས་སྤྱོད་ཡུལ་  
བསམ་མི་ཁྱབ། །སོར་མོའི་ཕྲེང་བ་དེ་རིང་མཛེས་པར་སྣང། །ཤིན་ཏུ་གཟུགས་བཟང་བཙོ་མའི་གསེར་ལྟར་གྱུར། །ཉི་མའི་ཟེར་ཤར་ཁ་དོག་ལྟ་བུར་མཛེས། །སོར་ཕྲེང་བྱད་སྡུག་ཚུལ་  
  
  
༄༅། །ཁྲིམས་གནས་པ་མཛེས། །ཚུལ་ཁྲིམས་བྲལ་བའི་མི་ནི་ཡོང་མི་མཛེས། །ཀྱེ་མ་བདག་དེང་ཁྱིམ་ཆོས་མང་ཐོབ་སྙམ། །སོར་མོའི་ཕྲེང་བ་ཆོས་གོས་སྩལ་  
པར་བགྱི། །སངས་རྒྱས་བཅོམ་ལྡན་བདག་ལ་ཐུགས་བརྩེ་བཞེས། །སོར་མོའི་ཕྲེང་བ་དགེ་སྦྱོང་ཚུལ་འདྲ་སྩལ། །སློང་བ་ཀུན་གྱི་རྒྱལ་པོ་ཆེན་པོ་ལ། །དེ་བཞིན་གཤེགས་པས་  
ལེགས་པར་གཟིགས་སུ་གསོལ། །དེ་ནས་ལྷའི་དབང་པོ་བརྒྱ་བྱིན་གྱིས་སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །སྐྱེས་བུ་དམ་པ་ངའི་ལྷའི་གོས་མཆོག་འདི་ཁྱོད་ཀྱི་ཆོས་གོས་  
གྱིས་ཤིག་དེ་ནས་སོར་མོའི་ཕྲེང་བས་ལྷའི་དབང་པོ་བརྒྱ་བྱིན་ལ་འདི་སྐད་ཅེས་སྨྲས་སོ། །སྦྲང་མ་ལྟ་བུ་ཁྱོད་སུ་ཞིག། བརྒྱ་བྱིན། མ་དད་པའི་སྦྱིན་པ་ང་ལེན་ནམ། བརྒྱ་བྱིན། ཁྱོད་ནི་འདོད་  
པའི་གོང་བུ་སྟེ། ཁྱོད་ཀྱིས་ད་དུང་ཆུ་ཀླུང་མང་པོ་མ་བརྒལ་ཏེ། རང་བཞིན་གྱིས་གཅེར་བུས་གཞན་ལ་ཇི་ལྟར་གོས་སྦྱིན། ཁྱོད་ནི་རང་བཞིན་གྱིས་གཅེར་བུ་ན། ཆོས་གོས་ཀྱི་ཕྱིར་  
ཇི་ལྟར་རིན་ཐང་མེད་པའི་གོས་གཞན་ལ་སྦྱིན། དཔེར་ན། རྒྱལ་པོའི་གྱད་སྟོང་ཐུབ་པ་བདག་ཉིད་ལུས་ཐམས་ཅད་ཐོག་མར་འགྱེལ་ན། བ་ལང་རྒན་པོ་འདམ་དུ་སོང་བ་བཞིན། མ་  
བརྒལ་བ་ཉིད་དུ་འགྱེལ་བས་རྒན་པོ་གཞན་གྱི་གྱད་སྟོང་ཐུབ་པ་ལ་ཇི་ལྟར་བརྒལ་བར་བྱ། དེ་བཞིན་དུ་ངས་ཀྱང་ཁྱོད་ཀྱི་རིན་ཐང་མེད་པའི་གོས་གྱོན་ན་བརྒྱ་བྱིན་མིག་སྟོང་ཅན་ཉོན་  
  
  
རང་བཞིན་གྱི་བདུད་ལ་སོགས་པ་དང་ཇི་ལྟར་འགྱེད། ངས་ནི་བདུད་མཐའ་ཡས་པ་དང་འཐབ་ཅིང་ཉོན་མོངས་པ་མང་པོ་ཟད་པར་བྱ་སྟེ། དགེ་སྦྱོང་གི་  
ཆོས་དེ་བཞིན་གཤེགས་པས་བསྔགས་པའི་སྦྱངས་པའི་ཡོན་ཏན་བཅུ་གཉིས་ལ་སྤྱད་པར་བྱ་ཡི། ཁྱོད་ཀྱི་མལ་ཆ་ནི་དེ་ལྟར་གནས་པར་མི་བྱའོ། །བརྒྱ་བྱིན་མིག་སྟོང་ཅན། ཁྱོད་ནི་ལྷ་རྣམས་  
ཀྱི་དབང་ཕྱུག་མ་ཡིན་ཏེ། ཁྱོད་ནི་དམུས་ལོང་དུ་གྱུར་པ་དང་ཁྱད་པར་མེད་དོ། །བརྒྱ་བྱིན། ཁྱོད་ཀྱིས་གཏུམ་པོའི་ལས་ཀྱི་སྡིག་པ་ཅི་འདྲ་བའི་བྱེ་བྲག་མི་ཤེས་སོ། །སོར་མོའི་ཕྲེང་བ། གཏུམ་  
པོ་ཡིན་པར་སྦྲང་མ་ལྟ་བུ་ཁྱོད་ཀྱིས་ཇི་ལྟར་ཤེས། ཀྱེ་མ་བརྒྱ་བྱིན་གྱིས་གསལ་བར་གཏུམ་པོའི་ལས་མི་ཤེས་སོ། །བསྟན་པའི་ཚུལ་ཤེས་ན་རབ་ཏུ་འབྱུང་བར་འདོད་པ་ཐོག་མར་རིན་ཐང་  
མེད་པའི་གོས་གྱོན་ན། དགེ་སྦྱོང་ཅི་འདྲ་བ་ཞིག་ཏུ་འགྱུར། བརྒྱ་བྱིན། ཁྱོད་ནི་རབ་ཏུ་འབྱུང་བའི་དབེན་པ་ཙམ་ཡང་མི་ཤེས་ཏེ་བརྒྱ་བྱིན། ཁྱོད་ནི་བསྟན་པ་ལས་ཕྱི་རོལ་ཏུ་གྱུར་པའོ། །འདི་  
ལྟ་སྟེ། ནོར་བུ་དང། མུ་ཏིག་དང། བཻ་ཌཱུརྱ་དང། གསེར་དང་ནོར་བུ་ཟླ་མཛེས་ལ་སོགས་པའི་རིན་པོ་ཆེས་གང་བའི་བུམ་པ་བརྒྱད་ཁྲི་དང། ས་ལེ་སྦྲམ་དང། རིན་པོ་ཆེའི་བུམ་པ་གཞན་  
ཡང་དཔག་ཏུ་མེད་པ་སྤངས་ཏེ། མཆིལ་མའི་ཐལ་བ་བཞིན་དུ་རིན་ཐང་མེད་པའི་གོས་བོར་ཏེ། གང་དགེ་སྦྱོང་གི་ཆོས་ལ་ངེས་པར་བྱུང་བ་དེ་བཞིན་གཤེགས་པའི་སྲས་ཐུ་བོ། གནས་བརྟན་  
  
  
༄༅། །འོད་སྲུང་ཆེན་པོ་གནས་མལ་ནགས་ཁྲོད་དུ་འཆའ་ཞིང་སྦྱངས་པའི་ཡོན་ཏན་བཅུ་གཉིས་ཀྱིས་བསྡམས་ཏེ། ལུས་ཀྱིས་བརྟུལ་ཞུགས་སྤྱོད་པའང་ཅིའི་  
ཕྱིར་རིན་ཐང་མེད་པའི་གོས་མི་གྱོན། ཅིའི་ཕྱིར་ཁང་པའི་གནས་མལ་སྤངས་ཤིང་གནས་བརྟན་འོད་སྲུང་ཆེན་པོ་བདུད་རྩི་ལྟ་བུའི་ཁ་ཟས་སྣ་ཚོགས་དང། ཤའི་རོའི་ཁ་ཟས་སྤངས་  
ཏེ༑ ཤ་མེད་པར་བརྟུལ་ཞུགས་ཀྱི་སྤྱོད་པ་ལ་ཡང་དག་པར་སྤྱོད་ཁྱིམ་ནས་ཁྱིམ་དུ་རྒྱུ་ཞིང་ལྐུགས་པ་མ་ཡིན་པར་ལྐུགས་པར་འདུ་ཤེས་པས་མདུན་དང། རྒྱབ་དང། གློ་ནས་མེད་ཅེས་ཟེར་  
རམ༑ གཤེ་ནའང་བདེ་བར་གྱུར་ཅིག་ཅེས་བརྟན་པར་ཕྱིར་འབྱུང་ངོ་།ཡོད་ཅེས་ཟེར་ནའང་གནས་བརྟན་ཆགས་པར་མི་འགྱུར་ཏེ། བདེ་བར་གྱུར་ཅིག་ཅེས་བརྟན་པར་ཕྱིར་འབྱུང་ལ་  
བུམ་པ་རེ་རེས་ཀྱང་མ་འོངས་པའི་དགེ་སྦྱོང་རྣམས་ནམ་འཚོའི་བར་དུ་བཟའ་བ་དང། བཅའ་བ་དང། བལྡག་པ་སྤྱད་པར་གྱུར་ན། ཅིའི་ཕྱིར་དེ་ལྟ་བུའི་ལོངས་སྤྱོད་ཀྱི་ཕུང་པོ་ཆེན་པོ་  
དགེ་འདུན་གྱི་ནོར་དུ་མ་བཞག་སྟེ། བདག་གིར་བྱ་བ་སྤངས་ཤིང་བཏང་ནས་ཡི་དྭགས་དང། དབུལ་པོ་དང། བཀྲེན་པ་དང། སློང་བ་ལ་སོགས་པའི་གཏེར་ཟད་མི་ཤེས་པར་  
བྱས་པ་དེ་ལྟ་བུ་ནི། བརྒྱ་བྱིན། དགེ་སྦྱོང་གི་ཆོས་ཏེ། ཏིལ་ཙམ་གྱི་བག་སོགས་པ་དེའང་དགེ་སྦྱོང་གི་ཆོས་མ་ཡིན་ནོ། །བྲན་ཕོ་དང། བྲན་མོ་དང། ནོར་རྣམ་པ་མང་པོ་དང། ཞིང་  
  
  
དེ་བཞིན་དུ་ཉོ་བ་དང། འཚོང་བ་དེ་ནི་དགེ་སྦྱོང་གི་ཆོས་དང་མཐུན་པ་མ་ཡིན་ཏེ། དེ་དག་ནི་ཁྱིམ་ན་གནས་པ་རྣམས་ཀྱི་ནོར་ལྟ་བུ་ཡིན་ནོ། །སྔར་སྨོས་པའི་ནོར་དེ་དག་  
ལེན་པ་གང་ཡིན་པ་དང། རུང་བ་མ་ཡིན་པའི་ནོར་སྦྱིན་པར་བྱེད་པ་གང་ཡིན་པ་དེ་དག་ནི་བླུན་པོར་མཚུངས་ཏེ། འབྲས་མ་རུང་བར་བྱེད་པའི་ཞིང་གི་ངོ་དང་འདྲ་བར་སྐྱོན་ཆགས་པའི་ཡ་  
མཚན་ཅན་དེ་དག་ང་ཆད་པས་གཅད་པར་བྱའོ། །གང་ངས་བསད་ནས་སོར་མོའི་ཕྲེང་བར་བྱས་པ་དེ་དག་ཐམས་ཅད་ཀྱང་བསྟན་པ་ལ་སུན་འབྱིན་པ་ཤ་སྟག་སྟེ། དགེ་བསྙེན་ནམ་  
དགེ་བསྙེན་མའམ། དགེ་སྦྱོང་ངམ། དགེ་སྦྱོང་མ་གཅིག་ཀྱང་མེད་དོ། །དེ་ནས་ལྷའི་དབང་པོ་བརྒྱ་བྱིན་གྱིས་སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ཆོས་ནི་བསད་པ་མེད་པའི་  
མཚན་ཉིད་དེ། དེ་བཞིན་གཤེགས་པའང་སྲས་གཅིག་པོ་སྒྲ་གཅན་ཟིན་བཞིན་དུ་སེམས་ཅན་ཐམས་ཅད་ལ་གཟིགས་ན། ཇི་ལྟར་སྐྱོན་ཆགས་པའི་ཡ་མཚན་ཅན་རྣམས་ཀྱི་ཡན་  
ལག་གཅད་པར་བཀའ་སྩོལ་བར་འགྱུར། དེ་ནས་སོར་མོའི་ཕྲེང་བས་བརྒྱ་བྱིན་ལྷའི་དབང་པོ་ལ་འདི་སྐད་ཅེས་སྨྲས་སོ། །བསད་པ་དང། མི་བསད་པའི་བྱེ་བྲག་བརྒྱ་བྱིན་ཁྱོད་ཀྱིས་ག་  
ལ་ཤེས། སྒྱུ་མ་བྱེད་པའི་སྒྱུ་མ་ཇི་ལྟར་ཞིང་པས་མི་ཤེས་པ་དེ་བཞིན་དུ་བྱང་ཆུབ་སེམས་དཔའི་ཡུལ་སྒྱུ་མའང། བརྒྱ་བྱིན་བསྟན་པའི་ཕྱི་རོལ་ཏུ་གྱུར་པ་ཞིང་པ་ལྟ་བུས་ག་ལ་ཤེས་  
  
  
༄༅། །མི་གསད་པ་དང། གསད་པ་ལའང་རྣམ་པ་གཉིས་ཡོད་དེ་བྱང་ཆུབ་སེམས་དཔའི་གསོད་པ་དང། ཉན་ཐོས་ཀྱི་གསོད་པ་སྟེ་རྣམ་པ་དེ་གཉིས་ཀྱང་སྦྲང་  
བུ་ལྟ་བུ་ཁྱོད་ཀྱིས་ག་ལ་ཤེས། བྱང་ཆུབ་སེམས་དཔའི་ཡུལ་དང་ཁྱོད་ཀྱི་ཡུལ་གྱི་ཁྱད་པར་ནི་ནམ་མཁའ་ལ་སྦྲང་བུའི་འཕུར་སྟབས་བཞིན་ནོ། །འདི་ལྟ་སྟེ། དཔེར་ན། དགེ་སྦྱོང་  
འདྲེས་ཟིན་པ་ལ་དགེ་སྦྱོང་རྣམས་འགོག་པར་ཞུགས་ན། སྐྱེ་བོ་མང་པོས་ཅིའི་ཕྱིར་འགོག་པ་ལ་ཞུགས་ཞེས་དྲིས་ན། བརྒྱ་བྱིན་ཁྱོད་ལ་དྲི་སྟེ། དེའི་ཚེ་དེ་ལྟར་འགོག་པའི་ཟློག་པ་དེ་  
མཆོག་ཡིན་ནམ། བསྒོ་བ་དེའི་ཚེ་གལ་ཏེ་འགོག་པ་དེས་ཤི་ན་སུ་ལ་སྡིག་པར་འགྱུར་ཏེ། གལ་ཏེ་གསོད་པའི་སེམས་སྦྱངས་ན་སུ་ལའང་སྡིག་པར་མི་འགྱུར་རོ། །དེ་བཞིན་དུ་སྐྱོན་  
ཆགས་པའི་ཡ་མཚན་ཅན་རྣམས་ཆད་པས་བཅད་པ་ལས་གལ་ཏེ་ཤིན་སུ་ལའང་སྡིག་པར་མི་འགྱུར་གྱི། བསོད་ནམས་ཀྱི་ཕུང་པོ་མང་དུ་བསྐྱེད་དོ། །དེ་ལྟར་གསོད་པ་དང། མི་  
གསོད་པའི་བྱེ་བྲག་ནི་ཤེས་པར་དཀའ་སྟེ། དེ་ནི་བྱང་ཆུབ་སེམས་དཔའ་རྣམས་ལ་གསོད་པའི་ཆོས་སུ་མི་འགྱུར་རོ། །དཔེར་ན། སྨན་པས་ནད་པའི་ལྕེའི་དྲུང་དུ་གཙགས་བུས་  
བཏབ་སྟེ། ཁྲག་ཕྱུང་བ་ལས་དེའི་འོག་ཏུ་དེ་གལ་ཏེ་ཤིན་ཅི་སྨན་པ་ལ་སྡིག་ཏུ་འགྱུར་རམ། སྨན་པ་ནི་མི་མང་པོ་ལ་ཕན་པར་བྱེད་པས་སྨན་པ་ལ་སྡིག་ཏུ་མི་འགྱུར་ཏེ། གསོད་པའི་  
  
  
།དེ་བཞིན་དུ་སྐྱོན་ཆགས་པའི་ཡ་མཚན་ཅན་རྣམས་ཆད་པས་བཅད་པ་ལས་གལ་ཏེ་ཤི་ན་སུ་ལའང་སྡིག་པར་མི་འགྱུར་གྱི། བསོད་ནམས་ཀྱི་ཕུང་པོ་མང་  
དུ་འཕེལ་ཏེ། གསོད་པའི་སེམས་ནི་མ་གཏོགས་སོ། །དཔེར་ན། བུའི་སློབ་དཔོན་མཐོང་མ་ཐག་ཏུ་བྱིས་པ་ཤིན་བུའི་སློབ་དཔོན་ལ་སྡིག་པར་འགྱུར་རམ། དེ་བཞིན་དུ་ཁོང་ནས་དཔའ་  
བའི་གཟི་བརྗིད་མཐོང་ནས། མཐོང་བ་ཙམ་གྱིས་སྐྱོན་ཆགས་པའི་ཡ་མཚན་ཅན་ཤི་ན་ཅི་ཟློག་པ་ལ་སྡིག་པར་འགྱུར་རམ། ཟློག་པ་ལ་སྡིག་པར་མི་འགྱུར་གྱི། བསོད་ནམས་མང་དུ་  
འཕེལ་ཏེ། གསོད་པའི་སེམས་ནི་མ་གཏོགས་སོ། །དེའི་ཕྱིར་བརྒྱ་བྱིན་ཁྱོད་སྡིག་པའི་ལས་དང། བསོད་ནམས་རྣམས་ཀྱི་ལས་ཀྱི་བྱེ་བྲག་མི་ཤེས་སོ། །དགེ་སྦྱོང་དང། དགེ་སྦྱོང་མ་  
ཡིན་པའི་བྱེ་བྲག་མི་ཤེས་ཀྱི། དམ་པའི་ཆོས་ལ་སྡང་བའི་ཡ་མཚན་ཅན་རྣམས་ནི་ཆད་པས་གཅད་དོ། །གནས་བརྟན་འོད་སྲུང་ཆེན་པོ་ལ་སོགས་པ་ཉན་ཐོས་ཆེན་པོ་བརྒྱད་ཅུ་དང། ས་  
ཡ་གྲོ་ཞིན་སྐྱེས་དང། ཐུག་པ་མེད་ལ་སོགས་པ་དེ་དག་ཐམས་ཅད་ཀྱང་ནོར་གྱི་བུམ་པ་མང་པོ་བོར་ནས་ཡོ་བྱད་བསྙུངས་ཤིང་ཆོག་ཤེས་པས་དམ་པའི་ཆོས་ལ་གནས་པ་དག་ཅི་རིན་ཐང་མེད་  
པའི་གོས་གྱོན་ནམ། དགེ་སློང་གི་ལུས་མགོ་བྲེགས་ཤིང་རྒྱགས་པ་ཐམས་ཅད་བཅོམ་པ་མགོན་མེད་པ་བཞིན་དུ། ལག་ན་ལྷུང་བཟེད་ཐོགས་པ་གོས་ལ་སོགས་པའང་ཁ་དོག་བསྒྱུར་ཅིང་  
  
  
༄༅། །ཁ་དོག་ངན་པར་བྱེད་པའི་དགེ་སློང་དེ་དག་ལ་བག་མེད་པ་ཇི་ལྟར་རུང། རྟག་ཏུ་གྲང་བ་དང། ཚ་བ་དང། བྲུ་བ་དང་སྐོམ་པས་ཉེན་ཅིང་རི་དྭགས་བཞིན་དུ་  
རྟག་པར་རྐང་ལག་རྡུལ་གྱིས་རེག་ཀྱང་ཚུལ་ཁྲིམས་ལས་ཅུང་ཟད་འདས་པའི་དྲི་མའང་མེད་པ་ཁྭའི་སྒོ་ང་བཞིན་དུ་ཚུལ་ཁྲིམས་སྲུང་བ་དེ་དག་ལ་འདུ་འཛི་དང། སྨྲ་བ་ལ་དགའ་  
བས་ཅི་ཞིག་བྱ། བལ་གླང་མཆེ་བ་བཅད་པ་བཞིན་དུ་འཇིགས་ཤིང་གཟུགས་མི་སྡུག་བ་དེ་དག་ལ་རིན་ཐང་མེད་པའི་གོས་གྱོན་པས་ཅི་ཞིག་བྱ། ལན་གཉིས་སུ་དེ་སྐད་མ་ཟེར་  
ཅིག༑ བརྒྱ་བྱིན། ཁྱོད་ནི་བསྟན་པའི་ཕྱི་རོལ་པ་ཡིན་ཏེ། མུ་སྟེགས་རྣམས་སུ་བྲམ་ཟེའི་དམ་ཚིག་ལ་གདོལ་པ་མི་ཆུད་པ་དེ་བཞིན་དུ་ཁྱོད་ཀྱང་ཕྱི་རོལ་གྱི་གདོལ་པ་ཡིན་གྱི། སྦྲང་བུ་  
ཁྱོད་ཅང་མ་སྨྲ་ཞིག་དེ་ནས་ཚངས་པ་མི་མཇེད་ཀྱི་བདག་པོས་སྣང་བ་ཆེན་པོ་བྱུང་ནས། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། དེ་བཞིན་གཤེགས་  
པ་དང། སོར་མོའི་ཕྲེང་བ་ལ་ལྷའི་མཆོད་པ་ཆེན་པོ་བྱས་ནས་བཅོམ་ལྡན་འདས་དང། སོར་མོའི་ཕྲེང་བ་ལ་ཚིག་འདི་སྐད་ཅེས་སྨྲས་སོ། །ཀྱེ་མ་བདག་གིས་གཡུལ་ཆེན་རབ་  
མཐོང་སྟེ། །སེང་གེ་གཉིས་ནི་དྲག་ཏུ་འཐབ་པ་བཞིན། །ཀྱེ་མ་སངས་རྒྱས་མི་གདུལ་ཁ་ལོ་སྒྱུར། །དེ་བཞིན་གཤེགས་པས་སོར་ཕྲེང་དགེ་བར་བཏུལ། །སྤྲུལ་གྱིས་སྨན་པ་མཐོང་ནས་  
  
  
།མི་འཇིགས་ཁ་རླངས་འབྱིན་པ་ཞི་བ་མྱུར་བཏུལ་ལྟར། །དེ་བཞིན་འཇིག་རྟེན་གསུམ་གྱི་སྨན་པ་མཐོང་ནས་ནི། །སོར་ཕྲེང་གཏུམ་རབ་ལས་བགྱིད་ཤིན་ཏུ་  
དུལ་བར་གྱུར། །ཁམས་གསུམ་སྨན་པ་ཁྱོད་ལ་ཕྱག་འཚལ་ལོ། །གྱད་མཆོག་རྒྱལ་པོ་ཁྱོད་ལ་ཕྱག་འཚལ་ལོ། །དེ་བཞིན་གཤེགས་པ་ཐབས་ཀྱི་སྐུ་མངའ་བ། །བསམ་ཡས་སྟོབས་  
འཆང་ཁྱོད་ལ་ཕྱག་འཚལ་ལོ། །ཆོས་ཉིད་ལ་ཡང་སོར་ཕྲེང་བཞག་པ་ནི། །དེ་རིང་ལྷ་ཁྱོད་ཤིན་ཏུ་རྣམ་པར་མཛེས། །དེ་ལྟར་ཤིན་ཏུ་མཛེས་པ་དཔེ་མི་རྙེད། །དེ་ཕྱིར་དེ་བཞིན་གཤེགས་  
པ་དཔེ་མ་མཆིས། །སོར་ཕྲེང་ཚུལ་ཁྲིམས་དེང་གནས་ཤིན་ཏུ་མཛེས་།དུལ་ཞིང་བྱང་ལ་འཇིགས་པ་མ་མཆིས་ཤིང། །གཟུགས་ནི་རང་བཞིན་གྱིས་ཀྱང་གསེར་འདྲ་སྟེ། །ཛམྦུའི་ཆུ་བོ་  
གསེར་འབར་མདོག་ལྟར་མཛེས། །དེ་བཞིན་གཤེགས་ལ་བདག་གསོལ་བདག་ལ་ཐུགས་བརྩེ་བས། །བདག་གི་འཕྲུལ་གོས་དེ་བཞིན་གཤེགས་པས་དེང་བཞེས་ཏེ། །སོར་མོའི་  
ཕྲེང་བས་ལྷ་ཡི་ཆོས་གོས་བགྱི་བར་གསོལ། །དེ་ཡི་འབྲས་བུས་བདག་ཀྱང་བྱང་ཆུབ་མཆོག་ཐོབ་ཤོག་སོར་ཕྲེང་ཆོས་གོས་བདག་གི་གོས་བགོས་ནས། །ཚངས་པའི་སྤྱོད་པ་སེམས་བརྟན་  
རྟོགས་པར་ཤོག་བཅོམ་ལྡན་འདས་ལ་སོར་མོའི་ཕྲེང་བ་ཡང་།ཚངས་པར་སྤྱོད་པ་ཕུན་སུམ་ཚོགས་པར་སྲུངས། །དེ་ནས་སོར་མོའི་ཕྲེང་བས་ཚངས་པ་མི་མཇེད་ཀྱི་བདག་པོ་ལ་སླར་  
  
  
༄༅། །འདི་སྐད་ཅེས་སྨྲས་སོ། །ཕྲ་མ་ཅན་ཅལ་ཅོལ་སྨྲ་བ་ཁྱོད་སུ་ཞིག་སོར་མོའི་ཕྲེང་བས་བདག་གི་གོས་བགོས་ནས། སོར་མོའི་ཕྲེང་བས་ཚུལ་ཁྲིམས་དང། བརྟུལ་  
ཞུགས་སྲུངས་ཤིག་སོར་མོའི་ཕྲེང་བ་ཡུན་རིང་དུ་ཚུལ་ཁྲིམས་སྲུངས་ཤིག་ཅེས་ང་ལ་བརྙས་ཤིང་སྨྲ་བ། ཚངས་པ་ངན་པ་ཚངས་པ་མ་ཡིན་པ། ཚངས་པའི་གཟུགས་འདིར་འོངས་ན་  
ཚངས་པ་ཚངས་པ་ཞེས་བྱ་བའི་དོན་ཅི། འཇིག་རྟེན་ན་ཚངས་པའི་ལས་གང་ཡིན། ངས་སྦྲང་བུ་ལྟ་བུ་ལས་གོས་བླངས་ཏེ་བགོས་ལ་ཚུལ་ཁྲིམས་དང། བརྟུལ་ཞུགས་ཡུན་རིང་པོར་བསྲུང་  
ངམ༑ ང་ནི་སུའི་ཁོལ་པོའང་མ་ཡིན་ཏེ། ང་ནི་སུའི་དད་པ་ལའང་མི་འཇུག་གོ་ང་ལ་སུའི་བུ་ལོན་ཡང་མ་ཆགས་ཏེ། ངས་ནི་སྔོན་སེམས་ཅན་དབུལ་པོ་རྣམས་ལ་ནོར་བྱིན་ནོ། །དཔེར་ན། དཔྱིད་  
ཟླ་ར་བ་ལ་འཕྱང་མོ་ཉུག་པའི་ཐག་པས་བཏགས་ཏེ། རིང་དུ་སོང་ཡང་སླར་མྱུར་དུ་རང་གི་གནས་སུ་འཁོར་བ་དེ་བཞིན་དུ། ཚངས་པ་སྦྲང་བུ། ཁྱོད་ཀྱང་དཔྱིད་ཟླར་བ་ལ་འཕྱང་ཐག་བཏགས་  
པ་ལྟར་ཚངས་པའི་འཇིག་རྟེན་གྱི་བདེ་བ་མྱོང་ནས་ཕྱིར་ལྟུང་བའི་ཆོས་ཅན་དུ་ལྟུང་བར་འགྱུར་རོ། །བྱང་ཆུབ་སེམས་དཔའི་ཡང་དག་པའི་དོན་ཡོན་ཏན་གྱི་འཐད་པ་མི་ཤེས་པར་གང་  
སྡིག་པ་དང། སྡིག་པ་མ་ཡིན་པར་རྟོག་པ་ཁྱོད་འདྲ་བ་སྦྲང་བུ་ལྟ་བུ་དེ་དག་སྲིད་པ་དག་ན། མི་མཁས་ཤིང་མི་ལྡན་པ་འཁོར་བའི་སྡུག་བསྔལ་གྱི་ནང་ན་ཀུན་ཏུ་འཁྱམ་མོ། །ཀྱེ་མ་ཚངས་པ་  
  
  
སྡིག་པ་མ་ཡིན་པ་ངེས་པར་ཤེས་ན། སོར་མོའི་ཕྲེང་བས་གཏུམ་པོའི་ལས་བྱས་སོ་ཞེས་སྨྲོས་ཤིག། ཚངས་པ་ངན་པ། སྦྲང་བུ་ལྟ་བུ་ཁྱོད་མི་ཤེས་ཀྱི། བྱང་ཆུབ་སེམས་དཔའི་  
སྤྱོད་པ་ལ་སློབས་ཤིག་དེ་ནས་ཚངས་པ་མི་མཇེད་ཀྱི་བདག་པོས་སོར་མོའི་ཕྲེང་བ་ལ་སླར་འདི་སྐད་ཅེས་སྨྲས་སོ། །སོར་མོའི་ཕྲེང་བ་མི་ཉིས་སྟོང་དུ་གཅིག་མ་ཚང་བ་བསད་དེ། མི་བཟང་  
པ་བྱས་པ་ནི་མངོན་སུམ་དུ་ད་དུང་ཡང་སྣང་ངོ། །ཁྱོད་ཀྱི་དྲག་ཤུལ་གྱི་ལས་ནི་བྱ་རོག་དང། ཁྲས་ཀྱང་བྱེད་མི་ནུས་ཏེ་འདི་ལྟ་བུ་དྲག་ཤུལ་གྱི་ལས་མ་ཡིན་ན། དྲག་ཤུལ་གྱི་ལས་  
ཇི་ལྟ་བུ་ཡིན། གལ་ཏེ་འདི་ལྟ་བུ་བདུད་མ་ཡིན་ན། །སྲིན་པོ་མི་བཟད་པའང་ཇི་ལྟ་བུ་ཞིག་ཡོད་དེ། སོར་མོའི་ཕྲེང་བ་བག་ཡོད་པར་གྱིས་ལ། ཁྱོད་ཀྱིས་ལས་བྱས་པ་རྣམས་ཇི་ནས་བྱང་  
བར་འགྱུར་བ་དེ་ལྟར་བརྩོན་པར་གྱིས་ཤིག་ཀྱེ་མ་སངས་རྒྱས་ནི་ཐུགས་རྗེ་ཅན་ཏེ། སོར་མོའི་ཕྲེང་བ་ལ་སོགས་པ་གཏུམ་པོའི་ལས་བྱེད་པ་རྣམས་ངེས་པར་སྒྲོལ་བའོ། །དེ་ནས་  
སོར་མོའི་ཕྲེང་བས་ཚངས་པ་མི་མཇེད་ཀྱི་བདག་པོ་ལ་སླར་འདི་སྐད་ཅེས་སྨྲས་སོ། །ཚངས་པ། ཁྱོད་སྲིན་བུ་ཕྲ་མོ་བཞིན་དུ་མཆོད་ཞིང་འཁྱམ་དུ་གར་འགྲོ་སྡིག་པ་དང། མི་སྡིག་པ་  
མི་ཤེས་པའི་སེམས་ཅན་རྣམས་ངན་འགྲོར་འགྲོའོ། །བླུན་པོ་ལ་ལ་ཞིག་ནགས་ཀྱི་ནང་དུ་སོང་ནས་མཚན་མོ་མུན་པའི་ནང་ན་ཤིང་གི་རྩ་བའི་སྟེང་ན་སྲིན་བུ་མེ་ཁྱེར་གྱི་ཕུང་པོ་མཐོང་  
  
  
༄༅། །བ་དང། ངན་པ་དེ་སྐྲག་ནས་གྲོང་དང། ཚོང་དུས་སུ་འོངས་ཏེ། འབྲོག་ཚིག་གོ་ཞེས་ཟེར་བ་དང། འགྲོ་བ་མང་པོ་དེར་དོང་བ་དང། མཚན་མོ་མུན་ནག་གི་ནང་  
ན་སྲིན་བུ་མེ་ཁྱེར་མཐོང་ནས། འདི་མེ་མ་ཡིན་ནོ་ཞེས་མཐར་གྱིས་སླར་ལོག་སྟེ་དོང་བ་དེ་བཞིན་དུ། ཚངས་པ་ངན་པ། ཁྱོད་ཀྱང་སོར་མོའི་ཕྲེང་བ་བླུན་པོའོ་ཞེས་སྟོན་ཅིང་བདག་ཉིད་དང་  
སྐྱེ་བོ་མང་པོའང་ཤིན་ཏུ་བསླུས་ཏེ། ཕྱིས་སྒྱུ་མའི་ཕུང་པོ་དེ་སྦྲང་བུ་ལྟ་བུས་ཀྱང་ཤེས། སེམས་ཅན་མང་པོས་ཀྱང་ཤེས་པར་འགྱུར་རོ། །བློ་གྲོས་འཆལ་པ་བླུན་པོ་ལ་ལ་ཞིག་ནགས་  
ཁྲོད་དུ་སོང་ནས། ཤིང་མྱ་ངན་མེད་པའི་ནགས་མེ་ཏོག་རྒྱས་པ་མཐོང་བ་དང། མེ་ཡིན་པ་སྙམ་དུ་བསམས་ཏེ། སྐྲག་ནས་གྲོང་དང། ཚོང་དུས་སུ་སོང་སྟེ། འགྲོ་བ་མང་པོའང་དེ་བཞིན་  
དུ་ཕྱིན་པ་དང། རིམ་གྱིས་མེ་དང། ཤིང་མྱ་ངན་མེད་པའི་བྱེ་བྲག་ཤེས་པ་དེ་བཞིན་དུ་སྦྲང་བུ་ལྟ་བུ་ཁྱོད་ཀྱིས་སྡིག་པ་དང། སྡིག་པ་མ་ཡིན་པ་རིམ་གྱིས་ཤེས་པར་འགྱུར་རོ། །དེ་ནས་  
ཕྱིས་སྐྱེ་བོ་མང་པོས་ཀྱང་སྒྱུ་མའི་ཕུང་པོ་ལྟ་བུ་འདི་ཤེས་པར་འགྱུར་གྱི། ཚངས་པ་ངན་པ། ཁྱོད་ལན་གཉིས་སུ་དེ་སྐད་མ་ཟེར་ཅིག་དེ་ལྟར་རྫུན་སྨྲ་བ་མ་སློབ་པར་ཁྱོད་ལྟ་བུ་བློ་ཞན་  
པ༑ སྦྲང་བུ་ལྟ་བུ་རྣམས་ནི་ཅང་མ་ཟེར་བར་འདུག་ཅིག་དེ་ནས་འཇིག་རྟེན་སྐྱོང་བ་བཞིས་སྣང་བ་ཆེན་པོ་ཕྱུང་སྟེ། དེ་བཞིན་གཤེགས་པ་དང། སོར་མོའི་ཕྲེང་བ་ལ་མཆོད་པ་  
  
  
བཅོམ་ལྡན་འདས་དང། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ཀྱེ་མ་སྐྱེས་བུ་སྟག་གི་འཐབ་མོ་མཆོག་།དོན་དམ་བརྒལ་ཞིང་ལན་ལྡོན་ཤིན་ཏུ་མཛེས། །ཀྱེ་མ་སྟོན་  
པ་མི་འདུལ་ཁ་ལོ་སྒྱུར། །དེ་ཕྱིར་མཐའ་ཡས་སྟོབས་འཛིན་སངས་རྒྱས་ལགས། །ཞབས་མཆོག་པདྨ་ལྟ་བུར་མཉེན་ཞིང་འཇམ། །རྡུལ་གྱིས་མི་རེག་པ་ལ་ཕྱག་འཚལ་ཏེ། །ལན་མང་  
སྐྱབས་མཆིས་དེ་བཞིན་གཤེགས་པ་ལ། །གསོལ་བ་བདག་གི་ལྷུང་བཟེད་སོར་ཕྲེང་སྩོལ། །སོར་མོའི་ཕྲེང་བ་དང་མཛེས་ཏེ། །ནམ་མཁའ་ལ་ནི་ཟླ་ལྟར་མཛེས། །སོར་ཕྲེང་ཚུལ་ཁྲིམས་  
ཡོན་ཏན་དང། །བརྟུལ་ཞུགས་གཟི་བརྗིད་རྫོགས་པ་མཛེས། །དེ་ནས་སོར་མོའི་ཕྲེང་བས་འཇིག་རྟེན་སྐྱོང་བ་བཞི་ལ་སླར་སྨྲས་པ། སྦྲུལ་ལྟ་བུ་འཇིག་རྟེན་སྐྱོང་བ་ཕྲ་མོ། ཁྱོད་སུ་དག་ཅིག་  
འཇིག་རྟེན་སྐྱོང་བ། འཇིག་རྟེན་སྐྱོང་བ་སྙམ་སྟེ། ང་རྒྱལ་གྱིས་ཁེངས་པས་བདག་གིས་ལྷའི་ལྷུང་བཟེད་སྤྱིན་ནོ་ཞེས་ང་ལ་འདྲིད་ཅིང། ཡི་དྭགས་ལྟར་འཇུངས་པ་དག་ཡུད་ཙམ་གཞན་གྱི་  
ཚེ་ངའི་ཡ་ང་བ་དག་ལྟོས་ཤིག་གྱོ་མོའི་སྣོད་ནི་སུ་ལའང་མི་དགོས་ན། འཇིག་རྟེན་གྱི་མགོན་པོ་སྙམ་དུ་སེམས་པས་བདག་གི་ལྷའི་ཁ་ཕྱིས་ང་ལ་སྦྱིན་ནམ། གང་འཇིག་རྟེན་ན་མ་རུངས་  
པའི་ཡ་མཚན་ཅན་རྣམས་ཐལ་བར་བྱེད་པ་ནི་འཇིག་རྟེན་སྐྱོང་བ་ཞེས་གྲགས་ཏེ། ཆོས་ཡང་དག་པར་བསྐྱང་བར་བྱ་ཡི། འཇིག་རྟེན་བསྐྱང་བར་མི་བྱའོ། །ཡང་དཔེར་ན། ལ་ལས་ཁུ་བྱུག་གི་  
  
  
༄༅། །སྒྲ་ཐོས་སམ། ཁ་དོག་ཕུན་སུམ་ཚོགས་པ་མཐོང་བ་དང་དེ་ནས་ཡུད་ཙམ་ན། བྱ་རོག་སྐད་འབྱིན་པ་མཐོང་ནས་ཁྱུ་བྱུག་།ཁྱུ་བྱུག་ཅེས་ནོར་བ་དེ་བཞིན་དུ་ཁྱོད་  
ཀྱང་ཆོས་སུ་སེམས་ཤིང་ཆོས་མ་ཡིན་པ་སྲུང་ངོ། །ནགས་ཁྲོད་ན་འདུག་པའི་བྱ་རོག་སྐད་འབྱིན་པ་མཐོང་ནས། ཁུ་བྱུག་སྙམ་དུ་སེམས་པ་བཞིན་དུ་འཇིག་རྟེན་སྐྱོང་བ་ཁྱེད་བཞིས་  
ཆོས་སྐྱོངས་ལ་འཇིག་རྟེན་མ་སྐྱོངས་ཤིག་འཇིག་རྟེན་སྐྱོང་བ་སྐྱེ་བོ་མི་ཤེས་པ་སྦྲང་བུ་ལྟ་བུ་ཁྱེད་བཞི་ཟུང་ཐུབ་པར་གྱིས་ལ་ཅང་མ་སྨྲ་ཞིག་དེ་ནས་བདུད་སྡིག་ཅན་སོར་མོའི་  
ཕྲེང་བའི་ཐད་དུ་འོངས་ཏེ། དེ་བཞིན་གཤེགས་པ་ལ་མཆོད་པ་ཆེར་བྱས་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །སོར་མོའི་ཕྲེང་བ་མྱུར་དུ་རབ་ཏུ་བྱུང། །ང་ཡིས་ཚོད་  
འདུས་གྲོང་ཞུགས་བསླུས་པ་ནི། །སོར་མོའི་ཕྲེང་བ་ང་ནི་མི་དགའ་སྟེ། །སེམས་ཅན་དམྱལ་བ་གཏིང་ནས་ཁྱོད་བརྒལ་ཏོ། །དེ་ནས་སོར་མོའི་ཕྲེང་བས་བདུད་སྡིག་ཅན་ལ་  
སླར་འདི་སྐད་ཅེས་སྨྲས་སོ། །སྡིག་ཅན། ཁྱི་རྐུན་སྦྲང་བུ་ལྟ་བུ་ཕར་སོང། །ཁྱོད་ཅི་ཤིན་ཏུ་སྤོབས་པར་སྨྲའམ། བདུད་སྡིག་ཅན་ཁྱོད་དེང་མྱུར་དུ་བྱུང་སྟེ་སོང་ཞིག་ཇི་སྲིད་དུ་  
ཁྱི་ལྟར་བཅིང་བ་ལྔས་བཅིངས་ཏེ། རྐང་པ་གཡོན་པས་མ་བརྡབས་པ་དེའི་བར་དུ་ནི་བདུད་ཁྱོད་རབ་ཏུ་རྩོན་ཏོ། །གྲོང་དང། ཚོང་འདུས་དང། ལུང་པའི་སྒོ་ཐམས་ཅད་ཀྱང་  
  
  
དཔེར་ན། ནམ་མཁའ་ལྡིང་རི་རབ་ཀྱི་སྟེང་དུ་འདུག་ནས་རྒྱ་མཚོ་དཔག་ཚད་ཀྱི་བར་མང་པོ་ན། ཀླུ་ཕྲུག་མཐོང་ན་ལེན་པ་དེ་བཞིན་དུ་སེམས་ཅན་དམྱལ་བ་  
པ་ཐམས་ཅད་ལའང་ང་ནམ་མཁའ་ལྡིང་ལྟར་རྣམ་པར་རྩེ་ཞིང་ཐར་པའི་ཁུ་བས་ངོམས་སོ། །རྟག་ཏུ་བདུད་སྡིག་ཅན་ཁྱོད་ཀྱི་མགོ་བཅད་དེ། བྱང་ཆུབ་སེམས་དཔའ་སྐྱེས་བུའི་གླང་  
པོ་ཆེ་རྣམས་རོལ་ཏོ། །བདུད་ཁྱི་རྐུན་ལྟ་བུ་ཁྱོད་ཅང་མ་ཟེར་བར་ཆོས་བདུད་རྩིའི་ཚིག་ཉོན་ལ་ཡུད་ཙམ་གྱི་བར་དུ་སྡོད་དེ། ཆོས་ཐོས་ནས་རང་གི་གྲོང་ཁྱེར་དུ་སོང་ཞིག་དང། ཚོང་  
འདུས་དང། གྲོང་ཁྱེར་རྣམས་ཤེས་པར་འགྱུར་རོ། །དེ་ནས་ལྷའི་བུ་དབང་ཕྱུག་ཆེན་པོས་དེ་བཞིན་གཤེགས་པ་དང། སོར་མོའི་ཕྲེང་བ་ལ་ལྷའི་མཆོད་པ་ཆེན་པོ་བྱས་ནས། ཚིགས་  
སུ་བཅད་པ་འདི་དག་གསོལ་ཏོ། །དེ་བཞིན་གཤེགས་པའི་ཞབས་མཆོག་བདག་གིས་མགོས་གཏུགས་ཏེ། །པདྨ་མཆོག་དང་འདྲ་བའི་བསྔགས་བརྗོད་བསྟོད་པར་བགྱི། །བདེ་གཤེགས་  
པདྨ་འདབ་སྟོང་སྤྱན་མངའ་འདབ་སྟོང་ལྡན། །ཞབས་མཆོག་འཇམ་པ་པདྨ་འདབ་མ་སྟོང་ཅན་འདྲ། །ཞབས་ནི་པདྨ་དམར་སྐྱ་འདྲ་ཞིང་རྡུལ་མི་ཆགས། །ཞབས་མཆོག་ཨུཏྤལ་འདབ་  
འདྲ་ཕྱག་མཐིལ་ཤིན་ཏུ་འཇམ། །ཨུཏྤལ་འདབ་མ་མཆོག་གི་ཞལ་གྱི་དྲི་བདའ་སྟེ། །འཇིག་རྟེན་དག་ན་ཨུཏྤལ་འདབ་མ་བཞིན་དུ་བསིལ་།བདེ་གཤེགས་ཀུན་ཏུ་བལྟ་སྡུག་ཨཏྤལ་  
  
  
༄༅། །འདབ་མཆོག་བཞིན། །དབུ་སྐྲ་འཇམ་ཞིང་སྣུམ་ལ་ཨུཏྤལ་མཐིང་ག་འདྲ། །དབུ་སྐྲ་ཨུཏྤལ་མཐིང་ག་དྲི་མཆོག་བསིལ་བ་འདྲ། །ཨུཏྤལ་མཐིང་ག་  
སྣུམ་པའི་མདོག་འདྲ་ཡིད་དུ་འོང། །དབུ་སྐྲ་ཉག་མ་ཕྲ་ཞིང་ལྕང་ལོའི་ཕྲེང་བ་མངའ། །ཁྱོད་ཀྱི་ཚེམས་མཆོག་ཀུ་མུ་ད་དང་ཟླ་བ་འདྲ། །ཀུ་མུ་ད་དང་ཟླ་བ་པདྨོའི་སྙིང་པོ་ལྟར། །ཆུ་དང་  
ཉ་ལྕིབས་དག་གི་སྐྱོན་གྱིས་ཡོང་མི་གོས། །ཚེམས་ནི་ཀུ་མུད་ཟླ་བ་ལྟ་བུར་དྲི་མ་མེད། །ཉེས་པས་མི་གོས་ཚེམས་མཆོག་ཀུ་མུད་ཁ་དོག་འདྲ། །ཚེམས་ཀྱང་ཉོན་མོངས་བསལ་  
ཅིང་ཐབས་མཆོག་ཚམས་མངའ་བ། །པུཎྜ་རི་ཀ་བཞིན་དུ་དྲི་མེད་གསལ་བའི་བློ། །པུཎྜ་རི་ཀ་བཞིན་དུ་སེམས་མཆོག་དག་པ་སྟེ། །སེམས་ནི་པུཎྜ་རི་ཀ་ལྟ་བུར་མི་གོས་པ། །  
འདོད་ཁྲོ་གླེན་པའི་ཉེས་སྤངས་སངས་རྒྱས་པུཎྜ་རི། །སངས་རྒྱས་པད་མོ་དཀར་པོ་ལྟ་བུའི་བློ་གྲོས་མངའ། །པད་མོའི་དྲུང་ན་ཨུཏྤལ་དྲི་མཆོག་མཛེས་པ་ལྟར། །སངས་རྒྱས་དེང་  
མཛེས་ཨུཏྤལ་གཉིས་ལྟར་སོར་ཕྲེང་མཛེས། །སོར་ཕྲེང་དེང་མཛེས་འདི་ལྟར་སྡིག་ཅན་བདུད་ཀྱང་ནི། །གོས་དཀར་གྱོན་པས་ཐོག་མར་བཏུལ་ཅིང་ཕམ་བྱས་ཏེ། །ལན་དང་ཡང་  
ལན་དག་གིས་དེ་བཞིན་གཤེགས་དེང་རོལ། །འདི་ནི་འཇིག་རྟེན་དུ་ཡང་མགོན་པོ་མྱུར་དུ་འགྱུར། །ཀྱེ་མ་རལ་གྲི་འཕྱར་ནས་བདེ་གཤེགས་བཀྲོངས་བསམས་ནས། །སོར་མོའི་  
  
  
།དེང་ཞི་སོ་སོའི་སྐྱེ་བོ་སྐལ་པ་ཡོད་པ་འདྲ། །བདེན་པར་སྨྲ་བའི་ཚིག་ནི་གཞན་དུ་ཡོང་མི་འགྱུར། །ཁྱོད་ཀྱི་སྡིག་བྱས་ཅི་ནས་ལུས་འདི་  
བྱང་འགྱུར་བ། །དེ་ལྟར་སོར་ཕྲེང་ཁྱོད་ཀྱིས་རྩོམ་ཞིང་ནན་ཏན་གྱིས། །ཀྱེ་མ་དཔའ་བོ་ཁྱོད་ཀྱིས་གཏུམ་པའི་ལས་བྱས་ན། །དེ་རིང་ཆོས་ཀྱི་རྗེ་པོར་གྱུར་ན་བདག་དགའོ། །དེ་ནས་སོར་མོའི་  
ཕྲེང་བས་ལྷའི་བུ་དབང་ཕྱུག་ཆེན་པོ་ལ་སླར་འདི་སྐད་ཅེས་སྨྲས་སོ། །སྟབས་མི་སྡུག་པ་གཏུམ་པོ་ཁྱོད་སུ་ཞིག་ཁྱོད་ནི་ང་དབང་ཕྱུག་སྙམ་སྟེ། ཁྱོད་ནི་མིང་གི་དབང་ཕྱུག་ཡིན་གྱི་དབང་  
ཕྱུག་ཇི་ལྟ་བ་བཞིན་མ་ཡིན་ནོ། །སོ་སོའི་སྐྱེ་བོའམ། དགྲ་བཅོམ་པ་གང་ཡིན། ཇི་ལྟར་ཤེས། མྱུར་དུ་སྨྲོས་ཤིག་དབང་ཕྱུག་ཁྱོད་ཤ་ཟ་ལྟར་མཆེ་བ་རྣོ་ན་ད་རུང་ཡང་གཟུགས་ཕུན་སུམ་  
ཚོགས་པ་མ་ཐོབ་བམ། འདི་ལྟ་སྟེ། སྐྱེས་བུ་མཛེ་ཚབས་ཆེན་པོས་བཏབ་པས་མཛེ་རབ་ཏུ་ཞི་བ་བསྟན་ན། འཇིག་རྟེན་པ་རྣམས་འདི་སྙམ་དུ་སེམས་སོ། །གང་བདག་ཉིད་ཀྱི་ནད་ཞི་བར་  
མི་ནུས་པ་དེས་གཞན་གྱི་ནད་ཇི་ལྟར་གོས་སྙམ་མོ། །དེ་བཞིན་དུ་གཏུམ་པོ་སྦྲང་བུ་ལྟ་བུ་ཁྱོད་ཀྱང་བདག་རྟོགས་པས་བདག་གི་ཁམས་ཀྱང་ད་རུང་མི་ཤེས་ཏེ། གཏུམ་པོ་མཛེ་ཚབས་ཆེན་  
པོས་བཏབ་པ་ལྟ་བུས་སོར་མོའི་ཕྲེང་བ་སོ་སོའི་སྐྱེ་བོ་འམ། དགྲ་བཅོམ་པའོ་ཞེས་ཕ་རོལ་གྱི་སེམས་ཤེས་པར་ག་ལ་འགྱུར། སྦྲང་བུ་ལྟ་བུ་ཁྱོད་ཅང་མ་ཟེར་ཅིག་ཁྱོད་ནི་སའི་དབང་ཕྱུག་  
  
  
༄༅། །ཏུ་དབང་བསྐུར་བ་དང། སའི་དབང་ཕྱུག་གི་རྒྱལ་ཚབ་ཏུ་འོས་པ་མ་ཡིན་གྱི། དམུས་ལོང་ལྟ་བུ་ཁྱོད་ཡུད་ཙམ་སྡོད་ཅིག་།དེ་ནས་དེ་བཞིན་གཤེགས་པ་  
ཤིང་གང་ལ་བརྟེན་ཏེ་བཞུགས་པའི་ཤིང་དེའི་ལྷ་མོས་སོར་མོའི་ཕྲེང་བ་ལ་ཚིགས་སུ་བཅད་པ་འདི་སྐད་ཅེས་སྨྲས་སོ། །དཔའ་བོ་སོར་མོའི་ཕྲེང་བ་མྱུར་བར་དུ། །ཁྱོད་ནི་དུར་སྨྲིག་རྒྱལ་  
མཚན་གྱོན་ཅིག་དང། །བདེ་གཤེགས་ཐབས་གཅིག་ཐོག་མར་བསོད་སྙོམས་གསོལ། །དཔའ་བོ་འབྲས་བུ་དམ་པ་ཐོབ་པར་བགྱི། །དེ་ནས་སོར་མོའི་ཕྲེང་བས་ལྷ་མོ་ལ་ཚིགས་  
སུ་བཅད་པས་སྨྲས་པ། དེ་བཞིན་གཤེགས་པ་བཤོས་མི་གསོལ། །ཉན་ཐོས་རྣམས་ཀྱང་དེ་བཞིན་ན། །ཁྱོད་ཀྱི་སྦྱིན་པ་སུ་ལ་སྦྱིན་།མྱུར་སྨྲོས་བཟང་མོ་ཡངས་པའི་མིག་ང་ཡི་  
ཐེ་ཚོམ་ལ་གོར་ཆོད། །དེ་ནས་ལྷ་མོ་ཡངས་པའི་མིག་གིས་སླར་སོར་མོའི་ཕྲེང་བ་ལ་ཚིགས་སུ་བཅད་པས་སྨྲས་པ། སངས་རྒྱས་རྟག་ཏུ་བཤོས་གསོལ་ཏོ། །ཉན་ཐོས་རྣམས་  
ཀྱང་དེ་བཞིན་ནོ། །བརྟན་པ་རབ་ཏུ་འབྱུང་འདོད་ལ། །བརྫུན་དུ་སྨྲ་བ་མི་ཆའོ། །རྫུན་གྱི་ཚིག་ནི་རྣམ་སྤོངས་ཤིག་གཡོ་ཡི་བསམ་པ་སྡིག་ཅན་ཡིན། །ཆོས་གཅིག་ལས་ནི་འདས་པ་  
ཡི༑ ༑སྐྱེ་བོ་རྫུན་གྱི་ཚིག་སྨྲ་བ། །འཇིག་རྟེན་ཕ་རོལ་བཏང་བ་དག་མི་བྱེད་པ་ནི་ཅི་ཡང་མེད། །དེ་ནས་སོར་མོའི་ཕྲེང་བས་ལྷ་མོ་དེ་ལ་འདི་སྐད་ཅེས་སྨྲས་སོ། །བུད་མེད་ཁྱོད་ཅི་  
  
  
།ཁྱོད་ཀྱང་དམའ་བའི་རིགས་སུ་སྐྱེས་ཀྱི་སྦྲང་བུ་ལྟ་བུ་སངས་རྒྱས་ཀྱིས་སྨད་པའི་བུད་མེད་ཀྱི་དངོས་པོའི་བདག་ཉིད་ལ་ཤིན་ཏུ་རྟོགས་ཤིག་འཇིག་རྟེན་ན་རྫུན་དུ་སྨྲ་བ་  
གང༑ འཇིག་རྟེན་ན་བདེན་པ་འཛིན་པ་གང། འཇིག་རྟེན་ན་ཟང་ཟིང་ལ་ཆགས་པ་གང། འཇིག་རྟེན་ན་ན་ཞིང་ཤི་བ་གང་ཡིན་སྦྲང་བུ་ལྟ་བུས་མི་ཤེས་སོ། །སེམས་ཅན་གང་དེ་བཞིན་  
གཤེགས་པའི་ཡོན་ཏན་གྱི་བདག་ཉིད་ཆེན་པོ་མི་ཤེས་པའི་སེམས་ཅན་དེ་དག་ནི་རྫུན་སྨྲ་བའོ། །སེམས་ཅན་གང་ཟང་ཟིང་ལ་ཆགས་པས་དེ་བཞིན་གཤེགས་པ་ལའང་ཟང་ཟིང་གིས་  
བཀུར་པའི་སེམས་ཅན་དེ་དག་ནི་བརྫུན་དུ་སྨྲ་བ་སྟེ། དེ་དག་ལ་རབ་ཏུ་འབྱུང་བའང་མེད་ན། བསྙེན་པར་རྫོགས་པར་ལྟ་ག་ལ་འགྱུར་སེམས་ཅན་གང་དེ་བཞིན་གཤེགས་པའི་ལྡེམ་  
པོ་དག་མི་ཤེས་པའི་སེམས་ཅན་དེ་དག་ནི་བརྫུན་དུ་སྨྲ་བ་སྟེ། དེ་དག་ལ་རབ་ཏུ་འབྱུང་བའང་མེད་ན། བསྙེན་པ་རྫོགས་པར་ལྟ་ག་ལ་འགྱུར། ང་ནི་ཆོས་གཅིག་ལས་ཀྱང་མི་འདའོ། །ལྷ་  
མོ་ཁྱོད་ཀྱིས་ནི་ཆོས་ཐམས་ཅད་ལས་འདས་ཀྱི། དེ་བཞིན་གཤེགས་པ་ལྷའི་ལྷ་ཡང་དག་པར་རྫོགས་པའི་སངས་རྒྱས་ལ་མྱུར་དུ་བཟོད་པ་གསོལ་ཅིག་དེ་ནས་སོར་མོའི་ཕྲེང་བ་ལ་ལྷ་  
མོས་སླར་འདི་སྐད་ཅེས་སྨྲས་སོ། །བུད་མེད་ཀྱི་དངོས་པོ་རིགས་དམའ་བའོ་ཞེས་ཟེར་བ་ཅི་ལ་ལྡེམ་པོ་ངག་ཏུ་སྨྲ། སོར་མོའི་ཕྲེང་བ་བུད་མེད་དམ། སྐྱེས་པ་ཡིན་པར་ཇི་ལྟར་ཤེས། །  
  
  
༄༅། །སོར་མོའི་ཕྲེང་བ། ཁྱོད་མྱུར་དུ་སྨྲོས་ཤིག་ཁྱོད་ཤ་ཟའི་དངོས་པོ་ད་དུང་མ་ཞིའོ། །དེ་ནས་སོར་མོའི་ཕྲེང་བས་ལྷ་མོ་དེ་ལ་སླར་འདི་སྐད་ཅེས་སྨྲས་སོ། །རྒྱལ་  
པོའི་མལ་དུ་ཁྱི་སོང་ནས་རི་མོ་བྱེད་པའི་སེམས་ཅན་གྱིས་མི་གཅིག་པར་བྱས་པ་དེ་བཞིན་དུ་ལྷ་མོ་ཁྱོད་ཀྱང་ཐབས་ཀྱི་ཆོས་ཀྱི་བརྩེབས་བུད་མེད་ཀྱི་དངོས་པོར་བསྒྱུར་ཏེ། འདོད་པའི་ཡུལ་ལ་  
སེམས་ཤིང་རི་མོ་བྱེད་དོ། །དེ་བས་ན་ལྷ་མོ་ཁྱོད་བུད་མེད་ཀྱི་དངོས་པོ་སྤོངས་ལ་སྐྱེས་པ་དང། བུད་མེད་ཅེས་བྱ་བ་རབ་ཏུ་སྟོང་པར་སྒོམས་ཤིག་རབ་ཏུ་སྟོང་པ་ལ་གོམས་ན་སྐྱེས་  
པའི་དངོས་པོ་མྱུར་དུ་འཐོབ་བོ། །དེ་ནས་དེའི་ཚེ་ཤཱ་རིའི་བུ་དང། མཽངྒལ་གྱི་བུ་གཉིས་རྫུ་འཕྲུལ་གྱི་སྟོབས་ཀྱིས་དད་པའི་རྒྱལ་པོ་བཞིན་དུ་ནམ་མཁའ་ལས་འོངས་ཏེ། བཅོམ་ལྡན་  
འདས་ག་ལ་བ་དེར་ཕྱིན་པ་དང། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། ཕྱོགས་གཅིག་ཏུ་འདུག་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །རིགས་  
ཀྱི་བུ། ལེགས་སོ། །ལེགས་སོ། །ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ཤེས་པར་གྱིས་ཤིག་དེ་བཞིན་གཤེགས་པ་དང་ཐབས་གཅིག་ཏུ་དོང་ལ་ཚངས་  
བ་མཚུངས་པར་སྤྱོད་པ་རྣམས་ལྟར་བཅུག་སྟེ། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བར་འདོང་ངོ། །བཅོམ་ལྡན་འདས་ཀྱིས་རབ་ཏུ་ཕྱུང་ནས། འཇིག་  
  
  
དྲི་མ་མེད་པ་དང། ངང་པའི་རྒྱལ་པོ་ལྟར་ཆས་ཏེ་འདོང་ངོ་།དེ་ནས་སོར་མོའི་ཕྲེང་བས། ཚེ་དང་ལྡན་པ་མཽངྒལ་གྱི་བུ་ཆེན་པོ་ལ་  
སླར་ཚིགས་སུ་བཅད་པ་སྨྲས་པ། རྫུ་འཕྲུལ་ལྡན་པ་གང་ཡིན་འཇིག་རྟེན་ན། །རྫུ་འཕྲུལ་རྩ་བ་ལས་ནི་ཅི་ཞིག་སྐྱེ། །རྫུ་འཕྲུལ་ལྡན་ཐོབ་འགྱུར་བ་མྱུར་སྨྲོས་ལ། །ཁྱོད་ཀྱིས་ང་ཡི་ཐེ་ཚོམ་  
མྱུར་དུ་སོལ། །དེ་ནས་ཚེ་དང་ལྡན་པ་མཽངྒལ་གྱི་བུ་ཆེན་པོས་སོར་མོའི་ཕྲེང་བ་ལ་ཚིགས་སུ་བཅད་པས་སླར་སྨྲས་པ། གལ་ཏེ་འཇིག་རྟེན་དག་ན་སྦྱིན་བདག་རྣམས། །རྟག་ཏུ་ལྷམ་  
ཡང་རབ་ཏུ་སྦྱིན་པར་བྱེད། །གལ་ཏེ་དགེ་སློང་ཚུལ་ཁྲིམས་རྫོགས་པ་ལ། །ལྷམ་གྱི་རྣམ་པ་ཤིན་ཏུ་ཕུལ་བ་སྟེ། །རྣམ་པ་གཉིས་པོ་དེ་དག་གིས། །རྫུ་འཕྲུལ་འདོད་པ་རྫུ་འཕྲུལ་འཐོབ། །  
སོར་ཕྲེང་དེ་ལྟར་ཤེས་པར་གྱིས། །རྫུ་འཕྲུལ་འདོད་ན་དེ་ལྟར་སྤྱོད། །དེ་ནས་ཚེ་དང་ལྡན་པ་མཽངྒལ་གྱི་བུ་ཆེན་པོ་ལ། སོར་མོའི་ཕྲེང་བས་སླར་འདི་སྐད་ཅེས་སྨྲས་སོ། །ཀྱེ་མ་བཙུན་པ་  
མཽངྒལ་གྱི་བུ། སྦྲང་བུའི་སྤྱད་པ་སྤྱོད་དེ། རྫུ་འཕྲུལ་ཀུན་བཟུང་བ་མི་ཤེས་སོ། །སྦྲང་བུའང་ནམ་མཁའ་ལ་འགྲོ་སྦྲང་བུའི་རྫུ་འཕྲུལ་གྱི་སྟོབས་ཅན་ཁྱོད་ཅང་མ་ཟེར་ཅིག་བདག་གྲོལ་  
ནས་དགྲོལ་བར་བྱའོ་སྙམ་སྟེ། ཕན་པའི་སེམས་དེས་ནི་རྫུ་འཕྲུལ་དང་ལྡན་པ་མྱུར་དུ་འགྲུབ་བོ། །དམ་པའི་ཆོས་ཕན་པར་སྟོན་པ་ཉམ་ཐག་པའི་ཚེ། དེའི་མདུན་དུ་བདག་གི་སྲོག་བོར་  
  
  
༄༅། །ན༑ དེས་རྫུ་འཕྲུལ་དང་ལྡན་པ་འགྲུབ་བོ། །སེམས་ཅན་བྱེ་བ་མང་པོ་བསྒྲལ་བ་ལས་ལྷག་པ་རྒྱལ་བའི་ཚལ་ན། །རྫུ་འཕྲུལ་ག་ལ་ཡོད་ཀྱི་ང་མི་འགྲོའོ། །དེ་  
ལྟར་ཐེག་པ་ཆེན་པོ་དཔག་ཏུ་མེད་པས་ན། དེ་བཞིན་གཤེགས་པ་འདི་དཔག་ཏུ་མེད་དོ། །དེ་ནས་ཚེ་དང་ལྡན་པ་ཤཱ་རིའི་བུ་ལ་སོར་མོའི་ཕྲེང་བས་ཚིགས་སུ་བཅད་པ་འདི་སྐད་ཅེས་  
སྨྲས་སོ། །འཇིག་རྟེན་དག་ན་ཤེས་རབ་ཆེ་བ་གང། །ཇི་ལྟ་བུར་ན་བློ་གྲོས་སྐྱེ་བར་འགྱུར། །ཡེ་ཤེས་ཆེན་པོ་ཁྱོད་ཀྱིས་མྱུར་བར་ཡང། །མྱུར་དུ་སྨྲོས་ཏེ་ང་ཡི་ཐེ་ཚོམ་ཆོད། །དེ་ནས་ཚེ་  
དང་ལྡན་པ་ཤཱ་རིའི་བུས། སོར་མོའི་ཕྲེང་བ་ལ་ཚིགས་སུ་བཅད་པ་སླར་སྨྲས་པ། ཚུལ་ཁྲིམས་ལྔ་རྣམས་རབ་ཏུ་བསྲུངས་བས་ན་།བློ་མཆོག་ཤེས་རབ་ཆེན་པོ་འཐོབ་པར་འགྱུར། །  
ལུས་འདི་བོར་ནས་རང་གི་བློར་བཅས་ཏེ། །གང་དང་གང་དུ་འདོད་པ་དེར་སྐྱེ་སྟེ། །དེ་དང་དེར་ནི་ཤེས་རབ་ཆེན་པོར་འགྱུར། །ཕྱོགས་སུ་སྙན་པ་རྣམ་གྲངས་སོར་མོའི་ཕྲེང། །དཔའ་  
ཆེན་བློ་ལྡན་དེ་ལྟར་ཤེས་པར་གྱིས། །དེ་ནས་སོར་མོའི་ཕྲེང་བས་ཚེ་དང་ལྡན་པ་ཤཱ་རིའི་བུ་ལ་སླར་འདི་སྐད་ཅེས་སྨྲས་སོ། །དེ་བཞིན་གཤེགས་པ་རྟག་པའོ་ཞེས་བསྟན་པ་མི་  
འཆི་བའི་ཚིག་འདི་ལས་ཤེས་རབ་ཆེན་པོ་སྐྱེ་སྟེ། དེ་ལྟར་སྟོན་པ་ཤེས་རབ་དང་ལྡན་པ་དེ་ནི་སངས་རྒྱས་ཡིན་ཏེ། ཀྱེ་མ་བཙུན་པ་ཤེས་རབ་ཆེན་པོ་ཤཱ་རིའི་བུ་ནི་སྦྲང་བུའི་སྤྱད་  
  
  
སྦྲང་བུ་ལྟ་བུར་འགྲོ་བ་ཁྱོད་ནི་ཤེས་རབ་དང་ལྡན་པ་མི་ཤེས་སོ། །སྦྲང་བུ་ལྟ་བུའི་ཤེས་རབ་ཅན་ཁྱོད་ཅང་མ་ཟེར་ཅིག་བཙུན་པ་ནི་སྦྲང་བུ་ལྟ་བུའི་ཤེས་རབ་ཅན་ནོ་།དེ་ནས་  
དེའི་ཚེ་ཀུན་དགའ་བོ་དེར་འོངས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ། །སོར་མོའི་ཕྲེང་  
བ་ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ང་དགའོ། །སོར་མོའི་ཕྲེང་བ། མྱུར་དུ་གསུང་རབ་ཡན་ལག་དགུ་པ་ལྷོགས་ཤིག་དེ་ནས་གནས་བརྟན་ཀུན་དགའ་བོ་  
ལ༑ སོར་མོའི་ཕྲེང་བས་སླར་འདི་སྐད་ཅེས་སྨྲས་སོ། །ཁྱོད་མང་དུ་ཐོས་པའི་མཆོག་ཏུ་དེ་བཞིན་གཤེགས་པས་གསུངས་ན། བཙུན་པ་ཀུན་དགའ་བོ། ཁྱོད་ལ་དྲི་ཡི་སྨྲོས་ཤིག་འཇིག་  
རྟེན་ན་མང་དུ་ཐོས་པ་གང། ཇི་ལྟར་ན་མང་དུ་ཐོས་པ་འབྱུང་བཙུན་པ་ཀུན་དགའ་བོ། ངས་དེ་སྐད་དྲིས་པ་མྱུར་དུ་སྨྲོས་ཤིག་དེ་ནས་ཚེ་དང་ལྡན་པ་ཀུན་དྒཱ་བོས། སོར་མོའི་  
ཕྲེང་བ་ལ་སླར་འདི་སྐད་ཅེས་སྨྲས་སོ། །མདོ་སྡེ་ཡན་ལག་དགུ་པ་ཀློག་པ་དང། གཞན་ལ་ཡང་སེར་སྣ་མེད་པར་རབ་ཏུ་སྟོན་པ་དེ་ལས་མང་དུ་ཐོས་ཤིང་བསམ་གྱིས་མི་ཁྱབ་པའི་  
གཟུངས་ཕུན་སུམ་ཚོགས་པ་ཐོས་པར་འགྱུར་རོ། །དེ་ནས་སོར་མོའི་ཕྲེང་བས་གནས་བརྟན་ཀུན་དགའ་བོ་ལ་སླར་འདི་སྐད་ཅེས་སྨྲས་སོ་།འཇིག་རྟེན་ན་དེ་བཞིན་གཤེགས་པ་  
  
  
༄༅། །ནི་ཐེར་ཟུག་གཡུང་དྲུང་ངོ་ཞེས་བསྟན་པ་སྟོན་པ་བསྟན་པ་དེ་ནི་འཇིག་རྟེན་ན་མང་དུ་ཐོས་པ་ཡིན་ཏེ། མང་དུ་ཐོས་པ་དེ་ལྟ་བུར་ཤེས་པར་གྱིས་ཤིག་ཀྱེ་མ་  
བཙུན་པ་ཀུན་དགའ་བོ་ནི་སྦྲང་བུའི་སྤྱད་པ་སྤྱོད་དེ། མང་དུ་ཐོས་པ་འབྱུང་བའི་སྒོ་མི་ཤེས་སོ། །སྤྲང་བུ་ལའང་མང་དུ་ཐོས་པ་ཡོད་ཀྱི། སྦྲང་བུ་ལྟ་བུའི་མང་དུ་ཐོས་པ་ཁྱོད་ཅང་མ་ཟེར་  
ཅིག་དེ་ནས་གནས་བརྟན་སྒྲ་གཅན་ཟིན། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ་།རིགས་ཀྱི་བུ། ལེགས་སོ། །ལེགས་  
སོ༑ ༑ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ང་དགའོ། །སོར་མོའི་ཕྲེང་བ་མྱུར་དུ་གུས་བར་བསླབ་པ་ཟུངས་ཤིག་དེ་ནས་སོར་མོའི་ཕྲེང་བས། སྒྲ་  
གཙན་ཟིན་ལ་སླར་སྨྲས་པ། བཙུན་པ་སྒྲ་གཅན་ཟིན། ཁྱོད་བསླབ་པ་ལ་དགའ་ཞིང་གུས་པའི་མཆོག་ཏུ་དེ་བཞིན་གཤེགས་པས་གསུངས་ན་འཇིག་རྟེན་ན་བསླབ་པ་ལ་གུས་པ་  
གང་ཡིན། དེ་བཞིན་གཤེགས་པའི་སྲས་ཕངས་པ་མྱུར་དུ་སྨྲོས་ལ་ངའི་ཐེ་ཚོམ་ཆོད་ཅིག་དེ་ནས་གནས་བརྟན་སྒྲ་གཅན་ཟིན་གྱིས་སོར་མོའི་ཕྲེང་བ་ལ་ཚིགས་སུ་བཅད་  
པས་སྨྲས་པ། སངས་རྒྱས་གསུང་རྣམས་ཤིན་ཏུ་གུས་པར་གཟུང། །དེ་ནས་བསླབ་ལ་གུས་ཤིང་ཚུལ་ཁྲིམས་ལྡན། །ཁོང་དཔའ་དབང་གྱུར་ཁོང་པའི་མཆོག་འཛིན་པ། །སོར་མོའི་  
  
  
།སོར་མོའི་ཕྲེང་བས་སྒྲ་གཅན་ཟིན་ལ་སླར་འདི་སྐད་ཅེས་སྨྲས་སོ། །འཇིག་རྟེན་ན་དེ་བཞིན་གཤེགས་པ་ནི་མཆོག་ཏུ་རྟག་པའོ་ཞེས་གུས་པས་བསྟན་པ་ནི་  
གུས་པའི་མཆོག་ཅེས་བྱ་སྟེ། བཙུན་པ་སྒྲ་གཅན་ཟིན། སྟོན་པ་དེ་ནི་འཇིག་རྟེན་ན་བསླབ་པ་ལ་གུས་པའི་མཆོག་ཏུ་ཤེས་པར་གྱིས་ཤིག་།ཀྱེ་བཙུན་པ་སྒྲ་གཅན་ཟིན་ནི་སྦྲང་བུའི་སྤྱད་པ་  
སྤྱོད་དེ། སྦྲང་བུ་ལྟ་བུ་ཁྱོད་བསླབ་པ་ལ་གུས་པར་མི་ཤེས་སོ་།སྦྲང་བུ་ལའང་གུས་པ་ཡོད་ཀྱི། སྦྲང་བུ་ལྟ་བུ་ཁྱོད་ཅང་མ་ཟེར་ཅིག་དེ་ནས་གནས་བརྟན་མ་འགགས་པ། བཅོམ་ལྡན་  
འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ། །སོར་མོའི་  
ཕྲེང་བ། ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ང་དགའོ། །སོར་མོའི་ཕྲེང་བ། ད་རིང་པོར་མ་ཐོགས་པར་ལྷའི་མིག་ཅན་དུ་གྱིས་ཤིག་དེ་ནས་ཚེ་དང་ལྡན་པ་མ་  
འགགས་པ་ལ་སོར་མོའི་ཕྲེང་བས་སླར་འདི་སྐད་ཅེས་སྨྲས་སོ་།བཙུན་པ་མ་འགགས་པ། ཁྱོད་དེ་བཞིན་གཤེགས་པས་ལྷའི་མིག་ཅན་གྱི་མཆོག་ཏུ་གསུངས་ན། འཇིག་རྟེན་ན་ལྷའི་  
མིག་ཅན་གང། ལྷའི་མིག་ཇི་ལྟར་ཏེ། མྱུར་དུ་སྨྲོས་ལ་ངའི་ཐེ་ཚོམ་ཆོད་ཅིག་དེ་ནས་སོར་མོའི་ཕྲེང་བ་ལ་ཚེ་དང་ལྡན་པ་མ་འགགས་པས་སླར་ཚིགས་སུ་བཅད་པ་འདི་སྐད་ཅེས་  
  
  
༄༅། །སྨྲས་སོ། །མར་མེས་རྟག་ཏུ་མིག་ཐོབ་འགྱུར། །ཡང་ན་གཞན་ལ་ནན་ཏན་དུ། །ཆོས་བཤད་པས་ཀྱང་ཤེས་པར་བྱ། །གཟུགས་ཅན་ནང་ན་གཟུགས་  
མཆོག་ཅན། །དེ་ལྟར་སོར་ཕྲེང་ཤེས་པར་གྱིས། །དེ་ནས་སོར་མོའི་ཕྲེང་བས་ཚེ་དང་ལྡན་པ་མ་འགགས་པ་ལ་འདི་སྐད་ཅེས་སྨྲས་སོ་།དེ་བཞིན་གཤེགས་པའི་སྙིང་པོ་རབ་ཏུ་ནན་  
ཏན་དུ་མི་འཆབ་ཅིང། སེམས་ཅན་ཐམས་ཅད་ལ་ཕན་པར་བསྟན་པ་སྟོན་ན། དེས་ལྷའི་མིག་ཐོབ་པར་འགྱུར་ཏེ། དེ་ནི་འཇིག་རྟེན་ན་ལྷའི་མིག་ཅན་ནོ། །ཀྱེ་མ་བཙུན་པ་མ་  
འགགས་པ། ཁྱོད་ནི་སྦྲང་བུའི་སྤྱད་པ་སྤྱོད་དེ། ལྷའི་མིག་བསྐྱེད་པ་མི་ཤེས་སོ། །སྦྲང་བུའང་རང་གི་ཡུལ་མཐོང་གི་།སྦྲང་བུ་ལྟ་བུ་ཁྱོད་ཅང་མ་ཟེར་ཅིག་དེ་ནས་གནས་བརྟན་  
དགེ་སྦྱོང་གི་ཁོལ་པོས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ་།ལེགས་སོ། །སོར་མོའི་ཕྲེང་  
བ༑ ཁྱོད་ཀྱིས་མཐུན་ཞིང་རྗེས་སུ་དགོངས་པའི་བསོད་ནམས་བྱས་པ་ང་དགའོ། །སོར་མོའི་ཕྲེང་བ། ད་ནི་བཟོད་པ་ལ་མང་དུ་བསྒོམ་པར་བྱའོ། །དེ་ནས་སོར་མོའི་ཕྲེང་བས། གནས་  
བརྟན་དགེ་སྦྱོང་གི་ཁོལ་པོ་ལ་འདི་སྐད་ཅེས་སྨྲས་སོ། །འཇིག་རྟེན་དག་ན་བཟོད་པ་རྫོགས་པ་སུ། །བཟོད་པ་འདོད་པས་ཇི་ལྟར་བཟོད་པར་འགྱུར། །ཇི་ལྟ་བུར་ན་བཟོད་པར་འགྱུར་པ་  
  
  
༑མྱུར་དུ་སྨྲོས་ལ་ང་ཡི་ཐེ་ཚོམ་ཆོད། །དེ་ནས་གནས་བརྟན་དགེ་སྦྱོང་གི་ཁོལ་པོས། སོར་མོའི་ཕྲེང་བ་ལ་སླར་སྨྲས་པ། དགེ་སློང་བཟོད་པ་འདོད་པ་ཡིས། །སྟེའུ་དང་ཙནྡན་  
འདྲ་བར་བྱ། །དེ་ནས་བཟོད་པ་ཐོབ་པར་འགྱུར། །དེ་ནི་འཇིག་རྟེན་རྡུལ་བཟོད་ཡིན། །སོར་ཕྲེང་དེ་ལྟར་ཤེས་པར་གྱིས། །དེ་ནས་སོར་མོའི་ཕྲེང་བས་གནས་བརྟན་དགེ་སྦྱོང་གི་ཁོལ་  
པོ་ལ་འདི་སྐད་ཅེས་སླར་སྨྲས་སོ། །འཇིག་རྟེན་ན་དེ་བཞིན་གཤེགས་པའི་སྙིང་པོ་རབ་ཏུ་སྟོན་པ་ལ་མི་མཁས་པ། ལོག་པར་ལྟ་བའི་མི་དག་ཞེ་སྡང་ཞིང་བསྟན་པ་ནི་བདག་མེད་པའོ་  
ཞེས་བདག་ཉིད་དེ་ལྟར་འཇོག་སྟེ། དེ་དག་ནི་ཚིག་ལ་གོམས་པར་མི་བྱེད་ཅིང། མཚུངས་པ་མེད་དོ་སྙམ་ནས། རང་གི་སྲོག་ཀྱང་བཏང་སྟེ། དེ་བཞིན་གཤེགས་པའི་སྙིང་པོ་རབ་ཏུ་སྟོན་  
པ་དེ་ནི་བཟོད་པའི་དམ་པ་སྟེ། འཇིག་རྟེན་ན་ཕན་པར་སྟོན་པའོ་།འཇིག་རྟེན་ན་བཟོད་པ་དུལ་བ། ཞི་བ། འཇིགས་པ་མེད་པའོ། །ཀྱེ་མ་གནས་བརྟན་དགེ་སྦྱོང་གི་ཁོལ་པོ་ཁྱོད་ནི་སྦྲང་  
བུའི་སྤྱད་པ་སྤྱོད་དེ། བཟོད་པ་བསྐྱེད་པར་མི་ཤེས་སོ། །སྦྲང་བུའང་བཀྲེས་པ་དང། སྐོམ་པ་བཟོད་ཀྱི། སྦྲང་བུ་ལྟ་བུ་ཁྱོད་ཅང་མ་ཟེར་ཅིག། །།བམ་པོ་གསུམ་པ་  
དེ་ནས་གང་པོ་བྱམས་མའི་བུས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ་།ལེགས་སོ། །ལེགས་སོ། །སོར་མོའི་ཕྲེང་བ་  
  
  
༄༅། །ཁྱོད་ཀྱིས་མཐུན་པ་དང་རྗེས་སུ་དགོངས་པའི་བསོད་ནམས་བྱས་པ་ང་ཡང་དགའོ། །སོར་མོའི་ཕྲེང་བ་སེམས་ཅན་ཐམས་ཅད་ལ་ཕན་པར་བསྟན་པའི་ཆོས་ཀྱི་  
གཏམ་སྟོན་ཅིག་དེ་ནས་སོར་མོའི་ཕྲེང་བས་གང་པོ་བྱམས་མའི་བུ་ལ་སླར་འདི་སྐད་ཅེས་སྨྲས་སོ། །གང་པོ། ཁྱོད་སངས་རྒྱས་ཀྱིས་ཆོས་སྨྲ་བའི་མཆོག་ཏུ་གསུངས་ན། བཙུན་པ་  
འཇིག་རྟེན་ན་ཆོས་སྨྲ་བ་གང་ཡིན། ཇི་ལྟར་ན་དགེ་སློང་དོན་ཤེས་པ་ཡིན། བཙུན་པ་ཆོས་སྨྲ་བའི་མཆོག་གིས་ཤོད་ཅིག་དེ་ནས་སོར་མོའི་ཕྲེང་བས་གང་པོ་བྱམས་མའི་བུ་ལ་  
འདི་སྐད་ཅེས་སྨྲས་སོ། །སངས་རྒྱས་ཀུན་དང་ཉན་ཐོས་ཀྱིས་།གང་དེ་ཀུན་ཏུ་མ་བརྙེས་པ། །ཆོས་དེ་མངོན་པར་སངས་རྒྱས་ནས་།སྲོག་ཆགས་རྣམས་ལ་བསྟན་པར་བྱ། །  
དེ་སྐད་གསུངས་པའི་དོན་ཅི། གང་པོས་སྨྲས་པ། འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་ཆོས་ཐམས་ཅད་ལ་སེམས་ཅན་གྱི་དབྱིངས་དང། བདག་དང་  
སྲོག་དང། གང་ཟག་དང། ཤེད་ལས་སྐྱེས་པ་དང། ཤེད་བུ་ཤིན་ཏུ་ནན་ཏན་དུ་བཙལ་ཀྱང་མ་བརྙེས་ནས། བདག་མེད་པ་ནི་སངས་རྒྱས་ཀྱི་ཚིག་གོ་སྙམ་སྟེ་འདས་སོ། །  
ད་ལྟར་གྱི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་ཆོས་ཐམས་ཅད་ལ་སེམས་ཅན་གྱི་དབྱིངས་དང། སྲོག་དང། གང་ཟག་དང་ཤེད་ལས་སྐྱེས་པ་དང། ཤེད་བུ་ཤིན་  
  
  
།མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་ཆོས་ཐམས་ཅད་ལ་སེམས་ཅན་གྱི་དབྱིངས་དང། སྲོག་དང། གང་ཟག་དང་  
ཤེད་ལས་སྐྱེས་པ་དང། ཤེད་བུ་དག་ནན་ཏན་དུ་བྱ་སྟེ་བཙལ་ཀྱང་རྙེད་པར་མི་འགྱུར་རོ། །དེ་བཞིན་དུ་ཉན་ཐོས་དང། རང་སངས་རྒྱས་ཐམས་ཅད་ཀྱིས་ཀྱང་དུས་གསུམ་དུ་ཆོས་  
ཐམས་ཅད་ལ་སྲོག་དང། གང་ཟག་དང། ཤེད་ཅན་དང། ཤེད་བུ་དང། སེམས་ཅན་གྱི་ཁམས་དང། བདག་ནན་ཏན་དུ་བཙལ་ཀྱང་མ་བརྙེས་མི་བརྙེས་བརྙེས་པར་མི་འགྱུར་ཏེ། དེ་  
ལྟར་སྲོག་དང། གང་ཟག་དང། ཤེད་ཅན་དང། ཤེད་བུ་དང། སེམས་ཅན་དང། བདག་གི་དབྱིངས་མེད་པར་སྟོན་ཏོ། །དེ་ལྟར་བདག་མེད་པར་སྟོན། དེ་ལྟར་སྟོང་པར་སྟོན་ཏེ་  
དེ་ལྟ་བུའི་ཆོས་ཀྱི་གཏམ་སྟོན་ཏོ། །སོར་མོའི་ཕྲེང་བས་གང་པོ་བྱམས་མའི་བུ་ལ་སླར་འདི་སྐད་ཅེས་སྨྲས་སོ། །ཀྱེ་མ་བཙུན་པ་གང་པོ། ཁྱོད་ནི་སྦྲང་བུའི་སྤྱད་པ་སྤྱོད་དེ། ཆོས་ཀྱི་གཏམ་  
སྟོན་མི་ནུས་སོ། །སྤྲང་བུའང་ཟི་ཟི་ཞེས་སྒྲ་འབྱིན་ཤེས་ཀྱི་སྦྲང་བུ་ལྟར་བླུན་པ་ཁྱོད་ཅང་མ་ཟེར་ཅིག་གང་པོ། དེ་བཞིན་གཤེགས་པའི་ལྡེམ་པོ་ངག་མི་ཤེས་པས་བདག་མེད་  
པ་ལ་ཆོས་སུ་སེམས་པ་དེ་ནི་གཏི་མུག་གི་ཆོས་ཀྱི་མར་མེའི་ནང་དུ་ཕྱེ་མ་ལེ་བ་ལྟར་ལྟུང་ངོ། །གང་དེ་སངས་རྒྱས་ཀྱིས་མ་བརྙེས་ཞེས་བྱ་བ་ནི་འདས་པའི་སངས་རྒྱས་བཅོམ་ལྡན་  
  
  
༄༅། །འདས་རྣམས་ཀྱིས་སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་མེད་པ་མ་བརྙེས་ནས་འདས་སོ། ད་ལྟར་གྱི་སངས་རྒྱས་བཅོམ་  
ལྡན་འདས་རྣམས་ཀྱིས་ཀྱང་སེམས་ཅན་ཐམས་ཅད་ལ་བདག་གི་ཁམས་མེད་པ་མི་བརྙེས་སོ། །མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་སེམས་ཅན་  
ཐམས་ཅད་ལ་སེམས་ཅན་གྱི་ཁམས་མེད་པ་བརྙེས་པར་མི་འགྱུར་རོ་།རང་སངས་རྒྱས་དང། ཉན་ཐོས་རྣམས་ཀྱིས་དུས་གསུམ་དུ་སེམས་ཅན་ཐམས་ཅད་ལ་དེ་བཞིན་གཤེགས་  
པའི་སྙིང་པོ་མེད་པ་མ་བརྙེས་མི་བརྙེས་བརྙེས་པར་མི་འགྱུར་ཏེ་ཚིགས་སུ་བཅད་པ་དེའི་དོན་ནི་འདིའོ། །ཡང་སངས་རྒྱས་ཀུན་གྱིས་གང་མ་བརྙེས་ཞེས་བྱ་བ་ནི་འདས་པའི་སངས་  
རྒྱས་བཅོམ་ལྡན་འདས་རྣམས་ཀྱིས་ཀྱང་ཆོས་ཐམས་ཅད་ལ་ནན་ཏན་དུ་བཙལ་ཀྱང་འཇིག་རྟེན་པའི་བདག་མཐེ་བོ་ཙམ་དང། ཙི་ཙེའི་འབྲུ་དང། འབྲས་དང། ཡུངས་འབྲུ་དང། ཏིལ་གྱི་  
རིལ་བུ་ཙམ་དམར་པོ་དང། སྔོན་པོ་དང། སེར་པོ་དང། དཀར་པོ་དང། ཐུང་ངུ་དང། རིང་པོ་དང། ཤིན་ཏུ་རིང་པོ་ལ་སོགས་པ་སྙིང་ག་ན་འབར་ཞིང་འདུག་ཅེས་བྱ་བ་དང། ལྟེ་བའི་  
དྲུང་དང། མགོ་དང། མིག་དང། རྣ་བ་ལ་མེ་མར་གྱི་སྙིང་པོ་དམར་པོ་སྣུམ་གྱི་རྐྱེན་གྱིས་འབར་བ་ལྟ་བུ་འདུག་གོ་ཞེས་བྱ་བ་ལ་སོགས་ཏེ། རྟོག་པ་རྣམ་པ་མང་པོ་ནི་ཇི་ལྟར་འཇིག་རྟེན་  
  
  
གང་དེ་དག་གི་རྟག་པ་བརྟན་པ་ཐེར་ཟུག་སྟེ། བདག་ནི་འདི་འདྲའོ་ཞེས་བྱ་སངས་རྒྱས་ཐམས་ཅད་དང། ཉན་ཐོས་ཐམས་ཅད་ཀྱིས་མ་བརྙེས་ནས་མངོན་པར་  
སངས་རྒྱས་ནས་སྲོག་ཆགས་རྣམས་ལ་བཤད་དོ་ཞེས་བྱ་སྟེ། ཚིགས་སུ་བཅད་པ་དེའི་དོན་ནི་འདི་ཡིན་གྱི། གང་པོ་ནི་ཕྱིན་ཅི་ལོག་ཏུ་རྣམ་པར་བྲགས་པ་སྣ་དེའི་དོན་མ་ཡིན་ནོ། །སངས་  
རྒྱས་རྣམས་ཀྱིས་གང་མ་བརྙེས་ཞེས་བྱ་བ་དེ་ནི་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་དེ་བཞིན་གཤེགས་པའི་སྙིང་པོ་བྱས་པ་མ་བརྙེས་ནས་འདས་ཏེ། མ་བྱས་པའི་  
སངས་རྒྱས་ཀྱི་ཁམས་མཚན་དང། དཔེ་བྱད་བཟང་པོ་མཐའ་ཡས་པས་བརྒྱན་པ་སེམས་ཅན་ཐམས་ཅད་ལ་ཡོད་དོ། །ད་ལྟར་གྱི་སངས་རྒྱས་བཅོམ་ལྡན་འདས་རྣམས་ཀྱིས་ཀྱང་དེ་བཞིན་  
གཤེགས་པའི་སྙིང་པོ་བྱས་པ་ནི་ནན་ཏན་དུ་བཙལ་ཀྱང་མ་བརྙེས་ཏེ། སེམས་ཅན་ཐམས་ཅད་ལ་མ་བྱས་པའི་སངས་རྒྱས་ཀྱི་དབྱིངས་སེམས་ཅན་ཐམས་ཅད་ལ་མཐའ་ཡས་པའི་  
མཚན་དང། དཔེ་བྱད་ཀྱིས་བརྒྱན་པ་ཡོད་དོ། །དུས་གསུམ་དུ་ཉན་ཐོས་དང། རང་སངས་རྒྱས་སྦྲང་མ་ལྟ་བུ་རྣམས་དེ་བཞིན་གཤེགས་པའི་སྙིང་པོ་ཡོད་ཅེས་གྲག་སྟེ། མིག་གིས་ནི་བལྟ་  
མི་ནུས་སོ་ཞེས་འདྲི་བ་དེ་ལ་བྱེད་པའི་རྒྱུ་ནི་བསྟན་ཏོ། །འདི་ལྟ་སྟེ། སྒྲ་གཅན་ཟིན་དཔལ་གྱི་བསླབ་བ་དང། ཚུལ་ཁྲིམས་ལྷུར་བྱེད་པས་སྲོག་ཆགས་ཅན་གྱི་ཆུ་ལ་ཤིན་ཏུ་ནན་ཏན་  
  
  
༄༅། །དུ་བལྟ་སྟེ། སྲོག་ཆགས་ཡིན་ནམ་མ་ཡིན། འོན་ཏེ་རྡུལ་འདྲ་བ་ཞིག་སྟེ། ཐམས་ཅད་མ་ཡིན་ནོ་སྙམ་པ་ལས་རིམ་གྱིས་བརྟགས་ན་སྲོག་ཆགས་ཕྲ་མོ་  
ཡིན་པར་མཐོང་བདེ་བཞིན་དུ་ས་བཅུ་ཐོབ་པའི་བྱང་ཆུབ་སེམས་དཔའ་སྟག་རྣམས་ཀྱིས་རང་གི་ལུས་ལ་བདག་གི་དབྱིངས་ཡོད་པར་བདག་ཉིད་ཀྱིས་ཀྱང་མཐོང་སྟེ། འདི་འདྲ་བ་དེ་  
ལྟ་བུ་མཐའ་ཡས་པའི་དབྱིངས་སུ་མཐོང་ངོ། །དེ་ལྟར་དེ་བཞིན་གཤེགས་པའི་སྙིང་པོ་ལ་འཇུག་པ་ནི་ཤིན་ཏུ་དཀའ་བ་བྱེད་པ་ཡིན་ཏེ། གང་དག་ཀུན་ཏུ་འབར་བ་དང། རབ་ཏུ་  
འབར་བ་ལྟ་བུའི་འཇིག་རྟེན་དུ་རང་གི་སྲོག་ཀྱང་བཏང་སྟེ་སྟོན་པར་འགྱུར་བ་ནི་རབ་ཏུ་དཀའ་བ་བྱེད་པ་ཕན་པར་སྟོན་པ་ཡིན་ནོ་།བྱང་ཆུབ་སེམས་དཔའ་སྟག་དེ་དག་ལ་ང་དེ་བཞིན་  
གཤེགས་པའི་སྙིང་པོ་སྟོན་གྱི། གཞན་ལ་མི་སྟོན་ཏོ། །སེམས་ཅན་དེ་དག་ནི་བདག་ཉིད་དེ་བཞིན་གཤེགས་པ་ཡིན་ནོ། །དཔེར་ན། འཕྲུལ་གྱི་མིག་དང་ལྡན་པའི་ནང་ན་མ་འགགས་  
པ་བཞིན་ཏེ། མ་འགགས་པ་དང་ལྷན་ཅིག་ཏུ་བྱིས་པ་ཤའི་མིག་ཅན་སོང་ནས་ནམ་མཁའ་ལ་བྱ་སོང་བའི་རྗེས་ལ་བལྟས་ན། བྱིས་པ་ཤའི་མིག་ཅན་གྱིས་ཅི་ནམ་མཁའི་བྱ་རྗེས་  
མཐོང་ངམ། གནས་བརྟན་མ་འགགས་པས་ནི་གསལ་བར་མཐོང་སྟེ་སྐྱེས་བུ་ཤའི་མིག་ཅན་ཡང་གནས་བརྟན་གྱི་དྲིང་ལ་རབ་ཏུ་ཡིད་ཆེས་ནས་འགྲོ་བ་དེ་བཞིན་དུ། བྱིས་པ་  
  
  
རང་སངས་རྒྱས་ཀྱིས་མདོ་སྡེ་ཐམས་ཅད་ཀྱི་ཚུལ་ལ་ཡིད་ཆེས་ནས་དེ་བཞིན་གཤེགས་པའི་སྙིང་པོ་ཡོད་པར་ཤེས་ཀྱི། དེ་བཞིན་གཤེགས་པའི་  
ཡུལ་གྱི་དབྱིངས་ལྟ་ཡང་དག་པར་ག་ལ་མཐོང། དེ་སྟེ་ཉན་ཐོས་དང། རང་སངས་རྒྱས་གཞན་གྱི་དྲིང་ལ་འཇོག་ན། མི་དམུས་ལོང་ཙམ་ལྟ་ག་ལ་ཡིད་ཆེས། སྔོན་བྱུང་བ་ས་འདི་མངར་སྣ་  
བཞི་ཅན་དུ་གྱུར་ཏོ་ཞེས་སྔོན་གྱི་ཡང་དག་པར་རྫོགས་པའི་སངས་རྒྱས་གཞན་དུ་མི་གསུང་པ་རྣམས་ལས་ཁོ་བོས་ཐོས་ཏེ། སེམས་ཅན་གང་དག་གིས་མངར་སྣ་བཞི་མྱོང་བའི་སེམས་  
ཅན་དེ་དག་ད་དུང་ཡང་བྱིས་པའི་ཚེ་ས་ཟ་སྟེ། གང་གིས་ཡུན་རིང་པོ་ནས་བསྙེན་པ་རོ་ཞིམ་པོ་དེ་སེམས་ཅན་རྣམས་ད་དུང་ཡང་གཏོང་མི་ནུས་སོ། །དེ་བཞིན་དུ་སྔོན་གྱི་ཡང་དག་པར་རྫོགས་  
པའི་སངས་རྒྱས་མང་པོའི་དྲུང་དུ་གང་གིས་དེ་བཞིན་གཤེགས་པའི་སྙིང་པོ་ལ་བསྒོམས་ཤིང་མང་དུ་བྱས་པའི་སེམས་ཅན་དེ་དག་ནི་ད་དུང་ཡང་དེ་བཞིན་གཤེགས་པའི་སྙིང་པོ་ལ་  
ཡིད་ཆེས་ཏེ། སེམས་ཅན་དེ་དག་ནི་ཡུན་རིང་པོ་ནས་བསྒོམས་ཤིང་དེ་བཞིན་གཤེགས་པ་ལ་བྱས་པ་གཟོ་བ་སྟེ་གཞན་མ་ཡིན་ནོ། །མ་འོངས་པའི་དུས་ནའང་སེམས་ཅན་གང་དེ་བཞིན་  
གཤེགས་པའི་སྙིང་པོ་སྟོན་པ་དང། ཐོས་ནས་ཡིད་ཆེས་པར་འགྱུར་བའི་སེམས་ཅན་དེ་དག་ནི་གཞན་མ་ཡིན་ཏེ། དེ་བཞིན་གཤེགས་པའི་སྲས་ས་ལ་ཟ་བ་ལྟ་བུ་དེ་བཞིན་གཤེགས་  
  
  
༄༅། །པ་ལ་བྱས་པ་གཟོ་བའོ། །གང་སྔོན་ཕྱུགས་སུ་གྱུར་ཏེ་རང་གི་མ་ལ་བརྒལ་ཞིང་རྣམ་པར་མྱོས་པའི་སེམས་ཅན་དེ་དག་ནི་ད་དུང་ཡང་ཉལ་བའི་ཚེ་སོ་  
སྒྲ་ཁྲིག་ཁྲིག་ཟེར་ཞིང་དེ་བཞིན་གཤེགས་པའི་སྙིང་པོ་ཆོས་དེ་ཁོ་ན་ཡིད་མི་ཆེས་སོ། །མ་འོངས་པའི་དུས་ནའང་སེམས་ཅན་གང་སོ་སྒྲ་ཁྲིག་ཁྲིག་ཟེར་ཞིང་དེ་བཞིན་གཤེགས་པའི་  
སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་གཞན་མ་ཡིན་ཏེ་བཙུན་པ་གང་པོ། དེ་དག་ནི་ཕྱུགས་སུ་གྱུར་པ་ཆོས་ཉིད་མི་ཤེས་པའོ། །སྔོན་ཕུག་རོན་དུ་གྱུར་པའི་སེམས་  
ཅན་དེ་དག་ནི་ཤིན་ཏུ་གཟུགས་འདོད་ཅིང་གཡེམ་པའི་དབང་དུ་སོང་སྟེ། ཕལ་ཆེར་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་ཞིང་དྲག་ཤུལ་གྱི་ལས་བྱེད་དོ། །མ་འོངས་  
པ་ནའང་སེམས་ཅན་གང་གཡེམ་པའི་དབང་དུ་སོང་བ་དག་ཕལ་ཆེར་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་ཏེ། སེམས་ཅན་དེ་དག་ནི་གཞན་མ་ཡིན་གྱི་ཕུག་རོན་དུ་གྱུར་  
པ་ཡུན་རིང་པོ་ནས་ཉོན་མོངས་པ་ལ་གོམས་པ་གང་ཡིན་པའོ། །གང་སྔོན་ངོ་ཚ་མེད་པའི་ཁྭར་གྱུར་པ། ཤིན་ཏུ་བྱས་པ་མི་གཟོ་བ་མི་གཙང་བ་ཟ་བའི་སེམས་ཅན་དེ་དག་ནི་ད་དུང་ཡང་  
དབུལ་ཞིང་ངོ་ཚ་བ་མེད་དེ། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་སོ། །མ་འོངས་པ་ནའང་སེམས་ཅན་གང་ཕན་པར་སྟོན་པའི་དྲུང་ནས། དེ་བཞིན་གཤེགས་པའི་  
  
  
།བདག་གི་དབྱིངས་ལ་ཡིད་མི་ཆེས་པའི་སེམས་ཅན་དེ་དག་ནི་གཞན་མ་ཡིན་གྱི། བཙུན་པ་གང་པོ། དེ་ནི་ངོ་ཚ་མེད་པ་མི་གཙང་བ་ཟ་བའི་ཁྭ་ཡིན་ནོ། །  
སྔོན་སྤྲེའུ་མི་སྡུག་པར་གྱུར་ཏེ། ཡིད་རྒྱ་མཚོ་སྣ་ཚོགས་རྣམ་པར་བཀྲ་བའི་རླབས་ལྟ་བུར་གཡོ་བའི་སེམས་ཅན་དེ་དག་ནི་ད་དུང་ཡང་དེ་བཞིན་གཤེགས་པའི་སྙིང་པོ་ཐོས་ན་སེམས་  
འཁྲུག་པར་འགྱུར་ཏེ། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་སོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ཐོས་ན་སེམས་འཁྲུག་ཅིང་དེ་  
བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་གཞན་མ་ཡིན་ཏེ། བཙུན་པ་གང་པོ། སྤྲེའུ་ལྟ་བུར་དགོད་པ་དམན་པ་ཡིན་ནོ། །སེམས་ཅན་གང་སྔོན་འུག་  
པར་གྱུར་པ་ཉིན་པར་ཤིན་ཏུ་མི་མཐོང་ཞིང་མཚན་མོ་མཐོང་བ་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ད་དུང་ཡང་འཇིག་རྟེན་ན་བླ་མ་མཐོང་ནས་ལྟའང་  
མི་འདོད་དོ། །མ་འོངས་པའི་དུས་ནའང་སེམས་ཅན་གང་དག་ཕན་པར་སྟོན་པའི་དྲུང་དུ་དེ་བཞིན་གཤེགས་པའི་སྙིང་པོ་ཐོས་ལ་སངས་རྒྱས་ཀྱིས་ལུང་བསྟན་པ་ལ་ཡིད་མི་ཆེས་པའི་སེམས་  
ཅན་དེ་དག་ནི། བཙུན་པ་གང་པོ། གང་འུག་པར་གྱུར་པ་ཡིད་མི་ཆེས་པ་ཡིན་ཏེ། མོ་མཁན་གྱི་ཚིག་བཞིན་ནོ། །བཙུན་པོ་གང་པོ། སྔོན་གྲམ་ཁྲོད་དུ་སྐྱེས་པ་ཤིན་ཏུ་དོན་མེད་པའི་གཞུང་  
  
  
༄༅། །གིས་གོས་པ། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་ད་དུང་ཡང་བདག་མེད་པ་ཞེས་བྱ་བ་དགོངས་པའི་ཚིག་ཏུ་མི་ཤེས་  
པས༑ སེམས་ཅན་གྲམ་ཁྲོད་པ་རྣམས་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་སོ། །མ་འོངས་པའི་དུས་ནའང་ཤིན་ཏུ་དོན་མེད་པའི་གཞུང་ལ་ཆགས་པའི་ལྡེམ་པོ་  
ངག་ཏུ་གསུངས་པ་མི་ཤེས་པ། གྲམ་ཁྲོད་པ་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པ་དེ་དག་ནི་གཞན་མ་ཡིན་ཏེ། བཙུན་པ་གང་པོ། ངེས་པར་གྲམ་ཁྲོད་པ་དེ་  
བཞིན་གཤེགས་པའི་སྙིང་པོ་ལ་ཡིད་མི་ཆེས་པ་ཡིན་ནོ། །གང་སྔོན་སྒོ་གང་ཡང་རུང་བ་ན་འདུག་ཅིང་རྐུན་པོ་དམའ་བའི་སེམས་ཅན་དེ་དག་ནི་ཁྱི་ལྟ་བུ་ཞེས་བྱ་སྟེ། མ་འོངས་པའི་དུས་  
ནའང་སེམས་ཅན་གང་གཞན་གྱི་ཁྱིམ་ན་རྒྱུ་ཞིང། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་གཞན་མ་ཡིན་ཏེ། བཙུན་པ་གང་པོ། དེ་དག་ནི་ཁྱི་དང་  
འདྲ་བར་དམའ་པ་ཡིན་ནོ། །སྔོན་བྱི་ལར་གྱུར་པའི་སེམས་ཅན་གང་རྟག་ཏུ་ཤ་ཟ་བ་ལ་ཆགས་ཤིང། དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་པའི་སེམས་ཅན་དེ་དག་ནི་  
ད་དུང་ཡང་ཤ་ལ་ཆགས་ཤིང༑ སྲོག་གཅོད་པ་བྱི་ལའི་གཟུགས་སུ་བསྒྱུར་བའི་སྲིན་པོར་འགྱུར་རོ། །མ་འོངས་པ་ནའང་སེམས་ཅན་གང་བྱི་ལའི་གཟུགས་སུ་བསྒྱུར་བའི་སྲིན་པོ་  
  
  
གཤེགས་པའི་སྙིང་པོ་ལས་ཕྱིར་ཕྱོགས་པ་དེ་དག་ནི་གཞན་མ་ཡིན་ཏེ། གཞན་གྱི་སྲོག་གཅོད་ཅིང་ཤ་ཟ་བ་བྱི་ལའི་གཟུགས་  
བསྒྱུར་བའི་སྲིན་པོའོ། །གང་བྱི་བ་དང། མ་ནིང་དུ་གྱུར་པ་དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་པའི་སེམས་ཅན་དེ་དག་ནི་ད་དུང་ཡང་ཆད་འཐུང་ཞིང་བྱི་བ་དང། མ་ནིང་དུ་གྱུར་  
ཏེ༑ ཤིན་ཏུ་མི་གཙང་བ་འཐུང་བ་ཡིན་ནོ། །མ་འོངས་པ་ནའང་སེམས་ཅན་གང་ཆང་འཐུང་ཞིང་མ་ནིང་ལྟ་བུ་དམའ་བ་དེ་དག་ནི་འཇིག་རྟེན་པའི་རོས་ངོ་མས་པས་དེ་བཞིན་གཤེགས་པའི་སྙིང་  
པོ་མི་འདོད་དེ། དེ་དག་ནི་གཞན་མ་ཡིན་གྱི་མ་ནིང་དང། བྱི་བ་གང་ཡིན་པ་དེ་དག་ཏུ་བལྟའོ། །གང་ཅེ་སྦྱང་དུ་གྱུར་པའི་སེམས་ཅན་ཁྲེལ་མེད་ཅིང་གཡོ་ངན་པ་དེ་བཞིན་གཤེགས་པའི་སྙིང་  
པོ་ལས་ཕྱིར་ཕྱོགས་པ་དེ་དག་ནི་ད་དུང་ཡང་དེ་བཞིན་གཤེགས་པའི་སྙིང་པོ་ལྡེམ་པོ་ངག་ཏུ་བཤད་པ་མི་ཤེས་ཤིང་སེམས་ཅན་གཡོན་ཅན་ཅེ་སྦྱང་ལྟ་བུར་གྱུར་ཏོ། །མ་འོངས་པ་ནའང་  
སེམས་ཅན་གང་དེ་བཞིན་གཤེགས་པའི་སྙིང་པོ་ལྡེམ་པོ་ངག་ཏུ་བཤད་པ་མི་ཤེས་པ་འདི་ལྟར་གནང་ངོ་ཞེས་ལོག་པར་རྟོག་པ་དེ་དག་ནི་ངེས་པར་ཅེ་སྦྱང་དུ་གྱུར་པའོ། །སྔོན་སེམས་ཅན་  
གང་སྲིན་བུ་མི་སྡུག་པ་སྡིག་པར་གྱུར་པ་དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་པའི་སེམས་ཅན་དེ་དག་ནི་ད་དུང་ཡང་དེ་བཞིན་གཤེགས་པའི་སྙིང་པོ་ཐོས་ནས་རབ་ཏུ་འབར་  
  
  
༄༅། །ཏེ༑ སྙིང་ཞེ་སྡང་བར་གྱུར་པ་དེ་ནི་ངེས་པར་སྡིག་པ་དང་མཚུངས་པ་ཡིན་ནོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ཐོས་ན་སངས་  
རྒྱས་ཀྱིས་བཤད་པ་མ་ཡིན་ནོ་ཞེས་ཡིད་མི་ཆེས་པ་དེ་དག་ནི་གཞན་མ་ཡིན་ཏེ། བཙུན་པ་གང་པོ། ངེས་པར་སྡིག་པ་ལྟ་བུ་ཚ་བའི་ལས་བྱེད་པའོ། །གང་སྔོན་སྦྲུལ་གདུག་པ་མི་ཟད་པར་  
གྱུར་པ། དེ་བཞིན་གཤེགས་པའི་སྙིང་པོ་ལ་མི་བསྔགས་པར་སྨྲ་བའི་སེམས་ཅན་དེ་དག་ནི་ད་དུང་ཡང་ང་རྒྱལ་ཆེ་ཞིང་འཇིགས་པའི་གཟུགས་སྤྲུལ་གདུག་པ་མི་ཟད་པར་འགྱུར་རོ། །  
མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ཕན་པར་བསྟན་པ་ལ་མི་བསྔགས་པར་སྨྲ་ཞིང་སྡིག་པར་སྤྱོད་པའི་སེམས་ཅན་དེ་དག་ནི་གཞན་མ་ཡིན་ཏེ། བཙུན་  
པ་གང་པོ། ངེས་པར་སྤྲུལ་གདུག་པ་མི་ཟད་པའོ། །སྔོན་སེམས་ཅན་གང་ལུག་ཏུ་གྱུར་པ་གླེན་ཞིང་ཁོ་རེ་ཆུང་བ་མིའི་ཡོན་ཏན་མི་ཤེས་པ་དེ་བཞིན་གཤེགས་པའི་སྙིང་པོ་བཙུན་པར་  
མི་བྱེད་ཅིང། མདོ་སྡེ་ལ་སྨོད་པ་དེ་དག་ད་དུང་ཡང་མདོ་སྡེ་ལ་སྨོད་དེ། སེམས་ཅན་དེ་དག་ནི་ངེས་པར་ལུག་ཏུ་གྱུར་པ་གླེན་ཞིང་ཁོ་རེ་ཆུང་བ་ཡིན་ཏེ། མ་འོངས་པ་ནའང་སེམས་  
ཅན་གང་གཉིད་ཆེ་ཞིང་དེ་བཞིན་གཤེགས་པའི་སྙིང་པོ་ཐོས་ན་སྨོད་པ་དེ་དག་ནི་གཞན་མ་ཡིན་ཏེ། ངེས་པར་ཁོ་རེ་ཆུང་ཞིང་ཞན་པའོ། །སྔོན་མ་ཧེ་ཁོ་རེ་ཆུང་བར་གྱུར་པ་དེ་བཞིན་  
  
  
ནི་ད་དུང་ཡང་ངེས་པར་ཞེན་ཅིང་བརྐམ་སྟེ། ལྟ་བ་གསུམ་གྱིས་འཇུངས་པའི་མ་ཧེ་ལྟ་བུའོ། །མ་འོངས་པ་ནའང་བརྐམ་  
ཞིང་ཁྲོ་ལ་ཞན་ཅིང་ཁོ་རེ་ཆུང་སྟེ། དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་པའི་སེམས་ཅན་དེ་དག་ནི་གཞན་མ་ཡིན་ཏེ། ངེས་པར་ལྟ་བ་གསུམ་གྱིས་འཇུངས་པའི་མ་ཧེའོ། །  
སེམས་ཅན་གང་སྔོན་དོམ་དུ་གྱུར་པ་དེ་དག་ནི་དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་ཤིང་ཡིད་མི་ཆེས་ཏེ། སེམས་ཅན་དེ་དག་ནི་ད་དུང་ཡང་ཡིད་དུ་མི་འོང་བ་སྒྲོགས་  
ཏེ༑ ངེས་པར་དོམ་དང། ཅེ་སྦྱང་ལྟ་བུའོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་ཤིང་ཡིད་དུ་མི་འོང་བར་སྒྲོགས་པ་དེ་དག་ནི་གཞན་མ་  
ཡིན་ཏེ། བཙུན་པ་གང་པོ། དོ་མ་དང། ཅེ་སྦྱང་ལྟ་བུའོ། །གང་སྔོན་བྱ་ཀ་ལནྡ་ཀར་གྱུར་པ། དེ་བཞིན་གཤེགས་པའི་སྙིང་པོ་ལས་ཕྱིར་ཕྱོགས་ཤིང་ཡིད་མི་ཆེས་ཏེ། ད་དུང་ཡང་སེམས་  
ཅན་གང་མིག་རྟུལ་བ་དེ་དག་ནི་ངེས་པར་བྱ་ཀ་ལནྡ་ཀར་གྱུར་པའོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པའི་སྙིང་པོ་ཤེས་པ་འཆབ་ཅིང་མ་རུངས་པ་སྡིག་པའི་  
ལས་བྱེད་པ་དེ་དག་ནི་གཞན་མ་ཡིན་ཏེ། དེ་བཞིན་གཤེགས་པའི་སྙིང་པོ་མི་སྟོན་པ་དེ་ནི་ངེས་པར་མིག་རྟུལ་བའི་བྱ་ཀ་ལནྡ་ཀ་ཡིན་ནོ། །གང་སྔོན་བོང་བུར་གྱུར་པ་དེ་བཞིན་གཤེགས་  
  
  
༄༅། །པའི་སྙིང་པོ་ལ་མི་དགོས་པར་སེམས་བསྐྱེད་པ་དེ་དག་ནི་ད་དུང་ཡང་དབུལ་ཞིང་བོང་བུ་ལྟ་བུར་ཟས་རྩུབ་པོ་ཟ་བར་འགྱུར་རོ། །མ་འོངས་པ་ནའང་དབུལ་པོ་གཞན་  
གྱིས་མངག་པའི་རིགས་ངན་པར་སྐྱེའོ། །གང་དེ་བཞིན་གཤེགས་པའི་སྙིང་པོ་ལ་ཡིད་མི་ཆེས་ཤིང་བདག་མེད་པ་ལ་སྒོམ་པ་དེ་དག་ནི་གཞན་མ་ཡིན་ཏེ། བཙུན་པ་གང་པོ། འདོད་ལྡན་  
དང༑ གདོལ་པ་དང། བྱ་བ་དང། བོང་བུ་ལྟ་བུའོ། །གང་སྔོན་ལྷ་མ་ཡིན་ལུས་ཐུང་དུར་གྱུར་ཅིང་མཆེ་བ་རིང་བ་མི་སྡུག་པ་ཁོག་པ་ལྟ་བུ་དེ་བཞིན་གཤེགས་པའི་སྙིང་པོ་ལ་ཁ་ཟེར་  
བ་དེ་དག་ནི་ད་དུང་ཡང་ལུས་ཐུང་ཞིང་ཁོག་པ་ལྟ་བུར་གྱུར་ཏེ། དེ་དག་ནི་ངེས་པར་ལྷ་མ་ཡིན་ནོ། །མ་འོངས་པ་ནའང་སེམས་ཅན་གང་ཁོག་པ་ལྟ་བུ་ཐུང་ཞིང་མཆེ་བ་རིང་བ་  
གཏུམ་པོ་དེ་བཞིན་གཤེགས་པའི་སྙིང་པོ་ལ་ཁ་ཟེར་བ་དེ་དག་ནི་གཞན་མ་ཡིན་ཏེ། བཙུན་པ་གང་པོ། ལྷ་མ་ཡིན་གྱི་རིགས་སུ་གཏོགས་པའི་སེམས་ཅན་ཡིན་ནོ། །གང་སྔོན་  
ཡི་དྭགས་ཁ་ནས་མེ་ལྕེ་འབྱུང་བར་འགྱུར་བ་དེ་བཞིན་གཤེགས་པའི་སྙིང་པོ་ལ་སྨོད་ཅིང་འཕྱ་བའི་སེམས་ཅན་དེ་དག་ནི་ད་དུང་མཆུ་དང། རྐན་བསྐམས་ཤིང། ཡི་དྭགས་རིད་  
པ་ཁ་ནས་མེ་ལྕེ་འབྱུང་བའི་སྲོག་ཆགས་སུ་འགྱུར་རོ། །མ་འོངས་པ་ནའང་སེམས་ཅན་གང་ལུས་ཤིན་ཏུ་རིད་པ་དེ་བཞིན་གཤེགས་པའི་སྙིང་པོ་ལ་སྨོད་ཅིང་འཕྱ་བ་དེ་དག་  
  
  
བཙུན་པ་གང་པོ། གཞན་མ་ཡིན་ཏེ། ངེས་པར་ཡི་དྭགས་ཁ་ནས་མེ་ལྕེ་འབྱུང་བ་ཉམ་ཆུང་བ་ཡིན་ནོ། །དེ་དག་སྔོན་ཡང་སེམས་ཅན་གང་དེ་བཞིན་གཤེགས་པའི་སྐུ་རྟག་པ་  
ལ་མི་རྟག་པར་ལྟ་བ་རྣམས་མཛེ་ན་པར་འགྱུར་ཏེ། ད་དུང་ཡང་སེམས་ཅན་གང་ཞན་ཅིང་མཛེ་ན་བར་གྱུར་པ་དེ་དག་ནི་ངེས་པར་དེ་བཞིན་གཤེགས་པའི་སྐུ་རྟག་པ་ལ་སྨོད་པ་ཡིན་ནོ། །  
མ་འོངས་པ་ནའང་སེམས་ཅན་གང་དག་དེ་བཞིན་གཤེགས་པའི་སྐུ་རྟག་པ་ལ་མི་རྟག་པར་ལྟ་བ་མཛེ་ན་བར་འགྱུར་བ་དེ་དག་ནི་གཞན་མ་ཡིན་ཏེ། བཙུན་པ་གང་པོ། དེ་བཞིན་གཤེགས་  
པའི་སྐུ་རྟག་པ་ལ་སྨོད་པ་ཡིན་ནོ། །སྔོན་གང་དེ་བཞིན་གཤེགས་པ་ཞི་བའི་སྐུ་ལ་མ་ཞི་བར་ལྟ་བ་རྣམས་ནི་བོང་ཆེན་པོར་གྱུར་ཏེ། ད་དུང་ཡང་བོང་ཆེ་ཞིང་ཞན་པ་དེ་དག་ནི་ངེས་པར་དེ་བཞིན་  
གཤེགས་པ་ཞི་བའི་སྐུ་ལ་མ་ཞི་བར་ལྟ་བའོ། །མ་འོངས་པ་ནའང་སེམས་ཅན་གང་དེ་བཞིན་གཤེགས་པ་ཞི་བའི་སྐུ་ལ་མ་ཞི་བར་ལྟ་བ་དེ་དག་ནི་གཞན་མ་ཡིན་ཏེ། བཙུན་པ་གང་པོ། བོང་ཆེན་  
པོ་དེ་དག་ནི་ངེས་པར་དེ་བཞིན་གཤེགས་པ་ཞི་བའི་སྐུ་ལ་སུན་འབྱིན་པའོ། །གང་སྔོན་ཕུན་སུམ་ཚོགས་པའི་དུས་ན་རྒུད་པར་གྱུར་ཏེ། ནད་མང་བའི་སེམས་ཅན་རྣམ་པ་མང་པོ་དེ་དག་ནི་དེ་བཞིན་  
གཤེགས་པའི་གཡུང་དྲུང་གི་སྐུ་ལ་གཡུང་དྲུང་མ་ཡིན་པར་ལྟ་བ་ཡིན་ནོ། །ད་དུང་ཡང་ཕུན་སུམ་ཚོགས་པའི་དུས་ན་རྒུད་པར་གྱུར་པའི་སེམས་ཅན་དེ་དག་ནི་དེ་བཞིན་གཤེགས་པའི་གཡུང་  
  
  
༄༅། །དྲུང་གི་སྐུ་ལ་གཡུང་དྲུང་མ་ཡིན་པར་ལྟ་བ་ཡིན་ནོ་།མ་འོངས་པ་ནའང་སེམས་ཅན་གང་ཕུན་སུམ་ཚོགས་པའི་དུས་ན་རྒུད་པར་འགྱུར་བ་དེ་དག་ནི་དེ་བཞིན་གཤེགས་  
པའི་གཡུང་དྲུང་གི་སྐུ་ལ་གཡུང་དྲུང་མ་ཡིན་པར་ལྟ་བ་སྟེ་བཙུན་པ་གང་པོ། དེ་དག་ནི་ངེས་པར་གཞན་མ་ཡིན་གྱི་དེ་བཞིན་གཤེགས་པའི་སྐུ་མི་གསལ་བའོ་ཞེས་སུན་འབྱིན་པའོ། །  
སྔོན་གང་དེ་བཞིན་གཤེགས་པའི་སྐུ་ཐེར་ཟུག་ལ་ཐེར་ཟུག་མ་ཡིན་པར་ལྟ་བའི་སེམས་ཅན་དེ་དག་ནི་རྒྱལ་པོའི་བཙུན་མོ་དམ་པའི་མངལ་དུ་སྐྱེས་ནས་ཤི་སྟེ་མི་རྟག་པར་གྱུར་ཏོ། །ད་དུང་  
ཡང་སེམས་ཅན་གང་ལ་ལ་རྒྱལ་པོའི་བཙུན་མོ་དམ་པའི་མངལ་དུ་སྐྱེས་ནས་ཤི་བ་དེ་དག་ནི་ངེས་པར་དེ་བཞིན་གཤེགས་པའི་སྐུ་ཐེར་ཟུག་དང། གསལ་བ་ལ་སྨོད་པའོ། །མ་འོངས་པ་  
ནའང་སེམས་ཅན་གང་མི་རྟག་ཅིང་ཚེ་ཐུང་བར་འགྱུར་བ་དེ་དག་ནི་ཐེར་ཟུག་གི་སྐུ་ལ་སྨོད་པ་ཡིན་ཏེ། བཙུན་པ་གང་པོ། དེ་དག་ནི་གཞན་མ་ཡིན་གྱི་ངེས་པར་དེ་བཞིན་གཤེགས་པ་  
ཐེར་ཟུག་གི་སྐུ་ལ་སྨོད་པའོ། །སྔོན་སེམས་ཅན་གང་བུ་མེད་པར་གྱུར་པ་དེ་དག་ཀྱང་དེ་བཞིན་གཤེགས་པ་ཤིང་ཟད་པའི་མེ་བཞིན་དུ་ཡོངས་སུ་མྱ་ངན་ལས་འདས་སོ་ཞེས་མི་  
རྟག་པར་འཛིན་པ་རྣམས་ཏེ། ད་དུང་ཡང་སེམས་ཅན་གང་བུ་མེད་པར་གྱུར་པ་དེ་དག་ནི་མྱ་ངན་ལས་འདས་པ་ལ་ཞིག་པར་ལྟ་བའོ། །མ་འོངས་པ་ནའང་སེམས་ཅན་གང་བུ་མེད་  
  
  
ངན་ལས་འདས་པ་ཞིག་པར་ལྟ་བ་རྣམས་ཏེ། གཞན་མ་ཡིན་གྱི་བཙུན་པ་གང་པོ། དེ་དག་ནི་ངེས་པར་དེ་བཞིན་གཤེགས་  
པ་ཡོངས་སུ་མྱ་ངན་ལས་འདས་པ་ཞིག་པར་ལྟ་བ་རྣམས་སོ། །སྔོན་སེམས་ཅན་གང་དེ་བཞིན་གཤེགས་པ་ཕ་མ་ཕྲད་པ་ལས་སྐྱེས་པར་རྟོག་པའི་སེམས་ཅན་དེ་དག་ནི་ཕ་མ་དང་བྲལ་  
བར་འགྱུར་རོ། །ད་དུང་ཡང་སེམས་ཅན་གང་ཕ་མ་དང་བྲལ་བ་དེ་དག་ནི་ངེས་པར་དེ་བཞིན་གཤེགས་པ་ལ་ཁ་ཟེར་བའོ། །མ་འོངས་པ་ནའང་སེམས་ཅན་གང་སངས་རྒྱས་ལ་ཕ་མ་ཕྲད་  
པ་ལས་སྐྱེས་པར་ལྟ་བ་དེ་དག་ཕ་མ་མེད་པར་འགྱུར་ཏེ། དེ་དག་ནི་གཞན་མ་ཡིན་གྱི། བཙུན་པ་གང་པོ། དེ་བཞིན་གཤེགས་པ་ལ་ཁ་ཟེར་བ་ཕ་མ་དང་བྲལ་བའོ། །སྔོན་སེམས་ཅན་  
གང་དེ་བཞིན་གཤེགས་པའི་སྐུ་རུས་པ་དང། རྒྱུས་པ་དང། རྐང་དང། ཁྲག་ཅན་གྱི་མིའི་ལུས་སོ་ཞེས་རྫུན་ཟེར་ཞིང། འཇིག་རྟེན་དང་མཐུ་པར་འཇུག་པ་ལས་ཕྱིར་ཕྱོགས་པའི་སེམས་  
ཅན་དེ་དག་ནི་འཇིག་རྟེན་ན་མི་སྡུག་པའི་སྐྱོན་ཅན་དུ་འགྱུར་རོ་།ད་དུང་ཡང་སེམས་ཅན་དེ་དག་ནི་ཡན་ལག་ཐམས་ཅད་མཚང་ཞིང་ཁམ་ནམ་པ་འཇིག་རྟེན་དང་མཐུན་པར་འཇུག་པ་  
ལས་ཐམས་ཅད་ཕྱིར་ཕྱོགས་པར་འགྱུར་རོ། །མ་འོངས་པ་ནའང་སེམས་ཅན་གང་ཁ་མི་གཙང་བའི་དྲི་མི་ཞིམ་པར་མནམ་བ། ཞ་བོ་གཞོགས་ཉམས་པ། ཡན་ལག་ཐམས་ཅད་མ་  
  
  
༄༅། །ཚང་བ། འཇིག་རྟེན་དང་མཐུན་པར་འཇུག་པ་ལས་ཕྱིར་ཕྱོགས་པའི་སེམས་ཅན་དེ་དག་ནི་གཞན་མ་ཡིན་ཏེ། བཙུན་པ་གང་པོ་འཇིག་རྟེན་ཐམས་ཅད་ཀྱིས་  
སྤངས་པའོ། །སེམས་ཅན་ཐམས་ཅད་ཀྱི་ལས་སྔར་བཤད་པ་རྣམས་ཤིན་ཏུ་ཡང་བ་ཡིན་ཏེ། གལ་ཏེ་མིའི་སྐྱེ་གནས་སུ་སྐྱེ་བ་ཐོབ་ནའང་འཇིག་རྟེན་གྱི་སྡུག་བསྔལ་བསམ་གྱིས་མི་  
ཁྱབ་པ་ཐམས་ཅད་ཐོབ་པར་འགྱུར་རོ། །དུད་འགྲོའི་སྐྱེ་གནས་དང་གཤིན་རྗེའི་འཇིག་རྟེན་གྱི་སྡུག་བསྔལ་གྱི་སྐལ་བ་ཅན་དུ་འགྱུར་རོ། །རང་གིས་བྱས་པས་མ་རིག་པ་ཡུན་  
རིང་པོར་མྱོང་ཞིང་གནས་ཏེ། དེ་བཞིན་གཤེགས་པའི་ཡོན་ཏན་གྱི་དག་ཉིད་ཆེན་པོ་ལས་ཕྱིར་ཕྱོགས་པ་དེ་དག་ལ་དགེ་བ་ཡུངས་འབྲུ་ཙམ་ཡང་རྙེད་པར་དཀའོ། །སྔོན་གང་དེ་  
བཞིན་གཤེགས་པ་མང་པོ་ལ་མཉེས་པར་བྱས་པས་དེ་བཞིན་གཤེགས་པའི་ཆེ་བ་ཐོས་ནས། སེ་གོལ་གཏོགས་པའི་སྲིད་དུ་འཛིན་ནའང་དགེ་བའི་རྩ་བ་དེས་སེམས་ཅན་དེ་དག་  
དབང་པོ་ཐུལ་བ་དང། ཕྱུག་ཅིང་རིགས་ཆེན་པོར་འགྱུར་རོ། །ད་ལྟར་ཡང་སེམས་ཅན་གང་དབང་པོ་ཐུལ་ཅིང་བྲན་བཟའ་མང་པོའི་ཁྱིམ་བདག་ཤིང་སཱ་ལ་ཆེན་པོ་ལྟ་བུ་དང་  
བྲམ་ཟེའི་རིགས་ཆེན་པོར་གྱུར་པའི་སེམས་ཅན་དེ་དག་ནི་དེ་བཞིན་གཤེགས་པའི་སྙིང་པོ་རྣ་བ་ལ་རེག་པ་ཙམ་གྱིས་མཉེས་པར་བྱེད་ཅིང་བསོད་ནམས་ཀྱི་ལས་ཤིན་ཏུ་བྱེད་དོ། །  
  
  
སྙིང་པོ་ཐོས་ནས། དེ་བཞིན་ཉིད་དུ་སྒྲུབ་པ་དང། མི་གང་བྲན་བཟའ་མང་ཞིང་རིགས་ཆེ་བའི་སེམས་ཅན་དེ་དག་ནི་གཞན་མ་  
ཡིན་ཏེ། བསོད་ནམས་བྱས་པའི་སེམས་ཅན་དོན་དང་ལྡན་པ། ཡིད་དང་འཐད་པ། གཟུགས་དང། མདོག་དང། སྟོབས་དང། སྙེམས་པ་ཕུན་སུམ་ཚོགས་པ། བློ་གྲོས་དང། དྲན་  
པ་དང། ཡིད་རྣོ་བར་ལྡན་པ་དབྱངས་ཡིད་དུ་འོང་ཞིང་མཐོང་ན་དགའ་བ། རྒྱལ་པོ་དང། བློན་པོ་དང། རྒྱལ་བུ་དང། འཁོར་ལོས་བསྒྱུར་བ་དང། དེ་བཞིན་དུ་དགེ་ཞིང་ང་རྒྱལ་མེད་པའི་  
སེམས་ཅན་མིག་གཉིད་ཐུལ་བ། གཤོར་བ་བག་ཡོད་པ། དེ་ལ་སོགས་པ་མཐོ་རིས་དང། སའི་སྟེང་གི་ཕུན་སུམ་ཚོགས་པ་ལྷའི་དབང་པོ་དང། ཚངས་པའི་དབང་པོ་དང། འཇིག་རྟེན་  
སྐྱོང་བ་ལ་སོགས་པར་འགྱུར་རོ། །དེ་བཞིན་གཤེགས་པའི་སྙིང་པོ་ཐོས་པའི་བསོད་ནམས་ཀྱི་རྒྱུས་ནད་མེད་པ་དང། གཙེ་བ་མེད་པ་དང། ཚེ་རིང་བ་དང། འགྲོ་བ་ཐམས་ཅད་དགའ་བར་  
འགྱུར་རོ། །དེ་བཞིན་གཤེགས་པ་རྟག་པ་གཡུང་དྲུང་ཐེར་ཟུག་སྟེ་ཡོངས་སུ་མྱ་ངན་ལས་འདས་པའང་འཆི་བ་མེད་པར་ཐོས་པས་ཐམས་ཅད་འབྱོར་ཅིང་ཡུན་རིང་དུ་སྲ་བ་དང། རྟག་པར་  
འགྱུར་རོ། །སངས་རྒྱས་ནི་འཇིག་རྟེན་ཐམས་ཅད་དང་རྗེས་སུ་མཐུན་པར་འཇུག་པས་རོལ་པ་ཡིན་པར་ཤེས་ཤིང། གང་དེ་བཞིན་གཤེགས་པ་འཁྲིག་པ་ལས་བྱུང་བ་མ་ཡིན་ནོ་ཞེས་སྟོན་  
  
  
༄༅། །པ་དེ་དག་ནི་ཡེ་ཤེས་དང། ཡོན་ཏན་རྙེད་པའི་བསོད་ནམས་ཀྱིས་བུ་མང་ཞིང་ཕ་མ་རིང་དུ་འཚོ་བ་རྙེད་པར་འགྱུར་རོ། །དེ་བཞིན་གཤེགས་པའི་སྙིང་པོ་རྟག་པ་སེམས་  
ཅན་ཐམས་ཅད་ལ་ཡོད་པར་ཤེས་པའི་རྒྱུས་འཇིག་རྟེན་ན་བདེ་བའི་རྣམ་པའི་མཆོག་རྣམས་དང། ཕུན་སུམ་ཚོགས་པ་ཇི་སྙེད་ཡོད་པ་ཐམས་ཅད་རྙེད་པར་འགྱུར་རོ། །དེ་བཞིན་གཤེགས་  
པའི་སྙིང་པོ་རྟག་པར་ཐོས་པས་སྔོན་བྱུང་བ་དང། ད་ལྟར་དང། མ་འོངས་པ་དང། དུས་གསུམ་དུའང་ཕུན་སུམ་ཚོགས་པ་ཐམས་ཅད་དང། མཐོ་རིས་དང། སའི་སྟེང་གི་བདེ་བ་ཐམས་  
ཅད་རྟག་ཏུ་ཐོབ་པར་འགྱུར་རོ། །དེ་བཞིན་གཤེགས་པའི་སྙིང་པོ་ལ་བརྙས་པའི་རྒྱུས་ནི་འགྲོ་བ་ལྔའི་གནས་ཐམས་ཅད་ན་ཡན་ལག་མ་ཚང་བར་འགྱུར། འཁོར་བ་སྡུག་བསྔལ་བར་  
འཁྱམས་པ་ན་སྡུག་བསྔལ་བ་མྱོང་བར་འགྱུར་རོ། །སེམས་ཅན་གང་སངས་རྒྱས་ལ་བསྙེན་བཀུར་བྱས་པ་དང། སེམས་ཅན་གང་ཕན་པར་སྟོན་ཅིང་བདག་ཉིད་དེ་བཞིན་གཤེགས་པའི་  
སྙིང་པོ་ལ་སེམས་པ་དེ་དག་ནི་དེ་བཞིན་གཤེགས་པའི་སྙིང་པོ་ཐོས་པ་རྙེད་པར་འགྱུར་རོ། །བཙུན་པ་གང་པོ། སངས་རྒྱས་མང་པོ་ལས་ཕྱིར་ཕྱོགས་པའི་སེམས་ཅན་གང་དེ་བཞིན་  
གཤེགས་པའི་སྙིང་པོ་ཐོས་ན་སྨོད་པའི་སེམས་ཅན་དེ་དག་ནི་བདག་ཉིད་ཀྱི་ས་བོན་བསྲེགས་ཤིང་ཀྱེ་མ་དུས་གསུམ་དུ་བསམ་གྱིས་མི་ཁྱབ་པར་མྱ་ངན་དུ་བྱ་བ་ཡིན་ནོ། །ཆོས་སྟོན་  
  
  
དེ་བཞིན་གཤེགས་པ་རྟག་པ་དང། ཡང་དག་པ་ཉིད་དུ་ཤིན་ཏུ་བསྔགས་པར་བྱའོ། །དེ་ལྟར་མི་སྟོན་ཏེ། དེ་བཞིན་གཤེགས་པའི་སྙིང་པོ་འདོར་བ་དེ་དག་  
ནི༑ དཔེར་ན། གདོལ་པ་ལ་རྒྱལ་པོའི་བལ་གླང་ལྟ་བུར་དེ་ལ་སེང་གེའི་ཁྲིའང་མི་འོས་སོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་སྐྱེས་  
པ་མ་བརྙེས་ཏེ། སེམས་ཅན་ཐམས་ཅད་ལ་སངས་རྒྱས་ཀྱི་དབྱིངས་མ་སྐྱེས་པ་མཚན་དང། དཔེ་བྱད་བཟང་པོས་བརྒྱན་པ་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བདག་ཉིད་  
ཀྱིས་བཙལ་ཀྱང་དབྱིངས་མ་བྱུང་བ་མ་བརྙེས་ཏེ། སེམས་ཅན་ཐམས་ཅད་ལ་མ་བྱུང་བའི་དབྱིངས་སངས་རྒྱས་ཀྱི་དབྱིངས་མཚན་དང་དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་  
ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བདག་ཉིད་ཀྱིས་བཙལ་ཀྱང་དབྱིངས་མི་རྟག་པ་མ་བརྙེས་ཏེ། སེམས་ཅན་ཐམས་ཅད་ལ་རྟག་པའི་དབྱིངས་སངས་རྒྱས་ཀྱི་དབྱིངས་  
མཚན་དང། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་ཐེར་ཟུག་མ་ཡིན་པ་  
མ་བརྙེས་ཏེ། སེམས་ཅན་ཐམས་ཅད་ལ་ཐེར་ཟུག་གི་དབྱིངས་སངས་རྒྱས་ཀྱི་དབྱིངས་མཚན་དང། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་  
  
  
༄༅། །ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང། དེ་བཞིན་གཤེགས་པའི་སྙིང་པོ་གཡུང་དྲུང་མ་ཡིན་པ་མ་བརྙེས་ཏེ། སེམས་ཅན་ཐམས་ཅད་ལ་གཡུང་དྲུང་  
གི་དབྱིངས་སངས་རྒྱས་ཀྱི་དབྱིངས་མཚན་དང། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་  
ཀྱང་དེ་བཞིན་གཤེགས་པའི་སྙིང་པོ་ལ་ནད་མ་བརྙེས་ཏེ། སེམས་ཅན་ཐམས་ཅད་ལ་ནད་མེད་པའི་དབྱིངས་སངས་རྒྱས་ཀྱི་དབྱིངས་མཚན་དང། དཔེ་བྱད་བཟང་པོ་མཐའ་  
ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་ལ་རྒ་ཤི་མ་བརྙེས་ཏེ། སེམས་ཅན་ཐམས་  
ཅད་ལ་རྒ་ཤི་མེད་པའི་དབྱིངས་སངས་རྒྱས་ཀྱི་དབྱིངས་མཚན་དང། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ་།སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་  
དུ་བཙལ་ཀྱང་དེ་བཞིན་གཤེགས་པའི་སྙིང་པོ་འཇིགས་པ་མ་བརྙེས་ཏེ། མི་འཇིགས་པའི་དབྱིངས་སངས་རྒྱས་ཀྱི་དབྱིངས་སེམས་ཅན་ཐམས་ཅད་ལ་མཚན་དང། དཔེ་བྱད་  
བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་གཞིག་ཏུ་རུང་བ་མ་བརྙེས་  
  
  
མི་ཤིགས་པའི་དབྱིངས་སངས་རྒྱས་ཀྱི་དབྱིངས་སེམས་ཅན་ཐམས་ཅད་ལ་མཚན་དང། དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །སངས་རྒྱས་ཐམས་ཅད་  
ཀྱིས་ཤིན་ཏུ་ནན་ཏན་དུ་བཙལ་ཀྱང་དེ་བཞིན་གཤེགས་པའི་སྙིང་པོ་ལ་དྲི་མ་མ་བརྙེས་ཏེ། སེམས་ཅན་ཐམས་ཅད་ལ་དྲི་མ་མེད་པའི་དབྱིངས་སངས་རྒྱས་ཀྱི་དབྱིངས་མཚན་དང། དཔེ་  
བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །དཔེར་ན་ཆུ་དང། འབྲུ་མར་འདྲེས་པ་མི་དམིགས་པ་དེ་བཞིན་དུ་སངས་རྒྱས་ཀྱི་དབྱིངས་ཀྱང་ཉོན་མོངས་པ་བྱེ་བས་གཡོགས་མོད་  
ཀྱི༑ ཉོན་མོངས་པ་དང། སངས་རྒྱས་ཀྱི་དབྱིངས་འདྲེས་པར་གྱུར་པའི་གནས་མེད་དོ། །དབྱིངས་ཀྱང་ཉོན་མོངས་པ་བྱེ་བའི་ནང་ན་འདུག་མོད་ཀྱི། བུམ་པའི་ནང་ན་མར་མེ་འདུག་པ་བཞིན་དུ་  
བུམ་པ་བཅག་ན་མར་མེ་རབ་ཏུ་འབར་ཞིང་མཛེས་ཏེ། དེ་བཞིན་གཤེགས་པའི་སྙིང་པོ་སྟོན་པར་བྱེད་པ་ནི་རྫོགས་པའི་སངས་རྒྱས་སོ་།ཡང་ན་རྫོགས་པའི་སངས་རྒྱས་ཀྱི་ཉན་ཐོས་ནི་བུམ་པ་ལྟ་  
བུ༑ ཉོན་མོངས་པ་མེད་པ་ནི་མར་མེ་ལྟ་བུ། དེ་བཞིན་གཤེགས་པའི་སྙིང་པོ་སྟོན་པར་བྱེད་པ་ནི་ཉོན་མོངས་པ་དང་བཅས་པའམ། ཉོན་མོངས་པ་མེད་པའམ། སུའང་རུང་སྟེ། དེ་ཉིད་རྫོགས་པའི་  
སངས་རྒྱས་ཞེས་བྱའོ། །བཙུན་པ་གང་པོ། སྒྲོལ་བ་ལམ་དུ་ཞུགས་པས་ཉོན་མོངས་པ་བྱེ་འབུམ་པ་ལྟར་བཅག་ན། ཕྱིས་གདོད་དབྱིངས་ཐམས་ཅད་ལག་མཐིལ་ན་སྐྱུ་རུ་རའི་འབྲུ་བཞིན་དུ་མཐོང་  
  
  
༄༅། །ངོ༑ ༑དཔེར་ན། ཟླ་བ་དང། ཉི་མ་སྤྲིན་གྱིས་གཡོགས་ནས་སའི་སྟེང་དུ་མི་སྣང་ཞིང་སྤྲིན་ལས་གྲོལ་ན། ཟླ་བ་དང་ཉི་མ་སའི་སྟེང་དུ་སྣང་བ་དེ་བཞིན་དུ། དེ་བཞིན་  
གཤེགས་པའི་སྙིང་པོ་ཉོན་མོངས་པ་བྱེ་བས་ཁེབས་ན་མི་སྣང་ངོ། །ཟླ་བ་དང། ཉི་མ་བཞིན་དུ་ཉོན་མོངས་པ་ལས་གྲོལ་ན་སངས་རྒྱས་ཀྱི་དབྱིངས་ཀྱི་ཉི་མ་དང། ཟླ་བའང་སྣང་ངོ་།ཀྱེ་མ་  
བཙུན་པ་གང་པོ། ཁྱོད་ནི་སྦྲང་བུའི་སྤྱད་པ་ལྟ་བུ་ལ་སྤྱོད་དེ། ཆོས་ཀྱི་གཏམ་སྟོན་མི་ཤེས་སོ། །སྦྲང་བུའང་སྒྲ་འབྱིན་ན་དེའང་ཤེས་པ་ཡིན་ནམ། ལན་གཉིས་སུ་མ་སྨྲ་བར་སྦྲང་བུ་ཁྱོད་  
མྱུར་དུ་སོང་ཞིག་དེ་ནས་གནས་བརྟན་མཛེས་དགས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་  
སོ༑ ༑སོར་མོའི་ཕྲེང་བ། ཁྱོད་ཀྱིས་མཐུན་པ་དང། རྗེས་སུ་དགོངས་པའི་བསོད་ནམས་བྱས་པ་ངའང་དགའོ། །ད་སངས་རྒྱས་ཀྱི་གཟུགས་འདོད་པར་གྱིས་ལ་བྲམ་ཟེ་ཁྱོད་དེ་ལྟར་ཤེས་  
པར་གྱིས་ཤིག་དེ་ནས་སོར་མོའི་ཕྲེང་བས། མཛེས་དགའ་ལ་སླར་འདི་སྐད་ཅེས་སྨྲས་སོ། །བཙུན་པ་མཛེས་དགའ། ཁྱོད་ནི་བྱད་བཞིན་བཟང་བའི་མཆོག་ཡིན་ན། འཇིག་རྟེན་ན་རབ་  
ཏུ་བྱད་བཞིན་བཟང་བ་གང་ཇི་ལྟར་ན་མི་རྣམས་ཀྱི་གཟུགས་དང་མཛེས་པ་བཟང་པོར་འགྱུར། མྱུར་དུ་སྨྲོས་ཏེ་ངའི་ཐེ་ཚོམ་ཆོད་ཅིག་དེ་ནས་སོར་མོའི་ཕྲེང་བ་ལ་མཛེས་དགས་  
  
  
ལག་པ་རབ་བཀྲུས་སོར་བཅུའི་ཐལ་སྦྱར་ཏེ། །དེ་བཞིན་གཤེགས་ཀྱི་ཞབས་ལ་ཕྱག་འཚལ་ཞིང། །རྟག་ཏུ་ནད་པའི་རིམ་གྲོ་བྱེད་པ་ནི། །དེ་ལས་སྐྱེས་བུ་བྱད་བཞིན་  
བཟང་པོར་འགྱུར། །སོར་མོའི་ཕྲེང་བས་མཛེས་དགའ་ལ་སླར་སྨྲས་པ། དེ་བཞིན་གཤེགས་པ་ལ་རུས་པའང་མེད། རྒྱུས་པའང་མེད་ན་སྐུ་གདུང་དང། རིང་བསྲེལ་ལྟ་ག་ལ་ཡོད་དེ་  
རིང་བསྲེལ་མེད་པ་ཐབས་ཀྱི་མཆོག་ཆོས་ཀྱི་སྐུ་ནི་སངས་རྒྱས་བསམ་གྱིས་མི་ཁྱབ་པ་སྟེ། དེ་བཞིན་གཤེགས་པ་ནི་བསམ་གྱིས་མི་ཁྱབ་པའོ། །མ་དད་པ་རྣམས་དད་པ་བསྐྱེད་པའི་ཕྱིར་  
རིང་བསྲེལ་གཞག་པའི་ཐབས་མཛད་དེ། སངས་རྒྱས་ཀྱི་མཆོད་རྟེན་བྱ་བའི་ཕྱིར་རིང་བསྲེལ་བཞག་གོ་དེ་ནི་སངས་རྒྱས་ཀྱི་ཆོས་ཉིད་དེ། འཇིག་རྟེན་གྱི་ཚངས་པ་དང། དབང་ཕྱུག་དང་  
ཀཱ་ཏྱཱ་ཡའི་བུ་མོ་དང། འགྲོ་སྐེམས་གཞོན་ནུའི་གཟུགས་ཁང་པ་དང། སོ་ཕག་གི་ཁྱིམ་གྱི་གནས་སུ་ཆ་བྱད་བཅོས་པའི་གཟུགས་རྣམ་པ་མང་པོ་བྱས་ཏེ་བཞག་པ་དེ་དག་སྐྱབས་མ་ཡིན་པར་  
བྱས་པ་ཡིན་ནོ། །དེ་བཞིན་གཤེགས་པའི་སྐུ་གདུང་དེ་ལྟར་ཐབས་ཡིན་པ་ཤེས་པ་དེ་ནི། འཇིག་རྟེན་ན་བྱད་བཞིན་བཟང་བའི་མི་ཡིན་ཏེ་ཐབས་ཀྱི་ཡེ་ཤེས་རྩ་བ་དེས་གཟུགས་མཛེས་པར་  
འགྱུར་གྱི། རྟོག་པ་གཞན་ནི་བྱིས་པ་ལྟར་འཁྱམས་པ་ཡིན་ནོ་།མཛེས་དགའ། ཁྱོད་གཟུགས་བཟང་པོར་འགྱུར་བའི་སྒོའང་མི་ཤེས་སོ་།ཀྱེ་མ་བཙུན་པ་མཛེས་དགའ། ཁྱོད་ནི་སྦྲང་བུའི་  
  
  
༄༅། །སྤྱད་པ་སྤྱོད་དེ། གཟུགས་འབྱུང་བའི་སྒོའང་མི་ཤེས་སོ། །སྦྲང་བུའང་གཟུགས་ཕུན་སུམ་ཚོགས་པ་ཡོད་ཀྱི། སྦྲང་བུ་ལྟ་བུ་ཁྱོད་ཅང་མ་ཟེར་ཅིག་དེ་ནས་གནས་  
བརྟན་ཉེ་སྦྱོར་གྱིས། བཅོམ་ལྡན་འདས་ཀྱི་ཞབས་ལ་ཕྱག་བཙལ་ནས་སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ་།སོར་མོའི་ཕྲེང་བ། ཁྱོད་ཀྱིས་མཐུན་པ་དང་  
རྗེས་སུ་དགོངས་པའི་བསོད་ནམས་བྱས་པ་ངའང་དགའོ། །སོར་མོའི་ཕྲེང་བ། ད་འདུལ་བ་ལ་བརྩོན་པར་གྱིས་ཤིག་དེ་ནས་སོར་མོའི་ཕྲེང་བས། གནས་བརྟན་ཉེ་སྦྱོར་ལ་སླར་སྨྲས་པ། བཙུན་པ་  
ཉེ་སྦྱོར། ཁྱོད་འདུལ་བ་འཛིན་པའི་མཆོག་ན། འཇིག་རྟེན་ན་འདུལ་བ་འཛིན་པ་གང། ཇི་ལྟར་ན་འདུལ་བ་བཅའ་བ་ལ་མཁས་པ་ཡིན་མྱུར་དུ་སྨྲོས་ཏེ་ངའི་ཐེ་ཚོམ་ཆོད་ཅིག། དེ་ནས་གནས་  
བརྟན་ཉེ་སྦྱོར་གྱིས། སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །སྡིག་པ་ཐམས་ཅད་མི་བྱ་སྟེ། །དགེ་བ་རྣམས་ནི་རྫོགས་པར་བྱ། །རང་གི་སེམས་ཀྱང་ཡོངས་སུ་གདུལ། །དེ་ནི་སངས་  
རྒྱས་རྣམས་ཀྱི་ཡང། །འདུལ་བ་བསྡུས་པའི་སྙིང་པོའོ། །དེ་ནས་སོར་མོའི་ཕྲེང་བས། གནས་བརྟན་ཉེ་སྦྱོར་ལ་སླར་འདི་སྐད་ཅེས་སྨྲས་སོ། །སྐྱོན་ཆགས་པ་ཡ་མཚན་ཅན་རྣམས་ཀྱི་  
ནོར་དང། ཆོས་གོས་ལ་སོགས་པ་དང། གླེགས་བམ་དང། ལྷུང་བཟེད་དང། ཆུ་ཚགས་དང། སྐ་རགས་དང། ཁབ་རྣམས་ཐམས་ཅད་དུ་ཐམས་ཅད་དགག་ཅིང་བླང་བར་བྱ་སྟེ་  
  
  
།དེ་ཐམས་ཅད་ནི་ཚུལ་ཁྲིམས་དང་ལྡན་པའི་ནོར་ཏེ། སྐྱོན་ཆགས་པའི་ཡ་མཚན་ཅན་གྱི་ནོར་མ་ཡིན་ནོ། །དཔེར་ན། རྒྱལ་པོའི་རལ་གྲི་  
གདོལ་པའི་ཁྱིམ་ན་འདུག་ན་རལ་གྲི་དེ་མཐུས་ཕྲོགས་ཀྱང་ཉེས་པ་མེད་དེ། དེ་ནི་གདོལ་པའི་ནོར་མ་ཡིན་གྱི་རྒྱལ་པོའི་དཀོར་རོ། །དེ་བཞིན་དུ་དེ་ནི་ཚུལ་ཁྲིམས་དང་ལྡན་པའི་ནོར་ཏེ། བཟུང་ནས་  
ནན་གྱིས་ཁྱེར་བ་དེ་ནི། འཇིག་རྟེན་ན་འདུལ་བ་འཛིན་པ་སྟེ། དེ་ལ་ཉེས་བྱས་ཙམ་གྱི་ལྟུང་བའང་མེད་དོ། །ཆོག་དང་མི་ལྡན་པའང་མ་ཡིན་ཏེ། དེ་ནི་དེ་བཞིན་གཤེགས་པའི་བཀའ་རྫོགས་པའོ། །  
དེ་བཞིན་གཤེགས་པ་ནི་རྟག་ཏུ་སེམས་ཅན་ཐམས་ཅད་ལ་སྒྲ་གཅན་ཟིན་དང་མཚུངས་པར་གཟིགས་པའོ། །ཀྱེ་མ་བཙུན་པ་ཉེ་སྦྱོར་ནི་སྦྲང་བུའི་སྤྱད་པ་ལྟ་བུ་སྤྱོད་དེ། འདུལ་བ་བསྡུས་པའི་  
སྙིང་པོ་མི་ཤེས་སོ། །སྦྲང་བུའང་བྱ་བ་ཤེས་ཀྱི་སྦྲང་བུ་ལྟ་བུ་ཁྱོད་ཅང་མ་ཟེར་ཅིག་དེ་ནས་འཇམ་དཔལ་གཞོན་ནུར་གྱུར་པས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས་  
སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །ལེགས་སོ། །ལེགས་སོ་།སོར་མོའི་ཕྲེང་བ། ཁྱོད་ཀྱིས་མཐུན་པ་དང། རྗེས་སུ་དགོངས་པའི་བསོད་ནམས་བྱས་པ་ངའང་དགའོ། །ད་ནི་ཆོས་ལ་སྟོང་  
པ་ཆེན་པོ་ཅིའང་མེད་པ་བསྒོམ་པར་བྱའོ། །དེ་ནས་སོར་མོའི་ཕྲེང་བས་འཇམ་དཔལ་གཞོན་ནུར་གྱུར་པ་ལ་སླར་འདི་སྐད་ཅེས་སྨྲས་སོ་།འཇམ་དཔལ། ཁྱོད་སྟོང་པ་ཆེན་པོ་མཐོང་བའི་མཆོག་ན་  
  
  
༄༅། །འཇིག་རྟེན་ན་སྟོང་པ་མཐོང་བ་གང་ཡིན། སྟོང་པ་སྟོང་པ་ཞེས་བྱ་བའི་དོན་ཅི། ཤེས་པ་ཆེན་པོ་དང་ལྡན་པ་མྱུར་དུ་སྨྲོས་ཏེ་ངའི་ཐེ་ཚོམ་མྱུར་དུ་ཆོད་ཅིག་དེ་ནས་  
འཇམ་དཔལ་གཞོན་ནུར་གྱུར་པས། སོར་མོའི་ཕྲེང་བ་ལ་ཚིགས་སུ་བཅད་པས་སྨྲས་པ། སངས་རྒྱས་ནམ་མཁའ་ལྟ་བུ་སྟེ། །ནམ་མཁའ་མཚན་ཉིད་མེད་པའོ། །སངས་རྒྱས་ནམ་  
མཁའ་ལྟ་བུ་སྟེ། །ནམ་མཁའ་མཚན་མ་མེད་ལས་སྐྱེས། །སངས་རྒྱས་ནམ་མཁའ་ལྟ་བུ་སྟེ། །ནམ་མཁའ་གཟུགས་མེད་གྱུར་པའོ། །ཆོས་རྣམས་ནམ་མཁའ་ལྟ་བུ་སྟེ། །དེ་བཞིན་  
གཤེགས་པ་ཆོས་ཀྱི་སྐུ། །ཡེ་ཤེས་ནམ་མཁའ་ལྟ་བུ་སྟེ། །དེ་བཞིན་གཤེགས་པ་ཡེ་ཤེས་སྐུ། །གཟུང་དུ་མེད་ཅིང་རེག་ཏུ་མེད། །ཆགས་མེད་ཡེ་ཤེས་དེ་བཞིན་གཤེགས། །ཐར་  
པ་ནམ་མཁའ་ལྟ་བུ་སྟེ། །ནམ་མཁའ་ལ་ཡང་མཚན་ཉིད་མེད། །ཐར་པ་སངས་རྒྱས་དེ་བཞིན་གཤེགས། །སྟོང་པ་ཅི་ཡང་མེད་པ་དག་སོར་ཕྲེང་ཁྱོད་ཀྱིས་ག་ལ་ཤེས། །དེ་ནས་  
སོར་མོའི་ཕྲེང་བས་འཇམ་དཔལ་གཞོན་ནུར་གྱུར་པ་ལ་སླར་འདི་སྐད་ཅེས་སྨྲས་སོ། །འདི་ལྟ་སྟེ། དཔེར་ན། སྤྲིན་ཆེན་པོ་ལས་ཆར་རབ་ཏུ་བབ་པ་དང། སྐྱེས་བུ་བྱིས་པའི་རང་  
བཞིན་གྱིས་སེར་བའི་འབྲུ་བླངས་ཏེ། ནོར་བུ་རིན་པོ་ཆེ་བཻ་ཌཱུརྱར་བསམས་ནས། ཁྱིམ་དུ་ཁྱེར་བ་དང། ཧ་ཅང་གྲང་ཆེས་ནས་གཟུང་མ་ནུས་ཏེ་གཏེར་དུ་བྱའོ་སྙམ་ནས། བུམ་པའི་ནང་  
  
  
སེར་བའི་རིལ་བུ་དེ་ཞུ་བར་མཐོང་ནས། སྟོང་པའོ་སྙམ་སྟེ་ཅང་མི་ཟེར་བར་གྱུར་པ་དེ་བཞིན་དུ་བཙུན་པ་འཇམ་དཔལ། ཤིན་ཏུ་སྟོང་པ་ཉིད་ལ་བསྒོམས་  
ཤིང་སྟོང་པར་རབ་ཏུ་བསམས་པས་ཆོས་ཐམས་ཅད་ཞིག་པར་མི་ཟད་པར་མཐོང་ངོ། །ཐར་པ་སྟོང་པ་མ་ཡིན་པ་ལའང་སྟོང་པར་མཐོང་ཞིང་རྟོག་གོ་འདི་ལྟ་སྟེ། དཔེར་ན། སེར་བའི་  
རིལ་བུ་ལ་ནོར་བུ་སྙམ་དུ་བསམས་ནས། ནོར་བུའང་སྟོང་པར་སྒོམ་པ་དེ་བཞིན་དུ། ཁྱོད་ཀྱང་སྟོང་པ་མ་ཡིན་པའི་ཆོས་ལ་སྟོང་པར་སེམས་ཏེ། ཆོས་སྟོང་པ་མཐོང་ནས་སྟོང་པ་མ་ཡིན་པའི་  
ཆོས་ལའང་སྟོང་པར་འཇིག་པར་བྱེད་དོ། །སྟོང་པའི་ཆོས་ཀྱང་གཞན། སྟོང་པ་མ་ཡིན་པའི་ཆོས་རྣམས་ཀྱང་གཞན་ཏེ། སེར་བའི་རིལ་བུ་ལྟ་བུར་ཉོན་མོངས་པ་བྱེ་བ་ནི་སྟོང་པའོ། །སེར་  
བའི་རིལ་བུ་ལྟ་བུར་མི་དགེ་བའི་ཕྱོགས་ཀྱི་ཆོས་རྣམས་ནི་མྱུར་དུ་འཇིག་གོ་ནོར་བུ་བཻ་ཌཱུརྱ་བཞིན་དུ་སངས་རྒྱས་ནི་རྟག་པ་སྟེ་ཐར་པའི་མྠའང་ནོར་བུ་བཻ་ཌཱུརྱ་བཞིན་ནོ། །ནམ་མཁའ་  
ཡང་སངས་རྒྱས་རྣམས་ཀྱི་གཟུགས་ཡིན་ཏེ། ཉན་ཐོས་དང། རང་སངས་རྒྱས་ཐམས་ཅད་ཀྱི་གཟུགས་མེད་པ་ཡིན་ནོ། །སངས་རྒྱས་ཀྱི་ཐར་པའང་གཟུགས་ཡིན་ཏེ། ཉན་ཐོས་དང་  
རང་སངས་རྒྱས་རྣམས་ཀྱི་ཐར་པ་གཟུགས་མེད་པ་ཡིན་ན། ཇི་ལྟར་ཐར་པའི་མཚན་ཉིད་སྟོང་པ་ཞེས་བྱ། དབྱེ་བ་མེད་པའི་འདུ་ཤེས་སུ་མ་བྱེད་ཅིག་འཇམ་དཔལ། གང་གྲོང་ཁྱེར་བརྩིགས་