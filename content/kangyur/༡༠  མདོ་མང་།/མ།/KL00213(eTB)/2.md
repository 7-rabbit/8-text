  
༄༅། །པའི་ཁྱིམ་སྟོང་པ་ན་མི་མེད་པས་སྟོང་ངོ། །བུམ་པ་ནི་ཆུ་མེད་པས་སྟོང་ངོ། །ཀླུང་ནི་ཆུ་མི་འབབ་པས་སྟོང་ངོ། །ཅི་གྲོང་གི་བར་སྐབས་ཁྱིམ་མེད་པ་ལ་སྟོང་པ་སྟོང་པ་  
ཞེས་བྱའམ། ཅི་ཁྱིམ་ཐམས་ཅད་སྟོང་པ་ཡིན་ནམ། ཐམས་ཅད་སྟོང་པ་མ་ཡིན་གྱི། མི་མེད་པས་སྟོང་པ་ཞེས་བྱའོ། །ཅི་བུམ་པ་ཐམས་ཅད་སྟོང་པ་ཡིན་ནམ། ཐམས་ཅད་སྟོང་པ་  
མ་ཡིན་གྱི། ཆུ་མེད་པས་སྟོང་པ་ཞེས་བྱའོ། །ཅི་ཀླུང་ཐམས་ཅད་སྟོང་པ་ཡིན་ནམ། ཐམས་ཅད་སྟོང་པ་མ་ཡིན་གྱི། ཆུ་མི་འབབ་པའི་ཕྱིར་སྟོང་པ་ཞེས་བྱ་སྟེ། དེ་བཞིན་དུ་ཐར་པ་ཐམས་  
ཅད་ཀྱིས་སྟོང་པ་མ་ཡིན་གྱི། ཉེས་པ་ཐམས་ཅད་དང་བྲལ་བའི་ཕྱིར་ཐར་པ་སྟོང་པ་ཞེས་བྱའོ། །སངས་རྒྱས་བཅོམ་ལྡན་འདས་ནི་སྟོང་པ་མ་ཡིན་ཏེ། ཉེས་པ་ཐམས་ཅད་དང་བྲལ་  
ཞིང་ཉོན་མོངས་པ་བྱེ་བའི་མི་དང། ལྷ་མེད་པའི་ཕྱིར་སྟོང་པ་ཞེས་བྱའོ། །ཁྱེ་མ་བཙུན་པ་འཇམ་དཔལ་ནི་སྦྲང་བུའི་སྤྱད་པ་སྤྱོད་དེ། སྟོང་པ་དང། མི་སྟོང་པའི་དོན་དེ་ཁོ་ན་མི་ཤེས་  
སོ༑ ༑གཅེར་བུ་པའང་ཐམས་ཅད་སྟོང་པར་སྒོམ་སྟེ། གཅེར་བུ་པའི་སྦྲང་མ་ཁྱོད་ཅང་མ་ཟེར་ཅིག་དེ་ནས་འཇམ་དཔལ་གཞོན་ནུར་གྱུར་པས། སོར་མོའི་ཕྲེང་བ་ལ་སླར་  
འདི་སྐད་ཅེས་སྨྲས་སོ། །སོར་མོའི་ཕྲེང་བ། ཁྱོད་འབྲོག་དགོན་པ་ན་སྟག་བཞིན་དུ་ཉན་ཐོས་ཐམས་ཅད་གསོད་ན། དེ་བཞིན་དུ་དེ་བཞིན་གཤེགས་པའི་སྲས་རྣམས་ལ་མ་བརྙས་  
  
  
སྦྲང་བུ་ཁྱོད་སུ་ཞིག་དེ་ནས་སོར་མོའི་ཕྲེང་བས་འཇམ་དཔལ་གཞོན་ནུར་གྱུར་པ་ལ་སླར་འདི་སྐད་ཅེས་སྨྲས་སོ། །དཔེར་ན། འབྱམ་པོ་ཡི་དྭགས་ལྟ་བུར་བཀྲེན་པ་དག་ལམ་དུ་ཞུགས་  
ན༑ སྟག་གི་དྲི་མནམ་པ་ཙམ་གྱིས་ཀུན་ཏུ་འབྲོས་པ་དེ་བཞིན་དུ་ཉན་ཐོས་རྣམས་ཀྱང་ཐེག་པ་ཆེན་པོ་མི་ཤེས་པས་འབྱམ་པོ་ལྟ་བུར་བྱང་ཆུབ་སེམས་དཔའི་དྲི་མནམ་ན་ཀུན་ཏུ་འབྲོས་སོ། །དཔེར་  
ན༑ སེང་གེའི་རྒྱལ་པོས་རི་ཁྲོད་ནས་སེང་གེའི་མཐུ་རྩལ་གྱིས་སྒྲ་བསྒྲགས་ན། སེང་གེའི་སྒྲ་ཐོས་པས་རི་དྭགས་དང། ཝ་ལ་སོགས་པ་ཐམས་ཅད་མི་འཚོ་ཞིང་འཆི་བར་འགྱུར་བ་དེ་བཞིན་དུ་བྱང་  
ཆུབ་སེམས་དཔའ་སེང་གེའི་སྒྲ་བསྒྲགས་ཏེ། སེང་གེའི་མཐུ་རྩལ་གྱིས་རྣམ་པར་གནོན་པ་ན། བྱང་ཆུབ་སེམས་དཔའི་སྒྲ་ཐོས་ན་ཉན་ཐོས་དང། རང་སངས་རྒྱས་ཐམས་ཅད་ལྡེམ་པོ་  
ངག་ལ་ཀུན་ཏུ་རྨོངས་སོ། །ངས་ཀྱང་རེ་ཞིག་ཝའི་སྒྲ་ཕྱུང་ནའང་ཉན་ཐོས་ཐམས་ཅད་ལན་ལྡོན་མི་ནུས་ན། གལ་ཏེ་སེང་གེའི་སྒྲ་ཕྱུང་ན་ཉན་ཐོས་རྣམས་ཇི་ལྟར་འགྱུར། དེ་ནས་འཇམ་  
དཔལ་གཞོན་ནུར་གྱུར་པས་སོར་མོའི་ཕྲེང་བ་ལ་སླར་འདི་སྐད་ཅེས་སྨྲས་སོ། །སྦྲང་བུ་ལྟ་བུ་ཁྱོད་སུ་ཞིག་སོར་མོའི་ཕྲེང་བས་ཤིན་ཏུ་གཏུམ་པའི་ལས་བྱས་སོ། །ཁྱོད་ལྟ་བུའང་  
བྱང་ཆུབ་སེམས་དཔའ་ཡིན་དུ་ཟིན་ན། བདུད་སྡིག་ཅན་དག་ཅི་འདྲ་ཀྱེ་མ་འཇིག་རྟེན་རྣམས་ནི་བདག་ཉིད་མི་ཤེས་ཏེ། བདག་གི་ཉེས་པ་མི་མཐོང་གི་གཞན་གྱི་ཉེས་པ་མཐོང་ངོ་  
  
  
༄༅། །སོར་མོའི་ཕྲེང་བ། སྡིག་པ་ཇི་སྙེད་ཅིག་བྱས། དེ་ནས་སོར་མོའི་ཕྲེང་བས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །ཀྱེ་མ་འཇིག་རྟེན་ན་  
དམ་པའི་ཆོས་འཇིག་པའི་སྐྱེས་བུ་གཉིས་ཡོད་དེ། གང་ཤིན་ཏུ་སྟོང་པ་ཉིད་དུ་ལྟ་བ་དང། གང་འཇིག་རྟེན་ན་བདག་ཏུ་སྨྲ་བ་འདི་གཉིས་ནི་དམ་པའི་ཆོས་འཇིག་པ་དང། དམ་པའི་  
ཆོས་ཁས་འབུབ་པའོ། །ཀྱེ་མ་བཙུན་པ་འཇམ་དཔལ་ནི་སྡིག་པ་དང་མི་སྡིག་པ་མི་ཤེས་སོ། །ཀྱེ་མ་བྱང་ཆུབ་སེམས་དཔའི་སྤྱོད་པའང་མི་ཤེས་སོ། །ཀྱེ་མ་བྱང་ཆུབ་སེམས་དཔའ་  
སྟག་རྣམས་འཇིགས་པ་མེད་པའོ་སྙམ་དུ་སེམས་ན། ཀྱེ་མ་བཙུན་པ་འཇམ་དཔལ་ནི་སྦྲང་བུ་དང། སེང་གེའི་བྱེ་བྲག་ཀྱང་མི་ཤེས་སོ་།བཙུན་པ་འཇམ་དཔལ། དེ་བཞིན་གཤེགས་  
པས་བསྔགས་པའི་བྱང་ཆུབ་སེམས་དཔའི་སྤྱོད་པ་ཉོན་ཅིག་དཔེར་ན། སྒྱུ་མའི་རྒྱལ་པོས་སྒྱུ་མ་ལ་འདུས་པའི་དཔུང་དུ་ཇི་ལྟར་གཅོད་པ་དང། གཏུབ་པ་སྟོན་ཏེ་སྒྱུ་མ་བྱེད་པས་བཟའ་  
བ་དང། རྙིས་པའང་སྟོན། སྒྱུ་མ་བྱེད་པ་རྣམ་པ་མང་པོ་སྒྱུ་མའི་མཆོག་སྒྱུ་མ་བྱེད་པའི་སྒྱུ་མ་ཇི་ལྟ་བ་དེ་བཞིན་དུ། སངས་རྒྱས་རྣམས་ཀྱི་བསྟན་པའང་དེ་བཞིན་ཏེ། བྱང་ཆུབ་སེམས་  
དཔའ་སྟག་རྣམས་ཀྱང་བདག་ཉིད་སྐྱེ་བ་དང། ཡོངས་སུ་མྱ་ངན་ལས་འདའ་བ་ལྟ་བུར་སྒྱུ་མ་རྣམ་པ་མང་པོ་སྟོན་ཏོ། །ནད་ཀྱི་བསྐལ་པ་བར་མ་ལ་བདག་ལ་ནད་མེད་དོ་ཞེས་སེམས་  
  
  
།མེའི་བསྐལ་པ་བར་མ་ལས་རྣམས་སྲེག་ཅིང་རྟག་པར་འདུ་ཤེས་པའི་སེམས་ཅན་རྣམས་ལ་མི་རྟག་པར་སྟོན་ཏོ། །མཚོན་གྱི་  
བསྐལ་པ་བར་མ་ལ་སེམས་ཅན་རྣམས་ཀྱི་ཕྱིར་བདག་གིས་བསྟན་ཏོ་སྙམ་སྟེ། ཐམས་ཅད་མཚོན་དང། ལྕགས་སུ་བྱས་ནས། སངས་རྒྱས་ཀྱིས་ཕན་ཚུན་དུ་གསོད་པ་བསྟན་ཀྱང་  
སེམས་ཅན་གཅིག་ལའང་གནོད་པར་མི་འགྱུར་ཏེ། དེ་དག་ནི་སྒྱུ་མ་སྤྲུལ་པ་བཞིན་ནོ། །སངས་རྒྱས་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་ཀྱང་ཡུངས་  
འབྲུའི་སྦུ་གུར་འཇུག་སྟེ། སེམས་ཅན་གང་ལའང་གནོད་པར་མི་འགྱུར་རོ། །ཡང་དེ་ནས་ཕྱུང་སྟེ། གནས་ཇི་ལྟ་བ་བཞིན་དུ་འཇོག་པར་ཡང་སྟོན་ཏོ། །རྒྱ་མཚོའི་ཆུ་དང། ཆུའི་ཕུང་པོ་  
དང༑ རིའི་ཕུང་པོ་དང། རི་རབ་ལ་སོགས་པ་སངས་རྒྱས་ཀྱི་སྤུའི་ཁུང་བུ་གཅིག་ཏུ་འཇུག་ཀྱང་སེམས་ཅན་གཅིག་ལའང་གཙེས་པར་མི་འགྱུར་ཞིང་ཕྱིས་སོ་སོའི་ཕྱོགས་སུ་འགོད་དོ། །  
རྐང་པའི་མཐེ་བོས་ཕྱོགས་བཅུའི་འཇིག་རྟེན་གྱི་ཁམས་གཡོ་བར་བྱས་ཀྱང་སེམས་ཅན་གཅིག་ལའང་གཙེ་བ་བྱས་པར་མི་འགྱུར་ཏེ། དེ་ནི་སངས་རྒྱས་རྣམས་ཀྱི་ཆོས་ཉིད་ཀྱི་མཛད་  
པའོ༑ ༑རྣམ་པ་གང་དང། གང་གིས་སེམས་ཅན་ལ་ཕན་པར་འགྱུར་བ་བྲན་དང། སློབ་མར་ཡང་འགྱུར་རོ། །དེ་བཞིན་དུ་གྲོང་མི་དང་དེད་དཔོན་དང། མདུན་ན་འདོན་དུའང་འགྱུར་རོ། །རྒྱལ་  
  
  
༄༅། །པོ་དང། བློན་པོ་དང། གཞོན་ནུ་དང། གྲོང་དཔོན་དང་ཚོགས་ཐམས་ཅད་ཀྱི་ནང་དུའང་སེམས་ཅན་རྣམས་ལ་ཕན་པར་བྱ་བའི་ཕྱིར། བདག་ཉིད་འདུམ་  
པར་སྦྱར་བ་དང་མཐུན་པར་བྱེད་དོ། །ལྷ་ཐམས་ཅད་དུའང་འགྱུར་ཏེ། དེ་དག་གི་ལྟ་བ་བཟློག་པའི་ཕྱིར་ཐམས་ཅད་དུ་སྐྱེ་བ་སྟོན་པས། དེའི་ཕྱིར་སྐྱེས་པའི་རབས་ཞེས་བྱའོ། །སྒྱུ་མ་  
བྱེད་པའི་སྒྱུ་མ་མཐོང་ན། ཀྱེ་མ་སྒྱུ་མ་བྱེད་པ་འདི་སྡིག་པ་སྟེ། གཅད་པ་དང། གཏུབ་པ་བྱེད་ཅིང་གཞན་ལ་གསོད་དོ་ཞེས་ཚོགས་ཐམས་ཅད་ལ་མི་བརྗོད་པ་དེ་བཞིན་དུ་སངས་  
རྒྱས་ཀྱང་འཇིག་རྟེན་ན་སྒྱུ་མ་བྱེད་པའི་རང་བཞིན་ཡིན་པར་བལྟ་སྟེ། དེ་བཞིན་དུ་ངས་སེམས་ཅན་རྣམས་བསད་པའང་ཤེས་པར་བྱའོ། །སྒྱུ་མ་བྱེད་པས་སྒྱུ་མ་བྱེད་པའི་སྐྱེས་བུ་ཇི་  
ལྟ་བ་དེ་བཞིན་དུ་སྒྱུ་མ་སྤྲུལ་པ་ཉིས་སྟོང་དུ་གཅིག་མ་ཚང་བའང་དེ་ལྟ་བུས་འདུལ་བའི་དབང་གིས་སྒྱུ་མ་སྤྲུལ་ཏོ། །འཇམ་དཔལ། ཇི་ལྟར་མཚོན་གྱི་བསྐལ་པ་བར་མ་ལ་ངས་  
ཀྱང་བྱང་ཆུབ་སེམས་དཔའི་སྤྱོད་པའི་སྒྱུ་མ་འདི་དག་སྤྲུལ་ཏོ་།ཀྱེ་མ་བཙུན་པ་འཇམ་དཔལ་ནི་སྤྲང་བུ་ལྟ་བུའི་སྤྱད་པ་སྤྱོད་དེ། མིའི་གླང་པོ་ཆེ་ཤེས་ཀྱང་མི་འདོད་དོ། །ཤེས་ཀྱང་  
མི་འདོད་པ་དེ་ནི་སྦྲང་བུ་ལྟ་བུ་སྟེ་སྨད་པ་ཞེས་བྱའོ། །དེ་ནས་བཅོམ་ལྡན་འདས་ཐམས་ཅད་མཁྱེན་པ་ཐམས་ཅད་གཟིགས་པས། འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་  
  
  
།འཇམ་དཔལ། སོར་མོའི་ཕྲེང་བ་ཇི་སྐད་ཟེར་བ་དེ་བཞིན་ཏེ། བྱང་ཆུབ་སེམས་དཔའི་སྤྱོད་པ་ནི་དེ་ལྟའོ། །འཇམ་དཔལ། སོར་མོའི་ཕྲེང་བ་འདི་ནི་ཐ་མལ་པ་མ་ཡིན་  
ཏེ༑ དེ་ལྟ་བུས་འདུལ་བའི་དབང་གིས་བྱང་ཆུབ་སེམས་དཔའ་མིའི་གླང་པོ་ཆེས་བདག་ཉིད་དེ་ལྟར་སྤྲུལ་ཏོ། །འཇམ་དཔལ། ཡུད་ཙམ་ཞིག་སྡོད་ཅིག་དང། སོར་མོའི་ཕྲེང་བའང་  
ཁྱོད་དང་འདྲ་སྟེ། སོར་མོའི་ཕྲེང་བའི་བདག་ཉིད་ཆེན་པོ་ཤིན་ཏུ་རྒྱས་པར་བསྟན་གྱི། དེའི་གཏམ་བརྗོད་པ་ལས་སོར་མོའི་ཕྲེང་བའི་ཆེ་བ་ཤེས་པར་གྱིས་ཤིག་དེ་ནས་བཅོམ་ལྡན་  
འདས་ཀྱིས་སོར་མོའི་ཕྲེང་བ་ལ་འདི་སྐད་ཅེས་བཀའ་སྩལ་ཏོ། །མིའི་གླང་པོ་ཆེ། སེམས་ཅན་ཐམས་ཅད་ལ་ཕན་པའི་དོན་དུ་བརྩོན་འགྲུས་བསྟན་པ་ལེགས་སོ། །ལེགས་སོ། །བདག་  
ཉིད་མྱུར་དུ་དགྲ་བཅོམ་པ་ཐོབ་པར་གྱིས་ཤིག་དང། དེའི་ཡོན་ཏན་འདི་འདྲའོ། །དེའི་ལས་འདི་འདྲའོ། །བརྩོན་འགྲུས་འདི་འདྲའོ་ཞེས་སེམས་ཅན་ཐམས་ཅད་ལ་ཕན་པ་དང་  
བདེ་བའི་ཕྱིར་བརྗོད་པར་བྱའོ།། །།བམ་པོ་བཞི་པ། དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རད་ཏིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས་  
སེམས་ཅན་ཐམས་ཅད་ལ་ཕན་པ་དང། ཐུགས་བརྩེ་བའི་སླད་དུ་དགྲ་བཅོམ་པ་རང་གི་ལུས་འདི་ཉིད་ཀྱིས་ཐོབ་པར་འཚལ་བའི་ཡོན་ཏན་འདི་འདྲ། ལས་འདི་འདྲ། བརྩོན་འགྲུས་  
  
  
༄༅། །འདི་འདྲའོ་ཞེས་སེམས་ཅན་ཐམས་ཅད་ལ་ཕན་པ་དང། བདེ་བའི་སླད་དུ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ་ནམ་པ་མ་ཕྲད་དེ་  
དུས་སུ་མའི་རུམ་དུ་བུ་ཆགས་མ་ཐག་ཏུ་ཕ་མ་དག་དགའ་བར་འགྱུར་རོ། །བདག་གིས་མྱོང་བའི་ཡོན་ཏན་གྱིས་ཐོབ་པས་བརྩོན་འགྲུས་དང་གཟི་བརྗིད་གཞན་དུ་འགྱུར་རོ། །འཇིག་  
རྟེན་ཀྱང་འབྱོར་པ་དང། མོད་པར་འགྱུར། འཇིག་རྟེན་ཁྲག་ཁྲུག་མེད་པར་འགྱུར། རྒྱལ་པོའང་ཤིན་ཏུ་བདེ་བར་འགྱུར། མས་བསོད་ནམས་དམ་པའི་རྨི་ལམ་ཡང་རྙེད་དེ། ནམ་  
ཁྱེའུ་བཙས་པ་དེའི་ཚེ། རིགས་འཕེལ་བར་འགྱུར་རོ་ཞེས་མི་མཛའ་བ་རྣམས་ཀྱང་ཤིན་ཏུ་བྱམས་པར་གྱུར་ཏོ། །ནམ་ཁྱེའུ་དེ་ལོ་བདུན་ནམ། བརྒྱད་དམ། དགུ་ལོན་ནས། ཡི་  
གེའི་གྲར་ཞུགས་པའི་ཚེ་ཁྱིམ་ན་འཐབ་པ་དང། རྩོད་པ་མི་འབྱུང། བྲན་ཕོ་དང། བྲན་མོ་རྣམས་ཀྱང་དགའ་མགུ་རངས་པར་གྱུར་ནས། ཡང་དག་པའི་ལས་ཀྱིས་ཁྱིམ་དུ་འཕེལ་  
བར་བྱེད་དོ། །ནམ་ཁྱེའུ་དེ་ལོ་ཉི་ཤུ་ལོན་པ་དེའི་ཚེ་ཁྱིམ་དེའི་བ་ལང་དང། མ་ཧེ་དང། ལུག་ལ་སོགས་པ་རྐང་པ་བཞི་པ་རྣམས་ཀྱང་འཐབ་པ་མེད་དེ། ཕ་མ་ལྟ་བུར་སྡུག་  
པར་འགྱུར་རོ། །བའང་ཞོ་བདམ་མོ། །ཁྱེའུ་དེ་ལ་འདོད་ཆགས་དང་ཕྲག་དོག་དང། འཚིག་པ་དང། གཡོ་དང། སྒྱུ་དང། རྫུན་སྨྲ་བ་དང། ཚིག་རྩུབ་པོ་དང། བྱིས་པའི་ཚུལ་  
  
  
ཆོ་ག་མ་ཡིན་པ་མེད་ཅིང་མི་དགེ་བའི་ཕྱོགས་ཀྱི་བྱ་བ་ཐམས་ཅད་མི་འབྱུང་སྟེ། ཕ་མ་ལ་མཆོད་པ་དང། སློབ་དཔོན་དང། མཁན་པོ་ལ་མཆོད་པའི་སེམས་སྐྱེའོ། །རྒན་རབས་  
མཐོང་ན་ལག་པ་ཐལ་མོ་སྦྱར་རོ། །བར་མ་མཐོང་ན་པང་གིས་འཁྱུད་དེ་དམ་དུ་འཇུའོ། །ཁྱེའུ་དང། བུ་མོ་བདག་དང་འདྲ་བ་དང་ལྷན་ཅིག་ཏུ་བུས་པའི་རྩེད་མོ་རྩེན་སྦྱིན་པ་དང། རི་མོར་  
བྱ་བ་དང། གཏོང་བ་སེམས་སོ། །ཕོངས་པ་ལ་བུ་བཞིན་བྱེད་དོ་།བྱ་བ་ཀུན་ལ་ངོ་ཚ་ཤེས་ཏེ། འཇིགས་ཤིང་སྐྲག་པ་ཡིན། དམ་པའི་ཆོས་ཀྱི་བྱ་བ་ལ་མོས་ཀྱི། གར་དང། སྒྱུ་མ་བྱེད་  
པ་ལ་མོས་པ་མ་ཡིན། གཉིད་དང། སྙོམ་ལས་བྱེད་པ་མ་ཡིན། སངས་རྒྱས་མཐོང་བར་འདོད་ཅིང་རྟག་ཏུ་གླེགས་བམ་ཀློག་བསླབ་པ་ལ་སོགས་པ་བཟོ་རྣམ་པ་མང་པོ་ལ་དགའ་ཡི་  
རྒྱན་པོ་དང། རྩེད་མོ་དང། ཆང་འཐུང་བ་ལ་དགའ་བ་མ་ཡིན་ལྷ་ལས་ལྷུར་བྱེད་པའི་སྐྱེ་བོ་དགེ་བ་རྣམས་ཀྱིས་བཀུར་བ། མིག་གཉིད་ཐུལ་བ། ཟས་མང་དུ་མི་ཟ། གཙང་སྦྲ་  
ཆུང་བ་མ་ཡིན། ཕྱི་རོལ་གྱི་འགྲོ་བ་ཐམས་ཅད་ཀྱང་དགའ་བ་ཆོས་ཀྱི་བྱ་བ་ལ་སྙིང་སྟོབས་ཆེ་ཞིང་བློ་གྲོས་ཆེ་བ་ལ་སོགས་པ་དེ་ལྟ་བུའི་ཡོན་ཏན་ཤིན་ཏུ་མང་བས་རང་གི་ལུས་དེ་ཉིད་  
ཀྱིས་དགྲ་བཅོམ་པ་ཐོབ་པར་འགྱུར་ཏེ། ཡོན་ཏན་དེ་འདྲ། ལས་དེ་འདྲ། བརྩོན་འགྲུས་ཀྱི་རྣམ་པ་དེ་འདྲ་སྟེ། ཤཱ་རིའི་བུ། སོར་མོའི་ཕྲེང་བའང་མྱུར་དུ་དགྲ་བཅོམ་པ་ཐོབ་པར་  
  
  
༄༅། །འགྱུར་བས། སོར་མོའི་ཕྲེང་བ་ལ་སྡིག་པར་ག་ལ་འགྱུར་ཤཱ་རད་ཏིའི་བུ། སོར་མོའི་ཕྲེང་བ་ལ་ངོ་མཚར་དང། ཡོན་ཏན་གཞན་ཡང་ཡོད་དེ། འཇམ་  
དཔལ་ཇི་ལྟ་བ་དེ་བཞིན་དུ་སོར་མོའི་ཕྲེང་བ་བྱང་ཆུབ་སེམས་དཔའ་མིའི་གླང་པོའང་དེ་བཞིན་ནོ། །སོར་མོའི་ཕྲེང་བ་ནི་སེམས་ཅན་ཐམས་ཅད་ལ་བུ་གཅིག་པ་བཞིན་དུ་བལྟའོ། །  
བྱང་ཆུབ་སེམས་དཔའ་སེམས་དཔའ་ཆེན་པོ་སོར་མོའི་ཕྲེང་བ་ནི་བདག་གྲོལ་ནས་འཇིག་རྟེན་ཐམས་ཅད་དགྲོལ་ལོ། །བརྒལ་ནས་བསྒྲལ་བར་བྱའོ་ཞེས་བདག་དང། འཇིག་  
རྟེན་གྱི་ཕྱིར་སྐྱེས་བུ་འདི་རྟག་ཏུ་སྨོན་ལམ་འདེབས་ཏེ། འཇིག་རྟེན་ཐམས་ཅད་ལ་ཕན་ཞིང་སྙིང་བརྩེ་བ་སྡིག་པ་བྱེད་པ་དེ་ནི་གནས་མེད་དོ། །དེ་ལྟ་བུའི་སེམས་ཅན་དག་གི་ཕྱིར་  
བྱང་ཆུབ་སེམས་དཔའ་མིའི་གླང་པོ་ཆེ་རྣམས་ནི་ཉི་མ་དང། ཟླ་བ་དང། ཚངས་པ་ལྟ་བུ་དང། སྐྱེ་དགུའི་བདག་པོར་འགྱུར་རོ། །ས་དང། རླུང་དང། ནམ་མཁའ་དང། ཆུ་དང་  
མེ་ལྔ་པ་དང། དེ་ལྟ་བུ་རྣམ་པ་མང་པོར་འགྱུར་རོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་མཽངྒལ་གྱི་བུ་ཆེན་པོས་འདི་སྐད་ཅེས་གསོལ་ཏོ། །བཅོམ་ལྡན་འདས། སོར་མོའི་  
ཕྲེང་བ་ནི་གང་ཟག་ཡ་རབས་ལགས་ཏེ། བཅོམ་ལྡན་འདས་མཐོང་མ་ཐག་ཏུ་བདག་ཉིད་སྲིད་པ་ཐམས་ཅད་ལས་ངེས་པར་བརྒལ་ཏོ། །དེ་ནས་སོར་མོའི་ཕྲེང་བས། གནས་བརྟན་  
  
  
།བཙུན་པ་མཽངྒལ་གྱི་བུ་ཆེན་པོས་དེ་བཞིན་གཤེགས་པ་མ་རྙེད་ན། འཇིག་རྟེན་ན་ཆོས་ལ་བདག་པོ་བྱེད་པའི་སེམས་ཅན་སུ་དག་  
ཡོད༑ སྨྲས་པ། རིགས་ཀྱི་བུ། ཆོས་མངོན་པའི་ལུང་ལས་བཅོམ་ལྡན་འདས་ཀྱིས་རབ་ཏུ་བསྟན་ཏེ། དགེ་སློང་རྣམས་ན་བ་དང། ན་བ་ལྟ་བུ་གསུམ་སྟེ། ན་བ་གསུམ་གང་ཞེ་ན་  
ལོག་པར་ངེས་པ་ཞེས་བྱ་བ་དང། ཡང་དག་པ་ཉིད་དུ་ངེས་པ་ཞེས་བྱ་བ་དང། མ་ངེས་པའི་གང་ཟག་ཅེས་བསྟན་ཏོ། །དེ་ལ་ལོག་པར་ངེས་པ་གང་ཞེ་ན། ལོག་པར་ངེས་པ་ཞེས་བྱ་བ་  
ནི༑ སྐྱེས་བུ་གང་དེ་བཞིན་གཤེགས་པས་ཀྱང་གདུལ་མི་ནུས་པའོ་།ཡང་དག་པ་ཉིད་དུ་ངེས་པ་ཞེས་བྱ་བ་ནི། དཔེར་ན། བཙུན་པ་འཇམ་དཔལ་དང། འོད་སྲུང་ཆེན་པོ་ལྟ་བུ་དེ་བཞིན་  
གཤེགས་པ་མ་བྱུང་བཞིན་དུ་དེ་བཞིན་གཤེགས་པའི་ཕྱིར་དེ་ཁོ་ནའི་ཆོས་ལ་རབ་ཏུ་ཞུགས་པའོ། །སྨྲས་པ། བཙུན་པ་མཽངྒལ་གྱི་བུ་ཆེན་པོ། དེ་ལྟར་དེ་བཞིན་གཤེགས་པ་མ་སྐྱེས་  
པར་བཙུན་པ་གནས་བརྟན་འོད་སྲུང་ཆེན་པོ་བདག་ཉིད་དེ་ཁོ་ནའི་ཆོས་ལ་རབ་ཏུ་ཞུགས་སོ་ཞེས་མ་ཟེར་ཅིག་ཅིའི་ཕྱིར་ཞེ་ན། དེ་བཞིན་གཤེགས་པ་ནི་རྟག་པ་སྟེ། གང་ཆོས་ལ་  
གནས་པ་དེ་དག་གི་ཁྱིམ་ན་དེ་བཞིན་གཤེགས་པ་དེ་བཞུགས་སོ། །དཔེར་ན། འབབ་ཆུ་ཐམས་ཅད་ནི་ཆར་ལས་བྱུང་སྟེ། ཆར་མེད་ཀྱང་གལ་ཏེ་ཆུ་འབབ་པ་དེ་ལ་མཁས་པས་འདི་  
  
  
༄༅། །ལྟར་བསམ་མོ། །ཆར་མེད་པར་ཆུ་འབབ་པ་དེ་ནི་གནས་མེད་ཀྱི་གཞན་དུ་ཆར་འབབ་པར་རིག་པར་བྱ་སྟེ། དེ་ལས་འབབ་ཆུ་འབབ་པར་རིག་པར་བྱའོ། །  
དེ་བཞིན་དུ་མཽངྒལ་གྱི་བུ། འཇིག་རྟེན་གྱི་དང། འཇིག་རྟེན་ལས་འདས་པའི་མཆོག་གི་ཆོས་ཐམས་ཅད་ཀྱང་སངས་རྒྱས་ལས་འབབ་སྟེ་དེ་བས་ན་བཙུན་པ་འོད་སྲུང་ཆེན་པོའང་  
དེ་བཞིན་གཤེགས་པའི་ཞབས་ཀྱི་དྲུང་དུ་རབ་ཏུ་བྱུང་བར་རིག་པར་བྱའོ། །ཇི་ལྟར་སྐྱེ་བོ་ཐམས་ཅད་ཀྱིས་སྒྱུ་མ་མི་མཐོང་ཞེ་ན་བཙུན་པ་བཅོམ་ལྡན་འདས་ཉག་གཅིག་གིས་མཁྱེན་  
པ་མ་ཡིན་གྱི། གཞན་དུ་ཆར་བབ་པ་བཞིན་ཏེ། དེའི་ཕྱིར་སངས་རྒྱས་མེད་པའི་དུས་ཀྱི་སེམས་ཅན་རྣམས་ཀྱང་བདག་ཉིད་ངེས་པར་མི་སྒྲོལ་གྱི་རྟག་ཏུ་སངས་རྒྱས་ཀྱི་མངོན་སུམ་དུ་  
ངེས་པར་སྒྲོལ་བར་རིག་པར་བྱའོ། །གཞན་ཡང། བཙུན་པ། སྐྱེས་བུ་ལ་ལ་ཞིག་ཟླ་བ་དང། ཉི་མ་མཐོང་ནས་ཁྱིམ་གྱི་ནང་དུ་ཞུགས་ནས་དེ་ཉིད་ཀྱིས་མི་མཐོང་ངོ་སྙམ་དུ་སེམས་ན་  
ཅི་ཟླ་བ་དང་ཉི་མས་མི་མཐོང་ངམ། མཐོང་མོད་ཀྱི་མི་མི་མཁས་པ་ཁྱིམ་གྱི་ནང་དུ་ཞུགས་མ་ཐག་ཏུ་ཟླ་བ་དང། ཉི་མས་མི་མཐོང་ངོ་སྙམ་དུ་སེམས་ཏེ། དེ་བཞིན་དུ་བཙུན་པ་མཽངྒལ་  
གྱི་བུའང་མི་མཁས་པ་བཞིན་མ་ཟེར་ཅིག་དེ་བཞིན་གཤེགས་པ་ནི་རྟག་ཏུ་སེམས་ཅན་རྣམས་ངེས་པར་སྒྲོལ་ཏེ། རྟག་ཏུ་སེམས་ཅན་རྣམས་རབ་ཏུ་འབྱུང་བ་དང། བསྙེན་པར་རྫོགས་  
  
  
དེའི་ཕྱིར་གང་ཟག་ལོག་པར་ངེས་པ་དང། ཡང་དག་པ་ཉིད་དུ་ངེས་པ་སྟེ། མ་ངེས་པ་ཞེས་བྱ་བ་གསུམ་པ་མེད་དོ། །སྨྲས་པ། འཇིག་རྟེན་པ་ལའང་ཚུལ་ཁྲིམས་  
ལྔ་ཡོད་དོ། །སངས་རྒྱས་འབྱུང་བའི་དུས་ནའང་ཡོད་དོ། །སྨྲས་པ། བཙུན་པ་མཽངྒལ་གྱི་བུ། དེ་སྐད་མ་ཟེར་ཅིག་ཇི་ཙམ་ཆོས་དང་མཐུན་པའི་ཚུལ་ཁྲིམས་དང། ཆོ་ག་དང། ཡོན་ཏན་  
འཇིག་རྟེན་ན་འཇིག་རྟེན་པ་དང། འཇིག་རྟེན་ལས་འདས་པ་དག་ཡོད་པ་དེ་དག་ཐམས་ཅད་དུ་ཐམས་ཅད་སངས་རྒྱས་ཀྱི་ཚིག་ཏུ་རིག་པར་བྱའོ། །སྨྲས་པ། ནད་པ་ལྟ་བུའི་  
གཏམ་རྣམ་པ་གསུམ་སྟེ། ནད་པ་ཁ་ཅིག་སྨན་པ་རྙེད་ཀྱང་འཚོ་བ་ཡོད་དོ། །ནད་པ་ཁ་ཅིག་སྨན་པ་མ་རྙེད་ཀྱང་འཚོ་བ་ཡོད་དོ་།ནད་པ་ཁ་ཅིག་སྨན་པ་རྙེད་ཀྱང་མི་འཚོ་བ་ཡོད་དོ། །སྨྲས་པ་  
ན་བ་གསུམ་དུ་མེད་དེ། ན་བ་ཁ་ཅིག་སྨན་པ་མ་རྙེད་ཀྱང་འཚོའོ། །ན་བ་ཁ་ཅིག་ནི་སྨན་པ་རྙེད་ཀྱང་མི་འཚོ་སྟེ། གསོར་རུང་བ་དང། གསོར་མི་རུང་བ་དང་རྣམ་པ་གཉིས་སོ། །  
སྨྲས་པ། གསུམ་མ་ཡིན་ཏེ། ནད་པ་ཁ་ཅིག་ནི་སྨན་པ་མ་རྙེད་ཀྱང་འཚོ་བ་ཡོད་དོ། །ནད་པ་ཁ་ཅིག་ནི་སྨན་པ་དང། ནད་གཡོག་རྙེད་ཀྱང་མི་འཚོ་བ་ཡོད་དེ། གལ་ཏེ་སྨན་མེད་ན་སྨན་  
པས་ཀྱང་ཅི་ཞིག་བྱ། ནད་པ་གང་སྨན་པ་མ་རྙེད་ཀྱང་འཚོ་བ་དེ་སྨན་པ་རྙེད་ན་ཇི་ལྟར་འཚོ་བར་མི་འགྱུར་ཏེ། རྒྱུ་གཅིག་གིས་སྨན་པ་བྱ་བ་ཤེས་པ་མ་ཡིན་གྱི། ཟས་མི་བཟའ་བའི་ཆོ་ག་  
  
  
༄༅། །དང༑ བཏང་བའང་མི་ཤེས་སོ། །གལ་ཏེ་ཐམས་ཅད་མི་ཤེས་ན་དུས་མ་ཡིན་པར་འཆི་བས་ཤི་བར་འགྱུར་རོ། །དེའི་ཕྱིར་ནད་པ་གསོར་རུང་བ་དང། གསོར་  
མི་རུང་བ་སྟེ། སྨན་པའང་རྙེད། སྨན་དང། གཡོག་རྙེད་ཀྱང་གལ་ཏེ་འཆི་ན་ནི་དེ་དོན་མེད་པའི་གནས་སུ་འགྱུར་རོ། །དེ་ཅིའི་ཕྱིར་ཞེ་ན། གལ་ཏེ་སྨན་དང། གཡོག་དང། སྨན་པའང་མ་  
རྙེད༑ སྨན་པ་རྙེད་ལ་སྨན་མ་རྙེད་པ་སྟེ། དེའི་ཕྱིར་སྨན་པ་དང། སྨན་རྙེད་ཀྱང་མི་འཚོ་ན་སྨན་དང། སྨན་པའི་བྱེ་བྲག་ཀྱང་མེད་དོ། །ཅིའི་ཕྱིར་ཚེའི་རིག་བྱེད་ལས་ལུས་ལྕི་བ་དང་  
ཡང་བའི་བྱ་བ་ཐམས་ཅད་འབྱུང་བ་སྟེ། དེའི་ཕྱིར་བཙུན་པ་མཽངྒལ་གྱི་བུ་ཆེན་པོ་གསོར་རུང་ཡང་རུང་ལ་མི་རུང་ཡང་མི་རུང་ཞེས་བྱ་བར་རྣམ་པ་གསུམ་དུ་རྟོག་པ་རྣམ་པ་གསུམ་  
མེད་དོ། །དེ་ནི་ཉན་ཐོས་ཀྱི་ཤེས་པ་སྟེ་སྦྲང་བུ་ལྟ་བུའི་ཤེས་པའོ་ཞེས་མཁས་པ་རྣམས་འཛེར་ཏོ། །མི་མཁས་པ་རྣམས་ཀྱི་ཕྱིར་རྣམ་པ་གཉིས་སུ་བརྟགས་ཏེ། དེ་ལ་ལོག་པར་  
ངེས་པ་ཞེས་བྱ་བ་ནི་འདོད་ཆེན་པའོ། །ཡང་དག་པར་ངེས་པ་ཞེས་བྱ་བ་ནི་ཉན་ཐོས་དང། རང་སངས་རྒྱས་སོ། །བཙུན་པ་མཽངྒལ་གྱི་བུ། ངོ་མཚར་རྣམ་པ་གཉིས་ཏེ། རྣམ་པ་  
གཉིས་གང་ཞེ་ན། དེ་བཞིན་གཤེགས་པ་དང། འདོད་ཆེན་པའོ། །དེ་བཞིན་གཤེགས་པ་ནི་མཆོག་གི་གནས་སུ་ངོ་མཚར་དུ་གྱུར་པ་ཡིན་ཏེ་དེ་བཞིན་གཤེགས་པ་ལས་མཐོ་  
  
  
།དམའ་བའི་གནས་སུའང་འདོད་མང་ལས་གཞན་མི་སྣང་ངོ། །དཔེར་ན། དེ་བཞིན་གཤེགས་པའི་ཉན་ཐོས་རྣམས་ཕ་རོལ་ཏུ་ཕྱིན་པ་བཅུ་  
ཡོངས་སུ་རྫོགས་པར་བྱེད་ཅིང་འགྲོ་བ་དེ་བཞིན་དུ་འདོད་ཆེན་པའང་ཕ་རོལ་ཏུ་ཕྱིན་པ་བཅུ་ཡོངས་སུ་རྫོགས་པར་བྱེད་ཅིང་འགྲོའོ། །དཔེར་ན། དེ་བཞིན་གཤེགས་པའི་ཉན་ཐོས་  
རྣམས་ཀྱི་སྦྱིན་པའི་ཕ་རོལ་ཏུ་ཕྱིན་པ་ལ་བདག་གི་བུ་དང། མིག་དང། ཤ་བྱེ་བའི་ཕུང་པོའི་རི་རབ་བས་ཆེ་བ་དེ་བས་ལྷག་པར་གཏོང་བ་དེ་བཞིན་དུ་འདོད་ཆེན་པའང་འདོད་ཆེན་གྱི་  
སྦྱིན་པའི་ཕ་རོལ་ཏུ་ཕྱིན་པ་བཅུ་ཡོངས་སུ་རྫོགས་པར་བྱེད་དོ་།འདོད་ཆེན་པའང་ནམ་ཡི་དྭགས་ཀྱི་འཇིག་རྟེན་དུ་སོང་བ་དེའི་ཚེ་དེར་གཡེམ་པའི་སེམས་སྐྱེ་སྟེ། དེའི་ཚེ་མྱུར་དུ་  
བུད་མེད་མང་པོ་འབྱུང་སྟེ། བུ་མང་པོའང་འབྱུང་སྟེ། སེམས་ཙམ་གྱིས་བདེ་བ་ལྟ་འཐོབ་པར་ག་ལ་འགྱུར། དེ་ནས་མྱུར་དུ་བདག་གི་བུ་བཟའ་བའི་སེམས་སྐྱེས་ནས་ཟའོ། །ཡང་  
ལས་ཀྱི་ས་བྲམ་ཟེའི་གཟུགས་སུ་འགྱུར་ཏེ། དེས་སློང་བ་རྣམས་ལའང་བུ་རྣམས་བྱིན་ཏེ། བྱིན་པ་དེ་དག་ཟའོ། །ཡང་བདག་ཉིད་ཀྱང་ཐམས་ཅད་ཟ་སྟེ། དེ་ལྟར་འདོད་ཆེན་པའང་  
འདོད་ཆེན་གྱི་སྦྱིན་པའི་ཕ་རོལ་ཏུ་ཕྱིན་པ་རྫོགས་པར་འགྱུར་ཏེ་དེ་བཞིན་དུ་ཕ་རོལ་ཏུ་ཕྱིན་པ་བཅུ་ཡོངས་སུ་རྫོགས་པར་བྱེད་དོ་།དེའི་ཕྱིར་མཐོན་པོའི་གནས་ཀྱི་མཆོག་ནི་སངས་  
  
  
༄༅། །རྒྱས་བཅོམ་ལྡན་འདས་རྣམས་སོ། །དམའ་བའི་གནས་ན་ནི་འདོད་ཆེན་པ་རྣམས་སོ། །བཙུན་པ་མཽངྒལ་གྱི་བུ། དེ་ལྟར་ངོ་མཚར་རྣམ་པ་གཉིས་  
ཏེ༑ ལོག་པར་ངེས་པའི་གང་ཟག་ནི་འདོད་ཆེན་ཡིན་པར་སོམས་ཤིག་།ཡང་དག་པར་ངེས་པའི་གང་ཟག་ནི་དེ་བཞིན་གཤེགས་པ་དང། དེ་བཞིན་གཤེགས་པའི་ཉན་  
ཐོས་ཡིན་པར་སོམས་ཤིག་དེ་ནས་བཅོམ་ལྡན་འདས་ཀྱིས་སོར་མོའི་ཕྲེང་བ་ལ་བཀའ་སྩལ་པ། སོར་མོའི་ཕྲེང་བ། ཚུར་ཤོག་མྱུར་དུ་རབ་ཏུ་བྱུང་ལ་སྐྱབས་གསུམ་དུ་  
འགྲོ་བ་ཟུངས་ཤིག་དེ་ནས་སོར་མོའི་ཕྲེང་བས་བཅོམ་ལྡན་འདས་ལ་ཚིགས་སུ་བཅད་པས་སླར་གསོལ་པ། ཐེག་པ་འདི་ནི་ཐེག་ཆེན་ཏེ་།ཆགས་མེད་ཡེ་ཤེས་ཞེས་ཀྱང་  
བགྱི༑ ༑ཐེག་པ་གཅིག་པུ་སྐྱབས་གཅིག་སྟེ། །དེ་བཞིན་གཤེགས་པ་དོན་དམ་སྐྱབས། །ཆོས་དང་སངས་རྒྱས་དོན་གཅིག་སྟེ། །དེ་བཞིན་གཤེགས་པ་ཆོས་ཀྱི་སྐུ། །དགེ་  
འདུན་དེ་བཞིན་གཤེགས་ཀྱི་མིང། །དགེ་འདུན་ཉིད་ནི་དེ་བཞིན་གཤེགས་།ཆོས་དང་དགེ་འདུན་གཉིས་ནི་ཐབས་ཀྱི་སྐྱབས་ལགས་ཏེ། །དེ་བཞིན་གཤེགས་ནི་ཐབས་  
མེད་སྐྱབས་དང་དོན་དམ་སྐྱབས། །དེ་བཞིན་གཤེགས་པ་སྐྱབས་མེད་རྣམས་ཀྱི་སྐྱབས་ལགས་ཏེ། །དེ་ཡི་སླད་དུ་དེ་བཞིན་གཤེགས་ལ་སྐྱབས་སུ་མཆི། །ཇི་ལྟར་ཤིང་  
  
  
།ཤིང་ཀུན་ཡང་དག་བོར་ནས་ཤིང་ཀུན་བཅོས་མ་ཟ་བ་ནི། །འཇིག་རྟེན་དག་ན་བདག་ལ་མི་ཕན་ནད་ནི་སོས་མི་འགྱུར། །འཇིག་རྟེན་དེ་  
འདྲའི་ཕྱུགས་མེད་སྨན་པ་སྟོང་གིས་གསོ་མི་ནུས། །དེ་བཞིན་དུ་ནི་སྐྱབས་གཅིག་ཡོངས་བཏང་སྟེ། །ཐབས་ཀྱིས་སྐྱབས་སུ་གང་དག་འཇུག་པ་ཡང། །དེ་ལྟ་བུ་ཡི་སྦྲང་བུ་གཞན་  
མེད་དེ། །དེ་ནི་སངས་རྒྱས་སྟོང་གིས་གསོ་མི་ནུས། །བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་གཞོན་ནུའི་ཚུལ་ཁྲིམས་སྲུངས་ཤིག་དེ་ནས་སོར་མོའི་  
ཕྲེང་བས། བཅོམ་ལྡན་འདས་ལ་སླར་འདི་སྐད་ཅེས་གསོལ་ཏོ། །འཇིག་རྟེན་ན་གཞོན་ནུ་གང་ལགས། བསྙེན་པ་རྫོགས་པ་གང་ལགས། འཇིག་རྟེན་ན་དགེ་སྦྱོང་གསལ་བ་གང་  
ལགས། འཇིག་རྟེན་ན་སྦྱིན་གནས་གང་ལགས། དེ་ནས་བཅོམ་ལྡན་འདས་ཅང་མི་གསུང་བར་གྱུར་པ་དང། སོར་མོའི་ཕྲེང་བས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་  
ལྡན་འདས། གང་འཇིག་རྟེན་ན་སྐྱབས་གཅིག་པུ་དོན་དམ་པའི་སྐྱབས་སུ་མ་འཚལ་བ་དེ་དག་ཐབས་གཉིས་པོ་ལ་བཀོད་དོ། །དེ་གཉིས་འཇིག་རྟེན་ན་སྐྱབས་ལགས་ཏེ། གཞོན་ནུར་  
གྱུར་ནས་བསྙེན་པར་རྫོགས་པ་མི་གསལ་བ་དེ་དགེ་སྦྱང་ལགས་སམ་གང་སྐྱབས་གཅིག་པུ་མ་འཚལ་བ་དེ་དག་སྐྱབས་སྦྱོར་བ་ལྟ་ག་ལ་འགྱུར། གང་བཅོམ་ལྡན་འདས་ལ་དོན་དམ་  
  
  
༄༅། །པའི་སྐྱབས་སུ་མ་འཚལ་བ་དེ་དག་ཐོག་མ་ནས་སྐྱབས་སུ་འགྲོ་བའང་མ་སྦྱངས་ན་དགེ་སྦྱོང་དུ་ལྟ་ག་ལ་འགྱུར། དེ་ལྟར་སྐྱབས་སུ་མཆི་བའང་  
གསལ་བར་མ་འཚལ་ན། སྦྱིན་གནས་སུ་ལྟ་ག་ལ་འགྱུར། གང་སྐྱབས་དང། ཐབས་ཀྱི་སྐྱབས་ཀྱི་བྱེ་བྲག་མ་འཚལ་བ་དེ་ནི་འཇིག་རྟེན་ན་གཞོན་ནུ་མི་མཁས་པའོ། །བཅོམ་  
ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་སྲོག་གཅོད་པ་སྤངས་པའི་ཚུལ་ཁྲིམས་སྲུངས་ཤིག་དེ་ནས་སོར་མོའི་ཕྲེང་བས། བཅོམ་ལྡན་འདས་ལ་འདི་སྐད་  
ཅེས་གསོལ་ཏོ། །བདག་ནི་སྲོག་གཅོད་པ་སྤངས་པའི་ཚུལ་ཁྲིམས་མི་འཛིན་གྱི། ཉ་པ་ལྟར་སྲོག་གཅོད་པའི་ཚུལ་ཁྲིམས་འཛིན་ཏོ། །སྲོག་ཅེས་བགྱི་བ་ནི་ཉོན་མོངས་པ་བྱེ་བ་  
སྟེ༑ དེ་དག་བཟུང་ནས་གང་གསོད་པ་དེ་ནི་འཇིག་རྟེན་ན་སྲོག་གཅོད་པ་སྤངས་པ་འཛིན་པའོ། །དེའང་བསད་པའམ། ཡང་ན་རྒྱགས་པ་བཅོམ་སྟེ། བདག་གི་སློབ་མར་བགྱིའོ། །བཅོམ་  
ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་རྫུན་སྨྲ་བ་སྤངས་པའི་ཚུལ་ཁྲིམས་ཟུངས་ཤིག་བཅོམ་ལྡན་འདས་ལ་སོར་མོའི་ཕྲེང་བས་སླར་འདི་སྐད་ཅེས་གསོལ་  
ཏོ༑ ༑བདག་ནི་རྫུན་སྨྲ་བ་སྤངས་པའི་ཚུལ་ཁྲིམས་མི་འཛིན་ཏོ་།ཆོས་ཐམས་ཅད་ནི་མི་བདེན་པ་སྟེ། བདག་ནི་མི་བདེན་པར་སྨྲ་བའི་ཆོས་སྟོན་ཏོ། །དེ་ནི་སངས་རྒྱས་ཀྱི་ཆོས་  
  
  
།ཆོས་ཐམས་ཅད་ནི་སྟོང་པ་སྟེ། དགྲ་བཅོམ་པ་ཞེས་བགྱི་བའི་ཆོས་ཐམས་ཅད་ཀྱང་རྫུན་ཞེས་བགྱིའོ། །ཉན་ཐོས་དང། རང་སངས་རྒྱས་དང། བྱང་  
ཆུབ་སེམས་དཔའི་སྤྱོད་པ་འཇིག་རྟེན་དང་མཐུན་པའི་རྗེས་སུ་འཇུག་པ་རྣམས་ཀྱང་མི་བདེན་པའི་ཆོས་ཞེས་བགྱིའོ། །བདག་འཇིག་རྟེན་དུ་སྐྱེས་ཏེ་རབ་ཏུ་བྱུང་ཞིང་བསྙེན་པར་རྫོགས་  
ནས༑ བདག་གིས་དགྲ་བཅོམ་པ་ཐོབ་བོ། །གཞན་གྱི་སྦྱིན་པའི་དངོས་པོ་ལ་སྤྱད་དོ། །བདག་འཇིག་རྟེན་ན་འཆག་གོ་བདག་གིས་ནི་རྨ་དགུ་ནས་དེའི་བགྱི་བ་བགྱིའོ། །བདག་ལྷ་མ་  
འཚལ་ལོ། །བདག་གིས་སོ་ཤིང་བླང་ངོ། །བདག་གིས་མིག་རྩི་བྱུག་གོ་བདག་སྒོམ་མོ། །བདག་གཉིད་གཅག་གོ་བདག་གི་མགོ་བོ་བྲེག་གོ་།བདག་མལ་དུ་ཞུགས་ཏེ་ཉལ་ལོ། །རྐེད་  
པ་ན་བཞིག་བྱུང་ངོ། །བད་ཀ་ན་དང། མཁྲིས་པ་དང། རླུང་དང། འདུས་པ་ཞིག་བྱུང་སྟེ། བདག་གིས་སྨན་བཏུང་ངོ། །བདག་ནི་ཤིང་ཟད་པའི་མེ་བཞིན་དུ་ཡོངས་སུ་མྱ་ངན་ལས་འདའོ་  
ཞེས་བྱ་བ་ལ་སོགས་པའི་ཆོས་ཐམས་ཅད་ནི་མི་བདེན་པ་སྟེ། ཇི་ཙམ་དུ་ཐབས་ཀྱིས་བྱ་བ་དང། འཇིག་རྟེན་ན་ཐབས་ཀྱིས་བྱ་བ་ལ་བདག་ཡོངས་སུ་སྤྱོད་པའི་བར་དུ་རྫུན་སྨྲ་བའི་ཚུལ་ཁྲིམས་  
མི་སྤྱོད་དོ། །དེ་ཁོ་ནའི་ཆོས་བདེན་པའི་ཆོས་རབ་ཏུ་བཤད་ཀྱི་ང་ལས་ཉོན་ཅིག་བཙུན་པ་མཽངྒལ་གྱི་བུ་ཆེན་པོ། གང་དེ་བཞིན་གཤེགས་པའི་སྙིང་པོ་བདེན་པ་ཡང་དག་པ་ཉིད། དོན་དམ་པའི་  
  
  
༄༅། །སྐུ༑ རྟག་པའི་སྐུ། དེ་བཞིན་གཤེགས་པའི་བསམ་གྱིས་མི་ཁྱབ་པའི་སྐུ། དོན་དམ་པའི་སྐུ། ཐེར་ཟུག་གི་སྐུ། རྟག་པའི་སྐུ་དོན་དམ་པའི་སྐུ་  
ཆོས་ཀྱི་སྐུ། ཞི་བའི་སྐུ། དོན་དམ་པའི་སྐུ། ཆོས་ཀྱི་སྐུ། དེ་ཁོ་ན་ལས་སྐྱེས་པའི་སྐུ༑ དེ་ཇི་ལྟར་སྟོན། དེ་བས་ནི་མི་བདེན་པའི་ཆོས་ཀྱིས་འབྱུང་ངོ། །བཅོམ་ལྡན་འདས་ཀྱིས་  
བསྟན་པ་ཐམས་ཅད་ནི་མི་བདེན་པ་དང་བྲལ་བ་སྟེ། དེ་བས་ན་སངས་རྒྱས་ཞེས་བྱའོ། །དཔེར་ན། བ་ལང་རྫི་དག་བེའུ་ཤི་བའི་པགས་པས་བེའུ་ལྟར་བྱས་ཏེ་བྲིད་ནས། བེའུ་གཞན་  
ལེན་དུ་འཇུག་པ་དེ་བཞིན་དུ། འཇིག་རྟེན་གྱི་རྗེས་སུ་འབྲང་ཞིང་སྤྱོད་པ་ན། སངས་རྒྱས་ནི་འོན་པ་ལྟ་བུར་གྱུར་ནས། ཆོས་སྟོན་ཏེ། བ་ལང་རྫི་དང། བ་ལྟར་འོན་པ་རྣམས་ཀྱང་  
བདག་ཅག་གི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོན་པའང་འཇིག་རྟེན་དུ་བྱུང་སྟེ། བདག་ཅག་ཀྱང་འོན་པའོ་སྙམ་སྟེ་ཤིན་ཏུ་  
དགའོ། །བཅོམ་ལྡན་འདས་ཀྱང་འོན་པ་སྙམ་དུ་སེམས་ཤིང་བདག་ཅག་ཀྱང་འཇིག་རྟེན་གྱི་གཙོ་བོར་འགྱུར་རོ་སྙམ་དུ་སེམས་སོ། །ཆོས་དེ་ཁོ་ནའི་གནས་ལ་དེས་བདག་ཉིད་  
བསྐུལ་ཏེ། དེ་བཞིན་གཤེགས་པ་འཇིག་རྟེན་གྱི་ཆོས་ཐམས་ཅད་ཆོས་ལ་འགོད་པ་དེ་བཞིན་གཤེགས་པ་མཛེས་སོ། །གལ་ཏེ་བེའུ་དངོས་པོ་སླར་བསྟན་ན། བཞོར་ཡང་  
  
  
ལེན་དུའང་མི་རུང་སྟེ། བ་ལང་རྫིས་བེའུ་གསོབ་བསྟན་ཏེ། རྩྭ་སྤར་གང་བྱིན་ནས་མི་བདེན་པའི་ཆོས་ལ་དུལ་བར་བྱེད་དོ། །དེ་བཞིན་དུ་གལ་ཏེ་སངས་རྒྱས་ཀྱི་ངོ་བོ་ཉིད་དོན་དམ་པའི་  
སྐུ༑ འཇིག་རྟེན་དུ་བསྟན་དུ་ཟིན་ན། སྐུ་དེ་སུས་མཐོང་བར་ནུས་ཏེ་ཇི་ལྟར་བ་ལ་རྩྭའི་ཆང་པ་ལྟར་འཇིག་རྟེན་ཐམས་ཅད་ཀྱི་རྗེས་སུ་འབྲང་བར་བྱེད་པས་ཆོས་རྣམས་བདེན་པ་མ་ཡིན་ནོ།།  
དེ་བས་ན་སངས་རྒྱས་རྣམས་འཇིག་རྟེན་དུ་ཡན་ལག་གང་དང། གང་གིས་སེམས་ཅན་རྣམས་ཆོས་ལ་རྩོམ་པར་སེམས་ཅན་མང་པོ་ཡོངས་སུ་སྨིན་པར་མཛད་དེ། དེ་ནི་སངས་རྒྱས་རྣམས་  
ཀྱི་ཆོས་ཉིད་དོ། །དེའི་ཕྱིར་བདག་ཀྱང་མི་བདེན་པའི་ཆོས་ལ་སྤྱོད་དེ། ཇི་ཙམ་དུ་སེམས་ཅན་ཐམས་ཅད་མི་བདེན་པ་ཡིན་པ་དེ་ཙམ་དུ་བདག་ཀྱང་རྫུན་སྨྲ་བ་སྤང་བའི་ཆོས་མི་འཛིན་ཏོ།།  
དེའི་ཚེ་བདག་གི་ཚུལ་ཁྲིམས་ཡོངས་སུ་དག་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་ཆང་འཐུང་བ་སྤངས་པའི་ཚུལ་ཁྲིམས་ཟུངས་  
ཤིག་དེ་ནས་སོར་མོའི་ཕྲེང་བས་བཅོམ་ལྡན་འདས་ལ་སླར་ཚིགས་སུ་བཅད་པས་གསོལ་པ། ཆང་སྤོང་བ་ཡི་ཚུལ་ཁྲིམས་བདག་མི་འཛིན་།ཆང་ལས་མྱོས་པ་སྐྱེས་པའི་ཚུལ་  
ཁྲིམས་འཛིན། །ཆང་འཐུངས་པ་ནི་ང་རྒྱལ་སྐྱེ་བར་བརྗོད་།འགྲོ་འཆག་རྟག་ཏུ་རབ་བདེ་ཆང་ཞེས་བགྱི། །བདེ་གཤེགས་སྙིང་པོ་ཐེག་པ་ཆེ་ལས་སྐྱེས། །ཁུ་བ་འཐུངས་ནས་སྐྱེས་བུ་  
  
  
༄༅། །ངོམས་པར་འགྱུར། །དེ་བཞིན་གཤེགས་པ་རྟག་བརྟེན་ཐེར་ཟུག་ཅེས། །རབ་ཏུ་དགའ་ངོམས་ཧ་ཧ་ལེགས་བརྗོད་པ། །ཕུན་སུམ་ཚོགས་པ་དེ་ནི་  
བདག་ཐོབ་ཤོག་བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་པ། ཁྱོད་འཁྲིག་པའི་ཆོས་སྤངས་པའི་ཚུལ་ཁྲིམས་ཟུངས་ཤིག་དེ་ནས་སོར་མོའི་ཕྲེང་བས་  
བཅོམ་ལྡན་འདས་ལ་ཚིགས་སུ་བཅད་པས་སླར་འདི་སྐད་ཅེས་གསོལ་ཏོ་།བདག་ནི་འཁྲིག་པ་སྤངས་པའི་ཁྲིམས་མི་འཛིན། །རྟག་ཏུ་གཞན་གྱི་བུད་མེད་གཡེམ་ཆགས་  
འཛིན། །བ་དན་ལྟ་བུར་སྨད་ཚོད་ཁྱིམ་ན་སྤྱོད། །བུད་མེད་ཀུན་གྱི་དྲུང་དུའང་རབ་ཏུ་ཆགས། །ཏིང་འཛིན་རོ་ནི་བདག་གི་ཆུང་མ་སྟེ། །ཆོས་གཞན་དགའ་བ་གཞན་གྱི་བུད་  
མེད་ཆགས། །དཔའ་ཞིང་བདེན་ལ་དགའ་བ་བདག་གི་བུ། །སྙིང་རྗེ་བྱམས་པ་བུ་མོ་མང་པོ་སྟེ། །སྟོང་པ་འདི་ནི་བདག་གི་ཁྱིམ་ལགས་སོ། །མཐའ་ཡས་ཕ་རོལ་ཕྱིན་པ་བདག་  
གི་མལ། །ཉོན་མོངས་རྣམས་ནི་བདག་གི་གཡོག་ལགས་ཏེ། །ཟས་ནི་ལྡམ་ངག་གསང་བ་བསྟན་པ་ལགས། །བདག་གི་སྐྱེད་མོས་ཚལ་ནི་གཟུངས་རྣམས་ཏེ། །བྱང་ཆུབ་ཡན་  
ལག་མེ་ཏོག་དག་གིས་བརྒྱན། །རྣམ་པར་གྲོལ་བའི་ཡེ་ཤེས་འབྲས་བུ་སྟེ། །བདག་གི་ཆོས་ཀྱི་ཚིག་ནི་སྡོང་པོ་ལགས། །དེ་ལ་སོགས་པ་ཁྱིམ་གནས་རྩེ་དགའ་མཆོག་བྱིས་  
  
  
།འདི་ནི་མཁས་པ་རྣམས་ཀྱི་རང་བཞིན་ཆོས། །བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་མ་བྱིན་པར་ལེན་པ་སྤངས་  
པའི་ཚུལ་ཁྲིམས་ཟུངས་ཤིག་དེ་ནས་སོར་མོའི་ཕྲེང་བས་བཅོམ་ལྡན་འདས་ལ་ཚིགས་སུ་བཅད་པས་སླར་གསོལ་པ། བདག་ནི་མ་བྱིན་ལེན་སྤོང་ཁྲིམས་མི་འཛིན། །གཞན་  
ནོར་རྐུ་བའི་ཚུལ་ནི་རྟག་ཏུ་འཛིན། །མ་བྱིན་པ་ནི་བྱང་ཆུབ་ལགས་ཞེས་བགྱི། །དེ་ནི་སུས་ཀྱང་སུ་ལའང་མ་སྩལ་ཏེ། །བྱང་ཆུབ་ཤིང་དྲུང་བཅོམ་ལྡན་བཞུགས་ནས་ཀྱང། །ཁྱོད་ཀྱིས་  
རྙེད་པ་མེད་ཅིང་བཤིག་པའང་མེད། །དེ་ནི་ཆོས་རྣམས་ཀུན་གྱི་རང་བཞིན་ཏེ། །དེ་ནི་བླ་ན་མེད་པའི་ཆོས་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་  
བ༑ ཁྱོད་གར་དང། རོལ་མོ་སྤངས་པའི་ཚུལ་ཁྲིམས་ཟུངས་ཤིག་དེ་ནས་བཅོམ་ལྡན་འདས་ལ་སོར་མོའི་ཕྲེང་བས་ཚིགས་སུ་བཅད་པས་སླར་འདི་སྐད་ཅེས་གསོལ་ཏོ། །བདག་  
ནི་གར་མཁན་བཞིན་དུ་རྟག་ཏུ་གར་བགྱིད་དེ། །དྲི་ཟའི་དབྱངས་སྙན་སྒྲོག་ཅིང་གླུ་བླངས་བྲོ་བརྡུངས་ཏེ། །ལེགས་སོ་ལེགས་སོ་དེ་བཞིན་གཤེགས་པའི་སྙིང་པོ་སྟོན། །ལེགས་བརྗོད་  
གར་བགྱིད་དེ་བཞིན་གཤེགས་པའི་སྙིང་པོ་ཐོས། །མེ་སྦྱིན་ལྟ་བུར་སྒྲ་སྙན་ཐེག་ཆེན་མདོ་སྡེ་བཀླག་མིའམ་ཅི་དང་དྲི་ཟའི་རྔ་དང་རྔ་བྲན་དང། །སིལ་སྙན་དག་གིས་གླེགས་  
  
  
༄༅། །བམ་ལའང་མཆོད་པར་བགྱི། །སེམས་ཅན་གང་རྣམས་དེ་ལྟར་རྟག་ཏུ་མཆོད་བགྱིད་པ། །དེ་དག་འཇིག་རྟེན་དུ་ནི་ཁོ་མོར་མིང་གཅིག་པར། །ཕྱི་  
དུས་སངས་རྒྱས་འགྱུར་ཞེས་དེ་བཞིན་གཤེགས་པ་གསུང། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། འོ་ན་སོར་མོའི་ཕྲེང་བ། ཁྱོད་ཅི་གཅིག་ཅི་ཞེས་སློབས་ཤིག་  
སོར་མོའི་ཕྲེང་བས་བཅོམ་ལྡན་འདས་ལ་སླར་འདི་སྐད་ཅེས་གསོལ་ཏོ་།ཅི་གཅིག་ཅེ་ན། སེམས་ཅན་ཐམས་ཅད་ནི་ཟས་ལ་གནས་སོ་ཞེས་ཉན་ཐོས་ཀྱི་ཐེག་པ་ལས་བྱུང་བའི་  
ཚིག་སྟེ། ཐེག་པ་ཆེན་པོ་ལ་དེ་ལྟ་བུའི་རྣམ་པ་མ་མཆིས་སོ་།ཐེག་པ་ཆེན་པོ་པ་རྣམས་ནི་རྟག་ཏུ་མིག་མི་འཛུམས་ཤིང་བརྟན་པའོ། །ཅི་གཅིག་ཅེ་ན། སེམས་ཅན་ཐམས་ཅད་ནི་  
དེ་བཞིན་གཤེགས་པའི་སྙིང་པོ་ལ་གནས་པའོ། །ཅི་གཉིས་ཞེ་ན་མིང་དང། གཟུགས་ཀྱི་ཚིག་ཉན་ཐོས་ཀྱི་ཐེག་པ་ལས་འབྱུང་བ་སྟེ། ཐེག་པ་ཆེན་པོ་ལ་མ་ལགས་སོ། །མིང་  
དང། གཟུགས་ནི་དེ་ལྟ་ལགས་ཏེ། མིང་དང། གཟུགས་རྣམ་པ་གཞན་མ་ལགས་སོ། །ཉན་ཐོས་དང། རང་སངས་རྒྱས་རྣམས་ཀྱི་ཐར་པ་ནི་མིང་ཙམ་སྟེ། གཟུགས་དང། དབྱིབས་  
མི་རིག་གོ་སངས་རྒྱས་བཅོམ་ལྡན་འདས་རྣམས་ཀྱི་ཐར་པ་ནི་ལག་མཐིལ་ན་སྐྱུ་རུ་རའི་གཟུགས་བཞིན་ནོ། །ཅི་གསུམ་ཞེ་ན། ཚོར་བ་གསུམ་ཉན་ཐོས་ཀྱི་ཐེག་པ་ལས་འབྱུང་སྟེ་  
  
  
།ཚོར་བ་འདི་གསུམ་སྟེ། གང་དེ་བཞིན་གཤེགས་པ་རྟག་པའི་མཆོག་ལ་མི་རྟག་པར་འགྱུར་རོ་ཞེས་བགྱི་བའི་དོན་ཐོས་པ་ནི་ཚོར་བའོ། །དམ་  
པའི་ཆོས་ནུབ་པར་འགྱུར་རོ་ཞེས་བགྱི་བའི་དོན་ཐོས་པ་ནི་ཚོར་བའོ། །དགེ་འདུན་མི་སྣང་བར་འགྱུར་རོ་ཞེས་བགྱི་བའི་དོན་ཐོས་པ་ནི་ཚོར་བ་སྟེ། དེ་གསུམ་ཐེག་པ་ཆེན་པོའི་ཚོར་བའོ། །  
ཅི་བཞི་ཞེ་ན། འཕགས་པའི་བདེན་པ་བཞི་ཞེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་ལ་དེ་ལྟ་བུའི་རྣམ་པ་མ་མཆིས་སོ། །འདི་ལྟ་བུའི་རང་བཞིན་དང། བྱེད་པ་  
རྣམས་ནི་བདེན་པ་བཞི་སྟེ། དེ་བཞིན་གཤེགས་པ་རྟག་ཅེས་བགྱི་བ་དེ་ནི་ཐེག་པ་ཆེན་པོ་ལ་ཤིན་ཏུ་བདེན་པ་སྟེ། སྡུག་བསྔལ་ནི་བདེན་པ་མ་ལགས་སོ། །དེ་བཞིན་གཤེགས་པ་  
ཐེར་ཟུག་གོ་ཞེས་བགྱི་བ་དེ་ནི་ཤིན་ཏུ་བདེན་ཏེ། ཀུན་འབྱུང་བ་ནི་མ་ལགས་སོ། །དེ་བཞིན་གཤེགས་པ་ནི་ཐེར་ཟུག་གི་མཆོག་གོ་ཞེས་བགྱི་བ་ནི་ཤིན་ཏུ་བདེན་གྱི་འགོག་པ་ནི་མ་ལགས་  
སོ༑ ༑དེ་བཞིན་གཤེགས་པ་ཞི་བའོ་ཞེས་བགྱི་བ་དེ་ནི་ཤིན་ཏུ་བདེན་གྱི་ལམ་ནི་མ་ཡིན་ཏེ། ཐེག་པ་ཆེན་པོ་ལ་འཕགས་པའི་བདེན་པ་དེ་བཞིའོ། །སྡུག་བསྔལ་གྱི་བྱ་བ་བདེན་པ་མ་ལགས་  
སོ༑ ༑སྡུག་བསྔལ་གྱི་བྱ་བ་བདེན་དུ་ལགས་ན། སྡུག་བསྔལ་རྣམ་བཞི་བདེན་པར་འགྱུར་ཏེ། དུད་འགྲོ་དང། ཡི་དྭགས་དང། ལྷ་མ་ཡིན་དང། གཤིན་རྗེའི་འཇིག་རྟེན་པ་རྣམས་ཀྱི་དེ་  
  
  
༄༅། །དག་ཀྱང་འཕགས་པའི་བདེན་པ་བཞིར་འགྱུར་རོ། །ཅི་ལྔ་གང་ཞེ་ན། དབང་པོ་ལྔ་ཞེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་ལ་ནི་མ་  
ལགས་སོ། །དབང་པོ་ལྔ་ནི་དེ་བཞིན་གཤེགས་པ་རྟག་པ་གསལ་བར་བལྟའོ་ཞེས་མ་ཚང་བ་མེད་པར་སྒོམ་པ་དེ་ནི་མིག་གོ་དེ་བཞིན་གཤེགས་པ་རྟག་པའོ་ཞེས་ཐོས་ནས་མ་ཚང་  
བ་མེད་པར་སྒོམ་པ་དེ་ནི་རྣ་བའོ། །དེ་བཞིན་གཤེགས་པ་རྟག་པའི་དྲི་མནམས་ནས་མ་ཚང་བ་མེད་བར་བསྒོམ་པ་དེ་ནི་སྣའོ། །དེ་བཞིན་གཤེགས་པའི་སྙིང་པོའི་རོ་མྱངས་ནས་མ་ཚང་  
བ་མེད་པར་སྒོམ་པ་དེ་ནི་ལྕེའོ། །དེ་བཞིན་གཤེགས་པའི་ཆོས་ཀྱི་སྐུའོ་ཞེས་སྐུ་དེའི་རོ་མཆོག་ཐོས་ཤིང་རེག་ནས་མ་ཚང་བ་མེད་པར་སྒོམ་པ་དེ་ནི་ལུས་སོ། །ཅི་དྲུག་ཅེ་ན། སྐྱེ་མཆེད་  
དྲུག་ཅེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་ལ་སྐྱེ་མཆེད་དྲུག་གི་རྣམ་པ་འདི་མེད་དོ། །སྐྱེ་མཆེད་དྲུག་ཅེས་བྱ་བ་ནི་གང་དེ་བཞིན་གཤེགས་པ་རྟག་པ་  
གསལ་བར་བལྟའོ་ཞེས་འོང་བའི་སྒོ་ནས་རྫོགས་པར་སྒོམ་པ་དེ་ནི་མིག་གི་སྐྱེ་མཆེད་དོ། །དེ་བཞིན་གཤེགས་པ་རྟག་གོ་ཞེས་ཐོས་པ་འོང་བའི་སྒོ་ནས་རྫོགས་པར་སྒོམ་པ་དེ་ནི་རྣ་  
བའི་སྐྱེ་མཆེད་དོ། །དེ་བཞིན་གཤེགས་པའི་སྙིང་པོ་རྟག་པའི་དྲི་ཐོས་པ་འོང་བའི་སྒོ་ནས་རྫོགས་པར་སྒོམ་པ་དེ་ནི་སྣའི་སྐྱེ་མཆེད་དོ། །དེ་བཞིན་གཤེགས་པའི་སྙིང་པོ་བསྟན་  
  
  
སྐྱེ་མཆེད་དོ། །གང་དེ་བཞིན་གཤེགས་པ་ནི་ཆོས་ཀྱི་སྐུའོ་ཞེས་སྐུ་དེའི་བྲོ་དམ་པ་ཉན་པ་དང། རེག་པ་འོང་བའི་སྒོ་ནས་  
རྫོགས་པར་སྒོམ་པ་དེ་ནི་ལུས་ཀྱི་སྐྱེ་མཆེད་དོ། །གང་དེ་བཞིན་གཤེགས་པ་གསལ་བར་སྟོན་པ་ལ་འཁྲུགས་པ་མེད་པའི་སེམས་ཀྱིས་རྫོགས་པར་དད་པ་འོང་བའི་སྒོའི་སྐྱེ་མཆེད་  
དེ་ནི་ཡིད་ཀྱི་སྐྱེ་མཆེད་དོ། །ཅི་བདུན་ཞེ་ན། བྱང་ཆུབ་ཀྱི་ཡན་ལག་བདུན་ཞེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་ལའང་བདུན་པོ་དེ་དག་ཨུ་དུམྦཱ་རའི་མེ་ཏོག་  
རྒྱས་པ་བཞིན་དུ་རྙེད་པར་དཀའ་བའི་ཚིག་བྱང་ཆུབ་ཀྱི་ཡན་ལག་བདུན་པོ་དག་སྟེ། དེ་བཞིན་གཤེགས་པ་རྟག་པས་ཤིན་ཏུ་མེ་ཏོག་རྒྱས་པ་བདུན་ནོ། །ཅི་བརྒྱད་ཅེ་ན། འཕགས་པའི་  
ལམ་ཡན་ལག་བརྒྱད་ཅེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་འདི་ལས་ཀྱང་འཕགས་པའི་ལམ་ཡན་ལག་བརྒྱད་པོ་ཡང་དག་པར་ལྟ་བ་ལ་སོགས་པའོ། །  
གཞན་ཡང། དེ་བཞིན་གཤེགས་པ་རྟག་པའི་མཆོག་གོ་ཞེས་རབ་ཏུ་སྟོན་པ་ནི་འཕགས་པའི་ལམ་ཡན་ལག་བརྒྱད་པ་ཡིན་ཏེ། དེ་བཞིན་གཤེགས་པའི་ཆེ་བ་ཐོས་ཤིང་རྣམ་པར་རེག་  
པ་ཙམ་གྱིས་མྱ་ངན་ལས་འདའ་བར་འགྲོ་བའི་ལམ་ཡང་དག་པར་འཐོབ་བོ། །དེ་བཞིན་གཤེགས་པའི་རྟག་པ། ཐེར་ཟུག་གཡུང་དྲུང་གི་མཆོག་བསིལ་བར་གྱུར་པ། ཤིས་པ་ནི་  
  
  
༄༅། །སངས་རྒྱས་ཏེ། དེ་བཞིན་གཤེགས་པ་ནི་ཆོས་ཀྱི་སྐུའོ་།དེ་བཞིན་གཤེགས་པའི་སྙིང་པོ་རྒ་བ་མེད་པའོ་ཞེས་བྱ་བ་འདི་ནི་འཕགས་པའི་ལམ་ཡན་ལག་  
བརྒྱད་པ་ཡིན་པར་རིག་པར་བྱའོ། །ཅི་དགུ་ཞེ་ན། མདོ་སྡེ་ཡན་ལག་དགུ་ཞེས་ཉན་ཐོས་ཀྱི་ཐེག་པ་ལ་གྲགས་པའི་ཚིག་སྟེ། ཐེག་པ་ཆེན་པོ་འདི་ལ་ནི་ཐོགས་པ་མེད་པའི་ཡེ་ཤེས་  
ལ་ཐེག་པ་གཅིག་ཅེས་བྱའོ། །ཅི་བཅུ་ཞེ་ན། དེ་བཞིན་གཤེགས་པའི་སྟོབས་བཅུ་ཞེས་ཉན་ཐོས་ཀྱི་ཐེག་པ་ལས་གྲགས་པའི་ཚིག་སྟེ་ཐེག་པ་ཆེན་པོ་འདི་ལ་ནི་དེ་བཞིན་གཤེགས་  
པའི་སྟོབས་བཅུ་མ་ཡིན་གྱི་མཐའ་ཡས་པའི་སྟོབས་ཞེས་བྱའོ། །དེ་བས་ན་སངས་རྒྱས་བཅོམ་ལྡན་འདས་ནི་བསམ་གྱིས་མི་ཁྱབ་ཅིང་བསམ་དུ་མེད་པ་སྟེ། སྟོབས་མཐའ་ཡས་པར་  
མངའ་བའོ། །སངས་རྒྱས་བཅོམ་ལྡན་འདས་ནི་མདོ་སྡེ་མཐའ་ཡས་པ་ལྡེམ་པོ་ངག་ཏུ་སྟོན་པའོ། །འདི་ནི་ལམ་གཅིག་པུ་སྟེ། དེ་བཞིན་གཤེགས་པ་ནི་ཐེག་པ་གཅིག། སྐྱབས་  
གཅིག་བདེན་པ་གཅིག་གི་ཕྱིར་འབྲང་བ་ཁམས་གཅིག་པ། འགྲོ་བ་གཅིག་པ། ཁ་དོག་གཅིག་པ་སྟེ། དེ་བས་ན་ཐེག་པ་གཅིག་ཅེས་བྱའོ། །གཞན་ནི་ཐབས་ཀྱི་བྱ་བའོ། །དེ་ནས་  
བཅོམ་ལྡན་འདས་ཀྱིས་སོར་མོའི་ཕྲེང་བ་ལ་ལེགས་སོ་ཞེས་བྱ་བ་བྱིན་ཏེ། ལེགས་སོ། །ལེགས་སོ། །སོར་མོའི་ཕྲེང་བ་ལེགས་སོ། །སོར་མོའི་ཕྲེང་བ། ཁྱོད་དེ་བཞིན་གཤེགས་  
  
  
དགེ་སློང་སོར་མོའི་ཕྲེང་བ་ཚུར་ཤོག་ཅེས་བཀའ་སྩལ་པ་དང། སོར་མོའི་ཕྲེང་བ་དགེ་སློང་ལོ་མང་དུ་ལོན་པ་བཞིན་དུ་ཐམས་ཅད་  
དགེ་སྦྱོང་དང་མཐུན་པར་སྤྱོད་ལམ་མཛེས་པར་གྱུར་ཏོ། །དེ་ནས་སོར་མོའི་ཕྲེང་བས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ཏེ། བཅོམ་ལྡན་འདས་དེ་བཞིན་དུ་  
མཆིའོ་ཞེས་ཁའི་སྒོ་ནས་ཚིག་བྱུང་མ་ཐག་ཏུ་དེར་འབྲས་བུའི་མཆོག་དགྲ་བཅོམ་པ་ཐོབ་བོ། །བཅོམ་ལྡན་འདས་ཀྱིས་བཀའ་སྩལ་པ་སོར་མོའི་ཕྲེང་བ་ཚུར་ཤོག་ཛེ་ཏའི་ཚལ་དུ་  
སེམས་ཅན་བྱེ་བ་མང་པོ་སྒྲོལ་ཞིང་ངང་པའི་རྒྱལ་པོ་བཞིན་དུ་འདོང་ངོ། །དེ་ནས་དེ་བཞིན་གཤེགས་པ་སོར་མོའི་ཕྲེང་བ་དང་ཐབས་གཅིག་ཏུ་ཤཱ་རིའི་བུ་དང། མཽངྒལ་གྱི་བུ་དང། འཇམ་  
དཔལ་གཞོན་ནུར་གྱུར་པ་ལ་སོགས་པས་མདུན་དུ་བདར་ཅིང་བསྐོར་ཏེ་ནམ་མཁའ་ལ་ཟླ་བ་ཉ་བ་ལ་གཟས་བསྐོར་བ་བཞིན་དུ། དེ་བཞིན་གཤེགས་པ་ཤིང་མྱ་ངན་མེད་པའི་  
དྲུང་ནས་ནམ་མཁའ་ལ་ཏ་ལ་བདུན་སྲིད་དུ་འཕགས་ཏེ། གང་དུ་དེ་བཞིན་གཤེགས་པ་དང། སོར་མོའི་ཕྲེང་བར་རྩོད་པའི་ས་ནས་ཛེ་ཏའི་ཚལ་གྱི་བར་དུ་གནག་པའི་དགོངས་བཞི་  
བཅུར་འདོམ་གང་མེད་པའི་བར་དུ་གཤེགས་སོ། །དེ་ནས་སོར་མོའི་ཕྲེང་བའི་མ་དང། ལྷ་དང། ཀླུ་དང། གནོད་སྦྱིན་དང། ནམ་མཁའ་ལྡིང་དང། མི་འམ་ཅི་དང། ལྟོ་འཕྱེ་ཆེན་པོས་  
  
  
༄༅། །མཆོད་པ་ཆེར་བྱས་ཏེ། ཛེ་ཏའི་ཚལ་དུ་འོངས་སོ། །དེ་ནས་བཅོམ་ལྡན་འདས་ངང་པའི་རྒྱལ་པོ་བཞིན་དུ་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་  
དགའ་ར་བར་གཤེགས་ཏེ། དེ་བཞིན་གཤེགས་པ་སེང་གེའི་ཁྲི་ལ་བཞུགས་སོ། །དེ་ནས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ལག་མཐིལ་བཞིན་དུ་གྱུར་ཅིང་  
གོས་ཀ་ཙ་ལིནྡི་ཀ་ལྟར་རེག་ན་བདེ་བ་འཇིག་རྟེན་གྱི་ཁམས་བདེ་བ་ཅན་བཞིན་དུ་གྱུར་ཏོ། །དེ་ནས་ཕྱོགས་ཐམས་ཅད་ཀྱི་བྱང་ཆུབ་སེམས་དཔའ་སོ་སོའི་དེ་བཞིན་གཤེགས་པས་  
དེང་དེ་བཞིན་གཤེགས་པ་ཤཱཀྱ་ཐུབ་པ་སེང་གེ་སྟག་ཆེན་པོ་དང་འཐབ་མོ་ཆེན་པོ་བཀྱེ་ནས་སེམས་ཅན་བྱེ་བ་མང་པོ་སྒྲོལ་ཞིང་ཆོས་ཀྱི་གཏམ་སྟོན་ཏེ། སོར་མོའི་ཕྲེང་བའི་བདག་ཉིད་  
ཆེན་པོ་མཐོང་བར་འགྱུར་གྱི། ཚེ་དང་ལྡན་པ་དག། དེངས་ཤིག་ཅེས་བཀྱེ་སྟེ། སོར་མོའི་ཕྲེང་བ་བལྟར་ལྷགས་སོ། །བྱང་ཆུབ་སེམས་དཔའ་དེ་དག་ཕྱོགས་ཆ་གང་ནས་འོང་བའི་ཕྱོགས་  
ཆ་དེ་དང། དེ་ནས་མེ་ཏོག་སིལ་མ་ཤིང་རྟའི་འཁོར་ལོ་ཙམ་གྱི་ཆར་ཕབ་བོ། །སེམས་ཅན་གང་དང། གང་གིས་པད་མོའི་དྲི་ལ་རེག་པར་གྱུར་པའི་སེམས་ཅན་དེ་དག་ཐམས་ཅད་ཉོན་མོངས་  
པ་མེད་པར་གྱུར་ཏོ། །དེ་ནས་ལྷ་དང། ཀླུ་དང། གནོད་སྦྱིན་དང་ནམ་མཁའ་ལྡིང་དང། དྲི་ཟ་དང། མིའམ་ཅི་དང། ལྟོ་འཕྱེ་ཆེན་པོ་དང། ལྷའི་བུ་མོ་མང་པོས་ལྷའི་མཆོད་  
  
  
རིན་པོ་ཆེ་སྣ་ཚོགས་ཀྱི་ཆར་ཡང་དག་པར་བསྒྲུབས་ནས་མགྲིན་གཅིག་ཏུ་ཚིགས་སུ་བཅད་པས་ཚིག་འདི་སྐད་ཅེས་སྨྲས་སོ། །བརྒྱད་བཞི་མཚན་འཆང་ཡོན་ཏན་རྒྱ་  
ཆེན་མངའ། །པད་མོ་ཆོག་རྒྱས་བཞིན་དུ་ཞལ་ཡང་མཛེས། །ནམ་མཁའ་ལ་ནི་ཟླ་བ་མཛེས་པ་ལྟར། །མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ། །ཐུབ་པ་དམ་པ་བདུན་མཐོ་གཟུགས་  
མཆོག་མངའ། །བྱམས་མཆོག་ཕན་པའི་ཡོན་ཏན་མང་པོ་འཆང། །པད་མོ་མཆོག་རྒྱས་བཞིན་དུ་མཛེས་པའི་ཞལ། །ནམ་མཁའ་ལ་ནི་ཟླ་བ་མཆོག་འདྲ་བར། །མཛོད་སྤུ་ཐིག་ལེ་མཛེས་  
ལ་ཕྱག་འཚལ་ལོ། །རྟག་དགེ་མཚུངས་མེད་མཆོག་ཡངས་ཡོན་ཏན་མངའ། །ཐུབ་པ་དམ་པ་ལྷ་མི་མཆོག་གིས་མཆོད། །པད་མོ་ཆོག་རྒྱས་བཞིན་དུ་མཛེས་པའི་ཞལ། །ནམ་མཁའ་  
ལ་ནི་ཟླ་བ་མཆོག་འདྲ་བར། །མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ། །བརྟན་དགེ་མཚུངས་མེད་མཆོག་ཡངས་ཡོན་ཏན་མངའ། །ཐུབ་པ་དམ་པ་ལྷ་མི་མཆོག་གིས་མཆོད། །  
པད་མོ་མཆོག་རྒྱས་བཞིན་དུ་མཛེས་པའི་ཞལ། །ནམ་མཁའ་ལ་ནི་ཟླ་བ་མཆོག་འདྲ་བར། །མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ་།ཐེར་ཟུག་དགེ་མཆོག་ཡོན་ཏན་རྒྱ་ཆེན་མངའ། །  
ཐུབ་པ་དམ་པ་ལྷ་མི་མཆོག་གིས་མཆོད། །པད་མོ་མཆོག་རྒྱས་བཞིན་དུ་མཛེས་པའི་ཞལ། །ནམ་མཁའ་ལ་ནི་ཟླ་བ་མཆོག་འདྲ་བར་།མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ། །  
  
  
༄༅། །ཞི་དགེ་མཚུངས་མེད་མཆོག་ཡངས་ཡོན་ཏན་མངའ། །ཐུབ་པ་དམ་པ་ལྷ་མི་མཆོག་གིས་མཆོད། །པད་མོ་རྒྱས་པ་བཞིན་དུ་མཛེས་པའི་ཞལ། །ནམ་མཁའ་  
ལ་ནི་ཟླ་བ་མཆོག་འདྲ་བར། །མཛོད་སྤུ་ཐིག་ལེ་མཛེས་ལ་ཕྱག་འཚལ་ལོ། །བཟོད་འཆང་ཚུལ་ཁྲིམས་ཡོན་ཏན་མཐའ་ཡས་འཆང། །སོར་མོའི་ཕྲེང་ཐོགས་ཁྱོད་ལ་ཕྱག་འཚལ་  
ལོ༑ ༑ཐེག་པ་གཅིག་འཛིན་ཐེག་པ་ཆེན་པོ་སྟོན། །བྱམས་འཆང་སོར་ཕྲེང་ཐོགས་ལ་ཕྱག་འཚལ་ལོ། །མཐའ་ཡས་ལུས་འཛིན་ངག་ཀྱང་མཐའ་ཡས་འཛིན། །མཐའ་ཡས་  
གསུང་འཛིན་མཐའ་ཡས་བློ་གྲོས་འཆང། །སོར་མོའི་ཕྲེང་ཐོགས་ཁྱོད་ལ་ཕྱག་འཚལ་ལོ། །མཐའ་ཡས་འོད་འཆང་མཐའ་ཡས་ལྡེམ་དག་སྟོན། །སོར་མོའི་ཕྲེང་ཐོགས་  
ཁྱོད་ལ་ཕྱག་འཚལ་ལོ། །མཐའ་ཡས་སྒྱུ་འཆང་མཐའ་ཡས་བདུད་རྣམས་འདུལ། །ཉོན་མོངས་བྱ་བ་རྣམ་པར་སྨིན་བྱེད་འཆང། །སོར་ཕྲེང་ཐོགས་པ་ཁྱོད་ལ་ཕྱག་འཚལ་ལོ། །  
མཐའ་ཡས་ཡོངས་སུ་མྱ་ངན་འདའ་བྱེད་ཅིང། །མཐའ་ཡས་སྐྱེ་སྟོན་འཇིག་རྟེན་རྗེས་སུ་འཇུག་དཔའ་བོ་མཆོག་འཆང་ཁྱོད་ལ་ཕྱག་འཚལ་ལོ། །དེ་ནས་བཅོམ་ལྡན་འདས་  
ལ་སོར་མོའི་ཕྲེང་བས་འདི་སྐད་ཅེས་གསོལ་ཏོ། །བཅོམ་ལྡན་འདས། ང་ནི་ཡང་དག་པའི་མཐའ་ལ་གནས་སོ་ཞེས་གསུངས་ན། དེའི་དོན་ཇི་ལྟ་བུ་ལགས། བཅོམ་ལྡན་  
  
  
ཁྱོད་ཡང་དག་པའི་མཐའ་ལ་གནས་ཏེ་བཞུགས་པ་ཇི་ལྟ་བུ་ལགས། ང་ནི་ཐར་པའི་ས་ལ་གནས་སོ་ཞེས་བཀའ་སྩལ་པ། ཚིག་དེ་ལ་དད་པར་བགྱིར་མི་རུང་ན། འདི་ལ་དེའི་གཏན་  
ཚིགས་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། སོར་མོའི་ཕྲེང་བ། ཁྱོད་འཇམ་དཔལ་གཞོན་ནུར་གྱུར་པ་དང་ལྷན་ཅིག་ཏུ་དེངས་ལ་འདི་ནས་བྱང་ཕྱོགས་སུ་སངས་  
རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དགའ་བ་བསྐྱེད་དུ་མེད་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་  
ཡང་དག་པར་རྫོགས་པའི་སངས་རྒྱས་བློ་གྲོས་བསྐྱེད་དུ་མེད་པའི་ཡོན་ཏན་འབྱུང་གནས་སའི་དབང་ཕྱུག་རྒྱལ་པོ་ད་ལྟར་བཞུགས་ཏེ་འཚོ་ཞིང་གཞེས་པའི་དེ་བཞིན་གཤེགས་  
པ་དེ་ལ་བཅོམ་ལྡན་འདས་མི་མཇེད་ཀྱི་འཇིག་རྟེན་གྱི་ཁམས་ན། དེ་བཞིན་གཤེགས་པ་ཤཱཀྱ་ཐུབ་པ་བཞུགས་བཞིན་མི་སྐྱེ་བའི་མཐའ་ལ་གནས་སོ་ཞེས་གསུངས་ན་ཇི་ལྟ་བུ་  
ལགས་ཞེས་ཞུས་ཤིག་དེ་ནས་འཇམ་དཔལ་གཞོན་ནུར་གྱུར་པ་དང། སོར་མོའི་ཕྲེང་བས་ལེགས་སོ། །ལེགས་སོ་ཞེས་གསོལ་ནས། རྫུ་འཕྲུལ་གྱི་རྐང་པའི་སྟོབས་ཀྱིས་ངང་  
བའི་རྒྱལ་པོ་ལྟར་དགའ་བ་བསྐྱེད་དུ་མེད་པའི་འཇིག་རྟེན་གྱི་ཁམས་དེར་དོང་ནས། བཅོམ་ལྡན་འདས་བློ་གྲོས་བསྐྱེད་དུ་མེད་པའི་ཡོན་ཏན་འབྱུང་གནས་སའི་དབང་ཕྱུག་རྒྱལ་པོ་  
  
  
༄༅། །དེ་བཞིན་གཤེགས་པ་ག་ལ་བ་དེར་དོང་སྟེ་ཉེ་བར་ཕྱིན་ནས། དེ་བཞིན་གཤེགས་པའི་ཞབས་ལ་མགོ་བོས་ཕྱག་བྱས་ཏེ། བཅོམ་ལྡན་འདས་ལ་  
གསོལ་པ། བཅོམ་ལྡན་འདས། བདག་ཅག་གཉིས་འདིར་མཆིས་པ་དེ་བཞིན་གཤེགས་པ་ཤཱཀྱ་ཐུབ་པས་མི་མཇེད་ཀྱི་འཇིག་རྟེན་གྱི་ཁམས་ནས་བཀྱེ་སྟེ་འདིར་མཆིས་སོ། །  
བཅོམ་ལྡན་འདས། དེ་བཞིན་གཤེགས་པ་ཤཱཀྱ་ཐུབ་པ་ཡོངས་སུ་མྱ་ངན་ལས་མ་འདས་པར་དེ་ཉིད་ན་བཞུགས་བཞིན་དུ་མ་སྐྱེས་པའི་མཐའ་ཐར་པ་ལ་ཇི་ལྟར་གནས་ཞེས་  
གསོལ་པ་དང། བཅོམ་ལྡན་འདས་དེས་འཇམ་དཔལ་གཞོན་ནུར་གྱུར་པ་དང། སོར་མོའི་ཕྲེང་བ་ལ་འདི་སྐད་ཅེས་བཀའ་སྩལ་ཏོ། །རིགས་ཀྱི་བུ། དེ་བཞིན་གཤེགས་པ་ཤཱཀྱ་  
ཐུབ་པ་གང་ཡིན་པ་ང་ཉིད་དེ་བཞིན་གཤེགས་པ་ཡིན་ཏེ། དེ་བཞིན་གཤེགས་པ་དེ་ཉིད་སྟོན་གྱི། རིགས་ཀྱི་བུ་ཁྱེད་དེངས་ལ་བཅོམ་ལྡན་འདས་དེ་བཞིན་གཤེགས་པ་དེས་བདག་  
ཅག་འདི་ལྟར་བཀྱེའོ་ཞེས་སྨྲོས་ཤིག་དེ་ནས་འཇམ་དཔལ་གཞོན་ནུར་གྱུར་པ་དང། སོར་མོའི་ཕྲེང་བ་གཉིས་ལངས་ཏེ། བཅོམ་ལྡན་འདས་དེའི་ཞབས་ལ་མགོ་བོས་ཕྱག་བཙལ་  
ནས༑ དགེའོ་ཞེས་སྨྲས་ཏེ། ངང་པའི་རྒྱལ་པོ་བཞིན་དུ་སླར་འོངས་སོ། །བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་ལ་འདི་སྐད་ཅེས་  
  
  
།ཀྱེ་མ་དེ་བཞིན་གཤེགས་པ་ནི་དཔག་ཏུ་མ་མཆིས་སོ་།དེ་བཞིན་གཤེགས་པའི་སྐུ་ནི་མཐའ་ཡས་སོ། །ཀྱེ་མ་དེ་བཞིན་གཤེགས་པའི་ཆེ་བ་ཉིད་བདག་ཅག་གིས་  
མཐོང་སྟེ། བཅོམ་ལྡན་འདས་དེ་བཞིན་གཤེགས་པ་བློ་གྲོས་བསྐྱེད་དུ་མེད་པའི་ཡོན་ཏན་འབྱུང་གནས་སའི་དབང་ཕྱུག་རྒྱལ་པོ་དེ་ནི་དེ་བཞིན་གཤེགས་པ་ཤཱཀྱ་ཐུབ་པ་དེ་ཡིན་  
ཏེ༑ དེ་བཞིན་གཤེགས་པ་དེ་ཉིད་སྟོན་ཏོ་ཞེས་ཚིག་བརྗོད་ནས་བདག་ཅག་སླར་བཀྱེ་ན། སངས་རྒྱས་བཅོམ་ལྡན་འདས་འདི་ན་བཞུགས་བཞིན་དུ་ཇི་ལྟར་མ་སྐྱེས་པའི་མཐའ་ལ་  
གནས་པ་བསྟན་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ། ང་ཇི་ལྟར་བློ་གྲོས་བསྐྱེད་དུ་མེད་པའི་ཡོན་ཏན་གྱི་འབྱུང་གནས་སའི་དབང་ཕྱུག་རྒྱལ་པོར་གྱུར་ཅིང་དགའ་བ་བསྐྱེད་  
དུ་མེད་པའི་འཇིག་རྟེན་གྱི་ཁམས་ན་ཇི་ལྟར་གནས་འདི་ན་འདུག་བཞིན་དུ་དེ་ན་ཇི་ལྟར་གནས་འདི་ན་འདུག་ལ་མ་སྐྱེས་པའི་མཐའ་ལ་གནས་ཞེས་མ་ཟེར་ཅིག་སངས་རྒྱས་ཀྱི་སྐུ་ནི་  
མཐའ་ཡས་སོ། །དེ་བཞིན་གཤེགས་པ་ནི་མཐའ་ཡས་པར་རྒྱུ་བའོ་།སངས་རྒྱས་བཅོམ་ལྡན་འདས་ནི་མཚུངས་པ་མེད་པའོ། །དེ་བཞིན་གཤེགས་པ་ནི་མཚུངས་པ་མེད་པར་རྒྱུ་བའོ། །  
སངས་རྒྱས་བཅོམ་ལྡན་འདས་ནི་དཔག་ཏུ་མེད་དེ། དེ་བཞིན་གཤེགས་པ་ནི་དཔག་ཏུ་མེད་པར་རྒྱུ་བའོ། །སོར་མོའི་ཕྲེང་བ། ཇི་ལྟར་ན་བཅོམ་ལྡན་འདས་ཀྱི་སྐུ་མ་སྐྱེས་པར་གྱུར་པ་  
  
  
༄༅། །དེའི་དོན་དེ་བཞིན་གཤེགས་པ་ལ་དྲིས་ཤིག་དང། སངས་རྒྱས་སྟོན་པར་འགྱུར་རོ། །དེ་ནས་སོར་མོའི་ཕྲེང་བས་བཅོམ་ལྡན་འདས་ལ་འདི་སྐད་ཅེས་  
གསོལ་ཏོ། །བཅོམ་ལྡན་འདས། སེམས་ཅན་ཐམས་ཅད་ལ་ཐུགས་བརྩེ་བ་དང། ཕན་པ་དང། བདེ་བའི་སླད་དུ་ལེགས་པར་བཤད་དུ་གསོལ། བཅོམ་ལྡན་འདས་ཀྱིས་བཀའ་  
སྩལ་པ། སོར་མོའི་ཕྲེང་བ། ངས་བསྐལ་པ་བརྒྱ་སྟོང་ཕྲག་བཅུར་ཕ་རོལ་ཏུ་ཕྱིན་པ་སྤྱད་པས་སེམས་ཅན་ཡང་དག་པར་བསྡུས་ཏེ་སེམས་ཅན་བྱང་ཆུབ་ཀྱི་སེམས་མ་སྐྱེས་པའི་  
སེམས་ཅན་བྱེ་བ་མང་པོ་བྱང་ཆུབ་ལ་བཀོད་དེ། དགེ་བའི་རྩ་བ་དེས་ངའི་ལུས་བསྐལ་པ་བྱེ་བ་མང་པོ་གྲངས་མེད་པར་ཕ་རོལ་ཏུ་ཕྱིན་པ་དང། དེའི་དགེ་བའི་རྩ་བས་མ་སྐྱེས་པའི་  
སྐུར་གྱུར་ཏོ། །སོར་མོའི་ཕྲེང་བས་གསོལ་པ། བཅོམ་ལྡན་འདས། ཇི་ལྟར་ན་དེ་བཞིན་གཤེགས་པ་མ་བྱུང་བའི་སྐུར་གྱུར། བཅོམ་ལྡན་འདས་ཀྱིས་བཀའ་སྩལ་པ། སངས་  
རྒྱས་ཀྱི་ཞིང་འདི་ནས་བྱང་ཕྱོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མ་བྱུང་བའི་གློག་གི་ཕྲེང་བ་ཞེས་བྱ་བ་དེ་ན་རྣམ་  
པར་སྣང་མཛད་ཅེས་བྱ་བ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ད་ལྟར་བཞུགས་ཏེ་འཚོ་ཞིང་གཞེས་སོ། །སོར་མོའི་ཕྲེང་བ། ཁྱོད་འཇམ་  
  
  
གི་ཕྲེང་བ་ཞེས་བྱ་བའི་འཇིག་རྟེན་གྱི་ཁམས་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་  
རྒྱས་རྣམ་པར་སྣང་མཛད་བཞུགས་པར་དེངས་ལ། བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པ་མི་མཇེད་ཀྱི་འཇིག་རྟེན་གྱི་ཁམས་ན་བཞུགས་ཏེ། ཡང་དག་པའི་མཐའ་ལ་ཇི་  
ལྟར་གནས་པ་དྲིས་ཤིག་དེ་ནས་འཇམ་དཔལ་གཞོན་ནུར་གྱུར་པ་དང་སོར་མོའི་ཕྲེང་བས་ལེགས་སོ་ཞེས་གསོལ་ནས། ངང་པའི་རྒྱལ་པོ་ལྟར་རྫུ་འཕྲུལ་གྱི་སྟོབས་ཀྱི་རྐང་པས་མ་བྱུང་  
བའི་གློག་གི་ཕྲེང་བའི་འཇིག་རྟེན་གྱི་ཁམས་དེར་དོང་ནས། བཅོམ་ལྡན་འདས་རྣམ་པར་སྣང་མཛད་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ག་ལ་  
བ་དེར་སོང་སྟེ་ཕྱིན་ནས། དེ་བཞིན་གཤེགས་པ་ལ་དེ་བཞིན་དུ་ཞུས་པ་དང། སྔ་མ་བཞིན་དུ་འདིར་ལྷགས་ནས། སོར་མོའི་ཕྲེང་བ་དང། འཇམ་དཔལ་གཞོན་ནུར་གྱུར་པས་དེ་བཞིན་  
གཤེགས་པ་ལ་གསོལ་པ། བཅོམ་ལྡན་འདས། དེ་བཞིན་གཤེགས་པ་ཇི་ལྟར་ན་མ་བྱུང་བའི་མཐའ་ལ་གནས་པ་བཤད་དུ་གསོལ། བཅོམ་ཡླྡན་འདས་ཀྱིས་བཀའ་སྩལ་པ། སོར་མོའི་  
ཕྲེང་བ། ངས་བསྐལ་པ་བརྒྱ་སྟོང་མང་པོར་ཕ་རོལ་ཏུ་ཕྱིན་པ་བཅུས་སེམས་ཅན་ཡང་དག་པར་བསྡུས་ཏེ། སྔོན་མ་བྱུང་བའི་བདེ་བ་ལ་རབ་ཏུ་བཀོད་པས་ངའི་ལུས་བསྐལ་བ་བྱེ་བ་མང་  
  
  
༄༅། །པོར་ཚད་མེད། གྲངས་མེད་པའི་ཕ་རོལ་ཏུ་ཕྱིན་པ་ལས་མ་བྱུང་བའི་ལུས་སུ་གྱུར་ཏོ། །སོར་མོའི་ཕྲེང་བས་གསོལ་བ། བཅོམ་ལྡན་འདས། ཇི་ལྟར་ན་  
འདུས་མ་བགྱིས་ཀྱི་མཐའ་ལ་གནས། བཀའ་སྩལ་པ། སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་  
ན་འཇིག་རྟེན་གྱི་ཁམས་ཡིད་འཕྲོག་ཅེས་བྱ་བ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བློ་གྲོས་མི་ཟད་པ་ཞེས་བྱ་བ་ད་ལྟར་བཞུགས་ཏེ་  
འཚོ་ཞིང་གཞེས་ཀྱི། དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་  
བྱང་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སྣ་ཚོགས་ཞེས་བྱ་བ་ན་རྣམ་པར་རྒྱལ་བའི་དཔལ་ཞེས་བྱ་བ་  
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་  
ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ་།སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་  
  
  
འཇིག་རྟེན་གྱི་ཁམས་ཟབ་མོའི་རྒྱལ་པོ་ཞེས་བྱ་བ་དེ་ནི། ཟབ་མོའི་མཆོག་ཅེས་བྱ་བ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ད་ལྟར་  
བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་  
འདི་ནས་བྱང་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རླུང་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་  
དག་པར་རྫོགས་པའི་སངས་རྒྱས་སྤོས་ཀྱི་འཚོ་བ་འབྱུང་བ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་  
པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་གི་བྱེ་མ་བདུན་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་  
རྡོ་རྗེའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེ་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་  
གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་བརྒྱད་  
  
  
༄༅། །ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་དྲི་མ་མེད་པའི་འོད་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་  
དག་པར་རྫོགས་པའི་སངས་རྒྱས་དྲི་མ་མེད་པའི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་  
གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་གངྒཱའི་ཀླུང་གི་བྱེ་མ་དགུ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་  
རྟེན་གྱི་ཁམས་ཟླ་བ་ཅན་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཟླ་བ་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་  
ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཕྱོགས་ལོགས་སུ་  
གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཉི་མ་ཤར་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་  
པའི་སངས་རྒྱས་གདུགས་གདལ་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་  
  
  
། །།བམ་པོ་ལྔ་པ། སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་  
འཇིག་རྟེན་གྱི་ཁམས་བློ་དམ་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བྲོ་མཆོག་དམ་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་  
གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་  
ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྩ་ལག་འཚོ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྩ་ལག་འཚོ་བའི་འོད་  
ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་  
སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཕྲེང་བས་བསྒོས་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་  
རྫོགས་པའི་སངས་རྒྱས་ཕྲེང་བའི་དྲི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་  
  
  
༄༅། །ཤིག་སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཏ་མ་  
ལའི་འདབ་མ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཏམ་ལའི་འདབ་མའི་དྲི་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་  
ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་  
འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཟླ་བ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཟླ་བའི་སྙིང་  
པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་  
ཤར་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཨ་ག་རུ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་  
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཨ་ག་རུའི་དྲི་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་  
  
  
སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཕྱེ་མས་བསྒོས་  
པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཕྱེ་མའི་སྤོས་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་  
པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་།སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་  
འདས་པ་ན། འཇིག་རྟེན་གྱི་ཁམས་སྐར་མ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྐར་མའི་འོད་ཅེས་བྱ་བ་ད་ལྟར་བཞུགས་  
ཏེ༑ འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ཤར་ཕྱོགས་ལོགས་སུ་གངྒཱའི་ཀླུང་  
དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྒྱ་མཚོའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་  
རྒྱས་རྒྱ་མཚོས་བྱིན་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་  
  
  
༄༅། །འདི་ནས་ཤར་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཀླུ་དང་ལྡན་པ་ཞེས་བྱ་བ་  
དེ་ན༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀླུའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་  
བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་  
འཇིག་རྟེན་གྱི་ཁམས་མཚན་ཅན་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཚན་གྱི་འོད་ཅེས་བྱ་བ་ད་ལྟར་བཞུགས་ཏེ་  
འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་  
གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སྤྲིན་ཆེན་པོ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་  
པའི་སངས་རྒྱས་སྤྲིན་ཆེན་པོའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་  
  
  
སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་གློག་གི་ཕྲེང་བ་ཅན་ཞེས་བྱ་བ་དེ་ན་  
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གློག་སྦྱིན་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་  
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་  
རྟེན་གྱི་ཁམས་རྡོ་རྗེའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྡོ་རྗེའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་  
གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ལྷོ་ཕྱོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་  
རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་འགྲོ་བ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འགྲོ་བ་འཛིན་  
པའི་དབང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་  
  
  
༄༅། །ལྷོ་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ནོར་བུ་འཛིན་ཞེས་བྱ་བ་དེ་ན། དེ་བཞིན་གཤེགས་  
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནོར་བུ་འཛིན་འཆང་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་  
ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་  
ནམ་མཁའ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནམ་མཁའ་དང་མཚུངས་པ་ཞེས་བྱ་བ་ད་ལྟར་བཞུགས་ཏེ་  
འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་  
བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་འདུལ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་  
སངས་རྒྱས་འདུལ་བའི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་  
  
  
ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དཔལ་གྱི་ཕྲེང་བ་ཞེས་བྱ་བ་དེ་ན། དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དཔལ་གྱི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་  
འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ལྷོ་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་  
སེང་གེའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སེང་གེའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་  
བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་  
ཁམས་འདས་པ་ན། འཇིག་རྟེན་གྱི་ཁམས་འཇམ་པ་ཞེས་བྱ་བ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྙན་པ་ཞེས་བྱ་བ་ད་ལྟར་བཞུགས་  
ཏེ༑ འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་གཉིས་  
  
  
༄༅། །ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་གངྒཱའི་ཕྲེང་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་  
པར་རྫོགས་པའི་སངས་རྒྱས་གངྒཱས་བྱིན་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་བྲིས་ཤིག་  
སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཀུན་ཏུ་བཟང་པོ་ཞེས་བྱ་བ་དེ་ན། དེ་  
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུན་ཏུ་བློ་གྲོས་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་  
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་  
འཇིག་རྟེན་གྱི་ཁམས་མེ་ཏོག་རྒྱས་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་དམ་པ་ཞེས་བྱ་བ་ད་ལྟར་བཞུགས་ཏེ་  
འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་  
  
  
ན། འཇིག་རྟེན་གྱི་ཁམས་མཐའ་ཡས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་  
རྒྱས་མེ་ཏོག་མཐའ་ཡས་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་  
ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་བཟང་པོ་ཅན་ཞེས་བྱ་བ་དེ་ན། དེ་བཞིན་གཤེགས་  
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བཟང་པོའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་  
ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་  
མིག་གི་བདག་པོ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མིག་གི་རྒྱལ་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་  
ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་  
  
  
༄༅། །འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མེ་ཏོག་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་  
རྫོགས་པའི་སངས་རྒྱས་ཀེའི་ལ་སའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་  
དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྔ་སྒྲ་ཞེས་བྱ་བ་དེ་ན་  
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྔ་དབྱངས་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་  
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་  
རྟེན་གྱི་ཁམས་བལྟ་ན་སྡུག་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྡུག་པའི་མཆོག་ཅེས་བྱ་བ་ད་ལྟར་བཞུགས་ཏེ་  
འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་  
  
  
འདས་པ་ན། འཇིག་རྟེན་གྱི་ཁམས་དགའ་བ་འཕེལ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་  
པའི་སངས་རྒྱས་དགའ་འཕེལ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་  
ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་མཛེས་སྡུག་ཅེས་བྱ་བ་དེ་ན། དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མཛེས་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་  
པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་  
རྟེན་གྱི་ཁམས་རྒྱུ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྒྱུའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་  
ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་བཞིའི་བྱེ་མ་  
  
  
༄༅། །སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སྤྱོད་པ་ཡིད་འཕྲོག་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་  
རྫོགས་པའི་སངས་རྒྱས་སྤྱོད་པའི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་  
སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སེམས་ཅན་དང་འདྲ་བ་  
ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སེམས་ཅན་གྱི་མཆོག་ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་  
གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་  
ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་གློག་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གློག་གི་བླ་མ་ཞེས་  
བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་།སངས་རྒྱས་ཀྱི་ཞིང་འདི་ནས་ནུབ་བྱང་གི་  
  
  
ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཡིད་དུ་འོང་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་  
པ་ཡང་དག་པར་རྫོགས་པའི་སངས་རྒྱས་ཡིད་དུ་འོང་བའི་དབྱངས་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་  
གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་  
ཚད་མེད་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཚད་མེད་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་  
པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་།སངས་རྒྱས་ཀྱི་ཞིང་འདི་ནས་ནུབ་བྱང་གི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་  
རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་བརྟན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བརྟན་པའི་མཆོག་  
ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་ངས་པ་དྲིས་ཤིག། །སངས་རྒྱས་ཀྱི་ཞིང་འདི་ནས་ནུབ་  
  
  
༄༅། །བྱང་གི་ཕྱོགས་མཚམས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཆུའི་རོ་ཞེས་བྱ་བ་དེ་  
ན༑ དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཆུའི་མཆོག་ཅེས་བྱ་བ་དེ་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་  
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་  
འདས་པ་ན། འཇིག་རྟེན་གྱི་ཁམས་ཏོག་ཅན་ཞེས་བྱ་བ་དེ་ན། དེ་བཞིན་གཤེགས་པ་རིན་པོ་ཆེའི་ཏོག་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་  
ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ནོར་བུའི་འོད་ཅེས་བྱ་བ་དེ་ན། དེ་  
བཞིན་གཤེགས་པ་ནོར་བུ་བསིལ་བ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་  
ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་རིན་པོ་ཆེ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་རིན་པོ་ཆེའི་མཆོག་ཅེས་བྱ་བ་  
  
  
།སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་སོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་  
འཇིག་རྟེན་གྱི་ཁམས་གསེར་འོད་ཅེས་བྱ་བ་དེ་ན། དེ་བཞིན་གཤེགས་པ་གསེར་མཆོག་དཔལ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་  
བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་གསེར་མདོག་ཅེས་བྱ་བ་དེ་ན། དེ་བཞིན་གཤེགས་པ་  
གསེར་འོད་དཔལ་ཞེས་བྱ་བ་ལ་འདྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་  
རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་གསེར་ཅན་ཞེས་བྱ་བ་དེ་ན། དེ་བཞིན་གཤེགས་པ་ཛམ་བུའི་ཆུ་བོ་གསེར་མདོག་ཅེས་བྱ་བ་ལ་དྲིས་ཤིག་པའང་གོང་མ་བཞིན་དུ་  
བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་གི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་དྲ་བ་ཅན་ཞེས་བྱ་བ་  
དེ་ན། དེ་བཞིན་གཤེགས་པ་དྲ་བ་ཅན་གྱི་འོད་ཅེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་  
  
  
༄༅། །ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དྲི་མ་མེད་པའི་ཆུ་ཞེས་བྱ་བ་དེ་ན། དེ་བཞིན་གཤེགས་པ་ཆུའི་རྒྱལ་པོ་  
ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་  
འདས་པ་ན། འཇིག་རྟེན་གྱི་ཁམས་ཚུལ་ཁྲིམས་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་ཚུལ་ཁྲིམས་ཀྱི་སྙིང་པོ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །  
སངས་རྒྱས་ཀྱི་ཞིང་འདི་ནས་བྱང་ཤར་གྱི་ཕྱོགས་མཚམས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རིན་པོ་ཆེའི་གླིང་  
ཞེས་བྱ་བ་དེ་ན། དེ་བཞིན་གཤེགས་པ་རིན་ཆེན་འབྱུང་ཞེས་བྱ་བ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་  
འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྡོ་རྗེའི་འབྱུང་གནས་ཞེས་བྱ་བ་དེ་ན། དེ་  
བཞིན་གཤེགས་པ་རྡོ་རྗེའི་བློ་གྲོས་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་  
  
  
འཇིག་རྟེན་གྱི་ཁམས་སངས་རྒྱས་ཐམས་ཅད་ཅེས་བྱ་བ་དེ་ན། དེ་བཞིན་གཤེགས་པ་སངས་རྒྱས་ཐམས་ཅད་ཀྱི་བློ་གྲོས་  
ཏོག་ཅེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ་།སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་  
ཁམས་འདས་པ་ན། འཇིག་རྟེན་གྱི་ཁམས་བློ་གྲོས་གྲུབ་པ་ཞེས་བྱ་བ་དེ་ན། དེ་བཞིན་གཤེགས་པ་དོན་གྲུབ་དཔལ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་  
རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དྲི་མ་མེད་པའི་ཆུ་ཞེས་བྱ་བ་དེ་ན་  
དེ་བཞིན་གཤེགས་པ་དྲི་མ་མེད་པའི་བཻ་ཌཱུརྱ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་  
ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་སྐྱེས་བུ་ཀླུ་ལ་དགའ་བ་ཞེས་བྱ་བ་དེ་ན། དེ་བཞིན་གཤེགས་པ་སྐྱེས་བུ་ཀླུའི་སྙིང་པོ་ལ་དྲིས་ཤིག་པའང་  
གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་  
  
  
༄༅། །ཁམས་སྤོས་ཀྱི་རོ་ཞེས་བྱ་བ་དེ་ན། དེ་བཞིན་གཤེགས་པ་སྤོས་བརྩེགས་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་  
འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སྤོས་ལྡན་ཞེས་བྱ་བ་དེ་ན། དེ་བཞིན་  
གཤེགས་པ་སྤོས་ཀྱི་སྙིང་པོ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་བརྒྱད་ཀྱི་  
བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དྲང་པོའི་འོད་ཅེས་བྱ་བ་དེ་ན། དེ་བཞིན་གཤེགས་པ་དྲང་པོའི་དཔལ་ཞེས་བྱ་བ་ལ་དྲིས་ཤིག་པའང་གོང་  
མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་ལྷོའི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་  
ཁམས་རིན་ཐང་མེད་པ་ཞེས་བྱ་བ་དེ་ན། དེ་བཞིན་གཤེགས་པ་རིན་ཐང་མེད་པ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ཤར་  
ལྷོའི་ཕྱོགས་མཚམས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མཐའ་ཡས་གཙུག་ཕུད་ཅན་ཞེས་བྱ་བ་དེ་ན། དེ་  
  
  
རྒྱས་མཐའ་ཡས་པའི་རྒྱལ་པོ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་  
ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་འོད་དཔག་ཏུ་མེད་པ་ཞེས་བྱ་བ་དེ་ན། དེ་བཞིན་གཤེགས་  
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ་།སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་  
མཚམས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཚད་མེད་པའི་མིག་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་  
པ་ཡང་དག་པར་རྫོགས་པའི་སངས་རྒྱས་ཚད་མེད་པའི་དབང་ཕྱུག་ཅེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་  
ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མེའི་གཟི་བརྗིད་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་  
པར་རྫོགས་པའི་སངས་རྒྱས་མེའི་འོད་ཅེས་བྱ་བ་ལ༑ དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་བཞིའི་  
  
  
༄༅། །བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མུན་པ་སེལ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་  
རྫོགས་པའི་སངས་རྒྱས་མུན་པ་སེལ་ལྡན་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་ལྔའི་བྱེ་  
མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་བྱིན་པ་དང་ལྡན་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་  
བྱིན་པའི་སྙིང་པོ་ཞེས་བྱ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་ཀྱི་  
འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མི་སྐྱེ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མི་སྐྱེ་བའི་  
དབང་ཕྱུག་ལ་དྲིས་ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་  
ཁམས་འདས་པ་ན། འཇིག་རྟེན་གྱི་ཁམས་སྤོས་ཀྱི་གླང་པོ་ཆེ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤོས་ཀྱི་གླང་པོ་  
  
  
བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་  
ཁམས་འདས་པ་ན། འཇིག་རྟེན་གྱི་ཁམས་སྤོས་ཀྱི་སྣོད་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྤོས་ཀྱི་སྣོད་ཀྱི་རྒྱལ་པོ་ལ་དྲིས་  
ཤིག་པའང་གོང་མ་བཞིན་དུ་བསྡུའོ། །སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་  
རྟེན་གྱི་ཁམས་དགའ་བའི་དབྱངས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དགའ་བ་ལ་དྲིས་ཤིག་པའང་གོང་མ་བཞིན་དུ་བསྡུའོ། །  
སངས་རྒྱས་ཀྱི་ཞིང་འདི་ནས་ལྷོ་ནུབ་ཀྱི་ཕྱོགས་མཚམས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་དཔལ་གྱི་ཕྲེང་བ་ཞེས་བྱ་  
བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམ་པར་རྒྱལ་བའི་དཔལ་དམ་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་  
གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་  
  
  
༄༅། །འདས་པ་ན། འཇིག་རྟེན་གྱི་ཁམས་འཇིག་རྟེན་མཐོང་བ་དང་བཅས་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་  
སངས་རྒྱས་འཇིག་རྟེན་ཐམས་ཅད་མཐོང་ན་དགའ་བ་ཆེར་འཕགས་པའི་རྒྱལ་པོ་འོད་འཕྲོ་བ་རྣམ་པར་སྤྲུལ་པའི་བཀོད་པ་གོ་ཆ་ཆེན་པོ་བགོས་པ། སའི་དབང་ཕྱུག་རྒྱལ་པོ་ཐམས་ཅད་  
ལ་འོད་བྱེད་སྣང་བའི་སྒོ་ཞེས་བྱ་བ་ད་ལྟར་བཞུགས་ཏེ་འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་  
ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་པདྨ་དཀར་པོ་ཞེས་བྱ་བ་དེ་ན། དེ་བཞིན་  
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དམ་པའི་ཆོས་པདྨ་དཀར་པོ་ཞེས་བྱ་བ་ད་ལྟར་བཞུགས་ཏེ་འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་  
ལྡན་འདས་ཤཱཀྱ་ཐུབ་པ་ཇི་ལྟར་གནས་པའང་དྲིས་ཤིག་སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་  
པ་ན༑ འཇིག་རྟེན་གྱི་ཁམས་ཆུས་མེ་ཏོག་ཁ་འབྱེ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མེ་ཏོག་ཁ་འབྱེད་པ་ཞེས་  
  
  
དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པའང་དྲིས་ཤིག་སངས་རྒྱས་ཀྱི་ཞིང་འདི་ནས་སྟེང་  
གི་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མྱ་ངན་མེད་པ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་  
པ་ཡང་དག་པར་རྫོགས་པའི་སངས་རྒྱས་མྱ་ངན་ཐམས་ཅད་མེད་པ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་  
པ་ཇི་ལྟར་གནས་པའང་དྲིས་ཤིག་སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་ལྔའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་  
ཨུཏྤ་ལ་མཐིང་ག་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་ཆེའི་ཨུཏྤ་ལའི་དཔལ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་  
གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་  
སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་པདྨ་ཅན་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་པདྨའི་སྙིང་  
  
  
༄༅། །པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་  
སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་ཀུ་མུ་ད་དང་ལྡན་པ་ཞེས་  
བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀུ་མུ་དའི་སྙིང་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་  
གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་  
འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ས་ཀིའི་སྤོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ས་ཀིའི་སྤོས་  
ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་  
སྟེང་གི་ཕྱོགས་ལོགས་སུ་གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཀོ་ཀང་སི་ཀ་ཞེས་བྱ་བ་དེ་ན། དེ་བཞིན་གཤེགས་པ་  
  
  
ཐམས་ཅད་ཀྱི་རྒྱལ་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་  
ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་སྟེང་གི་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་  
འཇིག་རྟེན་གྱི་ཁམས་བསོད་ནམས་ཀྱི་སྟེགས་ཅན་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་བསོད་ནམས་ཀྱི་སྟེགས་ཀྱི་དབང་ཕྱུག་  
ཅེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་ཇི་ལྟར་གནས་པ་དྲིས་ཤིག་སངས་རྒྱས་ཀྱི་ཞིང་འདི་ནས་འོག་གི་ཕྱོགས་  
ལོགས་སུ་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སེང་གེའི་ཚུལ་ཞེས་བྱ་བ་དེ་ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་  
རྫོགས་པའི་སངས་རྒྱས་སོང་གེའི་རྣམ་པར་རོལ་པ་ཞེས་བྱ་བ་དང། སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་གཉིས་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་  
འདས་པ་ན། འཇིག་རྟེན་གྱི་ཁམས་སྟག་གི་ཕུག་ཅེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྟག་སྒྲ་སྒྲོགས་ཞེས་བྱ་བ་དང། སངས་  
  
  
༄༅། །རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་གསུམ་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་འཇིག་རྟེན་གྱི་ཁམས་ཤིང་ས་  
ཧ་ཀ་ར་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ས་ཧ་ཀ་རའི་མེ་ཏོག་ཀླུང་ཞེས་བྱ་བ་དང། སངས་རྒྱས་ཀྱི་ཞིང་འདི་ནས་  
འོག་གི་ཕྱོགས་ལོགས་སུ་གངྒཱའི་ཀླུང་བཞིའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་རྒྱལ་ལྡན་ཞེས་བྱ་བ་དེ་ན། དེ་བཞིན་གཤེགས་པ་དགྲ་  
བཅོམ་པ་ཡང་དག་པར་རྫོགས་པའི་སངས་རྒྱས་ཐམས་ཅད་ལས་རྒྱལ་བར་འདུལ་བ་ཞེས་བྱ་བ་དང། སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་ལྔའི་བྱེ་  
མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་ཡེ་ཤེས་མི་ཆགས་པའི་འབྱུང་གནས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་  
རྫོགས་པའི་སངས་རྒྱས་ཐེག་པ་ཆེན་པོ་རྣམ་པར་སྒྲོགས་པའི་རྒྱལ་པོ་ཞེས་བྱ་བ་དང། སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་དྲུག་གི་བྱེ་མ་སྙེད་  
ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་མཁའ་འབིགས་འབྱུང་གནས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་  
  
  
སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་བདུན་གྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན་  
འཇིག་རྟེན་གྱི་ཁམས་ལྟད་མོ་ཆེ་བ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རི་མོ་ཐམས་ཅད་ཀྱི་རྒྱལ་པོ་ཞེས་བྱ་བ་དང། སངས་  
རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་བརྒྱད་ཀྱི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་བློ་གྲོས་འཛིན་པ་ཞེས་བྱ་བ་དེ་ན། དེ་  
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གཟུངས་ཀྱི་དབང་ཕྱུག་རྒྱལ་པོ་ཞེས་བྱ་བ་དང། སངས་རྒྱས་ཀྱི་ཞིང་འདི་ན་ས་འོག་གི་ཕྱོགས་ལོགས་སུ་  
གངྒཱའི་ཀླུང་དགུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་རྟེན་གྱི་ཁམས་སའི་བློ་གྲོས་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་  
པའི་སངས་རྒྱས་སའི་རྒྱལ་པོ་ཞེས་བྱ་བ་དང། སངས་རྒྱས་ཀྱི་ཞིང་འདི་ནས་འོག་གི་ཕྱོགས་ལོགས་སུ་གངྒཱའི་ཀླུང་བཅུའི་བྱེ་མ་སྙེད་ཀྱི་འཇིག་རྟེན་གྱི་ཁམས་འདས་པ་ན། འཇིག་  
རྟེན་གྱི་ཁམས་རྟག་ཏུ་དགའ་བའི་རྒྱལ་པོ་ཞེས་བྱ་བ་དེ་ན། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཐེ་ཚོམ་དང། ཡིད་གཉིས་ཐམས་ཅད་  
  
  
༄༅། །གཅོད་པའི་འབྱུང་གནས་རྒྱལ་པོ་ཞེས་བྱ་བ་ད་ལྟར་བཞུགས་ཏེ། འཚོ་ཞིང་གཞེས་ཀྱི་དེ་བཞིན་གཤེགས་པ་དེ་ལ་བཅོམ་ལྡན་འདས་ཤཱཀྱ་ཐུབ་པ་མི་  
མཇེད་ཀྱི་འཇིག་རྟེན་གྱི་ཁམས་ན་ཡོངས་སུ་མྱ་ངན་ལས་མ་འདས་པར་བཞུགས་ཤིག་དེ་བཞིན་གཤེགས་པ་ཐམས་ཅད་ཀྱི་ཚིག་གི་དཔེས་བརྒྱན་པའི་མཐའ་ལ་ཇི་ལྟར་གནས་  
པ༑ འཇམ་དཔལ་གཞོན་ནུར་གྱུར་པ་དང། སོར་མོའི་ཕྲེང་བ་ཁྱེད་དེང་ལ་བཅོམ་ལྡན་འདས་དེ་བཞིན་གཤེགས་པ་དེ་ལ་དྲིས་ཤིག་ཁྱེད་ཀྱི་ཐེ་ཚོམ་དང། ཡིད་གཉིས་ཐམས་  
ཅད་གཅོད་པར་འགྱུར་ཏེ། དེ་བས་ན་དེ་བཞིན་གཤེགས་པ་དེའི་མཚན་ཐེ་ཚོམ་དང། ཡིད་གཉིས་ཐམས་ཅད་གཅོད་པ་ཞེས་བྱའོ། །དེ་ནས་འཇམ་དཔལ་གཞོན་ནུར་གྱུར་པ་  
དང༑ སོར་མོའི་ཕྲེང་བས། བཅོམ་ལྡན་འདས་ལ་ལེགས་སོ། །ལེགས་སོ་ཞེས་གསོལ་ནས། དེ་བཞིན་གཤེགས་པའི་ཞབས་ལ་མགོ་བོས་ཕྱག་བཙལ་ནས། རྫུ་  
འཕྲུལ་གྱི་རྐང་པའི་སྟོབས་ཀྱིས་ངང་པའི་རྒྱལ་པོ་ལྟར་དོང་སྟེ། རྟག་ཏུ་དགའ་བའི་རྒྱལ་པོ་ཞེས་བྱ་བའི་འཇིག་རྟེན་གྱི་ཁམས་དེར་ཕྱིན་ནས། དེ་བཞིན་གཤེགས་པ་ཐེ་ཚོམ་  
དང༑ ཡིད་གཉིས་ཐམས་ཅད་གཅོད་པ་ཞེས་བྱ་བའི་ཞབས་ལ་མགོ་བོས་ཕྱག་བཙལ་ཏེ། ཕྱོགས་གཅིག་ཏུ་འཁོད་ནས་གསོལ་པ། བཅོམ་ལྡན་འདས་བདག་ཅག་གཉིས་མི་  
  
  
ཐུབ་པའི་ཞབས་ཀྱི་དྲུང་ནས་འདིར་མཆིས་སོ། །ཕྱོགས་བཅུའི་སངས་རྒྱས་བཅུའི་ཞབས་ཀྱི་དྲུང་དུའང་ཕྱིན་ཏེ། བཅོམ་  
ལྡན་འདས་ཤཱཀྱ་ཐུབ་པ་དེ་བཞིན་གཤེགས་པ་མི་མཇེད་ཀྱི་འཇིག་རྟེན་གྱི་ཁམས་ན་བཞུགས་ཏེ། མྱ་ངན་ལས་མ་འདས་བཞིན་དུ་ཐར་པའི་མཐའ་ལ་ཇི་ལྟར་གནས་པ་དེ་དག་ཐམས་  
ཅད་ལ་ཞུས་ན། དེ་བཞིན་གཤེགས་པ་དེ་དག་གིས་འདི་སྐད་དུ་བཀའ་སྩལ་ཏེ། དེ་བཞིན་གཤེགས་པ་ཤཱཀྱ་ཐུབ་པ་དེ། དེ་བཞིན་གཤེགས་པ་ངེད་དང་གཅིག་གི་དེ་བཞིན་གཤེགས་  
པ་དེ་ལ་ཞུས་ཤིག་ཅེས་གསུངས་ནས། བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པས་ཀྱང་རིགས་ཀྱི་བུ་ཁྱེད་གཉིས་དེངས་ལ་ཐེ་ཚོམ་དང། ཡིད་གཉིས་ཐམས་ཅད་  
གཅོད་པའི་རྣམ་པ་དེ་བཞིན་གཤེགས་པ་ལ་དྲིས་ཤིག་ཅེས་བདག་ཅག་འདིར་བཀྱེ་སྟེ་མཆིས་སོ། །བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པ་མི་མཇེད་ཀྱི་འཇིག་རྟེན་  
གྱི་ཁམས་ན་བཞུགས་ཤིང་མྱ་ངན་ལས་མ་འདས་པར་ཇི་ལྟར་ན་ཐར་པའི་མཐའ་ལ་གནས་ཞེས་ཞུས་པ་དང། དེ་གཉིས་ཀྱི་ཚིག་གསན་ནས། དེ་བཞིན་གཤེགས་པ་དེས་འདི་སྐད་  
ཅེས་བཀའ་སྩལ་ཏོ། །རིགས་ཀྱི་བུ། མྱུར་དུ་སླར་ལོག་ཅིག་དེ་བཞིན་གཤེགས་པ་དེས་ཐེ་ཚོམ་དང། ཡིད་གཉིས་ཐམས་ཅད་གཅོད་པར་འགྱུར་རོ། །དེ་བཞིན་གཤེགས་པ་དེ་ཉིད་  
  
  
༄༅། །ང་ཡིན་ཏེ། ཐ་དད་པ་ནི་མ་ཡིན་ནོ། །དེ་ལྟར་ཤཱཀྱ་ཐུབ་པ་ནི་ཚད་མེད་དོ་ཞེས་གསུངས་ནས་སླར་བཀྱེའོ། །དེ་ནས་འཇམ་དཔལ་གཞོན་ནུར་གྱུར་པས། བཅོམ་  
ལྡན་འདས་ལ་ལེགས་སོ། །ལེགས་སོ་ཞེས་གསོལ་ཏེ། སོར་མོའི་ཕྲེང་བ་དང་ལྷན་ཅིག་ཏུ་དེ་བཞིན་གཤེགས་པ་དེའི་ཞབས་ལ་མགོ་བོས་ཕྱག་བཙལ་ཏེ། དོང་ནས་བཅོམ་ལྡན་འདས་  
ཀྱི་དྲུང་དུ་ཕྱིན་ཏེ། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་བཙལ་ནས། འདི་སྐད་ཅེས་གསོལ་ཏོ། །ཀྱེ་མ་དེ་བཞིན་གཤེགས་པའི་སྐུ་ནི་ཚད་མེད་གྲངས་མེད་པར་འཛིན་པ་  
སྟེ༑ དེ་བཞིན་གཤེགས་པ་དེ་ཉིད་ང་ཡིན་ཏེ། ཤཱཀྱ་ཐུབ་པ་དེ་བཞིན་གཤེགས་པ་དེ་ཁྱེད་ཀྱི་ཐེ་ཚོམ་ཐམས་ཅད་གཅོད་པར་འགྱུར་གྱི། ཁྱེད་དེངས་ཤིག་ཅེས་དེ་དག་གིས་ཀྱང་  
བདག་ཅག་སླར་བཀྱེའོ། །བཅོམ་ལྡན་འདས་ཀྱིས་བཀའ་སྩལ་པ། ང་ཉིད་དེ་བཞིན་གཤེགས་པ་དེ་ཡིན་ནོ་ཞེས་དེ་བཞིན་གཤེགས་པ་དེ་གསུང་ངམ། དེ་དག་གིས་  
གསོལ་པ། དེ་གཅིག་གསུང་བ་བཞིན་དེ་བཞིན་གཤེགས་པ་དེ་དག་ཐམས་ཅད་གསུང་སྟེ། ཐ་མར་བདག་ཅག་གིས་ཞུས་ན། དེ་བཞིན་གཤེགས་པ་ཐམས་ཅད་ང་ཉིད་  
དེ་བཞིན་གཤེགས་པ་དེ་ཡིན་ཏེ། གཅིག་གོ་ཞེས་གསུང་ངོ། །བཀའ་སྩལ་པ། དེ་བཞིན་གཤེགས་པ་སངས་རྒྱས་བཅོམ་ལྡན་འདས་དེ་དག་གི་འཇིག་རྟེན་གྱི་ཁམས་དེ་  
  
  
དེ་གཉིས་ཀྱིས་གསོལ་པ། དེ་བཞིན་གཤེགས་པ་ཐམས་ཅད་ཀྱི་འཇིག་རྟེན་གྱི་ཁམས་སུ་བདག་ཅག་གིས་ཕྱིན་པ་ཐམས་ཅད་ནི་གྲམ་པ་དང། གྱོ་མོ་ཐམས་ཅད་མ་  
མཆིས་པ། ལག་མཐིལ་བཞིན་དུ་མཉམ་པ། ཀ་ཙ་ལིནྡ་ཀ་བཞིན་དུ་རེག་ན་བདེ་བ། བདེ་བ་ཅན་གྱི་འཇིག་རྟེན་གྱི་ཁམས་ལྟར་སྙིགས་མ་ལྔ་དང་བྲལ་བ། ཉན་ཐོས་དང། རང་  
སངས་རྒྱས་དང། བུད་མེད་མ་མཆིས་པ་ཐེག་པ་དམ་པ་གཅིག་སྟེ་ཐེག་པ་གཞན་ལ་མི་འཇུག་གོ་བཀའ་སྩལ་པ། དེ་བཞིན་གཤེགས་པ་དེ་རྣམས་ཀྱི་མཚན་རིགས་ཀྱི་  
བུའམ། རིགས་ཀྱི་བུ་མོ་གང་ཁ་ཏོན་ལེགས་པར་བྱེད་དམ། འྡྲིའམ་ཉན་ཀྱང་རུང་སྟེ། བསྟིང་ངམ། བརྗོད་དམ། གཞན་གྱི་ཕྱིར་འྥྱའམ། བདག་གིས་བརྗོད་ན། བདག་  
འཇིགས་པ་ཐམས་ཅད་མེད་པར་འགྱུར་རོ། །ལྷ་ཐམས་ཅད་ཀྱང་དེ་ལ་གནོད་པར་མི་བྱེད་དོ། །དེ་བཞིན་དུ་ཀླུ་དང། གནོད་སྦྱིན་དང། ནམ་མཁའ་ལྡིང་དང། མིའམ་ཅི་དང་  
ལྟོ་འཕྱེ་ཆེན་པོ་དང། དྲི་ཟ་ལ་སོགས་པས་ཀྱང་མི་ཚུགས་སོ་།ཁྲོས་ནས་ལ་ལ་བསྲུང་བར་འགྱུར། །དེས་འགྲོ་བ་བཞི་བཅད་པ་ཡིན་།བྱང་ཆུབ་ཀྱི་སེམས་མ་སྐྱེས་པ་དེ་དག་ཀྱང་  
བྱང་ཆུབ་ཀྱི་རྒྱུ་ཐོབ་པར་འགྱུར་རོ་ཞེས་གསུང་ངོ། །སོར་མོའི་ཕྲེང་བ། གཞན་ཡང། དེ་བཞིན་གཤེགས་པའི་ཆེ་བ་ཉིད་ངོ་མཚར་ནི་གཟུངས་མཚུངས་པ་མེད་པའི་མདོ་སྡེ་ཆེན་པོ་ལས་  
  
  
༄༅། །སངས་རྒྱས་བྱེ་བ་ཕྲག་བརྒྱད་ཅུ་རྩ་གཅིག་སྟེ། ང་ཉིད་དེ་བཞིན་གཤེགས་པ་དེ་ཉིད་ཡིན་ནོ་ཞེས་རྒྱ་ཆེར་བཤད་དོ་།དེ་བཞིན་དུ་སངས་རྒྱས་ཀྱི་ཞིང་བསྔགས་  
པའང་བསམ་གྱིས་མི་ཁྱབ་བོ། །དེ་ལྟར་དེ་བཞིན་གཤེགས་པའང་ཚད་མེད་པ་སྟེ། དེ་ལྟར་དེ་བཞིན་གཤེགས་པའི་གཟུགས་ཀྱི་སྐུའང་མཐའ་ཡས་གྲངས་མེད་དེ། དེ་ལྟ་བུའི་  
ཡོན་ཏན་གྱི་མཚན་ཉིད་དང་ལྡན་པ་ལ་མི་རྟག་པ་དང། ནད་ལྟ་ག་ལ་འབྱུང། ད་དེ་བཞིན་གཤེགས་པའི་སྐུ་རྟག་པ་དང། མཐའ་ཡས་བ་རྩ་བ་དང་བཅས། རྒྱུ་དང། རྐྱེན་དུ་བཅས་  
པའི་གཏན་ཚིགས་ཐམས་ཅད་ཁྱེད་ལ་རྒྱ་ཆེར་བསྟན་ཏོ། །འཇིག་རྟེན་གྱི་ཁམས་འདི་ན་སྐྱེ་བོ་རྣམས་མི་དགེ་བས་ན། སངས་རྒྱས་ཐམས་ཅད་ཀྱང་འཇིག་རྟེན་གྱི་ཁམས་འདིའི་  
རྒྱལ་པོ་མི་བཞེད་དོ། །མི་དགེ་བ་དགེ་བ་ལ་བཀོད་པའི་ཕྱིར་ལུས་ཡང་དང། ཡང་བཏང་བས་ན། ངའི་ལུས་མ་སྐྱེས་པའི་སྐུར་གྱུར་ཏོ། །ངའི་ལུས་བསྐལ་པ་བྱེ་བ་གྲངས་མེད་  
པ་མང་པོར་དམ་པའི་ཆོས་བསྲུང་བའི་ཕྱིར། ངའི་ལུས་གངྒཱའི་ཀླུང་གི་བྱེ་མ་སྙེད་ཀྱི་ལུས་རེ་རེའང་བཅད་གཏུབས་བཅོམ་ནས་བྱིན་པས་ངའི་ལུས་མི་ཤིགས་པ་འདུས་མ་བྱས་ཀྱི་  
ལུས་མཚུངས་པ་མེད་པར་གྱུར་ཏོ། །བསྐལ་པ་བྱེ་བ་མང་པོར་དཔའ་བོ་ལྟར་འདུག་སྟེ། གནས་མང་པོར་གངྒཱའི་ཀླུང་གི་བྱེ་མ་སྙེད་ཀྱི་ལུས་མང་པོར་བཏང་སྟེ། ལུས་རེ་རེའང་  
  
  
སྤྱད་པས་ངའི་ལུས་རྒ་བ་མེད་པའི་སྐུར་གྱུར་ཏོ། །བསྐལ་པ་བྱེ་བ་མང་པོར་གྲངས་མེད་པར་ང་ནད་ཀྱི་བསྐལ་པ་བར་  
མར་སྐྱེས་ཏེ། ངའི་ལུས་རེ་རེའང་སྨན་དམ་པར་གྱུར་ནས་གངྒཱའི་ཀླུང་གི་བྱེ་མ་སྙེད་ཀྱི་སེམས་ཅན་རྣམས་ལ་ཕན་བཏགས་པས་ན། ངའི་ལུས་ནད་མེད་པའི་སྐུར་གྱུར་ཏོ། །ང་  
ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་ཀྱི་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་ལྟོགས་པའི་ནད་ཞི་བར་བྱས་ཏེ། ཐེག་པ་གཅིག་པའི་ཁུ་བ་བླུད་པས་  
ན༑ ངའི་ལུས་མི་འཆི་བའི་སྐུར་གྱུར་ཏོ། །ངས་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་ཉོན་མོངས་པ་བྱེ་བ་མང་པོའི་དྲི་མ་བསལ་ནས། ཤིན་ཏུ་དཀའ་བ་  
བསྟན་ཏེ་དེ་བཞིན་གཤེགས་པའི་སྙིང་པོ་བསྟན་པས་ན། ངའི་ལུས་ཉོན་མོངས་པ་མེད་པའི་སྐུར་གྱུར་ཏོ། །ང་ཚེ་རབས་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་  
མེད་པར་སེམས་ཅན་ཡི་དྭགས་བྱེ་བ་མང་པོ་སྐོམ་ཞིང་ལྟོགས་པའི་སྡུག་བསྔལ་རབ་ཏུ་ཞི་བར་བྱས་ཏེ། ཐེག་པ་གཅིག་པའི་ཆོས་ཚིམ་པར་བྱས་པས་ན། གངྒཱའི་ཀླུང་མང་པོའི་བྱེ་  
མ་སྙེད་དུ་ངའི་ལུས་ཟག་པ་མེད་པའི་སྐུར་གྱུར་ཏོ། །ང་ཚེ་རབས་མང་པོར་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། ལྷ་མ་ཡིན་དུ་བཅས་པའི་སེམས་  
  
  
༄༅། །ཅན་བྱེ་བ་མང་པོ་ལ་མ་དང། སྲིང་མོ་དང། བུ་བཞིན་དུ་སྡུག་པར་བྱས་པས་ན། ངའི་ལུས་གནོད་པ་མེད་པའི་སྐུར་གྱུར་ཏོ་།ང་ཚེ་རབས་མང་པོ་གངྒཱའི་  
ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་ལ་མི་བདེན་པར་སྨྲ་བ་རྣམས་ཐེག་པ་ཆེན་པོའི་བདེན་པ་ལ་བཀོད་  
པས་ན། ངའི་ལུས་བདེན་པ་རྟག་པའི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་  
བྱེ་བ་མང་པོ་ཆོས་མ་ཡིན་པ་བྱེད་པ་རྣམས་འཇིག་རྟེན་ལས་འདས་པའི་ཆོས་ཀྱི་རྣམ་པ་ལ་བཀོད་པས་ན། ངའི་ལུས་ཆོས་ཀྱི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་  
སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་ལོག་པར་ལྟ་བའི་དབང་དུ་གྱུར་པ་རྣམས་ཡང་དག་པར་ལྟ་བ་ལ་བཀོད་པས་ན་  
ངའི་ལུས་ཤིན་ཏུ་བདེ་བའི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་  
མང་པོ་འཇིགས་སྐྲག་པར་གྱུར་པ་རྣམས་འཇིགས་པ་མེད་པ་ལ་བཀོད་པས་ན། ངའི་ལུས་དགེ་བའི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་  
  
  
མིར་བཅས་པའི་སེམས་ཅན་བྱེ་བ་མང་པོ་མྱ་ངན་ཆེན་པོར་གྱུར་པ་རྣམས་མྱ་ངན་མེད་པའི་ཆོས་ལ་བཀོད་པས་ན། ངའི་ལུས་མྱ་ངན་མེད་པ་  
དང༑ མྱ་ངན་དང་བྲལ་བའི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་མང་པོ་  
གཞན་གྱི་ཆུང་མ་ལ་ཆགས་པ་རྣམས་ཚུལ་ཁྲིམས་ཆེན་པོའི་གོ་ཆ་ལ་བཀོད་པས་ན། ངའི་ལུས་རྡུལ་མེད་ཅིང་རྡུལ་དང་བྲལ་བའི་སྐུར་གྱུར་ཏོ། །ང་ཚེ་རབས་གངྒཱའི་ཀླུང་གི་བྱེ་མ་  
སྙེད་དུ་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་སྐྱོན་ཆགས་པའི་ཡ་མཚན་ཅན་རྣམས་བསྡུས་ཏེ། རབ་ཏུ་སྦྱངས་པས་དམ་པའི་ཆོས་ལ་བཀོད་པས་ན་  
ངའི་ལུས་ཤག་ཤིག་མེད་དེ། ཤག་ཤིག་མེད་པའི་ཆོས་ཀྱི་སྐུར་གྱུར་ཏོ།། །།བམ་པོ་དྲུག་པ། ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་  
པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་དབུལ་པོར་གྱུར་པ་རྣམས་ཆོས་ཀྱི་ནོར་དང། གཏེར་བྱིན་པས་ན། ངའི་ལུས་ཚུལ་མེད་པ་ལས་  
ཚུལ་གྱི་ཆོས་ཀྱི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་འདོད་པའི་  
  
  
༄༅། །དབང་དུ་གྱུར་པ་རྣམས་ཉོན་མོངས་པ་མེད་པ་ལ་བཀོད་པས་ན། ངའི་ལུས་གཙེ་བ་དང་བྲལ་ཞིང་གཙེ་བ་མེད་པའི་ཆོས་ཀྱི་སྐུར་གྱུར་ཏོ། །ང་ཚེ་རབས་  
མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་ཉོན་མོངས་པ་སྤྲུགས་ཤིང། སྤྲུལ་གདུག་པའི་  
དུག་མེད་པར་བྱས་པས་ན། ངའི་ལུས་ནད་འགོ་བ་མེད་ཅིང་ནད་འགོ་བ་དང་བྲལ་བའི་ཆོས་ཀྱི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་  
པོ་གྲངས་མེད་པར་ལྷ་དང་མིར་བཅས་པའི་སེམས་ཅན་བྱེ་བ་མང་པོ་འཇིག་རྟེན་ན་རྩལ་ལག་མེད་པ་ལ་ཕ་རོལ་ཏུ་ཕྱིན་པའི་ཆོས་ཀྱིས་རྩ་ལག་ཏུ་བྱས་པས་ན། ངའི་ལུས་མ་  
བྱས་པའི་ཆོས་གསལ་བའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་  
བ་མང་པོ་རྣམས་ལ་དེ་བཞིན་གཤེགས་པའི་སྙིང་པོ་ཤིན་ཏུ་རྣམ་པར་དག་པའི་ཆོས་ཀྱི་གཏམ་བསྙད་པས་ན། ངའི་ལུས་ཅིའང་མེད་པའི་སྐུར་གྱུར་ཏོ། །ང་ཚེ་རབས་མང་པོ་  
གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་རྣམས་དེ་བཞིན་གཤེགས་པའི་གསལ་བ་དང། ངོ་མཚར་  
  
  
ངའི་ལུས་ངོ་མཚར་གྱི་སྐུར་གྱུར་ཏོ། །ང་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་  
མང་པོ་རྣམས་སངས་རྒྱས་སུ་སྦྱོར་དུ་བཙུད་པས་ངའི་ལུས་ཚད་མེད་དཔག་ཏུ་མེད་པའི་མཆོག་དམ་པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་  
མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་རྣམས་བསྒྲལ་བའི་ཕྱིར་རིགས་དེ་དང། དེར་སྐྱེ་བ་བསྟན་ཏེ། རབ་ཏུ་བསྒྲལ་བས་ན། ངའི་ལུས་མཆོག་དམ་  
པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་རྣམས་འཇིགས་པ་ཐམས་ཅད་  
ལས་བསྒྲལ་ཏེ། བྱང་ཆུབ་པ་ལ་བཀོད་པས་ན། ངའི་ལུས་བླ་ན་མེད་པའི་ཆོས་ཀྱི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་  
པར་སེམས་ཅན་བྱེ་བ་མང་པོ་རྣམས་ཡན་ལག་མ་ཚང་པའི་ལུས་ཀྱིས་འཇིག་རྟེན་གྱི་ཕྱིར་འགྲོ་བར་བྱས་ཏེ། སེམས་ཅན་མང་པོ་བྱང་ཆུབ་ལ་བཀོད་པས་ན། ངའི་ལུས་བླ་ན་མེད་  
པའི་ཆོས་ཀྱི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ངས་འཇིག་རྟེན་རྣམས་ལ། དེ་བཞིན་གཤེགས་པའི་སྙིང་པོ་  
  
  
༄༅། །རྟག་པའི་དབྱིངས་མ་བཅབས་ཏེ། སེམས་ཅན་ཐམས་ཅད་ལ་ཕན་པར་བསྟན་པས་ན། ངའི་ལུས་རྟག་པའི་སྐུར་གྱུར་ཏོ། །ངས་ཚེ་རབས་མང་པོ་  
གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ངས་ཚུལ་ཁྲིམས་བསྲུང་བ་ན། ལྷའི་བུ་མོ་དང། བདུད་ཀྱི་བུ་མོ་དང། འཇིག་རྟེན་པ་བཟང་མོ་མཐོང་ཡང་སེམས་  
མ་བཏང་བས་ངའི་ལུས་མི་འཇིག་པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་ཐམས་ཅད་  
ཀྱི་བླ་མའི་ཆུང་མ་དང། ཕུ་ནུ་བོའི་ཆུང་མ་དང། བུད་མེད་ཐམས་ཅད་ལ་ཆགས་པར་མ་བྱས་པས་ན། ངའི་ལུས་མི་འཇིག་པའི་ཆོས་ཀྱི་སྐུར་གྱུར་ཏོ། །ངས་ཚེ་རབས་མང་པོ་  
གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་རྣམས་ཀྱི་ཉེས་པ་མཐའ་ཡས་པ་ཟད་པར་བྱས་པས་ན་  
ངའི་ལུས་མཚུངས་པ་མེད་པ་མཐའ་ཡས་པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་  
པོ་དུད་འགྲོའི་སྐྱེ་གནས་སུ་སོང་བ་རྣམས་ཆོས་ཟབ་མོ་ལ་བཀོད་པས་ན། ངའི་ལུས་ཟབ་མོའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་  
  
  
མཁའི་བྱ་རྗེས་བཞིན་དུ་བསྟན་ཏེ། སངས་རྒྱས་ཀྱི་དབྱིངས་གསལ་བར་བྱས་པས་ན། ངའི་ལུས་བལྟར་མི་མཐོང་  
བའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་སེམས་ཅན་བྱེ་བ་མང་པོ་བདག་མེད་པར་འཛིན་པ་ལས་བཟློག་སྟེ། དེ་  
བཞིན་གཤེགས་པའི་སྙིང་པོ་བལྟ་དཀའ་བ་བསྟན་པས་ན། ངའི་ལུས་སེམས་ཅན་ཐམས་ཅད་ཀྱིས་བལྟ་དཀའ་བའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་  
བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་སྐྱེས་པའི་སེམས་ཅན་རྣམས་སྲོག་གཅོད་པ་ལས་བཟློག་སྟེ། དམ་པའི་ཆོས་ལ་བཀོད་པས་ན། ངའི་སྐུ་ཤིན་ཏུ་ཕྲ་བའི་སྐུར་གྱུར་  
ཏོ༑ ༑ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་ཆོས་ཀྱི་དགའ་བ་བསྐྱེད་པས་ན་  
ངའི་ལུས་མཁས་པའི་སྐུར་གྱུར་ཏོ། །ངས་ཚེ་རབས་མང་པོ་གངྒཱའི་ཀླུང་གི་བྱེ་མ་སྙེད་དུ་བསྐལ་པ་བྱེ་བ་མང་པོ་གྲངས་མེད་པར་ལྷ་དང། མིར་བཅས་པའི་སེམས་ཅན་བྱེ་བ་མང་པོ་རྣམས་  
ལ། དེ་བཞིན་གཤེགས་པའི་སྙིང་པོ་འཇམ་དཔལ་ལྟ་བུར་དབྱིངས་བསྟན་པས་ན། ངའི་ལུས་བལྟ་དཀའ་བའི་སྐུར་གྱུར་ཏོ། །བསྐལ་པ་གྲངས་མེད་པ་མང་པོར་ངས་སེམས་ཅན་  
  
  
༄༅། །བྱེ་བ་མང་པོ་རྣམས་བཅིངས་པ་ཐམས་ཅད་དང་བྲལ་བར་བྱས་ཏེ། ཐར་པའི་གནས་སུ་རབ་ཏུ་བཀོད་པས། དེ་ལས་ངའི་ལུས་བལྟ་དཀའ་བའི་སྐུར་  
གྱུར་ཏོ། །གྲངས་མེད་པ་མང་པོར་ངས་ལྷ་དང། མི་དང། སེམས་ཅན་དམྱལ་བ་པ་རྣམས་ལ་སེམས་ཅན་བྱེ་བ་མང་པོ་དག་སྲིད་པ་ཐམས་ཅད་དུ་གནས་སུ་མ་བཅུག་སྟེ། ཐར་པ་དེ་  
ཁོ་ན་ཉིད་ལ་བཀོད་པས། དེ་ལས་ངའི་ལུས་ཐམས་ཅད་དུ་ཀུན་གཞི་མེད་པའི་སྐུར་གྱུར་ཏོ། །གྲངས་མེད་པ་མང་པོར་ངས་སེམས་ཅན་བྱེ་བ་མང་པོ་ལ་བདག་དང། འཇིག་རྟེན་  
སྙམ་དུ་མ་བསམས་ཏེ། སེམས་ཅན་ཐམས་ཅད་སྒྲ་གཅན་ཟིན་བཞིན་དུ་བལྟས་པས། དེ་ལས་ངའི་ལུས་ཉོན་མོངས་པ་མེད་པའི་སྐུར་གྱུར་ཏོ་།གྲངས་མེད་པ་མང་པོར་ངས་ལྷ་  
དང༑ མིར་བཅས་པའི་སེམས་ཅན་བྱེ་བ་མང་པོ་བསླབ་པའི་གནས་ལྔ་ལ་རྣམ་པར་དག་པར་བྱས་པས། ངའི་ལུས་རུས་པ་དང། རྒྱུས་པ་དང། ཡན་ལག་རྣམ་པར་དག་པའི་  
སྐུར་གྱུར་ཏོ། །གྲངས་མེད་པ་མང་པོར་ངས་སེམས་ཅན་ཐམས་ཅད་དགྲོལ་ལོ་ཞེས་དམ་བཅས་ཏེ། ལེགས་པར་བྱ་བའི་སྨོན་ལམ་བཏབ་པས་སེམས་ཅན་རྣམས་བསྒྲལ་ཏེ། དེའི་ཕྱིར་  
ངའི་ལུས་ཐམས་ཅད་ལས་གྲོལ་བའི་སྐུར་གྱུར་ཏོ། །གྲངས་མེད་པ་མང་པོར་ངས་སེམས་ཅན་བྱེ་བ་མང་པོ་རྣམས་ངན་པར་ལྟ་བའི་ནད་ཟུག་རྡུ་རྣམ་པ་མང་པོ་བྱུང་སྟེ། དེ་ཁོ་ནའི་ཆོས་ལ་  
  
  
ཏོ། །གྲངས་མེད་པ་མང་པོ་ཚེ་རབས་མང་པོར་སེམས་ཅན་ཐམས་ཅད་ལ་བུ་གཅིག་པ་སྒྲ་གཅན་འཛིན་ལྟར་ངེས་པར་ལྟ་ཞིང་  
དེ་བཞིན་དུ་གཞན་ཡང་བཙུད་པས་དེ་ལས་ངའི་ལུས་ཞི་གནས་ཀྱི་སྐུར་གྱུར་ཏོ། །གྲངས་མེད་པ་མང་པོར་ངས་སེམས་ཅན་བྱེ་བ་མང་པོ་རྣམས་རྟོག་པ་ཐམས་ཅད་སྤངས་ནས་རབ་  
ཏུ་བཟུང་སྟེ། དགྲ་མཐོང་ནའང་བསྟེན་ཅིང་ཆོག་ཤེས་པ་དང། ཡོ་བྱད་བསྙུངས་ཤིང་གཞན་ཡང་དེ་ལ་བཙུད་པས་དེའི་ཕྱིར་ངའི་ལུས་ཉེ་བར་ཞི་བའི་སྐུར་གྱུར་ཏོ། །ཚེ་རབས་གྲངས་  
མེད་པ་མང་པོར་ངས་སེམས་ཅན་བྱེ་བ་མང་པོ་ཟང་ཟིང་སྦངས་ནས་ཉན་ཐོས་ཀྱི་ཆོག་ཤེས་པ་ཙམ་བསྟན་པས་དེ་ལས་ངའི་ལུས་ནེམ་ནུར་གྱི་ཚུལ་ཐམས་ཅད་བཅད་པ་ཕ་རོལ་ཏུ་  
ཕྱིན་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་མང་པོར་སེམས་ཅན་བྱེ་བ་མང་པོ་ཉ་དང། ཤ་དང། ཚིལ་དང། བསོད་པའི་ཟས་རྣམས་སྤངས་ཏེ། སེམས་ཅན་རྣམས་  
ཀྱང་དེ་བཞིན་དུ་སྤོང་དུ་བཅུག་པས། དེ་ལས་ངའི་ལུས་བཟང་པོའི་སྐུར་གྱུར་ཏོ། །ཚེ་རབས་གྲངས་མེད་པ་མང་པོར་ངས་ལྷ་དང། མིར་བཅས་པའི་སེམས་ཅན་བྱེ་བ་མང་པོ་ཉོན་མོངས་  
པ་བྱེ་བ་མང་པོ་ཐམས་ཅད་སྦྱོང་དུ་བཅུག་པས། དེ་ལས་ངའི་ལུས་སྤྲོས་པ་མེད་པའི་སྐུར་གྱུར་ཏོ། །ཚེ་རབས་གྲངས་མེད་པ་མང་པོར་ངས་སེམས་ཅན་སྐྱོན་ཆགས་པའི་ཡ་མཚན་  
  
  
༄༅། །ཅན་བྱེ་བ་མང་པོ་རྣམས་ལ་ལྕེ་འབབ་པ་ལྟ་བུར་དེ་དག་གི་གོ་སྐབས་བཅོམ་སྟེ། སྐྱེ་བོ་མེད་པར་བྱས་པས་དེ་ལས་ངའི་ལུས་ཀུན་གཞི་བཅོམ་པའི་སྐུར་  
གྱུར་ཏོ། །གྲངས་མེད་པ་མང་པོར་ངས་ཕྱིན་ཅི་ལོག་པ་ཞིས་འཁྱམས་པའི་སེམས་ཅན་བྱེ་བ་མང་པོ་ཆོས་ཀྱི་ཁུ་བ་ཞིམ་པོ་བླུད་པས། དེ་ལས་ངའི་ལུས་སྤྲུལ་པའི་ཚངས་པ་ལྟར་  
ལྷའི་ལུས་སུ་གྱུར་ཏོ། །གྲངས་མེད་པ་མང་པོར་ངས་སེམས་ཅན་བྱེ་བ་མང་པོ་རྣམས་ལ་དེ་བཞིན་གཤེགས་པའི་སྙིང་པོ་དབེན་པ་དང་རྟག་པའི་ཚོལ་བ་ལ་ཉེས་པ་དང་མ་བསྲེ་  
ཞིག་ཅེས་དྲང་པོར་བྱས་པས། དེ་ལས་ངའི་ལུས་དབེན་ཞིང་རྣམ་པར་གྲོལ་བའི་སྐུར་གྱུར་ཏོ། །ཚེ་རབས་མང་པོ་གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ། ངས་སེམས་ཅན་  
བྱེ་བ་མང་པོ་རྣམས་ལ་སངས་རྒྱས་ཀྱི་ཚིག་གོ་ཞེས་སོར་མོའི་རྩེ་མོས་ཟླ་བ་བསྟན་པ་བཞིན་དུ་བཀོད་པས། དེ་ལས་ངའི་ལུས་སོ་སོར་བྲལ་བའི་སྐུར་གྱུར་ཏོ། །ཚེ་རབས་གྲངས་  
མེད་པ་མང་པོར་ཡོངས་སུ་མྱ་ངན་ལས་འདའ་པས་ཡོངས་སུ་མྱ་ངན་ལས་ཟློ་ཞིང་ཤིན་ཏུ་ཡོངས་སུ་མྱ་ངན་ལས་འདའ་བས་ཀྱང། ཡོངས་སུ་མྱ་ངན་ལས་མ་འདས་ཏེ། དེའི་  
ཕྱིར་ངའི་ལུས་ཆོས་ཉིད་ཀྱིས་ཆོས་ཀྱི་སྐུར་གྱུར་ཏོ། །ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་ངས་སེམས་ཅན་བྱེ་བ་མང་པོ་རྣམས་ལ་དེ་བཞིན་གཤེགས་  
  
  
དོ་ཞེས་བསྟན་པས། དེ་ལས་ངའི་ལུས་དབྱིངས་ཀྱི་སྐུར་གྱུར་ཏོ་།དབྱིངས་དེའང་སེམས་ཅན་ཐམས་ཅད་ལ་ཡོད་དེ། གྲངས་མེད་  
པ་མང་པོར་ངས་ཐེག་པ་ཆེན་པོ་ཆགས་པ་མེད་པའི་ཡེ་ཤེས་བདག་མེད་པ་བདག་དང་བྲལ་བའི་སྒོ་བསྟན་པས། དེའི་འབྲས་བུས་ངའི་ལུས་སྐྱེ་མཆེད་མེད་པའི་སྐུར་གྱུར་ཏོ། །  
ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་བྱེ་བ་མང་པོ་དག་རྟག་པར་རབ་ཏུ་ཉོན་མོངས་པ་མང་པོ་བཏུལ་བ་ལ་བཙུད་པས། དེ་ལས་ངའི་ལུས་  
དགེ་བ་འཇིག་རྟེན་ལས་འདས་པ་བླ་མའི་སྐུར་གྱུར་ཏོ། །ང་ཚེ་རབས་གྲངས་མེད་པ་མང་པོར་སེམས་ཅན་ཐམས་ཅད་ཀྱི་རྟེན་དུ་གྱུར་ཏེ་སྐྱབས་མེད་པ་རྣམས་ཀྱི་སྐྱབས། གཉེན་  
མེད་པ་རྣམས་ཀྱི་གཉེན་དུ་གྱུར་པས། དེ་ལས་ངའི་ལུས་ཆུ་བོ་སིནྡྷུ་རྒྱ་མཚོ་ལ་འབབ་པ་ལྟ་བུའི་སྐུར་གྱུར་ཏོ། །ང་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ་མདོ་སྡེ་འཆད་པ་  
ན་དེ་བཞིན་གཤེགས་པའི་སྙིང་པོ་སྟོན་པ་ལ་འཇིགས་པའམ། སྐྲག་པའི་སེམས་མ་བསྐྱེད་པས། དེ་ལས་ངའི་ལུས་བརྟན་པའི་སྐུར་གྱུར་ཏོ། །ང་ཚེ་རབས་གྲངས་མེད་པ་གངྒཱའི་  
ཀླུང་གི་བྱེ་མ་མང་པོ་སྙེད་དུ། ངང་པ་ལྟར་དཀར་བའི་ཁང་པ་ཡང་ཐོག་ནས་འཁོར་ལོས་བསྒྱུར་བའི་རྒྱལ་པོའི་སྲིད་དང། བདེ་བ་མང་པོ་སྤངས་ཏེ། ནགས་ཁྲོད་དུ་ཞུགས་པས་  
  
  
༄༅། །དེ་ལས་ངའི་ལུས་གནས་ལྟ་བུའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་ལྷོད་པ་རྣམས་སྤྱོད་པ་རྟག་ཏུ་གདོལ་པ་  
ལྟར་རིང་དུ་སྤངས་ཏེ། ཚུལ་ཁྲིམས་དང་ལྡན་པ། དམ་པ་རྣམས་དང་གནས་གཅིག་ན་འཁོད་པའི་ཚེ་ཆུ་ཕོར་གང་ཙམ་ཡང་བླངས་པར་མི་དྲན་ཏེ། དེའི་ཕྱིར་དེ་ལས་ངས་འགྱོད་པ་  
མེད་པའི་སྐུ་ཐོབ་བོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་ཉོན་མོངས་པའི་ཁུར་ཡང་བར་བྱས་པས། དེ་ལས་ངའི་ལུས་རབ་ཏུ་སྦྱངས་པ་དང། གསལ་  
བའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་རྒྱལ་པོའི་བུ་དཔེར་བྱས་ཏེ། ཁྱིམ་ན་གནས་པའི་ཉེས་པ་སྤངས་པས། དེ་ལས་ངའི་ལུས་མི་ཚོལ་  
བའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་འདོད་ཆགས་དང། ཞེ་སྡང་དང། གཏི་མུག་སྤངས་ཤིང་ཉོན་མོངས་པའི་ཕུང་པོ་ཟད་པར་བྱས་  
པས༑ དེ་ལས་ངའི་ལུས་ནད་མེད་པ་དང། འཇིགས་པ་མེད་པ་དང། ང་རྒྱལ་མེད་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ་སེམས་ཅན་ལྷ་  
མི་མང་པོ་རྣམས་ལ་བུད་མེད་དང་རྩེ་བའི་ཉོན་མོངས་པ་བྱེ་བ་ནི་སྦྲུལ་གདུག་པའི་དུག་ལྟ་བུར་སྨད་པས་དེ་ལས་ངའི་ལུས་འགོག་པའི་སྐུར་གྱུར་ཏོ། །ངས་ཚེ་རབས་གྲངས་མེད་  
  
  
གཤེགས་པ་མར་མེ་མཛད་ཀྱི་ཞབས་ཀྱི་དྲུང་ནས་བྱིས་པའི་སྤྱོད་པ་ལྟ་བུ་བདག་ཉིད་ལུང་བསྟན་པ་ཐོས་ནས། དེ་བཞིན་ཉིད་དུ་ནན་ཏན་  
བྱས་ཏེ། མདོ་སྡེ་ལ་སྨོད་པ་རྣམས་ལ་ཐེག་པ་ཆེན་པོ་བཤད་པས་དེ་ལས་ངའི་ལུས་གནས་མེད་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་དེ་  
བཞིན་གཤེགས་པའི་སྙིང་པོ་ཐོས་ནས། བསྐལ་པ་བྱེ་བ་མང་པོར་སེམས་ཅན་རྣམས་ཀྱིས་ཉོན་མོངས་པ་གཞིག་པར་བྱས་ནས་སངས་རྒྱས་སུ་འགྱུར་པར་ཡིད་ཆེས་པའི་ཕྱིར། སེམས་  
ཅན་བྱེ་བ་ཀུན་གྱི་སྐྱབས་སུ་འགྱུར་བར་སྤྱད་པ་བརྩམས་ཏེ། དེའི་འབྲས་བུས་ངའི་ལུས་སྐྱབས་ཀྱི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་བྱང་ཆུབ་  
སེམས་དཔའི་བཟོད་པར་སྨྲ་བའི་དྲང་སྲོང་དུ་གྱུར་པའི་ཚེ། ཚད་མེད་པ་བཞི་ལ་བསྒོམས་པས། དེའི་འབྲས་བུས་ངའི་ལུས་ད་རུང་ཡང་སེམས་ཅན་ཐམས་ཅད་ཀྱི་སྐྱབས་ཀྱི་སྐུར་གྱུར་ཏོ། །  
ཐེག་པ་ཆེན་པོ། ཐེག་པ་གཅིག་པ། བླ་ན་མེད་པའི་ཡེ་ཤེས། ཆགས་པ་མེད་པའི་ཡེ་ཤེས། འོད་ཆེན་པོ། སེམས་ཅན་ཐམས་ཅད་ཀྱི་དཔུང་གཉེན་གྱི་ཡེ་ཤེས་ངས་བསྟན་པས། སྡིག་  
པ་གྲངས་མེད་པར་བྱས་པའང་ཐེག་པ་ཆེན་པོ་ཐོས་ནས་འབྱང་བར་འགྱུར་ཏེ། དེའི་ཕྱིར་ངའི་ལུས་ནི་དཔུང་གཉེན་གྱི་སྐུར་གྱུར་ཏོ་།ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་  
  
  
༄༅། །མང་པོ་སྙེད་དུ་དབྱིངས་དང། བདེ་བའི་དབྱིངས་སེམས་ཅན་ཐམས་ཅད་ཀྱི་དབྱིངས་དྲི་མ་མེད་པའི་སྙིང་པོ་གནོད་པ་མེད་པ་རབ་ཏུ་བསྔགས་སོ། །རབ་ཏུ་  
བསྔགས་པའི་འབྲས་བུ་དེས་ངའི་ལུས་གནོད་པ་མེད་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་ལྷ་མི་བྱེ་བ་མང་པོ་རྣམས་གནས་  
མེད་པའི་ཐར་པའི་གོ་འཕང་ལ་བཀོད་པས། དེ་ལས་ངའི་ལུས་གོ་སྐབས་མེད་ཅིང་གཙོ་བོའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ་སེམས་ཅན་སྐྱེས་  
པ་དང། བུད་མེད་མང་པོ་རྣམས་ཕ་མ་དང། སྲིང་མོ་ལྟ་བུར་འདུ་ཤེས་པའི་སེམས་ལ་བཀོད་པས། ངའི་ལུས་ཐམས་ཅད་དུ་ཕ་བཞིན་དུ་བླ་མའི་སྐུར་གྱུར་ཏོ། །ངས་ཚེ་རབས་  
གྲངས་མེད་པ་གངྒཱའི་ཀླུང་གི་བྱེ་མ་སྙེད་དུ་མུ་གེ་ཆེན་པོའི་བསྐལ་པ་བར་མ་ལ་བདག་གཞན་གྱི་ལོངས་སྤྱོད་རྣམ་པ་མང་པོ་བྱས་པས། དེ་ལས་ངའི་ལུས་ཐམས་ཅད་དུ་སྐོམ་པ་  
མེད་ཅིང་དང་བའི་རྣམ་པ་ལྷའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་བྱེ་བ་རྣམ་པ་མང་པོ་གསོད་པར་འདོད་ཅིང་སྨྲ་བ་ཚེ་རབས་མང་པོར་  
སྨད་ནས་ད་ལས་ངའི་ལུས་ཕུང་པོ་ཐམས་ཅད་དང་བྲལ་བའི་སྐུར་གྱུར་ཏོ། །ངས་ཚེ་རབས་མང་པོར་ཐབས་དམ་པའི་སྐུ། ཆོས་ཀྱི་སྐུ། སྨན་པའི་མཆོག་གིས་བརྟན་པའི་སྐུ། མཐའ་ཡས་  
  
  
ངའི་སྐུ་འདུ་བྱེད་ཞི་བའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་བྱེ་བ་མང་པོ་རྣམས་  
བསྒྲལ་ཅིང། རང་གི་ཉོན་མོངས་པ་རྣམས་ཟད་པར་བྱས་ཏེ། བདག་ཉིད་ཀྱི་དབྱིབས་སྐྱུ་རུ་རའི་འབྲུ་བཞིན་དུ་བསྟན་པས། དེ་ལས་ངའི་ལུས་ཆོས་མ་ཡིན་པ་བཅད་པའི་སྐུར་གྱུར་ཏོ། །ངས་ཚེ་  
རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སེམས་ཅན་བྱེ་བ་མང་པོ་ཐམས་ཅད་ལ་ཁམས་བཞི་པོ་ནི་སྦྲུལ་གདུག་པའི་དུག་ཡིན་ཏེ། རྟག་ཏུ་སྣོད་སྟོང་པ་བཞིན་དུ་སྟོང་ངོ་  
ཞེས་རབ་ཏུ་སྨད་པས་དེ་ལས་ངའི་ལུས་ཐོས་པའི་རྒྱུ་འདྲ་བར་སྐྱེས་པ་ཤ་དང། རྒྱུས་པ་མེད་པའི་སྐུར་གྱུར་ཏོ། །ངས་ཚེ་རབས་གྲངས་མེད་པ་གངྒཱའི་ཀླུང་གི་བྱེ་མ་མང་པོ་སྙེད་དུ་སྲིད་པའི་  
སེམས་ཅན་བྱེ་བ་མང་པོ་ཐམས་ཅད་ཉོན་མོངས་པའི་བྱ་བ་ལས་འདོད་ཆགས་དང་བྲལ་བ་འགོག་པ་མྱ་ངན་ལས་འདའ་བར་ཡོངས་སུ་མྱ་ངན་ལས་འདས་སོ། །ཡོངས་སུ་མྱ་ངན་ལས་  
པས༑ དེ་ལས་ངའི་ལུས་མྱ་ངན་ལས་འདས་པ་མི་གཡོ་བ་བདེ་བའི་སྐུར་གྱུར་ཏོ། །སོར་མོའི་ཕྲེང་བ། བསྐལ་པ་གྲངས་མེད་པ་བྱེ་བ་མང་པོར་འདི་ཉིད་ན་འདུག་བཞིན་དུ་ང་ནི་ཐམས་  
ཅད་ན་གནས་ཏེ། མྱ་ངན་ལས་འདས་པ་གང་ཡིན་པ་དེ་ནི་ཐར་པའོ་།ཐར་པ་གང་ཡིན་པ་དེ་ནི་དེ་བཞིན་གཤེགས་པ་ཉིད་དོ། །དེ་ནས་སོར་མོའི་ཕྲེང་བས། བཅོམ་ལྡན་འདས་ལ་  
  
  
༄༅། །འདི་སྐད་ཅེས་གསོལ་ཏོ། །ཀྱེ་མའོ་སངས་རྒྱས་བཅོམ་ལྡན་འདས་ནི་དཀའ་བ་མཛད་པ་སྟེ། སེམས་ཅན་ཐམས་ཅད་ལ་རྗེས་སུ་ཐུགས་བརྩེ་བའོ། །བཅོམ་  
ལྡན་འདས་ཀྱིས་བཀའ་སྩལ་པ། སོར་མོའི་ཕྲེང་བ། དེ་བཞིན་གཤེགས་པའང་ཤིན་ཏུ་དཀའ་བ་མཛད་པ་ཡིན་ཏེ། ནམ་མ་འོངས་པའི་དུས་ན་དམ་པའི་ཆོས་ལོ་བརྒྱད་ཅུའི་བར་  
དུ་གནས་པར་འགྱུར་བ་དེའི་ཚེ། ཐེག་པ་ཆེན་པོའི་མདོ་སྡེ་དེ་བཞིན་གཤེགས་པའི་སྙིང་པོ་སྟོན་པ་དེ་ནི་སེམས་ཅན་ཐམས་ཅད་ལ་ཕན་པར་སྟོན་ཅིང་ཤིན་ཏུ་བྱ་དཀའ་བ་བྱེད་  
པའོ༑ ༑སེམས་ཅན་གང་དག་དེའི་ཕྱོགས་འཛིན་པ་དེ་དག་ཀྱང་ཤིན་ཏུ་བྱ་དཀའ་བ་བྱེད་པར་བསྟན་ཏོ། །སེམས་ཅན་གང་རྣམས་དེ་བཞིན་གཤེགས་པའི་སྙིང་པོ་ཐོས་ནས། དེ་  
བཞིན་ཉིད་དུ་ནན་ཏན་བྱེད་པའི་སེམས་ཅན་དེ་དག་ཀྱང་ཤིན་ཏུ་བྱ་དཀའ་བ་བྱེད་པའོ། །སོར་མོའི་ཕྲེང་བས་གསོལ་པ། ཤིན་ཏུ་དཀའ་བ་བགྱིད་པ་དེ་ཇི་ལྟ་བུ་ལགས། བཅོམ་  
ལྡན་འདས་ཀྱིས་བཀའ་སྩལ་པ། འདི་ལྟ་སྟེ། དཔེར་ན། ས་ཆེན་པོ་ནི་ཁུར་ཆེན་པོ་བཞི་ཁྱེར་ཏེ། ཁུར་བཞི་གང་ཞེ་ན། ཆུའི་ཕུང་པོ་ཆེན་པོའི་ཁུར་དང། རིའི་ཁུར་དང། ཕྱི་རོལ་གྱི་རྩྭ་  
དང༑ ཤིང་གེལ་པ་དང། ཤིང་གི་ཁུར་དང། སེམས་ཅན་ཐམས་ཅད་ཁུར་དུ་ཁྱེར་བ་སྟེ། དེ་ལྟར་ནས་ནི་ཁུར་ཆེན་པོ་བཞི་ཁྱེར་བའོ། །སོར་མོའི་ཕྲེང་བས་གསོལ་པ། ལྕིའོ།།  
  
  
ས་ནི་ཁུར་ཆེན་པོ་ཁྱེར་བ་མ་ཡིན་ཏེ། དེ་ཅིའི་ཕྱིར་ཞེ་ན། ས་བས་གཞན་ལྷག་པར་ཁུར་ཁྱེར་བ་ཡོད་དོ། །གསོལ་པ། བཅོམ་ལྡན་འདས། སྐྱེས་  
བུ་དམ་པ་དེ་གང་ལགས། བཀའ་སྩལ་པ། ནམ་དམ་པའི་ཆོས་ལོ་བརྒྱད་ཅུའི་བར་དུ་གནས་པར་འགྱུར་བ་དེའི་ཚེ། སེམས་ཅན་ཐམས་ཅད་ལ་ཕན་པར་སྟོན་པའི་བྱང་ཆུབ་སེམས་དཔའ་  
སེམས་དཔའ་ཆེན་པོ་དེ་བཞིན་གཤེགས་པའི་སྙིང་པོ་སྟོན་ན། ཁུར་བཞི་ཁྱེར་བར་གྱུར་ཏེ། བཞི་གང་ཞེ་ན། སྐྱོན་ཆགས་པའི་ཡ་མཚན་ཅན་རྣམས་བསད་དོ་ཞེས་རབ་ཏུ་རྒྱུ་སྤྱོད་དེ་  
འཇིགས་པ་ཁྱད་དུ་བསད་ནས་རང་གི་སྲོག་ཀྱང་བཏང་སྟེ། དེ་བཞིན་གཤེགས་པའི་སྙིང་པོ་སྟོན་པ་དེ་ནི་རིའི་ཕུང་པོ་བས་ཆེས་ལྕི་བའི་ཁུར་དང་པོའོ། །དེ་དག་ལ་སོགས་པའི་སྐྱོན་  
ཆགས་པའི་ཡ་མཚན་ཅན་མང་པོ་རྗེས་སུ་སྟོན་པ་ལ་ཁྲོ་བ་དང་འདོད་ཆེན་པོའི་ཚིག་ཐོས་ནས་དེ་དག་ལ་བཟོད་པ་ནི་ཆུའི་ཕུང་པོ་ལས་ལྷག་པའི་ཁུར་ཏེ་དེ་ནི་གཉིས་པའོ། །རྒྱལ་པོ་  
དང༑ བློན་པོ་དང། དམག་དཔོན་དང། དབང་ཕྱུག་རྣམས་ཆོས་མཉན་པ་དང། ཆོས་ཀྱི་གཏམ་མཉན་པ་མི་རྙེད་པ་ལ་དེ་བཞིན་གཤེགས་པའི་སྙིང་པོ་རྒྱས་པར་སྟོན་ཅིང་གང་དེའི་ཕྱོགས་  
འཛིན་པ་དབང་ཕྱུག་དང། དམག་དཔོན་དང། བློན་པོ་ཆོས་མི་ཐོས་པ་དེ་དག་ལའང་འཆི་བར་ཆོས་སྟོན་ཅིང་འགྲོ་བ་ངན་པ་འཚལ་བའི་བློ་ཅན་དང། འོན་པ་དང། ལོང་བ་ཐོས་པ་མི་  
  
  
༄༅། །རྙེད་པ་ལ་ཆོས་རྣམས་སྟོན་པ་ནི་སེམས་ཅན་ཐམས་ཅད་ཀྱི་ཁུར་བས་ལྕི་བའི་ཁུར་གསུམ་པའོ། །ཀླ་ཀློའི་ཡུལ་གནས་པར་དཀའ་བ་མལ་སྟན་  
རྙེད་པར་དཀའ་ཞིང་ཁ་ཟས་ངན་པ། གོས་ངན་པ། མལ་ཆ་ངན་པ། མུ་གེ་དང། འཁྲུག་པ་མང་པོ་དང། འགྲོ་བ་རྣམས་རྩོད་པ་དང། ཉོན་མོངས་པ་དང། བུད་མེད་ལ་བག་  
མེད་པ་ཙམ་གྱི་ཡུལ་ལ་སྦྱོར་བའི་ཉོན་མོངས་པ་ལ་བཟོད་པར་བྱེད་པ་ལ་སོགས་ཏེ། སྡུག་བསྔལ་ཐམས་ཅད་ཀྱིས་རེག་ཅིང། གྲོང་དང་རི་བྲག་གི་གྲོང་དང། ལུང་པའི་ནང་དང་  
ཚོང་དུས་དང། རྩེད་མོའི་ས་དང། བུ་རམ་ཤིང་དང། འབྲས་ཐུབ་པོ་ཆེ་དང། སཱ་ལུ་དང། གྲོ་དང། ནས་དང། ཀ་ར་ས་དང། བྱ་ར་ཛ་དང། བྲམ་ཟེའི་གནས་ན་འདུག་པ་མི་རྙེད་  
པའི་གནས་ལ་དམ་པའི་ཆོས་སྟོན་པ་དེ་ནི་རྩྭ་དང། ཤིང་གེལ་པ་དང། ཤིང་དང། རྡོ་བས་ལྷག་པར་ཁུར་ལྕི་བའི་ཁུར་ཆེན་པོ་བཞི་པའོ། །ཁུར་ཆེན་པོ་དེ་བཞི་གང་སྟོན་པ་དེ་ནི་  
ཁུར་ཆེན་པོ་ཁྱེར་བའི་བྱང་ཆུབ་སེམས་དཔའ་ཡིན་ཏེ། དམ་པའི་ཆོས་ལོ་བརྒྱད་ཅུའི་བར་དུ་གནས་པར་འགྱུར་བ་དེའི་ཚེ་རང་གི་སྲོག་ཀྱང་བོར་ཏེ། དེ་བཞིན་གཤེགས་པའི་སྙིང་  
པོ་རབ་ཏུ་སྟོན་པ་དང། གང་དེའི་ཕྱོགས་འཛིན་པའི་འགྲོ་བ་དེ་དག་ཀྱང་ཤིན་ཏུ་དཀའ་བ་བྱེད་པའོ། །འགྲོ་བ་གང་རྣམས་དེ་བཞིན་གཤེགས་པའི་སྙིང་པོ་ཐོས་ནས་ཡིད་ཆེས་པ་དེ་  
  
  
།གཞན་ཡང། སོར་མོའི་ཕྲེང་བ། དེ་བཞིན་གཤེགས་པ་ནི་དཀའ་བ་བྱེད་པ་མ་ཡིན་གྱི། ཡང་རབ་ཏུ་དཀའ་བ་བྱེད་པ་ཡོད་དེ་བསྟན་ཏོ། །འདི་ལྟ་སྟེ། དཔེར་  
ན༑ སྐྱེས་བུ་ལ་ལ་ཞིག་ཚེ་དཔག་ཏུ་མེད་པར་གྱུར་ཏེ། ལོ་བྱེ་བ་ཚད་མེད་པ་སྙེད་དུ་སྐྲའི་རྩེ་མོ་ཙམ་གྱིས་རྒྱ་མཚོའི་ཆུ་ཕྱགས་ཏེ་འདུག་ནས། ཡང་ལོ་བྱེ་བ་དཔག་ཏུ་མེད་པ་འདས་ཤིང་སྐྲའི་རྩེ་  
མོས་རྒྱ་མཚོའི་ཆུ་ཕྱགས་ཏེ། དེ་ལྟ་བུའི་རྒྱ་མཚོ་ཐམས་ཅད་ཕྱགས་ཏེ། བ་ལང་གི་རྗེས་ཀྱི་ཆུ་ཙམ་དུ་བྱས་ན་དེ་དཀའ་བ་བྱེད་པ་ཡིན་ནམ། འོན་ཏེ་མ་ཡིན། གསོལ་པ། དེ་ནི་ཤིན་ཏུ་དཀའ་བ་  
བགྱིད་པའི་མཐར་ཕྱིན་པ་སྟེ། དཀའ་བ་བགྱིད་པའོ་ཞེས་མཆི་མི་ནུས་སོ། །བཀའ་སྩལ་པ། དེ་ནི་དཀའ་བ་བྱེད་པ་མ་ཡིན་ཏེ། དེ་ཅིའི་ཕྱིར་ཞེ་ན། གཞན་ཡང་ཤིན་ཏུ་དཀའ་བ་བྱེད་པ་ཡོད་  
དོ༑ ༑དེ་གང་ལགས། བཀའ་སྩལ་པ། ནམ་དམ་པའི་ཆོས་ལོ་བརྒྱད་ཅུའི་བར་དུ་གནས་པར་འགྱུར་བ་དེའི་ཚེ༑ གང་བདག་གི་སྲོག་ཀྱང་བཏང་ནས། དེ་བཞིན་གཤེགས་པའི་སྙིང་པོ་སྟོན་  
པ་དེ་ནི་ཤིན་ཏུ་དཀའ་བ་བྱེད་པའི་བྱང་ཆུབ་སེམས་དཔའ་སེམས་དཔའ་ཆེན་པོའོ། །གཞན་ཡང། སོར་མོའི་ཕྲེང་བ། དེ་བཞིན་གཤེགས་པ་ནི་དཀའ་བ་བྱེད་པ་མ་ཡིན་ཏེ། ཤིན་ཏུ་དཀའ་བ་  
བྱེད་པ་གཞན་ཡང་ཡོད་དོ། །འདི་ལྟ་སྟེ། དཔེར་ན། སྐྱེས་བུ་ལ་ལ་ཞིག་གིས་རི་རབ་རིའི་རྒྱལ་པོ་དང། ས་དང་རྒྱ་མཚོ་ཆེན་པོར་བཅས་ཏེ། བདག་གི་ཕྲག་པ་ལ་ཐོགས་ནས་ལོ་བྱེ་  
  
  
༄༅། །བའི་བར་དུ་འདུག་ན་སྐྱེས་བུ་དེ་ཅི་འདྲ། སྟོབས་དང་ལྡན་པ་ཡིན་ནམ། འོན་ཏེ་མ་ཡིན། དེ་ཤིན་ཏུ་དཀའ་བ་བྱེད་པ་ཅི་འདྲ། གསོལ་པ། དེ་ནི་དེ་བཞིན་  
གཤེགས་པའི་ཡུལ་ཏེ། ཉན་ཐོས་དང། རང་སངས་རྒྱས་ཀྱི་ཡུལ་མ་ལགས་སོ། །བཀའ་སྩལ་པ། དེ་ནི་སྟོབས་དང་ལྡན་པའང་མ་ཡིན་དཀའ་བ་བྱེད་པའང་མ་ཡིན་ཏེ། རྒྱ་  
མཚོའི་ཆུ་ཐམས་ཅད་རྡུལ་ཕྲ་མོའི་རྩེ་མོའི་ཆ་ཤས་ཀྱིས་ལོ་བྱེ་བ་དང། བསྐལ་པ་མང་པོར་ཕྱགས་ཏེ། བ་ལང་གི་རྗེས་ཀྱི་ཆུ་ཙམ་དུ་བྱེད་ནུས་ཤིང། ས་དང། རི་རབ་དང་  
ཆུ་བོ་དང། རྒྱ་མཚོར་བཅས་ཏེ། བསྐལ་པ་མང་པོར་ཁུར་ཁྱེར་ནུས་ཀྱང། མ་འོངས་པའི་དུས་ན། ནམ་དམ་པའི་ཆོས་ལོ་བརྒྱད་ཅུའི་བར་དུ་གནས་པར་འགྱུར་བ་དེའི་ཚེ་སྐྱེ་བོ་  
ཕལ་པས་ཀྱང་དམ་པའི་ཆོས་སྟོན་མི་ནུས། དེ་བཞིན་གཤེགས་པའི་སྙིང་པོའང་འཆད་མི་ནུས་པ་དེའི་ཚེ། བྱང་ཆུབ་སེམས་དཔའ་མིའི་གླང་པོ་སེམས་ཅན་ལ་ཕན་པར་སྟོན་  
པ་རྣམས་དེ་བཞིན་གཤེགས་པའི་སྙིང་པོ་སྟོན་ཅིང། དམ་པའི་ཆོས་འཛིན་པར་འགྱུར་ཏེ། དེ་ནི་ཤིན་ཏུ་དཀའ་བ་བྱེད་པར་བསྟན་ཏོ་།གཞན་ཡང། སོར་མོའི་ཕྲེང་བ། སྟོང་  
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་མེའི་ཕུང་པོ་རབ་ཏུ་འབར་བ་ལ་ཁྱོར་བའི་ཆུས་ཞི་བར་ནུས་སམ། གསོལ་པ། མ་ལགས་སོ་།བཅོམ་ལྡན་འདས། ཅིའི་སླད་  
  
  
རྒྱ་མཚོའི་ཆབ་ཀྱིས་ཀྱང་མེ་དེ་ཞི་བར་མི་ནུས་ཏེ། ཁྱོར་བའི་ཆབ་ཀྱིས་ནི་ཁྱིམ་རབ་ཏུ་འབར་བ་ལའང་ཞི་བར་མི་ནུས་ན། སྟོང་གསུམ་གྱི་སྟོང་ཆེན་པོ་ལྟ་ག་ལ་ནུས། བཀའ་སྩལ་  
པ༑ སོར་མོའི་ཕྲེང་བ། དེ་བཞིན་དུ་མ་འོངས་པའི་དུས་ན། ཚུལ་ཁྲིམས་དང་ལྡན་པའི་ཕྱོགས་བྲི། ངང་ཚུལ་ངན་པའི་ཕྱོགས་འཕེལ་བའི་དུས་ན། ནམ་དམ་པའི་ཆོས་ལོ་བརྒྱད་  
ཅུའི་བར་དུ་གནས་པར་འགྱུར་བ་དེའི་ཚེ། བྱང་ཆུབ་སེམས་དཔའ་སེམས་དཔའ་ཆེན་པོས་རང་གི་སྲོག་ཀྱང་བཏང། བྲན་ཕོ་དང། བྲན་མོ་དང། བ་ལང་དང། མ་ཧེ་ལ་སོགས་  
བའི་ནོར་ངན་པ་རྣམ་པ་མང་པོའང་བྱིན་ནས་དམ་པའི་ཆོས་ཕྱུང་སྟེ། དེ་བཞིན་གཤེགས་པའི་སྙིང་པོ་སྟོན་པའི་སྐྱེས་བུ་དམ་པ་དེ་ཅི་འདྲ། གསོལ་པ། བཅོམ་ལྡན་འདས་ཉིད་མཁྱེན་  
ཏེ༑ ཉན་ཐོས་དང། རང་སངས་རྒྱས་ཀྱིས་མི་རིག་གོ་དེའི་དུས་ན་འཇིག་རྟེན་གྱི་ཆོས་རྣམ་པར་དག་པའང་བཤད་དཀའ་ན། འཇིག་རྟེན་ལས་འདས་པའི་ཆོས་རྣམ་པར་དག་པ་དེ་  
བཞིན་གཤེགས་པའི་སྙིང་པོ་བསྟན་པ་ལྟ་ཅི་སྨོས། དེ་ལྟར་སྐྱེས་བུ་དམ་པ་དེ་སྟོང་གསུམ་གྱི་སྟོང་ཆེན་པོའི་མེའི་ཕུང་པོ་རབ་ཏུ་འབར་བ་ཁྱོར་བའི་ཆུས་ཞི་བར་བགྱི་བའི་སླད་དུ་  
དེར་མཆི་ཞིང། ཤིན་ཏུ་དཀའ་བ་བགྱིད་པ་དེ་ནི་སྐྱེས་བུ་དེ་མ་ལགས་ཀྱི། དེ་བཞིན་གཤེགས་པ་ཉིད་ལགས་པ་སྙམ་བགྱིད་དོ། །བཅོམ་ལྡན་འདས་ཀྱིས་བཀའ་སྩལ་པ། རིགས་[?]  
  
  
༄༅། །ཀྱི་བུ༑ ལེགས་སོ། །ལེགས་སོ། །ངས་ཀྱང་ཚིག་དེ་སྐད་སྨྲས་སོ། །སྐྱེས་བུ་དེ་ཤིན་ཏུ་དཀའ་བ་བྱེད་པ་ནི་སངས་རྒྱས་ཐམས་ཅད་ཀྱིས་བསྐལ་པ་བྱེ་བ་སྙེད་  
དུ་ཡོན་ཏན་བཤད་ཀྱང་དེའི་མཐའ་མི་རྙེད་དོ། །གཞན་ཡང། རིགས་ཀྱི་བུ། འདི་ལྟ་སྟེ། རྒྱ་མཚོ་ཆེན་པོའི་ཆུའི་ཕུང་པོར་ཆུ་བོ་ཐམས་ཅད་འབབ་པ་མི་མངོན་པ་དེ་བཞིན་དུ་  
སྐྱེས་བུ་དེའི་བློའི་ནང་དུ་འཇིག་རྟེན་ཐམས་ཅད་ཀྱི་བློ་དེའི་ནང་དུ་ཞུགས་པར་མི་སྣང་ངོ། །གཞན་ཡང། རིགས་ཀྱི་བུ། རྒྱ་མཚོ་ཆེན་པོ་ནི་སེམས་ཅན་གྱི་རོ་ཐམས་ཅད་མཐར་འབྱིན་  
པ་དེ་བཞིན་དུ་སྐྱེས་བུ་དམ་པ་དེའང་མིག་ཟུར་ཡང་མི་བལྟ། ཁྱིམ་ལ་ཆགས་པའང་མེད། ཆོས་དང་མི་ལྡན་པ་རྣམས་དང་རིགས་འདྲེས་པའང་མེད། དེ་བཞིན་གཤེགས་པའི་སྙིང་  
པོ་ལ་སྨོད་པ་བྱེད་པ་རྣམས་ཀྱང་སྤོང་སྟེ། སྐྱེས་བུ་དམ་པ་དེ་ལྟ་བུ་ནི་ཤིན་ཏུ་དཀའ་བ་བྱེད་པའོ། །གང་དེའི་ཕྱོགས་འཛིན་ཅིང་ཉན་པ་དེ་དག་ཀྱང། ངའི་ཉན་ཐོས་ཤིན་ཏུ་དཀའ་བ་  
བྱེད་པ་ཡིན་ནོ། །གསོལ་པ། བཅོམ་ལྡན་འདས། མཚན་ཉིད་དུ་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་གསར་ལགས། བཅོམ་ལྡན་འདས་ཀྱིས་བཀའ་  
སྩལ་པ། རིགས་ཀྱི་བུ། མཚན་ཉིད་བརྒྱད་དང་ལྡན་ན། བྱང་ཆུབ་སེམས་དཔའ་སེམས་དཔའ་ཆེན་པོ་གསར་ཡིན་ནོ། །བརྒྱད་གང་ཞེ་ན་ཆོས་ལ་སེམས་པ་དང། རྟོག་ཅིང་  
  
  
ལེན་ཅིང་འཛིན་པ་དང། ཕ་མ་ལ་སྲི་ཞུ་ཆེ་བ་དང། རང་གི་སློབ་དཔོན་ལ་བྱས་པ་གཟོ་བ་དང། ལྟ་བ་ཐམས་ཅད་དང་མི་མཐུན་པ་དང། མཚན་མ་ཐམས་ཅད་ལ་ཁྱད་དུ་  
གསོད་ཅིང་འདུལ་བ་ལ་མཁས་པ་དང། མི་རུང་བ་ཐམས་ཅད་སྤོང་བ་དང། འདོད་པ་མེད་པའི་སེམས། འདི་ལྟ་སྟེ། རྨི་ལམ་ནའང་ཁུ་བ་མི་འབྱུང་ཞིང་ཚུལ་ཁྲིམས་ལ་གུས་པར་བྱེད་  
པའི་མཚན་ཉིད་དེ་དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ། །ཡང་མཚན་ཉིད་བརྒྱད་དང་ལྡན་ན། བྱང་ཆུབ་སེམས་དཔའ་གསར་ཡིན་ཏེ། བརྒྱད་གང་ཞེ་ན། ཐེག་པ་  
ཆེན་པོ་སྟོན་པ་དང། དེ་བཞིན་གཤེགས་པའི་སྙིང་པོ་གསལ་བར་སྟོན་ཅིང་གཏོང་བ་དང་ལྡན་པ་དང། ཟང་ཟིང་ལ་མི་བརྐམ་པ་དང། བྱམས་པ་དང། སྙིང་རྗེ་དང། དགའ་བ་དང་  
བཏང་སྙོམས་སུ་ལྡན་པ་དང། སེམས་ཅན་ཐམས་ཅད་ལ་བུ་གཅིག་པ་བཞིན་དུ་ལྟ་བ་དང། དེ་དགེ་བའི་བཤེས་གཉེན་ལ་བསྟེན་པ་དང་སྡིག་པའི་གྲོགས་པོ་ཡོངས་སུ་སྤོང་བ་དང་  
རྙེད་པ་དང། བཀུར་སྟི་ལ་ཆོག་ཤེས་པ་སྟེ། མཚན་ཉིད་བརྒྱད་པོ་དེ་དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ། །ཡང་མཚན་ཉིད་བརྒྱད་དང་ལྡན་ན། བྱང་ཆུབ་སེམས་  
དཔའ་གསར་ཡིན་ཏེ། བརྒྱད་གང་ཞེ་ན། ཕན་པ་དང། རན་པ་དང་འཇམ་པར་སྨྲ་བ་དགའ་བ་དང། ཉོན་མོངས་པ་ཆུང་བ་བཟོད་པ་དང་ལྡན་པ་དང། མདོ་སྡེའི་མཐའ་ཐམས་ཅད་  
  
  
༄༅། །ཉན་པ་ལ་བཟོད་པ་དང། མིག་གཉིས་ཐུལ་བ་དང། སྙོམས་ལས་མེད་དེ་ལྡང་ཞིང་བག་ཡོད་པ་དང། བསླབ་པ་ལ་མོས་པ་སྟེ་མཚན་ཉིད་བརྒྱད་པོ་དེ་  
དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ། །ཡང་མཚན་ཉིད་བརྒྱད་དང་ལྡན་ན། བྱང་ཆུབ་སེམས་དཔའ་གསར་ཡིན་ཏེ་བརྒྱད་གང་ཞེ་ན། བདེན་པ་དང། གཙང་བ་དང་  
གཙང་སྦྲ་བྱེད་པ་དང། མཁས་པ་དང། འོད་དང་ལྡན་ཞིང་གཟུགས་བཟང་བ་དང། བུད་མེད་དང་འགྲོགས་པ་སྤོང་བ་དང། གཉེན་གྱི་ཁྱིམ་ནས་རིང་དུ་ལྟ་བ་དང། གཙེ་བ་དེ་དང་དེས་  
སྡིག་པའི་དགེ་སྦྱོང་ཐམས་ཅད་ལ་འཇིགས་པ་དང། ཐོས་མ་ཐག་ཏུ་ལུས་ཀྱི་སྤུ་ལངས་པར་འགྱུར་བ་དང། སྲོག་ཆགས་ཐམས་ཅད་ལ་བྱམས་ཤིང་སྙིང་བརྩེ་བ་སྟེ། མཚན་ཉིད་  
བརྒྱད་པོ་དེ་དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ་།ཡང་མཚན་ཉིད་བརྒྱད་དང་ལྡན་ན། བྱང་ཆུབ་སེམས་དཔའ་གསར་ཡིན་ཏེ། བརྒྱད་གང་ཞེ་ན། བདུད་  
ཀྱིས་བཤད་པ་དང། སངས་རྒྱས་ཀྱིས་བཀའ་སྩལ་པའི་བྱེ་བྲག་ཤེས་པ་དང། མདོ་སྡེ་ཤེས་པ་ལ་བཀུར་སྟི་བྱེད་པ་དང། འདུལ་བ་དང། འདུལ་བ་མ་ཡིན་པའི་བྱེ་བྲག་ཤེས་  
ཏེ༑ མི་འཆབ་པ་དང། དེ་བཞིན་གཤེགས་པས་དགོངས་ཏེ་གསུངས་པ་ལ་མཁས་པ་ཡིན། དེ་བཞིན་གཤེགས་པའི་གསུངས་པ་ཤེས། འཇིག་རྟེན་གྱི་ཕྱིར་འབྲང་བར་བྱ་བ་ཤེས་  
  
  
སྡིག་པ་དང་སྡིག་པ་མེད་པ་དང། བྱང་ཆུབ་སེམས་དཔའི་བྱ་བ་ལ་མཁས་པ་ཡུལ་དང། དུས་དང། ཡེ་ཤེས་དང། བདག་གིས་ནུས་  
པ་དང། རབ་ཏུ་ཤེས་པ་སྟེ། མཚན་ཉིད་བརྒྱད་པོ་དེ་དག་དང་ལྡན་ན། བྱང་ཆུབ་སེམས་དཔའ་གསར་ཡིན་ནོ། །མཚན་ཉིད་བཞི་བཅུ་པོ་དེ་དག་དང་ལྡན་ཏེ། ལུས་དྲན་པའི་ཆོས་དང་  
ལྡན་པ་དེ་གང་ཡིན་པ་དེ་ནི་བྱང་ཆུབ་སེམས་དཔའ་གསར་ཞེས་བྱའོ། །གང་ལ་ཡོན་ཏན་བཞི་བཅུ་མེད་དེ་ཕྱེད་དམ། ཕྱེད་ཀྱིའང་ཕྱེད་ཡོད་པ་དེ་ནི་ཐེག་པ་ཆེན་པོ་ལ་ཡང་དག་པར་ཞུགས་  
པའི་རིགས་ཀྱི་བུ་དང། རིགས་ཀྱི་བུ་མོར་རིག་པར་བྱ་སྟེ། བྱང་ཆུབ་སེམས་དཔར་བརྩི་བར་མི་གཏོགས་སོ། །དེ་བས་ན་བྱང་ཆུབ་སེམས་དཔའི་སྤྱོད་པ་ནི་ཤིན་ཏུ་དཀའ་བ་བྱེད་  
པའོ༑ ༑དེ་ལ་ཡོན་ཏན་གྱི་མཆོག་གང་ཞེ་ན། གཡེམ་པའི་འདུ་ཤེས་མེད་ཅིང་རྨི་ལམ་ནའང་ཁུ་བ་མི་འབྱུང་བ་དེ་ནི་རྒྱུ་དང་བཅས་པའི་མིར་རིག་པར་བྱ་སྟེ། བྱང་ཆུབ་ཀྱི་ཡན་ལག་  
ཐམས་ཅད་ཀྱི་ཡོན་ཏན་གྱི་མཆོག་གོ་འཇམ་དཔལ་གཞོན་ནུར་གྱུར་པས་སོར་མོའི་ཕྲེང་བ་ལ་འདི་སྐད་ཅེས་སྨྲས་སོ། །དེ་བཞིན་གཤེགས་པའི་སྙིང་པོ་ཞེས་བཤད་པའི་དོན་ཅི་  
གལ་ཏེ་སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་ན། སེམས་ཅན་ཐམས་ཅད་སངས་རྒྱས་སུ་འགྱུར་ཏེ། སེམས་ཅན་ཐམས་ཅད་ཀྱིས་སྲོག་གཅོད་པ་དང། རྫུན་  
  
  
༄༅། །སྨྲ་བ་དང། ཆང་འཐུང་བ་དང། འཁྲིག་པ་དང། མ་བྱིན་པར་ལེན་པ་དང། མི་དགེ་བའི་ལས་ཀྱི་ལམ་ཐམས་ཅད་བྱར་རུང་ངམ། གལ་ཏེ་སངས་རྒྱས་  
ཀྱི་དབྱིངས་སེམས་ཅན་ཐམས་ཅད་ལ་ཡོད་ན་གང་གི་ཚེ་བསྒྲལ་ཞིང་རབ་ཏུ་འཇུག་པར་འགྱུར། གལ་ཏེ་སངས་རྒྱས་ཀྱི་དབྱིངས་ཡོད་ན་ཐམས་ཅད་ཀྱིས་ཀྱང་མཚམས་མེད་པ་དང་  
འདོད་ཆེན་པའི་ལས་བྱ་བར་འགྱུར་རོ། །གལ་ཏེ་སེམས་ཅན་ཐམས་ཅད་ལ་བདག་གི་དབྱིངས་ཡོད་ན། བདག་ཉིད་སྒྲོལ་བར་འགྱུར་ཏེ། ལས་ཀྱི་རྣམ་པར་སྨིན་པ་ལ་བདག་གི་དབྱིངས་  
མེད་པས་ན། དེའི་ཕྱིར་འཇིག་རྟེན་དང། བདག་ལ་དབྱིངས་མེད་དེ་ཐམས་ཅད་ལ་བདག་མེད་པ་དེ་ནི་སངས་རྒྱས་ཀྱི་བསྟན་པའོ། །བཅོམ་ལྡན་འདས་ཀྱིས་བཀའ་སྩལ་པ། སེམས་  
ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཡོད་དེ། ཉོན་མོངས་པ་བྱེ་བས་གཡོགས་ནས་བུམ་པའི་ནང་གི་མར་མེ་བཞིན་དུ་འདུག་གོ་གཞན་ཡང། འཇམ་དཔལ་  
འདུལ་སྦྱོང་བྱེད་པའི་བུ་གཅིག་བཅོམ་ལྡན་འདས་འོད་སྲུང་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་དེ་རིང་ནས་ལོ་བདུན་ན། འཁོར་ལོས་  
བསྒྱུར་བའི་རྒྱལ་པོ་ཆོས་དང་ལྡན་པ། ཆོས་ཀྱི་རྒྱལ་པོར་འགྱུར་རོ། །ང་ཡང་ཞག་བདུན་ན་ཡོངས་སུ་མྱ་ངན་ལས་འདའོ་ཞེས་ལུང་བསྟན་ནས། འདུལ་སྦྱོང་བྱེད་པའི་བུ་དེ་རབ་ཏུ་  
  
  
བདག་ནི་ཐམས་ཅད་མཁྱེན་པས་འཁོར་ལོས་བསྒྱུར་བའི་རྒྱལ་པོར་ལུང་བསྟན་ཏེ། གདོན་མི་ཟ་བར་འགྱུར་སྙམ་ནས་དགའ་ཆེས་ཏེ། རང་གི་མ་ལ་སྨྲས་པ། མ་  
ཉ་དང། ཤ་དང། འོ་མ་དང། ཏིལ་གྱི་ལ་དུ་དང། ཞོ་དང། དོ་བ་དང། ཁུ་བ་དང། འབྲུ་དྲུས་པ་དག་སྩོལ་ཅིག་སྟོབས་ཆེན་པོར་བྱའོ་ཞེས་ཐམས་ཅད་བསྲེས་ཏེ་ཟོས་ནས། དུས་  
མ་ཡིན་པ་ཙམ་གྱིས་ཤི་ནས་བདག་ཉིད་ཤི་བ། བདག་ཉིད་ཀྱིས་ཉམས་པར་བྱས་ན། ཅི་བཅོམ་ལྡན་འདས་དེ་བཞིན་གཤེགས་པ་རྫུན་གསུང་ངམ། དེ་སྟེ་ཐམས་ཅད་མཁྱེན་པ་མ་  
ཡིན༑ འོན་ཏམ་དེ་ལ་འཁོར་ལོས་བསྒྱུར་བའི་དགེ་བའི་རྩ་བ་དང་བསོད་ནམས་རྣམ་པར་སྨིན་པ་མེད་དམ། གསོལ་པ། དེ་སྔོན་ལས་ངན་པ་བགྱིས་པས་གུམ་མོ། །བཅོམ་ལྡན་  
འདས་ཀྱིས་བཀའ་སྩལ་པ། འཇམ་དཔལ། དེ་སྐད་མ་ཟེར་ཅིག་དེ་ནི་དུས་མ་ཡིན་པའི་ཙམ་བབ་པ་སྟེ། སྔོན་ལས་ངན་པ་བྱས་པ་མ་ཡིན་ནོ་།བཅོམ་ལྡན་འདས་དེ་བཞིན་གཤེགས་  
པ་ལུང་སྟོན་པ་ན། དེས་སྔོན་ལས་བྱས་པ་མི་མཁྱེན་པར་ལུང་བསྟན་རེ་སྐན། དེ་ནི་སྔོན་ལས་ངན་པ་བྱས་པས་ཤི་བ་མ་ཡིན་གྱི། བདག་ཉིད་ཀྱིས་ཉེས་ཏེ། བདག་གིས་བསད་དོ། །  
འཇམ་དཔལ། དེ་བཞིན་དུ་སྐྱེས་པའམ། བུད་མེད་ཀྱང་རུང་སྟེ། གལ་ཏེ་དེ་བཞིན་གཤེགས་པའི་སྙིང་པོ་བདག་ལ་ཡོད་པས་དེ་ཉིད་སྒྲོལ་བར་འགྱུར་གྱི་སྡིག་པ་བྱའོ་སྙམ་སྟེ་སྡིག་པ་  
  
  
༄༅། །བྱས་ན་དེ་ཅི་བདག་གི་དབྱིངས་སྒྲོལ་བར་འགྱུར་རམ་སྔར་བཤད་པ་བཞིན་ཏེ། འདུལ་སྦྱོང་བྱེད་པའི་བུ་ལྟར་དབྱིངས་ཡོད་ཀྱང་མི་སྒྲོལ་ལོ། །དེ་  
ཅིའི་ཕྱིར་ཞེ་ན། དེ་ཉིད་བག་མེད་པ་མང་པོ་དག་བག་མེད་པའི་ཕྱིར་ཆོས་ཀྱི་དབྱིངས་ཀྱིས་མི་སྒྲོལ་ལོ། །ཅི་སེམས་ཅན་རྣམས་ལ་སངས་རྒྱས་ཀྱི་དབྱིངས་མེད་དམ། སངས་རྒྱས་  
ཀྱི་དབྱིངས་ནི་རྒྱལ་ཐབས་ཀྱི་རྣམ་པར་སྨིན་པ་བཞིན་སེམས་ཅན་ཐམས་ཅད་ལ་ཡོད་དོ། །སངས་རྒྱས་རྫུན་གསུངས་པ་ཡིན་ནམ། སངས་རྒྱས་ནི་རྫུན་གསུང་བ་མ་ཡིན་ཏེ། སེམས་  
ཅན་རྫུན་སྨྲ་བ་རྣམས་བག་མེད་པར་མྱོས་ཤིང་བསྟན་པ་ཐོས་ནས་ཀྱང་དེ་དག་རང་གི་ཉེས་པས་སངས་རྒྱས་ཐོབ་པར་མི་འགྱུར་རོ་།གསོལ་པ། སེམས་ཅན་ཐམས་ཅད་ལ་སྔོན་  
བགྱིས་པའི་ལས་མ་མཆིས་ཞེས་བྒྱིའམ། བཀའ་སྩལ་པ། མདོ་སྡེ་ལས་ཡོད་ཅེས་འབྱུང་མོད་ཀྱི། ཐོས་པ་ཙམ་གྱིས་གྲངས་མེད་པའི་ཡང་གྲངས་མེད་པར་བྱས་པའི་ལས་  
རྣམས་ཟད་པར་འགྱུར་རོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་བསྐལ་པ་བྱེ་བ་གྲངས་མེད་པ་མང་པོ་ནས། འཇིག་རྟེན་གྱི་ཕྱིར་དམ་བཅས་ཏེ། བདག་གྲོལ་ནས་སེམས་  
ཅན་ཐམས་ཅད་དགྲོལ་ལོ། །བདག་བརྒལ་ནས་སེམས་ཅན་ཐམས་ཅད་བསྒྲལ་ལོ་ཞེས་དེ་ལྟར་དམ་བཅས་པའི་དགེ་བའི་རྩ་བས། དེ་བཞིན་གཤེགས་པ་ཉི་མའི་འོད་ཀྱི་  
  
  
།གཞན་ཡང། འདི་ལྟ་སྟེ། དཔེར་ན། འཇམ་དཔལ། སྤྲིན་དང། ཁུག་རྣ་དང། བ་མོའི་དྲི་མ་དང། ཉེས་པ་རྣམས་ནི་ཇི་  
ཙམ་དུ་ཉི་མ་མ་ཤར་བ་དེ་ཙམ་དུ་འཇིག་རྟེན་ལ་སྒྲིབ་ཀྱི། ཉི་མ་ཤར་མ་ཐག་ཏུ་སེ་གོལ་གཏོགས་པ་སྲིད་ཀྱིས་ཟད་པར་འགྱུར་རོ་།དེ་བཞིན་དུ་སྡིག་པའི་ཕུང་པོ་གྲངས་མེད་པར་བྱས་  
པའང་མདོ་སྡེ་འདིའི་ཉི་མ་མ་ཤར་བ་དེ་ཙམ་དུ་སེམས་ཅན་ཐམས་ཅད་འཁོར་བ་བྱེ་བར་ཀུན་ཏུ་འཁོར་གྱི་མདོ་སྡེ་འདིའི་ཉི་མ་ཤར་མ་ཐག་ཏུ་སྡིག་པའི་ཕུང་པོ་གྲངས་མེད་པར་བྱས་  
པའང་སེ་གོལ་གཏོགས་པའི་སྲིད་ཀྱིས་ཟད་པར་འགྱུར་རོ། །དེ་བཞིན་གཤེགས་པའི་སྙིང་པོ་ལ་འཕྱས་པའམ། སྟིང་བའམ། ཁ་གཅུས་པའམ། གཞན་གྱི་ཕྱིར་འབྲང་བའམ། འདི་  
ལས་ཕྱི་རོལ་པར་གྱུར་པའམ། ཕས་ཕམ་པའམ། མཚམས་མེད་པ་བྱས་པར་གྱུར་པ། གྲངས་མེད་པར་སྡིག་པ་བྱས་པ་དེའང་ཐང་ཅིག་ཙམ་གྱིས་ཟད་པར་འགྱུར་རོ། །དེ་ཅིའི་ཕྱིར་  
ཞེ་ན༑ གང་དེ་བཞིན་གཤེགས་པ་ཤཱཀྱ་ཐུབ་པའི་མཚན་ཐོས་པ་ཙམ་གྱིས་ཀྱང་སེམས་མ་བསྐྱེད་པའང་བྱང་ཆུབ་སེམས་དཔར་འགྱུར་རོ། །དེ་བས་ན་དེ་བཞིན་གཤེགས་པ་དེའི་སྨོན་  
ལམ་གྱི་བྱེ་བྲག་གིས་བདག་དང། འཇིག་རྟེན་གྱི་ཕྱིར་བདག་གྲོལ་ནས་དགྲོལ་ལོ། །འཁོར་བ་བྱེ་བ་ན་གཉིད་ཀྱིས་ལོག་པའི་སེམས་ཅན་རྣམས་དམ་པའི་ཆོས་བྱེ་བས་སད་པར་བྱས་ཏེ་