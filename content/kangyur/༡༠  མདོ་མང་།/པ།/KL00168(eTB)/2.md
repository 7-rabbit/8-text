  
ག་བུར་དང། ཤུག་པ་དང། ཙནྡན་རྣམས་སོ། །བདུག་པའང་འདི་དག་ལས་སྦྱར་བར་བྱ་སྟེ། དེར་བདུག་པར་བྱའོ། །མར་མེའང་དེ་དག་གི་ཕྱེ་མ་དང་  
སྦྱར་རོ། །ཡང་ན་དེ་དག་གི་དྲིས་ཀྱང་བསྙེན་བཀུར་བྱ་ཞིང་ཆུ་དང་སྦྱར་ཏེ། དེས་གཏོང་བར་བྱའོ། །རོ་སྣ་གཅིག་ཀྱང་དེར་གཞག་པར་བྱ་སྟེ། དེས་བསྒོས་པའི་ཆུ་ལ་བཟླས་བརྗོད་  
བྱས་པས་སྟེང་དུ་གཏོར་བར་བྱའོ། །གང་གིས་ཆོ་ག་འདི་བཞིན་དུ་བྱས་ན་ཉེས་པ་སྣ་ཚོགས་ལས་གྲོལ་བར་འགྱུར་ཞིང་འཇིགས་པ་ཐམས་ཅད་ལས་ཐར་བར་འགྱུར་ཏེ། འཇིགས་  
པ་དེ་ལས་ཐར་བར་མ་གྱུར་གྱི་བར་དུ་སྔ་དྲོ་ཞིང་ལན་སུམ་ཅུ་གསུམ་གསུམ་བཟླས་བརྗོད་བྱའོ། །ཆོ་ག་འདི་བཞིན་དུ་བཟླས་བརྗོད་བྱས་པ་གང་ཡིན་པ་དེ་ནི་འཇིགས་པའམ་  
གནོད་པ་གང་ལས་ཀྱང་གྲོལ་བར་མི་འགྱུར་བ་མེད་དོ། །ཅི་སྟེ་བསྒྲུབས་ན་ལས་གང་བརྩམས་ཀྱང་རུང་སྟེ་མི་འགྲུབ་པ་མེད་དོ་།གང་ཞིག་སྒྲུབ་པའམ། ཡང་ན་སྐུད་པ་འདོགས་  
སམ། ཡང་ན་བྲིས་ཏེ་འཆང་ན་གནོད་པ་ཐམས་ཅད་ལས་ཐར་བར་འགྱུར་ཏེ། མི་བསོད་ནམས་དང་ལྡན་པ་ཞིག་ནི་ཚེ་འདི་ཉིད་ལ་འཐོབ་པར་འགྱུར་རོ། །ཇི་སྟེ་དེས་ཐོབ་  
པར་མ་གྱུར་ནའང་ཚེ་ཕྱི་མ་ལ་གདོན་མི་ཟ་བར་འཐོབ་པར་འགྱུར་རོ། །ཏདྱ་ཐཱ། ཀ་པི་ལི། ཀ་པི་ལི། པིན་ཊེ་བྷཱུ་ན་ཛ་ར་སྟུ་མི་ལ་ཏ་ལ་མི་ལ་ཏ་ལ། ཨད་དྭ་རེ་སཱ་ཧཱ། གཟུངས་  
  
  
༄༅། །སྔགས་འདི་བཟླས་བརྗོད་བྱེད་པ་གང་ཡིན་པ་དེས་ནི་སེམས་ཅན་ཐམས་ཅད་ལ་བྱམས་པར་བྱའོ། །སྒྲུབ་པའི་ཐབས་ནི་འདི་ཡིན་ཏེ། ཁྲུས་  
ལེགས་པར་བྱས་ཤིང་གོས་གཙང་མ་བགོས་པ་ཁ་ཟས་མི་བཟའ་བར་སྐུ་གདུང་དང་ལྡན་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུངས་ཀྱི་སྤྱན་སྔར་ལན་  
སུམ་སྟོང་བཟླས་བརྗོད་བྱའོ། །འདི་ལ་བདུག་པ་ནི་འདི་ཡིན་ཏེ། འབུག་སུག་ཧང་དང། ག་པུར་དང། དུ་རུ་ཀ་དང། ཀཱ་ལ་ནུ་ས་རི་དང་ཤའི་ལེ་ཡ་ཀ་རྣམས་ཀྱིས་  
བདུག་སྟེ། གང་གིས་ཆོ་ག་དེ་བཞིན་དུ་བཟླས་བརྗོད་བྱས་པ་ལ་ནི་ཁྲོ་ཞིང་སྡང་བ་ཐམས་ཅད་དང་བར་འགྱུར་རོ། །ཙནྡན་དང་གུར་གུམ་དང། ཤིང་མངར་དང་  
ཀར་ཀོ་ཏི་དང། ཤུག་པ་དང། སྨན་འདི་རྣམས་གསོག་པ་ལ་གཟུངས་སྔགས་འདི་ལན་སུམ་སྟོང་བཟླས་བརྗོད་བྱས་ཏེ། ལུས་ལ་བཏགས་ན་དེ་ལ་བྱད་སྟེམས་  
ཀྱིས་ཚུགས་པར་མི་ནུས་ལ། བྱས་ཟིན་པའང་འཇིག་པར་འགྱུར་ཏེ་བྱམས་པའི་སེམས་དང་ལྡན་པ་དང། བསླབ་པ་འཛིན་པས་བཟླས་བརྗོད་བྱའོ། །ཏདྱ་ཐཱ། ར་  
རེ་ར་རཱ་ཕུ་ཕན་ཎེ་ལེ་བི་ལི་ཕ་བ་ཀཱ་རཱ་མུག་ཏེ་མུན་དྷ་རེ་སཱ་ཧཱ། གཟུངས་སྔགས་འདི་ནི་ཏིང་ངེ་འཛིན་ཡོངས་སུ་རྫོགས་པར་བྱེད་པ་སྟེ། མཛོད་ཇི་ལྟ་བུ་དང། ཏིང་ངེ་འཛིན་  
  
  
བསམ་པ་ཐམས་ཅད་ཡོངས་སུ་རྫོགས་པར་བྱེད་པ་ཡིན་ནོ། །སྒྲུབ་པའི་ཐབས་ནི་འདི་ཡིན་ཏེ། གཙང་བ་དང་  
ཁྲུས་བྱས་པ་དང། གོས་གཙང་མ་གྱོན་པ་དང། བསླབ་པ་འཛིན་པས་སྐུ་གདུང་དང་ལྡན་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུགས་ཀྱི་སྤྱན་སྔར་བཟླས་བརྗོད་  
བྱ་སྟེ། ཕྱོགས་བཅུའི་སངས་རྒྱས་རྣམས་ཀྱི་མཚན་ཕྱོགས་རེ་རེར་ལན་སུམ་ཅུ་རྩ་གསུམ་གསུམ་བརྗོད་པར་བྱའོ། །ཕྱོགས་རེ་རེར་གཟུངས་སྔགས་ལན་བརྒྱ་རྩ་བརྒྱད་  
བཟླས་བརྗོད་བྱའོ། །འདི་ལ་བདུག་པ་ནི་འབུག་སུག་ཧང་དང། ག་པུ་ར་དང། ཀ་ལ་ནུ་ས་རི་དང། ཤའི་ལེ་ཡ་ཀ་དང། དུ་རུ་ཀ་རྣམས་བསྲེག་པར་བྱ་ཞིང་དེ་དག་གིས་  
བསྒོས་པའི་མར་མེ་སྦར་བར་བྱའོ། །སྨན་དེ་དག་དང་སྦྱར་བའི་ཆུ་བཞག་སྟེ། རོ་སྣ་གཅིག་ཀྱང་བཞག་ནས་ཡིད་ལ་གང་འདོད་པ་དེ་སངས་རྒྱས་རྣམས་ལ་གསོལ་ན་ཇི་  
ལྟར་འདོད་པ་དེ་བཞིན་དུ་འགྱུར་རོ། །ཏདྱ་ཐཱ། ཏི་ལི་ག་ཛེ་ཤྭ་ར་ཤཱ་ར། ཨཱ་ཏི་བ་ཏི་ཥཱ་བ་ཏཱ་རཱ་ཀེ་ལེ་ཥི་བ་ཏ་གུ་ལེ་སཱ་ཧཱ། གཟུངས་སྔགས་འདིས་ལྷའི་མིག་འཐོབ་པར་འགྱུར་རོ། །  
མིག་ནད་ཀྱང་མེད་པར་འགྱུར་རོ། །སྒྲུབ་པའི་ཐབས་ནི་འདི་ཡིན་ཏེ་གོས་གཙང་མ་བགོས་ལ་སྐུ་གདུང་དང་ལྡན་པའི་མཆོད་རྟེན་ནམ་སངས་རྒྱས་ཀྱི་སྐུ་གཟུངས་  
  
  
༄༅། །ཀྱི་སྤྱན་སྔར་ལན་བརྒྱ་རྩ་བརྒྱད་བཟླས་བརྗོད་བྱས་ནས། མིག་སྨན་འྡིའང་སྦྱོར་བར་བྱ་སྟེ། གུར་གུམ་དང། ཀ་ར་དཀར་པོ་སྦྲང་རྩི་དང་སྦྱར་ཏེ་མིག་  
ཏུ་བསྐུས་ན་མིག་མ་རུང་བར་མི་འགྱུར་རོ། །མིག་ནད་ཐམས་ཅད་ཀྱང་མེད་པར་འགྱུར་རོ། །བདུག་པ་ནི་སྦྱར་བ་བསྲེག་གོ་མིག་སྨན་དེ་ལ་ནི་ལན་བརྒྱ་རྩ་བརྒྱད་བཟླས་  
བརྗོད་བྱའོ། །ཉིན་གཅིག་བཞིན་དུ་ཆུ་ལ་ལན་བདུན་བཟླས་བརྗོད་བྱས་ཏེ་མིག་བཀྲུ་བར་བྱའོ། །ཏདྱ་ཐཱ། བ་རད་ཙེ། བི་རད་ཙེ། ཀུ་ཐ་ལེ། མིག་ཏྲེ་ལེ། ཨཻ་ལཻ་མཻ་ལཻ་  
ཊད་གཱ་ཊད་གུ་ལེ་སཱ་ཧཱ། གཟུངས་སྔགས་འདི་ནི་སངས་རྒྱས་རྗེས་སུ་དྲན་པར་བྱ་བ་ཡིན་ནོ། །སྒྲུབ་པའི་ཐབས་ནི་འདི་ཡིན་ཏེ། བསླབ་པ་འཛིན་པ་དང། གཙང་མས་  
སངས་རྒྱས་ཀྱི་སྐུ་གཟུགས་ཀྱི་སྤྱན་སྔར་ལན་དགུ་བརྒྱ་བཟླས་བརྗོད་བྱ་སྟེ། བདུག་པ་སྦྱར། བསྲེག་ཅིང་དྲི་ཞིམ་པོས་བསྒོས་པའི་འབྲུ་མར་གྱི་མར་མེ་དང། པོག་ཕོར་  
དང། དྲི་ཞིམ་པོས་བསྒོས་པའི་ཆུ་དང། རོ་སྣ་གཅིག་གཞག་པར་བྱ་སྟེ། མར་ལ་བཟླས་བརྗོད་བྱས་ནས་མགོ་བོ་དང་ཁར་བསྐུས་ན་མགོ་བོའི་ནད་ཐམས་ཅད་ལས་ཐར་  
བར་འགྱུར་རོ། །འཐུངས་ན་དྲན་པ་སྐྱེ་བར་འགྱུར་རོ། །ཆོས་སློབ་པར་འདོད་པས་མར་དེ་འཐུངས་ན་དབང་པོ་རྣོན་པོར་འགྱུར་རོ་།གཟུངས་སྔགས་གང་བསྒྲུབས་ཀྱང་རུང་  
  
  
འདི་ལས་སྨོས་པ་བཞིན་དུ་ཡོངས་སུ་རྫོགས་པར་བཟླས་བརྗོད་བྱ་སྟེ། གཟུང་སྔགས་ཐམས་ཅད་དང། སངས་རྒྱས་ཀྱི་མཚན་རྣམས་ཕྱོགས་བཅུའི་ཕྱོགས་རེ་རེར་ལན་  
སུམ་ཅུ་རྩ་གསུམ་གསུམ་བརྗོད་པར་བྱའོ། །གང་གི་ཚེ་གཟུངས་སྔགས་བརྗོད་པ་ན་ཉིན་ལན་གསུམ་མཚན་ལན་གསུམ་དུ་ཕྱོགས་བཅུར་ཚེ་དཔག་མེད་ཀྱི་སྙིང་པོའི་གཟུངས་  
སྔགས་བརྗོད་པར་བྱའོ། །སངས་རྒྱས་བཅོམ་ལྡན་འདས་དེ་དག་གི་མཚན་ཕྱོགས་རེ་རེར་བརྗོད་པར་བྱའོ། །སངས་རྒྱས་ཐམས་ཅད་ཀྱི་སྙིང་པོ་ཞེས་བྱ་བའི་གཟུངས་སྔགས་འདི་  
དག་ནི་ཡིད་བཞིན་གྱི་ནོར་བུ་རིན་པོ་ཆེ་ཇི་ལྟར་ཆོས་དང་ལྡན་པའི་དམ་པ་ཇི་ལྟ་བུར་འདོད་པ་བཞིན་དུ་ཐམས་ཅད་ཐོབ་པར་བྱེད་པ་དེ་བཞིན་དུ་སུས་བརྗོད་པ་དེས། སངས་རྒྱས་  
ཉིད་ཀྱང་འཐོབ་པར་འགྱུར་ལ་སྡུག་བསྔལ་ཐམས་ཅད་ལས་ཐར་པར་འགྱུར་རོ། །དེས་འདི་སྐད་དུ་བདག་གིས་གང་གི་ཚེ་སངས་རྒྱས་ཀྱི་བྱང་ཆུབ་ཐོབ་ནས་དགྲོལ་བར་བྱའོ་  
ཞེས་བྱས་སོ། །དེའི་ཚེ་ལྷ་མོ་དྲི་མ་མེད་པའི་འོད་ཀྱིས། འདི་སྐད་དུ། ཇི་ལྟར་བདག་གིས་གཟུངས་སྔགས་འདི་དག་གིས་མིང་པོ་ཐར་པར་བྱས་པ་དེ་བཞིན་དུ་སེམས་ཅན་ཐམས་  
ཅད་ཀྱང་གཟུངས་སྔགས་འདི་དག་གིས་ཡོངས་སུ་ཐར་བར་བྱེད་པར་ཤོག་ཅིག་ཅེས་བྱས་སོ། །ནམ་ཞིག་ན་སུམ་པ་རྣམས་དེར་འོང་བ་དང་གདོང་དམར་གྱིས་ཡུལ་  
  
  
༄༅། །འཛིན་པར་འགྱུར་བའི་དུས་འོང་བར་འགྱུར་ཏེ། དེའང་ལས་འདི་ལྟ་བུ་ལས་འགྱུར་རོ། །གང་གི་ཚེ་གཞོན་ནུ་སྡིག་ཅན་བྱུང་བ་ན་མི་རྒོད་བྱུང་བ་དེ་  
དག་རྒྱལ་པོའི་ཐད་དུ་བཏང་སྟེ། བློན་པོ་ཆེན་པོ་གཙོ་བོའི་ཁྱིམ་དུ་སོང་ནས་ནོར་རྣམས་ཁྱེར་རོ། །དེ་ནས་དེའི་མཛོད་སྒོ་ན་དེའི་ཆུང་མ་བུད་མེད་ཅིག་ཉལ་བ་དེ་དག་སང་ཤོར་  
གྱིས་དོགས་པའི་ཕྱིར་ཁྲིད་དེ་བསད་དོ། །དེ་ནས་མི་རྒོད་དེ་དག་བཟུང་ནས་བློན་པོ་དག་གི་ལག་ཏུ་བྱིན་ནོ། །མི་རྒོད་དེ་དག་གི་བུ་དང། ཆུང་མ་དང། ནོར་རྣམས་ཀྱང་བློན་པོ་ཆེན་  
པོ་དེ་དག་གི་མདུན་དུ་བཞག་གོ་དེ་ནས་བློན་པོ་ཆེན་པོ་གཙོ་བོ་དེ་ཁོང་དགེ་བ་ཞིག་སྟེ། བདག་གི་ནོར་ཉི་ཚེའི་ངོ་བླངས་སོ། །དེ་ནས་བློན་པོ་ཆེན་པོ་གཙོ་བོ་དེའི་སྲིང་མོ་མཚན་  
མོ་མི་ཉལ་བར་འཆགས་ན་འཆགས་པས་དེར་མི་རྒོད་འོངས་པ་ཚོར་ནས། རྒྱལ་པོའི་གན་དུ་ཁྲིད་པའང་དེས་མཐོང་ངོ། །དེ་ནས་དེ་དག་བུ་དང། ཆུང་མ་རྣམས་ནི་བློན་པོ་  
ཆེན་པོ་གཅིག་ཤོས་ཀྱིས་ཁྱེར་རོ། །ནོར་རྣམས་ནི་རྒྱལ་པོའི་དཀོར་དུ་བསྡུས་ནས། བློན་པོ་ཆེན་པོ་གཅིག་ཤོས་ཀྱིས་བུ་དང། ཆུང་མ་ཁྱེར་བ་དེའང་རྒྱལ་པོས་མ་རྨས་སོ། །  
དེ་ནས་བློན་པོ་ཆེན་པོ་གཅིག་ཤོས་ཀྱི་ནུ་བོ་དང། བུ་ལ་མི་རྒོད་གཙོ་བོའི་ཆུང་མ་བྱིན་ནས་ཆེན་པོ་གཅིག་གིས་དེའི་བུ་དང། ཆུང་མ་རྣམས་ཀྱང་མི་རྒོད་དེ་དག་གིས་མཚན་མོ་  
  
  
ཆུང་མ་ནི་ཕྱིར་མ་ཐོབ་བོ། །དེ་ནས་དེའི་ཚེ་དེ་དག་གིས་སྨོན་ལམ་བཏབ་པ། གང་གི་ཚེ་ཁྱོད་ཀྱིས་མིའི་ལུས་ཐོབ་པར་གྱུར་བ་དེའི་ཚེ། ངེད་ཀྱིས་ཁྱེད་ཀྱི་ཆུང་མ་  
འཕྲོག་པར་གྱུར་ཅིག་ཅེས་བྱས་སོ། །མི་རྒོད་ཀྱི་གཙོ་བོ་གང་གིས་མཛོད་ཀྱི་སྒོ་ནས་བུད་མེད་ཁྲིད་དེ་སོང་བ་དེས་སྨོན་ལམ་བཏབ་པ་བདག་བློན་པོ་ཆེན་པོ་ཁྱེད་ཀྱི་འཁོར་དུ་སྐྱེས་ཏེ་  
གང་གི་ཚེ་ཁྱོད་ལས་བྱེད་པ་དེའི་ཚེ། ངས་ཁྱོད་ཀྱི་སེམས་དཀྲུག་ཅིང་གཏམ་ངན་ཆེན་པོ་སྒྲོགས་པར་གྱུར་ཅིག་ཅེས་བྱས་སོ། །དེ་ནས་རིགས་དང་ལྡན་པའི་བུད་མེད་གང་གིས་མི་  
རྒོད་འོང་བ་ཚོར་བ་དེ་ལ་དྲིས་པ། ངས་ཚོར་རོ་ཞེས་ཁྱོད་ཀྱིས་བྱ་སྟེ། ཅི་བྱ་ཞེས་དེས་སྨྲས་པ་རྫུན་དུ་སྨྲ་བར་གྱུར་གྱིས་དོགས་པ་དང། དེའི་སྡིག་པ་དག་གི་ལུས་ཀྱིས་མྱོང་བར་འགྱུར་དུ་  
དོགས་པའི་ཕྱིར་རོ་ཞེས་བྱས་སོ། །དེ་ན་མི་རྒོད་ཀྱི་གཙོ་བོ་དེས་སྨོན་ལམ་འདི་སྐད་ཅེས་བཏབ་སྟེ། དུས་ཐམས་ཅད་དུ་བདག་བློན་པོ་ཆེན་པོ་དེའི་མཛའ་བོའི་ཚུལ་དུ་འདུག་ཅིང་  
དགར་བྱེད་པར་གྱུར་ཅིག་ཅེས་བྱས་སོ། །དེ་ལ་བློན་པོ་ཆེན་པོ་གཙོ་བོ་དེ་ནི་སྐར་རྡོའི་རྒྱལ་པོར་འགྱུར་རོ། །གཅིག་ཤོས་ནི་ལི་ཡུལ་གྱི་རྒྱལ་པོར་འགྱུར་རོ། །བློན་པོ་ཆེན་པོ་གཅིག་ཤོས་ཀྱི་  
ནུ་བོ་ནི་ཤད་ཀུ་ལ་ཞེས་བྱ་བར་འགྱུར་རོ། །བུར་གྱུར་པ་དེ་ནི་བསོད་ནམས་འཕེལ་ཞེས་བྱ་བར་འགྱུར་རོ། །མི་རྒོད་ཀྱི་གཙོ་བོར་གྱུར་པ་དེ་ནི་ས་བི་ཏེ་ཀུ་ལ་ཞེས་བྱ་བར་འགྱུར་རོ། །བློན་པོ་  
  
  
༄༅། །ཆེན་པོ་དེའི་ཆུང་མ་གསོད་གསོད་པའི་མི་དེ་གཉིས་ལས་གཅིག་ནི་ཨ་ཀུན་ཞེས་བྱ་བར་འགྱུར་རོ། །གཅིག་ནི་ཏུ་པ་ལ་ཞེས་བྱ་བར་འགྱུར་རོ། །དེའི་ཆུང་  
མ་སྨོན་ལམ་འདེབས་པ་གཉིས་ལས་གཅིག་ནི་མྱ་ངན་དང་བྲལ་བ་ཞེས་བྱ་བར་འགྱུར་རོ། །གཅིག་ནི་རབ་སྡུག་ཅེས་བྱ་བར་འགྱུར་རོ། །བློན་པོ་ཆེན་པོ་དེའི་ཆུང་མ་མཛོད་ཀྱི་སྒོ་ན་  
ཉལ་ཉལ་བ་དེ་ནི་པི་ད་ཀུ་ལའི་ཆུང་མ་ལས་སྐར་རྡོའི་རྒྱལ་པོས་ཁྱེར་བ་ཡིན་ནོ། །མི་རྒོད་རྣམས་ཀྱི་མར་གྱུར་པ་དེ་ནི་མི་རྒོད་འཛིན་པ་རྣམས་ཀྱི་མར་གྱུར་ཏེ། དེའང་དེའི་  
གྲོགས་སུ་འགྱུར་རོ། །རྒྱལ་པོ་གསོད་པ་དེས་ནི་སྨོན་ལམ་འདི་སྐད་ཅེས་བཏབ་སྟེ། ཅི་ནས་བདག་པག་མར་བཏང་ནས་ཁྱོད་ལ་གསོད་པར་གྱུར་ཅིག་ཅེས་བྱས་སོ། །དེའི་ཕྱིར་ན་  
ལིའི་རྒྱལ་པོས་མྱ་ངན་མེད་པའི་ཨ་ཀུན་ལ་བྱིན་ནོ། །སྐར་རྡོའི་རྒྱལ་པོས་ཀྱང་པིད་ཀུ་ལའི་ཆུང་མ་ཁྱེར་བར་འགྱུར་ཏེ། དེ་ཕྱིན་ཆད་གཅིག་ལ་གཅིག་དགྲར་འགྱུར་རོ། །  
དགེ་བྱེད་ཀྱི་ཕྱོགས་གང་ཡིན་པ་དེ་དག་ནི་ལི་ཡུལ་ན་དགེ་བ་བྱེད་པར་འགྱུར་རོ། །མི་རྒོད་དུ་གྱུར་པ་དེ་དག་ནི་ལི་ཡུལ་དུ་སྡིག་བྱེད་པར་འགྱུར་རོ། །ཆུང་མ་འཕྲོག་པར་བྱེད་པའི་  
མི་རྒོད་དེ་དག་གིས་ཀྱང་བློན་པོ་ཆེན་པོ་དེ་ལ་འདི་སྐད་ཅེས་སྨྲས་ཏེ་སྨོན་ལམ་བདབ་བ། །ཁྱོད་ཀྱིས་ཆོས་བཞིན་དུ་བྱས་ཏེ་ཡུས་ཡོད་བཞིན་དུ་བཏང་ནས་རང་གི་ནོར་ཉི་  
  
  
སྟེ། དེར་བདག་ཅག་ཁྱོད་ཀྱི་གྲོགས་སུ་གྱུར་ཅིག་ཅེས་བྱས་སོ། །སྔོན་དུ་པ་ལ་ལིའི་རྒྱལ་བའི་མིར་གྱུར་པའི་ཚེ་སྨོན་ལམ་བཏབ་  
པས་ན་སྐར་རྡོའི་རྒྱལ་པོའི་གྲོགས་སུ་གྱུར་ཏེ། ནམ་དེའི་དུས་ལ་བབ་པ་ན་སྐར་རྡོའི་རྒྱལ་པོའི་པིད་ཀུ་ལིའི་ཆུང་མ་ཁྱེར་བར་འགྱུར་ཏེ། དེའི་ཚེ་པིད་ཀུ་ལས་གཏམ་ངན་ཆེན་  
པོ་བསྒྲགས་ནས་མི་དེའི་བསམས་པ་ལས་ན་ལུས་འདི་ཅི་ཞིག་བྱ་སྙམ་ནས་དེའི་ཚེ་སྐྱོ་བ་ཆེན་པོ་སྐྱེ་བར་འགྱུར་རོ། །དེའི་ཚེ་སྔོན་གྱི་དགེ་བའི་རྩ་བ་དྲན་པར་འགྱུར་ཏེ། འདི་ནི་  
བུད་མེད་དུ་སྐྱེ་བའི་ཐ་མ་ཡིན་ཏེ། སངས་རྒྱས་ཀྱི་བཀའ་འདི་དྲན་པར་བྱའོ་སྙམ་མོ། །དེ་ནས་ནམ་འཚོའི་བར་དུ་དགེ་བསྙེན་མའི་བསླབ་པའི་གཞི་འཛིན་པར་འགྱུར་ཏེ། དེའི་  
ཚེ་ཀུན་ཏུ་དགའ་བ་ཞེས་བྱ་བའི་གཟུངས་སྔགས་བརྗོད་ནས། དེར་གང་གིས་ཚེ་རབས་དྲན་པར་གྱུར་པའི་ཏིང་ངེ་འཛིན་དང། བཟོད་པ་འཐོབ་པར་འགྱུར་རོ། །དེ་ནས་རིང་པོ་མི་ཐོགས་  
པར་[?]དཔལ་[?]དེ་གདོང་དམར་རྣམས་འཛིན་པར་འགྱུར་ཏེ། དེ་དག་ཐོག་ཨྤྨ་ལི་ཡུལ་དུ་འགྲོ་འདོད་པ་དེའི་ཚེ་སངས་རྒྱས་བཅོམ་ལྡན་འདས་འདས་དེ་དག་དང། ལི་ཡུལ་གྱི་སྲུང་མའི་ལྷ་དེ་དག་  
དང་ཁྲུལ་པོ་ཆེན་པོ་བཞི་དང། གནོད་སྦྱིན་ཀུན་ཏུ་རྒྱལ་དང་འཕྲོག་མ་བུ་དང་བཅས་པ་དང། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་རྣམས་ཀ་པི་ལ་ནའི་  
  
  
༄༅། །མཆོད་རྟེན་དུ་ཐམས་ཅད་འོང་བར་འགྱུར་ཏེ། དེར་བཅོམ་ལྡན་འདས་ཀྱི་སྤྱན་སྔར་གཟུངས་སྔགས་བཤད་དོ། །དེའི་ཚེ་དེར་མཆོད་རྟེན་དེ་ཉིད་ལས་འདི་  
ལྟར་བྱང་ཕྱོགས་པ་ལ་སོགས་པའི་དམག་འོང་བར་འགྱུར་ཏེ། ཤིན་ཏུ་མི་བཟད་པ་ཡིན་ནོ་ཞེས་སྒྲ་རང་འབྱུང་བར་འགྱུར་རོ། །དེའི་ཚེ་བྱང་ཆུབ་སེམས་དཔའ་སྤྱན་རས་གཟིགས་  
དབང་ཕྱུག་དང། ལྷ་རྣམས་དང། འཕྲོག་མ་བུ་དང་བཅས་པ་དེ་དག་ཐམས་ཅད་མྱ་ངན་གྱི་གོ་བགོས་ནས། དེར་འོངས་ཏེ། འདི་སྐད་དུ། གདོང་དམར་རྣམས་ཀྱི་དམག་འོངས་  
ཏེ༑ དྲི་གཙང་ཁང་དང། མཆོད་རྟེན་དང། དགེ་འདུན་གྱི་ཀུན་དགའ་ར་བ་རྣམས་ཀྱང་འཇིག་པར་བྱེད་ཀྱི། ཅི་ནས་ཡུལ་ཀུན་འཇིག་པར་མི་འགྱུར་བར་གྲོགས་གྱིས་ཤིག་ཅེས་  
ཟེར་རོ། །དེ་ནས་དེའི་ཚེ་ན་དྲི་མ་མེད་པའི་འོད་ཀྱིས་འདི་སྐད་ཅེས་སྨྲས་སོ། །བདག་གིས་བགྱི་བ་གང་ལགས་པ་དེ་བཀའ་སྩོལ་ཅིག་དང་ཡུལ་གྱི་ཕྱིར་ཅི་སྟེ་བདག་གི་སྲོག་ཡལ་  
དུ་ཟིན་ཀྱང་དེ་ལ་ཆགས་པ་མེད་དོ། །དེ་ནས་ལྷ་རྣམས་ཀྱིས་འདི་སྐད་ཅེས་སྨྲས་སོ། །འདི་ལ་ཐབས་གཅིག་ཁོ་ན་ཞིག་ཡོད་དེ། ཅི་ནས་ཡུལ་གྱི་མི་ཐམས་ཅད་ཀྱིས་ཐེག་པ་ཆེན་  
པོའི་མདོ་དམ་པའི་ཆོས་པདྨ་དཀར་པོའི་མདོ་ཉི་ཤུ་རྩ་གཅིག་བྲིས་ལ་དམ་པའི་ཆོས་པདྨ་དཀར་པོ་ཆོས་ཀྱི་རྣམ་གྲངས་ཀྱི་སྲུང་མའི་ལྷ་དེ་དག་དང། མདོ་དེ་ལས་མིང་སྨོས་  
  
  
སྲིན་མོ་གང་ཡིན་པ་དེ་དག་ལ་ཆོས་ཀྱི་སྦྱིན་པ་བྱ་བའི་ཕྱིར་ཨ་ཤྭ་དམ་པའི་མཆོད་རྟེན་ཆེན་པོ་བཀླག་པར་བྱ་སྟེ། རོ་དང་ལྡན་པའི་ཟས་རྣམས་ཀྱང་གཞག་པར་བྱའོ།།  
མར་མེ་དེ་དག་ཀྱང་སྦྱར་བར་བྱའོ། །དེ་ནས་དྲི་མ་མེད་པའི་འོད་ཀྱིས་འདི་སྐད་ཅེས་སྨྲས་སོ། །བདག་གིས་ཡུལ་གྱི་ཕྱིར་ཐམས་ཅད་ལ་འདྲིར་གཞུག་པ་དང། ཀློག་ཏུ་གཞུག་པར་བསྒོ་  
བའི་མཐུ་དེ་ལྟ་བུ་བདག་ལ་མེད་ཀྱི། ཡུལ་གྱི་ཕྱིར་བདག་ཉིད་ཀྱིས་ཀློག་ཅིང་རོ་དང་ལྡན་པའི་ཟས་རྣམས་ཀྱང་གཞག་གོ་མར་མེ་དེ་དག་ཀྱང་སྦྱར་རོ། །གང་གི་ཚེ་དྲི་མ་མེད་པའི་འོད་  
ཀྱིས་དམ་པའི་ཆོས་པདྨ་དཀར་པོ་ཀློག་པ་དང། རོ་དང་ལྡན་པའི་ཟས་རྣམས་གཞག་པར་རྩོམ་པ་དེའི་ཚེ་གདོང་དམར་དེ་དག་ལོ་དང་པོ་ལ་ལི་ཡུལ་དུ་འགྲོ་བར་རྩོམ་པར་འགྱུར་རོ།།  
དེ་ནས་ལོ་གསུམ་པའི་ཚེ་འགྲོ་ནུས་པར་འགྱུར་རོ། །དེའི་ཚེ་སྡིག་བྱེད་ཀྱི་གྲོགས་པོར་གྱུར་པའི་མི་རྒོད་ལྔ་བརྒྱ་པོ་གང་ཡིན་པ་དེ་དག་ཀྱང་དེའི་ཚེ་མི་རྒོད་ཀྱིས་འཛིན་པར་འགྱུར་རོ། །  
དེའི་ཚེ་དྲི་མ་མེད་པའི་འོད་གཡེངས་པར་འགྱུར་ཏེ། དམ་པའི་ཆོས་པདྨ་དཀར་པོ་དག་ཀྱང་ཀློག་པར་མི་བྱེད། རོ་དང་ལྡན་པའི་ཟས་རྣམས་ཀྱང་འགྲེམས་པར་མི་བྱེད་དོ། །དེ་ནས་  
གདོང་དམར་རྣམས་རང་གི་ཡུལ་ནས་འཕགས་ཏེ་སྟོན་ཟླ་ར་བ་ལ་ལི་ཡུལ་དུ་འགྲོ་བར་ཆས་སོ། །དེའི་ཚེ་ལིའི་རྒྱལ་པོ་སྲིན་མོ་དྲི་མ་མེད་པའི་འོད་ལ་མི་དགའོ། །དུ་བ་ལ་དང། ཨ་ཀུན་  
  
  
༄༅། །གཉིས་ཀྱང་དེའི་ཚེ་གཡེངས་པར་འགྱུར་ཏེ། ཀློག་པར་མི་བྱེད། རོ་དང་ལྡན་པའི་ཟས་རྣམས་ཀྱང་འགྲེམས་པར་མི་བྱེད། མར་མེའང་སྦྱར་བར་མི་བྱེད་དོ།།  
དེ་ནས་ལྷ་རྣམས་ཙར་མིན་དཧའི་ཡུལ་དུ་གཡུལ་འགྱེད་དེ་ཕམ་པར་འགྱུར་རོ། །དེའི་ཚེ་དྲི་མ་མེད་པའི་འོད་ཀྱིས་དགག་དབྱེའི་ཚེས་བཅུ་བཞི་ལ་གཟུངས་སྔགས་བརྗོད་ནས་དེར་ལྷ་  
རྣམས་ཀྱིས་ཡིད་དུ་མི་འོང་བའི་ཚིག་སྨྲས་པ། ཁྱོད་ཀྱིས་དམ་པའི་ཆོས་པདྨ་དཀར་པོའི་ཆོས་ཀྱི་རྣམ་གྲངས་བདག་གིས་ཉིན་གཅིག་བཞིན་དུ་ཆོ་ག་བཞིན་བཀླག་པར་བྱའོ་ཞེས་  
གང་སྨྲས་པ་དེ་ཁྱོད་ཀྱིས་མ་བཀླགས་པའི་ཕྱིར་ཁོ་བོ་ཅག་ཕམ་པར་གྱུར་པས་སུམ་པ་རྣམས་འདིར་འོང་བར་འགྱུར་རོ་ཞེས་ཟེར་རོ།།།།དྲི་མ་མེད་པའི་འོད་ཀྱིས་ཞུས་  
པ༑ བམ་པོ་བཞི་པ་སྟེ་ཐ་མ། དེ་ནས་དེའི་ཚེ་ལྷ་མོ་དྲི་མ་མེད་པའི་འོད་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། སྔོན་འབྱུང་བ་གང་ལགས་པ་  
དང། སླད་ཀྱིས་ཇི་ལྟར་འགྱུར་བ་དང། ཅི་ནས་བདག་གིས་ཇི་ལྟར་དྲན་པར་འགྱུར་བ་བཤད་དུ་གསོལ། དེ་ནས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །མ་འོངས་  
པའི་དུས་ན་ཡུལ་འདིར་འདི་ལྟ་བུ་འབྱུང་བར་འགྱུར་ཏེ། དེ་ལ་འདི་སྐད་ཅེས་བྱའོ། །ལི་ཡུལ་གྱི་རྒྱལ་སྲིད་སུམ་པས་འཛིན་པར་འགྱུར་ཏེ། དེ་ནའང་གང་གི་ཚེ་རྒྱལ་པོ་འཕགས་  
  
  
ཤཱཀྱའི་ཡུལ་གྱིས་རྒྱལ་པོའི་འཁོར་དུ་གྱུར་པ་ཞིག་ཤཱཀྱ་དག་གི་ཟླ་ལ་གཡུལ་བཀྱེ་ནས། དེའི་ཕྱི་བཞིན་དུ་མི་གཞན་ཞིག་བྱུང་བ་དེས་  
དེར༑ འདི་སྐད་དུ། ཁྱོད་ཀྱིས་ཤཱཀྱ་ཐམས་ཅད་ལ་བསླབ་པ་འཛིན་དུ་བཅུག་ནས། དེ་དག་གི་ཡུལ་དུ་དག་བྱུང་ནའང་འཐབ་མོ་མ་བྱས་པས་ན་མ་འོངས་པའི་དུས་སུ་གང་དུ་ཁྱོད་ཀྱི་སྐུ་གདུང་  
དང། བསྟན་པ་འབྱུང་པ་དེར་ངས་དགེ་འདུན་གྱི་ཀུན་དགའ་ར་བ་རྣམས་དང། མཆོད་རྟེན་ཆེན་པོ་རྣམས་ཅི་ནས་ཀྱང་གཞིག་པར་བྱའོ་ཞེས་སྨོན་ལམ་བཏབ་བོ། །དེ་ནས་བཅོམ་ལྡན་  
འདས་ཀྱིས་སྤྱན་རས་གཟིགས་དབང་ཕྱུག་ལ་པོས་ཏེ་བཀའ་སྩལ་པ། ནུ་སྡུག་གང་གི་ཚེ་བཅོམ་ལྡན་འདས་རིན་ཆེན་སྙིང་པོ་གྲོང་ཁྱེར་དུ་གཤེགས་པ་དེར་འུ་བུ་ཅག་གཉིས་ཀྱིས་  
ལྷན་ཅིག་ཏུ་སངས་རྒྱས་སུ་ལུང་བསྟན་པ་ཐོབ་པ་དྲན་པ་གྱིས་ཤིག་དེ་ནས་ཡང་བཅོམ་ལྡན་འདས་ཀྱིས་སྤྱན་རས་གཟིགས་དབང་ཕྱུག་ལ་བཀའ་སྩལ་པ། ནུ་སྡུག་ལི་ཡུལ་དེར་  
དེ་ལྟ་བུ་འོང་བའི་དུས་ལ་བབ་པ་ན་ཇི་ལྟར་ཡང་ཡུལ་དེ་ཅུང་ཟད་ཀྱང་འཇིག་པར་མི་འགྱུར་རོ། །དེ་ནས་དེའི་ཚེ་བཅོམ་ལྡན་འདས་ཀྱིས་ནོར་བུ་བཟང་ལ་འདི་སྐད་ཅེས་བཀའ་སྩལ་ཏོ། །བྱང་  
ཆུབ་སེམས་དཔའ་སྤྱན་རས་གཟིགས་དབང་ཕྱུག་དང། ངས་དགོངས་ཏེ་ཨུ་རྒྱན་གྱི་ཡུལ་དེར་ལུང་ཇི་ལྟར་བསྒོ་བ་དེ་བཞིན་དུ་འྡིའང་ཟུངས་ཤིག་དེ་ནས་གང་གི་ཚེ་བཅོམ་ལྡན་  
  
  
༄༅། །འདས་ཀྱིས་ལི་ཡུལ་དུ་སུམ་པ་འོངས་པ་དེ་ལྟར་ཐུགས་སུ་ཆུད་པ་དེའི་ཚེ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །ནུ་སྡུག་  
ཁྱོད་ཀྱིས་ལི་ཡུལ་འདི་ལྟ་བུར་འགྱུར་བའི་དུས་ལ་བབ་པ་དེའི་ཆེ་སྐབས་ཕྱེ་ཞིག་དེ་ནས་དེའི་ཚེ་སྤྱན་རས་གཟིགས་དབང་ཕྱུག་གི་ཆ་ལུགས་ཀྱི་གཟུགས་བྱས་ནས་དགེ་སློང་ཞིག་  
ལ་བྱིན་ཏེ། དེས་ལི་ཡུལ་དེར་ཁྱེར་ཏེ་འོང་བར་འགྱུར་རོ། །དེའི་ཚེ་བྱང་ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་ལི་ཡུལ་དང། དམག་གི་དཔུང་འཛིན་  
པའི་ལྷ་གང་ཡིན་པ་དེ་དག་ལ་སྐུལ་བར་བྱེད་དོ། །དགེ་སློང་དེའང་ཕྱིས་གསེར་གྱི་ཡུལ་དུ་སྐྱེ་བར་འགྱུར་ཏེ། བསོད་ནམས་ལ་དགའ་བ་ཞེས་བྱ་བར་འགྱུར་རོ། །གང་གི་ཚེ་ཤི་  
འཕོ་བར་འགྱུར་བ་དེའི་ཚེ་ཡང་སངས་རྒྱས་ཀྱི་ཞིང་ཡོངས་སུ་དག་པར་འགྲོ་བར་འགྱུར་རོ། །གང་གི་ཚེ་སུམ་པ་འོང་བར་འགྱུར་བ་དེའི་ཚེ་དགུན་ཟླ་ཐ་ཆུང་ཚེས་བཅོ་ལྔ་ཉའི་ནམ་  
ཕྱེད་ན་དེ་དག་གིས་དྲི་མ་མེད་པའི་འོད་དེ་ལ་བོས་ཏེ། འདི་ལྟ་སྟེ། ཀྱེ་རབ་ངེས། ལི་ཡུལ་དུ་དམག་འོངས་སོ། །རྒྱལ་པོའང་ཕྱིར་བྱུང་སྟེ། ཡུལ་ཡང་ཤིན་ཏུ་མི་བཟད་པའི་དུས་  
ལ་བབ་པོ་ཞེས་ཟེར་རོ། །གནོད་སྦྱིན་སེར་སྐྱས་ཀྱང། འདི་སྐད་དུ་ཁྱོད་དང་ལྷན་ཅིག་ཏུ་ལི་ཡུལ་བསྲུང་བའི་ཕྱིར་ལག་ཏུ་མནོས་པའི་ལྷ་དང། གནོད་སྦྱིན་གང་ཇི་སྙེད་ཡོད་པ་དེ་  
  
  
ཅི་ནས་སུམ་པ་དག་གིས་གཤིག་པ་མི་འགྱུར་བ་དེ་ལྟ་བུར་བསྒོ་ཞིག་ཅེས་ཟེར་རོ། །དེ་དག་ཀྱང། འདི་སྐད་དུ་བདག་ཅག་གིས་ཡིད་བཞིན་གྱི་ནོར་བུ་  
རིན་པོ་ཆེ་གང་གིས་ཁྱོད་ལས་བྱེད་ནུས་པར་འགྱུར་བ་དང། ཅི་ནས་སུམ་པ་རྣམས་ཕྱིར་ལྡོག་པར་འགྱུར་བ་དང། རྒྱལ་པོའང་ཕྱིར་རང་གི་ཡུལ་དུ་འོང་བར་འགྱུར་བ་དེ་ལྟ་བུ་སྦྱིན་པར་  
བྱའོ་ཞེས་ཟེར་རོ། །དེའི་ཚེ་ཅི་ནས་སངས་རྒྱས་དེ་དག་གི་ཆོས་བཤད་པ་ཐམས་ཅད་དེར་ཡོངས་སུ་ཤེས་པར་འགྱུར་བའི་གཟུངས་སྔགས་དེའང་བྱིན་ནོ། །ཏདྱ་ཐཱ། ཨུ་ཀ་སེ་མུ་ཀ་སེ་  
ཨུ་ཀུ་རུ་མུ་ཀུ་ཕུ་རུ་སཱཧཱ། ཏདྱ་ཐཱ། ནི་ཛི་ཏེ་བི་རྫི་ཏེ་བྷ་ཤི་ཏེ། དྷརྨ་སྐན་དྷ། ཨ་པ་ར་ཛི་ཏ། ཨིནྡྲ་བརྫི་ཏེ་ཕུཿ་སཱཧཱ། འདི་སྐད་དུ་གཟུངས་སྔགས་འདི་དག་ཟླ་བ་གཅིག་གི་བར་དུ་ཕྱེ་མ་རེད་ཀྱི་དུས་  
སུ་ལན་བརྒྱ་རྩ་བརྒྱད་བརྒྱད་རྗོད་ཅིག་དང། ཇི་ལྟར་འགྱུར་བ་བདག་གིས་ཁྱོད་ལ་བསྟན་པར་བྱ་སྟེ། གཟུངས་སྔགས་དེ་དག་བསྟན་པར་བྱའོ་ཞེས་ཀྱང་ཟེར་རོ། །གང་གི་ཚེ་རབས་ངེས་ཀྱིས་ཟླ་བ་  
གཅིག་གི་བར་དུ་གཟུངས་སྔགས་བཟླས་བརྗོད་ནས་དེའི་དབྱིད་ཟླ་ར་བ་ཚེས་བཅུ་བཞི་ལ་ལྷ་རྣམས་ཀྱིས་བརྗོད་དུ་བཅུག་པའི་གཟུངས་སྔགས་གང་ཡིན་པ་དེ་བརྗོད་ན་དེའི་ཚེ་བསམ་  
གཏན་གྱི་མདུན་ཁང་གི་སྟེང་ཁང་དུ་དེ་བཞིན་གཤེགས་པ་ཤཱཀྱ་ཐུབ་པ་དང། དེ་བཞིན་གཤེགས་པ་མི་འཁྲུགས་པ་དང། དེ་བཞིན་གཤེགས་པ་རིན་པོ་ཆེའི་ཏོག་དང། དེ་བཞིན་  
  
  
༄༅། །གཤེགས་པ་འོད་དཔག་མེད་དང། དེ་བཞིན་གཤེགས་པ་རྔ་སྒྲ་དང། སངས་རྒྱས་བཅོམ་ལྡན་འདས་ཇི་སྙེད་དེར་འདུག་པར་འགྱུར་བའི་སངས་རྒྱས་  
བཅོམ་ལྡན་འདས་དེ་དག་ཐམས་ཅད་ཐབས་གཅིག་ཏུ་ཆོས་བགྲོ་བ་མཛད་མཛད་པ་དེར་སངས་རྒྱས་བཅོམ་ལྡན་འདས་ཆོས་ཀྱི་འབྱུང་གནས་ཞེས་བྱ་བ་གངྒཱའི་ཀླུང་གི་བྱེ་མ་  
སྙེད་གཤེགས་སོ། །ལྷའི་རྒྱལ་པོ་སུམ་ཅུ་རྩ་གཉིས་ཀྱང་དེར་འོངས་ཏེ། དྲི་མ་མེད་པའི་འོད་ལས་རབ་ངེས་ཞེས་བྱ་བར་འགྱུར་བ་དེའི་ཐད་དུ་ཚེས་བཅུ་བཞིའི་ཉིན་པར་འོང་བར་  
འགྱུར་ཏེ། བ་ལང་བ་སུམ་པ་རྣམས་དཔྱིད་ཟླ་ཐ་ཆུང་ལ་ངེས་པར་ཕྱིར་ལྡོག་པར་འགྱུར་རོ། །དེའི་ཚེ་གཟུངས་སྔགས་གང་གིས་སུམ་པ་རྣམས་ཕྱིར་ལྡོག་པར་འགྱུར་བ་དང། མུ་  
གེའང་འབྱུང་བར་མི་འགྱུར་བ་དང། དེ་བཞིན་གཤེགས་པ་ཆོས་ཀྱིས་འབྱུང་གནས་ཞེས་བྱ་བ་དེ་དག་གཤེགས་པར་འགྱུར་བའི་གཟུངས་སྔགས་དེ་དག་ཀྱང་བྱིན་ནོ། །དེ་  
བཞིན་གཤེགས་པ་ཆོས་འཛིན་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་དཔའ་བའི་རིགས་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་སྣང་ལ་ཕྱག་  
འཚལ་ལོ། །དེ་བཞིན་གཤེགས་པ་ཆོས་དགྱེས་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་གནས་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་ཀྱི་ཏོག་ལ་ཕྱག་  
  
  
།དེ་བཞིན་གཤེགས་པ་ཆོས་ཀྱི་གཟི་བརྗིད་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་དབང་ལ་ཕྱག་འཚལ་ལོ། །དེ་བཞིན་གཤེགས་པ་ཆོས་བརྟན་ལ་ཕྱག་  
འཚལ་ལོ། །དེ་བཞིན་གཤེགས་པ་ཆོས་བརྩེགས་ལ་ཕྱག་འཚལ་ལོ་།ཏདྱ་ཐཱ། བུ་བུ་བུ་བུ། དྷ་རྨ་ཨ་དཧི་ཥྛི་ཏེ་ཕུཿ། ཨ་ཨ་ཨ་ཨ། ད་ཀུ་ལ་ཨ་དཧི་ཥྛི་ཏེ། བ་ན་ཛ་རཻ་ཕུག་ཙ་རཻ་ཕུཿ། བི་  
བི་བི་བི་ཕུཿ། ས་ས་ས་ས་ཕུཿ། ཀཽ་ཀཽ་ཀཽ་ཀཽ་ཕུཿ། ཧཱ་ཧཱ་ཧཱ་ཧཱ་ཕུཿ་སཱཧཱ། གཟུངས་སྔགས་འདི་ནི་ས་འཛིན་པ་ཞེས་བྱ་སྟེ། བབ་ཅོལ་ལ་ཞུགས་པའི་སེམས་ཅན་གང་ཡིན་པ་དེས་ལན་  
བརྒྱ་རྩ་བརྒྱད་བཟླས་བརྗོད་བྱས་ན་དེ་ལས་ཐར་བར་འགྱུར་རོ་།གང་གི་ཚེ་དམག་བྱུང་ན་དེའི་ཚེ་ཡང་བཟླས་བརྗོད་བྱའོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་རྣམས་  
ཀྱིས་གཞོན་ནུ་རྡོ་རྗེ་སྡེ་དང། ལྷ་མོ་རབ་དེས་ཞེས་བྱ་བར་འགྱུར་བ་གང་ཡིན་པ་དེའི་དོན་གྱི་ཕྱིར་དེར་ཚེས་བཅུ་བཞིའི་ཉིན་པར་སྐར་རྔོའི་རྒྱལ་པོ་རྣམ་པར་རྒྱལ་བའི་གོ་ཆ་ལ་དམ་  
པ་སྩོལ་བར་མཛད་དོ། །གང་གི་ཚེ་དེར་རྒྱ་དང། སུམ་པ་འོང་བར་འགྱུར་བ་དེའི་ཚེ་དེ་ལི་ཡུལ་དུ་རྒྱལ་སྲིད་འཛིན་པར་འགྱུར་ཏེ་ཡུལ་གྱི་ཕྱིར་བླུས་འཇལ་བར་འགྱུར་རོ། །དྲི་གཙང་  
ཁང་དང། དགེ་འདུན་གྱི་ཀུན་དགའ་ར་བ་དང། མཆོད་རྟེན་རྣམས་གདོང་དམར་དག་གིས་བསྲེགས་པའང་ཕྱིར་འཆོས་པར་བྱེད་དོ། །ལོ་དུ་མར་མུལ་བདེ་བ་དང། ལོ་ལེགས་པ་  
  
  
༄༅། །དང། ཡིད་དུ་འོང་བར་གནས་པར་འགྱུར་ཏེ། དེའི་ཚེ་གཟུངས་འྡིའང་སྩོལ་བར་མཛད་དོ། །ན་མོ་དྷརྨ་ཙིན་ཏ་ཀུ་ལ་སྱ། ཏ་ཐཱ་ག་ཏ་སྱ། ཏ་དྱ་ཐཱ། ཙ་ཙ་ཙ་  
ཙ༑ ཨཱ་ཨཱ་ང་ཨཱ། རུ་ཙ་ན་གནྡྷེ། པ་རུ་ར་གནྡྷེ། རོ་དྷ་ནཱ་ཏིཥྛི་ཏེ་ཀུ་ལ་ཨ་དྷིཥྛི་ཏེ་སཱཧཱ། གཏེར་རྙེད་པར་འདོད་པའམ། ཡང་ན་ནོར་མང་པོ་རྙེད་པར་འདོད་ན་ཁ་ཟས་མི་ཟ་བར་གཟུངས་  
སྔགས་འདི་ལན་བརྒྱ་རྩ་བརྒྱད་བཟླས་བརྗོད་བྱའོ། །སྒྲུབ་པའི་ཐབས་ནི་འདི་ཡིན་ཏེ། ཞག་བདུན་གྱི་བར་དུ་བསླབ་པ་བཟུང་ལ་ཤ་མི་བཟའ་བར་འོ་ཐུག་གམ། འབྲས་ཆན་བཟའ་  
བར་བྱའོ། །ཞག་བདུན་པའི་ཉིན་པར་ནི་ཁ་ཟས་མི་བཟའ་བར་ནང་པར་ཁྲུས་བྱས་ལ་གཟུངས་སྔགས་འྡིའང་བཟླས་བརྗོད་བྱས་ཏེ། རིའི་རྩེ་མོར་འཕགས་པ་སྤྱན་རས་གཟིགས་  
དབང་ཕྱུག་གི་མདུན་དུ་ལན་སྟོང་བཟླས་བརྗོད་བྱའོ། །པདྨ་སྟོང་གི་སྟེང་དུ་གསེར་གྱི་པདྨ་བདུན་བཞག་སྟེ། བྱང་ཆུབ་སེམས་དཔའི་མདུན་དུ་གུར་གུམ་གྱིས་དཀྱིལ་འཁོར་བྱས་ལ་  
རོ་དང་ལྡན་པའི་ཟས་སྣ་བརྒྱད་གུར་གུམ་གྱིས་བསྒོས་པ་དང། གུར་གུམ་གྱིས་ཆུས་བཀང་བའི་སྣོད་བཞི་བཞག་སྟེ། དེར་སྦྱིན་སྲེག་འྡིའང་བྱ་སྟེ། ཨ་ག་རུ་ནག་པོ་དང། ཙནྡན་  
དཀར་པོ་དང། ཙནྡན་དམར་པོ་དང། ཙནྡན་སེར་པོ་རྣམས་ཀྱི་ཡམ་སྲེག་ཤིང་དང། འབྲས་མ་དྲུས་པ་དང། ཤ་རི་བ་རྣམས་བསྲེག་པར་བྱའོ། །ཆོ་ག་ནི་འདི་ལྟར་བྱ་སྟེ། དཀྱིལ་  
  
  
སྦྱིན་སྲེག་བྱའོ། །ཨ་ག་རུ་དང། རྒྱ་སྤོས་དང། ཀ་ལི་ཡ་ཀ་དང། ག་པུར་དང། ཤི་ལི་ཡ་ཀ་དང། གུར་གུམ་དང། དུ་རུ་ཀ་  
རྣམས་ཀྱི་བདུག་པས་ཀྱང་དེར་བདུག་པར་བྱའོ། །དེའི་ཚེ་གཟུངས་སྔགས་འྡིའང་ཇི་ལྟར་རྟ་གནས་ཀྱི་རིག་སྔགས་བཤད་པའི་ཆོ་ག་རྒྱས་པ་བཞིན་དུ་བཟླས་བརྗོད་བྱའོ། །གནས་དེར་  
རིའང་འདྲི་བར་བྱའོ། །ཡང་ན་རིའི་སྟེང་དུ་བཟླས་བརྗོད་བྱའོ་།དེ་ནས་དེའི་ཚེ་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་  
ཏོ༑ །དེའི་ཚེ་ཁྱོད་ཀྱིས་རབ་ངེས་དེ་ལ་དྲན་པར་གྱིས་ལ་ཆོ་ག་རྒྱས་པར་འྡིའང་ཤོད་ཅིག་དང། སངས་རྒྱས་ཀྱི་བཀའ་བཞིན་དུ་བྱེད་པ་གང་ཡིན་པའི་བྱང་ཆུབ་སེམས་དཔའ་སྤྱན་རས་  
གཟིགས་དབང་ཕྱུག་དང། དབང་ཕྱུག་གི་ལྷ་དང། ལྗོན་པའི་དབང་ཕྱུག་རྒྱལ་པོ་དང། སྙིང་རྗེའི་དབང་ཕྱུག་དང། སྤོང་བའི་འོད་ཀྱི་དབང་ཕྱུག་དང། དྲི་ཟའི་དབང་ཕྱུག་དང། ཚོགས་  
ཀྱི་དབང་ཕྱུག་དང། འཇིག་རྟེན་དབང་ཕྱུག་དང། འོད་ཀྱི་དབང་ཕྱུག་དང། རིགས་ཀྱི་དབང་ཕྱུག་དང། ཆོས་ཀྱི་དབང་ཕྱུག་དང་བྱང་ཆུབ་སེམས་དཔའ་དེ་དག་དེར་འོང་བར་འགྱུར་རོ།།  
གསང་སྔགས་འྡིའང་བཤད་དེ། རབ་ངེས། གསང་སྔགས་འདི་བརྗོད་ཅིག་ཟེར་རོ། །སངས་རྒྱས་ལ་ཕྱག་འཚལ་ལོ། །ཆོས་ལ་ཕྱག་འཚལ་ལོ། །དགེ་འདུན་ལ་ཕྱག་འཚལ་  
  
  
༄༅། །ལོ༑ ༑བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་ཕྱག་འཚལ་ལོ། །སྔོན་གྱི་ཚེ་ན་བསམ་པ་ཡི། །གསང་  
སྔགས་རབ་ཏུ་བཤད་པ་འདི། །སེམས་ཅན་རྣམས་ལ་སྙིང་བརྩེའི་ཕྱིར། །ཆོ་ག་འདི་ནི་བཤད་པར་བྱ། །བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་  
གཟིགས་དབང་ཕྱུག་སྙིང་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། །བཅིང་བ་ཐམས་ཅད་ཚར་གཅོད་པར་མཛད་པ་ལ་ཕྱག་འཚལ་ལོ་།འཇིགས་པ་ཐམས་ཅད་རབ་ཏུ་ཞི་བར་  
མཛད་པ་ལ་ཕྱག་འཚལ་ལོ། །སེམས་ཅན་ཐམས་ཅད་ལ་བྱམས་པར་སེམས་པ་ལ་ཕྱག་འཚལ་ལོ། །སེམས་ཅན་ཐམས་ཅད་བདེ་བྱེད་པའི། །རིག་སྔགས་འདི་ནི་རབ་ཏུ་  
བཤད། །ཏདྱ་ཐཱ། ཙ་ར་ཙ་ར་ཎི། ས་ར་ས་ར་ཏེ། ས་ར་བི་ས་ར། བུདྡྷ་བུདྡྷ། བོ་དྷ་ཡ་བོ་དྷ་ཡ། སརྦ་སཏ་ཧི་ཏ། ཨ་ནུ་ཀ་མ་བི། བོ་དྷ་ཡ་བོ་དྷ་ཡ། མི་ཏེ་ཨཱརྱཱ་བ་ལོ་ཀེ་ཏེ་ཤྭ་རཱ་ཡ། སྨ་  
ར་སྨ་ར་ས་མ་ཡ་ན། སརྦ་སཏ་ནཱན། མཻ་ཏྲེ་ཙི་ད་ཏཱ་ནཱན་ཡ་ས་སརྦ་སཏ་ནཱན། མོར་ཤ་ར། ཀི་རི་ཀི་རི་ཀི་རི་ཀི་ཀི་རི་ཀི་རི་ཀི་རི། ཀི་ཀི་རི་ཀི་རི། ཏུ་རུ་ཏུ་རུ་ཏུ་རུ་ཏུ་རུ། བོ་དཧི་ཡ་བོ་དྷ་ཡཱ་  
མཻ་ཏྲེ། ཧུ་རུ་ཧུ་རུ། མུ་རུ་མུ་རུ། ཤཱིགྷྲནྣ་ཨ་གཙྪ། ཨ་གཙྪ། སརྦ་སཏ་ཧི་ཏ། རུ་ཀ་མ་བའི་སརྦ་སིད་དཧེ་ཥུ་མ་ཧཱ་ཀ་རུ་ཎི་ཀ་དརཤ་ཡུ་རུ་པ་ན། སཱ་དྷ་ཡ་སཱ་དྷ་ཡ། བི་དྷྱ་ན་དེ་ཧི། དེ་ཧི་  
  
  
དྷ་ནན། གྷ་ནན་གྷ་ནན། སུ་རུ་མི་སུ་རུ་མི་མཧཱ་སུ་རུ་མེ་སཱཧཱ༑ ན་མོ་ཨཱརྱཱ་བ་ལོ་ཀེ་ཏེ་ཤྭ་རཱ་ཡ། བོ་དཧི་སཏཱ་ཡ། མཧཱ་སཏཱ་ཡ། སི་ད་དྷྱ་ན་ཏུ་མནྟྲ་པ་ད་སཱཧཱ། ན་མོ་རཏྣ་ཏྲ་  
ཡཱ་ཡ། ན་མོ་ཨཱརྱ་བ་ལོ་ཀེ་ཏེ་ཤ་ར་ཡ། བོ་དཧི་སཏཱ་ཡ་མཧཱ་སཏཱ་ཡ། ཏདྱ་ཐཱ། དཧུ་རུ་དཧུ་རུ། ཨི་སི་ལི་མི་ལི་ནི། ཧུ་ཧུ་མ་མ་ལི་ནི། དུ་དུ་བེ་ན་མ་ན་མཱ་སཱཧཱ། ན་མོ་རཏྣ་ཏྲ་ཡཱ་ཡ་  
ན་མོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དཧི་སཏ་ཡ། མཧཱ་སཏ་ཡ། ཏདྱ་ཐཱ། མུག་ཏེ་བི་མུག་ཏེ། ཙྪེ་ད་ནི་ཙྪེ་ད་ནི་བིད་ཙྪེ་ད་ནི་བིད་ཙྪེ་ད་ནི། ནིར་མ་ལེ། མངྒ་ལྱེ། སུ་མུ་ཁེ་བི་མུ་ཁཻ་  
འཇིགས་པ་ཐམས་ཅད་ལས་རྣམ་པར་ཐར་བར་བྱེད་པ། གནོད་པ་ཐམས་ཅད་ལས་རྣམ་པར་ཐར་བར་བྱེད་པ་ནི་རྒྱལ་པོའི་འཇིགས་པ་དང་ཆོམ་རྐུན་གྱི་འཇིགས་པ་དང། འཆི་  
བའི་འཇིགས་པ་དང། མི་མཛའ་བའི་འཇིགས་པ་དང། དུག་གི་འཇིགས་པ་དང། མཚོན་གྱི་འཇིགས་པ་དང། མེའི་འཇིགས་པ་དང། ཆུའི་འཇིགས་པ་དང། ཕ་རོལ་གྱི་དམག་  
ཚོགས་ཀྱི་འཇིགས་པ་དང། དམག་གི་ནང་ན་འདུག་པ་དང། ཆོམ་རྐུན་གྱི་ནང་ན་འདུག་པ་དང། སེངྒེའི་ནང་ན་འདུག་པ་དང། སྟག་གི་ནང་ན་འདུག་པ་དང། དོམ་གྱི་ནང་ན་  
འདུག་པ་དང། གཟིག་གི་ནང་ན་འདུག་པ་དང། གཅན་གཟན་ཁྲོ་བོའི་ནང་ན་འདུག་པ་དང། སྤྲུལ་ནག་པོའི་ནང་ན་འདུག་པ་དང། ལྕགས་སྒྲོག་ཏུ་བཅུག་པ་དང། ཤིང་སྒྲོག་ཏུ་  
  
  
༄༅། །བཅུག་པ་དང། ཀོ་དྲར་བཅུག་པ་དང། སྤྲུལ་པོ་ཆེའི་ནང་ན་འདུག་པ་དང། གླང་པོ་ཆེའི་ནང་ན་འདུག་པ་དང། རྒྱ་མཚོའི་ནང་ན་འདུག་པ་དང། དུས་  
ཀྱི་ཞགས་པས་ཟིན་པ་དང། སྡུག་བསྔལ་ཐམས་ཅད་ལས་ཐར་པར་འགྱུར་ཞིང་གནོད་པ་ཐམས་ཅད་ལས་ཐར་བར་འགྱུར་རོ། །འཕགས་པ་སྤྱན་རས་གཟིགས་དབང་ཕྱུག་  
བདག་ལ་བསྲུང་དུ་གསོལ། བསྲུང་དུ་གསོལ། ཧ་ཏེ་བི་ཧ་ཏེ། ཧ་རེ་བི་ཧ་རེ། སརྦ་བི་དྷ་ན་ས་ཡ་པྲ་ཏྱཱརྠ་ཀ་མ་མོཀཤ་ཎི་བཱིརྱ་ཎི་སཱཧཱ། དཀོན་མཆོག་གསུམ་ལ་ཕྱག་འཚལ་  
ལོ༑ ༑བྱང་ཆུབ་སེམས་དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་སྙིང་རྗེ་ཆེན་པོ་དང་ལྡན་པ་སེམས་ཅན་ཐམས་ཅད་ལ་སྙིང་བརྩེ་བ་ལ་ཕྱག་  
འཚལ་ལོ། །སེམས་ཅན་ཐམས་ཅད་ལ་བྱམས་པར་སེམས་པ་ལ་ཕྱག་འཚལ་ལོ། །སེམས་ཅན་ཐམས་ཅད་སྡུག་བསྔལ་ལས་རབ་ཏུ་ཐར་བར་མཛད་པ་ལ་ཕྱག་འཚལ་  
ལོ༑ ༑བཅིངས་པ་ཐམས་ཅད་གཅོད་པར་བྱ་མཛད་པ་ལ་ཕྱག་འཚལ་ལོ་།འཇིགས་པ་ཐམས་ཅད་རབ་ཏུ་ཞི་བར་མཛད་པ་ལ་ཕྱག་འཚལ་ལོ་།དེ་ལ་ཕྱག་འཚལ་ནས་  
འཕགས་པ་སྤྱན་རས་གཟིགས་དབང་ཕྱུག་གི་སྙིང་པོ་ལས་དང། དོན་ཐམས་ཅད་སྒྲུབ་པ། ནད་ཐམས་ཅད་ལས་རྣམ་པར་ཐར་བར་བྱེད་པ་འདི་བརྗོད་པར་བྱའོ། །ཏདྱ་  
  
  
སུ་རུ་སུ་རུ་སུ་རུ། ཏུ་རུ་ཏུ་རུ། ཧི་ལི་མི་ལི། སི་ལི་སི་ལི། དི་སི་ལི། ཛཱ་ལེ་ཛཱ་ལེ་ནཻ། ཨུ་ཁཻ་མུ་ཁེ། པུཀྐ་སི་གཽ་རི་གནྡྷ་རི། ཌོམྦི་ནི་མ་ཏང་གི་པུག་ཀ་སེ། དཧུ་རེ་དཧུ་རེ་དཧུ་རེ་དཧུ་རེ་  
དྷརྨེ་དྷརྨེ། དྷརྨི་ནེ། ཤཱནྟེ་ཤཱནྟ་ནི་མཱ་སེ་མུག་ཏེ། བི་མུག་ཏཻ། ཛ་ཡེ་བི་ཛ་ཡེ། ཧི་ལི་ཧི་ལི་མི་ཧ་ལི་མཧཱ་ལི་མེ། ཧི་ལི་མི་ལི། སུ་བ་ནེ་སུ་མ་ནེ། སུ་ར་སེ། ཨ་པྲི་ཏ་སཱ་དྷ་ནི། ན་དཧེ་ན་དཧེ་  
མུ་ཁཻ། ཙནྡྲེ་ཙནྡྲེ་མུ་ཁེ། པདྨེ་པདྨ་མུ་ཁེ། ཤུདྡྷ་ཀན་ཋེ། སཱུརྱ་པྲ་བཧེ་སཱུརྱ་རཤྨཱི་ས་ཏྲི་ཤི་བྲམ་ཤེ་བྲཧྨ་སཱ་རེ་ཨིནྡྲི། ཨནྡྲ་ཀྲ་མཻ། བྷ་ཡ་ཨ་ར་ཛེ། ཨ་མྲྀ་ཏ་མ་ཧཱ་པྲ་བཧེ་དུནྡུ་བཧི་སཱ་རེ། མ་  
དཧུ་རེ་སཱ་རེ། སརྦ་སཏ། ཨ་ནུ་ཀམ་བྷ་ཡ། སཱ་དྷ་ཡ་སཱ་དྷ་ཡ། བུདྡྷ་མ་ནུ་སྨ་རཱ་ཧཱི། དྷརྨ་མ་ནུ་སྨ་རཱ་ཧཱི། སངྒ་མ་ནུ་སྨ་རཱ་ཧཱི། བུདྡྷྱ་བུདྡྷྱ། ཧྲྀ་ད་ཡ་མ་ནུ་སྨ་ར། བོ་དྷ་ཡ་བོ་དྷ་ཡ། བོ་དཧི་སཏ་མེ་  
ཀརྨ་སཱ་དྷ་ཡ། བར་སཏཱ་ཡ་སཱཧཱ། ཀཱ་རུ་ནི་ཀཱ་ཡ་སཱཧཱ། ཀརྨ་མེ་ས་དྷཱ་ཡ་སཱཧཱ། ན་མོ་ཨཱརྱཱ་ཝ་ལོ་ཀི་ཏེ་ཤྭ་རཱ་ཡ། སིདྡྷྱན་དུ་མནྟྲ་པ་དཻཿ་སཱཧཱ། གང་གི་ཚེ་འདི་དག་ལན་བརྒྱ་རྩ་བརྒྱད་  
བཟླས་བརྗོད་བྱས་ན། པདྨའི་སྦྱིན་སྲེག་བྱས་པར་འགྱུར་ཏེ། དེའི་ཚེ་གསང་སྔགས་འདི་དག་བཟླས་བརྗོད་བྱའོ། །ན་མོ་རཏྣ་ཏྲ་ཡཱ་ཡ། ན་མོ་ཨཱརྱཱ་བ་ལོ་ཀི་ཏེ་ཤྭ་རཱ་ཡ། བོ་དཧི་སཏཱ་  
ཡ༑ མཧཱ་སཏཱ་ཡ། ཏདྱ་ཐཱ། ཁི་རི་ཁི་རི། ཙི་རི་ཙི་རི། སུ་རུ་སུ་རུ། གཙྪ་གཙྪ། ཡ་ཐཱ་སུ་ཁན། ཨཱརྱཱ་བ་ལོ་ཀེ་ཏེ་ཤྭ་རཱ་ཡ་སཱཧཱ། ལན་གསུམ་བརྗོད་པར་བྱའོ། །མེ་ཏོག་དང། བདུག་  
  
  
༄༅། །པ་ལའང་ལན་གསུམ་བཟླས་བརྗོད་བྱ་སྟེ། ཨ་ག་རུའི་བདུག་པ་བསྲེགས་ལ་འཕགས་པ་སྤྱན་རས་གཟིགས་དབང་ཕྱུག་ལ་སླར་གཏང་བར་བྱའོ། །  
འདིའི་ཆོ་གར་བྱ་བ་ཐམས་ཅད་ནི་སྔར་བཤད་པའི་ཆོ་ག་རྒྱས་པའི་ནང་དུ་འདུས་སོ། །རྟ་གནས་ཀྱི་རིག་སྔགས་ཀྱི་དཀྱིལ་འཁོར་ལས་བཟླས་བརྗོད་ཇི་ལྟར་བྱ་བ་བཞིན་དུ་འཕགས་  
པ་སྤྱན་རས་གཟིགས་དབང་ཕྱུག་གི་ཆོ་ག་འྡིའང་དེ་བཞིན་དུ་བཟླས་བརྗོད་བྱ་སྟེ། ཆོ་ག་དེ་ཉིད་དང་འདྲའོ། །དེའི་ཚེ་གཟུངས་སྔགས་འྡིའང་གསེར་གྱི་པདྨའི་ཆོ་ག་མཆོད་  
པའི་སྐབས་སུ་བཤད་པ་དེ་བཞིན་དུ་བརྗོད་པར་བྱའོ། །དེའི་ཚེ་མདོ་འྡིའང་གསེར་གྱི་རིགས་ཀྱི་ཡུལ་དུ་བསྐུར་བར་བྱའོ། །དེའི་ཚེ་སངས་རྒྱས་བཅོམ་ལྡན་འདས་དེ་དག་  
གིས་འདི་སྐད་ཅེས་གསུངས་སོ། །བཅོམ་ལྡན་འདས་ཤཱཀྱ་ཐུབ་པའི་ཕྱག་མཚན་ལིའི་ཡུལ་འཁོར་དེར་མི་ཇི་སྙེད་སྐྱེ་བར་འགྱུར་བ་དེ་དག་ཐམས་ཅད་ནི། བླ་ན་མེད་པ་ཡང་  
དག་པར་རྫོགས་པའི་བྱང་ཆུབ་ཏུ་ངེས་པར་གྱུར་པ་དང། ཕྱིར་མི་ལྡོག་པ་ཤ་སྟག་སྟེ། དེར་རྒན་པོ་དང། བྱིས་པ་རྣམས་ཀྱིས་བསོད་ནམས་ཇི་སྙེད་བྱེད་པ་ཐམས་ཅད་ཀྱང་  
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱེད་དོ། །དེ་ལ་ལིའི་ཡུལ་འཁོར་དེ་ཅིའི་ཕྱིར་ཡང་དང་ཡང་དུ་གཞིག་པར་འདོད་ལ། གཞིག་ནུས་  
  
  
དེས་ན་སངས་རྒྱས་བཅོམ་ལྡན་འདས་ཀྱིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་བསྟན་པའི་བྱང་ཆུབ་སེམས་  
དཔའ་ལྔ་བརྒྱ་སངས་རྒྱས་ཀྱི་བསྟན་པ་ཇི་སྲིད་གནས་ཀྱི་བར་དུ་རྟག་ཏུ་ཡུལ་དེར་སྐྱེ་བ་ལེན་པར་འགྱུར་ཏེ། སུམ་བརྒྱ་ནི་དགེ་སློང་དང། དགེ་སློང་མའི་ཚུལ་དུ་གནས་སོ། །  
ཉིས་བརྒྱ་ནི་དགེ་བསྙེན་དང། དགེ་བསྙེན་མ་དང། རྒྱལ་པོའི་འཁོར་དང། སྐྱེས་པ་དང། བུད་མེད་དང། རྒན་པོ་དང། བྱིས་པའི་ཚུལ་དུ་གནས་ཏེ། བྱང་ཆུབ་སེམས་  
དཔའ་དེ་དག་ལི་ཡུལ་འཁོར་དེར་སེམས་ཅན་ལ་ཕན་པ་དང། བསྟན་པ་ཡོངས་སུ་བསྲུང་བའི་ཕྱིར་ལི་ཡུལ་དུ་གནས་སོ། །གང་གིས་བཅོམ་ལྡན་འདས་ལ་ཐེག་པ་ཆེན་  
པོའི་མདོ་སྡེ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་ཞུ་བར་བྱེད་པའི་གནས་བརྟན་རབ་འབྱོར་འདི་ནི་དགེ་སློང་བརྩོན་འགྲུས་ལས་བྱུང་བ་དེ་ཡིན་པར་རིག་པར་བྱའོ། །དེའི་ཚེ་  
ཅིའི་ཕྱིར་ལི་ཡུལ་དེ་འཇིག་པར་མི་འགྱུར་ཞེ་ན། དེ་བཞིན་གཤེགས་པ་ཤཱཀྱ་ཐུབ་པ་དང། དེ་བཞིན་གཤེགས་པ་ཆོས་ཀྱི་འབྱུང་གནས་དེ་དག་དང། བྱང་ཆུབ་སེམས་  
དཔའ་སྤྱན་རས་གཟིགས་དབང་ཕྱུག་གིས་ཅི་ནས་དེར་བདག་ཅག་སུམ་པ་རྣམས་ཀྱི་མཆོད་རྟེན་དང། དྲི་གཙང་ཁང་དང། དགེ་འདུན་གྱི་ཀུན་དགའ་ར་བ་རྣམས་འཇིག་  
  
  
༄༅། །པར་མི་འགྱུར་བར་ཡུལ་དེ་བྱིན་གྱིས་བརླབས་པའི་ཕྱིར་རོ་།དེ་བཞིན་གཤེགས་པ་ཤཱཀྱ་ཐུབ་པས་ཀ་པི་ལ་ནའི་མཆོད་རྟེན་ལ་བཞུགས་པའི་  
དེ་བཞིན་གཤེགས་པའི་དྲི་མ་མེད་པའི་དཔལ་ཙནྡན་གྱི་སྙིང་པོ་དང་ཐབས་གཅིག་ཏུ་སངས་རྒྱས་ཀྱི་འཕྲིན་ལས་མཛད་དོ་ཞེས་དེ་ལྟར་མཁྱེན་ཏོ། །དེའི་ཚེ་གྲོང་ཁྱེར་  
དེར་མིར་གྱུར་པ་དགེ་སློང་དང། རྒྱལ་པོའི་འཁོར་དང། གཞན་ཡང། སྐྱེ་བོ་མང་པོ་འབྱུང་བ་དེ་དག་སུམ་པ་རྣམས་ཀྱིས་སངས་རྒྱས་ཀྱི་མཆོད་རྟེན་དང། དགེ་འདུན་གྱི་  
ཀུན་དགའ་ར་བ་རྣམས་གཞིག་ཏུ་འོང་ངོ་སྙམ་སྟེ་ཤིན་ཏུ་ཡིད་མི་བདེ་བར་འགྱུར་རོ། །དེ་ནས་སངས་རྒྱས་བཅོམ་ལྡན་འདས་དེ་དག་གིས་ཀ་པི་ལ་ནའི་མཆོད་རྟེན་དེའི་  
སྲུང་མའི་མིར་འགྱུར་བ་གང་ཡིན་པ་དེ་དག་འདི་སྙམ་དུ་བདག་ཅག་གིས་སངས་རྒྱས་བཅོམ་ལྡན་འདས་གྲོང་ཁྱེར་དུ་གཤེགས་པར་བྱའོ་སྙམ་དུ་སེམས་ཀྱི་རྟོག་པ་  
སྐྱེས་པར་མཛད་དོ། །གང་གི་ཚེ་སངས་རྒྱས་བཅོམ་ལྡན་འདས་གྲོང་ཁྱེར་གྱི་ནང་དུ་གཤེགས་པ་དེའི་ཚེ་ཀ་པི་ལ་ནའི་མཆོད་རྟེན་དུ་སངས་རྒྱས་བཅོམ་ལྡན་འདས་  
ཆོས་ཀྱི་འབྱུང་གནས་རྣམས་གཤེགས་པར་འགྱུར་ཏེ། ལྷ་རྣམས་ཀྱི་མྱ་ངན་བསལ་བའི་ཕྱིར་འདུལ་བར་མཛད་དོ། །དེའི་ཚེ་དེའི་ནུབ་མོ་དྲི་མ་མེད་པའི་འོད་ལས་རབ་  
  
  
།དུ་བའི་སྒྲ་ཐོས་ནས་གྲོང་ཁྱེར་འདིར་སྡིག་ཅན་གྱི་མི་འོང་སླར་སྙམ་ནས་འཇིགས་ཤིང་སྐྲག་པར་གྱུར་ཏེ་གཟུངས་སྔགས་བརྗོད་  
དོ༑ ༑དེ་ནས་བཅོམ་ལྡན་འདས་རྣམས་ཀྱིས་འདི་སྐད་ཅེས་གསུངས་སོ་།སངས་རྒྱས་བཅོམ་ལྡན་འདས་ཆོས་བཞིན་དུ་གྲོང་ཁྱེར་དུ་གཤེགས་སུ་གསོལ་ཅིག་དེ་ནས་བཅོམ་ལྡན་  
འདས་མངོན་སུམ་དུ་བཞུགས་པ་ཇི་ལྟ་བ་བཞིན་དུ་གྲོང་ཁྱེར་གྱི་སྒོ་ནས་གཤེགས་སུ་གསོལ་བར་བྱེད་དོ། །གང་གི་ཚེ་སངས་རྒྱས་བཅོམ་ལྡན་འདས་གྲོང་ཁྱེར་དུ་གཤེགས་པར་  
གྱུར་པ་དེ་ན་སངས་རྒྱས་བཅོམ་ལྡན་འདས་གང་དག་གིས་འོད་ཟེར་བཏང་བ་དང། དེ་དག་ལས་ཚིག་དེ་དག་འབྱུང་བ་དེ་དག་གིས་རབ་ངེས་དེ་ལ་ཁྱོད་མ་འོངས་པའི་དུས་ན་འཇིག་  
རྟེན་གྱི་ཁམས་བུད་མེད་དུ་གྲགས་པ་ཞེས་བྱ་བར་སངས་རྒྱས་བཅོམ་ལྡན་འདས་ཆོས་རྣམ་པར་སྒྲོགས་པ་ཕྱག་ན་རིན་ཆེན་མཛོད་བསྣམས་ཞེས་བྱ་བར་འགྱུར་རོ་ཞེས་ལུང་  
བསྟན་པ་ཐོབ་པར་འགྱུར་རོ། །དེའི་ཚེ་རབ་ངེས་ཞེས་བྱ་བར་གྱུར་པ་དང། ཀ་བི་ལ་ནའི་མཆོད་རྟེན་གྱི་དྲུང་དུ་སངས་རྒྱས་བཅོམ་ལྡན་འདས་འོད་ཟེར་གཏོང་བ་དེ་དག་གསེར་གྱི་ཡུལ་  
གྱི་དགེ་སློང་གི་དགེ་འདུན་རྣམས་དང་ཐབས་གཅིག་ཏུ་འོངས་པར་འགྱུར་ཏེ། ཅི་ནས་སུམ་པ་རྣམས་ཀྱི་ཕྲན་བྱེད་པ་དེ་ལས་ཐར་བར་བྱ་བའི་ཕྱིར་དེ་སྔོན་གྱི་མ་བྱིན་པ་ལེན་པ་  
  
  
༄༅། །ལས་གྲོལ་བར་མཛད་དོ། །དེ་ནས་གཏམ་དེ་གྲགས་པར་གྱུར་ནས་སུམ་པ་རྣམས་ཕྱིར་ནི་ལྡོག་པར་འགྱུར་རོ། །དེ་ནས་དེའི་ཚེ་དེར་རབ་ངེས་དེས་ཕྱིས་  
འཁོར་དུ་འགྱུར་བ་གང་ཡིན་པའི་སེམས་ཅན་ཕལ་པོ་ཆེ་རྣམས་འདུལ་བར་འགྱུར་རོ། །དེ་ནས་སངས་རྒྱས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ཁྱེད་རྣམས་  
མ་འོངས་པ་ན་ཅིའི་ཕྱིར་ན་བདག་སུམ་པས་ལིའི་ཡུལ་དུ་དྲི་གཙང་ཁང་དང། དགེ་འདུན་གྱི་ཀུན་དགའ་རབ་རྣམས་གཤིག་པར་འགྱུར་སྙམ་དུ་ཐེ་ཚོམ་ཟ་བར་གྱུར་ཏམ་  
ཡང་ན་སུམ་པ་འདི་དག་ལ་ཅིའི་ཕྱིར་བདག་ཅེས་བྱ་ཞེས་ན། འདས་པའི་དུས་ན་རྒྱལ་པོ་ཚངས་པས་བྱིན་ཞེས་བྱ་བ་ཞིག་བྱུང་སྟེ་དེའི་ཡུལ་དུ་ཀུན་ཏུ་རྒྱུ་བྱང་ཆུབ་ཅེས་བྱ་བ་  
ཞིག་བྱུང་སྟེ། རྒྱལ་པོ་ཚངས་བྱིན་དེས་ཡུལ་ནས་བསྐྲད་ནས་རྒྱལ་པོ་གཞན་ཞིག་གི་ཡུལ་དུ་ཕྱིན་ཏེ། བདག་འདིར་ཕན་ཚུན་དུ་རྩ་བ་དང་འབྲས་བུ་བཟའོ་སྙམ་སྟེ། དེར་ལོ་མའི་  
སྤྱིལ་པོ་ཞིག་བྱས་ནས་འདུག་གོ་དེ་ནས་བུད་མེད་གཞན་ཞིག་ཇོ་བོའི་བ་འཚོ་ཞིང་འདུག་པ་དེས་ཀུན་ཏུ་རྒྱུ་དེ་མཐོང་ནས་སེམས་དང་བ་ཐོབ་སྟེ། ཉིན་གཅིག་བཞིན་དུ་བདག་གི་  
ཁ་ཟས་ལ་ལོངས་སྤྱོད་ཅིག་ཅེས་ཁ་ཟས་ལ་མགྲོན་དུ་གཉེར་ཏོ། །བ་དེ་དག་བུད་མེད་དེ་ཉིད་དབང་བ་མ་ཡིན་ཏེ། ངོ་བོའི་ཡིན་པས་ན་ཀུན་ཏུ་རྒྱུ་ལ་ཁ་ཟས་བྱིན་པ་གང་ཡིན་  
  
  
།བདག་མི་དབང་བའི་འོ་མ་ཀུན་ཏུ་རྒྱུ་ལ་བྱིན་པ་གང་ཡིན་པ་དེ་ནི་མ་བྱིན་པར་བླང་བར་གྱུར་ཏོ། །དེ་ནས་བ་ལང་དེ་དག་གི་བདག་པོར་གྱུར་པའི་མི་གང་  
ཡིན་པ་དེ་ནི་ཤཱཀྱའི་ཡུལ་དུ་སྐྱེ་བ་བླངས་ཏེ། དེས་འདི་སྐད་དུ་མ་འོངས་པའི་དུས་ན་བཅོམ་ལྡན་འདས་ཁྱོད་ཀྱི་བསྟན་པ་བདག་གིས་གཤིག་པར་གྱུར་ཅིག་ཅེས་སྨོན་ལམ་བཏབ་  
སྟེ། དེའང་གཞན་ཡིན་པར་མི་ལྟ་ཡི། སུམ་པའི་རྒྱལ་པོ་གང་ལི་ཡུལ་འཇིག་པར་བྱེད་པ་དེ་ཡིན་ནོ། །ཀུན་ཏུ་རྒྱུར་གྱུར་པ་གང་ཡིན་པ་དེ་ནི་བཅོམ་ལྡན་འདས་ཤཱཀྱ་ཐུབ་པ་ང་  
ཡིན་ནོ༑ ༑བུད་མེད་གང་གིས་ཀུན་ཏུ་རྒྱུ་ལ་འོ་མ་བྱིན་པ་དེ་ནི་རིགས་དང་ལྡན་པའི་བུད་མེད་གང་གིས་སངས་རྒྱས་དཀའ་བ་སྤྱོད་པ་སྤྱད་ནས་བཞེངས་པ་ལ་ཐོག་མར་ཞལ་ཟས་  
འབུལ་བ་འདི་ཡིན་ནོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །ངའི་ཡུལ་དེར་སུམ་པ་དང་གདོང་དམར་དག་འོང་བ་དེའི་རྒྱུ་ནི་འདི་  
ཡིན་ཏེ། རྒྱལ་པོ་གཟུགས་ཅན་སྙིང་པོ་ཞེས་བྱ་བ་ཞིག་བྱུང་སྟེ་དེའི་ཚེ་རྒྱལ་པོ་ངའི་ཡུལ་ན་བུད་མེད་གཞན་ཞིག་ལ་བུ་ཞིག་ཡོད་པ་དེ་ཞིང་རྨོ་བའི་ཕྱིར་ཕྱི་རོལ་ཏུ་བྱུང་ངོ། །དེར་  
མི་གཞན་ཞིག་གིས་ཀྱང་དེའི་འདབ་ཏུ་ཞིང་རྨོས་སོ། །དེ་ནས་བུད་མེད་དེའི་བུས་མི་དེའི་རྐྱལ་པ་དང། ཤིང་གཞོང་དང། ཕྱེ་དང་ཟོང་དག་ཅིག་བརྐུས་ཏེ། ཕྱེ་དང། ཟོང་ལ་སོགས་  
  
  
༄༅། །པ་བརྐུས་པའི་ཕྱིར། བ་བདག་སུམ་པ་དང། གདོང་དམར་རྣམས་ལི་ཡུལ་དུ་འོང་བར་འགྱུར་རོ། །བུད་མེད་དེའི་བུ་གང་གིས་ཕྱེ་དང། རྐྱལ་པ་དང་  
ཤིང་གཞོང་དང། ཟོང་ཁྱེར་བ་དེ་ནི་ལིའི་རྒྱལ་པོར་འགྱུར་རོ་།མི་གང་གིས་རྐྱལ་པ་ལ་སོགས་པ་རྫས་ཕྲོགས་པ་དེ་ནི་དེའི་ཚེ་གདོང་དམར་གྱི་རྒྱལ་པོར་འགྱུར་རོ། །བ་དེ་དག་ནི་  
དེའི་ཚེ་དམག་མིར་འགྱུར་རོ། །མི་དེའི་མར་གྱུར་པའི་བུད་མེད་དེ་ནི་དེའི་ཚེ་ལི་ཡུལ་གྱི་རྒྱལ་པོའི་མར་འགྱུར་རོ། །མ་བྱིན་པར་ལེན་པ་བྱེད་པའི་མི་དེའི་མས་ནི་ཕྱེ་དེ་བླངས་ཏེ་  
སངས་རྒྱས་ཀྱི་ཉན་ཐོས་ཀྱི་དགེ་སློང་གྲོང་ཁྱེར་མཛེས་ཞེས་བྱ་བ་ལ་བསོད་སྙོམས་སུ་ཕུལ་ཏེ། དགེ་བའི་རྩ་བ་དེས་ནའང་མིར་སྐྱེ་བ་ཐོབ་པར་འགྱུར་རོ། །མི་དེ་ནི་མ་ལ་ཕྱེ་  
བྱིན་པ་དང། མས་ཀྱང་དགེ་སློང་གྲོང་ཁྱེར་མཛེས་ལ་ཕུལ་བ་དེ་དེའི་བསོད་ནམས་བསགས་པས་མ་འོངས་པའི་དུས་ན་ལི་ཡུལ་དུ་དཔའ་སྦྱེད་ཅེས་བྱ་བར་འགྱུར་ཏེ། རྒྱུ་དེས་  
ན་རྣམ་པར་རྒྱལ་བའི་གོ་ཆ་ཞེས་བྱ་བར་ཡང་གྱུར་ནས་རྒྱལ་སྲིད་ཐོབ་པར་གྱུར་ཏེ། སྐར་རྡོར་གཡུལ་འགྱེད་པར་འགྱུར་རོ། །ཕྱེ་སྦྱིན་པར་བྱེད་པ་དེ་ནི་རྒྱུ་དེས་ན་མིར་སྐྱེ་བ་ཐོབ་  
པར་འགྱུར་ཏེ། མི་དེས་ལམ་གྱི་འགྲམ་ན་འབྲས་རྨོས་སོ། །དེར་མི་གང་དག་གིས་འབྲས་ཆན་ཆུད་གཟན་པར་བྱས་པ་དེ་དག་ནི་དེའི་ཚེ་དགེ་སློང་དུ་འགྱུར་ཏེ། དེས་ན་དེ་དག་  
  
  
།དེར་བྱ་སྣ་ཚོགས་ཀྱིས་འབྲས་ཟོས་པ་གང་ཡིན་པ་དེ་དག་ནི་དེའི་ཚེ་ལིའི་རྒྱལ་པོའི་བྲན་དུ་འགྱུར་རོ། །དེའི་ཚེ་བཅོམ་ལྡན་  
འདས་ཀྱིས་འདི་སྐད་ཅེས་བཀའ་སྩལ་ཏོ། །འདི་ལྟར། ལི་ཡུལ་དུ་མི་རྒོད་མང་པོ་འབྱུང་བར་འགྱུར་ཏེ། དེ་དག་གིས་ནི་གང་གི་ཚེ་གཞོན་ནུ་དགེ་བྱེད་སྐྱེས་པ་དེ་ལ་ཕན་འདོགས་  
པར་འགྱུར་རོ། །གང་གི་ཚེ་སྡིག་བྱེད་སྐྱེས་པ་ན་དེ་ལ་གནོད་པ་བྱེད་པར་འགྱུར་ཏེ། དེའི་ཚེ་མི་རྒོད་ལྔ་བརྒྱ་པོ་དེ་དག་རྒྱལ་པོ་ཡབ་ཀྱི་ཐད་དུ་གཏོང་བར་འགྱུར་རོ། །མི་རྒོད་དེ་  
དག་ཀྱང་ལི་ཡུལ་དེར་སྐྱེ་བ་ལེན་པར་འགྱུར་ཏེ། དགེ་འདུན་གྱི་ནོར་དང། མཆོད་རྟེན་གྱི་ནོར་ཆུད་གཟོན་པར་བྱེད་དོ། །མི་རྒོད་དེ་དག་ཀྱང་སྔོན་མ་བྱིན་པར་ལེན་པ་བྱེད་བྱེད་པའི་  
ཕྱིར་ཡན་ལག་བཅང་ནས་བསད་པ་དེས་ན་དེ་དག་གིས་ཀྱང་ལིའི་རྒྱལ་པོ་རྣམ་པར་རྒྱལ་བའི་གྲགས་པ་གསོད་པར་འགྱུར་རོ། །མ་འོངས་པའི་དུས་སུ་མི་རྒོད་དེ་དག་འཁོར་བ་  
ལས་གྲོལ་བར་བྱེད་པའི་དགེ་སློང་ཟླ་བ་དག་པ་ཞེས་བྱ་བ་ཞིག་ཀྱང་འབྱུང་བར་འགྱུར་ཏེ། དེའང་བྱང་ཆུབ་སེམས་དཔའ་འཇམ་དཔལ་སྔོན་གྱི་སངས་རྒྱས་རྣམས་ཀྱི་ཡབ་ཀྱི་བྱ་བ་  
བྱེད་བྱེད་པ་འདི་ཡིན་ཏེ། དེ་བཞིན་དུ་བྱང་ཆུབ་སེམས་དཔའ་འཇམ་དཔལ་འདི་ནི་མ་འོངས་པའི་དུས་ན་སངས་རྒྱས་བཅོམ་ལྡན་འདས་རྣམས་འབྱུང་བར་འགྱུར་བའི་བསྐལ་  
  
  
༄༅། །པ་བཟང་པོའི་སངས་རྒྱས་དེ་དག་གི་སྐུ་གདུང་ཡང་འཛིན་པར་འགྱུར་རོ། །གང་གི་ཚེ་སངས་རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་པ་  
དེའི་ཚེའང་བྱང་ཆུབ་སེམས་དཔའ་འཇམ་དཔལ་བྲམ་ཟེ་དྲོ་ན་ས་གོ་ཏྲ་ཞེས་བྱ་བ་ཆོས་དང་ལྡན་པ་ཞིག་ཏུ་འགྱུར་རོ། །གང་གི་ཚེ་རྒྱལ་པོ་རྣམས་ཕན་ཚུན་དུ་གཡུལ་འགྱེད་པར་  
ཆས་པ་དེའི་ཚེ་བྲམ་ཟེ་དྲོ་ན་ས་གོ་ཏྲས་བུམ་པ་བཟང་པོ་བླངས་ནས་སྐུ་གདུང་བགེད་པར་བྱེད་དོ། །གང་གི་ཚེ་ལི་ཡུལ་དུ་བྱང་ཆུབ་སེམས་དཔའ་ཕལ་པོ་ཆེ་མ་བྱུང་བ་དང་  
མཆོད་རྟེན་ཕལ་པོ་ཆེ་དང། སངས་རྒྱས་ཀྱི་སྐུ་གཟུགས་དང། དགེ་འདུན་གྱི་ཀུན་དགའ་ར་བ་མཛེས་པ་དག་མ་བྱུང་བ་དེའི་ཚེ་བྱང་ཆུབ་སེམས་དཔའ་འཇམ་དཔལ་གྲོང་ཁྱེར་  
དུ་འབྱུང་བར་འགྱུར་ཏེ། རིགས་དང་ལྡན་པའི་བུད་མེད་དུ་འགྱུར་རོ་།བྱང་ཆུབ་སེམས་དཔའ་འཇམ་དཔལ་གྱི་སྤྱོད་པ་ཇི་ལྟ་བུ་ཞེ་ན་ཐམ་ཅད་དུ་འདོད་དགུར་སྒྱུར་བའི་  
གཟུགས་ཅན་ཡིན་ཏེ། བྱང་ཆུབ་སེམས་དཔའི་རང་བཞིན་ཇི་ལྟ་བ་བཞིན་དུའང་སྣང། རྒྱལ་པོ་ཇི་ལྟ་བ་བཞིན་དུའང་སྣང། རྒྱལ་མོ་ཇི་ལྟ་བ་དང། དགེ་སྦྱོང་དང། བྲམ་ཟེའི་  
གཟུགས་ཇི་ལྟ་བུ་དང། འདོད་པའི་ཁམས་སུ་གཏོགས་པའི་སེམས་ཅན་རྣམས་ཀྱི་བར་དུ་ཐམས་ཅད་དུ་འཇུག་པར་འགྱུར་ཏེ། རོལ་མོ་མཁན་རོལ་མོའི་གནས་ལ་མཁས་  
  
  
།ཆགས་པའི་སེམས་དང་ལྡན་པའི་སེམས་ཅན་གྱི་ཐད་དུའང་ཤིན་ཏུ་ལྷག་པར་སྟོན་ཏོ། །ཅིའི་ཕྱིར་བྱང་ཆུབ་སེམས་  
དཔའ་འཇམ་དཔལ་བུད་མེད་ཀྱི་གཟུགས་སུ་སྟོན་ཅེ་ན། གང་གི་ཕྱིར་བུད་མེད་ལྷག་པར་འདོད་པའི་འདོད་ཆགས་ལ་ཆགས་པའི་སེམས་དང་ལྡན་པ་ནི་ཤིན་ཏུ་གླེན་ཞིང་ཤིན་  
ཏུ་སེར་སྣ་ཆེ་བས་ན་དེའི་ཕྱིར་བྱང་ཆུབ་སེམས་དཔའ་འཇམ་དཔལ་ལྷག་པར་བུད་མེད་དུ་སྟོན་ཏོ། །བུད་མེད་བྱང་ཆུབ་ཀྱི་སྤྱད་པ་སྤྱོད་པ་དག་ཀྱང་ཡོད་པས་ན་དེའི་ཕྱིར་ཡང་བྱང་  
ཆུབ་སེམས་དཔའ་འཇམ་དཔལ་དེ་ལྟ་བུར་བྱེད་དོ། །བུད་མེད་དུ་སྐྱེས་ནས་སྙིང་རྗེ་ཆེན་པོ་ཐོབ་པར་འགྱུར་བའི་དུས་ཀྱང་ཡོད་དོ། །བུད་མེད་རྣམས་ཀྱང་འཛེམ་པར་འགྱུར་བ་དང་  
འཁོར་བའི་སྐྱོན་རྟོགས་པར་འགྱུར་བ་དང། སྐྱེས་པ་གཞན་སྤོང་བར་འགྱུར་བ་དག་ཀྱང་ཡོད་དོ། །གང་གི་ཚེ་བདག་སུམ་པ་དེར་འོངས་ཏེ། མཆོད་རྟེན་ཆེན་པོ་རྣམས་དང་  
དྲི་གཙང་ཁང་མང་པོ་དང། དགེ་འདུན་གྱི་ཀུན་དགའ་ར་བ་བཟང་པོ་རྣམས་བསྲེག་པར་འགྱུར་བར་ལྷ་མོ་དྲི་མ་མེད་པའི་འོད་ཀྱིས་རྟོགས་པ་དེའི་ཚེ་བྱང་ཆུབ་སེམས་དཔའ་  
སྤྱན་རས་གཟིགས་དབང་ཕྱུག་གིས་ལྷ་མོ་དེ་ལ་འདི་སྐད་ཅེས་སྨྲས་ཏེ། སྲིང་མོ་སྡུག་པ། གང་གི་ཚེ་བཅོམ་ལྡན་འདས་རིན་ཆེན་སྙིང་པོ་གྲོང་ཁྱེར་དུ་གཤེགས་པ་དེ་ནི་ང་  
  
  
༄༅། །ཁྱོད་ཀྱི་དགེ་བའི་བཤེས་གཉེན་དུ་གྱུར་ཏེ། དེར་འུ་བུ་ཅག་གཉིས་ཀྱིས་བྱང་ཆུབ་ཀྱི་ཕྱིར་དང། སེམས་ཅན་འཇིགས་ཤིང་སྐྲག་པ་ཇི་སྙེད་ཡོད་པ་དེ་དག་  
ཐམས་ཅད་བདག་གིས་ཡོངས་སུ་བསྐྱང་བར་བྱའོ་ཞེས་སྨོན་ལམ་བཏབ་པའི་དུས་དེ་དྲན་པར་གྱིས་ཤིག་སྲིང་མོ་སྡུག་པ། ཇི་ལྟར་དྲི་མ་མེད་པའི་འོད་ཅེས་བྱ་བར་གྱུར་པའི་  
ཚེ༑ རྡོ་རྗེ་སྡེ་དང་གཉིས་ཀྱིས་བཅོམ་ལྡན་འདས་ཀྱིས་བཀའ་མནོས་པ་དྲན་པར་གྱིས་ཤིག་གཟུངས་སྔགས་དེ་དག་དང། སངས་རྒྱས་ཀྱི་མཚན་དེ་དག་དང། འོད་ཟེར་གང་  
དག་ཁྱོད་ཀྱིས་བྱང་ཆུབ་སེམས་དཔའི་སྤྱད་པ་སྤྱོད་པའི་ཚེ་འདིར་མཐོང་བ་དེ་དག་སངས་རྒྱས་པར་བཤད་ཀྱི། ཁྱོད་ཀྱིས་གཟུང་ལ་བྲིས་ཏེ། དེ་མིང་པོའི་ཐད་དུ་ཁྱེར་ཅིག་མི་མཇེད་  
ཀྱི་འཇིག་རྟེན་གྱི་ཁམས་སུ་སངས་རྒྱས་དེ་དག་གིས་འོད་ཟེར་བཏང་བའང། ལི་ཡུལ་འདི་བཅོམ་ལྡན་འདས་ཤཱཀྱ་ཐུབ་པའི་ཕྱག་མཚན་ཡིན་ལ་བསྐལ་པ་བཟང་པོའི་བྱང་  
ཆུབ་སེམས་དཔའ་དེ་དག་སེམས་ཅན་རྣམས་ལ་ཕན་པའི་ཕྱིར་དེར་སྐྱེ་བ་ལེན་པར་འགྱུར་བའི་ཕྱིར་རོ། །ཆོས་ཀྱི་རྒྱལ་པོའི་མཆོད་རྟེན་དེ་དག་ལ་སངས་རྒྱས་བཅོམ་ལྡན་  
འདས་ཕལ་པོ་ཆེ་དེ་དག་གི་སྐུ་གདུང་མང་པོ་གནས་པ་དེ་དག་ལྷ་མོ་དེའི་ལག་ཏུ་འོང་བར་འགྱུར་ཏེ། མཆོད་པའི་ཕྱིར་སེམས་ཅན་དེ་དག་ལ་བགེད་པར་བྱེད་དོ། །ཡུལ་དེར་ལྷ་  
  
  
ཅི་ནས་མཆོད་པའི་གནས་སུ་འགྱུར་བར་བྱེད་དོ། །དེ་ནས་གྲོང་ཁྱེར་གྱི་ནང་དུ་ཁང་པ་ཤིན་ཏུ་མཛེས་པར་བྱ་སྟེ། གྲོང་ཁྱེར་དེ་ན་མི་ཇི་སྙེད་གནས་པ་དེ་དག་དེར་  
ཅི་ནས་བསོད་ནམས་བྱེད་པར་འགྱུར་ཞིང་འཛིན་པ་དང། མཆོད་པ་དང། རྩེ་བར་བྱེད་པར་འགྱུར་བ་དང། ཅི་ནས་སྤྱོད་པ་དེ་ལ་འཇུག་པར་འགྱུར་བར་བྱའོ། །ཅིའི་ཕྱིར་སངས་རྒྱས་བཅོམ་  
ལྡན་འདས་རྣམས་ཀྱིས་ལི་ཡུལ་གྱི་ཕྱིར་ཆོས་ཡང་དག་པར་བགྲོ་བ་མཛད་ཅེ་ན། ལི་ཡུལ་བཅོམ་ལྡན་འདས་ཤཱཀྱ་ཐུབ་པའི་ཕྱག་མཚན་ཡིན་པ་དང། བསྐལ་པ་བཟང་པོའི་  
སངས་རྒྱས་བཅོམ་ལྡན་འདས་ཇི་སྙེད་པ་དེ་དག་ཐམས་ཅད་ཀྱི་ཕྱག་མཚན་ཡིན་པ་དང། རི་གླང་མགོ་དང། གོ་མ་ས་ལ་གན་དཧའི་མཆོད་རྟེན་དུ་བསྐལ་པ་བཟང་པོའི་སངས་རྒྱས་  
ཐམས་ཅད་འདུ་བར་འགྱུར་བ་དང། ལི་ཡུལ་བྱང་ཆུབ་སེམས་དཔའི་གནས་སུ་འགྱུར་བའི་ཕྱིར་རོ། །དེ་ནས་སངས་རྒྱས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་འཕགས་  
པ་སྤྱན་རས་གཟིགས་དབང་ཕྱུག་ལ་བཀའ་སྩལ་པ། གང་གི་ཚེ་གདོང་དམར་དང་རྒྱ་འཐབ་པའི་དུས་ལ་བབ་པ་དེའི་ཚེ་ནུ་བོ་ཁྱོད་ཀྱིས་བྱ་བའི་དུས་ལ་བབ་བོ། །རབ་ངེས་ཀྱང་སེམས་  
ཅན་ལ་ཕན་པའི་ཕྱིར་ཤེས་བཞིན་དུའང་སྐྱེ་བ་ལེན་པར་འགྱུར་རོ། །སངས་རྒྱས་བཅོམ་ལྡན་འདས་དེ་དག་གིས་འདིར་འོད་ཟེར་བཏང་ནས། བཅོམ་ལྡན་འདས་ཤཱཀྱ་ཐུབ་པ་ལ་  
  
  
༄༅། །སྐྱེས་བསྐུར་ཏེ། སྐྱེས་དེ་དག་ཀྱང་བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་གིས་འདིར་ཁྱེར་ཏེ་འོངས་ནས། སེམས་ཅན་འཇིགས་  
ཤིང་སྐྲག་པ་རྣམས་ཀྱི་དོན་གྱི་ཕྱིར་སྙིང་རྗེས་སངས་རྒྱས་ཀྱི་ཞིང་རྣམས་ཀྱང་བྱུང་ངོ། །གཟུངས་སྔགས་དེ་དག་དང། འོད་ཟེར་དེ་དག་ཀྱང་ལི་ཡུལ་གྱི་དོན་དུ་སངས་རྒྱས་ཀྱིས་  
བཞེས་ནས་དེ་དག་གི་གྲོགས་སུ་འགྱུར་རོ། །བྱང་ཆུབ་སེམས་དཔའ་དག་ཀྱང་ཅི་ནས་ལི་ཡུལ་དེ་འཇིག་པར་མི་འགྱུར་བར་བྱ་བའི་ཕྱིར་སངས་རྒྱས་ཀྱི་ཞིང་སྣ་ཚོགས་ནས་ཤི་  
འཕོས་ནས་དེར་སྐྱེ་བ་ལེན་པར་འགྱུར་རོ། །གང་གི་ཚེ་ལི་ཡུལ་དུ་གནོད་པ་བྱུང་ན་དེའི་ཚེ་སངས་རྒྱས་དེ་དག་གི་མཚན་དང་གཟུངས་སྔགས་དེ་དག་དང། འོད་ཟེར་  
གྱི་མིང་དེ་དག་བྲིས་ཏེ། གྲོང་ཁྱེར་གྱི་སྒོ་རྣམས་སུ་བཞག་ལ་དམག་གི་ནང་དུའང་བྲིས་ཏེ། རྒྱལ་མཚན་ལ་གདེགས་སོ། །ཡང་ན་མིང་དེ་དག་འཛིན་དུ་གཞུག་ཅིང་བཀླག་  
པ་དང་བཅང་བར་བྱའོ། །ཕ་རོལ་གྱི་དམག་ཚོགས་དང། མུ་གེ་རབ་ཏུ་ཞི་བར་བྱ་བ་དང། དགེ་བའི་ཕྱོགས་འཕེལ་བར་བྱ་བ་དང་སྡིག་པ་འབྱང་བར་བྱ་བ་དང། ནད་ལས་  
ཐར་བར་བྱ་བ་རྣམས་ལའང་ཕན་པར་བྱེད་པ་ཡིན་ནོ། །གང་ལ་སྡིག་པ་ལྕི་བ་ཡོད་ན་དེས་ཞག་ཉི་ཤུ་རྩ་གཅིག་གི་བར་དུ་ཕྱོགས་བཅུའི་སངས་རྒྱས་རྣམས་ལ་རིམ་གྲོ་བྱས་  
  
  
སྐུ་གདུང་དང་ལྡན་པའི་མཆོད་རྟེན་ནམ། སངས་རྒྱས་ཀྱི་སྐུ་གཟུགས་ཀྱི་སྤྱན་སྡང་དུས་གསུམ་དུ་བཟླས་བརྗོད་བྱས་ན་དགེ་བའི་ཕྱོགས་ལས་གང་འདོད་པ་མྱུར་དུ་ཐོབ་པར་  
འགྱུར་ཏེ། འོད་ཟེར་དེ་དག་ཀྱང་དེའི་སྟེང་དུ་གནས་པར་འགྱུར་རོ་།ཕ་རོལ་གྱི་དམག་ཚོགས་འོང་བ་ལའང་བཟླས་བརྗོད་བྱའོ། །ཡང་ན་ཉིན་གཅིག་བཞིན་དུ་ལན་བདུན་བདུན་བཀླག་  
པར་བྱའོ། །གང་སྡུག་བསྔལ་བར་གྱུར་པའམ། ནད་པའམ། ཡང་ན་ཇི་ལྟ་བུར་འདོད་ཀྱང་རུང་སྟེ་བཟླས་བརྗོད་བྱའོ། །ཡང་ན་བཀླག་པར་བྱའོ། །ཅི་སྟེ་མི་ཀློག་ནའང་སྐུད་པ་ལ་མདུད་  
པ་བདུན་བོར་ཏེ་ལན་བདུན་བདུན་བཟླས་བརྗོད་བྱས་ནས་བཏགས་ན་སྡུག་བསྔལ་ལས་ཐར་བར་འགྱུར་རོ། །གྲོང་ཁྱེར་གང་གི་སྒོ་ལ་བཏགས་ན་གྲོང་ཁྱེར་དེར་དགྲ་འོང་མི་ནུས་པར་  
འགྱུར་རོ། །དེ་ནས་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ་།གང་གི་ཚེ་གདོང་དམར་དང། རྒྱ་འཐབ་པའི་དུས་ལ་བབ་པ་དེའི་ཚེ་གཞོན་ནུ་རྡོ་རྗེ་སྡེ་བཅོམ་ལྡན་འདས་  
ཀྱིས་ལས་སུ་བསྐོས་པ་དེ་རྣམ་པར་རྒྱལ་བའི་གོ་ཆ་ཞེས་བྱ་བར་གྱུར་པ་ན་ཕྲིན་ཡིག་འདི་གསེར་གྱི་རིགས་ཀྱི་ཡུལ་དུ་ཁྱེར་ལ་ཕྲིན་ཡིག་འདི་གསེར་གྱི་རིགས་ཀྱི་རྒྱལ་པོ་ལ་  
བསྟན་པར་བྱ་སྟེ། མི་མང་པོའི་མིག་སྔར་ནི་བསྟན་པར་མི་བྱའོ་།ཡུལ་དེའི་གླུང་ཀྱང་ཁྱེར་ལ་ཁ་ཅིག་ནི་དེར་བསྐུར་བར་བྱའོ་།ཁ་ཅིག་ནི་སྐར་རྡོར་གཞག་པར་བྱའོ། །གང་གི་  
  
  
༄༅། །ཚེ་སངས་རྒྱས་བཅོམ་ལྡན་འདས་ཀྱིས། འདི་སྐད་དུ། སྔོན་བྱུང་བ་ནི་འདི་ལྟ་བུའོ། །མ་འོངས་པའི་དུས་ན་ནི་འདི་ལྟར་འགྱུར་རོ་ཞེས་བཀའ་སྩལ་པ། དེའི་ཚེ་  
བཅོམ་ལྡན་འདས་རྡོ་རྗེའི་དཀྱིལ་འཁོར་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །ཟླ་བའི་ཏོག་ཅེས་བྱ་བའི་ཏིང་ངེ་འཛིན་དང། དྲི་མ་མེད་པའི་འོད་ཅེས་བྱ་བའི་ཏིང་ངེ་འཛིན་  
དང། མི་གཡོ་བ་ཞེས་བྱ་བའི་ཏིང་ངེ་འཛིན་དང། རྣམ་པ་ཐམས་ཅད་མེད་པ་ཞེས་བྱ་བའི་ཏིང་ངེ་འཛིན་དང། དགའ་བའི་དབང་བསྐུར་བ་ཞེས་བྱ་བའི་ཏིང་ངེ་འཛིན་དང། ཐམས་  
ཅད་ཀྱི་རྒྱན་ཅེས་བྱ་བའི་ཏིང་ངེ་འཛིན་དང། དཔའ་བའི་རྒྱལ་མཚན་ཞེས་བྱ་བའི་ཏིང་ངེ་འཛིན་དང། འོད་ཆེན་པོ་ཞེས་བྱ་བའི་ཏིང་ངེ་འཛིན་དང། དཔའ་བར་འགྲོ་བ་ཞེས་བྱ་བའི་  
ཏིང་ངེ་འཛིན་དང། ཏིང་ངེ་འཛིན་བཅུ་པོ་འདི་དག་སངས་རྒྱས་བཅོམ་ལྡན་འདས་སྙོམས་པར་ཞུགས་ནས་སྨིན་མཚམས་ཀྱི་གསེབ་ནས་སྣང་བ་ཆེན་པོ་ཞེས་བྱ་བའི་འོད་  
ཟེར་བྱུང་ངོ། །འོད་ཟེར་དེ་ལས་ཀྱང་འོད་ཟེར་བཅུ་བྱུང་ནས་སངས་རྒྱས་ཀྱི་ཞིང་ཐམས་ཅད་དུ་སོང་ངོ། །སོང་ནས་ཀྱང་སངས་རྒྱས་ཀྱི་ཞིང་གྲངས་མེད་པར་འཕྲོས་སོ། །སངས་  
རྒྱས་བཅོམ་ལྡན་འདས་རྣམས་ཀྱི་སངས་རྒྱས་ཀྱི་ཞིང་ཇི་སྙེད་ཡོད་པའི་ཞིང་དེ་དག་ཐམས་ཅད་དུ་ཇི་ལྟར་ལི་ཡུལ་དུ་རྡོ་རྗེ་གཞོན་ནུ་རྡོ་རྗེ་སྡེ་དང། ལྷ་མོ་དྲི་མ་མེད་པའི་འོད་ཀྱི་  
  
  
ངོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་དེ་དག་དང་བཅོམ་ལྡན་འདས་ཤཱཀྱ་ཐུབ་པས་དགོངས་པ་མཐུན་པར་  
རྡོ་རྗེའི་དཀྱིལ་འཁོར་ཞེས་བྱ་བའི་གཟུངས་སྔགས་འདི་གསུངས་སོ་།ཏདྱ་ཐཱ། བོ་དཧི་བོ་དཧི། སརྦ་ཨ་ལང་ཀཱ་ར་བ་ར་ག་ཏ། དྷ་རྨ་ཙཀྲ་བ་ར་ག་ཏ། མ་ར་སཻ་ནྱ་པ་ར་ག་ཏ། ཨ་བའི་ཥ་ཡ་བ་  
ར་གཱ་ཏཱ། ཨ་བིདྱཱ་པྲ་ཏྱཱ་ཡ། སཾ་སྐ་ར་པྲ་ཏྱཱ་ཡ། ནཱ་མ་རུ་པ་པྲ་ཏྱཱ་ཡ། བྷ་བ་པྲ་ཏྱཱ་ཡ། ནི་རུད་དྷ་པྲ་ཏྱཱ་ཡ། ཏ་ཐཱ་ག་ཏ། མ་ར་ཎ་ཧ་ར། བུད་དྷྱ་སད་ཏྱེ་ན། དེ་བ་སད་ཏྱེ་ན། ནཱ་ག་སད་ཏྱེ་ན་  
རཱ་ཀྵ་ས་སད་ཏྱེ་ན། ཨ་སུ་ར་སད་ཏྱེ་ན། སརྦ་བ་ར་སད་ཏྱེ་ན། རྡོ་རྗེའི་དཀྱིལ་འཁོར་ཞེས་བྱ་བའི་གཟུངས་སྔགས་འདི་ནི་སངས་རྒྱས་ཐམས་ཅད་ཀྱིས་གསུངས་ཏེ། གང་གི་ཚེ་ལྷ་  
མོ་དྲི་མ་མེད་པའི་འོད་ཀྱིས་ཐོས་པ་དེའི་མོད་ལ་རྡོ་རྗེའི་དཀྱིལ་འཁོར་གྱི་གཟུངས་སྔགས་རྟོགས་པར་འགྱུར་རོ། །གང་གི་ཚེ་ལི་ཡུལ་གྱི་དོན་གྱི་ཕྱིར་སངས་རྒྱས་རྣམས་ཀྱིས་ཆོས་འདི་  
གསུངས་པ་དེའི་ཚེ། ལྷ་མོ་དྲི་མ་མེད་པའི་འོད་ཀྱིས་ཐལ་མོ་སྦྱར་ཏེ་འདི་སྐད་ཅེས་གསོལ་ཏོ། །བདག་ནི་སངས་རྒྱས་བཅོམ་ལྡན་འདས་ཉིད་ཀྱིས་མཁྱེན་པ་ལགས་ཏེ། བདག་  
སངས་རྒྱས་ཀྱིས་ཞིང་ཡོངས་སུ་དག་པ། རྣམ་པར་སྣང་མཛད་ཀྱི་འོད་ཟེར་གྱིས་སོ་སོར་བརྒྱན་པའི་འཇིག་རྟེན་གྱི་ཁམས་སངས་རྒྱས་བཅོམ་ལྡན་འདས་པདྨའི་འདབ་མ་  
  
  
༄༅། །དྲི་མ་མེད་པའི་རྒྱུ་སྐར་གྱི་རྒྱལ་པོ་མངོན་པར་ཤེས་པའི་མེ་ཏོག་ཀུན་ཏུ་རྒྱས་པའི་སངས་རྒྱས་ཀྱི་ཞིང་ནས། མི་མཇེད་ཀྱི་འཇིག་རྟེན་གྱི་ཁམས་འདིར་  
མའི་དོན་བགྱི་བ་དང། དམ་པའི་ཆོས་པདྨ་དཀར་པོ་དོན་དུ་གཉེར་བ་དང། དེ་བཞིན་གཤེགས་པ་ཤཱཀྱ་ཐུབ་པའི་དྲུང་དུ་སྨོན་ལམ་གདབ་པའི་སླད་དུ་མཆིས་ཏེ། དགེ་བསྙེན་  
མ་ཧུ་ཤ་ཞེས་བྱ་བར་གྱུར་ནས་བྲམ་ཟེ་རྒྱ་མཚོའི་རྡུལ་དང་མཇལ་བ་སླན་ཆད་ལུང་བསྟན་པ་ཐོབ་སྟེ། དེའི་ཚེ་དེར་སྨོན་ལམ་བཏབ་པས། གང་དུ་ཁྱོད་སངས་རྒྱས་སུ་འགྱུར་བའི་  
འཇིག་རྟེན་གྱི་ཁམས་དེར་བདག་བྱང་ཆུབ་ཀྱི་སྤྱད་པ་སྤྱོད་པར་གྱུར་ཅིག་ཅེས་བགྱིས་ནས། འཇིག་རྟེན་གྱི་ཁམས་རྣམ་པར་སྣང་མཛད་ཀྱི་འོད་ཟེར་གྱིས་སོ་སོར་བརྒྱན་པ་ཞེས་  
བགྱི་བ་དེ་བཞིན་གཤེགས་པ་པདྨའི་འདབ་མ་དྲི་མ་མེད་པ་རྒྱུ་སྐར་གྱི་རྒྱལ་པོ་མངོན་པར་ཤེས་པའི་མེ་ཏོག་ཀུན་ཏུ་རྒྱས་པའི་སངས་རྒྱས་ཀྱི་ཞིང་དེ་ནས། མི་མཇེད་ཀྱི་འཇིག་  
རྟེན་གྱི་ཁམས་འདིར་བཅོམ་ལྡན་འདས་ཤཱཀྱ་ཐུབ་པའི་ཐད་དུ་མཆིས་ནས། བཅོམ་ལྡན་འདས་ཀྱིས་བཀའ་སྩལ་པ། མི་མཇེད་ཀྱི་འཇིག་རྟེན་གྱི་ཁམས་ཀྱི་མི་རྣམས་ནི་ཆགས་  
ཤིང་ཞེན་ལ་སྡང་ཞིང་ང་རྒྱལ་གྱིས་ཁེངས་པ་དང། འགྱིང་བ་སྟེ། དེ་དག་གི་དོན་དུ་བྱང་ཆུབ་སེམས་དཔའ་རྣམས་ཕན་ཚུན་ལས་ཆེན་པོ་ཉམས་སུ་ལེན་པར་བྱེད་དེ། དེ་དག་གི་  
  
  
སོ། །དེའི་ཚེ་བདག་གིས་སྨོན་ལམ་བཏབ་པ་ཇི་ལྟ་བུའི་ཚུལ་དང་ཐབས་ཀྱིས་དེར་གཞན་དག་མ་ཆི་བ་དེ་བཞིན་དུ་  
བདག་ཀྱང་མཆི་བར་གྱུར་ཅིག་ཅེས་བགྱིས་ནས། དེའི་ཚེ་ཚེ་རབས་སྔ་མ་ལ་བདག་གི་མར་གྱུར་པ་དེའི་དོན་བགྱི་བ་དང། ཅི་ནས་ངན་སོང་དུ་མ་མཆི་བར་བགྱི་བའི་སླད་དུ་སྐྱེ་བ་བླངས་  
སོ༑ ༑སྔོན་གྱི་མི་མཇེད་ཀྱི་འཇིག་རྟེན་གྱི་ཁམས་སུ་དགེ་བསྙེན་མ་ཧུ་ཤ་ཞེས་བྱ་བར་གྱུར་པ་དང། གཞོན་ནུ་ནོར་བཟང་གིས་རྣམ་པར་ཐར་པ་བདག་ལ་དྲིས་པ་སླན་ཆད་བདག་  
གིས་མིའི་ནང་དུ་མིའི་སྐྱེ་བ་བླངས་ཏེ། བདག་གིས་སེམས་ཅན་དག་དང་འདོད་ཆགས་སྤྱད་ནས་མི་གཞན་གྱིས་བདག་ལ་ཁོ་མོའང་གླེན་མར་མཐོང་ངོ། །སེམས་ཅན་རྣམས་  
ཡོངས་སུ་གྲོལ་བའི་སླད་དུ་བུད་མེད་ཀྱི་ནང་དུ་མི་བཟད་པའི་སྐྱེ་བ་མང་པོ་བླངས་ཏེ། རྒྱལ་མོ་དང། རྒྱལ་པོའི་བུ་མོ་དང། བུད་མེད་ཕལ་དང། སྨད་འཚོང་མ་དང། སྡུག་  
ཕོངས་པ་དང། བུད་མེད་དབུལ་མོ་དག་ཏུ་གྱུར་ཏེ། བུད་མེད་དུ་སྐྱེས་པ་རྣམས་ཀྱི་དོན་བགྱིད་པ་དང། བུད་མེད་རྣམས་ཡོངས་སུ་གྲོལ་བར་བགྱིད་དོ། །རང་གི་ལས་ཀྱི་  
དབང་གྲིས་ཇི་ལྟར་འདོད་པའི་འདོད་ཆགས་སྤྱད་ཀྱང་སེམས་ཅན་དེ་དག་མགུ་བར་མ་ནུས་ཏེ། ཚེ་རབས་དུ་མར་མི་མཇེད་ཀྱི་འཇིག་རྟེན་གྱི་ཁམས་འདིར་སེམས་ཅན་གྱི་དོན་གྱི་  
  
  
༄༅། །སླད་དུ་སྡུག་བསྔལ་མང་པོ་ཉམས་སུ་མྱོང་སྟེ། བུད་མེད་དུ་སྐྱེ་བས་ཤིན་ཏུ་སྐྱོ་བར་གྱུར་ན་འོན་ཀྱང་བཅོམ་ལྡན་འདས་ཀྱིས་སུག་ལས་ཆེན་པོར་བཀའ་  
སྩལ་ཏེ། ཚེ་རབས་གྲངས་མ་མཆིས་པར་བདག་གིས་སྡུག་བསྔལ་བཟོད་པར་བགྱི་འཚལ་ཏེ། བཅོམ་ལྡན་འདས་ཤཱཀྱ་ཐུབ་པ་མཉེས་པར་བགྱི་བ་དང། སངས་རྒྱས་ཉིད་  
བསྒྲུབ་པའི་སླད་དུ་བདག་གིས་སྨོན་ལམ་ཆེན་པོ་བཏབ་པ། སེམས་ཅན་ཐམས་ཅད་ལ་ཕན་པའི་སླད་དུ་ཚེ་རབས་གཞན་དག་ཏུ་བདག་ལ་སྡུག་བསྔལ་འབྱུང་བར་འགྱུར་  
བ་ཐམས་ཅད་བདག་གིས་བཟོད་པར་བགྱིའོ། །ཡུལ་དེ་སྲུངས་ཤིག་ཅེས་བཅོམ་ལྡན་འདས་ཀྱིས་བདག་ལ་བཀའ་སྩལ་པ་གང་ལགས་པ་དེ་ནད་དུང་མིའང་མ་མཆིས་  
ཡུལ་ཡང་མ་བྱུང་མོད་ཀྱི་སངས་རྒྱས་བཅོམ་ལྡན་འདས་དེ་དག་དང་འཁོར་དེར་འདུས་པ་ལྷ་དང། ཀླུ་དང། གནོད་སྦྱིན་དང། ལྷ་མ་ཡིན་དང། ནམ་མཁའ་ལྡིང་དང་  
དྲི་ཟ་དང། མིའམ་ཅི་དང། ལྟོ་འཕྱེ་ཆེན་པོ་དང། སྲིན་པོ་དང་མི་དང། མི་མ་ཡིན་པ་ཐམས་ཅད་ལས་དམ་པ་བླང་བར་བགྱིའོ། །ཇི་སྲིད་དུ་བདག་ཚེ་རབས་དེ་དག་ཏུ་སྐྱེ་  
བ་ན་བདག་ལ་འདོད་ཆགས་དང། ཞེ་སྡང་གི་གཞིར་མཐོང་ནའང་བདག་ལ་སྡིག་པར་མ་གྱུར་ཅིག་ཅི་རིགས་པར་སྐྱེ་བའི་དུས་འཚལ་བར་གྱུར་ལ་འདི་ལྟ་བུ་ཡོངས་སུ་  
  
  
གང་གི་ཚེ་ལི་ཡུལ་ཐོག་མར་བྱུང་བའི་དུས་ལ་བབ་པ་ན། དེའི་ཚེ་ཡུལ་བགྱིད་པའི་སླད་དུ་དེར་བདག་ཐོག་མར་རྒྱལ་པོར་གྱུར་ཅིག་ལི་ཡུལ་དུ་ནམ་རྒྱལ་པོ་  
དེ་དག་གི་མིང་ཆགས་ཤིང་རྒྱལ་རབས་ཐོག་མར་བྱུང་བ་ན་ཚེ་རབས་བདུན་དུ་རྒྱལ་པོ་བྱེད་པར་གྱུར་ཅིག་གྲོང་ཁྱེར་དངར་ལྡན་ཞེས་བགྱི་བའང་བགྱིའོ། །བལ་པོ་སེའུ་ཚལ་དུ་  
ནི་སངས་རྒྱས་ཀྱི་མཆོད་རྟེན་ཆེན་པོ་བགྱིའོ། །ཡུལ་རྟ་མཇུག་ཏུ་ནི་ཆོས་དང་ལྡན་པའི་རྒྱལ་པོའི་མཆོད་རྟེན་བགྱིའོ། །འགུམ་ཏི་རར་ནི་དགེ་འདུན་གྱི་ཀུན་དགའ་ར་བ་ཆེན་པོ་བགྱིའོ། །  
རྩ་རྨ་པ་ནར་ཡང་དགེ་འདུན་གྱི་ཀུན་དགའ་ར་བ་ཆེན་པོ་བགྱིའོ་།པ་ཡ་དི་ཀར་ནི་དྲི་གཙང་ཁང་ཆེན་པོ་དང། མཆོད་རྟེན་ཆེན་པོ་བགྱི་སྟེ། ཇི་སྲིད་དུ་བདག་རྒྱལ་སྲིད་ལ་གནས་  
པ་དེ་སྲིད་དུ་ལས་ཆེན་པོ་དག་བགྱིའོ། །གང་གི་ཚེ་རྒྱལ་པོ་ཤི་འཕོས་པར་གྱུར་ནའང་བྱང་ཆུབ་སེམས་དཔའ་བྱམས་པ་གང་ན་བཞུགས་པའི་ལྷའི་ནང་དུ་སྐྱེ་བར་གྱུར་ཏེ། བདག་  
དེ་ན་མཆིས་པའི་ཏིང་ངེ་འཛིན་རྣམས་དྲན་པར་གྱུར་ཅིག་དེ་ནས་སླར་ཡང་ལི་ཡུལ་འདིར་སྐྱེ་བ་ལེན་ཅིང་ཇི་ལྟར་བཅོམ་ལྡན་འདས་ཀྱིས་བཀའ་སྩལ་པ་བཞིན་དུ་བུད་མེད་  
ཀྱི་གཟུགས་སུ་གྱུར་ཏེ། ཡང་སྐར་རྡོའི་རྒྱལ་པོའི་བུ་མོ་རབ་ངེས་ཞེས་བྱ་བར་གྱུར་ནས། སངས་རྒྱས་བཅོམ་ལྡན་འདས་རྣམས་ཀྱིས་གཟུངས་སྔགས་ཇི་སྙེད་གསུངས་པ་དང་  
  
  
༄༅། །བདག་གིས་རྟོགས་པ་གང་ལགས་པའི་གཟུངས་སྔགས་དེ་དག་ཐམས་ཅད་དེའི་ཚེ་བདག་གིས་དྲན་པར་གྱུར་ཅིག་མདོ་སྡེ་འྡིའང་ཤིན་ཏུ་དྲན་པར་  
གྱུར་ཏེ། ཅི་ནས་ཐམས་ཅད་རྒྱས་པར་གྱུར་ཅིག་གང་གི་ཚེ་དམག་སྡེ་གཉིས་འཐབ་པར་འགྱུར་བ་དང། ལི་ཡུལ་གྱི་དོན་གྱི་ཕྱིར་ལས་སུ་བྱ་བ་ཡོད་པར་གྱུར་པ་དང། གང་གི་  
ཚེ་གཞོན་ནུ་རྡོ་རྗེ་སྡེ་སྐར་རྡོའི་རྒྱལ་པོ་རྣམ་པར་རྒྱལ་བའི་གོ་ཆ་ཞེས་བྱ་བར་གྱུར་ནས་ལི་ཡུལ་གྱི་ཕྱིར་གླུད་འཇལ་བའི་དུས་ལ་བབ་པ་དེའི་ཚེ་བདག་རབ་ངེས་ཞེས་བྱ་བར་གྱུར་  
པས་སངས་རྒྱས་བཅོམ་ལྡན་འདས་དེ་དག་ཐམས་ཅད་དང། འཁོར་དེའི་ནང་དུ་ཇི་སྙེད་འདུས་པར་གྱུར་པའི་ལྷ་དེ་དག་ཐམས་ཅད་གྲོགས་སུ་གྱུར་ཏེ། མདོ་འདི་དང་  
གཟུངས་སྔགས་རྣམས་བཤད་པའི་གཟུངས་སྔགས་དེ་དག་ཐམས་ཅད་དང། ཏིང་ངེ་འཛིན་ཐམས་ཅད་བདག་གིས་ཚེ་རབས་ཐམས་ཅད་དུ་དྲན་པར་གྱུར་ཅིག་ཅེས་བྱས་  
སོ༑ ༑གང་གི་ཚེ་ལྷ་མོ་དྲི་མ་མེད་པའི་འོད་ཀྱིས་ཚིག་དེ་སྐད་ཅེས་སྨྲས་པ་དེའི་ཚེ། དེས་ཏིང་ངེ་འཛིན་རྣམས་ཐོབ་སྟེ། ཅི་ནས་མདོ་འདི་ལ་སུས་ཀྱང་གནོད་པ་བྱེད་མི་ནུས་  
པར་འགྱུར་བའི་ཏིང་ངེ་འཛིན་ཐེག་པ་ཆེན་པོའི་མདོ་དམ་པའི་ཆོས་པདྨ་དཀར་པོའི་ཀློང་འཁྱིལ་བ་ཞེས་བྱ་བ་ཐོབ་སྟེ། དེའི་ཚེ་སངས་རྒྱས་ཐམས་ཅད་ཀྱིས་ལེགས་སོ་ཞེས་  
  
  
།གང་གི་ཚེ་ཁྱོད་ལས་རྩོམ་པ་དེའི་ཚེ་འོད་ཟེར་དེ་དག་སྟེང་དུ་གནས་པར་གྱུར་ཏེ། དེའི་ཚེ་གང་གིས་མདོ་འདི་དྲན་པར་འགྱུར་ཞིང་  
ཤིན་ཏུ་ཉམས་སུ་ལེན་པར་འགྱུར་བའི་ཏིང་ངེ་འཛིན་སངས་རྒྱས་ཡིད་ལ་བྱེད་པ་ཞེས་བྱ་བ་རྟོགས་པར་འགྱུར་རོ། །སངས་རྒྱས་བཅོམ་ལྡན་འདས་རྣམས་ཀྱིས་རྡོ་རྗེའི་དཀྱིལ་  
འཁོར་ཞེས་བྱ་བའི་གཟུངས་སྔགས་གསུངས་པ་དེའི་རང་བཞིན་གང་གིས་གཟུངས་སྔགས་རྟོགས་པར་འགྱུར་བ་དང། ཏིང་ངེ་འཛིན་སྦྱོང་བ་དང། སྔོན་སངས་རྒྱས་བཅོམ་  
ལྡན་འདས་རྣམས་ལས་ཆོས་ཐོས་པ་དེ་དག་ཐམས་ཅད་ཀྱང་དྲན་པར་བྱེད་དོ། །ལྷ་མོ་དྲི་མ་མེད་པའི་འོད་དེས་ཀྱང་བྱང་ཆུབ་སེམས་དཔའ་དག་གིས་ཏིང་ངེ་འཛིན་དང། གཟུངས་  
སྔགས་ཇི་ལྟར་རྟོགས་པ་དེ་བཞིན་དུ་རྟོགས་པར་བྱེད་དོ། །རྣམ་པར་རྒྱལ་བའི་གོ་ཆ་ཞེས་བྱ་བས་ཀྱང་རྒྱལ་སྲིད་ཐོབ་པར་འགྱུར་ཏེ། གཞན་གྱིས་བར་ཆད་བྱེད་མི་ནུས་སོ། །  
དེ་དག་གི་ལས་ནི་ལན་བདུན་བཟླས་བརྗོད་བྱས་ལ་རྟ་གནས་ཀྱི་རིག་སྔགས་གང་གིས་སྡིག་པ་རྣམས་འབྱང་བར་འགྱུར་བའང་བརྗོད་པར་བྱ་སྟེ། ཉིན་ལན་གསུམ་མཚན་  
ལན་གསུམ་བརྗོད་ན་ལོ་བདུན་གྱིས་རྡོ་རྗེའི་དཀྱིལ་འཁོར་གྱི་གཟུངས་སྔགས་རྟོགས་པར་འགྱུར་རོ། །སངས་རྒྱས་བཅོམ་ལྡན་འདས་ཀྱིས་རྡོ་རྗེའི་དཀྱིལ་འཁོར་གྱིས་གཟུངས་  
  
  
༄༅། །སྔགས་འདི་བཤད་པ་དེའི་ཚེ་བཅོམ་ལྡན་འདས་ཀྱི་སྟེང་དུ་ལྷ་རྣམས་ཀྱིས་ལྷའི་མེ་ཏོག་གི་ཆར་ཕབ་སྟེ། ལྷའི་རོལ་མོའི་སྒྲ་སྒྲགས་ནས་འདི་སྐད་  
ཅེས་སྨྲས་སོ། །བདག་ཅག་གིས་ཀྱང་སྔོན་སངས་རྒྱས་བཅོམ་ལྡན་འདས་རྣམས་ལས་ཐོས་པའི་གཟུངས་སྔགས་རྣམས་སྩལ་བར་བགྱིའོ་།ན་མཿ་སརྦ་ཨ་ཏྱུ་ད་ག་ཏ། བཛྲ་  
མཎྜ་ལོ་ད་ཏ་མ་སྱ། ཏ་ཐཱ་ག་ཏ་སྱ། ཀ་ན་ཀཱ་བྷ། སད་ཏྱ་སྱ། བོ་དཧི་ས་ཏྭ་སྱ། ཏདྱ་ཐཱ། བུདྡྷ་སད་ཏྱེ་ན། ད་ས་པི་རི། དེ་ན་ཧ་ཡ་རི། ཀུརྩི་རུ་པྲ་ཏི་པ་ད་རི་པ་བྷ་བ་ཏུ། ཅི་ཏུ་མ་ཏུ་ག་ལ་ར་  
ཡ་ཀ་ད་མ་བ་ཏུ། ས་པ་ཛ་མ་ས་ར་ཏ་སཱཧཱ། གཟུངས་སྔགས་འདི་ནི་ལྷ་རྣམས་ཆད་པས་གཅོད་པའི་གཟུངས་སྔགས་ཞེས་བྱ་སྟེ་ལན་བརྒྱ་རྩ་བརྒྱད་བཟླས་བརྗོད་བྱས་ལ་རྩྭ་  
དའུར་བ་བརྒྱ་རྩ་བརྒྱད་སྤྱིན་སྲེག་བྱས་ན་གང་ཅི་བྱེད་ཀྱང་རུང་སྟེ་ལྷ་རྣམས་ཀྱིས་གཞིགས་པར་མི་ནུས་སོ། །དཀྱིལ་འཁོར་ཟླུམ་པོར་བྱས་ཏེ། ལན་བརྒྱ་རྩ་བརྒྱད་བཟླས་བརྗོད་  
བྱས་ལ་མདུད་པ་བརྒྱ་རྩ་བརྒྱད་བོར་ནས་གང་དུ་བརྗོད་པ་དེར་འབྱུང་པོས་གནོད་པ་བྱེད་མི་ནུས་སོ། །བྱད་སྟེམས་བྱེད་པར་ཡང་མི་ནུས་སོ། །དེ་ནས་དེའི་ཚེ་འཁོར་དེ་དག་ཐམས་  
ཅད་ཀྱིས་གཟུངས་སྔགས་འདི་བཤད་དོ། །ཏདྱ་ཐཱ། སརྦ་དེ་བ་ནན། སརྦ་བརྵ་ནན། ནིརྫི་ཏ་བརྫི་ཏེ། སྐན་དྷ་ན་ཙ་པ་ན། ནད་ཏ་མ་ན་པ་ན་ག་ས་ར། ད་ད་ཙ་ཙ་པ་པ། ཙ་ད་མི་མ་  
  
  
དན་ཊ་ཀ་ར་ན་ཧ་ར། ས་པ་ར། དེ་བ་མ་ར་སཱཧཱ། ས་ད་བ་བརྵ་ཀ་ར་ན་སཱཧཱ། འཁོར་ཐམས་ཅད་ཀྱིས་བཤད་པའི་གཟུངས་སྔགས་འདི་ལན་བརྒྱ་རྩ་བརྒྱད་བཟླས་བརྗོད་བྱ་  
སྟེ༑ མདུད་པ་བརྒྱ་རྩ་བརྒྱད་བྱས་ནས་སྐུད་པ་དེ་བསྲེགས་ན་ཁྱིམ་དེར་བྱད་སྟེམས་ཀྱིས་མི་ཚུགས་ལ་འབྱུང་པོའི་ནད་རྣམས་ཀྱང་མེད་པར་འགྱུར་རོ། །ཏདྱ་ཐཱ། རཱ་ཏི་ཐཱ་ཀ་ར་  
དེ་བ་བར་ཕུ་ཛི་ཛི་རི་ཕུ་ཛི་ད་ཏི་ཕུ་སཱཧཱ། གཟུངས་སྔགས་འདི་ལྐོག་མ་ན་བ་ལ་ལན་བདུན་བཟླས་བརྗོད་བྱས་ནས་གཡག་རྔ་ལ་མདུད་པ་བདུན་པོར་ཏེ་གདགས་པར་བྱའོ། །ཏདྱ་  
ཐཱ༑ སརྦ་བུདྡྷ་ད་མ་བ་ཥ་ཀ་ར་བ་བ་ར་ཙ་ཙ་ར་ས་ས་ར་སཱཧཱ། གཟུངས་སྔགས་འདི་ལུས་ལ་ནད་བྱུང་བ་ཐམས་ཅད་ལ་ལན་བདུན་བཟླས་བརྗོད་བྱས་ནས་སྐུད་པ་ལ་མདུད་པ་  
བདུན་པོར་ཏེ་གདགས་སོ། །དེ་ནས་དེའི་ཚེ་འཁོར་དེ་དག་ཐམས་ཅད་ཀྱིས་པུས་མོའི་ལྷ་ང་ས་ལ་བཙུགས་ཏེ་འདི་སྐད་ཅེས་གསོལ་ཏོ། །གང་གི་ཚེ་གཞོན་ནུ་རྡོ་རྗེ་སྡེ་ཡུལ་སྐར་  
རྡོ་ནས་ལི་ཡུལ་དུ་མཆི་བ་དེའི་ཚེ་གཟུངས་སྔགས་གང་གིས་ཤུལ་དུ་དཔའ་བོའི་ལས་བགྱིད་པར་འགྱུར་བའི་གཟུངས་སྔགས་བདག་ཅག་གིས་སྩལ་པར་འཚལ་ལོ། །ཏདྱ་ཐཱ། དེ་  
བུ་བུ་དེ་དེ་བི་བི་ས་ས། བནྡྷ་བ་བ་ར་ཏི་ཀ་ར་སཱཧཱ། ཏདྱ་ཐཱ། ཤ་ར་ཀ་ར་བཱ། ཛྭ་ད་ཚེ་བ་ར། ཤད་ཏྲ་ཏྲ་ན་ཛི་སཱཧཱ། གཟུངས་སྔགས་འདི་འགྲོན་དུ་འགྲོ་བ་རྣམས་ཀྱིས་ལན་བདུན་  
  
  
༄༅། །བཟླས་བརྗོད་བྱས་ཏེ་ཁྲུས་བྱས་ལ་ལག་པར་བླུགས་ནས་ལན་བདུན་བཟླས་བརྗོད་བྱས་ཏེ། ཕྱོགས་བཞིར་འཐོར་རམ། བདག་ཉིད་ཀྱིས་འཐུངས་ན་དེ་  
ལ་དགྲས་གནོད་པ་བྱེད་པར་མི་ནུས་ཏེ། དཔའ་བོའི་ལས་ཀྱང་བྱེད་པར་འགྱུར་རོ། །དེ་ནས་དེ་བཞིན་གཤེགས་པ་རྡོ་རྗེ་རྒྱལ་མཚན་གྱིས་འདི་སྐད་ཅེས་བཀའ་སྩལ་ཏེ། དེ་བཞིན་  
དུ་རྣམ་ཐོས་ཀྱི་བུ་དང། དབང་ཕྱུག་ཆེན་པོ་དང། ཀུན་ཏུ་རྒྱལ་དང། འཕྲོག་མ་བུ་དང་བཅས་པ་རྣམས་ཀྱིས་ཀྱང་འདི་སྐད་ཅེས་སྨྲས་སོ། །བདག་ཅག་གིས་ཀྱང་གཞོན་ནུ་  
རྡོ་རྗེ་སྡེ་དེ་ལ་ཅི་ནས་དགྲ་རྣམས་ཀྱིས་གནོད་པ་བྱེད་མི་ནུས་པར་གཟུངས་སྔགས་འདི་དག་སྦྱིན་ནོ། །ན་མོ་བཛྲ་དཧྭ་ཛ་སྱ། ཏ་ཐཱ་ག་ཏ་ཧྱ། ཏདྱ་ཐཱ། བཛྲ་བི་བི་བི་བི་མ་མ་ས་ཀ་  
སུ་མ་ཏེ། ཨདྡྷ་རེ་ཨདྡྷ་རེ། ཨད་ཛྭ་ལ། བཱ་ད་ནི་སཱཧཱ། ན་མོ་མ་ཧེ་ཤྭ་ར་སྱ། ན་མོ་བི་ཤྭ་ར་མ་ཎ་སྱ། ན་མཿ་སན་ཙ་ཡ་སྱ། ན་མོ་ཧ་རི་ཏ་ཡི་བ་སུ་པུ་ཏྲ། བ་རི་བཱ་རཱ་ཡ། ཏདྱ་ཐཱ་  
ས་ས་ས་ས། ཧཱ་ཧཱ་ཧཱ་ཧཱ། པྲི་ཡ་པྲི་ཡ་པྲི་ཡ་པྲི་ཡ། པུད་ཏྲ་པུད་ཏྲ་པུད་ཏྲ་པུད་ཏྲ། བ་ར་དད་ཏ་ཀ་ར། ཙྪནྡྷ་མུ་ལེ་བིད་ཏྭེ་ཤན་ཀཱ་རཱ་སཱཧཱ། དབང་ཕྱུག་ཆེན་པོ་དང། རྣམ་ཐོས་ཀྱི་བུ་  
དང། ཀུན་ཏུ་རྒྱལ་དང། འཕྲོག་མ་བུ་དང་བཅས་པ་རྣམས་ཀྱིས་གཟུངས་སྔགས་འདི་བཤད་པ་ནས་འདི་སྐད་ཅེས་གསོལ་ཏོ། །ཇི་ལྟར་བཅོམ་ལྡན་འདས་ཀྱིས་བདག་  
  
  
མི་ཚུགས་པ་དེ་དག་ཀྱང་བདག་ཅག་གིས་བཤད་པར་འཚལ་ལོ། །ལྷ་མོ་དྲི་མ་མེད་པའི་འོད་དེ་དང། གཞོན་  
ནུ་རྡོ་རྗེ་སྡེ་སྐར་རྡོའི་རྒྱལ་པོ་རྣམ་པར་རྒྱལ་བའི་གོ་ཆར་འགྱུར་བ་གང་ལགས་པ་དེས་ཆད་པས་བཅད་པར་བགྱི་བ་དེའང་བདག་ཅག་གིས་བཤད་པར་བགྱིའོ། །གང་གི་ཚེ་དྒྲའམ་  
སུའང་རུང་བ་དག་སྡིག་པའི་ལས་རྩོམ་པ་ན་གཟུངས་སྔགས་བཤད་པ་འདི་གཉིས་ལན་བདུན་བཟླས་བརྗོད་བྱ་སྟེ། སྐུད་པ་སྔོན་པོ་ལ་མདུད་པ་བདུན་པོར་ནས་བསྲེགས་ཏེ་  
སྲ་རྩི་པོག་གི་བདུག་པས་བསྲེག་ལ་མི་དེའི་མིང་ནས་བརྗོད་ན་གནོད་པ་བྱེད་མི་ནུས་སོ། །བདག་ཅག་གིས་ཡིད་དམ་དང་པོར་བཅས་པ་བཞིན་དུ་སྟེ་གཞོན་ནུ་རྡོ་རྗེ་སྡེ་དང། ལྷ་  
མོ་དྲི་མ་མེད་པའི་འོད་ཀྱིས་བསམ་པ་ཡོངས་སུ་རྫོགས་པར་མ་བགྱིས་ན་དུས་གསུམ་དུ་གཤེགས་པའི་སངས་རྒྱས་བཅོམ་ལྡན་འདས་ཐམས་ཅད་ཀྱི་སྐུ་བསླུས་པར་གྱུར་ཅིག་  
ཅེས་བྱས་སོ། །དེ་ནས་འཁོར་དེར་ཇི་སྙེད་འདུས་པའི་ལྷ་དང། ཀླུ་དང། གནོད་སྦྱིན་དང། ལྷ་མ་ཡིན་དང། ནམ་མཁའ་ལྡིང་དང། དྲི་ཟ་དང། མིའམ་ཅི་དང། ལྟོ་འཕྱེ་  
ཆེན་པོ་དང། མི་དང། མི་མ་ཡིན་པ་དེ་དག་ཐམས་ཅད་ཀྱིས་ཀྱང་འདི་སྐད་ཅེས་གསོལ་ཏོ། །བྱང་ཆུབ་སེམས་དཔའ་རྣམས་ཀྱིས་ཇི་ལྟར་དམ་བཅས་པ་བཞིན་དུ་བདག་ཅག་  
  
  
༄༅། །ཐམས་ཅད་ཀྱིས་ཀྱང་དམ་བཅས་ཏེ། དེ་ལྟར་མ་བགྱིས་ན་བདག་ཅག་གིས་དུས་གསུམ་གྱི་སངས་རྒྱས་བཅོམ་ལྡན་འདས་ཐམས་ཅད་ཀྱི་སྐུ་  
བསླུས་པར་གྱུར་ཅིག་བདག་ཅག་ཐམས་ཅད་ཀྱིས་རྣམ་པར་རྒྱལ་བའི་གོ་ཆ་ཅི་ནས་ཀྱང་ལི་ཡུལ་གྱི་རྒྱལ་པོར་འགྱུར་བར་ཐམས་ཅད་སེམས་མཐུན་པས་ལྷན་ཅིག་ཏུ་  
དབང་བསྐུར་བར་བགྱིའོ། །གང་གི་ཚེ་གདོང་དམར་དང། རྒྱ་འཐབ་པར་འགྱུར་བ་དེའི་ཚེ། ཅི་ནས་ལི་ཡུལ་འཇིག་པར་མི་འགྱུར་བ་དང་གང་གི་ཚེ་ཡུལ་གཞན་ནས་  
ལི་ཡུལ་དུ་རབ་ཏུ་བྱུང་བ་རྣམས་འོངས་པ་ན་དེར་ཅི་ནས་རིམ་གྲོ་མེད་པར་མི་འགྱུར་བ་དང། ཡུལ་གཞན་ནས་དེར་སེམས་ཅན་བྲོས་པ་དེ་དག་དེར་གནས་འཐོབ་  
པར་འགྱུར་ཞིང་གདོང་དམར་གྱིས་བསྲེགས་པ་གང་ཡིན་པའི་མཆོད་རྟེན་ཆེན་པོ་དེ་དག་དང། དགེ་འདུན་གྱི་ཀུན་དགའ་ར་བ་དག་འཆོས་བའི་གྲོགས་བྱེད་པར་འགྱུར་བར་  
བྱ་བའི་ཕྱིར་ལི་ཡུལ་གྱི་གླུས་འཇལ་བ་དང། རྒྱ་དང། ཕན་ཚུན་དུ་བག་མ་གཏོང་བ་དང་ལེན་པར་བྱེད་དོ། །དེ་ནས་སངས་རྒྱས་བཅོམ་ལྡན་འདས་ཀྱིས་དེའི་ཚེ་ལྷ་མོ་དྲི་མ་  
མེད་པའི་འོད་དང། གཞོན་ནུ་རྡོ་རྗེ་སྡེ་གཉིས་ལ་ལི་ཡུལ་གཏད་ནས་དེའི་ཚེ་སངས་རྒྱས་བཅོམ་ལྡན་འདས་ཀྱིས་གཞོན་ནུ་རྡོ་རྗེ་སྡེ་ལ་འདི་སྐད་ཅེས་བཀའ་སྩལ་ཏོ། །ཁྱོད་  
  
  
ལྷ་མོ་དྲི་མ་མེད་པའི་འོད་ཀྱིས་གྲོགས་བྱེད་པར་འགྱུར་གྱི། མདོ་འདི་ལས་ཇི་སྐད་བཤད་པ་བཞིན་དུ་ཁྱོད་ཀྱིས་ཐམས་ཅད་ཀྱིས་ཤིག་གང་གི་ཚེ་  
ཁྱོད་གསེར་གྱི་རིགས་ཀྱི་ཡུལ་དུ་ཕྱིར་ལོག་པ་དེའི་ཚེ་རྒྱའི་དམག་ལི་ཡུལ་དུ་འོངས་སོ་ཞིས་དེ་སྐད་ཐོས་པ་དང། ཐེ་ཚོམ་མ་བྱེད་པར་ལི་ཡུལ་དུ་སོང་ལ་དེར་པོ་ཉ་བཏང་ན་དེར་  
འོང་བར་མི་འགྱུར་ཏེ། ལི་ཡུལ་དང། གུ་ཟན་གྱི་ཡུལ་དུ་འགྲོ་བར་འགྱུར་རོ། །ང་ལ་ཕྲིན་ཡིག་ནི་ང་དང་གཉེན་དུ་བྱོས་ལ་ཡུལ་ང་ལ་བྱིན་ཅིག་ཅེས་སྤྲིངས་ཤིག་དེ་ནས་དེའི་ཚེ་ཁྱོད་ནི་  
ལི་ཡུལ་གྱི་རྒྱལ་པོར་འགྱུར་རོ། །དབང་པོའི་གོ་ཆ་ནི་སྐར་རྡོའི་རྒྱལ་པོ་བྱེད་པར་འགྱུར་ཏེ། དེའང་ཁྱོད་ཅི་ནས་ལི་ཡུལ་གྱི་རྒྱལ་པོར་འགྱུར་བའི་གྲོགས་བྱེད་པར་འགྱུར་རོ། །སྐར་  
རྡོའི་ཡུལ་དུ་གནོད་པ་འབྱུང་བ་དེའི་ཚེ་ཁྱོད་ཀྱིས་ཇི་ནས་ཀྱང་གནོད་པ་བྱེད་དུ་མ་བཞུག་ཅིག་དབང་པོའི་གོ་ཆ་དང་ཡང་ཐོག་མར་དུམ་པར་གྱིས་ཤིག་ལས་འདི་དག་བྱེད་པའི་  
གྲོགས་སུ་འགྱུར་རོ། །སྐར་རྡོ་བ་ཇི་སྙེད་ཡོད་པ་ཐམས་ཅད་ཀྱང་གྲོགས་བྱེད་པར་འགྱུར་རོ། །ཨ་ཀུན་ཞེས་བྱ་བ་དཔའ་བོ་ཞིག་ཡོད་དེ་དེ་སྔོན་ཡེ་ཤེས་གྲགས་ཞེས་བྱ་བར་གྱུར་པ་  
ན་དེས་དར་མ་ཏི་ར་ཞེས་བྱ་བའི་གཙུག་ལག་ཁང་བྱས་སོ། །དེ་ནས་ཁྱོད་ཀྱིས་ཨ་ཀུ་ན་ཚོལ་ཞིག་དང་ཡུལ་གཟུང་བའི་ཕྱིར་གྲོགས་བྱེད་པར་འགྱུར་རོ། །དེ་ཅིའི་ཕྱིར་ཞེ་ན། དེ་  
  
  
༄༅། །དང་ཁྱོད་སྔོན་སྨོན་ལམ་ལྷན་ཅིག་ཏུ་བཏབ་པའི་ཕྱིར་ཏེ། ཨ་ཀུན་ཞེས་བྱ་བའི་མི་དེ་ནི་སྔོན་རྒྱལ་པོར་གྱུར་ཏེ། མི་རྒོད་རྣམས་ཀྱིས་ཆུང་མ་བརྐུས་ཏེ་  
ཕྱིར་མ་རྙེད་པ་ཡིན་ནོ། །ཁྱོད་ནི་རྒྱལ་པོའི་བློན་པོ་ཆེན་པོ་ཡིན་ཏེ། དགའ་བྱེད་ཀྱི་ཕར་གྱུར་པ་ཡིན་ནོ། །དེ་ནས་དེའི་ཚེ་སངས་རྒྱས་བཅོམ་ལྡན་འདས་ཀྱིས་གཞོན་ནུ་རྡོ་རྗེ་སྡེ་ལ་  
འདི་སྐད་ཅེས་བཀའ་སྩལ་ཏོ། །གཞོན་ནུ་རྡོ་རྗེ་སྡེ། ཁྱོད་ནི་ལི་ཡུལ་འཁོར་དུ་རྣམ་པར་རྒྱལ་པའི་གོ་ཆ་ཞེས་བྱ་བའི་རྒྱལ་པོར་གྱུར་ཏེ། ལོ་སུམ་ཅུའི་བར་དུ་རྒྱལ་སྲིད་འཛིན་པར་  
འགྱུར་ལ། དགེ་བསྙེན་དུ་གྱུར་ནས་ལི་ཡུལ་གྱི་ཕྱིར་ལུས་ཡོངས་སུ་གཏོང་བའི་འབྲས་བུས་ཐོབ་པར་འགྱུར་རོ། །དེ་ནས་དེའི་ཚེ་བཅོམ་ལྡན་འདས་ཀྱིས་ལྷ་མོ་དྲི་མ་མེད་པའི་འོད་  
ལ་འདི་སྐད་ཅེས་བཀའ་སྩལ་ཏོ། །ཁྱོད་ལི་ཡུལ་དུ་རབ་ངེས་ཞེས་བྱ་བར་གྱུར་པའི་ཚེ་མདོ་འདི་ཟུངས་ཤིག་འདི་ལ་འཇུག་པར་གྱིས་ཤིག་།རྒྱས་པར་གྱིས་ཤིག་སྐར་རྡོའི་  
ཡུལ་དུའང་མིང་པོ་ལ་སྐུར་ཅིག་དང། ཁྱོད་ཀྱི་སྟེང་དུ་འོད་ཟེར་རྣམས་གནས་པར་འགྱུར་རོ། །གང་གི་ཚེ་ཁྱོད་ཀྱིས་གཟུངས་སྔགས་རྣམས་རྟོགས་པར་གྱུར་པ་དེའི་ཚེ་ཁྱེད་ལ་  
སངས་རྒྱས་བཅོམ་ལྡན་འདས་ཉིད་གསུང་བར་འགྱུར་ཞིང་ལྷ་རྣམས་ཀྱང་ཇི་ནས་ཁྱོད་ཀྱིས་ལས་བྱེད་ནུས་པར་འགྱུར་བ་དེ་ལྟ་བུ་རྒྱས་པར་སྨྲ་བར་འགྱུར་རོ། །དེ་ནས་དེའི་ཚེ་  
  
  
རས་གཟིགས་དབང་ཕྱུག་ལ་འདི་སྐད་ཅེས་བཀའ་སྩལ་ཏོ། །ནུ་སྡུག་ཇི་ལྟར་བཅོམ་ལྡན་འདས་རིན་ཆེན་སྙིང་  
པོ་གྲོང་ཁྱེར་དུ་གཤེགས་པའི་ཚེ་འུ་དུ་ཅག་གཉིས་སངས་རྒྱས་ཉིད་དུ་ལུང་བསྟན་པ་ཐོབ་ནས། དེར་དེ་སྐད་དུ་ཕྱོགས་བཅུ་ན་སེམས་ཅན་འཇིགས་ཤིང་སྐྲག་པ་ཇི་སྙེད་ཡོད་པ་  
དེ་དག་ཐམས་ཅད་བདག་གིས་སྐྱབས་བྱེད་པར་གྱུར་ཅིག་དེ་སྐད་ཅེས་སྨོན་ལམ་བཏང་པའི་དུས་ལ་དེ་དྲན་པར་གྱིས་ལ། ད་ངའི་ལི་ཡུལ་འདི་དང། ལྷ་མོ་དྲི་མ་མེད་པའི་  
འོད་དང། གཞོན་ནུ་རྡོ་རྗེ་སྡེ་གཏད་པ་འདི་ཁྱོད་ཀྱིས་ལོངས་ཤིག་།དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་དང། འཇམ་དཔལ་དང། ནམ་མཁའི་  
སྙིང་པོ་དང། མཐུ་ཆེན་ཐོབ་དང། སྨན་གྱི་རྒྱལ་པོ་དང། རབ་སྦྱིན་དཔའ་བོ་དང། སའི་སྙིང་པོ་དང། བྱམས་པ་དང། བྱང་ཆུབ་སེམས་དཔའ་སྤྱན་རས་གཟིགས་དབང་ཕྱུག་ལ་  
འདི་སྐད་ཅེས་བཀའ་སྩལ་ཏོ། །སྔོན་འདིའི་ཕུ་བོ་དང། གྲོགས་སུ་གྱུར་པ་དང། རྟག་ཏུ་འགྲོགས་འགྲོགས་པ་ནི་འདི་དག་ཡིན་ཏེ། སྣ་ཚོགས་ཀྱི་ལྷ་དང། དབང་ཕྱུག་གི་ལྷ་  
དང། ལྗོན་ཤིང་གི་དབང་ཕྱུག་གི་རྒྱལ་པོ་དང། སྙིང་རྗེའི་དབང་ཕྱུག་དང། གཟུངས་ཀྱི་དབང་ཕྱུག་དང། སྤོང་བའི་དབང་ཕྱུག་དང། འོད་ཀྱི་དབང་ཕྱུག་དང། དྲིའི་དབང་ཕྱུག་  
  
  
༄༅། །དང། ཚོགས་ཀྱི་དབང་ཕྱུག་དང། འཇིག་རྟེན་གྱི་དབང་ཕྱུག་དང། འོད་གསལ་དང། རིགས་ཀྱི་དབང་ཕྱུག་རྣམས་སོ། །དེ་ནས་བཅོམ་ལྡན་འདས་  
ཀྱིས་བྱང་ཆུབ་སེམས་དཔའ་ཀུན་ཏུ་བཟང་པོ་ལ་སོགས་པ་བྱང་ཆུབ་སེམས་དཔའ་དེ་དག་ཐམས་ཅད་ལ་བོས་ཏེ་བཀའ་སྩལ་ཏོ། །རིགས་ཀྱི་བུ་དག་ཁྱེད་ངའི་ཐེག་པ་ཆེན་པོའི་  
མདོ་འདི་དང། གཞོན་ནུ་རྡོ་རྗེ་སྡེ་དང། ལྷ་མོ་དྲི་མ་མེད་པའི་འོད་ཡོངས་སུ་ཟུངས་ཤིག་དེ་ནས་གསང་བའི་བདག་པོ་ལག་ན་རྡོ་རྗེ་ལ་བོས་ཏེ་འདི་སྐད་ཅེས་བཀའ་སྩལ་ཏོ། །  
ཁྱོད་རྟག་ཏུ་ངའི་ཕྱི་བཞིན་དུ་འབྲང་བ་ཡིན་གྱི། མདོ་འདི་དང། གཞོན་ནུ་རྡོ་རྗེ་སྡེ་དང། ལྷ་མོ་དྲི་མ་མེད་པའི་འོད་ཁྱོད་ལ་གཏད་དོ། །གནོད་སྦྱིན་དབང་པོ་རྣམ་ཐོས་ཀྱི་བུ་དང་  
གནོད་སྦྱིན་ཀུན་ཏུ་རྒྱལ་དང། ལྷའི་བུ་བློ་གྲོས་བསྟན་པ་དང་ཀླུའི་རྒྱལ་པོ་མ་དྲོས་པ་དང། འཕྲོག་མ་བུ་དང་བཅས་པ་དང་ལྷའི་ཕོ་བྲང་སུམ་ཅུ་རྩ་གཉིས་ཀྱི་ལྷའི་རྒྱལ་པོ་རྣམས་  
དང། འཁོར་དེར་འདུས་པ་ཐམས་ཅད་དང། སངས་རྒྱས་བཅོམ་ལྡན་འདས་འོད་ཟེར་གཏོང་བ་དེ་དག་དང། ཕྱོགས་བཅུ་ནས་འདུས་པའི་བྱང་ཆུབ་སེམས་དཔའ་དེ་དག་  
ཐམས་ཅད་ལ་མདོ་འདི་དང། ལི་ཡུལ་དང། གཞོན་ནུ་རྡོ་རྗེ་སྡེ་དང། ལྷ་མོ་དྲི་མ་མེད་པའི་འོད་གཏད་དེ། ཡོངས་སུ་གཏད་པའི་དམ་པས་ཡོངས་སུ་གཏད་དོ། །དེ་ནས་  
  
  
།ངས་ཇི་སྐད་བཤད་པ་དང། ཁྱོད་ཀྱིས་ཇི་ལྟར་དམ་བཅས་པ་བཞིན་དུ་གྲོགས་གྱིས་ལ་ངས་དགོངས་པ་ཀུན་ཐམས་ཅད་  
ནས་ཐམས་ཅད་དུ་མཐར་ཕྱིན་པར་གྱིས་ལ། ཅི་ནས་ཡོད་པར་མ་འགྱུར་བ་དེ་ལྟར་གྱིས་ཤིག་ངས་བསྐལ་པ་མང་པོར་འཁོར་བ་ན་དཀའ་ལས་ཤིན་ཏུ་མང་པོ་དང་ལྡན་པ་  
དག་བྱས་པ་ལྟ་བུ་ནི་བྱང་ཆུབ་སེམས་དཔའ་གཞན་དག་གིས་ཀྱང་མ་བྱས་སོ། །ངའི་ལི་ཡུལ་འཁོར་དེར་སེམས་ཅན་ངས་ཡོངས་སུ་སྨིན་པར་མ་བྱས་པ་དེ་གང་ཡིན་པ་དེ་  
དག་ཕྱིས་ལི་ཡུལ་འཁོར་དུ་གནས་པར་གྱུར་ཏེ། ངའི་ཆོས་ཀྱིས་ཡོངས་སུ་གྲོལ་བར་འགྱུར་རོ། །དེ་ནས་བཅོམ་ལྡན་འདས་ཀྱིས་བསྐལ་པ་བཟང་པོའི་བྱང་ཆུབ་སེམས་  
དཔའ་རྣམས་ལ་བོས་ཏེ་འདི་སྐད་ཅེས་བཀའ་སྩལ་ཏོ། །ཁྱེད་ཐམས་ཅད་ལ་མདོ་འདི་དང། ལི་ཡུལ་དང། གཞོན་ནུ་རྡོ་རྗེ་སྡེ་དང། ལྷ་མོ་དྲི་མ་མེད་པའི་འོད་གཏད་དོ། །  
གང་གི་ཚེ་སངས་རྒྱས་བཅོམ་ལྡན་འདས་ཀྱིས་སངས་རྒྱས་ཐམས་ཅད་དང། བྱང་ཆུབ་སེམས་དཔའ་ཐམས་ཅད་དང། ལྷ་ཐམས་ཅད་ལ་མདོ་འདི་དང། ལི་ཡུལ་དང་  
གཞོན་ནུ་རྡོ་རྗེ་སྡེ་དང། ལྷ་མོ་དྲི་མ་མེད་པའི་འོད་གཏད་པ་དེའི་ཚེ་སངས་རྒྱས་བཅོམ་ལྡན་འདས་ཤཱཀྱ་ཐུབ་པའི་སྟེང་དུ་ལྷའི་མེ་ཏོག་གི་ཆར་ཕབ་བོ། །ལྷ་རྣམས་ཀྱིས་ལྷའི་  
  
  
༄༅། །རོལ་མོའི་སྒྲ་བསྒྲགས་སོ། །ལྷའི་རྒྱན་གྱི་ཆར་ཡང་ཕབ་བོ། །དེ་བཞིན་དུ་འཁོར་དེ་དག་ཐམས་ཅད་ཀྱིས་ཀྱང་བཅོམ་ལྡན་འདས་ལ་ཇི་ལྟར་འོས་  
པའི་མཆོད་པས་བཅོམ་ལྡན་འདས་ལ་མཆོད་པར་བྱས་སོ། །སངས་རྒྱས་བཅོམ་ལྡན་འདས་དེ་དག་གིས་ཀྱང་མི་མཇེད་ཀྱི་འཇིག་རྟེན་གྱི་ཁམས་འདིར་འོད་ཟེར་ཤིན་  
ཏུ་མང་པོ་བཏང་ངོ། །མི་མཇེད་ཀྱི་འཇིག་རྟེན་གྱི་ཁམས་འདི་ན་གནས་པའི་སེམས་ཅན་རྣམས་ཀྱིས་ཀྱང་སངས་རྒྱས་བཅོམ་ལྡན་འདས་དེ་དག་འཁོར་གྱི་དཀྱིལ་  
འཁོར་དང་བཅས་པ་མཐོང་ངོ། །དེ་ན་གནས་པ་རྣམས་ཀྱིས་ཀྱང་དེ་བཞིན་གཤེགས་པ་ཤཱཀྱ་ཐུབ་པ་འཁོར་གྱི་དཀྱིལ་འཁོར་དང་བཅས་པ་དང། མི་མཇེད་ཀྱི་འཇིག་རྟེན་  
གྱི་ཁམས་མཐོང་སྟེ། འཁོར་ཐམས་ཅད་དང། ལྷ་དང། མི་རྣམས་གཅིག་གིས་གཅིག་མཐོང་བར་གྱུར་ཏོ། །དེ་ནས་དེའི་ཚེ་དགེ་སློང་ཀུན་དགའ་བོ་སྟན་ལས་ལངས་ཏེ་  
ཐལ་མོ་སྦྱར་ནས་བཅོམ་ལྡན་འདས་ལ་ཞུས་པ། བཅོམ་ལྡན་འདས། མ་འོངས་པའི་དུས་ན་སུ་ལ་མདོ་འདི་ཀློག་པ་དང། སེམས་པ་དང། ཉན་པ་དང། ཀུན་  
ཆུབ་པར་བགྱིད་པ་དང། འདྲི་བ་དང། འདྲིར་འཇུག་པ་དེའི་བསོད་ནམས་ཀྱི་ཕུང་པོ་ཇི་ཙམ་དུ་འཕེལ་བར་འགྱུར། བཅོམ་ལྡན་འདས་ཀྱིས་བཀའ་སྩལ་པ། སངས་རྒྱས་ཀྱི་  
  
  
གནས་པ་རྣམས་ལ་སྦྱིན་པ་བྱིན་པ་པས་ནི། སུ་མདོ་འདི་འཆང་བའམ། ཁ་ཏོན་དུ་བྱེད་པའམ། ཀློག་པ་དེའི་བསོད་ནམས་  
ཀྱི་ཕུང་པོ་ཆེས་མང་བར་འགྱུར་རོ། །མདོར་ན། ཇི་ལྟར་འབྲས་བུ་གསུམ་པ་རྟོགས་པ་དེའི་བསོད་ནམས་ཀྱི་ཕུང་པོ་ཇི་སྙེད་འཕེལ་བར་འགྱུར་རོ་ཞེས་ང་སྨྲ་འོ། །དེ་ནས་ལྷ་དང་  
ཀླུ་དང། གནོད་སྦྱིན་དང། ལྷ་མ་ཡིན་དང། ནམ་མཁའ་ལྡིང་དང་དྲི་ཟ་དང། མིའམ་ཅི་དང། ལྟོ་འཕྱེ་ཆེན་པོ་དང། སྲིན་པོ་དང་འཁོར་དེ་དག་ཐམས་ཅད་ཀྱིས་འདི་  
སྐད་ཅེས་གསོལ་ཏོ། །བདག་ཅག་འཁོར་འདིར་འདུས་པ་ཇི་སྙེད་མཆིས་པ་རྣམས་གང་དུ་མདོ་འདི་བརྗོད་པ་དེར་མ་མཆིས་སམ། གཞོན་ནུ་རྡོ་རྗེ་སྡེ་དང། ལྷ་མོ་དྲི་མ་མེད་  
པའི་འོད་ལ་གཟུངས་སྔགས་མ་སྩལ་ཏམ། དམ་བཅས་པ་འདི་བསྐྱུད་པར་གྱུར་ན་བདག་ཅག་གིས་དུས་གསུམ་དུ་གཤིགས་པའི་སངས་རྒྱས་བཅོམ་ལྡན་འདས་རྣམས་ཀྱི་སྐུ་  
བསླུས་པར་གྱུར་ཅིག་མཚམས་མ་མཆིས་པའི་ལས་བགྱིས་པའི་སྡིག་པ་ཇི་ཙམ་མཆིས་པ་བདག་ཅག་གིས་བགྱིས་པར་གྱུར་ཅིག་དེ་ནས་འོད་ཟེར་དེ་དག་ལས་ཚིག་ཏུ་བརྗོད་  
པ་འདི་སྐད་ཅེས་འབྱུང་སྟེ། གང་ན་མདོ་འདི་བརྗོད་པ་དེར་བདག་ཅག་འོང་ངོ་ཞེས་སྒྲ་སྒྲོགས་པར་འགྱུར་རོ། །དེ་ནས་ཀུན་དགའ་བོ་དང་འཁོར་དེ་དག་ཐམས་ཅད་ཀྱིས་ཞུས་  
  
  
༄༅། །པ༑ བཅོམ་ལྡན་འདས་ཆོས་ཀྱི་རྣམ་གྲངས་འདིའི་མིང་ཅི་ལགས། ཅི་ལྟར་གཟུང་བར་བགྱི། བཀའ་སྩལ་པ། མདོ་འདིའི་མིང་ནི་ཆོས་ཀྱི་  
སྤྱི་བོ་ཞེས་ཀྱང་བྱ། སངས་རྒྱས་ཐམས་ཅད་ཀྱི་ཆོས་ཀྱི་སྙིང་པོ་ཞེས་ཀྱང་བྱ། དྲི་མ་མེད་པའི་འོད་ཀྱིས་ཞུས་པ་ཞེས་ཀྱང་བྱའོ། །དེ་ནས་བཅོམ་ལྡན་འདས་ཤཱཀྱ་ཐུབ་པས་  
འདི་སྐད་ཅེས་བཀའ་སྩལ་ཏོ། །ངས་ཆོས་གང་བཤད་པ་དེ་དག་ཐམས་ཅད་ནི་མདོ་འདི་ཉིད་ཀྱི་ནང་དུ་འདུས་སོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ནས་  
བྱང་ཆུབ་སེམས་དཔའ་དེ་དག་དང། ཚེ་དང་ལྡན་པ་ཀུན་དགའ་བོ་དང། འཁོར་དེ་དག་ཐམས་ཅད་དང། ལྷ་དང། མི་དང། ལྷ་མ་ཡིན་དུ་བཅས་པའི་འཇིག་རྟེན་ཡི་རངས་  
ཏེ༑ བཅོམ་ལྡན་འདས་ཀྱིས་གསུངས་པ་ལ་མངོན་པར་བསྟོད་དོ། །ཐེག་པ་ཆེན་པོའི་མདོ་དྲི་མ་མེད་པའི་འོད་ཀྱིས་ཞུས་པ་ཞེས་བྱ་བ་རྫོགས་སོ།། །།  
  
  
