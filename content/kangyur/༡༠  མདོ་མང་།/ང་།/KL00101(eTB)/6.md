  
ཆོས་དཀོན་མཆོག་འདོད་པ་རྣམས་མི་འཇུག་པར་འགྱུར་ན་མི་རུང་ངོ། །སྙམ་ནས་རིམ་གྱིས་གཞོལ་ཞིང་བབ་པར་འཇུག་པ་དེ་ཉིད་ཀྱིས་ཀྱང་དམིགས་པ་ཐམས་ཅད་སྒྱུར་བར་བྱེད་དོ། །  
ཤཱ་རད་ཏིའི་བུ། འདི་ལྟ་སྟེ། དཔེར་ན། རྒྱ་མཚོ་ཆེན་པོ་དེ་ཉིད་རབ་ཏུ་གནས་པ་ན་གཟོད་མ་ཉིད་ནས་འགྲོ་བ་ཐམས་ཅད་ཀྱི་རྒྱ་ཉིད་དུ་རབ་ཏུ་གནས་སོ། །ཤཱ་རད་ཏིའི་བུ། དེ་བཞིན་དུ་བྱང་ཆུབ་  
གྱི་སེམས་བསྐྱེད་པ་རབ་ཏུ་གནས་པ་ན་གཟོད་མ་ཉིད་ནས་འགྲོ་བ་ཐམས་ཅད་ཀྱི་རྒྱ་ཉིད་དུ་རབ་ཏུ་གནས་སོ། །ཤཱ་རད་ཏིའི་བུ་འདི་ལྟ་སྟེ། དཔེར་ན། རྒྱ་མཚོ་ཆེན་པོ་དེ་ཉིད་རབ་ཏུ་གནས་པ་  
ན་གཟོད་མ་ཉིད་ནས་རིན་པོ་ཆེའི་གླིང་རྒྱུན་མི་འཆད་པ་ཉིད་དུ་རབ་ཏུ་གནས་སོ། །ཤཱ་རད་ཏིའི་བུ། དེ་བཞིན་དུ་བྱང་ཆུབ་སེམས་དཔའི་སེམས་བསྐྱེད་པ་རབ་ཏུ་གནས་པ་ན་གཟོད་མ་  
ཉིད་ནས་དྲན་པ་ཉེ་བར་གཞག་པ་དང། ཡང་དག་པར་སྤོང་བ་དང། རྫུ་འཕྲུལ་གྱི་རྐང་པ་དང། དབང་པོ་དང། སྟོབས་དང་བྱང་ཆུབ་ཀྱི་ཡན་ལག་དང། བསམ་གཏན་དང། རྣམ་  
པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པ་རིན་པོ་ཆེ་དག་རབ་ཏུ་གནས་པར་བྱེད་དོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རད་ཏིའི་བུས་འདི་སྐད་ཅེས་གསོལ་  
ཏོ༑ ༑བཅོམ་ལྡན་འདས། འདི་ལྟ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་རྒྱ་མཚོ་ཆེན་པོའི་དཔེ་རབ་ཏུ་བཞག་པ་དང། སྤོབས་པ་དཔག་  
  
  
༄༅། །ཏུ་མ་མཆིས་པ་མངོན་པར་སྒྲུབ་པའི་ཚུལ་གྱིས་བྱང་ཆུབ་སེམས་དཔའ་རྣམས་ཀྱི་བྱང་ཆུབ་ཀྱི་སེམས་རབ་ཏུ་བཞག་པ་ནི་ངོ་མཚར་ལགས་སོ། །དེ་སྐད་ཅེས་གསོལ་  
པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རད་ཏིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རད་ཏིའི་བུ། འདི་ནི། དེ་བཞིན་གཤེགས་པས་དཔེ་ཙམ་ཞིག་མཛད་པའོ། །ཤཱ་  
རད་ཏིའི་བུ། བྱང་ཆུབ་སེམས་དཔའ་རྣམས་ཀྱི་སེམས་བསྐྱེད་པ་ནི་རྒྱ་མཚོ་ཆེན་པོའི་དཔེའི་ཚད་མ་ཡིན་ནོ། །ཤཱ་རད་ཏིའི་བུ་བྱང་ཆུབ་སེམས་དཔའི་སེམས་བསྐྱེད་པ་ནི་  
དམིགས་པའི་སྤོབས་པ་དཔག་ཏུ་མེད་པའོ། །ཤཱ་རད་ཏིའི་བུ། དེ་བཞིན་གཤེགས་པ་ནི། དམིགས་པའི་སྤོབས་པ་གཅིག་པ་མ་ཡིན་གྱི། དམིགས་པའི་སྤོབས་བ་དཔག་ཏུ་མེད་  
པའོ༑ ༑དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སེམས་བསྐྱེད་པ་ནི། ངས་སྤོབས་པ་དཔག་ཏུ་མེད་པ་ཉིད་ཀྱིས་སྟོང་གསུམ་གྱི་སྟོང་ཆེན་པོའི་  
འཇིག་རྟེན་གྱི་ཁམས་ཡོངས་སུ་གནས་པའི་དམིགས་པས་ཡོངས་སུ་བཞག་པའི་ཕྱིར་རོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ། བྱང་ཆུབ་ཀྱི་སེམས་བསྐྱེད་པ་ཡོངས་སུ་གནས་པ་  
དེ་དེ་དང་འདྲ་བའི་ཕྱིར་ཏེ། འདི་ལྟར་དེ་ལས་བརྩམས་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བསྐལ་པའམ། བསྐལ་པ་ལས་  
  
  
དེ་བས་ཀྱང་ལྷག་པར་བསྟན་ཀྱང་བྱང་ཆུབ་སེམས་དཔའི་སེམས་བསྐྱེད་པ་དེ་ནི། ཟད་པའམ། ཡོངས་སུ་ཉམས་པར་མི་འགྱུར་རོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ་  
བྱང་ཆུབ་སེམས་དཔའི་སེམས་བསྐྱེད་པ་དེ་ནི། ཐུལ་བར་དཀའ་བའི་བྱ་བ་དང། བསྙེན་པར་དཀའ་བའི་བྱ་བ་དང། མངོན་དུ་འཕགས་པའི་བྱ་བ་དང། སེམས་ཅན་བདེ་བར་བྱེད་པའི་  
བྱ་བ་དང། ཉམས་དགའ་བར་བྱེད་པའི་བྱ་བ་དང། དགའ་བའི་བྱ་བ་དང། ཁམས་གསུམ་འགྱུར་བའི་བྱ་བ་དང། ཡེ་ཤེས་ཆེན་པོ་འགྱུར་བའི་བྱ་བ་དང། གཏིང་དཔག་དཀའ་བའི་བྱ་  
བ་དང། མ་ཆགས་པའི་བྱ་བ་དང། སྣང་བ་ཆེན་པོའི་བྱ་བ་དེ་འདྲ་བའི་བྱ་བས་ཡོངས་སུ་གནས་པའི་ཕྱིར་ཏེ། ཤཱ་རད་ཏིའི་བུ། མདོར་ན། བྱང་ཆུབ་སེམས་དཔའི་སེམས་བསྐྱེད་པ་ནི། བྱ་  
བ་དེ་འདྲ་བས་བགྲང་བའི་མཐའ་བྱ་བར་མི་ནུས་སོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོངས་སུ་གནས་པ་ན་འཇིག་རྟེན་གྱི་  
ཁམས་དེ་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་ཇི་སྙེད་ཡོད་པ་དེ་དག་གིས་ཉེ་བར་སྤྱད་པར་བྱ་བའི་ཕྱིར་རབ་ཏུ་གནས་པ་ཡིན་ནོ། །ཤཱ་རད་ཏིའི་བུ། དེ་  
བཞིན་དུ་བྱང་ཆུབ་སེམས་དཔའི་སེམས་བསྐྱེད་པ་རབ་ཏུ་གནས་པ་ན་དེ་ནི། སེམས་ཅན་གྲངས་མེད་པ་དཔག་ཏུ་མེད་པའི་ཡེ་ཤེས་ཉེ་བར་སྤྱོད་པའི་གནས་སུ་གྱུར་པ་ཡིན་པར་གནས་པ་  
  
  
༄༅། །དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་བུ་འདི་ལྟ་སྟེ། དཔེར་ན། རིའི་རྒྱལ་པོ་རི་རབ་རབ་ཏུ་གནས་པ་ན་ཤཱ་རད་ཏིའི་བུ། ལྷའི་བུ་སྟོང་ཕྲག་མང་པོའི་གནས་  
ཡིན་པར་འགྱུར་བ་དང། དེ་ལ་གནས་ནས་སུམ་ཅུ་རྩ་གསུམ་པའི་ལྷ་རྣམས་ཀྱིས་ལྷ་མ་ཡིན་གྱི་དམག་མང་པོ་ཕམ་པར་བྱེད་པར་འགྱུར་བ་རིག་པར་བྱ་བ་ཡིན་ནོ། །ཤཱ་རད་ཏིའི་བུ་  
དེ་བཞིན་དུ་བྱང་ཆུབ་སེམས་དཔའི་སེམས་བསྐྱེད་པ་རབ་ཏུ་གནས་པ་ན་དེ་ནི། ཉན་ཐོས་གྲངས་མེད་དཔག་ཏུ་མེད་པའི་གནས་ཡིན་པར་འགྱུར་རོ། །དེ་ལ་གནས་ནས་ལྷ་རྣམས་ཀྱིས་  
ལྷ་མ་ཡིན་གྱི་དམག་དག་ཕམ་པར་བྱེད་པར་འགྱུར་བ་ཇི་ལྟ་བ་དེ་བཞིན་དུ། ཤཱ་རད་ཏིའི་བུ། དེ་ལ་གནས་ནས་སེམས་ཅན་དཔག་ཏུ་མེད་པ་གཞན་དག་གིས་ཀྱང་བློ་གྲོས་སྦྱང་དཀའ་  
བའི་བདུད་ཀྱི་དཔུང་དག་ཀྱང་ཕམ་པར་བྱེད་པར་འགྱུར་བ་ཡིན་ནོ་།ཤཱ་རད་ཏིའི་བུ། འདི་ལྟ་སྟེ། དཔེར་ན། རིའི་རྒྱལ་པོ་ཁོར་ཡུག་ཆེན་པོ་དག་རབ་ཏུ་གནས་པ་ན། སེམས་ཅན་གང་དག་  
ཁོངས་སུ་གཏོགས་པ་དེ་དག་ཐམས་ཅད་ནི། ཐོགས་པ་མེད་པར་འགྲོ་བའི་རླུང་གི་དཀྱིལ་འཁོར་དག་གིས་ཐུལ་བར་དཀའ་བར་འགྱུར་བ་ཡིན་པར་རིག་པར་བྱ་བ་ཡིན་ནོ། །ཤཱ་རད་ཏིའི་  
བུ༑ དེ་བཞིན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བྱང་ཆུབ་སེམས་དཔའི་སེམས་བསྐྱེད་པར་རབ་ཏུ་གནས་པ་ན་གནས་ཀྱི་འདུ་ཤེས་ཅན་སེམས་ཅན་གང་དག་བྱང་ཆུབ་  
  
  
ནོ། །ཤཱ་རད་ཏིའི་བུ། དེ་དག་ནི། ཉོན་མོངས་པའི་རླུང་གི་དཀྱིལ་འཁོར་ཐམས་ཅད་ཀྱིས་ཐུལ་བར་དཀའ་བ་ཡིན་ནོ། །ཤཱ་  
རད་ཏིའི་བུ། འདི་ལྟ་སྟེ། དཔེར་ན། རིའི་རྒྱལ་པོ་གངས་རི་རབ་ཏུ་གནས་པ་ན་དེ་ནི། སྨན་ཐམས་ཅད་ཀྱི་གནས་སུ་གྱུར་པར་རབ་ཏུ་གནས་པ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་བུ་  
དེ་བཞིན་དུ་བྱང་ཆུབ་སེམས་དཔའི་སེམས་བསྐྱེད་པ་རབ་ཏུ་གནས་པ་ན། ཤཱ་རད་ཏིའི་བུ། སེམས་ཅན་གྲངས་མེད་དཔག་ཏུ་མེད་པའི་ཉོན་མོངས་པའི་ནད་ཡང་དག་པར་གཞོམ་པར་བྱ་བའི་  
ཕྱིར་ཡེ་ཤེས་ཆེན་པོའི་སྨན་དེ་རབ་ཏུ་གནས་པ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། རིན་པོ་ཆེའི་འབྱུང་གནས་ཆེན་པོ་རབ་ཏུ་གནས་པ་མ་དེ་ནི། སེམས་  
ཅན་འབུམ་ཕྲག་མང་པོ་ལ་ཕན་འདོགས་པར་གྱུར་པ་ཡིན་པར་འགྱུར་བ་དང། ཀུན་བགེད་པ་ཡིན་པར་འགྱུར་བ་དང། འདུ་བ་ཡིན་པར་འགྱུར་བ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་  
རད་ཏིའི་བུ། དེ་བཞིན་དུ་བྱང་ཆུབ་སེམས་དཔའི་སེམས་བསྐྱེད་པ་རབ་ཏུ་གནས་པ་ན་དེ་ནི། སེམས་ཅན་གྲངས་མེད་དཔག་ཏུ་མེད་པ་ལ་ཕན་འདོགས་པ་ཡིན་པར་འགྱུར་བ་དང། དེ་ནི་  
འདི་ལྟ་སྟེ། ཆོས་དཀོན་མཆོག་གི་རྗེས་སུ་སྤྱོད་པ་ཉིད་ཀྱིས་ཀུན་བགེད་པ་ཡིན་པར་འགྱུར་བ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། ཉི་མའི་གཞལ་མེད་  
  
  
༄༅། །ཁང་དང། དེ་ལ་ལྷའི་བུ་ཉི་མ་གནས་པར་བྱེད་པ་རབ་ཏུ་གནས་པ་ན། ཤཱ་རད་ཏིའི་བུ། དེ་ནི། གླིང་བཞི་པ་ཐམས་ཅད་དུ་སྣང་བ་ཡིན་པར་འགྱུར་བ་དང། འོད་དུ་གྱུར་  
པ་ཡིན་པ་དང། ཚ་བ་ཡིན་པར་འགྱུར་བ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་བུ། དེ་བཞིན་དུ་བྱང་ཆུབ་སེམས་དཔའི་སེམས་བསྐྱེད་པ་དང། བྱང་ཆུབ་སེམས་དཔའི་ཡེ་  
ཤེས་ཆེན་པོའི་གནས་ཐེག་པ་ཆེན་པོ་ལ་མངོན་པར་ཞེན་ཅིང་གནས་པར་བྱེད་པ་རབ་ཏུ་གནས་པ་ན་དེ་ནི། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སྣང་བ་བྱེད་པ་ཡིན་  
པར་རིག་པར་བྱ་བ་ཡིན་ནོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། ཀླུའི་རྒྱལ་པོ་མ་དྲོས་པའི་གནས་རབ་ཏུ་གནས་པ་ན། ཤཱ་རད་ཏིའི་བུ། ཀླུའི་རྒྱལ་པོ་ཆེན་པོ་དེ་དེར་གནས་པར་བྱེད་  
པར་འགྱུར་བ་དང། ཕྱོགས་བཞིར་ཆུ་ཀླུང་ཆེན་པོ་བྮིའང་གཏོང་བར་འགྱུར་བ་དང། དེ་དག་གིས་རྐང་གཉིས་པ་དང། རྐང་བཞི་པ་དག་གི་སྐོམ་པ་འཇོམས་པའི་དོན་བྱེད་པར་  
འགྱུར་བ་དང། འབྲུ་དང། སྨན་དང། ཤིང་ལྗོན་པ་དང། ནགས་ཚལ་དག་མངོན་པར་སྐྱེད་པར་འགྱུར་བ་དང། རིན་པོ་ཆེའི་འབྱུང་གནས་རྒྱ་མཚོ་ཆེན་པོའང་ཀུན་ཏུ་ཚིམ་པར་བྱེད་  
པར་འགྱུར་བ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་བུ། དེ་བཞིན་དུ་བྱང་ཆུབ་སེམས་དཔའི་སེམས་བསྐྱེད་པ་དེ་རབ་ཏུ་གནས་པ་ན་བྱང་ཆུབ་སེམས་དཔའ་དེ་དེ་ལ་གནས་པ་  
  
  
པར་རྫོགས་པར་སངས་རྒྱས་ཏེ། ཆོས་ཀྱི་ཆུ་ཀླུང་རྣམ་པ་བཞི་པོ་འདི་ལྟ་སྟེ། དོན་སོ་སོ་ཡང་དག་པར་རིག་པའི་ཆུ་ཀླུང་དང། ཆོས་སོ་  
སོ་ཡང་དག་པར་རིག་པའི་ཆུ་ཀླུང་དང། ངེས་པའི་ཚིག་སོ་སོ་ཡང་དག་པར་རིག་པའི་ཆུ་ཀླུང་དང། སྤོབས་པ་སོ་སོ་ཡང་དག་པར་རིག་པའི་ཆུ་ཀླུང་དག་གཏོང་བར་བྱེད་པར་འགྱུར་བ་དང་  
སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པ་དང་འཕགས་པའི་ལམ་ཡན་ལག་བརྒྱད་པའི་སྒྲ་དབྱངས་ཀྱི་ང་རོ་ཅན་གྱི་ཆོས་དཀོན་མཆོག་གི་ཆུ་དེ་དང། དབང་པོ་ལྔ་དང་  
སྟོབས་ལྔ་དང། བྱང་ཆུབ་ཀྱི་ཡན་ལག་བདུན་གྱི་ཆུས་སེམས་ཅན་གྲངས་མེད་དཔག་ཏུ་མེད་པ་དུ་མའི་ཉོན་མོངས་པའི་སྲེད་པ་རྒྱུན་བཅད་ནས། རྒྱ་མཚོ་ཆེན་པོའི་ཆུ་ཀླུང་ཆེན་པོ་བཞིན་དུ་  
འདོད་ཆགས་དང་བྲལ་བའི་མཐའི་རྒྱ་མཚོ་ཆེན་པོ་ཚིམ་པར་བྱེད་པར་འགྱུར་བ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའི་སེམས་བསྐྱེད་པ་དེ་ཇི་སྲིད་དུ་  
རབ་ཏུ་གནས་པ་ནི། ཆེན་པོའི་བྱ་བ་དང། བསྙེན་པར་དཀའ་བའི་བྱ་བ་དང། མི་མཉམ་པ་དང་མཉམ་པའི་བྱ་བས་རབ་ཏུ་གནས་ཏེ་ཤཱ་རད་ཏིའི་བུ། དེ་ནི། དེ་བཞིན་གཤེགས་པས་ཀྱང་  
ཚིག་གིས་བསྟན་པར་མི་སྤྱོད་དོ། །ཤཱ་རད་ཏིའི་བུ། དེ་ལྟ་བས་ན། གང་སེམས་ཅན་དེ་ལྟ་བུའི་ཆོས་དང་ལྡན་པའི་གཏམ་གྱིས་རངས་པར་བྱེད་ཅིང་ཡང་དག་པར་འཛིན་དུ་འཇུག་ལ། ཡང་  
  
  
༄༅། །དག་པར་གཟེངས་བསྟོད་པའི་རིགས་ཀྱི་བུའམ། རིགས་ཀྱི་བུ་མོ་དེ་ནི། ཤཱ་རད་ཏིའི་བུ། བསོད་ནམས་ཀྱི་ཕུང་པོ་ཆེན་པོ་དཔག་ཏུ་མེད་པ་བསྐྱེད་པ་ཡིན་ནོ། །ཤཱ་  
རད་ཏིའི་བུ། བསོད་ནམས་ཀྱི་ཕུང་པོ་དེའི་བསོད་ནམས་ཀྱི་མཐའ་ནི། ཡོངས་སུ་མྱ་ངན་ལས་མ་འདས་ཀྱི་བར་དུ་དེ་བཞིན་གཤེགས་པས་ཀྱང་བསྟན་པར་མི་སྤྱོད་དེ། ཐེག་པ་གང་  
དང་གང་དུ་ཡོངས་སུ་བསྔོས་པ་དེ་དང་དེར་ཡང་འགྲུབ་པར་འགྱུར་རོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། དེ་བཞིན་གཤེགས་པ་ལ་ཕུལ་བའི་སྦྱིན་པ་དང། དེ་བཞིན་གཤེགས་  
པ་ལ་བསྐྱེད་པའི་དགེ་བའི་རྩ་བ་དག་ནི། ཡོངས་སུ་མྱ་ངན་ལས་མ་འདས་ཀྱི་བར་དུ་བར་མ་དོར་ཡོངས་སུ་ཟད་པར་ཡང་དག་པར་རྗེས་སུ་མ་མཐོང་ངོ། །ཤཱ་རད་ཏིའི་བུ། དེ་བཞིན་  
དུ་ཆོས་དང་ལྡན་པའི་གཏམ་གྱིས་བྱང་ཆུབ་སེམས་དཔའ་རངས་པར་བྱས་ཤིང་ཡང་དག་པར་འཛིན་དུ་བཅུག་པས་ཡོངས་སུ་མྱ་ངན་ལས་འདས་པ་ཆེན་པོ་མ་ཡིན་གྱི་བར་དུ་བར་  
མ་དོར་ཡོངས་སུ་ཟད་པའམ། ཡོངས་སུ་གཏུགས་པར་ཡང་དག་པར་རྗེས་སུ་མ་མཐོང་སྟེ། ཤཱ་རད་ཏིའི་བུ། རྣམ་གྲངས་དེས་ན། དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་  
བུ༑ སྔོན་བྱུང་བ་འདས་པའི་དུས་ན་གང་བྱུང་བ་དེའི་ཚེ་དེའི་དུས་ན་བྱང་ཆུབ་སེམས་དཔའ་རྒྱལ་པོའི་གཞོན་ནུ་ཆོས་ཡོངས་སུ་ཚོལ་འདོད་པ་ཞེས་བྱ་བ་བྱུང་བར་གྱུར་ཏོ། །ཤཱ་རད་  
  
  
བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཡོངས་སུ་ཚོལ་འདོད་པ་དེས་ལེགས་པར་སྨྲས་པ་ཇི་སྙེད་ཐོས་པ་དེ་དག་ཐམས་ཅད་བྲིས་ཤིང་བླངས་ལ་བརྗེད་དེ་ཐམས་  
ཅད་ཀུན་ཏུ་བཟུང་ངོ། །དེས་ཀྱང་དེའི་ཚེ་བྱང་ཆུབ་སེམས་དཔའ་ཆོས་ཡོངས་སུ་ཚོལ་འདོད་པ། ཆོས་ཡོངས་སུ་ཚོལ་བ་ལ་མངོན་པར་བརྩོན་པས་གྲོང་ནས་གྲོང་དང། གྲོང་ཁྱེར་ནས་གྲོང་  
ཁྱེར་དང། གྲོང་རྡལ་ནས་གྲོང་རྡལ་དང། ལྗོངས་ནས་ལྗོངས་སུ་ཆོས་ཡོངས་སུ་ཚོལ་བ་ལ་མངོན་པར་བརྩོན་ཞིང་ཡོངས་སུ་བཙལ་ཏོ། །དེའི་ཚེ་མི་གཅིག་ཅིག་རིའི་བྱ་སྐྱིབས་ན་འདུག་  
པར་གྱུར་ཏེ། དེས་བྱང་ཆུབ་སེམས་དཔའ་ཆོས་ཡོངས་སུ་ཚོལ་འདོད་པ་ལ་སྨྲས་པ། གཞོན་ནུ་ཚུར་ཤོག་དང། ཁོ་བོས་ཁྱོད་ལ་དེ་བཞིན་གཤེགས་པའི་མཚན་དང་ལྡན་པའི་གཏམ་  
བྱའོ༑ ༑དེ་ནས་ཆོས་ཡོངས་སུ་ཚོལ་འདོད་པས་རིའི་བྱ་སྐྱིབས་ན་འདུག་པའི་མི་ག་ལ་བ་དེར་སོང་སྟེ་ཕྱིན་ནས་སྨྲས་པ། དེ་བཞིན་གཤེགས་པའི་མཚན་དང་ལྡན་པའི་གཏམ་རབ་ཏུ་སྟོན་  
ཅིག་དེས་སྨྲས་པ། གཞོན་ནུ། ཚིགས་སུ་བཅད་པ་དེ་ནི། རིན་མེད་པར་ཁོ་བོ་ཡང་དག་པར་རབ་ཏུ་མི་སྟོན་ཏོ། །ཤཱ་རད་ཏིའི་བུ། དེའི་ཚེ་རྒྱལ་པོའི་གཞོན་ནུ་དེས་གོས་རིན་ཐང་བྱེ་བ་  
ཕྲག་ཉི་ཤུ་རི་བ་ལུས་ལ་གྱོན་པར་གྱུར་ཅིང། ནོར་བུ་རིན་པོ་ཆེ་རིན་ཐང་བྱེ་བ་ཕྲག་བཞི་བཅུ་རི་བ་ཡང་ལུས་ལ་བཏགས་པར་གྱུར་ཏོ། །དེ་ནས་འདོད་པས་ཟིལ་གྱིས་ནོན་པའི་མི་བརྐམ་  
  
  
༄༅། །ཆགས་པ་དེ་འདི་སྙམ་དུ་སེམས་ཏེ། གལ་ཏེ་བདག་ལ་རྒྱལ་པོའི་གཞོན་ནུ་དེས་གོས་དེ་དང། ནོར་བུ་རིན་པོ་ཆེ་དེ་བྱིན་པར་གྱུར་ན། དེ་ལྟ་ན་བདག་གིས་དེ་ལ་  
ཚིགས་སུ་བཅད་པ་དེ་ཡང་དག་པར་རབ་ཏུ་བསྟན་པར་བྱའོ། །སྙམ་མོ། །དེ་ནས་ཆོས་ཡོངས་སུ་ཚོལ་འདོད་པས་མི་དེ་ལ་སྨྲས་པ། ཀྱེ་མི། ཁྱོད་ལ་ཅི་དགོས་དེ་སྨྲོས་ཤིག་དང་  
ཁོ་བོས་ཁྱོད་ལ་སྦྱིན་པར་བྱའོ། །ཁྱོད་ཀྱིས་ཀྱང་ཁོ་བོ་ལ་སངས་རྒྱས་དང་ལྡན་པའི་ཚིགས་སུ་བཅད་པ་དེ་ཡང་དག་པར་རབ་ཏུ་སྟོན་ཅིག་དེ་ནས་མི་དེས་སྨྲས་པ། གཞོན་ནུ་  
གལ་ཏེ་ཁྱོད་ཀྱིས་ཇི་ལྟར་བགོས་པའི་གོས་དང་ནོར་བུ་རིན་པོ་ཆེ་དེ་བྱིན་ཞིང། བྱིན་ནས་ཀྱང་བྱ་སྐྱིབས་འདི་ནས་བདག་ཉིད་བོར་ན་དེ་ལྟ་ན་ཁོ་བོས་ཁྱོད་ལ་ཚིགས་སུ་བཅད་པ་དེ་  
ཡང་དག་པར་རབ་ཏུ་བསྟན་པར་བྱའོ། །ཤཱ་རད་ཏིའི་བུ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཡོངས་སུ་ཚོལ་འདོད་པས་མི་དེ་ལ་སྨྲས་པ། ཀྱེ་མི། ཁྱོད་ལ་  
དོན་དུ་འགྱུར་ན། བདག་གིས་རིའི་བྱ་སྐྱིབས་འདི་ནས་བདག་ཉིད་དོར་བར་བྱའོ། །དེས་སྨྲས་པ། གཞོན་ནུ། བདག་ལ་དོན་དུ་གང་ཡང་མི་འགྱུར་མོད་ཀྱི། འོན་ཀྱང་གང་གི་ཚེ་ཁྱོད་  
ཀྱིས་ཁོ་བོ་ལ་གོས་དེ་དང་ནོར་བུ་རིན་པོ་ཆེ་དེ་བྱིན་པར་གྱུར་ལ་དེའི་ཚེ་ཁྱོད་ཀྱིས་ཚིགས་སུ་བཅད་པ་དེ་ཐོས་ནས་འགྱོད་པར་གྱུར་ཏེ། དབང་གིས་ཀྱང་འཕྲོག་པར་འགྱུར་རོ། །དེ་  
  
  
ལ་སྨྲས་པ། ཀྱེ་མི། ཁྱོད་ཚིགས་སུ་བཅད་པ་དེ་ཁོ་བོ་ལ་སྟོན་ཅིག་དང། ཁོ་བོས་ཁྱོད་ལ་བྱིན་ནས་འགྱོད་པར་མི་  
བྱའོ༑ ༑མི་དེས་སྨྲས་པ། གཞོན་ནུ། ཁྱོད་དམ་བཅས་པ་ལ་མི་གནས་པ་དེ་ཉིད་ཀྱི་ཚེ་ཁྱོད་འགྱོད་པར་བྱེད་པ་ཡིན་ནོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཡོངས་སུ་  
ཚོལ་འདོད་པས་མི་དེ་ལ་སྨྲས་པ། ཀྱེ་མི། དེའི་ཕྱིར་གལ་ཏེ་ཁྱོད་དེ་ལྟར་སེམས་ན། དེ་ཡོངས་སུ་རྫོགས་པར་བྱའི། སངས་རྒྱས་དང་ལྡན་པའི་ཚིགས་སུ་བཅད་པ་དེ་ཁོ་བོ་ལ་སྟོན་ཅིག་  
དང། ཁོ་བོས་ཁྱོད་ལ་གོས་རིན་པོ་ཆེ་དེ་དང་ནོར་བུ་རིན་པོ་ཆེ་དེ་སྦྱིན་པར་བྱའོ། །ཚིགས་སུ་བཅད་པ་དེ་ཐོས་ནས་ཀྱང་རིའི་བྱ་སྐྱིབས་འདི་ནས་བདག་ཉིད་དོར་བར་བྱའོ། །ཤཱ་རད་ཏིའི་བུ། མི་  
དེས་བྱང་ཆུབ་སེམས་དཔའ་དེ་ལ་སངས་རྒྱས་ཀྱི་མཚན་དང་ལྡན་པའི་ཚིགས་སུ་བཅད་པ་དེ་བསྟན་ཏོ། །ཤཱ་རད་ཏིའི་བུ། ཐོས་མ་ཐག་ཏུའང་གཞོན་ནུ་ཆོས་ཡོངས་སུ་ཚོལ་འདོད་པས་མི་དེ་  
ལ་གོས་དེ་དང་ནོར་བུ་རིན་པོ་ཆེ་དེ་བྱིན་ཏེ། བདེན་པ་དང་བདེན་པའི་ཚིག་གང་གིས་འགྱོད་པ་མེད་ཅིང་གདུང་བ་མེད་པར་གོས་རིན་པོ་ཆེ་དེ་དང་ནོར་བུ་རིན་པོ་ཆེ་དེ་བྱིན་པའི་བདེན་པ་དང་བདེན་  
པའི་ཚིག་དེས་མ་སྣད་པ་ཉིད་དང། མ་རྨས་པ་ཉིད་དུ་ས་ལ་འདུག་པར་གྱུར་ཅིག་ཅེས་བདེན་པའི་བྱིན་གྱི་རླབས་ཀྱང་བྱས་སོ། །དེས་བདེན་པའི་བྱིན་གྱི་རླབས་དེ་ལྟ་བུ་དེ་བྱས་ནས་བྱ་  
  
  
༄༅། །སྐྱིབས་དེ་ནས་བདག་ཉིད་བོར་རོ། །དེས་ལུས་དེ་བོར་མ་ཐག་ཏུ་དེ་ནས་དེ་ཉིད་ཀྱི་ཚེ་རྒྱལ་པོ་ཆེན་པོ་བཞིས་ཡོངས་སུ་བཟུང་སྟེ། བདེ་བར་མྱུར་བ་ཁོ་ནར་ས་ལ་བཞག་གོ་  
དེ་ནས་བྱང་ཆུབ་སེམས་དཔའ་ཆོས་ཡོངས་སུ་ཚོལ་འདོད་པས་མི་དེ་ལ་སྨྲས་པ། ཀྱེ་མི། དེ་ཙམ་དུ་ལེགས་པར་སྨྲས་པའི་ཚིག་དེ་དང། དེ་ཙམ་དུ་དོན་བཟང་པོ་དང། ཚིག་འབྲུ་བཟང་  
པོ་ནི། ངོ་མཚར་ཏོ། །ཤཱ་རད་ཏིའི་བུ། དེ་ནས་མི་དེ་མྱུར་བ་མྱུར་བར་བྱ་སྐྱིབས་དེ་ནས་བབས་ནས་བྱང་ཆུབ་སེམས་དཔའ་ཆོས་ཡོངས་སུ་ཚོལ་འདོད་པ་དེ་ག་ལ་བ་དེར་སོང་ནས་འདི་  
སྐད་ཅེས་སྨྲས་སོ། །རྒྱལ་པོའི་གཞོན་ནུ། ཁྱོད་ཀྱིས་ཇི་ཙམ་དུ་གྱ་ཚོམ་དུ་བྱས་པ་ནི། ངོ་མཚར་ཏོ། །རྒྱལ་པོའི་གཞོན་ནུ། ཁྱོད་ཆོས་ཇི་ལྟ་བུ་ཞིག་འདོད། དེས་སྨྲས་པ། ཀྱེ་མི་  
ཁོ་བོས་ནི། སེམས་ཅན་མ་བསྒྲལ་བ་རྣམས་བསྒྲལ་བར་བྱ་ཞིང་མ་གྲོལ་བ་རྣམས་དགྲོལ་བར་བྱ། ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་བཟླ་བར་  
བྱའོ༑ ༑ཤཱ་རད་ཏིའི་བུ། མི་དེ་བྱང་ཆུབ་སེམས་དཔའི་ཚིག་དེ་ལ་མངོན་པར་ཡིད་ཆེས་ནས་དེ་དགའ་སྟེ། བྱང་ཆུབ་སེམས་དཔའ་དམ་པའི་ཆོས་ཡོངས་སུ་ཚོལ་འདོད་པ་ལ་སྨྲས་པ་  
གཞོན་ནུ། དེའི་ཕྱིར་ཁོ་བོས་ཁྱོད་ལ་གོས་རིན་པོ་ཆེ་དེ་དང་ནོར་བུ་རིན་པོ་ཆེ་དེ་ཕྱིར་སྦྱིན་པར་བྱའོ། །དེ་ཅིའི་ཕྱིར་ཞེ་ན་གཞོན་ནུ། གོས་དེ་དང་ནོར་བུ་རིན་པོ་ཆེ་དེ་ནི། ཁྱོད་དང་འཚམ་  
  
  
།དེས་སྨྲས་པ། ཀྱེ་མི༑ བྱིན་ནས་ཕྱིར་ལེན་པ་དེ་ནི། ཁོ་བོའི་ཆ་མ་ཡིན་ནོ། །མི་དེས་སྨྲས་པ། རྒྱལ་པོའི་གཞོན་ནུ། ཁྱོད་དེའི་ཕྱིར་དེའི་ཚེ་ཁྱོད་ཁོ་བོའི་སྐྱབས་བྱེད་པར་  
འགྱུར་རོ། །ཤཱ་རད་ཏིའི་བུ། དེའི་ཚེ་དེའི་དུས་ན་བྱང་ཆུབ་སེམས་དཔའ་ཆོས་ཡོངས་སུ་ཚོལ་འདོད་པ་དེ་གཞན་ཞིག་ཡིན་པ་སྙམ་དུ་སོམ་ཉིའམ་ཡིད་གཉིས་ཟ་བར་གྱུར་ན། ཁྱོད་ཀྱིས་  
དེ་ལྟར་བལྟ་བར་མི་བྱའོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ། དེའི་ཚེ་དེའི་དུས་ན་ང་ནི། རྒྱལ་པོའི་གཞོན་ནུ་ཆོས་ཡོངས་སུ་ཚོལ་འདོད་པ་ཞེས་བྱ་བར་གྱུར་ཏོ། །ཤཱ་རད་ཏིའི་བུ། དེའི་  
ཚེ་དེའི་དུས་ན་མི་ཞིག་བྱུང་བ་དེ་གཞན་ཞིག་ཡིན་པ་སྙམ་དུ་སེམས་ན། ཁྱོད་ཀྱིས་དེ་ལྟར་བལྟ་བར་མི་བྱའོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ། དེའི་ཚེ་དེའི་དུས་ན་དེ་ང་ལས་དད་པ་  
རྙེད་ཅིང་འདི་སྐད་དུ་སྐྱབས་བྱེད་པར་འགྱུར་རོ། །ཞེས་ཚིག་སྨྲ་བའི་མི་བྱུང་བ་དེ་ནི། བག་ཀ་ལི་ཡིན་ནོ། །ཤཱ་རད་ཏིའི་བུ་དགེ་སློང་བག་ཀ་ལི་ནི། ད་ལྟར་ཡང་ང་དགེ་སློང་གི་དགེ་འདུན་  
དང་ཐབས་ཅིག་ཏུ་ནམ་མཁའ་ལས་འགྲོ་བའི་ལམ་ནས་གཤེགས་པ་ན་རིའི་བྱ་སྐྱིབས་ན་འཆག་པར་གྱུར་ཏེ། ངས་ཀྱང་བག་ཀ་ལི་ཚུར་ཤོག་ཅེས་བརྗོད་པ་དང། དེས་ཏིང་ངེ་འཛིན་  
གྱི་གྲོལ་བ་བསྐྱེད་དེ། བྱ་སྐྱིབས་དེ་ནས་བདག་ཉིད་བོར་ནས་ནམ་མཁའ་ལ་འདུག་བཞིན་དུ་མངོན་པར་ཤེས་པ་དྲུག་མངོན་དུ་བྱས་སོ་།ཤཱ་རད་ཏིའི་བུ། བསོད་ནམས་ཀྱི་ཕུང་པོ་དེ་  
  
  
༄༅། །ཡུན་ཇི་སྲིད་ནས་རྗེས་སུ་འབྲངས་ཤིང་ང་ལ་ཚིག་བཞི་པའི་ཚིགས་སུ་བཅད་པ་གཅིག་ཡང་དག་པར་བསྟན་པའི་དགེ་བའི་རྩ་བ་དེ་དང། ལས་ཀྱི་རྣམ་པར་སྨིན་  
པ་དེས་ང་ལས་དད་པ་རྙེད་ཅིང་ང་ལ་མོས་པས་མྱུར་བ་དེ་ལྟ་བུར་རྣམ་པར་གྲོལ་ལ། ང་ཉིད་ཀྱིས་དེའི་སྐྱབས་བྱས་པ་ལ་ལྟོས་ཤཱ་རད་ཏིའི་བུ། མི་དེའི་འདོད་པ་སྔོན་དུ་འགྲོ་བའི་  
སེམས་ཀྱིས་དགེ་བའི་རྩ་བ་དེ་མངོན་པར་འདུས་བྱས་ཤིང། འབྲས་བུ་དེ་སྙེད་མངོན་པར་འགྲུབ་པར་བྱ་བའི་ཕྱིར་བྱུང་བ་ལ་ལྟོས་གང་དག་ཏིང་ངེ་འཛིན་གྱི་གྲོལ་བ་བསྐྱེད་ཅིང་  
ངེས་པར་བརྟགས་ནས་སངས་རྒྱས་ཀྱི་ཡེ་ཤེས་དེ་གཏིང་དཔོག་པར་བྱེད་པ་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་རངས་པར་བྱེད་ཅིང་ཡང་དག་པར་འཛིན་དུ་  
འཇུག་ལ། ཡང་དག་པར་གཟེངས་བསྟོད་པ་དང། ཐ་ན་ཚིག་བཞི་པའི་ཚིགས་སུ་བཅད་པ་ཙམ་སྟོན་པ་ལྟ་ཅི་སྨོས། ཤཱ་རད་ཏིའི་བུ་བསོད་ནམས་ཀྱི་ཕུང་པོ་དེ་ནི། མྱ་ངན་ལས་  
འདས་པ་ཆེན་པོ་མ་གཏོགས་པར་བར་མ་དོར་ཟད་པའམ། ཡོངས་སུ་གཏུགས་པར་ང་མི་སྨྲའོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རད་ཏིའི་བུས་འདི་སྐད་ཅེས་གསོལ་  
ཏོ༑ ༑བཅོམ་ལྡན་འདས། གང་ཆོས་དང་ལྡན་པའི་གཏམ་གྱིས་བྱང་ཆུབ་སེམས་དཔའ་སེམས་དཔའ་ཆེན་པོ་རངས་པར་བགྱིད་ཅིང། ཡང་དག་པར་འཛིན་དུ་སྩོལ་ལ་ཡང་དག་པར་  
  
  
རིགས་ཀྱི་བུ་མོ་དེ་བཅོམ་ལྡན་འདས་བསོད་ནམས་ཀྱི་ཕུང་པོ་དེ་ལྟ་བུ་སྐྱེད་ལགས་ན། བཅོམ་ལྡན་འདས། གང་ཞིག་བྱང་ཆུབ་སེམས་དཔའ་སེམས་  
དཔའ་ཆེན་པོ་བྱང་ཆུབ་ཀྱི་སེམས་དང་ལྡན་པ། སངས་རྒྱས་ཀྱི་ཆོས་ཀྱི་གྲོང་ཁྱེར་དུ་རྗེས་སུ་འཇུག་པར་འཚལ་བ་མོས་པ་ཟློག་པར་བགྱིད་ཅིང་རྣམ་པར་གཡེང་བར་བགྱིད་ལ་བར་ཆད་  
བགྱིད་ན། བཅོམ་ལྡན་འདས། དེ་ཇི་ལྟ་བུར་འགྱུར་ལགས། བཅོམ་ལྡན་འདས་ཀྱིས་གནས་དེ་བསྟན་དུ་གསོལ། དེ་ཅིའི་སླད་དུ་ཞེ་ན། བཅོམ་ལྡན་འདས། སེམས་ཅན་གང་དག་  
བྱང་ཆུབ་སེམས་དཔའ་རྣམས་ལ་བར་ཆད་བགྱི་བའི་སླད་དུ་ཞུགས་པ་དེ་དག་གིས་ཐོས་ནས་ནོངས་པ་ལ་ནོངས་པར་འཆགས་པར་འགྱུར་བ་དང། གང་དག་འཇུག་པ་དེ་དག་ཐམས་  
ཅད་ཀྱིས་ཐོས་ནས་བཅོམ་ལྡན་འདས་ལས་ནོངས་པ་ནོད་པའི་སླད་དུའོ་།དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རད་ཏིའི་བུ་ལ་འདི་སྐད་ཅེས་བཀའ་  
སྩལ་ཏོ༑ ༑ཤཱ་རད་ཏིའི་བུ། གང་བྱང་ཆུབ་སེམས་དཔའ་ལ་བར་ཆད་བྱ་བའི་ཕྱིར་འཇུག་ཅིང་མོས་པ་ཟློག་པར་བྱེད་རྣམ་པར་གཡེང་བར་བྱེད་ལ། བར་ཆད་བྱེད་པ་དེ་ནི། བསོད་ནམས་  
མ་ཡིན་པའི་ཕུང་པོ་དང་ལྡན་པར་འགྱུར་རོ། །ཤཱ་རད་ཏིའི་བུ་འདི་ལྟ་སྟེ། དཔེར་ན། གང་རིན་ཐང་མེད་པའི་ནོར་བུ་རིན་པོ་ཆེ་ཆེན་པོ་ལ་བར་ཆད་བྱེད་པ་དེ་ནི། ནོར་གྱི་ཕུང་པོ་ཆེན་པོ་ལ་  
  
  
༄༅། །བར་ཆད་བྱེད་པ་ཡིན་ནོ། །ཤཱ་རད་ཏིའི་བུ། དེ་བཞིན་དུ་གང་བྱང་ཆུབ་སེམས་དཔའི་བྱང་ཆུབ་ཀྱི་སེམས་བསྐྱེད་པ་གཅིག་གི་བར་ཆད་བྱེད་པ་དེ་ནི། ཆོས་དཀོན་  
མཆོག་གི་ཕུང་པོ་འབུམ་ཕྲག་མང་པོ་དཔག་ཏུ་མེད་གྲངས་མེད་པ་དག་གི་བར་ཆད་བྱེད་པ་ཡིན་ནོ། །ཤཱ་རད་ཏིའི་བུ། འདི་ལྟ་སྟེ་དཔེར་ན། གང་སྨན་གྱི་ཤིང་ལྗོན་པ་བསྐྱེད་པ་ལ་  
བར་ཆད་བྱེད་ཅིང་ཆུད་གཟོན་པར་བྱ་བའི་ཕྱིར་འཇུག་པ་དེ་ནི་ཤཱ་རད་ཏིའི་བུ། སེམས་ཅན་ནད་ཀྱིས་གཟིར་བ་མང་པོ་དཔག་ཏུ་མེད་པ་ལ་བར་ཆད་བྱེད་པ་ཡིན་ཏེ། དེ་ནི། སེམས་  
ཅན་དེ་དག་ནད་ཆེན་པོ་དེ་ལས་མ་ཐར་བར་འཆི་བའི་དུས་བྱེད་པར་འགྱུར་བ་ཡིན་ནོ། །ཤཱ་རད་ཏིའི་བུ། དེ་བཞིན་དུ་གང་བྱང་ཆུབ་ཀྱི་སེམས་བསྐྱེད་པ། མཉམ་པ་མེད་པའི་སེམས་  
བསྐྱེད་པ། ཕན་པ་དང་བདེ་བའི་སེམས་བསྐྱེད་པ། སེམས་ཅན་གྱི་ཉོན་མོངས་པའི་ནད་ཐམས་ཅད་སེལ་བའི་སེམས་བསྐྱེད་པའི་སྨན་ལ་བར་ཆད་བྱེད་པ་དེ་ནི། ཤཱ་རད་ཏིའི་བུ་  
སེམས་ཅན་གྲངས་མེད་དཔག་ཏུ་མེད་པ། འདོད་ཆགས་དང། ཞེ་སྡང་དང། གཏི་མུག་གི་ནད་ཀྱིས་ཡོངས་སུ་གཟིར་བ། ཕྲག་དོག་དང། སེར་སྣ་དང། ཁྲོ་བ་དང། གཡོ་དང། སྒྱུ་  
དང། རྩོད་པ་དང། ཁྲེལ་མེད་པ་དང། ཁེངས་པ་དང། ཉེས་རྩོམ་དང། རྒྱགས་པ་དང། བག་མེད་པ་དང། ང་རྒྱལ་དང། ལྷག་པའི་ང་རྒྱལ་གྱི་ནད་ཆེན་པོས་གང་བ་རྣམས་མྱ་ངན་ལས་  
  
  
ཉེ་བར་ཞི་བ་དང། ནད་མེད་པ་དང་བསིལ་བར་གྱུར་པར་ཉེ་བར་འགྲོ་བ་ནད་ཆེན་པོ་རབ་ཏུ་ཞི་བར་བྱེད་པ་དེ་ལ་བར་ཆད་བྱེད་པ་ཡིན་ནོ། །ཤཱ་རད་ཏིའི་བུ། འདི་ལྟ་སྟེ་  
དཔེར་ན། གང་མ་དྲོས་པའི་གནས་ལ་བར་ཆད་བྱ་བའི་ཕྱིར་འཇུག་ཅིང་ཀླུའི་རྒྱལ་པོ་ཆེན་པོ་དེ་ལའང་བར་ཆད་བྱ་བའི་ཕྱིར་འཇུག་པ་དེ་ནི། ཤཱ་རད་ཏིའི་བུ། རྐང་གཉིས་པ་དང། རྐང་བཞི་  
པ་མང་པོའི་སྲེད་པའི་གདུང་བ་ཉེ་བར་ཞི་བར་བྱེད་པ་ཡན་ལག་བརྒྱད་དང་ལྡན་པའི་ཆུ་ལ་བར་ཆད་བྱ་བའི་ཕྱིར་ཞུགས་པ་ཡིན་པར་རིག་པར་བྱའོ། །ཤཱ་རད་ཏིའི་བུ། དེ་བཞིན་དུ་གང་ལ་  
ལ་བྱང་ཆུབ་སེམས་དཔའི་བྱང་ཆུབ་ཀྱི་སེམས་བསྐྱེད་པ་ལ་བར་ཆད་བྱེད་པ་དེ་ནི། ཤཱ་རད་ཏིའི་བུ། སེམས་ཅན་གྲངས་མེད་དཔག་ཏུ་མེད་པའི་སྲིད་པ་ཐམས་ཅད་རབ་ཏུ་གཅོད་པར་  
བྱེད་པ༑ ཡན་ལག་བརྒྱད་དང་ལྡན་པའི་ཆོས་ཀྱི་རྒྱུན་ལ་བར་ཆད་བྱེད་པ་ཡིན་པར་རིག་པར་བྱའོ། །ཤྭ་རད་ཏིའི་བུ། འདི་ལྟ་སྟེ་དཔེར་ན། གང་ཉི་མའི་དཀྱིལ་འཁོར་ལ་བར་ཆད་བྱ་བའི་  
ཕྱིར་འཇུག་པ་དེ་ནི། ཤཱ་རད་ཏིའི་བུ། སེམས་ཅན་གང་དག་གླིང་བཞིན་གནས་པ་དེ་དག་གི་སྣང་བ་ཆེན་པོ་མི་སྣང་བར་བྱ་བའི་ཕྱིར་འཇུག་པ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་  
རད་ཏིའི་བུ། དེ་བཞིན་དུ་གང་བྱང་ཆུབ་ཀྱི་སེམས་བསྐྱེད་པ་ཆོས་ཀྱི་སྣང་བ་ཉེ་བར་གནས་པ་ལ་བར་ཆད་བྱེད་ཅིང་མོས་པ་ཟློག་པ་དང། མི་ཟློག་པར་བྱེད་པའི་སེམས་ཅན་དེ་ནི། ཤཱ་རད་  
  
  
༄༅། །ཏིའི་བུ༑ སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་གང་དག་ཡོད་པ་དེ་དག་གི་ཆོས་ཀྱི་སྣང་བ་ཆེན་པོ་དང། ཆོས་ཀྱི་གསལ་བ་ཆེན་  
པོ་ལ་བར་ཆད་བྱེད་པ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། མི་ལ་ལས་རིན་པོ་ཆེ་ཐམས་ཅད་ཀྱི་འབྱུང་གནས་ཆུད་གཟོན་པར་བྱེད་ན། ཤཱ་རད་  
ཏིའི་བུ༑ དེ་ནི། སེམས་ཅན་གྲངས་མེད་དཔག་ཏུ་མེད་པས་རིན་པོ་ཆེ་རྙེད་པ་ཆུད་གཟོན་པར་བྱ་བའི་ཕྱིར་ཉེ་བར་གནས་པ་དེ་ལྟ་བུར་རིག་པར་བྱ་བ་ཡིན་ནོ། །ཤཱ་རད་ཏིའི་བུ། དེ་བཞིན་  
དུ་གང་བྱང་ཆུབ་སེམས་དཔའི་སེམས་བསྐྱེད་པ་སེམས་བསྐྱེད་པ་ཆེན་པོ་སངས་རྒྱས་ཀྱི་ཡེ་ཤེས་ཀྱི་སེམས་བསྐྱེད་པ་ནུབ་པར་བྱ་བའི་ཕྱིར་འཇུག་པ་དེ་ནི། ཤཱ་རད་ཏིའི་བུ། སེམས་  
ཅན་གྲངས་མེད་དཔག་ཏུ་མེད་པའི་ཆོས་དཀོན་མཆོག་འདུ་བ་ཆུད་གཟོན་པར་བྱ་བའི་ཕྱིར་ཞུགས་པ་དེ་ལྟ་བུར་རིག་པར་བྱ་བ་ཡིན་ནོ་།ཤཱ་རད་ཏིའི་བུ། འདི་ལྟ་སྟེ། དཔེར་ན། རིན་  
པོ་ཆེ་ཐམས་ཅད་ཀྱི་འབྱུང་གནས་དེ་ནས་ནི། རིན་པོ་ཆེ་དེ་དག་ཐམས་ཅད་རབ་ཏུ་འབྱུང་བ་ཡིན་ནོ། །ཤཱ་རད་ཏིའི་བུ། དེ་བཞིན་དུ་བྱང་ཆུབ་སེམས་དཔའི་སེམས་བསྐྱེད་པ་རིན་པོ་ཆེ་  
ཐམས་ཅད་ཀྱི་འབྱུང་གནས་དེ་ནི། དེ་ལས་སངས་རྒྱས་ཀྱི་ཆོས་དཀོན་མཆོག་དེ་ལྟ་བུ་དེ་དག་འབྱུང་བ་ཡིན་ནོ། །ཤཱ་རད་ཏིའི་བུ། དེ་ལྟ་བས་ན། གང་བྱང་ཆུབ་སེམས་དཔའི་སེམས་  
  
  
བསོད་ནམས་མ་ཡིན་པའི་ཕུང་པོ་ཆེན་པོ་དང་ལྡན་པ་ཡིན་ནོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། གང་དེ་ལྟར་ང་ལ་ངན་སེམས་ཀྱིས་  
ཁྲག་དབྱུང་བའི་སེམས་སྐྱེད་པར་བྱེད་པ་དང། གང་ལ་ལ་བྱང་ཆུབ་སེམས་དཔའ་བྱང་ཆུབ་ཀྱི་སེམས་ལས་མོས་པ་ཟློག་པར་བྱེད་ཅིང་བར་ཆད་བྱེད་པ་འདི་ནི། མཚུངས་པ་ཡིན་ནོ། །  
ཤཱ་རད་ཏིའི་བུ། ཡང་ང་ལ་ཁྲག་དབྱུང་བའི་སེམས་བསྐྱེད་པ་ལྟ་ཞོག་གི། ཤཱ་རད་ཏིའི་བུ། ངས་མཚམས་མེད་པ་ལྔ་པོ་ཤིན་ཏུ་བཟོད་དཀའ་བ། ཐར་པ་དཀའ་པ། ངེས་པར་འབྱུང་  
བར་དཀའ་བ་བཤད་པ་དེ་བས་ཀྱང་རིགས་ཀྱི་བུའམ། རིགས་ཀྱི་བུ་མོ་དེ་བསོད་ནམས་མ་ཡིན་པའི་ཕུང་པོ་ཆེས་མང་དུ་བསྐྱེད་དོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ། མཚམས་མེད་  
པ་ལྔ་བྱས་པས་ནི། སངས་རྒྱས་ཀྱི་ཆོས་འགའ་ལའང་བར་ཆད་བྱས་པ་མ་ཡིན་ལ། བྱང་ཆུབ་སེམས་དཔའི་སེམས་བསྐྱེད་པ་ཆུད་གཟོན་པས་ནི། སངས་རྒྱས་ཀྱི་ཆོས་ཐམས་ཅད་  
ཆུད་གཟོན་པར་བྱས་པ་ཡིན་པའི་ཕྱིར་རོ། །ཤཱ་རད་ཏིའི་བུ། འདི་ལྟ་སྟེ། དཔེར་ན། བ་བསད་པས་ནི། འོ་མ་མེད་པར་འགྱུར་བ་ཡིན་ནོ་།ཤཱ་རད་ཏིའི་བུ། དེ་བཞིན་དུ་བྱང་ཆུབ་ཀྱི་སེམས་  
དང་བ་མེད་པར་བྱས་ཤིང་ཆུད་གཟོན་པས་ནི། སངས་རྒྱས་ཀྱི་ཆོས་ཐམས་ཅད་ཆུད་གཟོན་པ་ཡིན་ནོ། །ཤཱ་རད་ཏིའི་བུ། དེ་ལྟ་བས་ན། མཚམས་མེད་པ་ལྔ་ལས་ནི། འདི་ལྟ་སྟེ། བྱང་  
  
  
༄༅། །ཆུབ་ཀྱི་སེམས་ཆུད་གཟོན་པ་འདི་ཉིད་ཆེས་མ་རུངས་པ་ཡིན་ནོ། །ཤཱ་རད་ཏིའི་བུ། མཚམས་མེད་པ་ལྔ་པོ་ལྟ་ཞོག་གི་ཤཱ་རད་ཏིའི་བུ། གླིང་བཞི་པ་ཆེན་པོའི་  
འཇིག་རྟེན་གྱི་ཁམས་ཇི་སྙེད་ཡོད་པ་དེ་ཐམས་ཅད་དགྲ་བཅོམ་པ་རྣམས་ཀྱིས་གང་བར་གྱུར་ལ། དེ་ནས་མི་ལ་ལ་ཞིག་གིས་དགྲ་བཅོམ་པའི་ཚོགས་དེ་ཐམས་ཅད་སྲོག་དང་ཕྲལ་  
བར་གྱུར་ན། ཤཱ་རད་ཏིའི་བུ། འདི་ཇི་སྙམ་དུ་སེམས། འོ་ན་མི་དེ་གཞི་དེ་ལས་བསོད་ནམས་མ་ཡིན་པ་མང་དུ་བསྐྱེད་པར་འགྱུར་བ་ཡིན་ནམ། གསོལ་པ། བཅོམ་ལྡན་འདས་  
མང་ལགས་སོ། །བཅོམ་ལྡན་འདས། མི་དེས་བསོད་ནམས་མ་ལགས་པའི་ཕུང་པོ་ཤིན་ཏུ་ཆེན་པོ་བསྐྱེད་པར་འགྱུར་ལགས་སོ། །བཀའ་སྩལ་པ། ཤཱ་རད་ཏིའི་བུ། ཁྱོད་མོས་པར་  
བྱ༑ ཁོང་དུ་ཆུད་པར་བྱ་སྟེ། ཤཱ་རད་ཏིའི་བུ། མི་དེས་དགྲ་བཅོམ་པའི་ཚོགས་དེ་སྙེད་སྲོག་དང་བྲལ་བར་གྱུར་ལ། གང་བྱང་ཆུབ་སེམས་དཔའ་སེམས་དཔའ་ཆེན་པོ་ཐམས་ཅད་  
མཁྱེན་པའི་ཐེག་པས་འགྲོ་བ། རྫོགས་པའི་སངས་རྒྱས་ཀྱི་ཆོས་ཀྱི་གྲོང་ཁྱེར་ཆེན་པོར་འཇུག་པར་འདོད་པ། བྱང་ཆུབ་ཀྱི་སེམས་དེ་ལས་མོས་པ་ཟློག་པར་བྱེད་ཅིང། བྱང་ཆུབ་  
ཀྱིས་སེམས་དེའང་རྐྱེན་དེས་མོས་པ་ཟློག་པར་དམིགས་ནས་བྱང་ཆུབ་ཀྱི་སེམས་འདོར་བར་བྱེད་ན། ཤཱ་རད་ཏིའི་བུ། བསོད་ནམས་མ་ཡིན་པའི་ཕུང་པོ་སྔ་མ་དེས་ནི། བསོད་ནམས་  
  
  
འགྲོ་བ་ནས་རྒྱུའི་བར་དུའང་མི་བཟོད་དོ། །དེ་ཅིའི་ཕྱིར་ཞེ་ན་ཤཱ་རད་ཏིའི་བུ། དགྲ་བཅོམ་པའི་ཚོགས་དེ་སྙེད་རབ་ཏུ་རྣམ་པར་བཤིག་  
བས་ནི༑ དེ་བཞིན་གཤེགས་པའི་སྟོབས་བཅུ་ཉམས་པར་བྱས་པ་མ་ཡིན་དེ་བཞིན་གཤེགས་པའི་མི་འཇིགས་པ་བཞི་ཉམས་པར་བྱས་པ་མ་ཡིན་སངས་རྒྱས་ཀྱི་ཆོས་མ་འདྲེས་  
པ་བཅོ་བརྒྱད་ཉམས་པར་བྱས་པ་མ་ཡིན། བྱམས་པ་ཆེན་པོ་ཉམས་པར་བྱས་པ་ཡིན། སྙིང་རྗེ་ཆེན་པོ་ཉམས་པར་བྱས་པ་མ་ཡིན། དེ་བཞིན་གཤེགས་པའི་གླང་པོ་ཆེའི་གཟིགས་  
སྟངས་ཉམས་པར་བྱས་པ་མ་ཡིན། དེ་བཞིན་གཤེགས་པའི་སེངྒེ་ལྟར་བསྒྱིངས་པ་ཉམས་པར་བྱས་པ་མ་ཡིན། སྤྱི་གཙུག་བལྟར་མི་མཐོང་བ་ཉམས་པར་བྱས་པ་མ་ཡིན། ཆོས་ཀྱི་མུར་  
འགྲམ་འབུམ་ཕྲག་དུ་མས་ཀུན་ནས་ཡོངས་སུ་གང་བ་ཉམས་པར་བྱས་པ་མ་ཡིན། ཆོས་ཀྱི་འཁོར་ལོ་བསྐོར་བ་བླ་ན་མེད་པ་ཉམས་པར་བྱས་པ་མ་ཡིན། དེ་བཞིན་གཤེགས་པའི་ཁྱུ་  
མཆོག་ཏུ་གྱུར་པ་ཉམས་པར་གྱིས་པ་མ་ཡིན། སེམས་ཅན་གྱི་དབང་པོ་མཆོག་དང་མཆོག་མ་ཡིན་པ་མཁྱེན་པ་ཉམས་པར་བྱས་པ་མ་ཡིན་མོས་པ་སྣ་ཚོགས་མཁྱེན་པ་ཉམས་  
པར་བྱས་པ་མ་ཡིན་པའི་ཕྱིར་ཏེ། ཤཱ་རད་ཏིའི་བུ། བྱང་ཆུབ་སེམས་དཔའི་མོས་པ་ཟློག་པས་ནི། ཆོས་དེ་དག་ཐམས་ཅད་ཉམས་པར་བྱས་པ་ཡིན་པའི་ཕྱིར་རོ། །ཤཱ་རད་ཏིའི་བུ་  
  
  
༄༅། །གླིང་ཆེན་པོ་བཞི་པའི་འཇིག་རྟེན་གྱི་ཁམས་ལྟ་ཞོག་གི། ཤཱ་རད་ཏིའི་བུ། འདི་ལྟ་སྟེ། དཔེར་ན། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་དགྲ་  
བཅོམ་པ་རྣམས་ཀྱིས་གང་བར་གྱུར་ལ། ལ་ལ་ཞིག་གིས་དགྲ་བཅོམ་པ་ཡང་དག་པར་དེ་དག་སྲོག་དང་བྲལ་བར་བྱས་ཤིང། ཤཱ་རད་ཏིའི་བུ། གང་དགྲ་བཅོམ་པ་དེ་སྙེད་སྲོག་དང་བྲལ་བས་  
བསོད་ནམས་མ་ཡིན་པའི་ཕུང་པོ་དང། གང་བྱང་ཆུབ་སེམས་དཔའ་བྱང་ཆུབ་ཀྱི་སེམས་ལས་མོས་པ་བཟློག་ན། ཤཱ་རད་ཏིའི་བུ། དེ་ནི། བསོད་ནམས་མ་ཡིན་པའི་ཕུང་པོ་ཆེས་ཆེ་བར་  
ང་སྨྲའོ༑ ༑དེ་ཅིའི་ཕྱིར་ཞེ་ན། ཤཱ་རད་ཏིའི་བུ། བྱང་ཆུབ་ཀྱི་སེམས་བསྐྱེད་པ་དེ་དང་རྣམ་པར་ཕྲལ་བས་ནི། སངས་རྒྱས་ཀྱི་ཆོས་ཐམས་ཅད་ཡོངས་སུ་ཉམས་པར་འགྱུར་བའི་ཕྱིར་ཏེ་  
དེ་ཅིའི་ཕྱིར་ཞེ་ན། ཤཱ་རད་ཏིའི་བུ། གལ་ཏེ་སེམས་བསྐྱེད་པ་དེ་མེད་པར་གྱུར་ན་ནི། ད་ལྟར་སངས་རྒྱས་ཀྱི་ཡེ་ཤེས་འབྱུང་བར་མི་འགྱུར་བའི་ཕྱིར་དང། ཤཱ་རད་ཏིའི་བུ། གལ་ཏེ་  
སེམས་བསྐྱེད་པ་དེ་མེད་པར་གྱུར་ན་ནི། དེ་ལྟར་འཇིག་རྟེན་དུ་སངས་རྒྱས་ཁྱུ་མཆོག་ཏུ་གྱུར་པ་དེ་ལྟ་བུར་འབྱུང་བ་མི་འགྱུར་བའི་ཕྱིར་དང། ཤཱ་རད་ཏིའི་བུ། གལ་ཏེ་སེམས་  
བསྐྱེད་པ་དེ་མེད་པར་གྱུར་ན་ནི། ད་ལྟར་སངས་རྒྱས་བཅོམ་ལྡན་འདས་རྣམས་འབྱུང་བར་མི་འགྱུར་བའི་ཕྱིར་རོ། །གསོལ་པ། བཅོམ་ལྡན་འདས། དེ་ལྟ་ལགས་སོ། །བཅོམ་ལྡན་  
  
  
ཤཱ་རད་ཏིའི་བུ། དེ་ལྟ་བས་ན་རིགས་ཀྱི་བུ་དང། རིགས་ཀྱི་བུ་མོ་དང། དགེ་སློང་དང། དགེ་སློང་མ་དང། དགེ་བསྙེན་དང། དགེ་བསྙེན་མ་དང། ལྷ་དང། ཀླུ་དང་  
གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མིའམ་ཅི་དང། ལྟོ་འཕྱེ་ཆེན་པོ་གང་སུ་དག་ལ་སེམས་བསྐྱེད་པ་ཡོད་པ་དེ་དག་ནི། ལྷ་དང་བཅས་པའི་འཇིག་རྟེན་  
གྱི་ཕྱག་བྱ་བར་འོས་པ་ཡིན་ནོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ། གང་དག་ལ་ལྷག་པའི་བསམ་པའི་སེམས་བསྐྱེད་པ་ཡོད་པ་དེ་དག་ལ་ནི། ཤཱ་རད་ཏིའི་བུ། དེ་དག་དེ་བཞིན་གཤེགས་  
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སུ་འགྱུར་བས་མཐར་ཐུག་པ་ཡིན་པར་ཁོང་དུ་ཆུད་པར་བྱ་བ་ཡིན་པའི་ཕྱིར་རོ་།ཤཱ་རད་ཏིའི་བུ། འདི་ཇི་སྙམ་དུ་སེམས། གང་  
དེ་བཞིན་གཤེགས་པས་བྱང་ཆུབ་སེམས་དཔའི་སེམས་བསྐྱེད་པ་དེ་ལྟ་བུ་ཡང་དག་པར་རབ་ཏུ་བསྟན་ན། འོན་དེ་བཞིན་གཤེགས་པས་སེམས་བསྐྱེད་པ་དེ་ལྟ་བུ་དེ་ལ་རྒྱལ་རིགས་ཤིང་  
སཱ་ལ་ཆེན་པོ་ལྟ་བུ་དག་ཡོངས་སུ་བསྟན་པའམ། བྲམ་ཟེའི་རིགས་ཤིང་སཱ་ལ་ཆེན་པོ་ལྟ་བུ་དག་ཡོངས་སུ་བསྟན་པའམ། ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུ་དག་ཡོངས་  
སུ་བསྟན་པའམ། འཁོར་ལོས་བསྒྱུར་བའི་རྒྱལ་པོ་ཡོངས་སུ་བསྟན་པའམ། རྒྱལ་ཆེན་བཞིའི་རིས་ཀྱི་ལྷ་རྣམས་ཡོངས་སུ་བསྟན་པའམ་རྒྱལ་པོ་ཆེན་པོ་བཞི་ཡོངས་སུ་བསྟན་པའམ་  
  
  
༄༅། །ལྷ་རྣམས་ཀྱི་དབང་པོ་བརྒྱ་བྱིན་ནམ། སུམ་ཅུ་རྩ་གསུམ་པའི་རིས་ཀྱི་ལྷ་རྣམས་ཡོངས་སུ་བསྟན་པའམ། དེ་བཞིན་དུ་འཐབ་བྲལ་དང། དགའ་ལྡན་དང་  
འཕྲུལ་དགའ་དང། གཞན་འཕྲུལ་དབང་བྱེད་ཀྱི་རིས་ལྷ་རྣམས་ཡོངས་སུ་བསྟན་ནམ། འོག་མིན་གྱི་ལྷའི་བར་དུ་ཡོངས་སུ་བསྟན་པ་ཡིན་ནམ་གསོལ་པ། བཅོམ་ལྡན་འདས་  
དེ་མ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས་ཀྱིས་སེམས་བསྐྱེད་པ་དག་པ་ཉིད་དང། བཅོམ་ལྡན་འདས་ཀྱིས་སེམས་བསྐྱེད་པ་ཆེན་པོ་ཉིད་ཡང་དག་པར་རབ་ཏུ་བསྟན་  
པའི་སླད་དུའོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རད་ཏིའི་བུ། འདི་ཇི་སྙམ་དུ་སེམས། དེ་བཞིན་གཤེགས་པས་བྱང་ཆུབ་ཀྱི་སེམས་བསྐྱེད་པ་མངོན་པར་ཡང་དག་  
པར་རབ་ཏུ་བསྟན་པས་འདི་ལྟ་སྟེ། ཚན་པོ་ཆེའི་སྟོབས་སམ། ཚན་པོ་ཆེ་ཆེན་པོའི་སྟོབས་སམ། སྲེད་མེད་ཀྱི་བུའི་སྟོབས་ཕྱེད་ཡང་དག་པར་རབ་ཏུ་བསྟན་པའི་སྟོབས་པོ་ཆེ་དང་ལྡན་  
པར་ཡང་དག་པར་རབ་ཏུ་བསྟན་པའམ། དམན་པའམ། དབུལ་བའམ། རྒྱ་ཆེན་པོ་ཡང་དག་པར་རབ་ཏུ་བསྟན་པ་ཡིན་ནམ། གསོལ་པ། བཅོམ་ལྡན་འདས། དེ་མ་ལགས་སོ། །  
བཀའ་སྩལ་པ། ཤཱ་རད་ཏིའི་བུ། དེ་ལྟ་བས་ན། ཁྱེད་ཅག་གིས་སྟོབས་དང་ལྡན་པའམ། སྟོབས་ཆུང་བའམ། དམན་པའམ། རྒྱ་ཆེན་པོ་གང་ལ་སེམས་བསྐྱེད་པ་དེ་མཐོང་ན་  
  
  
ཁྱེད་ཅག་གིས་སེམས་བསྐྱེད་པ་བསྲུང་བར་བྱའོ། །ཤཱ་རད་ཏིའི་བུ། ཁྱེད་ཅག་གིས་བྱང་ཆུབ་སེམས་དཔའ་དེ་ཡང་དག་པར་འཛིན་དུ་གཞུག་པར་བྱ། རངས་པར་བྱ། ཡང་  
དག་པར་གཟེངས་བསྟོད་པར་བྱའོ། །ཤཱ་རད་ཏིའི་བུ། གང་བྱང་ཆུབ་སེམས་དཔའ་ཡང་དག་པར་འཛིན་དུ་འཇུག་ཅིང། རངས་པར་བྱེད་ལ། ཡང་དག་པར་གཟེངས་བསྟོད་པ་འདི་ནི། ཉན་  
ཐོས་ཀྱི་བསྙེན་བཀུར་མཆོག་ཡིན་ནོ། །ཤཱ་རད་ཏིའི་བུ། དེ་ལྟ་བས་ན། ང་ལ་བསྙེན་བཀུར་མཆོག་བྱེད་པར་འདོད་པའི་ཉན་ཐོས་ཀྱིས་ནི། ཅི་ནས་བྱང་ཆུབ་སེམས་དཔའ་སྤྱོད་པ་རྣམ་པར་  
འཕེལ་བར་འགྱུར་བར་བྱང་ཆུབ་སེམས་དཔའ་ཡང་དག་པར་འཛིན་དུ་འཇུག་པར་བྱ། ཡང་དག་པར་གཟེངས་བསྟོད་པར་བྱ། རངས་པར་བྱའོ་།ཤཱ་རད་ཏིའི་བུ། ངས་ཉན་ཐོས་རྣམས་  
ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཅི་ནས་རྣམ་པར་འཕེལ་བར་འགྱུར་བ་དང། ཡོངས་སུ་ཉམས་པ་རིམ་འགྱུར་བར་ཡོངས་སུ་གཏད་དོ། །དེ་ནས་བཅོམ་ལྡན་འདས་  
ལ་ཚེ་དང་ལྡན་པ་ཤཱ་རད་ཏིའི་བུས་འདི་སྐད་ཅེས་གསོལ་ཏོ་།བཅོམ་ལྡན་འདས། སེམས་བསྐྱེད་པ་དང། གསུམ་པོ་འདི་དག་ལགས་ཏེ་གསུམ་གང་ཞེ་ན། འདི་ལྟ་སྟེ། དང་པོ་སེམས་  
བསྐྱེད་པ་དང། མི་ལྡོག་པའི་སེམས་བསྐྱེད་པ་དང། སྒྲུབ་པའི་སེམས་བསྐྱེད་པ་ལགས་ན། བཅོམ་ལྡན་འདས་ཀྱིས་སེམས་བསྐྱེད་པ་གང་གི་ཡོན་ཏན་གྱི་ཁྱད་པར་དེ་དག་བསྟན་པ་  
  
  
༄༅། །ལགས༑ བཅོམ་ལྡན་འདས་ཀྱིས་བཀའ་སྩལ་པ། ཤཱ་རད་ཏིའི་བུ། ཇི་སྐད་སྨྲས་པ་དེ་དེ་བཞིན་ཏེ། སེམས་བསྐྱེད་པ་གསུམ་པོ་དེ་དག་ནི། འདི་ལྟ་སྟེ། དང་པོ་  
སེམས་བསྐྱེད་པ་དང། མི་ལྡོག་པ་དང། སྒྲུབ་པའི་སེམས་བསྐྱེད་པའོ། །ཤཱ་རད་ཏིའི་བུ། དེ་ལ་གང་དང་པོ་སེམས་བསྐྱེད་པ་དེ་ནི། དེ་ལས་བྱང་ཆུབ་སེམས་དཔའ་ལྡོག་ཅིང་ལོག་ནས་  
ཀྱང་ཉན་ཐོས་ཀྱི་ཐེག་པར་ལྟུང་བའམ། རང་སངས་རྒྱས་ཀྱི་ཐེག་པར་ལྟུང་བ་ཡིན་ཏེ། ཤཱ་རད་ཏིའི་བུ། སེམས་བསྐྱེད་པ་དེ་ལ་དེ་བཞིན་གཤེགས་པས་རངས་པར་མཛད་ཅིང་ཡང་  
དག་པར་འཛིན་དུ་འཇུག་པར་མཛད་ལ་ཡང་དག་པར་གཟེངས་བསྟོད་པར་མཛད་དོ། །དེ་ཅིའི་ཕྱིར་ཞེ་ན། ཅི་ནས་བྱང་ཆུབ་སེམས་དཔའ་བླ་ན་མེད་པ་ཡང་དག་པར་རྫོགས་པའི་བྱང་  
ཆུབ་གནས་པར་འགྱུར་ཞིང། ཉན་ཐོས་དང་རང་སངས་རྒྱས་ཀྱི་སེམས་ལས་ཀྱང་ལྡོག་པར་འགྱུར་ལ་ཐེག་པ་གཉིས་པོ་དེ་དག་ལ་དམིགས་པར་ནི། མི་འགྱུར་ཞིང། མི་དམིགས་  
པས་སངས་རྒྱས་ཀྱི་ཆོས་རྣམས་ལ་གནས་པར་འགྱུར་ཞིང། སངས་རྒྱས་ཀྱི་ཡུལ་ལ་ངེས་པར་འབྱུང་བར་འགྱུར་ཞིག་གུ་སྙམ་པའི་ཕྱིར་རོ། །ཤཱ་རད་ཏིའི་བུ། བྱང་ཆུབ་སེམས་  
དཔའ་སེམས་དཔའ་ཆེན་པོས་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་མངོན་པར་བསྒྲུབ་པའི་ཕྱིར་རྣལ་འབྱོར་དུ་བྱའོ། །ཤཱ་རད་ཏིའི་བུ། སེམས་  
  
  
།ཤཱ་རད་ཏིའི་བུ་ནི། སེམས་སྟོང་པ་ཉིད་ནི། གང་ཡིན། ཇི་ལྟར་ན། སེམས་སྟོང་པ་ཉིད་དུ་རྣམ་པར་བལྟ་བར་བྱ་བ་ཡིན་ཞེ་ན། ཤཱ་རད་ཏིའི་བུ་སེམས་  
ཞེས་བྱ་བ་ནི། སེམས་དང། ཡིད་ཀྱི་རྣམ་པར་ཤེས་པ་དང། ཡིད་དང། ཡིད་ཀྱི་ལུས་དང། ཡིད་ཀྱི་དབང་པོ་དང། ཡིད་ཀྱི་ཁམས་ཏེ་འདི་ནི། སེམས་ཞེས་བྱའོ། །དེའི་སྟོང་པ་ཉིད་གང་ཞེ་  
ན༑ ཤཱ་རད་ཏིའི་བུ། སེམས་ནི། སེམས་ཀྱིས་སྟོང་སྟེ། དེ་ལ་བྱེད་པོ་གང་ཡང་མེད་དོ། །གལ་ཏེ་དེའི་བྱེད་པ་པོ་འགའ་ཞིག་ཡོད་ན་ནི་དེས་བྱས་ན་གཞན་གྱིས་མྱོང་བ་དེ་ལྟ་བུར་འགྱུར་  
རོ༑ ༑སེམས་ཀྱིས་ཀྱང་སེམས་མངོན་པར་འདུ་མི་བྱེད་དོ། །གལ་ཏེ་སེམས་ཀྱིས་སེམས་མངོན་པར་འདུ་བྱེད་ན་ནི། དེ་ཉིད་བྱེད་པ་པོ་ཡིན་ཞིང་དེ་ཉིད་མྱོང་བ་པོ་ཡིན་པར་འགྱུར་རོ། །གལ་  
ཏེ་སེམས་གཞན་གྱིས་སེམས་མངོན་པར་འདུ་བྱེད་ན་ནི། གང་གིས་བྱས་པ་དེ་ནི། དེའི་ཡིན་པར་འགྱུར་ལ། གཞན་གྱིས་བྱས་ནའང་གཞན་གྱིས་མྱོང་བར་འགྱུར་རོ། །ཤཱ་རད་ཏིའི་བུ་  
དེ་ལྟ་བས་ན། སེམས་ནི། སེམས་ཀྱིས་སྟོང་སྟེ། དེ་ལ་བྱེད་པ་པོ་གང་ཡང་མེད་དོ། །གང་ལ་བྱེད་པ་པོ་མེད་པ་དེས་ནི། ཅུང་ཟད་ཀྱང་བྱས་པ་མེད་དོ། །གང་གིས་ཅུང་ཅད་ཀྱང་བྱས་པ་  
མེད་པ་དེ་ལ་ནི། བྱེད་པ་དམིགས་སུ་མེད་དོ། །གང་ལ་བྱེད་པ་པོ་མི་དམིགས་པ་དེ་ལ་ནི། རྩོད་པའི་གནས་མེད་དོ། །གང་དག་དེ་ལ་རྩོད་པར་བྱེད་པ་དེ་དག་ནི། མེད་པ་ལ་རྩོད་པར་  
  
  
༄༅། །བྱེད་པའོ། །གང་དག་མེད་པ་ལ་རྩོད་པར་བྱེད་པ་དེ་དག་ནི། སྟོང་པ་ལ་རྩོད་པར་བྱེད་པའོ། །མཚན་མ་མེད་པ་དང། སྨོན་པ་མེད་པ་ལ་རྩོད་པར་བྱེད་པའོ། །གང་  
དག་སྟོང་པ་རྩོད་པར་བྱེད་པ་དེ་དག་ནི། གསོབ་དང། གསོག་ལ་རྩོད་པར་བྱེད་པའོ། །གང་དག་གསོབ་དང། གསོག་ལ་རྩོད་པར་བྱེད་པ་དེ་དག་ནི། དེ་བཞིན་གཤེགས་པ་དང་  
ལྷན་ཅིག་ཏུ་རྩོད་པར་བྱེད་པའོ། །གང་དག་དེ་བཞིན་གཤེགས་པ་དང་ལྷན་ཅིག་ཏུ་རྩོད་པར་བྱེད་པ་དེ་དག་ནི། གཡང་ས་ཆེན་པོར་ལྟུང་བར་བྱེད་པ་ཡིན་ནོ། །ཤཱ་རད་ཏིའི་བུ། གཡང་  
ས་ཆེན་པོའང་གང་ཞེ་ན། འདི་ལྟ་སྟེ། སེམས་ཅན་དམྱལ་བ་དང་དུད་འགྲོའི་སྐྱེ་གནས་དང། གཤིན་རྗེའི་འཇིག་རྟེན་ནོ། །ཤཱ་རད་ཏིའི་བུ། གཡང་སའི་ཕུལ་ནི། འདི་ཡིན་ཏེ་  
འདི་ལྟ་སྟེ། དམིགས་པར་ལྟ་བ་དང། ཕུང་པོར་ལྟ་བ་དང། ཁམས་སུ་ལྟ་བ་དང། སྐྱེ་མཆེད་དུ་ལྟ་བ་དང། སྲོག་ཏུ་ལྟ་བ་དང་འབྱུང་བར་ལྟ་བ་དང། འཇིག་པར་ལྟ་བ་དང་  
སེམས་ཅན་དུ་ལྟ་བ་དང། གང་ཟག་ཏུ་ལྟ་བའོ། །ཤཱ་རད་ཏིའི་བུ། མདོར་ན་མྱ་ངན་ལས་འདས་པར་ལྟ་བའང་དམིགས་པ་ཡིན། སངས་རྒྱས་སུ་ལྟ་བ་དང། ཆོས་སུ་ལྟ་བ་དང། དགེ་  
འདུན་དུ་ལྟ་བའང་དམིགས་པ་ཡིན་ཏེ། ལྟ་བ་དེ་དག་ལ་ཆགས་པའི་བྱིས་པ་སོ་སོའི་སྐྱེ་བོ་རྣམས་ནི། གཡང་ས་ཆེན་པོར་ལྟུང་བར་འགྱུར་ཏེ། གཡང་ས་ཆེན་པོ་ནི། འདི་ལྟ་སྟེ་  
  
  
།བྱང་ཆུབ་ཀྱི་སེམས་ཡང་དག་པར་འཛིན་དུ་གཞུག་པ་དང། རྣམ་པར་བརྗོད་པ་དང། བསྐྱེད་པ་བསླབ་པའི་ལེའུ་སྟེ། བརྒྱད་པའོ།། །།དེའི་ཚེ་  
སློང་མོ་རྣམ་པར་རྒྱལ་བ་སྲུང་ཞེས་བྱ་བ་འདུས་ཏེ་འདུག་པར་གྱུར་ཏོ། །དེ་ནས་སློང་མོ་པ་རྣམ་པར་རྒྱལ་བ་སྲུང་བ་སྟན་ལས་ལངས་ནས་བླ་གོས་ཕྲག་པ་གཅིག་ཏུ་གཟར་ཏེ་བཅོམ་  
ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་ནི། གཡང་སར་ལྟུང་བར་འཚལ་བ་མ་ལགས་  
ཤིང། བདག་ནི། དེ་བཞིན་གཤེགས་པ་དང་ལྷན་ཅིག་ཏུ་རྩོད་པར་འཚལ་བའང་མ་ལགས་ཏེ། བཅོམ་ལྡན་འདས། བདག་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་  
པར་རྫོགས་པར་འཚང་རྒྱ་བར་འཚལ་བ་ལགས་ན། བཅོམ་ལྡན་འདས་བདག་ནི། འདི་སྙམ་དུ་སེམས་ལགས་ཏེ། ཇི་ལྟར་ན། བདག་དབུལ་ཞིང་མཆོག་ཏུ་དབུལ་ལ་སྤྱོད་པ་  
ངན་པས་ཚེགས་ཀྱིས་ཁྱིམ་གྱི་ཕུན་སུམ་ཚོགས་པ་སྒྲུབ་ཅིང། གཞན་གྱི་ནོར་གྱིས་འཚོ་བས་བྱང་ཆུབ་མངོན་པར་རྫོགས་པར་འཚང་རྒྱ་སྟེ། རྒྱལ་རིགས་ཤིང་སཱ་ལ་ཆེན་པོ་ལྟ་བུ་  
དང། བྲམ་ཟེ་དང། ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུས་ནི། བྱང་ཆུབ་ཡང་དག་པར་སྒྲུབ་བོ་སྙམ་བགྱིད་ལགས་སོ་།བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་  
  
  
༄༅། །སྩལ་ཏོ༑ ༑ང་ནི། བྲམ་ཟེ་དང། རྒྱལ་རིགས་དང། ཁྱིམ་བདག་གི་རིགས་ཤིང་སཱ་ལ་ཆེན་པོ་ལྟ་བུ་དག་ཡོངས་སུ་མི་སྟོན་ཅིང་རྒྱ་ཆེན་པོ་དང། འབྱོར་བ་དང། ལྷ་དང་  
ཀླུ་དང། གནོད་སྦྱིན་དང། དྲི་ཟ་དང། མི་མ་ཡིན་པ་དང། ནམ་མཁའ་ལྡིང་དང། མི་འམ་ཅི་དང། ལྟོ་འཕྱེ་ཆེན་པོ་དག་ཡོངས་སུ་མི་སྟོན་གྱི། གང་གིས་སེམས་བསྐྱེད་པ་དེ་བསྐྱེད་  
ན༑ དེ་ནི། ལྷ་དང་བཅས་པའི་འཇིག་རྟེན་གྱིས་ཕྱག་བྱ་བར་འོས་པ་ཡིན་ནོ། །གསོལ་པ། བཅོམ་ལྡན་འདས། བདག་དེང་སླན་ཆད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་  
ཏུ་སེམས་བསྐྱེད་ལགས་སོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་སློང་མོ་པ་རྣམ་པར་རྒྱལ་བ་སྲུང་བ་ལ་འདི་སྐད་ཅེས་བཀའ་སྩལ་ཏོ། །རྣམ་པར་རྒྱལ་བ་སྲུང་  
བ༑ ཁྱོད་དེ་བཞིན་གཤེགས་པའི་རྗེས་སུ་སློབ་པ་ནི། ལེགས་སོ། །ལེགས་སོ། །བམ་པོ་བཅུ་བཞི་པ། དེ་ནས་བཅོམ་ལྡན་འདས་ལ་སློང་མོ་པ་རྣམ་པར་རྒྱལ་བ་སྲུང་བས་  
ཚིགས་སུ་བཅད་པ་དག་གིས་གསོལ་པ། ལེགས་སོ་ཞེས་བགྱི་མི་འཚལ་ཏེ་།ཚོང་དཔོན་གྱིས་བཀུར་བདག་མི་འཚལ། །སངས་རྒྱས་ཡེ་ཤེས་བླ་ན་མེད། །ཡེ་ཤེས་དམ་པ་འཚལ་  
ལགས་སོ། །ཁྱོད་ནི་འཇིག་རྟེན་བླ་ན་མེད། །ཁྱོད་ནི་རྟག་ཏུ་འཇིག་རྟེན་མཆོག་ཁྱོད་ནི་གང་དག་སྡུག་བསྔལ་གཟིར། །སེམས་ཅན་རྣམས་ཀྱི་གླིང་སྐྱབས་གཅིག་མིག་ལྡན་  
  
  
།ཁྱོད་ཀྱིས་མངོན་དུ་མཛད་ནས་སུ་།འཁོར་བ་ལས་ནི་རབ་འབྱིན་ཅིང། །སྨན་པའི་སླད་དུ་ཆོས་སྟོན་ལགས། །ཁྱོད་ཀྱི་རྫུ་འཕྲུལ་མཐའ་ཡས་ཏེ། །ཁྱོད་ཀྱི་འོད་དང་མཐའ་  
ཡས་ལགས། །ཁྱོད་ཀྱི་ཤེས་རབ་མཆོག་ལགས་ཏེ། །ཡོན་ཏན་ཀུན་གྱིས་མངོན་དུ་འཕགས། །འདི་འདྲ་བར་ནི་བདག་གྱུར་ཅེས། །དེ་ལ་བདག་ནི་འདུན་གྱུར་ན། །དབུལ་ལ་སུ་ཞིག་སྦྱིན་སྙམ་  
དུ༑ ༑དེ་ལ་བདག་སེམས་ཞུམ་པར་གྱུར། །རྒྱལ་པོ་ཁྱིམ་བདག་བྲམ་ཟེ་དང། །ལྷ་དང་མི་འམ་ཅི་དག་དང། །རྫུ་འཕྲུལ་ལྡན་དང་གཟི་ཆེན་མཆིས། །དེ་ཡི་སྐྱེས་བུ་ཁྱུ་མཆོག་འདི། །དབུལ་  
གྱུར་གཞན་གྱི་ནོར་གྱིས་སུ། །ཉེ་བར་འཚོ་བ་དག་ལ་ནི། །གང་དུ་འཇིག་རྟེན་མི་འཇུག་པའི། །བྱང་ཆུབ་ག་ལ་སུ་ཞིག་སྟེ། །བདག་གི་སེམས་ནི་མཁྱེན་ནས་སུ། །ཤཱ་རིའི་བུ་ལ་བཀའ་སྩལ་  
པ༑ ༑སེམས་བསྐྱེད་པ་ནི་ང་ཡིས་བསྟན། །རྒྱལ་རིགས་དེ་དག་བསྟན་མ་ཡིན། །བྲམ་ཟེ་དང་ནི་རྗེའུ་དང་དམངས་ཀྱང་མིན། །དམན་པ་དང་ནི་མཆོག་དང་ལྷ་དང་ཀླུ། །གནོད་སྦྱིན་མི་འམ་ཅི་ནི་  
ངས་མ་བསྟན། །གཞན་དུ་སེམས་དག་པ་ནི་ངས་བསྟན་ཏོ། །དེ་ལྟར་དེ་བཞིན་གཤེགས་པའི་དེ་ཐོས་ནས། །སྟོབས་དང་ལྡན་པར་གྱུར་ཏེ་ཚིག་འདི་སྨྲས། །འཇིག་རྟེན་མགོན་པོ་མཆོག་  
ཏུ་བདག་གྱུར་ཏེ། །འདི་ལྟར་བྱང་ཆུབ་དོན་དུ་བདག་སེམས་སྐྱེས་།ནམ་མཁའ་ལྟུང་འགྱུར་ས་ནི་འཇིག་འགྱུར་ལ། །རི་ཡི་རྒྱལ་པོ་རི་རབ་རྣམ་འཇིག་འགྱུར། །ནམ་མཁའི་ཁམས་ནི་གཞན་  
  
  
༄༅། །དུ་འགྱུར་སྲིད་ཀྱི། །བདག་གི་སེམས་ནི་གཞན་དུ་འགྱུར་མི་སྲིད། །སེམས་ཅན་འདི་དག་ཐམས་ཅད་བདུད་གྱུར་ལ། །སེམས་དེ་རྣམ་པར་བཟློག་པར་བགྱི་སླད་  
དུ༑ ༑དེ་ཀུན་བདག་ལ་བར་ཆད་བགྱིད་གྱུར་ནའང། །བདག་གིས་སེམས་ནི་རྣམ་པར་བཟློག་མི་བགྱི། །གལ་ཏེ་འདིར་ནི་སེམས་ཅན་འགའ་མཆིས་ཤིང། །འདི་ཡི་མདུན་དུ་མཆིས་ནས་  
ཚིག་སྨྲ་ན། །སངས་རྒྱས་ཡེ་ཤེས་དམ་པ་འདི་མཆོག་དཀོན། །དབུལ་ལ་བྱང་ཆུབ་སུ་ཞིག་སྦྱིན་པར་བྱེད། །དེ་སྐད་དེ་སྨྲས་ནས་ནི་བདག་གིས་བརྗོད། །ང་བས་ཁྱོད་དབུལ་ང་ནི་དབུལ་  
མ་ཡིན༑ ༑ཁྱོད་ལ་དད་པ་ནམ་ཡང་ཡོད་མ་ཡིན། །ང་ལ་དད་པ་ཡོད་པས་བདག་འཚང་རྒྱ། །སངས་རྒྱས་རིགས་ནི་གང་ཡང་ཡོད་མ་ཡིན་།འབྲས་བུའམ་སྲོག་ནི་འགའ་ཡང་ཡོད་མ་  
ཡིན༑ ༑གཞན་དུ་གང་དག་སེམས་ནི་འདུད་བྱེད་པ། །དེ་ཚེ་ཐེག་པ་བླ་མེད་འདི་ལ་འདུད། །དྲང་སྲོང་མཆོག་གི་སེམས་འདི་རིགས་ཡིན་ཏེ། །འདི་ནི་ས་བོན་འདི་ནི་འབྲས་བུ་ཡིན། །  
ཐེག་མཆོག་དམ་པ་ལ་ནི་ཞུགས་ནས་སུ། །སངས་རྒྱས་རྣམས་ཀྱིས་བསླབ་ནས་འཚང་རྒྱར་འགྱུར། །བདག་གིས་ལུས་དང་དེ་བཞིན་སྲོག་དང་ནི། །འཇིག་རྟེན་རྩེད་མོ་དགའ་བ་  
གང་ཅིའང་བཏང། །གཞན་དུ་བདག་གིས་སངས་རྒྱས་ཡེ་ཤེས་མཆོག་།རྫོགས་པར་སངས་རྒྱས་སེམས་ཅན་བདག་གིས་དགྲོལ། །སངས་རྒྱས་ཆོས་རྗེ་བདག་མདུན་བཞུགས་པ་ལ། །  
  
  
།གལ་ཏེ་བདག་ལ་ནོངས་པ་འགའ་མཆིས་ན། །བྱམས་ལ་གནས་པས་རྒྱལ་བས་བསྐུལ་ལགས་གྲང། །དེ་ནས་བཅོམ་ལྡན་འདས་ཀྱིས་དེའི་ཚེ་སློང་  
མོ་པ་རྣམ་པར་རྒྱལ་བ་སྲུང་བ་ལ་ཚིགས་སུ་བཅད་པ་དག་གིས་ཕྱིར་བཀའ་སྩལ་པ། འདི་ནི་སངས་རྒྱས་ལ་ནི་སྐྱོན་ཅིའང་མེད་།སེམས་འདི་བླ་ན་ཡོད་པ་མ་ཡིན་པའི། །སེམས་དེ་དེ་རིང་  
འདིར་ནི་ཁྱོད་འདོར་ཏེ། །ཁྱོད་ཀྱང་རྒྱལ་བ་ཆོས་ཀྱི་རྗེར་འགྱུར་རོ། །དེ་བཞིན་གཤེགས་པའི་བཀའ་ནི་ཐོས་ནས་སུ། །གཞལ་དུ་མེད་པའི་དགའ་བས་དགའ་མགུ་སྟེ། །དེ་ལ་རྣམ་པར་རྒྱལ་སྲུང་  
སེམས་དང་ཞིང། །ནམ་མཁའ་ལ་ནི་ཏ་ལ་བདུན་སྲིད་འཕགས། །དེ་ཚེ་སེམས་ཅན་མཆོག་གིས་འཛུམ་པ་བསྟན། །སྔོན་པོ་སེར་པོ་ཡིད་དགའ་སྣ་ཚོགས་པ། །ཁ་དོག་དེ་དག་རྒྱལ་བའི་ཞལ་  
ལས་བྱུང། །དེ་དག་རྒྱལ་བའི་གཙུག་ཏུ་ནུབ་པར་གྱུར། །དེ་ཚེ་ཕྲག་པ་གཅིག་གཟར་ཐལ་སྦྱར་ཏེ། །ཀུན་དགའ་བོ་ཡིས་རྐང་གཉིས་མཆོག་ལ་ཞུས། །མགོན་པོ་རྒྱུ་གང་བདེ་གཤེགས་རྐྱེན་  
ཅི་ལགས། །ཡེ་ཤེས་ཐོགས་མེད་རྒྱལ་ལ་བདག་ཞུའོ། །མགོན་པོ་རྣམ་པར་རྒྱལ་སྲུང་ཟིལ་གནོན་ཚུལ། །མགོན་གྱི་ཁྱིམ་དུ་སློང་མོ་བ་ཞིག་བྱུང། །དེ་རིང་དེ་ནི་ཏ་ལ་བདུན་སྲིད་གནས། །  
མཁའ་ལ་གནས་ནས་རྒྱལ་ལ་ཕྱག་འཚལ་ལགས། །ལྷ་དང་ཀླུ་དང་ལྟོ་འཕྱེ་ཆེན་པོ་དང། །གནོད་སྦྱིན་དེ་ལ་མི་མིན་མི་འམ་ཅི། །མིར་གྱུར་པ་ཡིས་ཐལ་མོ་སྦྱར་བགྱིས་ཏེ། །མགོན་པོ་  
  
  
༄༅། །རྒྱལ་བ་སྲུང་ལ་ཕྱག་འཚལ་ལོ། །འཇིག་རྟེན་མགོན་ལ་དེ་ཡིས་དོན་ཞུ་ལགས། །ཐུབ་པའི་འཛུམ་པ་བསྟན་འདི་སུ་ཡི་དོན། །བྱང་ཆུབ་དམ་པ་མཆོག་ཏུ་གང་ཞུགས་  
པའི༑ ༑ལུང་བསྟན་དེ་ནི་སུ་ཡི་ལགས་པར་འགྱུར། །སངས་རྒྱས་ཡེ་ཤེས་ལ་ནི་སུ་དམ་གནས། །བླ་མེད་སེམས་དེ་གནས་པ་སུ་ཡི་ལགས། །སུ་ཞིག་ཡེ་ཤེས་མཆོག་དམ་རེག་པར་  
འགྱུར༑ ༑འཁོར་བའི་སེམས་ཅན་རྣམས་ཀྱང་འབྱིན་པར་འགྱུར། །དེ་ཚེ་བྱང་ཆུབ་སྙིང་པོར་ད་སུ་མཆིས། །བདུད་སྡེ་དཔུང་དང་བཅས་པ་འཇོམས་པར་འགྱུར། །བདུད་དཔུང་བཅས་པ་  
བཅོམ་ནས་ཉོན་མོངས་སྤོང། །འཁོར་ལོ་དམ་པ་ཞི་བ་བསྐོར་བར་འགྱུར། །ཡེ་ཤེས་མཉམ་མེད་དེ་ནི་སུ་ཡིར་འགྱུར། །དོན་རྒྱ་ཆེན་པོ་དེ་ནི་སུ་ཡིར་འགྱུར། །དེ་ཚེ་ཕྱིར་ཞིང་འཁོར་ལོ་  
བསྐོར་བར་འགྱུར། །ཀུན་ནས་ཡེ་ཤེས་ཆགས་པ་མེད་པར་འགྱུར། །ཁྱུ་མཆོག་ཚིག་དེ་འདིར་ནི་འབྱིན་པར་འགྱུར། །དེ་ཚེ་ཚིག་བདེན་དེ་ནི་སུ་ཡིར་འགྱུར། །ཡེ་ཤེས་བདེན་པའི་  
ཐེ་ཚོམ་ཉིད་གྱུར་པའི། །སེམས་ཅན་ད་ལྟར་དེ་རིང་འབྱུང་མི་འགྱུར། །རྟག་ཏུ་མཉམ་གཞག་སེམས་དེ་སུ་ཡིར་འགྱུར། །བྱང་ཆུབ་ཞི་བ་ལ་ནི་རེག་གྱུར་ཅིང། །འདི་ལ་དུས་གསུམ་  
སེམས་ཅན་སེམས་མཁྱེན་ནས། །ཆོས་མཆོག་གྱ་ནོམ་པ་ནི་བཤད་དུ་གསོལ། །དེ་ཚེ་སུ་ཡི་ཆོས་དེ་བསྟན་པས་ན། །ལྷ་དང་བཅས་པའི་འཇིག་རྟེན་དེ་ཚིམ་འགྱུར། །མ་རྨོངས་རྣམ་  
  
  
།གླང་ཆེན་ལྟ་སྟངས་ལྟ་བར་འགྱུར་བ་ལགས། །དགེ་འདུན་ཕལ་ཆེན་དེ་ནི་སུ་ཡིར་འགྱུར། །སུ་ཡིས་ཞིང་འདི་རྣམ་པར་སྦྱངས་པ་ལགས། །སུ་ཡིས་མི་ཁོམ་ཐམས་  
ཅད་སྤངས་ནས་སུ། །ཁོམ་ལྡན་མྱ་ངན་འདའ་ཞིང་འཚལ་བར་འགྱུར། །མཐུ་ཆེན་དོན་དེ་དག་ནི་ཞུ་ལགས་ན། །འཇིག་རྟེན་མགོན་པོས་དེ་ཚེ་འཛུམ་བསྟན་ཅིང། །འཇིག་རྟེན་འདྲེན་པ་བདག་ལ་དེ་  
ལུང་སྟོན། །ཐོས་ན་སྐྱེ་རྒུ་དགའ་བར་འགྱུར་བ་ལགས། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་  
འཛུམ་པ་འདི་བསྟན་པ་ན་སློང་མོ་བ་རྣམ་པར་རྒྱལ་བ་སྲུང་བ་དང། དེ་བཞིན་དུ་ལྷ་དང། ཀླུ་དང། གནོད་སྦྱིན་དང། དྲི་ཟ་དང། ལྷ་མ་ཡིན་དང། ནམ་མཁའ་ལྡིང་དང། མི་འམ་ཅི་དང། ལྟོ་འཕྱེ་  
ཆེན་པོ་བྱེ་བ་ཁྲག་ཁྲིག་ཕྲག་བརྒྱད་ཅུས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དེ། ངས་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་  
བསྟན་ཏོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །དམིགས་པར་བྱ་བ་འདི་ནི་བཤད་པ་ན་།གང་དག་ཐེག་པ་མཆོག་ལ་རབ་ཞུགས་པ། །བྱེ་  
པ་ཁྲག་ཁྲིག་ཕྲག་ནི་བརྒྱད་ཅུར་ཚང། །དེ་དག་རྣམས་ཀྱང་མི་མཆོག་རྒྱལ་བར་འགྱུར། །སློང་བ་རྣམ་པར་རྒྱལ་བ་སྲུང་འདི་ཡང། །ང་ཡི་མདུན་དུ་འདུག་ནས་མཆོད་པར་བྱེད། །མཆོག་ཏུ་  
  
  
༄༅། །དགའ་བ་སྐྱེས་ཤིང་བར་སྣང་གནས། །བདག་ཀྱང་འདི་འདྲར་ང་ལ་ཕྱག་འཚལ་ལོ། །དེས་ནི་ལས་འདི་བྱས་པར་གྱུར་པ་ན་།ཕྱིན་ཆད་ནམ་ཡང་ལོག་པར་ལྟུང་མི་  
འགྲོ་དེ་དང་དེར་ནི་རྟག་ཏུ་དལ་བ་ཐོབ། །སངས་རྒྱས་ཀྱང་ནི་དེ་ཡིས་རྟག་པར་མཐོང། །དེ་དག་སེམས་ཅན་དམ་པ་མཆོག་མཐོང་ནས་།བྱང་ཆུབ་རྒྱུ་ཡི་ཕྱིར་ནི་མཆོད་པ་བྱེད། །དེ་ཚེ་  
མེ་ཏོག་སྤོས་དང་བྱུག་པ་དང། །གདུགས་དང་རྒྱལ་མཚན་དག་གིས་མཆོད་པ་བྱེད། །དེ་བཞིན་ན་བཟའ་བསོད་སྙོམས་མཆོག་རྣམས་དང་།གཟིམས་ཆ་དག་དང་དེ་ཚེ་རྐྱེན་རྣམས་  
ཀྱིས༑ ༑རྒྱལ་བ་རྣམས་ལ་དེ་ནི་མཆོད་པ་བྱེད། །མཐར་གྱིས་དེར་ནི་སྤྱད་པ་སྤྱོད་བྱེད་ཅིང། །བྱམས་པ་སེམས་ཅན་མཆོག་ལ་མཉེས་བྱས་ནས། །དེར་ནི་རྒྱལ་བ་རྣམས་ལ་མཆོད་  
བྱེད་ཅིང། །ནོར་བུ་བྱེ་བ་ཁྲག་ཁྲིག་ཕྲག་བདུན་ཅུ། །བླ་མེད་བྱམས་པ་ལ་ནི་འབུལ་བར་བྱེད། །དེ་ཚེ་ནོར་བུ་དག་གི་འོད་ཉིད་འབྱུང། །དེ་ཡིས་དཔག་ཚད་བརྒྱད་ཅུ་ཁོ་ན་ཁྱབ། །དེ་  
ཚེ་ནོར་བུ་རྣམས་ཀྱི་འོད་འབྱུང་བ། །ནོར་བུ་དག་གི་འོད་དུ་ཁྱབ་པར་འགྱུར། །དེ་ཚེ་རིམ་གྲོ་བ་དག་བྱེ་བ་འབུམ། །དེ་སྙེད་ཀྱི་ནི་ཁྲི་ཡང་འབུལ་བར་བྱེད། །དེ་སྙེད་ཀྱི་ནི་ཁྲིའུ་ཡང་  
འབུལ་བར་འགྱུར། །གཙུག་ལག་ཁང་ཡང་དེ་སྙེད་བྱེད་པར་འགྱུར་།རིན་ཆེན་སྣ་བདུན་གྱི་ནི་བཀྲ་བ་བརྩིགས། །གཙུག་ལག་ཁང་རེ་རྒྱང་གྲགས་ཚད་དང་ལྡན། །རྟག་ཏུ་བྱམས་  
  
  
།རྒྱན་གྱིས་བརྒྱན་ཏེ་ངེས་པར་འབུལ་བར་བྱེད། །ཟླ་གསུམ་དེར་ནི་རྒྱལ་བ་བསྙེན་བཀུར་བྱེད། །དགག་དབྱེ་བྱས་ནས་ལོ་བརྒྱར་འགྱུར་བ་ཡིན། །དེ་ཡང་དེ་ཚེ་  
རབ་ཏུ་བྱུང་བའི་ཚེ། །ཚངས་པར་སྤྱོད་པ་དམ་པ་སྤྱོད་པར་འགྱུར། །དགའ་བ་དང་ནི་གུས་པ་དེ་ཡིས་སུ། །དེར་མིན་རྒྱལ་བ་རྣམས་ལ་མཆོད་པ་བྱེད། །མཐར་གྱིས་བྱང་ཆུབ་སྤྱད་པ་སྤྱོད་  
པ་ན༑ ༑དུས་བཟང་བ་ཡི་རྒྱལ་བ་ཐམས་ཅད་མཐོང། །ཇི་ལྟར་གངྒཱའི་ཀླུང་གི་བྱེ་མ་སྙེད། །དེ་བས་ལྷག་པའི་སངས་རྒྱས་དེ་ཡིས་མཐོང། །སངས་རྒྱས་དེ་དག་མཐོང་ནས་དད་པ་བྱེད། །འཕག་  
པའི་ཡེ་ཤེས་དེ་ནི་སུ་མི་འདོད། །སེམས་དེའི་དད་པ་དེ་ནི་དེ་འདྲ་བ། །ཕྱོགས་ཙམ་ང་ཡིས་ད་ལྟ་བསྟན་པ་ཡིན། །དེ་ཚེ་དེ་ཡི་ཡོན་ཏན་ཅི་འདྲ་བ། །ང་ཡིས་དཔེ་བསྟན་པར་ནི་ནུས་མ་ཡིན། །ཇི་  
ལྟར་གངྒཱའི་ཀླུང་གི་བྱེ་མ་སྙེད། །བསྐལ་པ་མང་པོར་དེ་ཚེ་འཁོར་ནས་སུ། །ཕྱིན་ཆད་དེ་ཡིས་ཐེག་པ་མཆོག་རེག་ཅིང། །སྙིང་པོའི་ཚོགས་ཞེས་བྱ་བའི་རྒྱལ་བར་འགྱུར། །དེ་ཚེ་ཚེ་ནི་བསྐལ་  
པ་སྟོང་ཐུབ་འགྱུར། །དེ་ཚེ་དེ་ཡི་ཞིང་གི་བཀོད་འབྱུང་བ། །དཔེར་ན་ལྷ་གནས་རི་རབ་རྩེ་མོ་བཞིན། །ཛམྦུའི་གླིང་དེ་ཡང་ནི་དེ་འདྲར་འགྱུར། །རྒྱལ་བའི་སྙིང་པོའི་ཚོགས་ནི་དེ་སྙེད་ཀྱི། །ཉན་  
ཐོས་དེ་ཚེ་འདུས་པ་གང་ཡིན་པ། །ཇི་ལྟར་གངྒཱའི་ཀླུང་གི་བྱེ་མ་སྙེད། །བྱེ་བ་ཁྲག་ཁྲིག་ཕྲག་ནི་མང་པོ་འབྱུང། །དེ་བཞིན་དེ་ཚེ་འདུས་པ་འབྱུང་འགྱུར་བ། །ཇི་ལྟར་གངྒཱའི་ཀླུང་གི་བྱེ་མ་  
  
  
༄༅། །སྙེད༑ ༑དགྲ་བཅོམ་ཟག་པ་ཟད་ཅིང་ཉོན་མོངས་མེད། །དེ་ཚེ་དབང་གྱུར་རྫུ་འཕྲུལ་ཕ་རོལ་ཕྱིན། །ཤེས་རབ་འབྱུང་གནས་ཤཱ་རིའི་བུ་ཇི་བཞིན། །དྲི་བ་གཏན་  
ལ་འབེབས་པར་ཡེ་ཤེས་འཕགས། །ཆོས་མངོན་མདོ་སྡེ་འདུལ་བ་རྣམས་ལ་མཁས། །ང་ཡིས་ཉན་ཐོས་མཆོག་ནི་ལུང་བསྟན་བཞིན། །དེ་བཞིན་གཤེགས་པ་སྙིང་པོའི་ཚོགས་  
ཉིད་ཀྱི༑ ༑འདུས་པ་དེ་ཚེ་ཉིས་འགྱུར་འབྱུང་བར་འགྱུར། །དེ་དག་བྱང་ཆུབ་དམ་པ་མཆོག་ལ་ཞུགས། །མ་ཕམ་ཞེས་བྱའི་བྱམས་པ་ཇི་བཞིན་ནོ། །དེ་དག་སྐྱེ་བ་གཅིག་གིས་ཐོགས་  
པའང་ཡིན། །བླ་མེད་བྱང་ཆུབ་ཏུ་ནི་དེ་ཚེ་འགྱུར། །དེ་ནས་ཤི་འཕོས་ཤི་བའི་དུས་བྱས་ནས། །ཞིང་གཞན་གཞན་དུ་དེ་དག་བྱང་ཆུབ་རྟོགས། །དཔའ་བ་དཔའ་བོ་བློ་གྲོས་བརྟན་རྣམས་  
ཀྱི༑ ༑འདུས་པ་དེ་བས་ཀྱང་ནི་ལྷག་པར་འགྱུར། །དེ་ཚེ་ཐེག་མཆོག་བླ་ན་མེད་པར་ནི། །སྙིང་པོའི་ཚོགས་ཀྱི་སངས་རྒྱས་ལུང་སྟོན་འགྱུར། །དེ་བཞིན་གཤེགས་པ་མྱ་ངན་འདས་ནས་  
ཀྱང། །དེ་ཚེ་ཆོས་ཚུལ་བསྐལ་པར་གནས་པར་འགྱུར། །དེ་ཡི་སྐུ་གདུང་རྒྱས་པར་འགྱུར་བ་ནི། །ང་ཡི་མྱ་ངན་འདས་པའི་ཇི་བཞིན་ཏེ། །དེ་བཞིན་གཤེགས་པ་སྙིང་པོའི་ཚོགས་ཉིད་  
ཀྱི༑ ༑རིང་བསྲེལ་དེ་དག་དེ་ལྟར་འགྱུར་བ་ཡིན། །ཇི་ལྟར་སེམས་ཅན་མོས་པར་འགྱུར་བ་བཞིན། །དེ་ལྟ་དེ་ལྟར་སངས་རྒྱས་རིང་བསྲེལ་གནས། །དེ་ལ་རིན་ཆེན་ཞེས་བྱའི་མཆོད་  
  
  
།རྒྱལ་མཚན་ཀ་བ་དག་དང་སྟེགས་བུ་དང། །དྲིལ་བུ་དྲི་མ་མེད་པས་བརྒྱན་རྣམས་ཀྱིས། །ཛམྦུའི་གླིང་ནི་བརྒྱན་པར་འགྱུར་བ་ཡིན། །སེམས་ཅན་གང་དག་མཆོད་རྟེན་དེར་འགྲོ་  
བ༑ ༑དེ་དག་མཆོད་རྟེན་ལ་ནི་མེ་ཏོག་འཐོར། །ནམ་མཁའ་ལ་ནི་མེ་ཏོག་གདུགས་སུ་འགྱུར། །དེ་ཚེ་རྫུ་འཕྲུལ་དེ་འདྲ་འབྱུང་བར་འགྱུར་།དེར་ནི་ཇི་ལྟར་མོས་པའི་མི་རྣམས་ལ། །དེ་ཚེ་  
སངས་རྒྱས་སྐུ་ཡིས་འཛུམ་མཛད་འགྱུར། །མཆོད་རྟེན་ནང་ནས་སྟོན་པར་མཛད་འགྱུར་ཞིང། །འཛུམ་པ་བསྟན་ནས་ནུབ་པར་མཛད་པར་འགྱུར། །གང་དག་སྤྱི་གཙུག་འོད་ནི་ནུབ་གྱུར་  
ན༑ ༑བདག་ཅག་བྱང་ཆུབ་ཕྱིར་ནི་ལུང་བསྟན་ཤེས། །གང་དག་རྒྱལ་བའི་ཞལ་དུ་ཞུས་གྱུར་ན། །བདག་ཅག་རང་རྒྱལ་བར་ནི་ལུང་བསྟན་ཤེས། །མཆོད་རྟེན་གྱི་ནི་ནང་གི་འདྲེན་པ་ཡི། །  
ལྟེ་བར་གང་ཚེ་འོད་ནི་ཞུགས་གྱུར་ན། །ལུང་བསྟན་དེ་དག་ཉིད་ཀྱིས་མྱ་ངན་འདས། །རྫུ་འཕྲུལ་དེ་འདྲར་འགྱུར་བར་བདག་གིས་ཤེས། །རྒྱལ་བའི་བྱིན་གྱི་རླབས་ནི་བསྐལ་པར་འབྱུང། །  
དེ་ཡི་འོད་ཏུ་ཐམས་ཅད་རྒྱུན་ཆད་འགྱུར། །འཁོར་བར་གཏོགས་ལ་རྟག་པ་ཡོད་མ་ཡིན། །སངས་རྒྱས་བསྟན་པ་འདི་ལ་མི་རྟག་སྟོང། །དེ་སྐད་ཅེས་བཀའ་སྩལ་པ་དང། །བཅོམ་ལྡན་  
འདས་ལ་ཚེ་དང་ལྡན་པ་ཤཱ་རད་ཏིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། སློང་མོ་པ་རྣམ་པར་རྒྱལ་བ་སྲུང་བ་བརྙས་པའི་ཚུལ་དུའང་གདའ་ལ། བརྙས་པ་མ་ལགས་  
  
  
༄༅། །པའི་ཆོས་དང་ལྡན་པ་ནི། ངོ་མཚར་ལགས་སོ། །བཅོམ་ལྡན་འདས། དེ་ལྟ་བུའི་སེམས་ཅན་ལ་སུ་ཞིག་བརྙས་པར་འགྱུར། དེ་སྐད་ཅེས་གསོལ་པ་དང་  
བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རད་ཏིའི་བུ་ལ་འདི་སྐད་ཅེས་བཀའ་སྩལ་ཏོ། ཤཱ་རད་ཏིའི་བུ། དེ་དེ་བཞིན་ཏེ། བྱིས་པ་སོ་སོའི་སྐྱེ་བོ་ཐོས་པ་དང་མི་ལྡན་པ་མ་གཏོགས་  
པར་སེམས་ཅན་དེ་ལྟ་བུ་སུ་ཞིག་བརྙས་པར་འགྱུར། ཤཱ་རད་ཏིའི་བུ། ངས་ཀྱང་དེ་ལ་དགོངས་ནས་དེ་བཞིན་གཤེགས་པ་མ་གཏོགས་པར་གང་ཟག་གིས་གང་ཟག་གི་ཚད་  
གཟུང་བར་མི་ནུས་སོ། །ཞེས་བྱ་བའི་ཚིག་གསུངས་པ་ཡིན་ནོ། །ཤཱ་རད་ཏིའི་བུ། འདི་ཇི་སྙམ་དུ་སེམས། འོ་ན་སློང་མོ་པ་རྣམ་པར་རྒྱལ་བ་སྲུང་བ་ལྷ་རྣམས་དང། ཀླུ་རྣམས་དང་  
གནོད་སྦྱིན་རྣམས་དང། དྲི་ཟ་རྣམས་དང། མི་འམ་ཅི་རྣམས་དང་ལྟོ་འཕྱེ་ཆེན་པོ་རྣམས་དང། མི་རྣམས་དང། མི་མ་ཡིན་པ་རྣམས་ཀྱིས་ཕྱག་བྱ་བའི་འོས་སུ་གྱུར་པ་ཡིན་ནམ་  
གསོལ་པ། བཅོམ་ལྡན་འདས། དེ་མ་ལགས་སོ། །དེ་ཅིའི་སླད་དུ་ཞེ་ན་བཅོམ་ལྡན་འདས། རེ་ཞིག་གང་གི་ཚེ་སློང་མོ་པ་རྣམ་པར་རྒྱལ་བ་སྲུང་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་  
ཏུ་སེམས་བསྐྱེད་པ་དེའི་ཚེ་དེ་ཕྱག་བགྱི་བའི་འོས་དང། མཆོད་པ་བགྱི་བའི་འོས་དང། གདུང་བར་བགྱི་བའི་འོས་སུ་གྱུར་པའི་སླད་དུ་སྟེ། བཅོམ་ལྡན་འདས། ད་ལྟར་ནི། ལྷ་དང་  
  
  
ལགས་སོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རད་ཏིའི་བུ་ལ་འདི་སྐད་ཅེས་བཀའ་སྩལ་  
ཏོ༑ ༑ཤཱ་རད་ཏིའི་བུ། དེ་བཞིན་གཤེགས་པའི་ཐོགས་པ་མེད་པའི་ཡེ་ཤེས་དེ་ནི། ཉན་ཐོས་དང། རང་སངས་རྒྱས་རྣམས་དང་ཐུན་མོང་མ་ཡིན་པའོ། །ཤཱ་རད་ཏིའི་བུ། དེ་ལྟ་བས་ན། ངའི་  
ཉན་ཐོས་དེ་ལྟ་བུའི་རྗེས་སུ་བསྟན་པ་གུས་པར་ཉན་འདོད་པ། སེམས་ཅན་རྣམས་ལ་ཆོས་སྟོན་པ་རྣམས་ཀྱིས་ནི། ཐོག་མ་ཉིད་དུ་ངའི་ཡེ་ཤེས་ཀྱི་ཡོན་ཏན་ཉིད་ཡོངས་སུ་བསྒྲག་པར་  
བྱའོ༑ ༑དེ་ཅིའི་ཕྱིར་ཞེ་ན། ཅི་ནས་ཀྱང་སེམས་ཅན་དེ་དག་དེ་བཞིན་གཤེགས་པའི་ཡེ་ཤེས་ཀྱི་ཡོན་ཏན་ཡོངས་སུ་བསྒྲགས་པ་ཐོས་ནས་སངས་རྒྱས་ཀྱི་ཡེ་ཤེས་དེ་ཉིད་ལ་སེམས་གཏོད་  
པར་བྱེད་དེ། དེ་ལྟར་ན་སངས་རྒྱས་ཀྱི་ཚུལ་རྒྱུན་མི་འཆད་པར་འགྱུར་བའི་ཕྱིར་རོ། །ཤཱ་རད་ཏིའི་བུ། སེམས་ཅན་གང་དག་གཞན་ལ་ཕན་པའི་ཕྱིར་ཞུགས་པ་དེ་དག་ཉུང་ངོ། །ཤཱ་རད་  
ཏིའི་བུ༑ སེམས་ཅན་གང་དག་གཞན་ལ་ཕན་པ་དང། བདག་ལ་ཕན་པའི་ཕྱིར་ཞུགས་པ་དེ་དག་ནི། རབ་ཏུ་དཀོན་ནོ། །མཆོག་ཏུ་རབ་ཏུ་དཀོན་ནོ། །ཤཱ་རད་ཏིའི་བུ། ཡང་གང་དག་  
གཞན་ལ་ཕན་པའི་ཕྱིར་དང། བདག་ལ་ཕན་པའི་ཕྱིར་ཞུགས་པ་དག་ལྟ་ཞོག་གི་ཤཱ་རད་ཏིའི་བུ། སེམས་ཅན་གང་དག་བདག་དང་གཞན་ལ་ཕན་པའི་ཕྱིར་ཞུགས་པ་དེ་དག་ནི་  
  
  
༄༅། །དཀོན་ནོ། །མཆོག་ཏུ་རབ་ཏུ་དཀོན་ནོ། །ཤཱ་རད་ཏིའི་བུ་བྱིས་པ་ལོག་པར་འཛིན་པ་དག་ནི། བདག་ལ་ཕན་པར་བྱའོ། །སྙམ་ནའང་མི་ཕན་པ་ཁོ་ན་སྟེན་  
པར་བྱེད་དོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ། གང་གཞན་ལ་མི་ཕན་པའམ། ཉེས་དམིགས་སམ། རྣམ་པར་མཐོ་འཚམ་པ་བྱས་ཤིང། རྣམ་པར་འཚེ་བའང་བྱས་  
པས་ནི༑ དེ་ལ་ཕན་པ་དང་ཉེས་དམིགས་མེད་པ་དང། རྣམ་པར་མི་འཚེ་བ་དང། རྣམ་པར་མཐོ་མི་འཚམ་པར་འགྱུར་བ་ངས་མ་མཐོང་མ་ཐོས་པའི་ཕྱིར་ཏེ། དེ་ནི། གནས་  
མེད་དོ༑ ༑ཤཱ་རད་ཏིའི་བུ། དེ་ལྟ་བས་ན། གང་དག་བདག་ལ་ཕན་པའི་ཕྱིར་ཞུགས་པའི་སེམས་ཅན་དེ་དག་ནི། དཀོན་ནོ། །སེམས་ཅན་དེ་དག་ནི། མཆོག་ཏུ་རབ་ཏུ་  
དཀོན་ནོ། །གང་དག་བདག་ལ་ཕན་པའི་ཕྱིར་དང། གཞན་ལ་ཕན་པའི་ཕྱིར་ཞུགས་པའི་སེམས་ཅན་དེ་དག་ཀྱང་མཆོག་ཏུ་དཀོན་ནོ་།ཤཱ་རད་ཏིའི་བུ། དེ་ལྟ་བས་ན་  
སེམས་ཅན་གང་ལ་ལས་བསྟིང་བ་བྱས་ཤིང་གཤུང་བ་བྱེད་ན། ཤཱ་རད་ཏིའི་བུ། སེམས་ཅན་དེ་ལྟ་བུ་དེ་དག་ནི། བདག་ལ་ཕན་པ་དང། གཞན་ལ་ཕན་པའི་ཕྱིར་ཞུགས་  
པ་མ་ཡིན་ཏེ། ཤཱ་རད་ཏིའི་བུ། གང་ཟག་དེ་ལྟ་བུ་དེ་དག་ནི་མི་རིགས་པ་ཡིན་ནོ། །ཤཱ་རད་ཏིའི་བུ། ཡང་མི་བླུན་པོ་དེ་དག་ནི། ལམ་ངན་པར་ཞུགས་པ་ཡིན་གྱི། དེ་དག་  
  
  
གཞན་ལ་ཕན་པའི་ཕྱིར་ཞུགས་པ་ནི། མ་ཡིན་ནོ། །མི་རིགས་པ་དང་ལྡན་པ་དེ་ལྟ་བུ་དེ་དག་ནི། རབ་ཏུ་རྣམ་པར་འཇིག་པ་བརྒྱད་རྗེས་སུ་འཐོབ་སྟེ། བརྒྱད་  
གང་ཞེ་ན། ཉེ་དུ་རབ་ཏུ་རྣམ་པར་འཇིག་པ་དང། ཡུལ་རབ་ཏུ་རྣམ་པར་འཇིག་པ་དང། ལོངས་སྤྱོད་རབ་ཏུ་རྣམ་པར་འཇིག་པ་དང། མེའི་རབ་ཏུ་རྣམ་པར་འཇིག་པ་དང། རྒྱལ་པོའི་རབ་  
ཏུ་རྣམ་པར་འཇིག་པ་དང། སྐྱེ་མཆེད་ཀྱི་རབ་ཏུ་རྣམ་པར་འཇིག་པ་དང། སེམས་ཅན་དམྱལ་བའི་རབ་ཏུ་རྣམ་པར་འཇིག་པ་རྗེས་སུ་འཐོབ་པ་དང། སེམས་ཅན་དམྱལ་བའི་སྲུང་མའི་  
རབ་ཏུ་རྣམ་པར་འཇིག་པ་རྗེས་སུ་འཐོབ་པ་སྟེ། རབ་ཏུ་རྣམ་པར་འཇིག་པ་ཆེན་པོ་བརྒྱད་པོ་དེ་དག་རྗེས་སུ་འཐོབ་བོ། །ཡང་མི་བདེ་བ་ཆེན་པོ་བརྒྱད་རྗེས་སུ་འཐོབ་སྟེ། བརྒྱད་གང་ཞེ་ན་  
སེམས་ཅན་དམྱལ་བར་སྐྱེ་བའི་མི་བདེ་བ་ཉིད་རྗེས་སུ་འཐོབ་པ་ཡིན་དུད་འགྲོའི་སྐྱེ་གནས་ཀྱི་མི་བདེ་བ་ཉིད་རྗེས་སུ་འཐོབ་པ་ཡིན་གཤིན་རྗེའི་འཇིག་རྟེན་དུ་སྐྱེ་བའི་མི་བདེ་བ་ཉིད་  
རྗེས་སུ་འཐོབ་པ་ཡིན། གལ་ཏེ་མི་རྣམས་ཀྱི་ནང་དུ་སྐྱེས་ནའང་དེ་དག་ཡུལ་མཐའ་འཁོབ་ཏུ་སྐྱེ་བ་ཡོངས་སུ་འཛིན་ཅིང་དེར་ཡང་ལོང་བ་དང། འོན་པ་དང། ཞར་བ་དང། ལག་སོར་  
རྡུམ་པོ་དང། གཞོགས་ཕྱེད་ཉམས་པར་འགྱུར་ཞིང་ནད་ཀྱི་རྣམ་པ་དྲག་པོ་གང་ཡང་རུང་བ་དག་གིས་བཏབ་པར་འགྱུར་ཏེ། མི་བདེ་བ་དེ་རྗེས་སུ་འཐོབ་པ་ཡིན། གལ་ཏེ་འཚམ་པའི་  
  
  
༄༅། །ཡུལ་དུ་སྐྱེ་བར་མི་རྣམས་དང་སྐལ་པ་མཉམ་པར་སྐྱེས་ནའང་དེ་དག་མི་ཡོན་པོ་དང། མི་སུན་འབྱིན་པ་དང། མི་དམུ་རྒོད་དང། བུད་མེད་དང་གནས་པ་དང་  
གཅེར་བུ་པའི་སྤྱོད་ཡུལ་བ་དང། མུ་སྟེགས་ཅན་གཞན་གྱི་སྨྲ་བ་དང་འདྲེས་པ་དང། ལོག་པར་ལྟ་བ་དང། སྡིག་པ་ཀུན་ཏུ་སྤྱོད་པ་དང། མི་གཙང་བའི་ལུས་ཀྱི་ལས་དང་ལྡན་པ་  
དང། མི་གཙང་བའི་ངག་གི་ལས་དང། མི་གཙང་བའི་ཡིད་ཀྱི་ལས་དང་ལྡན་པ་དག་ཏུ་འགྱུར་ཞིང། འཕགས་པ་རྣམས་ཀྱི་ཕྱིར་བསྒྱུར་དུ་མི་རུང་བར་འགྱུར་ཏེ། མི་བདེ་བ་དེའང་  
རྗེས་སུ་འཐོབ་པ་ཡིན། གལ་ཏེ་མི་རྣམས་ཀྱི་ནང་དུ་སྐྱེས་ནའང་དེར་དེ་བཞིན་གཤེགས་པ་འབྱུང་བར་མི་འགྱུར་ཞིང། གང་གི་ནུབ་མོ་དེ་བཞིན་གཤེགས་པ་འབྱུང་བ་དེ་ཉིད་ཀྱི་ནུབ་  
མོ་དེ་འཆི་བའི་དུས་བྱེད་ཅིང་མངོན་སུམ་དུ་གནས་པ་མི་འཐོབ་སྟེ་མི་བདེ་བ་ཆེན་པོ་དེའང་རྗེས་སུ་འཐོབ་པ་ཡིན་ཏེ། མི་བདེ་བ་ཆེན་པོ་བརྒྱད་པོ་དེ་དག་རྗེས་སུ་འཐོབ་བོ། །གལ་  
ཏེ་སེམས་ཅན་དམྱལ་བ་ཆེན་པོ་དག་ཏུ་སྐྱེས་ན་དེར་དེ་དག་ལུས་ཆེན་པོ་དང། ལུས་རྒྱ་ཆེན་པོར་འགྱུར་ཏེ། དེར་གནོད་པ་ཆེན་པོ་དག་ཉམས་སུ་མྱོང་བར་འགྱུར་བ་ཡིན། གལ་ཏེ་  
དུད་འགྲོ་དག་ཏུ་སྐྱེས་ནའང་དེ་དག་ལུས་ཆེན་པོ་དང། ལུས་རྒྱ་ཆེན་པོ་དང། ཁམ་ཆེན་པོ་དང། གསོ་དཀའ་བར་འགྱུར་ཏེ། གང་དུ་སྐྱེས་པ་དེར་ཡང་སྡིག་པའི་ལས་ཆེས་མང་པོ་  
  
  
དེར་སྐྱེས་པ་དག་ཀྱང་ཉའམ། ཆུ་སྲིན་ནམ། སྲམ་མམ། ཆུ་སྲིན་བྱིས་པ་གསོད་དམ་ཉ་མིད་ཀྱི་ཉ་ཞེས་བྱ་བར་འགྱུར་ཏེ། སེམས་ཅན་རྣམས་  
ཀྱིས་དེ་དག་མཆིལ་བས་བཟུང་ལ་མངོན་དུ་བཏེག་ནས་ལུས་ཀྱི་སྲོག་གཅོད་པར་བྱེད་ལ། བཅད་ཅིང་བརྡུངས་ཏེ་རྣམ་པར་གཙེ་བར་བྱེད་ཀྱང་དེ་ཙམ་གྱིས་ཀྱང་འཆི་བའི་དུས་ནི། མི་བྱེད་ལ་  
དེ་དག་གི་ལུས་འཕེལ་བར་འགྱུར་ཞིང་སྡུག་བསྔལ་གྱི་ཚོར་བ་རྣམ་པ་སྣ་ཚོགས་དུ་མ་ཉམས་སུ་མྱོང་ཡང་དེ་ཙམ་གྱིས་ཀྱང་འཆི་བའི་དུས་མི་བྱེད་པ་ཡིན། དེ་ལས་གཞན་པའི་སྐྱེ་གནས་  
སུ་སྐྱེས་ནའང་དེར་དེ་དག་རྔ་མོའམ། གླང་ངམ། བོང་བུའམ་བྱ་གག་གམ། ཕག་ཏུ་འགྱུར་ཏེ། གལ་ཏེ་དེ་དག་རྔ་མོའམ། གླང་དུ་གྱུར་ན། དེ་དག་སྣ་ཕུག་ནས་ཁལ་གྱིས་གཟིར་ཅིང་  
དབྱུག་པ་བརྒྱས་བརྒྱབ་ནས་ལམ་དུ་ཁྲིད་པར་འགྱུར་ལ། དེ་དག་འཁང་ཞིང་ཤིན་ཏུ་སྐྱོ་བས་ཁལ་དེ་ཁྱེར་བར་བྱེད་དེ། དེ་དག་ལ་སྐྱབས་གང་ཡང་མེད་དོ། །གང་གི་ཚེ་ཁལ་གྱིས་གཟིར་  
ཅིང་ལུས་ཉམ་ཆུང་བར་གྱུར་པ་དེའི་ཚེའང་སྲོག་དང་བྲལ་བར་བྱེད་ཅིང། སྲོག་དང་ཕྲལ་ནས་ཀྱང་དེ་ཉིད་ཀྱི་ཤ་ཟ་ཞིང་འདི་སྐད་དུ་ལུས་རྒྱ་ཆེན་པོ་དང། ལེ་ལོ་ཅན་དང། གསོ་དཀའ་བ་དང་  
ཁམ་ཆེན་པོ་དང། བྱ་བ་མི་ནུས་པ་ཡིན་ནོ། །ཞེས་ཟེར་རོ། །ཤཱ་རད་ཏིའི་བུ། སྡིག་པའི་ལས་བྱས་ཤིང་བསགས་པའི་འབྲས་བུ་མི་འདོད་ཅིང་ཡིད་དུ་མི་འོང་བ་ཇི་སྙེད་ཅིག་མངོན་པར་  
  
  
༄༅། །འགྲུབ་པར་འགྱུར་བ་ལ་ལྟོས། ཤཱ་རད་ཏིའི་བུ། དེ་བཞིན་གཤེགས་པས་མི་དགེ་བ་ལས་དེའི་རྣམ་པར་སྨིན་པ་ནི། བསྐལ་པའམ། བསྐལ་པ་ལས་ལྷག་པས་  
གསུངས་ཀྱང་ཟད་པར་ནི། མི་འགྱུར་རོ། །ཤཱ་རད་ཏིའི་བུ། མདོར་ན་གང་བྱང་ཆུབ་སེམས་དཔའི་སེམས་བསྐྱེད་པ་ལ་བར་ཆད་བྱ་བའི་ཕྱིར་འཇུག་པ་དེ་ལ་ནི། ཤཱ་རད་ཏིའི་བུ་  
མྱ་ངན་ལས་འདས་པར་འགྲོ་བ་མེད་ཅིང་དལ་བ་ཕུན་སུམ་ཚོགས་པ་མེད་དོ། །ཤཱ་རད་ཏིའི་བུ། དེ་ལྟ་བས་ན། ཁྱེད་ཅག་གིས་བདག་ཉིད་སྐྱབས་ཤིང་དལ་བ་ཕུན་སུམ་ཚོགས་  
པ་ཐོབ་བོ། །ཤཱ་རད་ཏིའི་བུ། བཞི་པོ་འདི་དག་ནི། སྐྱབས་ཡིན་ཏེ། བཞི་གང་ཞེ་ན། ཤཱ་རད་ཏིའི་བུ། དེ་བཞིན་གཤེགས་པ་ནི་སེམས་ཅན་འཇིགས་པས་གཟིར་བ་རྣམས་  
ཀྱི་སྐྱབས་ཡིན། ཤཱ་རད་ཏིའི་བུ། འཕགས་པའི་ལམ་ནི། སེམས་ཅན་ལམ་ངན་པར་ཞུགས་པ་རྣམས་ཀྱི་སྐྱབས་ཡིན། ཤཱ་རད་ཏིའི་བུ་དྲན་པ་ཉེ་བར་གཞག་པ་རྣམས་  
ནི༑ སྡིག་པའི་ལས་མངོན་པར་འདུ་མི་བྱ་བའི་སྐྱབས་ཡིན། ཤཱ་རད་ཏིའི་བུ། བྱང་ཆུབ་ཀྱི་སེམས་ནི། མི་ཁོམ་པ་ཐམས་ཅད་རྣམ་པར་སྤོང་བ་ཉིད་ཀྱི་སྐྱབས་ཡིན་ཏེ་  
ཤཱ་རད་ཏིའི་བུ། བཞི་པོ་དེ་དག་ནི། སྐྱབས་ཡིན་ནོ། །ཤཱ་རད་ཏིའི་བུ། བཞི་པོ་འདི་དག་ནི། བདེ་བ་ཡིན་ཏེ། བཞི་གང་ཞེ་ན། དེ་བཞིན་གཤེགས་པ་མཐོང་བ་ཡིན། དལ་བ་  
  
  
དེ་བཞིན་གཤེགས་པས་རབ་ཏུ་བསྟན་པའི་ཆོས་འདུལ་བ་ལ་དད་པ་རྙེད་པ་ཡིན། ལྟ་བ་དྲང་པོ་དང་ཕུན་སུམ་ཚོགས་པ་ཡིན་ཏེ། ཤཱ་རད་ཏིའི་བུ། བཞི་  
པོ་དེ་དག་ནི། བདེ་བ་ཆེན་པོ་ཡིན་ནོ། །ཤཱ་རད་ཏིའི་བུ། བཞི་པོ་འདི་དག་ནི། ནད་མེད་པ་ཡིན་ཏེ། བཞི་གང་ཞེ་ན། འབྱུང་བ་ཆེན་པོ་རྣམས་ཀྱི་ཁམས་སྙོམས་པ་ཉིད་ནད་མེད་པ་ཡིན་  
ཡང་དག་པའི་ལྟ་བར་སེམས་དྲང་པོ་ཉིད་ནད་མེད་པ་ཡིན། དེ་བཞིན་གཤེགས་པའི་བསྟན་པ་ལ་དད་པ་རྙེད་ཅིང་ཕུན་སུམ་ཚོགས་པའི་བདེ་བ་ཐམས་ཅད་རྙེད་པ་ཉིད་ནད་མེད་པ་ཡིན་  
སེམས་ཅན་གྲངས་མེད་དཔག་ཏུ་མེད་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པ་རྙེད་ཅིང་ཉོན་མོངས་པ་རྣམ་པར་འཇོམས་པ་ཉིད་ནད་མེད་པ་ཆེན་པོ་ཡིན་  
ཏེ༑ ཤཱ་རད་ཏིའི་བུ། བཞི་པོ་དེ་དག་ནི། ནད་མེད་པ་ཡིན་ནོ་།ཤཱ་རད་ཏིའི་བུ། བཞི་པོ་འདི་དག་ནི། རེ་བ་ཡིན་ཏེ། བཞི་གང་ཞེ་ན། ནད་པ་འཚོ་བར་རེ་བ་དང། བཀྲེས་པ་ཟས་རེ་བ་དང་  
སྡུག་བསྔལ་ཞིང་སྡུག་བསྔལ་གྱིས་གཟིར་བ་བདེ་བ་ལ་མངོན་པར་དགའ་བའི་རེ་བ་དང། དགོན་པ་ཆེན་པོའི་ལམ་དུ་ཞུགས་པ་བདེ་བར་རེ་བ་ཡིན་ཏེ། ཤཱ་རད་ཏིའི་བུ། བཞི་པོ་དེ་དག་  
ནི༑ རེ་བ་ཡིན་ནོ། །ཤཱ་རད་ཏིའི་བུ། བཞི་པོ་འདི་དག་ནི། གང་ལ་ལྷག་པར་ཞེན་པའི་སེམས་ཅན་རྣམས་ངན་སོང་དུ་འགྲོ་བར་འགྱུར་བའི་ལྷག་པར་ཞེན་པ་ཡིན་ཏེ། བཞི་གང་ཞེ་ན་  
  
  
༄༅། །ལུས་ལ་ལྷག་པར་ཞེན་པ་དང། སྲོག་ལ་ལྷག་པར་ཞེན་པ་དང། ལོངས་སྤྱོད་ལ་ལྷག་པར་ཞེན་པ་དང། འདོད་པ་ལ་ལྷག་པར་ཞེན་པ་ཡིན་ཏེ། ཤཱ་རད་ཏིའི་  
བུ༑ བཞི་པོ་དེ་དག་ནི། གང་ལ་ལྷག་པར་ཞེན་པའི་སེམས་ཅན་རྣམས་ངན་སོང་འགྲོ་བར་འགྱུར་བ་ལྷག་པར་ཞེན་པ་ཡིན་ནོ། །ཤཱ་རད་ཏིའི་བུ། བདུན་པོ་འདི་དག་ནི། གནས་  
ཡིན་ཏེ༑ བདུན་གང་ཞེ་ན། མ་ཞུ་བའི་གནས་དང། ཞུ་བའི་གནས་དང། བད་ཀན་གྱི་གནས་དང། མཁྲིས་པའི་གནས་དང། རླུང་གི་གནས་དང། ལྟ་བའི་གནས་དང། ཤཱ་  
རད་ཏིའི་བུ། འདི་ལྟ་སྟེ། འདོད་པ་ལ་ལྷག་པར་ཞེན་པ་འྡིའང་གནས་ཆེན་པོ་ཡིན་ཏེ། ཤཱ་རད་ཏིའི་བུ། གང་འདོད་པ་ལ་ལྷག་པར་ཞེན་པ་དེ་ནི། མཁྲིས་པ་དང། བད་ཀན་དང་  
སྣབས་དང། རྣག་ཁྲག་དང། གཅིན་དང། ཕྱིས་དང། ཤ་དང་རྒྱུས་པ་དང། རུས་པ་དང། ཁྲག་དང། གཞུངས་པ་ལ་རྟེན་པ་ཡིན་ནོ། །ཡང་དེའི་ཚེ་ཁྱིམ་བདག་རྣམ་པར་རྒྱལ་བ་  
སྲུང་བ་ཞེས་བྱ་བ་འཁོར་དེ་ཉིད་དུ་འདུས་པར་གྱུར་ཏེ་འདུག་གོ་།དེའི་སྐྱེ་རྒུའི་བདག་མོ་ནི། གཟུགས་དང་ལྡན་མ་ཞེས་བྱ་སྟེ་གཟུགས་བཟང་བ། ཡངས་པ། བལྟ་ན་སྡུག་པ། ཁ་  
དོག་བཟང་པོ་རྒྱས་པ་མཆོག་དང་ལྡན་པའོ། །དེ་ནས་ཁྱིམ་བདག་རྣམ་པར་རྒྱལ་བ་སྲུང་བ་དེ་ལ་ཡིད་ལྷག་པར་ཆགས་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་  
  
  
འདོད་པའི་གནས་གང་ལགས་པ་དེ་ནི། བཤང་གཅིའི་གནས་སོ། །ཞེས་དེ་སྐད་བཀའ་མི་སྩལ་དུ་གསོལ། དེ་ཅིའི་སླད་དུ་ཞེ་ན། བཅོམ་ལྡན་འདས། བདག་གི་སྐྱེ་རྒུའི་  
བདག་མོ་ནི། གཟུགས་ལྡན་མ་ཞེས་བགྱི་སྟེ། བཅོམ་ལྡན་འདས། དེ་ལ་ནི། བཤང་བའང་མ་མཆིས། གཅི་བའང་མ་མཆིས་པའི་སླད་དུའོ་།དེ་ནས་བཅོམ་ལྡན་འདས་ཀྱིས་ཁྱིམ་  
བདག་དེའི་ལྷག་པའི་བསམ་པ་ཐུགས་སུ་ཆུད་ནས་ཁྱིམ་བདག་དེའི་ཆུང་མ་བུད་མེད་གཟུགས་ལྡན་མ་ཅི་འདྲ་བ་དེ་འདྲ་བ་ཞིག་མངོན་པར་སྤྲུལ་ཏོ། །ཁྱིམ་བདག་དེས་མཐོང་སྟེ་མཐོང་  
ནས་ཀྱང་དེ་འདི་སྙམ་དུ་སེམས་ཏེ། བདག་གི་ཆུང་མ་བྱ་བ་ཅི་ལ་འདིར་ཕྱིན་ཅིག་གུ་སྙམ་ནས་དེ་རང་གི་སྐྱེ་རྒུའི་བདག་མོ་ག་ལ་བ་དེར་སོང་སྟེ་ཕྱིན་ནས་རང་གི་སྐྱེ་རྒུའི་བདག་མོ་ལ་  
འདི་སྐད་ཅེས་སྨྲས་སོ། །ཁྱོད་ཅིའི་ཕྱིར་འཁོར་འདིར་འོངས། དེས་སྨྲས་པ། ཁྱིམ་བདག་བདག་དེ་བཞིན་གཤེགས་པ་ལ་ཆོས་ཉན་དུ་འོངས་སོ། །དེ་ནས་ཁྱིམ་བདག་རྣམ་པར་རྒྱལ་  
བ་སྲུང་བས་རང་གི་ཆུང་མའི་ལག་པ་ནས་བཟུང་ནས་རང་གི་གོས་ཀྱི་གྲྭར་འདུག་ཏུ་བཅུག་སྟེ། ཁྱིམ་བདག་རྣམ་པར་རྒྱལ་བ་སྲུང་བ་དང། ཆུང་མ་གཟུགས་ལྡན་མ་གཉིས་ཀ་འདུག་  
གོ་དེ་ནས་བཅོམ་ལྡན་འདས་ཀྱིས་རྫུ་འཕྲུལ་ཇི་ལྟ་བུ་མངོན་པར་འདུ་བྱ་བ་མངོན་པར་འདུ་མཛད་པས་གོས་ཀྱི་གྲྭ་དེ་ལ་བུད་མེད་དེས་བཤང་བ་བྱས་པ་དེ་ལྟ་བུའི་རྫུ་འཕྲུལ་མངོན་  
  
  
༄༅། །པར་འདུ་བྱ་བ་མངོན་པར་འདུ་མཛད་དོ། །དེ་ནས་ཁྱིམ་བདག་རྣམ་པར་རྒྱལ་བ་སྲུང་བ་བཤང་བའི་དྲི་དེ་མི་བཟོད་ནས་སོར་མོ་དག་གིས་སྣ་བཀག་སྟེ་ཁ་  
ཕྱིར་ཕྱོགས་ཤིང་རྣམ་པར་བལྟས་སོ། །དེའི་ཚེ་ཁྱིམ་བདག་རྣམ་པར་རྒྱལ་བ་སྲུང་བའི་གཡས་ལོགས་ན་ཤཱཀྱའི་བུ་དགའ་བོ་ཞེས་བྱ་བ་འདུག་པར་གྱུར་ཏོ། །དེ་ནས་ཤཱཀྱའི་བུ་དགའ་  
པོས་ཁྱིམ་བདག་རྣམ་པར་རྒྱལ་བ་སྲུང་བ་ལ་འདི་སྐད་ཅེས་སྨྲས་སོ། །ཁྱིམ་བདག་ཁྱོད་ཅིའི་ཕྱིར་སྣ་བཀག་ནས་ཁ་ཕྱིར་ཕྱོགས་ཏེ་འདུག་དེ་ནས་ཁྱིམ་བདག་རྣམ་པར་རྒྱལ་  
བ་སྲུང་བས་ཤཱཀྱའི་བུ་དགའ་བོ་ལ་འདི་སྐད་ཅེས་སྨྲས་སོ་།བཙུན་པ། གནས་འདི་ན་བཤང་བའི་དྲི་ཆེན་པོ་ཡོད་དེ། ཁྱོད་ཀྱང་ཐག་མི་རིང་བ་ན་གནས་ན་མ་མཐོང་ངམ། དེ་ནས་  
བཅོམ་ལྡན་འདས་ཀྱིས་རྫུ་འཕྲུལ་ཇི་ལྟ་བུ་མངོན་པར་འདུ་བྱ་བ་མངོན་པར་འདུ་མཛད་ན། ཅི་ནས་ཤཱཀྱའི་བུ་དགའ་བོ་དང་འཁོར་བཞི་པོས་སྐྱེ་རྒུའི་བདག་མོ་གཟུགས་ལྡན་  
པས་གོས་ཀྱི་གྲ་དེ་ལ་བཤང་བ་བྱས་པ་མཐོང་བ་དེ་ལྟ་བུའི་རྫུ་འཕྲུལ་མངོན་པར་འདུ་བྱ་བ་མངོན་པར་འདུ་མཛད་དོ། །དེ་ནས་ཤཱཀྱའི་བུ་དགའ་བོས་ཁྱིམ་བདག་རྣམ་པར་རྒྱལ་བ་  
སྲུང་བ་ལ་འདི་སྐད་ཅེས་སྨྲས་སོ། །ཁྱིམ་བདག་ཁྱོད་ཉིད་ཀྱི་སྐྱེ་རྒུའི་བདག་མོས་གོས་ཀྱི་གྲ་ལ་བཤང་བ་བྱས་པ་ལ་ལྟོས། དེ་ནས་ཁྱིམ་བདག་རྣམ་པར་རྒྱལ་བ་སྲུང་བས་ཤཱཀྱའི་བུ་  
  
  
།ནགས་སྦྱིན། གང་ཁོ་བོའི་ཆུང་མས་བཤང་བའམ། གཅི་བ་བྱས་པ་དེ་སྙམ་དུ་སེམས་པ་དེ་ནི། ཐེ་ཚོམ་ཟོས་ནས་རྣམ་པར་ལྟ་བར་བྱེད་ཀྱི། ཁོ་  
བོ་ནི༑ དེ་སྙམ་དུ་མི་སེམས་ན། དེ་ཇི་ལྟར་ཁོ་བོས་རྣམ་པར་བལྟ་བར་བྱ། བཙུན་པ། བདག་སེམས་པ་ལྟར་ན། ཁྱོད་ཀྱིས་བཤང་བ་ཁྱེར་ཏེ་འོངས་པ་སྙམ་བྱེད་དོ། །དེ་ནས་ཤཱཀྱའི་བུ་  
དགའ་བོ་ཤས་ཆེར་ཁྲོས་འཁྲུགས་རྔམ་སྟེ། སྟན་ལས་ལངས་ནས་ཁྱིམ་བདག་རྣམ་པར་རྒྱལ་བ་སྲུང་བ་ལ་འདི་སྐད་ཅེས་སྨྲས་སོ་།ཁྱིམ་བདག་ཁྱོད་ནི། ལྷག་པར་ཆགས་པ་ཡིན་ཏེ་  
ཁྱོད་ཀྱི་མིང་ཁྱིམ་བདག་བཤང་བ་ཞེས་བྱ་བར་གདགས་སོ། །ཁྱིམ་བདག་ཁྱོད་ཀྱིས་རང་གི་ཆུང་མ་ལ་ལག་པ་གཉིས་ཀས་བཟུང་ནས་རང་གི་གོས་ཀྱི་གྲྭ་ལ་འདུག་ཏུ་མ་བཅུག་གམ་  
ཁྱིམ་བདག། དེ་ཉིད་ཀྱིས་ད་ལྟར་གནས་སྐབས་དེ་བྱས་པར་མ་གྱུར་ཏམ། དྲི་འབྱུང་བ་འདི་ཁྱོད་ཀྱིས་མངོན་སུམ་དུ་གྱིས་ཤིག་དེ་ལྟ་བས་ན། ཁྱིམ་བདག་ཁྱོད་ནི། ལྷག་པར་ཆགས་པ་  
ཡིན༑ ལྷག་པར་ཁ་དྲག་པ་ཡིན་ཏེ། ཁྱོད་ཀྱི་མིང་ཁྱིམ་བདག་བཤང་བ་ཞེས་བྱ་བར་གདགས་སོ། །གང་ཁྱོད་བཤང་བའི་ནང་ན་གནས་ཤིང། གཞན་དག་ལ་སྐུར་བ་འདེབས་པར་བྱེད་  
པ་ནི༑ རྣམ་པར་རྒྱལ་བ་སྲུང་བ་མ་ཡིན་ནོ། །ཁྱིམ་བདག་འཁོར་འདི་ནས་སོང་ཞིག་ཁྱིམ་བདག་སླར་སོང་ཞིག་ཁྱིམ་བདག་འཁོར་འདི་ནས་མི་སྣང་བར་གྱིས་ཤིག་ཁྱིམ་བདག་རྣམ་  
  
  
༄༅། །པར་མི་སྣང་བར་གྱིས་ཤིག་དེ་ནས་ཁྱིམ་བདག་དེས་ཆུང་མ་དེ་ལ་ལག་པ་ནས་བཟུང་ནས་འདི་སྐད་ཅེས་སྨྲས་སོ། །གཡོ་སྦེད་མ། ཁྱོད་ཇི་ལྟར་ན་ངའི་གོས་ཀྱི་  
གྲྭར་བཤང་བ་བྱ་བར་སེམས། དེས་སྨྲས་པ། ཁྱིམ་བདག་གང་གིས་བཤང་བའི་སྣོད་བླངས་ནས་རང་གི་གོས་ཀྱི་གྲྭ་ལ་འདུག་ཏུ་བཅུག་པ་དེ་ནི། དེ་ལྟར་འགྱུར་རོ། །དེ་ནས་ཁྱིམ་  
བདག་རྣམ་པར་རྒྱལ་བ་སྲུང་བ་སྐྱོ་བར་གྱུར་ནས་བཤང་བའི་གོང་བུ་དེ་ས་ལ་དོར་བར་བྱའོ། །སྙམ་ནའང་མ་ནུས་ལ། ཕྱིར་ཞིང་ཡན་ལག་དང་ཉིང་ལག་དག་བསྐུས་པར་ཡང་  
གྱུར་ཏེ༑ དེས་ཤཱཀྱའི་གཞོན་ནུ་ནགས་སྦྱིན་ལ་སྨྲས་པ། བཙུན་པ་གང་གིས་བདག་བཤང་བའི་དྲི་འདི་ལས་ཡོངས་སུ་ཐར་པར་འགྱུར་བའི་རིགས་པ་འདི་ན་ཅི་ཡོད། ནགས་  
སྦྱིན་གྱིས་སྨྲས་པ། ཁྱིམ་བདག་ཁྱོད་འདི་དང། གཞན་ལས་ཀྱང་ཡོངས་སུ་ཐར་པར་འགྱུར་མོད་ཀྱི། འོན་ཀྱང་གང་ཁྱོད་གནས་འདི་ནས་ཕྱིར་སོང་ན། འདི་ན་འདིར་རིགས་པའི་མཆོག་  
ཏུ་འགྱུར་རོ། །དེ་ཅིའི་ཕྱིར་ཞེ་ན། ཁྱིམ་བདག་ཁྱོད་ཆུང་མ་དང་ལྷན་ཅིག་ཏུ་བཤང་བའི་དྲི་དེས་འཆི་བར་འགྱུར་བའི་ཕྱིར་རོ། །དེ་ནས་ཁྱིམ་བདག་རྣམ་པར་རྒྱལ་བ་སྲུང་བས་ཤཱཀྱའི་བུ་ནགས་  
སྦྱིན་ལ་འདི་སྐད་ཅེས་སྨྲས་སོ། །བཙུན་པ། དགེ་སྦྱོང་དག་ནི་སྙིང་རྗེ་ཅན་ཞེས་བྱ་བ་ཡིན། དགེ་སྦྱོང་དག་ནི། སྙིང་བརྩེ་བ་ཅན་ཞེས་བྱ་བ་ཡིན། ཤཱཀྱའི་བུ་ཞེས་བྱ་བ་ཡིན་ན་  
  
  
ངོ་མཚར་ཏོ། །དེ་ནས་ཤཱཀྱའི་བུ་ནགས་སྦྱིན་གྱིས་ཁྱིམ་བདག་རྣམ་པར་རྒྱལ་བ་སྲུང་བ་ལ་འདི་སྐད་ཅེས་སྨྲས་སོ། །ཁྱིམ་བདག་ཁོ་བོས་  
ཁྱོད་ལ་ཇི་ལྟར་སྙིང་རྗེར་བྱ། ཇི་ལྟར་ཡང་སྙིང་བརྩེ་བར་བྱ། དེ་བཞིན་གཤེགས་པ་ཆོས་སྟོན་པ་ན་ཁྱོད་ཀྱིས་བདག་གི་སྐྱེ་རྒུའི་བདག་མོ་ལ་བཤང་བའམ། གཅི་བ་མ་མཆིས་སོ། །  
ཞེས་སྨྲས་ན། ཁྱོད་བཅོམ་ལྡན་འདས་དང་མི་མཐུན་པར་བྱེད་ཅིང་ཁོ་བོ་ལའང་སྐུར་བ་འདེབས་པར་བྱེད་དམ། ཁྱིམ་བདག་ཁྱོད་ཀྱི་སྐྱེ་རྒུའི་བདག་མོ་ལ་བཤང་བའམ། གཅི་བ་  
ཡོད་དམ་མེད་ཁྱོད་མངོན་སུམ་གྱིས་ལྟོས་ཤིག་དེ་ནས་ཁྱིམ་བདག་རྣམ་པར་རྒྱལ་བ་སྲུང་བས་སྐྱེ་རྒུའི་བདག་མོ་ལ་སྨྲས་པ། སྐྱེ་རྒུའི་བདག་མོ། །ཁྱོད་རང་གི་ཁྱིམ་དུ་སོང་ཞིག་དེ་  
ནས་ཁྱིམ་བདག་རྣམ་པར་རྒྱལ་བ་སྲུང་བས་རང་གི་ཆུང་མ་བཏང་ནས་ཤཱཀྱའི་གཞོན་ནུ་ནགས་སྦྱིན་ལ་སྨྲས་པ། བཙུན་པ། ཁོ་བོས་ནི། བུད་མེད་རྣམས་ཀྱི་སྐྱོན་དང། བུད་མེད་རྣམས་  
ཀྱི་སྒྱུ་དག་མཐོང་སྟེ། ནགས་སྦྱིན། ཁོ་བོ་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་འདོད་དོ། །དེ་སྐད་ཅེས་སྨྲས་པ་དང་ཤཱཀྱའི་བུ་ནགས་སྦྱིན་གྱིས་ཁྱིམ་བདག་རྣམ་པར་རྒྱལ་བ་སྲུང་  
བ་ལ་འདི་སྐད་ཅེས་སྨྲས་སོ། །ཁྱིམ་བདག་ཁྱོད་གལ་ཏེ་ལོ་བརྒྱར་ལུས་སྤོས་ཐམས་ཅད་ཀྱིས་བདུགས་ཤིང་བསྒོས་ཤིག་དང། ཁྱིམ་བདག་།ཁྱོད་དེ་ལྟར་ན་བཅོམ་ལྡན་འདས་ལས་  
  
  
༄༅། །རབ་ཏུ་འབྱུང་བ་ཕྱིས་འཐོབ་བོ། །དེ་ཅིའི་ཕྱིར་ཞེ་ན་ཁྱིམ་བདག་ཁྱོད་ཀྱི་ལུས་དེ་ནི། བཤང་བའི་དྲི་དེས་དྲི་མི་ཞིམ་པར་གྱུར་པའི་ཕྱིར་རོ། །དེ་ནས་ཁྱིམ་  
བདག་རྣམ་པར་རྒྱལ་བ་སྲུང་བས་ཤཱཀྱའི་བུ་ནགས་སྦྱིན་ལ་འདི་སྐད་ཅེས་སྨྲས་སོ། །བཙུན་པ། གལ་ཏེ་ཁོ་བོ་ས་ལོ་གཅིག་གམ། ལོ་བརྒྱར་བདུགས་ན། དེ་ཉིད་དུ་བྲེལ་བས་  
བདག་འཆི་བའི་དུས་བྱེད་པར་འགྱུར་ཞིང། བཅོམ་ལྡན་འདས་ཀྱང་ཡོངས་སུ་མྱ་ངན་ལས་འདས་པ་ཆེན་པོར་མི་འགྱུར་རམ་སུས་ཤེས་བཙུན་པ། ཡང་གལ་ཏེ་ཁོ་བོ་བཅོམ་  
ལྡན་འདས་ལས་རབ་ཏུ་བྱུང་བ་ཐོབ་ན། ཁོ་བོས་གྲོང་དང། གྲོང་ཁྱེར་དང། ཡུལ་འཁོར་དང། རྒྱལ་པོའི་ཕོ་བྲང་དག་ཏུ་མི་འཇུག་ཅིང། དགོན་པ་དང། བསོད་སྙོམས་དང། ཆོས་  
གོས་ངན་པ་འཆང་བར་བྱའོ། །དེའི་ཕྱིར་བདག་དེ་ལྟ་བུའི་ངན་པ་དགོན་པ་པ་ལ་སུ་ཞིག་དྲི་མི་ཞིམ་པ་མནོམ་པར་འགྱུར། དེ་ནས་བཅོམ་ལྡན་འདས་ཀྱིས་ཁྱིམ་བདག་དེ་ལ་འདི་  
སྐད་ཅེས་བཀའ་སྩལ་ཏོ། །ཁྱིམ་བདག་ཁྱོད་ཁྱིམ་ནས་ཁྱིམ་མེད་པར་རབ་ཏུ་འབྱུང་བར་འདོད་དམ། གསོལ་པ། བཅོམ་ལྡན་འདས། འཚལ་ལགས་སོ། །བཅོམ་ལྡན་འདས་  
ཀྱིས་བཀའ་སྩལ་པ། དགེ་སློང་ཚུར་ཤོག་ཚངས་པར་སྤྱད་པ་སྤྱོད་ཅིག་དེ་ནས་དེ་ཙམ་གྱིས་ཁྱིམ་བདག་དེ་རབ་ཏུ་བྱུང་ནས་ཞག་བདུན་ལོན་པ་བཞིན་དུ་གོས་ངུར་སྨྲིག་དང་  
  
  
ལག་མཐིལ་ན་ལྷུང་བཟེད་ཐོགས་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་དེ་ལ་ཆོས་བསྟན་ཏེ། སྡུག་བསྔལ་འཕགས་པའི་བདེན་པ་ཡང་དག་པར་རབ་ཏུ་  
བསྟན་ཅིང། དེ་བཞིན་དུ་ཀུན་འབྱུང་བ་དང། འགོག་པ་དང། ལམ་འཕགས་པའི་བདེན་པ་ཡང་དག་པར་རབ་ཏུ་བསྟན་ཏོ། །དེ་ནས་དགེ་སློང་དེ་དེ་ཉིད་ཀྱི་ཚེ་ཆོས་རྣམས་ལ་ཆོས་ཀྱི་མིག་  
རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ། དེ་ནས་དེ་བྱ་བ་ཐོབ་སྟེ། དེའི་མཚན་མོ་འདས་ནས་སྔ་དྲོའི་ཚེ་ཆོས་གོས་བགོས་ལྷུང་བཟེད་ཐོགས་ནས་རྒྱལ་པོའི་ཁབ་ཀྱི་གྲོང་ཁྱེར་  
ཆེན་པོར་བསོད་སྙོམས་ཀྱི་ཕྱིར་ཞུགས་སོ། །དེ་རྒྱལ་པོའི་ཁབ་ཀྱི་གྲོང་ཁྱེར་ཆེན་པོར་བསོད་སྙོམས་ཀྱི་ཕྱིར་མཐར་ཆགས་སུ་རྒྱུ་བས་རང་གི་ཁྱིམ་ག་ལ་བ་དེར་སོང་སྟེ་ཕྱིན་ནས་  
ཕྱོགས་གཅིག་ཏུ་ཅང་མི་སྨྲ་བར་བསོད་སྙོམས་ཀྱི་ཕྱིར་འདུག་གོ་བུད་མེད་གཟུགས་ལྡན་མས་ཁྱིམ་བདག་རྒྱལ་བ་སྲུང་བ་རབ་ཏུ་བྱུང་སྟེ། ཆོས་གོས་བགོས། ལྷུང་བཟེད་ཐོགས་ཤིང་  
བསོད་སྙོམས་ཀྱི་ཕྱིར་འོངས་བ་མཐོངས་ཏེ། མཐོང་ནས་ཀྱང་སྨྲས་པ། ཁྱིམ་བདག་ཁྱོད་ཀྱིས་ནི། མི་འཚམ་པར་བྱས་སོ། །དེ་ནས་དགེ་སློང་རྣམ་པར་རྒྱལ་བ་སྲུང་བས་དེ་ལ་སྨྲས་  
པ། སུ་ཁྱོད་ཀྱིས་ཁོ་བོའི་གོས་ཀྱི་གྲྭར་བཤང་གཅི་བྱས་ཤིང་དེས་ཀྱང་ཁོ་བོའི་ལུས་ཐམས་ཅད་དྲི་མི་ཞིམ་པར་བྱས་ན་ཁྱོད་ཁོང་དུ་ཆུད་དམ། དེས་སྨྲས་པ། ཁྱིམ་བདག། ཁྱོད་ཁོ་མོ་  
  
  
༄༅། །ལ་སྐུར་པ་གདབ་པར་སེམས་པ་འདི་ནི། ཁྱོད་ཀྱི་ཆ་མ་ཡིན་ཏེ། ཁྱིམ་བདག་འདི་ལྟར་ཁོ་མོ་ཕས་རང་གི་ཁྱིམ་ནས་རང་གི་ཁྱིམ་དུ་རྗེས་སུ་འཇུག་ཏུ་བཅུག་ནས་  
སྒོ་གང་གི་ཕྱི་རོལ་ཏུ་བཞིན་ཉེ་བར་བསྟན་པར་ཡང་མི་དྲན་ན་འོད་མའི་ཚལ་བྱ་ཀ་ལནྟ་ཀ་གནས་པར་བཅོམ་ལྡན་འདས་ཀྱི་ཐད་དུ་སོང་བ་ལྟ་ཅི་སྨོས། རྣམ་པར་རྒྱལ་བ་སྲུང་བས་  
སྨྲས་པ༑ སུ་ཁོ་བོ་ལ་དབང་པོ་བཅོམ་ལྡན་འདས་དང། ཤཱཀྱའི་བུ་ནགས་སྦྱིན་དང། འཁོར་བཞི་པོ་ཡོད་དེ། འདི་ལྟར་ཁོ་བོ་དང་ཁྱོད་ཤཱཀྱའི་བུ་ནགས་སྦྱིན་གྱིས་བཟུང་ནས་འཁོར་  
དེ་ནས་བསྐྲད་པའང་ཁྱོད་མི་དྲན་ནམ། དེ་ནས་བདུད་སྡིག་ཅན་ཁྱིམ་བདག་རྣམ་པར་རྒྱལ་བ་སྲུང་བའི་རྒྱབ་ཏུ་འདུག་ནས་སྨྲས་པ། ཁྱིམ་བདག་གང་གི་ཕྱིར་འཁྱམ་དུ་བཅུག་ཅིང་  
བསྐྲད་པ་དེ་ནི། འདི་མ་ཡིན་ཏེ། དེ་ནི། སྤྲུལ་པ་ཡིན་པར་གྱུར་ཏོ་།དགེ་སློང་ཁྱོད་འདོད་པའི་ཡོན་ཏན་ལྔ་པོ་དག་གིས་མངོན་པར་དགའ་བར་གྱིས་ཤིག་ཁྱིམ་བདག། ཁྱོད་ནི་  
དགེ་སྦྱོང་གཽ་ཏ་མས་བསླུས་ཏེ། དེས་ནི། དགེ་སློང་མང་དུ་དེ་ལྟ་བུར་འཁྱམ་དུ་བཅུག་ནས་རབ་ཏུ་ཕྱུང་ངོ། །དགེ་སློང་རྣམ་པར་རྒྱལ་བ་སྲུང་བས་སྨྲས་པ། སྐྱེས་བུ་གང་གི་ཕྱིར་ཁོ་  
བོ་དྲི་མི་ཞིམ་པར་བྱས་པ་དེ་ནི། སྦྲུལ་པ་ཡིན་པར་གྱུར་ཏོ་།སྨྲས་པ། དེ་བཞིན་ནོ། །སྨྲས་པ། དེའི་ཕྱིར་ཁྱོད་ཀྱང་སྤྲུལ་པ་ཡིན། ཁོ་བོའང་སྤྲུལ་པ་ཡིན། བཅོམ་ལྡན་འདས་ཀྱིས་  
  
  
།དེ་ནས་བུད་མེད་དེ་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་གོ། དེ་ནས་དེ་དད་པ་རྙེད་ཅིང་ཡིད་ཆེས་པ་  
ཐོབ་ནས་སྨྲས་པ། དགེ་སློང། མངོན་པར་དགའ་བར་གྱིས་ཤིག་།ཚངས་པར་སྤྱད་པ་སྤྱོད་ཅིག་ཁོ་མོའང་བཅོམ་ལྡན་འདས་ཀྱི་བསྟན་པ་ལ་དེ་བཞིན་དུ་རབ་ཏུ་འབྱུང་ངོ། །དེ་ནས་བཅོམ་  
ལྡན་འདས་ཀྱིས་ཆོས་རྣམས་ཀྱི་དོན་གྱི་དབང་དེ་ཉིད་ལ་བརྟེན་ནས་།ཚེ་དང་ལྡན་པ་ཤཱ་རད་ཏིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རད་ཏིའི་བུ། བཞིན་པོ་འདི་དག་ནི། བྱང་ཆུབ་སེམས་  
དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཡོངས་སུ་སྤང་བར་བྱ་བ་ཡིན་ཏེ། བཞི་གང་ཞེ་ན། ཤཱ་རད་  
ཏིའི་བུ༑ བྱང་ཆུབ་སེམས་དཔའ་སེམས་དཔའ་ཆེན་པོས་སྡིག་པའི་གྲོགས་པོ་ཡོངས་སུ་སྤང་བར་བྱ་བ་ཡིན། ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོས་བུད་  
མེད་དང་འདྲེ་བ་ཡོངས་སུ་སྤང་བར་བྱ་བ་ཡིན། བྱང་ཆུབ་སེམས་དཔའ་སེམས་དཔའ་ཆེན་པོས་གཅེར་བུ་བའི་སྨྲ་བ་དང། འཇིག་རྟེན་རྒྱང་པན་པའི་གསང་ཚིག་ཡོངས་སུ་སྤང་བར་  
བྱ་བ་ཡིན། ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོས་ལོག་པར་ལྟ་བའི་རྒུད་པ་ཡོངས་སུ་སྤང་པར་བྱ་བ་ཡིན་ཏེ། ཤཱ་རད་ཏིའི་བུ། ཆོས་བཞི་པོ་དེ་དག་ནི་  
  
  
༄༅། །བྱང་ཆུབ་སེམས་དཔའ་སེམས་དཔའ་ཆེན་པོས་ཡོངས་སུ་སྤང་བར་བྱ་བ་ཡིན་ནོ། །ཤཱ་རད་ཏིའི་བུ། ཆོས་བཞི་པོ་དེ་དག་ཇི་ལྟ་བ་བཞིན་དུ་དེ་ལྟར་བར་  
ཆད་བྱེད་པའི་ཆོས་གཞན་ནོ། །ངས་ཡང་དག་པར་རྗེས་སུ་མཐོང་ངོ། །ཤཱ་རད་ཏིའི་བུ། དེ་ལྟ་བས་ན། ཐེག་པ་ཆེན་པོ་ལ་ཡང་དག་པར་ཞུགས་པས་ཆོས་བཞི་པོ་དེ་དག་ཡོངས་  
སུ་སྤང་བར་བྱ་ཞིང་ཡོངས་སུ་སྤངས་ནས་ཀྱང་གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཆོས་བཞི་ཀུན་ཏུ་བསྟན་པར་  
བྱ༑ བསྒོམ་པར་བྱ། ལན་མང་དུ་བྱ་བ་ཡིན་ཏེ། བཞི་གང་ཞེ་ན་ཤཱ་རད་ཏིའི་བུ། སངས་རྒྱས་སམ། བྱང་ཆུབ་སེམས་དྤའམ། ཉན་ཐོས་གང་བྱང་ཆུབ་སེམས་དཔའི་སྡེ་  
སྣོད་ཀྱི་ཆོས་ཀྱི་རྣམ་གྲངས་འདོམས་པར་བྱེད། རྗེས་སུ་སྟོན་པར་བྱེད་པའི་དགེ་བའི་བཤེས་གཉེན་ཀུན་ཏུ་བསྟེན་པར་བྱ་ཞིང་བསྒོམ་པར་བྱ་ལ། ལན་མང་དུ་བྱ་བ་ཡིན་  
ཤཱ་རད་ཏིའི་བུ། གཞན་ཡང་བྱང་ཆུབ་སེམས་དཔས་བུད་མེད་དང་འདྲ་བ་རྣམ་པར་བཟློག་པའི་ཕྱིར་མངོན་པར་འབྱུང་བ་དང། རབ་ཏུ་འབྱུང་བ་དང། དགོན་པར་གནས་པ་  
ཀུན་ཏུ་བསྟེན་པར་བྱ་ཞིང་བསྙེན་པར་བྱ་ལ། བསྙེན་བཀུར་བྱ་བ་ཡིན། ཤཱ་རད་ཏིའི་བུ། གཞན་ཡང་བྱང་ཆུབ་སེམས་དཔས་གཅེར་བུའི་སྨྲ་བ་དང། འཇིག་རྟེན་རྒྱང་  
  
  
ཀུན་ཆུབ་པ་དང། མི་བརྗེད་པར་བྱ་བར་རྣལ་འབྱོར་དུ་བྱ་བ་ཡིན། ཤཱ་རད་ཏིའི་བུ། གཞན་ཡང་བྱང་ཆུབ་སེམས་དཔས་ལོག་  
པར་ལྟ་བ་རྣམ་པར་བཟློག་པའི་ཕྱིར་ཆེན་པོ་སྟོང་པ་ཉིད་ཀྱི་ཡང་དག་པའི་ལྟ་བ་ཀུན་ཏུ་བསྟེན་པར་བྱ་ཞིང་བསྙེན་པར་བྱ་བ་ཡིན་ནོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་  
སྩལ་ཏེ༑། བདེ་བར་གཤེགས་པས་དེ་སྐད་གསུངས་ནས། དེ་ནས་སྟོན་པས་གཞན་ཡང་བཀའ་སྩལ་པ། བུད་མེད་འདྲེ་བ་རྣམ་པར་སྤངས། །སྡིག་པའི་གྲོགས་པོའང་སྤང་བར་བྱ། །  
ལོག་པར་ལྟ་བ་བཟློག་པའི་ཕྱིར། །འཇིག་རྟེན་རྒྱང་པན་རྣམ་པར་སྤང། །གང་ཞིག་བུད་མེད་སྟེན་བྱེད་ཅིང། །དེ་བཞིན་སྡིག་པའི་གྲོགས་པོ་དང། །དེ་བཞིན་འཇིག་རྟེན་རྒྱང་པན་  
དང། །ལོག་པར་ལྟ་བ་སྟེན་བྱེད་པ། །ལྟ་ངན་ལ་སོགས་བསྟེན་པས་ན། །མི་ཁོམ་དག་ཏུ་མྱུར་བར་འགྲོ་སངས་རྒྱས་དད་པ་ཕུན་ཚོགས་དང། །དལ་བ་ཤིན་ཏུ་རྙེད་དཀའ་ཡིན། །  
གང་ཞིག་སྡིག་པ་བསྟེན་འདོད་པ། །དེ་ནི་སྡིག་པའི་སྤྱོད་ཡུལ་འགྱུར། །སྡིག་པའི་སྤྱོད་ཡུལ་སྤྱོད་པ་ནི། །སྡིག་པ་ཅན་གྱི་འགྲོ་བར་འགྲོ་གང་ཞིག་བྱང་ཆུབ་ཞུགས་གྱུར་པ། །དེ་ཕྱིར་  
བུད་མེད་བསྟེན་མི་བྱ། །མི་གཙང་བསྐུས་པའི་ཕག་བཞིན་དུ་།རྒྱང་བསྲིང་རྣམ་པར་སྤང་བར་བྱ། །ཆོས་མ་ཡིན་པ་གང་སྟོན་པའི། །སྡིག་པའི་གྲོགས་པོ་བསྟེན་མི་བྱ། །ཆོས་མ་ཡིན་  
  
  
༄༅། །པའི་སྤྱོད་བསྟེན་ན། །སེམས་གྲལ་མུན་པར་འགྱུར་བ་ཡིན་།གཅེར་བུ་རྣམས་ཀྱི་གང་འཛིན་པ། །འཇིག་རྟེན་རྒྱང་པ་ན་བསྟེན་མི་བྱ། །ཀུན་ཏུ་འཇམ་པོ་ཇི་  
བསྟན་ཀྱང། །དེ་ཚེ་དམིགས་པ་འཐོབ་པ་ཡིན། །དེ་དག་ཐམས་ཅད་རྣམ་སྤངས་ནས། །ལོག་པར་ལྟ་བ་རྣམ་པར་སྤང། །འཁོར་བའི་རྩ་བ་དེ་ཡིན་པར། །འདིར་ནི་ང་ཡིས་བསྟན་  
པ་ཡིན༑ ༑ཆོས་ངན་པ་དག་རྣམ་སྤངས་ནས། །བྱང་ཆུབ་སྤྱད་པ་སྤྱོད་པ་ན། །ང་ཡིས་སྔོན་ཆད་གང་བསྟན་པའི། །ཆོས་མཆོག་དག་ནི་ཀུན་ཏུ་སྤྱད། །ལམ་དེར་གང་ཞིག་སྦྱོར་བྱེད་  
པའི༑ ༑མངོན་པར་འབྱུང་དང་ཚངས་སྤྱོད་དང། །དགེ་བའི་བཤེས་གཉེན་བཟང་པོ་དང། །སངས་རྒྱས་དང་ནི་ཉན་ཐོས་སོ། །དེ་ལ་སྟོང་པ་བསྟེན་པར་བྱ། །ཆེན་པོ་སྟོང་པའི་སྟོང་  
པ་མེད༑ ༑སྟོང་པའི་ཆོས་ལ་དམིགས་པ་ནི། །ཀུན་ཏུ་སྤྱད་པར་བྱ་བ་ཡིན། །ཆོས་དང་དེ་བཞིན་དམིགས་པ་ནི། །སྟོང་ལ་དམིགས་པར་མི་འགྱུར་རོ། །གང་ལ་འཇིག་རྟེན་མི་འཇུག་  
པ༑ ༑དེ་ནི་སྟོང་པ་དེ་ཡིན་གསུངས། །བྱང་ཆུབ་སྤྱད་པ་སྤྱོད་པ་ན། །གང་ལ་ང་ཡིས་སྔོན་བསླབ་པ། །དེ་ལ་བྱིས་པ་བློ་ཅན་གྱིས་།ཤེས་པ་ཅིས་ཀྱང་འགྲོ་མི་འགྱུར། །བྱང་ཆུབ་སྤྱད་  
པ་སྤྱོད་པ་ན། །གང་དག་ང་ཡིས་ཆོས་ཐོས་པ། །དེ་ལ་བྱང་ཆུབ་སྤྱད་པ་ནི། །གཞན་གྱི་དྲིང་ཕྱིར་སོང་མ་ཡིན། །དེ་དག་ང་ཡིས་རང་གིས་རྟོགས། །ཆོས་ཀྱི་དམ་པ་བསྟན་པ་ཡིན། །  
  
  
།དེ་ནི་དྲང་པོའི་ལམ་ཡིན་ནོ། །བྱང་ཆུབ་སྙིང་པོར་འདུག་ནས་སུ། །བློ་གྲོས་ངན་པའི་བདུད་བཅོམ་ནས། །བསམ་མི་ཁྱབ་པར་ངས་གང་རྟོགས། །དེ་ནི་ཆོས་  
ཉིད་དེ་ཡིན་གསུངས། །དེ་ནི་ང་ཡིས་མངོན་སངས་རྒྱས། །དེ་ཉིད་ང་ཡིས་བསྟན་པ་ཡིན། །གང་ཕྱིར་འཁོར་ལོ་བསྐོར་བ་ཡིས། །མཐའ་མཆོག་ང་ཡིད་སངས་རྒྱས་སོ། །གང་ཞིག་བློ་ངན་  
བདུད་བཅོམ་ནས། །བྱང་ཆུབ་འཚང་རྒྱར་འགྱུར་བ་དང། །བྱང་ཆུབ་སྙིང་པོར་འདུག་འདོད་པ། །དེ་ཡིས་སྟོང་ཉིད་དེ་བསྟེན་བྱ་།གང་ཞིག་འཁོར་ལོ་བླ་མེད་པའི། །ཆོས་ཀྱི་འཁོར་ལོ་  
བསྐོར་བ་དང། །དེ་ལ་དགེ་འདུན་གདམས་འདོད་པ། །དེ་ཡིས་སྟོང་ཉིད་དེ་བསྟེན་བྱ། །གང་ཞིག་སྟོབས་རྣམས་བཅུ་པོ་ཡིས། །གནས་པར་གྱུར་ནས་འཇིགས་མེད་པར། །སེངྒེའི་སྒྲ་ནི་  
སྒྲོག་འདོད་པ། །དེ་ཡིས་སྟོང་ཉིད་དེ་བསྟེན་བྱ། །རྟག་པར་འཇིག་རྟེན་ཐམས་ཅད་དུ། །གང་གི་སྙན་དང་གྲགས་འབྱུང་བའི། །སྟོང་ཉིད་དེ་ནི་བསྟེན་པ་ཡིས། །ང་ནི་ཕ་རོལ་ཕྱིན་པ་ཡིན།།  
ང་ཡི་རྗེས་སུ་སློབ་པ་ན། །བྱང་ཆུབ་སེམས་དཔའ་རབ་མཁས་པས་།ཡེ་ཤེས་བླ་ན་མེད་པ་དེ། །བྱང་ཆུབ་དམ་པ་འཚང་རྒྱར་བྱ་།གང་ཞིག་ང་ཡི་རྗེས་སློབ་པ། །དགེ་སློང་འོན་ཏེ་དགེ་  
སློང་མས། །ཇི་ལྟར་ད་ལྟར་ངས་ཐོབ་བཞིན། །བྱང་ཆུབ་དམ་པ་འཐོབ་པར་འགྱུར། །འདི་ལ་དགེ་སློང་དགེ་སློང་མ། །འབའ་ཞིག་གིས་ནི་བསྟེན་བྱ་མིན། །སེམས་ཅན་ཀུན་གྱིས་བསླབ་  
  
  
༄༅། །ན་ཡང། །དེ་དག་བྱང་ཆུབ་རྙེད་པར་སླ། །དམ་པ་དེ་ལ་བསྟེན་པ་ན། །ང་ནི་ཆགས་པ་མེད་པར་བྱུང། །མ་འདྲེས་པ་ཡི་ཆོས་རྣམས་ཀྱིས། །ཆགས་མེད་བྱང་ཆུབ་  
སངས་རྒྱས་སོ། །ཆོས་དེ་དག་ནི་སྟེན་བྱེད་ན། །ཡེ་ཤེས་ཆགས་མེད་དམན་མ་ཡིན། །བྱང་ཆུབ་ཕྱིར་ནི་ལམ་དེ་ཡིན། །རྟག་པར་སྟོང་ཉིད་བསྟན་པར་བྱ། །དེ་ཕྱིར་བྱང་ཆུབ་སེམས་  
དཔའ་ཡིས། །སྲོག་ཆགས་རྣམས་ལ་ཕན་པའི་ཕྱིར། །ཆོས་རྣམས་ཐམས་ཅད་སྟོང་བ་ཡི། །ཆོས་དེ་དག་ལ་བསླབ་པར་བྱ། །ཐབས་ལ་འཇུག་པ་དང། དམ་པའི་ཆོས་སྤོང་བ་དང། བྱང་  
ཆུབ་སེམས་དཔའ་ཡང་དག་པར་འཛིན་དུ་གཞུག་པའི་ལེའུ་སྟེ། དགུ་པའོ།། །།ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་བཞི་དང་ལྡན་ན། ཇི་ལྟ་  
བ་བཞིན་རྣམ་པར་གཏན་ལ་དབབ་པ་ལ་མཁས་པ་ཡིན། ཆོས་ཐམས་ཅད་ལ་སྤོབས་པ་ཐོགས་པ་མེད་པ་ཡིན། སྤོབས་པ་རྣོ་བ་དང། སྤོབས་པ་མཐའ་ཡས་པ་དང། སྤོབས་  
པ་ཟབ་པ་ཡིན་ཏེ། དེའི་ཚེ་དེ་བཞིན་གཤེགས་པས་ཇི་ལྟ་བ་བཞིན་རྣམ་པར་གཏན་ལ་དབབ་པ་ལ་མཁས་པ་དང། སྤོབས་པ་རྣོ་བ་དང་སྤོབས་པ་རངས་པར་ཐུགས་སུ་ཆུད་  
ནས་ཕྱི་མའི་ཆོས་ཀྱི་གྲོང་ཁྱེར་སྲུང་བར་བྱིན་གྱིས་རློབ་པར་མཛད་དོ། །ཤཱ་རད་ཏིའི་བུ། བཞི་གང་ཞེ་ན། འདི་ལ་བྱང་ཆུབ་སེམས་དཔའ་རྒྱུན་མི་ཆད་པར་རབ་ཏུ་འབྱུང་བ་བསྟེན་  
  
  
མངོན་པར་འབྱུང་བ་ལ་གཞོལ་བ་ཡིན་ཞིང། ཆོས་ཡོངས་སུ་ཚོལ་བས་ཆོག་མི་ཤེས་པ་ཡིན། ཆོས་དེ་ཐོས་ཤིང་ཡོངས་སུ་བཙལ་  
ནས་ཀྱང་སེམས་ཅན་རྣམས་ལ་ཀུན་བགེད་པ་ཡིན། ཆོས་བསྟན་པའི་ཕྱིར་སྙོམས་ལས་མེད་པ་ཡིན་ཞིང། ཆོས་ཐམས་ཅད་རྣམ་པར་འཇིག་པའི་བློས་མི་གནས་པའི་བསམ་གཏན་  
པའང་ཡིན་ལ། སེམས་ཅན་ཐམས་ཅད་ལས་བླ་ན་མེད་པའི་སེམས་ཀྱིས་བྱང་ཆུབ་ཀྱི་ཕྱིར་སངས་རྒྱས་རྗེས་སུ་དྲན་པའང་སྒོམ་པར་བྱེད་པ་ཡིན། ཆོས་གང་ལའང་ལུས་ཀྱི་དམིགས་  
པས་མཚན་མར་མི་འཛིན་པ་ཡིན་ཏེ། ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་བཞི་པོ་དེ་དག་དང་ལྡན་ན་ཆོས་ཐམས་ཅད་སྤོབས་པ་ཆགས་པ་མེད་  
པ་ཡིན་ཞིང། ཕྱི་མའི་དུས་ཕྱི་མའི་ཚེ་ན་དེ་དེ་བཞིན་གཤེགས་པས་ཆོས་ཀྱི་གྲོང་ཁྱེར་སྲུང་བར་བྱིན་གྱིས་རློབ་པར་མཛད་དོ་།ཤཱ་རད་ཏིའི་བུ། གཞན་ཡང་བྱང་ཆུབ་སེམས་དཔའ་  
སེམས་དཔའ་ཆེན་པོ་ཆོས་བཞི་དང་ལྡན་ན། ཚེ་བརྗེས་ཀྱང་དྲན་པ་བརྗེད་པར་མི་འགྱུར་རོ། །བཞི་གང་ཞེ་ན། ཆོས་ཡོངས་སུ་ཚོལ་བ་དང། ཆོས་ཀྱི་སྦྱིན་པས་ཆོག་མི་ཤེས་པ་ཡིན་ཏེ་  
ཤཱ་རད་ཏིའི་བུ། རིགས་ཀྱི་བུའམ། རིགས་ཀྱི་བུ་མོ་ཆོས་དང་པོ་དེ་དང་ལྡན་པ་ནི། ཚེ་བརྗེས་ནའང་དྲན་པ་བརྗོད་པར་མི་འགྱུར་རོ། །ཤཱ་རད་ཏིའི་བུ། གཞན་ཡང་བྱང་ཆུབ་སེམས་དཔའ་  
  
  
༄༅། །སེམས་ཅན་མང་པོ་གཞན་དག་ཀྱང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཡང་དག་པར་འཛིན་དུ་འཇུག་ཅིང། ཡང་དང་ཡང་དུ་དེ་བཞིན་གཤེགས་  
པའི་ཡོན་ཏན་ཡོངས་སུ་སྒྲོག་པར་ཡང་བྱེད་པ་ཡིན་ཏེ། ཤཱ་རད་ཏིའི་བུ། བྱང་ཆུབ་སེམས་དཔའ་ཆོས་གཉིས་པ་དེ་དང་ལྡན་པ་ནི་ཚེ་བརྗེས་ནའང་དྲན་པ་བརྗེད་པར་མི་འགྱུར་རོ། །ཤཱ་  
རད་ཏིའི་བུ། གཞན་ཡང་བྱང་ཆུབ་སེམས་དཔའ་ཟབ་མོ་ལ་བཟོད་པ་ཡིན་ཏེ། ཤཱ་རད་ཏིའི་བུ། བྱང་ཆུབ་སེམས་དཔའ་ཆོས་གསུམ་པ་དེ་དང་ལྡན་པ་ནི། ཚེ་བརྗེས་ནའང་དྲན་པ་བརྗེད་  
པར་མི་འགྱུར་རོ། །ཤཱ་རད་ཏིའི་བུ། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པ་མཉེས་པར་བྱ་བའི་ཕྱིར་ཡིད་རྣམ་པར་མི་གཡེང་བ་ཡིན་  
ཞིང། དེ་བཞིན་གཤེགས་པའི་ཆོས་ཡིད་ལ་བྱ་བའི་ཕྱིར་ཤེས་བཞིན་དང་དྲན་པ་ཅན་ཡིན་ལ། ཟབ་མོ་ལ་བཟོད་ཅིང་འཆི་བའི་དུས་བྱེད་པ་ཡིན་ཏེ། ཤཱ་རད་ཏིའི་བུ། བྱང་ཆུབ་  
སེམས་དཔའ་ཆོས་བཞི་པ་དེ་དང་ལྡན་པ་ནི། ཚེ་བརྗེད་ནའང་དྲན་པ་བརྗེད་པར་མི་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ཏེ། བདེ་བར་གཤེགས་པས་དེ་སྐད་  
གསུངས་ནས་སྟོན་པས་གཞན་ཡང་བཀའ་སྩལ་པ། དེ་དག་ཆོས་ནི་ཡོངས་སུ་ཚོལ། །ཆོས་ཀྱི་སྦྱིན་པའང་སྦྱིན་པར་བྱེད། །དེ་ཕྱིར་ནམ་ཡང་ནམ་དུ་ཡང། །ཆོས་དྲན་བརྗེད་པར་མི་  
  
  
།བྱང་ཆུབ་ཡང་དག་འཛིན་དུ་འཇུག་སེམས་ཅན་མང་པོ་འགོད་པར་བྱེད། །དེ་ཕྱིར་དེ་ཡིས་ཚེ་རབས་སུ། །དེ་ཡི་དྲན་པ་ཉམས་མི་འགྱུར། །སངས་རྒྱས་བསྟན་པའི་སྟོང་ཉིད་དང།།  
ཟབ་མོའི་ཆོས་རྣམས་སྟེན་པར་བྱེད། །མ་སྐྱེས་པ་ཡི་ཆོས་རྣམས་ལས། །དེ་ཡི་བཟོད་པ་ཉམས་མི་འགྱུར། །སྐྱེ་བ་ཡང་ནི་སྐྱེ་བ་མེད་།གང་དག་སྐྱེས་པའང་དེ་དེ་བཞིན། །དེ་འདྲ་བ་ཡི་  
བཟོད་པ་ཡིས། །དེ་ཡི་དྲན་པ་ཉམས་མི་འགྱུར། །རྣམ་པར་གཡེང་པའི་སེམས་ཀྱིས་ནི། །མཁས་པ་འཆི་བའི་དུས་མི་བྱེད། །རྟག་པར་སངས་རྒྱས་ཆོས་རྣམས་ལ། །དེ་ཡི་བཀའ་དང་  
སངས་རྒྱས་དམིགས། །མཁས་པ་འཆི་བའི་དུས་བྱེད་ན། །དེ་ཡི་སེམས་ནི་ཞུམ་པ་མེད། །དེ་ཕྱིར་དེ་ནི་ཚེ་རབས་སུ། །དྲན་པ་ཉམས་པར་མི་འགྱུར་རོ། །གང་ཞིག་ཡེ་ཤེས་མཆོག་འདོད་  
པ༑ ༑བྱང་ཆུབ་དམ་པ་ཁྱད་པར་འཕགས། །བྱང་ཆུབ་དེ་ནི་ཚོལ་བ་ན། །ཆོས་བཞི་པོ་དག་སྟེན་པར་བྱེད། །སངས་རྒྱས་རྣམས་ཀྱིས་རྟག་ཏུ་བསྔགས། །དེ་དག་མཆོག་དང་གཙོ་བོ་ཡིན།།  
དེ་ཕྱིར་ཁྱོད་ལ་ངས་བསྟན་གྱི། །ཆོས་དེ་དག་ནི་བསྟེན་པར་བྱོས་།གང་ཕྱིར་ང་ལའང་ཕན་བྱེད་པ། །ཁྱོད་ལ་ཕན་ཕྱིར་བསྟན་པར་བྱ། །རྫོགས་པའི་སངས་རྒྱས་འདིར་ཕན་བཞེད། །  
གང་ལའང་ཆད་པ་གཅོད་མི་མཛད། །དེས་པ་གང་ཞིག་བྱང་ཆུབ་ཕྱིར། །འདི་ལ་ཡེ་ཤེས་འདོད་བྱེད་པས། །དེ་ཕྱིར་ལམ་ལ་བསྟེན་པར་བྱོས། །དེ་ལས་བྱང་ཆུབ་འཐོབ་པ་ཡིན། །ལེ་  
  
  
༄༅། །ལོའི་སེམས་དང་ལྡན་པ་དང། །ཞུམ་པའི་སེམས་དང་ལྡན་པ་ཡིས། །བྱང་ཆུབ་མཆོག་རེག་ནུས་མ་ཡིན། །དེ་ཕྱིར་དེ་ནི་རྣམ་པར་སྤངས། །བདག་ཏུ་འདུ་  
ཤེས་བྱེད་པ་དང། །སེམས་ཅན་འདུ་ཤེས་བྱེད་པའམ། །དངོས་འདུ་ཤེས་པས་སངས་རྒྱས་ཀྱི། །བྱང་ཆུབ་འཚང་རྒྱར་ནུས་མ་ཡིན། །དེ་ཕྱིར་དེ་ནི་རྣམ་སྤངས་ནས། །རྟག་པར་སྟོང་  
པ་ཉིད་ལ་བསྟེན། །དངོས་པོ་ཐམས་ཅད་འདིར་བཤིག་པས། །དེ་ལས་ཡེ་ཤེས་རྣམ་དག་འགྱུར། །ཁྱེད་ཅག་གནས་པར་མ་བྱེད་ཅིག་གནས་ལས་ཀྱང་ནི་བསྐྱོད་པར་བྱོས། །  
འོང་བ་དང་ནི་འགྲོ་བ་ལས། །བསྐྱོད་པ་དག་པ་དགའ་བར་གྱིས་།ཤཱ་རད་ཏིའི་བུ། ཆོས་བཞི་པོ་འདི་དག་ནི། ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ཀྱིས་ཐམས་ཅད་  
ཀྱི་མཆོག་སྒྲུབ་པར་འགྱུར་བ་ཡིན་ཏེ། བཞི་གང་ཞེ་ན། ཤཱ་རད་ཏིའི་བུ། འདི་ལ་བྱང་ཆུབ་སེམས་དཔའ་སངས་རྒྱས་ཀྱི་བྱང་ཆུབ་རྣམ་པར་འཇིག་ཅིང་དམ་པའི་ཆོས་ནུབ་པར་  
འགྱུར་བ་ན་དམ་པའི་ཆོས་ཡོངས་སུ་ཚོལ་བ་ལ་མངོན་པར་བརྩོན་པ་ཡིན། དེ་བཞིན་གཤེགས་པའི་མཆོད་རྟེན་རྣམ་པར་འཇིག་པ་ན་ཕྱིར་འཆོས་པར་བྱེད་ཅིང་ལུས་དང་  
སྲོག་ཡོངས་སུ་གཏོང་བར་བྱེད་ཀྱང། ཆོས་ནི་ཡོངས་སུ་གཏོང་བར་མི་བྱེད་པ་ཡིན། སེམས་ཅན་སྡུག་བསྔལ་བ་དག་མཐོང་ནའང་སྙིང་རྗེ་སྐྱེད་པར་བྱེད་པ་ཡིན། དེ་སྙིང་རྗེ་  
  
  
ནམ་ཞིག་ན་བདག་གིས་སངས་རྒྱས་ཀྱི་ཡེ་ཤེས་ཡང་དག་པར་བསྒྲུབས་ནས་སེམས་ཅན་དེ་དག་གི་སྡུག་བསྔལ་ཐམས་ཅད་རྣམ་  
པར་ཞི་བར་བྱ་བའི་ཕྱིར་ཆོས་བསྟན་པར་བྱ་ཞེས་དེ་སྙམ་སེམས་པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་ནི། ཆོས་ཡོངས་སུ་བཙལ་བའི་ཕྱིར་ཆོག་མི་ཤེས་པ་ཡིན་ནོ། །ཤཱ་  
རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཆོས་ཡོངས་སུ་བཙལ་བའི་ཕྱིར་ཆོས་ལ་འདུན་པ་ཆེ་བ་ཡིན་ནོ་།ཤཱ་རད་ཏིའི་བུ། བྱང་ཆུབ་སེམས་དཔའ་སེམས་  
དཔའ་ཆེན་པོ་རྣམས་ནི། ཐེག་པ་ཆེན་པོ་ལ་ལྷག་པར་དམིགས་པ་ཉིད་ཀྱི་ཕྱིར་བསྙེན་པར་དཀའ་བ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་  
སེམས་ཅན་རྣམས་ལ་ཕན་པར་འདོད་པ་ཉིད་ཀྱི་ཕྱིར་དེ་དག་ལ་སྐྱོབ་པ་གཞན་གང་ཡང་མེད་དེ། གཞན་དུ་ན་བདག་འབའ་ཞིག་ཏུ་ཟད་དོ་།སྙམ་པས་བྱམས་པའི་སེམས་དང་ལྡན་པ་  
ཡིན་ནོ༑ ༑ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སྙིང་རྗེ་ཆེན་པོ་བསྟེན་པའི་སེམས་དང་ལྡན་པས་ཁྲོ་བ་མེད་པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་  
དཔའ་རྣམས་ནི། སེམས་ཅན་ཐམས་ཅད་ལ་ཡེ་ཤེས་ཉེ་བར་སྒྲུབ་པ་ཉིད་ཀྱི་ཕྱིར་ཕྲག་དོག་མེད་པ་ཡིན་ནོ། །ཤཱ་རད་ཏིའི་བུ་བྱང་ཆུབ་སེམས་དཔའ་རྣམས་ནི། ཆོས་ཀྱི་སྦྱིན་པས་སེམས་  
  
  
༄༅། །ཅན་རྣམས་ལ་ཕན་འདོགས་པ་ཉིད་ཀྱི་ཕྱིར་སེར་སྣ་མེད་པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་རྣམས་ནི་ལྷག་པའི་བསམ་པ་ཉེ་བར་སྟོན་པ་ཉིད་  
ཀྱི་ཕྱིར་བདོག་པ་ཐམས་ཅད་ཡོངས་སུ་གཏོང་བ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་རྣམས་ནི། ཆོས་ཐམས་ཅད་ལ་ཡོངས་སུ་འཛིན་པ་མེད་པ་ཡིན་ནོ། །ཤཱ་རད་ཏིའི་བུ་  
བྱང་ཆུབ་སེམས་དཔའ་རྣམས་ནི། ཚུར་ཤོག་ལེགས་པར་འོངས་སོ། །ཞེས་སྨྲ་བ་ཡིན་ཞིང། ཁྲོ་གཉེར་མེད་པར་བཞིན་འཛུམ་པ་ཡིན་ནོ་།ཤཱ་རད་ཏིའི་བུ། བྱང་ཆུབ་སེམས་དཔའ་  
རྣམས་ནི། རྒོད་པ་མེད་ལ། སེམས་ཅན་སྡུག་བསྔལ་བ་དག་མཐོང་ན་སྙིང་བླས་སུ་བྱེད་ཅིང་བརྩོན་འགྲུས་བརྟན་པོར་རྩོམ་པར་བྱེད་པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་  
དཔའ་རྣམས་ནི། སངས་རྒྱས་ཀྱི་ཆོས་རྣམས་ལ་དགའ་བ་ཡིན་ནོ་།ཤཱ་རད་ཏིའི་བུ། བྱང་ཆུབ་སེམས་དཔའ་རྣམས་ནི། སེངྒེའི་སྒྲ་མངོན་པར་སྒྲོག་པ་ཉིད་ཀྱི་ཕྱིར་མི་འཇིགས་པ་  
ཡིན་ནོ༑ ༑ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སངས་རྒྱས་ཀྱི་ཆོས་རྣམས་ལ་ལེགས་པར་གནས་པས་བག་ཚ་བ་མེད་པ་ཡིན་ནོ། །ཤཱ་རད་ཏིའི་  
བུ༑ བྱང་ཆུབ་སེམས་དཔའ་རྣམས་ནི། སངས་རྒྱས་ཀྱི་ཆོས་ཡོངས་སུ་བཙལ་བའི་ཕྱིར་བརྩོན་པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་རྣམས་ནི། རྟག་ཏུ་བརྩོན་པ་  
  
  
པོར་རྒྱུ་བ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་རྣམས་ནི། ཆོས་རྣམས་ལ་རྟོགས་པར་ཁོང་དུ་ཆུད་པས་རྣམ་པར་  
རྒྱལ་བ་སྲུང་བ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཆོས་ཐམས་ཅད་ཡང་དག་པ་ཇི་ལྟ་བ་བཞིན་སོ་སོར་རྟོག་པ་ཉིད་ཀྱི་ཕྱིར་སྙིང་པོ་འཛིན་  
པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་རྣམས་ནི་ཆོས་ཐམས་ཅད་ལ་རང་གིས་མངོན་པར་རྫོགས་པར་བྱང་ཆུབ་པ་ཉིད་ཀྱི་ཕྱིར་སྙིང་པོ་བླངས་པ་ཡིན་ནོ། །ཤཱ་རད་ཏིའི་བུ་  
བྱང་ཆུབ་སེམས་དཔའ་རྣམས་ནི། དུས་དང་དུས་མ་ཡིན་པར་ཡོངས་སུ་སྨིན་པར་བྱེད་པ་ཉིད་ཀྱི་ཕྱིར་སྐུལ་བར་བྱེད་པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་རྣམས་ནི། ཆོས་  
དང་མཐུན་པས་ཕ་རོལ་སྨྲ་བ་རྣམས་ཚར་གཅོད་པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ཆོས་ཐམས་ཅད་ཀྱི་དོན་རྣམ་པར་ངེས་པ་ཡིན་ནོ། །  
ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སངས་རྒྱས་ཀྱི་ཆོས་རྣམས་ཀྱི་རིགས་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་རྣམས་ནི། ཆོས་དཀོན་  
མཆོག་ཆེན་པོའི་གཏེར་ཆེན་པོ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཆོས་ཐམས་ཅད་ཀྱི་ཕྱག་རྒྱ་རྗེས་སུ་རྟོགས་པར་རྣམ་པར་འགྲེལ་  
  
  
༄༅། །བའི་ཆོས་རྒྱ་མཚོ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། འཁྲུག་པ་ཆེན་པོ་གྲངས་མེད་དཔག་ཏུ་མེད་པ་ཕྱིར་བཟློག་པ་ཉིད་ཀྱི་  
ཕྱིར་ཁོར་ཡུག་དང་ཁོར་ཡུག་ཆེན་པོ་ལྟ་བུ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཆོས་མི་ཟད་པ་ཡང་དག་པར་རབ་ཏུ་སྟོན་པས་ཡོངས་  
སུ་མ་གཏུགས་པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སེམས་ནམ་མཁའ་དང་མཉམ་པ་ཉིད་ཀྱི་ཕྱིར་རྙོག་པ་མེད་པ་ཡིན་ནོ། །ཤཱ་  
རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་ནམ་མཁའ་མི་ཟད་པ་ཉིད་ཀྱི་ཕྱིར་ཟད་མི་ཤེས་པ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་  
དཔའ་ཆེན་པོ་རྣམས་ནི། དགེ་བའི་ཆོས་ཀྱིས་མངོན་དུ་འཕགས་པ་ཉིད་ཀྱི་ཕྱིར་ལྷུན་པོ་ལྟ་བུ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་  
འདོད་པ་དང་མི་འདོད་པ་དང་བྲལ་བས་ས་ལྟ་བུ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི་དག་བའི་རྩ་བ་ཆུད་མི་གཟོན་པ་ཉིད་ཀྱི་ཕྱིར་  
ཞིང་ལྟ་བུ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། ཆོས་ཀྱི་སྣང་བ་ཀུན་ཏུ་སྟོན་པས་ཉི་མ་ལྟ་བུ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་  
  
  
མུན་ནག་རྣམ་པར་སེལ་བ་ཉིད་ཀྱི་ཕྱིར་ཟླ་བ་ལྟ་བུ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། འདོད་  
ཆགས་དང། ཞེ་སྡང་དང། གཏི་མུག་གི་གདུང་བ་རབ་ཏུ་ཞི་བར་བྱེད་པ་ཉིད་ཀྱི་ཕྱིར་གདུགས་ལྟ་བུ་ཡིན་ནོ། །ཤཱ་རད་ཏིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སེམས་  
ཅན་རྣམས་ཀྱི་གནས་དང། སྐྱབས་དང། སྟོན་པར་གྱུར་པས་ཤིང་ལྗོན་པ་ཆེན་པོའི་གྲིབ་མ་ལྟ་བུ་ཡིན་ནོ། །ཤཱ་རད་ཏིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། བཟོའི་  
གནས་ཐམས་ཅད་རྟོགས་པར་ཁོང་དུ་ཆུད་པས་སློབ་དཔོན་ལྟ་བུ་ཡིན་ནོ། །ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སེམས་ཅན་ཐམས་ཅད་ཀྱི་བསམ་པ་  
ཡོངས་སུ་སྐོང་བས་ཉེ་བར་བྱ་བ་ཡིན་ནོ། །ཤཱ་རད་ཏིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སེམས་ཅན་ཐམས་ཅད་ཀྱི་སྟོན་པར་གྱུར་པ་ཡིན་ནོ། །ཤཱ་རད་ཏིའི་  
བུ༑ བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ནི། སེམས་ཅན་ཐམས་ཅད་ཀྱི་རྟེན་དུ་གྱུར་པ་ཡིན་ནོ། །བམ་པོ་བཅོ་ལྔ་པ། ཤཱ་རད་ཏིའི་བུ། གལ་ཏེ་ངས་ཇི་ལྟར་མཁྱེན་པ་  
བཞིན་དུ་སེམས་ཅན་ཐམས་ཅད་ཀྱིས་བྱང་ཆུབ་སེམས་དཔའ་ནི། བདག་ཅག་ལ་བྱ་བ་དེ་ལྟ་བུས་ཉེ་བར་གནས་པ་ཡིན་ནོ། །ཞེས་དེ་ལྟར་ཤེས་པར་གྱུར་ན། ཤཱ་རད་ཏིའི་བུ། སེམས་ཅན་  
  
  
༄༅། །ཐམས་ཅད་ཀྱིས་བྱང་ཆུབ་སེམས་དཔའ་དང་པོ་སེམས་བསྐྱེད་པ་ནས་བྱང་ཆུབ་ཀྱི་སྙིང་པོ་ལ་འདུག་པ་དེའི་བར་སྲིད་དུ་ཕྲག་པའམ་མགོ་བོས་ཁྱེར་བར་འགྱུར་  
ཞིང། གང་སེམས་ཅན་རྣམས་ཀྱི་བདེ་བ་དང། རྩེ་བ་དང། དགའ་བ་ཐམས་ཅད་ཀྱང་བྱང་ཆུབ་སེམས་དཔའ་ལ་སྦྱིན་པར་བྱེད་པར་གྱུར་ལ། བྱང་ཆུབ་ཀྱི་སྙིང་པོར་སོང་ནའང་ས་ལས་  
བརྩམས་ནས་སྲིད་པའི་རྩེ་མོའི་བར་དུ་གོས་རིན་པོ་ཆེ་གཅིག་པའི་གདིང་བ་འདིང་བར་བྱེད་པར་གྱུར་ཅིང། བྱང་ཆུབ་སེམས་དཔའི་ལུས་གདུང་བར་གྱུར་ན་མི་རུང་ངོ། །སྙམ་ནས་སྟེང་  
དུའང་ལྷ་རྫས་ཀྱི་གདུགས་དག་བ་བ་ཀུན་ཏུ་འཛིན་པར་བྱེད་པར་གྱུར་ལ། མེ་ཏོག་དང། སྤོས་དང། ཕྲེང་བ་དང། བྱུག་པ་ཐམས་ཅད་ཀྱིས་ཀྱང་མཆོད་པ་བྱེད་ཅིང། རིམ་གྲོ་དང། བསྙེན་  
བཀུར་བྱེད་པར་གྱུར་ཏེ། ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་ལ་དེ་ལྟར་མངོན་པར་འདུ་བྱས་ཤིང་གུས་པར་བྱས། བརྗེད་པ་བྱས། མཆོད་པ་བྱས་ཀྱང་ལན་  
བྱ་བར་མི་ནུས་སོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ་བྱང་ཆུབ་སེམས་དཔའ་སེམས་ཅན་རྣམས་ཀྱི་དོན་དུ་ཡོངས་སུ་གདུང་བ་མེད་པའི་བདེ་བའི་ཡོ་བྱད་མངོན་པར་འདུ་བྱེད་པ་ཇི་  
ལྟ་བུས་ཉེ་བར་གནས་པའི་ཡོ་བྱད་དེ་ལ་ནི། བདེ་བའི་ཡོ་བྱད་མངོན་པར་འདུ་བྱེད་པ་འདིས་བརྒྱའི་ཆར་ཡང་ཉེ་བར་མི་འགྲོ་བ་ནས་རྒྱུའི་བར་དུའང་མི་བཟོད་པའི་ཕྱིར་རོ། །དེ་ཅིའི་ཕྱིར་ཞེ་  
  
  
ཤཱ་རད་ཏིའི་བུ། ཉེ་བར་སྒྲུབ་པ་དེ་ཐམས་ཅད་ནི་མི་རྟག་པ་ཡིན། འཇིག་རྟེན་པ་ཡིན། ཕུང་པོ་དང་བཅས་པ་ཡིན། ཟག་པ་དང་བཅས་པ་ཡིན། ཡོངས་སུ་འགྱུར་བའི་ཆོས་ཅན་  
ཡིན་ཞིང། ཤཱ་རད་ཏིའི་བུ། བྱང་ཆུབ་སེམས་དཔའ་བདེ་བ་ཉེ་བར་སྒྲུབ་པ་ནི། ཟག་པ་མེད་པ་དང། འཇིག་རྟེན་ལས་འདས་པ་དང་ངེས་པར་བྱེད་པ་དང་ལྡན་པ་དང། ངོ་བོ་ཉིད་མེད་པ་  
དང། སྟོང་པ་ཉིད་ཡིན་པའི་ཕྱིར་ཏེ། ཤཱ་རད་ཏིའི་བུ། དེ་ལྟ་བས་ན། བྱང་ཆུབ་སེམས་དཔའ་ལ་སེམས་ཅན་ཐམས་ཅད་ཀྱིས་བདེ་བའི་ཡོ་བྱད་ཕུན་སུམ་ཚོགས་པ་ཐམས་ཅད་ཀྱི་ཕན་  
གདགས་པར་བྱ་བ་མི་ནུས་སོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ། བྱང་ཆུབ་སེམས་དཔའ་ནི། སེམས་ཅན་གཉིད་ལོག་པ་ཐམས་ཅད་ཀྱི་མི་ཉལ་བར་བྱེད་པ་ཡིན། བག་མེད་པ་རྣམས་ཀྱི་  
བག་ཡོད་པ་ཡིན། སྨྱོན་པ་རྣམས་ཀྱི་མ་སྨྱོས་པ་ཡིན་ཞིང། ཤཱ་རད་ཏིའི་བུ། བྱང་ཆུབ་སེམས་དཔའ་ནི། སེམས་ཅན་དམུས་ལོང་རྣམས་ཀྱི་མིག་ཏུ་གྱུར་པ་ཡིན། ཡོངས་སུ་འདྲེན་པ་  
ཡིན་ལ། ཤཱ་རད་ཏིའི་བུ། བྱང་ཆུབ་སེམས་དཔའ་སེམས་དཔའ་ཆེན་པོ་ནི། སེམས་ཅན་ནད་ཀྱིས་ཐེབས་པ་རྣམས་ཀྱི་སྨན་དུ་གྱུར་པ་ཡིན་ལམ་ངན་པར་ཞུགས་པ་རྣམས་ཀྱི་ལམ་སྟོན་  
པ་ཡིན༑ ལམ་གོལ་བ་ལ་གནས་པ་རྣམས་ཀྱི་ཡང་དག་པའི་ལམ་སྟོན་པར་བྱེད་པ་ཡིན་ཞིང། བྱང་ཆུབ་སེམས་དཔའ་ནི། དགེ་བའི་རྩ་བ་མ་སྐྱེས་པ་རྣམས་སྐྱེད་པར་བྱེད་པ་ཡིན། བྱང་ཆུབ་  
  
  
༄༅། །སེམས་དཔའ་ནི། ཆོས་དཀར་པོ་རྣམས་ཀྱིས་རྣམ་པར་མ་བསྐྱེད་པ་རྣམས་རྣམ་པར་སྐྱེད་པར་བྱེད་པ་ཡིན་པའི་ཕྱིར་ཏེ་ཤཱ་རད་ཏིའི་བུ། མདོར་ན། དེ་  
བཞིན་གཤེགས་པ་དང། བྱང་ཆུབ་སེམས་དཔའ་མ་གཏོགས་པར་སེམས་ཅན་རྣམས་ལ་སྐྱོབ་པ་དང། སྐྱབས་དང། དཔུང་གཉེན་གཞན་མེད་དེ་ཤཱ་རད་ཏིའི་བུ། སངས་  
རྒྱས་དེའང་བྱང་ཆུབ་སེམས་དཔའ་ལས་བྱུང་བ་ཡིན་ནོ། །དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རད་ཏིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་  
སེམས་དཔའ་སེམས་དཔའ་ཆེན་པོ་རྣམས་ཀྱི་ཐེག་པ་དེ་དེ་ལྟ་བུ་དང་ཐེག་པ་དེ་རྨད་དུ་བྱུང་བ་ལགས་ཀྱང་བདག་ཉིད་ཀྱང་མཛེས་པར་བགྱིད་ཅིང། གཞན་དག་ཀྱང་མཛེས་པར་  
བགྱིད་པ་ནི། ངོ་མཚར་ལགས་སོ། །བཅོམ་ལྡན་འདས། དཔེར་བགྱི་ན་ཞུགས་ཤིང་ཡོངས་འདུ་ས་བརྟོལ་ཡན་ལག་ཐམས་ཅད་མེ་ཏོག་ཡོངས་སུ་རྒྱས་པ་ནི། བདག་ཉིད་ཀྱང་  
མཛེས་པར་བགྱིད་ལ། གཞན་དག་ཀྱང་མཛེས་པར་བགྱིད་ལགས་སོ་།བཅོམ་ལྡན་འདས། དེ་བཞིན་དུ་བྱང་ཆུབ་སེམས་དཔའ་སངས་རྒྱས་ཀྱི་ཆོས་རྣམས་ཡོངས་སུ་རྫོགས་  
པ་ནི༑ བདག་ཉིད་ཀྱང་མཛེས་པར་བགྱིད་ཅིང། སེམས་ཅན་དཔག་ཏུ་མ་མཆིས་པའང་མཛེས་པར་བགྱིད་ལགས་སོ། །བཅོམ་ལྡན་འདས། དཔེར་བགྱི་ན། ཞུགས་ཤིང་ཡོངས་འདུ་  
  
  
སུམ་ཅུ་རྩ་གསུམ་པའི་ལྷ་རྣམས་གར་བགྱིད་དུ་སྩོལ་ཅིང། རྩེ་བར་བགྱིད། དགའ་མགུར་སྤྱོད་པར་བགྱིད་ལགས་སོ་།བཅོམ་ལྡན་འདས། དེ་བཞིན་དུ་བྱང་ཆུབ་སེམས་  
དཔའ་སེམས་དཔའ་ཆེན་པོ་ནི། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས་སངས་རྒྱས་ཀྱི་ཆོས་ཡོངས་སུ་རྫོགས་ཤིང་བདག་ཉིད་ཀྱིས་མཛེས་  
ལ༑ སེམས་ཅན་གྲངས་མ་མཆིས། དཔག་ཏུ་མ་མཆིས་པས་ཀྱང་མངོན་དུ་བགྲོད་པར་བགྱིད་པ་ལགས་ཏེ། དེར་སེམས་ཅན་ཕྱིན་པ་རྣམས་ཀྱང་དབང་པོ་དང། སྟོབས་དང། བྱང་ཆུབ་  
ཀྱི་ཡན་ལག་དང། བསམ་གཏན་དང། རྣམ་པར་ཐར་པ་དང། ཏིང་ངེ་འཛིན་དང། སྙོམས་པར་འཇུག་པ་རྣམས་ཀྱིས་རྩེ་བར་བགྱིད། དགའ་བཀུར་སྤྱོད་པར་བགྱིད། དགའ་བར་བགྱིད་  
པ་ལགས་ན། བཅོམ་ལྡན་འདས། བདག་ཅག་ལྟ་བུ་ལེ་ལོ་ཅན་གཞན་གྱི་དྲིང་ལ་འཇོག་པ་དག་མ་གཏོགས་པར་ཐེག་པ་དེ་ལ་སུ་ཞིག་གནས་པར་མི་བགྱིད། མངོན་པར་འཚལ་བར་མི་  
བགྱིད་ལགས། བཅོམ་ལྡན་འདས། བདག་ཅག་ནི། ཆོས་གཞན་གྱིས་སྩལ་ཅིང། གཞན་གྱིས་བསྟན་པས་དབུགས་ཕྱིན་པ་དང། བདེ་བར་གྱུར་པ་ལགས་ཏེ། བཅོམ་ལྡན་འདས་  
སླད་ཀྱིས་ནི། བཅོམ་ལྡན་འདས་ལས་ཐོས་ནས་རེ་ཞིག་གང་གིས་སེམས་ཅན་འགའ་ཡང་བགྱིད་པ་དེ་ལ་འཇོག་པའི་མཐུ་བདག་ཅག་ལ་མ་མཆིས་སོ། །བཅོམ་ལྡན་འདས། བདག་ཅག་  
  
  
༄༅། །གིས་ནི༑ དེང་སླན་ཆད་གང་ལ་ལར་ཆོས་བསྟན་ན། ཆོས་ཐོག་མར་བྱང་ཆུབ་སེམས་དཔའི་ཐེག་པ་ལས་བརྩམས་ནས་བསྟན་པར་བགྱི་ཞིང། ཉན་ཐོས་  
ཀྱི་ཐེག་པ་ནི། སླད་ཀྱིས་བསྟན་པར་བགྱིའོ། །དེ་ཅིའི་སླད་དུ་ཞེ་ན། བཅོམ་ལྡན་འདས། གང་གིས་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་  
འཚང་རྒྱ་བར་འགྱུར་བ་དེ་ལྟར་བགྱིས་པས་སེམས་ཅན་འགའ་ཞིག་བྱང་ཆུབ་ཏུ་བཞག་ནའང་དེ་བཞིན་གཤེགས་པ་ལ་བདག་ཅག་གིས་བགྱིས་པ་གཟོ་བ་ལགས་པའི་སླད་དུའོ། །  
དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རད་ཏིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རད་ཏིའི་བུ། ཁྱོད་བྱང་ཆུབ་སེམས་དཔའ་སེམས་དཔའ་  
ཆེན་པོ་རྣམས་དགའ་བར་བྱ་བའི་ཕྱིར་གོ་ཆ་ཆེན་པོ་གྱོན་པ་ནི་ལེགས་སོ། །ལེགས་སོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ་ཐེག་པ་དེ་ལྟ་བུ་དེའི་མིང་ཡང་མི་འབྱུང་བའི་དུས་དེ་  
དང། ཚོད་དེ་འབྱུང་བར་འགྱུར་ཞིང། ཤཱ་རད་ཏིའི་བུ། ཐེག་པ་དེ་ལྟ་བུ་དེ་ལ་འཕྱ་བར་བྱེད་པར་འགྱུར། བསྟིང་བར་བྱེད་པར་འགྱུར་ལ། མདོ་སྡེ་དེ་ལྟ་བུ་དེ་དག་ལེན་པ་པོ་མ་ཡིན་  
པ་དང། སྤོང་བར་བྱེད་པ་འབྱུང་བར་འགྱུར་བའི་ཕྱིར་རོ། །ཤཱ་རད་ཏིའི་བུ། དེ་ལ་རིགས་ཀྱི་བུའམ། རིགས་ཀྱི་བུ་མོ་དོན་འདོད་པས་ནི། དོན་ལ་རྟོན་པ་དང། ཆོས་ལ་རྟོན་པར་བྱའི་  
  
  
གནས་པར་མི་བྱའོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ། དེའི་ཚེ་འདུས་པ་ནི། མི་རིགས་པར་འགྱུར་ཏེ། ཤཱ་རད་ཏིའི་བུ། ངའི་ཉན་ཐོས་རིགས་པ་དང་ལྡན་པ་  
ནི༑ མདོ་སྡེ་དེ་ལྟ་བུ་དེ་དག་ལ་སྤོང་བའམ། བསྟིང་བའམ། རྣམ་པར་གཡེང་བར་མི་བྱེད་དོ། །དེ་ཅིའི་ཕྱིར་ཞེ་ན། ཤཱ་རད་ཏིའི་བུ། ལས་དེ་དག་ནི། རིགས་པ་མ་ཡིན་ཞིང། ཤཱ་རད་  
ཏིའི་བུ༑ བྱིས་པའི་ལས་དེ་དག་ནི། རིགས་པའི་ལས་མ་ཡིན། མཁས་པའི་ལས་མ་ཡིན་ལ། ཤཱ་རད་ཏིའི་བུ། ང་ནི། མཁས་པའི་ལས་བྱེད་ཀྱི། བྱིས་པའི་ལས་མི་བྱེད་པའི་ཕྱིར་རོ། །  
ཤཱ་རད་ཏིའི་བུ། ངའི་ཉན་ཐོས་ཀྱིས་ནི། འདི་ལྟར་བསླབ་པར་བྱ་སྟེ། ཤཱ་རད་ཏིའི་བུ། དེ་ལ་ཕྱི་མའི་དུས་ཕྱི་མའི་ཚེ་ན་དད་པ་ཅན་དང། མང་དུ་ཐོས་པ་དང། བརྩོན་འགྲུས་བརྩམས་པ་  
དང། དྲན་པ་དང་ལྡན་པ་དང། ཁྲེལ་ཡོད་པ་དང། དགེ་བ་ཅི་ཡིན་ཞེས་ཚོལ་བ་དང། ཆོས་དོན་དུ་གཉེར་བ་དང། ཆོས་ཡོངས་སུ་ཚོལ་བ་ལ་མངོན་པར་བརྩོན་པ་གང་དག་འབྱུང་བར་  
འགྱུར་བ་དེ་དག་ཀྱང་དེའི་ཚེ་འཕྱ་བར་བྱེད་པར་འགྱུར་བ་ཡིན་ཞིང། བརྙས་པར་འགྱུར་བ་ཡིན། དེ་དག་ནི། ལེ་ལོ་ཅན་ཡིན། དེ་དག་ནི། འབྲས་བུ་ཐོབ་པར་མི་ནུས་པ་ཡིན། དེ་དག་  
ནི༑ འདོད་པ་ལ་སྟེན་པ་ཡིན། འདོད་པ་བསྟེན་པར་འདོད་པ་ཡིན། དེ་དག་ནི། བྱང་ཆུབ་སེམས་དཔའ་ཞེས་བྱ་བས་དད་པས་སྦྱིན་པར་བྱ་བ་ལོངས་སྤྱོད་པར་བྱེད་པ་ཡིན་ལ། ཐེག་  
  
  
༄༅། །པ་དེ་ཀུན་ཏུ་རྗོད་པར་བྱེད་ཀྱང་དེ་དག་དེ་བཞིན་གཤེགས་པས་རིག་པ་དང། གྲོལ་བར་གསུངས་པ་ནི། མ་ཡིན་ནོ། །ཤཱ་རད་ཏིའི་བུ། ང་ལ་མི་བླུན་པོ་དེ་དག་ཚིག་  
ཕྲ་མོ་ཇི་སྙེད་ཀྱིས་སྐུར་པ་འདེབས་པར་འགྱུར་བ་དང། གང་དག་དེ་བཞིན་གཤེགས་པས་མཆོག་ཏུ་རིག་པར་གསུངས་ཤིང། མཆོག་ཏུ་གྲོལ་བར་གསུངས་པ་དེ་དག་ལ་འདི་སྐད་དུ་  
དེ་དག་ནི། རིག་པ་མ་ཡིན་ཞིང། དེ་དག་ནི། གྲོལ་བ་མ་ཡིན་ནོ་།ཞེས་ཟེར་བར་འགྱུར་བ་དང། ཤཱ་རད་ཏིའི་བུ། དེ་ལ་གང་དག་ཁྱིམ་ན་གནས་པ་འབྱུང་བར་འགྱུར་བ་དེ་དག་  
ཀྱང་ཀུན་ཏུ་གདུངས་ནས་མི་བླུན་པོ་དེ་དག་ལ་དད་པར་བྱ་བ་ཡིན་པར་སེམས་པར་འགྱུར་ཞིང། དེ་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་མདོ་སྡེ་དེ་ལྟ་བུ་འཛིན་པ་  
མཐོང་ནའང་བརྙས་པ་སྐྱེད་པར་འགྱུར་བ་ལ་ལྟོས། ཤཱ་རད་ཏིའི་བུ། འདི་ལྟར་དེ་བཞིན་གཤེགས་པས་ནི། གང་ལའང་ཡང་དག་པའམ། ཡང་དག་པ་མ་ཡིན་པས་གནོད་པར་  
མི་བྱ་ཞིང། རྣམ་པར་གཙེ་བར་མི་བྱ་ལ་སྐུར་པ་གདབ་པར་མི་བྱའོ། །ཞེས་གསུངས་ན། དེ་དག་ནི། གཞན་དག་ལའང་སྨྲ་བར་བྱེད་ཅིང། བདག་ཉིད་ཀྱིས་ཀྱང་ཀུན་ཏུ་སྤྱོད་པར་  
བྱེད་པར་འགྱུར་བའི་མི་བླུན་པོ་དེ་དག་གིས་ཚུལ་ཁྲིམས་ཀྱི་ཕུང་པོ་ཅི་འདྲ་བར་འགྱུར་བ་ལ་ལྟོས། ཤཱ་རད་ཏིའི་བུ། ཆོས་ལ་ཆོས་མ་ཡིན་པར་འདུ་ཤེས་པ་དང། ཆོས་མ་ཡིན་པ་  
  
  
འདུལ་བ་མ་ཡིན་པ་ལ་འདུལ་བར་འདུ་ཤེས་པ་དང། འདུལ་བ་ལ་འདུལ་བ་མ་ཡིན་པར་འདུ་ཤེས་པར་འགྱུར་བ་དང། རིག་པ་ལ་རིག་  
པ་མ་ཡིན་པར་འདུ་ཤེས་པ་དང། རིག་པ་མ་ཡིན་པ་ལ་རིག་པར་འདུ་ཤེས་པ་དང། གྲོལ་བ་ལ་གྲོལ་བ་མ་ཡིན་པར་འདུ་ཤེས་པ་དང་གྲོལ་བ་མ་ཡིན་པ་ལ་གྲོལ་བར་འདུ་ཤེས་པར་  
འགྱུར་བར་གྱུར་ནས་ཀྱང། ཤཱ་རད་ཏིའི་བུ། དེ་དག་འདུལ་བའང་མི་ཤེས་ཤིང། སྟོན་པའི་བསྟན་པའང་གཏིང་མི་དཔོག་པའི་དུས་དེ་ཇི་སྲིད་དུ་ཕྱིན་ཅི་ལོག་ཏུ་འགྱུར་བ་ལ་ལྟོས། ཤཱ་རད་  
ཏིའི་བུ། སེམས་ཅན་དེ་དག་ནི། ཁྲོ་བ་དང། ཞེ་སྡང་དང། ཕྲག་དོག་གིས་ཟིལ་གྱིས་ནོན་པ་ཡིན་ཞིང། ང་རྒྱལ་གྱིས་ཟིལ་གྱིས་ནོན་པ་ཡིན། བདག་ལ་བསྟོད་པ་ཡིན། གཞན་ལ་སྨོད་  
པ་ཡིན༑ ཕྲག་དོག་དང་སེར་སྣ་ཡོངས་སུ་རྫོགས་པ་ཡིན། མི་དགེ་བའི་ཆོས་ཀྱིས་གང་བ་ཡིན། དགེ་བའི་ཆོས་ཐམས་ཅད་ལས་ཡོངས་སུ་ཉམས་པ་ཡིན་ཏེ། གསོར་མི་རུང་བ་ཡིན་  
ནོ༑ ༑ཤཱ་རད་ཏིའི་བུ། སེམས་ཅན་དེ་དག་ཡོངས་སུ་སྤང་བར་བྱ་བ་ཡིན་ནོ། །ཤཱ་རད་ཏིའི་བུ། ང་ནི། ངོ་ཚ་ཤེས་པ་རྣམས་ཀྱི་སྟོན་པ་ཡིན་གྱི། ངོ་ཚ་མི་ཤེས་པ་རྣམས་ཀྱི་ནི། མ་ཡིན་  
ནོ༑ ༑ཤཱ་རད་ཏིའི་བུ། ང་ནི། དྲན་པ་དང་ལྡན་པ་རྣམས་ཀྱི་སྟོན་པ་ཡིན་གྱི། བརྗེད་ངས་པ་རྣམས་ཀྱི་ནི། མ་ཡིན་ནོ། །ཤཱ་རད་ཏིའི་བུ། ང་ནི། ཤེས་རབ་དང་ལྡན་པ་རྣམས་ཀྱི་སྟོན་པ་  
  
  
༄༅། །ཡིན་གྱི། ཤེས་རབ་འཆལ་པ་རྣམས་ཀྱི་ནི། མ་ཡིན་ནོ་།ཤཱ་རད་ཏིའི་བུ། གང་དག་ལ་དེ་བཞིན་གཤེགས་པས་ཡུན་རིང་པོ་ནས་བསླབ་པ་དང། གང་ལ་དེ་  
བཞིན་གཤེགས་པས་བསླབ་པས་བདག་ཉིད་ཆེན་པོའི་ཆོས་ཉིད་དེ་རྗེས་སུ་ཐོབ་པ་དང། ཅི་ནས་ཀྱང་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཆོས་ཉིད་དེ་ཡང་དག་པར་  
བསྒྲུབས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ཏེ། འགྲོ་བ་དཔག་ཏུ་མེད་པ་ཉོན་མོངས་པའི་དྲ་བ་ལས་ཐར་བར་བྱེད་པར་འགྱུར་  
བའི་བྱང་ཆུབ་སེམས་དཔའ་ལ་འདོམས་པར་མཛད་པའི་ཡེ་ཤེས་དེ་ལྟ་བུ་དེ་དང་དེ་དག་ཀྱང་ཆོས་གང་ལ་དེ་བཞིན་གཤེགས་པ་གུས་པ་དང་བཅས་པའི་ཆོས་ཉིད་དེ་ལ་འགལ་བར་  
བྱེད་པར་འགྱུར་ཞིང། གནོད་པར་བྱེད་པར་འགྱུར་བ་དེ་དག་ནི། ངའི་ཉན་ཐོས་ཀྱང་མ་ཡིན་ལ། ངའང་དེ་དག་གི་སྟོན་པ་མ་ཡིན་ཏེ་ཤཱ་རད་ཏིའི་བུ། མ་ལེགས་སོ། །མ་ལེགས་སོ།།  
ཤཱ་རད་ཏིའི་བུ། ངས་ནི། དེ་ཙམ་ཞིག་བརྗོད་པར་ནུས་སོ། །ཤཱ་རད་ཏིའི་བུ། དེ་ལྟ་བས་ན། ཆོས་གླིང་ཡིན་པར་གནས་པར་བྱོས་ཤིག་གཞན་གླིང་དུ་ནི། མ་བྱེད་ཅིག། བདག་སྐྱབས་  
སུ་གནས་པར་བྱོས་ཤིག་གཞན་སྐྱབས་སུ་ནི། མ་བྱེད་ཅིག། ཆོས་སྐྱབས་སུ་གནས་པར་བྱོས་ཤིག་གཞན་སྐྱབས་སུ་ནི། མ་ཡིན་ཏེ་ཁྱེད་ཅག་ལ་རྗེས་སུ་བསྟན་པ་ནི། དེ་ཡིན་  
  
  
༑ཤཱ་རད་ཏིའི་བུ། ཇི་ལྟར་ན། དགེ་སློང་ཆོས་གླིང་ཡིན་པར་གནས་ཤིང། གཞན་གླིང་མ་ཡིན། བདག་སྐྱབས་ཡིན་གྱི་གཞན་སྐྱབས་མ་ཡིན། བདག་གླིང་ཡིན་གྱི། གཞན་གླིང་  
མ་ཡིན་ཞེ་ན། ཤཱ་རད་ཏིའི་བུ། འདི་ལ་དགེ་སློང་དྲན་པ་ཉེ་བར་གཞག་པ་རྣམས་སྒོམ་པར་བྱེད་པ་ཡིན་ཞིང། འདོད་ཆགས་དང་བྲལ་བ་ལ་གནས་པ་ཡིན། རྣམ་པར་སྤོང་བས་ཡོངས་  
སུ་བསྒྱུར་བ་ཡིན་ནོ། །ཤཱ་རད་ཏིའི་བུ། དྲན་པ་ཉེ་བར་གཞག་པའང་གང་ཞེ་ན། འདི་ལྟ་སྟེ། དངོས་པོ་མེད་པ་དང། རང་བཞིན་མེད་པ་དང། མཚན་ཉིད་མེད་པའི་དྲན་པ་ཉེ་བར་གཞག་  
པ་ཆོས་ཇི་ལྟ་བ་བཞིན་དུ་མཐོང་བ་སྟེ། ཤཱ་རད་ཏིའི་བུ། དེ་ལྟར་ན། དངོས་པོ་མེད་པ་དང། རང་བཞིན་མེད་པའི་སྒོ་ནས་དྲན་པ་ཉེ་བར་གཞག་པ་ཡིན་ནོ། །ཤཱ་རད་ཏིའི་བུ། འདི་ལ་གང་མི་  
སླུ་བ་འདི་ནི། ཆོས་གླིང་ཡིན་པ་དང། ཆོས་སྐྱབས་དང། བདག་གླིང་དང། བདག་སྐྱབས་ཞེས་བྱའོ། །ཤཱ་རད་ཏིའི་བུ། གང་དག་དྲན་པ་ཉེ་བར་གཞག་པ་དེ་ལྟ་བུ་སྒོམ་པར་བྱེད་པ་དེ་  
དག་ནི༑ དགྲ་བཅོམ་པ་མངོན་པར་བརྗོད་པ་ཐམས་ཅད་སྤངས་པ་ཞེས་བྱའོ། །ཟག་པ་ཟད་པ་ཞེས་བྱའོ། །ཉོན་མོངས་པ་མེད་པ་ཞེས་བྱའོ། །སྦྱིན་པའི་གནས་ཞེས་བྱའོ། །ཞི་བ་ཞེས་བྱའོ།།  
དུལ་བ་ཞེས་བྱའོ། །སྐྱོན་བསལ་བ་ཞེས་བྱའོ། །བྲམ་ཟེ་ཚངས་པར་སྤྱོད་པ་ཕ་རོལ་ཏུ་སོན་པ། སྐམ་ལ་སོན་པ་ཞེས་བྱའོ། །ཤཱ་རད་ཏིའི་བུ། ཅིའི་ཕྱིར་དགྲ་བཅོམ་པ་ཞེས་བྱ་ཞེ་ན། ཤཱ་རད་  
  
  
༄༅། །ཏིའི་བུ། དེ་དག་ནི། དགེ་བ་ཐམས་ཅད་ལ་འོས་པ་ཡིན། དགེ་བའི་ལས་དག་གིས་འདུ་བྱེད་པ་ཐམས་ཅད་དང་བྲལ་བ་ཡིན་ཏེ། དེ་དག་ནི། འདུ་བྱེད་པ་ཐམས་  
ཅད་རྒྱུན་བཅད་པ་ཡིན། འདུ་བྱེད་པ་ཐམས་ཅད་སྤངས་པ་ཡིན་ཏེ་ཤཱ་རད་ཏིའི་བུ། གང་དགྲ་བཅོམ་པ་ཟག་པ་ཟད་པས་བསོད་ནམས་འདུ་བྱ་བའང་མངོན་པར་འདུ་བྱེད་པའི་  
གནས་མེད་ཅིང། སྐབས་མེད་པ་ཡིན་ན། བསོད་ནམས་མ་ཡིན་པ་ལྟ་ཅི་སྨོས། དེ་ཅིའི་ཕྱིར་ཞེ་ན། ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་ནི། སྲེད་པ་རྒྱུན་བཅད་པ་ཡིན་  
ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་ནི། ཀུན་ཏུ་སྦྱོར་བ་རྣམས་ལས་ཕྱིར་ལོག་པ་ཡིན། ཆོས་ཐམས་ཅད་དང་བྲལ་བ་ཡིན་ཆོས་ཐམས་ཅད་ཀྱིས་མ་གོས་པ་ཡིན། ཡིད་  
ཆགས་པ་མེད་པ་ཡིན། འདོད་པའི་ཁམས་ལ་ཆགས་པར་མི་བྱེད་པ་ཡིན་གཟུགས་ཀྱི་ཁམས་ལ་ཆགས་པར་མི་བྱེད་པ་ཡིན། གཟུགས་མེད་པའི་ཁམས་ལ་ཆགས་པར་མི་  
བྱེད་པ་ཡིན། འདུན་པ་དང་བྲལ་བ་ཡིན། སྲེད་པ་དང་བྲལ་བ་ཡིན་ཁོང་ཁྲོ་བ་དང་བྲལ་བ་ཡིན་པའི་ཕྱིར་རོ། །ཅིའི་ཕྱིར་དགྲ་བཅོམ་པ་ཟག་པ་ཟད་པ་ཞེས་བྱ་ཞེ་ན། ཤཱ་རད་ཏིའི་  
བུ༑ དེའི་ཟག་པ་རྣམས་ཟད་ཅིང། ཆོས་ཐམས་ཅད་ལ་ཟད་པ་ཉིད་ཐོབ་ལ། ཟད་པ་ཉེ་བར་ཐོབ་པས་དེའི་ཕྱིར་ཟག་པ་ཟད་པ་ཞེས་བྱའོ། །ཅིའི་ཕྱིར་ཉོན་མོངས་པ་མེད་པ་ཞེས་བྱ་  
  
  
དངོས་པོ་ཐམས་ཅད་སྟོང་པ་ཉིད་ཀྱི་ཕྱིར་ཀུན་ནས་ཉོན་མོངས་པར་ཡང་མི་འགྱུར། རྣམ་པར་བྱང་བར་ཡང་མི་འགྱུར་ཏེ། རྣམ་པར་དག་པ་ཡིན་ཞིག། འདོད་པའམ། མི་འདོད་  
པའམ༑ ཡིད་དུ་འོང་བའམ། ཡིད་དུ་མི་འོང་བའམ། འདུས་བྱས་སམ་འདུས་མ་བྱས་གང་གིས་ཀྱང་ཉེ་བར་མ་གོས་པས་ཉེ་བར་གོས་པ་མེད་པ་ཡིན་ལ། ཤཱ་རད་ཏིའི་བུ། དགྲ་  
བཅོམ་པ་ཟག་པ་ཟད་པ་ནི། སྤྲོས་པ་ཐམས་ཅད་སྤངས་པས་དེའི་ཕྱིར་ཉོན་མོངས་པ་མེད་པ་ཞེས་བྱའོ། །ཅིའི་ཕྱིར་དགྲ་བཅོམ་པ་ཟག་པ་ཟད་པ་ཞེས་བྱ་ཞེ་ན། གདུང་བ་སྤངས་པ་ཡིན་  
ཞིང། ཡོངས་སུ་གདུང་བ་སྤངས་པ་ཡིན། གདུང་བ་ཉེ་བར་ཞི་བ་ཡིན་ལ། དེ་ནི། ཟང་ཟིང་མེད་པ་ཆོས་ཀྱི་མཆོག་སྦྱིན་པའི་སྦྱིན་པ་པོ་ཡིན་པས་དེའི་ཕྱིར་སྦྱིན་གནས་ཞེས་བྱའོ། །ཅིའི་  
ཕྱིར་དབང་དུ་གྱུར་པ་དག་ཅེས་བྱ་ཞེ་ན། ཤཱ་རད་ཏིའི་བུ། དེ་དག་གིས་ཆོས་ཐམས་ཅད་ཡ་མ་བརླར་མཐོང་ཞིང་མངོན་དུ་བྱས་པ་ཡིན། རྣམ་པར་བསྒོམས་པ་ཡིན། ཡ་མ་བརླའི་ཆོས་  
དེ་དག་ཐམས་ཅད་ལའང་དམ་པའི་ཕ་རོལ་ཏུ་སོན་པ་ཡིན་ལ། དེ་དག་གིས་ཡང་དག་པ་མ་ཡིན་པའི་སྨྲ་བ་རྣམས་བསལ་བ་ཡིན་པས། དེའི་ཕྱིར་དབང་དུ་གྱུར་པ་དག་ཅེས་བྱའོ། །ཅིའི་  
ཕྱིར་བྲམ་ཟེ་དག་ཅེས་བྱ་ཞེ་ན། ཆོས་ཐམས་ཅད་བསལ་བ་ཡིན་ཞིང་བོར་བ་ཡིན། ཕྱུང་བ་ཡིན་ལ། ཉེ་བར་མ་གོས་པ་ཡིན་པས་སྡིག་པ་བསལ་བའི་ཕྱིར་རོ། །ཅིའི་ཕྱིར་ཞི་བར་བྱེད་  
  
  
༄༅། །པ་དག་ཅེས་བྱ་ཞེ་ན། ཤཱ་རད་ཏིའི་བུ། སྡིག་པ་ཐམས་ཅད་དང། སྡིག་པའི་ཆོས་ཐམས་ཅད་ལས་བྱུང་བའི་ཕྱིར་རོ་།ཅིའི་ཕྱིར་ཚོར་བ་པོ་དག་ཅེས་བྱ་ཞེ་ན། ཤཱ་  
རད་ཏིའི་བུ། དེ་དག་གིས་འདོད་པའི་ཁམས་དང། གཟུགས་ཀྱི་ཁམས་དང། གཟུགས་མེད་པའི་ཁམས་དང། རྣམ་པར་སྨིན་པ་དང། ཡང་དག་པ་མ་ཡིན་པ་དང། བདེན་པ་མ་ཡིན་  
པ་ཐུལ་ཅིང། ལས་དང། རྣམ་པར་སྨིན་པའང་ཐུལ་ལ། ཤཱ་རད་ཏིའི་བུ། དེ་དག་ཀུན་ཏུ་རྟོག་པ་མེད་པ་ཉིད་ཀྱི་ཕྱིར་ཀུན་ཏུ་རྟོག་པ་ལས་བྱུང་བའི་ཆོས་ཐམས་ཅད་ཐུལ་ཅིང་རྣམ་པར་  
གྲོལ་བ་ཡིན་པས་དེའི་ཕྱིར་ཚོར་བ་པོ་དག་ཅེས་བྱའོ། །ཅིའི་ཕྱིར་ཕ་རོལ་ཏུ་སོན་པ་དག་ཅེས་བྱ་ཞེ་ན། ཤཱ་རད་ཏིའི་བུ། དེ་དག་གིས་བདུད་ཕམ་པར་བྱས་ཤིང་བདུད་ཀྱི་ཕྱོགས་ཀྱི་ཉོན་  
མོངས་པ་ཐམས་ཅད་ཕམ་པར་བྱས་ལ། ཆོས་ཐམས་ཅད་ཀྱི་ཕ་རོལ་ཏུ་སོན་ཅིང་རྒལ་ལ་སྐམ་ལ་སོན་པས། དེའི་ཕྱིར་ཕ་རོལ་ཏུ་སོན་པ་དག་ཅེས་བྱའོ། །ཤཱ་རད་ཏིའི་བུ། ངས་དགྲ་  
བཅོམ་པ་ཟག་པ་ཟད་པའི་ཡོན་ཏན་དག་ཇི་ཙམ་ཞིག་བརྗོད་ཀྱང་ཤཱ་རད་ཏིའི་བུ། དེ་ལ་བྲི་བར་ཡང་མི་འགྱུར་རོ། །ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་ནི། ཤིན་ཏུ་ཡོངས་  
སུ་སྦྱངས་པ། རྡོ་བ་དང། ཚེར་མ་མེད་པ། ཤིན་ཏུ་རྣམ་པར་དག་པའི་ཞིང་ཆེན་པོ་ཡིན་ནོ། །ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་ལ་ནི། གཤེ་བར་བྱེད་ཅིང་བརྒྱད་  
  
  
འདི་སྙམ་དུ་བདག་ལ་འདི་གཤེ་བར་བྱེད་ཅིང་བརྒྱད་བཀག་བྱེད་དོ། །སྙམ་དུའང་མི་སེམས་ལ། བསྔགས་པའམ། བསྔགས་པ་མ་ཡིན་པ་བརྗོད་པ་ནའང་འདི་སྙམ་དུ་  
བདག་ལ་འདི་བསྔགས་པའམ། བསྔགས་པ་མ་ཡིན་པ་བརྗོད་དོ། །སྙམ་དུ་མི་སེམས་སོ། །ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་ནི། རློམ་སེམས་ཐམས་ཅད་རྒྱུན་བཅད་པ་  
ཡིན་ནོ༑ ༑ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་ནི་བསྲུང་བ་མེད་པ་ཡིན་ནོ། །ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་ལ་ནི། ཆོས་གང་ཡང་བསྲུང་བ་མེད་དེ། དབང་པོ་  
ཤིན་ཏུ་བསྲུངས་པ་ཡིན་ཞིང། ངེས་པའི་ས་ཐོབ་པ་ཡིན། ཆོས་ཀྱི་སྒྲོན་མ་ཡིན། ཆོས་ཀྱི་སྐྱབས་ཡིན། བདག་གི་སྒྲོན་མ་ཡིན། བདག་གི་སྐྱབས་ཡིན་པའི་ཕྱིར་རོ། །ཤཱ་རད་ཏིའི་བུ་  
དེ་ལྟ་བས་ན། དགེ་སློང་དེ་ལྟར་གནས་པས་ནི། འདི་ལྟར་གལ་ཏེ་དེ་བཞིན་གཤེགས་པའི་བྱང་ཆུབ་སྤོང་བར་མི་བྱེད་ཅིང་མི་རིགས་པའི་ལས་ཀྱང་མི་བྱེད་ལ། ཚངས་པ་མཚུངས་པར་  
སྤྱོད་པ་མཁས་པ་རྣམས་ཀྱི་ཁ་ན་མ་ཐོ་བ་དང་བཅས་པའང་མ་ཡིན་ཞིང། ཕྱིས་ཀྱང་བྱང་ཆུབ་ཀུན་ཏུ་བསྲུང་བ་དང། རྣམ་པར་མི་གཙེ་བ་དང། མི་སྤང་བའི་ཕྱིར་དང། ཡུན་རིང་དུ་གནས་  
པར་བྱ་བའི་དོན་དུ་ཞུགས་པར་འགྱུར་བ་དེ་ནི། དགྲ་བཅོམ་པ་ཡིན་པར་ཤེས་པར་བྱའོ། །ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་ལ་ནི། ཆོས་རྣམས་ལ་ཆོས་ཀྱི་ཐེ་ཚོམ་མེད་དོ།།  
  
  
༄༅། །ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་ནི། སོམ་ཉི་མེད་པ་ཡིན་ཞིང་ཡིད་གཉིས་དང་བྲལ་བ་ཡིན་ནོ། །ཤཱ་རད་ཏིའི་བུ། དགྲ་བཅོམ་པ་ཟག་པ་ཟད་པ་  
ནི༑ རྒལ་བ་ཡིན་ཞིང་ལམ་ཁ་བྲག་ལས་ངེས་པར་བརྒལ་བ་ཡིན་དྲང་པོའི་གནས་ན་གནས་པ་ཡིན། དྲང་པོ་ཡིན། དྲང་པོར་གྱུར་པ་ཡིན། ལམ་དྲང་པོ་ནས་འོངས་པ་ཡིན་ནོ། །  
དེ་ནས་བཅོམ་ལྡན་འདས་ལ་ཚེ་དང་ལྡན་པ་ཤཱ་རད་ཏིའི་བུས་འདི་སྐད་ཅེས་གསོལ་ཏོ། །བཅོམ་ལྡན་འདས། དགྲ་བཅོམ་པ་ཟག་པ་ཟད་པ་ནི་ཆོས་སྤོང་བ་མ་ལགས་པར་  
འཚལ་བར་བགྱི་བ་ལགས་སོ། །དེ་ཅིའི་སླད་དུ་ཞེ་ན། བཅོམ་ལྡན་འདས། དེ་དག་ནི། བྱིས་པའི་ལས་ལགས་ཀྱི། དེ་དག་ནི། དགྲ་བཅོམ་པའི་ལས་མ་ལགས་ཏེ། འདི་ལྟ་  
སྟེ༑ ཆོས་སྤོང་བ་ལགས་པའི་སླད་དུའོ། །དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཤཱ་རད་ཏིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རད་ཏིའི་བུ་  
དེ་དེ་བཞིན་ནོ། །དེ་དེ་བཞིན་ཏེ། ཤཱ་རད་ཏིའི་བུ། དེ་དག་ནི་བྱིས་པའི་ལས་ཡིན་གྱི། དགྲ་བཅོམ་པའི་ལས་མ་ཡིན་མོད་ཀྱི། འོན་ཀྱང། ཤཱ་རད་ཏིའི་བུ། ཕྱི་མའི་ཚེ་ཕྱི་མའི་དུས་ན་  
མི་འཇིགས་པས་ཟིལ་གྱིས་ནོན་པའི་དགེ་སློང་དག་འབྱུང་བར་འགྱུར་ཏེ་དེ་དག་ནི། བསམ་གཏན་ཙམ་དང། ངེས་པར་གནས་པ་ཙམ་དང། དགོན་པ་ན་གནས་པ་ཙམ་གྱིས་  
  
  
།སྙམ་དུ་ཀུན་ཏུ་ཤེས་པར་འགྱུར་ཞིང་བདག་ཉིད་ལ་རློམ་སེམས་སྐྱེད་པར་བྱེད་པར་འགྱུར་ཏེ་དེའི་ཕྱིར་དེའི་ཚེ་བྲམ་ཟེ་དང། ཁྱིམ་བདག་དད་པ་ཅན་མོས་པ་  
མང་བ་དང། ངེས་པར་རྟོག་པ་མང་བ་དག་གིས་དགྲ་བཅོམ་པ་འདི་ནི། སྦྱིན་པའི་གནས་སོ། །ཟག་པ་ཟད་པའོ། །སྙམ་དུ་ཀུན་ཏུ་ཤེས་པར་འགྱུར་ལ། དེ་ལའང་ལྷག་པར་བྱེད་པ་བྱ་བར་  
སེམས་པར་འགྱུར་ཞིང། མི་བླུན་པོ་དེ་དག་ཀྱང་བསྙེན་བཀུར་གྱིས་ཟིལ་གྱིས་ནོན་ཅིང། རྙེད་བས་ཟིལ་གྱིས་ནོན་ལ། བསྔགས་པ་དང་གྲགས་པ་དང། སྙན་པས་ཟིལ་གྱིས་ནོན་ནས་  
བདག་ཅག་ནི། ཆོས་དེ་དག་ལ་གནས་སོ། །བདག་ཅག་ནི། ཆོས་དེ་དག་དང་ལྡན་ནོ། །བདག་ཅག་ནི། འདི་ན་ཟག་པ་དད་པའོ། །བདག་ཅག་ནི་འདི་ན་ཉོན་མོངས་པ་མེད་པའོ། །སྙམ་ནས་  
བདག་ཉིད་ལ་ཡེ་ཤེས་ཅན་དུ་ཀུན་ཏུ་ཤེས་པར་འགྱུར་བ་ཡིན་ཞིང་དེ་དག་ནི། བྱིས་པར་འགྱུར་བ་ཡིན། བརྟགས་པའི་སྤྱོད་ལམ་ཅན་དུ་འགྱུར་བ་ཡིན། གྲོང་ན་འཁོད་བ་དེ་དག་  
གི་སྤྱོད་ལམ་ཡང་གཞན་དུ་འགྱུར་བ་ཡིན། གཙུག་ལག་ཁང་ན་འཁོད་པའི་སྤྱོད་ལམ་ཡང་གཞན་དུ་འགྱུར་བ་ཡིན། དགོན་པ་ན་འཁོད་པ་རྣམས་ཀྱིའང་གཞན་དུ་ལ། འཁོར་  
གྱི་ནང་ན་འཁོད་པ་རྣམས་ཀྱིའང་གཞན་དུ་ཡིན། ལུས་ཀྱི་ལས་དང། ངག་གི་ལས་ཀུན་ཏུ་སྤྱོད་པ་དག་ཀྱང་མ་བསྲུངས་པར་འགྱུར་བ་ཡིན། འཁོར་ན་སྤྱོད་པར་ཡང་འགྱུར་བ་ཡིན་  
  
  
༄༅། །བདག་ཉིད་ཀྱི་ཉོན་མོངས་པ་མེད་པའི་འདུ་ཤེས་ཀྱང་སྐྱེད་པར་འགྱུར་བ་ཡིན། དེ་ལྟར་གང་དག་ཉན་ཐོས་རྣམས་ཀྱིས་བཤད་པའི་ཆོས་ཀྱི་རྣམ་གྲངས་  
ཟབ་མོ་དང་ལྡན་པ། དབེན་པ་དང་ལྡན་པ། སྟོང་པ་ཉིད་དང་ལྡན་པ་དེ་ལྟ་བུ་དེ་དག་ཐོས་ནས་ཀྱང། ཆོས་དེ་ལ་ཞེ་ས་དང་བཅས་ཤིང་གུས་པ་དང་བཅས་པས་གུས་པར་ཉན་ཅིང། རྣ་  
གཏོད་པར་བྱེད་ལ། སེམས་གཞན་དུ་མ་ཡིན་པར་ཉེ་བར་འཇོག་པར་བྱེད་པ་ཡིན་ཏེ། དེའི་ཚེ་མི་བླུན་པོ་དེ་ལྟ་བུའི་སྤྱོད་ཡུལ་པ་དེ་དག་ཀྱང་བསྟིང་བར་བྱེད་པར་འགྱུར་ཞིང་  
འཕྱ་བར་བྱེད་པར་ཡང་འགྱུར་ལ། གཤེ་བར་བྱེད་པར་ཡང་འགྱུར་ཞིང། འདི་སྐད་དུ་འདི་ནི། སངས་རྒྱས་ཀྱི་བཀའ་མ་ཡིན། སྟོན་པའི་བསྟན་པ་མ་ཡིན་ནོ། །ཞེས་གཅིག་  
ལ་གཅིག་འདོམས་པར་བྱེད་པར་ཡང་འགྱུར་རོ། །དེ་ཅིའི་ཕྱིར་ཞེ་ན་འདི་ནི། ཆོས་དང་ཆོས་སུ། འདུལ་བ་དང་འདུལ་བར་མཚུངས་པར་མི་འགྱུར་ཞིང། ཆོས་མ་ཡིན་པ་སེམས་  
པར་བྱེད་པ་དེ་དག་ནི། ཆོས་ལ་ཆོས་མ་ཡིན་ནོ། །ཞེས་སྨྲ་བར་འགྱུར་བ་ཡིན། ཆོས་མ་ཡིན་པ་ལ་ཆོས་སོ། །ཞེས་སྨྲ་བར་འགྱུར་བ་ཡིན། འདུལ་བ་མ་ཡིན་པ་ལ་འདུལ་བའོ། །  
ཞེས་སྨྲ་བར་འགྱུར་བ་ཡིན་པའི་ཕྱིར་ཏེ། ཤཱ་རད་ཏིའི་བུ། དེ་ལྟར་ན། དེ་དག་ཆོས་གང་འཐོབ་པར་འགྱུར་བ་དེ་ཉིད་ཀྱི་བསྔགས་པ་མ་ཡིན་པ་སྨྲ་བར་འགྱུར་བ་ཡིན་ལ། དེ་དག་ནི་  
  
  
ཚུལ་ཁྲིམས་ཙམ་དང། དགོན་པ་ན་གནས་པ་ཙམ་དང། བསམ་གཏན་ཙམ་དང། ངེས་པར་གནས་པ་ཙམ་དང། ཐོས་པ་ཙམ་  
དང། མང་དུ་ཐོས་པ་ཙམ་དང། འཁོར་ཙམ་དང། བསྔགས་པ་ཙམ་དང། ཚིགས་སུ་བཅད་པ་ཙམ་དང། རྙེད་པ་དང་བཀུར་སྟི་ཙམ་དང། གྲགས་པ་དང་སྙན་པ་ཙམ་གྱི་ང་རྒྱལ་གྱི་  
དབང་གིས་ངའོ་སྙམ་པའི་ང་རྒྱལ་གྱིས་བཅོམ་པ་ཡིན་ཏེ། ཡང་དག་པ་ཇི་ལྟ་བ་བཞིན་དུ་གླེང་བ་པོ་དེ་དག་གིས་ཡང་དག་པར་གླེངས་པ་ན་ཇི་ལྟ་ཇི་ལྟར་ཆོས་ཀྱི་རྣམ་གྲངས་དེ་དག་ཉན་པ་  
དེ་ལྟ་དེ་ལྟར་ལས་ཆེས་དམ་པ་དག་མངོན་པར་འདུ་བྱེད་པར་འགྱུར་བ་ཡིན་གྱི། མི་བླུན་པོ་དེ་དག་ནི། འདི་སྙམ་དུ་མི་དགེ་བའི་ལས་ཡང་དག་པ་དེ་དག་བདག་ཅག་ལ་ཀུན་ཏུ་ཡོད་དོ། །  
སྙམ་དུ་མི་སེམས་ཏེ། དེ་དག་ནི། ཤས་ཆེར་ང་རྒྱལ་གྱིས་བརྟན་ཅིང། མི་ཤེས་པས་བརྟན་ནས་ཆོས་ཀྱི་རྣམ་གྲངས་དེ་དག་སྤངས་ཏེ། ལས་ཆེས་དམ་པོ་བྱས་ནས། མནར་མེད་པར་འགྲོ་  
བར་འགྱུར་བ་ཡིན། ངན་འགྲོར་འགྲོ་བར་འགྱུར་བ་ཡིན་ནོ། །ཤཱ་རད་ཏིའི་བུ། ད་ལྟར་ང་ཁྱེད་ཅག་གི་ཐེ་ཚོམ་གཅོད་པར་བྱེད་པ་དང། དེའི་ཚེ་ཆོས་སྨྲ་བ་ཆོས་ཡོངས་སུ་འཛིན་པ། ཆོས་སྟོན་  
པ༑ དོན་དུ་གཉེར་བ། མདོ་སྡེ་དེ་ལྟ་བུ་འཛིན་པ་གང་དག་འབྱུང་བར་འགྱུར་བ་དེ་དག་ལའང་དེའི་ཚེ་ང་ཆོས་ཀྱི་ཐེ་ཚོམ་དེ་ལྟ་བུ་གཅོད་པར་བྱེད་པ་དེ་ལ་ལྟོས་ཤིག་ཤཱ་རད་ཏིའི་བུ། དེ་  
  
  
༄༅། །བཞིན་གཤེགས་པ་ནི། ཐམས་ཅད་མཁྱེན་པ་ཡིན་ཞིང་ཐམས་ཅད་ཤེས་པ་ཅན་ཡིན། ཐམས་ཅད་གཟིགས་པ་ཡིན། ཐམས་ཅད་སྟོན་པ་ཡིན་ནོ། །ཤཱ་  
རད་ཏིའི་བུ། གང་དེ་བཞིན་གཤེགས་པས་མ་མཁྱེན་མ་གཟིགས་མ་གསན་པའི་ཆོས་དེ་ནི། མེད་དོ། །ཤཱ་རད་ཏིའི་བུ། དེ་བཞིན་གཤེགས་པ་ནི། དུས་གསུམ་ལ་མ་ཐོགས་  
པའི་ཡེ་ཤེས་བརྙེས་པ་ཡིན་ཞིང། མ་ཆགས་པ་དང་གྲོལ་བ་ཡིན་དབང་དུ་གྱུར་པ་དང། ཉོན་མོངས་པ་མེད་པ་ཡིན། རང་བྱུང་ཡིན་སློབ་དཔོན་མི་མངའ་བ་ཡིན། བདེ་བླག་ཏུ་  
སེངྒེའི་སྒྲ་སྒྲོག་པ་ཡིན་ནོ། །ཤཱ་རད་ཏིའི་བུ། ཡང་མི་བླུན་པོ་དེ་དག་གི་སྤྱོད་པ་དང། སྤྱོད་ཡུལ་དང། ལམ་གྱིས་ནི། མཆོག་གོ། དེ་དག་ནི། མ་བསླབ་པ་ཡིན། མི་བླུན་པོ་དེ་དག་  
ནི༑ ལམ་ངན་པར་ཞུགས་པར་འགྱུར་བ་ཡིན་ནོ། །ཤཱ་རད་ཏིའི་བུ་དེ་ལྟ་བས་ན། རིགས་ཀྱི་བུའམ། རིགས་ཀྱི་བུ་མོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་མངོན་  
པར་ཡང་དག་པར་ཞུགས་པས་ནི། བདག་སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་ལ་མངོན་པར་མ་དད་ཅིང། ཉེས་པར་མ་བརྟགས་ལ་མངོན་པར་རྫོགས་པར་སངས་  
མ་རྒྱས་ན་མི་རུང་ངོ། །སྙམ་ནས་ཆོས་དེ་ལྟ་བུ་དེ་དག་ལ་འདུན་པར་བྱ། རྣལ་འབྱོར་དུ་བྱ། སྤྲོ་བར་བྱའོ། །ཤཱ་རད་ཏིའི་བུ་རིགས་ཀྱི་བུའམ། རིགས་ཀྱི་བུ་མོ་ཆོས་བཞི་དང་ལྡན་  
  
  
སངས་རྒྱས་ཀྱི་བྱང་ཆུབ་སྤོང་བར་བྱེད་པ་ཡིན་ཏེ་བཞི་གང་ཞེ་ན། ཤཱ་རད་ཏིའི་བུ། འདི་ལ་རིགས་ཀྱི་བུའམ། རིགས་ཀྱི་བུ་མོ་སྡིག་པའི་གྲོགས་པོའི་ལག་ཏུ་སོང་བ་ཡིན་ཞིང་དགེ་  
བའི་བཤེས་གཉེན་གྱི་ལག་ཏུ་སོང་བ་མ་ཡིན་ལ། སྡིག་པའི་གྲོགས་པོ་དེ་དག་ལའང་སྟེན་པར་བྱེད། སྙེན་པར་བྱེད། བསྙེན་བཀུར་བྱེད་དེ་དེ་སྡིག་པའི་གྲོགས་པོ་དེ་དག་ལ་བསྟེན་  
ཅིང་བསྙེན་ལ་བསྙེན་བཀུར་བྱས་པས་དེ་དག་ཉིད་ཀྱི་རྗེས་སུ་བསླབ་ནས་སྤོང་བར་བྱེད་པ་ཡིན་ནོ། །ཤཱ་རད་ཏིའི་བུ། གཞན་ཡང་བྱང་ཆུབ་སེམས་དཔའ་བདག་ཏུ་མངོན་པར་ཞེན་པས་དམིགས་  
པ་ཅན་ཡིན་ཏེ། དེ་ཆོས་ཀྱི་རྣམ་གྲངས་ཟབ་མོ་དེ་ལྟ་བུ་དེ་དག་ཐོས་ནས། སྐྲག་ཅིང་དངང་ལ་དངང་བར་འགྱུར་ཞིང་གཡང་ས་ཆེན་པོར་ཡང་རབ་ཏུ་ལྟུང་བ་ཡིན་ཏེ། ཤཱ་རད་ཏིའི་བུ། རིགས་ཀྱི་  
བུའམ༑ རིགས་ཀྱི་བུ་མོ་ཆོས་གཉིས་པོ་དེ་དག་དང་ལྡན་ན། བྱང་ཆུབ་སྤོང་བར་བྱེད་པ་ཡིན་ནོ། །ཤཱ་རད་ཏིའི་བུ། གཞན་ཡང་རིགས་ཀྱི་བུ་གཅེར་བུ་པའི་སྨྲ་བ་ལ་ཞུགས་པ་ཡིན་ཞིང་  
འཇིག་རྟེན་རྒྱང་པན་པའི་གསང་ཚིག་ཡོངས་སུ་ཚོལ་བ་ལ་མངོན་པར་བརྩོན་པ་དང། སྐྱེ་བོ་མང་པོས་བཀུར་བ་ཡིན་ཏེ། དེའི་ཆོས་དེ་དག་མི་སེམས་པར་སྤོང་བར་བྱེད་པ་ཡིན་ནོ། །ཤཱ་རད་  
ཏིའི་བུ༑ གཞན་ཡང་བྱང་ཆུབ་སེམས་དཔའ་ཚུལ་ཁྲིམས་འཆལ་པ་དང། ཚུལ་ཁྲིམས་རྒུད་པ་ཡིན་ཞིང། ཇི་ལྟར་བསླབ་པ་བཅས་པ་ལའང་མི་སློབ་པ་ཡིན་ཏེ། དེ་ཡོ་བྱད་བསྙུངས་  
  
  
༄༅། །པའི་གཏམ་དང་ལྡན་པ་དེ་ལྟ་བུ་དེ་དག་སྤོང་བར་བྱེད་པ་ཡིན་ཞིང། གཤེ་བར་བྱེད་ལ་མོས་པར་མི་བྱེད་དེ། ཤཱ་རད་ཏིའི་བུ། རིགས་ཀྱི་བུའམ། རིགས་ཀྱི་  
བུ་མོ་ཆོས་བཞི་པོ་དེ་དང་ལྡན་ན། བྱང་ཆུབ་སྤོང་བར་བྱེད་པ་ཡིན་ནོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །སྡིག་པའི་གྲོགས་  
རྣམས་སྟེན་བྱེད་ཅིང། །དེ་དག་གི་ནི་རྗེས་ཕྱོགས་འགྱུར། །དེ་ཕྱིར་ཆོས་ནི་སྤོང་བྱེད་ཅིང། །སངས་རྒྱས་བྱང་ཆུབ་འདོད་མི་བྱེད་།གཅེར་བུའི་སྨྲ་དང་འདྲེས་པ་དང། །འཇིག་རྟེན་  
རྒྱང་པ་ན་སེམས་པ་ཡིན། །བསྟན་པ་འདི་ནི་བརྗོད་བྱས་ཏེ། །བློ་ངན་དུས་ནི་དྲང་པོ་ཡིན། །བྱིས་པ་མཁས་པའི་ང་རྒྱལ་ཅན། །ཀྱེ་མ་མཁས་པར་རློམ་སེམས་བྱེད། །དེ་ཕྱིར་  
དེ་ནི་ཆོས་སྤངས་ཤིང། །སངས་རྒྱས་བྱང་ཆུབ་འཚང་མི་རྒྱ་།བདག་ཏུ་སྨྲ་བ་གང་ཡིན་པ། །དམིགས་པ་ལ་ནི་གནས་ནས་སུ། །ཟབ་མོའི་ཆོས་རྣམས་ཐོས་གྱུར་ནས། །བློ་ངན་  
ཆོས་ནི་སྤོང་བར་བྱེད། །མཐའ་འདས་སྟོང་ཉིད་ཇི་བཞིན་དང་།དོན་ནི་དེ་ཡིས་མི་ཤེས་ཏེ། །དེ་ཕྱིར་བྱང་ཆུབ་སྤོང་བར་བྱེད་།དེ་ཡི་གཏིང་ནི་ཤེས་མ་ཡིན། །ཚུལ་ཁྲིམས་འཆལ་  
དང་སྡིག་ཆོས་ཅན། །མི་གཙང་ཀུན་རྟོག་སྤྱོད་ཡུལ་བ། །ཇི་ལྟར་བསླབ་པ་བཅས་པ་ལ། །བློ་ངན་དེ་དག་སློབ་མི་བྱེད། །དམུ་རྒོད་བཀའ་བློ་མི་བདེ་བ། །རྨ་འབེབས་པོ་དང་ལྕེ་ངན་  
  
  
༑དེ་ལྟའི་ཆོས་ཅན་དེ་ལ་ནི། །སྡིག་པ་མི་བྱེད་ཅི་ཡང་མེད། །དེ་ཕྱིར་ནི་རྣམ་པར་སྤང། །རྟག་པར་སངས་རྒྱས་རྣམས་ཀྱིས་སྨད། །གང་དག་ང་ཡིས་རྟག་བསྔགས་པའི། །ཆོས་ལའང་  
རྟག་ཏུ་བསྟེན་པར་བྱ། །གང་ཞིག་སངས་རྒྱས་མཐོང་འདོད་དང་།དེ་འདྲའི་ཆོས་ནི་ཉན་འདོད་དེས། །ཚུལ་ཁྲིམས་ཕུང་པོ་ལེགས་པར་བརྟག་དེ་ལ་ཆོས་ནི་འཐོབ་པར་འགྱུར། །ཚུལ་  
ཁྲིམས་ཕུང་པོར་གང་དག་གནས། །དེ་ལ་འཇུག་པར་འདོད་པ་དང། །དེ་ལ་ཀུན་ཏུ་རྟོག་འདོད་པས། །དེ་ཕྱིར་ཚུལ་ཁྲིམས་བསྟེན་པར་བྱ། །ཡེ་ཤེས་དེ་འདྲ་འཇུག་འདོད་ན། །ཡིད་གཞུངས་  
པ་ཡིས་ཚུལ་ཁྲིམས་བསྟན། །བྱང་ཆུབ་རྣམས་ཀྱི་ཕུལ་དང་མཆོག་།དེས་ནི་རྙེད་པར་དཀའ་མ་ཡིན། །ཤཱ་རད་ཏིའི་བུ། ཐེག་པ་ཆེན་པོ་ལ་ཡང་དག་པར་ཞུགས་པ་ཆོས་བཞི་དང་ལྡན་  
ན༑ བྱང་ཆུབ་ཀུན་ཏུ་བསྲུང་བའི་ཕྱིར་ཞུགས་པ་ཡིན་ཏེ། བཞི་གང་ཞེ་ན། ཤཱ་རད་ཏིའི་བུ། འདི་ལ་ཐེག་པ་ཆེན་པོ་ལ་ཡང་དག་པར་ཞུགས་པ་ནི། བདག་ཉིད་ཀྱང་ཚུལ་ཁྲིམས་ཕུན་  
སུམ་ཚོགས་པ་ཡིན། དགེ་བའི་ཆོས་ཅན་དང། ཚུལ་ཁྲིམས་ཀྱི་ཕུང་པོ་ལ་ལེགས་པར་རབ་ཏུ་གནས་པ་དང་མང་དུ་ཐོས་པ་ཡིན། དོན་དམ་པ་ལ་མཁས་ཤིང་འཇིག་རྟེན་རྒྱང་  
པ་ན་པ་དང་ཡང་མ་འདྲེས་པ་ཡིན། སངས་རྒྱས་ཀྱི་བྱང་ཆུབ་དག་པ་ཡོངས་སུ་འཐོབ་ཅིང་དབེན་པ་ལ་གཞོལ་བས་དགོན་པ་དང། རབ་ཏུ་དགོན་པ་ལ་མངོན་པར་དགའ་བ་ཡིན་ཏེ་  
  
  
༄༅། །ཤཱ་རད་ཏིའི་བུ། ཐེག་པ་ཆེན་པོ་ལ་ཡང་དག་པར་ཞུགས་པ་ཆོས་བཞི་པོ་དེ་དག་དང་ལྡན་པ་ནི། བྱང་ཆུབ་ཀུན་ཏུ་བསྲུང་བའི་ཕྱིར་ཞུགས་པ་ཡིན་ནོ། །དེ་ནས་  
བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ཚུལ་ཁྲིམས་ཕུང་པོར་དེ་གནས་ཀྱང། །ཚུལ་ཁྲིམས་ཀྱིས་ནི་རློམ་སེམས་མེད། །ངེས་པའི་དོན་དང་ཟབ་  
མོ་ཡི༑ ༑ཆོས་ནི་ཕྱིས་ཀྱང་ཚོལ་བར་བྱེད། །སངས་རྒྱས་བྱང་ཆུབ་དག་པ་དང། །རྣམ་དག་ཡོངས་སུ་དག་པའང་ཚོལ། །གཅེར་བུ་རྣམས་ཀྱི་གང་འཛིན་པའི། །གསང་ཚིག་དག་ནི་  
དེ་མི་ཚོལ། །འཐབ་མེད་གསང་ཚིག་དེ་འདོད་པས། །འཇིག་རྟེན་རྒྱང་པན་འདྲེས་མ་ཡིན། །སངས་རྒྱས་ཆོས་ལ་ངེས་ཡིན་ཞིང། །རྟག་ཏུ་བསྟན་པ་སྲུང་བར་བྱེད། །གང་དག་གིས་  
ནི་སེམས་འཁྲུག་པའི། །བུད་མེད་རྣམས་ནི་དེར་མི་འགྲོ། །དབེན་པ་ཞི་བ་སྟོང་པ་ཡི། །བས་མཐའི་དགོན་པ་རྣམས་སྟེན་བྱེད། །ང་ཡིས་མཆོག་དང་ཕུལ་བསྔགས་པའི། །ཆོས་  
བཞི་པོ་ནི་དེ་དག་དང། །བྱང་ཆུབ་རྣམས་ཀྱི་དོན་གང་བསྟན་།ཆོས་དེ་དག་ལ་བསྟེན་པར་བྱོས། །དེ་དང་དེར་ནི་དེ་བཞིན་དུ་།སྔོན་ཆད་དེ་དག་བསྟེན་པ་ཡིན། །ཡེ་ཤེས་ཀུན་ཏུ་  
སྲུང་བར་བྱེད། །དེས་ནི་ང་ཡི་ཡེ་ཤེས་བསྒྲུབས། །ཆོས་ནི་ཀུན་ཏུ་བསྲུངས་བྱས་པས། །འགྲོ་བ་ངན་པར་འགྲོ་མི་འགྱུར། །རྟག་པར་དེ་ཞི་ཀུན་ཏུ་དག་གཟུགས་ཀྱིས་ཀྱང་ནི་འཕགས་  
  
  
།ལོངས་སྤྱོད་ལྡན་པར་དེ་རྟག་འགྱུར། །ཐོབ་ནས་ཀྱང་ནི་བག་ཡོད་འགྱུར། །དེ་ལ་སྙིང་པོ་སྟོན་པར་འགྱུར། །ལོངས་སྤྱོད་རྣམས་ནི་མི་རྟག་ཅེས། །གང་བྱིན་དེ་ནི་ང་ཡི་ཡིན། །  
གང་མ་བྱིན་དེ་ང་ཡི་མིན། །ང་དང་ལོངས་སྤྱོད་ཕུང་པོའང་རུང། །ཐམས་ཅད་སྤངས་ནས་སོང་བ་ཡིན། །གཡོག་འཁོར་བཟང་པོར་འགྱུར་བ་ཡིན། །དེ་ཡི་བཤེས་གཉེན་བཟང་པོར་  
འགྱུར༑ ༑སངས་རྒྱས་ཀྱིས་ནི་བསྔགས་ཆོས་ལ། །མ་ཡང་ངེས་པར་སྦྱོར་བར་འགྱུར། །བདག་ཉིད་ཀྱིས་ཀྱང་འདུན་པ་ཡིན། །གཞན་ཡང་དེ་ལ་ངེས་སྦྱོར་བྱེད། །དེ་ཕྱིར་དེ་ནི་དགའ་བ་  
འཐོབ༑ ༑དམ་པའི་ཆོས་ཀྱང་སྤྱོད་པར་འགྱུར། །གང་དག་འཇིག་རྟེན་མཆོག་བཀུར་བའི། །རིགས་མཐོ་བར་ཡང་རྟག་པར་སྐྱེ། །དེ་ནི་བག་མེད་མི་བྱེད་ཅིང། །རྟག་ཏུ་ཆོས་ལ་སྟེན་པར་  
བྱེད༑ ༑རྫོགས་སངས་རྒྱས་ལ་མཉེས་བྱེད་འགྱུར། །མཐོང་ནས་ཀྱང་ནི་དད་པར་བྱེད། །སེམས་དད་ཅིང་ནི་ཡིད་དགའ་ནས། །མཆོད་པ་དམ་པ་བྱེད་པར་འགྱུར། །ལུས་དང་སྲོག་དང་ལོངས་  
སྤྱོད་ནི༑ ༑དེ་དག་ཐམས་ཅད་སྙིང་པོ་མེད། །སྐྱེས་བུ་དམ་པ་མཐོང་ནས་ཀྱང། །མྱུར་དུ་སྙིང་པོ་སྟོན་པར་འགྱུར། །དེ་ཡི་ལུས་དང་ལོངས་སྤྱོད་ལའང། །སྙིང་པོའི་འདུ་ཤེས་འཇུག་མི་  
འགྱུར༑ ༑སངས་རྒྱས་རྣམས་ནི་འབྱུང་བ་དཀོན། །དལ་བ་དེ་འྡྲའང་སྙེད་པར་དཀའ། །དེར་ནི་དལ་བའང་འཐོབ་འགྱུར་ཞིང། །ཐོབ་ནས་ཀྱང་ནི་ཡིད་མི་འབྱུང། །གང་ལས་ཡེ་ཤེས་འཐོབ་  
  
  
༄༅། །འགྱུར་བའི། །མངོན་འབྱུང་དེ་ལ་སྟེན་པར་བྱེད། །རངས་དང་མཆོག་ཏུ་དགའ་བསྐྱེད་ནས། །ཡེ་ཤེས་དམ་པ་ཚོལ་བར་བྱེད་།གང་ལས་བྱང་ཆུབ་འཐོབ་འགྱུར་  
བའི༑ ༑ཆོས་ལའང་རྟག་པར་གནས་པར་བྱེད། །ཤཱ་རད་ཏིའི་བུ་ཐེག་པ་ཆེན་པོ་ལ་ཡང་དག་པར་ཞུགས་པ་ཆོས་བཞི་དང་ལྡན་པ་བདག་ཉིད་ཀྱིས་བདག་ཉིད་དབུགས་འབྱིན་ཅིང་  
མཆོག་ཏུ་དགའ་བ་སྐྱེས་ནས་ཀྱང་གནས་པར་བྱེད་དོ། །བཞི་གང་ཞེ་ན། ཤཱ་རད་ཏིའི་བུ། འདི་ལ་ཐེག་པ་ཆེན་པོ་ལ་ཡང་དག་པར་ཞུགས་ནས་ལོངས་སྤྱོད་ཀྱི་ཕུང་པོའི་བདོག་པ་ཐམས་  
ཅད་ཡོངས་སུ་གཏོང་བ་ཡིན། ཚུལ་ཁྲིམས་ཀྱི་ཕུང་པོའི་ཡོན་ཏན་ཐམས་ཅད་ལ་རབ་ཏུ་གནས་པ་ཡིན། ཆོས་ཟབ་མོ་རྣམས་ཀྱི་ཡེ་ཤེས་ཐམས་ཅད་མངོན་དུ་འཕགས་པ་ཡིན་  
ཞིང་མངོན་དུ་འཕགས་ནས་ལུས་དང་སྲོག་གཏོང་བར་བྱེད་ཀྱང་ཆོས་གཏོང་བར་མི་བྱེད་པ་ཡིན། དགེ་སློང་ཆོས་སྨྲ་བ་དམ་པའི་ཆོས་ཡོངས་སུ་འཛིན་པ་མདོ་སྡེ་དེ་ལྟ་བུ་འཛིན་པ་  
རྣམས་ལའང་བདེ་བའི་ཡོ་བྱད་ཐམས་ཅད་ཀྱིས་སྤྲོ་བར་བྱ་བ་ལ་ཞུགས་པ་ཡིན་ཏེ། ཤཱ་རད་ཏིའི་བུ། ཐེག་པ་ཆེན་པོ་ལ་ཡང་དག་པར་ཞུགས་པ་ཆོས་བཞི་པོ་དེ་དག་དང་ལྡན་ན་  
བདག་ཉིད་ཀྱིས་བདག་ཉིད་ལུང་སྟོན་པ་དང། དབུགས་འབྱིན་པ་མང་བ་ཡིན་ནོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་པ་འདི་དག་བཀའ་སྩལ་ཏོ། །ལོངས་  
  
  
།ཚུལ་ཁྲིམས་ཕུང་པོར་ཤིན་ཏུ་གནས། །ཆོས་རྣམས་ལ་ནི་མངོན་དུ་འཕགས། །སྟོང་པའི་ཆོས་ལ་ཐེ་ཚོམ་མེད། །གང་དག་ཆོས་ནི་སྟོན་པ་ཡིས། །ཆོས་དེ་  
ཡང་ནི་ཡོངས་སུ་འཛིན། །གང་དག་ཆོས་ནི་སྟོན་པ་ལའང། །བདེ་བར་སྒྲུབ་པས་ཞུགས་པ་ཡིན། །དེ་ཕྱིར་དེ་ནི་དགའ་བ་འཐོབ། །མཆོག་ཏུ་དགའ་བའང་དེ་ཡིས་འཐོབ། །མི་མཆོག་  
སངས་རྒྱས་འགྱུར་བར་ནི། །བདག་ཉིད་ལ་ཡང་ལུང་སྟོན་ཏོ། །དེ་ལ་སངས་རྒྱས་ལུང་སྟོན་མཛད། །གང་དག་འདས་དང་མ་བྱོན་དང་།གང་དག་བྱུང་བའི་རྫོགས་སངས་རྒྱས། །དེ་དག་  
རྒྱལ་བར་ལུང་ཡང་སྟོན། །སངས་རྒྱས་ཐེག་པ་བླ་ན་མེད་ཀྱི་།བྱང་ཆུབ་ལམ་ལ་དེ་གནས་ཤིང། །སངས་རྒྱས་རྣམས་ཀྱིས་གང་བསྟེན་པའི། །ཆོས་དེ་དག་ལའང་སྟེན་པར་བྱེད། །སངས་  
རྒྱས་རྣམས་ཀྱིས་དེ་དག་བསྔགས། །བྱང་ཆུབ་སེམས་དཔའ་རྣམས་ཀྱིས་བསྟེན། །སངས་རྒྱས་ལམ་ནི་བླ་མེད་ཀྱི། །ལམ་དེ་ལ་ནི་དེ་གནས་འགྱུར། །ཇི་ལྟར་ནམ་མཁའི་ལམ་དུ་  
ནི༑ ༑སྣོད་ཅིག་བོར་བར་གྱུར་པ་དང། །ཇི་ལྟར་ཆགས་པར་བལྟ་བྱ་དང། །དེ་ཡི་གནས་པ་ཡིན་མིན་བཞིན། །དེ་ལྟར་བྱང་ཆུབ་སེམས་དཔའ་སེམས། །གང་བསླབ་བྱང་ཆུབ་ལམ་ལ་  
ཡང། །བྱང་ཆུབ་མ་ཐོབ་པར་དུ་ནི། །དེ་ཡི་ལྡོག་པ་ཡོད་མ་ཡིན་།ཇི་ལྟར་ཀུན་ཏུ་འདྲེས་པ་དེར། །གདམས་པ་སྐྱེད་པར་བྱེད་པ་ཡང་།དེ་ཡི་རྒྱུན་ཆད་ཡོད་མ་ཡིན། །མྱུར་དུ་དེ་ནི་འཛུད་  
  
  
༄༅། །པར་བྱེད༑ ༑དེ་བཞིན་བྱང་ཆུབ་སེམས་དཔའ་གང། །རྟག་ཏུ་ཆོས་རྣམས་སྟེན་བྱེད་ཀྱང། །བྱང་ཆུབ་སངས་རྒྱས་ཀྱི་བར་།བརྩོན་འགྲུས་སྤོང་བར་བྱེད་མ་ཡིན། །  
ཇི་ལྟར་ལྗོན་ཤིང་རྩ་བ་ཡང། །མི་ཡིས་རྟག་པར་སྦེད་བྱེད་ཅིང་།དུས་སུ་བཀྲི་བར་བྱེད་པ་ཡི། །ཤིང་ནི་འཕེལ་བར་འགྱུར་བ་ཡིན་།རླུང་དང་ཉི་མ་དག་གིས་ནི། །དུས་སུ་གྲང་དང་དྲོ་  
གྱུར་བར། །མཐར་གྱིས་སྦ་བ་བྱས་ནས་སུ། །མེ་ཏོག་འབྲས་བུ་དེ་དེས་འབྱིན། །སེམས་ཅན་མང་ལ་བདེ་བྱེད་པ། །ཤིང་གི་གྲིབ་མ་ཡིད་དགའ་འབྱུང། །བདེ་བའི་བདེ་དང་ལྡན་  
པ་དག་མེ་ཏོག་འབྲས་བུ་ལོངས་ཀྱང་སྤྱོད། །དེ་བཞིན་བྱང་ཆུབ་སེམས་དཔའ་ཡང། །བྱང་ཆུབ་ཕྱིར་ནི་སེམས་བསྐྱེད་ནས། །དུས་སུ་ཆོས་རྣམས་སྟེན་བྱེད་ཅིང། །དུས་སུ་ཡོངས་སུ་  
འདྲི་བར་བྱེད། །དུས་དང་དུས་མིན་སྟེན་བྱེད་ཅིང། །དུས་དང་དུས་མིན་འདྲི་བར་བྱེད། །དུས་སུ་བརྩོན་འགྲུས་རྩོམ་བྱེད་ཅིང། །དེས་པས་དུས་སུ་སྦྱིན་པ་སྦྱིན། །དུས་སུ་བྱང་ཆུབ་སྙིང་  
པོ་ཡི༑ ༑ཤིང་གི་དྲུང་དུ་འདུག་ནས་སུ། །བློ་གྲོས་ངན་པའི་བདུད་བཅོམ་སྟེ། །དུས་སུ་བྱང་ཆུབ་འཚང་ཡང་རྒྱ། །འཇིག་རྟེན་དུ་ནི་མ་བསྐོར་བའི། །འཁོར་ལོ་དུས་སུ་བསྐོར་བར་བྱེད།།  
དུས་སུ་སེམས་ཅན་འདུལ་བྱེད་ཅིང། །འབྲེལ་བའི་གཏམ་ཡང་ཡོངས་སུ་འདྲེན། །བྱང་ཆུབ་ཞུགས་པའི་མཁས་རྣམས་ནི། །མཐུ་དང་ལྡན་སེམས་དེ་ལྟ་བུས། །བྱང་ཆུབ་དམ་པ་  
  
  
དེ་ན་ནམ་ཡང་ལྡོག་མི་འགྱུར། །དེ་ལྟ་བས་ན་དུས་དུས་སུ། །ཡང་དང་ཡང་དུ་ཆོས་སྟེན་བྱེད། །དུས་སུ་བྱང་ཆུབ་འཚང་རྒྱ་ཞིང། །དུས་སུ་འཁོར་ལོའང་བསྐོར་བར་འགྱུར།།  
ཤཱ་རད་ཏིའི་བུ། བྱང་ཆུབ་སེམས་དཔའ་ཆོས་བཞི་དང་ལྡན་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཉམས་པར་མི་འགྱུར་ཞིང། ཡོངས་སུ་ཉམས་པར་མི་འགྱུར་ལ་  
ཚེ་བརྗེད་ནས་ཀྱང་འཁོར་ལོས་བསྒྱུར་བའི་རྒྱལ་སྲིད་བྱེད་ཅིང་ཇི་ལྟར་སྨོན་པས་ཀྱང་དགེ་བའི་རྩ་བ་ཐམས་ཅད་རྗེས་སུ་འཇུག་པར་བྱེད་པ་ཡིན། སྟོབས་ཆེ་བ་དང་ལུས་ཆེ་བ་ཡིན་  
སྲེད་མེད་ཀྱི་བུ་ལྟར་མཁྲེགས་བའི་ལུས་དང་ལྡན་པ་ཡིན། དེ་འཁོར་ལོས་བསྒྱུར་བའི་རྒྱལ་སྲིད་ཐོབ་ནས་ཀྱང་མྱུར་དུ་གླིང་བཞི་སྤངས་ནས་ཁྱིམ་ནས་ཁྱིམ་མེད་པར་རབ་ཏུ་འབྱུང་བ་ཡིན་  
རབ་ཏུ་བྱུང་ནས་ཀྱང་དེ་ཚངས་པའི་གནས་པ་བཞི་ཐོབ་པ་དང་སྐྱོན་མེད་པ་ཐོབ་པ་དང། རྩེ་བ་མེད་པ་ཐོབ་པ་དང། ཚོགས་མེད་པ་ཐོབ་པ་ཡིན། དེ་ནས་ཤི་འཕོས་ནས་ཀྱང་ཚངས་པའི་  
འཇིག་རྟེན་དུ་སྐལ་བ་མཉམ་པར་སྐྱེ་བར་འགྱུར་བ་ཡིན། སྐྱེས་ནས་ཀྱང་ཚངས་པའི་དབང་པོ་ཉིད་འཐོབ་པ་ཡིན་ཏེ། བཞི་གང་ཞེ་ན། ཤཱ་རད་ཏིའི་བུ། འདི་ལ་བྱང་ཆུབ་སེམས་དཔའ་  
དེ་བཞིན་གཤེགས་པའི་མཆོད་རྟེན་ཞིག་པ་མཐོང་ནས་བཅོས་པའི་ཕྱིར་སྤྲོ་བར་བྱེད་ཅིང་ཐ་ན་འཇིམ་པའི་གོང་བུ་གཅིག་ཙམ་ཡང་རྩིག་པར་བྱེད་པ་ཡིན། ཤཱ་རད་ཏིའི་བུ། གཞན་  
  
  
༄༅། །ཡང་མ་བརྩིགས་པའི་ས་ཕྱོགས་ལམ་པོ་ཆེའི་བཞི་མོད་སྐྱེ་བོ་མང་པོ་འདུ་བའི་སར་མཆོད་རྟེན་དང་ཁང་པ་བརྩེགས་པའམ། རྡོ་བའི་ཀ་བའམ། དེ་བཞིན་གཤེགས་  
པའི་སྐུའམ། དེ་བཞིན་གཤེགས་པའི་ཡོན་ཏན་རྗེས་སུ་དྲན་པ་གང་ཡང་རུང་བ་བྱེད་དེ། འདི་ལྟ་སྟེ། དཔེར་ན། ཆོས་ཀྱི་འཁོར་ལོ་བསྐོར་བའམ། མངོན་པར་འབྱུང་བའམ། བྱང་  
ཆུབ་ཀྱི་ཤིང་དྲུང་དུ་བདུད་འཇོམས་པའམ། དེ་བཞིན་གཤེགས་པའི་ཆོ་འཕྲུལ་ཆེན་པོའམ། དེ་བཞིན་གཤེགས་པའི་ཡོངས་སུ་མྱ་ངན་ལས་འདས་པ་ཆེན་པོ་ཡང་དག་པར་  
བསྟན་པའམ། ལྷ་ལས་བབས་པའམ། ལྷ་ཡུལ་དུ་མངོན་པར་འཛེག་པར་བྱེད་པའི་དེ་བཞིན་གཤེགས་པའི་མཆོད་རྟེན་རྩིག་པར་བྱེད་པ་ཡིན་ཤཱ་རད་ཏིའི་བུ། བྱང་ཆུབ་  
སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་བྱེ་ཞིང་འཐབ་པ་དང། རྩོད་པ་བྱུང་བ་མཐོང་ནས་མི་འབྱེ་བ་དང་མཐུན་པར་བསྡུམ་པའི་ཕྱིར་  
བརྩོན་པ་ཡིན། ཤཱ་རད་ཏིའི་བུ། གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་དེ་བཞིན་གཤེགས་པའི་བསྟན་པ་རབ་ཏུ་འཇིག་ཅིང། ཆོས་རབ་ཏུ་རྣམ་པར་འཇིག་པར་  
འགྱུར་བ་ན་ཐ་ན་ཚིགས་སུ་བཅད་པ་གཅིག་བསྲུང་བ་དང་མི་ཉམས་པར་བྱ་བའི་ཕྱིར་བརྩོན་པ་ཡིན། ཆོས་སམ་ཆོས་སྨྲ་བ་ཡོངས་སུ་འཛིན་པར་བྱེད་ཅིང་ལུས་དང་སྲོག་གཏོང་བར་