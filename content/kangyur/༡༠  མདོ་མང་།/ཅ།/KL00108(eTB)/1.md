  
།།འཕགས་པ་ལངྐར་གཤེགས་པ་རིན་པོ་ཆེའི་མདོ་ལས། སངས་རྒྱས་ཐམས་ཅད་ཀྱི་གསུང་  
གི་སྙིང་པོ་ཞེས་བྱ་བའི་ལེའུ། བམ་པོ་དང་པོ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན། བཅོམ་  
ལྡན་འདས་ལྷོ་ཕྱོགས་རྒྱ་མཚོའི་འགྲམ་ལངྐའི་རིའི་རྩེ་མོ་རིན་པོ་ཆེའི་མེ་ཏོག་སྣ་ཚོགས་ཀྱིས་བཀོད་པ་ན། དགེ་སློང་གི་དགེ་འདུན་ཆེན་པོ་དང། བྱང་ཆུབ་སེམས་དཔའ་སེམས་  
དཔའ་ཆེན་པོའི་ཚོགས་སངས་རྒྱས་ཀྱི་ཞིང་སྣ་ཚོགས་ཐ་དད་པ་ནས་འདུས་པ་དག་དང་ཐབས་གཅིག་ཏུ་བཞུགས་ཏེ། བྱང་ཆུབ་སེམས་དཔའ་སེམས་དཔའ་ཆེན་པོ་དེ་དག་ཐམས་  
  
དབང་པོ་དང་སྟོབས་དང། མངོན་པར་ཤེས་པས་རྣམ་པར་རྩེན་པ་ཤ་སྟག་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོ་ནི་  
གཙོ་བོར་གྱུར་ཏེ། སངས་རྒྱས་ཐམས་ཅད་ཀྱི་ཕྱག་གིས་སྤྱི་བོ་ནས་དབང་བསྐུར་བས་དབང་བསྐུར་བ། རང་གི་སེམས་སྣང་བའི་སྤྱོད་ཡུལ་གྱི་དོན་ལ་རབ་ཏུ་མཁས་པ། སེམས་ཅན་སྣ་ཚོགས་  
ཀྱིས་སེམས་དང། གཟུགས་སྣ་ཚོགས་དང། འདུལ་བའི་སྒོ་ཚད་མེད་པ་རྣམས་ཇི་ལྟ་བ་བཞིན་དུ་ཀུན་ཏུ་སྟོན་པ། ཆོས་ལྔ་དང། རང་བཞིན་དང། རྣམ་པར་ཤེས་པ་དང། བདག་  
མེད་པ་གཉིས་རྟོགས་པར་ཁོང་དུ་ཆུད་པའོ། །དེ་ནས་བྱང་ཆུབ་སེམས་དཔའ་བློ་གྲོས་ཆེན་པོ། བྱང་ཆུབ་སེམས་དཔའ་བློ་གྲོས་དང་སངས་རྒྱས་ཀྱི་ཞིང་ཐམས་ཅད་དུ་རྒྱུ་བ་དག་  
དང་ལྷན་ཅིག་ཏུ་སངས་རྒྱས་ཀྱི་མཐུས་སྟན་ལས་ལངས་ཏེ། བླ་གོས་ཕྲག་པ་གཅིག་ཏུ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། ཐལ་མོ་སྦྱར་ཏེ་ཕྱག་བཙལ་ནས་  
བཅོམ་ལྡན་འདས་ལ་ཚིགས་སུ་བཅད་པ་འདི་དག་གིས་མངོན་པར་བསྟོད་དོ། །འཇིག་རྟེན་སྐྱེ་འཇིག་ཡོངས་བྲལ་ཏེ། །ནམ་མཁའི་མེ་ཏོག་རབ་ཏུ་འདྲ། །ཡེ་ཤེས་ཡོད་མེད་མི་  
དམིགས་ཀྱང། །ཐུགས་རྗེ་ཆེན་པོ་རབ་ཏུ་སྐྱེ། །ཆོས་རྣམས་ཐམས་ཅད་སྒྱུ་མ་བཞིན། །སེམས་དང་རྣམ་ཤེས་ཡོངས་སུ་སྤངས། །ཡེ་ཤེས་ཡོད་མེད་མི་དམིགས་ཀྱང། །ཐུགས་  
  
  
༄༅། །རྗེ་ཆེན་པོ་རབ་ཏུ་སྐྱེ། །རྟག་དང་ཆད་པ་ཡོངས་སྤངས་པ། །འཇིག་རྟེན་ཁོར་ཡུག་རྨི་ལམ་འདྲ། །ཡེ་ཤེས་ཡོད་མེད་མི་དམིགས་ཀྱང། །ཐུགས་རྗེ་ཆེན་པོ་  
རབ་ཏུ་སྐྱེ། །གང་ཟག་ཆོས་ལ་བདག་མེད་དང། །ཉོན་མོངས་ཤེས་བྱ་རབ་མཁྱེན་ཅིང། །རྟག་ཏུ་དག་ཅིང་མཚན་མེད་ཀྱང། །ཐུགས་རྗེ་ཆེན་པོ་རབ་ཏུ་སྐྱེ། །ཀུན་ལས་མྱ་ངན་  
མི་འདའ་སྟེ། །མྱ་ངན་འདས་སངས་རྒྱས་མི་དམིགས། །སངས་རྒྱས་མྱ་ངན་འདའ་མི་དམིགས། །བློ་དང་རིག་པར་བགྱི་དང་བྲལ། །ཡོད་པ་དང་ནི་མེད་པའི་ཕྱོགས། །གཉིས་པོ་དེ་  
དག་ཤིན་ཏུ་སྤངས། །ཐུབ་པ་ཞི་བའི་རྣལ་འབྱོར་པ། །སྐྱེ་བ་དག་ནི་རབ་སྤངས་པས། །དེ་ནི་ལེན་མི་མངའ་ཞེས་བགྱི། །འདི་དང་གཞན་དུ་རྣམ་པར་དག་དེ་ནས་བྱང་ཆུབ་  
སེམས་དཔའ་བློ་གྲོས་ཆེན་པོས་བཅོམ་ལྡན་འདས་ལ་ཚིགས་སུ་བཅད་པ་དེ་དག་གིས་མངོན་པར་བསྟོད་ནས་རང་གི་རིགས་དང་མིང་བརྗོད་དེ་གསོལ་པ། བདག་མིང་བློ་གྲོས་  
ཆེན་པོ་སྟེ། །ཐེག་ཆེན་ཁོང་དུ་ཆུད་པར་རྟོགས། །དེང་འདིར་བརྒྱ་རྩ་བརྒྱད་ཀྱི་དོན། །བླ་མའི་མཆོག་ལ་ཞུ་བར་བགྱི། །འཇིག་རྟེན་མཁྱེན་པའི་སྐྱེས་མཆོག་གིས། །ཚིགས་  
བཅད་དེ་ནི་གསན་པ་དང། །འཁོར་རྣམས་ལ་ནི་རྣམ་གཟིགས་ནས་།རྒྱལ་སྲས་རྣམས་ལ་བཀའ་སྩལ་པ། །ཁྱོད་ལ་སོགས་པ་རྒྱལ་སྲས་རྣམས། །ཅི་དང་ཅི་འདོད་དྲིས་  
  
  
།སོ་སོ་རང་གི་སྤྱོད་ཡུལ་ནི། །ངས་ནི་ཁྱད་ལ་བཤད་པར་བྱ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོ་བཅོམ་ལྡན་འདས་ཀྱི་ཞབས་ལ་སྤྱི་བོས་གཏུགས་ཏེ་  
ཕྱག་བྱས་ནས་ཐལ་མོ་སྦྱར་ཏེ་ཚིགས་སུ་བཅད་པས་ཞུ་བ་ཞུས་པ་།ཇི་ལྟར་དྲན་པ་རྣམ་དག་འགྱུར། །ཇི་ལྟར་དྲན་པ་འཕེལ་བར་འགྱུར། །ལྟ་རྨོངས་ནོར་བ་ཇི་ལྟ་བུ། །ནོར་པ་ཇི་ལྟར་  
འཕེལ་བར་འགྱུར། །ཞིང་དུ་སྤྲུལ་རྣམས་ཅི་སླད་དུ། །མཚན་ཉིད་དང་ནི་མུ་སྟེགས་ཀྱང། །མཚན་མེད་རིམ་པ་ཇི་ལྟ་བུ། །ཅི་སླད་མཚན་མ་མེད་པས་བགྱི། །ཅི་སླད་རྒྱལ་བའི་སྲས་  
ཞེས་བགྱི། །རྣམ་གྲོལ་གང་དུ་མཆི་བར་འགྱུར། །གང་ལ་འཆིང་ཞིང་གང་དག་དགྲོལ། །བསམ་གཏན་སྤྱོད་ཡུལ་ཇི་ལྟ་བ། །ཅི་སླད་ཐེག་པ་གསུམ་པོ་མཆིས། །བདག་ལ་བསྟན་  
ཅིང་བཤད་དུ་གསོལ། །རྐྱེན་རྣམས་གང་ལས་སྐྱེ་བ་ལགས། །བྱེད་དང་བྱས་པ་ཇི་ལྟ་བུ། །གཉིས་ཀ་ཐ་དད་ཅི་སླད་བཤད། །ཇི་ལྟ་བུར་ན་འཕེལ་བ་ལགས། །གཟུགས་མེད་སྙོམས་  
པར་འཇུག་པ་དང། །འགོག་པའི་སྙོམས་འཇུག་ཇི་ལྟ་བུ། །འདུ་ཤེས་འགོག་པ་ཇི་ལྟ་བུ། །ཏིང་ངེ་འཛིན་ལས་ཇི་ལྟར་སད། །ཅི་ཡི་སླད་དུ་བྱས་པ་འབྱུང། །འགྲོ་བ་དང་ནི་ལུས་འཛིན་  
ཅི༑ ༑ཇི་ལྟར་རྣམ་རྟོག་སྣང་བར་འགྱུར། །ས་རྣམས་ཇི་ལྟར་སྐྱེ་བར་འགྱུར། །སྲིད་གསུམ་འཇིག་པ་དེ་སུ་ཞིག་གནས་ནི་གང་ལགས་ལུས་ནི་ཅི། །སྐྱེ་གནས་གང་དུ་བགྲོད་པར་  
  
  
༄༅། །འགྱུར། །རྒྱལ་བའི་སྲས་སུ་ཇི་ལྟར་འགྱུར། །མངོན་པར་ཤེས་དང་དབང་རྣམས་དང། །ཏིང་འཛིན་རྣམས་ནི་ཇི་ལྟར་འཐོབ་།ཏིང་འཛིན་སེམས་  
ནི་ཇི་ལྟ་བུ། །རྒྱལ་བས་བདག་ལ་བཤད་དུ་གསོལ། །ཅི་སླད་ཀུན་གཞི་ཞེས་བགྱི་ལགས། །ཡིད་དང་རྣམ་ཤེས་ཇི་ལྟ་བུ། །སྐྱེ་དང་འཇིག་པ་ཇི་ལྟ་བུ། །ཇི་ལྟར་མཐོང་ནས་སླར་  
ཡང་ལྡོག་ཇི་ལྟ་བུར་ན་རིགས་སུ་འགྱུར། །རིགས་མ་མཆིས་དང་སེམས་ཙམ་དང། །སྒྲོ་འདོགས་མཚན་ཉིད་ཇི་ལྟ་བུ། །བདག་མེད་དོན་དུ་ཇི་ལྟར་འགྱུར། །སེམས་ཅན་མ་  
མཆིས་ཇི་ལྟ་བུ། །ཀུན་རྫོབ་བཤད་པ་ཇི་ལྟ་བུ། །ཇི་ལྟར་རྟག་དང་ཆད་པ་ཡི། །ལྟ་བ་རབ་ཏུ་འབྱུང་མི་འགྱུར། །ཇི་ལྟར་སངས་རྒྱས་མུ་སྟེགས་དག་མཚན་ཉིད་རྣམས་ཀྱིས་འགལ་  
མི་འགྱུར། །ཇི་ལྟར་མ་འོངས་དུས་དག་ན། །སྡེ་བ་ཐ་དད་འབྱུང་བར་འགྱུར། །ཇི་ལྟར་སྟོང་ཉིད་རྒྱུ་ཅི་ཡིས། །ཇི་ལྟར་སྐད་ཅིག་འཇིག་པར་འགྱུར། །མངལ་གྱི་སྙིང་པོར་ཇི་  
ལྟར་སྐྱེ། །ཇི་ལྟར་འཇིག་རྟེན་གྱིས་མི་གཡོས། །ཇི་ལྟར་སྒྱུ་མ་རྨི་ལམ་འདྲ། །དེ་བཞིན་དྲི་ཟའི་གྲོང་ཁྱེར་དང། །འཇིག་རྟེན་སྨིག་རྒྱུ་ལྟ་བུ་དང། །ཆུ་ཟླ་དང་ནི་འོད་དག་དང། །  
བྱང་ཆུབ་ཡན་ལག་ཅི་སླད་གསུངས། །དེ་བཞིན་བྱང་ཆུབ་ཕྱོགས་རྣམས་ཀྱང། །ཡུལ་རྣམས་ཅི་སླད་འཁྲུག་པར་འགྱུར། །ཅི་སླད་སྲིད་པར་ལྟ་བར་བགྱིད། །ཇི་ལྟར་སྐྱེ་འགག་  
  
  
།འཇིག་རྟེན་ནམ་མཁའ་མེ་ཏོག་འདྲ། །འཇིག་རྟེན་ཇི་ལྟར་ཐུགས་སུ་ཆུད། །ཅི་སླད་ཡི་གེ་བྲལ་བར་གསུང། །རྣམ་རྟོག་སྤངས་པ་དེ་སུ་ལགས། །ཇི་ལྟར་ནམ་  
མཁའ་འདྲ་བ་ལགས། །དེ་ཁོ་ན་ལ་དུ་ཞིག་མཆིས། །ཕ་རོལ་ཕྱིན་སེམས་རྣམ་པ་དུ། །རྒྱུ་གང་གིས་ནི་ས་རྣམས་སྒྲོལ། །ལེན་མ་མཆིས་པར་སུ་ཞིག་མཆི། །བདག་མེད་རྣམ་  
གཉིས་གང་ཞིག་ལགས། །ཤེས་བྱ་ཇི་ལྟར་རྣམ་པར་འདག་ཡེ་ཤེས་དག་ནི་རྣམ་པ་དུ། །ཚུལ་ཁྲིམས་སེམས་ཅན་ཉིད་ནི་དུ། །ནོར་བུ་མུ་ཚིག་ལ་སོགས་པའི། །རིགས་  
རྣམས་སུ་ཡིས་རབ་ཏུ་བསྐྱེད། །སེམས་ཅན་རྣམ་པ་སྣ་ཚོགས་དང་།བརྗོད་པ་དག་ནི་སུ་ཡིས་བསྐྱེད། །རིགས་པའི་གནས་དང་བཟོ་ཡི་རྣམས། །སུ་ཡིས་ཇི་ལྟར་རབ་ཏུ་  
བསྟན། །ཚིགས་སུ་བཅད་པ་རྣམ་པ་དུ། །ཚིག་བཅད་རིང་ཐུང་ཇི་ལྟ་བུ། །རིགས་པ་རྣམ་པ་དུ་ཞིག་མཆིས། །ཅི་ཡི་སླད་དུ་སྨྲ་ཞེས་བགྱི། །སྐོམ་དང་ཟས་རྣམས་ཇི་ལྟར་  
འབྱུང། །ཇི་ལྟར་སྲེད་པའི་འདོད་པ་འབྱུང། །ཅི་སླད་རྒྱལ་པོ་ཞེས་བགྱི་ལགས། །འཁོར་ལོས་བསྒྱུར་དང་རྒྱལ་ཕྲན་ཅི། །ཡུལ་ནི་ཇི་ལྟར་བསྲུང་བར་བགྱི། །ལྷ་ཡི་རིས་ལ་རྣམ་  
པ་དུ༑ ༑ཅི་ཡི་སླད་དུ་ས་ཞེས་བགྱི། །གཟའ་སྐར་ཉི་ཟླ་ཇི་ལྟ་བུ་།ཐར་པ་དང་ནི་རྣལ་འབྱོར་པ། །དེ་དག་རྣམ་པ་དུ་ཞིག་མཆིས་།སློབ་མ་རྣམ་པ་དུ་ཞིག་མཆིས། །སློབ་དཔོན་  
  
  
༄༅། །དུ་ཡང་ཇི་ལྟར་འགྱུར། །སངས་རྒྱས་རྣམ་པ་དུ་ཞིག་ལགས། །སྐྱེས་པའི་རབས་ལ་རྣམ་པ་དུ། །བདུད་དང་སློབ་པའི་བྱེ་བྲག་རྣམས། །དེ་དག་ལ་ནི་  
རྣམ་པ་དུ། །རང་བཞིན་དང་ནི་སེམས་རྣམས་ཀྱང། །དེ་དག་ལ་ནི་དུ་ཞིག་མཆིས། །བཏགས་པ་ཙམ་ཡང་ཇི་ལྟ་བུ། །རྒྱལ་བས་བདག་ལ་བཤད་དུ་གསོལ། །ནམ་མཁའ་སྤྲིན་  
རླུང་ཇི་ལྟ་བུ། །དྲན་དང་ཡིད་གཞུངས་གསལ་བ་ཅི། །ནགས་ཚལ་ཤིང་ནི་ཇི་ལྟ་བུ། །འཁྲི་ཤིང་དག་ནི་ཅི་ལས་གྱུར། །གླང་པོ་རྟ་དང་རི་དྭགས་རྣམས། །ཇི་ལྟར་གཟུང་དུ་  
རུང་བར་འགྱུར། །ངན་པའི་རྣམས་ཇི་ལྟ་བུ། །རྒྱུ་གང་གིས་ནི་ངན་པར་འགྱུར། །ཚིག་དྲུག་གིས་ནི་ཇི་ལྟར་བསྡུས། །འདོད་ཆེན་པར་ཡང་ཇི་ལྟར་འགྱུར། །སྐྱེས་པ་བདུ་  
མེད་མ་ནིང་རྣམས། །དེ་དག་ཐམས་ཅད་ཅི་སླད་འབྱུང། །རྣལ་འབྱོར་ལས་ནི་ཇི་ལྟར་ལྡོག་རྣལ་འབྱོར་ཇི་ལྟར་སྐྱེ་བར་འགྱུར། །རྣལ་འབྱོར་པས་ནི་ཆོས་གང་གིས། །ཅི་འདྲའི་  
གང་ཟག་རྣམ་པར་འཇོག་སེམས་ཅན་འགྲོ་བར་སྐྱེ་བ་རྣམས། མཚན་ཉིད་མཚན་མའི་རྣམ་པ་ཅི། །ཕྱུག་པོར་གྱུར་པ་ཇི་ལྟ་བུ། །རྒྱུ་གང་གིས་ནི་ཕྱུག་པོར་འགྱུར། །ཤཱཀྱའི་རིགས་  
ནི་ཇི་ལྟ་བུ། །ཅི་ཡི་རྒྱུ་ཡིས་ཤཱཀྱ་བྱུང། །བུ་རམ་ཤིང་པ་ཇི་ལྟར་བྱུང། །བླ་མེད་གཙོ་བོས་བཤད་དུ་གསོལ། །ཡུན་རིང་དཀའ་ཐུབ་དྲང་སྲོང་གང། །དེས་ནི་ཇི་ལྟར་རྗེས་སུ་སྟོན།།  
  
  
།མཚན་དང་དེ་བཞིན་གཟུགས་སྣ་ཚོགས། །རྒྱལ་བའི་སྲས་ཀྱིས་བསྐོར་བ་ཡང། །ཅི་ཡི་སླད་དུ་ཀུན་ན་གདའ། །ཅི་སླད་ཤ་རྣམས་  
གསོལ་མི་མཛད། །ཅི་སླད་ཤ་ནི་རབ་ཏུ་བཀག་ཤ་ཟའི་རིགས་སུ་སྐྱེས་པ་རྣམས། །རྒྱུ་གང་གིས་ནི་ཤ་འཚལ་ལགས། །ཉི་ཟླའི་དབྱིབས་ཤིང་ཇི་ལྟ་བུ། །རི་རབ་པདྨ་འདྲ་བ་དང།།  
སེང་གེ་མཚན་མཆོག་ཞིང་དག་དང། །འཇིག་རྟེན་གཟུར་གནས་སྤྱིའུ་ཚུགས་དང། །དབང་པོའི་དྲ་བ་འདྲ་བ་དང། །ཁ་ཅིག་རིན་ཆེན་ཀུན་གྱི་ཞིང། །དགུ་པོ་རྒྱུད་མང་རྔ་འདྲ་  
དང༑ ༑མེ་ཏོག་སྣ་ཚོགས་དབྱིབས་འདྲ་དང། །ཁ་ཅིག་ཉི་ཟླའི་འོད་དང་བྲལ། །འདྲི་ལ་སོགས་པ་ཚད་མ་མཆིས། །སྦྲུལ་པའི་སངས་རྒྱས་ཇི་ལྟ་བུ། །རྣམ་སྨིན་ལས་བྱུང་སངས་  
རྒྱས་དང། །དེ་བཞིན་ཉིད་ཀྱི་སངས་རྒྱས་ཅི། །ཡེ་ཤེས་སངས་རྒྱས་ཇི་ལྟ་བུ། །ཅི་སླད་འདོད་པའི་ཁམས་རྣམས་སུ། །མངོན་པར་རྫོགས་པར་འཚང་མི་རྒྱ། །ཅི་ཡི་སླད་དུ་འོག་མིན་  
པ༑ ༑ཆགས་བྲལ་ཁྲོད་དུ་བྱང་ཆུབ་བརྙེས། །བདེ་གཤེགས་མྱ་ངན་འདས་ནས་ནི། །ཡང་དག་བསྟན་པ་སུ་ཞིག་འཛིན། །ལྷ་ཡི་སྟོན་པ་ཇི་སྲིད་བཞུགས། །ཡང་དག་ཆོས་ནི་ཇི་སྲིད་  
གནས། །གྲུབ་མཐའ་དང་ནི་ལྟ་པ་ཡང། །དེ་དག་ལ་ནི་རྣམ་པ་དུ་།འདུལ་བ་དང་ནི་དགེ་སློང་རིས། །ཅི་སླད་རྒྱུ་དང་རྐྱེན་ནི་གང་།རྒྱལ་བའི་སྲས་ནི་དེ་དག་དང། །རང་རྒྱལ་  
  
  
༄༅། །དང་ནི་ཉན་ཐོས་དག། །རྒྱུ་གང་གིས་ན་འགྱུར་བརྒྱར་འགྱུར། །རྒྱུ་གང་གིས་ནི་སྣང་མེད་བརྒྱ། །འཇིག་རྟེན་མངོན་ཤེས་ཇི་ལྟ་བུ། །འཇིག་རྟེན་  
འདས་ཀྱིའང་ཇི་ལྟ་བུ། །སེམས་ནི་ས་རྣམས་བདུན་པོར་ཡང། །ཇི་ལྟར་ཅི་སླད་བདག་ལ་གསུངས། །དགེ་འདུན་ལ་ནི་རྣམ་པ་དུ། །ཇི་ལྟར་དགེ་འདུན་དབེན་དུ་འགྱུར། །སེམས་  
ཅན་གསོ་བའི་བསྟན་བཅོས་རྣམས། །དེ་དག་རྒྱུ་རྐྱེན་གང་གིས་ལགས་།ཅི་སླད་ཐུབ་པ་ཆེན་པོ་ཡིས། །འོད་སྲུང་འཁོར་བ་འཇིག་དང་ནི་།གསེར་ཐུབ་ཀྱང་ནི་ང་ཡིན་ཞེས། །དེ་སྐད་  
དུ་ནི་བཀའ་ཡང་སྩལ། །ཅི་སླད་རྟག་དང་ཆད་པ་དང། །དེ་བཞིན་བདག་དང་བདག་མེད་གསུངས། །ཅི་སླད་དུ་ནི་ཐམས་ཅད་དུ། །ཡང་དག་དོན་ནི་གསུང་མི་མཛད། །སེམས་  
ཅན་དག་གི་སླད་དུ་ཡང། །སེམས་ཙམ་དུ་ནི་དབྱེ་བ་མཛད། །ཅི་སླད་སྐྱེས་བུ་ན་ཆུང་ཚལ། །ཨ་རུ་ར་དང་སྐྱུ་རུ་ར། །ཀེ་ལ་ས་དང་ཁོར་ཡུག་རི། །རྡོ་རྗེ་ལ་སོགས་རི་བོ་རྣམས། །  
རིན་ཆེན་སྣ་ཚོགས་རབ་བརྒྱན་ཅིང། །དྲང་སྲོང་དྲི་ཟས་ཀུན་གང་བ། །ཇི་ལྟར་ཅི་སླད་བདག་ལ་གསུངས། །བླ་མེད་འཇིག་རྟེན་མཁྱེན་པ་ཡིས། །ཐེག་ཆེན་སྒྲོལ་བའི་སྒོ་རྣམས་དང།།  
སངས་རྒྱས་ཀུན་གྱི་སྙིང་པོ་མཆོག་དེ་ཡི་ཚིགས་བཅད་གསན་པ་དང། །ལེགས་སོ་དྲིས་པ་རབ་ཏུ་ལེགས། །བློ་གྲོས་ཆེན་པོ་ལེགས་པར་ཉོན། །ངས་ནི་དེར་འདིར་རིམ་  
  
  
།ཁྱོད་ཀྱིས་གང་དྲིས་བཤད་པར་བྱ། །སྐྱེ་དང་སྐྱེ་བ་མེད་པ་དང། །མྱ་ངན་འདས་སྟོང་སྐད་ཅིག་མ། །རང་བཞིན་མེད་ལ་འཇུག་པར་འགྱུར། །སངས་རྒྱས་ཕ་རོལ་ཕྱིན་རྣམས་  
དང༑ ༑རྒྱལ་སྲས་དང་ནི་ཉན་ཐོས་དང། །རང་རྒྱལ་མུ་སྟེགས་ཅན་རྣམས་དང། །གཟུགས་མེད་པ་ཡི་སྤྱོད་རྣམས་དང། །དེ་བཞིན་དངོས་པོ་སྣ་ཚོགས་རྣམས། །རི་རབ་མཚོ་བྲན་རི་  
རྣམས་དང། །གླིང་དང་ཞིང་དང་ས་རྣམས་དང། །གཟའ་སྐར་ཉི་མ་ཟླ་བ་དང། །མུ་སྟེགས་ལྷ་དང་ལྷ་མ་ཡིན། །རྣམ་ཐར་དབང་དང་མངོན་ཤེས་དང། །སྟོབས་དང་བསམ་གཏན་  
ཏིང་ངེ་འཛིན། །འགོག་དང་རྫུ་འཕྲུལ་རྐང་པ་དང། །བྱང་ཆུབ་ཡན་ལག་ལམ་གྱི་ཕྱོགས། །བསམ་གཏན་རྣམས་དང་ཚད་མེད་དང་།ཕུང་པོ་ལུས་རྣམས་འགྲོ་འོང་དང། །སྙོམས་  
པར་འཇུག་དང་འགོག་པ་དང། །ཏིང་འཛིན་ལྡང་སེམས་བཤད་པ་དང་།སེམས་དང་ཡིད་དང་རྣམ་ཤེས་དང། །བདག་མེད་པ་དང་ཆོས་ལྔ་དང། །རང་བཞིན་རྟོག་དང་བརྟག་པ་  
དང༑ ༑སྣང་དང་ལྟ་བ་གཉིས་པོ་དང། །ཐེག་པ་དང་ནི་རིགས་རྣམས་དང། །གསེར་དངུལ་ནོར་བུ་ལ་སོགས་དང། །འདོད་ཆེན་པ་དང་འབྱུང་ཆེན་དང། །དཀྲུགས་མ་དག་དང་སངས་  
རྒྱས་གཅིག་ཤེས་དང་ཤེས་བྱ་འཇུག་ཐོབ་དང། །སེམས་ཅན་སྲིད་དང་མི་སྲིད་དང། །གླང་པོ་རྟ་དང་རི་དྭགས་རྣམས། །ཅི་ཡི་ཕྱིར་ན་གཟུང་དུ་རུང། །དཔེ་དང་རྒྱུ་དང་གྲུབ་  
  
  
༄༅། །མཐའ་དང། །བྱེད་པ་དང་ནི་བྱས་པ་རྣམས། །ནགས་ཚལ་ནང་ལ་མངོན་ཤེས་དང། །སེམས་ཅན་དེ་ནི་སྣང་བ་མེད། །ས་རྣམས་རིམ་གྱིས་འཕོ་བ་མེད།།  
འགྱུར་བ་བརྒྱ་པོ་སྣང་མེད་བརྒྱ། །གསོ་བའི་བསྟན་བཅོས་བཟོ་རྣམས་དང། །སྒྱུ་རྩལ་དང་ནི་རིག་པའི་གནས། །རི་བོ་རི་རབ་ས་དག་དང། །རྒྱ་མཚོ་ཉི་མ་ཟླ་བའི་ཚད། །སེམས་  
ཅན་རབ་འབྲིང་ཐ་མ་ཡི། །ལུས་ལ་རྡུལ་ནི་དུ་ཞིག་ཡོད། །ཞིང་དང་ཞིང་ལ་རྡུལ་དུ་ཞིག་གཞུ་དང་གཞུ་ལ་ཇི་སྙེད་ཡོད། །ཁྲུ་དང་གོམ་པ་རྒྱང་གྲགས་དང། །དཔག་ཚད་ཕྱེད་  
དང་དཔག་ཚད་ལ། །རི་བོང་ཉི་ཟེར་ས་མ་དང། །ལུག་གི་དང་ནི་ནས་ཀྱང་དུ། །བྲེ་གང་ལ་ནི་ནས་འབྲུ་དུ། །བྲེ་ཕྱེད་ལ་ཡང་ནས་འབྲུ་དུ། །བྲེ་བོ་གང་དང་བཅུ་དག་ལ། །གྲངས་འབུམ་  
དང་ནི་བྱེ་བ་དང། །དེ་བཞིན་དུ་ནི་ཤུ་རྡོག་ལ། །དེ་དག་གྲངས་ནི་དུ་ཞིག་ཡོད། །རྡུལ་ཕྲན་དག་ནི་དུ་ཞིག་ཡོད། །རྡུལ་ཕྲན་དག་ནི་དུ་ཞིག་ལ། །ཡུངས་ཀར་འབྲུ་ནི་གཅིག་ཏུ་འགྱུར། །ཡུངས་ཀར་འབྲུ་  
ནི་དུ་ཞིག་གིས། །འོལ་མ་སེ་ནི་གཅིག་ཏུ་འགྱུར། །འོལ་མ་སེ་ནི་དུ་ཞིག་ལ། །མ་ཤ་འབྲུ་ནི་གཅིག་ཏུ་འགྱུར། །མ་ཤ་དུ་ལ་ནམ་ནི་གཅིག་།ནམ་དུ་ལ་ནི་སྲང་དུ་འགྱུར། །སྤང་  
གཅིག་ལ་ཡང་ཞོ་དུ་ཡོད། །རྩིས་ཀྱི་རྩིས་མགོ་འདི་ལྟ་བུར། །རི་རབ་སྲང་ནི་དུ་ཡོད་ཅེས། །འདི་ལ་སོགས་པའི་དྲི་བའི་རིགས། །ཅི་ཡི་ཕྱིར་ན་དངོས་གཞན་འདྲི། །ཉན་ཐོས་  
  
  
།སངས་རྒྱས་རྣམས་དང་རྒྱལ་སྲས་ཀྱི། །སྐུ་ལ་རྡུལ་ཕྲན་དུ་ཡོད་ཅེས། །དེ་སྐད་ཅིའི་ཕྱིར་འདྲི་མི་བྱེད། །མེ་ལྕེ་ལ་ནི་རྡུལ་ཕྲན་དུ། །རླུང་ལ་ཡང་ནི་རྡུལ་ཕྲན་དུ།།  
དབང་པོ་གཅིག་ཅིང་རྡུལ་ཕྲན་དུ། །སྨིན་མ་སྤུ་ཡི་བུ་ག་དུ། །ནོར་སྲུང་དབང་ཕྱུག་རྒྱལ་པོ་དང། །འཁོར་ལོས་བསྒྱུར་བའི་རྒྱལ་པོ་ཡང། །རྒྱལ་སྲིད་དག་ནི་ཇི་ལྟར་བསྲུང། །དེ་དག་  
ཇི་ལྟར་ཐར་བར་འགྱུར། །ཚིགས་བཅད་རྐྱང་པ་ཇི་ལྟར་སྨྲ་།ཁྱོད་ཀྱིས་ཇི་ལྟར་ཞུས་པ་བཞིན། །སེམས་ཅན་འཁྲིག་པ་སྣ་ཚོགས་དང། །ཟས་སྐོམ་རྣམ་པ་མང་པོ་དང། །ཇི་ལྟར་  
སྐྱེས་བུ་ན་ཆུང་ཚལ། །རྡོ་རྗེ་ལྟ་བུར་སྲ་བའི་རི། །ཇི་ལྟར་སྒྱུ་མ་རྨི་ལམ་འདྲ། །རི་དྭགས་སྐོམ་གྱིས་གདུངས་པ་ལྟར། །ཇི་ལྟར་རི་བོ་དྲང་སྲོང་ལྟ། །དྲི་ཟས་རབ་ཏུ་བརྒྱན་པ་དང།།  
གྲོལ་བ་གང་དུ་འགྲོ་བར་འགྱུར། །བཅིངས་པ་སུ་ཞིག་གང་གིས་འགྲོལ། །བསམ་གཏན་པ་ཡི་ཡུལ་ནི་གང། །སྤྲུལ་པ་དང་ནི་མུ་སྟེགས་ཀྱང། །ཅི་ཕྱིར་མེད་པའི་རྒྱུ་ལས་བྱེད། །  
ཅིའི་ཕྱིར་ཡོད་པའི་རྒྱུ་ལས་བྱེད། །ཡོད་མེད་རྒྱུ་ལས་བྱེད་པ་དང། །དེ་བཞིན་ཡོད་མེད་མིན་པའི་རྒྱུ། །སྣང་བ་ལས་ནི་ཇི་ལྟར་ལྡོག་རྟོག་གེ་ཇི་ལྟར་ཡོངས་སུ་འདག་རྟོག་གེ་ཇི་  
ལྟར་འཇུག་པར་འགྱུར། །བྱེད་པ་ཅི་ཡིས་འཇུག་པར་འགྱུར། །ཇི་ལྟར་འདུ་ཤེས་གཅད་པར་བྱ། །ཇི་ལྟར་ཏིང་ངེ་འཛིན་ལས་ལྡང། །སྲིད་གསུམ་བཅོམ་པ་དེ་སུ་ཞིག་གནས་  
  
  
༄༅། །གང་དེ་ཡི་ལུས་ཀྱང་ཅི། །ཅི་ཕྱིར་སེམས་ཅན་མེད་བཞིན་དུ། །བདག་ཡོད་པར་ནི་རྗོད་པར་བྱེད། །ཀུན་རྫོབ་བསྟན་པ་ཇི་ལྟ་བུ། །རྒྱ་ཆེར་རབ་ཏུ་དབྱེར་  
གསོལ་ཞེས། །མཚན་ཉིད་འདྲི་བ་ཅི་ཡི་ཕྱིར། །བདག་མེད་འདྲི་བ་ཇི་ལྟ་བུ། །ཇི་ལྟར་མངལ་གྱི་སྙིང་པོར་སྐྱེ། །ལུས་ནི་ཐ་དད་སྣ་ཚོགས་དང། །རྟག་ཆད་ལྟ་བ་ཇི་ལྟ་བུ། །  
ཇི་ལྟར་སེམས་ནི་མཉམ་པར་འཇོག་བརྗོད་དང་དེ་བཞིན་ཡེ་ཤེས་དང་།ཚུལ་ཁྲིམས་རིགས་དང་རྒྱལ་བའི་སྲས། །རིགས་པ་དང་ནི་སྨྲ་བའང་ཅི། །སློབ་དཔོན་སློབ་མ་  
ཇི་ལྟ་བུ། །སེམས་ཅན་རྣམ་པ་སྣ་ཚོགས་དང། །འདི་ལ་སོགས་པ་ཇི་ལྟ་བུ། །ཟས་དང་སྐོམ་ནི་ཇི་ལྟ་བུ། །ཡིད་གཞུངས་བདུད་དང་བཏགས་པ་ཙམ། །ཤིང་དང་འཁྲི་  
ཤིང་ཅི་ཕྱིར་ཞེས། །རྒྱལ་བའི་སྲས་ཀྱིས་དྲི་བའི་རིགས། །ཞིང་རྣམས་སྣ་ཚོགས་ཅི་ཡི་ཕྱིར། །དྲང་སྲོང་ཡུན་རིང་དཀའ་ཐུབ་དང། །རིགས་ཞེས་བྱ་བ་ཇི་ལྟ་བུ། །བླ་མ་གང་  
ལས་བསླབ་པ་བླང། །ཅི་ཡི་ཕྱིར་ན་མི་དག་ངན། །ཅི་ཡི་ཕྱིར་ན་རྣལ་འབྱོར་པ། །འདོད་པའི་ཁམས་སུ་འཚང་མི་རྒྱ། །འོག་མིན་དུ་ནི་གྲུབ་པའི་མཐའ། །ཅི་ཕྱིར་མངོན་ཤེས་  
འཇིག་རྟེན་པ། །ཅི་ཕྱིར་དགེ་སློང་ཞེས་ནི་བརྗོད། །སྤྲུལ་པའི་སངས་རྒྱས་ཇི་ལྟ་བུ། །རྣམ་སྨིན་སངས་རྒྱས་ཇི་ལྟ་བུ། །དེ་བཞིན་ཉིད་ཀྱི་སངས་རྒྱས་གང། །མཉམ་ཉིད་ཡེ་  
  
  
།དགེ་འདུན་རྣམས་ཀྱང་ཇི་ལྟ་བུ་།རྒྱལ་སྲས་དེ་བཞིན་དྲི་བའི་རིགས། །དགུ་བོ་རྒྱུད་མང་མེ་ཏོག་རྔ། །ཞིང་དང་སྣང་བ་སྤངས་པ་དང། །སེམས་ཙམ་ས་  
ནི་བདུན་པོ་དག་དྲིས་པ་རྣམས་ནི་ཡང་དག་ཉིད། །འདི་དང་གཞན་ཡང་རབ་མང་བའི། །དྲི་བ་དག་ནི་རྒྱལ་སྲས་དྲིས། །རེ་རེ་མཚན་ཉིད་རབ་ལྡན་ཞིང། །ལྟ་བའི་ཉེས་པ་རྣམ་  
སྤངས་པ། །གྲུབ་མཐའི་བརྗོད་དང་བྲལ་བ་སྟེ། །ངས་ནི་ད་འདིར་བསྟན་པར་བྱ། །གོ་རིམས་རྣམ་པར་བཞག་པའི་ཚིག་རྒྱལ་བའི་སྲས་ཀྱིས་ལེགས་པར་ཉོན། །ཚིག་བརྒྱ་རྩ་  
བརྒྱད་འདི་དག་ནི། །སངས་རྒྱས་རྣམས་ཀྱིས་གསུངས་བཞིན་བཤད་།དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས་བཅོམ་ལྡན་འདས་ལ་འདི་སྐད་  
ཅེས་གསོལ་ཏོ། །བཅོམ་ལྡན་འདས་ཚིག་བརྒྱ་རྩ་བརྒྱད་པོ་དག་གང་ལགས། བཅོམ་ལྡན་འདས་ཀྱིས་བཀའ་སྩལ་པ། སྐྱེ་བའི་ཚིག་དང། མི་སྐྱེ་བའི་ཚིག་དང། རྟག་པའི་ཚིག་  
དང༑ མི་རྟག་པའི་ཚིག་དང། མཚན་ཉིད་ཀྱི་ཚིག་དང། མཚན་ཉིད་མེད་པའི་ཚིག་དང། གནས་པ་གཞན་དུ་འགྱུར་བའི་ཚིག་དང་གནས་པ་གཞན་དུ་འགྱུར་བ་མ་ཡིན་པའི་  
ཚིག་དང། སྐད་ཅིག་པའི་ཚིག་དང། སྐད་ཅིག་མ་ཡིན་པའི་ཚིག་དང། རང་བཞིན་གྱི་ཚིག་དང། རང་བཞིན་དང་བྲལ་བའི་ཚིག་དང། སྟོང་པ་ཉིད་ཀྱི་ཚིག་དང། སྟོང་པ་ཉིད་  
  
  
༄༅། །མ་ཡིན་པའི་ཚིག་དང། ཆད་པའི་ཚིག་དང། ཆད་པ་མ་ཡིན་པའི་ཚིག་དང། སེམས་ཀྱི་ཚིག་དང། སེམས་མ་ཡིན་པའི་ཚིག་དང། མཐའི་ཚིག་  
དང༑ མཐའ་མ་ཡིན་པའི་ཚིག་དང། དབུ་མའི་ཚིག་དང། དབུ་མ་མ་ཡིན་པའི་ཚིག་དང། ཐེར་ཟུག་གི་ཚིག་དང། ཐེར་ཟུག་མ་ཡིན་པའི་ཚིག་དང། རྐྱེན་གྱི་ཚིག་དང། རྐྱེན་  
མ་ཡིན་པའི་ཚིག་དང། རྒྱུའི་ཚིག་དང། རྒྱུ་མ་ཡིན་པའི་ཚིག་དང། ཉོན་མོངས་པའི་ཚིག་དང། ཉོན་མོངས་པ་མ་ཡིན་པའི་ཚིག་དང། སྲེད་པའི་ཚིག་དང། སྲེད་པ་མ་ཡིན་  
པའི་ཚིག་དང། ཐབས་ཀྱི་ཚིག་དང། ཐབས་མ་ཡིན་པའི་ཚིག་དང་མཁས་པའི་ཚིག་དང། མཁས་པ་མ་ཡིན་པའི་ཚིག་དང། དག་པའི་ཚིག་དང། དག་པ་མ་ཡིན་པའི་  
ཚིག་དང། རིགས་པའི་ཚིག་དང། རིགས་པ་མ་ཡིན་པའི་ཚིག་དང་དཔེའི་ཚིག་དང། དཔེ་མ་ཡིན་པའི་ཚིག་དང། སློབ་མའི་ཚིག་དང་སློབ་མ་མ་ཡིན་པའི་ཚིག་དང། བླ་  
མའི་ཚིག་དང། བླ་མ་མ་ཡིན་པའི་ཚིག་དང། རིགས་ཀྱི་ཚིག་དང་རིགས་མ་ཡིན་པའི་ཚིག་དང། ཐེག་པ་གསུམ་གྱི་ཚིག་དང། ཐེག་པ་གསུམ་མ་ཡིན་པའི་ཚིག་དང་  
སྲིད་པའི་ཚིག་དང། སྲིད་པ་མ་ཡིན་པའི་ཚིག་དང། སྨོན་པའི་ཚིག་དང། སྨོན་པ་མ་ཡིན་པའི་ཚིག་དང། འཁོར་ལོ་གསུམ་གྱི་ཚིག་དང། འཁོར་ལོ་གསུམ་མ་ཡིན་  
  
  
མཚན་མའི་ཚིག་དང། མཚན་མ་མ་ཡིན་པའི་ཚིག་དང། ཡོད་པའི་ཕྱོགས་ཀྱི་ཚིག་དང། །ཡོད་པའི་ཕྱོགས་མ་ཡིན་པའི་ཚིག་དང། གཉིས་ཀའི་ཚིག་དང། གཉིས་  
ཀ་མ་ཡིན་པའི་ཚིག་དང། སོ་སོ་རང་གི་འཕགས་པའི་ཡེ་ཤེས་ལ་དམིགས་པ་མཐོང་བའི་ཆོས་ལ་བདེ་བར་གནས་པའི་ཚིག་དང། མཐོང་བའི་ཆོས་ལ་བདེ་བར་གནས་པ་མ་  
ཡིན་པའི་ཚིག་དང། ཞིང་གི་ཚིག་དང། ཞིང་མ་ཡིན་པའི་ཚིག་དང། རྡུལ་གྱི་ཚིག་དང། རྡུལ་མ་ཡིན་པའི་ཚིག་དང། ཆུའི་ཚིག་དང། ཆུ་མ་ཡིན་པའི་ཚིག་དང། གཞུའི་ཚིག་དང་  
གཞུ་མ་ཡིན་པའི་ཚིག་དང། ཡང་དག་པའི་ཚིག་དང། ཡང་དག་པ་མ་ཡིན་པའི་ཚིག་དང། གྲངས་ཀྱི་ཚིག་དང། གྲངས་མ་ཡིན་པའི་ཚིག་དང། རྩིས་ཀྱི་ཚིག་དང། རྩིས་མ་ཡིན་  
པའི་ཚིག་དང། མངོན་པར་གསལ་བའི་ཚིག་དང། མངོན་པར་གསལ་བ་མ་ཡིན་པའི་ཚིག་དང། ནམ་མཁའི་ཚིག་དང། ནམ་མཁའ་མ་ཡིན་པའི་ཚིག་དང། སྤྲིན་གྱི་ཚིག་  
དང༑ སྤྲིན་མ་ཡིན་པའི་ཚིག་དང། བཟོ་དང་སྒྱུ་རྩལ་དང་རིག་པའི་གནས་ཀྱི་ཚིག་དང། བཟོ་དང་སྒྱུ་རྩལ་དང་རིག་པའི་གནས་མ་ཡིན་པའི་ཚིག་དང། རླུང་གི་ཚིག་དང། རླུང་མ་  
ཡིན་པའི་ཚིག་དང། སའི་ཚིག་དང། ས་མ་ཡིན་པའི་ཚིག་དང་སེམས་ཀྱི་ཚིག་དང། སེམས་མ་ཡིན་པའི་ཚིག་དང། གདགས་པའི་ཚིག་དང། གདགས་པ་མ་ཡིན་པའི་ཚིག་དང་  
  
  
༄༅། །རང་བཞིན་གྱི་ཚིག་དང། རང་བཞིན་མ་ཡིན་པའི་ཚིག་དང། ཕུང་པོའི་ཚིག་དང། ཕུང་པོ་མ་ཡིན་པའི་ཚིག་དང། སེམས་ཅན་གྱི་ཚིག་དང་  
སེམས་ཅན་མ་ཡིན་པའི་ཚིག་དང། བློའི་ཚིག་དང། བློ་མ་ཡིན་པའི་ཚིག་དང། མྱ་ངན་ལས་འདས་པའི་ཚིག་དང། མྱ་ངན་ལས་འདས་པ་མ་ཡིན་པའི་ཚིག་དང། ཤེས་  
བྱའི་ཚིག་དང། ཤེས་བྱ་མ་ཡིན་པའི་ཚིག་དང། མུ་སྟེགས་ཅན་གྱི་ཚིག་དང། མུ་སྟེགས་ཅན་མ་ཡིན་པའི་ཚིག་དང། ཁྲག་ཁྲུག་གི་ཚིག་དང། ཁྲག་ཁྲུག་མ་ཡིན་པའི་ཚིག་  
དང༑ སྒྱུ་མའི་ཚིག་དང། སྒྱུ་མ་མ་ཡིན་པའི་ཚིག་དང། རྨི་ལམ་གྱི་ཚིག་དང། རྨི་ལམ་མ་ཡིན་པའི་ཚིག་དང། སྨིག་རྒྱུའི་ཚིག་དང། སྨིག་རྒྱུ་མ་ཡིན་པའི་ཚིག་དང། གཟུགས་  
བརྙན་གྱི་ཚིག་དང། གཟུགས་བརྙན་མ་ཡིན་པའི་ཚིག་དང། འཁོར་ལོའི་ཚིག་དང། འཁོར་ལོ་མ་ཡིན་པའི་ཚིག་དང། དྲི་ཟའི་ཚིག་དང། དྲི་ཟ་མ་ཡིན་པའི་ཚིག་དང། ལྷའི་  
ཚིག་དང། ལྷ་མ་ཡིན་པའི་ཚིག་དང། ཟས་སྐོམ་གྱི་ཚིག་དང། ཟས་སྐོམ་མ་ཡིན་པའི་ཚིག་དང། འཁྲིག་པའི་ཚིག་དང། འཁྲིག་པ་མ་ཡིན་པའི་ཚིག་དང། ལྟ་བའི་ཚིག་  
དང༑ ལྟ་བ་མ་ཡིན་པའི་ཚིག་དང། ཕ་རོལ་ཏུ་ཕྱིན་པའི་ཚིག་དང། ཕ་རོལ་ཏུ་ཕྱིན་པ་མ་ཡིན་པའི་ཚིག་དང། ཚུལ་ཁྲིམས་ཀྱི་ཚིག་དང། ཚུལ་ཁྲིམས་མ་ཡིན་པའི་ཚིག་  
  
  
ཉི་ཟླ་སྐར་མའི་ཚིག་དང། ཉི་ཟླ་སྐར་མ་མ་ཡིན་པའི་ཚིག་དང། བདེན་པའི་ཚིག་དང། བདེན་པ་མ་ཡིན་པའི་ཚིག་དང། འབྲས་བུའི་ཚིག་དང། འབྲས་བུ་མ་ཡིན་པའི་  
ཚིག་དང། འགོག་པ་ལས་ལྡང་བའི་ཚིག་དང། འགོག་པ་ལས་ལྡང་བ་མ་ཡིན་པའི་ཚིག་དང། གསོ་བའི་ཚིག་དང། གསོ་བ་མ་ཡིན་པའི་ཚིག་དང། མཚན་ཉིད་ཀྱི་ཚིག་དང་  
མཚན་ཉིད་མ་ཡིན་པའི་ཚིག་དང། ཡན་ལག་གི་ཚིག་དང། ཡན་ལག་མ་ཡིན་པའི་ཚིག་དང། རིག་པའི་གནས་ལ་མཁས་པའི་ཚིག་དང། རིག་པའི་གནས་ལ་མཁས་པ་མ་  
ཡིན་པའི་ཚིག་དང། བསམ་གཏན་གྱི་ཚིག་དང། བསམ་གཏན་མ་ཡིན་པའི་ཚིག་དང། ནོར་བའི་ཚིག་དང། ནོར་བ་མ་ཡིན་པའི་ཚིག་དང་སྣང་བའི་ཚིག་དང། སྣང་བ་མ་  
ཡིན་པའི་ཚིག་དང། བསྲུང་བའི་ཚིག་དང། བསྲུང་བ་མ་ཡིན་པའི་ཚིག་དང། རུས་ཀྱི་ཚིག་དང། རུས་མ་ཡིན་པའི་ཚིག་དང། དྲང་སྲོང་གི་ཚིག་དང། དྲང་སྲོང་མ་ཡིན་པའི་  
ཚིག་དང། རྒྱལ་པོའི་ཚིག་དང། རྒྱལ་པོ་མ་ཡིན་པའི་ཚིག་དང་ཡོངས་སུ་གཟུང་བའི་ཚིག་དང། ཡོངས་སུ་གཟུང་བ་མ་ཡིན་པའི་ཚིག་དང། རིན་པོ་ཆེའི་ཚིག་དང། རིན་པོ་  
ཆེ་མ་ཡིན་པའི་ཚིག་དང། ལུང་བསྟན་པའི་ཚིག་དང། ལུང་བསྟན་པ་མ་ཡིན་པའི་ཚིག་དང། འདོད་ཆེན་པའི་ཚིག་དང། འདོད་ཆེན་པ་མ་ཡིན་པའི་ཚིག་དང། ཕོ་མོ་དང་མ་  
  
  
༄༅། །ནིང་གི་ཚིག་དང། ཕོ་མོ་དང་མ་ནིང་མ་ཡིན་པའི་ཚིག་དང། བྲོ་བའི་ཚིག་དང། བྲོ་བ་མ་ཡིན་པའི་ཚིག་དང། དངོས་པོའི་ཚིག་དང། དངོས་པོ་  
མ་ཡིན་པའི་ཚིག་དང། ལུས་ཀྱི་ཚིག་དང། ལུས་མ་ཡིན་པའི་ཚིག་དང། རྟོག་གེའི་ཚིག་དང། རྟོག་གེ་མ་ཡིན་པའི་ཚིག་དང། གཡོ་བའི་ཚིག་དང། གཡོ་བ་མ་ཡིན་  
པའི་ཚིག་དང། དབང་པོའི་ཚིག་དང། དབང་པོ་མ་ཡིན་པའི་ཚིག་དང། འདུས་བྱས་ཀྱི་ཚིག་དང། འདུས་བྱས་མ་ཡིན་པའི་ཚིག་དང་འདུས་མ་བྱས་ཀྱི་ཚིག་དང། འདུས་  
མ་བྱས་མ་ཡིན་པའི་ཚིག་དང། རྒྱུ་དང་འབྲས་བུའི་ཚིག་དང་རྒྱུ་དང་འབྲས་བུ་མ་ཡིན་པའི་ཚིག་དང། འོག་མིན་གྱི་ཚིག་དང་འོག་མིན་མ་ཡིན་པའི་ཚིག་དང། དུས་ཚིགས་ཀྱི་  
ཚིག་དང། དུས་ཚིགས་མ་ཡིན་པའི་ཚིག་དང། ཤིང་དང་ཤིང་གེལ་པ་དང་འཁྲི་ཤིང་གི་ཚིག་དང། ཤིང་དང་ཤིང་གེལ་པ་དང་འཁྲི་ཤིང་མ་ཡིན་པའི་ཚིག་དང། སྣ་ཚོགས་  
ཀྱི་ཚིག་དང། སྣ་ཚོགས་མ་ཡིན་པའི་ཚིག་དང། བསྟན་པས་གཟུང་བའི་ཚིག་དང། བསྟན་པས་གཟུང་བ་མ་ཡིན་པའི་ཚིག་དང། འདུལ་བའི་ཚིག་དང། འདུལ་བ་མ་  
ཡིན་པའི་ཚིག་དང། དགེ་སློང་གི་ཚིག་དང། དགེ་སློང་མ་ཡིན་པའི་ཚིག་དང། གནས་ཀྱི་ཚིག་དང། གནས་མ་ཡིན་པའི་ཚིག་དང། ཡི་གེའི་ཚིག་དང། ཡི་གེ་མ་ཡིན་  
  
  
བློ་གྲོས་ཆེན་པོ་ཚིག་བརྒྱ་རྩ་བརྒྱད་པོ་འདི་དག་ནི་སྔོན་གྱི་སངས་རྒྱས་རྣམས་ཀྱིས་བརྗོད་པ་ཡིན་ཏེ་ཁྱོད་དང་བྱང་ཆུབ་སེམས་དཔའ་སེམས་དཔའ་ཆེན་པོ་  
རྣམས་ཀྱིས་བསླབ་པར་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རྣམ་པར་  
ཤེས་པ་རྣམས་ཀྱི་སྐྱེ་བ་དང། གནས་པ་དང། འགག་པ་རྣམ་པ་དུ་མཆིས། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ། རྣམ་པར་ཤེས་པ་རྣམས་ཀྱི་སྐྱེ་བ་དང། གནས་  
པ་དང༑ འགག་པ་ལ་རྣམ་པ་གཉིས་གཉིས་ཡོད་དེ། རྟོག་གེ་པ་རྣམས་ཀྱིས་ཤེས་པར་བྱ་བ་མ་ཡིན་ནོ། །རྣམ་པར་ཤེས་པ་རྣམས་ཀྱི་སྐྱེ་བའང་རྣམ་པ་གཉིས་ཏེ། འདི་ལྟ་སྟེ་  
རྒྱུན་སྐྱེ་བ་དང། མཚན་ཉིད་སྐྱེ་བའོ། །གནས་པའང་རྣམ་པ་གཉིས་ཏེ། འདི་ལྟ་སྟེ། རྒྱུན་གནས་པ་དང། མཚན་ཉིད་གནས་པའོ་།འགག་པའང་རྣམ་པ་གཉིས་ཏེ། འདི་  
ལྟ་སྟེ། རྒྱུན་འགག་པ་དང། མཚན་ཉིད་འགག་པའོ། །དེ་ལ་རྣམ་པར་ཤེས་པ་རྣམས་ཀྱི་མཚན་ཉིད་ནི་རྣམ་པ་གསུམ་སྟེ། འདི་ལྟ་སྟེ། འཇུག་པའི་མཚན་ཉིད་དང། ལས་  
ཀྱི་མཚན་ཉིད་དང། ཡང་དག་པའི་མཚན་ཉིད་དོ། །བློ་གྲོས་ཆེན་པོ། མདོར་བསྡུན་ནི་རྣམ་པར་ཤེས་པ་གསུམ་ཡོད་དོ། །རྒྱས་པར་བཤད་ན་ནི་མཚན་ཉིད་རྣམ་པ་བརྒྱད་ཡོད་  
  
  
༄༅། །དེ༑ རྣམ་པ་གསུམ་པོ་དག་གང་ཞེ་ན། འདི་ལྟ་སྟེ། ཡང་དག་པའི་རྣམ་པར་ཤེས་པ་དང། སྣང་བའི་རྣམ་པར་ཤེས་པ་དང་དངོས་པོ་སོ་སོར་  
རྣམ་པར་རྟོག་པའི་རྣམ་པར་ཤེས་པའོ། །བློ་གྲོས་ཆེན་པོ། དཔེར་ན། མེ་ལོང་རབ་ཏུ་གསལ་བས་གཟུགས་བརྙན་རྣམས་འཛིན་པར་བྱེད་པ་དེ་བཞིན་དུ་སྣང་བའི་རྣམ་པར་  
ཤེས་པ་སྣང་བའང་དེ་བཞིན་ནོ། །བློ་གྲོས་ཆེན་པོ། སྣང་བའི་རྣམ་པར་ཤེས་པ་དང། དངོས་པོ་སོ་སོར་རྣམ་པར་རྟོག་པའི་རྣམ་པར་ཤེས་པ་དེ་གཉིས་ནི་འཇིག་པ་དང་  
མི་འཇིག་པའི་མཚན་ཉིད་དེ། གཅིག་གི་རྒྱུ་གཅིག་གོ་བློ་གྲོས་ཆེན་པོ། བསམ་གྱིས་མི་ཁྱབ་པའི་བག་ཆགས་ཡོངས་སུ་བསྒོས་པ་དང་བསམ་གྱིས་མི་ཁྱབ་པའི་ཡོངས་  
སུ་འགྱུར་བ་ནི་སྣང་བའི་རྣམ་པར་ཤེས་པའི་རྒྱུའོ། །བློ་གྲོས་ཆེན་པོ། ཡུལ་སྣ་ཚོགས་ལེན་པ་དང། ཐོག་མ་མེད་པའི་དུས་ཀྱི་རྣམ་པར་རྟོག་པས་ཡོངས་སུ་བསྒོས་པ་  
ནི་དངོས་པོ་སོ་སོར་རྣམ་པར་རྟོག་པའི་རྣམ་པར་ཤེས་པའི་རྒྱུའོ་།བློ་གྲོས་ཆེན་པོ། ཡང་དག་པའི་རྣམ་པར་ཤེས་པ་དེ་ལ་སྒྲིབ་པར་བྱེད་པ་ཡང་དག་པ་མ་ཡིན་པ་སྣ་  
ཚོགས་དང། སྤྲོས་པ་རྣམས་འགགས་པས་དབང་པོའི་རྣམ་པར་ཤེས་པ་ཐམས་ཅད་འགག་པར་འགྱུར་ཏེ། བློ་གྲོས་ཆེན་པོ། འདི་ནི་མཚན་ཉིད་འགག་པ་ཞེས་  
  
  
༑བློ་གྲོས་ཆེན་པོ། དེ་ལ་རྒྱུན་འགག་པ་ནི་མཚམས་སྦྱོར་བའི་རྒྱུ་འགག་པ་ན་རྒྱུན་འགག་པར་འགྱུར་ཏེ། གང་ལས་འབྱུང་བ་འགགས་པ་དང། གང་ལ་དམིགས་པར་བྱ་བ་  
འགགས་ན་དེས་རྒྱུན་འགག་པར་འགྱུར་རོ། །བློ་གྲོས་ཆེན་པོ། དེ་ཅིའི་ཕྱིར་ཞེ་ན། དེའི་གནས་ཡིན་པའི་ཕྱིར་རོ། །དེ་ལ་གནས་ཞེས་བྱ་བ་ནི་ཐོག་མ་མེད་པའི་དུས་ཀྱི་རྣམ་པར་  
རྟོགས་པས་ཡོངས་སུ་བསྒོས་པའོ། །དམིགས་པ་ཞེས་བྱ་བ་ནི་འདི་ལྟ་སྟེ། རང་གི་སེམས་སྣང་བ་ལ་རྣམ་པར་ཤེས་པའི་ཡུལ་དུ་རྣམ་པར་རྟོག་པའོ། །བློ་གྲོས་ཆེན་པོ། དཔེར་  
ན༑ འཇིམ་པའི་གོང་བུ་དང། རྡུལ་ཕྲ་རབ་ནི་ཐ་དད་པའང་མ་ཡིན། ཐ་མི་དད་པའང་མ་ཡིན་ནོ། །གསེར་དང་རྒྱན་ཡང་དེ་བཞིན་ཏེ། བློ་གྲོས་ཆེན་པོ། གལ་ཏེ་འཇིམ་པའི་གོང་བུ་  
དང༑ རྡུལ་ཕྲ་རབ་གཉིས་ཐ་དད་པ་ཞིག་ཡིན་ན་ནི་དེ་དག་ལས་བརྩམས་པ་མ་ཡིན་པར་འགྱུར་ན། དེ་ནི་ཡང་དག་པར་དེ་དག་ལས་བརྩམས་པས་ན་དེའི་ཕྱིར་ཐ་དད་པ་མ་ཡིན་ནོ། །  
ཅི་སྟེ་ཐ་མི་དད་ན་ནི་འཇིམ་པའི་གོང་བུ་དང། རྡུལ་ཕྲ་རབ་བྱེ་བྲག་མེད་པར་འགྱུར་རོ། །དེ་བཞིན་དུ། བློ་གྲོས་ཆེན་པོ། འཇུག་པའི་རྣམ་པར་ཤེས་པ་རྣམས་ཀུན་གཞི་རྣམ་པར་  
ཤེས་པ་ཡང་དག་པའི་མཚན་ཉིད་དང། གལ་ཏེ་ཐ་དད་པ་ཞིག་ཡིན་ན་ཀུན་གཞི་རྣམ་པར་ཤེས་པ་རྒྱུ་མ་ཡིན་པར་འགྱུར་རོ། །དེ་སྟེ་ཐ་དད་པ་མ་ཡིན་ན་ནི་འཇུག་པའི་རྣམ་པར་  
  
  
༄༅། །ཤེས་པ་འགགས་ན། ཀུན་གཞི་རྣམ་པར་ཤེས་པའང་འགག་པར་འགྱུར་བ་ཞིག་ན། འདི་ལྟར་རང་གི་ཡང་དག་པའི་མཚན་ཉིད་ནི་ངེས་པར་  
འགག་པར་མི་འགྱུར་ཏེ། དེའི་ཕྱིར། བློ་གྲོས་ཆེན་པོ། རྣམ་པར་ཤེས་པ་རྣམས་ཀྱི་རང་གི་ཡང་དག་པའི་མཚན་ཉིད་འགག་པ་མ་ཡིན་གྱི་ལས་ཀྱི་མཚན་ཉིད་འགག་  
གོ་གལ་ཏེ་རང་གི་ཡང་དག་པའི་མཚན་ཉིད་ཀྱང་འགག་པ་ཡིན་ན་ནི། ཀུན་གཞི་རྣམ་པར་ཤེས་པའང་འགག་པར་འགྱུར་ཏེ། བློ་གྲོས་ཆེན་པོ། ཀུན་གཞི་རྣམ་པར་  
ཤེས་པ་འགག་པར་འགྱུར་བ་ཡིན་ན་ནི། མུ་སྟེགས་ཅན་ཆད་པར་སྨྲ་བ་དང་ཐ་མི་དད་པར་འགྱུར་རོ། །བློ་གྲོས་ཆེན་པོ། མུ་སྟེགས་ཅན་དེ་དག་ནི་འདི་སྐད་དུ་སྨྲ་སྟེ། འདི་  
ལྟ་སྟེ། འདི་ལྟར་ཡུལ་རྣམས་ལ་འཛིན་པ་འགག་པར་གྱུར་ན། རྣམ་པར་ཤེས་པའི་རྒྱུན་འགག་པར་འགྱུར་རོ་ཞེས་ཟེར་ཏེ། གལ་ཏེ་རྣམ་པར་ཤེས་པའི་རྒྱུན་འགག་  
པ་ཡིན་ན་ནི། ཐོག་མ་མེད་པའི་དུས་ཀྱི་རྒྱུན་ཀྱང་ཆད་པར་འགྱུར་བའི་རིགས་སོ། །བློ་གྲོས་ཆེན་པོ། མུ་སྟེགས་ཅན་རྣམས་རྒྱུན་སྐྱེ་བའི་རྒྱུ་ནི་མིག་གི་རྣམ་པར་ཤེས་པ་  
གཟུགས་དང། སྣང་བ་འདུས་པ་ལས་སྐྱེ་བ་མ་ཡིན་གྱི། གུད་ན་ཐ་དད་པའི་རྒྱུ་ཡོད་དོ་ཞེས་སྨྲའོ། །བློ་གྲོས་ཆེན་པོ། རྒྱུ་དེ་ནི་གཙོ་བོ་དང། མཆོག་དང། སྐྱེས་བུ་དང། དབང་  
  
  
དུས་དང། རྡུལ་ཕྲ་མོ་རྣམས་སོ། །གཞན་ཡང་བློ་གྲོས་ཆེན་པོ། རང་བཞིན་རྣམ་པ་བདུན་ཡོད་དོ། འདི་ལྟ་སྟེ་འདུ་བ་དངོས་པོའི་རང་བཞིན་དང། མཚན་ཉིད་ཀྱི་རང་  
བཞིན་དང། འབྱུང་བ་ཆེན་པོའི་དངོས་པོའི་རང་བཞིན་དང་རྒྱུའི་རང་བཞིན་དང། རྐྱེན་གྱི་རང་བཞིན་དང། མངོན་པར་གྲུབ་པའི་རང་བཞིན་ནོ། །གཞན་ཡང། བློ་གྲོས་ཆེན་པོ་  
དོན་དམ་པ་རྣམ་པ་བདུན་ཡོད་དེ། འདི་ལྟ་སྟེ། སེམས་ཀྱི་སྤྱོད་ཡུལ་དང། ཤེས་རབ་ཀྱི་སྤྱོད་ཡུལ་དང། ཡེ་ཤེས་ཀྱི་སྤྱོད་ཡུལ་དང་ལྟ་བའི་སྤྱོད་ཡུལ་དང། ལྟ་བ་གཉིས་ལས་  
འདས་པའི་སྤྱོད་ཡུལ་དང། སྲས་ཀྱི་ས་ལས་འདས་པའི་སྤྱོད་ཡུལ་དང། དེ་བཞིན་གཤེགས་པ་ཉིད་བྱོན་པའི་སྤྱོད་ཡུལ་ཏེ། བློ་གྲོས་ཆེན་པོ། འདི་དག་འདས་པ་དང། མ་  
འོངས་པ་དང། ད་ལྟར་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་དངོས་པོའི་རང་བཞིན་དོན་དམ་པའི་སྙིང་པོའོ། །དངོས་པོའི་རང་བཞིན་  
དོན་དམ་པའི་སྙིང་པོ་དེ་དང་ལྡན་པས་དེ་བཞིན་གཤེགས་པ་རྣམས་འཇིག་རྟེན་པ་དང། འཇིག་རྟེན་ལས་འདས་པ་དང། འཇིག་རྟེན་ལས་འདས་པ་མཆོག་གི་ཆོས་འཕགས་  
པའི་ཤེས་རབ་ཀྱི་སྤྱན་ཡོངས་སུ་རྫོགས་ནས་རང་དང་སྤྱིའི་མཚན་ཉིད་རྣམ་པར་དགོད་པ་ལ་འཇུག་ཅིང་ཇི་ལྟ་བ་བཞིན་དུ་རྣམ་པར་དགོད་པས་མུ་སྟེགས་ཅན་གྱི་སྨྲ་བ་དང། ལྟ་  
  
  
༄༅། །བ་ངན་པ་དང་ཐུན་མོང་དུ་མི་འགྱུར་བ་ཡིན་ནོ། །བློ་གྲོས་ཆེན་པོ། ཇི་ལྟར་ན་མུ་སྟེགས་ཅན་གྱི་སྨྲ་བ་དང། ལྟ་བ་ངན་པ་དང་ཐུན་མོང་མ་ཡིན་ཞེ་ན་  
འདི་ལྟ་སྟེ། རང་གི་ཡུལ་ལ་རྣམ་པར་རྟོག་པའི་ལྟ་བར་ཁོང་དུ་མ་ཆུད་པ་དང། རང་གི་རྣམ་པར་ཤེས་པའི་སེམས་སྣང་བ་ཙམ་དུ་མ་རྟོགས་པས། བློ་གྲོས་ཆེན་པོ། བྱིས་  
པ་སོ་སོའི་སྐྱེ་བོ་རྣམས་དངོས་པོ་དང། དངོས་པོ་མེད་པའི་རང་བཞིན་དོན་དམ་པ་ལ་ལྟ་བ་གཉིས་སུ་སྨྲ་བར་གྱུར་ཏོ། །གཞན་ཡང། བློ་གྲོས་ཆེན་པོ། རྣམ་པར་རྟོག་པ་  
སྲིད་པ་གསུམ་གྱི་སྡུག་བསྔལ་འགག་པ། མི་ཤེས་པ་དང། སྲེད་པ་དང། ལས་དང། རྐྱེན་རྣམ་པར་ལོག་པ། རང་གི་སེམས་སྣང་བ་སྒྱུ་མའི་ཡུལ་དང། རྗེས་སུ་ལྟ་བ་  
རྣམས་བཤད་པར་བྱའོ། །བློ་གྲོས་ཆེན་པོ། དགེ་སྦྱོང་ངམ་བྲམ་ཟེ་ལ་ལ་ནི་ས་བོན་མེད་པའམ། ས་བོན་ཡོད་པའི་རྒྱུ་ལས་འབྲས་བུ་སྣང་བ་དང། དངོས་པོའི་དུས་དང་  
གནས་པ་དང། རྐྱེན་རྣམས་ལས་ཕུང་པོ་དང། ཁམས་དང། སྐྱེ་མཆེད་རྣམས་སྐྱེ་བ་དང། གནས་པའམ། ཡང་ན་སྐྱེས་ནས་ཀྱང་འཇིག་པར་འགྱུར་པར་འདོད་དེ། བློ་གྲོས་  
ཆེན་པོ། དེ་དག་ནི་རྒྱུན་ནམ། བྱ་བའམ། སྐྱེ་བའམ། སྲིད་པའམ་མྱ་ངན་ལས་འདས་པའམ། ལམ་མམ། ལས་སམ། འབྲས་བུའམ། བདེན་པ་རྣམ་པར་འཇིག་  
  
  
ཆད་པར་སྨྲ་བར་འགྱུར་རོ། །དེ་ཅིའི་ཕྱིར་ཞེ་ན་གང་འདི་མངོན་སུམ་དུ་མི་དམིགས་ཤིང་ཐོག་མ་མི་མཐོང་སྟེ། དེའི་ཆ་མ་ཡིན་པའི་ཕྱིར་རོ། །བློ་གྲོས་ཆེན་པོ་  
དཔེར་ན། རྫ་མ་ཆག་ནས་གྱོ་མོར་གྱུར་པ་ནི་རྫ་མའི་བྱ་བ་མི་བྱེད་དོ། །ས་བོན་ཚིག་པའང་མྱུ་གུའི་བྱ་བ་མི་བྱེད་དེ། དེ་བཞིན་དུ། བློ་གྲོས་ཆེན་པོ། ཕུང་པོ་དང། ཁམས་དང། སྐྱེ་  
མཆེད་ཀྱི་དངོས་པོ་དག་འགགས་པ་དང། འགག་པ་དང། འགག་པར་འགྱུར་བ་ནི་རང་གི་སེམས་ཀྱི་རྣམ་པར་རྟོག་པས་མཐོང་སྟེ། རྒྱུ་མེད་པའི་ཕྱིར་དེ་དག་ནི་རིམ་གྱིས་  
སྐྱེ་བ་མེད་དོ། །བློ་གྲོས་ཆེན་པོ། གལ་ཏེ་ས་བོན་མེད་པའམ། ས་བོན་ཡོད་པ་ལས་རྣམ་པར་ཤེས་པ་རྣམས་རྐྱེན་གསུམ་དང་ཕྲད་པ་ལས་སྐྱེ་བ་ཞིག་ཡིན་ན་ནི་རུས་སྦལ་ལ་སྤུ་  
སྐྱེ་བ་དང། བྱེ་མ་ལས་ཀྱང་འབྲུ་མར་འབྱུང་བར་འགྱུར་བའི་རིགས་ཏེ། འོ་ན་ནི་ཁྱོད་ཀྱི་དམ་བཅས་པ་ལས་ཉམས་ཤིང་ངེས་པའི་དོན་དང་ཡང་འགལ་བར་འགྱུར་རོ། །ས་བོན་  
ཡོད་པ་དང། ས་བོན་མེད་པར་བཤད་པ་ལ་ཉེས་པ་དེ་ལྟ་བུ་ཡོད་པས་བྱ་བ་དང་ལས་བྱས་པ་རྣམས་དོན་མེད་པར་འགྱུར་རོ། །བློ་གྲོས་ཆེན་པོ། མུ་སྟེགས་ཅན་དེ་དག་རྐྱེན་  
གསུམ་ཕྲད་པ་ལས་སྐྱེ་ཞེས་བྱ་བ་ཡང། བྱ་བ་དང་ཐབས་ནི་རྒྱུ་དང་འབྲས་བུའི་རང་གི་མཚན་ཉིད་དུ་ཡོད་ལ། འདས་པ་དང་མ་འོངས་པ་དང། ད་ལྟར་བྱུང་བ་ནི་ས་བོན་  
  
  
༄༅། །ཡོད་པ་དང། ས་བོན་མེད་པའི་མཚན་ཉིད་དོ་ཞེས་ཟེར་ཏེ་དེ་ནི་སྔོན་གཅིག་ནས་གཅིག་ཏུ་རིགས་པའི་དངོས་པོ་བརྒྱུད་དེ་འོངས་པ་རྟོག་གེ་པའི་  
རྗེས་སུ་འཇུག་ཅིང་རང་གི་ལྟ་བའི་ཉེས་པའི་བག་ཆགས་ཀྱིས་བསྒོས་པས་དེ་སྐད་དུ་སྟོན་ཏེ། བློ་གྲོས་ཆེན་པོ། དེ་ལྟར་བྱིས་པ་སོ་སོའི་སྐྱེ་བོ་རྣམས་ལྟ་བ་ངན་པས་ཟིན་པ་  
ལོག་པའི་གྱ་གྱུས་རབ་ཏུ་རྨོངས་པ་དང་མྱོས་པའི་མི་ཤེས་པ་རྣམས་རྫུན་དུ་འདི་ནི་ཐམས་ཅད་མཁྱེན་པས་བསྟན་ཏོ་ཞེས་ཟེར་རོ་།བློ་གྲོས་ཆེན་པོ། གལ་ཏེ་ཡང་དགེ་སྦྱོང་  
ངམ༑ བྲམ་ཟེ་གང་ལ་ལ་ཆོས་ཐམས་ཅད་རང་བཞིན་དང་བྲལ་བ་སྤྲིན་དང། མགལ་མེའི་འཁོར་ལོ་དང། དྲི་ཟའི་གྲོང་ཁྱེར་དང་མཚུངས་པ་དང། མ་སྐྱེས་པ་སྒྱུ་མ་དང། སྨིག་  
རྒྱུ་དང། ཆུའི་ཟླ་བ་དང། རྨི་ལམ་ལྟ་བུ་དང། ནང་དང་ཕྱི་རོལ་ཏུ་སེམས་སྣང་བ་རྣམ་པར་རྟོག་པ་དང། ཐོག་མ་མེད་པའི་དུས་ཀྱི་རྣམ་པར་སྤྲོས་པ་རང་གི་སེམས་ཀྱི་རྣམ་པར་  
རྟོག་པ་ལས་ལོག་ཤིག་ན་མེད་པ་དང། རྒྱུ་དང་རྐྱེན་འགགས་ཤིང་ཟད་པར་གྱུར་ན། རྣམ་པར་རྟོག་པ་དང་བྲལ་བར་མཐོང་བ་དང་བརྗོད་པ་དང། བརྗོད་པར་བྱ་བ་དང་  
བརྟག་པ་དང། བརྟག་པར་བྱ་བ་དང། ལོངས་སྤྱོད་དང། ལུས་སུ་ཀུན་གཞི་རྣམ་པར་ཤེས་པ་རྣམ་པར་བཞག་པ་དང། རྣམ་པར་ཤེས་པའི་ཡུལ་གཟུང་བ་དང། འཛིན་པ་  
  
  
མི་མཐུན་པ་དང། སྣང་བ་མེད་པའི་སྤྱོད་ཡུལ་སྐྱེ་བ་དང། གནས་པ་དང། འཇིག་པ་སྤངས་པ་དང། རང་གི་སེམས་ཨླས་བྱུང་བ་ཙམ་དུ་རྗེས་སུ་འཇུག་ཅིང་རྣམ་པར་  
འབྱེད་ན། བློ་གྲོས་ཆེན་པོ། བྱང་ཆུབ་སེམས་དཔའ་དེ་དག་ནི་རིང་པོར་མི་ཐོགས་པར་འཁོར་བ་དང་མྱ་ངན་ལས་འདས་པ་མཉམ་པ་ཉིད་དང། སྙིང་རྗེ་ཆེན་པོ་དང། ཐབས་ལ་  
མཁས་པ་དང། རྩོལ་བ་མེད་པའི་སྦྱོར་བ་འཐོབ་པར་འགྱུར་རོ་།བློ་གྲོས་ཆེན་པོ། སེམས་ཅན་གྱི་ཁམས་དེ་དག་ཐམས་ཅད་སྒྱུ་མ་དང་མཚུངས་པ་དང། རྒྱུ་དང་རྐྱེན་ལ་མི་བརྩོན་  
པ་དང། ཕྱི་ནང་གི་ཡུལ་ལས་རྣམ་པར་དབེན་པ་དང། སེམས་ལས་ཕྱི་རོལ་ཏུ་མི་མཐོང་བས་རིམ་གྱིས་མཚན་མ་མེད་པའི་གནས་སུ་འཇུག་པ་དང། རིམ་གྱིས་ས་ནས་སར་ཏིང་ངེ་འཛིན་  
གྱི་སྤྱོད་ཡུལ་ལ་འཇུག་པ་དང། ཁམས་གསུམ་སྒྱུ་མ་ལྟ་བུར་ཤིན་ཏུ་མོས་ཤིང་སོ་སོར་རབ་ཏུ་རྟོག་པས་སྒྱུ་མ་ལྟ་བུའི་ཏིང་ངེ་འཛིན་རབ་ཏུ་འཐོབ་པར་འགྱུར་རོ། །རང་གི་སེམས་  
སྣང་བ་ལས་འདས་ཤིང་སྣང་བ་མེད་པ་ལ་འཇུག་པས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པ་རྗེས་སུ་ཐོབ་པར་བྱེད་པ་དང། དེ་དག་གི་སྦྱོར་བ་སྐྱེད་པ་རབ་ཏུ་སྤངས་པས་རྡོ་  
རྗེ་ལྟ་བུའི་ཏིང་ངེ་འཛིན་ཐོབ་ནས་དེ་བཞིན་གཤེགས་པའི་ས་ལ་འཇུག་པར་འགྱུར་རོ། །དེ་བཞིན་ཉིད་ཀྱི་རྗེས་སུ་འཇུག་པའི་སྤྲུལ་པ་མངོན་པར་ཤེས་པ་དང། དབང་དང། སྙིང་  
  
  
༄༅། །རྗེ་དང། ཐབས་ཀྱིས་རབ་ཏུ་བརྒྱན་པ། སངས་རྒྱས་ཀྱི་ཞིང་ཐམས་ཅད་དུ་ཅིག་ཅར་འཇུག་པ། མུ་སྟེགས་ཅན་གྱི་གནས་སུ་ཉེ་བར་འགྲོ་བ་  
སེམས་དང་ཡིད་དང། རྣམ་པར་ཤེས་པ་དང་བྲལ་བས་བྱང་ཆུབ་སེམས་དཔའ་དེ་གནས་གྱུར་པའི་རིམ་གྱིས་དེ་བཞིན་གཤེགས་པའི་སྐུ་འཐོབ་པར་འགྱུར་རོ། །བློ་  
གྲོས་ཆེན་པོ། དེ་བས་ན་དེ་བཞིན་གཤེགས་པའི་རྗེས་སུ་འཇུག་པའི་སྐུའང་འཐོབ་པར་འདོད་པ་རྣམས་ཀྱིས་ཕུང་པོ་དང། ཁམས་དང་སྐྱེ་མཆེད་དང། སེམས་དང། རྒྱུ་དང་  
རྐྱེན་དང། བྱ་བ་དང། སྦྱོར་བ་དང། སྐྱེ་བ་དང། གནས་པ་དང། འཇིག་པ་དང། རྣམ་པར་རྟོག་པའི་སྤྲོས་པ་རྣམས་ཡོངས་སུ་སྤང་པར་བྱའོ། །སེམས་ཙམ་གྱི་དྲང་པོར་  
རྩོལ་བས་ཐོག་མ་མེད་པའི་དུས་ཀྱི་སྤྲོས་པའི་ཉེས་པ་ལ་སོ་སོར་རྟོག་ཅིང། རྣམ་པར་རྟོག་པའི་བག་ཆགས་ཀྱི་རྒྱུ་དང། སྲིད་པ་གསུམ་པོ་དག་སྣང་བ་མེད་པ་དང། སངས་  
རྒྱས་ཀྱི་ས་སྐྱེ་བ་མེད་པར་མཇལ་བས་རང་གིས་རིག་པ་འཕགས་པའི་བགྲོད་པར་ཕྱིན་པ་དང། རང་གི་སེམས་ལ་དབང་སྒྱུར་ཞིང་རྩོལ་བ་མེད་པའི་སྤྱོད་པ་རྟོགས་པར་  
ཁོང་དུ་ཆུད་པ། གཟུགས་སྣ་ཚོགས་ཀྱི་རྗེས་སུ་འཇུག་པའི་ནོར་བུ་དང་མཚུངས་པ་དང། སེམས་ཅན་གྱི་སེམས་ཤིན་ཏུ་ཕྲ་བའི་རྗེས་སུ་འཇུག་ཅིང་སྤྲུལ་པའི་ལུས་ཀྱིས་  
  
  
པས་ས་རྣམས་རིམ་གྱིས་མཚམས་སྦྱོར་བ་རྣམ་པར་གཞག་པར་འགྱུར་རོ། །དེ་ལྟ་བས་ན། བློ་གྲོས་ཆེན་པོ། རང་གི་  
གྲུབ་པའི་མཐའ་ལ་མཁས་པ་རབ་ཏུ་བསྒྲུབ་པར་བྱའོ། །དེ་ནས་བྱང་ཆུབ་སེམས་དཔའ་བློ་གྲོས་ཆེན་པོས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་  
འདས། སེམས་དང། ཡིད་དང། རྣམ་པར་ཤེས་པ་དང། ཆོས་ལྔ་དང་རང་བཞིན་གྱི་མཚན་ཉིད་བཤད་དུ་གསོལ། འདི་ནི་སངས་རྒྱས་དང་བྱང་ཆུབ་སེམས་དཔའ་ཐམས་  
ཅད་ཀྱིས་བགྲོད་པར་བགྱི་བ། རང་གི་སེམས་ཀྱིས་མཐོང་བ་ལ་སོགས་པས་དམིགས་པར་བགྱི་བའི་སྤྱོད་ཡུལ་དང་འཕྲོད་པ་མ་ལགས་པ་བརྗོད་པའམ། རིགས་པ་དང། དེ་ཁོ་ན་  
ཉིད་ཀྱི་མཚན་ཉིད་ཐམས་ཅད་རབ་ཏུ་སྟོན་པ། སངས་རྒྱས་ཐམས་ཅད་ཀྱི་གསུང་གི་སྙིང་པོའོ། །བཅོམ་ལྡན་འདས། ལངྐའི་གྲོང་རྡལ་དང། མ་ལ་ཡའི་རི་དང། རྒྱ་མཚོ་ལ་གནས་  
པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་སླད་དུ་དེ་བཞིན་གཤེགས་པ་རྣམས་ཀྱིས་རབ་ཏུ་བསྔགས་པ། རྒྱ་མཚོའི་དབའ་རླབས་ལྟ་བུའི་ཀུན་གཞི་རྣམ་པར་  
ཤེས་པའི་སྤྱོད་ཡུལ་དང། ཆོས་ཀྱི་སྐུ་བཤད་དུ་གསོལ། དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་བློ་གྲོས་ཆེན་པོ་ལ་འདི་སྐད་ཅེས་བཀའ་སྩལ་ཏོ། །བློ་གྲོས་ཆེན་  
  
  
༄༅། །པོ༑ རྐྱེན་རྣམ་པ་བཞིའི་ཕྱིར་མིག་གི་རྣམ་པར་ཤེས་པ་འཇུག་སྟེ། བཞི་གང་ཞེ་ན། འདི་ལྟ་སྟེ། རང་གི་སེམས་སྣང་བ་འཛིན་པར་ཁོང་དུ་མ་ཆུད་  
པ་དང། ཐོག་མ་མེད་པའི་དུས་ནས་སྤྲོས་པའི་གནས་ངན་ལེན་གྱི་གཟུགས་ཀྱི་བག་ཆགས་ལ་མངོན་པར་ཞེན་པ་དང། རྣམ་པར་ཤེས་པའི་རང་བཞིན་གྱི་ངོ་བོ་ཉིད་དང། གཟུགས་  
རྣམ་པ་སྣ་ཚོགས་ཀྱིས་མཚན་ཉིད་མཐོང་བར་འདུན་པའོ། །བློ་གྲོས་ཆེན་པོ། འདི་ནི་རྒྱུ་རྐྱེན་བཞི་པོ་ཆུ་ཀླུང་གི་གནས་དང། ཀུན་གཞི་རྣམ་པར་ཤེས་པ་ལས་འཇུག་པའི་རྣམ་  
པར་ཤེས་པའི་རླབས་འབྱུང་བ་ཞེས་བྱའོ། །བློ་གྲོས་ཆེན་པོ། མིག་གི་རྣམ་པར་ཤེས་པ་ཇི་ལྟ་བ་བཞིན་དུ་དབང་པོ་ཐམས་ཅད་ཀྱི་རྡུལ་ཕྲ་རབ་དང། སྤུའི་ཁུང་བུ་ལྷན་ཅིག་  
སྐྱེ་བ་དང། རིམ་གྱིས་ཡུལ་གྱི་རྗེས་སུ་སྐྱེ་བའང་དེ་བཞིན་ཏེ་ཇི་ལྟར་མེ་ལོང་རབ་ཏུ་གསལ་བའི་ནང་དུ་གཟུགས་བརྙན་སྣང་བ་བཞིན་ནོ། །བློ་གྲོས་ཆེན་པོ། དཔེར་ན་  
རླུང་རབ་ཏུ་དྲག་པོས་རྒྱ་མཚོ་ཆེན་པོའི་ཆུ་རབ་ཏུ་སྐྱོད་པར་བྱེད་པ་དེ་བཞིན་དུ། ཕྱི་རོལ་གྱི་ཡུལ་གྱི་རླུང་གིས་ཀྱང་སེམས་ཀྱི་རྒྱ་མཚོ་བསྒུལ་བས་རྣམ་པར་ཤེས་པའི་རླབས་  
རྣམས་རྒྱུན་མི་འཆད་དེ། རྒྱུ་དང་བྱ་བའི་མཚན་ཉིད་ཐ་དད་པ་དང། ཐ་དད་མ་ཡིན་པ་གཅིག་ཏུ་འདྲེས་པ། ལས་དང་སྐྱེ་བའི་མཚན་ཉིད་ལ་ཤིན་ཏུ་མངོན་པར་ཞེན་པ་དང་  
  
  
ཕྱིར་རྣམ་པར་ཤེས་པའི་ཚོགས་ལྔ་འཇུག་གོ་བློ་གྲོས་ཆེན་པོ་རྣམ་པར་ཤེས་པའི་ཚོགས་ལྔ་པོ་དེ་དག་དང་  
ལྷན་ཅིག་པའི་རྒྱུ་ལ་བྱེ་བྲག་གིས་རྣམ་པའི་མཚན་ཉིད་ཁོང་དུ་ཆུད་པར་བྱེད་པས་ཡིད་ཀྱི་རྣམ་པར་ཤེས་པའི་རྒྱུ་ནི་དེའི་ལུས་ཀྱི་རྗེས་སུ་འཇུག་པ་ཡིན་པར་རིག་པར་བྱའོ། །དེ་དག་  
འདི་སྙམ་དུ་བདག་ཅག་ནི་ཕན་ཚུན་གཅིག་གི་རྒྱུ་གཅིག་བྱེད་དོ་སྙམ་དུ་མི་སེམས་ཏེ། འོན་ཀྱང་རང་གི་སེམས་སྣང་བ་ལ་རྣམ་པར་རྟོག་པས་མངོན་པར་ཞེན་པ་འཇུག་ཅིང་དེ་དག་སོ་  
སོ་ནས་འཇིག་པའི་མཚན་ཉིད་དང་ལྷན་ཅིག་ཏུ་འཇུག་གོ་ཡུལ་གྱི་རྣམ་པའི་བྱེ་བྲག་འབྱེད་པ་ནི་འདི་ལྟ་སྟེ། །དེ་དག་འཇུག་པའོ་།བློ་གྲོས་ཆེན་པོ། ཇི་ལྟར་རྣལ་འབྱོར་བ་དག་  
བསམ་གཏན་དང་ཏིང་ངེ་འཛིན་ལ་མཉམ་པར་བཞག་པ་བག་ཆགས་ཤིན་ཏུ་ཕྲ་རབ་འཇུག་པ་རྣམས་མི་ཤེས་པ་དེ་དག་འདི་སྙམ་དུ་བདག་ཅག་རྣམ་པར་ཤེས་པ་བཀག་  
ནས་སྙོམས་པར་ཞུགས་སོ་སྙམ་དུ་སེམས་ཀྱང་ཡང་དག་པར་རྣམ་པར་ཤེས་པ་བཀག་ནས་སྙོམས་པར་ཞུགས་པ་མ་ཡིན་ཏེ། འདི་ལྟར་བག་ཆགས་ཀྱི་ས་བོན་ཤིན་ཏུ་ཕྲ་བ་  
མ་འགགས་པའི་ཕྱིར་མ་འགགས་པའོ། །ཡུལ་ལ་འཇུག་ཅིང་འཛིན་པ་དང་མི་ལྡན་པའི་ཕྱིར་ནི་འགག་པའོ། །བློ་གྲོས་ཆེན་པོ། དེ་ལྟར་ཤིན་ཏུ་ཕྲ་བའི་ཀུན་གཞི་རྣམ་པར་ཤེས་  
  
  
༄༅། །པ་དེ་མཐར་ཐུག་པར་རྟོགས་པ་ནི་དེ་བཞིན་གཤེགས་པ་དང། ས་ལ་རབ་ཏུ་གནས་པའི་བྱང་ཆུབ་སེམས་དཔའ་རྣམས་མ་གཏོགས་པར་གཞན་  
ཉན་ཐོས་དང། རང་སངས་རྒྱས་དང། མུ་སྟེགས་ཅན་གྱི་རྣལ་འབྱོར་པ་རྣམས་ཀྱིས་ཐོབ་པའི་ཏིང་ངེ་འཛིན་དང། ཤེས་རབ་ཀྱི་སྟོབས་ཀྱིས་ཀྱང་རྟོགས་པར་མི་ནུས་སོ། །གཞན་  
དུན་སའི་མཚན་ཉིད་དང། ཤེས་རབ་དང། ཡེ་ཤེས་དང། ཐབས་ལ་མཁས་པ་རྣམ་པར་འབྱེད་པ་དག་ཚིག་གི་དོན་རབ་ཏུ་དབྱེ་བ་ལ་རྣམ་པར་གདོན་མི་ཟ་བ་རྒྱལ་བ་མཐའ་  
ཡས་པ་རྣམས་ལས་དགེ་བའི་རྩ་བ་ཡོངས་སུ་བསགས་པ་དང། རང་གི་སེམས་སྣང་བ་ལ་རྣམ་པར་རྟོག་པའི་སྤྲོས་པ་དང་བྲལ་བ་རི་དང་ནགས་ཚལ་སྟུག་པོ་དང། ཤིང་  
ཁྲོད་ན་གནས་ཤིང་རྣལ་འབྱོར་ཐ་མ་དང། འབྲིང་དང། རབ་ཏུ་བསྒོམས་པ་རྣམས་ཀྱིས་རང་གི་སེམས་ཀྱི་རྣམ་པར་རྟོག་པའི་རྒྱུད་མཐོང་བ་དང། ཞིང་ཚད་མེད་པའི་  
སངས་རྒྱས་རྣམས་ཀྱིས་དབང་བསྐུར་བ་དང། དབང་དང། སྟོབས་དང། མངོན་པར་ཤེས་པ་དང། ཏིང་ངེ་འཛིན་དང། དགེ་བའི་བཤེས་གཉེན་སངས་རྒྱས་ཀྱི་སྲས་ཀྱི་  
འཁོར་རྣམས་ཀྱང་འཐོབ་པར་འགྱུར་ཏེ། དེས་སེམས་དང། ཡིད་དང་རྣམ་པར་ཤེས་པ་དང། རང་གི་སེམས་སྣང་བའི་རང་བཞིན་གྱི་སྤྱོད་ཡུལ་སྤྲོས་པའི་མཚན་ཉིད་  
  
  
ལས་དང། སྲེད་པ་དང། མི་ཤེས་པ་ལ་སོགས་པའི་རྒྱུ་ལས་རྒྱལ་བར་ནུས་སོ། །དེ་ལྟ་བས་ན། བློ་གྲོས་ཆེན་པོ། རྣལ་འབྱོར་པ་རྣམས་ཀྱིས་  
དགེ་བའི་བཤེས་གཉེན་རྒྱལ་བ་རྣམས་ལ་བསྟེན་པར་བྱའོ། །དེ་ནས་བཅོམ་ལྡན་འདས་ཀྱིས་དོན་དེ་ཉིད་ཡང་བསྟན་པའི་ཕྱིར། ཚིགས་སུ་བཅད་པ་འདི་དག་གསུངས་སོ། །དཔེར་ན་རྒྱ་  
མཚོའི་དབའ་རླབས་རྣམས། །དེ་དག་རླུང་དྲག་དབང་གིས་བྱུང་།རླབས་ཆེན་རྒྱ་མཚོ་རབ་བསྐྱོད་པས། །རྒྱུན་ནི་རྣམ་པར་ཆད་པ་མེད། ཀུན་གཞི་རྒྱ་མཚོ་རྟག་གནས་པ། །ཡུལ་གྱི་རླུང་གིས་  
རབ་བསྐྱོད་ནས། །སྣ་ཚོགས་རྣམ་ཤེས་དབའ་རླབས་རྣམས། །གར་ཅིང་རབ་ཏུ་འཇུག་པར་འགྱུར། །སྔོན་པོ་དམར་པོ་སྣ་ཚོགས་གཟུགས། །དུང་དང་འོ་མ་ཁ་ར་དང། །བསྐ་བ་མེ་ཏོག་  
འབྲས་བུ་དང། །ཉི་ཟླ་དང་ནི་འོད་ཟེར་དང། །གཅིག་པ་མ་ཡིན་ཐ་དད་མིན། །རྒྱ་མཚོ་རླབས་རྣམས་རབ་ཏུ་བསྐྱེད། །དེ་བཞིན་རྣམ་ཤེས་བདུན་པོ་ཡང། །སེམས་དང་ལྷན་ཅིག་རབ་ཏུ་  
སྐྱེ༑ ༑ཇི་ལྟར་རྒྱ་མཚོ་ཡོངས་གྱུར་ནས། །དབའ་རླབས་སྣ་ཚོགས་འཇུག་པ་ལྟར། །རྣམ་ཤེས་བདུན་པོ་དེ་བཞིན་ཏེ། །སེམས་དང་ལྷན་ཅིག་རབ་ཏུ་སྐྱེ། །ཀུན་གཞི་རྣམ་ཤེས་གནས་  
ལས་ནི། །རྣམ་ཤེས་སྣ་ཚོགས་རབ་འཇུག་སྟེ། །འདི་ལྟར་ཡིད་དང་རྣམ་ཤེས་དེས། །མཚན་ཉིད་དོན་ལ་རབ་ཏུ་སེམས། །མི་འཇིགས་མཚན་ཉིད་བརྒྱད་ཡོད་དེ། །མཚན་མ་  
  
  
༄༅། །མེད་པའང་མཚན་མ་མེད། །རྒྱ་མཚོ་དང་ནི་དབའ་རླབས་རྣམས། །ཇི་ལྟར་བྱེ་བྲག་མེད་པ་བཞིན། །རྣམ་ཤེས་སེམས་དང་དེ་བཞིན་དུ། །ཐ་  
དད་པ་ཡང་མི་དམིགས་སོ། །སེམས་ནི་ལས་གསོག་བྱེད་ཅེས་བྱ། །ཡིད་ཀྱི་རྒྱ་ཆེར་གསོག་པ་སྟེ། །རྣམ་ཤེས་དག་ནི་རྣམ་པར་རིགས། །སྣང་བའི་ཡུལ་ལྟོས་སྔར་  
བཤད་དོ། །དེ་ནས་བྱང་ཆུབ་སེམས་དཔའ་བློ་གྲོས་ཆེན་པོས་ཚིགས་སུ་བཅད་པས་ཞུ་བ་ཞུས་པ། སྔོན་པོ་དམར་པོའི་གཟུགས་རྣམས་ནི། །སེམས་ཅན་རྣམ་ཤེས་སྐྱེད་  
པར་བགྱིད། །རླབས་དང་མཚུངས་པའི་སྣ་ཚོགས་ཆོས། །ཅི་སླད་བདག་ལ་བཤད་དུ་གསོལ། །དེ་ནས་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ་  
སྔོན་པོ་དམར་པོ་སྣ་ཚོགས་གཟུགས། །དབའ་རླབས་དག་ནི་ཡོད་མ་ཡིན་།ལས་གསོག་སེམས་སུ་བཤད་པ་ཡང། །སྐྱེ་བོ་རྟོགས་པར་བྱ་ཕྱིར་རོ་།ལས་དེ་ཡང་ནི་  
ཡོད་མ་ཡིན། །རང་གི་སེམས་ནི་གཟུང་དང་བྲལ། །གཟུང་བ་མེད་པས་འཛིན་པའང་མེད། །དབའ་རླབས་དེ་དང་རབ་ཏུ་མཚུངས། །ལོངས་སྤྱོད་ལུས་དག་རྣམ་གཞག་པ། །  
སེམས་ཅན་སྣང་བའི་རྣམ་ཤེས་ཡིན། །དེ་ལས་ལས་རྣམས་སྣང་བར་བྱེད། །དཔེར་ན་རྒྱ་མཚོའི་རླབས་དང་མཚུངས། །དེ་ནས་བྱང་ཆུབ་སེམས་དཔའ་བློ་གྲོས་ཆེན་པོས་  
  
  
རྒྱ་མཚོའི་དབའ་རླབས་དངོས་པོ་ནི། །གར་བགྱིད་གཡོ་བས་རིག་འགྱུར་ལ། །ཀུན་གཞི་ལས་ཀྱང་དེ་ལྟར་ན། །ཅི་ཡི་སླད་དུ་བློས་མི་རིག་  
དེ་ནས་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། བྱིས་པ་བློ་དང་མི་ལྡན་པས། །ཀུན་གཞི་རྒྱ་མཚོ་འདྲ་བ་དང། །ལས་ཀྱི་མཚན་ཉིད་རླབས་ལྟ་བུའི། །དཔེ་ལ་  
བརྟེན་ནས་རྟོགས་པར་འགྱུར། །དེ་ནས་བྱང་ཆུབ་སེམས་དཔའ་བློ་གྲོས་ཆེན་པོས་ཡང་ཚིགས་སུ་བཅད་དེ་གསོལ་པ། སྐྱེ་བོ་བཟང་ངན་པར་མ་ལ། །གདུགས་ནི་མཉམ་  
པར་ཤར་བ་བཞིན། །བདེ་གཤེགས་འཇིག་རྟེན་སྣང་མཛད་པའང་།བྱིས་པ་རྣམས་ལ་ཡང་དག་ཆོས། །རབ་ཏུ་རྣམ་འབྱེད་གསུང་རིགས་ན། །ཅི་སླད་ཡང་དག་གསུང་  
མི་མཛད། །དེ་ནས་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ། ཅི་སྟེ་ཡང་དག་བཤད་དུ་ནི། །དེ་ཡི་སེམས་ལ་ཡང་དག་མེད། །ཇི་ལྟར་རྒྱ་མཚོའི་དབའ་  
རླབས་དང། །མེ་ལོང་གཟུགས་བརྙན་རྨི་ལམ་དག་དེ་དག་ཐམས་ཅད་ཅིག་ཅར་སྣང། །སེམས་ཀྱི་སྤྱོད་ཡུལ་དེ་བཞིན་ནོ། །ཡུལ་རྣམས་དང་ནི་མི་ལྡན་ཕྱིར། །རིམ་གྱིས་  
ལས་དག་འཇུག་ཅིང་སྐྱེ། །རྣམ་པར་ཤེས་པས་རྣམ་པར་རིག་ཡིད་ནི་དེ་བཞིན་སེམས་པར་བྱེད། །ལྔ་པོ་དག་ནི་སྣང་བར་འགྱུར། །དེ་ལ་གོ་རིམས་ངེས་པ་མེད། །ཇི་  
  
  
༄༅། །ལྟར་རི་མོའི་མཁན་པོ་དང། །རི་མོ་མཁན་གྱི་སློབ་མ་དག་རི་མོའི་དོན་དུ་ཚོན་འགྱེད་ལྟར། །ང་ཡི་བཤད་པའང་དེ་བཞིན་ནོ། །ཚོན་ལ་རི་མོ་  
ཡོད་མ་ཡིན། །སྨྱིག་གུ་དང་ནི་གཞི་ལ་མེད། །སེམས་ཅན་དགའ་བ་བསྐྱེད་པའི་ཕྱིར། །ཚོན་གྱིས་རི་མོ་མངོན་པར་བསྒྲུབས། །བཤད་པ་དག་ནི་གཞན་ཕྱིར་སྤྱོད། །ཡང་དག་  
ཉིད་ནི་ཡི་གེ་སྤངས། །རྣམ་འབྱེད་ལས་ནི་དང་པོ་བ། །རྣལ་འབྱོར་པ་ལ་ཡང་དག་བསྟན། །སོ་སོ་རང་རིག་ཡང་དག་ནི། །རྟོག་དང་རྟག་པར་རབ་ཏུ་སྤངས། །རྒྱལ་བའི་  
སྲས་ལ་འདི་བསྟན་གྱི། །བྱིས་པ་ལ་ནི་གཞན་རབ་འབྱེད། །ཇི་ལྟར་སྒྱུ་མ་སྣ་ཚོགས་དག་སྣང་ཡང་ཡང་དག་མ་ཡིན་ཏེ། །དེ་བཞིན་བཤད་པ་སྣ་ཚོགས་ཀྱང། །བྱ་བའི་རྗེས་  
སུ་གཞག་པ་ཡིན། །བཤད་པ་མཐུན་པར་མ་གྱུར་པ། །དེ་ལ་བཤད་པ་མ་ཡིན་འགྱུར། །ཇི་ལྟར་ནད་པ་སོ་སོ་ལ། །སྨན་མཁས་དཔྱད་རྣམས་བསྟན་པ་ལྟར། །དེ་བཞིན་གཤེགས་  
པས་སེམས་ཅན་ལ། །མོས་པ་ཇི་བཞིན་རབ་ཏུ་སྟོན། །བརྩེ་བས་རབ་ཏུ་གསུངས་པ་ཡི། །སོ་སོ་རང་གི་སྤྱོད་ཡུལ་ནི། །རྟོག་གེ་པ་ཡི་ཡུལ་མ་ཡིན། །ཉན་ཐོས་རྣམས་ཀྱང་སྐལ་  
ཡོད་མིན། །གཞན་ཡང། བློ་གྲོས་ཆེན་པོ། བྱང་ཆུབ་སེམས་དཔའ་སེམས་དཔའ་ཆེན་པོ་གང་གིས་རང་གི་སེམས་སྣང་བའི་གཟུང་བ་དང་འཛིན་པ་རྣམ་པར་རྟོག་པའི་སྤྱོད་  
  
  
འདུ་འཛི་དང་གཉིད་ཡོངས་སུ་སྤང་བར་བྱའོ། །སྲོད་དང། ཐོར་ངས་དང། ནམ་གྱི་གུང་ཐུན་ལ་བདག་ཉིད་རྟག་ཏུ་དྲན་པ་དང་  
ལྡན་ཞིང་མི་ཉལ་བར་སྦྱོར་བ་ལ་རབ་ཏུ་བརྩོན་པར་བྱའོ། །ལྟ་བ་ངན་པ་རྣམས་ཀྱི་བསྟན་བཅོས་དང། གཏམ་དང། ཉན་ཐོས་དང་རང་སངས་རྒྱས་ཀྱི་ཐེག་པའི་མཚན་མ་ཡོངས་  
སུ་སྤང་བར་བྱའོ། །རང་གི་སེམས་སྣང་བའི་རྣམ་པར་རྟོག་པའི་མཚན་ཉིད་ཁོང་དུ་ཆུད་པར་རྟོགས་པར་བྱའོ། །གཞན་ཡང། བློ་གྲོས་ཆེན་པོ། བྱང་ཆུབ་སེམས་དཔའ་སེམས་  
དཔའ་ཆེན་པོས་ཡེ་ཤེས་དང། ཤེས་རབ་ཀྱི་མཚན་ཉིད་དགོད་པ་ལ་གནས་ནས། གོང་དུ་འཕགས་པའི་ཡེ་ཤེས་ཀྱི་མཚན་ཉིད་གསུམ་ལ་རབ་ཏུ་བརྩོན་པས་བསྒྲུབ་པར་བྱའོ། །  
གོང་དུ་བརྩོན་ཞིང་བསྒྲུབ་པར་བྱ་བའི་ཡེ་ཤེས་ཀྱི་མཚན་ཉིད་གསུམ་པོ་དེའང་གང་ཞེ་ན། འདི་ལྟ་སྟེ། སྣང་བ་མེད་པའི་མཚན་ཉིད་དང། སངས་རྒྱས་ཐམས་ཅད་ཀྱི་རང་གི་སྨོན་  
ལམ་གྱི་གནས་ཀྱི་མཚན་ཉིད་དང། འཕགས་པ་སོ་སོ་རང་གིས་རིག་པའི་ཡེ་ཤེས་མཐར་ཐུག་པའི་མཚན་ཉིད་དེ། རྣལ་འབྱོར་པས་དེ་དག་ཁོང་དུ་ཆུད་པས་བོང་དུ་ཐེང་པོ་ལྟ་  
བུའི་སེམས་དང། ཤེས་རབ་དང། ཡེ་ཤེས་ཀྱི་མཚན་ཉིད་སྤངས་ཏེ་རྒྱལ་བའི་སྲས་ཀྱི་ས་བརྒྱད་པ་ཐོབ་ནས། དེའི་གོང་དུ་མཚན་ཉིད་གསུམ་ལ་རབ་ཏུ་བརྩོན་པར་བྱེད་དོ།།  
  
  
༄༅། །དེ་ལ། བློ་གྲོས་ཆེན་པོ། སྣང་བ་མེད་པའི་མཚན་ཉིད་ནི་འདི་ལྟ་སྟེ། ཉན་ཐོས་དང། རང་སངས་རྒྱས་དང། མུ་སྟེགས་ཅན་གྱི་མཚན་ཉིད་དེ་  
དག་ཡོངས་སུ་འདྲིས་པ་ལས་སྐྱེའོ། །བློ་གྲོས་ཆེན་པོ། རང་གི་སྨོན་ལམ་གྱི་གནས་ཀྱི་མཚན་ཉིད་ནི་འདི་ལྟ་སྟེ། སྔོན་གྱི་སངས་རྒྱས་རྣམས་ཀྱི་རང་གི་སྨོན་ལམ་གྱི་གནས་  
ལ་མངོན་པར་བརྩོན་པ་ལས་འབྱུང་ངོ། །བློ་གྲོས་ཆེན་པོ། འཕགས་པ་སོ་སོ་རང་གིས་རིག་པའི་ཡེ་ཤེས་མཐར་ཐུག་པའི་མཚན་ཉིད་ནི་ཆོས་ཐམས་ཅད་ཀྱི་མཚན་ཉིད་  
ལ་མངོན་པར་ཞེན་པ་མེད་པ་དང། སྒྱུ་མ་ལྟ་བུའི་ཏིང་ངེ་འཛིན་གྱི་ལུས་རབ་ཏུ་ཐོབ་པས། སངས་རྒྱས་རྣམས་ཀྱི་སའི་གནས་ལ་བརྩོན་ཞིང་འཇུག་པའི་སྤྱོད་པ་ལས་  
སྐྱེ་སྟེ། བློ་གྲོས་ཆེན་པོ། འདི་ནི་འཕགས་པའི་ཡེ་ཤེས་ཀྱི་མཚན་ཉིད་གསུམ་ཞེས་བྱའོ། །གལ་ཏེ་འཕགས་པའི་ཡེ་ཤེས་ཀྱིས་མཚན་ཉིད་འདི་གསུམ་དང་ལྡན་ན་  
རང་གིས་རིག་པ་འཕགས་པའི་ཡེ་ཤེས་མཐར་ཐུག་པའི་སྤྱོད་ཡུལ་ཁོང་དུ་ཆུད་པར་འགྱུར་རོ། །དེ་ལྟ་བས་ན། བློ་གྲོས་ཆེན་པོ་འཕགས་པའི་ཡེ་ཤེས་ཀྱི་མཚན་  
ཉིད་གསུམ་པོ་དག་ལ་རབ་ཏུ་བརྩོན་པར་བྱའོ།། །།འཕགས་པ་ལངྐར་གཤེགས་པ་རིན་པོ་ཆེའི་མདོ་ལས། བམ་པོ་གཉིས་པ། དེ་ནས་བྱང་ཆུབ་སེམས་  
  
  
དཔའི་འཁོར་དེ་དག་གི་སེམས་ཀྱི་བསམ་པ་རབ་ཏུ་ཤེས་པས་འཕགས་པའི་ཡེ་ཤེས་ཀྱི་དངོས་པོ་དང། རང་  
བཞིན་རབ་ཏུ་འབྱེད་པ་ཞེས་བྱ་བའི་ཆོས་ཀྱི་རྣམ་གྲངས་འདི་སངས་རྒྱས་ཐམས་ཅད་ཀྱི་བྱིན་གྱི་རླབས་ཀྱི་མཐུས་བཅོམ་ལྡན་འདས་ལ་ཞུས་པ། བཅོམ་ལྡན་འདས། འཕགས་  
པའི་ཡེ་ཤེས་ཀྱི་དངོས་པོ་དང། རང་བཞིན་རབ་ཏུ་འབྱེད་པ་ཞེས་བྱ་བའི་ཆོས་ཀྱི་རྣམ་གྲངས་བདག་ལ་བཤད་དུ་གསོལ། ཚིག་བརྒྱ་རྩ་བརྒྱད་ཤིན་ཏུ་རྣམ་པར་འབྱེད་པའི་  
གནས་གང་འདི་ལ་བརྟེན་ནས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་རབ་ཏུ་ཕྱེ་སྟེ། བསྟན་པས་བྱང་ཆུབ་སེམས་  
དཔའ་སེམས་དཔའ་ཆེན་པོ་རྣམས་རང་དང་སྤྱིའི་མཚན་ཉིད་དུ་གཏོགས་པའི་རྣམ་པར་རྟོག་པའི་རང་བཞིན་ལ་རབ་ཏུ་འཇུག་སྟེ། རབ་ཏུ་ཕྱེ་བའི་ཚུལ་གྱིས་རྣམ་པར་རྟོག་  
པའི་རང་བཞིན་སྟོན་པའི་ཕྱིར་སོ་སོར་རབ་ཏུ་རྟོག་པ་ལ་མཁས་ཤིང་གང་ཟག་དང་ཆོས་ལ་བདག་མེད་པར་རྟོགས་པ་དང། རྣམ་པར་རྟོག་པ་རབ་ཏུ་སེལ་ཞིང་ས་རྣམས་ལ་ཤིན་ཏུ་  
གསལ་བ་དང། ཉན་ཐོས་དང། རང་སངས་རྒྱས་དང། མུ་སྟེགས་ཅན་ཐམས་ཅད་ཀྱི་བསམ་གཏན་དང། ཏིང་ངེ་འཛིན་གྱི་བདེ་བ་ལས་ཤིན་ཏུ་འདའ་བ་དང། དེ་བཞིན་གཤེགས་  
  
  
༄༅། །པའི་བསམ་གྱིས་མི་ཁྱབ་པའི་སྤྱོད་ཡུལ་ལ་སོ་སོར་རབ་ཏུ་རྟོག་པ་དང། གདོན་མི་ཟ་བའི་ཆོས་ལྔ་དང། རང་བཞིན་ཡོངས་སུ་སྤོང་བར་འགྱུར་བ་  
དང༑ དེ་བཞིན་གཤེགས་པ་རྣམས་ཀྱི་ཆོས་ཀྱི་སྐུའི་ཡེ་ཤེས་ཀྱི་བདག་ཉིད་རབ་ཏུ་བརྒྱན་པ་དང། སྒྱུ་མའི་སྤྱོད་ཡུལ་བསྐྱེད་ནས་སངས་རྒྱས་ཀྱི་ཞིང་ཐམས་ཅད་དང། དགའ་  
ལྡན་གྱི་ཕོ་བྲང་དང། འོག་མིན་གྱི་བར་དུ་འཇུག་པ་དང། དེ་བཞིན་གཤེགས་པའི་ཆོས་ཀྱི་སྐུ་རྟག་ཏུ་གནས་པའང་འཐོབ་པར་འགྱུར་ལགས་སོ། །བཅོམ་ལྡན་འདས་  
ཀྱིས་བཀའ་སྩལ་པ། བློ་གྲོས་ཆེན་པོ། འདི་ལ་མུ་སྟེགས་ཅན་ཁ་ཅིག་མེད་པར་རྣམ་པར་རྟོག་པ་ལ་མངོན་པར་ཞེན་པ་དག་རྣམ་པར་རྟོག་པའི་བློ་རྒྱུ་ཟད་པས་རི་  
བོད་ལ་རྭ་མེད་དོ་སྙམ་དུ་རྣམ་པར་རྟོག་སྟེ། ཇི་ལྟར་རི་བོང་ལ་རྭ་མེད་པ་དེ་བཞིན་དུ། ཆོས་ཐམས་ཅད་ཀྱང་དེ་བཞིན་ནོ་ཞེས་ཟེར་རོ། །བློ་གྲོས་ཆེན་པོ། གཞན་ཡང་  
མུ་སྟེགས་ཅན་ཁ་ཅིག་འབྱུང་བ་དང། ཡོན་ཏན་དང། རྡུལ་དང་རྫས་དང། དབྱིབས་དང། གནས་བརྟགས་པའི་ཆོས་སོ་སོ་ཐ་དད་པར་མཐོང་ནས་རི་བོང་ལ་རྭ་མེད་  
པར་མངོན་པར་ཞེན་ཅིང་ཀུན་ཏུ་རྟོག་པས་བ་ལང་གི་རྭ་ནི་ཡོད་དོ་ཞེས་རྣམ་པར་རྟོག་གོ་བློ་གྲོས་ཆེན་པོ། དེ་དག་ལྟ་བ་གཉིས་སུ་ལྷུང་ཞིང་སེམས་ཙམ་དུ་མ་ཤེས་  
  
  
རང་གི་སེམས་ཀྱི་སྤྱོད་ཡུལ་དང་རྣམ་པར་རྟོག་པ་འཕེལ་བ་ནས་ལུས་དང་ལོངས་སྤྱོད་རྣམ་པར་བཞག་པའི་རྣམ་པར་རྟོག་པ་སྣང་ངོ། །བློ་གྲོས་ཆེན་པོ། ཆོས་ཐམས་  
ཅད་ཀྱི་དངོས་པོའང་དེ་བཞིན་ཏེ། ཡོད་པ་དང། མེད་པ་དང་བྲལ་བ་ཡིན་པས་རྣམ་པར་བརྟག་པར་མི་བྱའོ། །བློ་གྲོས་ཆེན་པོ། གལ་ཏེའང་ཡོད་པ་དང་མེད་པ་དང་བྲལ་བས་རི་  
བོང་གི་རྭ་ལྟར་མེད་དོ་སྙམ་དུ་རྟོག་ན་ལོག་པར་རྟོག་པ་ཞེས་བྱ་སྟེ། དེ་དག་ཕན་ཚུན་དུ་ལྟོས་པའི་རྒྱུའི་ཕྱིར་རི་བོང་གི་རྭ་མེད་དོ་སྙམ་དུ་བརྟག་པར་མི་བྱའོ། །རྡུལ་ཕྲ་རབ་ཀྱི་  
བར་དུ་བརྟགས་ནའང་དངོས་པོ་མི་དམིགས་པས། བློ་གྲོས་ཆེན་པོ་འཕགས་པའི་སྤྱོད་ཡུལ་དང་བྲལ་བ་བ་ལང་གི་རྭ་ཡོད་པར་བརྟགས་པར་མི་བྱའོ། །དེ་ནས་བྱང་ཆུབ་སེམས་  
དཔའ་སེམས་དཔའ་ཆེན་པོ་བློ་གྲོས་ཆེན་པོས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གང་རྣམ་པར་མི་རྟོག་པ་ཐོབ་པ་དེས། མི་སྐྱེ་བའི་  
མཚན་ཉིད་མཐོང་ནས། རྗེས་སུ་དཔག་པས་ཤིན་ཏུ་བསམས་ནས། རྣམ་པར་རྟོག་པ་མི་སྐྱེ་བ་སོ་སོར་རབ་ཏུ་རྟོག་པ་ལ་མ་མཆིས་པ་ཞེས་བགྱི་བ་ལགས་སམ། བཅོམ་  
ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ། རྣམ་པར་རྟོག་པ་མི་སྐྱེ་བར་སོ་སོར་རབ་ཏུ་རྟོག་པ་ལ་མེད་པ་ཞེས་བྱ་བ་ནི་མ་ཡིན་ནོ། །དེ་ཅིའི་ཕྱིར་ཞེ་ན། རྣམ་པར་རྟོག་  
  
  
༄༅། །པ་ནི་རྒྱུ་དེས་སྐྱེ་བའི་ཕྱིར་དེ་ལ་བརྟེན་ནས་རྣམ་པར་རྟོག་པ་སྐྱེའོ། །འདི་ལྟར་རྭ་ལ་བརྟེན་ནས་རྣམ་པར་རྟོག་པ་སྐྱེ་བས་དེའི་ཕྱིར་བརྟེན་པའི་  
རྒྱུ་ཞེས་བྱ་བའི་ཕྱིར་དང། ཐ་དད་པ་དང། ཐ་དད་པ་མ་ཡིན་པ་རྣམ་པར་སྤངས་པའི་ཕྱིར་རྣམ་པར་རྟོག་པ་མི་སྐྱེ་བར་སོ་སོར་རབ་ཏུ་རྟོག་པ་ལ་རྭ་མེད་ཅེས་བྱ་བ་ནི་མ་  
ཡིན་ནོ། །བློ་གྲོས་ཆེན་པོ། གལ་ཏེ་རྣམ་པར་རྟོག་པ་དང་ཐ་དད་ན་ནི་རྭའི་རྒྱུ་ལས་བྱུང་བ་མ་ཡིན་པར་འགྱུར་རོ། །ཅི་སྟེ་ཐ་དད་པ་ཡིན་ན་ནི་དེའི་རྒྱུ་ལས་བྱུང་བའི་ཕྱིར་  
རྡུལ་ཕྲ་རབ་ཀྱི་བར་དུ་བརྟགས་ན་མི་དམིགས་ཏེ། རྭ་དང་ཐ་དད་པ་མ་ཡིན་པའི་ཕྱིར་དེའང་དངོས་པོར་མ་ཡིན་ནོ། །དེ་གཉིས་ཀའང་དངོས་པོ་མེད་ན་ཆོས་གང་གིས་  
ཅིའི་ཕྱིར་མེད་ཅེས་བརྗོད། བློ་གྲོས་ཆེན་པོ། གལ་ཏེ་མེད་པའི་ཕྱིར་རི་བོང་གི་རྭ་མེད་ན་ཡོད་པ་ལ་ལྟོས་པའི་ཕྱིར་རི་བོང་རྭ་མེད་ཅེས་བརྟག་པར་མི་བྱའོ། །བློ་གྲོས་ཆེན་པོ་  
ཡང་དག་པའི་རྒྱུ་མ་ཡིན་པའི་ཕྱིར་ཡོད་པ་དང། མེད་པར་སྨྲ་བ་གཉིས་ཀ་འགྲུབ་པར་མི་འགྱུར་རོ། །བློ་གྲོས་ཆེན་པོ། གཞན་ཡང་མུ་སྟེགས་ཀྱི་ལྟ་བ་ཅན་གཟུགས་  
ཀྱི་དངོས་པོ་དང། དབྱིབས་དང། གནས་སུ་བརྟགས་པའི་ཆོས་ལ་མངོན་པར་ཞེན་པ་ནམ་མཁའི་ཆ་རིས་ལེགས་པར་ཁོང་དུ་མ་ཆུད་པ་རྣམས་འདི་སྐད་དུ། ནམ་  
  
  
པར་རྟོག་པ་སྐྱེད་པར་བྱེད་དེ། བློ་གྲོས་ཆེན་པོ། ནམ་མཁའ་ནི་གཟུགས་ཡིན་ཏེ། གཟུགས་ཀྱི་འབྱུང་བའི་  
རྗེས་སུ་ཞུགས་པའོ། །བློ་གྲོས་ཆེན་པོ། གཟུགས་ནི་ནམ་མཁའི་འཛིན་པ་དང། འཛིན་པར་བྱ་བའི་གནས་ཀྱིས་རྣམ་པར་བཞག་པའི་དངོས་པོར་གཟུགས་དང། ནམ་  
མཁའི་དངོས་པོ་རབ་ཏུ་འབྱེད་པར་ཤེས་པར་བྱའོ། །བློ་གྲོས་ཆེན་པོ། འབྱུང་བ་ཆེན་པོ་རྣམས་སྐྱེ་བ་ན་རང་གི་མཚན་ཉིད་སོ་སོ་ཐ་དད་དེ། ནམ་མཁའ་ལའང་མི་གནས་  
སོ༑ ༑དེ་དག་ལའང་ནམ་མཁའ་མེད་པའང་མ་ཡིན་ནོ། །དེ་བཞིན་དུ་བློ་གྲོས་ཆེན་པོ། བ་ལང་གི་རྭ་ཡོད་པ་ལ་ལྟོས་པའི་ཕྱིར་རི་བོང་གི་རྭ་མེད་པ་ཡིན་ཏེ། བློ་གྲོས་ཆེན་  
པོ༑ བ་ལང་གི་རའང་རྡུལ་ཕྲ་མོར་རྣམ་པར་ཕྱེ་སྟེ། རྡུལ་ཕྲ་མོའང་རབ་ཏུ་བཤིག་ན་སྐད་ཅིག་ཙམ་དུའང་མི་གནས་ན་དེ་ཅི་ལས་ལྟོས་ཏེ་མེད་ཅེས་བརྗོད། གལ་ཏེ་གཞན་  
ལས་ལྟོས་པའི་རྫས་ཤིག་གོ་ཞེ་ན། དེའང་དེ་ལྟ་བུའི་ཆོས་ཅན་ནོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོ་ལ་འདི་  
སྐད་ཅེས་བཀའ་སྩལ་ཏོ། །བློ་གྲོས་ཆེན་པོ། རི་བོང་གི་རྭ་དང་བ་ལང་གི་རྭ་དང། ནམ་མཁའ་དང། དབྱིབས་དང། གཟུགས་ཐ་དད་པར་ལྟ་བའི་རྣམ་པར་རྟོག་པ་ཡོངས་སུ་  
  
  
༄༅། །སྤངས་ནས། ཁྱོད་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་རང་གི་སེམས་སྣང་བའི་རྣམ་པར་རྟོག་པ་ཡིད་ལ་སེམས་  
ཤིང་སངས་རྒྱས་ཀྱི་ཞིང་ཐམས་ཅད་དུ་འཇུག་པ་དང། རྒྱལ་བའི་སྲས་རྣམས་ལ་རང་གི་སེམས་སྣང་བ་ལ་རབ་ཏུ་རྟོག་པའི་སྦྱོར་བ་བསྟན་པར་བྱའོ། །དེ་ནས་བཅོམ་ལྡན་འདས་  
ཀྱིས་དོན་དེ་ཉིད་ཡང་བསྟན་པའི་ཕྱིར་ཚིགས་སུ་བཅད་པ་འདི་དག་གསུངས་སོ། །གཟུགས་སོགས་སེམས་ནི་མེད་པ་དང། །གཟུགས་སོགས་སེམས་ནི་རབ་འཕེལ་དང། །  
ལུས་དང་ལོངས་སྤྱོད་རྣམ་གཞག་པ། །ཀུན་གཞི་སེམས་ཅན་སྣང་ཡིན་ཏེ། །སེམས་དང་ཡིད་དང་རྣམ་པར་ཤེས། །རང་བཞིན་དང་ནི་ཆོས་ལྔ་དང། །བདག་མེད་ཡོངས་སུ་  
དག་གཉིས་ནི། །རྣམ་པར་འདྲེན་པས་རབ་ཏུ་གསུངས། །རིང་ཐུང་ཡོད་མེད་ལ་སོགས་པ། །ཕན་ཚུན་ལྟོས་ནས་རབ་ཏུ་སྐྱེ། །མེད་པའི་ཕྱིར་ནི་ཡོད་པ་གྲུབ། །ཡོད་པའི་ཕྱིར་  
ནི་མེད་པ་གྲུབ། །དངོས་པོ་རྡུལ་དུ་རྣམ་ཕྱེ་སྟེ། །གཟུགས་ཀྱི་རྣམ་རྟོག་མི་བསྐྱེད་དོ། །སེམས་ཙམ་རྣམ་པར་བཞག་པའི་གནས། །ལྟ་བ་ངན་པས་མོས་མི་འགྱུར། །འཇིག་  
རྟེན་མགོན་པོས་གསུངས་པ་ཡི། །རང་གི་སྤྱོད་ཡུལ་གང་ཡིན་པ། །རྟོག་པ་ཅན་གྱི་ཡུལ་མ་ཡིན། །དེ་བཞིན་ཉན་ཐོས་ཀྱི་ཡང་མིན། །དེ་ནས་བྱང་ཆུབ་སེམས་དཔའ་བློ་  
  
  
པར་བྱ་བའི་ཕྱིར་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། རང་གི་སེམས་སྣང་བའི་རྒྱུད་  
ཇི་ལྟར་རྣམ་པར་དག་པར་བགྱི། ཅིག་ཅར་རམ། འོན་ཏེ་རིམ་གྱིས་ལགས་བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ། རིམ་གྱིས་རྣམ་པར་འདག་གི་ཅིག་  
ཅར་ནི་མ་ཡིན་ཏེ། དཔེར་ན། ཤིང་ཨ་མྲའི་འབྲས་བུ་ནི་རིམ་གྱིས་སྨིན་པར་འགྱུར་གྱི། ཅིག་ཅར་མ་ཡིན་ནོ། །དེ་བཞིན་དུ་དེ་བཞིན་གཤེགས་པས་སེམས་ཅན་རྣམས་ཀྱི་  
རང་གི་སེམས་སྣང་བའི་རྒྱུད་ཡོངས་སུ་སྦྱོང་བའང་རིམ་གྱིས་རྣམ་པར་འདག་གི་ཅིག་ཅར་མ་ཡིན་ནོ། །དཔེར་ན། རྫ་མཁན་སྣོད་རྣམས་བྱེད་པ་ནི་རིམ་གྱིས་བྱེད་དེ། ཅིག་  
ཅར་མ་ཡིན་ནོ། །དེ་བཞིན་དུ་དེ་བཞིན་གཤེགས་པ་སེམས་ཅན་རྣམས་ཀྱིས་རང་གི་སེམས་སྣང་བའི་རྒྱུད་ཡོངས་སུ་སྤྱོད་པའང་རིམ་གྱིས་རྣམ་པར་འདག་གི། ཅིག་ཅར་མ་  
ཡིན་ནོ། །དཔེར་ན། ས་ཆེན་པོ་ལས་རྫས་རྣམས་རིམ་གྱིས་སྐྱེའི། ཅིག་ཅར་སྐྱེ་བ་མ་ཡིན་ནོ། །དེ་བཞིན་དུ་དེ་བཞིན་གཤེགས་པས་སེམས་ཅན་རྣམས་ཀྱི་རང་གི་སེམས་སྣང་  
བའི་རྒྱུད་ཡོངས་སུ་སྦྱོང་བའང་རིམ་གྱིས་རྣམ་པར་འདག་གི། ཅིག་ཅར་མ་ཡིན་ནོ། །དཔེར་ན། མི་ལ་ལ་རོལ་མོ་དང། ཡི་གེ་དང། རི་མོ་དང། བཟོ་སྣ་ཚོགས་སློབ་པ་རིམ་གྱིས་  
  
  
༄༅། །མངོན་པར་འགྲུབ་པར་འགྱུར་གྱི། ཅིག་ཅར་མ་ཡིན་ནོ། །དེ་བཞིན་དུ་དེ་བཞིན་གཤེགས་པས་སེམས་ཅན་རྣམས་ཀྱི་རང་གི་སེམས་སྣང་བའི་  
རྒྱུད་ཡོངས་སུ་སྦྱོང་བའང་རིམ་གྱིས་རྣམ་པར་འདག་གི། ཅིག་ཅར་མ་ཡིན་ནོ། །དཔེར་ན། མེ་ལོང་རབ་ཏུ་ཕྱིས་པ་ནི་མཚན་མ་མེད་པར་གཟུགས་བརྙན་ཐམས་ཅད་ཅིག་  
ཅར་སྣང་བར་བྱེད་དོ། །དེ་བཞིན་གཤེགས་པས་སེམས་ཅན་ཐམས་ཅད་ཀྱི་རང་གི་སེམས་སྣང་བའི་རྒྱུད་ཡོངས་སུ་སྣང་བའང་དེ་བཞིན་ཏེ། མཚན་མ་མེད་ཅིང་སྣང་བ་མེད་  
པ་རྣམ་པར་དག་པའི་སྤྱོད་ཡུལ་ཅིག་ཅར་སྟོན་ཏོ། །དཔེར་ན། ཉི་མ་དང། ཟླ་བའི་དཀྱིལ་འཁོར་ནི་འོད་ཟེར་གྱིས་གཟུགས་སུ་སྣང་བ་ཐམས་ཅད་ཅིག་ཅར་མངོན་པར་བྱེད་དོ།།  
དེ་བཞིན་གཤེགས་པའང་རང་གི་སེམས་སྣང་བ་དང། གནས་ངན་ལེན་གྱི་བག་ཆགས་དང་བྲལ་བའི་སེམས་ཅན་རྣམས་ལ་དེ་བཞིན་དུ་བསམ་གྱིས་མི་ཁྱབ་པའི་ཡེ་ཤེས་  
རྒྱལ་བ་རྣམས་ཀྱི་སྤྱོད་ཡུལ་ཅིག་ཅར་སྟོན་ཏོ། །དཔེར་ན། ཀུན་གཞི་རྣམ་པར་ཤེས་པ་ནི་རང་གི་སེམས་སྣང་བའི་ལུས་དང། གནས་དང་ལོངས་སྤྱོད་པར་བཞག་པའི་  
ལུས་ཅིག་ཅར་རྣམ་པར་རིག་ཅིང་ཤེས་སོ། །རྟེན་གྱི་སངས་རྒྱས་དེ་དག་ཀྱང་དེ་བཞིན་ཏེ། ཅིག་ཅར་སེམས་ཅན་ཡོངས་སུ་སྨིན་པར་མཛད་ཅིང་གནས་པར་བྱ་བའི་སྤྱོད་  
  
  
།དཔེར་ན། ཆོས་ཉིད་ཀྱི་སངས་རྒྱས་ཀྱི་རྟེན་གྱི་སངས་རྒྱས་སྟོན་ཅིང་འོད་ཟེར་གྱིས་རྣམ་པར་མཛེས་སོ། །རང་  
གིས་རིག་པ་འཕགས་པའི་ཚུལ་ཡང་དེ་བཞིན་ཏེ། དེས་ཆོས་ཀྱི་མཚན་ཉིད་ལ་དངོས་པོ་ཡོད་པ་དང། དངོས་པོ་མེད་པའི་ལྟ་བ་ངན་པའི་རྣམ་པར་རྟོག་པ་རབ་ཏུ་སེལ་བས་རྣམ་པར་  
མཛེས་སོ། །གཞན་ཡང། བློ་གྲོས་ཆེན་པོ། ཆོས་ཉིད་ལ་བརྟེན་པའི་སངས་རྒྱས་ནི། ཆོས་ཐམས་ཅད་རང་དང་སྤྱིའི་མཚན་ཉིད་དུ་གཏོགས་ཤིང་རང་གི་སེམས་སྣང་བའི་བག་  
ཆགས་ཀྱི་རྒྱུ་དང་འབྲེལ་བ་ཀུན་ཏུ་བརྟགས་པའི་རང་བཞིན་ལ་མངོན་པར་ཞེན་པའི་རྒྱུ་ལས་བྱུང་བར་སྟོན་ཏོ། །ཡང་དག་པ་མ་ཡིན་པ་སྒྱུ་མ་སྣ་ཚོགས་ལ་སྣ་ཚོགས་སུ་མངོན་  
པར་ཞེན་པ་དག་མི་དམིགས་སོ། །གཞན་ཡང། བློ་གྲོས་ཆེན་པོ། གཞན་གྱི་དབང་གི་རང་བཞིན་ལ་མངོན་པར་ཞེན་པ་ལས་ཀུན་ཏུ་བརྟགས་པའི་རང་བཞིན་གྱི་མཚན་ཉིད་  
སྐྱེའོ། །བློ་གྲོས་ཆེན་པོ། དཔེར་ན། སྒྱུ་མ་མཁན་གྱིས་རྩྭ་དང་ཤིང་དང་གྱོ་མོ་ལ་བརྟེན་ཏེ། སྒྱུ་མ་སྣ་ཚོགས་ཀྱིས་སེམས་ཅན་རྣམས་ཀྱི་དབྱིབས་དང། གཟུགས་ཐ་དད་པ་བྱས་  
པ་ལ་རྣམ་པར་རྟོག་པ་སྣ་ཚོགས་སྐྱེད་པར་བྱེད་དེ། །རྣམ་པར་རྟོག་པ་དེ་དག་ནི་ཡང་དག་པ་མ་ཡིན་ནོ། །དེ་བཞིན་དུ། བློ་གྲོས་ཆེན་པོ། གཞན་གྱི་དབང་གི་རང་བཞིན་ལ་བརྟེན་  
  
  
༄༅། །ནས་ཀུན་ཏུ་བརྟགས་པའི་རང་བཞིན་འབྱུང་ངོ། །རྣམ་པར་རྟོག་པའི་སེམས་སྣ་ཚོགས་དང། རྣམ་པ་མང་པོའི་མཚན་ཉིད་དང་དངོས་པོར་རྣམ་པར་  
རྟོག་པས་མངོན་པར་ཞེན་པའི་བག་ཆགས་ལ་ཡོངས་སུ་རྟོགས་པས། བློ་གྲོས་ཆེན་པོ། འདི་ནི་ཀུན་ཏུ་བརྟགས་པའི་རང་བཞིན་རྣམ་པར་རྟོག་པ་ལས་སྐྱེས་པ་ཞེས་བྱ་སྟེ། བློ་  
གྲོས་ཆེན་པོ། འདི་ནི་རྟེན་གྱི་སངས་རྒྱས་ཀྱིས་བཤད་པའོ། །བློ་གྲོས་ཆེན་པོ། ཆོས་ཉིད་ཀྱི་སངས་རྒྱས་ནི་སེམས་ཀྱི་རང་བཞིན་གྱི་མཚན་ཉིད་དང་བྲལ་བ་རང་གིས་རིག་  
པ་འཕགས་པས་དམིགས་པར་བྱ་བའི་སྤྱོད་ཡུལ་རྣམ་པར་གཞག་གོ་བློ་གྲོས་ཆེན་པོ། སྤྲུལ་པས་སྤྲུལ་པའི་སངས་རྒྱས་ནི་སྦྱིན་པ་དང་ཚུལ་ཁྲིམས་དང། བཟོད་པ་དང་  
བརྩོན་འགྲུས་དང། བསམ་གཏན་དང། སེམས་དང། ཡེ་ཤེས་དང། ཤེས་རབ་དང། ཕུང་པོ་དང། ཁམས་དང། སྐྱེ་མཆེད་དང་བྲལ་བ་དང། རྣམ་པར་ཐར་པ་དང་  
རྣམ་པར་ཤེས་པའི་མཚན་ཉིད་དང། རྣམ་པར་འབྱེད་ཅིང་སོ་སོར་རབ་ཏུ་རྟོག་པ་རྣམ་པར་བཞག་པ་དང། མུ་སྟེགས་ཅན་གྱི་ལྟ་བ་དང། གཟུགས་མེད་པའི་ལྟ་བ་ལས་  
ཤིན་ཏུ་འདས་པའི་མཚན་ཉིད་སྟོན་ཏོ། །བློ་གྲོས་ཆེན་པོ། གཞན་ཡང་ཆོས་ཉིད་ཀྱི་སངས་རྒྱས་ནི་དམིགས་པ་མེད་ཅིང་དམིགས་པ་དང་བྲལ་བ། བྱ་བ་དང། དབང་པོ་དང་  
  
  
བྱིས་པ་སོ་སོའི་སྐྱེ་བོ་དང། ཉན་ཐོས་དང། རང་སངས་རྒྱས་དང་མུ་སྟེགས་ཅན་དག་གིས་མཚན་ཉིད་ལ་མངོན་པར་  
ཞེན་པ་དང། མངོན་པར་ཆགས་པ་རྣམས་ཀྱི་སྤྱོད་ཡུལ་མ་ཡིན་པ་འཕགས་པ་རང་གིས་རིག་པའི་སྤྱོད་ཡུལ་གྱི་མཚན་ཉིད་ཀྱིས་རྣམ་པར་བཞག་པ་སྟོན་ཏོ། །དེ་ལྟ་བས་ན། བློ་གྲོས་  
ཆེན་པོ། འཕགས་པ་སོ་སོ་རང་གིས་རིག་པའི་ཁྱད་པར་གྱི་མཚན་ཉིད་རབ་ཏུ་བརྩོན་པར་བྱ་ཞིང་རང་གི་སེམས་སྣང་བའི་ལྟ་བ་ཡོངས་སུ་སྤང་བར་བྱའོ། །གཞན་ཡང། བློ་  
གྲོས་ཆེན་པོ། ཉན་ཐོས་ཀྱི་ཐེག་པའི་ཚུལ་རབ་ཏུ་དབྱེ་བའི་མཚན་ཉིད་ནི་རྣམ་པ་གཉིས་ཏེ། འདི་ལྟ་སྟེ། འཕགས་པ་སོ་སོ་རང་གིས་རིག་པའི་ཁྱད་པར་གྱི་མཚན་ཉིད་ཐོབ་པའི་  
དང༑ དངོས་པོར་རྟོག་པའི་རང་བཞིན་ལ་མངོན་པར་ཞེན་པའི་མཚན་ཉིད་དོ། །དེ་ལ་འཕགས་པའི་སོ་སོར་རང་གིས་རིག་པའི་ཁྱད་པར་གྱི་མཚན་ཉིད་ཐོབ་པའི་ཉན་ཐོས་གང་  
ཞེ་ན། འདི་ལྟ་སྟེ། མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པའི་ལུས་ཀྱི་ཡང་དག་པའི་བདེན་པ་དང། འདོང་པ་སྤངས་ཤིང་རབ་ཏུ་དབེན་པ་དང་  
ཕུང་པོ་དང། ཁམས་དང། སྐྱེ་མཆེད་རྣམས་གཏན་དུ་ཞི་བ་དང་རང་དང་སྤྱིའི་མཚན་ཉིད་ལ་འཇུག་ཅིང་ཕྱི་རོལ་གྱིས་མི་འཇིགས་པའི་མཚན་ཉིད་དང། ཡང་དག་པ་  
  
  
༄༅། །ཇི་ལྟ་བ་བཞིན་དུ་ཡོངས་སུ་ཤེས་ནས། སེམས་རབ་ཏུ་ཞི་བ་འཐོབ་བོ། །སེམས་རབ་ཏུ་ཞི་བར་གྱུར་ནས་བསམ་གཏན་དང། རྣམ་པར་  
ཐར་པ་དང། ཏིང་ངེ་འཛིན་དང། ལམ་དང། འབྲས་བུ་དང་སྙོམས་པར་འཇུག་པ་དང། རྣམ་པར་གྲོལ་བ་དང། བག་ཆགས་དང་བསམ་གྱིས་མི་ཁྱབ་པའི་རྣམ་  
པར་འགྱུར་བའི་ཤི་འཕོ་དང་མ་བྲལ་བ། འཕགས་པ་སོ་སོ་རང་གིས་རིག་པའི་བདེ་བ་ལ་གནས་པ་ཐོབ་པའི་ཉན་ཐོས་དེ་ནི་འཕགས་པ་སོ་སོ་རང་གིས་རིག་པའི་ཁྱད་པར་  
གྱི་མཚན་ཉིད་ཐོབ་པའི་ཉན་ཐོས་ཞེས་བྱའོ། །བློ་གྲོས་ཆེན་པོ་འཕགས་པ་སོ་སོ་རང་གིས་རིག་པའི་ཁྱད་པར་གྱི་བདེ་བ་ལ་གནས་པ་ཐོབ་པའི་བྱང་ཆུབ་སེམས་དཔའ་  
སེམས་དཔའ་ཆེན་པོ་རྣམས་ནི་འགོག་པའི་སྒོའི་བདེ་བ་དང། མ་ཉམ་པར་བཞག་པའི་བདེ་བ་ལ་གནས་པར་མི་བྱེད་དེ། སེམས་ཅན་ལ་སྙིང་བརྩེ་བར་བལྟ་བ་དང་  
སྔོན་གྱི་སྨོན་ལམ་གྱིས་མངོན་དུ་མི་བྱེད་དོ། །བློ་གྲོས་ཆེན་པོ་འདི་ནི་ཉན་ཐོས་ཀྱི་འཕགས་པ་སོ་སོ་རང་གིས་རིག་པའི་ཁྱད་པར་གྱི་མཚན་ཉིད་ཀྱི་བདེ་བ་ཐོབ་པ་ཞེས་  
བྱ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོས། དེ་དག་གིས་ཐོབ་པའི་འཕགས་པ་སོ་སོ་རང་གིས་རིག་པའི་ཁྱད་པར་གྱི་མཚན་ཉིད་ཀྱི་བདེ་བ་ལ་བསླབ་པར་  
  
  
།བློ་གྲོས་ཆེན་པོ། དངོས་པོར་རྣམ་པར་རྟོག་པའི་རང་བཞིན་ལ་མངོན་པར་ཞེན་པའི་མཚན་ཉིད་ཀྱི་ཉན་ཐོས་གང་ཞེ་ན། འདི་ལྟ་སྟེ། འབྱུང་བ་ཆེན་པོ་དང། སྔོན་པོ་  
དང༑ སེར་པོ་དང། དམར་པོ་དང། དཀར་པོ་དང། སྲ་བ་དང། གཤེར་བ་དང། དྲོ་བ་དང། གཡོ་བ་རྣམས་བྱེད་པ་མེད་པར་སྐྱེ་བ་དང་རང་དང་སྤྱིའི་མཚན་ཉིད་ཀྱི་སྔོན་  
གྱི་རྒྱལ་བ་རྣམས་ཀྱིས་ལེགས་པར་གསུངས་པ་མཐོང་ནས་དེ་དག་ལ་རང་བཞིན་གྱི་རྣམ་པར་རྟོག་པ་འབྱུང་སྟེ། བྱང་ཆུབ་སེམས་དཔའ་སེམས་དཔའ་ཆེན་པོས་དེ་དག་ཁོང་  
དུ་ཆུད་པར་བྱས་ནས་ཡོངས་སུ་སྤང་བར་བྱའོ། །ཆོས་ལ་བདག་མེད་པའི་མཚན་ཉིད་ཀྱི་རྗེས་སུ་ཞུགས་པས་གང་ཟག་ལ་བདག་མེད་པའི་མཚན་ཉིད་དུ་ལྟ་བ་བཟློག་ནས་ས་  
རྣམས་རིམ་གྱིས་མཚམས་སྦྱོར་བ་རྣམ་པར་བཞག་པ་ལ་གནས། བློ་གྲོས་ཆེན་པོ། འདི་ནི་ཉན་ཐོས་རྣམས་ཀྱི་དངོས་པོར་རྣམ་པར་རྟོག་པའི་རང་བཞིན་ལ་མངོན་པར་ཞེན་པའི་  
མཚན་ཉིད་ཅེས་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས་ཀྱིས་རྟག་  
པ་དང་བསམ་གྱིས་མི་ཁྱབ་པ། སོ་སོ་རང་གིས་རིག་པ་འཕགས་པའི་སྤྱོད་ཡུལ་དང། དོན་དམ་པའི་སྤྱོད་ཡུལ་བཀའ་སྩལ་པ་དེ། བཅོམ་ལྡན་འདས། མུ་སྟེགས་ཅན་གྱིས་  
  
  
༄༅། །སྨྲ་བའི་རྟག་པ་དང། བསམ་གྱིས་མི་ཁྱབ་པའི་རྒྱུ་དང་རྐྱེན་ཞིག་མ་ལགས་སམ། བཅོམ་ལྡན་འདས་ཀྱིས་བཀའ་སྩལ་པ་།བློ་གྲོས་ཆེན་པོ་  
མུ་སྟེགས་ཅན་རྣམས་ཀྱི་རྒྱུ་དང་རྐྱེན་གྱིས་རྟག་པ་དང། བསམ་གྱིས་མི་ཁྱབ་པ་འཐོབ་པར་མི་འགྱུར་རོ། །དེ་ཅིའི་ཕྱིར་ཞེ་ན། མུ་སྟེགས་ཅན་རྣམས་ཀྱིས་རྟག་པ་དང་  
བསམ་གྱིས་མི་ཁྱབ་པ་ནི་རྒྱུའི་རང་གི་མཚན་ཉིད་ལས་གྲུབ་པ་མ་ཡིན་ཏེ། གལ་ཏེ་རྟག་པ་དང། བསམ་གྱིས་མི་ཁྱབ་པའི་རྒྱུ་རང་གི་མཚན་ཉིད་ལས་གྲུབ་པ་མ་ཡིན་ན་  
རྒྱུ་གང་གིས་རྟག་པ་དང། བསམ་གྱིས་མི་ཁྱབ་པ་མངོན་པར་བྱེད་གཞན་ཡང། བློ་གྲོས་ཆེན་པོ། ཅི་སྟེ་རྟག་པ་དང། བསམ་གྱིས་མི་ཁྱབ་པ་རྒྱུའི་རང་གི་མཚན་ཉིད་ལས་  
གྲུབ་པ་ཞིག་ཡིན་ན་ནི་དེས་རྟག་པ་ཉིད་དུ་འགྱུར་བ་ཞིག་ན། འདི་ལྟར་བྱེད་པའི་རྒྱུའི་མཚན་ཉིད་ཀྱི་ཕྱིར་རྟག་པ་དང། བསམ་གྱིས་མི་ཁྱབ་པར་མི་འགྲུབ་པོ། །བློ་གྲོས་  
ཆེན་པོ། ངའི་དོན་དམ་པ་རྟག་པ་དང། བསམ་གྱིས་མི་ཁྱབ་པ་ནི་དོན་དམ་པའི་རྒྱུའི་མཚན་ཉིད་ལས་གྲུབ་པ་ཡིན་ཏེ། དངོས་པོ་དང་དངོས་པོ་མེད་པ་དང་བྲལ་བ་རང་གིས་  
རིག་པའི་མཚན་ཉིད་ཐོབ་པའི་ཕྱིར་མཚན་ཉིད་དང་ལྡན་པའོ་།དོན་དམ་པའི་ཡེ་ཤེས་ཀྱི་རྒྱུར་གྱུར་པའི་ཕྱིར་རྒྱུ་དང་ལྡན་པའོ། །དངོས་པོ་དང་དངོས་པོ་མེད་པ་དང་  
  
  
དཔེར་ན། མ་བྱས་པ་ནམ་མཁའ་དང། མྱ་ངན་ལས་འདས་པ་དང། འགོག་པ་དང་འདྲ་བའི་ཕྱིར་རྟག་པ་སྟེ་དེའི་ཕྱིར། བློ་གྲོས་ཆེན་པོ། འདི་ནི་མུ་སྟེགས་  
ཅན་གྱི་རྟག་པ་དང། བསམ་གྱིས་མི་ཁྱབ་པར་སྨྲ་བ་དང་མཚུངས་པ་མ་ཡིན་ནོ། །བློ་གྲོས་ཆེན་པོ། རྟག་པ་དང། བསམ་གྱིས་མི་ཁྱབ་པ་འདི་ནི་དེ་བཞིན་གཤེགས་པ་རྣམས་  
ཀྱི་སོ་སོ་རང་གིས་རིག་པ་འཕགས་པའི་ཡེ་ཤེས་ཀྱིས་ཐུགས་སུ་ཆུད་པར་བྱའོ། །དེ་བས་ན་རྟག་པ་དང། བསམ་གྱིས་མི་ཁྱབ་པ་སོ་སོ་རང་གིས་རིག་པ་འཕགས་པའི་ཡེ་  
ཤེས་ཁོང་དུ་ཆུད་པར་བྱ་བ་ལ་རབ་ཏུ་བརྩོན་པར་བྱའོ། །གཞན་ཡང། བློ་གྲོས་ཆེན་པོ། མུ་སྟེགས་ཅན་གྱི་རྟག་པ་དང། བསམ་གྱིས་མི་ཁྱབ་པ་ནི་མི་རྟག་པ་ཉིད་དེ། ཐ་དད་  
བའི་མཚན་ཉིད་ཀྱི་རྒྱུའི་ཕྱིར་དང། བདག་གིས་བྱས་པའི་རྒྱུའི་མཚན་ཉིད་ཀྱི་སྟོབས་ཀྱི་ཕྱིར་རྟག་པ་མ་ཡིན་ནོ། །གཞན་ཡང་བློ་གྲོས་ཆེན་པོ། མུ་སྟེགས་ཅན་རྣམས་ཀྱི་  
རྟག་པ་དང། བསམ་གྱིས་མི་ཁྱབ་པ་ནི་བྱས་པའི་དངོས་པོ་དངོས་པོ་མེད་པས་མི་རྟག་པ་ཉིད་དུ་མཐོང་ནས་རྟག་པ་ཡིན་ནོ་སྙམ་དུ་རྟོག་གོ་བློ་གྲོས་ཆེན་པོ། དའང་དེ་བཞིན་དུ་  
རྒྱུ་དང་རྐྱེན་གྱིས་བྱས་པའི་དངོས་པོ་དངོས་པོ་མེད་པས་མི་རྟག་པ་ཉིད་དུ་མཐོང་ནས་སོ་སོ་རང་གིས་རིག་པའི་འཕགས་པའི་ཡེ་ཤེས་ཀྱིས་དེ་ལ་རྟག་པའི་རྒྱུ་མེད་པར་སྟོན་ཏོ། །  
  
  
༄༅། །བློ་གྲོས་ཆེན་པོ། གལ་ཏེའང་མུ་སྟེགས་ཅན་རྣམས་ཀྱི་རྒྱུའི་མཚན་ཉིད་དུ་གྲུབ་པ་ཞིག་ཡིན་ན་ནི། རྟག་པ་དང། བསམ་གྱིས་མི་ཁྱབ་པའི་  
རྒྱུའི་རང་གི་མཚན་ཉིད་ཀྱི་དངོས་པོ་དངོས་པོ་མེད་པས་རི་བོང་གི་རྭ་དང་མཚུངས་ཤིང་རྟག་པ་དང། བསམ་གྱིས་མི་ཁྱབ་པ་དེ་ནི་ཚིག་གི་རྣམ་པར་རྟོག་པ་ཙམ་དུ་འགྱུར་ཏེ་  
མུ་སྟེགས་ཅན་རྣམས་ལ་ཉེས་པ་དེ་ལྟ་བུ་དག་ཡོད་དོ། །དེ་ཅིའི་ཕྱིར་ཞེ་ན། འདི་ལྟ་སྟེ། ཚིག་རྣམ་པར་རྟོག་པའང་རི་བོང་གི་རྭ་དང་འདྲ་བས་རང་གི་རྒྱུའི་མཚན་ཉིད་ཀྱི་དངོས་  
པོ་ཡོད་པ་མ་ཡིན་ནོ། །བློ་གྲོས་ཆེན་པོ། ངའི་རྟག་པ་དང། བསམ་གྱིས་མི་ཁྱབ་པའི་རྒྱུ་ནི་སོ་སོ་རང་གིས་རིག་པ་འཕགས་པའི་ཡེ་ཤེས་ཁོང་དུ་ཆུད་པའི་མཚན་ཉིད་ཀྱི་  
ཕྱིར་བྱས་པའི་དངོས་པོ་དང། དངོས་པོ་མེད་པ་རྣམ་པར་སྤངས་པས་རྟག་པ་ཡིན་གྱི། ཕྱི་རོལ་གྱི་དངོས་པོ་རྣམས་དངོས་པོ་མེད་ཅིང་མི་རྟག་པར་གྱུར་ནས་རྗེས་སུ་དཔག་  
པས་རྟོག་པ་ཉིད་དུ་བརྟགས་པ་ནི་མ་ཡིན་ནོ། །བློ་གྲོས་ཆེན་པོ་གལ་ཏེ་ཡང་ཕྱི་རོལ་གྱི་དངོས་པོ་རྣམས་དངོས་པོ་མེད་ཅིང་མི་རྟག་པ་ལས་རྗེས་སུ་དཔག་པས་རྟག་པ་དང་བསམ་གྱིས་  
མི་ཁྱབ་པ་ཉིད་དུ་རྟག་པར་བྱེད་ན། བསམ་གྱིས་མི་ཁྱབ་པའི་རང་གི་རྒྱུའི་མཚན་ཉིད་མི་ཤེས་སོ། །བློ་གྲོས་ཆེན་པོ། དེ་དག་ནི་སོ་སོ་རང་གིས་རིག་པ་འཕགས་པའི་ཡེ་  
  
  
གྱུར་པ་སྟེ། དེ་དག་ལ་བཤད་པར་མི་བྱའོ། །གཞན་ཡང། བློ་གྲོས་ཆེན་པོ། འཁོར་བའི་རྣམ་པར་རྟོག་པའི་སྡུག་  
བསྔལ་གྱི་འཇིགས་པས་མྱ་ངན་ལས་འདས་པ་ཡོངས་སུ་འཚོལ་ཏེ་འཁོར་བ་དང་མྱ་ངན་ལས་འདས་པའི་ཁྱད་པར་མི་ཤེས་པས་དངོས་པོ་ཐམས་ཅད་ལས་རྣམ་པར་རྟོག་  
པ་དངོས་པོ་མེད་པ་དང། མ་འོངས་པའི་དབང་པོ་རྣམས་ཀྱི་ཡུལ་ཆད་པ་ལ་མྱ་ངན་ལས་འདས་པར་འདུ་ཤེས་ཏེ། སོ་སོ་རང་གིས་རིག་པ་འཕགས་པའི་ཡེ་ཤེས་ཀུན་གཞི་  
གྱུར་པ་སྔོན་དུ་བཏང་བ་མ་ཡིན་ནོ། །དེའི་ཕྱིར་བླུན་པོ་དེ་དག་ཐེག་པ་གསུམ་དུ་སྨྲ་བ་ཡིན་ཏེ། སེམས་ཙམ་དུ་སྣང་བ་རྣམས་སྣང་བ་མེད་པར་ནི་མི་སྨྲའོ། །དེ་ལྟ་བས་ན། བློ་གྲོས་  
ཆེན་པོ། དེ་དག་ནི་འདས་པ་དང། མ་འོངས་པ་དང། ད་ལྟར་བྱུང་བའི་དེ་བཞིན་གཤེགས་པ་རྣམས་ཀྱིས་གསུངས་པའི་རང་གི་སེམས་སྣང་བའི་སྤྱོད་ཡུལ་མངོན་པར་མི་ཤེས་  
ཤིང། སེམས་ཉིད་ཕྱི་རོལ་གྱི་སྤྱོད་ཡུལ་དུ་སྣང་བ་ལ་མངོན་པར་ཞེན་པས་འཁོར་བའི་འཁོར་ལོ་རྟག་ཏུ་འཁོར་རོ། །གཞན་ཡང། བློ་གྲོས་ཆེན་པོ། ཆོས་ཐམས་ཅད་མི་སྐྱེ་  
བར་ནི་འདས་པ་དང། མ་འོངས་པ་དང། ད་ལྟར་བྱུང་བའི་དེ་བཞིན་གཤེགས་པ་རྣམས་ཀྱིས་བཤད་དོ། །དེ་ཅིའི་ཕྱིར་ཞེ་ན། འདི་ལྟ་སྟེ། རང་གི་སེམས་སྣང་བའི་དངོས་  
  
  
༄༅། །པོ་རྣམས་དངོས་པོ་མེད་པ་དང། ཡོད་པ་དང། ཡོད་པ་མ་ཡིན་པའི་སྐྱེ་བ་དང་བྲལ་བའི་ཕྱིར། བློ་གྲོས་ཆེན་པོ། ཆོས་ཐམས་ཅད་མ་སྐྱེས་པ་  
ཡིན་ཏེ། ཆོས་ཐམས་ཅད་ནི་རི་བོང་དང། རྟ་ལ་སོགས་པའི་རྭ་དང་མཚུངས་པའོ། །བྱིས་པ་སོ་སོའི་སྐྱེ་བོ་རྣམས་ཡང་དག་པ་མ་ཡིན་པའི་ཡོངས་སུ་རྟོག་པའི་རང་བཞིན་  
ལ་རྣམ་པར་བརྟགས་པའི་ཕྱིར། བློ་གྲོས་ཆེན་པོ། ཆོས་ཐམས་ཅད་མ་སྐྱེས་པ་ཡིན་ཏེ། སོ་སོ་རང་གིས་རིག་པ་འཕགས་པའི་ཡེ་ཤེས་ཀྱི་སྤྱོད་ཡུལ་ལ་ནི་དངོས་པོ་  
ཐམས་ཅད་ཀྱི་རང་བཞིན་གྱི་མཚན་ཉིད་མི་སྐྱེ་བས། དེ་ནི་བྱིས་པ་སོ་སོའི་སྐྱེ་བོ་རྣམ་པར་རྟོག་པ་གཉིས་ཀྱི་སྤྱོད་ཡུལ་གྱི་རང་བཞིན་ལུས་དང་ལོངས་སྤྱོད་རྣམ་པར་བཞག་  
པའི་རང་བཞིན་གྱི་ཚུལ་གྱིས་མཚན་ཉིད་མ་ཡིན་ནོ། །བློ་གྲོས་ཆེན་པོ། ཀུན་གཞི་རྣམ་པར་ཤེས་པ་གཟུང་བ་དང། འཛིན་པའི་མཚན་ཉིད་དུ་འཇུག་པ་ལ་བྱིས་པ་སོ་  
སོའི་སྐྱེ་བོ་སྐྱེ་བ་དང། གནས་པ་དང། འཇིག་པའི་ལྟ་བ་གཉིས་སུ་ལྷུང་བའི་བསམ་པ་ཅན་རྣམས་དངོས་པོ་ཐམས་ཅད་སྐྱེ་བ་ནི་ཡོད་པ་དང། མེད་པ་ལས་སྐྱེ་བར་རྣམ་  
པར་རྟོག་གི་འཕགས་པ་རྣམས་ནི་མ་ཡིན་ཏེ། བློ་གྲོས་ཆེན་པོ། འདི་ལ་རབ་ཏུ་བརྩོན་པར་བྱའོ། །གཞན་ཡང། བློ་གྲོས་ཆེན་པོ། མངོན་པར་རྟོགས་པར་འགྱུར་བའི་  
  
  
ལྔ་གང་ཞེ་ན། འདི་ལྟ་སྟེ། ཉན་ཐོས་ཀྱི་ཐེག་པ་མངོན་པར་རྟོགས་པར་འགྱུར་བའི་རིགས་དང། རང་སངས་རྒྱས་ཀྱི་ཐེག་པ་མངོན་པར་རྟོགས་པར་འགྱུར་  
བའི་རིགས་དང། དེ་བཞིན་གཤེགས་པའི་ཐེག་པ་མངོན་པར་རྟོགས་པར་འགྱུར་བའི་རིགས་དང། གང་དུའང་མ་ངེས་པའི་རིགས་དང། རིགས་སོ་སོ་ཐ་དད་པའོ། །དེ་ལ་  
ཉན་ཐོས་ཀྱི་ཐེག་པ་མངོན་པར་རྟོགས་པར་འགྱུར་བའི་རིགས་ཇི་ལྟར་ཁོང་དུ་ཆུད་པར་བྱ་ཞེ་ན། གང་གིས་ཕུང་པོ་དང། ཁམས་དང་སྐྱེ་མཆེད་ཀྱི་རང་དང་སྤྱིའི་མཚན་  
ཉིད་དང། ཡོངས་སུ་སྤང་བ་དང། ཤེས་པར་འགྱུར་བ་བསྟན་པ་ཐོས་པ་ན། ལུས་ཀྱི་སྤུ་ལྡང་ཞིང་རབ་ཏུ་དགའ་བ་དང། ཡོངས་སུ་འདྲིས་པར་བྱ་བའི་མཚན་ཉིད་ཀྱི་  
ཤེས་པ་ལ་མོས་ཤིང། རྟེན་ཅིང་འབྲེལ་པར་འབྱུང་བ་ཁོང་དུ་ཆུད་པར་བྱ་བའི་མཚན་ཉིད་ལ་ཡོངས་སུ་འདྲིས་པར་མི་བྱེད་པ་འདི་ནི་ཉན་ཐོས་ཀྱི་ཐེག་པ་མངོན་པར་རྟོགས་  
པར་འགྱུར་བའི་རིགས་སོ། །ཉན་ཐོས་ཀྱི་མངོན་པར་རྟོགས་པས་ས་བརྒྱད་པ་མཐོང་བར་འགྱུར་ཏེ། ཀུན་ནས་ལྡང་བའི་ཉོན་མོངས་པ་རབ་ཏུ་སྤངས་ཤིང། བག་ཆགས་ཀྱི་  
ཉོན་མོངས་པ་རབ་ཏུ་སྤངས་པ། བསམ་གྱིས་མི་ཁྱབ་པའི་རྣམ་པར་འགྱུར་བའི་ཤི་འཕོ་ལས་མ་འདས་ཤིང། དངོས་པོའི་འཆི་འཕོ་ལས་ཤིན་ཏུ་འདས་པས། བདག་  
  
  
༄༅། །གི་སྐྱེ་བ་ནི་ཟད་དོ། །ཚངས་པར་སྤྱོད་པ་ལ་གནས་སོ་།ཡང་སྲིད་པ་ཕྱི་མ་མི་ལེན་ཏོ། །ཞེས་ཡང་དག་པར་སེང་གེའི་སྒྲ་སྒྲོགས་ཏེ། ཡང་དག་པར་ཇི་ལྟ་  
བ་བཞིན་དུ་རབ་ཏུ་ཤེས་ཤིང། གང་ཟག་ལ་བདག་མེད་པར་སྒོམ་པ་དང། མྱ་ངན་ལས་འདས་པ་ཐོབ་པའི་བར་གྱི་བློར་འགྱུར་རོ། །བློ་གྲོས་ཆེན་པོ། སོ་སོ་ཐ་དད་པའི་མངོན་  
པར་རྟོགས་པ་ནི་འདི་ལྟ་སྟེ། བདག་དང། གང་ཟག་དང། སེམས་ཅན་དང། འཚོ་བ་དང། སྲོག་དང། གསོ་བ་དང། སྐྱེས་བུ་ཞེས་སེམས་ཅན་དེ་དག་དེ་ལྟ་བུའི་བློས་མྱ་  
ངན་ལས་འདས་པ་འཚོལ་ལོ། །གཞན་ཡང་མུ་སྟེགས་ཅན་ཐ་དད་པ་ཁ་ཅིག་ནི་དངོས་པོ་ཐམས་ཅད་བྱེད་པ་པོ་ལ་རག་ལས་པར་མཐོང་ནས་འདི་སྐད་དུ་འདི་ནི་མྱ་ངན་ལས་  
འདས་པའོ་ཞེས་དེ་ལྟ་བུའི་བློར་འགྱུར་ཏེ། ཆོས་བདག་མེད་པར་མཐོང་བའི་སྐལ་བ་མེད་པས་དེ་དག་ལ་ཐར་བ་མེད་དོ། །བློ་གྲོས་ཆེན་པོ། ཉན་ཐོས་ཀྱི་ཐེག་པ་མངོན་པར་  
རྟོགས་པར་འགྱུར་བ་དང། མུ་སྟེགས་ཀྱི་རིགས་དེ་དག་ནི་ངེས་པར་འབྱུང་བ་མ་ཡིན་པ་ལ་ངེས་པར་འབྱུང་བའི་བློ་ཅན་དག་ཡིན་ཏེ་ལྟ་བ་ངན་པ་དེ་དག་རྣམ་པར་བཟློག་པའི་  
ཕྱིར་རབ་ཏུ་བརྩོན་པར་བྱའོ། །བློ་གྲོས་ཆེན་པོ། དེ་ལ་རང་སངས་རྒྱས་ཀྱི་ཐེག་པ་མངོན་པར་རྟོགས་པར་འགྱུར་བའི་རིགས་ནི་གང་གིས་རྐྱེན་ཐ་དད་པའི་མངོན་པར་རྟོགས་པ་  
  
  
ལུས་ཀྱི་སྤུ་ལྡང་ཞིང་མཆི་མ་འབྱུང་བ་དང་འདུ་འཛིའི་རྐྱེན་ལ་མངོན་པར་ཞེན་པ་མེད་པ་དང། རང་གི་ལུས་སྣ་ཚོགས་དང། འདུ་བ་དང་འབྲལ་བའི་རྫུ་འཕྲུལ་སྣ་ཚོགས་  
ཀྱིས་སྣ་ཚོགས་སྤྲུལ་ཅིང་སྟོན་པ་རབ་ཏུ་བཤད་པ་ཐོས་པ་ན་དེའི་རྗེས་སུ་སེམས་འཇུག་པར་འགྱུར་བ་ཡིན་ཏེ། དེ་རང་སངས་རྒྱས་ཀྱི་ཐེག་པ་མངོན་པར་རྟོགས་པར་འགྱུར་  
བའི་རིགས་ཅན་དུ་ཤེས་པར་གྱུར་ནས། རང་སངས་རྒྱས་ཀྱི་ཐེག་པ་དང་རྗེས་སུ་མཐུན་པའི་གཏམ་བརྗོད་པར་བྱའོ། །བློ་གྲོས་ཆེན་པོ་འདི་ནི་རང་སངས་རྒྱས་ཀྱི་ཐེག་པ་མངོན་  
པར་རྟོགས་པར་འགྱུར་བའི་རིགས་ཅན་གྱི་མཚན་ཉིད་དོ། །བློ་གྲོས་ཆེན་པོ། དེ་ལ་དེ་བཞིན་གཤེགས་པའི་ཐེག་པ་མངོན་པར་རྟོགས་པར་འགྱུར་བའི་རིགས་དེ་ནི་རྣམ་པ་  
བཞི་ཡོད་དེ། འདི་ལྟ་སྟེ། རང་བཞིན་གྱི་ཆོས་མངོན་པར་རྟོགས་པར་འགྱུར་བའི་རིགས་དང། རང་བཞིན་མེད་པའི་ཆོས་མངོན་པར་རྟོགས་པར་འགྱུར་བའི་རིགས་དང། སོ་སོ་རང་གིས་  
རིག་པ་འཕགས་པའི་ཡེ་ཤེས་མངོན་པར་རྟོགས་པར་འགྱུར་བའི་རིགས་དང། སངས་རྒྱས་ཀྱི་ཞིང་ཕྱི་རོལ་ཁྱད་པར་ཅན་མངོན་པར་རྟོགས་པར་འགྱུར་བའི་རིགས་སོ། །བློ་  
གྲོས་ཆེན་པོ། ནམ་དངོས་པོ་འདི་བཞི་ལས་གང་ཡང་རུང་བ་ཞིག་བསྟན་པ་དང། རང་གི་སེམས་སྣང་བའི་ལུས་དང། ལོངས་སྤྱོད་རྣམ་པར་བཞག་པ་དང། བསམ་གྱིས་  
  
  
༄༅། །མི་ཁྱབ་པའི་ཡུལ་བཤད་པ་ཐོབ་པ་ན། མི་སྐྲག་མི་འཇིགས་པ་དེ་ནི་དེ་བཞིན་གཤེགས་པའི་ཐེག་པ་མངོན་པར་རྟོགས་པར་འགྱུར་བའི་  
རིགས་ཅན་དུ་ཤེས་པར་བྱ་སྟེ། འདི་ནི་དེ་བཞིན་གཤེགས་པའི་ཐེག་པ་མངོན་པར་རྟོགས་པར་འགྱུར་བའི་རིགས་ཅན་གྱི་མཚན་ཉིད་དོ། །བློ་གྲོས་ཆེན་པོ། མ་  
ངེས་པའི་རིགས་ཅན་ནི་འདི་ལྟ་སྟེ། གསུམ་པོ་དེ་དག་ལས་གང་བཤད་པ་ན། གང་བཤད་པ་དེ་ལ་འཇུག་ཅིང་དེའི་རྗེས་སུ་སྒྲུབ་པའོ་།བློ་གྲོས་ཆེན་པོ། འདི་དག་ནི་དང་  
པོ་ས་ཡོངས་སུ་སྦྱང་བ་ཡིན་ཏེ། འདི་ལྟ་སྟེ། རིགས་རྣམ་པར་དགོད་པའོ། །སྣང་བ་མེད་པའི་ས་འཇུག་པའི་ཕྱིར། རྣམ་པར་དགོད་པ་བྱས་སོ། །སོ་སོ་རང་གིས་རིག་པ་  
ལ་གནས་པ་དེ་དག་ཀུན་གཞི་ལ་རང་གི་ཉོན་མོངས་པའི་བག་ཆགས་ཡོངས་སུ་དག་ནས། ཆོས་བདག་མེད་པར་མཐོང་ཞིང། ཏིང་ངེ་འཛིན་གྱི་བདེ་བ་ལ་གནས་པ་ཐོབ་  
པའི་ཉན་ཐོས་རྣམས་ཀྱང། དེ་བཞིན་གཤེགས་པའི་སྐུ་མཆོག་ཏུ་གྱུར་པ་ཉིད་ཐོབ་པར་འགྱུར་རོ། །དེ་ནས་བཅོམ་ལྡན་འདས་ཀྱིས་དོན་དེ་ཉིད་ཡང་བསྟན་པའི་ཕྱིར་  
ཚིགས་སུ་བཅད་པ་འདི་དག་གསུངས་སོ། །རྒྱུན་དུ་ཞུགས་པའི་འབྲས་བུ་དང། །ལན་གཅིག་ཕྱིར་འོང་ཕྱིར་མི་འོང། །དེ་བཞིན་དུ་ནི་དགྲ་བཅོམ་པ། །དེ་དག་སེམས་  
  
  
།ཐེག་པ་གསུམ་དང་ཐེག་པ་གཅིག་ཐེག་པ་མ་ཡིན་ངས་བཤད་དེ། །བྱིས་པ་བློ་གཞན་རྣམས་དང་ནི། །འཕགས་པ་རབ་དབེན་མོས་ལ་བཤད། །དོན་དམ་  
ཆོས་ཀྱི་སྒོ་མོ་ནི། །བསྟན་པ་གཉིས་པོ་རྣམ་སྤངས་ཤིང། །སྣང་བ་མེད་ལ་རབ་གནས་ནས། །ཐེག་པ་གསུམ་དུ་ཇི་ལྟར་དགོད། །བསམ་གཏན་རྣམས་དང་ཚད་མེད་དང། །  
གཟུགས་མེད་པ་ཡི་ཏིང་འཛིན་དང། ཚོར་དང་འདུ་ཤེས་རབ་དབེན་པས་།སེམས་ཙམ་ཡང་ནི་ཡོད་མ་ཡིན། །བློ་གྲོས་ཆེན་པོ། འདོད་ཆེན་པ་འདི་དག་ནི་འདོད་ཆེན་པ་མ་ཡིན་  
ཏེ༑ འཇིག་རྟེན་ན་སུ་ཞིག་ཐར་པ་ལ་འཇུག་པར་འགྱུར། བློ་གྲོས་ཆེན་པོ། འདོད་ཆེན་པ་ནི་རྣམ་པ་གཉིས་ཡོད་དེ། དགེ་བའི་རྩ་བ་ཐམས་ཅད་སྤངས་པ་དང། ཐོག་མ་མེད་  
པའི་དུས་ཀྱི་སེམས་ཅན་གྱི་ཕྱིར་སྨོན་ལམ་བཏབ་པའོ། །དེ་ལ་དགེ་བའི་རྩ་བ་ཐམས་ཅད་སྤངས་པ་གང་ཞེ་ན། འདི་ལྟ་སྟེ། བྱང་ཆུབ་སེམས་དཔའི་སྡེ་སྣོད་ལ་སྐུར་པ་འདེབས་  
ཤིང་ཚིག་ངན་པ་འདི་སྐད་དུ། འདི་ནི་མདོ་སྡེ་དང། གདུལ་བ་དང། ཐར་པ་དང་མཐུན་པར་སྨྲ་བ་མ་ཡིན་ནོ་ཞེས་ཟེར་བ་སྟེ་དགེ་བའི་རྩ་བ་ཐམས་ཅད་སྤངས་པའི་ཕྱིར་མྱ་ངན་  
ལས་མི་འདའོ། །གཉིས་པ་ནི། བྱང་ཆུབ་སེམས་དཔའ་རྣམས་སྔོན་གྱི་རང་གི་སྨོན་ལམ་དང། ཐབས་སྔོན་དུ་བཏང་བའི་ཕྱིར་ཡོངས་སུ་མྱ་ངན་ལས་མི་འདའ་བའང་མ་ཡིན་ཏེ་  
  
  
༄༅། །སེམས་ཅན་ཐམས་ཅད་མྱ་ངན་ལས་འདའ་བར་བྱེད་དོ། །བློ་གྲོས་ཆེན་པོ། དེའི་མྱ་ངན་ལས་འདའ་བ་འདི་ནི་མྱ་ངན་ལས་མི་འདའ་བའི་ཆོས་  
ཅན་གྱི་མཚན་ཉིད་དེ། འྡིའང་འདོད་ཆེན་པ་རྣམས་ཀྱི་ཚུལ་རབ་ཏུ་ཐོབ་པར་འགྱུར་རོ། །བློ་གྲོས་ཆེན་པོས་བཅོམ་ལྡན་འདས་ལ་གསོལ་པ་བཅོམ་ལྡན་འདས། འདི་ལ་  
གཏན་དུ་མྱ་ངན་ལས་མི་འདའ་བའང་གང་ལགས། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ། དེ་ལ་བྱང་ཆུབ་སེམས་དཔའ་འདོད་ཆེན་པ་ནི། ཆོས་ཐམས་  
ཅད་གཟོད་མ་ནས་མྱ་ངན་ལས་འདས་པར་ཤེས་ནས་གཏན་དུ་མྱ་ངན་ལས་མི་འདའ་སྟེ། དགེ་བའི་རྩ་བ་ཐམས་ཅད་སྤངས་པའི་འདོད་ཆེན་པ་ནི་མ་ཡིན་ནོ། །བློ་གྲོས་ཆེན་  
པོ༑ དགེ་བའི་རྩ་བ་ཐམས་ཅད་སྤངས་པའི་འདོད་ཆེན་པའང་དེ་བཞིན་གཤེགས་པའི་བྱིན་གྱི་རླབས་ཀྱིས་བརྒྱ་ལ་གལ་ཏེ་ན་དགེ་བའི་རྩ་བ་སྐྱེ་བར་འགྱུར་རོ། །དེ་ཅིའི་  
ཕྱིར་ཞེ་ན། འདི་ལྟར་དེ་བཞིན་གཤེགས་པ་རྣམས་ནི་སེམས་ཅན་ཐམས་ཅད་ཡོངས་སུ་མི་གཏོང་བའི་ཕྱིར་རོ། །དེ་ལྟར་དེའི་ཕྱིར་བྱང་ཆུབ་སེམས་དཔའི་འདོད་ཆེན་པ་  
རྣམས་ཡོངས་སུ་མྱ་ངན་ལས་མི་འདའོ། །གཞན་ཡང། བློ་གྲོས་ཆེན་པོ། བྱང་ཆུབ་སེམས་དཔའ་སེམས་དཔའ་ཆེན་པོས་རང་བཞིན་གྱི་མཚན་ཉིད་གསུམ་ལ་མཁས་  
  
  
།རང་བཞིན་གསུམ་པོ་དེ་དག་གང་ཞེ་ན། འདི་ལྟ་སྟེ། ཀུན་བརྟགས་པའི་རང་བཞིན་དང། གཞན་གྱི་དབང་གི་རང་བཞིན་དང། ཡོངས་སུ་གྲུབ་པའི་རང་བཞིན་  
ནོ༑ ༑བློ་གྲོས་ཆེན་པོ། དེ་ལ་ཀུན་བརྟགས་པའི་རང་བཞིན་ནི་མཚན་མ་ལས་འབྱུང་ངོ། །བློ་གྲོས་ཆེན་པོས་བཅོམ་ལྡན་འདས་ལ་གསོལ་པ་བཅོམ་ལྡན་འདས། ཇི་ལྟར་ཀུན་  
བརྟགས་པའི་རང་བཞིན་མཚན་མ་ལས་འབྱུང་བ་ལགས། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ། གཞན་གྱི་དབང་གི་རང་བཞིན་གྱི་དངོས་པོའི་མཚན་  
ཉིད་ནི་འདུ་བྱེད་ཀྱི་དངོས་པོའི་མཚན་མའི་མཚན་ཉིད་ལྟ་བུར་སྣང་སྟེ། མངོན་པར་ཞེན་པའི་ཀུན་བརྟགས་པའི་རང་བཞིན་ནི་རྣམ་པ་གཉིས་ཡོད་པར་དེ་བཞིན་གཤེགས་  
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་རྣམ་པར་འཇོག་སྟེ། འདི་ལྟ་སྟེ། མིང་གི་མཚན་མ་ལ་མངོན་པར་ཞེན་པའི་མཚན་ཉིད་དང། དངོས་པོའི་  
མཚན་མ་ལ་མངོན་པར་ཞེན་པའི་མཚན་ཉིད་དོ། །དེ་ལ་མིང་གི་མཚན་མ་ལ་མངོན་པར་ཞེན་པའི་མཚན་ཉིད་ནི་འདི་ལྟ་སྟེ། ནང་དང་ཕྱིའི་ཆོས་ལ་མངོན་པར་ཞེན་པའོ།།  
དངོས་པོའི་མཚན་མ་ལ་མངོན་པར་ཞེན་པའི་མཚན་ཉིད་ནི་འདི་ལྟ་སྟེ། ནང་དང་ཕྱི་རོལ་གྱི་ཆོས་དེ་དག་ཉིད་ཀྱི་རང་དང་སྤྱིའི་མཚན་ཉིད་ལ་མངོན་པར་ཞེན་པའོ། །བློ་གྲོས་ཆེན་  
  
  
༄༅། །པོ༑ འདི་ནི་ཀུན་བརྟགས་པའི་རང་བཞིན་རྣམ་པ་གཉིས་ཀྱི་མཚན་ཡིད་ཅེས་བྱའོ། །གང་ལ་གནས་ཤིང་གང་ལ་དམིགས་པ་ལས་འབྱུང་བ་དེ་  
ནི་གཞན་གྱི་དབང་ཞེས་བྱའོ། །དེ་ལ་ཡོངས་སུ་གྲུབ་པའི་རང་བཞིན་ཇི་ལྟ་བུ་ཞེ་ན། འདི་ལྟ་སྟེ། མིང་དང་རྒྱུ་མཚན་གྱི་དངོས་པོའི་མཚན་ཉིད་ཀྱི་རྣམ་པར་རྟོག་པ་དང་  
བྲལ་བ། འཕགས་པའི་ཡེ་ཤེས་ཀྱིས་ཐོབ་པར་བྱ་བ། སོ་སོར་རང་གིས་རིག་པ་འཕགས་པའི་ཡེ་ཤེས་ཀྱི་བགྲོད་པར་བྱ་བའི་སྤྱོད་ཡུལ་ཏེ། འདི་ནི་ཡོངས་སུ་གྲུབ་པའི་རང་  
བཞིན་དེ་བཞིན་གཤེགས་པ་རྣམས་ཀྱི་སྙིང་པོའི་ཐུགས་ཞེས་བྱའོ་།དེ་ནས་བཅོམ་ལྡན་འདས་ཀྱིས་དོན་དེ་ཉིད་ཡང་བསྟན་པའི་ཕྱིར་ཚིགས་སུ་བཅད་པ་འདི་གསུངས་  
པ༑ མིང་དང་རྒྱུ་མཚན་ཀུན་རྟོག་པ། །རང་བཞིན་གཉིས་ཀྱིས་མཚན་ཉིད་དེ། །ཡང་དག་ཤེས་དང་དེ་བཞིན་ཉིད། །ཡོངས་སུ་གྲུབ་པའི་མཚན་ཉིད་དོ། །བློ་གྲོས་ཆེན་  
པོ༑ འདི་ནི་ཆོས་ལྔ་དང། རང་བཞིན་གྱི་མཚན་ཉིད་རབ་ཏུ་རྣམ་པར་འབྱེད་པ་ཞེས་བྱ་བའི་ཆོས་ཀྱི་རྣམ་གྲངས་སོ་སོ་རང་གིས་རིག་པ་འཕགས་པའི་ཡེ་ཤེས་ཀྱིས་  
བགྲོད་པར་བྱ་བའི་སྤྱོད་ཡུལ་ཡིན་ཏེ། དེ་ལ་ཁྱོད་དང། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་བསླབ་པར་བྱའོ། །གཞན་ཡང། བློ་གྲོས་ཆེན་པོ་  
  
  
ཀྱི་མཚན་ཉིད་རབ་ཏུ་དབྱེ་བ་ལ་མཁས་པར་བྱའོ། །དེ་ལ་བདག་མེད་པ་གཉིས་ཀྱི་མཚན་ཉིད་གང་ཞེ་ན་  
འདི་ལྟ་སྟེ། གང་ཟག་ལ་བདག་མེད་པ་དང། ཆོས་ལ་བདག་མེད་པའོ་།གང་ཟག་ལ་བདག་མེད་པ་གང་ཞེ་ན། འདི་ལྟ་སྟེ། བདག་དང་བདག་གི་དང་བྲལ་བ། ཕུང་པོ་དང་  
ཁམས་དང། སྐྱེ་མཆེད་འདུས་པ་མི་ཤེས་པ་དང། ལས་དང་སྲེད་པ་ལས་སྐྱེས་པ། མིང་དང་གཟུགས་ལ་སོགས་པར་འཛིན་པ་ལ་མངོན་པར་ཞེན་པ་ལས་རྣམ་པར་ཤེས་པ་  
སྐྱེ་བ། འདི་ལྟར་དབང་པོ་ཐམས་ཅད་དང། རང་གི་སེམས་སྣང་བའི་སྣོད་དང། ལུས་དང། གཞི་ནི་རང་གི་རྣམ་པར་རྟོག་པས་བརྟགས་པས་རབ་ཏུ་ཕྱེ་བ། འབབ་ཆུ་དང། ས་བོན་  
དང༑ མར་མེ་དང། རླུང་དང། སྤྲིན་དང་མཚུངས་པར་སྐད་ཅིག་མ་གཅིག་ནས་གཅིག་ཏུ་འཇིག་པར་འགྱུར་པ། སྤྲེའུ་ལྟར་རབ་ཏུ་གཡོ་བ་སྦྲང་མ་ལྟར་མི་གཙང་བའི་གནས་  
ལ་རབ་ཏུ་མོས་པ། རབ་ཏུ་འབར་བའི་མེ་ལྟར་ཆོག་མི་ཤེས་པ། ཐོག་མ་མེད་པའི་དུས་ནས་སྤྲོས་པའི་གནས་ངན་ལེན་གྱི་བག་ཆགས་རྒྱུར་གྱུར་བ། ཟོ་ཆུན་གྱི་འཁོར་ལོ་ལྟར་  
འཁོར་པར་འགྲོ་བའི་སྲིད་པའི་འཁོར་ལོར་གྱུར་པ། ལུས་རྣམ་པ་སྣ་ཚོགས་ཀྱི་གཟུགས་འཆང་བ། སྒྱུ་མ་དང། རིག་སྔགས་དང། འཁྲུལ་འཁོར་ལྟ་བུར་འཇུག་ཅིང་འབྱུང་  
  
  
༄༅། །སྟེ༑ གང་མཚན་ཉིད་འདི་ལ་མཁས་པའི་ཤེས་པ་དེ་ནི་གང་ཟག་ལ་བདག་མེད་པར་ཤེས་པ་ཞེས་བྱའོ། །དེ་ལ་ཆོས་ལ་བདག་མེད་པར་ཤེས་  
པ་གང་ཞེ་ན། འདི་ལྟ་སྟེ། ཕུང་པོ་དང། ཁམས་དང། སྐྱེ་མཆེད་རྣམས་ཀྱི་ཀུན་བརྟགས་པའི་མཚན་ཉིད་ཀྱིས་རང་བཞིན་ཚོགས་པ་སྟེ། ཇི་ལྟར་ཕུང་པོ་དང། ཁམས་  
དང༑ སྐྱེ་མཆེད་རྣམས་བདག་དང། བདག་གི་དང་བྲལ་ཞིང། ཕུང་པོ་དང། ཁམས་དང། སྐྱེ་མཆེད་འདུས་པ། རྒྱུ་དང། ལས་དང་སྲིད་པའི་སྲད་བུས་སྤྲེལ་བ། ཕན་  
ཚུན་ཀུན་ཏུ་གྱུར་པ་ལས་སྐྱེ་ཞིང་གཡོ་བ་མེད་པ། དེ་བཞིན་དུ་ཆོས་རྣམས་ཀྱང་དེ་བཞིན་ཏེ། རང་དང་སྤྱིའི་མཚན་ཉིད་དང་བྲལ་བ། ཡང་དག་པ་མ་ཡིན་པ། ཀུན་ཏུ་རྟོག་  
པའི་མཚན་ཉིད་དེ། ཀུན་ཏུ་རྟོག་པའི་སྟོབས་ཀྱང་བྱིས་པ་རྣམས་ཀྱིས་སྐྱེད་པར་བྱེད་ཀྱི། འཕགས་པ་རྣམས་ཀྱིས་ནི་མ་ཡིན་ཏེ། སེམས་དང། ཡིད་དང། ཡིད་ཀྱི་རྣམ་  
པར་ཤེས་པ་དང། ཆོས་ལྔ་དང། རང་བཞིན་དང་བྲལ་བའི་ཕྱིར་རོ། །བློ་གྲོས་ཆེན་པོ། བྱང་ཆུབ་སེམས་དཔའ་སེམས་དཔའ་ཆེན་པོས་ཆོས་ཐམས་ཅད་བདག་མེད་པར་  
རབ་ཏུ་དབྱེ་བ་ལ་མཁས་པར་བྱའོ། །བློ་གྲོས་ཆེན་པོ། ཆོས་བདག་མེད་པ་ལ་མཁས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ནི་རིང་པོ་མི་ཐོགས་པར་བྱང་ཆུབ་  
  
  
སྣང་བ་མེད་པར་སྒོམ་པའི་སའི་མཚན་ཉིད་རབ་ཏུ་དབྱེ་བ་ཁོང་དུ་ཆུད་པས་རབ་ཏུ་དགའ་ཞིང། རིམ་གྱིས་གོང་ནས་གོང་དུ་ཁྱད་པར་དུ་གྱུར་  
པས་ས་དགུའི་མཚན་ཉིད་ཀྱི་རིག་པ་ལས་འདས་ཏེ། ཆོས་ཀྱི་སྤྲིན་རབ་ཏུ་འཐོབ་བོ། །དེར་རིན་པོ་ཆེ་ཆེན་པོའི་པདྨའི་རྒྱལ་པོ་དང་རིན་པོ་ཆེ་ཆེན་པོའི་གཞལ་མེད་ཁང་རིན་པོ་ཆེ་  
ཚད་མེད་པས་རབ་ཏུ་བརྒྱན་པས་རྣམ་པར་བཀོད་པ། སྒྱུ་མའི་རང་བཞིན་གྱི་སྤྱོད་ཡུལ་ཡོངས་སུ་བསྒོམས་པ་ལས་བྱུང་བ་དེ་ལ་འཇུག་སྟེ། འཁོར་རྒྱལ་བའི་སྲས་སྐལ་བ་  
མཐུན་པ་རྣམས་ཀྱིས་ཡོངས་སུ་བསྐོར་ཅིང། སངས་རྒྱས་ཀྱི་ཞིང་ཐམས་ཅད་ནས་བྱོན་པའི་སངས་རྒྱས་ཀྱི་ཕྱག་གིས་སྤྱི་བོ་ནས་དབང་བསྐུར་བས་འཁོར་ལོས་བསྒྱུར་བའི་རྒྱལ་པོའི་  
བུ་བཞིན་དུ་མངོན་པར་དབང་བསྐུར་རོ། །སངས་རྒྱས་ཀྱི་སྲས་ཀྱི་ས་ལ་འདས་ནས་འཕགས་པ་སོ་སོ་རང་གིས་རིག་པའི་ཆོས་ཀྱི་ཚུལ་ཁོང་དུ་ཆུད་པའི་ཕྱིར། དེ་བཞིན་  
གཤེགས་པའི་མངའ་བརྙེས་པའི་ཆོས་ཀྱི་སྐུ་འཐོབ་པར་འགྱུར་ཏེ་ཆོས་བདག་མེད་པར་མཐོང་བའི་ཕྱིར་རོ། །འདི་ནི་ཆོས་བདག་མེད་པའི་མཚན་ཉིད་ཅེས་བྱ་སྟེ། དེ་ལ་ཁྱོད་  
དང་བྱང་ཆུབ་སེམས་དཔའ་རྣམས་ཀྱིས་བསླབ་པར་བྱའོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས་ཡང་བཅོམ་ལྡན་འདས་ལ་འདི་སྐད་ཅེས་  
  
  
༄༅། །གསོལ་ཏོ། །བཅོམ་ལྡན་འདས། སྒྲོ་འདོགས་པ་དང། སྐུར་པ་འདེབས་པའི་མཚན་ཉིད་བཤད་དུ་གསོལ། བདག་དང། བྱང་ཆུབ་སེམས་  
དཔའ་སེམས་དཔའ་ཆེན་པོ་རྣམས་སྒྲོ་འདོགས་པ་དང། སྐུར་བ་འདེབས་པའི་མཐའ་གཉིས་ཀྱི་ལྟ་བ་ངན་པ་ཡོངས་སུ་སྤངས་ནས། མྱུར་དུ་བླ་ན་མེད་པ་ཡང་དག་པར་རྫོགས་  
པའི་བྱང་ཆུབ་མངོན་པར་འཚང་རྒྱ་ཞིང། མངོན་པར་རྫོགས་པར་སངས་རྒྱས་ནས་ཀྱང་རྟག་པར་སྒྲོ་འདོགས་པ་དང། ཆད་པར་སྐུར་པ་འདེབས་པའི་ལྟ་བ་རྣམ་པར་སྤངས་ནས་  
ཡང་དག་པའི་ཆོས་ཀྱི་སྐུར་པ་འདེབས་པར་མི་འགྱུར་རོ། །དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་བློ་གྲོས་ཆེན་པོས་གསོལ་པ་བཏབ་པ་ཐུགས་སུ་ཆུད་ནས་  
ཚིགས་སུ་བཅད་པ་འདི་དག་གསུངས་སོ། །སྒྲོ་འདོགས་པ་དང་སྐུར་བ་དང། །ཡོད་མིན་དེ་ནི་སེམས་ཙམ་མོ། །ལུས་དང་ལོངས་སྤྱོད་རྣམ་གཞག་དང། །སེམས་ཀྱང་རབ་ཏུ་  
མི་ཤེས་པའི། །བྱིས་པ་བློ་དང་མི་ལྡན་པ། །སྒྲོ་འདོགས་སྐུར་པ་འདེབས་པར་བྱེད། །དེ་ནས་བཅོམ་ལྡན་འདས་ཀྱིས་ཚིགས་སུ་བཅད་པ་དེ་ཉིད་ཀྱི་དོན་བསྟན་པའི་ཕྱིར་འདི་  
སྐད་ཅེས་བཀའ་སྩལ་ཏོ། །བློ་གྲོས་ཆེན་པོ། ཡོད་པ་མ་ཡིན་པ་ལ་སྒྲོ་འདོགས་པ་ནི་རྣམ་པ་བཞི་ཡོད་དེ། རྣམ་པ་བཞི་གང་ཞེ་ན་འདི་ལྟ་སྟེ། ཡོད་པ་མ་ཡིན་པ་མཚན་  
  
  
ཡོད་པ་མ་ཡིན་པ་མཐོང་བར་སྒྲོ་འདོགས་པ་དང། ཡོད་པ་མ་ཡིན་པ་རྒྱུར་སྒྲོ་འདོགས་པ་དང་ཡོད་པ་མ་ཡིན་པ་དངོས་པོར་སྒྲོ་འདོགས་པ་སྟེ་  
འདི་ནི་སྒྲོ་འདོགས་པ་རྣམ་པ་བཞི་ཞེས་བྱའོ། །སྐུར་པ་འདེབས་པ་འདི་ལྟ་སྟེ། སྒྲོ་འདོགས་པ་དེ་དག་ཉིད་མི་དམིགས་པར་རབ་ཏུ་འབྱེད་པའི་ཆ་མ་ཡིན་པས་སྐུར་པ་འདེབས་  
པ་སྐྱེད་པར་བྱེད་པ་སྟེ། འདི་ནི་སྒྲོ་འདོགས་པ་དང། སྐུར་བའི་མཚན་ཉིད་དོ། །གཞན་ཡང། བློ་གྲོས་ཆེན་པོ། ཡོད་པ་མ་ཡིན་པ་ལ་མཚན་ཉིད་དུ་སྒྲོ་འདོགས་པའི་མཚན་  
ཉིད་གང་ཞེ་ན། འདི་ལྟ་སྟེ། ཕུང་པོ་དང། ཁམས་དང། སྐྱེ་མཆེད་རྣམས་ཀྱི་རང་དང་སྤྱིའི་མཚན་ཉིད་ཡོད་པ་མ་ཡིན་པ་ལ་མངོན་པར་ཞེན་པ་སྐྱེད་ཅིང། འདི་ནི་དེ་བཞིན་  
དུ་ཡིན་གྱི་གཞན་དུ་མ་ཡིན་ནོ་ཞེས་ཟེར་བ་སྟེ། འདི་ནི་ཡོད་པ་མ་ཡིན་པ་ལ་མཚན་ཉིད་དུ་སྒྲོ་འདོགས་པའི་མཚན་ཉིད་དོ། །ཡོད་པ་མ་ཡིན་པ་ལ་མཚན་ཉིད་དུ་སྒྲོ་འདོགས་  
པའི་རྣམ་པར་རྟོག་པ་འདི་ནི་ཐོག་མ་མེད་པའི་དུས་ཀྱི་སྤྲོས་པའི་གནས་ངན་ལེན་གྱི་བག་ཆགས་སྣ་ཚོགས་ལ་མངོན་པར་ཞེན་པ་ལས་འབྱུང་ངོ། །བློ་གྲོས་ཆེན་པོ། ཡོད་པ་མ་  
ཡིན་པ་མཐོང་བར་སྒྲོ་འདོགས་པའི་མཚན་ཉིད་ནི། གང་ཕུང་པོ་དང། ཁམས་དང། སྐྱེ་མཆེད་དེ་དག་ཉིད་ལ་བདག་དང། གང་ཟག་དང། སེམས་ཅན་དང། སྲོག་དང་  
  
  
༄༅། །གསོ་བ་དང། སྐྱེས་བུར་ལྟ་ཞིང་སྒྲོ་འདོགས་པ་ཡིན་ཏེ་འདི་ནི་ཡོད་པ་མ་ཡིན་པ་མཐོང་བར་སྒྲོ་འདོགས་པའི་མཚན་ཉིད་ཅེས་བྱའོ། །བློ་གྲོས་  
ཆེན་པོ། ཡོད་པ་མ་ཡིན་པ་རྒྱུར་སྒྲོ་འདོགས་པའི་མཚན་ཉིད་ནི་འདི་ལྟ་སྟེ། རྣམ་པར་ཤེས་པ་དང་པོ་རྒྱུ་མེད་པ་ལས་སྐྱེ་ལ། ཕྱིས་ཡང་དག་པ་མ་ཡིན་པ་སྒྱུ་མ་ལྟ་བུ་སྔོན་  
མ་བྱུང་ཞིང་མེད་པ་ལས་མིག་དང། གཟུགས་དང། སྣང་བ་དང་ཁམས་དང། དྲན་པ་སྔོན་དུ་འཇུག་པ་ལས་འབྱུང་ཞིང་བྱུང་ནས་ཀྱང་འཇིག་པར་འགྱུར་རོ་ཞེས་  
ཟེར་བ་སྟེ། འདི་ནི་ཡོད་པ་མ་ཡིན་པ་རྒྱུར་སྒྲོ་འདོགས་པའི་མཚན་ཉིད་དོ། །བློ་གྲོས་ཆེན་པོ། ཡོད་པ་མ་ཡིན་པ་དངོས་པོར་སྒྲོ་འདོགས་པའི་མཚན་ཉིད་ནི་འདི་ལྟ་  
སྟེ༑ ནམ་མཁའ་དང། འགོག་པ་དང། མྱ་ངན་ལས་འདས་པ་བྱས་པ་མ་ཡིན་པའི་དངོས་པོར་མངོན་པར་ཞེན་ཅིང་སྒྲོ་འདོགས་པའོ། །འདི་དག་ནི་དངོས་པོ་དང་དངོས་  
པོ་མ་ཡིན་པ་དང་བྲལ་བ་ཆོས་ཐམས་ཅད་ནི་རི་བོང་དང། རྟ་ལ་སོགས་པའི་རྭ་དང། སྐྲ་ཤད་འཛིངས་པ་ལྟ་བུར་སྣང་བ། ཡོད་པ་དང་མེད་པ་དང་བྲལ་བ་ལ་བྱིས་པའི་  
རྣམ་པར་རྟོག་པས་རང་གི་སེམས་སྣང་བ་ཙམ་དུ་མ་རྟོགས་པའི་བློ་ཅན་རྣམས་སྒྲོ་འདོགས་ཤིང་སྐུར་པ་འདེབས་པར་བྱེད་ཀྱི། འཕགས་པ་རྣམས་ཀྱིས་ནི་མ་ཡིན་ཏེ་  
  
  
ཉིད་དོ། །དེ་བས་ན་སྒྲོ་འདོགས་པ་དང། སྐུར་བའི་ལྟ་བ་ངན་པ་ཡོངས་སུ་སྤང་བ་ལ་རབ་ཏུ་བརྩོན་པར་བྱའོ། །  
གཞན་ཡང། བློ་གྲོས་ཆེན་པོ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་སེམས་དང། ཡིད་དང། ཡིད་ཀྱི་རྣམ་པར་ཤེས་པ་དང་ཆོས་ལྔ་དང། རང་བཞིན་དང་བདག་  
མེད་པ་གཉིས་ཀྱི་མཚན་ཉིད་ཀྱི་ཚུལ་ལ་མཁས་ཤིང་རྟོགས་པར་ཁོང་དུ་ཆུད་པས་སེམས་ཅན་ལ་ཕན་པར་བ་བའི་ཕྱིར་གཟུགས་སྣ་ཚོགས་སྟོན་པ་ནི་ཇི་ལྟར་ཀུན་བརྟགས་པའི་  
རང་བཞིན་གནས་གཞན་གྱི་དབང་ལ་བརྟེན་པ་བཞིན་ཏེ། དཔེར་ན་གཟུགས་སྣ་ཚོགས་པའི་ཡིད་བཞིན་གྱི་ནོར་བུ་རིན་པོ་ཆེ་ལྟར་སངས་རྒྱས་ཀྱི་ཞིང་དུ་ཀུན་ཏུ་དེ་བཞིན་  
གཤེགས་པའི་འཁོར་འདུས་པ་ཐམས་ཅད་འགྲོ་ཞིང་དེ་དག་ཐམས་ཅད་དུའང་ཆོས་སྟོན་པ་དག་ཉན་པར་བྱེད་དེ། འདི་ལྟ་སྟེ། ཆོས་ཐམས་ཅད་སྒྱུ་མ་དང། རྨི་ལམ་  
དང༑ འོད་དང། གཟུགས་བརྙན་དང། ཆུའི་ཟླ་བ་ལྟ་བུ་དང། ཆོས་ཐམས་ཅད་སྐྱེ་བ་དང། འགག་པ་དང། རྟག་པ་དང། ཆད་པ་དང་བྲལ་བ་དང། ཉན་ཐོས་དང། རང་སངས་  
རྒྱས་ཀྱི་ཐེག་པ་དང་བྲལ་བའི་ཆོས་སོ། །ཏིང་ངེ་འཛིན་བརྒྱ་སྟོང་རབ་ཏུ་འཐོབ་ནས་ཏིང་ངེ་འཛིན་བྱེ་བ་ཁྲག་ཁྲིག་བརྒྱ་སྟོང་གི་བར་དག་ཀྱང་རབ་ཏུ་འཐོབ་སྟེ། ཏིང་ངེ་འཛིན་  
  
  
༄༅། །ཐོབ་ནས་ཀྱང་སངས་རྒྱས་ཀྱི་ཞིང་ཐམས་ཅད་དུ་འགྲོ་ཞིང་སངས་རྒྱས་རྣམས་ལ་མཆོད་པ་བྱེད་དོ། །ལྷའི་གནས་ཐམས་ཅད་དུ་སྐྱེ་ཞིང་དཀོན་  
མཆོག་གསུམ་གྱི་བསྔགས་པ་བརྗོད་པ་དང། སངས་རྒྱས་ཀྱི་སྐུ་རབ་ཏུ་སྟོན་ཅིང་ཉན་ཐོས་དང། བྱང་ཆུབ་སེམས་དཔའི་ཚོགས་ཀྱིས་ཡོངས་སུ་བསྐོར་བ་དང། རང་  
གི་སེམས་རབ་ཏུ་སྣང་བ་ཙམ་གྱིས་སེམས་ཅན་ཡོངས་སུ་ཟློ་ཞིང་རྣམ་པར་གྲོལ་བར་བྱེད་ལ། ཕྱི་རོལ་གྱི་དངོས་པོ་དངོས་པོ་མེད་པར་རྣམ་པར་ཕྱེ་སྟེ་བསྟན་ནས་ཡོད་པ་  
དང་མེད་པའི་ལྟ་བ་ཡོངས་སུ་སྤོང་བར་བྱེད་དོ། །དེ་ནས་བཅོམ་ལྡན་འདས་ཀྱིས་དོན་དེ་ཉིད་ཡང་བསྟན་པའི་ཕྱིར་ཚིགས་སུ་བཅད་པ་འདི་དག་གསུངས་སོ། །འཇིག་རྟེན་དག་  
ནི་སེམས་ཙམ་དུ། །རྒྱལ་བའི་སྲས་ཀྱིས་རབ་བརྟགས་ན། །རྣམ་པ་སྣ་ཚོགས་གཟུགས་སྤྲིན་ལ། །མངོན་པར་འདུ་བྱེད་པ་དང་བྲལ་།སྟོབས་དང་མངོན་པར་ཤེས་དང་  
དབང། །དེ་དག་ཐམས་ཅད་འགྲུབ་པར་འགྱུར། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས་ཡང་བཅོམ་ལྡན་འདས་ལ་གསོལ་བ་བཏབ་པ། བཅོམ་  
ལྡན་འདས། བདག་ལ་སོགས་པའི་སླད་དུ་ཆོས་ཐམས་ཅད་ཀྱི་སྟོང་པ་ཉིད་དང། སྐྱེ་བ་མ་མཆིས་པ་དང། གཉིས་སུ་མ་མཆིས་པ་དང་རང་བཞིན་དང་བྲལ་བའི་  
  
  
དེས་བདག་དང་བྱང་ཆུབ་སེམས་དཔའ་གཞན་རྣམས་ཀྱང་སྟོང་བ་ཉིད་དང། སྐྱེ་བ་མ་མཆིས་པ་དང། གཉིས་སུ་མ་མཆིས་པ་དང། རང་  
བཞིན་དང་བྲལ་བའི་མཚན་ཉིད་རྟོགས་པར་ཁོང་དུ་ཆུད་ཅིང་མཆིས་པ་དང་མ་མཆིས་པའི་རྣམ་པར་རྟོག་པ་ཡོངས་སུ་སྤངས་ནས་མྱུར་དུ་བླ་ན་མེད་པ་ཡང་དག་པར་རྫོགས་  
པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ་།དེ་ནས་བཅོམ་ལྡན་འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོ་ལ་འདི་སྐད་  
ཅེས་བཀའ་སྩལ་ཏོ། །བློ་གྲོས་ཆེན་པོ། དེའི་ཕྱིར་ཤིན་ཏུ་ལེགས་པར་ཉོན་ལ་ཡིད་ལ་ཟུངས་ཤིག་དང། ཁྱོད་ལ་རྒྱ་ཆེར་རབ་ཏུ་དབྱེ་ཞིང་བཤད་པར་བྱའོ། །བློ་གྲོས་ཆེན་  
པོས་བཅོམ་ལྡན་འདས་ལ་གསོལ་པ། ལེགས་སོ། །བཅོམ་ལྡན་འདས། དེ་བཞིན་དུ་འཚལ་ལོ་ཞེས་བཀའ་མཉན་པ་དང། བཅོམ་ལྡན་འདས་ཀྱིས་བཀའ་སྩལ་པ། །བློ་  
གྲོས་ཆེན་པོ། སྟོང་པ་ཉིད་སྟོང་པ་ཉིད་ཅེས་བྱ་བ་འདི་ནི་ཀུན་བརྟགས་པའི་རང་བཞིན་གྱི་གནས་ཏེ། བློ་གྲོས་ཆེན་པོ། ཀུན་བརྟགས་པའི་རང་བཞིན་ལ་མངོན་པར་ཞེན་པ་  
རྣམས་ལ་སྟོང་པ་ཉིད་དང། སྐྱེ་བ་མེད་པ་དང། གཉིས་སུ་མེད་པ་དང། རང་བཞིན་དང་བྲལ་བའི་མཚན་ཉིད་བཤད་དོ། །བློ་གྲོས་ཆེན་པོ། དེ་ལ་མདོར་བཤད་ན་སྟོང་པ་ཉིད་  
  
  
༄༅། །ནི་རྣམ་པར་བདུན་ཏེ། འདི་ལྟ་སྟེ། མཚན་ཉིད་སྟོང་པ་ཉིད་དང། དངོས་པོའི་རང་བཞིན་སྟོང་པ་ཉིད་དང། འདུ་བྱེད་སྟོང་པ་ཉིད་དང། འདུ་བྱེད་  
མེད་པ་སྟོང་བ་ཉིད་དང། ཆོས་ཐམས་ཅད་བརྗོད་པ་དང་བྲལ་བའི་སྟོང་བ་ཉིད་དང། དོན་དམ་པ་འཕགས་པའི་ཡེ་ཤེས་ཆེན་པོ་སྟོང་ཉིད་དང། གཅིག་གིས་གཅིག་སྟོང་  
པའི་སྟོང་པ་ཉིད་དོ། །དེ་ལ་མཚན་ཉིད་སྟོང་པ་ཉིད་གང་ཞེ་ན། འདི་ལྟར་དངོས་པོ་ཐམས་ཅད་རང་དང་སྤྱིའི་མཚན་ཉིད་ཀྱིས་སྟོང་པ་སྟེ། ཕན་ཚུན་འདུས་པ་ལས་སོ་སོར་  
རབ་ཏུ་རྟོག་པའི་ཕྱིར་དངོས་པོ་མེད་པར་རབ་ཏུ་དབྱེ་བས་རང་དང་སྤྱིའི་མཚན་ཉིད་མི་སྐྱེ་བ་དང། བདག་དང་གཞན་དང་གཉིས་ཀའི་དངོས་པོ་མེད་པའི་ཕྱིར་མཚན་ཉིད་མི་  
གནས་ཏེ། དེའི་ཕྱིར་དངོས་པོ་ཐམས་ཅད་མཚན་ཉིད་སྟོང་པ་ཞེས་བཤད་དེ། འདི་ནི་མཚན་ཉིད་སྟོང་པ་ཉིད་ཅེས་བྱའོ། །དངོས་པོའི་རང་བཞིན་སྟོང་པ་ཉིད་གང་ཞེ་ན་  
འདི་ལྟ་སྟེ། བདག་ཉིད་ཀྱིས་དངོས་པོའི་རང་བཞིན་མི་སྐྱེ་བས་ཆོས་ཐམས་ཅད་ཀྱི་དངོས་པོའི་རང་བཞིན་སྟོང་པ་ཉིད་ཅེས་བྱ་སྟེ། དེའི་ཕྱིར་དངོས་པོའི་རང་བཞིན་སྟོང་པ་  
ཉིད་ཅེས་བཤད་དོ། །འདུ་བྱེད་སྟོང་པ་ཉིད་གང་ཞེ་ན། འདི་ལྟ་སྟེ། ཕུང་པོ་རྣམས་བདག་དང་བདག་གི་དང་བྲལ་ཞིང་རྒྱུ་དང་འགྲུབ་པར་བྱེད་པ་དང། བྱ་བ་དང། ལས་  
  
  
སྦྱོར་བ་ལས་སྐྱེ་བ་སྟེ། འདི་ནི་འདུ་བྱེད་སྟོང་པ་ཉིད་ཅེས་བྱའོ། །བློ་གྲོས་ཆེན་པོ། འདི་ལྟར་འདུ་བྱེད་སྟོང་པ་ཉིད་དེས་ན་ཕན་ཚུན་གྱི་རྐྱེན་གྱིས་འབྱུང་གི་རང་བཞིན་གྱི་  
དངོས་པོ་མེད་པས་འདུ་བྱེད་མེད་པ་སྟོང་པ་ཉིད་ཅེས་བྱའོ། །ཆོས་ཐམས་ཅད་བརྗོད་པ་དང་བྲལ་བའི་སྟོང་བ་ཉིད་གང་ཞེ་ན། འདི་ལྟ་སྟེ། ཀུན་བརྟགས་པའི་རང་བཞིན་བརྗོད་  
དུ་མེད་པའི་ཕྱིར་ཆོས་ཐམས་ཅད་བརྗོད་པ་དང་བྲལ་བ་སྟེ། འདི་ནི་ཆོས་ཐམས་ཅད་བརྗོད་པ་དང་བྲལ་བའི་སྟོང་པ་ཉིད་ཅེས་བྱའོ། །ཚེས་ཐམས་ཅད་ཀྱི་དོན་དམ་པ་འཕགས་  
པའི་ཡེ་ཤེས་ཆེན་པོ་སྟོང་པ་ཉིད་གང་ཞེ་ན། འདི་ལྟ་སྟེ། སོ་སོ་རང་གིས་རིག་པ་འཕགས་པའི་ཡེ་ཤེས་ཐོབ་པ་ནི་ལྟ་བ་དང་ཉེས་པ་ཐམས་ཅད་ཀྱི་བག་ཆགས་ཀྱིས་སྟོང་སྟེ་  
འདི་ནི་ཆོས་ཐམས་ཅད་ཀྱི་དོན་དམ་པ་འཕགས་པའི་ཡེ་ཤེས་ཆེན་པོ་སྟོང་པ་ཉིད་ཅེས་བྱའོ། །གཅིག་གིས་གཅིག་སྟོང་པ་ཉིད་གང་ཞེ་ན། འདི་ལྟ་སྟེ། གང་ལ་གང་མེད་པས་  
སྟོང་པ་ནི་གཅིག་གིས་གཅིག་སྟོང་པ་ཉིད་ཅེས་བྱའོ། །བློ་གྲོས་ཆེན་པོ། དཔེར་ན། མྲྀ་ག་ལའི་མའི་ཁང་པ་ན་གླང་པོ་ཆེ་དང། རྟ་དང། བ་ལང་དང། ལུག་ལ་སོགས་པ་མེད་  
ཀྱང་དགེ་སློང་གི་དགེ་འདུན་མེད་པ་ནི་མ་ཡིན་ནོ། །དེ་ནི་དེ་དག་གིས་སྟོང་ངོ་ཞེས་བྱ་བའང་ཁང་པ་ཁང་པའི་དངོས་པོས་སྟོང་པ་མ་ཡིན། དགེ་སློང་དགེ་སློང་གི་དངོས་པོས་སྟོང་  
  
  
༄༅། །པ་མ་ཡིན་ལ། གནས་གཞན་ན་གླང་པོ་ཆེ་དང་རྟ་ལ་སོགས་པ་མེད་པའང་མ་ཡིན་ནོ། །དེ་ནི་ཆོས་ཐམས་ཅད་ཀྱི་རང་གི་མཚན་ཉིད་དེ་  
གང་ལ་གང་མེད་པ་དེ་ནི་གཅིག་གིས་གཅིག་སྟོང་པ་ཉིད་ཅེས་བྱའོ་།འདི་ནི་སྟོང་པ་ཉིད་རྣམ་པ་བདུན་ཏེ། གཅིག་གིས་གཅིག་སྟོང་པ་ཉིད་འདི་ནི་སྟོང་པ་ཉིད་ཀྱི་ནང་ན་  
དམན་པ་ཡིན་ཏེ། ཁྱོད་ཀྱིས་ཡོངས་སུ་སྤང་བར་བྱའོ། །བློ་གྲོས་ཆེན་པོ། རང་ཡང་མི་སྐྱེ་ལ་མི་སྐྱེ་བའང་མ་ཡིན་ཏེ། ཏིང་ངེ་འཛིན་ལ་གནས་པ་མ་གཏོགས་པ་ནི་སྐྱེ་བ་  
བ་མེད་པ་ཞེས་བྱའོ། །རང་བཞིན་དང་བྲལ་བ་ཞེས་བྱ་བའང་སྐྱེ་བ་མེད་པ་དེ་ཉིད་རང་བཞིན་དང་བྲལ་བ་ཞེས་བྱའོ། །སྐད་ཅིག་མའི་རྒྱུད་ཀྱི་རྒྱུན་མེད་པ་དང། ཐ་དད་པའི་  
དངོས་པོར་སྣང་བར་དངོས་པོ་ཐམས་ཅད་རང་བཞིན་དང་བྲལ་བ་སྟེ། དེའི་ཕྱིར་དངོས་པོ་ཐམས་ཅད་རང་བཞིན་དང་བྲལ་བ་ཞེས་བྱའོ། །གཉིས་སུ་མེད་པ་གང་ཞེ་ན་  
འདི་ལྟ་སྟེ། ཆོས་ཐམས་ཅད་ནི་གྲིབ་མ་དང། ཚ་བ་དང། རིང་པོ་དང། ཐུང་དུ་དང། ནག་པོ་དང། དཀར་པོ་ལྟ་བུ་དག་སྟེ། བློ་གྲོས་ཆེན་པོ། ཆོས་ཐམས་ཅད་ནི་གཉིས་  
སུ་མེད་པས་མྱ་ངན་ལས་འདས་པ་ལས་གཞན་མ་ཡིན་ལ། འཁོར་བ་ལས་ཀྱང་མྱ་ངན་ལས་འདས་པ་གཞན་མ་ཡིན་ན་ཐ་དད་པའི་མཚན་ཉིད་ཀྱི་རྒྱུས་དངོས་པོ་ཡོད་  
  
  
མྱ་ངན་ལས་འདས་པ་དང། འཁོར་བ་ཇི་ལྟ་བར་ཆོས་ཐམས་ཅད་ཀྱང་དེ་བཞིན་ནོ་།དེ་བས་ན་སྟོང་པ་ཉིད་དང། སྐྱེ་བ་མེད་པ་དང་  
གཉིས་སུ་མེད་པ་དང། རང་བཞིན་དང་བྲལ་བའི་མཚན་ཉིད་ལ་རབ་ཏུ་བརྩོན་པར་བྱའོ། །དེ་ནས་བཅོམ་ལྡན་འདས་ཀྱིས་དོན་དེ་ཉིད་ཡང་བསྟན་པའི་ཕྱིར་ཚིགས་སུ་བཅད་པ་  
འདི་དག་གསུངས་སོ། །ངས་ནི་རྟག་ཏུ་སྟོང་ཉིད་ཆོས། །རྟག་ཆད་ཡོངས་སྤངས་འཁོར་བ་ནི། །སྒྱུ་མ་རྨི་ལམ་འདྲར་བཤད་ཀྱང་།ལས་ནི་འཇིག་པར་མི་འགྱུར་རོ། །ནམ་  
མཁའ་མྱ་ངན་འདས་པ་དང། །འགོག་པ་གཉིས་ཀྱང་དེ་བཞིན་ཏེ་།བྱིས་པ་དག་གིས་རྣམ་པར་བརྟགས། །འཕགས་པ་རྣམས་ནི་ཡོད་མེད་སྤངས། །དེ་ནས་བཅོམ་ལྡན་  
འདས་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོ་ལ་བཀའ་སྩལ་པ། བློ་གྲོས་ཆེན་པོ། སྟོང་པ་ཉིད་དང། སྐྱེ་བ་མེད་པ་དང། གཉིས་སུ་མེད་པ་དང་  
རང་བཞིན་དང་བྲལ་བའི་མཚན་ཉིད་ནི་སངས་རྒྱས་རྣམས་ཀྱི་མདོ་སྡེ་ཐམས་ཅད་ཀྱི་ནང་དུ་འཇུག་སྟེ། མདོ་སྡེ་གང་དུའང་དོན་འདི་དག་སྟོན་ཏོ། མདོ་སྡེ་རྣམས་ནི་སེམས་  
ཅན་གྱི་བསམ་པ་བཞིན་དུ་རྣམ་པར་ཕྱེ་སྟེ། དོན་རབ་ཏུ་བསྟན་པའི་ཕྱིར་དེ་ཁོ་ན་ཉིད་ནི་བརྗོད་པ་ལ་ཡོད་པ་མ་ཡིན་ནོ། །དཔེར་ན་རི་དྭགས་སྐོམ་པའི་རྣམ་པར་རྟོག་པས་  
  
  
༄༅། །སྨིག་རྒྱུ་རི་དྭགས་སླུ་བར་བྱེད་པ་དེའི་མཚན་ཉིད་ལ་ཆུའི་དངོས་པོར་མངོན་པར་ཞེན་པར་བྱེད་ཀྱང་དེ་ལ་ཆུ་མེད་དོ་།དེ་བཞིན་དུ་མདོ་སྡེ་ཐམས་ཅད་  
ལས་ཆོས་རྣམས་བསྟན་པའང་བྱིས་པ་སོ་སོའི་སྐྱེ་བོ་རྣམས་མགུ་བ་རབ་ཏུ་བསྐྱེད་པར་བྱ་བ་ཡིན་པའི་ཕྱིར་དེ་ཁོ་ན་དང། འཕགས་པའི་ཡེ་ཤེས་ནི་གཏམ་ལ་ཡོད་པ་མ་ཡིན་  
ནོ༑ ༑དེ་བས་ན་དོན་གྱི་རྗེས་སུ་འབྲང་བར་བྱའི། བརྗོད་པ་ལ་མངོན་པར་ཆགས་པར་མི་བྱའོ།། །།འཕགས་པ་ལངྐར་གཤེས་པ་རིན་པོ་ཆེའི་མདོ། བམ་པོ་  
གསུམ་པ། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་གསུངས་  
པའི་མདོ་སྡེ་ལས་དེ་བཞིན་གཤེགས་པའི་སྙིང་པོ་ནི་རང་བཞིན་གྱིས་རྣམ་པར་དག་པ། མཚན་སུམ་ཅུ་རྩ་གཉིས་ཀྱི་རྗེས་སུ་འཇུག་པ། སེམས་ཅན་ཐམས་ཅད་ཀྱི་ལུས་ལ་  
མཆིས་པར་བརྗོད་དེ། དཔེར་ན། རིན་པོ་ཆེ་རིན་ཐང་ཆེན་པོ་གོས་དྲི་མ་ཅན་གྱིས་ཡོངས་སུ་དཀྲིས་པ་ལྟར་དེ་བཞིན་གཤེགས་པའི་སྙིང་པོ་རྟག་ཅིང་རྣམ་པར་འགྱུར་བ་  
མེད་པའང་དེ་བཞིན་དུ་ཕུང་པོ་དང། ཁམས་དང། སྐྱེ་མཆེད་རྣམས་ཀྱི་གོས་དྲི་མ་ཅན་གྱིས་ཡོངས་སུ་དཀྲིས་ཤིང། འདོད་ཆགས་དང། ཞེ་སྡང་དང། གཏི་མུག་དང་  
  
  
སངས་རྒྱས་ཐམས་ཅད་ཀྱིས་རབ་ཏུ་གསུངས་ཞེས་ཅིའི་སླད་དུ་བཅོམ་ལྡན་འདས་ཀྱིས་མུ་སྟེགས་ཅན་གྱི་བདག་  
ཏུ་སྨྲ་བ་དང་མཚུངས་པར་དེ་བཞིན་གཤེགས་པའི་སྙིང་པོ་མཆིས་པར་བཀའ་སྩལ། བཅོམ་ལྡན་འདས། མུ་སྟེགས་ཅན་རྣམས་ཀྱང་རྟག་བ་དང། བྱེད་པ་མཆིས་པར་  
སྨྲ་ཞིང་ཡོན་ཏན་དང་བྲལ་བ་དང། ཀུན་ཏུ་ཁྱབ་པ་དང། མི་འཇིགས་པའོ་ཞེས། བཅོམ་ལྡན་འདས། དེ་དག་བདག་ཏུ་སྨྲ་བར་བགྱིད་དོ། །བཅོམ་ལྡན་འདས་ཀྱིས་བཀའ་  
སྩལ་པ། བློ་གྲོས་ཆེན་པོ། ངས་བཤད་པའི་དེ་བཞིན་གཤེགས་པའི་སྙིང་པོ་ནི་མུ་སྟེགས་ཅན་དག་སྨྲ་བའི་བདག་དང་མཚུངས་པ་མ་ཡིན་ཏེ། བློ་གྲོས་ཆེན་པོ། ཆེད་འགའ་  
ནི་སྟོང་པ་ཉིད་དང། མཚན་མ་མེད་པ་དང། སྨོན་པ་མེད་པ་དང་དེ་བཞིན་ཉིད་དང། ཡང་དག་པའི་མཐའ་དང། ཆོས་ཉིད་དང་ཆོས་ཀྱི་སྐུ་དང། མྱ་ངན་ལས་འདས་པ་  
དང༑ རང་བཞིན་དང་བྲལ་བ་དང། སྐྱེ་བ་མེད་པ་དང། འགག་པ་མེད་པ་དང། གཟོད་མ་ནས་རབ་ཏུ་དབེན་ཞིང་ཞི་བ་དང། རང་བཞིན་གྱིས་མྱ་ངན་ལས་འདས་པ་ཞེས་བྱ་བ་  
ལ་སོགས་པའི་ཚིག་གིས་དེ་བཞིན་གཤེགས་པའི་སྙིང་པོ་སྟོན་པར་བྱེད་དེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་བྱིས་  
  
  
༄༅། །པ་གང་དག་བདག་མེད་པའི་ཚིག་གིས་འཇིགས་པར་འགྱུར་བ་ཡོངས་སུ་སྤོང་བའི་ཕྱིར་རྣམ་པར་རྟོག་པ་དང་བྲལ་བ་སྣང་བ་མེད་པའི་  
སྤྱོད་ཡུལ་དེ་བཞིན་གཤེགས་པའི་སྙིང་པོའི་སྒོ་རབ་ཏུ་བསྟན་ཏོ་།བློ་གྲོས་ཆེན་པོ། མ་འོངས་པ་དང། ད་ལྟར་བྱུང་བའི་བྱང་ཆུབ་སེམས་དཔའ་སེམས་དཔའ་ཆེན་  
པོ་རྣམས་ཀྱིས་བདག་ཏུ་ལྟ་བ་ལ་མངོན་པར་ཞེན་པར་མི་བྱའོ་།དཔེར་ན། རྫ་མཁན་ནི་འཇིམ་པའི་ལུང་པོ་ཞིག་ལས་མིའི་བཟོ་དང་ཆུ་དང། ཐལ་ཞར་དང། འཁོར་  
ལོ་དང། སྲད་བུའི་སྦྱོར་བ་རྣམས་ཀྱིས་སྣོད་རྣམ་པ་སྣ་ཚོགས་བྱེད་དོ། །དེ་བཞིན་གཤེགས་པ་རྣམས་ཀྱང་དེ་བཞིན་དུ་ཆོས་བདག་མེད་པ། རྣམ་པར་རྟོག་པའི་མཚན་ཉིད་  
ཐམས་ཅད་དང་བྲལ་བ། ཤེས་རབ་དང། ཐབས་ལ་མཁས་པ་རྣམ་པ་སྣ་ཚོགས་ཀྱིས་དེ་བཞིན་གཤེགས་པའི་སྙིང་པོ་བསྟན་པའམ། ཡང་ན་བདག་མེད་པར་སྟོན་པས་  
རྒྱུ་དང་རྐྱེན་དེའི་ཕྱིར་དེ་བཞིན་གཤེགས་པའི་སྙིང་པོ་བསྟན་པས་ནི་མུ་སྟེགས་ཅན་གྱི་བདག་ཏུ་སྨྲ་བ་དང་མི་འདྲ་སྟེ། འདི་ནི་དེ་བཞིན་གཤེགས་པའི་སྙིང་པོ་བསྟན་པ་  
ཞེས་བྱའོ། །བདག་ཏུ་སྨྲ་བ་ལ་མངོན་པར་ཞེན་པའི་མུ་སྟེགས་ཅན་རྣམས་དྲང་བའི་ཕྱིར་དེ་བཞིན་གཤེགས་པའི་སྙིང་པོ་བསྟན་པས་ཡང་དག་པ་མ་ཡིན་པའི་བདག་  
  
  
རྣམ་པར་ཐར་པའི་སྒོ་གསུམ་གྱི་སྤྱོད་ཡུལ་ལ་འཇུག་པའི་བསམ་པ་དང་ལྡན་ཞིང་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་  
ཐོབ་པར་བྱ་བ་དེའི་ཕྱིར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དེ་བཞིན་གཤེགས་པའི་སྙིང་པོ་དེ་སྐད་དུ་སྟོན་པར་མཛད་དེ། དེ་ལྟ་མ་  
ཡིན་ན་ནི་མུ་སྟེགས་ཅན་དག་དང་མཚུངས་པར་འགྱུར་རོ། །དེ་ལྟ་བས་ན། བློ་གྲོས་ཆེན་པོ། མུ་སྟེགས་ཅན་གྱི་བདག་ཏུ་སྨྲ་བ་ཡོངས་སུ་སྤང་བའི་ཕྱིར་དེ་བཞིན་གཤེགས་པའི་སྙིང་  
པོ་བདག་མེད་པ་ལ་གནས་པར་བྱའོ། །དེ་ནས་བཅོམ་ལྡན་འདས་ཀྱིས་དོན་དེ་ཉིད་ཡང་བསྟན་པའི་ཕྱིར། ཚིགས་སུ་བཅད་པ་འདི་གསུངས་སོ་།གང་ཟག་རྒྱུན་དང་ཕུང་པོ་དང། །  
རྐྱེན་རྣམས་དང་ནི་རྡུལ་དག་དང། །གཙོ་བོ་དབང་ཕྱུག་བྱེད་པ་དག་སེམས་ཙམ་ལ་ནི་རྣམ་པར་བརྟགས། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་  
པོས་མ་འོངས་པའི་སྐྱེ་བོའི་ཚོགས་ལ་རྣམ་པར་བལྟས་ནས། ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཇི་ལྟར་བྱང་ཆུབ་སེམས་དཔའ་སེམས་དཔའ་  
ཆེན་པོ་རྣམས་ཀྱི་རྣལ་འབྱོར་གྱི་ཐབས་ཆེན་པོ་མངོན་པར་རྟོགས་པ་བདག་ལ་བཤད་དུ་གསོལ། །བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ། བྱང་ཆུབ་སེམས་  
  
  
༄༅། །དཔའ་སེམས་དཔའ་ཆེན་པོ་ཆོས་བཞི་དང་ལྡན་ན་རྣལ་འབྱོར་གྱི་ཐབས་ཆེན་པོ་འཐོབ་པར་འགྱུར་རོ། །བཞི་གང་ཞེ་ན་འདི་ལྟ་སྟེ། རང་གི་སེམས་  
སྣང་བའི་རྣམ་པར་འབྱེད་པ་ལ་མཁས་པ་དང། ཕྱི་རོལ་གྱི་དངོས་པོ་དངོས་པོ་མེད་པར་རབ་ཏུ་རྟོག་པ་དང། སྐྱེ་བ་དང། གནས་པ་དང། འཇིག་པའི་ལྟ་བ་རྣམ་པར་སྤོང་བ་དང། སོ་  
སོ་རང་གིས་རིག་པ་འཕགས་པའི་ཡེ་ཤེས་ཀྱི་བདེ་བ་གྱ་ནོམ་པ་ཐོབ་སྟེ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་བཞི་དང་ལྡན་ན། རྣལ་འབྱོར་གྱི་ཐབས་  
ཆེན་པོ་ཐོབ་པ་ཞེས་བྱའོ། །དེ་ལ་ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་རང་གི་སྣང་བ་རྣམ་པར་འབྱེད་པ་ལ་མཁས་པ་ཡིན་ཞེ་ན། འདི་ལྟ་སྟེ། དེས་འདི་ལྟར་  
ཁམས་གསུམ་པ་འདི་ནི་སེམས་ཙམ་གྱི་ཆ་སྟེ། བདག་དང་བདག་གི་དང་བྲལ་བ། གཡོ་བ་མེད་པ། འགྲོ་བ་དང་འོང་བ་དང་བྲལ་བ་ཐོག་མ་མེད་པའི་དུས་ཀྱི་སྤྲོས་པའི་བག་ཆགས་ཀྱིས་  
ཡོངས་སུ་བསྒོས་པ། ཁམས་གསུམ་གྱི་གཟུགས་རྣམ་བ་སྣ་ཚོགས་ལ་ཉེ་བར་སྤྱོད་པས་རབ་ཏུ་བཅིངས་པ། ལུས་དང་ལོངས་སྤྱོད་རྣམ་པར་བཞག་པའི་རྣམ་པར་རྟོག་པའི་རྗེས་  
སུ་འཇུག་པར་སྣང་ངོ་ཞེས་རབ་ཏུ་རྟོག་སྟེ། འདི་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རང་གི་སེམས་སྣང་བ་རྣམ་པར་འབྱེད་པ་ལ་མཁས་པ་ཞེས་བྱའོ། །ཇི་  
  
  
དངོས་པོ་དངོས་པོ་མེད་པར་རབ་ཏུ་རྟོག་པ་ལ་མཁས་པ་ཡིན་ཞེ་ན་འདི་ལྟ་སྟེ། དངོས་པོ་ཐམས་ཅད་ནི་སྨིག་  
རྒྱུ་དང། རྨི་ལམ་ལ་སོགས་པ་ལྟ་བུ་སྟེ། ཐོག་མ་མེད་པའི་དུས་ཀྱི་སྤྲོས་པའི་གནས་ངན་ལེན་རྣམ་པར་རྟོག་པའི་བག་ཆགས་ཀྱི་རྒྱུ་ལས་བྱུང་བའོ་ཞེས་དངོས་པོ་ཐམས་ཅད་ཀྱི་  
རང་བཞིན་ལ་རབ་ཏུ་རྟོག་པ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དེ་ལྟར་ཕྱི་རོལ་གྱི་དངོས་པོ་ལ་དངོས་པོ་མེད་པར་རབ་ཏུ་རྟོག་པ་ནི་བྱང་ཆུབ་སེམས་དཔའ་  
སེམས་དཔའ་ཆེན་པོ་ཕྱི་རོལ་གྱི་དངོས་པོ་དངོས་པོ་མེད་པར་རབ་ཏུ་རྟོག་པ་ལ་མཁས་པ་ཞེས་བྱའོ། །ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྐྱེ་བ་དང། གནས་  
པ་དང། འཇིག་པའི་ལྟ་བ་རྣམ་པར་སྤོང་བ་ལ་མཁས་པ་ཡིན་ཞེ་ན། འདི་ལྟ་སྟེ། དངོས་པོ་ཐམས་ཅད་ནི་སྒྱུ་མ་དང། རྨི་ལམ་ལ་སོགས་པ་དང་མཚུངས་པས་བདག་དང་  
གཞན་དང་གཉིས་ཀ་ལས་དངོས་པོ་རྣམས་མི་སྐྱེ་སྟེ། རང་གི་སེམས་སྣང་བ་ཙམ་གྱི་རྗེས་སུ་འཇུག་པའི་ཕྱིར་ཕྱི་རོལ་གྱི་དངོས་པོ་དངོས་པོ་མེད་པར་མཐོང་བ་དང། རྣམ་པར་ཤེས་  
པ་རྣམས་འཇུག་པ་མེད་པ་དང། རྐྱེན་རྣམས་སྤུངས་པ་མེད་པར་མཐོང་བ་དང། རྣམ་པར་རྟོག་པའི་རྐྱེན་ལས་ཁམས་གསུམ་བྱུང་བར་མཐོང་བས་ཕྱི་ནང་གི་ཆོས་ཐམས་ཅད་  
  
  
༄༅། །མི་དམིགས་པ་དང། རང་བཞིན་དང་བྲལ་བར་མཐོང་བས་སྐྱེ་བར་ལྟ་བ་རྣམ་པར་ལོག་པ་དང། སྒྱུ་མ་ལ་སོགས་པའི་ཆོས་ཀྱི་རང་བཞིན་ཁོང་  
དུ་ཆུད་པས་མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་ནས། སྐྱེ་བ་དང། གནས་པ་དང། འཇིག་པའི་ལྟ་བ་ཡོངས་སུ་སྤོང་བ་སྟེ། འདི་ནི་བྱང་ཆུབ་སེམས་དཔའ་སེམས་  
དཔའ་ཆེན་པོ་སྐྱེ་བ་དང། གནས་པ་དང། འཇིག་པའི་ལྟ་བ་རྣམ་པར་སྤོང་བ་ལ་མཁས་པ་ཞེས་བྱའོ། །ཇི་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སོ་སོ་  
རང་གིས་རིག་པ་འཕགས་པའི་ཡེ་ཤེས་ཀྱི་བདེ་བ་གྱ་ནོམ་པ་ཐོབ་པ་ཡིན་ཞེ་ན། འདི་ལྟ་སྟེ། མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་ནས་བྱང་ཆུབ་སེམས་དཔའ་ས་  
བརྒྱད་པ་ལ་གནས་ཏེ། སེམས་དང། ཡིད་དང། ཡིད་ཀྱི་རྣམ་པར་ཤེས་པ་དང་བྲལ་བ་དང། ཆོས་ལྔ་དང། རང་བཞིན་དང། བདག་མེད་པ་གཉིས་ཀྱི་མཚན་ཉིད་ཡིད་  
ལས་བྱུང་བའི་ལུས་ཀྱང་རབ་ཏུ་ཐོབ་པའོ། །བཅོམ་ལྡན་འདས། ཅིའི་སླད་དུ་ཡིད་ལས་བྱུང་བའི་ལུས་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་  
པོ༑ ཡིད་ལས་བྱུང་བའི་ལུས་ཞེས་བྱ་བ་ནི་ཡིད་ལྟར་མགྱོགས་ཤིང་ཐོགས་པ་མེད་པའི་ཕྱིར་ཡིད་ཀྱི་ལུས་ཞེས་བྱ་སྟེ། དཔེར་ན། ཡིད་ནི་རི་དང། རྩིག་པ་ལ་སོགས་པ་ལ་  
  
  
མ་དེ་དག་ཏུ་སྔོན་མཐོང་བ་རྗེས་སུ་དྲན་པའི་རྒྱུས་མི་བརྗེད་པའི་རང་གི་སེམས་ཀྱི་རྒྱུན་མ་ཆད་པའི་ལུས་ཐོགས་པ་  
མེད་པས་འཇུག་གོ་བློ་གྲོས་ཆེན་པོ། དེ་བཞིན་དུ་ཡིད་ལས་བྱུང་བའི་ལུས་ཀྱང་དུས་གཅིག་ཏུ་ལྷན་ཅིག་པ་ཐོབ་པ་སྟེ། བྱང་ཆུབ་སེམས་དཔའ་སེམས་དཔའ་ཆེན་པོའི་ཡིད་  
ལས་བྱུང་བའི་ལུས་ནི་སྒྱུ་མ་ལྟ་བུའི་ཏིང་ངེ་འཛིན་གྱི་སྟོབས་དང། དབང་དང་མངོན་པར་ཤེས་པ་དང། མཚན་བཟང་པོས་བརྒྱན་པ། འཕགས་པའི་རིགས་ཀྱི་ལུས་དུས་ཅིག་  
ཏུ་ལྷན་ཅིག་སྐྱེས་པ། ཡིད་བཞིན་དུ་འཇུག་ཅིང་ཐོགས་པ་མེད་པ་སྔོན་གྱི་སྨོན་ལམ་གྱི་ཡུལ་རྗེས་སུ་དྲན་པས་སེམས་ཅན་ཡོངས་སུ་སྨིན་པར་བྱེད་པའི་ཕྱིར་སོ་སོ་རང་གིས་རིག་  
པ་འཕགས་པའི་ཡེ་ཤེས་ཀྱི་བདེ་བ་གྱ་ནོམ་པ་འཐོབ་སྟེ། དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་མི་སྐྱེ་བའི་ཆོས་ལ་བཟོད་པ་རབ་ཏུ་ཐོབ་ནས་བྱང་ཆུབ་སེམས་དཔའི་  
ས་བརྒྱད་པ་ལ་གནས་ཏེ། སེམས་དང། ཡིད་དང། ཡིད་ཀྱི་རྣམ་པར་ཤེས་པ་དང་བྲལ་བ་དང། ཆོས་ལྔ་དང། རང་བཞིན་དང། བདག་མེད་པ་གཉིས་ཀྱི་མཚན་ཉིད་ཀྱི་ལུས་  
དང། ཡིད་ལས་བྱུང་བའི་ལུས་དང། སོ་སོ་རང་གིས་རིག་པ་འཕགས་པའི་ཡེ་ཤེས་ཀྱི་བདེ་བ་གྱ་ནོམ་པ་ཐོབ་པ་ཡིན་ནོ། །འདི་ནི་བྱང་ཆུབ་སེམས་དཔའ་སེམས་དཔའ་ཆེན་  
  
  
༄༅། །པོའི་ཆོས་བཞི་དང་ལྡན་པའི་རྣལ་འབྱོར་གྱི་ཐབས་ཆེན་པོ་ཡིན་ཏེ། དེ་ཁྱོད་ཀྱིས་བསླབ་པར་བྱའོ། །དེ་ནས་བྱང་ཆུབ་སེམས་དཔའ་སེམས་  
དཔའ་ཆེན་པོ་བློ་གྲོས་ཆེན་པོས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཆོས་རྣམས་ཀྱི་རྒྱུ་དང་རྐྱེན་གྱི་མཚན་ཉིད་བཤད་དུ་གསོལ་  
འདི་ལྟར་རྒྱུ་དང་རྐྱེན་གྱི་མཚན་ཉིད་རྟོགས་པས་བདག་དང་བྱང་ཆུབ་སེམས་དཔའ་རྣམས་དངོས་པོ་ཐམས་ཅད་ལ་མཆིས་པ་དང་མ་མཆིས་པར་ལྟ་བའི་རྣམ་པར་རྟོག་  
པ་དང་བྲལ་ཞིང་རིམ་དང་ཅིག་ཅར་སྐྱེ་བར་རྣམ་པར་རྟོག་པའི་ལྟ་བ་མ་མཆིས་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ་བློ་གྲོས་ཆེན་པོ། ཆོས་ཐམས་  
ཅད་ཀྱི་རྐྱེན་གྱི་མཚན་ཉིད་ནི་རྣམ་པ་གཉིས་ཏེ། འདི་ལྟ་སྟེ་ཕྱིའི་དང། ནང་གིའོ། །དེ་ལ་ཕྱི་རོལ་གྱི་རྐྱེན་ནི་འདི་ལྟ་སྟེ་འཇིམ་པའི་གོང་བུ་དང། ཐར་ཞར་དང། འཁོར་ལོ་  
དང༑ སྲད་བུ་དང། ཆུ་དང། མིའི་བཟོ་དང། སྦྱོར་བའི་རྐྱེན་རྣམས་ལས་རྫ་མ་འབྱུང་བའོ། །ཇི་ལྟར་འཇིམ་པའི་གོང་བུ་ལས་རྫ་མ་འབྱུང་བ་དེ་བཞིན་དུ། སྐུད་པ་ལས་  
སྣམ་བུ་དང། རྩྭ་ལས་སྟན་དང། ས་བོན་ལས་མྱུ་གུ་དང། ཞོ་ལས་མར་འབྱུང་བ་ལ་སོགས་པ་སྦྱོར་བའི་རྐྱེན་ལས་སྐྱེ་བ་རྣམས་ཀྱང་དེ་བཞིན་ཏེ། འདི་ནི་ཕྱི་རོལ་གྱི་  
  
  
།དེ་ལ་ནང་གི་རྐྱེན་གང་ཞེ་ན། འདི་ལྟ་སྟེ། མ་རིག་པ་དང། སྲེད་པ་དང་ལས་ལ་སོགས་པའི་ཆོས་ནི་རྐྱེན་ཅེས་བྱ་བའི་མིང་ཐོབ་པས་འདི་  
དག་ལས་སྐྱེས་པའི་ཕུང་པོ་དང། ཁམས་དང། སྐྱེ་མཆེད་ཅེས་བྱ་བའི་ཆོས་དེ་དག་ཀྱང་རྟེན་ཅིང་འབྲེལ་བར་འབྱུང་བ་ཞེས་བྱ་བའི་མིང་འཐོབ་བོ། །དེ་དག་ནི་ཁྱད་པར་མེད་པ་  
ལས་བྱིས་པ་རྣམས་ཀྱིས་བརྟགས་པ་སྟེ། འདི་ནི་ནང་གི་རྐྱེན་གྱི་ཆོས་ཞེས་བྱའོ། །བློ་གྲོས་ཆེན་པོ། དེ་ལ་རྒྱུ་ནི་རྣམ་པ་དྲུག་སྟེ། འདི་ལྟ་སྟེ། འབྱུང་བར་འགྱུར་བའི་རྒྱུ་དང། འཕྲེལ་  
བའི་རྒྱུ་དང། མཚན་ཉིད་ཀྱི་རྒྱུ་དང། བྱེད་པའི་རྒྱུ་དང་སྣང་བར་བྱེད་པའི་རྒྱུ་དང། ལྟོས་པའི་རྒྱུའོ། །དེ་ལ་འབྱུང་བར་འགྱུར་བའི་རྒྱུ་ནི་ཕྱི་ནང་གི་ཆོས་རྣམས་སྐྱེད་པར་རྒྱུའི་བྱ་  
བ་བྱེད་པའོ། །འབྲེལ་པའི་རྒྱུ་ནི་ཕྱི་ནང་གི་ཆོས་ཕུང་པོ་དང། ས་བོན་ལ་སོགས་པ་སྐྱེད་པར་དམིགས་པའི་བྱ་བ་བྱེད་པའོ་།མཚན་ཉིད་ཀྱི་རྒྱུ་ནི་དེ་མ་ཐག་པའི་མཚན་ཉིད་བྱེད་  
པས་རྒྱུན་མི་འཆད་པར་སྐྱེད་པའོ། །བྱེད་པའི་རྒྱུ་ནི་དབང་གི་བྱ་བ་བྱེད་པ་སྟེ། འཁོར་ལོས་བྶྒྱྲུ་བའི་རྒྱལ་པོ་བཞིན་ནོ་།སྣང་བར་བྱེད་པའི་རྒྱུ་ནི་རྣམ་པར་རྟོག་པའི་དངོས་པོ་  
སྐྱེས་པས་མཚན་ཉིད་སྣང་བའི་བྱ་བ་བྱེད་པ་སྟེ། མར་མེས་གཟུགས་ལ་སོགས་པ་སྣང་བར་བྱེད་པ་བཞིན་ནོ། །ལྟོས་པའི་རྒྱུ་ནི་འགགས་པའི་དུས་ན་བྱ་བའི་རྒྱུན་ཆད་དེ་རྣམ་  
  
  
༄༅། །པར་མི་རྟོག་པའི་དངོས་བོར་སྐྱེ་བའོ། །བློ་གྲོས་ཆེན་པོ། འདི་དག་ནི་བྱིས་པ་སོ་སོའི་སྐྱེ་བོ་རྣམས་ཀྱི་རང་གི་རྣམ་པར་རྟོག་པའི་མཚན་ཉིད་པས་  
རིམ་གྱིས་ཀྱང་མི་སྐྱེ་ལ་ཅིག་ཅར་ཡང་མི་སྐྱེའོ། །དེ་ཅིའི་ཕྱིར་ཞེ་ན། གལ་ཏེ་ཅིག་ཅར་སྐྱེ་ན་ནི་བྱེད་པ་དང། བྱ་བ་བྱེ་བྲག་མེད་པས་རྒྱུའི་མཚན་ཉིད་དུ་མི་འགྱུར་བའི་ཕྱིར་རོ།།  
ཅི་སྟེ་རིམ་གྱིས་སྐྱེ་ན་ནི་བདག་གི་མཚན་ཉིད་མ་ཐོབ་པའི་ཕྱིར་རིམ་གྱི་སྐྱེ་བས་མི་སྐྱེ་སྟེ། ཇི་ལྟར་བུ་མ་སྐྱེས་པར་ཕ་ཞེས་བྱ་བའི་མིང་མེད་པ་བཞིན་ནོ། །བློ་གྲོས་ཆེན་པོ་  
རིམ་གྱིས་སྐྱེ་བས་འབྲལ་བའི་སྦྱོར་བའང་མི་རུང་སྟེ། དེ་ནི་རྣམ་པར་རྟོག་པའོ། །རྒྱུ་དང། དམིགས་པ་དང། མཚུངས་པ་དེ་མ་ཐག་པ་དང། བདག་པོའི་རྐྱེན་ལ་སོགས་  
པས་བསྐྱེད་པར་བྱ་བ་སྐྱེད་པའི་ཕྱིར། བློ་གྲོས་ཆེན་པོ། རིམ་གྱིས་སྐྱེ་བས་མི་སྐྱེ་སྟེ། ཀུན་བརྟགས་པའི་རང་བཞིན་ལ་མངོན་པར་ཞེན་པའི་མཚན་ཉིད་ཀྱི་ཕྱིར་རོ། །རིམ་  
གྱིས་ས་མ་ཅིག་ཅར་མི་སྐྱེ་སྟེ། རང་གི་སེམས་སྣང་བའི་ལུས་དང་ལོངས་སྤྱོད་ཡིན་བའི་ཕྱིར་རོ། །རང་དང་སྤྱིའི་མཚན་ཉིད་དང་ཕྱི་རོལ་གྱི་དངོས་པོ་དངོས་པོ་མེད་པས། བློ་  
གྲོས་ཆེན་པོ། རིམ་གྱིས་ས་མ་ཅིག་ཅར་མི་སྐྱེ་སྟེ། གཞན་དུ་རང་གི་སེམས་སྣང་བ་ལ་རྣམ་པར་རྟོག་པ་ཙམ་དུ་ཁོང་དུ་མ་ཆུད་པའི་ཕྱིར་མཚན་མ་སྐྱེའོ། །དེ་ལྟ་བས་ན་རྒྱུ་  
  
  
རྐྱེན་དང། བྱ་བའི་དངོས་པོ་དང། སྦྱོར་བའི་མཚན་ཉིད་རིམ་གྱིས་དང། ཅིག་ཅར་གྱི་ལྟ་བ་ཡོངས་སུ་སྤང་བར་བྱའོ་།དེ་ནས་བཅོམ་ལྡན་འདས་ཀྱིས་དོན་དེ་ཉིད་ཡང་བསྟན་  
པའི་ཕྱིར། ཚིགས་སུ་བཅད་པ་འདི་དག་གསུངས་སོ། །ཆོས་རྣམས་ཐམས་ཅད་མི་སྐྱེ་སྟེ། །རྒྱུ་རྐྱེན་འགག་པའང་ཡོད་མ་ཡིན། །སྐྱེ་དང་འགག་པ་དེ་དག་ལ། །རྒྱུ་དང་རྐྱེན་དུ་  
རྟོག་པ་སྐྱེད། །འགགས་པ་ལས་ནི་ཡང་སྐྱེ་དང། །འབྲལ་པའི་རྒྱུ་རྐྱེན་བཀག་མིན་ཏེ། །བྱིས་པ་ཤིན་ཏུ་རྨོངས་པ་ཡིས། །རྐྱེན་དུ་རྟོག་པ་རབ་སྤང་ཕྱིར། །ཡོད་དང་མེད་པ་རྟེན་  
འབྲེལ་ཆོས། །དེ་དག་སྐྱེ་བ་ཡོད་མ་ཡིན། །བག་ཆགས་རྨོངས་པས་རབ་ཏུ་འཇུག་དེ་ལས་སྲིད་གསུམ་སྣང་བ་ཡིན། །ཡང་དག་རྐྱེན་ལས་སྐྱེ་བ་མེད། །འགག་པའང་ཡོད་  
པར་མི་འགྱུར་ཏེ། །འདུས་བྱས་ཐམས་ཅད་རབ་བརྟགས་ན། །ནམ་མཁའི་མེ་ཏོག་ཇི་བཞིན་ནོ། །གཟུང་བ་དང་ནི་འཛིན་པ་ཡི། །ནོར་པར་མཐོང་བ་རབ་ཏུ་སྤོངས། །སྐྱེས་དང་  
སྐྱེ་བ་མ་ཡིན་ཏེ། །རྒྱུ་རྐྱེན་དག་ཀྱང་ཡོད་མ་ཡིན། །ཐམས་ཅད་སྣང་བ་མེད་པས་ན། །དེ་དག་ཀུན་ནི་བརྗོད་པ་ཡིན། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོས་  
བློ་གྲོས་ཆེན་པོས་ཡང་བཅོམ་ལྡན་འདས་ལ་འདི་སྐད་ཅེས་གསོལ་ཏོ་།བཅོམ་ལྡན་འདས། ཚིག་གི་རྣམ་པར་རྟོག་པའི་མཚན་ཉིད་ཀྱི་སྙིང་པོ་ཞེས་བགྱི་བའི་ཆོས་ཀྱི་  
  
  
༄༅། །རྣམ་གྲངས་བཤད་དུ་གསོལ། བཅོམ་ལྡན་འདས། བདག་དང་བྱང་ཆུབ་སེམས་དཔའ་སེམས་དཔའ་ཆེན་པོ་གཞན་རྣམས་ཚིག་རྣམ་པར་རྟོག་  
པའི་མཚན་གྱི་སྙིང་པོ་ཞེས་བགྱི་བའི་ཆོས་ཀྱི་རྣམ་གྲངས་ཤིན་ཏུ་རྟོགས་པ་དེས། བརྗོད་པ་དང། བརྗོད་པ་རྣམ་པ་གཉིས་ཀྱི་དོན་རྟོགས་པར་ཁོང་དུ་ཆུད་དེ། མྱུར་དུ་བླ་ན་  
མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་ནས། བརྗོད་པ་རྣམ་པ་གཉིས་ཀྱི་ཚུལ་གྱིས་སེམས་ཅན་ཐམས་ཅད་ཡོངས་སུ་དག་པར་  
བགྱིད་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ། དེའི་ཕྱིར་ཤིན་ཏུ་ལེགས་པར་ཉོན་ལ་ཡིད་ལ་ཟུངས་ཤིག་དང་ངས་ཁྱོད་ལ་བཤད་  
པར་བྱའོ། །བློ་གྲོས་ཆེན་པོས་བཅོམ་ལྡན་འདས་ལ་གསོལ་པ། ལེགས་སོ་།བཅོམ་ལྡན་འདས་ཞེས་བཀའ་མཉན་པ་དང། བཅོམ་ལྡན་འདས་ཀྱིས་འདི་སྐད་ཅེས་  
བཀའ་སྩལ་ཏོ། །བློ་གྲོས་ཆེན་པོ། ཚིག་གི་རྣམ་པར་རྟོག་པའི་མཚན་ཉིད་ནི་རྣམ་པ་བཞི་ཡོད་དེ། འདི་ལྟ་སྟེ། མཚན་ཉིད་ཀྱི་ཚིག་དང། རྨི་ལམ་གྱི་ཚིག་དང། གནས་  
ངན་ལེན་གྱི་རྣམ་པར་རྟོག་པ་ལ་མངོན་པར་ཞེན་པའི་ཚིག་དང་ཐོག་མ་མེད་པའི་དུས་ཀྱི་རྣམ་པར་རྟོག་པའི་ཚིག་གོ་དེ་ལ་མཚན་ཉིད་ཀྱི་ཚིག་ནི་རང་གི་རྣམ་པར་  
  
  
འབྱུང་ངོ། །རྨི་ལམ་གྱི་ཚིག་ནི་སྔོན་མྱོང་བའི་ཡུལ་རྗེས་སུ་དྲན་པ་དང། སད་ནས་ཡུལ་དངོས་པོ་མེད་པ་ལས་  
འབྱུང་ངོ། །གནས་ངན་ལེན་གྱི་རྣམ་པར་རྟོག་པ་ལས་མངོན་པར་ཞེན་པའི་ཚིག་ནི་སྔོན་དགྲས་བྱས་པའི་ལས་རྗེས་སུ་དྲན་པ་ལས་འབྱུང་ངོ། །ཐོག་མ་མེད་པའི་དུས་ཀྱི་  
རྣམ་པར་རྟོག་པའི་ཚིག་ནི་ཐོག་མ་མེད་པའི་དུས་ཀྱི་རྣམ་པར་སྤྲོས་པ་ལ་མངོན་པར་ཞེན་པའི་གནས་ངན་ལེན་གྱི་རང་གི་ས་བོན་གྱི་བག་ཆག་ལས་འབྱུང་སྟེ། འདི་ནི་ཚིག་  
གི་རྣམ་པར་རྟོག་པའི་མཚན་ཉིད་རྣམ་པ་བཞི་ཞེས་བྱའོ། །དེ་ནས་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས་དོན་དེ་ཉིད་ཀྱི་ཕྱིར་བཅོམ་ལྡན་  
འདས་ལ་གསོལ་བ་བཏབ་པ། །བཅོམ་ལྡན་འདས། ད་དུང་ཡང་རྣམ་པར་རྟོག་པ་མངོན་པའི་སྤྱོད་ཡུལ་བཤད་དུ་གསོལ། བཅོམ་ལྡན་འདས། གང་ནས་ཅི་སླད་  
ཇི་ལྟར་རྒྱུ་གང་གིས་སེམས་ཅན་རྣམས་ཀྱི་རྣམ་པར་རྟོག་པའི་ཚིག་འབྱུང་བ་ལགས། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་པོ་མགོ་དང། བྲང་དང་  
མགུལ་པ་དང། སྣ་དང། མཆུ་དང། ལྕེ་དང། རྐན་དང། སོ་རྣམས་འདུས་པ་ལས་སྒྲ་སྐད་འབྱུང་ངོ། །བློ་གྲོས་ཆེན་པོས་བཅོམ་ལྡན་འདས་ལ་གསོལ་པ། བཅོམ་ལྡན་  
  
  
༄༅། །འདས། ཚིག་དང། རྣམ་པར་རྟོག་པ་ཐ་དད་པའམ། འོན་ཏེ་གཅིག་པ་ཞིག་ལགས། བཅོམ་ལྡན་འདས་ཀྱིས་བཀའ་སྩལ་པ། བློ་གྲོས་ཆེན་  
པོ༑ ཚིག་དང། རྣམ་པར་རྟོག་པ་ནི་ཐ་དད་པའང་མ་ཡིན། ཐ་མི་དད་པའང་མ་ཡིན་ནོ། །དེ་ཅིའི་ཕྱིར་ཞེ་ན། འདི་ལྟ་སྟེ། དེའི་རྒྱུ་ལས་བྱུང་བའི་མཚན་ཉིད་ཀྱི་ཕྱིར་རོ། །བློ་  
གྲོས་ཆེན་པོ། གལ་ཏེ་ཚིག་དང། རྣམ་པར་རྟོག་པ་ཐ་དད་པ་ཞིག་ཡིན་ན་ནི་རྣམ་པར་རྟོག་པ་རྒྱུ་ཡིན་པར་མི་འགྱུར་རོ། །ཅི་སྟེ་ཐ་མི་དད་པ་ཞིག་ཡིན་ན་ནི་ཚིག་གི་དོན་  
གསལ་བར་བྱེད་པར་ཡང་མི་འགྱུར་བ་ཞིག་ན། གསལ་བར་ཡང་བྱེད་དེ། དེ་བས་ན་ཐ་དད་པའང་མ་ཡིན། ཐ་མི་དད་པའང་མ་ཡིན་ནོ་།བློ་གྲོས་ཆེན་པོས་ཡང་བཅོམ་  
ལྡན་འདས་ལ་གསོལ་པ། བཅོམ་ལྡན་འདས། ཚིག་ཉིད་དོན་དམ་པ་ལགས་སམ། འོན་ཏེ་ཚིག་གིས་བརྗོད་པར་བགྱི་བ་དེ་དོན་དམ་པ་ལགས། བཅོམ་ལྡན་འདས་  
ཀྱིས་བཀའ་སྩལ་པ། བློ་གྲོས་ཆེན་པོ། ཚིག་ཀྱང་དོན་དམ་པ་མ་ཡིན་ལ། ཚིག་གིས་གང་བརྗོད་པར་བྱ་བ་དེའང་དོན་དམ་པ་མ་ཡིན་ནོ། །དེ་ཅིའི་ཕྱིར་ཞེ་ན། འདི་ལྟར་  
དོན་དམ་པ་ནི་འཕགས་པའི་བདེན་པ་ཡིན་ཏེ། ཚིག་གིས་དོན་དམ་པ་ལ་འཇུག་ཀྱང་ཚིག་འདི་ཉིད་ནི་དོན་དམ་པ་མ་ཡིན་ནོ། །དོན་དམ་པ་ནི་འཕགས་པ་སོ་སོ་  
  
  
ཚིག་གི་རྣམ་པར་རྟོག་པའི་བློའི་སྤྱོད་ཡུལ་ནི་མ་ཡིན་པས། དེའི་ཕྱིར་ཚིག་གི་རྣམ་པར་རྟོག་པས་དོན་དམ་པ་  
གསལ་བར་མི་བྱེད་དོ། །དེ་ལ་ཚིག་ནི་སྐྱེ་བ་དང་འཇིག་པ་དག་གིས་རབ་ཏུ་གཡོ་བ། ཕན་ཚུན་གྱི་རྒྱུ་དང་རྐྱེན་ལས་བྱུང་བའོ་།གལ་ཏེ་ཕན་ཚུན་གྱི་རྒྱུ་དང་རྐྱེན་ལས་བྱུང་  
བ་ཡིན་ན། དེས་ནི་དོན་དམ་པ་གསལ་བར་མི་བྱེད་དོ། །བློ་གྲོས་ཆེན་པོ། བདག་དང། གཞན་དང། གཉིས་ཀའི་དངོས་པོ་མེད་པའི་ཕྱིར་ཚིག་གི་མཚན་ཉིད་ཀྱིས་དོན་དམ་  
པ་གསལ་བར་མི་བྱེད་དོ། །གཞན་ཡང། བློ་གྲོས་ཆེན་པོ། རང་གི་སེམས་སྣང་བ་ཙམ་གྱི་རྗེས་སུ་འཇུག་པའི་ཕྱིར་མཚན་མ་རྣམ་པ་སྣ་ཚོགས་དང། ཕྱི་རོལ་གྱི་དངོས་པོ་  
དངོས་པོ་མེད་པས་ཚིག་གི་རྣམ་པར་རྟོག་པས་ནི། དོན་དམ་པ་གསལ་བར་མི་བྱེད་དོ། །དེ་ལྟ་བས་ན། བློ་གྲོས་ཆེན་པོ། ཚིག་གི་རྣམ་པར་རྟོག་པ་རྣམས་ཀྱི་མཚན་ཉིད་ཡོངས་སུ་  
སྤང་བར་བྱའོ། །དེ་ནས་བཅོམ་ལྡན་འདས་ཀྱིས་དོན་དེ་ཉིད་ཡང་བསྟན་པའི་ཕྱིར། ཚིགས་སུ་བཅད་པ་འདི་དག་གསུངས་སོ། །དངོས་པོ་ཀུན་གྱི་རང་བཞིན་མེད། །ཚིག་ཀྱང་ཡོད་  
པ་མ་ཡིན་ཏེ། །ཟབ་མོ་སྟོང་ཉིད་སྟོང་པའི་དོན། །བྱིས་པ་རྣམས་ཀྱིས་རྟོགས་མི་ནུས། །དངོས་པོ་ཐམས་ཅད་རང་བཞིན་དང། །ཚིག་གི་ཆོས་ནི་མིག་ཡོར་འདྲ། །རང་རིག་ཡེ་  
  
  
༄༅། །ཤེས་ཡང་དག་མཐའ། །བུ་རྣམས་ལ་ནི་ངས་བཤད་དོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བློ་གྲོས་ཆེན་པོས་ཡང་བཅོམ་  
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། མཆིས་པ་དང། མ་མཆིས་པ་དང། གཅིག་པ་དང། ཐ་དད་པ་དང། གཉིས་ཀ་དང། གཉིས་ཀ་མ་ལགས་པ་  
དང། མཆིས་པའང་མ་ལགས། མ་མཆིས་པའང་མ་ལགས་པ་དང། རྟག་པ་དང། མི་རྟག་པ་སྤངས་པ། མུ་སྟེགས་ཅན་ཐམས་ཅད་ཀྱིས་གྲོད་པར་བགྱི་བ་མ་ལགས་  
པ༑ སོ་སོ་རང་གིས་རིག་པ་འཕགས་པའི་ཡེ་ཤེས་ཀྱིས་བགྲོད་པར་བགྱི་བ། ཀུན་བརྟགས་པའི་རང་དང་སྤྱིའི་མཚན་ཉིད་དང་བྲལ་བ། དོན་དམ་པ་དེ་ཁོ་ནའི་དོན་ལ་འཇུག་  
པ༑ ས་རྣམས་ཀྱི་མཚམས་སྦྱོར་ཞིང། རིམ་གྱིས་གོང་ནས་གོང་དུ་ཁྱད་པར་ཅན་དུ་འགྱུར་བ་རྣམ་པར་དག་པའི་མཚན་ཉིད་དང། དེ་བཞིན་གཤེགས་པའི་ས་ལ་རྗེས་  
སུ་འཇུག་པའི་མཚན་ཉིད་ལ་རྩོལ་བ་མ་མཆིས་པར་སྔོན་གྱི་སྨོན་ལམ་གྱིས་གཟུགས་སྣ་ཚོགས་ཀྱི་ཡིད་བཞིན་གྱི་ནོར་བུ་ལྟར་སྤྱོད་ཡུལ་མཐའ་ཡས་པའི་མཚན་ཉིད་ཀྱི་  
རྣམ་པ། རང་གི་སེམས་སྣང་བའི་ཚུལ་བྱེ་བྲག་གི་མཚན་ཉིད་ཀྱི་ཆོས་ཐམས་ཅད་དང། ཅི་ནས་ཀྱང་བདག་དང། བྱང་ཆུབ་སེམས་དཔའ་སེམས་དཔའ་ཆེན་པོ་གཞན་  
  
  
དང། རང་དང་སྤྱིའི་མཚན་ཉིད་ཀྱི་ལྟ་བ་རྣམས་སྤངས་ཏེ་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་  
པར་རྫོགས་པར་སངས་རྒྱས་ནས། སེམས་ཅན་ཐམས་ཅད་ཀྱི་བདེ་བ་ཕུན་སུམ་ཚོགས་པ་ཡོངས་སུ་རྫོགས་པར་བགྱི་བ་བཤད་དུ་གསོལ། བཅོམ་ལྡན་འདས་ཀྱིས་བཀའ་སྩལ་པ་  
བློ་གྲོས་ཆེན་པོ། ལེགས་སོ། །ལེགས་སོ། །ཁྱོད་ང་ལ་དོན་འདི་འདྲི་བ་ནི་སྐྱེ་བོ་མང་པོ་ལ་བདེ་བ་དང། སྐྱེ་བོ་མང་པོ་ལ་ཕན་པ་དང། ལྷ་དང་མིའི་འཇིག་རྟེན་ཐམས་ཅད་ལ་སྙིང་  
བརྩེ་བའི་ཕྱིར་ཞུགས་པ་སྟེ། བློ་གྲོས་ཆེན་པོ། དེའི་ཕྱིར་ཤིན་ཏུ་ལེགས་པར་ཉོན་ལ་ཡིད་ལ་ཟུངས་ཤིག་དང། ངས་ཁྱོད་ལ་རབ་ཏུ་དབྱེ་ཞིང་བཤད་པར་བྱའོ། །བློ་གྲོས་ཆེན་  
པོས་བཅོམ་ལྡན་འདས་ལ། བཅོམ་ལྡན་འདས། ལེགས་སོ་ཞེས་གསོལ་ནས་བཀའ་མཉན་པ་དང། བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ་།བློ་གྲོས་ཆེན་པོ་  
བྱིས་པ་སོ་སོའི་སྐྱེ་བོ་རང་གི་སེམས་སྣང་བ་ཙམ་དུ་ཁོད་དུ་མ་ཆུད་པ་དང། ནང་དང་ཕྱི་རོལ་གྱི་དངོས་པོར་འཛིན་པས། གཅིག་པ་དང། ཐ་དད་པ་དང། གཉིས་ཀ་དང། གཉིས་ཀ་མ་  
ཡིན་པ་དང། ཡོད་པ་དང། མེད་པ་དང། ཡོད་པའང་མ་ཡིན། མེད་པའང་མ་ཡིན་པ་དང། རྟག་པ་དང། མི་རྟག་པའི་རང་བཞིན་གྱི་བག་ཆགས་ཀྱིས་རྒྱུ་ལ་བརྟེན་ནས་མངོན་  
  
  
༄༅། །པར་ཞེན་པས་རྣམ་པར་རྟོག་གོ་དཔེར་ན། རི་དྭགས་སྐོམ་པས་རབ་ཏུ་གདུངས་པ་རྣམས་དཔྱིད་ཀྱི་སྨིག་རྒྱུ་ལ་ཆུ་ཉིད་དུ་རྣམ་པར་རྟོག་པའི་  
ནོར་པས་རབ་ཏུ་རྒྱུག་སྟེ། ཆུ་མ་ཡིན་པར་ཡོངས་སུ་མི་ཤེས་སོ། །དེ་བཞིན་དུ་བྱིས་པ་སོ་སོའི་སྐྱེ་བོ་ཐོག་མ་མེད་པའི་དུས་ཀྱིས་སྤྲོས་པའི་རྣམ་པར་རྟོག་པས་ཡོངས་སུ་  
བསྒོས་པའི་དུག་གསུམ་གྱི་མེས་སེམས་རབ་ཏུ་གདུངས་པ། གཟུགས་ཀྱི་ཡུལ་ལ་ཤིན་ཏུ་མོས་པ། སྐྱེ་བ་དང། གནས་པ་དང། འཇིག་པར་ལྟ་བ་ཕྱི་ནང་གི་དངོས་པོར་ཡོངས་  
སུ་འཛིན་པ་དག་ཀྱང། གཅིག་པ་དང། ཐ་དད་པ་དང། གཉིས་ཀ་དང། གཉིས་ཀ་མ་ཡིན་པ་དང། ཡོད་པ་དང། མེད་པ་དང། ཡོད་པའང་མ་ཡིན། མེད་པའང་མ་ཡིན་  
པ་དང། རྟག་པ་དང། མི་རྟག་པ་ཉིད་དུ་འདུ་ཤེས་ཤིང། རྣམ་པར་རྟོག་པའི་ལྟ་བ་འཛིན་པར་རབ་ཏུ་ལྟུང་བར་འགྱུར་རོ། །དཔེར་ན། དྲི་ཟའི་གྲོང་ཁྱེར་ལ་བྱིས་པ་སོ་  
སོའི་སྐྱེ་བོ་བློ་དང་མི་ལྡན་པ་རྣམས་གྲོང་ཁྱེར་གྱི་འདུ་ཤེས་འབྱུང་སྟེ། ཐོག་མ་མེད་པའི་དུས་ནས་བག་ཆགས་ལ་མངོན་བར་ཞེན་པའི་འདུ་ཤེས་ཀྱིས་སྣང་ཡང། དེ་ནི་གྲོང་  
ཁྱེར་ཡང་མ་ཡིན། གྲོང་ཁྱེར་མ་ཡིན་པའང་མ་ཡིན་ནོ། །དེ་བཞིན་དུ་མུ་སྟེགས་ཅན་ཐོག་མ་མེད་པའི་དུས་ནས་སྤྲོས་པའི་བག་ཆགས་ལ་མངོན་པར་ཞེན་པ་རྣམས་གཅིག་པ་དང། ཐ་  
  
  
གཉིས་ཀ་དང། གཉིས་ཀ་མ་ཡིན་པ་དང། ཡོད་པ་དང། མེད་པ་དང། ཡོད་པའང་མ་ཡིན། མེད་པའང་མ་ཡིན་པ་དང་རྟག་པ་དང། མི་རྟག་པའི་ལྟ་བ་ལ་གནས་  
པས་རང་གི་སེམས་སྣང་བ་ཙམ་དུ་མི་ཆུད་དོ། །དཔེར་ན། མི་ལ་ལ་ཞིག་རྨི་ལམ་ན་སྐྱེས་པ་དང། བུད་མེད་དང། གླང་པོ་ཆེ་དང་རྟ་དང། ཤིན་རྟག་དང། རྐང་ཐང་དང། གྲོང་  
དང༑ གྲོང་ཁྱེར་དང། སྐྱེད་མོས་ཚལ་དང། ནགས་ཚལ་དང། རི་དང། འབབ་ཆུ་དང། རྫིང་རྣམ་པ་སྣ་ཚོགས་ཀྱིས་མཛེས་པར་བྱས་པར་བདག་ཉིད་ཞུགས་པ་སྙམ་པ་  
ལས་སད་ནས་དེ་ཉིད་རྗེས་སུ་དྲན་ན། བློ་གྲོས་ཆེན་པོ། ཇི་སྙམ་དུ་སེམས། སྐྱེས་བུ་དེས་སྔར་རྨིས་པ་རྣམས་རྗེས་སུ་དྲན་པར་བྱེད་ཅིང། ཡོངས་སུ་གཏོང་བར་མི་བྱེད་ན། ཅི་  
མཁས་པའི་རང་བཞིན་ཅན་ཡིན་ནམ། བློ་གྲོས་ཆེན་པོས་བཅོམ་ལྡན་འདས་ལ་གསོལ་པ། བཅོམ་ལྡན་འདས། མ་ལགས་སོ། །བཅོམ་ལྡན་འདས་ཀྱིས་བློ་གྲོས་ཆེན་  
པོ་ལ་བཀའ་སྩལ་པ། དེ་བཞིན་དུ་བྱིས་པ་སོ་སོའི་སྐྱེ་བོ་ལྟ་བ་ངན་པས་རབ་ཏུ་ཟིན་པ། མུ་སྟེགས་ཀྱི་བློ་ཅན་དག་རང་གི་སེམས་སྣང་བའི་དངོས་པོ་རྨི་ལམ་ལྟ་བུར་མ་ཤེས་  
པས༑ གཅིག་པ་དང། ཐ་དད་པ་དང། གཉིས་ཀ་དང། གཉིས་ཀ་མ་ཡིན་པ་དང། ཡོད་པ་དང། མེད་པ་དང། ཡོད་པའང་མ་ཡིན། མེད་པའང་མ་ཡིན་པ་དང། རྟག་  
  
  
༄༅། །པ་དང། མི་རྟག་པར་ལྟ་བ་ལ་རབ་ཏུ་བརྟེན་ཏོ། །དཔེར་ན། རི་མོ་བྲིས་པ་ལ་མཐོ་དམན་མེད་ཀྱང། བྱིས་པ་དེ་དག་མཐོ་དམན་དུ་རྣམ་པར་  
རྟོག་གོ་དེ་བཞིན་དུ་མ་འོངས་པའི་དུས་ན་མུ་སྟེགས་ཅན་གྱི་ལྟ་བ་ངན་པའི་བག་ཆགས་ཤིན་ཏུ་རྒྱས་པས། དེ་དག་གཅིག་པ་དང། ཐ་དད་པ་དང། གཉིས་ཀ་དང་  
གཉིས་ཀ་མ་ཡིན་པ་དང། ཡོད་པ་དང། མེད་པ་དང། ཡོད་པའང་མ་ཡིན། མེད་པའང་མ་ཡིན་པ་དང། རྟག་པ་དང། མི་རྟག་པར་ལྟ་བ་ལ་བརྟེན་ནས་བདག་དང་  
གཞན་ཡང་བརླག་པར་བྱེད་ལ། ཡོད་པ་དང། མེད་པ་སྤངས་པ། སྐྱེ་བ་མེད་པར་སྨྲ་བ་གཞན་དག་ལའང་མེད་པ་ཞེས་ཟེར་བ་དག་འབྱུང་སྟེ། འདི་དག་ནི་རྒྱུ་དང་འབྲས་  
བུར་ལྟ་བ་ལ་སྐུར་པ་འདེབས་ཤིང། དགེ་བའི་རྩ་བ་འདོན་པར་བྱེད་ལ། རྣམ་པར་དག་པའི་རྒྱུ་འཇིག་པར་བྱེད་པ་ཡིན་པས། མཆོག་འཚོལ་བ་རྣམས་ཀྱིས་རིང་དུ་  
སྤང་བར་བྱའོ། །དེ་སྐད་དུ་སྨྲ་བ་དེ་དག་ནི། བདག་དང་གཞན་དང། གཉིས་ཀའི་ལྟ་བར་ལྷུང་བ། ཡོད་པ་དང། མེད་པར་རྣམ་པར་བརྟགས་ནས། སྒྲོ་འདོགས་པ་  
དང། སྐུར་པའི་ལྟ་བ་ངན་པར་ལྷུང་བ་ཡིན་པས། སེམས་ཅན་དམྱལ་བར་ལྷུང་བར་འགྱུར་རོ། །དཔེར་ན། མིག་ལ་རབ་རིབ་ཡོད་པ་དེ་དག་གིས་སྐྲ་ཤད་འཛིངས་པ་  
  
  
སྐྱེ་བོ་མང་པོའི་ཚོགས་རྣམས་ལ་འདི་སྐད་དུ་ཀྱེ་གྲོགས་པོ་དག་འདི་ལྟོས་ཤིག་ཅེས་ཟེར་ཡང། སྐྲ་ཤད་འཛིངས་པ་དེ་ནི་མཐར་དངོས་པོ་ཡོད་པའང་  
མ་ཡིན༑ དངོས་པོ་མེད་པའང་མ་ཡིན་ཏེ། མཐོང་བ་དང། མི་མཐོང་བའི་ཕྱིར་རོ། །དེ་བཞིན་དུ་མུ་སྟེགས་ཅན་ལྟ་བ་ངན་པའི་བསམ་པ་ཅན་དག་ཀྱང། གཅིག་པ་དང་  
ཐ་དད་པ་དང། གཉིས་ཀ་དང། གཉིས་ཀ་མ་ཡིན་པ་དང། ཡོད་པ་དང། མེད་པ་དང། ཡོད་པའང་མ་ཡིན། མེད་པའང་མ་ཡིན་པ་དང་རྟག་པ་དང། མི་རྟག་པའི་ལྟ་  
བ་ལ་རབ་ཏུ་བརྟེན་ཅིང། དམ་པའི་ཆོས་ལ་སྐུར་པ་འདེབས་པས། བདག་ཀྱང་ལྷུང་བར་བྱེད་ལ་གཞན་དག་ཀྱང་ལྷུང་བར་བྱེད་དོ། །དཔེར་ན། མགལ་མེའི་འཁོར་ལོ་ནི། འཁོར་  
ལོ་མ་ཡིན་ཡང། བྱིས་པ་རྣམས་ཀྱིས་འཁོར་ལོ་ཉིད་དུ་ཡོངས་སུ་རྟོག་སྟེ། མཁས་པ་རྣམས་ནི་མ་ཡིན་ནོ། །དེ་བཞིན་དུ་མུ་སྟེགས་ཅན་ལྟ་བ་ངན་པའི་བས་མ་བ་ཅན་དག་  
ཀྱང་གཅིག་པ་དང། ཐ་དད་པ་དང། གཉིས་ཀ་དང། གཉིས་ཀ་མ་ཡིན་པ་དང། ཡོད་པ་དང། མེད་པ་དང། ཡོད་པའང་མ་ཡིན། མེད་པའང་མ་ཡིན་པ་དང། རྟག་པ་  
དང། མི་རྟག་པར་ཡོངས་སུ་རྟོག་པ་ལ་བརྟེན་ནས། དངོས་པོ་ཐམས་ཅད་སྐྱེད་དོ། །དཔེར་ན། ཆུ་བུར་ནོར་བུ་འདྲ་བ་ལ་བྱིས་པ་བློ་དང་མི་ལྡན་པ་རྣམས་ཀྱིས་ནོར་བུ་ཉིད་དུ་འདུ་