  
།།རྒྱ་གར་སྐད་དུ་ཤཱརྡཱུལ་རྣ་ཨ་པ་དཱ་ན། བོད་སྐད་དུ་  
  
༄༅། །སྟག་རྣའི་རྟོགས་པ་བརྗོད་པ། སངས་རྒྱས་དང། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །འདི་སྐད་བདག་གིས་ཐོས་པ་དུས་གཅིག་ན་  
བཅོམ་ལྡན་འདས་མཉན་ཡོད་ན་རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དེ་ནས་ཚེ་དང་ལྡན་པ་ཀུན་དགའ་བོ་སྔ་དྲོའི་དུས་ཀྱི་ཚེ་  
ཆོས་གོས་དང། ལྷུང་བཟེད་ཐོགས་ནས་མཉན་ཡོད་དུ་བསོད་སྙོམས་ལ་ཞུགས་སོ། །དེ་ནས་ཚེ་དང་ལྡན་པ་ཀུན་དགའ་བོ་བསོད་སྙོམས་སྤྱད་དེ་ཟས་ཀྱི་བྱ་བ་བྱས་ནས་ཆུ་མིག་  
གཞན་ཞིག་ཏུ་ཆུའི་ཕྱིར་ཕྱིན་ནོ། །དེར་ཕྱིན་པ་དང། ཡང་དེའི་ཚེ་ཆུ་མིག་དེ་ལ་གདོལ་པའི་བུ་མོ་གཟུགས་བཟང་མོ་ཞེས་བྱ་བ་ཆུ་ཆུ་ཞིང་འདུག་གོ་དེ་ནས་ཚེ་དང་ལྡན་པ་ཀུན་དགའ་  
པོས་གདོལ་པའི་བུ་མོ་གཟུགས་བཟང་མོ་ལ་འདི་སྐད་ཅེས་སྨྲས་སོ་།སྲིང་མོ། བདག་ལ་ཆུ་བྱིན་ཅིག་དེ་ནས་གདོལ་པའི་བུ་མོ་གཟུགས་བཟང་མོས་ཚེ་དང་ལྡན་པ་ཀུན་དགའ་  
བོ་ལ་འདི་སྐད་ཅེས་སྨྲས་སོ། །བཙུན་པ་ཀུན་དགའ་བོ། བདག་ནི་གདོལ་པའི་བུ་མོ་ལགས་སོ། །སྲིང་མོ། རུས་དང། རིགས་འདྲི་བ་མ་ཡིན་གྱི་འོན་ཀྱང་དེ་ནས་ཆུ་ཆུས་ལ་བྱིན་ཅིག་  
བཏུང་བར་བྱའོ། །དེ་ནས་གདོལ་བའི་བུ་མོ་གཟུགས་བཟང་མོས་ཚེ་དང་ལྡན་པ་ཀུན་དགའ་བོ་ལ་ཆུ་བྱིན་ནོ། །དེ་ནས་ཚེ་དང་ལྡན་པ་ཀུན་དགའ་བོ་ཆུ་འཐུངས་ནས་སོང་ངོ། །དེ་ནས་  
  
  
བོའི་བཞིན་དང། ལུས་དང། སྐད་གདངས་རྣམས་རབ་ཏུ་ལེགས་པར་མཚན་མར་བཟུང་སྟེ། ཚུལ་མ་ཡིན་པའི་  
ཡིད་ལ་བྱེད་པས་ཀུན་ཏུ་ཆགས་པ་སྐྱེས་པར་གྱུར་ཏེ། ཚེ་དང་ལྡན་པ་ཀུན་དགའ་བོ་ལ་ཁོ་མོའི་འདོད་པ་སྐྱེས་ན། བདག་གི་མས་རིག་སྔགས་ཤེས་པས་དེའི་མཐུས། འཕགས་པ་ཀུན་  
དགའ་བོ་བཀུག་ལ་ཁྱོ་བྱའོ་སྙམ་དུ་བསམས་སོ། །དེ་ནས་གདོལ་པའི་བུ་མོ་གཟུགས་བཟང་མོ་ཆུ་ཐོགས་ནས། གདོལ་པའི་ཁྱིམ་གང་ན་བ་དེར་སོང་སྟེ་ཕྱིན་ནས། ཆུ་བུམ་ཕྱོགས་  
གཅིག་ཏུ་བཞག་ནས་རང་གི་མ་ལ་འདི་སྐད་ཅེས་སྨྲས་སོ། །ཀྱེ་ཡུམ་མཁྱེན་པར་མཛོད་ཅིག་ཀུན་དགའ་བོ་ཞེས་བྱ་བའི་དགེ་སློང་དགེ་སྦྱོང་གཽ་ཏ་མའི་ཉན་ཐོས་བསྙེན་བཀུར་བ་དེ་  
བདག་ཁྱོར་འཚལ་གྱི། ཡུམ་ཁྱོད་ཀྱིས་དཔྱད་ཀྱིས་དེ་འདིར་ཁུག་ཅིག་།དེའི་མས་སྨྲས་པ། ངས་ཀུན་དགའ་བོ་ཞི་བ་དང། འདོད་ཆགས་དང་བྲལ་བ་མ་ཡིན་ན་དགུག་པར་ནུས་མོད་ཀྱི། འོན་  
ཀྱང་ཀོ་ས་ལའི་རྒྱལ་པོ་གསལ་རྒྱལ་དགེ་སྦྱོང་གཽ་ཏ་མ་ལ་མཆོག་ཏུ་དད་པས་བསྟེན་ཞིང་བསྙེན་བཀུར་བྱེད་པས། གལ་ཏེ་དེས་ཤེས་ན་དེས་གདོལ་པའི་རིགས་རྣམས་བརླག་པར་འགྱུར་རོ། །  
དགེ་སྦྱོང་གཽ་ཏ་མ་ནི་འདོད་ཆགས་དང་བྲལ་བ་ཐམས་ཅད་ཟིལ་གྱིས་གནོན་ཞེས་ཐོས་སོ། །དེ་སྐད་ཅེས་སྨྲས་པ་དང། གདོལ་པའི་བུ་མོ་གཟུགས་བཟང་མོས་མ་ལ་འདི་སྐད་ཅེས་སྨྲས་  
  
  
༄༅། །སོ༑ ༑གལ་ཏེ་དགེ་སློང་གཽ་ཏ་མ་དེ་འདོད་ཆགས་དང་བྲལ་བ་ཡིན་ཡང་རུང། དེའི་ཉེ་གནས་དགེ་སློང་ཀུན་དགའ་བོ་དེ་མ་བཀུག་ན་བདག་ལྕེབ་བོ། །གལ་ཏེ་  
དེ་ཁུགས་ན་ནི་བདག་འཚོ་བར་འགྱུར་རོ། །མས་སྨྲས་པ། དགེ་སྦྱོང་ཀུན་དགའ་བོ་དགུག་གི་སྲོག་མ་དོར་ཅིག་དེ་ནས་གདོལ་པའི་བུ་མོ་གཟུགས་བཟང་མོའི་མས་ཁང་པའི་  
དབུས་ལྕི་བས་བྱུགས་ནས་གྲུ་བཞིར་བྱས་ཏེ། དའུར་བ་བརྔས་ནས་མེ་སྤར་ཞིང་མེ་ཏོག་དང། ཨརྒ་བརྒྱ་རྩ་བརྒྱད་ལ་སྔགས་བཟླས་ནས་རེ་རེ་ནས་མེར་བསྐྱུར་རོ། །དེ་ལ་རིག་  
སྔགས་ནི་འདི་ཡིན་ཏེ། ཨ་མ་ལེ། བི་མ་ལེ། ཀུ་ཀུ་སུ། མ་མ་ནེ་ཡེ་ན། བན་དཧོ་སྨི་བིན་དུ་ན། ཨི་ཙུ་ཡཱ་དེ་བོ་བ་རི་ཤ་ཥ་ཏི་བི་དཡོ་ཏ་ཏི་ག་ར་ཛ་ཏི་བསྨ་ཡ་པ་རཱ་ཛ་ཡ་མ་བཧི་བརྡྷ་ཡཾ་  
ཏུཾ་དེ་བེ་བྷྱོ་མ་ནུ་ཥེ་བྷྱོ་གན་དྷ་ར་བེ་བྷྱ་ཤི་ཀི་ཁི་གྲ་ཧ་དེ་བྷ་བི་ཤི་ཀ་གྲི་ཧ་དོ་པ་ཨ་ནན་ཏ་སྱ་ཨ་ཨཱ་ག་མ་ན་ཡ་ཛུ་ཧོ་མ་སཱཧཱ། དེ་ནས་ཚེ་དང་ལྡན་པ་ཀུན་དགའ་བོ་སེམས་གཡོས་ཏེ་  
གཙུག་ལག་ཁང་དེ་ནས་ལངས་ནས་གདོལ་པའི་ཁྱིམ་གང་ན་བ་དེར་སོང་ངོ། །དེ་ནས་ཚེ་དང་ལྡན་པ་ཀུན་དགའ་བོ་རྒྱང་རིང་མོ་ནས་འོང་བ་གདོལ་པ་མོས་མཐོང་ངོ། །མཐོང་ནས་  
ཀྱང་གཟུགས་བཟང་མོ་ལ་འདི་སྐད་ཅེས་སྨྲས་སོ། །བུ་འོང་བ་འོ་ནི་ནི་དགེ་སྦྱོང་ཀུན་དགའ་བོ་ཡིན་གྱི་ཤེས་པར་གྱིས་ཤིག་དེ་ནས་གདོལ་པའི་བུ་མོ་གཟུགས་བཟང་མོ་དགའ་ཞིང་  
  
  
ཚེ་དང་ལྡན་པ་ཀུན་དགའ་བོའི་མལ་བཤམས་སོ། །དེ་ནས་ཚེ་དང་ལྡན་པ་ཀུན་དགའ་བོ་གདོལ་པའི་ཁྱིམ་གང་ན་བ་དེར་སོང་སྟེ་ཕྱིན་ནས། ཕྱོགས་གཅིག་ཏུ་  
འདུག་སྟེ། ཚེ་དང་ལྡན་པ་ཀུན་དགའ་བོ་ངུ་ཞིང་འདི་སྐད་སྨྲས་སོ། །བདག་གིས་ཉམ་ང་བའི་གནས་སྐབས་འདི་ཐོབ་ན་ད་ལྟར་བཅོམ་ལྡན་འདས་བདག་ལ་མི་དགོངས་སོ། །དེ་  
ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་དགོངས་པར་མཛད་དོ། །དགོངས་མ་ཐག་ཏུ་ཡང་དག་པར་རྫོགས་པའི་སངས་རྒྱས་ཀྱི་སྔགས་ཀྱིས་གདོལ་པའི་སྔགས་  
ཉམས་པར་མཛད་དོ། །དེའི་སྔགས་ནི་འདི་ཡིན་ཏེ། སྠི་ཏིར་ཙུ་ཏི་ར་ཎི་སྭ་ཏི་སརྦ་པྲཱ་ཎི་བྷྱ། ས་ར་པྲ་སཾ་ནཾ་ནི་རྡ་ཤཾ་ཏཾ་སརྦ་ཏོ་པཱ་ཡཾ་ཨི་ཏ་ཡོ་ཡ་ཏྲ་ཤཱ་ཤྱནྟ་བྷ་ཡཱ་ནི་ཙ་ལི་ཏ་ནི་ཙ་ཏཾ་བེ་དེ་བ་  
ན་མ་ཤྱཾ་ཏི་སརྦ་སིདྡྷ་ཙ་ཡོ་ག་ནི་ཨེ་ཏེ་ན་ས་ཏྱ་བཱ་ཀྱེ་ན་སཱ་སྟྱ་ཨ་ནནྟ་ཡ་བ་ཀྵ་བེ། དེ་ནས་ཚེ་དང་ལྡན་པ་ཀུན་དགའ་བོ་གདོལ་པའི་རིག་སྔགས་བཀྲོལ་ནས་གདོལ་པའི་ཁྱིམ་ནས་བྱུང་  
ནས་རང་གི་གཙུག་ལག་ཁང་གང་ན་བ་དེར་འགྲོ་བར་བརྩམས་སོ་།གདོལ་པའི་བུ་མོ་གཟུགས་བཟང་མོས་མཐོང་ནས། ཚེ་དང་ལྡན་པ་ཀུན་དགའ་བོ་ལ་བལྟས་ནས་རང་གི་མ་ལ་  
འདི་སྐད་ཅེས་སྨྲས་སོ། །ཀྱེ་ཡུམ། དགེ་སློང་ཀུན་དགའ་བོ་འདི་མཆི་ཞིང་གདའོ། །དེའི་མས་སྨྲས་པ། བུ་ངེས་པར་དགེ་སྦྱོང་གཽ་ཏ་མ་ས་དྲན་པར་བྱས་པས་དེ་ན་བདག་གི་སྔགས་  
  
  
༄༅། །ཉམས་པར་གྱུར་ཏོ། །གཟུགས་བཟང་མོས་སྨྲས་པ། ཡང་ཅི་ཡུམ། དགེ་སློང་གཽ་ཏ་མའི་སྔགས་ཁྱད་པར་དུ་སྟོབས་དང་ལྡན་ལ་བདག་ཅག་གི་དེ་ལྟ་མ་ཡིན་  
ནམ༑ དེ་ལ་མས་སླར་སྨྲས་པ། བུ༑ དགེ་སློང་གཽ་ཏ་མའི་སྔགས་ཁྱད་པར་དུ་སྟོབས་དང་ལྡན་པ་ཡིན་གྱི། བདག་ཅག་གི་དེ་ལྟ་མ་ཡིན་ནོ། །བུ། འཇིག་རྟེན་ན་སྔགས་མཐུ་དང་ལྡན་པའི་  
སྔགས་གང་ཡིན་པ་དེ་དག་ཐམས་ཅད་དགེ་སྦྱོང་གཽ་ཏ་མ་འདོད་ན་རབ་ཏུ་འཇོམས་པར་བྱེད་དོ། །ཡང་འཇིག་རྟེན་པའི་སྔགས་མཐུ་དང་ལྡན་པ་ཐམས་ཅད་ཀྱིས་ནི་དགེ་སྦྱོང་གཽ་  
ཏ་མའི་སྔགས་རབ་ཏུ་གཞོམ་པར་མི་ནུས་སོ། །དེ་ལྟ་བས་ན་དགེ་སྦྱོང་གཽ་ཏ་མའི་སྔགས་ནི་ཆེས་སྟོབས་དང་ལྡན་པ་ཡིན་ནོ། །དེ་ནས་ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་  
ག་ལ་བ་དེར་སོང་སྟེ། རིམ་གྱིས་ཕྱིན་ནས་བཅོམ་ལྡན་འདས་ཀྱི་ཞབས་ལ་སྤྱི་བོས་གཏུགས་ནས་ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས། བཅོམ་ལྡན་འདས་  
ལ་ཚེ་དང་ལྡན་པ་ཀུན་དགའ་བོས་གནས་སྐབས་དེ་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ། ཁྱོད་ཀྱིས་ཡི་གེ་དྲུག་  
པའི་རིག་སྔགས་འདི་བསྟན་གྱི་གཟུང་ལ་ཆོངས་ཤིག་ལྷོགས་ལ་ཀུན་ཏུ་བཟུང་ན་བདག་ཉིད་ལ་ཕན་པ་དང། བདེ་བར་འགྱུར་ཞིང། དགེ་སློང་དང། དགེ་སློང་མ་དང། དགེ་བསྙེན་  
  
  
དགེ་བསྙེན་མ་རྣམས་ལ་ཕན་པ་དང། བདེ་བ་འཐོབ་པར་འགྱུར་རོ། །ཀུན་དགའ་བོ། ཡི་གེ་དྲུག་པའི་རིགས་སྔགས་ནི་འདི་ཡིན་ཏེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་  
རྫོགས་པའི་སངས་རྒྱས་དྲུག་གིས་གསུངས་ཤིང། རྒྱལ་པོ་ཆེན་པོ་བཞི་དང། ལྷའི་དབང་པོ་བརྒྱ་བྱིན་དང། མི་མཇེད་ཀྱི་བདག་པོ་ཚངས་པ་དང། ད་ལྟར་ཡང་དག་པར་རྫོགས་པའི་སངས་  
རྒྱས་ངས་ཀྱང་གསུངས་པ་ཡིན་གྱི། དེ་ལྟ་བས་ན་ཁྱོད་ཀྱིས་ཟུངས་ཤིག་ཐོན་ཅིག་ཀུན་ཏུ་ལྷོགས་ཤིག་འདི་ལྟ་སྟེ། ཨཎ་ཌ་རེ་ཀེ་ཡཱུ་རེ་དཧི་ཧ་སྟེ་ས་ར་གེ་བེ་བནྡྷ་མ་ཏི་དྷ་རི་བི་ཥ་ཙི་ལི་མི་  
ལི་སཱ་དྷ་ནཱ་ཡུ་སྣཱ་ཐཱ་ཡ་སཾ་བྷ་གི་ལ་གོ་ལ་པ་ཏི་ཀ་ཌཾ་ཙི་ལ། ཀུན་དགའ་བོ། ཡི་གེ་དྲུག་པའི་རིག་སྔགས་འདི་ནི་ཡོངས་སུ་སྲུང་བ་དང། བདག་ཉིད་བཀྲ་ཤིས་པར་བྱེད་པ་ཡིན་ཏེ། གསད་  
པའི་ནི་ཆད་པས་གྲོལ་བར་འགྱུར་རོ། །ཆད་པས་གཅོད་པ་ནི་བརྒྱད་པས་བྲལ་བར་འགྱུར་རོ། །བརྒྱད་པར་འོས་པ་ནི་ཡང་དེ་བཞིན་དུ་སྨས་པས་བྲལ་བར་འགྱུར་རོ། །ཀུན་དགའ་བོ། ངས་  
ལྷ་དང་བཅས་པ། བདུད་དང་བཅས་པ། ཚངས་པ་དང་བཅས་པའི་འཇིག་རྟེན་ན། དགེ་སྦྱོང་དང། བྲམ་ཟེར་བཅས་པའི་སྐྱེ་རྒུའི་ཚོགས་དང། ལྷ་དང། མི་རྣམས་ལས་གང་ཞིག་ཡི་གེ་  
དྲུག་པའི་རིག་སྔགས་འདིས་བསྲུང་བ་བྱས་ནས། སྲུང་སྐུད་དཔུང་པ་ལ་བཏགས་ན་བཀྲ་ཤིས་པར་བྱེད་དོ། ལས་ཀྱི་རྣམ་པར་སྨིན་པ་མ་གཏོགས་པར་གཞན་ཟིལ་གྱིས་གནོན་པར་  
  
  
༄༅། །ནུས་པ་དེ་ལྟ་བུ་ཡང་དག་པར་རྗེས་སུ་མ་མཐོང་ངོ་།དེ་ནས་གདོལ་བའི་བུ་མོ་གཟུགས་བཟང་མོས་དེ་ཉིད་ཀྱི་མཚན་མོ་ལུས་ཁྲུས་བྱས། གོས་སར་པ་བགོས་ནས་  
མུ་ཏིག་གི་དོ་ཤལ་གྱིས་བརྒྱན་ཏེ། གྲོང་ཁྱེར་མཉན་ཡོད་ག་ལ་བ་དེ་ནས་བྱུང་སྟེ་སོང་ནས། གྲོང་ཁྱེར་གྱི་སྒོ་དྲུང་དུ་བསྡད་དེ་ཚེ་དང་ལྡན་པ་ཀུན་དགའ་བོ་འོང་བ་ལ་སྡོད་ཅིང་ངེས་པར་  
འདིར་དགེ་སློང་ཀུན་དགའ་བོ་འོང་ངོ་ཞེས་སེམས་སོ། །དེ་ནས་ཡང་ཚེ་དང་ལྡན་པ་ཀུན་དགའ་བོ་སྔ་དྲོའི་དུས་སུ་ཆོས་གོས་དང་ལྷུང་བཟེད་ཐོགས་ནས། མཉན་ཡོད་དུ་བསོད་  
སྙོམས་ལ་ཞུགས་སོ། །གདོལ་པའི་བུ་མོ་དེས་ཚེ་དང་ལྡན་པ་ཀུན་དགའ་བོ་རྒྱང་རིང་པོ་ནས་འོང་བ་མཐོང་ངོ། །མཐོང་ནས་ཀྱང་ཚེ་དང་ལྡན་པ་ཀུན་དགའ་བོའི་ཕྱི་བཞིན་དུ་འབྲང་  
ངོ། །འདུག་ན་འདུག་ཅིང་འགྲོ་ན་འགྲོ་བར་བྱེད་དོ། །ཁྱིམ་གང་དང། གང་དུ་བསོད་སྙོམས་ལ་ཞུགས་པ་དེ་དང། དེར་སྐོར་ཅིང་མི་སྨྲ་བར་སྡོད་དོ། །དེ་ནས་ཚེ་དང་ལྡན་པ་ཀུན་དགའ་  
བོས་གདོལ་པའི་བུ་མོ་གཟུགས་བཟང་མོ་ཕྱི་བཞིན་དུ་འབྲང་བ་མཐོང་ངོ། །མཐོང་ནས་ཀྱང་ངོ་ཚ་ཞིང་ཁྲེལ་གྱིས་དོགས་པས་སྡུག་བསྔལ་ཞིང་ཡིད་མི་བདེ་བས་མྱུར་དུ་མཉན་ཡོད་ནས་བྱུང་ནས་  
རྒྱལ་བྱེད་ཀྱི་ཚལ་ག་ལ་བ་དེར་སོང་ངོ། །དེ་ནས་གདོལ་པའི་བུ་མོ་གཟུགས་བཟང་མོ་ཚེ་དང་ལྡན་པ་ཀུན་དགའ་བོའི་ཕྱི་བཞིན་ཕྱི་བཞིན་དུ་རྗེས་སུ་འབྲང་ངོ། །ཚེ་དང་ལྡན་པ་  
  
  
བཅོམ་ལྡན་འདས་ཀྱིས་ཞབས་ལ་མགོ་བོས་ཕྱག་བཙལ་ཏེ། ཕྱོགས་གཅིག་ཏུ་འདུག་གོ་དེ་ནས་ཚེ་དང་ལྡན་པ་  
ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། གདོལ་པའི་བུ་མོ་གཟུགས་བཟང་མོ་འདི་ཕྱི་བཞིན་དུ་རྗེས་སུ་འབྲང་ཞིང་མཆིས་ལ་མཆིས་  
ན༑ ཁྱིམ་གང་དང། གང་དུ་བསོད་སྙོམས་ལ་ཞུགས་པའི་ཁྱིམ་དེ་དང། དེའི་སྒོར་མཆིས་ནས་ས་ཙང་མི་སྨྲ་བར་མཆིས་སོ། །བཅོམ་ལྡན་འདས། བདག་ལ་བསྐྱབ་ཏུ་གསོལ། བདེ་བར་གཤེགས་  
པ༑ བདག་ལ་བསྐྱབ་ཏུ་གསོལ། དེ་སྐད་ཅེས་གསོལ་པ་དང། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །མ་འཇིགས། མ་འཇིགས་  
ཤིག་དེ་ནས་བཅོམ་ལྡན་འདས་ཀྱིས་གདོལ་པའི་བུ་མོ་གཟུགས་བཟང་མོ་ལ་འདི་སྐད་ཅེས་བཀའ་སྩལ་ཏེ། ཅི་གཟུགས་བཟང་མོ། དགེ་སློང་ཀུན་དགའ་བོ་ཁྱིམ་ཐབ་ཏུ་བྱ་བར་  
འདོད་དམ། བཙུན་པ། འཚལ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། གཟུགས་བཟང་མོ་ཕ་མས་དགེ་སློང་ཀུན་དགའ་བོ་ལ་རྗེས་སུ་འགྲོ་བར་གནང་ངམ་  
བཅོམ་ལྡན་འདས། གནང་ལགས་སོ། །བདེ་བར་གཤེགས་པ། གནང་ལགས་སོ་།བདག་གིས་སླར་ཡང་གོ་བར་བགྱིའོ། །དེ་ནས་གདོལ་པའི་བུ་མོ་གཟུགས་བཟང་མོས་  
  
  
༄༅། །བཅོམ་ལྡན་འདས་ལ་རབ་ཏུ་མཉན་ནས། བཅོམ་ལྡན་འདས་ཀྱི་ཞབས་ལ་སྤྱི་བོས་གཏུགས་ནས་ལན་གསུམ་བསྐོར་བ་བྱས་ཏེ། བཅོམ་ལྡན་  
འདས་ཀྱི་ཐད་ནས་སླར་སོང་སྟེ། གང་ན་རང་གི་ཕ་མ་ཡོད་པ་དེར་སོང་སྟེ་ཕྱིན་ནས། ཕ་མའི་རྐང་པ་ལ་མགོ་བོས་ཕྱག་བྱས་ནས། ཕྱོགས་གཅིག་ཏུ་འདུག་གོ་རང་གི་ཕ་མ་  
ལ་འདི་སྐད་ཅེས་སྨྲས་སོ། །ཡབ་ཡུམ། དགེ་སྦྱོང་གཽ་ཏ་མ་རང་གིས་དགེ་སློང་ཀུན་དགའ་བོ་སྩལ་ཏོ། །དེ་ནས་ཕ་མས་གདོལ་པའི་བུ་མོ་གཟུགས་བཟང་མོ་ཁྲིད་ནས། བཅོམ་  
ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་བཙལ་ཏེ། ཕྱོགས་གཅིག་ཏུ་འདུག་གོ་གདོལ་པའི་བུ་མོ་གཟུགས་བཟང་མོས་ཀྱང་  
བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་བཙལ་ནས། ཕྱོགས་གཅིག་ཏུ་འདུག་གོ་ཕྱོགས་གཅིག་ཏུ་འདུག་ནས་ཀྱང་གདོལ་པའི་བུ་མོ་གཟུགས་བཟང་མོས་བཅོམ་  
ལྡན་འདས་ལ་འདི་སྐད་ཅེས་གསོལ་ཏོ། །འདི་གཉིས་ནི་བདག་གི་ཕ་མ་ལགས་སོ། །དེ་ནས་བཅོམ་ལྡན་འདས་ཀྱིས་གདོལ་པའི་བུ་མོ་གཟུགས་བཟང་མོའི་ཕ་མ་ལ་འདི་  
སྐད་ཅེས་བཀའ་སྩལ་ཏོ། །བུ་མོ་གཟུགས་བཟང་མོ་དགེ་སློང་ཀུན་དགའ་བོ་ལ་སྟེར་རམ། དེ་གཉིས་ཀྱིས་གསོལ་པ། བཅོམ་ལྡན་འདས། སྩལ་ལོ་།བདེ་བར་གཤེགས་  
  
  
སྩལ་ལོ། །དེ་ལྟ་ན་ཁྱེད་གཉིས་རང་གི་ཁྱིམ་དུ་སླར་སོང་ཞིག་དེ་ནས་གདོལ་པའི་བུ་མོ་གཟུགས་བཟང་མོའི་ཕ་མས་བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་བཙལ་ནས་  
བཅོམ་ལྡན་འདས་ལ་ལན་གསུམ་བསྐོར་བ་བྱས་ཏེ། བཅོམ་ལྡན་འདས་ཀྱི་ཐད་ནས་སོང་ངོ། །དེ་ནས་བཅོམ་ལྡན་འདས་ཀྱིས་གདོལ་པའི་བུ་མོ་གཟུགས་བཟང་མོའི་ཕ་མ་སོང་ནས་  
རིང་པོ་མ་ལོན་པར་ཐུགས་སུ་ཆུད་ནས། གདོལ་པའི་བུ་མོ་གཟུགས་བཟང་མོ་ལ་འདི་སྐད་ཅེས་བཀའ་སྩལ་ཏོ། །གཟུགས་བཟང་མོ། དགེ་སློང་ཀུན་དགའ་བོ་དོན་དུ་གཉེར་རམ་  
བཅོམ་ལྡན་འདས། དོན་དུ་གཉེར་ལགས་སོ། །བདེ་བར་གཤེགས་པ། དོན་དུ་གཉེར་ལགས་སོ། །དེ་ལྟ་ཡིན་ན་གཟུགས་བཟང་མོ་དགེ་སློང་ཀུན་དགའ་བོའི་ཆ་བྱད་དུ་གྱིས་  
ཤིག་བཅོམ་ལྡན་འདས། གཟུང་བར་བགྱིའོ། །བདེ་བར་གཤེགས་པ། གཟུང་ལགས་སོ། །བཅོམ་ལྡན་འདས། རབ་ཏུ་དབྱུང་དུ་གསོལ། བདེ་བར་གཤེགས་པ། བདག་རབ་  
ཏུ་དབྱུང་དུ་གསོལ། དེ་ནས་བཅོམ་ལྡན་འདས་ཀྱིས་གདོལ་པའི་བུ་མོ་གཟུགས་བཟང་མོ་ལ་འདི་སྐད་ཅེས་བཀའ་སྩལ་ཏོ། །དགེ་སློང་མ་འདིར་ལེགས་པར་ཚངས་པར་སྤྱོད་ཅིག་  
ཅེས་བཅོམ་ལྡན་འདས་ཀྱིས་བཀའ་སྩལ་པ་དང། གདོལ་པའི་བུ་མོ་གཟུགས་བཟང་མོ་སྐྲ་བྱི་ཞིང་སྣམ་སྦྱར་བགོས་པར་གྱུར་ཏོ། །དེ་ནས་བཅོམ་ལྡན་འདས་ཀྱིས་གདོལ་པའི་བུ་  
  
  
༄༅། །མོ་གཟུགས་བཟང་མོ་དེ་ལྟར་དགེ་སློང་མར་གྱུར་ཅིང་རབ་ཏུ་བྱུང་པ་ལ་ཆོས་ཀྱི་གཏམ་ཡང་སྟོན་པ་མཛད། ཡང་དག་པར་འཛིན་དུ་འཇུག་པར་མཛད་  
ཡང་དག་པར་གཟེངས་བསྟོད་པར་མཛད། ཡང་དག་པར་རབ་ཏུ་དགའ་བར་མཛད་དེ། གང་ཞིག་འདི་ལྟར་ཡུན་རིང་པོར་འཁོར་བར་བྱིང་བའི་སེམས་ཅན་རྣམས་ཀྱི་གཉེན་པོར་གྱུར་  
པར་མཉན་པར་བྱ་བ། འདི་ལྟ་སྟེ། སྦྱིན་པའི་གཏམ་དང། ཚུལ་ཁྲིམས་ཀྱི་གཏམ་དང། མཐོ་རིས་ཀྱི་གཏམ་དང། འདོད་པའི་རོ་མྱང་བར་བྱ་བ་མ་ཡིན་ཞིང་སྨད་པའི་གཏམ་དང་  
ངེས་པར་འབྱུང་བའི་གཏམ་དང། འཇིག་པ་དང། ཉོན་མོངས་པ་དང་ཀུན་ནས་ཉོན་མོངས་པ་དང། རྣམ་པར་བྱང་བ་དང། བྱང་ཆུབ་ཀྱི་ཕྱོགས་ཀྱི་ཆོས་རྣམས་དགེ་སློང་མ་དེ་  
ལ་བཅོམ་ལྡན་འདས་ཀྱི་ཡང་དག་པར་བསྟན་པས། དེ་ནས་དགེ་སློང་མ་གཟུགས་བཟང་མོ་དེ་ལ། བཅོམ་ལྡན་འདས་ཀྱིས་ཡང་དག་པར་བསྟན་ཡང་དག་པར་འཛིན་དུ་  
བཅུག་ཡང་དག་པར་གཟེངས་བསྟོད། ཡང་དག་པར་རབ་ཏུ་དགའ་བར་མཛད། སེམས་དགའ་བ་ལུས་སུ་རུང་བ་དང། རབ་ཏུ་དགའ་བའི་སེམས་དང། སྒྲིབ་པ་མེད་པའི་སེམས་  
དང༑ ཐ་བ་མེད་པའི་སེམས་ཀྱིས་བཅོམ་ལྡན་འདས་ཀྱི་བཀའ་གང་ཡིན་པ་ཤེས་ནས་དགེ་སློང་མ་གཟུགས་བཟང་མོ་དགའ་བའི་བསམ་པ་དང་ལུས་སུ་རུང་བའི་སེམས་དང་  
  
  
སྒྲིབ་པ་མེད་པའི་སེམས་དང་ཐ་བ་མེད་པའི་སེམས་ཀྱིས་བསྒོམས་པའི་སྟོབས་རབ་ཏུ་ལྡན་པ་ཡང་དག་པར་གསལ་བར་བྱེད་པའི་ཆོས་བསྟན་  
པ་ཀུན་ཏུ་ཤེས་ཏེ། དེའི་ཚེ་སངས་རྒྱས་བཅོམ་ལྡན་འདས་ཀྱིས་ཀུན་གསལ་བར་བྱེད་པའི་ཆོས་བསྟན་པ། འདི་ལྟ་སྟེ། སྡུག་བསྔལ་དང་ཀུན་འབྱུང་དང། འགོག་པ་དང། ལམ་  
རྣམས་བཅོམ་ལྡན་འདས་ཀྱིས་དགེ་སློང་མ་གཟུགས་བཟང་མོ་ལ་རྒྱ་ཆེར་བསྟན་པས། དེ་ནས་དགེ་སློང་མ་གཟུགས་བཟང་མོ་སྟན་དེ་ཉིད་ལ་འདུག་བཞིན་དུ་འཕགས་པའི་བདེན་  
པ་བཞི་པོ་སྡུག་བསྔལ་དང། ཀུན་འབྱུང་དང། འགོག་པ་དང། ལམ་མངོན་པར་རྟོགས་པར་གྱུར་ཏེ། འདི་ལྟ་སྟེ། གོས་བཀྲུས་པ་དྲི་མ་མེད་པ་ཚོན་གྱིས་བསྒྱུར་ན་ཚོན་ཡང་དག་  
པར་ལེན་པ་བཞིན་དུ། དགེ་སློང་མ་གཟུགས་བཟང་མོ་སྟན་དེ་ཉིད་དུ་འདུག་ནས་བདེན་པ་བཞི་པོ་སྡུག་བསྔལ་དང། ཀུན་འབྱུང་དང། འགོག་པ་དང། ལམ་རྣམས་མངོན་  
པར་རྟོགས་པར་གྱུར་ཏོ། །དེ་ནས་དགེ་སློང་མ་གཟུགས་བཟང་མོས་ཆོས་མཐོང་ཞིང་ཆོས་ཐོབ་ལ་ཆོས་རྟོགས་ཤིང་ཆོས་མཐར་ཐུག་པར་ཁོང་དུ་ཆུད་ནས་ཐེ་ཚོམ་ལས་བརྒལ་ཞིང་  
སོམ་ཉི་སྤངས་ཏེ། ཐ་སྙད་རྣམས་དང་བྲལ་ཞིང་དྲི་མ་མེད་པ་ཐོབ་པས་གཞན་གྱི་རྐྱེན་གྱིས་མི་བཀྲི་བར་སྟོན་པའི་བསྟན་པ་ལ་ཆོས་ཀྱི་རྗེས་སུ་འབྲང་བས་བཅོམ་ལྡན་འདས་ཀྱི་ཞབས་  
  
  
༄༅། །ལ་སྤྱི་བོས་གཏུགས་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བདག་གིས་ནི་ནོངས་ལགས་སོ། །བདེ་བར་གཤེགས་  
པ༑ བདག་གིས་ནོངས་ལགས་ཏེ། འདི་ལྟར་བྱིས་པ། འདི་ལྟར་རྨོངས་པ་འདི་ལྟར་མི་གསལ་བ། འདི་ལྟར་མི་དགེ་བ། བདག་ནི་ཤེས་རབ་འཆལ་བའི་རང་བཞིན་ཅན་ལགས་  
ཏེ༑ གང་བདག་གིས་དགེ་སློང་ཀུན་དགའ་བོ་ཁྱིམ་ཐབ་ཏུ་འཚལ་བ་ཀུན་ནས་ཚུལ་མ་ལགས་སོ། །དེ་ལྟ་བས་ན། བཙུན་པ། བདག་གིས་ནོངས་པ་ལ་ནོངས་པར་ཁུམས་ཤིང་  
ཡང་ནོངས་པ་ལ་མཆོག་ཏུ་ནོངས་པར་ཁུམས་ནས་ནོངས་པ་དེ་བཤགས་པར་བགྱིས། སླན་ཆད་ཀྱང་ནོངས་པ་བསྡམ་པར་བགྱིའོ། །དེ་ལྟ་བས་ན་བཅོམ་ལྡན་འདས་ཀྱིས་  
ནོངས་པར་བཟུང་ནས་ནོངས་པ་བསྡམ་པར་བགྱིའོ། །གཟུགས་བཟང་མོ་ཁྱོད་ཀྱིས་ཉེས་པ་ལ་ཉེས་པར་ཤེས་ནས། འདི་ལྟར་བྱིས་པ། འདི་ལྟར་རྨོངས་པ། འདི་ལྟར་མི་གསལ་བ་  
འདི་ལྟར་མི་དགེ་བ། ཤེས་རབ་འཆལ་པའི་རང་བཞིན་གྱིས་གང་ཁྱོད་ཀྱིས་དགེ་སློང་ཀུན་དགའ་བོ་ལ་ཁྱིམ་ཐབ་ཏུ་འཛིན་ཞིང་ཚུལ་བཞིན་མ་ཡིན་པ་བྱས་པ་ལ་ཆོས་འདུལ་  
བ་རྟོགས་ནས་གང་ཁྱོད་ཀྱིས་ཉེས་པ་ལ་ཉེས་པར་ཡང་དག་པར་ལྟ་ཞིང་ཉེས་པ་ལ་ཉེས་པར་ཡང་དག་པར་མཐོང་ནས། དེ་བཞིན་དུ་ཉེས་པ་འཆགས་ཤིང་ཕྱིན་ཆད་སྡོམ་པ་  
  
  
བྱའོ། །ཕྱིན་ཆད་སྡོམ་ལ་དགེ་བའི་ཆོས་རྣམས་འཕེལ་བ་ཉིད་བསྒྲུབ་པར་བྱ་ཡི། ཉམས་པར་ནི་མི་བྱའོ། །དེ་ནས་དགེ་སློང་མ་གཟུགས་བཟང་མོ་ལ་  
བཅོམ་ལྡན་འདས་ཀྱིས་བསྟན་ཞིང་ཁྱད་པར་དུ་རྗེས་སུ་གདམས་པས་གཅིག་པུ་དབེན་པར་གནས་ཤིང་བག་ཡོད་པས་གདམས་ཤིང་དྲན་པ་དང་ཤེས་བཞིན་རབ་ཏུ་ཉམས་པ་མེད་པའི་  
བདག་ཉིད་གནས་གཅིག་པུ་དབེན་པར་བག་ཡོད་པར་བསྡམས་ཤིང་དྲན་པ་དང་ཤེས་བཞིན་ཉམས་པ་མེད་པས་བདག་ཉིད་གནས་པས་གང་གི་དོན་དུ་རིགས་ཀྱི་བུ་མོ་སྐྲ་བྲེགས་ནས་ཆོས་གོས་བགོས་  
ཏེ། ཡང་དག་པར་དད་པས་ཁྱིམ་ནས་ཁྱིམ་མེད་པར་རབ་ཏུ་བྱུང་བ་དེ་བླ་ན་མེད་པའི་ཚངས་པར་སྤྱོད་པ་ལ་ཀུན་ཏུ་གནས་པ་ནི་མཐོང་བའི་ཆོས་ཉིད་ལ་རང་གིས་མངོན་པར་ཤེས་པ་མངོན་དུ་བྱས་  
ཤིང་བསྐྱེད་ནས་ལུང་སྟོན་པར་བྱེད་པ་ཡིན་པས། དེས་ཚངས་པར་སྤྱད་པས་བྱ་བ་བྱས་ཤིང་སྐྱེ་བཟད་དེ། སྲིད་པར་སྐྱེ་བ་གཞན་མི་ལེན་པར་གྱུར་ཏོ། །མཉན་ཡོད་ཀྱི་བྲམ་ཟེ་དང། ཁྱིམ་བདག་  
རྣམས་ཀྱིས་བཅོམ་ལྡན་འདས་ཀྱིས་གདོལ་བའི་བུ་མོ་རབ་ཏུ་ཕྱུང་ངོ་ཞེས་ཐོས་སོ། །ཐོས་ནས་ཀྱང་ཇི་ལྟར་གདོལ་བའི་བུ་མོ་དགེ་སློང་རྣམས་དང་ཡང་དག་པར་སྤྱོད་པར་བྱེད་ཅེས་སྨོད་པར་བྱེད་  
དོ། །དེ་བཞིན་དུ་དགེ་སློང་རྣམས་དང། དགེ་སློང་མ་རྣམས་དང་དགེ་སྙེན་དང། དགེ་བསྙེན་རྣམས་དང་ཡང་དག་པར་སྤྱད་པ་སྤྱོད་པར་བྱེད་ཅེས་སྨོས་པར་བྱེད་ཅིང། ཇི་ལྟར་གདོལ་བའི་བུ་མོ་ལ་  
  
  
༄༅། །བྲམ་ཟེ་དང། རྒྱལ་རིགས་དང། ཁྱིམ་བདག་ཤིང་སཱ་ལ་ཆེན་པོ་ལྟ་བུ་རྣམས་བལྟ་བར་བྱ་ཞེས་ཟེར་རོ། །ཀོ་ས་ལའི་རྒྱལ་པོ་གསལ་རྒྱལ་གྱིས་བཅོམ་ལྡན་  
འདས་ཀྱིས་གདོལ་པའི་བུ་མོ་རབ་ཏུ་ཕྱུང་ཞེས་གྲག་པ་ཐོས་སོ་།ཐོས་ནས་ཀྱང་ཇི་ལྟར་གདོལ་བའི་བུ་མོ་ཞེས་བྱ་བ་དང་དགེ་སློང་རྣམས་ཡང་དག་པར་སྤྱད་པ་སྤྱོད་པར་བྱེད་  
དགེ་སློང་མ་རྣམས་དང། དགེ་བསྙེན་དང། དགེ་བསྙེན་མ་རྣམས་དང་ཡང་དག་པར་སྤྱད་པ་སྤྱོད་པར་བྱེད། ཇི་ལྟར་བྲམ་ཟེ་དང་རྒྱལ་རིགས་དང། ཁྱིམ་བདག་ཤིང་སཱ་ལ་  
ཆེན་པོ་ལྟ་བུ་རྣམས་ཀྱིས་བལྟ་བར་བྱ་ཞེས་སྨོད་ལ་སེམས་པར་བྱེད་ཅིང་བཞོན་པ་བཟང་པོ་སྦྱར་ཏེ། བཞོན་པ་བཟང་པོ་ལ་ཞོན་ནས་མཉན་ཡོད་ཀྱི་བྲམ་ཟེ་དང། ཁྱིམ་བདག་གི་ཚོགས་  
ཆེན་པོས་ཡོངས་སུ་བསྐོར་ཏེ་མདུན་དུ་བདར་ནས་མཉན་ཡོད་ནས་འཕགས་ཏེ། རྒྱལ་བུ་རྒྱལ་བྱེད་ཀྱི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ག་ལ་བ་དེར་སོང་སྟེ། ཇི་སྲིད་  
བཞོན་པས་འགྲོ་བའི་ས་དེ་སྲིད་དུ་བཞོན་པས་ཕྱིན་ནས་བཞོན་པ་ལ་བབས་ནས་རྐང་ཐང་གི་འཁོར་གྱིས་བསྐོར་ཏེ། མགོན་མེད་ཟས་སྦྱིན་གྱི་ཀུན་དགའ་ར་བར་ཞུགས་སོ། །ཞུགས་  
ནས་ཀྱང་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་སྤྱི་བོས་ཕྱག་བཙལ་ནས། ཕྱོགས་གཅིག་ཏུ་འདུག་གོ་མཉན་ཡོད་ཀྱི་བྲམ་ཟེ་  
  
  
ཁྱིམ་བདག་གི་ཚོགས་ཆེན་པོ་དེ་དག་ཀྱང་ཐ་སྙད་ལྔ་དང་ལྡན་པས་འཁོད་དོ། །ཡང་བཅོམ་ལྡན་འདས་དང་ལྷན་ཅིག་མངོན་དུ་ཕྱོགས་ཏེ་ཡང་དགའ་བ་དང། མགུ་བར་གྱུར་བའི་  
གཏམ་སྣ་ཚོགས་མཛད་དེ། མཇུག་བརྟུལ་བ་དང་ཕྱོགས་གཅིག་ཏུ་འདུག་གོ་ཡང་གཞན་དག་གིས་བཅོམ་ལྡན་འདས་ལ་རང་རང་གི་ཕ་མའི་རྒྱུས་དང༑ མིང་དང། རིགས་དང་  
རུས་རྣམས་བསྙད་ནས་ཕྱོགས་གཅིག་ཏུ་འདུག་གོ་ཡང་གཞན་དག་གིས་ལྷན་ཅིག་ཏུ་བཅོམ་ལྡན་འདས་ག་ལ་བ་དེར་ལོགས་སུ་ཐལ་མོ་སྦྱར་ཏེ་ཕྱག་བྱས་ནས་ཕྱོགས་གཅིག་ཏུ་  
འདུག་གོ་གཞན་དག་ནི་ཡང་མཐུན་པར་ཅང་མི་སྨྲ་བར་ཕྱོགས་གཅིག་ཏུ་འཁོད་དོ། །དེ་ནས་བཅོམ་ལྡན་འདས་ཀྱིས་ཀོ་ས་ལའི་རྒྱལ་པོ་གསལ་རྒྱལ་དང། མཉན་ཡོད་ཀྱི་བྲམ་ཟེ་  
དང༑ ཁྱིམ་བདག་གི་ཚོགས་ཆེན་པོ་དེ་རྣམས་ཀྱི་སེམས་ཐུགས་ཀྱིས་མཁྱེན་དགེ་སློང་མ་གཟུགས་བཟང་མོའི་སྔོན་གྱི་གནས་སྐབས་བསྟན་པར་མཛད་པའི་ཕྱིར་དགེ་སློང་མ་  
དེ་བཀུག་ནས་དགེ་སློང་རྣམས་ལ། དགེ་སློང་དག་དེ་བཞིན་གཤེགས་པ་ལས་མངོན་སུམ་དུ་དགེ་སློང་མ་གཟུགས་བཟང་མོའི་སྔོན་གྱི་གནས་སྐབས་ལས་བརྩམས་ནས་ཆོས་ཀྱི་  
གཏམ་ཉན་པར་འདོད་དམ། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང། བཅོམ་ལྡན་འདས། དེའི་དུས་ལ་བབ་ལགས་སོ། །བདེ་བར་གཤེགས་པ། དེའི་དུས་  
  
  
༄༅། །ལ་བབ་ལགས་ཏེ། བཅོམ་ལྡན་འདས་གང་དགེ་སློང་མ་གཟུགས་བཟང་མོའི་སྔོན་གྱི་གནས་སྐབས་ལས་བརྩམས་ནས་ཆོས་ཀྱི་གཏམ་བསྟན་དུ་གསོལ། བཅོམ་  
ལྡན་འདས་ལ་སླར་མཉན་ནས་གཟུང་བར་འཚལ་ལོ། །དགེ་སློང་དག་།དེ་ལྟ་བས་ན་ལེགས་པར་རབ་ཏུ་ཉོན་ལ་ཡིད་ལ་གཟུང་ཞིག་དང་ངས་བཤད་དོ། །བཅོམ་ལྡན་འདས། ལེགས་  
སོ༑ ༑ལེགས་སོ་ཞེས་གསོལ་ཏེ། དགེ་སློང་དེ་དག་བཅོམ་ལྡན་འདས་ལ་སླར་ཉན་ཏོ། །དེ་དག་ལ་བཅོམ་ལྡན་འདས་ཀྱིས་འདི་སྐད་ཅེས་བཀའ་སྩལ་ཏོ། །དགེ་སློང་དག་སྔོན་  
བྱུང་བ་འདས་པའི་དུས་ན། ཆུ་བོ་གངྒཱའི་འགྲམ་ན་ཨ་ཏི་མུག་ཏ་ཀ་དང། སཱ་ལའི་ཚལ་གྱི་ནགས་ཀྱི་ཕྱོགས་གཅིག་ཡོད་དེ། དེ་ན་ཏྲེ་ཤང་ཀུ་ཞེས་བྱ་བའི་གདོལ་བའི་རྒྱལ་པོ་ཡོད་དེ་  
གདོལ་པ་སྟོང་ཕྲག་དུ་མའི་ཚོགས་ཆེན་པོ་དང་ལྷན་ཅིག་གནས་སོ་།ཡང་དེའི་ཚེ། དགེ་སློང་དག་གདོལ་བའི་རྒྱལ་པོ་ཏྲེ་ཤང་ཀུ་ཞེས་བྱ་བ་དེས་སྐྱེ་བ་སྔ་མའི་རིག་བྱེད་ཀྱི་ཡན་ལག་  
དང༑ ཉེ་བའི་ཡན་ལག་དང་བཅས་པ་དང། གསང་བ་དང་བཅས་པ་དང། ངེས་པར་སྦྱར་བའི་བརྡ་དང་བཅས་པ་དང། ཡི་གེའི་རབ་ཏུ་དབྱེ་བ་དང་བཅས་པ་རྣམས་དང། བཞད་  
གད་ཅེས་བྱ་བ་དང། ལྔ་པ་དང། བསྟན་བཅོས་གཞན་ཡང་རྐྱང་བ་དང། བྱཱ་ཀ་རན་དང། རྒྱན་ཕན་བའི་གཙུག་ལག་དང། མཆོད་སྦྱིན་གྱི་རབས་དང། སྐྱེས་བུ་ཆེན་པོའི་  
  
  
དང། རིག་བྱེད་ཀྱི་བརྟུལ་ཞུགས་དང། རྟེན་པ་མེད་པར་བཤད་པ་ལ་མཁས་པ་ཞིག་སྟེ། ཡང་རྒྱལ་པོ་ཏྲེ་ཤང་ཀུ་དེ་ལ་གཞོན་  
ནུ་སྟག་རྣ་ཞེས་བྱ་བའི་བུ་ཡོད་པ་དེ་གཟུགས་དང་ལྡན་པ། རིགས་དང་ལྡན་པ། ཚུལ་ཁྲིམས་དང་ལྡན་པ། ཡོན་ཏན་དང་ལྡན་པ། ཡོན་ཏན་ཐམས་ཅད་དང་ལྡན་པ། གཟུགས་བཟང་  
ཞིང་བལྟ་ན་སྡུག་པ། ཁ་དོག་མཛད་ཤིང་མཆོག་ཏུ་ཁ་དོག་རྒྱས་པ་དང་ལྡན་པ་ཞིག་ཡོད་དོ། །དེ་ནས་རྒྱལ་པོ་ཏྲེ་ཤང་ཀུ་གཞོན་ནུ་སྟག་རྣ་ལ་སྐྱེ་བ་སྔ་མའི་རིག་བྱེད་དྲན་པ་བསླབས་  
ཏེ༑ འདི་ལྟ་སྟེ། ཡན་ལག་དང། ཉེ་བའི་ཡན་ལག་དང། གསང་བ་དང་བཅས་པ་དང། ངེས་པར་སྦྱར་བའི་བརྡ་དང་བཅས་པ་དང། ཡི་གེའི་རབ་ཏུ་དབྱེ་བ་དང་བཅས་པ་དང། བཞད་  
གད་ཅེས་བྱ་བ་དང། ལྔ་པ་དང། བསྟན་བཅོས་གཞན་ཡང་ཆོས་ཇི་ལྟར་བཤད་པ་དང། རིག་བྱེད་ཀྱིས་བརྟུལ་ཞུགས་བསླབས་ནས། དེ་ནས་རྒྱལ་པོ་ཏྲེ་ཤང་ཀུས་འདི་སྙམ་དུ་  
བསམས་ཏེ། བདག་གི་བུ་གཞོན་ནུ་སྟག་རྣ་འདི་ནི་གཟུགས་དང་ལྡན་པ་རིགས་དང་ལྡན་པ། ཚུལ་ཁྲིམས་དང་ལྡན་པ། ཡོན་ཏན་དང་ལྡན་པ། ཡོན་ཏན་ཐམས་ཅད་ཀྱིས་བརྒྱན་  
པ༑ གཟུགས་བཟང་ཞིང་བལྟ་ན་སྡུག་པ། ཁ་དོག་མཛད་ཤིང་མཆོག་ཏུ་ཁ་དོག་རྒྱས་པ་དང་ལྡན་པ། སྔགས་དང། རིག་བྱེད་ཀྱི་ཕ་རོལ་ཏུ་ཕྱིན་པ་ཡིན་གྱི། ཁྱིམ་བྱ་སྟེ་ཡང་གང་བདག་  
  
  
༄༅། །གིས་གཞོན་ནུ་སྟག་རྣ་དང་མཐུན་པར་གཟུགས་དང་ལྡན་པ། རིགས་དང་ལྡན་པ། ཚུལ་ཁྲིམས་དང་ལྡན་པ། ཡོན་ཏན་དང་ལྡན་པ་དེ་ལྟ་བུའི་བུ་མོ་  
ཞིག་གང་ནས་བཙལ་སྙམ་མོ། །ཡང་དུས་གཞན་ཞིག་གི་ཚེ། བྲམ་ཟེ་པདྨའི་སྙིང་པོ་ཞེས་བྱ་བ་གྱེན་དུ་འབྱུང་བའི་ལུང་པའི་སྒོ་ཞེས་བྱ་བ་ན། ཁྱབ་པར་ས་དང། ཆུ་དང། ཤིང་དང་  
ལྡན་པ། རྟག་ཏུ་འབྲུ་རྣམས་སྨིན་པ། རིགས་དང། རུས་མ་སྨད་པ་པ་མེས་དང། མ་མེས་བདུན་བརྒྱུད་ཀྱི་མཁན་པོར་གྱུར་པ། ཀློག་པ་དང། གསང་སྔགས་འཛིན་པ། རིག་  
བྱེད་གསུམ་གྱི་ཕ་རོལ་ཏུ་ཕྱིན་པ་ཡན་ལག་དང་བཅས་པ་དང། ཉེ་བའི་ཡན་ལག་དང་བཅས་པ་དང། བརྡ་ངེས་པར་སྦྱར་བ་དང་བཅས་པ་དང། བཞད་གད་ཅེས་བྱ་བ་དང་  
ལྔ་པ་དང། རྐང་བ་དང། བྱ་ཀ་ར་ན་དང། འཇིག་རྟེན་རྒྱང་བན་པའི་གཙུག་ལག་དང། མཆོད་སྦྱིན་གྱི་རབས་དང། སྐྱེས་བུ་ཆེན་པོའི་མཚན་རྣམས་རྗེས་སུ་སྦྱར་བ་རྒྱས་ཤིང་  
གྲོལ་བར་སྟོན་པ་ཞིག་གོ་ཡང་བྲམ་ཟེ་པདྨའི་སྙིང་པོ་དེ་ལ་གཟུགས་བཟང་མོ་ཞེས་བྱ་བའི་བུ་མོ་ཡིད་དུ་འོང་བ། གཟུགས་དང་ལྡན་པ། ཚུལ་ཁྲིམས་དང་ལྡན་པ། ཡོན་ཏན་  
དང་ལྡན་པ། ཡོན་ཏན་ཐམས་ཅད་ཀྱིས་བརྒྱན་པ། གཟུགས་བཟང་ཞིང་བལྟ་ན་སྡུག་པ། མཛས་ཤིང་མཆོག་ཏུ་ཁ་དོག་རྒྱས་པ་དང་ལྡན་པ། བདག་གི་གཞོན་ནུ་སྟག་རྣ་དང་མཐུན་  
  
  
དེ་ནས་རྒྱལ་པོ་ཏྲེ་ཤང་ཀུས་དོན་དེ་ཉིད་མཚན་མོ་ཕལ་ཆེར་སེམས་ཤིང་མཚན་མོ་འདས་ནས་ནམ་ནངས་ཏེ། ཐམས་ཅད་དཀར་བའི་  
ཤིང་རྟ་ལ་ཞོན་ནས། གདོལ་བའི་བློན་པོའི་ཚོགས་ཀྱིས་བསྐོར་ནས་གདོལ་བའི་ཕོ་བྲང་ནས་བྱུང་ནས་བྱང་ཕྱོགས་སུ་ཆས་ཏེ། གྱེན་དུ་འབྱུང་བའི་ལུང་བའི་སྒོ་ག་ལ་བ་དེར་སོང་སྟེ། དེ་ནས་  
གདོལ་པའི་རྒྱལ་པོ་ཏྲེ་ཤང་ཀུས་གྱེན་དུ་འབྱུང་བའི་ལུང་པའི་སྒོ་བྱང་ཤར་གྱི་མཚམས་ན་ཡིད་བདེ་བ་ཞེས་བྱ་བའི་སྐྱེད་མོས་ཚལ་ཤིང་སྣ་ཚོགས་པས་ཁྱབ་པ། ཤིང་སྣ་ཚོགས་པའི་  
མེ་ཏོག་དང་ལྡན། བྱ་སྣ་ཚོགས་པ་སྒྲ་སྙན་པ་སྒྲོགས་པ། ལྷ་རྣམས་ཀྱི་དགའ་བའི་ཚལ་ལྟར་མཛེས་པ་ཞིག་ཡོད་དེ། དེར་ཕྱིན་ནས་བྲམ་ཟེ་པདྨའི་སྙིང་པོ་འོང་བ་ལ་སྡོད་དོ། །བྲམ་ཟེ་  
པདྨའི་སྙིང་པོ་བྲམ་ཟེའི་ཁྱེའུ་རྣམས་ལ་བྲམ་ཟེའི་སྔགས་འཆད་དོ། །དེ་ནས་བྲམ་ཟེ་པདྨའི་སྙིང་པོ་དེ་ཉིད་ཀྱི་མཚན་མོ་འདས་ནས་ཐམས་ཅད་དཀར་བའི་རྟའི་ཤིང་རྟ་ལ་ཞོན་ནས། བྲམ་ཟེའི་  
ཁྱེའུ་ལྔ་བརྒྱའི་སློབ་མའི་ཚོགས་ཀྱིས་ཡོངས་སུ་བསྐོར་ཏེ། གྱེན་དུ་འབྱུང་བ་ནས་འཕགས་ཏེ། བྲམ་ཟེའི་ཁྱེའུ་རྣམས་ལ་བྲམ་ཟེའི་སྔགས་འཆད་དོ། །གདོལ་བའི་རྒྱལ་པོ་ཏྲེ་ཤང་ཀུས་  
བྲམ་ཟེ་པདྨའི་སྙིང་པོ་ཉི་མའི་འོད་ཟེར་གྱི་ཚོགས་ཀྱིས་བསྐོར་བ་ལྟ་བུ། མེ་འབར་བ་འོད་ཀྱིས་བསྐོར་བ་ལྟ་བུ། མཆོད་སྦྱིན་བྱེད་པ་བྲམ་ཟེའི་ཚོགས་ཀྱིས་བསྐོར་བ་ལྟ་བུ། གངས་ཅན་སྨན་  
  
  
༄༅། །གྱི་ཚོགས་ཀྱིས་མཛེས་ལྟ་བུ། རྒྱ་མཚོ་རིན་པོ་ཆེས་མཛེས་པ་ལྟ་བུ། ཟླ་བ་རྒྱུ་སྐར་གྱི་ཚོགས་ཀྱིས་ཡོངས་སུ་བསྐོར་བ་ལྟ་བུ། རྣམ་ཐོས་སྲས་གནོད་སྦྱིན་  
གྱི་ཚོགས་ཀྱིས་ཡོངས་སུ་བསྐོར་བ་ལྟ་བུ། བརྒྱ་བྱིན་ལྷའི་ཚོགས་ཀྱིས་ཡོངས་སུ་བསྐོར་བ་ལྟ་བུ། བྲམ་ཟེ་སློབ་མའི་ཚོགས་ཀྱིས་ཡོངས་སུ་བསྐོར་བ་མཛེས་པ་རྒྱང་རིང་པོ་ནས་  
མཐོང་ངོ། །མཐོང་ནས་ཀྱང་བསུ་སྟེ་ཆོས་བཞིན་དུ་བྱས་ནས་འདི་སྐད་ཅེས་སྨྲས་སོ། །ཀྱེ་པདྨའི་སྙིང་པོ། ལེགས་པར་འདིར་བྱོན་གྱིས་བྱ་བ་ཅུང་ཞིག་སྨྲར་ཡོད་ཀྱི། དེ་ཉོན་ཅིག་དེ་  
སྐད་ཅེས་སྨྲས་པ་དང། བྲམ་ཟེ་པདྨའི་སྙིང་པོས་གདོལ་པའི་རྒྱལ་པོ་ཏྲེ་ཤང་ཀུ་ལ་འདི་སྐད་ཅེས་སྨྲས་སོ། །ཀྱེ་ཏྲེ་ཤང་ཀུ། བྲམ་ཟེ་མ་ཡིན་པས་ཀྱེ་ཞེས་བོད་པར་མི་ནུས་ཤིང་རིགས་  
པ་མ་ཡིན་ནོ། །པདྨའི་སྙིང་པོ། བདག་གིས་ཀྱེ་ཞེས་པོད་པར་མི་ནུས་ཤིང་བྱར་རུང་སྟེ། གང་གིས་ནུས་པར་བྱར་རུང་བར་འགྱུར་ལ་གང་གིས་དེ་ལྟར་མི་ནུས་པ་ནི་དེ་ལྟར་ཡང་མི་བྱའོ། །  
ཀྱེ་པདྨའི་སྙིང་པོ། སྐྱེས་བུའི་མཉམ་པར་རྩོམ་པ་ནི་སྔོན་གྱི་མཉམ་པར་རྩོམ་པ་ལས་འགྱུར་རོ། །འདི་ལྟ་སྟེ། བདག་གི་དོན་དང་གཞན་གྱི་དོན་དང། བདག་གི་འཁོར་གྱི་དོན་  
དང༑ འབྱུང་པོ་ཐམས་ཅད་ཀྱི་དོན་བསྡུས་པ་ནི་ད་ལྟར་འདིར་ཁྱད་པར་དུ་དོན་ཆེ་བ་གང་ཡིན་པ་སྨྲ་ཡི་ཉོན་ཅིག་བདག་ལ་བུ་སྟག་རྣ་ཞེས་བྱ་བ་ཡོད་ཀྱི་དེའི་ཆུང་མར་བུ་མོ་བྱིན་ཅིག་  
  
  
།ཚིག་དེ་ལྟ་བུ་ཡང་ཐོས་པ་དང། གདོལ་པའི་རྒྱལ་པོ་ཏྲེ་ཤང་ཀུ་ལ་བྲམ་ཟེ་པདྨའི་སྙིང་པོ་མཆོག་ཏུ་ཁྲོས་འཁྲུགས་ཤིང་སྡང་བས་དེའི་རྐྱེན་གྱིས་དཔྲལ་  
བར་ཁྲོ་གཉེར་གསུམ་བསྡུས་ནས་བཞིན་རྣམ་པར་གྱུར་པས་མིག་རྣམ་པར་འགྱུར་ཞིང་ནེ་ལེ་ལྟར་སེར་སྐྱར་གྱུར་ཏེ། གདོལ་པའི་རྒྱལ་པོ་ཏྲེ་ཤང་ཀུ་ལ་འདི་སྐད་ཅེས་སྨྲས་སོ། །ཐ་མལ་པའི་  
གདོལ་པ། དམན་པ། སྨད་པ། དུ་མ་ཟ་བ། ངན་པ་ནི་གང་བྲམ་ཟེ་རིག་བྱེད་ཀྱི་ཕ་རོལ་ཏུ་ཕྱིན་པ་ལ་གདོལ་པ་དམན་པ་གཅུགས་པ་མེད་པར་འཇོམས་པར་བྱེད་པ་ཁྱོད་ཀྱིས་ཚིག་འདི་ལྟ་བུ་  
སྨྲ་བའི་རིགས་སམ༑ ཀྱེ༑ བློ་ངན་མངོན་པའི་ང་རྒྱལ་གྱིས་ཐ་མལ་པ་ཡིན་པར་སེམས་སམ། དམན་པ་དོན་མ་ཡིན་པ་ལ་དོན་དུ་མ་གཉེར། གསེར་ནམ་ཡང་ཐལ་བར་མི་འགྱུར་རོ། །སྣང་  
བ་དང། མུན་པ་གཉིས་སམ། གདོལ་པའི་སྐྱེ་གནས་སུ་སྐྱེས་པ་ཡང་བྲམ་ཟེ་དམ་པ་རྣམས་དང། དམན་པ་ཁྱོད་དང་འབྲེལ་བར་འདོད་པ་ཇི་ལྟར་མ་རྨོངས། གདོལ་པའི་སྐྱེ་གནས་སུ་སྐྱེས་པ་  
དང༑ ཁོ་བོ་དམ་པར་སྐྱེས་པས་དམན་པ་དང། མཆོག་གཉིས་འབྲེལ་པར་མི་འདོད་དོ། །བྲམ་ཟེ་མཆོག་དང། མཆོག་ཏུ་འབྲེལ་པར་བྱེད་པར་འདོད་ཀྱི། མཆོག་དང། དམན་པ་གཉིས་  
སུ་འབྲེལ་པར་མི་འདོད་དོ། །རིགས་ཕུན་སུམ་ཚོགས་ཤིང་རིགས་ཡོངས་སུ་དག་ཅིང་འཁྲུགས་མེད་པ། སྔགས་ཀྱི་ཕ་རོལ་ཏུ་ཕྱིན་པ་ཀློག་པ་དང། སྔགས་མཆོག་ལས་བྱུང་ཞིང་  
  
  
༄༅། །རིག་བྱེད་ཀྱི་ཕ་རོལ་ཏུ་སོན་པ། བརྡ་ངེས་པར་སྤྱར་བ་དང་བཅས་པ། བྲམ་ཟེ་གང་གིས་རིག་བྱེད་བཀླགས་པ་དེ་ལྟ་བུའི་བྲམ་ཟེ་དང་འབྲེལ་པར་བྱ་བ་ཡིན་གྱི་  
རིགས་མཆོག་དང། དམན་པར་འབྲེལ་བར་བྱར་ནི་མི་འདོད་དོ། །དོན་དུ་གཉེར་བར་བྱ་བ་མ་ཡིན་པ་དོན་དུ་གཉེར་བ་ནི་རླུང་ཞགས་པས་འཛིན་པར་རྩོམ་པ་ལ་འཇུག་པ་ཡིན་ཏེ། གང་  
ང་དང་ཁྱོད་འབྲེལ་པར་བྱེད་པར་འདོད་པ་དེ་བཞིན་ནོ། །རོ་དང་རིགས་དམན་པ་གཉིས་ནི་འཇིག་རྟེན་ཐམས་ཅད་ལ་མི་གཙང་བ་ཡིན་གྱི་དམན་པ་མྱུར་དུ་ཕར་ཁྱེད་ཅིག་འདི་ལྟ་བུ་ཉིད་  
ཇི་ལྟར་སེམས། གདོལ་པ་དང། གདོལ་པར་ལྷན་ཅིག་པ་ཡིན་ལ། དུར་སྲུང་རྣམས་དང་ནི་དུར་སྲུང་ལྷན་ཅིག་པ་ཡིན་ཏེ། རིགས་གང་དང་གང་ཡིན་པ་དེ་དང། དེ་འབྲེལ་པར་བྱེད་པ་  
ཡིན་ཏེ། རྒྱལ་རིགས་རྣམས་དང་ནི་རྒྱལ་རིགས་ལྷན་ཅིག་པ་ཡིན་ལ་བྲམ་ཟེ་རྣམས་དང་བྲམ་ཟེ་ལྷན་ཅིག་པ་ཡིན་ལ། དེ་བཞིན་དུ་རྗེའུ་རིགས་རྣམས་ཀྱང་རྗེའུ་རིགས་དང་ལྷན་  
ཅིག་པ་ཡིན་ལ། དེ་བཞིན་དུ་དམངས་རིགས་རྣམས་ཀྱང་དམངས་རིགས་དང་ལྷན་ཅིག་ཏུ་འདྲ་བ་རྣམས་ཕན་ཚུན་འཇུག་པ་ཡིན་གྱི། གདོལ་པ་རྣམས་དང་བྲམ་ཟེ་ནི་འབྲེལ་པ་  
མེད་དོ། །རིགས་ཐམས་ཅད་ལས་དམན་པ་དང། རིགས་མཆོག་རྣམས་ཇི་ལྟར་འབྲེལ་དུ་འདོད། བྲམ་ཟེ་པདྨའི་སྙིང་པོས་ལན་དུ་དེ་ལྟ་བུའི་ཚིག་ཐོས་པ་དང། གདོལ་པའི་རྒྱལ་པོ་  
  
  
།ཇི་ལྟར་གསེར་དང་ཐལ་བའི་ཁྱད་པར་དམིགས་པ་ལྟར་བྲམ་ཟེ་རྣམས་དང། རིགས་གཞན་དེ་ལྟ་བུ་ཁྱད་པར་ནི་མི་དམིགས་སོ། །ཇི་ལྟར་མུན་  
པ་དང། སྣང་བའི་ཁྱད་པར་དམིགས་པ་ལྟར་བྲམ་ཟེ་རྣམས་དང་རིགས་གཞན་དེ་ལྟ་བུའི་ཁྱད་པར་ནི་མི་དམིགས་སོ། །གང་བྲམ་ཟེ་རྣམས་ནམ་མཁའ་དང། རྒྱ་མཚོ་ལས་སྐྱེས་པ་ནི་  
མ་ཡིན་ནོ། །གཙུག་ཤིང་གིས་མེ་ཕྱུང་བ་ལྟར་ས་རྣམས་ལས་སྐྱེས་པའང་མ་ཡིན་ནོ། །བྲམ་ཟེའི་སྐྱེ་གནས་གང་ཡིན་པ་དེ་ནས་གདོལ་པའི་རིགས་ཀྱང་སྐྱེས་པ་ཡིན་ཏེ། མཆོག་  
ཉིད་དང། དམན་པ་ཉིད་དུ་བྲམ་ཟེ་རྣམས་ལ་ཅི་དམིགས། བྲམ་ཟེ་མཆོག་རྣམས་ཀྱི་རོའང་སྤོང་ཞིང་མི་གཙང་བར་བྱེད་དོ། །རིགས་རྣམས་ལ་དེ་ལྟ་བས་ན་གཞན་དང་དེ་ལ་ཁྱད་  
པར་ཅི་ཞིག་ཡོད། འདི་ལྟར་སྡིག་པའི་ལས་ཅུང་ཟད་བྱེད་ཅིང་རྙོག་པ་དང། རྩོད་པས་སེམས་ཅན་རྣམས་ལ་གནོད་པ་བྱ་བར་བྲམ་ཟེ་རྣམས་རབ་ཏུ་སྟོན་ཏོ། །བྱད་དང། རོ་ལངས་ཀྱི་  
ལས་བྲམ་ཟེ་རྣམས་རབ་ཏུ་སྟོན་ཏོ། །ལས་མི་བཟད་པ་རྣམས་ལ་ཡང་བསོད་ནམས་ཡིན་པར་བྲམ་ཟེ་རྣམས་སྟོན་ཏོ། །ཤ་ཟ་བར་འདོད་པས་བྲམ་ཟེ་རྣམས་ཀྱི་ཆོ་ག་སྦྱར་བ་སྔགས་བཟླས་  
ནས་ར་ལུག་བསད་ན་མཐོ་རིས་སུ་འགྲོ་བར་སྨྲའོ། །གང་དེ་ལྟ་བུ་མཐོ་རིས་ཀྱི་ལམ་ཡིན་ན་ཅིའི་ཕྱིར་བྲམ་ཟེ་བདག་ཉིད་དང། གཞན་ཡང་ཉེ་དུ་དང། ཕ་དང། མ་དང། སྤུན་ཟླ་དང་  
  
  
༄༅། །སྲིང་མོ་དང། དེ་བཞིན་དུ་བུ་དང། བུ་མོ་དང། ཆུང་མ་རྣམས་སྔགས་བཟླས་ནས་བསད་པར་མི་སྟོན། མཛའ་བོ་དང། གཉེན་དང། བདག་ཉིད་ཀྱང་  
ཡུལ་ན་གནས་པ་སྔགས་དེ་བཟླས་ནས་ཡང་མཐོ་རིས་སུ་འགྲོ་བ་དྲུག་པོ་རྣམས་ཅིའི་ཕྱིར་མི་གཏོང། ཐམས་ཅད་ཆོམ་པས་དུས་གཅིག་ཏུ་དག་ཅིང་བདེ་འགྲོ་མཆོག་ཏུ་འགྲོ་  
བར་འགྱུར་ན། ཅིའི་ཕྱིར་ཕྱུགས་རྣམས་ཀྱི་མཆོད་སྦྱིན་བྱེད་ཀྱི་བདག་ཉིད་ཀྱིས་ཅིའི་ཕྱིར་མི་བྱེད། བདེ་འགྲོ་མཐོ་རིས་སུ་ར་ལུག་འགྲོ་བར་བསྟན་པར་མི་བྱ་སྟེ། མཐོ་རིས་ཀྱི་  
ལམ་དེ་དག་པ་མ་ཡིན་ཏེ། རྫུན་བསྟན་པ་ཡིན་ནོ། །བྲམ་ཟེ་རྣམས་སྡང་བའི་སེམས་ཀྱིས་ཤ་བཟའ་བ་འདོད་པ་རྣམ་གྲངས་དུ་མས་ཐབས་བསམས་ཏེ། ཕྱུགས་རྣམས་བསད་  
པའི་ཆོ་ག་བསྟན་པ་ཡིན་ནོ། །གཞན་ཡང། བདག་གིས་བྲམ་ཟེ་རྣམས་ཀྱི་ཆོ་ག་གང་ཡིན་པ་བརྗོད་པར་བྱ་སྟེ། རིག་བྱེད་བཞི་ལས་སྡིག་པའི་བྱ་བར་བསྟན་ཏེ། གསེར་རྐུ་བ་དང་ཆང་  
འཐུང་དང། །བླ་མའི་ཆུང་མ་སྤྱོད་པ་དང། །སྡོམ་པའི་ཚོགས་ནི་འཇིག་པ་སྟེ། །སྡིག་པ་བཞི་རུ་བྲམ་ཟེ་འདོད། །གསེར་རྐུ་བ་ནི་སྤང་བར་བྱ། །དེ་བཞིན་ལས་གཞན་སྡིག་ཡོད་མིན་  
བྲམ་ཟེ་གང་གིས་གསེར་བརྐུས་ན། །དེ་དག་བྲམ་ཟེ་མིན་པར་འདོད་།ཆང་ནི་བཏུང་བར་མི་བྱ་སྟེ། །གཞན་ནི་བཏུད་བར་བྱ་བར་འདོད་།བྲམ་ཟེ་གང་ཞིག་ཆང་འཐུང་བ། །དེ་དག་  
  
  
།བླ་མའི་ཆུང་མ་སྤྱད་མི་བྱ་།གཞན་གྱི་ཆུང་མ་བགྲོད་པར་བྱ། །བླ་མའི་ཆུང་མ་ལ་བགྲོ་བ་།དེ་དག་བྲམ་ཟེར་མི་འགྱུར་རོ། །བྲམ་ཟེ་གཅིག་ཀྱང་གསད་མི་བྱ། །  
བྲམ་ཟེ་མིན་པ་དུ་མ་གསད། །གང་ཞིག་བྲམ་ཟེ་གསོད་བྱེད་པ། །དེ་དག་བྲམ་ཟེར་མི་འགྱུར་རོ། །བཞི་པོ་དེ་དག་གང་ཡིན་པ། །བྲམ་ཟེ་རྣམས་ལ་སྡིག་པར་གྱུར། །དེ་དག་ལས་གཞན་  
སྡིག་མེད་འདོད། །བཞི་པོ་དེ་ལས་གཅིག་བྱས་ན། །དེ་ནི་བྲམ་ཟེ་ཡིན་མི་འགྱུར། །བྲམ་ཟེ་རྣམས་ནི་ཚོགས་པ་རུ། །ཆུད་མིན་ཕྱག་ཀྱང་མི་བྱའོ། །སྟན་དང་ཆུ་རྣམས་མི་བཏབ་ཅིང། །བསུ་  
བར་ཡང་ནི་མི་བྱའོ། །བྲམ་ཟེ་ཉམས་པ་དེ་ལ་ཡང། །དེ་ནི་འབྱུང་བའི་ཐབས་སྣང་སྟེ། །དེ་ཡིས་ལོ་ནི་བཅུ་གཉིས་སུ། །བོང་བུའི་པགས་པ་བགོ་བྱ་ཞིང། །ཁ་ཊཱཾ་ཁ་ནི་ཐོགས་པར་བྱ། །ཐོད་  
པའི་ནང་དུ་བཟའ་བར་བྱ། །དཀའ་ཐུབ་འདི་ནི་བཟུང་བར་བྱ། །ངེས་པར་རྒྱུན་ནི་མ་བཅད་པར། །གང་གིས་བརྟུལ་ཞུགས་ཡང་དག་བླངས་།ཕྱིར་ཡང་བྲམ་ཟེར་འགྲོ་བར་འགྱུར། །ལོ་ནི་བཅུ་  
གཉིས་ཚང་བ་ན། །ཕྱི་ནས་དེ་ནི་བྲམ་ཟེར་འགྱུར། །དེ་ནི་འབྱུང་བའི་ཐབས་སུ་བསྟན། །བྲམ་ཟེ་ཡི་ནི་དཀའ་ཐུབ་ཡིན། །རྨོངས་པས་ལས་ནི་ངན་པ་སྟེ། །འབྱུང་བ་མེད་པར་བསྟན་པར་བྱ། །  
བྲམ་ཟེ་དེ་ནི་འདི་ལྟ་སྟེ། །འདི་ཤེས་ཐ་མལ་ཙམ་ཉིད་དུ། །འཇིག་རྟེན་གང་ཡིན་རྗོད་པར་བྱེད། །བྲམ་ཟེའང་དེ་ལྟའོ། །རྒྱལ་རིགས་ཀྱང་དེ་ལྟ་བུའོ། །རྗེའུ་རིགས་ཀྱང་དེ་ལྟ་བུའོ། །དམངས་རིགས་  
  
  
༄༅། །ཀྱང་དེ་ལྟ་བུ་ཡིན་ནོ། །དེ་དག་ཐམས་ཅད་དེ་ལྟ་བུ་ཡིན་པས་རྣམ་པ་ཐམས་ཅད་དུ་བདག་གི་བུ་གཞོན་ནུ་སྟག་རྣ་ལ་བྲམ་ཟེའི་བུ་མོ་གཟུགས་བཟང་མོ་ཆུང་  
མའི་དོན་དུ་བྱིན་ཅིག་རིན་གང་བབ་པ་དེ་འདོད་པ་དེ་བཞིན་དུ་བཙལ་བར་བྱའོ། །གདོལ་པའི་རྒྱལ་པོ་ཏྲེ་ཤང་ཀུ་ལས་དེ་ལྟ་བུའི་ཚིག་ཐོས་པ་དང། བྲམ་ཟེ་པདྨའི་སྙིང་པོ་མཆོག་  
ཏུ་ཁྲོས་འཁྲུགས་ཤིང། དོན་དེ་ལ་ཡིད་སྡང་བས་དེའི་རྐྱེན་གྱིས་དཔྲལ་བའི་ཁྲོ་གཉེར་གསུམ་བསྡུས་ནས། ཁ་ནས་དུ་བ་འཐུལ་ཞིང་ནེ་ལེ་ལྟར་སེར་སྐྱར་གྱུར་པས་མིག་རྣམ་པར་  
བསྒྱུར་ཞིང་གདོལ་པའི་རྒྱལ་པོ་ཏྲེ་ཤང་ཀུ་ལ་འདི་སྐད་ཅེས་སྨྲས་སོ། །དམངས་རིགས་ཁྱོད་མ་བརྟགས་པར་འདི་ལྟ་བུའི་ཐ་སྙད་ཀྱིས་འཇིག་རྟེན་རྣམས་མཉམ་ཞིང་རིགས་  
གཅིག་ཅིང་ཐ་དད་པ་མ་ཡིན་པར་སྟོན་ནམ། འདི་ལྟར་ཇི་ལྟར་དམན་པའི་རིགས། །བྲམ་ཟེ་རིག་བྱེད་ཕ་རོལ་ཕྱིན། །དམན་པའི་རིགས་སུ་གྱུར་པ་ཡིས། །རྣམ་པར་ཉམས་པར་  
ཁྱོད་འདོད་དམ། །རྒྱལ་པོར་གྱུར་ནས་དེ་དམན་ལ། །བྱེ་བྲག་གྱུར་པར་ཤེས་པ་མེད། །འདི་ལྟ་སྟེ། ཡུལ་ཁྲིམས་དང། གྲོང་ཁྱེར་གྱི་ཁྲིམས་དང། གྲོང་གི་ཁྲིམས་དང། ལྗོངས་  
ཀྱི་ཁྲིམས་དང། ཤོ་གམ་གྱི་ལུགས་དང། བག་མ་གཏོང་བའི་ཁྲིམས་དང། བག་མ་ལེན་པའི་ཁྲིམས་དང། སྔོན་གྱི་ལས་ཀྱི་ཆོས་རྣམས་ཀྱང་མི་ཤེས་སོ། །རིགས་ནི་བཞི་པོ་  
  
  
འདི་ལྟ་སྟེ། བྲམ་ཟེའི་རིགས་དང། རྒྱལ་རིགས་དང། རྗེའུ་རིགས་དང། དམངས་རིགས་ཞེས་བྱ་བ་སྟེ། དེ་དག་གི་བག་མ་ལེན་པའི་ཁྲིམས་ཀྱང་བྲམ་ཟེ་རྣམས་ཀྱི་ཆུང་  
མ་ནི་རྣམ་པ་བཞིར་འགྱུར་ཏེ། འདི་ལྟ་སྟེ། བྲམ་ཟེ་མོ་དང། རྒྱལ་རིགས་མོ་དང། རྗེའུ་རིགས་མོ་དང། དམངས་རིགས་མོ་ཡིན་ནོ། །ཀྱེ་དམན་པ། རྒྱལ་རིགས་ཀྱི་ཆུང་མ་ནི་རྣམ་པ་གསུམ་  
དུ་འགྱུར་ཏེ། རྒྱལ་རིགས་མོ་དང། རྗེའུ་རིགས་མོ་དང། དམངས་རིགས་མོ་ཞེས་བྱ་བ་ཡིན་ནོ། །རྗེའུ་རིགས་ཀྱི་ཆུང་མ་ནི་རྣམ་པ་གཉིས་སུ་འགྱུར་ཏེ། རྗེའུ་རིགས་དང། དམངས་རིགས་  
མོའོ༑ ༑དམངས་རིགས་ཀྱི་ཆུང་མ་ནི་གཅིག་སྟེ། དམངས་རིགས་མོ་ཉིད་ཡིན་ནོ། །ཀྱེ་དམན་པ། བྲམ་ཟེ་རྣམས་ཀྱི་བུ་ནི་རྣམ་པ་བཞིར་གྱུར་ཏེ། འདི་ལྟ་སྟེ། བྲམ་ཟེ་མོ་དང། རྒྱལ་  
རིགས་མོ་དང། རྗེའུ་རིགས་མོ་དང། དམངས་རིགས་མོ་ལས་སྐྱེས་པ་ཡིན་ནོ། །རྒྱལ་རིགས་རྣམས་ཀྱི་བུ་ནི་རྣམ་པ་གསུམ་དུ་འགྱུར་ཏེ། རྒྱལ་རིགས་མོ་དང། རྗེའུ་རིགས་མོ་དང་  
དམངས་རིགས་མོ་ལས་སྐྱེས་པ་ཡིན་ནོ། །རྗེའུ་རིགས་རྣམས་ཀྱི་བུ་ནི་གཉིས་སུ་འགྱུར་ཏེ། རྗེའུ་རིགས་མོ་དང། དམངས་རིགས་མོ་ལས་སྐྱེས་པ་ཡིན་ནོ། །དམངས་རིགས་རྣམས་ཀྱི་  
བུ་ནི་གཅིག་ཏུ་འགྱུར་ཏེ། དམངས་རིགས་མོ་ལས་སྐྱེས་པ་ཡིན་ནོ། །ཀྱེ་དམན་པ། བྲམ་ཟེ་རྣམས་ཀྱི་བུ་ནི་ལུས་ཀྱི་སྟོད་ཁ་ནས་སྐྱེས་པ་ཡིན་ནོ། །བྲང་ལས་ནི་རྒྱལ་རིགས་སྐྱེས་པ་ཡིན་  
  
  
༄༅། །ནོ༑ ༑ལྟེ་བ་ལ་ནི་རྗེའུ་རིགས་སྐྱེས་པ་ཡིན་ནོ། །རྐང་པ་ནས་ནི་དམངས་རིགས་སྐྱེས་པ་ཡིན་ཏེ། ཀྱེ་དམན་པ། ངེས་པར་བྲམ་ཟེ་རྣམས་ནི་འཇིག་རྟེན་ཐམས་  
ཅད་སྒྲུབ་པར་བྱེད་པ་དེ་ལས་བདག་ཅག་སྐྱེས་པ་ཡིན་ནོ། །དེ་ནས་ནི་རྒྱལ་རིགས་རྣམས་སོ། །དེ་ནས་ནི་རྗེའུ་རིགས་ཏེ་གསུམ་པའོ། །དེ་ནས་ནི་དམངས་རིགས་ཏེ། བཞི་པ་ཡིན་པར་  
འདོད་དོ། །ཀྱེ་དམན་པ། ཁྱོད་རིགས་དེ་ལྟ་བུ་བཞི་པ་ཡིན་པར་མི་མཐོང་ངམ། བདག་རིགས་ཀྱི་མཆོག་རིགས་ཀྱི་གཙོ་བོ། ཕུལ་དུ་བྱུང་བ་རིགས་ཀྱི་རབ་མཆོག་དམ་པར་གྱུར་པ་དང་  
ཡང་དག་པར་འབྲེལ་བར་འདོད་དམ། དམན་པ་ཁྱོད་སྤང་བར་བྱ་བ་ཡིན་གྱི། བདག་གི་དྲུང་ནས་ཕྱིར་ཁྱེད་ཅིག་ཡང་ཚིག་དེ་ལྟ་བུ་བྲམ་ཟེ་པདྨའི་སྙིང་པོ་ལས་ཐོས་པ་དང། གདོལ་  
པའི་རྒྱལ་པོ་ཏྲེ་ཤང་ཀུས་འདི་སྐད་ཅེས་སྨྲས་སོ། །བྲམ་ཟེ་ཉོན་ཅིག་འདིར་ཁྱོད་ཀྱིས་འཇིག་རྟེན་ཐམས་ཅད་སྒྲུབ་པར་བྱེད་པ་དེ་ལས་བདག་ཅག་སྐྱེས་པ་ཡིན་པས་ཐུ་བོ་བདག་  
ཅག་ཡིན་ལ། དེ་ནས་རྒྱལ་རིགས་རྣམས་སོ། །དེ་ནས་རྗེའུ་རིགས་ཏེ་གསུམ་པའོ། །དེ་ནས་ནི་དམངས་རིགས་ཏེ་བཞི་པ་ཡིན་པར་འདོད་དོ་།ཞེས་བསྟན་པ་ལ་རྐང་པ་དང་  
བཅས་པ། བརླ་དང་བཅས་པ་དང། ལག་པ་དང། རྩིབ་ལོགས་དང་བཅས་པ། མིར་གྱུར་པ་ཡིན་ན། ཡང་ཆ་གཅིག་ལ་ཁྱེད་པར་ཅི་ཞིག་ཡོད་དེ། དེ་བས་ན་རིགས་བཞི་ནི་མི་འགྲུབ་  
  
  
།དེ་ལྟ་བས་ན་དེ་དག་ལ་བྱེ་བྲག་གང་གིས་ཁྱད་པར་བྱེད་པ་སྨོས་ཤིག་དེ་བས་ན་ཁྱད་པར་མེད་པ་དེའི་ཕྱིར་ཡང་རིགས་རྣམ་བཞི་འགྲུབ་པ་མ་ཡིན་ནོ། །གང་ཞིག་འདི་ལྟར་  
བྱིས་པ་རྩེ་བ་ནི་ལམ་པོ་ཆེར་འཇིམ་བའི་གོང་བུ་ལས་བསྒོངས་ནས་བདག་ཉིད་མིང་འདོགས་པར་བྱེད་དེ། འདི་ནི་འོ་མའོ། །འདི་ནི་ཞོའོ་།འདི་ནི་མར་རོ། །འདི་ནི་ཤའོ་ཞེས་  
བརྗོད་པས་བྱིས་པ་དེ་དག་ལ་འོ་མ་ལ་སོགས་པ་བཞིར་འགྱུར་བ་ནི་མ་ཡིན་ནོ། །ཡང་འཇིམ་པ་བསྒོངས་པའི་སྦྱོར་བའི་བྱེ་བྲག་ཡིན་པར་ཤེས་པ་ལྟར་སྐྲས་མ་ཡིན། རྣ་བས་མ་  
ཡིན༑ མགོ་བོས་མ་ཡིན། མིག་གིས་མ་ཡིན། ཁས་མ་ཡིན། སྣས་མ་ཡིན་མགྲིན་པས་མ་ཡིན། དཔུང་བས་མ་ཡིན། བྲང་གིས་མ་ཡིན། རྩིབ་ལོགས་ཀྱིས་མ་ཡིན་  
ལྟོ་དང་རྒྱབ་ཀྱིས་མ་ཡིན་ཏེ། །བརླ་དང་དེ་བཞིན་སྒྱིད་པས་མིན་།རྐང་པ་ལག་པས་ཀྱང་མ་ཡིན། །དབྱིབས་ཀྱིས་མ་ཡིན་ཁ་དོག་མིན་།གནས་དང་འདོད་པ་སྤྱོད་པས་མིན། །  
སྣ་ཚོགས་ཁྱད་པར་ཐམས་ཅད་ནི། །མི་རྣམས་ལ་ནི་གང་ཡོད་པ་།དེ་ལྟར་རང་གི་བསོད་ནམས་རིགས། །སྐྱེས་པ་བུད་མེད་མཚན་མས་ཕྱེ། །རྐང་པ་ལག་པ་མཐུན་པས་  
ན༑ ༑དེ་ལ་རིགས་སུ་གང་གིས་འདོད། །མགོ་བོ་དང་ནི་བྲང་རྣམས་དང། །པགས་པ་དབང་པོའི་བྱ་བར་བཅས། །ལྟོ་བ་ལྡན་ལ་ཡོད་མ་ཡིན། །ཆ་གཅིག་གནས་ལ་བྱེ་བྲག་མེད་  
  
  
༄༅། །རིགས་བཞིར་གནས་པ་གང་གིས་རྟོགས། །དེ་ལྟའི་མཆོག་ནི་གང་ཞིག་ཡོད། །ཁྱད་པར་གང་འདོད་འདི་རུ་སྨྲོས། །རབ་མཆོག་བྱེ་བྲག་འདིར་ཡོད་མིན། །  
རིགས་བཞི་བྱེ་བྲག་མེད་པར་བཤད། །འདིར་ཉེས་པ་དེ་ལྟ་བུ་ཡོད་པས་གང་གི་ཚེ། ཁྱོད་ཀྱིས་བརྗོད་པ་དེ་ལྟ་བུ་དེ་ནི་རིགས་པ་མ་ཡིན་ནོ། །ཀྱེ་ཤེས་ལྡན། བདག་ལ་སླར་ཉོན་ཅིག་  
དང། ལེགས་པར་བཤད་པ་མཆོག་ཏུ་དཀར་ཞིང་མཐར་ཐུག་པའི་ཆོས་ཀྱི་གླེང་གཞི་བསྟན་པ་བཤད་པར་བྱ་ཡི། ཐོས་ནས་རིགས་པ་དང་མི་ལྡན་ན་སླར་སྨྲོས་ཤིག་དང། གང་  
ཡང་འདིར་བསྟན་པ་ངེས་པ་དང་ལྡན་ཞིང་རིགས་པ་མེད་པ་སྨྲ་ན་ཕྱི་ཕྱིར་བདག་ལས་ཐོས་ནས་ཤེས་ལྡན་ཁོང་དུ་ཆུད་ན་མི་རྣམས་ལ་མཆོག་ཏུ་གྱུར་པའི་ཆོས་ཀྱི་བྱེ་བྲག་ནི་  
མེད་དོ། །བྲམ་ཟེ་ཁྱོད་ཀྱིས་རྗེས་སུ་དཔག་པའི་ཚད་མ་གང་གིས་དེ་ལ་རྣམ་པར་དཔྱད་ན་བྲམ་ཟེ་རྣམས་དང་གཅིག་ཡིན་ཏེ། འདིར་དེ་ལྟ་བས་ན་སྐྱེ་དགུ་རྣམས་རིགས་གཅིག་  
པ་ཉིད་དེ། བདག་དང་ཡང་རིགས་གཅིག་པ་ཉིད་མ་ཡིན་ནོ། །བདག་དང་རིགས་ཐ་དད་པ་ཉིད་མ་ཡིན་ནོ། །ཚངས་པས་འཇིག་རྟེན་འདི་ཐམས་ཅད་བསྐྱེད་དོ་ཞེས་སྨྲ་བ་ནི། གལ་  
ཏེ་ཚངས་པས་བསྐྱེད་ཅེས་བྱ་བ་འདི་ཚད་མས་རིགས་པ་མ་ཡིན་ཏེ་རིགས་བཞི་པོ་བསྟན་པ་བྲམ་ཟེ་དང། རྒྱལ་རིགས་དང། རྗེའུ་རིགས་དང། དམངས་རིགས་ཀྱི་ཚངས་  
  
  
བྲམ་ཟེ་རྣམས་ལ་ཡང་དག་པར་དཔྱད་ན། མི་རྣམས་ཀྱི་རིགས་སྣ་ཚོགས་པའི་རྒྱུ་འདུས་པ་ཡིན་ཏེ། འདི་ལྟ་སྟེ། མགོ་བོ་དང། ཁ་དང། མིག་དང། རྣ་བ་དང་  
སྣ་དང། བཞིན་དང། ཁ་དོག་དང། དབྱིབས་དང། རྣམ་པ་དང་སྐྱེ་གནས་དང། ཟས་ཀྱི་བྱེ་བྲག་ཏུ་གྱུར་པ་རྣམས་ཀྱིས་སྣ་ཚོགས་པར་ཤེས་པར་བྱའོ། །ཀྱེ་པདྨའི་སྙིང་པོ། འདི་ལྟ་  
སྟེ༑ བ་ལང་དང། རྟ་དང། བོང་བུ་དང། ཁྱི་དང། རྔ་མོ་དང། རི་དྭགས་དང། བྱ་དང། ར་ལུག་རྣམས་སྒོ་ང་ལས་སྐྱེས་པ་དང། མངལ་ནས་སྐྱེས་པ་དང། དྲོད་གཤེར་ལས་སྐྱེས་  
པ་དང། བརྫུས་ཏེ་སྐྱེས་པ་རྣམས་ཀྱིས་སེམས་ཅན་རྣམས་ཐ་དད་པར་ཤེས་པར་བྱའོ། །འདི་ལྟ་སྟེ། ཡང་རྐང་པ་དང། གདེང་པ་དང་ཁ་དོག་དང། དབྱིབས་དང། ཟས་དང། སྐྱེས་  
གནས་ཀྱི་སྣ་ཚོགས་པར་ཡང་ཤེས་པར་བྱའོ། །ཡང་དེ་ལྟ་བས་ན་རིགས་བཞི་པོ་རྣམས་ཐ་དད་པར་ཤེས་པར་མི་བྱའོ། །དེ་ལྟ་བས་ན་འདི་དག་བྲམ་ཟེ་རྣམས་དང་འདྲ་ཞིང་གཅིག་  
པ་ཡིན་ནོ། །ཤིང་འདི་དག་ཀྱང་གང་གི་འབྲས་བུ་ཨ་མྲ་དང་འཛམ་བུ་དང། ཁརྫུ་ར་དང། པ་ན་ས་དང། ཕ་ལེ་པ་དང་དགེ་ཙ་ཀ་དང། རྒུན་འབྲུམ་དང། དཔྱི་ཟོར་དང། ཀ་པི་  
ཏ་དང། སྟརྒ་དང། ན་ལེ་ཀེ་ར་དང། ཏིང་ནི་ཀ་དང། སརྫ་ཀ་དང། འབྲས་བུ་དང་ལྡན་པ་སྣ་ཚོགས་པར་རིག་པར་བྱའོ། །འདི་ལྟ་སྟེ། རྩ་བ་དང། སྡོང་བུ་དང། ཤུན་ལྤགས་ཀྱི་  
  
  
༄༅། །ཆ་དང། མེ་ཏོག་དང། མཐའ་ཡས་པ་སྟེ། ལོ་མ་དང། མེ་ཏོག་དང། འབྲས་བུ་དང། སྣ་ཚོགས་པར་རིག་པར་བྱའོ། །འབྲས་བུ་མེད་པའི་མེ་ཏོག་རྣམས་  
སྣ་ཚོགས་པར་རིག་པར་བྱའོ། །ཡང་དེ་བས་རིགས་བཞི་པོ་རྣམས་ཐ་དད་པ་མ་ཡིན་ནོ། །བྲམ་ཟེ། འདི་ལྟ་སྟེ། འདི་དག་ནི་སྐམ་ལས་སྐྱེས་པའི་ཤིང་སྟེ། ས་ལ་དང། ན་ད་དང་  
ཏ་མ་ལ་དང། ཀར་ནི་ཀ་དང། ལོ་མ་བདུན་པ་དང། ཤ་རི་ཤ་དང། འོ་བོ་ད་ར་དང། ཙནྡན་དང། ཤ་བ་དང། ད་པ་དང་སེང་ལྡེང་ལ་སོགས་པ་སྣ་ཚོགས་པར་རིག་པར་  
བྱའོ༑ ༑འདི་ལྟ་སྟེ། རྩ་བ་དང། སྡོང་བུ་དང། ཤུན་ལྤགས་ཀྱི་ཆ་དང། མེ་ཏོག་ཙམ་དང། སྙིང་པོ་དང། ལོ་མ་དང། མེ་ཏོག་དང། འབྲས་བུ་སྣ་ཚོགས་པར་རིག་པར་  
བྱའོ༑ །ཡང་དེ་བས་ན་རིགས་བཞི་པོའི་རིགས་རྣམས་ལ་ཐ་དད་པ་མེད་པར་ཤེས་པར་བྱའོ། །འདི་ལྟ་སྟེ། འདི་དག་ནི་འོ་མ་ཅན་གྱི་ཤིང་སྟེ། ཨུ་དུམ་བ་ར་དང། པ་ལ་ཀྵ་དང་  
ཨ་ཤྭད་ཐ་དང། ནྱ་གྲོ་དྷ་དང། བལ་གུ་ཞེས་བྱ་བ་ལ་སོགས་པ་སྣ་ཚོགས་པར་རིག་པར་བྱའོ། །འདི་ལྟ་སྟེ། རྩ་བ་དང། སྡོང་བུ་དང། ཤུན་ལྤགས་ཀྱི་ཆ་དང། མེ་ཏོག་ཙམ་  
དང། སྙིང་པོ་དང། ལོ་མ་དང། མེ་ཏོག་དང། འབྲས་བུ་རྣམས་ཐ་དད་པར་རིག་པར་བྱའོ། །ཡང་དེ་བས་ན་རིགས་བཞི་པོའི་རིགས་རྣམས་ལ་ཐ་དད་པ་མེད་པར་ཤེས་པར་  
  
  
༑པདྨའི་སྙིང་པོ། འདི་ལྟ་སྟེ། ཡང་འདི་དག་ནི་འབྲས་བུ་སྨན་དུ་གྱུར་པའི་ཤིང་རྣམས་ཏེ། ཨ་མ་ལ་དང། ཨ་རུ་ར་དང། སྐྱུ་རུ་ར་དང། བ་རུ་ར་དང། ཨ་རུ་ཤ་ཀ་ལ་སོགས་པ་དང་  
གཞན་ཡང། སྣ་ཚོགས་པའི་སྨན་རིགས་སྣ་ཚོགས་པ་ལས་སྐྱེས་པ་དང། རྩྭ་དང། ནགས་ནས་སྐྱེས་པར་ཐ་དད་མེད་པར་ཤེས་པར་རིག་པར་བྱའོ། །ཡང་དེ་བས་ན་རིགས་བཞི་པོ་རྣམས་ལ་  
ཐ་དད་མེད་པར་ཤེས་པར་བྱའོ། །བྲམ་ཟེ། འདི་ལྟ་སྟེ། འདི་དག་ནི་ཐང་ལས་སྐྱེས་པའི་མེ་ཏོག་རྣམས་ཏེ། ཨ་ཏི་མུག་ཏ་ཀ་དང། ཙམ་པ་ཀ་དང། པ་ཏ་ལ་དང། སུ་མ་ན་དང། པ་རི་  
ཤ་ཀ་དང། ད་ཙུ་ཀ་ར་ལ་སོགས་པ་སྣ་ཚོགས་པར་རིག་པར་བྱའོ་།འདི་ལྟ་སྟེ། གཟུགས་དང། ཁ་དོག་དང། དྲི་དང། དབྱིབས་སྣ་ཚོགས་པར་རིག་པར་བྱའོ། །བྲམ་ཟེ། འདི་  
ལྟ་སྟེ། འདི་དག་ནི་ཆུ་ལས་སྐྱེས་པའི་མེ་ཏོག་སྟེ། པདྨ་དང་ཨུཏྤ་ལ་དང། ཀུ་མུ་ཏ་དང། སཽ་གནྡི་ཀ་དང། དྲི་ཞིམ་ལ་སོགས་པ་སྣ་ཚོགས་པར་རིག་པར་བྱའོ། །འདི་ལྟ་སྟེ་  
གཟུགས་དང། དྲི་དང། ཁ་དོག་དང། དབྱིབས་ཐ་དད་པར་རིག་པར་བྱའོ། །ཡང་དེ་བས་ན་རིགས་བཞི་པོའི་རིགས་རྣམས་ལ་ཐ་དད་པ་མེད་པར་ཤེས་པར་བྱའོ། །བྲམ་ཟེ་  
བྲམ་ཟེའི་རིགས་ཀྱང་དེ་ལྟ་བུའོ། །རྗེའུ་རིགས་ཀྱང་དེ་ལྟ་བུའོ་།དམངས་རིགས་ཀྱང་དེ་ལྟ་བུ་ཡིན་ཏེ། དེ་བས་ན་ཐམས་ཅད་གཅིག་པ་ཡིན་ནོ། །གཞན་ཡང། ཁྱོད་ལ་བྲམ་ཟེ་རྣམས་  
  
  
༄༅། །ཀྱི་རྟོགས་པ་བརྗོད་པར་བྱ་སྟེ། འདི་ལྟར་སྐྱེ་དགུའི་བདག་པོ་ཚངས་པའི་ནམ་མཁའ་སྐར་མའི་ཚོགས་དང་བཅས་པ་ནི་མགོ་བོ་ཡིན་ནོ། །ལྟོ་བ་ནི་རི་རྣམས་  
ཡིན་ནོ། །བརླ་གཉིས་དང། རྐང་པ་གཉིས་ནི་སའོ། །མིག་གཉིས་ནི་ཉི་མ་དང་ཟླའོ། །བ་སྤུ་རྣམས་ནི་རྩ་དང། ནགས་ཀྱི་ཚོགས་སོ་།ནམ་མཁའ་ལས་ཆར་འབབ་པ་ནི་མཆི་མའོ། །  
ཆུ་བོ་རྣམས་ནི་དེའི་གཅིན་ནོ། །མཚོ་རྣམས་ནི་དེའི་མི་གཙང་བ་ཡིན་ནོ། །དེ་ལྟ་བུ་ནི་སྐྱེ་དགུའི་བདག་པོ་ཚངས་པར་འདོད་དོ་།ཚངས་པ་རང་གི་མཚན་ཉིད་ནི་དེ་ལྟ་ཡིན་པར་རིགས་  
སམ། ཁྱོད་རང་གིས་དཔྱོད་ཅིག་ཚངས་པ་གང་ཡིན་པ་དེ་ལས་བྲམ་ཟེ་རྣམས་ཀྱང་བྱུང། རྒྱལ་རིགས་རྣམས་ཀྱང་བྱུང། རྗེའུ་རིགས་ཀྱང་བྱུང། དམངས་རིགས་རྣམས་ཀྱང་བྱུང་  
བར་གྱུར་ཅིང། དེ་ལྟར་ན་གལ་ཏེ་སྐྱེས་པར་ངེས་པར་གྱུར་ན་ཡང་འདི་ལྟར་འགྱུར་ཞིང་རིགས་བྱེ་བྲག་ཏུ་བྱས་པར་འགྱུར་ཏེ། བྲམ་ཟེ་རྣམས་ཚངས་པའི་འཇིག་རྟེན་དུ་འགྲོ་བར་  
འགྱུར་ཞིང་རིགས་གསུམ་པོ་མཐོ་རིས་སུ་མི་འགྲོ་ན་ནི་དེ་ལྟར་ན་རིགས་བྱེ་བྲག་ཏུ་བྱས་པར་འགྱུར་རོ། །དེ་ལྟ་མ་ཡིན་ན་རིགས་བཞིར་མི་འགྱུར་རོ། །གང་གི་ཕྱིར་རིགས་བཞི་པོ་  
ཐ་དད་པ་རྣམས་ནི་དགེ་བའི་ལས་བྱས་པས་མཐོ་རིས་སུ་འགྲོ་བར་འགྱུར་ཏེ། ཡང་དེས་ན་དྲང་སྲོང་རྣམས་ཀྱང་ཞི་བའི་དཀའ་ཐུབ་སྤྱོད་པར་འགྱུར་རོ། །དེའི་ཕྱིར་བྲམ་ཟེ་རྣམས་  
  
  
།གལ་ཏེ་བྲམ་ཟེ་གཅིག་ལ་འདིར་ལྕེ་གཉིས་ཡོད་པར་འགྱུར་ཞིང། དེ་བཞིན་དབང་པོ་གཉིས་དང་རྭ་བཞི་དང། མགོ་བོ་གཉིས་ཡོད་ན་དེ་ལྟ་ན་བྲམ་  
ཟེའི་རིགས་ཁྱད་པར་དུ་བྱས་པར་འགྱུར་རོ། །ཆགས་པས་ཕྱིན་ནས་གཞན་དག་གསོད་པ་དང། དེ་ལྟ་བུར་འགྲོ་ཞིང་གནོད་པར་བྱེད་པ་དང། སེམས་ཅན་རྣམས་ལ་ལས་ཀྱི་སུན་འབྱིན་  
ཞིང་དེས་ཡང་འདི་ལྟར་བྲམ་ཟེ་རྣམས་ནི་མི་དགེ་བའི་བཤེས་གཉེན་ཡིན་ནོ། །འཐབ་ཅིང་རྩོད་པ་དང། ཕ་དང་ཡང་འཁྲུག་ཅིང་བ་ལང་གསོད་པར་སེམས་པ་ནི་འདིར་བྲམ་ཟེ་རྣམས་ཀྱི་  
ལུགས་སོ། །སྲིད་སྲུང་གི་རིག་བྱེད་ལས་སྔགས་ཀྱིས་སྐྲག་པར་བྱེད་པ་ནི་བྲམ་ཟེ་རྣམས་ཀྱི་བྱ་བ་ཡིན་པར་བསྟན་ཏོ། །སྡིག་པ་བྱེད་པ་དང། སྐྱེ་བོ་དུ་མ་སླུ་བ་དང། སྒྱུ་དང། མི་བཟད་པ་དེ་ལྟ་  
བུའི་རྙོག་པས་འདི་ལྟར་ཕ་རོལ་ལ་གནོད་པ་རྗེས་སུ་སེམས་ཤིང་དེའི་རྗེས་ལ་མཐོ་རིས་ཉིད་དུ་འགྲོ་བར་འདོད་ན་དེ་མཐོ་རིས་ཀྱི་ལམ་མ་ཡིན་ཏེ། བྲམ་ཟེ། གང་ཞིག་དཀའ་ཐུབ་མཆོག་གིས་  
ཐུལ་ཞིང་བརྟུལ་ཞུགས་དང། ཚུལ་ཁྲིམས་དང་ལྡན་པ་མི་འཚེ་ཞིང་ཞི་བ་ལ་མངོན་པར་དགའ་བའི་བྲམ་ཟེ་ནི་ཚངས་པའི་གནས་སུ་སྐྱེའོ། །ཤ་དང་རུས་པར་བཅས་པ་དང། སེན་མོ་  
དང་བཅས་པ་དང། པགས་པ་དང་བཅས་པ་དང། བདེ་བ་དང། སྡུག་བསྔལ་དང། གཅིན་དང། ཕྱིས་ལྡན་པར་གཅིག་ལ་དབང་པོ་རྣམས་ལ་ཁྱད་པར་མེད་པས་དེའི་ཕྱིར་རིགས་  
  
  
༄༅། །བཞི་ཉིད་དུ་མ་གྲུབ་པའོ། །བྲམ་ཟེ། འདི་ལྟ་སྟེ། ཡང་སྐྱེས་བུ་འགའ་ཞིག་ལ་བུ་བཞི་ཡོད་པར་གྱུར་ལ། དེ་དག་ལ་མིང་དགའ་བྱེད་ཅེས་བྱ་བ་དང། འཚོ་  
བྱེད་ཅེས་བྱ་བ་དང། མྱ་ངན་མེད་ཅེས་བྱ་བ་དང། ཚེ་བརྒྱ་པ་ཞེས་བྱ་བར་བཏགས་པས། པདྨའི་སྙིང་པོ། སྐྱེས་བུ་དེའི་བུར་གྱུར་པ་དེ་ལས་དགའ་བྱེད་ཅེས་བྱ་བ་དེས་དགའ་བར་བྱེད་  
དམ༑ འཚོ་བྱེད་ཅེས་བྱ་བ་དེས་འཚོ་བར་བྱེད་དམ། མྱ་ངན་མེད་ཅེས་བྱ་བ་དེས་ཡིད་བདེ་བར་བྱེད་དམ། གང་ཚེ་བརྒྱ་པ་ཞེས་བྱ་བ་དེས་ལོ་བརྒྱ་འཚོ་བར་བྱེད་པ་ནི་མ་ཡིན་གྱི། ཡང་བྲམ་  
ཟེ་དེ་དག་ནི་མིང་གིས་ཐ་དད་པར་རིག་པར་བྱའོ། །རིགས་ཀྱིས་ནི་མ་ཡིན་ནོ། །དེ་ཅིའི་ཕྱིར་ཞེ་ན། འདི་ལྟར་ཕ་ཡང་གཅིག་ལས་སྐྱེས་པའི་བུ་ཡིན་ཏེ། དེ་ལ་འདིར་བོད་པའི་ཆེད་  
དུ་ཕ་དང། མ་དང། སྤུན་ཟླ་དང། ཉེ་དུས་བཏགས་པ་དེ་ཉིད་རིགས་ཡིན་ཏེ། གང་དེ་ལྟར་རྣམ་པར་ཤེས་པ་དེ་ལས་གཞན་དུ་གྱུར་པ་ནི་འགའ་ཡང་མེད་དོ། །བྲམ་ཟེ། བདག་ཉིད་ལེགས་  
པར་དཔྱོད་ཅིང། བྲམ་ཟེའི་རིགས་ཞེས་བྱ་བ་དང། རྗེའུ་རིགས་ཞེས་བྱ་བ་དང། དམངས་རིགས་ཞེས་བྱ་བ་གང་ཞིག་ཡིན། རྒྱུ་ཐམས་ཅད་ཀྱིས་ལག་པ་འཇས་པ་དང། སྒུར་པོ་དང་  
འགོག་པ་དང། འབྲུམ་བུ་དང། མཛེ་དང། ཤ་བཀྲ་དང། ཐ་དད་པ་རབ་ཏུ་གནས་ཏེ། ཤ་དང། ཀླད་པ་དང། པགས་པ་དང། གཞུང་པ་དང། རྩིབ་ལོགས་དང་  
  
  
བཞིན་རང་རང་གི་ལས་ཀྱིས་གྲུབ་པ་ཡིན་ཏེ་དེ་ལྟ་བུའི་འགྲོ་བ་ལ་བྲམ་ཟེར་གྱུར་པ་ནི་ཡོད་པ་མ་ཡིན། གང་གིས་རིགས་ཁྱད་པར་དུ་བྱས་པ་དེ་བས་ན་རིགས་ཡོད་པ་  
མ་ཡིན། བྱེ་བྲག་ཡོད་པ་མ་ཡིན་ཏེ། རིགས་བཞི་ཉིད་དུ་མ་གྲུབ་བོ་།དེ་ལྟ་བས་ན་བྲམ་ཟེ་ཁྱོད་ལ་བདག་འདི་སྐད་སྨྲ་སྟེ། གང་འཇིག་རྟེན་འདིའི་བྲམ་ཟེ་ཞེས་བྱ་བ་དང། རྒྱལ་རིགས་  
ཞེས་བྱ་བ་དང། རྗེའུ་རིགས་ཞེས་བྱ་བ་དང། དམངས་རིགས་ཞེས་བྱ་བ་འདི་དག་གཅིག་པ་ཡིན་ཏེ། ཐམས་ཅད་ལ་ཐ་དད་པ་ནི་མེད་དོ་།དེ་བས་ན་བདག་གི་བུ་གཞོན་ནུ་སྟག་རྣ་ལ་བུ་མོ་  
གཟུགས་བཟང་མོ་ཆུང་མའི་དོན་དུ་བྱིན་ཅིག་རིན་དུ་གང་ཕབ་ཅིང་འདོད་པ་དེ་སྦྱིན་པར་བྱའོ། །དེ་ལྟ་བུའི་ཚིག་གདོལ་པའི་རྒྱལ་པོ་ཏྲེ་ཤང་ཀུ་ལས་ཐོས་པ་དང། བྲམ་ཟེ་པདྨའི་  
སྙིང་པོས་འདི་སྐད་ཅེས་སྨྲས་སོ། །ཡང་ཅི་ཁྱོད་ཀྱིས་ངེས་བརྗོད་ཀྱི་རིག་བྱེད་ཀྱང་བཀླགས། མཆོད་སྦྱིན་གྱི་རིག་བྱེད་ཀྱང་བཀླགས་སྙན་དངགས་ཀྱི་རིག་བྱེད་ཀྱང་བཀླགས། སྲིད་  
སྲུང་གི་རིག་བྱེད་ཀྱང་བཀླགས། ཚེའི་རིག་བྱེད་ཀྱི་ཆོ་ག་ཡང་བཀླགས། ནང་གི་ཟླ་བའི་དཀྱིལ་འཁོར་ཁྱོད་ཀྱིས་བཀླགས་སམ། གཞན་ཡང། ཡན་ལག་གི་རིག་པ་དང། དངོས་པོ་བརྟག་  
པ་དང། བཀྲ་ཤིས་པའི་ལྟས་དང། ལ་ཉེ་བརྟག་པ་ཡང་བསླབས་ཤིང། གཞན་ཡང། ཁྱོད་ཀྱིས་སྒྲ་གཅན་འཛིན་གྱི་འགྲོས་དང་གཟའི་འགྲོས་དང། པ་བ་སངས་ཀྱི་འགྲོས་ཁྱོད་ཀྱིས་  
  
  
༄༅། །བཀླགས་སམ། གཞན་ཡང། ཁྱོད་ཀྱིས་འཇིག་རྟེན་རྒྱང་ཕན་པ་དང། རྣམ་པར་བཤད་པའི་གསུང་རབ་དང། བྱ་ཀ་ར་ཎ་རྣམས་དང། ཟླ་བ་ཕྱེད་པ་རྣམས་  
བཀླགས་སམ། དེ་སྐད་ཅེས་དྲིས་པ་དང། གདོལ་པའི་རྒྱལ་པོ་ཏྲེ་ཤང་ཀུས། བྲམ་ཟེ་པདྨའི་སྙིང་པོ་ལ་འདི་སྐད་ཅེས་སྨྲས་སོ་།བྲམ་ཟེ། དེ་བཞིན་ཏེ། བདག་གིས་དེ་དག་  
ཡང་དང་ཡང་དུ་རྒྱ་ཆེར་བཀླགས་ཏེ། བྲམ་ཟེ། འདི་ལྟར་བདག་ནི་འདིར་རིག་པའི་ཕ་རོལ་ཏུ་ཕྱིན་པ་ཐོབ་པར་གྱུར་པ་ཡིན་ཏེ། དེ་ལྟ་བས་ན་ཁྱོད་ལ་བྲམ་ཟེའི་ལྷན་ཅིག་པའི་ཆོས་  
དེ་དག་རྗེས་སུ་དཔག་པའི་སྒོ་ནས་བཤད་པར་བྱའོ། །བྲམ་ཟེ། བསྐལ་པ་དང་པོ་སྔོན་བྱུང་བ་ན། འདི་ལྟ་སྟེ། བྲམ་ཟེའི་རིགས་ཞེས་བྱ་བ་དང། རྒྱལ་རིགས་ཞེས་བྱ་བ་དང། རྗེའུ་  
རིགས་ཞེས་བྱ་བ་དང། དམངས་རིགས་ཞེས་བྱ་བ་འདི་ཐམས་ཅད་གཅིག་སྟེ། ཐ་དད་པ་མེད་དོ། །སེམས་ཅན་མི་འདྲ་བ་རྣམས་དང། དེ་བཞིན་འདྲ་བ་དེ་དག་ནི་ནང་ནས་སེམས་  
ཅན་འགའ་ཞིག་གིས་འབྲས་ཀྱི་ཞིང་གཅིག་ཏུ་རྨོས་ཤིང་བསྲུངས་ནས་བདག་གིར་བྱས་སོ། །དེ་ལྟ་བུ་དེ་རྣམས་ལ་རྒྱལ་རིགས་རྒྱལ་རིགས་ཞེས་ཐ་སྙད་དུ་བྱའོ། །བྲམ་ཟེ་  
གཞན་ཡང། དེ་དག་གི་ནང་ནས་སེམས་ཅན་འགའ་ཞིག་གིས་འདི་སྙམ་དུ་བསམས་ནས། ནད་ཀྱིས་ཡོངས་སུ་བར་དུ་གཅོད་པ་དང། ལྦ་བའི་བར་ཆད་དང། ཟུག་རྔུའི་བར་ཆད་  
  
  
ཕྱིན་ལ་རྩྭ་དང། ཤིང་དང། ལོ་མ་དང། འདབ་མ་དང། ཡལ་ག་རྣམས་ལས་རྩྭའི་སྤྱིལ་བུ་དང། ལོ་མའི་སྤྱིལ་བུ་བྱས་  
ནས་བསམ་གཏན་བྱེད་ཅིང་གནས་ཏེ། དུས་ཚིགས་སུ་ཟས་དོན་དུ་གཉེར་བར་ནང་པར་གྲོང་དུ་བསོད་སྙོམས་སུ་རྒྱུའོ། །དེ་ནས་གྲོང་ཁྱེར་ན་གནས་པའི་སེམས་ཅན་རྣམས་འདི་སྙམ་དུ་  
སེམས་ཏེ། ཀྱེ་མ། སེམས་ཅན་འདི་དག་ནི་མཆོག་ཏུ་དགའ་བ་བྱེད་པ་སྟེ། བདག་ཏུ་འཛིན་པ་ཡོངས་སུ་སྤངས་ནས་གྲོང་དང། གྲོང་ཁྱེར་དང། ལྗོངས་དང། ཡུལ་ནས་འཕགས་  
པས༑ དེ་དག་ལ་ཕྱི་རོལ་ཏུ་དགའ་བ། ཕྱི་རོལ་ཏུ་དགའ་བ་ཞེས་ཐ་སྙད་དུ་བྱས་སོ། །དེ་ལ་ཡང། གྲོང་ཁྱེར་ལ་དགའ་བའི་སེམས་ཅན་རྣམས་བཀུར་སྟིར་བྱེད། བླ་མར་བྱེད། ཕུ་དུད་དུ་བྱེད་  
མཆོད་པར་བྱེད་ཅིང་དེ་དག་ལ་སྦྱིན་པར་སེམས་སོ། །དེ་ན་སེམས་ཅན་དེ་དག་ཉིད་སེམས་ཅན་གཞན་ཁྲིམས་ལ་གནས་པའི་ནོར་དོན་དུ་གཉེར་བར་གྲོང་ཁྱེར་དུ་བབས་ནས་སྔགས་  
ཀྱི་ཚིག་ཀློག་ཏུ་འཇུག་གོ་དེ་ལ་གྲོང་ཁྱེར་ན་གནས་པ་རྣམས་འདི་སྐད་དུ་འདི་འབའ་ཞིག་ཡིན་གྱི། སེམས་ཅན་གཞན་ཀློག་ཏུ་འཇུག་པས་སེམས་ཅན་དེ་ལ་ཀློག་ཏུ་འཇུག་པ། ཀློག་ཏུ་  
འཇུག་པ་ཞེས་འཇིག་རྟེན་གྱི་ཐ་སྙད་དུ་བྱས་སོ། །རྒྱུ་འདི་དང་རྐྱེན་འདིས་འཇིག་རྟེན་དུ་བྲམ་ཟེའི་རིགས་བྱུང་བར་གྱུར་ཏོ། །སེམས་ཅན་གཞན་དག་ནི། དུས་ལ་བབ་ན་རིགས་པས་ལས་  
  
  
༄༅། །ཀྱི་མཐའ་བྱེད་པས་དེ་དག་ལ་རྗེ་རིགས། རྗེ་རིགས་ཞེས་ཐ་སྙད་དུ་བྱས་སོ། །རྒྱུ་འདི་དག། རྐྱེན་འདིས་འཇིག་རྟེན་དུ་རྗེའུ་རིགས་བྱུང་བར་གྱུར་ཏོ། །སེམས་ཅན་གཞན་  
དག་ནི་སྨད་པའི་ལས་བྱེད་པས་བདག་འཚོ་བས་ན་དེ་དག་ལ། དམངས་རིགས། དམངས་རིགས་ཞེས་ཐ་སྙད་དུ་བྱས་སོ། །རྒྱུ་འདི་དང་རྐྱེན་འདིས་འཇིག་རྟེན་དུ་དམངས་རིགས་བྱུང་  
བར་གྱུར་ཏོ། །བྲམ་ཟེ། སྔོན་བྱུང་བ་ན་སྐྱེ་དགུ་གཞན་ཞིག་བག་མ་ལེན་དུ་ཤིང་རྟ་ཞོན་ནས་དགོན་པའི་ཕྱོགས་གཞན་ཞིག་དུ་ཕྱིན་པ་དང། ཕྱོགས་དེར་ཤིང་རྟ་ཆག་པས་དེ་བས་  
ན་གདོལ་པ། གདོལ་པ་ཞེས་ཐ་སྙད་དུ་བྱས་སོ། །ཞིང་རྨོ་བ་ལ་ཞིང་པ། ཞིང་པ་ཞེས་ཐ་སྙད་དུ་བྱས་སོ། །དེ་དག་ལ་སེམས་ཅན་འགའ་ཞིག་གིས་ཚོང་བྱས་ནས་འཚོ་བར་བྱེད་པས་  
ཚོང་པ། ཚོང་པ་ཞེས་ཐ་སྙད་དུ་བྱས་སོ། །ཆོས་དང་ལྡན་པའི་ཚིག་གིས་འཁོར་རྣམས་དགའ་བར་བྱེད་པས་ན་འཇིག་རྟེན་གྱི་ཐ་སྙད་དུ་ངག་འཇམ་པ་ལ་རྒྱལ་པོ། རྒྱལ་པོ་ཞེས་འཇིག་  
རྟེན་གྱི་ཐ་སྙད་དུ་བྱས་སོ། །ཡང་དེ་དག་ལས་སེམས་ཅན་གཞན་དག་གིས་རབ་ཏུ་བྱུང་ནས་གཞན་ལས་རྒྱལ་བས་ན་རབ་ཏུ་བྱུང་བ་ཞེས་བྱ་སྟེ། རབ་ཏུ་བྱུང་བ། རབ་ཏུ་བྱུང་བ་ཞེས་  
འཇིག་རྟེན་གྱི་ཐ་སྙད་དུ་བྱས་སོ། །གཞན་ཡང། བྲམ་ཟེ། གཅིག་ཏི་ཐ་སྙད་དུ་བྱས་པ་དེ་ཁྱོད་ལ་རབ་ཏུ་བཤད་པར་བྱའོ། །ཚངས་པའི་འཇིག་རྟེན་དུ་དེ་རིག་བྱེད་ཀློག་པར་བྱེད་པས་  
  
  
།ལྷའི་དཀའ་ཐུབ་མཆོག་ཏུ་གྱུར་པས་ལྷའི་དབང་པོའི་ཀཽ་ཤི་ཀའི་རིག་བྱེད་ཀློག་པར་བྱེད་ཅིང་ལྷའི་དབང་པོ་གཽ་ཏ་མའི་རིག་བྱེད་ཀློག་པས་ནས་མཉེས་བྱེད་གཽ་ཏ་མ་  
དཀར་གནས་གཽ་ཏ་མ། དཀར་གནས་གཽ་ཏ་མ་ཞེས་བརྗོད་ཅིང་དཀར་གནས་གཽ་ཏ་མ་ཞེས་ཟེར་རོ། །མཁས་པ་བཟང་པོ་ལས་རིག་བྱེད་ཀློག་པས་ན་བཟང་པོའི་རིག་བྱེད་ཀློག་  
ཅེས་བྱའོ། །འདི་ལྟ་སྟེ། རིག་བྱེད་རྣམ་པར་འབྱེད་ཅིང་འདི་ལྟར་རྒྱས་པར་རྣམ་པར་འགྲེལ་ཞིང་ཕྱོགས་དང། སྡེབ་སྦྱོར་གྱི་ཚོགས་སྟོན་པའི་སློབ་དཔོན་ནི་ཉི་ཤུ་རྩ་གཅིག་གོ་ལམ་གྱི་  
མཆོད་སྦྱིན་དང། སྲིད་སྲུང་གི་སྡེ་རྣམས་རྣམ་པར་འགྲེལ་པས་ན་བྲམ་ཟེ་དེ་དག་ཐམས་ཅད་ལ་འཆད་པ་ཞེས་བྱའོ། །གཅིག་ཏུ་གྱུར་པ་ལས་ཉི་ཤུ་རྩ་ལྔར་ཕྱེ་བ་ནི། འདི་ལྟ་སྟེ། སྐེམ་འཛིན་  
དང་རྒྱས་འཛིན་དང། སྙིང་པོ་ཞེས་བྱ་སྟེ། དེ་ལ་སྐེམ་འཛིན་ནི་བཅུའོ། །རྒྱས་འཛིན་ནི་བརྒྱད་དོ། །སྙིང་པོ་ནི་བདུན་ནོ། །འདི་དག་ནི་བྲམ་ཟེ་རྣམས་ཀྱིས་གཅིག་ཏུ་གྱུར་པ་ལས་བྱེ་བྲག་ཉི་ཤུ་  
རྩ་ལྔ་རུ་རྣམ་པར་འགྲེལ་ཏོ། །བྲམ་ཟེ། རྗེས་སུ་དཔག་པའི་ཚད་མས་སྡེབ་སྦྱོར་འདོན་པའོ། །ཕྱོགས་གཅིག་ཏུ་གྱུར་པ་ལས་རྣམ་པ་སྟོང་དུ་བསྟན་ཏེ། འདི་ལྟ་སྟེ། ཚུལ་ཁྲིམས་ཤིང་ཤུན་  
དང༑ དགོན་པ་དང། འཇིག་རྟེན་གྱི་མིག་དང། གཽ་ཏ་མ་དང། བྲམ་ཟེ་དང་མཉམ་པ་དང། ཆེན་པོ་དང་མཉམ་པ་དང། བཞོན་པ་ཆེན་པོ་དང་ལྡན་པ་དང། བདེན་དྲག་དང། རིག་བྱེད་  
  
  
༄༅། །ཐམས་ཅད་པའོ། །དེ་ནས་ཚུལ་ཁྲིམས་ཤིང་ཤུན་ལ་ནི་ཉི་ཤུའོ། །དགོན་པ་ལ་ནི་མཚན་མ་ཉི་ཤུའོ། །འཇིག་རྟེན་གྱི་མིག་ལ་ནི་ཉི་ཤུ་རྩ་བཞིའོ། །གཽ་ཏ་མ་ལ་ནི་བརྒྱའོ།།  
བྲམ་ཟེ་དང་མཉམ་པ་ལ་ནི་བརྒྱའོ། །ཆེན་པོ་དང་མཉམ་པ་ལ་ནི་ལྔ་བརྒྱའོ། །བཞོན་པ་ཆེན་པོ་ལ་ནི་བརྒྱའོ། །བདེན་དྲག་ལ་ནི་བརྒྱའོ། །རིག་བྱེད་ཐམས་ཅད་པ་ལ་ཡང་བརྒྱ་སྟེ། འདི་  
དག་ནི་བྲམ་ཟེའི་སྡེབ་སྦྱོར་གྱི་འདོན་པའི་ཆའི་ཕྱོགས་གཅིག་ཏུ་གྱུར་པའི་ལས་རྣམས་སྟོང་དུ་ཕྱེ་ནས་བསྟན་པའོ། །བྲམ་ཟེ་རྣམས་ཀྱི་རྗེས་སུ་དཔག་པའི་ཚད་མ་འདིས་ལམ་མཚོན་པ་  
ནི་བྲམ་ཟེ་ཐམས་ཅད་ཀྱི་ལམ་མོ། །ལམ་གཅིག་ཏུ་གྱུར་པ་ལས་ཉི་ཤུ་རྩ་གཅིག་ཏུ་ཕྱེ་བ་ནི། འདི་ལྟ་སྟེ། ཀ་ཐ་དང། ཡིད་སྡུག་དང་གནས་སྡེ་དང། རྒྱལ་བའི་རྣ་དང། རང་གི་  
རྐང་མཆོག་གོ་དེ་ལས་ཀ་ཐ་ནི་བཅུའོ། །ཡིད་སྡུད་ལ་ནི་བཅུའོ་།གནས་སྡེ་ལ་ནི་བཅུ་གཅིག་གོ་རྒྱལ་བའི་རྣ་བ་ལ་ནི་བཅུ་གསུམ་མོ་།རང་གི་རྐང་མཆོག་ལ་ནི་བཅུ་དྲུག་གོ་དྲང་སྲོང་  
ནི་བཞི་ཅུ་རྩ་གཅིག་སྟེ། འདི་ལྟར་བྲམ་ཟེ་ལམ་གྱི་ཆ་ནི་ཉི་ཤུ་རྩ་གཅིག་ཏུ་གྱུར་པ་ལས་ཉི་ཤུ་རྩ་གཅིག་ཏུ་ཕྱེ་བ་ཡིན་ནོ་།བྲམ་ཟེ་རྣམས་ཀྱི་རྗེས་སུ་དཔག་པའི་ཚད་མ་ནི་སྲིད་སྲུང་གི་སྡེ་  
ཚན་རྣམས་ཏེ། བདག་ནི་བྲམ་ཟེ་རྣམས་ཀྱི་སྲིད་སྲུང་གི་སྡེ་ཚན་ཡིན་ནོ། །མཆོད་སྦྱིན་གཅིག་ཏུ་གྱུར་པ་ལས་གཉིས་སུ་དབྱེའོ། །འབྱུང་བ་རྣམ་པ་བཞི་ལས་དབྱེ་བ་བྱས་པས་བརྒྱད་  
  
  
༑བརྒྱད་པ་ལས་དབྱེ་བ་བྱས་བས་ཉི་ཤུ་རྩ་གཉིས་སོ་།བྲམ་ཟེ། འདི་དག་ནི་སྲིད་སྲུང་གི་དབྱེ་བའི་མཆོད་སྦྱིན་གཅིག་ཏུ་བསྡུས་པ་ལ་ཡང་ཉི་ཤུ་རྩ་གཉིས་སོ། །བྲམ་ཟེ་རྣམས་ཀྱི་རྗེས་སུ་  
དཔག་པའི་ཚད་མ་ལ་ཐ་དད་པར་ཕྱེ་ན་བརྒྱ་ཉི་ཤུ་རྩ་གཉིས་སོ། །ཡང་རིག་བྱེད་བཅུ་དྲུག་གི་དབྱེ་བ་སྔོན་གྱི་བྲམ་ཟེ་གང་ཡིན་པ་རྣམས་ཀྱིས་ཡང་དག་པར་བསྟན་ཏོ། །འདོན་པ་ནི་གནས་  
དང༑ བྱཱ་ཀ་ར་ན་དང། འཇིག་རྟེན་རྒྱང་ཕན་པའི་གཙུག་ལག་དང། རྐང་པ་དང། སྤྱོད་པའི་གཙུག་ལག་དང། འདི་དག་རྣམས་ལས་མི་ཤེས་པ་མེད་དེ། ཁོང་དུ་ཆུད་དོ། །དེ་བས་ན་  
འདི་དག་ཐམས་ཅད་གཅིག་ཉིད་དུ་ཤེས་པར་བྱས་ཏེ། གཅིག་ཏུ་གྲུབ་པ་ཡིན་ཏེ། བྲམ་ཟེ་དེ་བས་ན་འདི་དག་ནི་འཇིག་རྟེན་གྱི་མིང་ཙམ་ཏེ་ཐ་སྙད་ཙམ་དུ་བསྟན་ཏེ། བྲམ་ཟེའི་རིགས་  
ཞེས་བྱ་བ་དང། རྒྱལ་རིགས་ཞེས་བྱ་བ་དང། རྗེའུ་རིགས་ཞེས་བྱ་བ་དང། དམངས་རིགས་ཞེས་བྱ་བ་འདི་དག་ཐམས་ཅད་ནི་གཅིག་པ་ཡིན་ཏེ། ཐ་དད་པ་མེད་ཀྱི་བདག་གི་བུ་གཞོན་  
ནུ་སྟག་རྣ་ལ་བུ་མོ་གཟུགས་བཟང་མོ་ཆུང་མའི་དོན་དུ་བྱིན་ཅིག་།རིན་གང་ཕབ་ཅིང་འདོད་པ་དེ་བཞིན་དུ་གཞལ་བར་བྱའོ། །གདོལ་བའི་རྒྱལ་པོ་ཏྲེ་ཤང་ཀུན་ལས་དེ་ལྟ་བུའི་ཚིག་ཐོས་  
པ་དང། བྲམ་ཟེ་པདྨའི་སྙིང་པོ་ཅང་མི་སྨྲ་བར་གྱུར་ཏོ་།ཞུམ་ཞིང་ཕྲག་པ་གློད་ནས་མགོ་སྨད་དེ། ལན་ལ་སྤོབས་པ་མེད་པ་དེ་ནི་ཐ་ཆད་ཀྱི་གནས་ཡིན་ནོ། །དེ་ནས་གདོལ་བའི་རྒྱལ་པོ་  
  
  
༄༅། །ཏྲེ་ཤང་ཀུས་བྲམ་ཟེ་པདྨའི་སྙིང་པོ་ཞུམ་པར་གྱུར་ཅིང་ཕྲག་པའི་ག་ཤ་གློད་དེ་མགོ་སྨད་ནས་ལན་ལ་སྤོབས་པ་མེད་པར་གནས་ཤིང་ཅང་མི་སྨྲ་བར་གྱུར་  
པ་མཐོང་ངོ། །མཐོང་ནས་ཀྱང་འདི་སྐད་ཅེས་སྨྲས་སོ། །བྲམ་ཟེ་ཁྱོད་གང་གི་ཚེ་འདི་ལྟར་མི་འདྲ་བ་མེད་པས་བདག་དང་ལྷན་ཅིག་ཏུ་འབྲེལ་བར་གྱུར་པར་ཤེས་པར་བྱའོ། །འོན་ཏེ། དེ་  
ལྟར་མ་ཡིན་ན་བྲམ་ཟེ་ཁྱོད་ཀྱིས་འདི་ལྟར་ཤེས་པར་བྱ་སྟེ། དེ་ལ་ཇི་སྙམ་དུ་སེམས། བྲམ་ཟེ། གང་ཐོས་པ་དང། ཚུལ་ཁྲིམས་དང། ཤེས་རབ་དང། ཡོན་ཏན་རྣམས་དང་ལྡན་པ་  
བྲམ་ཟེ་ཡིན་ནོ། །མཆོག་གང་ཡིན་པ་དེ་བདག་གི་བུ་གཞོན་ནུ་སྟག་རྣ་ལ་ཡང་ཡོན་ཏན་དེ་དག་ཉིད་ཡོད་པས་བྲམ་ཟེ་ཉིད་དུ་འགྱུར་རོ་།གང་ཞིག་སྣོད་ལྡན་གྱི་མཆོད་སྦྱིན་བྱིན་ཅིང་  
རྟ་བསང་གི་མཆོད་སྦྱིན་དང། མི་བསང་གི་མཆོད་སྦྱིན་དང། ཡང་དག་པར་སྤྱོད་པའི་མཆོད་སྦྱིན་དང། གཏན་པ་མེད་པའི་མཆོད་སྦྱིན་བྱེད་པས་དེ་དག་ཐམས་ཅད་ལུས་དང་  
བྲལ་ནས་བདེ་འགྲོ་མཐོ་རིས་ཀྱི་འཇིག་རྟེན་དུ་སྐྱེ་ཞིང་འདི་བྱེད་པ་བྲམ་ཟེ་ཡིན་པར་འདོད་པ་ནི། བྲམ་ཟེ་ཡང་དེ་ལྟར་ནི་བལྟ་བར་མི་བྱ་སྟེ། དེ་ཅིའི་ཕྱིར་ཞེ་ན། བྲམ་ཟེ་རྣམས་སྣོད་  
ལྡན་གྱི་མཆོད་སྦྱིན་བྱེད་ཅིང། རྟ་བསང་གི་མཆོད་སྦྱིན་དང། མི་བསང་གི་མཆོད་སྦྱིན་དང། ཡང་དག་པར་སྤྱོད་པའི་མཆོད་སྦྱིན་དང། གཏན་པ་མེད་པའི་མཆོད་སྦྱིན་བྱེད་ཅིང་  
  
  
དེ། དེ་ལྟ་བས་ན་བྲམ་ཟེ་ཁྱོད་ལ་བཤད་པར་བྱ་སྟེ། དེ་ནི་མཐོ་རིས་ཀྱི་ལམ་མ་ཡིན་ཏེ། བདག་གིས་བྲམ་ཟེ་ཁྱོད་ཀྱི་ལམ་  
བཤད་པར་བྱ་ཡི་ཉོན་ཅིག་ཚུལ་ཁྲིམས་སྲུང་ཞེས་བློ་གྲོས་དོན་དུ་གཉེར་བས་བདེ་བ་གསུམ་གྱིས་སེམས་རབ་ཏུ་ཞི་བར་གནས་པ་ནི་འཇིག་རྟེན་ཕ་རོལ་ཏུ་བདེ་འགྲོ་དག་ཐོབ་བོ། །བྲམ་  
ཟེ༑ འདི་ལྟར་སྔ་མ་བཞིན་དུ་སྣོད་ལྡན་གྱི་མཆོད་སྦྱིན་ལ་དགའ་བ་དང། རྟ་བསང་གི་མཆོད་སྦྱིན་དང། མི་བསང་གི་མཆོད་སྦྱིན་དང། ཡང་དག་པར་སྤྱོད་པའི་མཆོད་སྦྱིན་དང་  
གཏན་པ་མེད་པའི་མཆོད་སྦྱིན་དག་སྦྱིན་པ་ལ་དགའ་ཞིང་ཡོངས་སུ་འཛིན་པ་དེ་དག་ནི་མེད་པ་ལ་མོས་པ་སྟེ། མཐོ་རིས་ལ་དགའ་ཞིང་འདོད་པས་བྲམ་ཟེ་འདི་ལྟར་ཕྱིས་ཀྱང་སྣོད་ལྡན་གྱི་  
མཆོད་སྦྱིན་བྱེད་ཅིང། རྟ་བསང་གི་མཆོད་སྦྱིན་དང། མི་བསང་གི་མཆོད་སྦྱིན་དང། ཡང་དག་པར་སྤྱོད་པའི་མཆོད་སྦྱིན་དང། གཏན་པ་མེད་པའི་མཆོས་སྦྱིན་བྱེད་པ་ནོ་དོན་མེད་  
ཅིང་མཆོག་ཏུ་བཅོམ་པ་ཆེན་པོར་འགྱུར་རོ། །བྲམ་ཟེ། བདག་གིས་སྨྲས་པ་དེ་ལྟ་བུ་ཡིན་པའི་ཕྱིར་འདིར་བདག་དང་ཁྱོད་ལྷན་ཅིག་འབྲེལ་པར་བྱ་སྟེ། དེ་ཅིའི་ཕྱིར་ཞེ་ན། ཆོས་ཀྱི་  
གདོལ་བ་མི་གཙང་བ་ནི་མ་ཡིན་ནོ། །གཞན་ཡང། བྲམ་ཟེ། དད་པ་ཚུལ་ཁྲིམས་དཀའ་ཐུབ་དང། །ཐོས་དང་ཤེས་རབ་དེ་བཞིན་དང་།ལྟ་བ་མཐོ་རིས་བརྟུལ་ཞུགས་གནས། །རྣམ་  
  
  
༄༅། །པ་བརྒྱད་པོ་དེ་དག་གིས། །མཐོ་རིས་གནས་སུ་འགྲོ་བ་འདོད། །ཕལ་ཆེར་ཤེས་པའི་ཁྱད་པར་གྱིས། །སྣ་ཚོགས་དུ་མའི་མཆོད་སྦྱིན་འདིར། །རྣམ་པ་བརྒྱད་དུ་  
ངེས་པར་བསྟན། །མ་མཉམ་སྲིང་མོའི་འཇིག་རྟེན་ཏེ། །རབ་ཏུ་འཇུག་ལྡན་འདི་ལྟ་སྟེ། །ཉི་མའི་ལྷས་ལས་སྐྱེས་པ་ཡིན། །མི་སྐྱེས་རྣམས་ནི་མི་ལས་སྐྱེས། །བསྐྱེས་པ་ཡི་གཞོན་  
པ་ལས། །གསེར་མདོག་ལྡན་ལས་སྐྱེས་པ་དང། །ཀླུ་རྣམས་ལས་ནི་སྐྱེས་པ་དང། །མ་ཆེན་ས་ལས་བསྐྱེད་པ་ནི། །ཆེན་པོའི་ཆེན་པོ་འོད་སྲུང་སྟེ། །དྲང་སྲོང་བདེ་བའི་ཡིད་  
ཀྱིས་ཤེས། །དེ་ནས་ཡང་བྲམ་ཟེ་པདྨའི་སྙིང་པོ་ལ། བདག་གིས་བྲམ་ཟེ་རྣམས་ཀྱི་རིགས་བཤད་པར་བྱ་ཡི་དེ་ཉོན་ཅིག་རིགས་ནི་འདི་ལྟ་སྟེ། གཽ་ཏ་མ་དང། བད་ས་དང། ཀོད་  
ས་དང། ཀཽ་ཤི་ཀ་དང། འོད་སྲུང་དང། རྒྱས་པ་དང། སྙིང་པོའི་རིགས་ཏེ་འདི་དག་ནི་བྲམ་ཟེའི་རིགས་རྣམ་པ་བདུན་ནོ། །རིགས་དེ་དག་རེ་རེ་ལ་ཡང་རྣམ་པ་བདུན་བདུན་དུ་འགྱུར་  
ཏེ༑ དེ་ལ་གཽ་ཏ་མ་ནི། ཀཽ་ཐུ་མ་དང། དེ་དག་རྒྱ་དང། བ་ར་དྭ་ཛ་དང། བེ་ར་བརྒྱད་པ་དང། བེ་ཀ་ན་ས་དང། རྡོ་རྗེ་རྐང་པ་སྟེ་དེ་དག་གོ་དེ་ལ་པད་ས་ལ་ནི་ཨ་དྲེ་ཡ་ན་དང། མེ་ཏྲེ་  
ཡ་དང། བརྒ་དང། ས་མ་ལ་ནི་དང། མང་པོ་སྐྱེས་དང། ས་པ་རྣ་དང། ཨ་ཉ་ཙ་སྟེ་དེ་དག་གོ་དེ་ལ་ཀོ་ས་ལས་ནི་མོའུ་དགལ་ཡ་ན་དང། གོ་ན་ཡ་ན་དང། ལང་ཆ་ལ་བ་དང། བདུན་  
  
  
སོ་ན་པུ་ག་ན་སྟེ་དེ་དག་གོ་དེ་ལ་ཀཽ་ཤི་ཀ་ལས་ནི་ཀ་ན་ཡ་ན་དང། བ་ཀི་ན་དང། ལོ་ཀ་ཨ་ཁ་དང་ལོ་ཀི་ཧ་ད་སྟེ་དེ་དག་གོ་དེ་ལ་འོད་སྲུང་ལས་ནི་པ་ན་དྭ་ར་དང། ཤུ་ཀ་  
ར་དང། སན་ཏི་ལ་དང། རོ་ཙ་ནི་ཡ་དང། ཨ་ན་པ་ཁྲ་དང་ཨགྣི་བེ་ཤ་སྟེ་དེ་དག་གོ་དེ་ལ་རྒྱས་པ་ལས་ནི་ཛ་ཏུ་ཀ་ན་དང། དྷ་ན་མ་དང། ཛ་ཡ་ཡ་ན་དང། པ་ར་ས་ར་དང། བྱ་ཁྲ་ན་ག་  
དང༑ ཀཱན་ཏཱ་ཡ་ན་དང། ཨོ་པ་མན་ཉ་སྟེ་དེ་དག་གོ་དེ་ལ་སྙིང་པོ་ལས་ནི་མན་ད་ཡ་ན་དང། དོ་མྲ་ཡ་ན་དང། ཀ་ཏ་ཡ་ན་དང། ཤ་ཀ་ཡ་ན་དང། ཡུ་གན་ད་ཡ་ན་དང། ཁ་ན་ཡ་ན་དང། ཀ་  
པི་སྟ་ལ་ཡ་ན་སྟེ་དེ་དག་གོ་དེ་ལ་བྲམ་ཟེ་འདི་ལྟ་བུའི་རིགས་ལྔ་བཅུར་གཅིག་གིས་མ་ཚང་བ་ཡིན་ནོ། །ཡང་དག་པའི་ལྟ་བ་དང། སྡེབ་སྦྱོར་གྱི་འདོན་པ་དང། བྱཱ་ཀ་ར་ཎ་དང། རྐང་པ་  
དང༑ སྤྱོད་པའི་གཙུག་ལག་དང། རིགས་པ་གཞན་པ་དག་རྒྱས་པར་བདག་གིས་བཀླགས་ཀྱི། གཞན་གྱིས་ནི་མ་ཡིན་པར་རིག་པར་བྱ་བའོ་།འདི་ལྟར་གཉེན་དུ་བྱ་བ་ལ་ངེས་པ་  
མེད་པས་ཁྱོད་ཀྱིས་ཤེས་པར་གྱིས་ཤིག་དེ་ལྟ་བས་ན་བྲམ་ཟེའི་རིགས་ཞེས་བྱ་བ་ནི་འཇིག་རྟེན་ཐ་མལ་བས་ཐ་སྙད་དུ་བྱས་པ་ཡིན་ནོ། །འདི་ལྟར་བྲམ་ཟེའི་རིགས་ཞེས་བྱ་བ་དང་  
རྒྱལ་རིགས་ཞེས་བྱ་བ་དང། རྗེའུ་རིགས་ཞེས་བྱ་བ་དང། དམངས་རིགས་ཞེས་བྱ་བ་ཡང་དེ་ལྟར་ཤེས་པར་བྱའོ། །དེ་ལྟ་བས་ན་འདི་དག་ཐམས་ཅད་ནི་གཅིག་པ་ཡིན་ཏེ། ཐ་དད་པ་ནི་  
  
  
༄༅། །མེད་དོ། །བདག་གི་བུ་གཞོན་ནུ་སྟག་རྣ་ལ་བུ་མོ་གཟུགས་བཟང་མོ་ཆུང་མའི་དོན་དུ་བྱིན་ཅིག་གང་རིན་ཕབ་པ་འདོད་པ་དེ་བཞིན་དུ་སྦྱིན་པར་བྱའོ། །ཡང་  
ཚིག་དེ་ལྟ་བུ་གདོལ་བའི་རྒྱལ་པོ་ཏྲེ་ཤང་ཀུ་ལས་ཐོས་པ་དང་བྲམ་ཟེ་པདྨའི་སྙིང་པོ་ཞུམ་པར་གྱུར་ཅིང་ཕྲག་པ་བཅུ་མ་ནས་མགོ་སྨད་དེ། ལན་ལ་སྤོབས་པ་མེད་པ་འདི་ནི་ཐ་ཆད་ཀྱི་  
གནས་ཡིན་པས་ཅང་མི་སྨྲ་བར་གྱུར་ཏོ། །དེ་ནས་གདོལ་བའི་རྒྱལ་པོ་ཏྲེ་ཤང་ཀུས་བྲམ་ཟེ་པདྨའི་སྙིང་པོ་ཞུམ་པར་གྱུར་ཅིང་ཕྲག་པ་བཅུམ་ནས་མགོ་སྨད་དེ། ལན་ལ་སྤོབས་པ་  
མེད་པ་ནི་ཐ་ཆད་ཀྱི་གནས་ཡིན་པས་ཅང་མི་སྨྲ་བར་གྱུར་པ་མཐོང་ངོ། །མཐོང་ནས་ཀྱང་འདི་སྐད་ཅེས་སྨྲས་སོ། །ཅི་འདི་འདྲ་བའི་ས་བོན་བཏབ། །དེ་འདྲ་བ་ཡི་འབྲས་བུར་གྱུར། །སྐྱེ་  
དགུ་འདི་ནི་གཅིག་ཡིན་ཏེ། །ཁྱད་པར་གྱུར་པ་དེ་ལ་མེད། །དབང་པོ་སྣ་ཚོགས་དེ་དག་གིས། །བྱ་བ་ཐ་དད་མཐོང་བར་བསྟན། །བྲམ་ཟེ་དང་ནི་རིགས་གཞན་ལ། །བྱེ་བྲག་ཅུང་ཟད་  
ཡོད་མ་ཡིན། །བདག་ཉིད་ཀུན་ཏུ་བསྟོད་བྱེད་ཀྱང། །འདིར་ནི་རིགས་པ་མ་ཡིན་ཏེ། །སྐྱེ་གནས་གཉིས་ནི་ཕྲད་པ་ལས། །ཁུ་བ་ཁྲག་གཉིས་འདུས་པ་ཡིན། །རིགས་བཞི་དག་ནི་  
རབ་བསྟན་པ། །དེ་ལྟར་ཡིན་ན་དུད་འགྲོ་ལྟར། །ཁྱོད་ནི་སྲིང་མོ་ལ་འཇུག་པ། །སྲིང་མོ་ཆུང་མར་རིགས་མ་ཡིན། །གང་ཚེ་རེ་ཞིག་འཇིག་རྟེན་འདི། །ཚངས་པས་སྐྱེས་པར་རང་གིས་  
  
  
༑བྲམ་ཟེའི་ཆུང་མ་སྲིང་མོ་ཉིད། །རྒྱལ་རིགས་རྒྱལ་པོའི་སྲིང་མོ་ཉིད། །དེ་བཞིན་རྗེའུ་རིགས་རྗེ་རིགས་མོ། །དམངས་རིགས་དམངས་རིགས་དེ་རིགས་མིན། །གལ་ཏེ་བྲམ་ཟེས་  
ཤེས་ན་ནི། །ཆུང་མར་རིགས་པ་མ་ཡིན་ནོ། །སེམས་ཅན་བྲམ་ཟེའི་རིགས་མིན་ཏེ། །འདི་དག་ཉོན་མོངས་ལས་སྐྱེས། །དམན་པ་དག་ནི་མཆོག་ཏུ་སྣང། །སེམས་ཅན་སྣ་ཚོགས་  
རྟེན་ཐ་དད། །ཁྱོད་ལྟར་འདི་དག་རིགས་མཆོག་སྟེ། །བྲམ་ཟེ་རྒྱལ་རིགས་དེ་བཞིན་དུ། །རྗེའུ་རིགས་དམངས་རིགས་དེ་དག་དང། །ཐ་སྙད་འཇུག་པ་ཡོད་མ་ཡིན། །ངེས་བརྗོད་  
རིག་བྱེད་མཆོད་སྦྱིན་དང། །སྙན་དངགས་རིག་བྱེད་སྲིད་སྲུང་སྟེ་།འདི་ལྟར་བཞད་གད་དེས་སྦྱར་དང། །སྡེབ་སྦྱོར་ཇི་ལྟར་དོན་མེད་མིན། །བདག་ཉིད་ཀྱིས་ནི་བརྗོད་བྱས་པ། །བྱམས་  
རིགས་དེ་བཞིན་གསོ་བ་དང། །གོ་རིམས་དང་ནི་རྨོངས་བྱེད་དང་།འདོད་པའི་གཟུགས་དང་ཡིད་མགྱོགས་དང། །དྲི་ཟ་འཇིགས་དང་ཤང་ཀ་དང། །སྤྲུལ་དང་རིན་ཆེན་སྔགས་དང་  
ནི༑ ༑མིག་འཕྲུལ་རྣམས་ནི་འཇིགས་པ་དང། །གྲངས་ལ་མཁས་པར་གྱུར་པ་དང། །བདག་ལ་སྐྱེས་བུའི་རིགས་ཡོད་དེ། །མཚོ་ཡི་སྙིང་པོ་རིན་ཆེན་དང། །རང་གི་སྲིང་མོ་རྣམས་  
ལ་དགའ། །ལྷ་ཡི་རྫུ་འཕྲུལ་ཡང་དག་འཐོབ། །གསོ་བ་ཡི་ནི་རིག་པ་རྣམས། །གདོལ་པ་ཡིད་ནི་མ་བསླབས་ཤིང། །བྲམ་ཟེའི་རིག་བྱེད་ཕ་རོལ་ཕྱིན། །སེར་སྐྱ་ལ་སོགས་སྐྱེས་  
  
  
༄༅། །ནས་ནི། །སྔགས་མཆོག་གི་ནི་ཕ་རོལ་ཕྱིན། །བྲམ་ཟེའི་བུ་ནི་མ་ཡིན་ནོ། །བྲམ་ཟེ་མིན་ཡང་བསམ་པར་གྱིས། །རིགས་ངན་ལས་སྐྱེ་དྲང་སྲོང་ནག་ཐུབ་པ་  
བྱི་བ་ཡ་ན་དང། །དྲག་ཤུལ་ལས་སྐྱེས་གཟི་བརྗིད་ལྡན། །འཇིགས་བྱེད་མངོན་ཤེས་ལྔ་ལྡན་པ། །ཐུབ་པ་ཆེན་པོ་དེ་དག་ནི། །བྲམ་ཟེ་ལས་སྐྱེས་མ་ཡིན་ནོ། །ཅི་ཡིན་བྲམ་ཟེ་ཡང་  
བརྗོད་ཀྱི། །ཐ་སྙད་དུ་ནི་བཏགས་པ་སྟེ། །རྡུལ་ལྡན་མ་ནི་རྒྱལ་རིགས་ལས། །མཁས་ཤིང་དུལ་དང་ལྡན་པ་དང། །བསྟན་བཅོས་ཐམས་ཅད་ལེགས་རྟོགས་པ། །ཐུབ་པ་དགའ་བྱེད་  
དེ་ལས་སྐྱེས། །བྲམ་ཟེའི་བུ་ནི་མ་ཡིན་ནོ། །བྲམ་ཟེ་ཅི་ཡང་མི་བརྗོད་ཀྱི། །གཟི་བརྗིད་དཀའ་ཐུབ་དང་ལྡན་ལ། །མཁས་ཤིང་དུལ་དང་ལྡན་པ་སྟེ། །དྲང་སྲོང་འཇིག་རྟེན་དུ་གྲགས་པ། །  
གང་ཡིན་དེ་ནི་མ་ནུས་སྐྱེད། །བྲམ་ཟེའི་བུ་ནི་མ་ཡིན་ནོ། །ཅི་ཡིན་བྲམ་ཟེ་ཡང་བརྗོད་ཀྱི། །འདི་དག་འཇིག་རྟེན་ཐ་སྙད་དེ། །བྲམ་ཟེ་རྒྱལ་རིགས་དེ་བཞིན་ཏེ། །ད་ལྟར་རྗེའུ་རིགས་  
དམངས་རིགས་ནི། །ཐ་སྙད་དུ་ནི་འཇིགས་པ་ཡིན། །དེ་ལ་བྲམ་ཟེ་ཁྱོད་ཀྱིས་སྨྲས། །འདི་དག་འཇིག་རྟེན་ཐ་སྙད་ཙམ། །འདི་ལྟ་སྟེ། བྲམ་ཟེའི་རིགས་ཞེས་བྱ་བ་དང། རྒྱལ་རིགས་  
ཞེས་བྱ་བ་དང། རྗེའུ་རིགས་ཞེས་བྱ་བ་དང། དམངས་རིགས་ཞེས་བྱ་བ་འདི་དག་ནི་ཐམས་ཅད་གཅིག་ཅིང་དེ་ལ་ཐ་དད་པ་མེད་དོ་།བདག་གི་བུ་གཞོན་ནུ་སྟག་རྣ་ལ་བུ་མོ་  
  
  
རིན་གང་ཕབ་པ་དེ་འདོད་པ་བཞིན་དུ་གཞལ་བར་བྱའོ། །གདོལ་པའི་རྒྱལ་པོ་ཏྲེ་ཤང་ཀུ་ལས་འདི་ལྟ་བུའི་ཚིག་ཐོས་ནས་བྲམ་ཟེ་པདྨའི་  
སྙིང་པོས་གདོལ་པའི་རྒྱལ་པོ་ཏྲེ་ཤང་ཀུ་ལ་འདི་སྐད་ཅེས་སྨྲས་སོ། །ཁྱོད་ཀྱི་རིགས་ཅི་ཡིན། བདག་གི་ཨ་ཏྲེ་ཡའོ། །སྔར་ཅི་ཞིག་སྔར་མིང་ངོ། །ཅི་ཞིག་སྤྱོད་པར་བྱེད། བྱམས་པ་མང་  
དུའོ༑ ༑རབས་དུ་ཡིན། གསུམ་སྟེ། འདི་ལྟ་སྟེ། བད་ས་དང། ཀོའུ་ས་དང། བ་ར་དྭ་ཛྭའོ། །ཅི་ཞིག་ལ་གོམས། ཚངས་པར་སྤྱོད་པ་དང་བཅས་པའི་སྡེབ་སྦྱོར་འདོན་པ་ལའོ། །སྡེབ་སྦྱོར་གྱི་  
གདོན་པ་དུ་ཞིག་དྲུག་པོ་འདི་ལྟ་སྟེ། གཽ་ཏ་མ་དང། ར་མ་ཡ་ནི་དང། ལང་ག་ལི་དང། སཽ་པད་ཙ་ལ་དང། ཀ་པི་ཙ་ལཾ་ཡ་དང། ཨ་ར་ཤི་སེན་ཞེས་བྱ་བ་ཡིན་ནོ། །ཁྱོད་ཀྱི་མའི་རིགས་ཅི་  
ཡིན༑ པ་ར་ཤ་རི་ཡུམ་མོ། །ཁྱོད་ཀྱིས་ས་བྱ་ཏི་བཀླགས་སམ། ཇི་ལྟར་ཡིན། དེ་ལ་ཡི་གེ་དུ་ཞིག་གདོན་པ་ནི་དུ་ཞིག་ཚིག་ནི་དུ་ཞིག་རྐང་པ་ནི་དུ་ཞིག་ཡི་གེ་ནི་ཉི་ཤུ་རྩ་བཞིའོ། །གདོན་པ་  
ནི་གསུམ་མོ། །ཚིག་ནི་གསུམ་མོ། །རྐང་པ་ནི་བརྒྱད་དོ། །ཁྱོད་ཀྱིས་ས་བྱིན་ཏྲ་ཐོན་ཅིག་པདྨའི་སྙིང་པོ། དེ་བཞིན་ཏེ། ལྷན་ཅིག་སྐྱེས་པའི་སྔགས་བཤད་པར་བྱ་ཡི་ཉོན་ཅིག་ཁྱོད་ཀྱིས་ཤོད་  
ཅིག༑ སྨྲས་པ། བྲམ་ཟེ། སྔོན་བྱུང་བ་འདས་པའི་དུས་ན། བསུ་ཞེས་བྱ་བའི་དྲང་སྲོང་མངོན་པར་ཤེས་པ་ལྔ་དང་ལྡན་པ་གཟི་བརྗིད་འབར་ཞིང་མཐུ་ཆེ་བ། བསམ་གཏན་རྣམས་ཐོབ་པ་  
  
  
༄༅། །ཞིག་བྱུང་སྟེ། དེས་ཤིང་མཁན་གྱི་བུ་མོ་སེར་སྐྱ་མ་ཞེས་བྱ་བ་ཆུང་མའི་དོན་དུ་བླངས་སོ། །དེ་ལ་ཀུན་ཏུ་ཆགས་པའི་སེམས་ཀྱིས་བུ་མོ་དེ་དང་ལྷན་ཅིག་ཆགས་  
པ་སྤྱད་པས་རྫུ་འཕྲུལ་ལས་ཉམས་ཤིང་བསམ་གཏན་ཤོར་རོ། །དེ་བདག་ཉིད་ཀྱི་ཉེས་པར་སྤྱོད་པས་ཉམས་པས་རྗེས་སུ་འགྱོད་དོ་།དེའི་ཚེ་སྔགས་འདི་དག་སྨྲས་སོ། །འདི་  
ལྟ་སྟེ། ཨོཾ་བཧུར་བཧུ་བ་སྭ་ཏད་ས་པི་ཏུར་པ་རེ་ཎྱ་བཧར་གྷོ་དཧེ་བ་ས། དི་མ་ཧི་ཙྷོ་ཡོ་ཡོ་ན་པྲ་ཙོད་ཡ་ཡད། བྲམ་ཟེ་སྔགས་འདིས་རྟོགས་པ་མེད་པར་བཅོས་ནས་དེ་ཉིད་ཀྱི་ཉིན་ཞག་ལ་  
བྲམ་ཟེ་སྔགས་བཟླས་ཏེ། སྔོན་བྱུང་བའི་སྐྱེ་དགུའི་བདག་པོས་རལ་པ་དང། དཀའ་ཐུབ་བྱས་ཏེ་ནགས་ཀྱི་ནང་ན་འདུག་སྟེ། དབེན་པའི་གནས་སུ་ཡང་དེ་དང་བདག་དགའ་བར་བྱེད་ཅིང་  
དཀའ་ཐུབ་བྱས་པས་ལྷས་ཟས་མཆོག་བྱིན་ནས་གནས་ཤིང་སྔགས་འདི་བཟླས་སོ། །བཾ་ཉ་ཀ་ཨ་ཏ་སཱ་ཀ་ནྱ་ཨར་ཏ་ཐ་ཕྲ་ཁྲི་ན་འདི་ནི་རྒྱལ་རིགས་ཀྱི་དག་བྱེད་ཀྱི་སྔགས་ཡིན་ཏེ། ཨོཾ་  
ཙི་ན་ཏྲ་མ་ཧིད་དེ་བེ་ཤ་ཀ་པཾ་ཤ་ཤ་ཏཾ་ཤ་ཏྲ་དཾ་ཤ་དཾ། འདི་ནི་རྗེའུ་རིགས་རྣམས་ཀྱི་དག་བྱེད་ཀྱི་སྔགས་ཡིན་ཏེ། ཨཾ་ཨ་ཏ་བ་པྲ་ཏ་པ་ཛེ་མེ་དྷ་ཧ་མ། འདི་ནི་དམངས་རིགས་རྣམས་ཀྱི་དག་  
བྱེད་ཀྱི་སྔགས་ཡིན་ཏེ། ཨཾ་ཀཱ་མཱ་ཧི། ལོ་ཀི་བྲ་བ་རམ་མ་ཕ་ཛྲ་ནཾ། དེ་ཤམ་ཨ་པྲ་ཧ་ན། ཙ་བཧུ་བླ་ན་ཏ་ར་ཡ། དེ་ལྟ་བས་ན་ཁྱོད་ཀྱིས་འདོད་པ་རབ་ཏུ་སྤངས་ནས། མཉམ་པ་མེད་པའི་  
  
  
།བྲམ་ཟེ། འདི་ནི་ཚངས་པའི་མི་མཇེད་ཀྱི་བདག་པོས་དག་བྱེད་དུ་སྨྲས་པ་ཡིན་ཏེ། སྔོན་གྱི་ཡང་དག་པར་རྫོགས་པའི་སངས་རྒྱས་རྣམས་ཀྱིས་རྗེས་སུ་ཡི་  
རང་བར་མཛད་པ་ཡིན་ནོ། །ཀྱེ་ཏྲེ་ཤང་ཀུ། ཁྱོད་ཀྱིས་རྒྱུ་སྐར་གྱི་དབང་པོ་རྣམས་བཀླགས་སམ། ཀྱེ༑ དེ་བཞིན་ཏེ། བདག་གིས་རྒྱུ་སྐར་གྱི་དབང་ཚད་རྣམས་ཁྱོད་ལ་བཤད་ཀྱི་ཉོན་ཅིག་འདི་  
ལྟ་སྟེ། སྨིན་དྲུག་དང། སྣར་མ་དང། མགོ་དང། ལག་དང། ནམ་སོ་དང། རྒྱལ་དང། སྐག་དང། མཆུ་དང། གྲེ་དང། དབོ་དང། མེ་བཞི་དང། ནག་པ་དང། ས་རི་དང། ས་ག་དང་  
ལྷ་མཚམས་དང། སྣྲོན་དང། སྣུབས་དང། ཆུ་སྟོད་དང། ཆུ་སྨད་དང། གྲོ་བཞིན་དང། བྱི་བཞིན་དང། མོན་གྲུ་དང། མོན་གྲེ་དང་ཁྲུམས་སྟོད་དང། ཁྲུམས་སྨད་དང། ནམ་གྲུ་  
དང༑ ཐ་སྐར་དང། བྲ་ཉེ་རྣམས་ཏེ། ཀྱེ་བྲམ་ཟེ་པདྨའི་སྙིང་པོ། དེ་དག་ནི་རྒྱུ་སྐར་ཉི་ཤུ་རྩ་བརྒྱད་དོ། །དེ་ལ་རྒྱུ་སྐར་ནི་དུ། དབྱིབས་ནི་ཇི་སྙེད་ཡོད། ཡུད་ཙམ་དང་ལྡན་པ་ནི་ཇི་སྙེད་ཟས་  
ནི་ཅི༑ རུས་ནི་ཅི། ལྷ་རྣམས་ནི་གང། ཀྱེ་བྲམ་ཟེ་པདྨའི་སྙིང་པོ་ཅན། སྨིན་དྲུག་ནི་སྐར་མ་དྲུག་སྟེ། དབྱིབས་ནི་སྤུ་གྲི་ལྟ་བུའོ། །ཡུད་ཙམ་སུམ་ཅུའི་ཆ་དང་ལྡན་པའོ། །ཟས་ནི་ཞེའོ། །  
ལྷ་ནི་མེའོ། །རུས་ནི་རྗེའུ་རིགས་སོ། །རྒྱུ་སྐར་སྣར་མ་ནི་སྐར་མ་ལྔ་སྟེ། དབྱིབས་ནི་ཤིང་རྟའི་འཕང་ལོ་གཉིས་པ་ལྟ་བུའོ། །ཡུད་ཙམ་ནི་བཞི་བཅུ་རྩ་ལྔའི་ཆ་དང་ལྡན་པའོ། །ཟས་ནི་རི་དྭགས་  
  
  
༄༅། །ཀྱི་ཤའོ། །ལྷ་ནི་སྐྱེ་དགུའི་བདག་པོའོ། །རུས་ནི་པ་ར་དྭ་ཛའོ། །རྒྱུ་སྐར་མགོ་ནི་སྐར་མ་གསུམ་སྟེ། དབྱིབས་ནི་རི་དྭགས་ཀྱི་མགོ་ལྟ་བུའོ། །ཡུད་ཙམ་བཅོ་ལྔའི་  
ཆ་དང་ལྡན་པའོ། །ཟས་ནི་འབྲས་བུ་དང། རྩ་བའོ། །ལྷ་ནི་ཟླ་བའོ། །རུས་ནི་མིག་ཡ་ནའོ། །རྒྱུ་སྐར་ལག་ནི་སྐར་མ་གཅིག་སྟེ་དབྱིབས་ནི་ཐིག་ལེ་ལྟ་བུའོ། །ཡུད་ཙམ་སུམ་ཅུ་རྩ་ལྔའི་  
ཆ་དང་ལྡན་པའོ། །ཟས་ནི་མར་གྱི་ཉིད་ཁུའོ། །ལྷ་ནི་ཉི་མའོ་།རུས་ནི་རྒྱས་པའོ། །རྒྱུ་སྐར་ནམ་སོ་ནི་སྐར་མ་གཉིས་ཏེ། དབྱིབས་ནི་རྐང་པ་ལྟ་བུའོ། །ཡུད་ཙམ་བཅོ་ལྔའི་ཆ་དང་  
ལྡན་པའོ། །ཟས་ནི་སྦྲང་རྩིའོ། །ལྷ་ནི་ཕུར་བུའོ། །རུས་ནི་དབང་བྱེད་དོ། །རྒྱུ་སྐར་རྒྱལ་ནི་སྐར་མ་གསུམ་སྟེ། དབྱིབས་ནི་རིལ་པ་ལྟ་བུའོ། །ཡུད་ཙམ་སུམ་ཅུའི་ཆ་དང་ལྡན་པའོ།།  
ཟས་ནི་སྦྲང་རྩི་དང་ཡོས་སོ། །ལྷ་ནི་ཕུར་བུའོ། །རུས་ནི་ཡིད་ཉིའོ། །རྒྱུ་སྐར་སྐག་ནི་སྐར་མ་གཅིག་སྟེ། དབྱིབས་ནི་ཐིག་ལེ་ལྟ་བུའོ། །ཡུད་ཙམ་བཅོ་ལྔའི་ཆ་དང་ལྡན་པའོ། །ཟས་ནི་  
འོ་མ་དང། འབྲས་ཆན་ནོ། །ལྷ་ནི་རླུང་ལྷའོ། །རུས་ནི་སྤྲུལ་ལོ་།བྲམ་ཟེ་པདྨའི་སྙིང་པོ། རྒྱུ་སྐར་འདི་བདུན་ནི་ཤར་སྒོར་གཏོགས་པའོ། །རྒྱུ་སྐར་མཆུ་ནི་སྐར་མ་ལྔ་སྟེ། དབྱིབས་ནི་  
ཆུ་བོའི་མགུར་ལྟ་བུའོ། །ཡུད་ཙམ་སུམ་ཅུའི་ཆ་དང་ལྡན་པའོ་།ཟས་ནི་ཏིལ་གྱི་རི་ལུ་དང། འོ་མའོ། །ལྷ་ནི་སྤེན་པའོ། །རུས་ནི་སེར་སྐྱའོ། །རྒྱུ་སྐར་གྲེ་ནི་སྐར་མ་གཉིས་ཏེ། དབྱིབས་  
  
  
།ཡུད་ཙམ་སུམ་ཅུའི་ཆ་དང་ལྡན་པའོ། །ཁ་ཟས་ནི་བིལ་བའོ། །ལྷ་ནི་སྐལ་ལྡན་ནོ། །རུས་ནི་གཽ་ཏ་མའོ། །རྒྱུ་སྐར་དབོ་ནི་སྐར་མ་གཉིས་ཏེ། དབྱིབས་ནི་ཁྲི་ལྟ་བུའོ། །  
ཡུད་ཙམ་བཞི་བཅུ་རྩ་ལྔའི་ཆ་དང་ལྡན་པའོ། །ཁ་ཟས་ནི་རྡོ་སྦལ་གྱི་ཤའོ། །ལྷ་ནི་འཕགས་པའོ། །རུས་ནི་ཀཽ་ཤི་ཀའོ། །རྒྱུ་སྐར་མེ་བཞི་ནི་སྐར་མ་ལྔ་སྟེ། དབྱིབས་ནི་ལག་པ་ལྟ་བུའོ།།  
ཡུད་ཙམ་སུམ་ཅུའི་ཆ་དང་ལྡན་པའོ། །ཟས་ནི་བྱ་སྣ་ཚོགས་དང་སྲེད་དའོ། །ལྷ་ནི་ཉི་མའོ། །རུས་ནི་སྲེད་ད་ལྡན་ནོ། །རྒྱུ་སྐར་ནག་པ་ནི་སྐར་མ་གཅིག་སྟེ། དབྱིབས་ནི་པདྨའི་སྙིང་པོ་  
ལྟ་བུའོ། །ཡུད་ཙམ་སུམ་ཅུའི་ཆ་དང་ལྡན་པའོ། །ཁ་ཟས་ནི་ཤིང་ཏོག་སྣ་ཚོགས་ཟའོ། །ལྷ་ནི་ཉི་མའོ། །རུས་ནི་ནགས་པ་ཡ་ནའོ། །རྒྱུ་སྐར་ས་རི་ནི་སྐར་མ་གཅིག་སྟེ། དབྱིབས་ནི་ཐིག་  
ལེ་ལྟ་བུའོ། །ཡུད་ཙམ་བཅོ་ལྔའི་ཆ་དང་ལྡན་པའོ། །ཁ་ཟས་ནི་མོན་སྲན་སྡེའུ་དང། འབྲས་དང་མར་རོ། །ལྷ་ནི་རླུང་ལྷའོ་།རིགས་ནི་ཡིད་ཅན་གྱི་རྒྱུད་དོ། །རྒྱུ་སྐར་ས་ག་ནི་སྐར་མ་  
བཞི་སྟེ། དབྱིབས་ནི་རྭའི་རྟེན་མགོ་ལྟ་བུའོ། །ཡུད་ཙམ་ནི་བཞི་བཅུ་རྩ་ལྔའི་ཆ་དང་ལྡན་པའོ། །ཁ་ཟས་ནི་མེ་ཏོག་གོ་ལྷ་ནི་དབང་བོ་དང། མེ་ལྷའོ། །རུས་ནི་བསྡུས་པ་ཡ་ནའོ། །ཀྱེ་  
པདྨའི་སྙིང་པོ། རྒྱུ་སྐར་བདུན་པོ་འདི་དག་ནི་ལྷོ་ཕྱོགས་ཀྱི་སྒོར་གཏོགས་པའོ། །རྒྱུ་སྐར་ལྷ་མཚམས་ནི་སྐར་མ་བཞི་སྟེ་དབྱིབས་ནི་གླང་པོ་ཆེའི་མགོ་དང། སྣ་ལྟ་བུའོ། །ཡུད་ཙམ་  
  
  
༄༅། །སུམ་ཅུའི་ཆ་དང་ལྡན་པའོ། །ཟས་ནི་ཤ་དང། ཆང་ངོ། །ལྷ་ནི་ཕུར་བུའོ། །རུས་ནི་དམིགས་པ་ཡ་ནའོ། །རྒྱུ་སྐར་སྣྲོན་ནི་སྐར་མ་གསུམ་སྟེ། དབྱིབས་ནི་ཐེམ་  
སྐས་ལྟ་བུའོ། །ཡུད་ཙམ་བཅོ་ལྔའི་ཆ་དང་ལྡན་པའོ། །ཁ་ཟས་ནི་འབྲས་དང། ནས་དང། གྲོའོ། །ལྷ་ནི་དབང་པོའོ། །རུས་ནི་རིང་པའི་རྒྱུད་དོ། །རྒྱུ་སྐར་སྣུབས་ནི་སྐར་མ་དགུ་སྟེ་  
དབྱིབས་ནི་སྡིག་པ་ལྟ་བུའོ། །ཡུད་ཙམ་སུམ་ཅུའི་ཆ་དང་ལྡན་པའོ། །ཟས་ནི་རྩ་བ་དང། འབྲས་བུའོ། །ལྷ་ནི་དམངས་རིགས་གདོལ་པ་ཅན་ནོ། །རུས་ནི་ཀ་ཏ་ཡ་ནའི་རྒྱུད་དོ། །རྒྱུ་སྐར་ཆུ་  
སྟོད་ནི་སྐར་མ་བཞི་སྟེ། དབྱིབས་ནི་བ་ལང་གི་མཇུག་མ་སྒྲེང་བ་ལྟ་བུའོ། །ཡུད་ཙམ་སུམ་ཅུའི་ཆ་དང་ལྡན་པའོ། །ཁ་ཟས་ནི་ནྱ་གྲོ་དཧའི་ཐང་ཆུའོ། །ལྷ་ནི་ཆུ་ལྷའོ། །རུས་ནི་དུར་བའི་  
རྒྱུད་དོ། །རྒྱུ་སྐར་ཆུ་སྨད་ནི་སྐར་མ་བཞི་སྟེ། དབྱིབས་ནི་གླང་པོ་ཆེའི་མཆོད་བ་ལྟ་བུའོ། །ཡུད་ཙམ་བཞི་བཅུ་རྩ་ལྔའི་ཆ་དང་ལྡན་པའོ། །ཁ་ཟས་ནི་སྦྲང་རྩི་དང་ཡོས་སོ། །ལྷ་ནི་རྒྱས་  
པའོ༑ ༑རུས་ནི་མོའུ་དགལ་ཡ་ནའོ། །རྒྱུ་སྐར་བྱི་བཞིན་ནི་སྐར་མ་གསུམ་སྟེ། དབྱིབས་ནི་བ་ལང་གི་མགོ་ལྟ་བུའོ། །ཡུད་ཙམ་དྲུག་གི་ཆ་དང་ལྡན་པའོ། །ཁ་ཟས་ནི་རླུང་ངོ། །ལྷ་ནི་  
ཚངས་པའོ། །རུས་ནི་ཚངས་པ་དང་ལྡན་པའོ། །རྒྱུ་སྐར་གྲོ་བཞིན་ནི་སྐར་མ་གསུམ་སྟེ། དབྱིབས་ནི་རྔ་ལྟ་བུ། ཡུད་ཙམ་སུམ་ཅུའི་ཆ་དང་ལྡན་པའོ། །ཟས་ནི་བྱ་ཤའོ། །ལྷ་ནི་  
  
  
རུས་ནི་ཀཱ་ཏྱཱ་ཡ་ན་གསུམ་པའོ། །ཀྱེ་བྲམ་ཟེ་པདྨའི་སྙིང་པོ། རྒྱུ་སྐར་བདུན་པོ་དེ་དག་ནི་ནུབ་ཀྱི་སྒོར་གཏོགས་པའོ། །རྒྱུ་སྐར་མོན་གྲེ་ནི་སྐར་མ་བཞི་སྟེ། དབྱིབས་ནི་བྱ་ལྟ་  
བུའོ༑ ༑ཡུད་ཙམ་སུམ་ཅུའི་ཆ་དང་ལྡན་པའོ། ཁ་ཟས་ནི་རྒྱ་སྲན་དང། སྲན་ཆུང་ངོ། །ལྷ་ནི་ནོར་ལྷའོ། །རུས་ནི་ཀཽཎྜི་ནྱའོ་།རྒྱུ་སྐར་མོན་གྲུ་ནི་སྐར་མ་གཅིག་སྟེ། དབྱིབས་ནི་ཐིག་ལེ་ལྟ་བུའོ།།  
ཡུད་ཙམ་བཅོ་ལྔའི་ཆ་དང་ལྡན་པའོ། ཁ་ཟས་ནི་ནས་དང་གྲོའོ། །ལྷ་ནི་ཆུ་ལྷའོ། །རུས་ནི་ད་ན་ན་ཡ་ནའོ། །རྒྱུ་སྐར་ཁྲུམས་སྟོད་ནི་སྐར་མ་གཉིས་ཏེ། དབྱིབས་ནི་རྟ་པ་འདྲ་བའོ། །ཡུད་  
ཙམ་སུམ་ཅུའི་ཆ་དང་ལྡན་པའོ། །ཁ་ཟས་ནི་ལུག་གི་ཤ་དང་ཁྲག་གོ་ལྷ་ནི་ཀླུ་དང། གཟའ་ལག་གོ་རུས་ནི་བྲམ་ཟེ་རྣ་ཅན་ནོ། །རྒྱུ་སྐར་ཁྲུམས་སྨད་ནི་སྐར་མ་གཉིས་ཏེ། དབྱིབས་ནི་  
རྐང་པ་ལྟ་བུའོ། །ཡུད་ཙམ་བཞི་བཅུ་རྩ་ལྔའི་ཆ་དང་ལྡན་པའོ། ཁ་ཟས་ནི་བལ་སྲན་ནོ། །ལྷ་ནི་འཕགས་པའོ། །རུས་ནི་ནོར་རྒྱས་ཀྱི་རྒྱུད་དོ། །རྒྱུ་སྐར་ནམ་གྲུ་ནི་སྐར་མ་གཅིག་སྟེ་  
དབྱིབས་ནི་ཐིག་ལེ་ལྟ་བུའོ། །ཡུད་ཙམ་སུམ་ཅུའི་ཆའོ། ཁ་ཟས་ནི་ཞོའོ། །ལྷ་ནི་རྒྱལ་པོའོ། །རུས་ནི་སྲིང་མོ་བརྒྱད་ཀྱི་རྒྱུད་དོ་།རྒྱུ་སྐར་ཐ་སྐར་ནི་སྐར་མ་གཉིས་ཏེ། དབྱིབས་ནི་  
རྟ་འགྲོ་བ་ལྟ་བུའོ། །ཡུད་ཙམ་སུམ་ཅུའི་ཆ་དང་ལྡན་པའོ། ཁ་ཟས་ནི་སྦྲང་རྩིའི་ཐུག་པའོ། །ལྷ་ནི་དྲི་ཟའོ། །རུས་ནི་རྣ་འཇིགས་ནས་ཀྱི་རྒྱུད་དོ། །རྒྱུ་སྐར་བྲ་ཉེ་ནི་སྐར་མ་གསུམ་སྟེ་དབྱིབས་  
  
  
༄༅། །ནི་མོ་མཚན་ལྟ་བུའོ། །ཡུད་ཙམ་སུམ་ཅུའི་ཆ་དང་ལྡན་པའོ། །ཟས་ནི་ཏིལ་དང། འབྲས་སོ། །ལྷ་ནི་གཤིན་རྗེའོ། །རུས་ནི་བརྒའི་རྒྱུད་དོ། །ཀྱེ་པདྨའི་སྙིང་  
པོ༑ རྒྱུ་སྐར་བདུན་པོ་དེ་རྣམས་ནི་བྱང་གི་སྒོར་གཏོགས་པའོ། །ཀྱེ་པདྨའི་སྙིང་པོ། རྒྱུ་སྐར་ཉི་ཤུ་རྩ་བརྒྱད་པོ་དེ་དག་ལས་རྒྱུ་སྐར་དྲུག་ནི། ཡུད་ཙམ་བཞི་བཅུ་རྩ་ལྔའི་ཆ་དང་ལྡན་  
ཏེ༑ འདི་ལྟ་སྟེ། སྣར་མ་དང། ནམ་སོ་དང། གྲེ་དང། ས་ག་དང་ཆུ་སྨད་དང། ཁྲུམས་སྨད་ཅེས་བྱ་བ་འདི་དག་གོ་རྒྱུ་སྐར་ལྔ་ནི་ཡུད་ཙམ་བཅོ་ལྔའི་ཆ་དང་ལྡན་ཏེ། འདི་  
ལྟ་སྟེ། ལག་དང། སྐག་དང། ས་རི་དང། སྣྲོན་དང། ས་ག་ཞེས་བྱ་བ་དེ་དག་གོ་དྲག་པོའི་ཡུད་ཙམ་གྱི་ཆོ་ག་དང་ལྡན་པ་གང་ཞེ་ན། སྔ་མ་ལས་གཞན་པ་སྟེ། ཡུད་ཙམ་སུམ་  
ཅུའི་ཆ་དང་ལྡན་ནོ། །ཀྱེ་པདྨའི་སྙིང་པོ། བདུན་པོ་འདི་དག་ནི་ཤར་གྱི་སྒོ་བ་སྟེ། སྨིན་དྲུག་ནི་དང་པོའོ། །སྐག་ནི་ཐ་མའོ་།བདུན་པོ་འདི་དག་ནི་ལྷོའི་སྒོ་བ་སྟེ། མཆུ་ནི་དང་པོའོ། །  
ས་ག་ནི་ཐ་མའོ། །རྒྱུ་སྐར་བདུན་པོ་འདི་དག་ནི་ནུབ་ཀྱི་སྒོ་བ་སྟེ། ལྷ་མཚམས་ནི་དང་པོའོ། །བྱི་བཞིན་ནི་ཐ་མའོ། །རྒྱུ་སྐར་བདུན་པོ་འདི་དག་ནི་བྱང་ཕྱོགས་ཀྱི་སྒོ་བ་སྟེ། མོན་གྲེ་  
ནི་དང་པོའོ། །བྲ་ཉེ་ནི་ཐ་མའོ། །ཀྱེ་པདྨའི་སྙིང་པོ། རྒྱུ་སྐར་ཉི་ཤུ་རྩ་བརྒྱད་པོ་དེ་དག་ལས་བདུན་ནི་སྟོབས་དང་ལྡན་པ་སྟེ། བདུན་གང་ཞེ་ན། འདི་ལྟ་སྟེ། ཤར་ཕྱོགས་ཀྱི་བཞི་དང་  
  
  
ལྷ་མཚམས་དང། ས་རིའོ། །གསུམ་ནི་དྲག་པོ་སྟེ་ལག་དང། སྐག་དང། བྲ་ཉེ་ཞེས་བྱ་བའོ། །བཞི་ནི་མཆོད་པར་བྱ་བ་སྟེ། བྱང་ཕྱོགས་ཀྱི་གསུམ་དང། སྣར་མའོ། །ལྔ་ནི་  
འཇམ་པ་སྟེ། གྲོ་བཞིན་དང། ནམ་གྲུ་དང། མོན་གྲེ་དང། སྣྲོན་དང། སྣུབས་ཞེས་བྱ་བའོ། །ལྔ་ནི་འཛིན་པའི་རིགས་ཏེ། མེ་བཞི་དང། ནག་པ་དང། སྐག་དང། མཆུ་དང། བྱི་བཞིན་ནོ།།  
བཞི་ནི་མྱུར་བར་བྱེད་པ་སྟེ། སྨིན་དྲུག་དང། མགོ་དང། རྒྱལ་དང། ཐ་སྐར་རོ། །ཀྱེ་པདྨའི་སྙིང་པོ། རྒྱུ་སྐར་ཉི་ཤུ་རྩ་བརྒྱད་པོ་དེ་དག་ནི་རིམ་གྱིས་འཇུག་པ་གསུམ་དང་ལྡན་ཏེ། ཁྱུ་  
མཆོག་གི་འཇུག་པ་དང། བེའུ་འཇུག་པ་དང། ཟུང་ལྷན་ཅིག་ཏུ་འཇུག་པའོ། །དེ་ལ་རྒྱུ་སྐར་སྔོན་དུ་འགྲོ་ཞིང། ཟླ་བ་ཕྱི་ནས་འགྲོ་བ་ནི་ཁྱུ་མཆོག་གི་འཇུག་པ་ཞེས་བྱའོ། །གང་གི་ཚེ་  
ཟླ་བ་སྔོན་དུ་འགྲོ་ཞིང་རྒྱུ་སྐར་ཕྱིར་འབྱུང་བ་ལ་ནི་བེའུ་འཇུག་པ་ཞེས་བྱའོ། །ཡང་གང་གི་ཚེ་ཟླ་བ་དང། རྒྱུ་སྐར་གཉིས་ལྷན་ཅིག་དུ་འཇུག་པ་དེ་ལྟ་བུ་ནི་འདིར་ཟུང་དུ་འཇུག་པ་ཞེས་བྱའོ། །  
གཞན་ཡང། པདྨའི་སྙིང་པོ། གཟའ་རྣམས་བཤད་པར་བྱ་ཡི་ཉོན་ཅིག་འདི་ལྟ་སྟེ། པ་བསངས་དང། གཟའ་ལྷག་པ་དང། སྤེན་པ་དང། ཕུར་བུ་དང། མིག་དམར་དང། སྒྲ་གཅན་  
དང༑ མཇུག་རིང་དང། ཉི་མ་དང། ཟླ་བ་ཞེས་བྱ་བ་ཡིན་ནོ་།འདི་དག་དང། རྒྱུ་སྐར་འཇིག་རྟེན་དུ་འཛོམ་པ་བཤད་ཅིང་ཇི་ལྟར་ཉིན་མཚན་རིང་བ་ཡང་བཤད་པར་བྱ་སྟེ། དེ་ལ་དགུན་  
  
  
༄༅། །གྱི་ཟླ་བ་གཉིས་པའི་ཚེས་བརྒྱད་ལ། རྒྱུ་སྐར་སྣར་མ་ཉིན་མོ་ལ་ཡུད་ཙམ་བཅུ་གཉིས་སུ་འགྱུར་རོ། །མཚན་མོ་ལ་ཡུད་ཙམ་བཅོ་བརྒྱད་དོ། །སོས་གའི་ཟླ་བ་ཐ་  
མའི་ཚེས་བརྒྱད་ལ་རྒྱུ་སྐར་ནི་སྣར་མའོ། །ཉིན་མོ་ལ་ནི་ཡུད་ཙམ་བཅོ་བརྒྱད་དུ་འགྱུར་རོ། །མཚན་མོ་ལ་ནི་ཡུད་ཙམ་བཅུ་གཉིས་སོ། །དབྱར་གྱི་ཟླ་བ་ཐ་མའི་ཚེས་བརྒྱད་ལ་རྒྱུ་སྐར་ནི་སྣར་  
མའོ༑ ༑ཉིན་མོ་ལ་ནི་ཡུད་ཙམ་བཅུ་བཞིའོ། །མཚན་མོ་ལ་ནི་ཡུད་ཙམ་བཅུ་དྲུག་གོ་ཀྱེ་ཏྲེ་ཤང་ཀུ། ཉིན་པར་རྣམས་ཉིན་པར་དང་ཕྱི་དེ་ཉིན་པར་རྗེས་སུ་འགྲོ་བ་ཡིན་ནམ། ཅི་ཡར་ངོ་  
དང༑ མར་ངོ་རྗེས་སུ་འགྲོ་བ་ཡིན་ནམ། ཅི་ལོ་རྣམས་དགུན་ཟླ་ཐ་ཆུང་གིས་འཕེལ་བ་ཡིན་ནམ། ཅི་དུས་རྣམས་དབྱར་ཟླ་ར་བས་འཕེལ་བ་ཡིན་ནམ། ཀྱེ་ཏྲེ་ཤང་ཀུན། སྐད་ཅིག་མ་  
རྣམས་ཀྱི་ཚད་གྲུབ་པ་ཇི་ལྟ་བུ་ཡུད་ཙམ་རྣམས་ཀྱི་ནི་ཇི་ལྟ་བ་ཡིན། ཀྱེ་པདྨའི་སྙིང་པོ། བུད་མེད་རས་བལ་འཁལ་བ་འདའ་བ་ཤིན་ཏུ་རིང་བ་དང། ཐུང་བར་འདྲེན་པ་མ་ཡིན་པ་དེ་ལྟ་བུ་ནི་དེ་  
ཉིད་དེའི་སྐད་ཅིག་མ་དེའི་ཚད་དོ། །དེའི་སྐད་ཅིག་མ་ཉི་ཤུ་རྩ་དྲུག་ལ་སྐད་ཅིག་གཅིག་སྐད་ཅིག་དྲུག་ལ་ནི་ཐང་ཅིག་གཅིག་གོ་།ཐང་ཅིག་གསུམ་ལ་ནི་ཡུད་ཙམ་གཅིག་གོ་དེ་ལྟ་བུའི་  
རིམ་པས་རྗེས་སུ་འབྲེལ་པའི་ཡུད་ཙམ་སུམ་ཅུ་ལ་ནི་ཉིན་ཞག་ཏུ་ཤེས་པར་བྱའོ། །ཡུད་ཙམ་དེ་དག་ལ་འདི་ལྟ་བུའི་མིང་དུ་འགྱུར་ཏེ། ཉི་མ་ཤར་བ་ན་སྐྱེས་བུ་དྲུག་ཅུ་རྩ་དགུའི་གྲིམ་མ་  
  
  
རོ། །སྐྱེས་བུ་དྲུག་ཅུས་གཞལ་བའི་གྲིབ་མ་ནི་དཀར་པོ་ཞེས་བྱ་བའི་ཡུད་ཙམ་དུ་འགྱུར་རོ། །སྐྱེས་བུ་བཅུ་གཉིས་ཀྱིས་གཞལ་  
བའི་གྲིབ་མའི་ཡུན་ལ་ཡང་དག་པར་འཕེལ་བ་ཞེས་བྱ་བའི་ཡུད་ཙམ་དུ་འགྱུར་རོ། །སྐྱེས་བུ་དྲག་གིས་བཅལ་བའི་གྲིབ་མའི་ཡུན་ལ་སྟོན་ཞེས་བྱ་བའི་ཡུད་ཙམ་དུ་འགྱུར་རོ། །སྐྱེས་  
བུ་ལྔ་ཡིས་བཅལ་བའི་གྲིབ་མའི་ཡུན་ལ་མངོན་པར་འཕེལ་བ་ཞེས་བྱ་བའི་ཡུད་ཙམ་དུ་འགྱུར་རོ། །སྐྱེས་བུ་བཞི་ཡིས་བཅལ་བའི་གྲིབ་མའི་ཡུན་ལ་གང་གསུམ་ཞེས་བྱ་བའི་ཡུད་ཙམ་  
དུ་འགྱུར་རོ། །སྐྱེས་བུ་གསུམ་གྱིས་བཅལ་བའི་གྲིབ་མའི་ཡུན་ལ་བཞིན་ལེགས་ཞེས་བྱ་བའི་ཡུད་ཙམ་དུ་འགྱུར་རོ། །ཉི་མ་གུང་ན་གནས་པ་ནི་གང་གི་རྡོ་རྗེ་ཞེས་བྱ་བའི་ཡུད་ཙམ་དུ་འགྱུར་  
རོ༑ ༑དེའི་རྗེས་ལ་ནི་སྲིན་པོ་ཞེས་བྱ་བའི་ཡུད་ཙམ་དུ་འགྱུར་རོ་།དབུས་ནས་ཅུང་ཞིག་ཡོལ་བ་སྐྱེས་བུ་གཅིག་གིས་བཅལ་བའི་གྲིབ་མའི་ཡུན་ནི་རོ་ཧི་ཏ་ཞེས་བྱ་བའི་ཡུད་ཙམ་དུ་འགྱུར་རོ། །  
སྐྱེས་བུ་བཞི་ཡིས་བཅལ་བའི་གྲིབ་མའི་ཡུན་ནི་སྟོབས་ཞེས་བྱ་བའི་ཡུད་ཙམ་དུ་འགྱུར་རོ། །སྐྱེས་བུ་ལྔས་བཅལ་བའི་གྲིབ་མའི་ཡུན་ནི་རྣམ་པར་རྒྱལ་བ་ཞེས་བྱ་བའི་ཡུད་ཙམ་དུ་འགྱུར་  
རོ༑ ༑སྐྱེས་བུ་དྲུག་གིས་བཅལ་བའི་གྲིབ་མའི་ཡུན་ནི་རོ་ཐམས་ཅད་པ་ཞེས་བྱ་བའི་ཡུད་ཙམ་དུ་འགྱུར་རོ། །སྐྱེས་བུ་བཅུ་གཉིས་ཀྱིས་བཅལ་བའི་གྲིབ་མའི་ཡུན་ནི་ནོར་ཞེས་བྱ་བའི་ཡུད་  
  
  
༄༅། །ཙམ་དུ་འགྱུར་རོ། །སྐྱེས་བུ་བརྒྱད་ཀྱིས་བཅལ་བའི་གྲིབ་མའི་ཡུན་ནི་བལྟ་ན་སྡུག་ཅེས་བྱ་བའི་ཡུད་ཙམ་དུ་འགྱུར་རོ་།སྐྱེས་བུ་དྲུག་ཅུ་རྩ་དགུས་བཅལ་བའི་གྲིབ་  
མའི་ཡུན་ནི་གཞན་འཇིགས་ཞེས་བྱ་བའི་ཡུད་ཙམ་དུ་འགྱུར་རོ། །དེ་དག་ནི་ཉི་མ་ནུབ་པར་རྩོམ་པ་ཞེས་བྱ་བའི་ཡུད་ཙམ་དུ་འགྱུར་རོ། །དེ་དང་ཉིན་མོ་རྣམས་ཀྱི་ཡུད་ཙམ་ཡིན་ནོ། །  
ཀྱེ་པདྨའི་སྙིང་པོ། མཚན་མོ་རྣམས་ཀྱི་ཡུད་ཙམ་བཤད་པར་བྱ་སྟེ། འདི་ལྟ་སྟེ། ཉི་མ་ནུབ་པ་ནི་དྲང་པོ་ཞེས་བྱ་བའི་ཡུད་ཙམ་དུ་འགྱུར་རོ། །དེའི་རྗེས་ལ་ནི་སྐར་མ་རྒྱུ་བ་ཞེས་བྱ་བའི་ཡུད་  
ཙམ་དུ་འགྱུར་རོ། །དེ་ནས་ཡང་དག་ཟུང་ཞེས་བྱ་བའི་ཡུད་ཙམ་མོ། །དེ་ནས་ད་ལྟར་ཞེས་བྱ་བའི་ཡུད་ཙམ་མོ། །དེ་ནས་མཐའ་མེད་ཅེས་བྱ་བའི་ཡུད་ཙམ་མོ། །དེ་ནས་བོང་བུ་ཞེས་བྱ་  
པའི་ཡུད་ཙམ་དུ་འགྱུར་རོ། །དེ་ནས་སྲིད་མོ་ཞེས་བྱ་བའི་ཡུད་ཙམ་མོ། །ནམ་གྱི་གུང་ལ་གནས་པ་ན་ནི་ཆ་ཤས་ཞེས་བྱ་བའི་ཡུད་ཙམ་མོ། །ནམ་གྱི་གུང་འདས་པ་ན་བྲམ་ཟེ་ཞེས་བྱ་  
བའི་ཡུད་ཙམ་མོ། །དེ་ནས་ཉིས་སྐྱེད་ཅེས་བྱ་བའི་ཡུད་ཙམ་མོ་།དེ་ནས་མ་རྒ་ཞེས་བྱ་བའི་ཡུད་ཙམ་མོ། །དེ་ནས་མུན་འཇིགས་ཞེས་བྱ་བའི་ཡུད་ཙམ་མོ། །དེ་ནས་མ་ཞེས་བྱ་  
བའི་ཡུད་ཙམ་མོ། །དེ་ནས་ཉི་མའི་གདུང་བ་ཞེས་བྱ་བའི་ཡུད་ཙམ་མོ། །དེ་ནས་བྱི་བཞིན་ཞེས་བྱ་བའི་ཡུད་ཙམ་མོ། །པདྨའི་སྙིང་པོ། ཡུད་ཙམ་སུམ་ཅུ་པོ་དེ་དག་ནི་ཉིན་ཞག་ཡིན་  
  
  
།དེ་ཡི་སྐད་ཅིག་ཐང་ཅིག་ཡུད་ཙམ་ནི་།ཡུད་ཙམ་སུམ་ཅུའི་ཆ་མཆོག་ཐང་གཅིག་གོ། ཐང་ཅིག་ཆམ་ཆོག་དྲུག་ཆེ་སྐད་ཅིག་གོ། སྐད་ཅིག་ཉི་ཤུ་བརྒྱ་ཆ་དེ་སྐད་ཅིག་ཇི་ལྟར་བུད་  
མེད་རིང་ཐུང་གིས། །རས་བལ་འདའ་བ་འདྲེན་སྤངས་པ། །འདིར་དེ་སྐད་ཅིག་རིང་པོ་སྟེ། །དེ་ཡི་སྐད་ཅིག་བརྒྱ་ཉི་ཤུ། །སྐད་ཅིག་གཅིག་དེ་དྲུག་ཐང་ཅིག་ཐང་ཅིག་སུམ་ཅུ་ཡུད་ཙམ་གཅིག་  
དེ་ལྟ་བུ་ཡི་སྤྱོར་བ་ཡིས། །ཡུད་ཙམ་སུམ་ཅུ་ཉིན་ཞག་གཅིག་ཉིན་ཞག་སུམ་ཅུ་ཟླ་གཅིག་སྟེ། ཟླ་བ་བཅུ་གཉིས་ལོ་གཅིག་གོ་བཞི་མཐོང་དཀར་དང་འཇམ་བཅས་དང། །ཉི་སྐྱེས་བཞིན་  
ལེགས་སྤོང་བྱེད་དང། །རོ་ཧི་སྟོབས་ལྡན་རྣམ་རྒྱལ་དང། །ཐམས་ཅད་རོ་པ་ནོར་དང་ནི། །མནན་ད་ར་དང་གཞན་འཇིགས་དང། །དྲག་པོ་དང་ནི་སྐར་མ་སྤྱོད། །ཡང་དག་གཟུང་དང་ད་  
ལྟར་དང། །མཐའ་ཡས་དང་ནི་བོང་བུ་དང། །སྲིན་པོ་ཆ་ཤས་བྲམ་ཟེ་དང། །ཉིད་སྐྱེས་ཨརྒ་མན་འཇིགས་དང། །མེ་དང་ཉི་མས་གདུངས་པ་དང། །བྱི་བཞིན་ཞེས་ནི་བྱ་བ་རྣམས།།  
ཡུད་ཙམ་རྣམས་ཀྱི་མིང་ཡིན་ནོ། །ཡང་བྲམ་ཟེ། དུས་རྣམས་ཀྱི་འབྱུང་བ་བཤད་པར་བྱ་ཡི་ཉོན་ཅིག་དུས་རྣམས་ཇི་ལྟར་འགྱུར་བ་ཡང་བརྗོད་པར་བྱའོ། །མིག་འབྱེད་འཛུམ་གཉིས་ལ་ཐང་ཅིག་  
གཅིག་གོ་ཐང་ཅིག་བཞི་ལ་མཆོག་དཀའ་གཅིག་གོ་མཆོག་དཀའ་བཅུ་དྲུག་ལ་ནི་དུས་ཚོད་གཅིག་གོ་དུས་ཚོད་སུམ་ཅུ་ལ་ཆུ་ཚོད་གཅིག་གོ་།དེ་ལ་ཆུ་ཚོད་གཉིས་ལ་ནི་ཡུད་ཙམ་གཅིག་  
  
  
༄༅། །གོ༑ ཡུད་ཙམ་གཅིག་གི་ཚད་ཅི་ཙམ་ཞེ་ན། ཆུ་སྲང་བརྒྱ་བུམ་པར་བླུགས་ནས་འཛག་པའི་ཚད་དོ། །ཆུ་ཚོད་ཀྱི་བུམ་པའི་ཚད་ཅི་ཙམ་ཞེ་ན། འོལ་མ་སེ་གཅིག་  
གིས་གསེར་སོར་བཞི་བསྙད་དེ། ཕྱོགས་བཞི་ནས་མཉམ་པར་བཟླུམས་པའི་ཚད་ཀྱི་བུམ་པའི་ཞབས་སུ་བརྟོལ་ནས། ཆུ་ཟད་པ་དེ་ཉི་ཆུ་ཚོད་གཅིག་གི་ཚད་དོ། །ཆུ་ཚོད་གཉིས་  
ནི་ཡུད་ཙམ་གཅིག་གོ། བྲམ་ཟེ། དེ་ལྟ་བུའི་ཡུད་ཙམ་སུམ་ཅུ་ལ་ནི་ཞག་གཅིག་ཏུ་འདོད་དོ། །མིག་འབྱེད་འཛུམ་བཅུ་དྲུག་ནི་མཆོག་དཀའོ་།མཆོག་དཀའ་བཅུ་དྲུག་ལ་ནི་དུས་ཚོད་  
གཅིག་གོ་དུས་ཚོད་དྲུག་ཅུ་རྩ་བཞི་ལ་ནི་ཡུད་ཙམ་གཅིག་གོ་ཡུད་ཙམ་སུམ་ཅུ་ལ་ཉིན་ཞག་གཅིག་གོ་ཉིན་ཞག་སུམ་ཅུ་ལ་ཟླ་བ་གཅིག་གོ། ཟླ་བ་བཅུ་གཉིས་ལ་ནི་ལོ་གཅིག་  
གོ༑ འདི་ལྟར་མིག་ཕྱེ་བ་དང། བཙུམས་པ་བྱེ་བ་ཕྲག་བཅུ་དྲུག་པ་འབུམ་ཕྲག་ལྔ་བཅུ་རྩ་བརྒྱད་དང། སྟོང་ཕྲག་བརྒྱད་ཅུ་ལ་ནི་ལོ་གཅིག་གོ་ཡང་དེ་ལྟ་བུ་དེ་ནི་རེ་ཞིག། བྲམ་ཟེ། དུས་  
འབྱུང་བ་བཤད་པ་ཡིན་ནོ། །བྲམ་ཟེ། རྒྱང་གྲགས་དང། དཔག་ཚད་བསྐྱེད་པ་ཉོན་ཅིག་རྡུལ་ཕྲ་རབ་བདུན་ལ་ནི་རྡུལ་ཕྲན་གཅིག་གོ་རྡུལ་ཕྲན་བདུན་ལ་ནི་མཐོང་བ་ཐམས་ཅད་  
ལས་ཕྲ་བའི་ཉི་ཟེར་གཅིག་གོ་ཉི་ཟེར་གྱི་རྡུལ་བདུན་ལ་ནི་རི་བོང་གི་རྡུལ་གཅིག་གོ་རི་བོང་གི་རྡུལ་བདུན་ལ་ནི་ལུག་རྡུལ་གཅིག་གོ་།ལུག་རྡུལ་བདུན་ལ་ནི་གླང་རྡུལ་གཅིག་གོ་  
  
  
སྲོ་མ་བདུན་ལ་ནི་ཤིག་གཅིག་གོ་ཤིག་བདུན་ལ་ནི་ནས་གཅིག་གོ་ནས་བདུན་ལ་ནི་སོར་གཅིག་གོ་སོར་བཅུ་གཉིས་ལ་ནི་མཐོ་གང་ངོ། །མཐོ་  
དོ་ལ་ནི་ཁྲུ་གང་ངོ། །ཁྲུ་བཞི་ལ་ནི་གཞུ་གང་ངོ། །གཞུ་སྟོང་ལ་ནི་རྒྱང་གྲགས་གཅིག་གོ་རྒྱང་གྲགས་བཞི་ལ་ནི་མ་ག་དཧའི་དཔག་ཚད་གཅིག་གོ་དཔག་ཚད་གཅིག་ལ་རྡུལ་ཕྲ་རབ་  
བྱེ་བ་ཕྲག་འབུམ་ཕྲག་ཉི་ཤུ་རྩ་བཞི་དང། བྱེ་བ་བརྒྱ་སྟོང་ཕྲག་སུམ་ཅུ་རྩ་དགུ་ཡོད་དེ། ཡང་དེ་ལྟ་བུ་ནི་དཔག་ཚད་དོ། །བྲམ་ཟེ། གསེར་བསྐྱེད་པའི་ཚད་བཤད་པར་བྱ་ཡི་ཉོན་ཅིག་  
ནས་བཅུ་གཉིས་ལ་ནི་མ་ཤ་ཀ་གཅིག་གོ་མ་ཤ་ཀ་བཅུ་དྲུག་ལ་ནི་ཞོ་གཅིག་སྟེ། གསེར་གྱི་ཚད་དོ། །བྲམ་ཟེ་ཉོན་ཅིག་ཞོ་གཅིག་ལ་རྡུལ་ཕྲ་རབ་བྱེ་བ་ཕྲག་གཉིས་དང། སྟོང་ཕྲག་ཉི་  
ཤུ་རྩ་ལྔ་དང། བརྒྱ་ཕྲག་ལྔ་དང་ཉག་བརྒྱད་ཡོད་དོ་།བྲམ་ཟེ། ཡང་དེ་ལྟ་བུ་དེ་ནི་གསེར་བསྐྱེད་པའི་ཚད་ཡིན་ནོ་།བྲམ་ཟེ། སྲང་གི་ཚད་ཉོན་ཅིག་མ་ཤ་ཀ་དྲུག་ཅུ་རྩ་བཞི་ལ་ནི། མ་ག་དཧའི་  
སྲང་གི་སྲང་གཅིག་གོ་དེ་ནི་སྲང་གི་ཚད་མདོར་བསྡུས་པ་ཡིན་ནོ་།སྲང་གཅིག་ལ་རྡུལ་ཕྲ་རབ་བྱེ་བ་ཕྲག་བརྒྱད་དང། བརྒྱ་སྟོང་ཕྲག་བཞི་བཅུ་རྩ་བཞི་དང། བདུན་སྟོང་ཉིས་བརྒྱ་དང་  
ཉག་བརྒྱད་ཅུ་ཡོད་དེ། བྲམ་ཟེ། ཡང་དེ་ལྟ་བུ་དེ་ནི་སྲང་གི་ཚད་ཡིན་ནོ། །བྲམ་ཟེ། ཁུ་བ་གཞལ་པ་རྣམས་ཀྱི་ཚད་ཉོན་ཅིག་།མ་ག་དཧའི་སྲང་ཉི་ཤུ་རྩ་བཞི་བྲེ་གང་སྟེ། ཁུ་བ་རྣམས་བཅལ་བའི་  
  
  
༄༅། །ཚད་དོ། །མ་ག་དྷ་པ་རྣམས་ཀྱང་སྲང་དང། བྲེ་མདོར་བསྟན་པ་ཡིན་ཏེ། བྲེ་གང་ལ་རྡུལ་ཕྲ་རབ་བྱེ་བ་ཕྲག་ཉིས་བརྒྱ་རྩ་གསུམ་དང། བརྒྱ་སྟོང་ཕྲ་གསུམ་  
ཅུ་རྩ་དགུ་དང། སྟོང་ཕྲག་བདུན་ཅུ་རྩ་བཞི་དང། བདུན་བརྒྱ་དང། ཉག་ཉི་ཤུ་ཡོད་དོ། །བྲམ་ཟེ། ཡང་དེ་ལྟ་བུ་དེ་ནི་ཁུ་བ་རྣམས་བཅལ་བ་ཡིན་ནོ། །བྲམ་ཟེ་འབྲུ་རྣམས་བཅལ་བའི་ཚད་  
ཉོན་ཅིག་སྲང་ཉི་ཤུ་རྩ་དགུ་དང། ཞོ་གཉིས་ནི་མ་ག་དཧའི་བྲེ་གང་སྟེ། འབྲུ་བཅལ་བའི་ཚད་དོ། །མ་ཤ་ཀ་དྲུག་ཅུ་ནི་ཡང་བྲེའི་ཚད་དོ། །མདོར་བསྟན་པ་ཡིན་ནོ། །བྲེ་གང་ལ་རྡུལ་ཕྲ་  
རབ་བྱེ་བ་ཕྲག་བརྒྱ་ལྔ་བཅུ་དང། བརྒྱ་སྟོང་ཕྲག་བརྒྱད་ཅུ་རྩ་གཉིས་དང། སྟོང་ཕྲག་དྲུག་ཅུ་རྩ་གཅིག་དང། ལྔ་བརྒྱ་ཡོད་དོ། །ཡང་བྲམ་ཟེ། དེ་ལྟ་བུ་དེ་ནི་འབྲུ་བཅལ་བའི་ཚད་ཡིན་  
ནོ༑ ༑ཡང་ཀྱེ་ཏྲེ་ཤང་ཀུ། རྒྱུ་སྐར་རྣམས་ཀྱི་ལུང་བསྟན་བཀླགས་ན་སྨོས་ཤིག་ཀྱེ༑ གཞན་ཡང། བདག་གིས་རྒྱུ་སྐར་རྣམས་ཀྱི་ལུང་བསྟན་པའི་ལེའུ་ཞེས་བྱ་བ་བཤད་ཀྱི་ཉོན་ཅིག་  
ཀྱེ་བྲམ་ཟེ། སྨིན་དྲུག་ལ་སྐྱེས་པ་ནི་གྲགས་པ་དང་ལྡན་པར་འགྱུར་རོ། །སྣར་མ་ལ་སྐྱེས་པ་ནི་ལེགས་ཤིང་སྐལ་བ་དང་ལྡན་པར་འགྱུར་རོ། །མགོ་ལས་སྐྱེས་པ་ནི་འཐབ་མོ་དོན་དུ་  
གཉེར་བར་འགྱུར་རོ། །ལག་ལས་སྐྱེས་པ་ནི་ཟས་སྐོམ་འབྱུང་བར་འགྱུར་རོ། །ནམ་སོ་ལས་སྐྱེས་པ་ནི་ཞིང་རྨོ་ཞིང་བ་ལང་སྐྱོང་བར་འགྱུར་རོ། །རྒྱལ་ལས་སྐྱེས་པ་ནི་ཚུལ་ཁྲིམས་  
  
  
།སྐག་ལས་སྐྱེས་པ་ནི་འདོད་ཆགས་ཆེ་བར་འགྱུར་རོ། །མཆུ་ལས་སྐྱེས་པ་ནི་མཐུ་ཆེ་བར་འགྱུར་རོ་།གྲེ་ལས་སྐྱེས་པ་ནི་ཚེ་ཐུང་བར་འགྱུར་རོ། །དབོ་ལས་སྐྱེས་  
པ་ནི་བསྙེན་གནས་ལ་གནས་ཤིང་ཚུལ་ཁྲིམས་དང་ལྡན་པར་ཕ་རོལ་ཏུ་མཐོ་རིས་སུ་འགྱུར་རོ། །མེ་བཞི་ལས་སྐྱེས་པ་ནི་ལག་པ་ནས་རྐུ་བར་འགྱུར་རོ། །ནག་པ་ལས་སྐྱེས་པ་ནི་གླུ་དང་  
གར་ལ་མཁས་ཤིང་ཆོ་ག་དང། རིག་པ་དང་ལྡན་པར་འགྱུར་རོ་།ས་རི་ལས་སྐྱེས་པ་ནི་རྩིས་ལ་མཁས་ཤིང་ཚོགས་ཆེན་པོའི་གཙོ་བོར་འགྱུར་རོ། །ས་ག་ལས་སྐྱེས་པ་ནི་རྒྱལ་པོའི་  
མངག་གཞུག་པར་འགྱུར་རོ། །ལྷ་མཚམས་ལ་སྐྱེས་པ་ནི་ཟོང་དང་བཅས་པའི་ཚོང་པར་འགྱུར་རོ། །སྣྲོན་ལས་སྐྱེས་པ་ནི་ལོངས་སྤྱོད་ཆུང་བར་འགྱུར་རོ། །སྣུབས་ལས་སྐྱེས་པ་ནི་གྲགས་  
པ་བསྟེན་ཅིང་བུ་དང་ལྡན་པར་འགྱུར་རོ། །ཆུ་སྟོད་ལས་སྐྱེས་པ་ནི་རྣལ་འབྱོར་པར་འགྱུར་རོ། །ཆུ་སྨད་ལས་སྐྱེས་པ་ནི་རིགས་བཙུན་ཞིང་དབང་ཕྱུག་དང་ལྡན་པར་འགྱུར་རོ། །བྱི་བཞིན་  
ལས་སྐྱེས་པ་ནི་གྲགས་པ་དང་ལྡན་པར་སྐྱེས་བུར་འགྱུར་རོ། །གྲོ་བཞིན་ལས་སྐྱེས་པ་ནི་རྒྱལ་པོས་མཆོད་པར་འགྱུར་རོ། །མོན་གྲེ་ལས་སྐྱེས་པ་ནི་རིག་པ་ཆུང་བར་འགྱུར་རོ། །མོན་  
གྲུ་ལས་སྐྱེས་པ་ནི་གྲིབ་རྒྱུད་མངན་དུ་འགྱུར་རོ། །ཁྲུམས་སྟོད་ལ་སྐྱེས་པ་ནི་ཆོམ་རྐུན་པའི་སྡེ་དཔོན་དུ་འགྱུར་རོ། །ཁྲུམས་སྨད་ལ་སྐྱེས་པ་ནི་དྲི་ཞིམ་པར་འགྱུར་རོ། །ནམ་གྲུ་ལ་སྐྱེས་པ་ནི་གྲུ་པར་  
  
  
༄༅། །འགྱུར་རོ། །ཐ་སྐར་ལ་སྐྱེས་པ་ནི་རྟ་འཚོང་བར་འགྱུར་རོ། །བྲ་ཉེ་ལ་སྐྱེས་པ་ནི་ཤན་པར་འགྱུར་རོ། །ཀྱེ་པདྨའི་སྙིང་པོ། དེ་ནི་རྒྱུ་སྐར་ལུང་བསྟན་པའི་ལེའུ་  
ཡིན་ནོ། །ཀྱེ་ཏྲེ་ཤང་ཀུ། རྒྱུ་སྐར་ངེས་པར་བསྟན་པའི་ལེའུ་བཀླགས་ན་ཤོད་ཅིག་པདྨའི་སྙིང་པོ། གཞན་ཡང། རྒྱུ་སྐར་ངེས་པར་བསྟན་པ་ཞེས་བྱ་བའི་ལེའུ་བསྟན་པར་བྱ་ཡི་དེ་ཉོན་  
ཅིག་སྨིན་དྲུག་ལ་ངེས་པར་བརྩམས་པའི་གྲོང་ཁྱེར་དེ་ནི་དཔལ་འབར་ཞིང་རིན་པོ་ཆེའི་འོད་ཀྱིས་གསལ་བ་ཉིད་དུ་ངེས་པར་བསྟན་ཏོ། །སྣར་མ་ལ་དེས་པར་བརྩམས་བའི་  
གྲོང་ཁྱེར་ནི་རྣམ་པར་སྟོན་ཅིང་ཆོས་དང་ལྡན་པའི་སྐྱེ་བོས་གང་བར་འགྱུར་ཞིང་ནོར་མང་པོ་གསོག་ལ་རང་བཞིན་གྱི་རིག་པ་དང་ལྡན་པ་ལ་རང་གི་ཆུང་མས་ཆོག་ཤེས་པར་  
འགྱུར་རོ། །མགོལ་ངེས་པར་བརྩམས་པའི་གྲོང་ཁྱེར་ནི་དཔལ་དང་ལྡན་ཞིང་བ་ལང་དང། ནོར་དང། ཕྲེང་བ་དང། ལོངས་སྤྱོད་དང་ལྡན་པ་ཁྱུ་མཆོག་གིས་གང་བར་འགྱུར་རོ། །  
ལག་ལ་ངེས་པར་བརྩམས་པའི་གྲོང་ཁྱེར་ནི་བཟའ་བ་དང། བཅའ་བ་མང་པོ་དང་ལྡན་པར་འགྱུར་ཞིང་རྨོངས་པའི་རང་བཞིན་གྱིས་གང་བར་འགྱུར་རོ། །ནམ་སོ་ལ་ངེས་པར་བརྩམས་  
པའི་གྲོང་ཁྱེར་ནི་དཔལ་འབར་ཞིང་ནོར་དང། འབྲུ་མང་པོ་དང་ལྡན་པར་འགྱུར་ཞིང་ཕྱིས་ནི་འཇིག་པར་འགྱུར་རོ། །རྒྱལ་ལ་ངེས་པར་བརྩམས་པའི་གྲོང་ཁྱེར་ནི་ཡང་དཔལ་དང་ལྡན་  
  
  
སྐྱེ་བོ་དམ་པ་མང་ཞིང་ཆོས་དང་ལྡན་པ་ལ་དེར་ཚེ་རིང་བ་དང་མི་གཟི་བརྗིད་དང་ལྡན་ལ་དར་ཕྱིས་ནི་འབྲུའི་བཅུད་ཐམས་ཅད་ནུབ་  
པར་འགྱུར་རོ། །སྐག་ལ་ངེས་པར་བརྩམས་པའི་གྲོང་ཁྱེར་ནི་བསོད་ནམས་ཆུང་ཞིང་འཐབ་མོ་ལ་དགའ་ལ་སྐལ་པ་དམན་ཞིང་ཚུལ་ཁྲིམས་དང། སྡུག་བསྔལ་དང་བཅས་པ་དང། ཤིན་  
ཏུ་སྐལ་བ་དམན་ཞིང་སྐྱེ་བོ་མ་དུལ་བས་གང་བར་འགྱུར་རོ། །མཆུ་ལ་ངེས་པར་བརྩམས་པའི་གྲོང་ཁྱེར་གང་ཡིན་པ་དེ་ནི་རིག་པ་དང། ནོར་ཆེ་བ་དང། རང་གི་ཆུང་མས་ཆོག་ཤེས་པ་སྐྱེས་  
བུ་མཆོག་ཏུ་རྣམ་པར་རྒྱལ་པར་གནས་པར་འདོད་དོ། །གྲེ་ལ་ངེས་པར་བརྩམས་པའི་གྲོང་ཁྱེར་ནི་བུད་མེད་དང། ཕྲེང་བ་དང། ཟས་དང། གོས་བཟང་པོ་དང། བ་ལང་དང། ནོར་དང་ལྡན་པར་  
འགྱུར་རོ། །དབོ་ལ་ངེས་པར་བརྩམས་པའི་གྲོང་ཁྱེར་ནི་ནོར་དང་འབྲུ་དང་ལྡན་ཞིང་སྐྱེས་བུ་དང། བུད་མེད་རྨོངས་པས་གང་བར་འགྱུར་རོ། །མེ་བཞི་ལ་ངེས་པར་བརྩམས་པའི་གྲོང་ཁྱེར་  
ནི་རིག་པ་དང་ལྡན་ཞིང་ནོར་མང་ལ་ཕན་ཚུན་གཟུགས་ཤིང་མ་ལ་སྟན་དང་ལྡན་པར་འགྱུར་རོ། །ནག་པ་ལ་ངེས་པར་བརྩམས་པའི་གྲོང་ཁྱེར་ནི་བུད་མེད་དང། སྐྱེས་བུ་ཐམས་ཅད་  
དཔལ་དང་ལྡན་ཞིང་ཕྱིས་གྲོང་ཁྱེར་མེས་ཚིག་པར་འགྱུར་རོ། །ས་རི་ལ་ངེས་པར་བརྩམས་པའི་གྲོང་ཁྱེར་ནི་ནོར་མང་པོ་ཚོགས་ཤིང་བཀྲམ་ཆགས་དང། ཞེ་སྡང་དང་ལྡན་ཞིང་རྨོངས་  
  
  
༄༅། །པ་མང་བར་འགྱུར་རོ། །ས་ག་ལ་དེས་པར་བརྩམས་པའི་གྲོང་ཁྱེར་ནི་དཔལ་གྱིས་འབར་ཞིང་མཆོད་སྦྱིན་བྱེད་པ་དང་བསྟན་བཅོས་ལ་མཁས་པ་སྡུག་པར་འགྱུར་  
ཞིང་ཕྱིས་དེར་འབྲུ་དང། བཅུད་མེས་བསྲེགས་ནས་འཇིག་པར་འགྱུར་རོ་།ལྷ་མཚམས་ལ་ངེས་པར་བརྩམས་པའི་གྲོང་ཁྱེར་ནི་ཆོས་དང་ཚུལ་ཁྲིམས་ཀྱིས་དབང་པོ་ལས་རྒྱལ་ཞིང་རང་  
གི་ཆུང་མས་ཆོག་ཤེས་ལ་སྐྱེས་བུ་རྣམས་ལ་བཟླས་པ་དང། སྦྱིན་སྲེག་གིས་ཕ་རོལ་དོན་དུ་གཉེར་བར་འགྱུར་རོ། །སྣོན་ལ་དེས་པར་བརྩམས་པའི་གྲོང་ཁྱེར་ནི་རིན་པོ་ཆེ་དང། འབྲུ་  
རྣམས་དང་ལྡན་ཞིང་རྟག་ཏུ་རིག་བྱེད་དང་ལྡན་པས་གང་བར་འགྱུར་རོ། །སྣུབས་ལ་ངེས་པར་བརྩམས་པའི་གྲོང་ཁྱེར་ནི་ནོར་དང། འབྲུ་གསོག་ཅིང་ཚུལ་ཁྲིམས་འཆལ་བའི་སྐྱེ་བོས་གང་  
ཞིང་ཕྱིས་ནི་སས་འཇིག་པར་འགྱུར་རོ། །ཆུ་སྟོད་ལ་ངེས་པར་བརྩམས་པའི་གྲོང་ཁྱེར་ནི་ནོར་གྱི་སྐལ་བ་དང་ལྡན་ཞིང་བརྐམ་ཆགས་དང། ཞེ་སྡང་ཆེ་ལ་རྨོངས་ཤིང་མ་དུལ་བའི་སྐྱེ་  
བོས་གང་བར་འགྱུར་རོ། །ཆུ་སྨད་ལ་ངེས་པར་བརྩམས་པའི་གྲོང་ཁྱེར་ནི་ནོར་དང། འབྲུ་མང་ཞིང་རང་བཞིན་གྱིས་རིག་པ་ཕུན་སུམ་ཚོགས་པ་དང་ལྡན་ལ་སྐྱེ་བོ་རྩོད་པ་ལ་དགའ་བར་  
འགྱུར་རོ། །གྲོ་བཞིན་ལ་ངེས་པར་བརྩམས་པའི་གྲོང་ཁྱེར་ནི་ནོར་དང། འབྲུ་སྟེན་ཅིང་ནད་མེད་ལ་སྐྱེ་བོ་འབྲེལ་བའི་བསྟན་བཅོས་ལ་མཁས་ཤིང་གོམས་པར་འགྱུར་རོ། །མོན་གྲེ་ལ་  
  
  
ཞིང་གོས་དང། ཕྲེང་བ་དང། འདོད་པའི་ལོངས་སྤྱོད་མང་པོ་མེད་པར་འགྱུར་རོ། །མོན་གྲུ་ལ་ངེས་པར་བརྩམས་པའི་གྲོང་ཁྱེར་ནི་དེ་དག་  
རིག་པ་དང་མི་ལྡན་ཞིང་གཡོ་ལ་དགའ་ཞིང་བུད་མེད་དང། བཏུང་བ་དང་ལྡན་ཞིང་ཕྱིས་ནི་ཆུ་ཡིས་འཇིག་པར་འགྱུར་རོ། །ཁྲུམས་སྟོད་ལ་ངེས་པར་བརྩམས་པའི་གྲོང་ཁྱེར་ནི་དེ་དག་བདེ་བ་ལ་  
དགའ་ཞིང་ཕ་རོལ་ལ་གནོད་པ་སྦྱོར་བ་ལ་རྨོངས་པས་བདེ་བ་སྤོང་བར་འགྱུར་རོ། །ཁྲུམས་སྨད་ལ་ངེས་པར་བརྩམས་པའི་གྲོང་ཁྱེར་ནི་རིན་པོ་ཆེ་དང། འབྲུ་དང། ཟས་སྐོམ་གྱིས་ཕྱུག་ཅིང་  
རྟག་ཏུ་ཁྱད་པར་དུ་འཕེལ་བར་འགྱུར་རོ། །ནམ་གྲུ་ལ་ངེས་པར་བརྩམས་པའི་འགྲོང་ཁྱེར་ནི་སྐྱེ་བོ་རྣམས་བལྟ་ན་སྡུག་ཅིང་བོང་བུ་དང། རྔ་མོ་དང། བ་ལང་དང། ནོར་དང། འབྲུ་མང་པོ་དང་  
ལྡན་པར་འགྱུར་རོ། །ཐ་སྐར་ལ་ངེས་པར་བརྩམས་པའི་གྲོང་ཁྱེར་ནི་ཤིས་པ་ལ་སོགས་པ་རྟེན་ཅིང་སྐྱེ་བོ་ནད་མེད་ཅིང་བལྟ་ན་སྡུག་པས་གང་བར་འགྱུར་རོ། །བྲ་ཉེ་ལ་ངེས་པར་བརྩམས་  
པའི་གྲོང་ཁྱེར་ནི་རྩོད་པ་ལ་དགའ་ཞིང་སྐལ་བ་ཆུང་ལ་ཚུལ་ཁྲིམས་ཉམས་ཤིང་སྡུག་བསྔལ་འབྱུང་བའི་སྐྱེ་བོ་མ་དུལ་བ་གནས་པར་འགྱུར་རོ། །གྲོང་དང། རྒྱལ་པོའི་ཕོ་བྲང་དང། དེ་  
བཞིན་གྲོང་རྣམས་རྒྱུ་སྐར་གང་ལ་བརྩམས་པ་ཡང་མཁས་པས་དེ་བཞིན་དུ་རབ་ཏུ་བརྟག་པར་བྱའོ། །བཟང་པོ་ལ་དགའ་ཞིང་འཇུག་པ་དེ་ནི་བདག་གིས་སྐྱེབ་སྔ་མ་ལ་ཤེས་པར་བྱས་པ་  
  
  
༄༅། །ཡིན་ནོ། །ཀྱེ་པདྨའི་སྙིང་པོ། དེ་དག་ནི་རྒྱུ་སྐར་དེས་པར་བསྟན་པའི་ལེའུ་ཡིན་ནོ། །ཀྱེ་པདྨའི་སྙིང་པོ། གཞན་ཡང་རྒྱུ་སྐར་ཉི་ཤུ་རྩ་བརྒྱད་པོ་དེ་དག་གི་གནས་  
ངེས་པར་བཤད་པར་བྱས་ཏེ། ཀྱེ་པདྨའི་སྙིང་པོ། རྒྱུ་སྐར་སྨིན་དྲུག་གི་གནས་ནི་མང་ག་དྷ་དང། ཡུལ་ཀ་ལིངྐ་འོ། །སྣར་མ་ནི་སྐྱེ་དགུ་ཐམས་ཅད་ལ་གནས་སོ། །མགོ་ནི་ལུས་འཕགས་  
དང༑ རྒྱལ་པོའི་ཞབས་འབྲིང་བ་ལ་གནས་སོ། །ལག་དང། ནམ་སོ་དང། རྒྱལ་དང། སྐག་རྣམས་ནི་ཀླུང་དང། གངས་ཅན་ལ་གནས་སོ་།མཆུ་ནི་ཤར་ཕྱོགས་ཀྱི་མི་རྣམས་ལ་  
གནས་སོ། །གྲེ་ནི་རྐུ་མ་རྣམས་ལ་གནས་སོ། །དབོ་ནི་ས་བོན་འདི་རྣམས་ལ་གནས་སོ། །མེ་བཞི་ནི་ཡུལ་འཁོར་བ་རྣམས་ལ་གནས་སོ་།རྒྱུ་སྐར་ནག་པ་ནི་བྱ་དང། རྐང་གཉིས་པ་  
རྣམས་ལ་གནས་སོ། །ས་རི་ནི་རབ་ཏུ་བྱུང་བ་རྣམས་ལ་གནས་སོ། །ས་ག་ནི་ཆུ་ལ་གནས་པའི་སེམས་ཅན་རྣམས་ལ་གནས་སོ། །ལྷ་མཚམས་ནི་ཚོང་པ་ཟོང་དང་ལྡན་པ་རྣམས་ལ་  
གནས་སོ། །སྣྲོན་ནི་སྒོ་སྲུང་རྣམས་ལ་གནས་སོ། །སྣུབས་ནི་འདྲོན་པོ་རྣམས་ལ་གནས་སོ། །ཆུ་སྟོད་ནི་བཧྣི་ཀ་པ་ལ་རྣམས་ལ་གནས་སོ་།ཆུ་སྨད་ནི་ཀ་མ་པོ་ཙེའི་གླིང་ན་གནས་སོ། །གྲོ་  
བཞིན་ནི་རྐུན་མ་དང། ཕོ་ཉ་རྣམས་ལ་གནས་སོ། །བྱི་བཞིན་ནི་ལྷོ་ཕྱོགས་པ་ཐམས་ཅད་དང། ཟངས་གླིང་པ་རྣམས་ལ་གནས་སོ་།མོན་གྲུ་ནི། ཀཽའུ་ཤི་ཀ་པ་དང། སྲིད་སྲུང་པ་རྣམས་ལ་  
  
  
།མོན་གྲེ་ནི་ཀུ་རུ་དང། ལྔ་མཚན་ན་གནས་པའོ་།ཁྲུམས་སྟོད་ནི་གན་དྷ་ར་པ་རྣམས་དང། ནས་གླིང་པ་རྣམས་དང། ཀ་མ་པོ་ཙེ་རྣམས་ལ་གནས་སོ། །ཁྲུམས་སྨད་ནི་དྲི་ཟ་རྣམས་  
ལ་གནས་སོ། །ནམ་གྲུ་ནི་གྲུ་པ་རྣམས་ལ་གནས་སོ། །ཐ་སྐར་ནི་རྟ་འཚོ་བ་རྣམས་ལ་གནས་སོ། །བྲ་ཉེ་ནི་ཞིང་པ་བཟང་པོ་རྣམས་ལ་གནས་སོ། །ཀྱེ་པདྨའི་སྙིང་པོ། དེ་དག་ནི་རྒྱུ་སྐར་རྣམས་  
ཀྱི་གནས་ངེས་པར་བསྟན་པའི་ལེའུ། །ཀྱེ་ཏྲེ་ཤང་ཀུ། དུས་གང་ལ་ཆར་འབབ་པ་ཞེས་བྱ་བའི་ལེའུ་བཀླགས་སམ། བཀླགས་སོ། །ཀྱེ་དེ་ལྟར་ཡིན་ན་ཁྱོད་ཀྱིས་ཤོད་ཅིག་ཀྱེ་པདྨའི་སྙིང་  
པོ༑ དེ་ལྟར་ན་དུས་གང་ལ་ཆར་འབབ་པ་ཞེས་བྱ་བའི་ལེའུ་བཤད་ཀྱི་དེ་ཉོན་ཅིག་སྨིན་དྲུག་དང་ལྡན་པའི་སོས་ཀའི་ཟླ་བ་ཐ་མ་ལ་ཆར་བབ་པ་ནི་ཨ་ལང་ཀ་དྲུག་ཅུའི་ཆར་ནུབ་བཅུའི་བར་དུ་འབབ་  
ཅིང་པ་བསངས་སྔོན་དུ་གནས་པ་ནི་ཆར་རྒྱུན་ཆད་མེད་པར་མཚན་མོ་ཆར་འབབ་པར་ཡང་དག་པར་ཤེས་པར་བྱ་སྟེ། དགུན་དང། དཔྱིད་ཀྱི་བར་གསུམ་བཟུང་བར་གྱུར་པ་ནི་མའི་སྟོབས་ཞེས་བྱ་  
བར་འགྱུར་ཏེ། སྨིན་དྲུག་གི་ཡིན་པར་བསྟན་ནོ། །སྣར་མ་དང་ལྡན་པ་སོས་ཀའི་ཟླ་བ་ཐ་མ་ལ་གང་དུ་ཆར་བབ་པ་དེ་ཨ་ལང་ཀ་ཉི་ཤུ་རྩ་གཅིག་འབབ་ཅིང་དེར་ཞིང་རྨོས་ན་ལས་བྱེད་པ་དེས་འབྲས་  
བུ་དང་བཅས་ཤིང་འབྲུ་རྣམས་ཕུན་སུམ་ཚོགས་ཤིང་དེར་ནད་གཉིས་འབྱུང་བར་འགྱུར་ཏེ། ཕོ་བའི་ནད་དང། མིག་ནད་དང། ཡུན་དུ་རྐུན་པོ་མང་བ་ནི་སྣར་མའི་ཡིན་པར་སྟོན་ཏོ། །མགོ་དང་  
  
  
༄༅། །ལྡན་པའི་སོས་ཀའི་ཟླ་བ་ཐ་མ་ལ་གང་དུ་ཆར་པ་བབ་པ་དེ་ནི་ཨ་ལང་ཀ་དྲུག་ཅུ་རྩ་བཞི་ཆར་པ་བབ་ཅིང་འབྲས་བུ་དང་བཅས་ཤིང་ཕྱིས་ཀྱང་ཡང་དག་པ་འབབ་པར་ཤེས་  
པར་བྱ་ཞིང་རྒྱལ་པོའི་ཆད་པ་མེད་ཅིང་བདེ་བ་དང། གནོད་པ་མེད་པར་གྱུར་པས་ལྗོངས་རྣམས་དགའ་བར་གྱུར་པ་ནི་མགོའི་ཡིན་པར་བསྟན་ཏོ། །ལག་དང་ལྡན་པའི་སོས་ཀའི་ཟླ་བ་ཐ་མ་ལ་  
གང་ཆར་བབ་པ་ནི་ཨ་ལང་ཀ་བཅོ་བརྒྱད་ཀྱི་ཆར་འབབ་ཅིང་དེར་ཞིང་ལས་ལ་སྦྱོར་བས་རླན་ཆུང་བ་སྤང་བར་བྱ་ཞིང་ཡུལ་དུ་རྐུན་མ་མད་ལ་དེར་ཡང་ནད་གསུམ་སྟོབས་དང་ལྡན་པར་  
འགྱུར་ཏེ། རིམས་དང། ཚ་བ་དང། ལྐོག་ནད་ཀྱིས་བུ་ཆུང་དང་ཁྱེའུ་དང། བུ་མོ་རྣམས་འཆི་བར་འགྱུར་ཏེ། ལག་གི་ཡིན་པར་བསྟན་ཏོ། །ནམ་སོ་དང་ལྡན་བའི་སོས་ཀའི་ཟླ་བ་ཐ་  
མ་ལ་གང་དུ་ཆར་བབ་པ་དེ་ནི་ཨ་ལང་ཀ་དགུ་བཅུའི་ཆར་འབབ་ཅིང་སྦྲིན་ཆེན་པོ་འབྱུང་ཞིང་དཔྱིད་ཟླ་བ་ཐ་ཆུང་ལ་བབ་པ་བདེ་བར་འབབ་ཅིང་བར་དང་བཅས་ཤིང་རྒྱུན་དུ་འབབ་པར་  
འགྱུར་ཞིང་རྒྱལ་པོའི་ཆད་པ་མེད་པར་འགྱུར་ཏེ། ནམ་སོ་ཡིན་པར་བསྟན་ཏོ། །རྒྱལ་དང་ལྡན་པའི་སོས་ཀའི་ཟླ་བ་ཐ་མ་ལ་གང་དུ་ཆར་བབ་པ་དེ་ན་ཨ་ལང་ཀ་སུམ་ཅུ་རྩ་གཉིས་ཀྱི་  
ཆར་འབབ་པར་འགྱུར་ཏེ། དམའ་བར་ཞིང་ལས་བྱ་ཞིང་སྐམ་ས་སྦར་བར་བྱའོ། །ངེས་པར་ཉིན་དང། མཚན་དུ་འབྲུ་བཟང་པོ་ཕུན་སུམ་ཚོགས་ཤིང་བྲམ་ཟེ་དང། རྒྱལ་རིགས་དེར་  
  
  
ལ་ནད་གསུམ་སྟོབས་དང་ལྡན་པར་འགྱུར་ཏེ། འབྲུམ་བུ་དང། འབྲུམ་བུ་ཕྲ་མོ་དང། ཤུ་བའོ། །འདི་ནི་རྒྱལ་དུ་ཤེས་པར་  
བྱའོ༑ ༑སྐག་དང་ལྡན་པའི་སོས་ཀའི་ཟླ་བ་ཐ་མ་ལ་གང་དུ་ཆར་བབ་པ་དེ་ནི་ཨ་ལང་ཀ་ཉི་ཤུ་རྩ་གཅིག་འབབ་ཅིང་དེ་ལ་དམའ་བར་ཞིང་ལས་བྱ་ཞིང་སྐམས་སྤང་བར་བྱ་སྟེ། རླུང་མི་  
བཟད་པར་ལྡང་ཞིང་རིག་པ་དང་ལྡན་པ་ལ་བར་ཆད་འབྱུང་ཞིང་ཆར་དེས་འབྲུ་ཐམས་ཅད་ཕུན་སུམ་ཚོགས་ཤིང་རྒྱལ་པོ་དང། བློན་པོ་འཁྲུག་པར་འགྱུར་ཏེ། སྐག་གི་ཡིན་པར་བསྟན་  
ཏོ༑ ༑མཆུ་དང་ལྡན་པའི་སོས་ཀའི་ཟླ་བ་ཐ་མ་ལ་གང་དུ་ཆར་བབ་པ་དེར་ནི་ཨ་ལང་ཀ་དྲུག་ཅུ་རྩ་བཞིའི་ཆར་འབབ་ཅིང་ཆར་དེས་འབྲུ་ཐམས་ཅད་ཕུན་སུམ་ཚོགས་ཤིང་བྱ་དང། ཕྱུགས་  
དང༑ རི་དྭགས་རྣམས་ཀྱི་མངལ་འཇིག་པར་འགྱུར་ཞིང་སྐྱེ་བ་དང་འཆི་བར་འགྱུར་ཏེ། མཆུ་ཡིན་པར་བསྟན་ཏོ། །གྲེ་དང་ལྡན་པའི་སོས་ཀའི་ཟླ་བ་ཐ་མ་ལ་གང་དུ་ཆར་བབ་པ་དེར་  
ནི་ཨ་ལང་ཀ་བརྒྱད་ཅུའི་ཆར་འབབ་ཅིང་ཆར་དེས་འབྲུ་ཐམས་ཅད་ཕུན་སུམ་ཚོགས་ཤིང་འབྲུ་དེ་དག་ཀྱང་གཞན་གྱི་དམག་གིས་ཁྱེར་ཞིང་མི་རྣམས་སྡུག་བསྔལ་དང་ལྡན་ལ་མི་དང་  
ཕྱུགས་རྣམས་ཀྱི་མངལ་འཇིག་པར་འགྱུར་ཏེ། གྲེའི་ཡིན་པར་བསྟན་ཏོ་།དབོ་དང་ལྡན་པའི་སོས་ཀའི་ཟླ་བ་ཐ་མ་ལ་གང་དུ་ཆར་བབ་པ་དེར་ནི་ཨ་ལང་ཀ་ལྔ་བཅུ་རྩ་དགུའི་ཆུར་འབབ་  
  
  
༄༅། །ཅིང་འབྲུ་ཐམས་ཅད་ཕུན་སུམ་ཚོགས་ཤིང་རྒྱལ་པོའི་མཚོན་གྱིས་ཆར་བ་འབེབས་ཤིང་བྲམ་ཟེ་དང། རྒྱལ་རིགས་རྣམས་རྩོད་པར་འགྱུར་ཞིང་མྱུར་བར་ཚུལ་  
མ་ཡིན་པས་སྐྱེ་དགུ་རྣམས་བརླག་པར་འགྱུར་ཏེ། དབོའི་ཡིན་པར་བསྟན་ཏོ། །མེ་བཞི་དང་ལྡན་པའི་སོས་ཀའི་ཟླ་བ་ཐ་མའི་ཉི་མ་ལ་གང་དུ་ཆར་པ་བབ་པ་དེར་ནི་ཨ་ལང་ཀ་ལྔ་བཅུ་རྩ་  
དགུ་འབབ་ཅིང་དེ་ལ། འདི་ལྟ་སྟེ། སྐྱེ་བོ་རྣམས་བདེན་པ་མེད་པ་དང། ནད་ཀྱིས་མཆོག་ཏུ་གནོད་ཅིང་འབྲས་བུ་ཆུང་ཞིང་ཆུ་མེད་པས་ལོ་ཉེས་པར་འགྱུར་ཏེ། མེ་བཞིའི་ཡིན་པར་  
བསྟན་ཏོ། །ནག་པ་དང་ལྡན་པའི་སོས་ཀའི་ཟླ་བ་ཐ་མ་ལ་ཆར་བབ་པ་དེར་ནི་ཨ་ལང་ཀ་དྲུག་ཅུ་རྩ་བཞིའི་ཆར་འབབ་ཅིང་སྙིང་པོ་དང་ལྡན་ལ་ཕྱིས་ཀྱང་འབབ་ཅིང་རྒྱལ་པོའི་མཚོན་  
སྐྲངས་ཤིང་ལྗོངས་ཀྱི་སྐྱེ་བོ་རྣམས་དགའ་བར་འགྱུར་ཏེ། ནག་པའི་ཡིན་པར་བསྟན་ཏོ། །ས་རི་དང་ལྡན་པའི་སོས་ཀའི་ཟླ་བ་ཐ་མའི་ཉི་མ་ལ་གང་དུ་ཆར་བབ་པ་དེར་ནི་ཨ་ལང་ཀ་  
ཉི་ཤུ་རྩ་གཅིག་གི་ཆར་འབབ་ཅིང་རྒྱལ་པོའི་མཚོན་ཆ་དང་བྲལ་བར་འགྱུར་ཞིང་རྐུན་མ་སྟོབས་དང་ལྡན་པར་འགྱུར་ཏེ། ས་རིའི་ཡིན་པར་བསྟན་ཏོ། །ས་ག་དང་ལྡན་པའི་སོས་ཀའི་  
ཟླ་བ་ཐ་མ་ལ་གང་དུ་ཆར་པ་བབ་པ་དེར་ནི་ཨ་ལང་ཀ་ལྔ་བཅུའི་ཆར་འབབ་ཅིང་འབྲུ་ཐམས་ཅད་ཕུན་སུམ་ཚོགས་ཤིང་རྒྱལ་པོ་དང། སྐྱེ་བོ་རྣམས་དངངས་པར་འགྱུར་ཏེ། མེ་མཆེད་  
  
  
མཆེ་བ་ཅན་སྟོབས་དང་ལྡན་པས་ཟད་པར་འགྱུར་ཏེ་ས་གའི་ཡིན་པར་བསྟན་ཏོ། །ལྷ་མཚམས་དང་ལྡན་པའི་སོས་ཀའི་ཟླ་བ་ཐ་མ་ལ་ཨ་ལང་ཀ་དྲུག་ཅུའི་ཆར་འབབ་  
ཅིང་འབྲུ་རྣམས་ཕུན་སུམ་ཚོགས་ལ་ལོ་མ་རྣམས་རྒྱས་པར་འགྱུར་ཏེ་ལྷ་མཚམས་ཀྱི་ཡིན་པར་བསྟན་ཏོ། །སྣོན་དང་ལྡན་པའི་སོས་ཀའི་ཟླ་བ་ཐ་མ་ལ་ཨ་ལང་ཀ་བཅུ་དྲུག་གི་ཆར་  
འབབ་ཅིང་དེར་ལས་ཀྱི་མཐའ་སྤང་བར་བྱ་ཞིང་གཤོལ་ཐོགས་པ་སྤངས་ཤིང་དེ་ནས་འགྲོ་བར་བྱ་སྟེ། གཞན་གྱི་དམག་ཚོགས་ཀྱིས་ལྗོངས་དེ་འཇིགས་པར་འགྱུར་ཏེ། སྣྲོན་གྱི་ཡིན་  
པར་བསྟན་ཏོ། །སྣུབས་དང་ལྡན་པའི་སོས་ཀའི་ཟླ་བ་ཐ་མ་ལ་ཨ་ལང་ཀ་དྲུག་ཅུ་རྩ་བཞིའི་ཆར་འབབ་ཅིང་འབྲུ་རྣམས་ཕུན་སུམ་ཚོགས་ལ་ཡུལ་དེར་རྐུན་པོ་མང་བར་འགྱུར་ཞིང་ཕ་  
རོལ་དང། རྩིབ་ལོགས་གཟེར་བ་དང། མིག་ན་བ་འབྱུང་ལ་མེ་ཏོག་དང། འབྲས་བུ་ཕུན་སུམ་ཚོགས་པ་དང། རྒྱལ་པོས་མཚོན་སྤོང་བར་འགྱུར་ཏེ། སྣུབས་ཀྱི་ཡིན་པར་བསྟན་ཏོ། །  
ཆུ་སྟོད་དང་ལྡན་པའི་སོས་ཀའི་ཟླ་བ་ཐ་མ་ལ་ཨ་ལང་ཀ་དྲུག་ཅུ་རྩ་བཞིའི་ཆར་འབབ་ཅིང་གཟའ་གཉིས་སྔོན་དུ་འགྲོ་བས། རྟ་འཐབ་པའི་ཟླ་བ་ཕྱེད་ཀྱི་ཆར་འབབ་ཅིང་དེར་འབྲུ་རྣམས་  
ཕུན་སུམ་ཚོགས་ཤིང་ལྟོ་བའི་ནད་དང། མིག་གི་ནད་གཉིས་དེར་རབ་ཏུ་སྟོབས་དང་ལྡན་པར་འགྱུར་ཏེ། ཆུ་སྟོད་ཀྱི་ཡིན་པར་བསྟན་ཏོ་།ཆུ་སྨད་དང་ལྡན་པའི་སོས་ཀའི་ཟླ་བ་ཐ་མ་  
  
  
༄༅། །ལ་ཨ་ལང་ཀ་རྫོགས་པའི་བརྒྱའི་ཆར་འབབ་ཅིང་དེ་ལ་མཐོ་བར་ཞིང་ལས་བྱ་ཞིང་དམའ་བར་སྤང་བར་བྱའོ། །ཆུ་བོ་རྣམས་ཆེར་འབབ་ཅིང་དང་པོའི་ཆར་  
བབ་པས། འབྲུ་རྣམས་ཕུན་སུམ་ཚོགས་ཤིང་གཡན་པ་དང། འབྲུམ་བུ་དང། ཕོལ་མིག་སྟེ་ནད་གསུམ་སྟོབས་དང་ལྡན་པར་འགྱུར་ཏེ། ཆུ་སྨད་ཀྱི་ཡིན་པར་བསྟན་ཏོ། །གྲོས་བཞིན་  
དང་ལྡན་པའི་སོས་ཀའི་ཟླ་བ་ཐ་མ་ལ་ཨ་ལང་ཀ་དྲུག་ཅུ་རྩ་བཞིའི་ཆར་འབབ་ཅིང་ཡུལ་གཅིག་ཏུ་བབ་པར་གྱུར་ནས། ཕྱིས་ཆར་ཕུན་སུམ་ཚོགས་པར་འགྱུར་ཞིང་ཆུ་ན་གནས་པ་  
རྣམས་ལ་གནོད་པར་འགྱུར་ལ་ནད་མང་བ་དང། རྒྱལ་པོའི་ཆད་པ་དྲག་པོར་འགྱུར་ཏེ། གྲོ་བཞིན་གྱི་ཡིན་པར་བསྟན་ཏོ། །མོན་གྲེ་དང་ལྡན་པའི་སོས་ཀའི་ཟླ་བ་ཐ་མ་ལ་ཨ་ལང་ཀ་  
དྲུག་ཅུ་རྩ་གཅིག་གི་ཆར་འབབ་ཅིང་ཆར་གླེ་གར་བབ་པས་དེ་ལ་ནི་དམའ་བར་ཞིང་ལས་བྱེད་ཅིང་མཐོ་བ་སྤང་བར་བྱའོ། །མཚན་མོ་གནོད་པའི་སྒོར་འགྱུར་ཞིང་འབྲུ་རྣམས་ཕུན་  
སུམ་ཚོགས་ལ་ནད་གཅིག་སྟོབས་དང་ལྡན་ཏེ་གཡན་པའོ། །རྒྱལ་པོ་མཚན་ཐོགས་པར་འགྱུར་ཏེ། མོན་གྲེའི་ཡིན་པར་བསྟན་ཏོ། །མོན་གྲུ་དང་ལྡན་པའི་སོས་ཀའི་ཟླ་བ་  
ཐ་མ་ལ་ཆར་ཅུང་ཞིག་འབབ་པས་དམའ་བར་ཞིང་ལས་བྱ་ཞིང་མཐོ་བ་སྤང་བར་བྱ་སྟེ། ཆར་དེས་འབྲུ་ཐམས་ཅད་ཕུན་སུམ་ཚོགས་ཤིང་དམག་གི་ཚོགས་ཀྱིས་ལྗོངས་  
  
  
གཞན་དུ་འགྲོ་བར་བསྟན་ཏོ། མོན་གྲུའི་ཡིན་པར་བསྟན་ཏོ། །ཁྲུམས་སྟོད་དང་ལྡན་པའི་སོས་ཀའི་ཟླ་བ་ཐ་མ་ལ་  
ཨ་ལང་ཀ་དྲུག་ཅུ་རྩ་བཞིའི་ཆར་བབ་ཅིང་དུས་དང་པོའི་མཚན་མོ་ཉི་ཤུ་རྩ་དགུའི་བར་དུ་འཐབ་མོ་འབྱུང་ཞིང་མེ་ཏོག་དང་འབྲུ་རྣམས་ཉམས་པར་འགྱུར་ཞིང་དུས་དེར་རྐུན་མ་  
མང་ཞིང་ནད་ཆེན་པོ་གཉིས་འབྱུང་སྟེ། དང་པོར་ནི་མཁྲིས་པའི་རིམས་དང། ཕྱིས་ནི་གཟའ་ཆེན་པོའི་སྟོབས་ཀྱིས་གནོད་པས་བུད་མེད་དང། སྐྱེས་པ་རྣམས་འཆི་བར་འགྱུར་ཏེ་  
ཁྲུམས་སྟོད་ཀྱི་ཡིན་པར་བསྟན་ཏོ། །ཁྲུམས་སྨད་དང་ལྡན་པའི་སོས་ཀའི་ཟླ་བ་ཐ་མ་ལ་ཨ་ལང་ཀ་རྫོགས་པར་བརྒྱའི་ཆར་འབབ་པར་འགྱུར་ཞིང་ཆུ་བོ་རྣམས་ཆེར་འབབ་ལ་ནད་  
ཆེན་པོ་བཞི་སྟོབས་དང་ལྡན་པར་འགྱུར་ཏེ། འདི་ལྟ་སྟེ། ཕོ་བའི་ནད་དང། མིག་གི་ནད་དང། ཆམ་པ་དང། རིམས་བྱུང་བས་ཁྱེའུ་དང། བུ་མོ་རྣམས་འཆི་བར་འགྱུར་ཞིང་དེར་  
མཐོན་པོར་ཞིང་ལས་བྱ་ཞིང་དམའ་བ་སྤང་བར་བྱའོ། །ནད་ཆེན་པོས་འཆི་བ་མང་ཞིང་མེ་ཏོག་དང། འབྲས་བུ་ཕུན་སུམ་ཚོགས་པར་འགྱུར་ཏེ། ཁྲུམས་སྨད་ཀྱི་ཡིན་པར་བསྟན་ཏོ། །  
ནམ་གྲུ་དང་ལྡན་པའི་སོས་ཀའི་ཟླ་བ་ཐ་མ་ལ་ཨ་ལང་ཀ་དྲུག་ཅུའི་ཆར་འབབ་ཅིང་གང་དུ་དམའ་བར་ཞིང་ལས་བྱ་ཞིང་མཐོ་བ་ནི་སྤང་བར་བྱའོ། །ཆར་དེས་ལོ་ཐོག་ཐམས་ཅད་ཕུན་་  
  
  
༄༅། །ཚོགས་ཤིང་རྒྱལ་པོས་མཚོན་སྤངས་པས་འབྲུ་དེ་དག་ཀྱང་མཛའ་བོ་དང། གཉེན་མི་རྣམས་ཀྱིས་ལོངས་སྤྱོད་ཅིང་ལྗོངས་ལ་གནོད་པ་མེད་པར་གྱུར་པས་  
མཛའ་བོ་དང་ལྡན་པར་འགྱུར་ཏེ། ནམ་གྲུའི་ཡིན་པར་བསྟན་ཏོ། །ཐ་སྐར་དང་ལྡན་པའི་སོས་ཀའི་ཟླ་བ་ཐ་མ་ལ་ཨ་ལང་ཀ་བཞི་བཅུ་རྩ་བཞིའི་ཆར་འབབ་ཅིང་བར་དུ་ཆར་  
ཆེ་བས་དེར་ནི་དམའ་བར་ཞིང་ལས་བྱ་ཞིང་མཐོ་བ་སྤང་བར་བྱའོ། །གཉིས་སུ་ཆར་ཕུན་སུམ་ཚོགས་ཤིང་སྐྱེ་བོ་རྣམས་འདུས་པ་ལྡན་ཞིང་རྐུན་མ་སྟོབས་དང་ལྡན་པར་འགྱུར་ཏེ། ཐ་  
སྐར་གྱི་ཡིན་པར་བསྟན་ཏོ། །བྲ་ཉེ་དང་ལྡན་པའི་སོས་ཀའི་ཟླ་བ་ཐ་མ་ལ་གང་དུ་ཆར་བབ་པ་དེར་ཨ་ལང་ཀ་རྫོགས་པར་བརྒྱ་འབབ་པ་དེ་མཐོ་བར་ཞིང་ལས་བྱ་ཞིང་དམའ་བ་སྤང་  
བར་བྱའོ། །དེ་ལོ་ཉེས་པས་སྐྱེ་བོ་རྣམས་འཆི་བར་འགྱུར་ཞིང་རྒྱལ་པོ་ཕན་ཚུན་འཐབ་ཅིང་བུ་དང། བུ་མོ་རྣམས་འཆི་བར་འགྱུར་ཏེ། བྲ་ཉེའི་ཡིན་པར་བསྟན་ཏོ། །ཀྱེ་པདྨའི་  
སྙིང་པོ། དེ་དག་ནི་དུས་གང་ལ་ཆར་པ་བབ་པའི་ལེའུ། །ཀྱེ་པདྨའི་སྙིང་པོ། རྒྱུ་སྐར་དེ་རྣམས་དང། གཟའ་སྒྲ་གཅན་དུ་ལྡན་པས་འབྲས་བུ་སྨིན་པར་བཤད་པར་བྱའོ། །ཀྱེ་པདྨའི་  
སྙིང་པོ། སྨིན་དྲུག་དང་གཟའ་སྒྲ་གཅན་དུ་ལྡན་པས་ནི་ཡུལ་ཀ་ལིང་ཀ་དང། མ་ག་དཧེ་པ་རྣམས་ལ་ནད་ཉེ་བར་འབྱུང་བར་འགྱུར་རོ། །གང་གི་ཚེ་སྣར་མ་དང་སྒྲ་གཅན་དུ་ལྡན་པས་ནི་སྐྱེ་  
  
  
།གང་གི་ཚེ་མགོ་དང་གཟའ་སྒྲ་གཅན་དུ་ལྡན་པས་ནི་ལུས་འཕགས་པ་རྣམས་དང་རྒྱལ་པོའི་ཞམ་འབྲིང་པ་རྣམས་ལ་ནད་ཉེ་བར་  
འབྱུང་བར་འགྱུར་རོ། །དེ་བཞིན་དུ་ལག་དང། ནམ་སོ་དང། རྒྱལ་དང། སྐག་དང། གང་གི་ཚེ་སྒྲ་གཅན་དུ་ལྡན་པས་ནི་ཀླུ་རྣམས་དང། གངས་ཅན་པ་རྣམས་ལ་ནད་ཉེ་བར་འབྱུང་བར་  
འགྱུར་རོ། །གང་གི་ཚེ་མཆུ་དང་སྒྲ་གཅན་དུ་ལྡན་པས་ནི་ཤར་ཕྱོགས་པ་རྣམས་ལ་ནད་ཉེ་བར་འབྱུང་བར་འགྱུར་རོ། །གང་གི་ཚེ་གྲེ་དང་གཟའ་སྒྲ་གཅན་དུ་ལྡན་པས་ནི་རྐུན་མའི་  
གནས་ཉེ་བར་འབྱུང་བར་འགྱུར་རོ། །གང་གི་ཚེ་དབོ་དང་གཟའ་སྒྲ་གཅན་དུ་ལྡན་པས་ནི་ཨ་བ་ན་ཏི་བ་རྣམས་ལ་ནད་ཉེ་བར་འབྱུང་ངོ། །གང་གི་ཚེ་མེ་བཞི་དང་སྒྲ་གཅན་དུ་ལྡན་པས་  
ནི་ཡུལ་འཁོར་བ་རྣམས་ལ་ནད་ཉེ་བར་འབྱུང་ངོ། །གང་གི་ཚེ་ནག་པ་དང་སྒྲ་གཅན་དུ་ལྡན་པས་ནི་བྱ་དང་རྐང་གཉིས་པ་རྣམས་ལ་ནད་ཉེ་བར་འབྱུང་ངོ། །གང་གི་ཚེ་ས་རི་དང་སྒྲ་  
གཅན་དུ་ལྡན་པས་ནི་རབ་ཏུ་བྱུང་བ་ཐམས་ཅད་ལ་ནད་འབྱུང་ངོ་།གང་གི་ཚེ་ས་ག་དང་སྒྲ་གཅན་དུ་ལྡན་པས་ནི་ཆུའི་སེམས་ཅན་རྣམས་ལ་ནད་འབྱུང་ངོ། །གང་གི་ཚེ་ལྷ་མཚམས་  
དང་སྒྲ་གཅན་དུ་ལྡན་པས་ནི་ཟོང་དང་ལྡན་པའི་ཚོང་པ་རྣམས་ལ་ནད་འབྱུང་ངོ། །གང་གི་ཚེ་སྣྲོན་དང་སྒྲ་གཅན་དུ་ལྡན་པས་ནི་སྒོ་སྲུང་རྣམས་ལ་ནད་འབྱུང་ངོ། །གང་གི་ཚེ་སྣྲུབས་དང་  
  
  
༄༅། །སྒྲ་གཅན་དུ་ལྡན་པས་ནི་འདྲོན་པོ་རྣམས་ལ་ནད་འབྱུང་ངོ། །གང་གི་ཚེ་ཆུ་སྟོད་དང་སྒྲ་གཅན་དུ་ལྡན་པས་ནི་ཨ་བན་ཏི་པ་རྣམས་ལ་ནད་འབྱུང་ངོ། །གང་  
གི་ཚེ་ཆུ་སྨད་དང་སྒྲ་གཅན་དུ་ལྡན་པས་ནི་ཀམ་པོ་ཙེའི་གླིང་པ་རྣམས་དང། ན་བ་ཏི་པ་རྣམས་ལ་ནད་འབྱུང་ངོ། །གང་གི་ཚེ་བྱི་བཞིན་དང་སྒྲ་གཅན་དུ་ལྡན་པས་ནི་ལྷོ་ཕྱོགས་པ་ཐམས་  
ཅད་དང། ཟངས་གླིང་པ་རྣམས་ལ་ནད་འབྱུང་ངོ། །གང་གི་ཚེ་གྲོ་བཞིན་སྒྲ་གཅན་དུ་ལྡན་པས་ནི་རྐུན་མ་ལ་ནད་འབྱུང་ངོ་།གང་གི་ཚེ་མོན་གྲེ་དང་སྒྲ་གཅན་དུ་ལྡན་པས་ནི་ཀུ་རུ་པ་  
དང༑ རྣ་ཅན་པ་རྣམས་ལ་ནད་འབྱུང་ངོ། །གང་གི་ཚེ་མོན་གྲུ་དང་སྒྲ་གཅན་དུ་ལྡན་པས་ནི་གསེར་འཚོང་བ་རྣམས་ལ་ནད་འབྱུང་ངོ། །གང་གི་ཚེ་ཁྲུམས་སྨད་དང་སྒྲ་གཅན་དུ་ལྡན་  
པས་ནི་རོལ་མོ་བ་རྣམས་ལ་ནད་འབྱུང་ངོ། །གང་གི་ཚེ་ནམ་གྲུ་དང་སྒྲ་གཅན་དུ་ལྡན་པས་ནི་གྲུ་པ་རྣམས་ལ་ནད་འབྱུང་ངོ་།གང་གི་ཚེ་ཐ་སྐར་དང་སྒྲ་གཅན་དུ་ལྡན་པས་ནི་རྟ་འཚོང་  
པ་རྣམས་ལ་ནད་འབྱུང་ངོ། །གང་གི་ཚེ་བྲ་ཉེ་དང་སྒྲ་གཅན་དུ་ལྡན་པས་ནི་ཞིང་བཟང་པོ་རྣམས་ལ་ནད་འབྱུང་ངོ། །ཀྱེ་པདྨའི་སྙིང་པོ། འདི་དག་ནི་གཟའ་སྒྲ་གཅན་དང་ལྡན་པས་འབྲས་  
བུ་རྣམ་པར་སྨིན་པ་ཞེས་བྱ་བའི་ལེའུ། །རྒྱུ་སྐར་སོ་སོའི་ལས་ཀྱི་དགོས་པ་བཤད་པ་ཁོང་དུ་ཆུད་པར་བྱ་སྟེ། རྒྱུ་སྐར་གང་གིས་ལས་གང་ཡིན་པའི་དྲང་སྲོང་རྣམས་ནི་འདི་ལྟར་འདོད་  
  
  
༑སྨིན་དྲུག་ནི་སྐར་མ་དྲུག་ཡིན་པར་རིག་པར་བྱ་སྟེ། དེ་ལ་ནི་མེའི་བྱ་བ་བྱ་སྟེ། མེ་ལྷ་མཉེས་པར་བྱ་བ་དང། སྦྱིན་སྲེག་བྱས་ན་འཕེལ་བར་འགྱུར་རོ། །དེ་ལ་བ་ལང་གི་གནས་བྱ་  
ཞིང་ཞོ་དཀྲོགས་ན་མར་ཆེ་ལ། ར་དང། ལུག་ཉོ་བར་བྱ་ཞིང་བ་གླང་དགྱེ་བར་བྱའོ། །ལྕགས་བཞུ་བ་དང། སྣོད་ཐམས་ཅད་བྱ་བ་དང། རིན་པོ་ཆེ་བཅང་བ་དང། ལས་ཀྱི་མཐའ་བྱ་བ་དང་  
མཚོན་བཅང་བ་དང། ནང་ཁང་དང། ཁྱིམ་དུ་མེ་སྦར་བ་དང་མེ་ཏོག་སེར་པོ་དང། དམར་པོའི་ས་བོན་གདབ་པ་དང། ཁྱིམ་བྱས་པ་ལ་དེར་འདུག་པར་བསྒྲུབ་པ་དང། གོས་སར་  
པ་བགོ་བར་བྱ་ཞིང་རིན་གྱིས་ནི་ཉོ་བར་མི་བྱའོ། །ལས་དྲག་པོ་བསྒྲུབ་པ་གཡུལ་འགྱེད་པ་དང། བཅིང་བ་རྣམས་ལ་བཟང་ཞིང་མཁས་པས་ཕ་རོལ་དང་རྩོད་པའི་སྦྱོར་བ་ནི་མི་བྱའོ། །  
སྤུ་གྲི་བྱ་བ་དང། བཅའ་བ་ཐམས་ཅད་བྱ་ཞིང་མེ་དང་ལྡན་པའི་སྣོད་དེར་བྱ་ཞིང་ཚེ་སྤེལ་བ་དང། སྐྲ་བཀྲུ་བ་དང། བུད་མེད་རྣམས་ལ་སྒེག་པ་དང། ཉི་མ་དེ་ལ་ཆར་པ་བབ་ན་  
དགྲ་ལྡང་ཞིང་ཁྲོ་བ་དང། དགའ་བ་དང། དྲག་པོའི་ལས་བརྩམས་ཞིང་རྐུན་མ་འགྱེད་པ་བཟང་ཞིང་དེ་ལ་སྐྱེས་པ་ཚེ་རིང་བ་དང། གྲགས་པ་དང་ལྡན་པ་དང། མཆོད་སྤྱིན་བྱེད་  
ཅིང་ཚུལ་ཁྲིམས་དང་ལྡན་པར་འགྱུར་ཏེ། དེ་དག་ནི་སྨིན་དྲུག་ལ་བྱའོ། །སྣར་མ་ལ་ནི་ས་གཞི་ལ་ཞིང་ལས་ཐམས་ཅད་བྱ་བ་དང་ཞིང་དང། དངོས་པོ་དང། གཙུག་ལག་ཁང་  
  
  
༄༅། །དང༑ ཁྱིམ་གསར་བྱ་བ་དང། བདག་ཉིད་ཀྱི་དྲག་ཤུལ་བྱ་དགོས་པ་རྣམས་དང། ཕྱུགས་ཀྱི་གནས་དང། ས་བོན་ཐམས་ཅད་གདབ་པ་དང། གོས་བགོ་  
བར་བྱ་བར་བསྟན་ཏོ། །བུ་ལོན་བརྡར་མི་རུང་སྟེ། དགྲ་འཕེལ་བ་དང། སྟོན་མོ་དང། ཆང་གི་སྦྱོར་བ་གཉིས་སྤང་བར་བྱའོ་།ཉིན་པར་དེ་ལ་བབ་ནས་གང་སྐྱེས་ཀྱང་བཀྲ་ཤིས་  
ཤིང་སྙིང་རྗེ་དང། བཟོད་པ་ལྡན་ཞིང་བུད་མེད་དགའ་བ་དང་ཟས་ལ་བརྐམ་པ་དང། ཚེ་རིང་ཞིང་ཕྱུགས་མང་ལ་ནོར་དང་འབྲུ་མང་ཞིང་ལོངས་སྤྱོད་ཆེ་ཞིང་དེ་ལ་རྒྱལ་བར་འགྱུར་  
ཏེ༑ སྣར་མ་ལ་བྱའོ། །ཟླ་བ་དང་མགོར་ལྡན་པ་ལ་རིག་པ་ཚེགས་ཆུང་དུས་ཁྱད་པར་དུ་འཕགས་པ་དང། དལ་བའི་ལས་ཐམས་ཅད་བྱ་སྟེ། ལས་གང་སྣར་མ་ལ་བྱ་བར་  
བསྟན་པ་དེ་དག་ཐམས་ཅད་ལ་བྱའོ། །འོ་མ་དང་ལྡན་པའི་ཤིང་ལས་བཞོ་བ་དང། འོ་མ་ཅན་གྱི་ས་བོན་གདབ་པ་དང། རྒྱལ་པོ་རྒྱལ་སར་འཇུག་པ་དང། གནས་ཀྱི་དོན་  
དུ་འགྲོ་བ་དང། རྟ་དང། གླང་པོ་དང། བ་ལང་གདུལ་བ་ལ་མཆོག་ཏུ་བཟང་ངོ། །གོས་སར་བ་བགོ་བ་དང། རྒྱན་གྱིས་བརྒྱན་པར་མི་བྱ་ཞིང་བྲམ་ཟེ་རྣམས་ཀྱི་ལས་ཐམས་  
ཅད་དེ་ལ་བྱ་བར་རུང་ངོ། །ཉི་མ་དེ་ལ་ཆར་བབ་པ་དེ་ནི་ལེགས་པར་བབ་པར་བསྟན་ཏོ། །ཉི་མ་དེ་ལ་སྐྱེས་པ་གཉིད་ཆེ་ཞིང་ཡིད་གཡེངས་པར་འགྱུར་ཏེ། མགོའི་ཡིན་པར་  
  
  
།ལག་ལ་ནི་དོན་གཉེར་བ་དང། ལས་བཟང་པོ་བྱ་བ་དང། དྲག་པོའི་ལས་རྣམས་འགྲུབ་པས་མཁས་པས་འབད་པར་བྱའོ་།ཁྲོན་པ་དང། འོབས་དང། རྫིང་བུ་དེ་ལ་བྱ་བར་  
བཟང་ངོ། །བ་ཐུལ་མ་གསར་མ་ཉོ་ན་འགྲུབ། མར་ཁུ་བཙིར་བའི་ལས་དང། ཆང་བཙོང་བ་དང། བུར་ཤིང་གི་ས་བོན་གཟུགས་པ་དང། ཉི་མ་དེ་ལ་ཆར་པ་བབ་ན་ཆར་མང་དུ་  
འབབ་པར་ཤེས་པར་བྱའོ། །ཉི་མ་དེ་ལ་སྐྱེས་པ་ཁྲོ་ཞིང་རི་དྭགས་ཀྱི་རྔོན་པ་བྱེད་པར་འགྱུར་ཏེ། ལག་ལ་བྱའོ། །ནམ་སོ་ལ་ནི་ཁ་དོག་བཅང་བར་བྱ་བ་དང། བ་ལང་སྤྱིན་པ་དང་  
གཙུག་ཕུད་བཞག་པ་ལ་རུང་ཞིང་སྔགས་ཐམས་ཅད་འགྲུབ་བོ། །བུ་དོན་དུ་གཉེར་བར་ཆུང་མ་བླང་བ་དང། ཡང་དང། ཡང་དུ་བྱ་བར་འདོད་པའི་ལས་དེ་རྣམས་བྱ་བར་བཟང་སྟེ་  
གལ་ཏེ་འཆི་བའི་དོགས་པ་ཡོད་པས་གཡོ་བའི་ལས་མི་བྱའོ། །ཉིན་ཞག་དེ་ལ་སྐྱེས་པ་མཆོག་ཏུ་ཤིས་ཤིང་འདོད་པ་ཆུང་ལ་བུད་མེད་ཀྱི་ཆགས་པ་སྐྱེས་བུ་དེ་ཆེ་ཞིང་སྣ་ཚོགས་པ་ཤེས་  
ཤིང་གཅིག་ལ་མི་འཇུག་པར་བསྟན་ཏེ། ནམ་སོ་ལ་བྱའོ། །རྒྱལ་ལ་ནི་བསོད་ནམས་དང། གྲགས་པ་དང། ཚེ་བསྲིང་བ་དང། མཆོད་པ་རྟག་ཏུ་བྱ་བར་བཟང་ངོ། །བྲམ་  
ཟེའི་ལས་ཐམས་ཅད་བྱ་བར་རུང་ཞིང་རྒྱལ་པོ་དང། བློན་པོ་གཞུག་པ་དང། བླ་མ་ལ་བསྙེན་བཀུར་བྱ་བ་དང། དུལ་བ་སྤྱད་པ་དང། རྒྱལ་པོ་དབང་བསྐུར་བ་དང། རང་གི་  
  
  
༄༅། །བུ་ལ་རྒྱན་གདགས་པ་དང། ཁ་སྤུ་བྲེགས་པའི་བྱ་བ་རྣམས་དེ་ལ་མཁས་པར་བྱའོ། །མདུན་ན་འདོན་བསྐོ་བ་དང། །རྒྱལ་མཚན་གཟུགས་པར་བྱའོ་  
ཉི་མ་དེ་ལ་ཆར་པ་བབ་པ་ནི་ཀུན་ཏུ་གནོད་པར་འབབ་ཅིང་རྐུན་མ་དང། ནད་མེད་པས་རྟག་ཏུ་བདེ་བར་འགྱུར་ཞིང་རྒྱལ་ལ་ལས་ཐམས་ཅད་བྱ་བར་རུང་ངོ། །དགྲ་དང་འཁོན་པའི་  
སྦྱོར་བ་སྤང་བར་བྱའོ། །དེ་ལ་སྐྱེས་པ་ཚེ་རིང་བ་དང། གྲགས་པ་དང། ལོངས་སྤྱོད་ཆེ་བར་འགྱུར་ཏེ། རྒྱལ་ལ་བྱའོ། །སྐག་ལ་དྲག་པོའི་ལས་རྣམས་བྱས་ན་ཁྱད་པར་དུ་འགྲུབ་  
སྟེ༑ རྒྱན་བརྡུང་བ་དང། ར་བ་བརྩིགས་པ་དང། རྫིང་དང་ལམ་བཅད་པ་བཟང་ངོ། །དེ་ལ་སྦྲང་བུ་དང། མཆུ་སྦྲང་མང་ཞིང་ཆར་གནོད་པར་འབབ་ཅིང་དེ་ལ་སྐྱེས་པ་ནི་  
ཁྲོ་ཞིང་གཉིད་ཆེ་བར་འགྱུར་ཏེ། སྐག་ལ་བྱའོ། །མཆུ་ལ་ནི་འབྲུ་ཐམས་ཅད་ཀྱི་ས་བོན་བྱ་བ་དང། བསྡུ་བར་བྱ་བ་དང། ས་བོན་གཟུགས་པ་དང། མཛོད་བྱ་ཞིང་འབྲུ་རྣམས་  
གཞུག་པ་དང། ཕའི་བྱ་བ་དང། དད་པས་བྱ་བ་ཐམས་ཅད་དེ་ལ་བྱ་ཞིང། ཉི་མ་དེ་ལ་ཆར་བབ་པས་ནི། འབྲུ་རྣམས་འཕེལ་བར་འགྱུར་ཞིང་ཉེ་དུའི་དོན་དུ་དད་པས་བྱ་བ་  
དང༑ བཅུད་རྣམས་བསྐྱེད་པ་དང། རང་འདོད་པ་བྱའོ། །ཉི་མ་དེ་ལ་སྐྱེས་པ་ནི་ཚེ་རིང་ཞིང་བུ་མང་བ་དང། བུད་མེད་ལ་ཆགས་པ་ཆེ་ཞིང་ཟས་ལ་གདུང་བ་དང། གཡུལ་  
  
  
དྲག་པོའི་ལས་ཐམས་ཅད་ལ་མཁས་པས་དེ་ལ་སྤང་བར་བྱའོ། །མཆུ་ལ་བྱའོ་།གྲེ་ལ་ནི་དགེ་བ་དང། ཞིང་པའི་ལས་དོན་དུ་གཉེར་བར་བྱའོ། །  
དེ་ལ་སྐྱུ་རུ་ར་ལ་སོགས་པ་འབྲས་བུ་ཁྱད་པར་མཉམ་པ་རྣམས་ཀྱི་ལས་བྱ་བ་དང། གཞོན་པ་རྣམས་བཀྲ་ཤིས་ཀྱི་ཁྲུས་བྱ་བ་དང་བག་ཕེབས་པར་བྱ་བ་དང། གནས་བྱ་བ་དང། སྐལ་བ་  
དང་ལྡན་ཞིང་ཉེ་བར་འཚོ་བའི་ལས་རྣམས་བྱ་བ་དང། བྱིས་པའི་སྐྲ་བཀྲུ་བ་དང། སྐྲ་མཛེས་པར་བྱ་བ་དང། སྐལ་བ་དང་ལྡན་པའི་ལས་དང། ཉི་མ་དེ་ལ་ཆར་བབ་པ་ལེགས་པར་  
བབ་པ་བསྟན་ཏེ་གྲེ་ལའོ། །དབོ་ལ་ནི་ལས་ཐམས་ཅད་བྱ་སྟེ། ཁང་པ་རྙིང་པ་གསོ་བ་ལ་སོགས་པ་ཐམས་ཅད་བྱའོ། །དེ་ལ་སྐྱེས་པ་ཡིད་གཞུངས་པ་དང། གྲགས་པ་དང་ལྡན་པར་  
འགྱུར་ཏེ། གཞན་ཡང། དེ་ལ་བྱིན་མི་ཉམས་ཤིང་ཐམས་ཅད་བརྟན་པར་བསྟན་ཏོ། །དེ་ལ་ཆར་བབ་ན་ནི་ཐམས་ཅད་ཕུན་སུམ་ཚོགས་པར་རིག་པར་བྱ་སྟེ། དབོ་ལ་བྱའོ། །མེ་བཞི་ལ་  
ལས་ཕྲ་བ་ཐམས་ཅད་བྱང་ཞིང་བྲམ་ཟེའི་ལས་ཐམས་ཅད་བྱ་བར་བཟང་ངོ། །གླང་པོ་དང། གླང་པོ་མཆོག་ཞོན་པ་དང། རྫིང་བུ་བྱ་བ་དང། བརྐུས་ན་འགྲུབ་སྟེ། མཁས་པས་གཞན་ནི་  
སྤང་བར་བྱའོ། །ཉི་མ་དེ་ལ་ཆར་བ་བབ་པ་མཆོག་ཏུ་འགྲུབ་པར་འགྱུར་ཞིང་དེ་ལ་སྐྱེས་པ་ནི་དཔའ་ཞིང་རྐུ་བ་དང། བློ་དང་ལྡན་ལ་རིག་པ་ཐམས་ཅད་ལ་མཁས་ཤིང་ནད་མེད་  
  
  
༄༅། །ཅིང་ཡུན་རིང་དུ་འཚོ་སྟེ་མེ་བཞི་ལ་བྱའོ། །ནག་པ་ལ་ནི་གོས་བཟང་པོ་བགོ་བ་དང། རྒྱན་གདགས་པ་དང། རྒྱལ་པོ་རྒྱན་གྱིས་བརྒྱན་པ་དང། དམག་ཆས་  
པ་ལ་བཟང་བར་བལྟའོ། །གསེར་དང། དངུལ་དང། རྫས་དང། གྲོང་ཁྱེར་རྣམས་གཞལ་བ་དང། བདག་ཉིད་རྒྱན་གྱིས་བརྒྱན་པ་དང་དྲི་དང། སྤོས་ཀྱིས་བྱུག་པ་དང། ཡོན་ཏན་གྱི་  
ལས་གླུ་དང། གར་བྱ་བ་དང། རྔ་རྡུང་བ་དང། ལྡེར་སོ་བྱ་བ་དང། བསྲུང་བ་དང། རོལ་མོ་དང། ཞལ་ཞལ་དང། ལག་གི་བཟོ་རྣམས་བྱ་བར་བཟང་ངོ། །ཉི་མ་དེ་ལ་ཆར་བབ་པས་  
སྣ་ཚོགས་ཀྱི་ལས་འགྲུབ་པར་བསྟན་ཏོ། །དེ་ལ་སྐྱེས་ན་ཡིད་གཞུངས་པ་དང། མཁས་ཤིང་འདོད་པ་ཆུང་བ་དང། ཚོལ་བའི་དང་ཚུལ་ཅན་དང། སྐལ་བ་དང་ལྡན་ཞིང་བློ་རྒོད་པར་  
འགྱུར་ཏེ། ཚེ་རིང་ཞིང་བསོད་ནམས་ཆེ་ལ་བུད་མེད་ལ་དགའ་བར་འགྱུར་ཏེ། ནག་པའི་བྱའོ། །ས་རི་ལ་ནི་རྟ་དང། བོང་བུ་དགྱེ་བའི་དགོས་པ་དང། ཚོགས་ལ་སྟོན་མོ་སྦྱིན་པ་དང་  
ཁ་ཟས་ཕྲ་མོ་དགྱེ་བ་དང། རྔ་དང། རྫ་རྔ་དང། ཁར་རྔ་དང། གླུ་རྣམས་བྱ་བ་ལ་མྱུར་ཞིང་འགྲུབ་བོ། །བག་མ་བླང་བ་དང། བག་མ་བཏང་བ་དང། གཉེན་བྱ་བ་དང། གནས་དང་  
གྲོགས་པོ་དང། མལ་ཆ་དང། ཁྱིམ་དུ་འཇུག་པ་ལ་བཟང་ངོ། །ཉི་མ་དེ་ལ་ཆར་བབ་ན་རླུང་མི་འཆད་པར་ལྡང་ངོ། །ཉི་མ་དེ་ལ་སྐྱེས་པ་ནི་ཡིད་གཞུངས་ཞིང་ནད་མང་ལ་མཁས་པར་  
  
  
ས་རིའི་བྱ་བའོ། །ས་ག་ལ་ནི་ཞིང་ལས་ཀྱི་མཐའ་རྣམས་བྱ་བ་དང། ནས་དང། གྲོའི་ལས་ཀྱི་མཐའ་སྤང་བར་བྱའོ། །ལྒང་བུ་ཅན་རྣམས་སྤང་བར་བྱ་ཞིང། འབྲུ་དང། ཏིལ་  
དང༑ སྲན་མ་དང། དེ་དག་དང། ཤིང་དང། ཚོད་མ་རྣམས་གདབ་ཅིང་ཁང་པའི་ལས་རྣམས་བྱ་བ་དང། སྐྲ་བཀྲུ་བ་དང། གཙང་སྦྲ་བྱ་བ་ལ་བཟང་ངོ། །ཉི་མ་དེ་ལ་ཆར་བབ་པ་ནི་  
བསྐལ་པའི་ཆུ་དང་འདྲ་བར་རིག་པར་བྱའོ། །དེ་ལ་སྐྱེས་པ་ནི་ཡིད་བདེ་བར་ལྟ་ཞིང་བློ་རྣོ་བ་དང། ཁྲོ་ཞིང་སྐལ་བ་དམའ་བ་ལ་བུ་མེད་པར་འགྱུར་ཏེ། ས་གའི་བྱ་བའོ། །ལྷ་མཚམས་  
ལ་ནི་སྡུམས་བྱ་བ་དང། དལ་བའི་ལས་ཐམས་ཅད་བྱ་བ་དང་བརྩོན་འགྲུས་བརྩམས་ལ་མཁས་པས་བསྔགས་སོ། །དེ་ལ་སྐྲ་བྲེག་པ་དང། མཚོན་གྱི་ལས་བྱ་བ་དང། བསྡུ་བའི་  
སྦྱོར་བ་རྣམས་འགྲུབ་པས་བྱ་སྟེ། དེ་ལ་བརྟན་པར་འགྱུར་རོ་།གཞན་ནི་ཉོན་མོངས་པས་གདུངས་ཤིང་ཉམས་པར་བསྟན་ཏོ། །ཉི་མ་དེ་ལ་ཆར་བབ་པ་ལེགས་པར་འབབ་པར་བསྟན་ཏོ།།  
དེ་ལ་སྐྱེས་པ་གཉེན་དང་གྲོགས་པོར་ལྡན་ལ་ཆོས་དང། ཚུལ་ཁྲིམས་སུ་བཅས་པར་འགྱུར་ཏེ། ལྷ་མཚམས་ཀྱི་བྱ་བའོ། །སྣྲོན་ལ་ནི་ཐོག་མར་རྒྱལ་པོ་དབང་བསྐུར་བར་བྱ་ཞིང་གཞན་ནི་ཉོན་  
མོངས་པས་གདུངས་པར་འགྱུར་རོ། །གྲོང་དང། གྲོང་ཁྱེར་དང་ལྗོངས་རྣམས་བགོ་བཤའ་བྱ་བ་དང། རྒྱལ་པོའི་ལས་ཐམས་ཅད་བྱ་བ་ལ་བཟང་ཞིང། དེ་ལ་སྐྱེས་པ་ནི་སྤུན་རྣམས་ཀྱི་ཕུ་བོ་  
  
  
༄༅། །འགྱུར་ཞིང། ཚེ་རིང་བ་དང། གྲགས་པ་དང་ལྡན་ཞིང། ངོ་མཚར་དུ་མཁས་པར་འགྱུར་རོ། །རྟ་དང། གླང་པོ་ཞོན་པ་དང། ཁང་བཟང་དུ་འཇུག་པ་དང། གྲོང་  
དང༑ གྲོང་ཁྱེར་དང། ཡུལ་འཁོར་རྣམས་བཟུང་བ་ལ་མཆོག་ཏུ་བསྔགས་སོ། །ཡང་དེ་ལ་སྐྱེས་པ་ནི་མི་འཚོ་བར་བསྟན་ཏོ། །དྲག་པོའི་ལས་རྣམས་འགྲུབ་པར་བསྟན་ཏོ། །མཁས་  
པས་གཞན་ནི་སྤང་བར་བྱའོ། །ཉི་མ་དེ་ལ་ཆར་བབ་པ་ནི་ལེགས་པར་འབབ་པར་བསྟན་ཏེ། སྣྲོན་གྱི་བྱ་བའོ། །སྣྲུབས་ལ་ནི་རྩ་བ་དང། ལ་ཕུག་དང། རྩ་བ་དོན་དུ་གཉེར་བས་རྩ་བའི་ས་  
བོན་གཟུགས་པའི་སྦྱོར་བ་རུང་ཞིང་རྩ་བ་མ་ཡིན་པ་རྣམས་ལ་ནི་མ་ཡིན་ནོ། །བུ་ལོན་རྙིང་པ་བདས་ན་མདུན་ན་ནོར་གནས་པར་འགྱུར་རོ། །རྩ་བ་དོན་དུ་གཉེར་བར་གྲུབ་ཅིང། དེ་  
བཞིན་དུ་བུད་མེད་ཐམས་ཅད་དང། གསོ་བའི་རིགས་དང། བུད་མེད་དང། ཁྱེའུ་དང། བུ་མོ་དང། ཁྱོ་ག་རྣམས་ཁྲུས་བྱ་བ་དང་རྩ་བ་ཐམས་ཅད་སྦྱར་བ་དང། བཀྲ་ཤིས་ཀྱི་  
ལས་བྱ་བ་དང། དྲག་པོའི་ལས་རྣམས་འགྲུབ་ཅིང་ཕྱེ་བཏགས་པ་དང། ཆང་གི་སྦྱོར་བ་ལ་རྟག་ཏུ་བཟང་ཞིང། དེ་ལ་སྐྱེས་པ་ནོར་དང་ལྡན་ཞིང་བུ་མང་ལ་འབྲས་བུ་དང་  
ལྡན་པར་འགྱུར་ཏེ། དེ་ལ་སྣད་པ་མི་འཚོ་བར་བསྟན་ཏོ། །དེ་ལ་ཆར་བབ་པ་ལེགས་པར་འབབ་པར་མངོན་པར་བསྟན་ཏེ། སྣྲུབས་ཀྱི་བྱ་བའོ། །ཆུ་སྟོད་ལ་ནི་ཆུ་བསྒྱུར་བ་དང་  
  
  
ཞིང་ལ་ཆུ་བླུག་པ་དང། ཁྲོན་པ་བྱ་བ་དང། ལམ་དུ་སྦྱིན་པའི་ཆུ་གཞག་པ་དང། རྫིང་བུ་བྱ་བ་དང། འབྲས་བུ་དང། མེ་ཏོག་ལ་ཆུ་བླུག་པ་དང། སྐྱེད་མོས་ཚལ་བྱ་བ་  
དང༑ སློང་བ་དགོས་པ་ལ་སྦྱར་བ་ལ་བཟང་ཞིང་དྲང་བའི་ལས་རྣམས་འགྲུབ་ཅིང་དེ་ལས་གཞན་ནི་མཁས་པས་མི་བྱའོ། །དེ་ལ་མེས་ཚིག་པ་དང། རིམས་ཀྱིས་བཏབ་པ་མི་འཚོ་  
བར་བསྟན་ཏོ། །ཉི་མ་དེ་ལ་སྐྱེས་པ་ནི་ཚེ་རིང་ཞིང་ཚུལ་ཁྲིམས་ཀྱི་ངང་ཚུལ་ཅན་དང། བལྟ་ན་སྡུག་པར་འགྱུར་ཏེ། ཆུ་སྟོད་ཀྱི་བྱ་བའོ། །ཆུ་སྨད་ལ་ནི་དགྲ་མི་བྱ་ཞིང་གོས་དྲུབ་པ་བྱ་ཞིང་  
བགོ་བར་ནི་མི་བྱའོ། །བསྡུ་བསྐྱོག་མི་བྱ་ཞིང། ཁྱིམ་མི་དབུབ་སྟེ། བྱས་ན་འགྲུབ་པར་མི་འགྱུར་རོ། །ཕྱུགས་ཀྱི་གནས་དང། དེ་བཞིན་དུ་གྲོང་དཔོན་བསྐོ་བ་དང། ཚོང་དཔོན་བསྐོ་བ་  
དང༑ རྒྱལ་པོའི་དགོས་པ་རྣམས་དེ་ལ་བྱ་བར་བཟང་ངོ། །ཉི་མ་དེ་ལ་སྐྱེས་པ་འཁོར་མང་པོའི་ངང་ཚུལ་ཅན་དང། བྱས་པ་གཟོ་བར་འགྱུར་བ་དང། གྲོགས་པོ་དང་གཅུགས་ཤིང་  
བསོད་ནམས་དམན་ཞིང་མཁས་པར་འགྱུར་རོ། །ཚ་བས་བཏབ་པ་མི་སོས་ཤིང་བརྟན་པར་བསྟན་ཏོ། །ཉི་མ་དེ་ལ་ཆར་བབ་པ་ལེགས་པར་འབབ་པར་བསྟན་ཏེ། ཆུ་སྨད་ཀྱི་བྱ་བའོ། །བྱི་  
བཞིན་ལ་ཚངས་པའི་ལྷའི་མཆོད་པ་མི་བྱ་ཞིང། གྲོ་བཞིན་ལ་ནི་གཡུལ་སྤྲད་པར་བྱ་ཡི། རོལ་མོ་བསླབ་པ་དང། བཀླགས་པ་རྣམས་མྱུར་བར་འགྲུབ་བོ། །རྣ་ཆ་གདགས་པ་དང་  
  
  
༄༅། །རྒྱལ་པོར་དབང་བསྐུར་བ་དང། བྲམ་ཟེའི་ལས་ཐམས་ཅད་དེ་ལ་བྱ་ཞིང་གཏོར་མ་གཏོང་བ་དང། དཔུང་ལ་ལྟ་བར་བཟང་ངོ། །དེ་ལ་སྐྱེས་པ་ནི་ནད་མེད་པ་  
དང༑ སྟོབས་དང་ལྡན་པ་དང། མཆོག་སྦྱིན་གྱི་ངང་ཚུལ་ཅན་དུ་འགྱུར་རོ། །ཉི་མ་དེ་ལ་ཆར་བབ་པ་ནི་ལེགས་པར་འབབ་པར་འགྱུར་རོ། །དེ་ལ་གྲོ་བཞིན་དང་ཟླ་བར་འཛོམ་ན་སྟོར་བ་  
ཕྱིར་རྙེད་པར་འགྱུར་ཏེ། གྲོ་བཞིན་གྱི་བྱ་བའོ། །མོན་གྲེ་ནི་མྱུར་བའི་རྒྱུ་སྐར་ཏེ། མཆོད་པའི་ལས་ཐམས་ཅད་དང། བྲམ་ཟེའི་རིག་བྱེད་བཀླགས་པ་དང། ཁྲུས་བྱ་བ་དང། རྒྱལ་པོར་དབང་  
བསྐུར་བ་དང། བྲམ་ཟེའི་ལས་བྱ་བ་དང། ཚོང་དཔོན་བསྐོ་བ་དང། གྲོང་ཁྱེར་གྱི་ཚོགས་ཀྱི་དཔོན་བསྐོ་བ་ལ་བཟང་ངོ། །དེ་ལ་སྐྱེས་པ་ནི་ཡིད་གཞུངས་ཞིང་གྲགས་པ་དང་ལྡན་པ་ལོངས་  
སྦྱོད་ཆེ་ལ་ནོར་མང་དང། བུ་མང་ཞིང་དུལ་བའི་བདག་ཉིད་ཅན་དུ་འགྱུར་རོ། །སྟོར་བ་དང། ཚིག་པ་དང། བསྔམས་པ་དང། བཅིངས་པ་རྣམས་དཀའ་བས་ཕྱིར་ཐོབ་བོ། །ཉི་མ་དེ་  
ལ་ཆར་བབ་པ་ནི་ཞག་བཞིའི་བར་དུ་འབབ་སྟེ། མོན་གྲེའི་བྱ་བའོ། །མོན་གྲུ་ལ་ནི་རྟག་ཏུ་སྨན་སྦྱར་བ་དང། གྲགས་པའི་ལས་དང། སྲིད་སྲུང་གི་ལས་རྣམས་བྱས་ན་འགྲུབ་ཅིང་  
ཟོང་བཙོང་བ་དང། ཆང་བཙོང་བ་དང། དེ་ལ་ཆུ་འབྱུང་བ་དང། ཏིལ་དང། སྲན་མ་བཏབ་པ་དང། རྒྱ་མཚོར་ཚོང་པ་ཆས་པ་བཟང་ངོ། །དེ་ལ་རྒྱལ་པོའི་བཀའ་གསལ་བ་དང། སྡིག་  
  
  
།ཕོ་ཉ་བཏང་བ་དང། སྒོ་སྲུང་དང་ཡི་གེ་བ་བསྐོ་བ་དང། སྨན་བཏུ་བ་དང། སྨན་བཏང་བ་དང། ཉི་མ་དེ་ལ་གཏེར་བརྐོ་ཞིང་བརྫང་བ་ནི་མི་བྱའོ། །གཏེར་སར་བ་  
བཞག་ཅིང་སྨན་བཟའ་བར་བཟང་ཞིང། སྟོར་བ་ཡུན་རིང་པོ་ནས་བཙལ་བ་རྙེད་པར་འགྱུར་རོ། །དེ་ལ་སྐྱེས་པ་ནི་ནད་མེད་པ་དང་ཁྲོ་ཞིང་གཉིད་ཆེ་བར་འགྱུར་ཏེ། །ཉི་མ་དེ་ལ་ཆར་བབ་པ་  
ནི་ལེགས་པར་འབབ་པར་བསྟན་ཏོ། །མོན་གྲུའི་བྱ་བའོ། །ཁྲུམས་སྟོད་ལ་ནི་དྲག་པོའི་སྦྱོར་བ་ཐམས་ཅད་འགྲུབ་པར་བརྗོད་དོ། །སྨས་པ་དང། རིམས་ཀྱིས་བཏབ་པ་དེ་དག་མི་འཚོ་  
བར་བསྟན་ཏེ། དེ་ལ་སྐྱེས་པ་དག་ནི་རྣ་བ་གསང་ཞིང་ལོངས་སྤྱོད་ཆེ་ལ་གཉེན་རྣམས་ཡིད་དུ་འོང་ཞིང་ནོར་ཆེ་ལ་ལས་མཐུན་པར་བྱེད་ཅིང་སྤྲོ་ཐུང་བར་འགྱུར་རོ། །ཉི་མ་དེ་ལ་ཆར་བབ་  
པ་ནི་དྲག་པོར་འབབ་པར་བསྟན་ཏོ། །ཁྲུམས་སྟོད་ཀྱི་བྱ་བའོ་།ཁྲུམས་སྨད་ལ་ནི་ཚེ་རིང་བ་དང། རྒྱས་པའི་ལས་བྱའོ། །ལྷོ་ཕྱོགས་སུ་མི་འགྲོ་ཞིང་མི་བརྩམ་མོ། །དེ་ལ་སྐྱེས་པ་ནི་ཚེ་  
རིང་ཞིང་གྲགས་པ་དང། ཚེ་དང་ལྡན་པ་དང། སུམ་འགྱུར་གྱིས་ལྟོ་ཆེ་ཞིང་འཇིགས་པ་མེད་པར་འགྱུར་རོ། །ཉི་མ་དེ་ལ་ཆར་བབ་པ་ནི་བདེ་བར་འབབ་པར་བསྟན་ཏོ། །ཁྲུམས་སྨད་ཀྱི་  
བྱ་བའོ། །ནམ་གྲུ་ལ་ནི་གསེར་དང། དངུལ་དང། རིན་པོ་ཆེ་དང་འབྲུ་བསྒྲུབ་པ་དང། མཛོད་བྱ་བ་དང། རིགས་རྒྱུད་ཀྱི་བྱ་བ་དང། ཆང་གི་ལས་ཀྱི་བྱ་བར་བཟང་ཞིང་བཏང་བའི་ལས་  
  
  
༄༅། །མི་བྱའོ། །ལམ་སར་པ་གཏོད་པ་དང། ཆུ་བསྒྱུར་བ་དང་ཁང་པར་འཇུག་པ་དང། མིག་སྨན་སྦྱར་བ་དང། གོས་སར་བ་བགོ་བ་དང། དབྱིག་བླང་  
བ་བཟང་ངོ། །དེ་ལ་སྐྱེས་པ་ནི་སློང་ཞིང་སྦྱིན་པ་དང། ཚུལ་ཁྲིམས་དང་ལྡན་ལ་ཕོངས་ཤིང་གཉེན་རྣམས་ཀྱིས་བསྟེན་ཅིང་ཆོས་ཤེས་པར་འགྱུར་རོ། །ཆར་ལེགས་པར་འབབ་  
ཅིང་སྟོར་བ་རྙེད་པར་འགྱུར་བར་བསྟན་ཏོ། །ནམ་གྲུའི་བྱ་བའོ་།ཐ་སྐར་ལ་ནི་སྐྱེས་པ་དང། བུད་མེད་དང། རྟ་སྦྱར་བ་དང་མེ་ཐབ་བྱ་བ་དང། རྟ་བསྒྲུབ་པ་དང། ཤིང་རྟ་བྱ་བ་  
དང། བུ་ལོན་བྱ་བ་དང། ས་བོན་གདབ་པ་དང། རྟ་དང། གླང་པོ་གདུལ་བ་དང། གར་བྱ་བ་དང། སྨན་སྦྱར་བ་དང། སྨན་བཏང་བར་བཟང་ངོ། །དེ་ལ་སྐྱེས་པ་ནི་བལྟ་ན་  
སྡུག་པ་དང། ཡིད་གཞུངས་པ་དང། རྒྱལ་པོའི་གནང་ཆེན་ཕུན་སུམ་ཚོགས་པ་དང། ནད་མེད་པ་ལ་བུ་སྐྱེ་ཞིང་སྐལ་པ་བཟང་པོ་ལྡན་པར་འགྱུར་རོ། །ཆར་ལེགས་  
པར་འབབ་ཅིང་སྟོར་པ་རྙེད་པར་འགྱུར་ཏེ། ཐ་སྐར་གྱི་བྱ་བའོ་།བྲ་ཉེ་ལ་ནི་སྐར་མ་གསུམ་ཡོད་པས། དྲག་པོའི་ལས་བྱས་པ་དང་བྲན་དང། གླ་བ་བསྐོ་བ་དང། གླ་བ་བཙལ་  
པ་དང། ཆུང་མ་བླང་བར་བཟང་ངོ། །དེ་ལ་སྐྱེས་པ་ནི་འཐབ་ཀྲོལ་དང། བསླུས་པ་བྱེད་པ་དང། གྱ་གྱུ་ཅན་དང། རྫུན་ཆེ་བ་དང། བློ་རྣོ་བ་དང། སྡིག་པ་སྤྱོད་པ་དང། གཙང་  
  
  
།དེ་ལ་སྣད་པ་དང། ནད་ཀྱིས་བཏབ་པ་སྡུག་བསྔལ་བར་འགྱུར་རོ། །འགྲོ་བ་སྤང་བར་བྱའོ། །དེ་ལ་ཆར་ངེས་པར་འབབ་པར་དེ་ལྟར་དྲང་སྲོང་ཆེན་པོ་རྣམས་  
ཀྱིས་བསྟན་ཏོ། །རྒྱུ་སྐར་དེའི་ལྷ་གཤིན་རྗེ་ཡིན་པས་ཤི་བའི་ཕྱིར་ཟས་སྦྱིན་ནོ། །དེ་ལ་སྐྱེས་པ་ནི་ཚུལ་ཁྲིམས་ཉམས་ཤིང་བླ་མ་ལ་གནོད་པ་དང། ཕ་རོལ་ལ་གནོད་པ་བྱེད་པ་  
དང། བརྐམ་ཆགས་ཆེ་བ་དང། ཕ་རོལ་ལ་དགྲ་བྱེད་པར་འགྱུར་ཏ་བྲ་ཉེའི་བྱ་བའོ། །སྨིན་དྲུག་ལ་སོགས་པའི་རྒྱུ་སྐར་བདུན་དང་བྲ་ཉེའི་བར་འདི་དག་ལས་འདི་ནི་བསྡུ་བར་བྱ་སྟེ་  
དེ་དག་གི་ནང་ནས་གང་དག་འབྲུ་ཐམས་ཅད་དང། སྨན་ཐམས་ཅད་ཕུན་སུམ་ཚོགས་པ་ལ་གནོད་པར་བྱེད་པའི་གཟའ་གནས་པས་བསྲུང་བར་བྱའོ། །གཞན་ཡང། རྒྱུ་སྐར་རྣམས་  
ཀྱི་མིང་གི་ལེའུ་བཤད་པར་བྱ་སྟེ། ཀྱེ༑ པདྨའི་སྙིང་པོ། འདི་ལྟ་སྟེ། རྒྱུ་སྐར་བཞི་པོ་འདི་དག་ནི་བདེ་བར་བྱེད་པ་སྟེ། སྨད་གསུམ་དང། སྣར་མའོ། །དེ་བྲམ་ཟེ་གནས་པར་བྱེད་པ་སྟེ་  
དེ་ལ་གནས་བྱ་བ་དང། རྒྱལ་པོ་དབང་བསྐུར་བ་དང། གང་སོ་སོར་བསྟན་པའི་ལས་རྣམས་བྱ་བར་བཟང་ཞིང། གཞན་ཡང། དེ་ལ་བཤིག་པ་དང། བསྲེག་པ་དང། བཅིང་བ་རྣམས་  
བྱས་ན་བཀྲ་ཤིས་པར་འགྱུར་བར་བསྟན་ཏོ། །གཞན་ཡང། དེ་ལ་སྐྱེས་པ་བཀྲ་ཤིས་པ་དང། སྦྱོར་བ་ཆེན་པོ་དང་ལྡན་པར་རིག་པར་བྱའོ། །ཀྱེ། པདྨའི་སྙིང་པོ། རྒྱུ་སྐར་བཞི་པོ་འདི་དག་  
  
  
༄༅། །ནི་བདེ་བར་བྱེད་པ་སྟེ། རྒྱལ་དང། མེ་བཞི་དང། བྱི་བཞིན་དང། ཐ་སྐར་སྟེ། ལས་བྱ་བ་ལ་མྱུར་ཞིང་ཁ་ཏོན་བརྩམས་པ་དང། ལམ་དུ་འགྲོ་བ་དང། རྒོད་  
མ་བཞོན་པ་དང། ལས་རྣམས་མྱུར་བར་བྱ་ཞིང་མཚོན་གྱི་ལས་དང། སྨན་གྱི་ལས་རྣམས་བྱ་ཞིང་ཟླ་བ་བཞི་པའི་མཆོད་སྦྱིན་བྱ་བར་བརྩམ་མོ། །གཞན་ཡང། དེ་ལ་  
བཤིག་པ་དང། བསྲེག་པ་དང། བཅིང་བ་རྣམས་བཀྲ་ཤིས་པར་བརྗོད་པར་རིག་པར་བྱའོ། །གཞན་ཡང། དེ་ལ་སྐྱེས་པ་ནི་བཀྲ་ཤིས་ཤིང་ལོངས་སྤྱོད་དང་ལྡན་པའི་རྒྱལ་པོར་  
འགྱུར་བ་དང། དབང་ཕྱུག་དང། ལོངས་སྤྱོད་དུ་ལྡན་ཞིང་གོང་མ་ལ་སྦྱིན་པ་དང། ཚུལ་ཁྲིམས་དང་ལྡན་པའི་རྒྱལ་རིགས་སུ་འགྱུར་བའམ། ཡང་བྲམ་ཟེ་ཞིག་མདུན་ན་འདོན་དུ་  
འགྱུར་རོ། །ཀྱེ༑ པདྨའི་སྙིང་པོ། རྒྱུ་སྐར་ལྔ་པོ་འདི་དག་དྲག་པོ་སྟེ། འདི་ལྟ་སྟེ། མཆུ་དང། སྟོད་གསུམ་དང། བྲ་ཉེ་དང་ལྔ་སྟེ། ཡང་དེ་དག་ལ་བཤིག་པ་དང། བསྲེག་པ་དང་  
བཅིང་བ་རྣམས་མི་འཚོ་བར་བརྗོད་དོ། །འདི་དག་ནི་མངོན་སུམ་སྟེ་འདི་ལྟ་སྟེ། ལག་དང། སྐག་དང། ས་རི་དང། སྣྲོན་དང། མོན་གྲུ་ཞེས་བྱ་བ་སྟེ། ཆ་ཤས་དགུ་དང། དུམ་  
བུ་དྲུག་གོ་བྲ་ཉེ་ནི་ཞིང་གཉིས་སོ། །ནམ་སོ་དང། སྨད་གསུམ་གྱི་གཉིས་ཀྱི་ཆའོ། །ཞིང་ནི་བཅོ་ལྔའོ། །མཆུ་དང། སྣྲུབས་དང། སྟོད་གསུམ་པོ་དེ་དག་ནི་ཆ་ངེས་པ་ཡིན་ནོ། །  
  
  
རྒྱལ་དང། མེ་བཞི་དང། ནག་པ་དང། ལྷ་མཚམས་དང། གྲོ་བཞིན་དང། ནམ་གྲུ་དང། ཐ་སྐར་ཏེ། རྒྱུ་སྐར་འདི་དག་ཆ་ཕྱི་མའོ། །ཡུད་ཙམ་སུམ་ཅུའི་ཞིང་དང། བྱི་བཞིན་  
གྱི་ཡུད་ཙམ་མཉམ་པས་རྒྱལ་རིགས་སོ། །གཞན་ཡང། བྲམ་ཟེ། དགེ་བའི་ཡུད་ཙམ་དུ་འགྱུར་བ་དང། མི་དགེ་བའི་ཡུད་ཙམ་དང། རྒྱུ་སྐར་ཐམས་ཅད་དང་ལྡན་ཞིང། གང་གི་གཉིས་  
ཀ་དགེ་བའི་ཡུད་ཙམ་དང་ལྡན་པའི་དགེ་བར་འགྱུར་རོ། །ཡང་གང་གི་ཚེ་དགེ་བ་དང། མི་དགེ་བར་འགྱུར་བ་དེའི་ཚེ་ཐུན་མོང་མ་ཡིན་པར་འགྱུར་རོ། །ཇི་ལྟར་ཉིན་པར་དང། མཚན་མོ་རིང་  
ཐུང་དུ་འགྱུར་བར་བཤད་པར་བྱའོ། །དབྱར་ཟླ་ར་བ་དང། རྒྱུ་སྐར་མཆུ་དང། ཚེས་གནམ་སྟོང་དུ་ལྡན་པར་གྱུར་ལ། གནམ་སྟོང་སྔ་མ་གྲོ་བཞིན་དང་འཛོམ་ན། ཉིན་པར་ལ་ཡུད་  
ཙམ་བཅུ་བདུན་ཡོད་དོ། །མཚན་མོ་ལ་ཡུད་ཙམ་བཅུ་གསུམ་དུ་འགྱུར་རོ་།ཤིང་བུ་སོར་དྲུག་པ་ཉི་མ་ཕྱེད་ལ་བཙུགས་ནས་གྲིབ་མ་ལ་སོར་ཕྱེད་ཕྱེད་ཀྱིས་འཕེལ་ཞིང་ཉི་མ་འགྱུར་  
ལ༑ ཆུ་སྟོད་དང་མཚན་མོ་ལྡན་ལ་ཉི་མ་དང་མགོ་འགྲོགས་ཤིང་དབྱར་གྱི་ཟླ་བ་གཉིས་པའི་གནམ་སྟོང་དང་མཆུར་འཛོམ་པ་ན་དབྱར་གྱི་གཉིས་པའི་བཅོ་ལྔ་དང་ཁྲུམས་སྟོད་དུ་  
ལྡན་ན་ཉིན་པར་ནི་ཡུད་ཙམ་བཅུ་དྲུག་ཏུ་འགྱུར་རོ། །མཚན་མོ་ལ་ནི་ཡུད་ཙམ་བཅུ་བཞིར་འགྱུར་རོ། །སོར་གཉིས་ཀྱི་གྲིབ་མ་འཕེལ་ཞིང་བགྱིད་དོ། །གྲོ་བཞིན་དང་མཚན་མོར་  
  
  
༄༅། །ལྡན་པ་ལ་ཉི་མ་དང་རྒྱལ་དུ་འགྲོགས་ཤིང་དབྱར་ཟླ་ཐ་ཆུང་གི་གནམ་སྟོང་དང་ཆུ་སྟོང་དུ་འཛོན་པར་འགྱུར་ཞིང་ཚེས་བཅོ་ལྔ་ལ་ཐ་སྐར་དུ་འཛོམ་ན་  
ཡུད་ཙམ་བཅོ་ལྔ་ཉིན་པར་ལ་ཡོད་དོ། །མཚན་མོ་ལའང་ཡུད་ཙམ་བཅོ་ལྔ་ཡོད་དོ། །སོར་གསུམ་གྱིས་གྲིབ་མ་འཕེལ་ཞིང་ཉི་མ་འགྱེད་དོ། །ཆུ་སྟོད་དང་མཚན་  
མོར་ལྡན་ལ་མཆུ་དང་ཉིན་མོར་འགྲོགས་ཤིང་ནག་པ་དང། དབྱར་གྱི་ཟླ་བ་བཞི་པའི་གནམ་སྟོང་དུ་འཛོམ་ལ་སྨིན་དྲུག་དང་ཚེས་བཅོ་ལྔར་འཛོམ་ན་ཉིན་པར་ལ་ཡུད་ཙམ་  
བཅུ་གསུམ་ཡོད་དོ། །མཚན་མོ་ལ་ནི་ཡུད་ཙམ་བཅུ་བདུན་ཡོད་དོ། །སོར་བཞིའི་གྲིབ་མས་ཉི་མ་འགྱེད་ལ་རྒྱུ་སྐར་ཐ་སྐར་དང་མཚན་མོར་ལྡན་ལ་ཆུ་སྟོང་དང་ཉིན་མོར་  
འགྲོགས་ན་དགུན་གྱི་ཟླ་བ་དང་པོའི་གནམ་སྟོང་དང་ལྷ་མཚམས་སུ་འཛོམ་ཞིང་མགོ་དང་བཅོ་ལྔར་ལྡན་ན་ཉིན་པར་ལ་ཡུད་ཙམ་བཅུ་གསུམ་ཡོད་དོ། །མཚན་མོ་ལ་ཡུད་  
ཙམ་བཅུ་བདུན་ཡོད་དོ། །སོར་ལྔའི་གྲིབ་མས་ཉི་མ་འགྱེད་ཅིང་སྨིན་དྲུག་དང་མཚན་མོར་འཛོམ་ལ། ནག་པ་དང་ཉིན་པར་འགྲོགས་ཤིང་དགུན་གྱི་ཟླ་བ་གཉིས་པའི་གནམ་སྟོང་  
དང་སྣྲོན་དུ་འཛོམ་པར་འགྱུར་ཞིང་རྒྱལ་དང་བཅོ་ལྔར་ལྡན་ན་ཉིན་པར་ལ་ཡུད་ཙམ་བཅུ་གཉིས་ཡོད་དོ། །མཚན་མོ་ལ་ནི་ཡུད་ཙམ་བཅོ་བརྒྱད་ཡོད་དོ། །སོར་དྲུག་གི་གྲིབ་