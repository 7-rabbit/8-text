  
དེས་བདག་གི་ཟས་རྣམས་མཚན་མོ་འཇུ་བར་བྱེད་པ་ན་ལྷང་ཀྱོག་སྐྱེད་པར་བྱེད་པ་དང། ཟས་རྣམས་ཀྱང་སྐྱུར་པོར་བྱེད་དོ། །དེ་སྲིད་དུ་ལྷང་  
ཀྱོག་ཡོད་པར་གྱུར་པ་ཇི་སྲིད་པ་དེ་སྲིད་དུ་ཟས་རྣམས་ཀྱང་སྙོམས་པར་མི་འགྱུར་རོ། །བདག་གི་ཡན་ལག་དང་ཉིང་ལག་རྣམས་ཐམས་ཅད་ཀྱང་སྤྲོ་བ་མེད་པར་འགྱུར་རོ། །འབྲེལ་བ་རྣམས་ཐམས་  
ཅད་ཀྱང་རྒྱུས་པའི་དྲ་བ་ཐམས་ཅད་དུ་འབྲེལ་བར་བྱས་པར་འགྱུར་རོ། །མཆིན་པ་ཀུན་ཏུ་སུན་འདོན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་  
སོར་ཤེས་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པའམ་  
འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བཤང་བ་སྟེང་དུ་བྱེད་པའི་བདག་གིས་རླུང་  
དེ་འཁྲུགས་པའམ་མ་འཁྲུགས་པར་གྱུར་ན་སྟེ། དེས་བདག་གི་ཁ་དང་སྣ་བུག་དག་ནས་དྲི་ངན་པ་རྣམས་སྐྱེད་པར་བྱེད་དོ། །བདག་གི་ནང་ནས་བྱུང་ནས་སྤུའི་ཁུང་བུ་རྣམས་ཐམས་ཅད་ལས་  
ཀྱང་ཕྱིར་འབྱིན་པར་བྱེད་དོ། །ཟས་ཀྱི་གནས་དང་པོའི་སྟེང་དུ་གྱུར་པར་བཤད་པ་དང་ཟས་ཀྱི་གནས་ཐ་མ་དག་འདྲེན་པར་བྱེད་དོ་།དེས་ཀྱང་བདག་ཤིན་ཏུ་དྲག་པ་དང་ཚ་བ་དང་རྩུབ་པར་  
  
  
༄༅། །གྱུར་པའི་ཚོར་བ་ལུས་སུ་གྱུར་པ་ཐམས་ཅད་ལ་འབྱུང་བར་འགྱུར་རོ། །ཟས་ཀྱང་ཡང་དག་པ་དང་བདེ་བར་འཇུ་བར་ཡང་མི་འགྱུར་རོ། །བདག་བསམ་གཏན་གྱི་  
བདེ་བས་གནས་པར་ཡང་མི་འགྱུར་རོ། །བདག་གིས་ཉིན་མོ་སྤྱོད་པའི་སར་དགེ་བའི་ཕྱོགས་ལ་སྦྱོར་བར་ཡང་མི་ནུས་སོ། །བཤང་བ་གྱེན་དུ་ཟློག་པར་བྱེད་པའི་རླུང་ལ་སོ་སོར་བརྟགས་  
པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ་  
གཞང་ལ་ཀུན་ཏུ་རྒྱུ་བ་ཞེས་བྱ་བའི་རླུང་ལུས་ལ་གནས་ཏེ། བདག་གི་རླུང་གཞན་གང་དག་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་  
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གཞང་ལ་ཀུན་ཏུ་རྒྱུ་བ་ཞེས་བྱ་བའི་རླུང་ལུས་ལ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་པ་  
ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བ་ནི། གལ་ཏེ་བདག་གི་གཞང་ལ་ཀུན་ཏུ་རྒྱུ་བའི་རླུང་འཁྲུགས་པར་  
གྱུར་ན༑ དེས་བདག་གི་གཞང་ལ་འབྲུམ་བུའི་རིགས་ལྔ་དང་འཐུག་ཀོབ་ཏུ་གྱུར་པ་གསུམ་ཀུན་ནས་སྐྱེད་པར་བྱེད་དོ། །གཞང་ལ་ཀུན་ཏུ་བརྟེན་ནས་ཀྱང་རླུང་གིས་རྣག་རྣམས་འབྱིན་པར་  
  
  
༑རྣམ་པར་སྲེག་པར་བྱེད་པ་དང་གཉིད་དུ་ཡང་འགྱུར་རོ། །རྒྱུས་པ་དང་ཀླད་ཕོར་དག་འཁྲུག་ཅིང་འཁྲུགས་པར་ཡང་འགྱུར་རོ། །མེ་དྲོད་ཉམས་པར་ཡང་འགྱུར་བ་དང། བདག་གི་ལྕེ་  
ཡང་རོ་ལ་སྲེད་པ་དང་བྲལ་བར་འགྱུར་རོ། །དེས་བཤང་བ་ལ་རྒྱུ་བའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་  
རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་ལུས་ལ་རླུང་གཞན་གང་དག་རབ་ཏུ་གནས་པ་ཡིན་ལ། དེ་བདག་ལ་འཁྲུགས་པར་གྱུར་པའམ་  
འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དྲན་པ་ཀུན་ནས་འཇོམས་པ་ཞེས་བྱ་བའི་  
རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་  
མཐོང་བར་གྱུར་པ་ལ། གལ་ཏེ་བདག་གི་དྲན་པ་ཀུན་ནས་སུན་འདོན་པའི་རླུང་འཁྲུགས་པར་གྱུར་ན། དེས་བདག་གི་དྲན་པ་རྣམས་འཇོམས་པར་བྱེད་དོ། །བདག་གིས་སྔོན་བླགས་པ་རྣམས་ནི་  
མི་དྲན་ནོ། །བདག་གིས་དམིགས་པ་མེད་པ་བཞིན་དུ་ཕྱོགས་རྣམས་མཐོང་ངོ། །གློ་ལུ་བར་བྱེད་པ་དག་ཀྱང་ཡང་དང་ཡང་དུ་འགྱུར་རོ། །སྤུ་རྣམས་ཐམས་ཅད་ཀྱང་རྩུབ་མོར་འགྱུར་རོ། །བདག་  
  
  
༄༅། །གི་སེན་མོ་རྣམས་ཀྱང་མདངས་ཁྲག་མེད་པར་འགྱུར་རོ་།བདག་ལ་ཚ་གྲང་དག་ཀྱང་ལྷན་ཅིག་ཏུ་འགྱུར་རོ། །བདག་གིས་ཟོས་པ་རྣམས་ཀྱང་ཧ་ཅང་དྲན་  
པའང་མ་ཡིན་ནོ། །དེས་དྲན་པ་སུན་འབྱིན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་  
པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་  
ཡིན་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གལ་ཏེ་སྤྲོ་བར་བྱེད་པའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། དེ་  
འཁྲུགས་པའམ་མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལ་གལ་ཏེ་བདག་གི་སྤྲོ་  
བར་བྱེད་པའི་རླུང་འཁྲུགས་པར་གྱུར་ན། དེས་རབ་ཏུ་ཕལ་ཆེ་བར་གྱུར་པའི་བཟའ་བར་བྱ་བ་དང། བཅའ་བར་བྱ་བ་ཤིན་ཏུ་བསོད་པ་རྣམས་ལ་བདག་གིས་རབ་ཏུ་བརྩོན་པ་  
བསྐྱེད་ནས་མིད་པར་གྱུར་ཀྱང་ལུས་ལ་སྤྲོ་བ་སྐྱེ་བར་འགྱུར་བ་ཉིད་ཀྱང་མ་ཡིན་ནོ། །བདག་གི་ལུས་པོ་དུག་གིས་བདུགས་པ་བཞིན་དུ་འགྱུར་ཏེ་རླུང་དེ་རབ་ཏུ་འཁྲུགས་པའི་རྐྱེན་  
  
  
༑དེས་སྤྲོ་བར་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་  
ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡིན་ན། དེས་ཐོས་པ་  
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ལུས་དང་སེམས་ཀྱི་སྟོབས་བྱེད་པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་  
མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ལ་ཇི་ལྟ་ཇི་ལྟར་བདག་མངལ་ལ་སོགས་པ་  
རྣམས་ནས་དེ་ལྟ་དེ་ལྟར་བདག་གི་སེམས་ཀྱང་འཕེལ་བར་བྱེད་དོ་།རླུང་དེའི་མཐུས་བྱ་བ་དང་བྱ་བ་མ་ཡིན་པ་དག་ལ་ཡང་བདག་གི་སེམས་གསལ་པོར་ཡང་རླུང་དེས་བྱེད་དོ། །བདག་གིས་  
ཤེས་པར་འགྱུར་ཞིང་དང་པོ་དུས་རིང་པོ་ནས་བྱས་པའི་བྱ་བ་རྣམས་ལ་ཡང་བདག་གིས་ཡང་དག་པར་དྲན་ནོ། །བདག་གི་འགྲོ་བ་དང་འོང་བ་དག་ཀྱང་འཇོམས་པར་མི་འགྱུར་རོ། །  
བདག་གྲང་བ་དང། དྲོ་བ་དང། ལྟོགས་པ་དང། སྐོམ་དང་བཅས་པར་འགྱུར་རོ། །བདག་གི་ལུས་མཁྲང་པོར་ཡང་འགྱུར་ཞིང་སྐྲ་དཀར་རྣམས་ཀྱང་དུས་མ་ཡིན་པར་མི་སྐྱེའོ། །དེས་  
  
  
༄༅། །ལུས་དང་སེམས་ཀྱི་སྟོབས་བྱེད་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་  
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་གི་རླུང་གཞན་གང་དག་གིས་འཁྲུགས་པར་གྱུར་པ་དང་འཁྲུགས་པར་མ་གྱུར་པ་  
ན་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། མགྲིན་པ་དང་ངག་རྣམ་པར་འཇོམས་པར་བྱེད་  
པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པ་དང་མ་འཁྲུགས་པ་ན་བདག་ལ་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་ཤེས་རབ་ཀྱིས་  
སམ༑ ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་གི་མགྲིན་པ་དང་ངག་རྣམ་པར་འཇོམས་པར་བྱེད་པ་ཞེས་བྱ་བའི་རླུང་འཁྲུགས་པར་གྱུར་ན། དེས་བདག་གི་  
ལུས་རང་བཞིན་དུ་གནས་པར་ནི་རྒྱུ་གཞན་གྱིས་འགྱུར་རོ། །རླུང་དེ་གཞི་དེས་འཁྲུགས་པར་གྱུར་པས་དེའི་ཕྱིར་ལྐུགས་པར་བྱེད་དོ། །དེས་ཡང་ན་འོན་པར་བྱེད་པའམ། དེས་  
ཡང་ན་ལག་པ་འཁུམས་པར་འགྱུར་བའམ། དེས་ཡང་ན་སྒུར་པོ་ཉིད་དུ་བྱེད་པའམ། དེས་ཡང་ན་དམུས་ལོང་དུ་བྱེད་པར་འགྱུར་ཏེ་རྣམ་པ་དེ་ལྟ་བུ་རྣམས་ཀྱི་ནད་རྣམས་ཀུན་  
  
  
།གལ་ཏེ་འཁྲུགས་པར་མ་གྱུར་ན་ནི། ཇི་སྐད་དུ་བཤད་པར་གྱུར་པའི་ནད་དེ་དག་རྣམས་འབྱུང་བར་མི་འགྱུར་རོ། །དེས་མགྲིན་པ་དང་ངག་རྣམ་པར་འཇོམས་པར་བྱེད་པའི་རླུང་  
ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་  
ཞིང་གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཉལ་བ་  
ན་ལུ་བར་བྱེད་པ་ཞེས་བྱ་བའི་རླུང་ལུས་ལ་རབ་ཏུ་གནས་པ་ཡིན་ཏེ། དེ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ན་ལས་ཅི་ཞིག་བྱེད་པ་ཡང་དེས་ཐོས་པ་ལས་བྱུང་བའི་  
ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་ཉལ་བར་གློ་ལུ་བར་བྱེད་པའི་རླུང་འཁྲུགས་པར་གྱུར་ན་ནི་དེས་བདག་གིས་རྣམ་པར་འགྱུར་བ་དང་  
བཅས་པའི་རྨི་ལམ་རྣམས་མཐོང་བར་གྱུར་རོ། །རྣ་བ་ངན་པར་གནས་པར་གྱུར་པའི་འཁྲུལ་པའི་བྱ་བ་རྣམས་བྱིས་པ་རྣམས་ཐམས་ཅད་ལ་ཡང་འབྱུང་བ་ཡིན་ཏེ། བདག་གི་རུས་  
པའི་ཚིགས་རྣམས་ཀུན་ཏུ་འབིགས་པར་བྱེད་པའི་ཚོར་བ་དག་ཀུན་ཏུ་གསྐྱེད་དོ། །ཉལ་བ་ན་ཕྱིས་ལུས་ལ་འགྱུར་རོ། །དེས་ཉལ་བ་ན་ལུ་བར་བྱེད་པའི་རླུང་ལ་སོ་སོར་བརྟགས་པར་གྱུར་  
  
  
༄༅། །པས་ཀྱང་ལུས་ཡང་དག་པ་ཇི་ལྟ་བ་བཞིན་དུ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་  
གནས་ཏེ། རླུང་གཞན་གང་དག་བདག་གི་ལུས་ལ་འཁྲུགས་པར་གྱུར་པ་དང་འཁྲུགས་པར་མ་གྱུར་པ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་  
སམ༑ ལྷའི་མིག་གིས་མཐོང་བར་གྱུར་པ། དྲོད་འཛིན་པ་ཞེས་བྱ་བའི་རླུང་བདག་གི་ལུས་ལ་རབ་ཏུ་གནས་པ་ཡིན་ཏེ། སྲོག་ཆགས་རྣམས་ཐམས་ཅད་འགའ་ཞིག་གི་ལུས་  
ལའང་ཉུང་བར་མི་བྱེད་དོ། །དེ་ནི། སྲོག་ཆགས་འདི་དག་རྣམས་ཐམས་ཅད་ཀྱི་སྲོག་ཅེས་བྱ་པ་སྟེ། ལྷན་ཅིག་ཏུ་ལུས་འཛིན་པར་བྱེད་པ་རྣམ་པར་ཤེས་པའི་རྟེན་དུ་གྱུར་པ་ཡིན་ནོ། །དེ་  
གལ་ཏེ་འཁྲུགས་པར་གྱུར་ན་སྲོག་ཆགས་རྣམས་ཐམས་ཅད་གསོད་པར་བྱེད་དོ། །དེས་དྲོད་ཀུན་ཏུ་འཛིན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་  
དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ་རླུང་གཞན་གང་དག་བདག་གི་ལུས་ལ་རབ་ཏུ་གནས་  
པ་དང། དེ་འཁྲུགས་པར་གྱུར་པ་དང། འཁྲུགས་པར་མ་གྱུར་པ་ན་ཡང་བདག་ལ་ལས་ཅི་ཞིག་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་  
  
  
བདག་གི་རླུང་ལུས་ཐམས་ཅད་འཁྱིལ་པ་ཞེས་བྱ་བ་གལ་ཏེ་མངལ་ན་གནས་པ་རྣམས་ཀྱི་ཡང་གང་ལ་ལུས་རབ་ཏུ་རྒྱས་པར་གྱུར་པ་ཡོད་པ་རྣམས་ཀྱང་དེས་དེའི་ལུས་ཆེས་མི་  
འཕེལ་བ་དང། ཤིན་ཏུ་ཉམས་པ་དང། ལྷག་པར་ཡང་འགྱུར་རོ་།ཐུང་བའམ་གོག་པོའམ་འཁུམས་པར་ཡང་འགྱུར་རོ། །དེས་ལུས་ཐམས་ཅད་སྡོམ་པར་བྱེད་པའི་རླུང་ལ་སོ་སོར་བརྟགས་པར་  
གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དོ་།གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། རླུང་གཞན་གང་དག་  
བདག་གི་ལུས་ལ་རབ་ཏུ་གནས་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། པགས་པ་འཛིན་པ་ཞེས་བྱ་བའི་རླུང་ལུས་ལ་རབ་ཏུ་གནས་  
པ་ཡིན་ཏེ། དེ་ཕྱི་རོལ་གྱི་རླུང་དང་མཚུངས་པར་འགྲོགས་པས་ཀུན་ཏུ་རེག་པར་བྱེད་དེ། རླུང་དེ་ནི། གྲང་བ་དང། དྲོ་བ་དང། དམན་པ་དང། གསོད་པ་དང། རབ་ཏུ་སྟོབས་ཆེ་བ་དང། དུས་སུ་ཇི་  
ལྟ་བར་རིགས་པ་དང། ཇི་ལྟར་དུས་སུ་རིགས་པ་རྣམས་ཡིན་ནོ། །དེས་པགས་པ་འཛིན་པའི་རླུང་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་  
དོ༑ ༑གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། རླུང་གཞན་གང་དག་བདག་གི་ལུས་ལ་རབ་ཏུ་གནས་པ་ཡིན་ཞེ་ན། དེས་ཐོས་པ་ལས་བྱུང་བའི་  
  
  
༄༅། །ཤེས་རབ་ཀྱིས་སམ། ལྷའི་མིག་གིས་ཀྱང་རུང་སྟེ། ཉོན་མོངས་པ་མེད་པ་གཞན་གྱི་སྐྱོན་གྱིས་མི་བཀྲི་བ་ངམ་གྲོག་རྣམས་ལས་རྒལ་བ་ཇི་ལྟ་བ་བཞིན་དུ་དེ་ཁོ་ན་ཉིད་  
མཐོང་བར་གྱུར་པའི་ལྷའི་མིག་གིས་མཐོང་བ་འདི་ན་རླུང་གཞན་ནི། ཡོད་པ་མ་ཡིན་ལ། ལུས་ལ་ཡང་དེ་ཙམ་ཞིག་དང་ལྡན་པ་ཡིན་ནོ། །རླུང་གི་ཚོགས་རྣམས་ནི། འདི་དག་ཡིན་ཞིང་རླུང་  
གི་ཕུང་པོ་དང། སྲིན་གང་དག་གིས་ཁམས་ལ་དམིགས་པར་བྱེད་པའི་དབང་པོ་ལས་དང་ཉོན་མོངས་པ་དང་བཅས་པའི་ལུས་འཛིན་པར་བྱེད་པ་དང། མཐོ་འཚམ་པར་བྱེད་པ་རྣམས་ནི། དེ་  
དག་ལས་མེད་དོ། །རྣལ་འབྱོར་སྤྱོད་པ་དེས་ཐ་མའི་རླུང་ལ་སོ་སོར་བརྟགས་ཤིང་ལུས་ཀྱི་གོང་བུ་འདི་མཐོང་བར་གྱུར་ནས་འདོད་པ་རྣམས་ལས་འདོད་ཆགས་དང་བྲལ་བར་འགྱུར་རོ། །  
དགའ་བའི་འདོད་ཆགས་དང་ལྷན་ཅིག་ཏུ་གྱུར་པའི་སྲེད་པ་རྣམས་ཀྱིས་མི་འཆིང་ངོ། །བདུད་ཀྱི་ཡུལ་ལ་མི་གནས་སོ། །མྱ་ངན་ལས་འདས་པའི་མཐའ་ལ་གནས་པ་ཡིན་ནོ། །ཐོག་མ་མེད་  
པའི་དུས་ནས་རབ་ཏུ་ཞུགས་པར་གྱུར་པའི་འདོད་ཆགས་དང། ཞེ་སྡང་དང། གཏི་མུག་གི་མུན་པ་རྣམས་འཇོམས་པར་བྱེད་དོ། །ཡེ་ཤེས་ཀྱི་ཉི་མའི་མཐར་ཡང་འབྱུང་བར་འགྱུར་རོ། །སོམ་  
ཉི་མེད་པ་དང་ངམ་གྲོག་རྣམས་དང་རྣམ་པར་བྲལ་བར་ཡང་འགྱུར་རོ། །ཀུན་ནས་ཉོན་མོངས་པ་ཅན་དུ་གྱུར་པའི་སྒྲ་དང། རེག་བྱ་དང། རོ་དང། གཟུགས་དང། དྲི་རྣམས་ཀྱིས་འཁྲིད་པ་ཡང་མ་  
  
  
༑ཡུལ་གྱི་དེ་ཁོ་ན་ཉིད་མ་མཐོང་བ་ཡིན་པར་མི་འགྱུར་རོ། །ཁམས་གསུམ་མ་ལུས་པ་རྣམས་མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པར་ཡང་ཇི་ལྟ་བ་བཞིན་དུ་མཐོང་  
ངོ། །ནཱ་ལ་ཏིའི་གྲོང་གི་བྲམ་ཟེ་དང། ཁྱིམ་བདག་རྣམས་དང་དགེ་སྦྱོང་རྣལ་འབྱོར་སྤྱོད་པ་རྣམས་ཀྱིས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་གྱུར་ཏོ། །ལུས་དྲན་པ་ཉེ་བར་གཞག་  
པ་ལ་མངོན་པར་དགའ་བར་འགྱུར་རོ། །སྐྱེ་བ་དང་འཇིག་པར་འགྱུར་བའི་ཆོས་རྣམས་ཤེས་པ་དང། གཞན་རྣམས་ཀྱིས་འཁྲིད་པར་མི་འགྱུར་བ་དང། ལུས་ཐམས་ཅད་སོ་སོར་རྟོགས་པར་གྱུར་  
པ་ན་བཅིང་བ་དང་ཐར་པ་རྣམས་ཐམས་ཅད་ཤེས་པར་འགྱུར་རོ་།གཞན་ཡང་རྣལ་འབྱོར་སྤྱོད་པ་ལུས་དེ་ཉིད་ལ་རྣམ་པར་འཇིག་པའི་མཐར་དང། ཟད་པ་དང། འགྲིབ་པ་དང། རྣམ་པར་  
འཇིག་པའི་རྣམ་པ་གཞན་རྣམས་ཀྱིས་སོ་སོར་རྟོག་པར་བྱེད་དེ། ཇི་ལྟར་ན་ལུས་འདི་རྣམ་པར་འཇིག་པ་ཡིན། འཆི་བའི་དུས་ན་མེད་པར་འགྱུར་པ་ཡིན། ཇི་ལྟར་ན་སྲིན་རྣམས་རླུང་རྣམས་ཀྱིས་ཀུན་ཏུ་  
བཅོམ་ནས་རླག་པར་བྱེད་པ་ཡིན། ཇི་ལྟར་ན་ཁམས་རྣམས་ཐམས་ཅད་འཁྲུགས་པར་གྱུར་པ་ཡིན། ཇི་ལྟར་ན་མཐའ་མའི་དུས་ཀྱི་བྱ་བར་འགྱུར་བ་ཡིན། སྲིན་རྣམས་རླུང་གིས་འཇོམས་པར་  
གྱུར་པ་ན་ཇི་ལྟར་ན་སྟེང་འོག་ཏུ་འགྱུར་བ་ཡིན། དེ་ལྟར་ན་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་དུ་རྣམ་པར་ལྟ་བར་བྱེད་དོ། །འཆི་བའི་དུས་ན་ཁམས་རྣམས་ཐམས་ཅད་  
  
  
༄༅། །ཀྱི་སྲིན་ཀུན་ཏུ་འཁྲུགས་པར་གྱུར་པ། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། སྔོན་དུ་ན་སྲིན་རྣམས་རླུང་  
གིས་འཇོམས་པར་གྱུར་ལ། ཕྱི་ནས་ནི། བདག་འཆི་བར་འགྱུར་བ་ཡིན་ནོ། །བདག་གི་འདུ་བྱེད་རྣམས་ཐམས་ཅད་ཀྱང་རྣམ་པར་འཇིག་པར་འབྱུང་བར་འགྱུར་ཞིང་བདག་འཆི་  
བར་འགྱུར་བའི་མཐར་ནི། མི་བཟད་ཅིང་རྩུབ་པའི་ཚོར་བ་རྣམས་འབྱུང་བར་འགྱུར་རོ། །དེས་རྣམ་པར་ལྟ་བར་བྱེད་དོ། །ཀླད་པ་ལ་གནས་ནས་རྒྱུ་བའི་སྲིན་རྣམས་ནི། སེན་མོ་ལ་  
བརྟེན་པའི་རླུང་གིས་མགོ་ལས་ཀུན་ཏུ་བགྲོད་ནས་འཇོམས་པར་བྱེད་དོ་།འཆི་བར་བྱེད་དོ། །མགོ་བོ་དང་མགུལ་པ་ལ་རྒྱུ་བའི་སྲིན་རྣམས་ནི། རྐང་པའི་ལོགས་ལ་བརྟེན་པའི་རླུང་  
གིས་འཇོམས་པར་བྱེད་དོ། །ཐོད་པ་ལ་རྒྱུ་བའི་སྲིན་རྣམས་ནི། སེམས་མེད་པར་བྱེད་པའི་རླུང་གིས་འཇོམས་པར་བྱེད་དོ། །སྐྲ་ཟ་བའི་སྲིན་རྣམས་ནི། རུས་པ་གཅོད་པར་བྱེད་  
པའི་རླུང་གིས་འཇོམས་པར་བྱེད་དོ། །རྣ་བ་ལ་རྒྱུ་བའི་སྲིན་རྣམས་ནི། འགྲོ་བ་འཇོམས་པར་བྱེད་པའི་རླུང་གིས་འཇོམས་པར་བྱེད་དོ་།སྣབས་ཀྱིས་གཡོགས་པའི་སྲིན་རྣམས་  
ནི༑ ལོང་བུའི་ཚིགས་པ་འབྱེད་པའི་རླུང་གིས་འཇོམས་པར་བྱེད་དོ་།ཚིལ་གྱི་མཐའ་ན་རྒྱུ་བའི་སྲིན་རྣམས་ནི། ལྗང་ངར་འབྱེད་པར་བྱེད་པའི་རླུང་གིས་འཇོམས་པར་བྱེད་དོ། །  
  
  
འགྲམ་པར་གྱུར་པ་དང། ལུད་པ་ཟ་བའི་སྲིན་རྣམས་ནི། ཚིགས་པ་འབྱེད་པའི་རླུང་གིས་འཇོམས་པར་བྱེད་དོ་།སོའི་རྩ་བ་ནས་ཟ་བའི་སྲིན་རྣམས་ནི། བྱིན་པ་  
རབ་ཏུ་འབྱེད་ཅིང་ཉལ་བའི་རླུང་གིས་འཇོམས་པར་བྱེད་དོ། །བདག་གི་སྲིན་གྱི་རིགས་གཞན་བཅུ་མགྲིན་པ་དང། བྲང་གི་གསེབ་ན་རྒྱུ་བ་རྣམས་རླུང་གི་སྔ་ཕྱི་རིམ་པས་འཇོམས་པར་བྱེད་པ་  
རྣམས་ནི། འདི་ལྟ་སྟེ། ཟས་སུ་ངར་སྣབས་ཟ་བའི་སྲིན་རྣམས་ནི་སྤྲོ་བ་འཕེལ་བའི་རླུང་གིས་འཇོམས་པར་བྱེད་དོ། །རབ་ཏུ་སྐྱུག་པར་བྱེད་པའི་སྲིན་རྣམས་ནི། ཁུ་བ་རྒྱུ་བ་བཅུའི་རྩ་རྣམས་ཀྱི་  
ནང་ན་རྒྱུ་བར་གྱུར་པ་དེ་འདྲ་བའི་འགྲོ་བ་རྣམ་པར་ཟློག་པར་བྱེད་པའི་རླུང་གིས་འཇོམས་པར་བྱེད་དོ། །མངར་མྱོས་ཀྱི་སྲིན་རྣམས་ནི། ཚིགས་རྣམ་པར་དཀྲུག་པའི་རླུང་གིས་འཇོམས་པར་  
བྱེད་དོ༑ ༑རོ་དྲུག་ལ་དགའ་བའི་སྲིན་རྣམས་ནི། སྤུ་དང་སེན་མོ་དང་བཤང་བ་རྣམས་འབྱེད་པར་བྱེད་པའི་རླུང་གིས་འཇོམས་པར་བྱེད་དོ། །གྷུ་ར་གྷུ་ར་བའི་སྲིན་རྣམས་ནི། ཁུ་ཆུ་རྣམ་པར་  
རླུག་བྱེད་ཀྱི་རླུང་གིས་འཇོམས་པར་བྱེད་དོ། །རོ་ལ་རབ་ཏུ་སྡང་བའི་སྲིན་རྣམས་ནི། རྒན་གོག་ཏུ་བྱེད་པའི་རླུང་གིས་འཇོམས་པར་བྱེད་དོ། །ཉལ་བ་ལ་ཤིན་ཏུ་མངོན་པར་དགའ་བའི་སྲིན་  
རྣམས་ནི། ལྒང་ལྤགས་རིངས་པར་བྱེད་པའི་རླུང་གིས་འཇོམས་པར་བྱེད་དོ། །ཁྲག་ལས་སྐྱེས་པར་གྱུར་པའི་སྲིན་གྱི་རིགས་བཅུ་འདི་ལྟ་སྟེ། ལུས་ལ་སྤུ་ཟ་བའི་སྲིན་རྣམས་ནི། བཤང་  
  
  
༄༅། །བ་ཀུན་ཏུ་སྐམ་བྱེད་ཀྱི་རླུང་གིས་འཇོམས་པར་བྱེད་དོ་།སླུབས་ཅན་གྱི་སྲིན་རྣམས་ནི། ལོགས་ན་བར་བྱེད་པའི་རླུང་གིས་འཇོམས་པར་བྱེད་དོ། །ཛན་ཏུ་  
མཱ་ཏ་རའི་སྲིན་རྣམས་ནི། བུ་ག་དགུ་ལ་གནས་པའི་ནད་ཅེས་བྱ་བའི་རླུང་གིས་འཇོམས་པར་བྱེད་དོ། །ཨུ་དུམ་ཝ་རའི་སྲིན་རྣམས་ནི་ཡན་ལག་དང། ཉིང་ལག་དང། ཉིང་ལག་  
ཐུང་བར་བྱེད་པའི་རླུང་གིས་འཇོམས་པར་བྱེད་དོ། །ཛནྟུ་མཱནྡྲ་ར་དང། ཀུན་ཏུ་འཛག་པའི་སྲིན་རྣམས་ནི། མེ་དྲོད་ཀུན་ཏུ་སུན་འདོན་པའི་རླུང་གིས་འཇོམས་པར་བྱེད་དོ། །སྤུའི་  
གླིང་གི་སྲིན་རྣམས་ནི། ཡན་ལག་དང་ཉིང་ལག་རྣམས་ཐམས་ཅད་གྲང་བར་བྱེད་པའི་རླུང་གིས་འཇོམས་པར་བྱེད་དོ། །ཁྲག་ཟ་བའི་སྲིན་རྣམས་ནི། བརྟན་པ་འཇིག་པར་བྱེད་  
པའི་རླུང་གིས་འཇོམས་པར་བྱེད་དོ། །སྐྱུར་པོ་པའི་སྲིན་རྣམས་ནི་སྲེག་པར་བྱེད་པའི་རླུང་གིས་འཇོམས་པར་བྱེད་དོ། །རྐང་པ་མེད་པ་དང། དབྱིབས་ཐུང་བར་གྱུར་པ་དང། ཁྲག་  
ལས་སྐྱེས་པའི་སྲིན་ཤིན་ཏུ་ཕྲ་བ་དང། མིག་མེད་པ་དང། གཡན་པ་དང། འབིགས་བྱེད་ཀྱི་མཚན་ཉིད་དོ། །དེ་ལ་དེ་དག་རྣམས་ནི་གང་གི་ཚེ་འཆི་བའི་ཡུལ་དང་དུས་སུ་གྱུར་པ་  
ན་དེའི་ཚེ་རླུང་རྣམས་ཀྱིས་སྲིན་དེ་དག་རྣམས་བཅོམ་པར་གྱུར་ནས་ཁྲག་ཀྱང་སྐམ་པར་བྱེད་དོ། །དེ་ལ་དེ་དག་རྣམས་ནི། འཆི་བར་འགྱུར་བ་ན་ཡིན་ཏེ། རྩུབ་པར་གྱུར་པ་དང་མི་  
  
  
པར་བྱེད་དོ། །འཆི་བར་གྱུར་པའི་མཐའ་ན་སོ་སོར་སྐྱེ་བོ་རྣམས་རང་གི་སྐྱེ་བོ་དང། གྲོགས་པོ་དང། གཉེན་འབྲེལ་དང། བུ་དང་ཆུང་  
མ་དང། ཕུན་སུམ་ཚོགས་པ་དང། ཡོངས་སུ་སྤྱད་པར་བྱ་བ་རྣམས་ཡོངས་སུ་གཏོང་བར་འགྱུར་བའི་སྲེད་པ་དག་གིས་བྱས་པའི་འཆི་བའི་འཇིགས་པ་དྲག་པོ་རྣམས་བློ་དམན་པ་རྨོངས་  
པའི་ཀུན་ཏུ་སྦྱོར་བས་བཅིངས་པ་རྣམས་ལས་འབྱུང་སྟེ། སྐྱབས་མེད་པར་གྱུར་པ་ཆོས་དང་ཆོས་མ་ཡིན་པ་དང་ལྷན་ཅིག་ཏུ་གཅིག་པུ་ཉིད་དུ་གྱུར་པ་ལུས་དང་སེམས་ཀྱི་སྡུག་བསྔལ་  
གྱི་ཡན་ལག་དང་ཉིང་ལག་རྣམས་ཐམས་ཅད་ནས་ཁྲག་ཀུན་ཏུ་ཚིམ་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ་  
བདག་གི་སྲིན་གྱི་རིགས་གཞན་དག་རྣམས་ནི། གང་ཡིན་ཞིང་རླུང་གི་ཚོགས་རྣམས་ཀྱང་གང་དག་གིས་སྲིན་གང་བཅོམ་པས་བདག་ལ་སྡུག་བསྔལ་དུ་བྱེད་པར་འགྱུར་བ་ཡིན་ཞེ་ན་  
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྲིན་གྱི་རིགས་བཅུ་བདག་གི་ཤ་ལ་གནས་པ་རྣམས་ནི། འདི་ལྟ་སྟེ། རྨ་ལ་ཀུན་ཏུ་འབྱུང་བ་  
རྣམས་ཏེ། དེ་ལ་རྨ་ལ་ཀུན་ཏུ་འབྱུང་བའི་སྲིན་རྣམས་ནི། སྡུད་པའི་རླུང་གིས་འཇོམས་པར་བྱེད་དོ། །ཙུན་ཙུ་ཀའི་སྲིན་རྣམས་ནི་སྟེང་འོག་གི་རླུང་གིས་འཇོམས་པར་བྱེད་དོ། །རྒྱུས་  
  
  
༄༅། །པ་སྒུལ་བ་ཞེས་བྱ་བའི་སྲིན་རྣམས་ནི། སྲོག་གི་རླུང་གིས་འཇོམས་པར་བྱེད་དོ། །གང་གི་ཕྱིར་སོང་བར་གྱུར་པའི་སྐྱེས་བུ་འཆི་བར་འགྱུར་རོ། །རྩ་འབིགས་  
པར་བྱེད་པའི་སྲིན་རྣམས་ནི། འཛུམ་པར་བྱེད་པའི་རླུང་གིས་འཇོམས་པར་བྱེད་དོ། །པགས་པ་གཏུབ་པའི་སྲིན་རྣམས་ནི། སུན་འབྱིན་པར་བྱེད་པའི་རླུང་གིས་འཇོམས་པར་བྱེད་  
དོ༑ ༑ཚིལ་སྒུལ་བར་བྱེད་པ་ཞེས་བྱ་བའི་སྲིན་རྣམས་ནི། འཁྲུག་པར་བྱེད་པའི་རླུང་གིས་འཇོམས་པར་བྱེད་དོ། །འཕེལ་བྱེད་ཀྱི་སྲིན་རྣམས་ནི། མིག་འབྱེད་པ་དང་འཛུམ་པར་  
བྱེད་པའི་རླུང་གིས་འཇོམས་པར་བྱེད་དོ། །དྲི་ངན་པའི་སྲིན་རྣམས་ནི། ཕན་ཚུན་དུ་དཀྲུག་པར་བྱེད་པས་འཆི་བའི་མཐར་ཐུག་པར་བྱེད་པའི་རླུང་ལྔས་འཇོམས་པར་བྱེད་དོ། །གཞན་  
ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བདག་འཆི་བར་གྱུར་པའི་དུས་ན་རྡུལ་ལ་རྒྱུ་བའི་སྲིན་རྣམས་རླུང་གང་དག་གིས་འཇོམས་པར་  
བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པས། དེ་བཞིན་དུ་མཁྲིས་པ་ལས་རྒྱུ་བའི་སྲིན་རྣམས་ལ་རྣལ་འབྱོར་སྤྱོད་པས་སོ་  
སོར་རྟོག་པར་བྱེད་པ་ནི། འདི་ལྟ་སྟེ། ཙུར་པ་ཀཿའི་སྲིན་རྣམས་ནི། མངལ་ཀུན་ཏུ་འཕེལ་བྱེད་ཀྱི་རླུང་གིས་འཇོམས་པར་བྱེད་དེ་སྐྱེས་བུའི་ལས་རྣམས་དང་ཁྱད་པར་དུ་འཕེལ་བར་  
  
  
༑སྒུལ་བྱེད་ཀྱི་སྲིན་རྣམས་ནི། མངལ་འཇིག་པར་བྱེད་པའི་རླུང་གིས་འཇོམས་པར་བྱེད་དོ། །སྐྱེས་བུའི་སྟོབས་སྐམ་པར་བྱེད་དོ། །གུར་གུམ་གྱི་མདོག་འདྲ་བའི་སྐྱུར་བོ་གཅིག་ཁའི་སྒོ་ནས་  
ཀུན་ཏུ་འབྱུང་བར་ཡང་བྱེད་དོ། །གལ་ཏེ་ན་ཡང་བུད་མེད་དུ་འགྱུར་བར་ཡང་བྱེད་དོ། །ཀུ་ཤི་མེ་ཏོག་གི་སྲིན་རྣམས་ནི། འགྲོ་བ་དང་འོང་བ་དང། རྒྱུག་པ་དང། མཆོད་པར་བྱེད་པའི་རླུང་གིས་  
འཇོམས་པར་བྱེད་དོ། །ཆེན་པོའི་རིགས་ཀྱི་སྲིན་དང། ནག་པ་པ་དང་ཟས་ཆེན་པོ་དང། དྲོ་བ་ལ་རྒྱུ་བ་དང་རྣམས་ནི། མིག་རྣམ་བ་སྣ་ལྕེ་ལུས་རྣམས་རྣམ་པར་འཇོམས་པར་བྱེད་པའི་རླུང་ལྔས་  
འཇོམས་པར་བྱེད་དོ། །རིམ་པ་ཇི་ལྟ་བ་བཞིན་དུ་རྣམ་པར་སྲེག་བྱེད་ཀྱི་སྲིན་རྣམས་ནི། གྲོག་མ་པའི་རླུང་གིས་འཇོམས་པར་བྱེད་དོ། །མེ་དྲོད་ཉམས་བྱེད་ཀྱི་སྲིན་རྣམས་ནི། ཁབ་པའི་རླུང་གིས་  
འཇོམས་པར་བྱེད་དོ། །མེ་ཆེན་པོའི་སྲིན་རྣམས་ནི། རྒྱུ་མ་འབྱེད་པའི་རླུང་གིས་འཇོམས་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་  
གནས་ཏེ། ཇི་ལྟར་བདག་འཆི་བར་གྱུར་པའི་དུས་ན་རུས་པ་ལ་གནས་པའི་སྲིན་རྣམས་རླུང་གང་དག་གིས་འཇོམས་པར་བྱེད་པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་  
མིག་གིས་མཐོང་བར་གྱུར་པ། ཡན་ལག་དང་ཉིང་ལག་རྣམས་ཐམས་ཅད་ལ་གནས་པའི་སྲིན་རྣམས་ནི། འདི་ལྟ་སྟེ། རུས་པ་ལ་ལྡག་པའི་སྲིན་རྣམས་ནི། མཁྲིས་པ་ཀུན་ཏུ་སུན་འདོན་པར་  
  
  
༄༅། །བྱེད་པའི་རླུང་གིས་འཇོམས་པར་བྱེད་དོ། །དྲོ་བ་ལ་རྒྱུ་བའི་སྲིན་རྣམས་ནི། བད་ཀན་ཀུན་ཏུ་སུན་འདོན་པའི་རླུང་གིས་འཇོམས་པར་བྱེད་དོ། །ཚིགས་པ་གཅོད་  
ཅིང་རྒྱུ་བ་དང་དྲི་མི་ཞིམ་པའི་སྲིན་རྣམས་ནི། པགས་པ་ཀུན་ནས་སུན་འདོན་པའི་རླུང་གིས་འཇོམས་པར་བྱེད་དོ། །རུས་པའི་རང་གི་རིགས་ཀྱི་སྲིན་རྣམས་ནི། ཁྲག་ཀུན་ཏུ་སུན་འདོན་  
པར་བྱེད་པའི་རླུང་གིས་འཇོམས་པར་བྱེད་དོ། །ཁ་དམར་བའི་སྲིན་རྣམས་ནི། ཤ་སུན་འདོན་པར་བྱེད་པའི་རླུང་གིས་འཇོམས་པར་བྱེད་དོ་།པགས་པ་ལ་སྤྱོད་ཅིང་ཟ་བའི་སྲིན་རྣམས་ནི་  
རུས་པ་ཀུན་ཏུ་སུན་འདོན་པའི་རླུང་གིས་འཇོམས་པར་བྱེད་དོ། །གྲོག་མ་པའི་སྲིན་རྣམས་ནི། ཁུ་ཆུ་ཀུན་ནས་སུན་འདོན་པའི་རླུང་གིས་འཇོམས་པར་བྱེད་དོ། །སྤུ་གྲིའི་ཁའི་སྲིན་རྣམས་  
ནི༑ འཁྲུལ་པར་བྱེད་པའི་རླུང་གིས་འཇོམས་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་འཆི་བར་གྱུར་པའི་  
དུས་ན་བཤང་བ་ལ་རྒྱུ་བའི་སྲིན་གང་དག་རླུང་གང་དག་གིས་འཇོམས་པར་བྱེད་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དངས་མ་  
པའི་སྲིན་རྣམས་ནི། སྟོབས་བྱེད་པའི་རླུང་གིས་འཇོམས་པར་བྱེད་དོ་།ཁབ་ཀྱི་ཁའི་སྲིན་རྣམས་ནི། རྡུལ་ཀུན་ནས་སུན་འདོན་པའི་རླུང་གིས་འཇོམས་པར་བྱེད་དོ། །ཕི་སྤི་སྐྱེས་ཀྱི་སྲིན་རྣམས་  
  
  
གཅིན་ལྷག་པར་སུན་འདོན་པར་བྱེད་པའི་རླུང་གིས་འཇོམས་པར་བྱེད་དོ། །རྐང་མེད་ཀྱི་སྲིན་རྣམས་ནི། ཚིལ་ཀུན་ཏུ་སུན་འདོན་པའི་རླུང་གིས་འཇོམས་པར་བྱེད་དོ། །མི་སྤྱོད་པའི་སྲིན་  
རྣམས་ནི། ཟས་དང་ལྡན་པའི་རླུང་གིས་འཇོམས་པར་བྱེད་དོ། །བཤང་བ་རྣམ་པར་འཐོར་བྱེད་ཀྱི་སྲིན་རྣམས་ནི། སོ་རྣམ་པར་འབྱེད་པའི་རླུང་གིས་འཇོམས་པར་བྱེད་དོ། །བཤང་བ་འབྱེད་  
པའི་སྲིན་རྣམས་ནི། རྩེའུ་ཆུང་སྡུད་པར་བྱེད་པའི་རླུང་གིས་འཇོམས་པར་བྱེད་དོ། །རྒྱུ་མ་འབྱེད་པའི་སྲིན་རྣམས་ནི། འོག་ཏུ་འགྲོ་བའི་རླུང་གིས་འཇོམས་པར་བྱེད་དོ། །ཟས་སྨིན་པ་  
རྣམས་སོ་སོར་རེངས་པར་བྱེད་པའི་སྲིན་རྣམས་ནི། སྟེང་དུ་འགྲོ་བའི་རླུང་གིས་སོ་སོར་འཇོམས་པར་བྱེད་དོ། །མདོག་བཟང་གི་སྲིན་རྣམས་ནི། ལོགས་ལ་རྒྱུ་བའི་རླུང་གིས་འཇོམས་  
པར་བྱེད་དོ། །གཞང་སྨིན་པར་བྱེད་པའི་སྲིན་རྣམས་ནི། ཟ་མ་ཏོག་ལ་གནས་པའི་རླུང་གིས་འཇོམས་པར་བྱེད་དོ། །སྲིན་རྣམས་དང་རླུང་དེ་དག་རྣམས་ཀྱིས་ཀྱང་བཤད་བ་རྣམས་ཐམས་  
ཅད་ཀྱང་ངེས་པར་སྐམ་པར་འགྱུར་ཞིང་ཁམས་རྣམས་ཐམས་ཅད་ཀྱང་ཁྱད་པར་དུ་བསྐམས་ནས་ཕན་ཚུན་གྱིས་གཡོམས་ཤིང་ཀུན་ཏུ་དྲུད་བར་གྱུར་པས་སྟེང་འོག་ཏུ་གྱུར་པར་བྱས་  
ནས་ཁམས་རྣམས་ཐམས་ཅད་ཀྱང་དཀྲུགས་པར་གྱུར་པས་གོག་པོར་གྱུར་པ་དང། མྱགས་པར་གྱུར་པ་དང། རྣམ་པར་གཡོགས་པར་གྱུར་པས་ཀྱང་བྱེ་བྲག་ཏུ་བྱས་ཤིང་དམན་པར་བྱས་  
  
  
༄༅། །པས་ནི། སྐྱེས་བུ་རྣམས་སམ་བདག་ཀྱང་རླུང་སྟེ། འཆི་བའི་མཐར་གྱུར་པ་ན་རྩུབ་པ་གཞན་རྣམས་དང་མི་འདྲ་བའི་ཚོར་བ་རྣམས་ངེས་པར་མྱོང་བར་འགྱུར་  
བར་སྐྱེ་བོ་རྣམས་ཐམས་ཅད་ལ་ངེས་པར་མྱོང་བར་འགྱུར་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་  
གི་སྲིན་གང་དག་འཆི་བའི་མཐར་ཐུག་པར་གྱུར་པ་ན་རླུང་གང་དག་གིས་འཇོམས་པར་བྱེད་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་  
གིས་མཐོང་བར་གྱུར་པ། བདག་གི་རྐང་མར་ལ་རྒྱུ་བར་གྱུར་པའི་སྲིན་གྱི་རིགས་བཅུ་ལ་འདི་ལྟ་སྟེ། སྤུ་ལ་གནས་པའི་སྲིན་རྣམས་ནི་སྤུ་ཀུན་ནས་སུན་འདོན་པའི་རླུང་  
གིས་འཇོམས་པར་བྱེད་དོ། །ཁ་ནག་པའི་སྲིན་རྣམས་ནི། རྗེས་སུ་མཐུན་པར་བྱེད་པའི་རླུང་གིས་འཇོམས་པར་བྱེད་དོ། །སྤྲོ་བ་མེད་པའི་སྲིན་རྣམས་ནི། ཉལ་བ་ན་རྣམ་པར་  
གཡེང་བར་སྟོན་པའི་རླུང་གིས་འཇོམས་པར་བྱེད་དོ། །གཟེར་ཟུག་ཆེན་པོར་བྱེད་པའི་སྲིན་རྣམས་ནི། མི་བཟོད་པའི་རླུང་གིས་འཇོམས་པར་བྱེད་དོ། །རྨོངས་པར་བྱེད་པའི་  
སྲིན་རྣམས་ནི། ལྕེ་ལ་གསལ་བྱེད་དང་ཡི་གེ་བྱེད་པའི་རླུང་གིས་འཇོམས་པར་བྱེད་དོ། །མེའི་མདོག་གི་སྲིན་རྣམས་ནི། རོ་རྣམས་འདྲེ་བར་བྱེད་པའི་ཀླུང་གིས་འཇོམས་པར་  
  
  
༑འགྲེང་པའི་སྲིན་རྣམས་ནི། མཆིན་པ་ཀུན་ནས་སུན་འདོན་པའི་རླུང་གིས་འཇོམས་པར་བྱེད་དོ། །འོག་ཏུ་རྒྱུ་བའི་སྲིན་རྣམས་ནི། བཤང་བ་གྱེན་དུ་བྱེད་པའི་རླུང་གིས་  
འཇོམས་པར་བྱེད་དོ། །ཨཽ་ཊྷིདྷཱ་འི་སྲིན་རྣམས་ནི། གཞང་ལ་རྒྱུ་བའི་རླུང་གིས་འཇོམས་པར་བྱེད་དོ། །ཀུན་ཏུ་རྟོགས་པས་དགའ་བའི་སྲིན་རྣམས་ནི། དྲན་པ་ཀུན་ནས་སུན་འདོན་པའི་  
རླུང་གིས་འཇོམས་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ་རྟག་པར་ཀུན་ཏུ་མཐོང་བ་མ་ཡིན། གཙང་མར་མཐོང་  
བ་མ་ཡིན། བདག་ཏུ་མཐོང་བ་མ་ཡིན་ནོ། །སྔོན་གྱི་སྲིན་ཞིག་ནི་མཁལ་མ་སུན་འདོན་པར་བྱེད་པའི་རླུང་གིས་འཇོམས་པར་བྱེད་དོ་།སྲིན་འདི་དག་རྣམས་ནི། འཆི་བའི་དུས་སུ་རླུང་  
རྣམས་ཀྱིས་འཇོམས་པར་བྱེད་དོ། །དེ་དེ་ལྟར་ན་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པར་བྱེད་པ་ཡིན་ཏེ། དགེ་སློང་གིས་ཐོག་མ་མེད་པའི་དུས་ནས་རབ་ཏུ་ཞུགས་  
པར་གྱུར་པའི་མུན་པ་རྣམས་ལྷག་མ་ལུས་པ་མེད་པར་འཇོམས་པར་འགྱུར་རོ། །ཟག་པ་མེད་པ་ཤིན་ཏུ་མཐར་ཐུག་པར་གྱུར་པ་གཞན་རྣམས་དང་མི་འདྲ་བར་གྱུར་པ་འཇིག་རྟེན་  
ལས་འདས་པའི་སྣང་བ་རྣམས་ཀྱང་འདི་ལ་རབ་ཏུ་འབྱུང་བར་འགྱུར་རོ། །རྗེས་སུ་དྲན་པ་རྣམས་ཀྱང་རྣམ་པ་བདུན་དུ་གྱུར་པ་ལས་འཆི་བ་རྗེས་སུ་དྲན་པ་ནི་མཆོག་ཏུ་བསྟན་པ་ཡིན་ནོ།།  
  
  
༄༅། །འདི་ལྟ་སྟེ། སངས་རྒྱས་ཀྱི་རྗེས་སུ་དྲན་པ་དང། ཆོས་རྗེས་སུ་དྲན་པ་དང། དགེ་འདུན་རྗེས་སུ་དྲན་པ་དང། ལྷ་རྗེས་སུ་དྲན་པ་དང། མི་རྟག་པ་རྗེས་སུ་དྲན་  
པའོ༑ ༑གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཆོས་རྣམས་ཐམས་ཅད་ལ་རྒུད་པ་འབྱུང་བར་བྱེད་པའི་འཆི་བ་རྣམ་པ་དུ་  
ཞིག་ཡོད་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། འཆི་བ་ནི། རྣམ་པ་བཞི་ཡིན་ནོ། །འདི་ལྟ་སྟེ། སའི་ཁམས་མ་སྙོམས་  
པས་བསྐྱེད་པ་དང། ཆུའི་ཁམས་མ་སྙོམས་པས་བསྐྱེད་པ་དང་མེའི་ཁམས་མ་སྙོམས་པས་བསྐྱེད་པ་དང། རླུང་གི་ཁམས་མ་སྙོམས་པས་བསྐྱེད་པའོ། །དེ་ལ་ཇི་ལྟར་ན་སའི་  
ཁམས་མ་སྙོམས་པས་བསྐྱེད་པའི་འཆི་བས་འཆི་བར་འགྱུར་བ་ཡིན་ཞེ་ན། གང་གི་ཚེ་སའི་ཁམས་རྣམས་འཁྲུགས་པར་གྱུར་པ་ན་ཕྱིར་ཞིང་རླུང་གིས་ཀྱང་སའི་ཁམས་རྣམས་  
ཀྱང་སྲ་ཞིང་མཁྲང་བར་གྱུར་ནས་ཡན་ལག་དང་ཉིད་ལག་རྣམ་པ་ཐམས་ཅད་ཀུན་ཏུ་གཡོས་ཤིང་ཀུན་ཏུ་མནན་པར་མྱགས་པར་བྱེད་དོ། །ཕན་ཚུན་དུ་འཇོམས་པར་བྱེད་ཅིང་ཀུན་  
ཏུ་འཚིར་བར་བྱེད་དོ། །དཔེར་ན། རྡོ་རྗེའི་རང་བཞིན་གྱི་རི་གཉིས་སུ་གྱུར་པ་དེ་དག་གི་བར་དུ་མར་གསར་པའི་གོང་བུ་གཅིག་བཅུག་པར་གྱུར་ལ་དེ་དག་ཀྱང་ཕན་ཚུན་དུ་དུས་ཀྱི་རླུང་  
  
  
གྱུར་ན། དེ་ལ་ཇི་ལྟར་ན་མར་གསར་གྱི་གོང་བུའི་སྙིང་པོ་ཉིད་དུ་ཐ་སྙད་གདགས་པར་བྱ། དེ་ཁོ་ན་བཞིན་དུ་སའི་ཁམས་  
འཁྲུགས་པར་གྱུར་པས་བདག་གི་ཡན་ལག་དང་ཉིང་ལག་རྣམས་ཐམས་ཅད་དང། ཁམས་རྣམས་ཐམས་ཅད་དང། རྒྱུས་པའི་ཟ་མ་ཏོག་གི་པགས་པ་དང། ཁྲག་དང། ཤ་དང་  
ཚིལ་དང། རུས་པ་དང། རྐང་མར་དང། ཁུ་ཆུ་དང་རྣམས་ནི་ཐམས་ཅད་ཀྱང་མར་གསར་དང་འདྲ་བར་འགྱུར་བ་ཡིན་ནོ། །རྟག་ཏུ་རྒྱུན་མི་འཆད་པར་ཀུན་ནས་མནན་པར་གྱུར་པའི་  
ཉེ་འཁོར་རྣམས་ནི། ཤིན་ཏུ་ཉམས་པར་མི་འགྱུར་རོ། །དེས་བདག་གི་ཁམས་རྣམས་དེ་ལྟར་མནན་པར་གྱུར་པས་སྡུག་བསྔལ་རྣམས་འབྱུང་བར་འགྱུར་རོ། །སངས་རྒྱས་རྗེས་  
སུ་དྲན་པའམ། ཆོས་རྗེས་སུ་དྲན་པའམ། དགེ་འདུན་རྗེས་སུ་དྲན་པར་གྱུར་པ་ཡང་རུང་སྟེ། སྲིད་པ་ཐ་མ་པ་རྣམས་ཀྱིས་ཡང་དག་པའི་བློས་དམིགས་པ་རྒྱུན་མ་ཆད་པར་གྱུར་ན་སོ་  
སོའི་སྐྱེ་བོ་འདི་དག་རྣམས་ཐམས་ཅད་ལ་ཡང་རྒྱུད་ལ་དམིགས་པ་དང་ཆ་འདྲ་བའི་སྐྱེ་བ་འབྱུང་བར་འགྱུར་རོ། །རྒྱའི་ཆ་རྣམས་ཅི་འདྲ་བར་གྱུར་པ་ཡིན་པའི་རྒྱས་བཏབ་པ་རྣམས་ཀྱང་དེ་  
དང་འདྲ་བར་འགྱུར་རོ། །དེ་བཞིན་དུ་འཆི་བའི་དུས་ཀྱི་སྲིད་པ་ཐ་མ་པ་རྣམས་ཀྱི་སེམས་ཀྱི་རྒྱུན་རྣམ་པ་ཇི་སྲིད་དང་འདྲ་བར་གྱུར་པའི་སྐྱེ་བ་དེ་དང་དེ་འདྲ་བའི་རྣམས་འབྱུང་བ་ཡིན་ནོ། །  
  
  
༄༅། །སེམས་སྤྲེའུ་དབང་གིས་སྐྱེ་བ་དང་འཆི་བ་རྣམས་འབྱུང་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་  
ཏེ༑ ཇི་ལྟར་ན་བདག་ཅག་གི་ཆུའི་ཁམས་རྣམས་མ་སྙོམས་པར་གྱུར་པས་བྱིས་པ་སོ་སོའི་སྐྱེ་བོ་འདི་དག་རྣམས་ཐམས་ཅད་འཆི་བ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་  
སམ༑ ལྷའི་མིག་གིས་མཐོང་བར་གྱུར་པ། གལ་ཏེ་བདག་གི་ཆུའི་ཁམས་རྣམས་འཁྲུགས་པར་གྱུར་ན། དེས་བདག་གི་ཡན་ལག་དང་ཉིང་ལག་རྣམས་ཐམས་ཅད་ཀྱང་རྒྱུས་པའི་སྤུབས་  
རྣམས་ཐམས་ཅད་དང། ཁམས་རྣམས་ཐམས་ཅད་དང། པགས་པ་དང་ཁྲག་དང། ཤ་དང། ཚིལ་དང། རུས་པ་དང། རྐང་མར་དང། ཁུ་ཆུ་དང་རྣམས་ཀུན་ཏུ་རྐུ་བར་བྱེད་ཅིང་ཀུན་  
ནས་བཞུ་བར་འགྱུར་བ་ནི། འཆི་བའི་དུས་ན་བདག་དང་སོ་སོའི་སྐྱེ་བོ་འདི་དག་རྣམས་ཐམས་ཅད་ལའང་ངེས་པར་འབྲེལ་བར་འགྱུར་རོ་།ཕན་ཚུན་དུ་ཀུན་ནས་དབུ་བར་བྱེད་ཅིང་བསྐྱོད་པར་བྱེད་  
དོ༑ ༑འདི་ལྟ་སྟེ། རི་གཉིས་ནི། སྔོན་བཞིན་ནོ། །དེ་ལ་མར་གསར་གྱི་གོང་བུ་རྒྱ་མཚོར་བཅུག་པར་གྱུར་ཅིང་དུས་ཀྱི་རླུང་གིས་རྣམ་པར་བཅོམ་པར་གྱུར་པ་ལ་ནི། གནས་པ་མེད་དོ། །སྐྱོབ་པ་  
མེད་དོ༑ ༑སྙིང་པོར་གྱུར་པ་གང་ཡང་མེད་ཅིང་དེ་ལ་ནི། བརྟན་པའང་ཡོད་པ་མ་ཡིན་ནོ། །བདག་ཆུའི་ཁམས་ཀྱིས་མནར་བར་གྱུར་པའི་སྡུག་བསྔལ་རྣམས་ནི། དེ་ལྟ་བུ་ཡིན་ནོ། །སངས་རྒྱས་  
  
  
ཆོས་རྗེས་སུ་དྲན་པའམ། དགེ་འདུན་རྗེས་སུ་དྲན་པ་ཡང་རུང་སྟེ། སྲིད་པ་ཐ་མ་པ་རྣམས་ཀྱི་ཡང་དག་པའི་བློས་དམིགས་པ་རྒྱུན་མ་ཆད་པར་གྱུར་ན་སོ་སོའི་སྐྱེ་བོ་འདི་དག་  
རྣམས་ཐམས་ཅད་ལ་ཡང་རྒྱུད་ལ་དམིགས་པའི་རྒྱའི་རྗེས་དང་ཆ་འདྲ་བའི་སྐྱེ་བ་འབྱུང་བར་འགྱུར་རོ། །རྒྱུའི་ཆ་རྣམས་ཅི་འདྲ་བར་གྱུར་པ་ཡིན་པའི་རྣམ་པ་དེ་སྲིད་ཀྱི་རྒྱས་བཏབ་པའི་སྐྱེ་བ་  
འབྱུང་ངོ། །དཔེ་དེ་བཞིན་དུ་འཆི་བའི་དུས་ཀྱི་ཚེ་ན་སྲིད་པ་ཐ་མ་པ་རྣམས་ཀྱི་སེམས་ཀྱི་རྒྱན་རྣམས་ཇི་སྲིད་དུ་གྱུར་པ་དེ་བཞིན་དུ་སྐྱེ་བ་རྣམས་འབྱུང་བར་འགྱུར་རོ། །གང་གི་ཕྱིར་སེམས་སྤྲེའུ་  
དབང་གིས་རྒ་ཤིའི་དུས་ན་སྐྱེ་བའི་གནས་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བདག་འཆི་བར་གྱུར་པའི་དུས་  
ན་མེའི་ཁམས་འཁྲུགས་པས་འཆི་བར་འགྱུར་བ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ནི། གལ་ཏེ་བདག་འཆི་བར་གྱུར་པའི་  
དུས་ན་མེའི་ཁམས་རྣམས་འཁྲུགས་པར་གྱུར་ན། དེས་བདག་གི་ཡན་ལག་དང་ཉིང་ལག་རྣམས་ཐམས་ཅད་རྩ་དང་རྒྱུས་པའི་ཟ་མ་ཏོག་རྣམས་ཐམས་ཅད་དང། ཁམས་རྣམས་ཐམས་ཅད་དང་  
པགས་པ་དང། ཁྲག་དང། ཤ་དང། ཚིལ་དང། རུས་པ་དང། རྐང་མར་དང། ཁུ་ཆུ་རྣམས་སྲེག་གོ་འཚེད་དོ། །ཀུན་ཏུ་ཚ་བར་བྱེད་དོ། །ཀུན་ནས་རབ་ཏུ་འབར་བར་བྱེད་དོ། །དཔེར་ན། སེང་ལྡེང་  
  
  
༄༅། །གི་མེ་མདག་གི་ཕུང་པོ་ཆེན་པོ་རི་དང་མཚུངས་པར་གྱུར་པ་དག་ཏུ་མར་གསར་གྱི་གོང་བུ་བཅུག་པར་གྱུར་ལ་དེ་སྲེག་པར་བྱེད་འཚེད་པར་བྱེད། ཀུན་ནས་རབ་  
ཏུ་འབར་བར་བྱེད་དོ། །ཀུན་ཏུ་སྐོལ་བར་ཡང་བྱེད་པ་དེ་བཞིན་དུ་བདག་གི་ལུས་པོ་རྣམས་ཐམས་ཅད་ཀྱང་མར་གསར་གྱི་གོང་བུ་དང་འདྲ་བར་གྱུར་པ་ཡིན་ནོ། །དེས་བདག་འཆི་བར་གྱུར་པའི་  
ཐ་མའི་ལུས་ཀུན་ཏུ་ཚ་བར་སྡུག་བསྔལ་བར་བྱེད་དོ། །སངས་རྒྱས་རྗེས་སུ་དྲན་པའམ། ཆོས་རྗེས་སུ་དྲན་པའམ། དགེ་འདུན་རྗེས་སུ་དྲན་པར་གྱུར་པའང་རུང་སྟེ། ཡང་དག་པའི་བློས་ཐ་  
མའི་སེམས་ཀྱི་དམིགས་པ་རྒྱུན་མ་ཆད་པར་གྱུར་ན། སོ་སོའི་སྐྱེ་བོ་འདི་དག་རྣམས་ཐམས་ཅད་ལའང་རྒྱུད་ལ་དམིགས་པར་གྱུར་པའི་སྒྲུབ་པའི་རྒྱ་དང་ཆ་འདྲ་བའི་སྐྱེ་བ་རྣམས་འབྱུང་  
བར་འགྱུར་རོ། །ཇི་ལྟར་རྒྱ་གང་དག་དང་འདྲ་བར་གྱུར་བའི་རྣམ་པ་དེ་སྲིད་ཀྱི་རྒྱའི་རྗེས་ཀྱི་སྐྱེ་བ་འབྱུང་བ་ཡིན་ནོ། །དེ་ལྟར་རྣམ་པ་ཇི་སྲིད་པར་གྱུར་པའི་འཆི་བའི་དུས་ན་སྲིད་པ་ཐ་མའི་སེམས་  
འབྱུང་བར་གྱུར་པ་དེ་ལྟར་སྐྱེ་བ་ཡང་འབྱུང་བར་འགྱུར་རོ་།གང་གི་ཚེ་སེམས་སྤྲེའུ་དབང་གིས་རྒ་ཤིའི་དུས་སུ་སྐྱེ་བ་ཉེ་བར་གནས་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ནང་གི་  
བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། བདག་འཆི་བར་གྱུར་པའི་དུས་ན་ཇི་ལྟར་ན་རླུང་འཁྲུགས་པས་འཆི་བར་འགྱུར་བ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་  
  
  
ལྷའི་མིག་གིས་མཐོང་བར་གྱུར་པ། གལ་ཏེ་བདག་འཆི་བར་གྱུར་པའི་དུས་སུ་རླུང་གི་ཁམས་རྣམས་རབ་ཏུ་འཁྲུགས་པར་གྱུར་ན། དེས་བདག་གི་ཡན་ལག་དང་ཉིང་ལག་  
རྣམས་ཐམས་ཅད་དང། རྒྱུས་པའི་ཟ་མ་ཏོག་རྣམས་ཐམས་ཅད་དང་ཁམས་རྣམས་ཐམས་ཅད་ཀྱི་ཡང་འདི་ལྟ་སྟེ། པགས་པ་དང། ཁྲག་དང། ཤ་དང། ཚིལ་དང། རུས་པ་དང། རྐང་མར་  
དང༑ ཁུ་ཆུ་རྣམ་པར་ཉམས་པར་བྱེད་དོ། །ཀུན་ཏུ་སྐེམ་པར་བྱེད་དོ། །ཀུན་ཏུ་གྱོང་བ་ཉིད་དུ་བྱེད་དོ། །ཕན་ཚུན་དུ་གཤག་པར་བྱེད་དོ། །རྐང་པའི་སེན་མོ་རྣམས་ནས་བཟུང་ནས་ཇི་སྲིད་དུ་མགོ་བོའི་  
བར་དུ་བྱེ་མ་དང་འདྲ་བར་ཕྱེ་མར་བྱེད་དོ། །དཔེར་ན། མར་གསར་གྱི་གོང་བུ་དུས་ཀྱི་རླུང་གིས་ཕན་ཚུན་དུ་བཏབ་པར་གྱུར་ན་མར་གྱི་གོང་བུ་རྣམ་པར་ཉམས་པར་བྱེད་དོ། །ཀུན་ཏུ་སྐམ་པར་བྱེད་དོ།།  
ཀུན་ནས་གྱོང་པོ་ཉིད་དུ་བྱེད་དོ། །ནམ་མཁར་ཕན་ཚུན་གྱིས་ཡན་ལག་རྣམས་བྱེ་མ་བཞིན་དུ་ཕྱེ་མར་བྱེད་དོ། །དེ་ཁོ་ན་བཞིན་དུ་བདག་འཆི་བར་གྱུར་པའི་དུས་ན་རླུང་གི་ཁམས་རྣམས་རབ་ཏུ་  
འཁྲུགས་པར་གྱུར་པས། དེ་ལས་བདག་འཆི་བར་གྱུར་པའི་ཐ་མའི་ལུས་ཀུན་ནས་མངོན་པར་སྲེད་པའི་ཚོར་བའི་སྡུག་བསྔལ་རྣམས་འབྱུང་ངོ། །སངས་རྒྱས་རྗེས་སུ་དྲན་པར་གྱུར་པའམ། ཆོས་  
རྗེས་སུ་དྲན་པར་གྱུར་པའམ། དགེ་འདུན་རྗེས་སུ་དྲན་པར་གྱུར་པའང་རུང་སྟེ། ཡང་དག་པའི་བློས་ཐ་མའི་སེམས་ཀྱི་དམིགས་པ་རྒྱུན་མ་ཆད་པར་གྱུར་ན། སོ་སོའི་སྐྱེ་བོ་འདི་དག་རྣམས་  
  
  
༄༅། །ཐམས་ཅད་ལའང་རྒྱུད་ལ་དམིགས་པ་སོ་སོ་དང་སོ་སོའི་རྒྱ་རྣམས་དང་ཆ་འདྲ་བའི་སྐྱེ་བ་རྣམས་འབྱུང་བ་ཡིན་ནོ། །ཇི་ལྟར་རྒྱ་རྣམས་ཇི་སྲིད་ཀྱི་རྣམ་པ་ཡིན་པར་  
གྱུར་པ་དེ་བཞིན་དུ་རྣམ་པ་ཇི་སྲིད་དུ་འཆི་བའི་དུས་ཀྱི་སྲིད་པ་ཐ་མ་པའི་སེམས་སུ་གྱུར་པ་དེ་ཇི་ལྟ་བ་བཞིན་དུ་སྐྱེ་བར་འགྱུར་ཏེ། གང་གི་ཕྱིར་ལུས་སེམས་སྤྲེའུ་དབང་ཡིན་པའི་ཕྱིར་  
འཆི་བའི་ཚེ་ན་སྐྱེ་བའི་གནས་ཡིན་ནོ། །དེ་ལྟར་ན་འབྱུང་བ་ཆེན་པོ་བཞི་པོ་རྣམས་རབ་ཏུ་འཁྲུགས་པའི་འཆི་བ་རྣམ་པ་བཞི་ཡིན་ནོ། །རྣལ་འབྱོར་སྤྱོད་པ་ནང་གི་བདག་ཉིད་ཀྱི་ལུས་ལ་  
ལུས་ཀྱི་རྗེས་སུ་ལྟ་བ་རྣམས་ཀྱི་ནི། མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པར་སེམས་ཅན་རྣམས་མཚུངས་པར་མཐོང་བ་ཡིན་ནོ། །དེ་མཐོང་བར་གྱུར་པས་  
ཀྱང་བདུད་ཀྱི་དྲུང་ན་མི་གནས་སོ། །མྱ་ངན་ལས་འདས་པའི་མཐའ་ལ་གནས་པ་ཡིན་ནོ། །དེ་ཀུན་ནས་ཉོན་མོངས་པ་ཅན་དུ་འགྱུར་བའི་འདོད་པའི་སྒྲ་དང། རེག་བྱ་དང། རོ་དང། གཟུགས་  
དང༑ དྲི་རྣམས་ཀྱིས་འཁྲིད་པར་བྱེད་པ་ཉིད་ཀྱང་མ་ཡིན་ནོ་།དགའ་བའི་འདོད་ཆགས་དང་ལྷན་ཅིག་འགྲོགས་པར་གྱུར་པའི་སྲིད་པ་རྣམས་ཀྱིས་འཆིང་བར་མི་བྱེད་དོ། །ཉོན་  
མོངས་པའི་རྡུལ་རྣམས་དང་རྣམས་བྲལ་བར་འགྱུར་རོ། །ངམ་གྲོག་རྣམས་དང་རྣམ་པར་བྲལ་བ་དང། གཟུགས་དང་དྲིས་ཀྱང་འཕྲོག་པ་མ་ཡིན་ནོ། །གཟུགས་ཀྱི་རྒྱགས་པས་རྒྱགས་  
  
  
།ལང་ཚོའི་རྒྱགས་པས་རྒྱགས་པར་ཡང་མི་འགྱུར་རོ། །གསོན་པའི་རྒྱགས་པས་རྒྱགས་པར་ཡང་མི་འགྱུར་རོ། །ཚོགས་པ་འདུས་པ་ལ་དགའ་བར་ཡང་མི་འགྱུར་རོ། །  
རྟག་ཏུ་གྲོང་ཁྱེར་རྣམས་སུ་འཇུག་པར་ཡང་མི་འགྱུར་རོ། །གང་ལ་དེ་ལ་མངོན་པར་དགའ་བར་ཡང་མི་བྱེད་དོ། །འཆི་བར་འགྱུར་བའི་འཇིགས་པས་ཀྱང་འཇིགས་པར་འགྱུར་རོ། །ཁ་  
ན་མ་ཐོ་བ་ཕྲ་རབ་ཙམ་རྣམས་ལ་ཡང་འཇིགས་པར་ལྟ་བར་འགྱུར་རོ། །ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་འགྱུར་རོ་།སྐྱེ་བ་དང་འཇིག་པའི་ཆོས་རྣམས་ཀྱང་ཤེས་  
པར་འགྱུར་རོ། །དེ་ནི། ཀུན་ནས་ཉོན་མོངས་པ་ཅན་དུ་གྱུར་པའི་འདོད་པ་རྣམས་ཐམས་ཅད་ལས་འདོད་ཆགས་དང་བྲལ་བར་འགྱུར་རོ། །སྙོམ་ལས་ཅན་དུ་མི་འགྱུར་རོ། །དམ་པའི་ཆོས་  
ལ་ཡང་རྒྱུན་དུ་དགའ་བར་འགྱུར་རོ། །དེ་ལྟར་ནཱ་ལ་ཏིའི་གྲོང་གི་བྲམ་ཟེ་དང། ཁྱིམ་བདག་རྣམས་དང། དགེ་སྦྱོང་རྣམས་ཀྱང་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་  
སོ༑ ༑རྣལ་འབྱོར་སྤྱོད་པ་རྣམས་ཇི་ལྟར་གནས་པ་ཡིན་ཞེ་ན། དགེ་སློང་དག་འདི་ན་ཕྱི་རོལ་གྱི་ཆོས་ཀྱིས་རྣལ་འབྱོར་སྤྱོད་པ་རྣམས་ནང་གི་བདག་ཉིད་ཀྱི་ལུས་ལ་སོ་སོར་རྟོག་པར་བྱེད་དོ། །འདི་  
ལྟ་སྟེ༑ ཕྱི་རོལ་གྱི་ཆོས་རྣམས་མཐོང་ནས་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ལས་དང་པོ་ས་བོན་གྱི་ཚོགས་རྣམས་ལ་སོ་སོར་རྟོག་པར་བྱེད་དེ། ས་བོན་ལས་ནི། མྱུ་  
  
  
༄༅། །གུ་འབྱུང་ངོ། །མྱུ་གུ་ལས་ནི། སྡོང་བུ་འབྱུང་ངོ་།སྡོང་བུ་ལས་ནི། འདབ་མ་འབྱུང་ངོ། །འདབ་མ་རྣམས་ལས་ནི། མེ་ཏོག་འབྱུང་ངོ། །མེ་ཏོག་ལས་ནི། འབྲས་བུ་  
འབྱུང་བར་འགྱུར་རོ། །དེ་ཁོ་ན་བཞིན་དུ་རྣལ་འབྱོར་སྤྱོད་པ་པ་རྣམས་ཀྱིས་ནང་གི་བདག་ཉིད་རྣམས་ལ་ཡང་མཐོང་བ་ཡིན་ཏེ། དང་པོ་ས་བོན་དུ་གྱུར་པའི་རྣམ་པར་ཤེས་པ་ལས་དང་ཉོན་  
མོངས་པ་རྣམས་དང་བཅས་པ་ཁུ་ཆུར་ལྟུང་བ་ཡིན་ནོ། །ཁུ་ཆུ་ལས་ནི། མེར་མེར་པོར་འགྱུར་རོ། །མེར་མེར་པོ་ལས་ནི། ནུར་ནུར་པོར་འགྱུར་རོ། །ནུར་ནུར་པོ་ལས་ནི། གོར་གོར་ཕོར་  
འགྱུར་རོ། །གོར་གོར་པོ་ལས་ནི། ནར་ནར་པོར་འགྱུར་རོ། །ནར་ནར་པོ་ལས་ནི། འབུར་འབུར་ལྔ་འབྱུང་བར་འགྱུར་ཏེ། རྐང་པའི་འབུར་འབུར་གཉིས་དང། ལག་པའི་འབུར་འབུར་  
གཉིས་དང། མགོའི་འབུར་འབུར་གཅིག་གོ་དེ་ལྟར་འབུར་འབུར་ལྔ་པོ་རྣམས་ལས་ནི། དབང་པོ་རྣམས་གསལ་བར་སྐྱེ་བར་འགྱུར་རོ། །དེ་ལྟར་སྔ་ཕྱིའི་རིམ་པས་རྒ་ཤིའི་མཐར་  
ཐུག་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ས་བོན་གྱི་ཚོགས་རྣམས་ནི། དང་པོ་སྔོན་པོ་ཉིད་དུ་འགྱུར་རོ། །ཕྱི་  
ནས་ནི༑ སྐྱ་བོར་འགྱུར་ཞིང་རྙིང་པར་འགྱུར་རོ། །ཐམས་ཅད་ཉིད་དུ་མེད་པར་ཡང་འགྱུར་རོ། །དེ་ཁོ་ན་བཞིན་དུ་ལུས་འྡིའང་དང་པོ་ནི། བྱིས་པར་འགྱུར་རོ། །བྱིས་པ་ལས་ནི། དར་ལ་  
  
  
།དར་ལ་བབ་པ་ལས་ནི། རྒས་པར་འགྱུར་རོ་།རྒས་པར་གྱུར་ནས་ནི། རྣམ་པ་ཐམས་ཅད་དུ་མེད་པར་འགྱུར་རོ་།གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་  
ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ན་ཕྱི་རོལ་གྱི་ས་བོན་གྱི་ཚོགས་རྣམས་འབྱུང་བར་འགྱུར་པ་ཡིན་ཞིང་ཇི་ལྟར་ཡང་ས་གཞི་ལས་སྨན་དང་ནགས་ཚལ་རྣམས་མངོན་པར་འཕེལ་བར་འགྱུར་བ་  
ཡིན་ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཆོས་འདི་དག་རྣམས་ཐམས་ཅད་ནི། ཕན་ཚུན་གྱི་རྒྱུ་ཅན་དང་ཕན་ཚུན་གྱི་རྐྱེན་ཅན་ཡིན་ཞིང། ཕྱི་  
རོལ་ཏུ་གྱུར་པ་དང་ནང་གི་བདག་ཉིད་དུ་གྱུར་པའི་འདུས་བྱས་ཐམས་ཅད་ནི། ཕན་ཚུན་གྱི་སྟོབས་ཀྱིས་སྐྱེ་བར་འགྱུར་བ་ཡིན་ལ་ཆོས་གསུམ་ནི། མ་གཏོགས་སོ། །འདི་ལྟ་སྟེ། སོ་སོར་བརྟགས་  
པའི་འགོག་པ་དང། སོ་སོར་མ་བརྟགས་པའི་འགོག་པ་དང། ནམ་མཁའ་དང་རྣམས་སོ། །ཇི་ལྟར་ན་ཕན་ཚུན་གྱི་སྟོབས་ཀྱིས་ཆོས་རྣམས་རབ་ཏུ་འཇུག་པར་འགྱུར་བ་ཡིན་ཞེ་ན། འདི་ལྟ་སྟེ། མ་  
རིག་པའི་རྐྱེན་གྱིས་ནི། འདུ་བྱེད་རྣམས་སོ། །འདུ་བྱེད་ཀྱི་རྐྱེན་གྱིས་ནི། རྣམ་པར་ཤེས་པའོ། །རྣམ་པར་ཤེས་པའི་རྐྱེན་གྱིས་ནི་མིང་དང་གཟུགས་དག་གོ་མིང་དང་གཟུགས་ཀྱི་རྐྱེན་གྱིས་ནི་  
སྐྱེ་མཆེད་དྲུག་གོ་སྐྱེ་མཆེད་དྲུག་གི་རྐྱེན་གྱིས་ནི། རེག་པའོ་།རེག་པའི་རྐྱེན་གྱིས་ནི། ཚོར་བའོ། །ཚོར་བའི་རྐྱེན་གྱིས་ནི་སྲེད་པའོ། །སྲེད་པའི་རྐྱེན་གྱིས་ནི། ལེན་པའོ། །ལེན་པའི་རྐྱེན་གྱིས་ནི་  
  
  
༄༅། །སྲིད་པའོ། །སྲིད་པའི་རྐྱེན་གྱིས་ནི། སྐྱེ་བའོ། །སྐྱེ་བའི་རྐྱེན་གྱིས་ནི། རྒ་ཤི་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་  
དང༑ ཡོངས་སུ་ངལ་བ་རྣམས་འབྱུང་བར་འགྱུར་རོ། །དེ་ལྟར་སྡུག་བསྔལ་གྱི་ཕུང་པོ་ཆེན་པོ་འདི་འབའ་ཞིག་ཀུན་ཏུ་འབྱུང་བར་འགྱུར་བ་ཡིན་ནོ། །ཡང་དགེ་སློང་དག་མ་རིག་པ་འགགས་  
པར་གྱུར་པས་ཀྱང་འདུ་བྱེད་རྣམས་འགག་གོ་འདུ་བྱེད་རྣམས་འགགས་པར་གྱུར་ན། རྣམ་པར་ཤེས་པ་འགག་གོ་རྣམ་པར་ཤེས་པ་འགགས་པར་གྱུར་ན་མིང་དང་གཟུགས་འགག་  
གོ་མིང་དང་གཟུགས་འགགས་པར་གྱུར་ན་སྐྱེ་མཆེད་དྲུག་འགག་གོ་།སྐྱེ་མཆེད་དྲུག་འགགས་པར་གྱུར་ན་རེག་པ་འགག་གོ་རེག་པ་འགགས་པར་གྱུར་ན་ཚོར་བ་འགག་གོ་ཚོར་བ་འགགས་  
པར་གྱུར་ན་སྲེད་པ་འགག་གོ། སྲེད་པ་འགགས་པར་གྱུར་ན་ལེན་པ་འགག་གོ་ལེན་པ་འགགས་པར་གྱུར་ན་སྲིད་པ་འགག་གོ་སྲིད་པ་འགགས་པར་གྱུར་ན་སྐྱེ་བ་འགག་གོ་སྐྱེ་བ་  
འགགས་པར་གྱུར་ན་རྒ་ཤི་དང། མྱ་ངན་དང། སྨྲེ་སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་དང། ཉམ་ཐག་པ་རྣམས་ཀུན་ཏུ་འགགས་པར་འགྱུར་རོ། །དེ་ལྟར་སྡུག་  
བསྔལ་འབའ་ཞིག་གི་ཕུང་པོ་ཆེན་པོ་འདི་འགག་པར་འགྱུར་བ་ཡིན་ནོ། །དེ་ལྟར་ན། ཆོས་དེ་དག་ནི། གཅིག་ལ་གཅིག་གི་རྐྱེན་གྱི་དབང་གིས་ཡིན་ཏེ། ཕྱི་རོལ་གྱི་ཆོས་རྣམས་སམ་  
  
  
ཕན་ཚུན་གྱི་དབང་གིས་ཡིན་ནོ། །དེ་ལྟར་རྣལ་འབྱོར་སྤྱོད་པ་དེས་ཇི་ལྟར་ནང་གི་བདག་ཉིད་ཡིན་པ་དེ་ལྟར་ཕྱི་རོལ་རྣམས་ཡིན་ཞིང་ཇི་ལྟར་ཕྱི་རོལ་  
ཡིན་པ་དེ་ལྟར་ནང་གི་བདག་ཉིད་ཀྱི་ཆོས་རྣམས་ཡིན་ནོ། །ཞེས་ནང་གི་བདག་ཉིད་ཀྱི་ལུས་ལ་ལུས་ཀྱི་རྗེས་སུ་ལྟ་བར་བྱེད་པ་དང། ཕྱི་རོལ་གྱི་ལུས་རྣམས་ལ་ཡང་དག་པ་ཇི་ལྟ་བ་བཞིན་དུ་ལུས་  
ཀྱི་རྗེས་སུ་ལྟ་ཞིང་གནས་སོ། །དེ་ལྟར་རྣལ་འབྱོར་སྤྱོད་པ་རྣམས་ཀྱི་ཕྱི་རོལ་དང་ནང་གི་བདག་ཉིད་ཀྱི་ཆོས་རྣམས་རབ་ཏུ་ཤེས་པར་བྱེད་དོ། །དང་པོ་རེ་ཞིག་ཛམྦུའི་གླིང་པ་རྣམས་ཀྱི་ཆོས་རྣམས་  
འཕེལ་བར་འགྱུར་རོ། །དེ་ནས་ནི། ནང་གི་བདག་ཉིད་རྣམས་ཆེས་གསལ་བར་བྱེད་པའི་ཆོས་གཅིག་སོ་སོར་ཤེས་པར་བྱེད་པ་དང། སོ་སོ་བ་རྣམས་ལེགས་པར་རབ་ཏུ་ཤེས་པར་བྱེད་པ་དང་  
ཀུན་ཏུ་མཛེས་པ་རྣམས་དང། ཚོར་བ་རྣམས་དང། སོ་སོར་བར་གྱུར་པའི་ཆོས་རྣམས་ཀྱང་རབ་ཏུ་ཤེས་པར་བྱེད་དོ། །ཕྱི་ནང་གི་དབང་གིས་འབྱུང་པོའི་གྲོང་རྣམས་ཐམས་ཅད་དང་ཕྱི་རོལ་གྱི་  
དབང་གིས་ཀྱང་ནང་གི་བདག་ཉིད་ཀྱི་སེམས་དང་སེམས་ལས་བྱུང་བའི་ཚོགས་རྣམས་སོ། །གལ་ཏེ་ཡང་ཕྱི་རོལ་ཏུ་གྱུར་པའི་ཆོས་རྣམས་ཀྱིས་ནང་གི་བདག་ཉིད་ཀྱི་ཆོས་རྣམས་འཕེལ་  
བར་འགྱུར་ཞིང་དེ་ལས་ཀྱང་ནང་གི་བདག་ཉིད་ཀྱི་ཆོས་རྣམས་ཆོས་གསལ་བར་འགྱུར་བ་དང། གལ་ཏེ་ཡང་ནང་གི་བདག་ཉིད་ཀྱི་ཆོས་རྣམས་ཀྱིས་ཕྱི་རོལ་གྱི་ཆོས་རྣམས་འཕེལ་བར་  
  
  
༄༅། །འགྱུར་བ་ཡིན་ཞིང། དེས་ཀྱང་ཆེས་གསལ་བར་འགྱུར་བ་ཡིན་ཞེ་ན། དེ་ལ་ཡང་ཕྱི་རོལ་གྱི་ཆོས་རྣམས་ཀྱིས་ཇི་ལྟར་ནང་གི་བདག་ཉིད་ཀྱི་ཆོས་རྣམས་འཕེལ་བར་  
འགྱུར་བ་ནི། གལ་ཏེ་གནས་མལ་དང། ནད་ཀྱི་རྐྱེན་སྨན་རྣམས་རབ་ཏུ་ཕལ་ཆེ་བ་དང་ལྡན་པར་གྱུར་ན། དེས་དགེ་སློང་རྣམས་དགེ་བའི་ཆོས་རྣམས་ལ་མངོན་པར་དགའ་བར་འགྱུར་  
རོ༑ ༑གལ་ཏེ་གནས་མལ་དང། ནད་ཀྱི་རྐྱེན་སྨན་དང། ཡོ་བྱད་རྣམས་རབ་ཏུ་ཕལ་ཆེ་བ་དང་ལྡན་པར་མ་གྱུར་ན་ནི། དེ་ཐམས་ཅད་དུའང་དགེ་བའི་ཆོས་རྣམས་ལ་མངོན་པར་དགའ་  
བར་མི་འགྱུར་རོ། །དེ་ལྟར་ཆོས་རྣམས་ནི། གཅིག་གིས་གཅིག་སྐྱེད་པར་བྱེད་པ་དང། ཕན་ཚུན་དུ་ལྟོས་པ་དང། ཕན་ཚུན་དུ་སྐྱེད་པར་བྱེད་པ་དང། ཕན་ཚུན་གྱི་རྒྱུ་ཅན་གྱི་དོན་གཞན་  
དུ་གྱུར་པའི་བྱེད་པ་པོ་དང། རྟག་པ་དང། བརྟན་པ་དང། ཐེར་ཟུག་དང། ཡོངས་སུ་མི་འགྱུར་བའི་ཆོས་ཅན་རྣམས་གང་ཡིན་པའམ་རྒྱུ་རྣམས་ཀྱི་ནང་དུ་འདུ་བར་འགྱུར་བའི་རྒྱུ་  
མེད་པ་རྣམས་ཀྱིས་ཀྱང་ཀུན་ཀྱང་སྐྱེད་པར་འགྱུར་བ་ལ་ཤིན་ཏུ་འབད་པར་བྱེད་པ་ནི། འདི་ན་མཐོང་བ་མ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་  
ལྟ་ཞིང་གནས་ཏེ། ཇི་ལྟར་ཁམས་གསུམ་དུ་སྐྱེས་པར་གྱུར་པའི་སེམས་ཅན་ཐམས་ཅད་ཀྱང་ཕྱི་རོལ་གྱིས་དོན་གཅིག་པར་གྱུར་པའི་ཕྱི་རོལ་གྱི་ལས་གང་གིས་ནང་གི་བདག་ཉིད་ཀྱི་  
  
  
།དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་འདུ་བྱེད་པར་སྐྱེས་པའི་སེམས་ཅན་ཐམས་ཅད་ཀྱི་ཆོས་  
གཅིག་ཏུ་གྱུར་པ་ནི། ཟས་གང་དག་ཡིན་པ་རྣམ་པ་བཞི་པོ་ཁམ་གྱི་ཟས་དང། ཡིད་ལ་སེམས་པ་དང། རེག་པ་དང། དགའ་བ་དང་འདི་དག་རྣམས་ཡིན་ནོ། །དེ་ལ་འདོད་པའི་ཁམས་རྣམས་  
ན་ནི༑ ཟས་འདི་དག་རྣམས་གང་ཡིན་པས་ས་བོན་གྱི་ཚོགས་བྱས་ནས་ཕྱི་རོལ་གྱི་ཟས་དེ་དག་གིས་ཀྱང་ནང་གི་བདག་ཉིད་ཀྱི་བསམ་གཏན་ལ་བདེ་བར་གནས་པ་རྣམས་འཕེལ་བར་བྱེད་དོ། །དེ་  
ལ་དང་པོ་ཉིད་དུ་རེ་ཞིག་ཕྱི་རོལ་གྱི་ཆོས་རྣམས་ཀྱིས་སོ་སོར་རྟོག་པར་བྱེད་དེ། ཇི་ལྟར་ནང་གི་བདག་ཉིད་ཀྱི་ཆོས་དེ་དག་རྣམས་ཕྱི་རོལ་གྱི་ཆོས་རྣམས་ཀྱིས་འཛིན་པར་བྱེད་པ་ཡིན་ཞེ་ན། དེས་ཐོས་  
པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ་རྒྱུ་གང་དང་རྐྱེན་གང་དག་དང། གཞི་ཅི་ལས་གང་གི་ཚེ་བཟང་ལྡན་གྱི་དུས་ཀྱི་སྲོག་ཆགས་རྣམས་ཐམས་ཅད་ཀྱི་  
ཟས་ཡིན་ན་ཡན་ལག་བརྒྱད་དང་ལྡན་པ་རྣམས་ཡིན་ནོ། །དེ་ལ་ཡན་ལག་བརྒྱད་པོ་དེ་དག་རྣམས་ཀྱང་གང་དག་ཡིན་ན། འདི་ལྟ་སྟེ་འདོད་པའི་སྒྲ་དང། རེག་བྱ་དང། རོ་དང། གཟུགས་དང་  
དྲི་དང། འདོད་པ་སྡུག་པའི་ཁུ་བ་འཐས་པའི་མདོག་དང། དབྱིབས་སོ། །དེ་ལ་གལ་ཏེ་མལ་སྟན་དང་ནད་ཀྱི་རྐྱེན་སྨན་དང་ཡོ་བྱད་རབ་ཏུ་ཕལ་ཆེ་བར་གྱུར་པའི་ཕྱི་རོལ་གྱི་ཆོས་རྣམས་ཀྱིས་ལུས་  
  
  
༄༅། །འཕེལ་བར་འགྱུར་ན། དེའི་ཚེ་ན་ནང་གི་བདག་ཉིད་ཀྱི་དགེ་བའི་ཆོས་རྣམས་ལ་ཡང་མངོན་པར་དགའ་བར་འགྱུར་རོ། །དེ་ལྟར་རྣལ་འབྱོར་སྤྱོད་པ་ཕྱི་རོལ་གྱི་  
ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །ཕྱི་རོལ་གྱི་སྦྲང་བུ་མཆུ་རྣོན་དང། ཤ་སྦྲང་དང། གྲོག་མ་ཕྲ་མོ་ལ་སོགས་པ་རྣམས་ཀྱིས་གལ་ཏེ་ལུས་ལ་མཐོ་འཚམ་པར་མི་བྱེད་ན། དེ་  
ལས་ནང་གི་བདག་ཉིད་ཀྱི་ཆོས་རྣམས་ལ་ཡང་མངོན་པར་འདོད་པར་འགྱུར་རོ། །གལ་ཏེ་ཡང་གྲང་བ་དང་དྲོ་བ་དང་ཆར་པ་ལ་སོགས་པ་རྣམས་ཀྱིས་ལུས་ལ་མཐོ་འཚམ་པར་མི་བྱེད་  
ན༑ དེའི་ཚེ་ནང་གི་བདག་ཉིད་ཀྱི་ཆོས་རྣམས་ལ་མངོན་པར་སྤྲོ་བར་འགྱུར་རོ། །གལ་ཏེ་ཡང་འདོད་པ་སྡུག་པ་ཡིད་དུ་འོང་བ་རྣར་སྙན་པར་གྱུར་པའི་སྒྲ་རྣམས་ཐོས་པར་གྱུར་པ་ན་  
དེའི་ཚེ་ནང་གི་བདག་ཉིད་ཀྱི་ཆོས་རྣམས་ལ་མངོན་པར་དགའ་བར་འགྱུར་རོ། །གལ་ཏེ་འདོད་པ་སྡུག་པ་ཡིད་དུ་འོང་བའི་དྲི་རྣམས་ཀྱི་དབང་དུ་གྱུར་པ་ན། དེའི་ཚེ་ནང་གི་བདག་ཉིད་  
ཀྱི་ཆོས་རྣམས་ལ་མངོན་པར་དགའ་བར་འགྱུར་རོ། །གལ་ཏེ་གྲང་བ་དང། ཚ་བ་དང། ཆར་པ་ལ་སོགས་པ་ལུས་ལ་ཅོ་མ་དྲིས་ན། དེའི་ཚེ་ནང་གི་བདག་ཉིད་ཀྱི་ཆོས་རྣམས་ལ་མངོན་  
པར་དགའ་བར་འགྱུར་རོ། །དབང་པོ་ལྔ་པོ་རྣམས་གལ་ཏེ་རྒྱས་པར་བྱེད་པའི་ཕྱི་རོལ་གྱི་སྐྱེ་མཆེད་ལྔ་པོ་རྣམས་ཀྱིས་ནང་གི་བདག་ཉིད་ཀྱི་སྐྱེ་མཆེད་ལྔ་འཕེལ་བར་གྱུར་ནའོ། །དེ་ལྟར་  
  
  
ཐེག་པ་ཆེན་པོ་ལ་ཡང་དག་པར་གནས་པའི་རིགས་ཀྱི་བུའམ། འཕགས་པ་ཉན་ཐོས་རྣམས་ཀྱིས་ཀྱང་ཡང་དག་པ་ཇི་ལྟ་བ་བཞིན་དུ་  
ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་པ་ན། ཇི་ལྟར་བདག་གི་རྣམ་པར་ཤེས་པའི་ཚོགས་དྲུག་ཆོས་རྣམས་ལ་  
དགའ་བར་འགྱུར་བ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གལ་ཏེ་ཕྱི་རོལ་གྱི་ཆོས་རྣམས་ཀྱིས་མཐོ་བརྩམས་པར་མ་གྱུར་ན་  
དེའི་ཚེ་ནང་གི་བདག་ཉིད་ཀྱི་ཆོས་རྣམས་རང་བཞིན་དུ་གནས་པས་ཆོས་རྣམས་ལ་མངོན་པར་དགའ་བར་འགྱུར་རོ། །རྣམ་པར་ཤེས་པའི་ཚོགས་དྲུག་པོ་དེ་དག་རྣམས་ཀྱང་གང་ཞེ་ན། མིག་  
གི་རྣམ་པར་ཤེས་པ་དང། རྣ་བའི་རྣམ་པར་ཤེས་པ་དང། སྣའི་རྣམ་པར་ཤེས་པ་དང། ལྕེའི་རྣམ་པར་ཤེས་པ་དང། ལུས་ཀྱི་རྣམ་པར་ཤེས་པ་དང། ཡིད་ཀྱི་རྣམ་པར་ཤེས་པ་རྣམས་  
སོ༑ ༑དེ་ལྟར་ནང་གི་བདག་ཉིད་ཀྱི་ཆོས་རྣམས་ཀྱི་ཕྱི་རོལ་གྱི་དངོས་པོ་རྣམས་དང་ལྷན་ཅིག་ཕན་ཚུན་གྱི་དབང་དུ་གྱུར་པ་དང་ཕན་ཚུན་འགྲོགས་པ་ཡིན་ཏེ། དཔེར་ན། འདི་ལྟ་སྟེ། བྱ་ནམ་  
མཁའི་དཀྱིལ་དུ་སོང་བར་གྱུར་ནས་རབ་ཏུ་རྒྱུ་བར་བྱེད་པ་དེ་གང་དང་གང་དུ་ཇི་ལྟར་ནམ་མཁའ་ལ་འགྲོ་བར་འགྱུར་བ་དེ་དང་དེ་དག་རྣམས་སུ་འདིའི་གྲིབ་མ་དེ་ཁོ་ན་བཞིན་དུ་དབང་དུ་གྱུར་ནས་  
  
  
༄༅། །འགྲོའོ༑ ༑དེ་ཁོ་ན་བཞིན་དུ་ཕྱི་རོལ་གྱི་དངོས་པོ་རྣམས་ཀྱི་དབང་གིས་ནང་གི་བདག་ཉིད་ཀྱི་དངོས་པོ་རྣམས་ཐམས་ཅད་ཡིན་ནོ། །གལ་ཏེ་ལུས་ཐམས་ཅད་  
རྒྱས་པར་གྱུར་ན་ནི། །དེ་ལས་ཀྱང་སེམས་རྣམ་པར་ཉམས་པར་མི་འགྱུར་རོ། །དེས་ན་ཐམས་ཅད་ཀྱང་ཕན་ཚུན་དུ་ལྟོས་ནས་རྐྱེན་གྱི་དབང་གིས་ཐམས་ཅད་འབྱུང་བ་ཡིན་ནོ། །དེ་ནི། དེ་  
ལྟར་རྣལ་འབྱོར་སྤྱོད་པ་རྣམས་ཀྱིས་འདིར་མཐོང་བ་ཡིན་ལ་མི་རྟག་པ་དང། མི་བརྟན་པ་དང། ཐེར་ཟུག་མ་ཡིན་པ་དང། ཡོངས་སུ་འགྱུར་བའི་ཆོས་ཅན་མ་ཡིན་པ་ཞེས་བྱ་བའི་  
ཆོས་རྣམས་ནི། གཅིག་ཀྱང་སྐྱེ་བ་ན་ཡོད་པ་མ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཇི་ལྟར་ཛམྦུའི་གླིང་པའི་མི་རྣམས་  
ཀྱི་ཚེ་ཐུང་བ་དང་འཕེལ་བར་འགྱུར་བ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་གང་གི་ཚེ་བཟང་ལྡན་གྱི་དུས་ཀྱི་མི་རྣམས་  
ཐམས་ཅད་ནི། འོད་གསལ་གྱི་ལྷའི་རིས་ལས་བབས་པར་གྱུར་པ་རྣམས་ཡིན་པས་ས་ཞག་ཟས་ཡིན་ཏེ། དཔེར་ན། སུམ་ཅུ་རྩ་གསུམ་གྱི་ལྷ་རྣམས་ཀྱི་ཟས་ནི། བདུད་རྩི་ཡིན་པ་དེ་བཞིན་  
དུ་དགེ་བའི་སེམས་དང་ལྡན་པའི་བཟང་ལྡན་གྱི་དུས་ཀྱི་མི་རྣམས་ཀྱིས་ནི། སའི་བཅུད་མདོག་དང། དྲི་དང། གཟུགས་དང། རེག་བྱ་བཟང་བ། སྐྱོན་རྣམས་ཐམས་ཅད་དང་བྲལ་བར་  
  
  
།དེའི་སྟོབས་ཀྱིས་ཚེའི་ཚད་ནི། ལོ་སྟོང་ཕྲག་བརྒྱད་ཅུ་རྩ་བཞིར་འགྱུར་རོ། །ནད་ཀྱང་གསུམ་འབྱུང་པར་འགྱུར་རོ། །འདི་ལྟ་སྟེ། ལྟགས་  
པ་དང། སྐོམ་པ་དང། འདོད་པ་ལ་ལྟོས་ནས་དེ་དག་རྣམས་ཐམས་ཅད་ཀྱང་འཚོ་བ་དང་ནད་མེད་པར་འགྱུར་རོ། །དེ་ནས་གཉིས་ལྡན་གྱི་དུས་ན་ནི། སའི་བཅུད་དེ་དག་ཉེས་པ་དང་བཅས་པར་  
འགྱུར་ཞིང་མི་རྣམས་ཀྱང་དེ་བཞིན་དུ་སེམས་དགེ་བའི་སེམས་དང་ལྡན་པར་མི་འགྱུར་རོ། །ནད་རྣམས་ཐམས་ཅད་ཀྱང་མི་རྣམས་ལ་འབྱུང་བར་འགྱུར་རོ། །འདི་ལྟ་སྟེ། ལྟོགས་པ་དང་  
སྐོམ་པ་དང། དུས་མ་ཡིན་པར་འཆི་བ་དང། ཚ་བ་སྐྱེ་བའོ། །དེ་ལྟར་ཕྱི་རོལ་གྱི་ཟས་རྣམས་ཀྱི་དབང་གིས་ཛམྦུའི་གླིང་གི་མི་དེ་དག་རྣམས་ཐམས་ཅད་ཀྱང་འཚོ་བ་དང་ནད་མེད་པར་ཡང་  
འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ན། ཛམྦུའི་གླིང་པའི་མི་རྣམས་ཐམས་ཅད་གསུམ་ལྡན་གྱི་དུས་ན་ཟས་ཀྱི་དབང་  
གིས་ཁ་དོག་དང་ཚེ་ཇི་ལྟ་བུ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གསུམ་ལྡན་གྱི་དུས་ན་ནི་སའི་བཅུད་དེ་དག་དེ་བཞིན་དུ་ནུབ་པར་  
འགྱུར་རོ། །ནད་དུ་མ་རྣམས་ཀྱང་འབྱུང་བར་འགྱུར་ཏེ། ཟས་ཀྱི་སྐྱོན་གྱིས་མི་རྣམས་ལ་རླུང་དང་མཁྲིས་པ་དང་བད་ཀན་རྣམས་རབ་ཏུ་འཁྲུགས་པར་འགྱུར་རོ། །རྣལ་འབྱོར་སྤྱོད་པ་དེ་ཕྱི་རོལ་གྱི་  
  
  
༄༅། །ཟས་རྣམས་ཀྱི་ནང་གི་བདག་ཉིད་ཀྱི་སྐྱེ་མཆེད་རྣམས་འཕེལ་བར་འགྱུར་བའི་འདུ་བྱེད་ཀྱི་ཚོགས་རྣམས་ཐམས་ཅད་མཐོང་བར་གྱུར་ནས་ཡང་དག་པ་ཇི་ལྟ་བ་  
བཞིན་དུ་ལུས་ལ་ཕྱི་རོལ་གྱི་ཆོས་རྣམས་ཀྱིས་ཀུན་ཏུ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་ན་བཞི་ལྡན་རྩོད་པའི་  
དུས་ཀྱི་ཛམྦུའི་གླིང་པའི་མི་རྣམས་ཀྱི་ཟས་གང་ཡིན་ན། དེས་ཐོས་པ་ལས་བྱུང་བའི་ཤེས་པས་མཐོང་བར་གྱུར་པ། རྩོད་པའི་དུས་ཀྱི་ཛམྦུའི་གླིང་གི་མི་རྣམས་ནི། ཁྲེ་རྒོད་ཀྱི་ཟས་དང་  
ནས་ཐུགས་གི་ཟས་དང། ཉའི་ཟས་དང། རྡོག་གུ་རྩ་བའི་ཟས་རྣམས་ཡིན་གྱི། རོ་རྣམས་ཐམས་ཅད་ནི། ནུབ་པར་འགྱུར་རོ། །མི་དེ་དག་རྣམས་ལ་ནི། རྟག་ཏུ་ནད་རྣམས་འབྱུང་བར་  
འགྱུར་རོ། །དུས་མ་ཡིན་པར་རྒས་པའང་འབྱུང་བར་འགྱུར་རོ། །རྩོད་ལྡན་གྱི་དུས་ཀྱི་མི་རྣམས་ནི། སྤྲོ་བ་མེད་པར་ཡང་འགྱུར་རོ་།གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་  
ལུས་ཀྱི་རྗེས་སུ་ལྟ་ཞིང་གནས་ཏེ། ཇི་ལྟར་བཞི་ལྡན་གྱི་མི་རྣམས་ཀྱི་ཚེ་དང་ཚད་རྣམས་འཕེལ་བ་དང་འགྲིབ་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་  
མིག་གིས་མཐོང་བར་གྱུར་པ། བཟང་ལྡན་གྱི་དུས་སུ་ཛམྦུའི་གླིང་པའི་མི་རྣམས་ཀྱི་ཚེ་རབ་ཏུ་རིང་བ་ནི། ལོ་སྟོང་ཕྲག་བརྒྱད་ཅུ་རྩ་བཞི་ཡིན་ནོ། །བདག་ཉིད་ཀྱི་དངོས་པོ་ནི། གཞུ་  
  
  
།གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ་གཉིས་ལྡན་གྱི་དུས་ན་ཛམྦུའི་གླིང་པའི་མི་རྣམས་ཀྱི་ཚེ་རབ་ཏུ་རིས་  
པ་ཇི་ལྟ་བུ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གཉིས་ལྡན་གྱི་དུས་ཀྱི་ཛམྦུའི་གླིང་པའི་མི་རྣམས་ཀྱི་ཚེ་རིང་བ་ནི། ལོ་སྟོང་ཕྲག་  
བཞི་བཅུར་འགྱུར་རོ། །བདག་ཉིད་ཀྱི་དངོས་པོར་གྱུར་པའི་ཚད་ནི་གཞུ་འདོམ་ཉིས་བརྒྱ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ་  
གསུམ་ལྡན་གྱི་དུས་ན་ཛམྦུའི་གླིང་པའི་མི་རྣམས་ཀྱི་ཚེ་རིང་བར་གྱུར་པ་ཇི་ལྟ་བུ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། གསུམ་  
ལྡན་གྱི་དུས་ཀྱི་ཛམྦུའི་གླིང་པའི་མི་རྣམས་ཀྱི་ཚེ་རིང་བར་གྱུར་པ་ནི། ལོ་སྟོང་ཕྲག་ཉི་ཤུ་ཡིན་ནོ། །བདག་ཉིད་ཀྱི་དངོས་པོ་ནི། གཞུ་འདོམ་བརྒྱ་ཕྲག་གཅིག་ཏུ་འགྱུར་རོ། །གཞན་ཡང་རྣལ་  
འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། རྩོད་ལྡན་གྱི་དུས་ཀྱི་ཛམྦུའི་གླིང་བའི་མི་རྣམས་ཀྱི་ཚེ་རབ་ཏུ་རིང་བར་གྱུར་པ་དང་བདག་ཉིད་ཀྱི་དངོས་པོའི་ཚད་ཀྱང་  
ཇི་ལྟ་བུ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། རྩོད་ལྡན་གྱི་དུས་ན་ཛམྦུའི་གླིང་པའི་མི་རྣམས་ཀྱི་ཚེ་ཤིན་ཏུ་རིང་བར་འགྱུར་བ་ནི་  
  
  
༄༅། །ལོ་བརྒྱའོ། །བདག་ཉིད་ཀྱི་དངོས་པོ་ཡང་གཞུ་འདོམ་གཅིག་ནི། ཡང་མཐའ་ཡིན་ནོ། །རྩོད་ལྡན་དང་རྗེས་སུ་འབྲེལ་པ་འཇིག་པའི་དུས་དམན་པ་དང་ལྡན་  
པ་མི་རྣམས་དགེ་བ་བཅུ་དང་བྲལ་བར་གྱུར་པའི་སྐྱེ་བོའི་ཚོགས་ཐམས་ཅད་བདག་ཉིད་བཟང་པོ་ཡིན་པར་ཤེས་པར་བྱེད་པ་རྣམས་ཀྱི་ཚེ་ཤིན་ཏུ་རིང་བར་གྱུར་པ་ནི། གང་དག་ཅེ་ན་  
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། འཇིག་པར་གྱུར་པའི་དུས་དམན་པ་དང་ལྡན་པས་རོའི་གཙོ་བོ་རྣམས་ཐམས་ཅད་ནི། ནུབ་  
པར་འགྱུར་རོ། །འདི་ལྟ་སྟེ། ཚྭ་དང། མར་དང། ཞོ་དང། ཤ་དང། སྦྲང་རྩི་དང། རོ་མངར་པོ་དང། བུ་རམ་ཤིང་དང་རྣམས་ཏེ། འབྲས་སཱ་ལུ་རྣམས་ཐམས་ཅད་ཀྱང་རྣམ་པར་འགྱུར་  
བ་དང་བཅས་པར་གྱུར་ན་དྲུག་ཅུ་པ་ལ་སོགས་པ་རྣམས་ཡིན་གྱི། ཇི་ལྟར་གཙོ་བོར་གྱུར་པ་རྣམས་ནི། ནུབ་པར་འགྱུར་རོ། །ཤཱ་ལི་གཞན་རྣམས་ཀྱང་དཔེར་ན། འདི་ལྟ་སྟེ། འབྲས་  
ཤཱ་ལི་དམར་པོ་དང། རོས་འཕྲོག་པ་དང། པ་ཏང་ག་དང། སྐྱེ་བོ་དང། ལྕགས་ཀྱི་སྟོབས་དང། རབ་ཏུ་དགའ་བར་བྱེད་པ་དང། ཤཱ་རི་ཀཿ་དང། དུང་གི་མུ་ཏིག་དང། སཱུ་རྣ་ཀ་དང། ལོ་  
ཧ་བཱ་ལཱ་ཞེས་པ་དང། ཀུན་ཏུ་བི་ན་ཏཿ་དང། དམར་པོ་ཛུ་ལ་ཀཿ་དང། ཕྱེ་མ་པ་དང། ཨརྫུ་ནཿ་དང། པན་ཛ་ཀ་དང། སྐམ་པོ་རུ་ཧཿ་དང། རྒྱ་མཚོ་ཀུན་ཏུ་རུ་ཧཿ་དང། གཉིས་སུ་འཕེལ་  
  
  
ས་མ་ཧ་སཿ་དང། རབ་ཏུ་ཚ་བ་པ་དང། གྲ་མ་མེད་པ་དང། རྩུབ་པ་རབ་ཏུ་ཚ་བ་དང། ཡཱ་བ་ཀཿ་དང། ཐམས་ཅད་དུ་སྐྱེ་བ་དང། སིདྷ་ཊཿ་དང། སྡིག་པ་མེད་པ་དང། ཁ་དོག་ཆེན་པོ་དང་  
ཐམས་ཅད་དུ་ལེགས་པར་སྐྱེ་བ་དང། ཨ་རྫུ་ནཿ་དང། རབ་ཏུ་ཏས་བར་བྱེད་པ་དང། དྲི་རུ་ཧཿ་དང། སྤྲུལ་གྱི་གཅོད་པ་དང། ཀས་མར་ཡང་རུ་ཧཿ་དང། རི་ལས་སྐྱེ་བ་དང། རྟག་ཏུ་སྐྱེ་བ་དང་  
ཚིགས་པ་མེད་པ་དང། ཐམས་ཅད་ལ་སྐྱེ་བ་དང། ཀཱ་ལིངྐ་དང་ཀཱ་ལིངྐ་ཆེན་པོ་དང། ཧེ་མ་སྟོན་པ་དང། དུང་ཆེན་པོ་དང་རྙེད་སླ་བ་དང། བཱ་ཧི་ནི་རོ་དང། ཤེ་ཁྲི་ཎཱི་དང། ཨངྒུ་སྐྱེས་  
དང༑ སེནྡྷ་བ་ཀཿ་དང། ཀཱ་ལ་བཱ་ཧ་དང། པྲ་སི་བུ་དང། བི་གྷ་ས་དང། རབ་ཏུ་སྦྱིན་བྱེད་དང། ཨིངྒ་ལི་ཀཿ་དང། ཚད་མ་པ་དང། བྱ་བིདྡྷ་དང། མི་འདོད་པ་དང། ལྷན་ཅིག་ཏུ་རྣམ་པར་  
འདྲེས་པ་དང། བུདྡྷི་ལ་དང། ཉི་མའི་དབང་དང། དྲི་མ་མེད་པ་དང། མཱ་ག་དཧའི་དང། རྒྱ་མཚོའི་ལྦུ་བ་དང། བེ་ལ་རུ་ཧ་དང། སྙོམས་པར་པ་ན་ཙ་ཀཿ་དང། སྤུན་པ་མེད་པ་དང། རབ་ཀྱི་མཆོག་  
ཏུ་གྱུར་པ་དང། དྲོན་པོ་དང། རྒྱ་ནག་གི་དང། གུར་གུམ་གྱི་མདོག་དང། དྲི་མ་དང་བཅས་པ་དང། རབ་ཏུ་འབྲལ་བ་དང། འཛིང་ཀའི་སེམས་དང། སྟོབས་ཅན་དང། ཁངྐ་ཀ་ཁཎྜི་ཀཿ་དང་  
རྣམ་པར་འདྲེས་པ་དང། བདུད་རྩི་འགྲམ་པ་ན་རྒྱུ་བ་དང། གྲོའི་མདོག་རྣམས་སོ། །ནས་རྣམས་ནི། རྣམ་པ་དྲུག་སྟེ། སྦུན་པ་དང་བཅས་པ་དང། སྤུན་པ་མེད་པ་དང། རྣམ་པར་འདྲེས་པ་  
  
  
༄༅། །པ་དང། མངར་པོ་དང། མདོག་ནག་པ་དང། མདོག་སྐྱ་བའོ། །ནས་ཆུང་བ་ནི། རྣམ་པ་གཉིས་ཏེ། འདོད་རྒྱལ་བ་དང། ས་བོན་ལས་སྐྱེས་པའོ། །ཤིན་ཏུ་དྲི་བཟང་  
བར་གྱུར་པའི་མེ་ཏོག་ཐམས་ཅད་ཀྱང་ཤིན་ཏུ་སྡུག་བསྔལ་བར་གྱུར་པའི་འཇིག་པའི་དུས་ན་ནུབ་པར་འགྱུར་རོ། །ཏིལ་དང། མོན་སྲན་སྡེའུ་དང། རྒྱ་སྲན་ལེབ་བུ་དང། སྐྱེས་པ་དང་  
བཏབ་པ་དང། བྱས་པ་དང། མ་བྱས་པ་རྣམས་ཀྱང་ཉེ་འཁོར་དུ་ཐམས་ཅད་ནུབ་པར་འགྱུར་རོ། །བ་ལང་དང། མ་ཧེ་ཥཱིའི་ཁུ་བའི་བཅུད་དང། རྒུན་འབྲུམ་དང། ཁུར་བ་པ་དང། འདོད་པར་གྱུར་  
པའི་རོ་རབ་ཏུ་ཕལ་ཆེ་བ་རྣམས་དང། མངོན་པར་འདོད་པའི་རོ་རྣམས་ཀྱང་ནུབ་པར་འགྱུར་རོ། །དེ་དག་རྣམས་རབ་ཏུ་ཞིག་པར་གྱུར་པས་ཀྱང་ཛམྦུའི་གླིང་པའི་མི་རྣམས་པགས་པ་དང། དྲོད་  
པ་དང། རུས་པ་དང། རྐང་མར་རྣམས་ཀྱི་གྲངས་ཙམ་དུ་ཐམས་ཅད་ཀྱང་འགྱུར་རོ། །རོའི་ཟས་རྣམས་དང་རྣམ་པར་བྲལ་བས་འདིར་ནི། ཐམས་ཅད་ཀྱང་རུས་པས་སྦྲེལ་བ་ཙམ་དུ་  
འགྱུར་རོ། །གང་གི་ཕྱིར་ཕྱི་རོལ་དང་ནང་གི་བདག་ཉིད་རྣམས་ཐམས་ཅད་གང་ཕན་ཚུན་གྱི་ལྟོས་པའི་དབང་གིས་ཡིན་པའི་ཕྱིར་འདུ་བྱེད་རྣམས་ཐམས་ཅད་ཀྱང་འཇིག་པར་འགྱུར་  
བར་རྣལ་འབྱོར་སྤྱོད་པས་སོ་སོ་རིག་པར་བྱེད་དོ། །ཡང་དག་པ་ཇི་ལྟ་བ་བཞིན་དུ་ཕྱི་རོལ་རྣམས་རབ་ཏུ་རིག་པར་བྱེད་དོ། །རྟག་པ་མ་ཡིན། བདེ་བ་མ་ཡིན། གཙང་བ་མ་ཡིན། བདག་  
  
  
མ་ཡིན་ནོ། །རྒྱུ་མེད་པ་མ་ཡིན་ཞིང་འདོད་རྒྱལ་བའང་མ་ཡིན་ཏེ་བྱེད་པ་པོ་གཅིག་གིས་བྱས་པ་མ་ཡིན། གཉིས་ཀྱིས་མ་ཡིན་  
གསུམ་གྱིས་མ་ཡིན། བཞིས་མ་ཡིན། ལྔས་མ་ཡིན། ལམ་ལོག་པ་སྟོན་པར་བྱེད་པའི་གཞན་མུ་སྟེགས་ཅན་རྣམས་ཀྱི་རྒྱུ་དྲུག་པས་ཀྱང་མ་ཡིན་ནོ། །དེ་ལྟར་ཕྱི་རོལ་གྱི་དབང་དུ་བྱས་  
ནས་རྣལ་འབྱོར་སྤྱོད་པ་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ་།གཞན་ཡང་རྣལ་འབྱོར་སྤྱོད་པ་དེས་དེ་ལྟར་བཟང་ལྡན་གྱི་དུས་ནས་འཇིག་པའི་དུས་ཀྱི་བར་དུ་ཐམས་ཅད་ལ་རྒྱས་པར་  
སྔར་བཞིན་དུ་རིག་པར་གྱུར་ནས་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་སོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་  
སུ་ལྟ་ཞིང་གནས་ཏེ། ཇི་ལྟར་མིའི་གནས་བཞི་པོ་རྣམས་ཐམས་ཅད་ན་རི་དང། ཆུ་བོ་དང། ཐང་དང། རྒྱ་མཚོ་རྣམས་དང། རིའི་རྒྱལ་པོ་རི་རབ་ལྷུན་པོའི་བར་དུ་ཡང་རེ་རེ་ཞིང་ཆེར་འཕེལ་པར་  
འགྱུར་བ་དང། ཆུང་དུ་འགྲིབ་པ་རྣམས་ཀྱང་གང་དག་ཅེ་ན་སྐྱེས་བུའི་གནས་བཞི་པོ་རྣམས་འདི་ལྟ་སྟེ། ཛམྦུའི་གླིང་དང་ནུབ་ཀྱི་བ་ལང་སྤྱོད་དང། བྱང་གི་སྒྲ་མི་སྙན་དང། ཤར་གྱི་ལུས་  
འཕགས་པོ་དང་བཅས་པ་རྣམས་སོ། །དམྱལ་བ་ཡང་ཆེན་པོ་བརྒྱད་དོ། །ཡི་དྭགས་རྣམས་དང། དུད་འགྲོ་རྣམས་དང། འདོད་པ་ན་སྤྱོད་པའི་ལྷའི་རིས་དྲུག་གོ་དེ་ལྟར་ཕྱི་རོལ་གྱི་ལུས་ཀྱིས་  
  
  
༄༅། །ལུས་ལ་རྗེས་སུ་ལྟ་ཞིང་གནས་སོ། །གཞན་ཡང་རྣལ་འབྱོར་སྤྱོད་པ་པ་ཛམྦུའི་གླིང་གི་ཤར་ཕྱོགས་ཀྱི་ཆ་དེའི་རི་དང། ཆུ་བོ་དང། ཡུལ་དང། མཚམས་  
ལ་ཀུན་ཏུ་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་བ། ཛམྦུའི་གླིང་གི་ཤར་ཕྱོགས་ན་ཡང་མིད་ཨ་ནཱུ་ན་ཞེས་བྱ་བའི་  
རི་ཡོད་དོ། །རི་ཨ་ནཱུ་ན་དེ་ནི། དཔག་ཚད་བཅུ་པ་ཡིན་ནོ། །གཞན་ཕ་རོལ་པོ་ཨ་ནཱུ་ནའི་རི་ནི། དཔག་ཚད་སུམ་ཅུ་པ་ཡིན་ནོ། །རི་དེ་དག་གཉིས་ཀྱི་བར་གྱི་ས་ལ་ཆུ་བོ་མཐོ་རིས་དགའ་  
བ་བྱ་བ་འབབ་པའོ། །ཆུ་ཀླུང་ཀཽ་ཤི་ཀ་དང། ཆུ་ཀླུང་གཞན་ཀཽ་ཤ་ལཱ་དང། ཡུལ་ཡང་གྲ་མ་ཅན་ཞེས་བྱ་བ་དང། ཡུལ་གཉིས་པའི་མིང་ཡང་རྣམ་པར་སྲེག་བྱེད་ཅེས་བྱ་བའོ། །ཀཽ་ཤི་  
ཀ་དང། ཀོ་ཤ་ལཱ་དང་ལྷན་ཅིག་ཏུ་ཡོངས་སུ་གང་བར་ཡུལ་ལྗོངས་རྣམས་དང་འབྲེལ་བ་ཡིན་ནོ། །དེ་བཞིན་དུ་ཨངྒ་ཞེས་བྱ་བ་ཡུལ་ལྗོངས་གཉིས་པའོ། །དེ་ལ་རྣམ་པར་སྲེག་བྱེད་ནི་  
རྒྱར་དཔག་ཚད་བརྒྱ་ཡིན་ནོ། །གྲ་མ་ཅན་ཞེས་བྱ་བའི་རི་དེ་ཡང་དཔག་ཚད་བརྒྱ་ཕྲག་ཉི་ཤུ་ཡིན་ནོ། །ཀཽ་ཤི་ཀའི་ཡུལ་ལྗོངས་ནི། གྲོང་སྟོང་ཕྲག་བཅུ་ཡིན་ནོ། །ལྗོངས་གཉིས་པའི་  
ཕྱེད་གོའུ་ར་བ་ཞེས་བྱ་བའི་ལྗོངས་ནི། ཀུན་ནས་གང་བར་གྱུར་པ། ཤིང་ཕུན་སུམ་ཚོགས་པ་སྟེ། ནཱ་ག་དང། ནཱ་ཊི་དང། གོའུ་རབ་པ་དང། ཛ་ལ་ཧི་ན་ཧ་དང། ཏཱ་ལ་དང། ཏ་ལོ་  
  
  
ཁ་རྫུའུ་ར་དང། བ་ན་ས་དང། ནཱ་ཌི་ཀེ་ཀེ་རོའི་འབྲས་བུས་གང་བར་གྱུར་པའི་ལྗོངས་ཀོ་ས་ལཱ་དེ་རྣལ་འབྱོར་སྤྱོད་པས་མཐོང་བར་གྱུར་ཏོ། །རྣ་བ་གོན་པ་  
རྣམས་དང། ཤ་པ་ན་བ་འཆར་བ་དང། ཀཎྜི་ཀ་དང། དགའ་བའི་བཞིན་དང། རྔ་མོའི་བཞིན་དང་རྣམས་ཀྱི་ཡུལ་ལྗོངས་དེ་དག་རྣམས་མི་དཔག་ཚད་བརྒྱ་སུམ་ཅུ་ཡིན་ནོ། །ཡུལ་ལྗོངས་  
དེ་དག་རྣམས་ཀྱང་བལྟས་པར་གྱུར་ནས་ཀྱང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་སོ། །ཡུལ་ལྗོངས་དེ་དག་རྣམས་ཀྱི་མཐར་ཐུག་པ་ཡིན་ནམ་ནི། འོན་ཏེ་  
ཛམྦུའི་གླིང་ན་ཆུ་ཀླུང་དུ་བྱ་བ་དང། གཞན་དག་ཀྱང་ཡོད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཆུ་བོ་ཆེན་པོ་ཥོ་ཎོ་ཞེས་བྱ་བ་རྒྱར་དཔག་ཚད་  
ཕྱེད་པ་མེ་གྷ་ལ་ཏིའི་རི་ལས་འབབ་པ་ཡིན་ཏེ། རིང་དུ་ནི། དཔག་ཚད་ལྔ་བརྒྱར་གྱུར་པས་ཇི་སྲིད་དུ་རྒྱ་མཚོའི་ཤར་དུ་འབབ་པར་འགྱུར་རོ། །འདིའི་གཞི་ཡང་བྲག་གི་གཅལ་གྱིས་རྣམ་པར་  
བརྒྱན་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱི་རྗེས་སུ་ལྟ་ཞིང་གནས་ཏེ། ཛམྦུའི་གླིང་འདི་ན་རིའི་རིགས་སུ་གྱུར་པའམ་ཆུ་ཀླུང་གི་ཐ་སྙད་དུ་བྱ་བ་གཞན་དག་  
ཀྱང་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རིའི་རིགས་གཞན་དག་ཀྱང་ཡོད་པ་ཡིན་ཏེ། གཅིག་པུ་པ་ཞེས་བྱ་བའི་རི་རིང་  
  
  
༄༅། །དུ་ནི༑ དཔག་ཚད་བརྒྱར་གྱུར་པ། འཕང་དུ་ནི། དཔག་ཚད་ལྔ་བརྒྱ་པ་ཡིན་ནོ། །རི་དེ་ལས་དམར་པོ་ཞེས་བྱ་བའི་ཆུ་བོ་འབབ་པ་ཡིན་ཏེ། གཟི་བརྗིད་ཆེ་བ་དང་ལྡན་པར་གྱུར་པ། རྒྱར་ནི། དཔག་  
ཚད་ཕྱེད་པ་ཡིན་ཞིང་རིང་དུ་ནི། དཔག་ཚད་ལྔ་བརྒྱ་ཡིན་ཏེ་ཇི་སྲིད་དུ་རྒྱ་མཚོར་འཇུག་གོ་གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱི་ལུས་ལ་རྗེས་སུ་ལྟ་ཞིང་གནས་ཏེ། རྣམ་པ་  
ལྟ་བུའི་ཆུ་ཀླུང་གི་རིགས་གཞན་ཛམྦུའི་གླིང་ན་ཡོད་པ་ཡིན་ནམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཛམྦུའི་གླིང་ན་རབ་  
ཏུ་འབབ་པར་གྱུར་པའི་ཆུ་བོ་ཆེན་པོ་ཀཱ་བེ་རཱི་ཞེས་བྱ་བ་མེ་ཏོག་ཆེན་པོ་རྣམས་ཀྱིས་ཉེ་བར་མཛེས་པར་བྱས་པ་རྣམས་ལ་འདི་ལྟ་སྟེ། ཀེ་ཏཱ་ཀ་དང། ཙམྤ་ཀ་དང། ཨརྫུ་ནཱ་དང། ཀ་  
དམྤ་དང། མཱ་ལི་ཀ་གསར་པ་དང། ཨ་ཏི་མུཀྟ་ཀ་དང་རྣམས་ཀྱིས་ཉེ་བར་མཛེས་པར་བྱས་པའོ། །གཉིས་པ་ཡང་བ་ལང་ཅན་ཞེས་བྱ་བ་བ་ལང་གི་གཞི་རྣམས་ཀུན་ཏུ་གང་བ་ཡིན་ནོ། །  
ཆུ་བོ་དེ་དག་གཉིས་ཀའང་ཞེང་དུ་ནི། དཔག་ཚད་ཕྱེད་ཡིན་ལ་རིང་དུ་ནི། དཔག་ཚད་སུམ་བརྒྱ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་  
གནས་ཏེ། ཛམྦུའི་གླིང་ན་རིའི་རིགས་སུ་གྱུར་པའམ། ཆུ་ཀླུང་གི་རིགས་སུ་གྱུར་པ་གཞན་དག་ཀྱང་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་  
  
  
ཛམྦུའི་གླིང་ན་རིའི་རིགས་དང་ཆུ་བོའི་རིགས་གཞན་དག་ཀྱང་ཡོད་དོ། །དེ་དག་ཀྱང་འདི་ལྟ་སྟེ། ཊ་ཀ་ཤོ་བཧོ་ཆེན་པོ་ཞེས་བྱ་བའི་རི་ཡོད་པ་ནི། མི་ཐམས་ཅད་ཀྱིས་  
བགྲོད་དུ་རུང་བརྒྱ་མཚོས་བསྐོར་བ་ཡིན་ནོ། །རི་དེའི་ཚད་ནི། དཔག་ཚད་སུམ་ཅུ་ཡིན་ནོ། །འདི་ལ་མི་རྣམས་གནས་པ་ཡང་ཅུང་ཟད་ཀིནྐི་ཀི་རཱ་ཏཱ་ཞེས་བྱ་བའི་མི་བརྩེ་བ་མེད་པ་དང། ཀླ་ཀློ་དང་རྣ་བ་  
གོན་པ་དང་རྣམས་སོ། །གཞན་རྣམས་ཀྱང་རབ་ཏུ་གནས་པར་གྱུར་པ་ནི། ལོ་མགྱོན་པ་རྣམས་ཏེ། དེ་དག་ཀྱང་རྒྱ་མཚོའི་ཆུའི་ནང་གི་གླང་པོ་ཆེའི་ཤ་རྣམས་ཟ་བར་བྱེད་དོ། །གོམས་པར་གྱུར་པའི་  
དབང་གིས་ཟས་རྣམས་ཟ་བ་ཡིན་པས་མིའི་ཤ་རྣམས་ཀྱང་ཟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱི་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ལས་ཤིན་ཏུ་  
འདས་པར་གྱུར་པའི་རྒྱ་མཚོ་ནི། རིའི་རིགས་སམ་གླིང་གི་རིགས་གཞན་ཡང་གང་དག་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རིན་པོ་ཆེ་  
དང་ལྡན་པ་ཞེས་བྱ་བའི་རྒྱ་མཚོའི་ནང་ན་དཔག་ཚད་སྟོང་དུ་གྱུར་པ་རིན་པོ་ཆེ་རྣམ་པ་སྣ་ཚོགས་པ་རྣམས་ཀྱིས་ཉེ་བར་མཛེས་པར་གྱུར་པ་རྣམས་ལ་འདི་ལྟ་སྟེ། ཨིནྡྲ་ནཱི་ལ་དང། ནཱི་ལ་ཆེན་པོ་  
དང༑ རྡོ་རྗེ་དང། བཻཌཱུརྱ་དང། མུ་སཱ་ར་གལ་བ་དང། ཨརྐ་དང། པདྨ་རཱ་ག་དང། སུ་ཀུ་མ་རི་ཀཱ་ལ་སོགས་པ་རྣམས་ཀྱིས་རི་དེ་ཉེ་བར་མཛེས་པར་བྱས་པ་ཡིན་ནོ། །དེ་ལ་བཟང་ལྡན་གྱི་དུས་  
  
  
༄༅། །ན་ནི༑ ལས་ཀྱི་རྗེས་སུ་འཇུག་པར་འགྱུར་པའི་ཚོང་པ་རྣམས་རྒྱ་མཚོའི་རླུང་གིས་བདས་ནས་རབ་ཏུ་འཇུག་པར་བྱེད་དོ། །རི་དེ་ལས་ཤིན་ཏུ་འདས་པའི་རྒྱ་  
མཚོར་སྟོང་ཕྲག་བཅུར་ཉ་ཆེན་པོ་དང། ཆུ་སྲིན་བྱིས་པ་གསོད་དང། གྲིབ་མའི་རྩེ་བྱ་བའི་སྲིན་པོ་རྣམས་ཀྱིས་ཀུན་ཏུ་གང་བ་ཡིན་ནོ། །རྒྱ་མཚོ་དེ་ལས་ཀྱང་ཤིན་ཏུ་རྒལ་བར་གྱུར་ནས་  
གསེར་གྱི་རྩིག་པ་ཞེས་བྱ་བའི་གླིང་ཡོད་པ་ཡིན་ཏེ། གསེར་གྱི་ས་གཞིས་ཡོངས་སུ་ཁེབས་པར་གྱུར་པ་དེ་ན་མཐོང་ན་ཤིན་ཏུ་འཇིགས་པར་འགྱུར་བ་བརྟུལ་ཞུགས་ཆེ་བའི་སྲིན་པོ་རྣམས་  
རབ་ཏུ་གནས་པ་ཡིན་ནོ། །ཡུལ་དེ་ལས་ཤིན་ཏུ་འདས་ནས་རྒྱ་མཚོ་དཔག་ཚད་ཉིས་སྟོང་གི་ཕ་རོལ་ན་དཧི་རེ་ཀོ་ཞེས་བྱ་བའི་རི་ཡོད་པའང་རྩེ་མོ་གསུམ་པ་སྟེ། འཕང་དུ་དཔག་ཚད་བདུན། རྒྱར་ནི་  
དཔག་ཚད་སུམ་བརྒྱ་པ་ལ་རིན་པོ་ཆེ་བདུན་གྱིས་མཛེས་པར་བྱས་པ་རྣམས་ནི། འདི་ལྟ་སྟེ། ཨིནྡྲ་ནཱི་ལ་དང། རྡོ་རྗེ་དང། བཻ་ཌཱུརྱ་དང། པདྨ་རཱ་ག་དང། སུ་ཀུ་མ་རི་དང། ནཱི་ལ་ཆེན་པོ་དང། མུ་  
སཱ་ར་དང་རྣམས་ཀྱིས་ཉེ་བར་མཛེས་པར་བྱས་པའོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་དེ་ལས་འདས་པར་གྱུར་ནས་རིའི་རིགས་  
སམ་རྒྱ་མཚོའི་རིགས་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ཆུ་ནག་པོ་ཞེས་བྱ་བའི་རྒྱ་མཚོ་ཆེན་པོ་དཔག་ཚད་  
  
  
གང་ལ་ལྷ་མ་ཡིན་རྣམས་ཀླུའི་བུ་མོ་དང་ལྷན་ཅིག་ཏུ་རྩེ་བར་བྱེད་པ་ཡིན་ནོ། །རྒྱ་མཚོ་འདིའི་ཀླུ་རྣམས་ཀྱང་མཐོང་ན་འཇིགས་སུ་རུང་བ་ཡིན་ནོ། །དེ་ལ་ཡང་གྲིབ་  
མའི་རྩེ་ལ་འབྱུང་བ་ཞེས་བྱ་བའི་སྲིན་མོས་ལྷ་མ་ཡིན་སྟོབས་དམན་པར་རྒྱུ་བར་བྱེད་པ་གང་དག་བཟུང་ནས་རྒྱ་མཚོར་འཕེན་པར་བྱེད་དོ། །ཆུ་ནག་པོ་ཆེན་པོ་དེའི་ཆུའི་ནང་རྣམས་ནི། རིས་  
གང་པར་གྱུར་པ་སྤྲིན་ནག་པོ་ཆེན་པོ་དང་མཚུངས་པར་གྱུར་པ་ལྟོ་འཕྱེ་ཆེན་པོ་རྣམས་ཀྱིས་ཆེས་གང་བར་གྱུར་པ་རྣམས་ཀུན་ཏུ་མཐོང་བར་གྱུར་ནས་རྣལ་འབྱོར་སྤྱོད་པས་ཡང་དག་པ་ཇི་ལྟ་བ་  
བཞིན་ཕྱི་རོལ་རྣམས་ལ་རྣམ་པར་ལྟ་བར་བྱེད་དོ། །རྣལ་འབྱོར་སྤྱོད་པ་པས་ཆུ་ནག་པོ་དེ་ལས་ཡང་དག་པར་འདས་ནས་འདི་དག་ལས་ཕ་རོལ་ན་རིའི་རིགས་སུ་གྱུར་པའམ། རྒྱ་མཚོའི་རིགས་སུ་  
གྱུར་པ་ཡོད་དམ་ཞེས་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རིན་པོ་ཆེ་རྣམས་ཀྱིས་ཀུན་ཏུ་གང་བ་ཞེས་བྱ་བ་དང། གཞན་  
ནི༑ དམར་པོ་ཞེས་བྱ་བ་སྟེ། རྒྱ་མཚོ་དེ་དག་ན་ནི། ཛམྦུ་ཞེས་བྱ་བ་འདིའི་ཤིང་རྣམས་ལས་ལྷག་པ་དཔག་ཚད་དགུ་བཅུའི་ཚད་དུ་གྱུར་པའོ། །དེ་ལ་ནི། རྡོ་རྗེའི་མཆུ་དང་ལན་པའི་བྱའི་རྒྱལ་པོ་  
ནམ་མཁའ་ལྡིང་འདི་གནས་པ་ཡིན་ནོ། །ལྗོན་ཤིང་དེ་ལས་ཉུང་བར་གྱུར་ན་ནི། དཔག་ཚད་བརྒྱ་ན་ཆུ་སྔོན་པོ་ཞེས་བྱ་བའི་རྒྱ་མཚོ་ཡོད་དོ། །དེ་ལ་རྒྱང་གྲགས་ཀྱི་ཚད་ཙམ་གྱི་སྲིན་མོ་མན་དེ་ཧ་  
  
  
༄༅། །ཞེས་བྱ་བ་ཡོད་དོ། །དེ་ནི། ཆུའི་ནང་གི་རིའི་མཆོག་རྣམས་ལ་རྒྱུ་བར་བྱེད་པ་ཡིན་ཏེ། རྒྱ་མཚོའི་ཆུའི་ནང་གང་དག་ན་རི་བོ་རྣམས་ཡོད་པར་གྱུར་པ་དེ་དག་རྣམས་ལ་  
རྣམ་པར་རྒྱུ་བར་བྱེད་དོ། །དེ་དག་ལས་འདས་པར་གྱུར་ནས་རིའི་རིགས་སུ་གྱུར་པའམ་ཆུ་ཀླུང་གི་རིགས་སུ་གྱུར་པ་གཞན་དག་རྒྱ་མཚོ་ན་ཡོད་དམ་ཞེས་རྣལ་འབྱོར་སྤྱོད་པ་པ་ཡུལ་རྣམས་  
ལ་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཆུ་རབ་ཏུ་དང་བ་ཞེས་བྱ་བའི་རྒྱ་མཚོ་དཔག་ཚད་ལྔ་བརྒྱ་པ་ཡོད་དོ། །རྒྱ་མཚོ་དེའི་  
ནང་ན་འོད་ཟེར་གྱི་ཕྲེང་བ་ཞེས་བྱ་བའི་རི་འཕང་དུ་དཔག་ཚད་བརྒྱ་པ། རྒྱར་ནི། དཔག་ཚད་སུམ་བརྒྱར་གྱུར་པ་ཡིན་ནོ། །རི་འདི་ནི། དངུལ་གྱི་རང་བཞིན་དུ་གྱུར་པ་ལ་རིན་པོ་ཆེ་རྣམས་ཐམས་ཅད་  
ཀྱིས་ཀྱང་མཛེས་པར་བྱས་པ་དང། གསེར་གྱི་པདྨ་རྣམས་ཀྱིས་ཉེ་བར་མཛེས་པར་བྱས་པ་རྣམས་ནི། འདི་ལྟ་སྟེ། སྟོང་དུ་མཐོང་བ་ཞེས་བྱ་བའི་པདྨའི་རྫིང་བུ་ཟབས་སུ་ནི། དཔག་ཚད་  
བརྒྱ་ཡོད་པ། རིང་དུ་དཔག་ཚད་སུམ་ཅུར་གྱུར་པའོ། །དེ་ལ་སོང་ནས་ཕྲེང་བ་ཐོགས་པའི་ལྷ་དང། ཡོལ་གོ་ཐོགས་པ་རྣམས་ཀྱང་དགའ་བར་བྱེད་དོ། །ལྷའི་ངང་པ་དང། ཀ་རཎྜ་པ་དག་  
གིས་ཀྱང་མཛེས་པར་བྱས་པར་གྱུར་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རབ་ཏུ་དང་བར་གྱུར་པའི་རྒྱ་མཚོ་ལས་ཀྱང་གཞན་དུ་  
  
  
རྣམས་སམ་གླིང་དུ་གྱུར་པ་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་  
གྱུར་པ༑ རླབས་ཆེན་པོ་ཞེས་བྱ་བའི་རྒྱ་མཚོ་ཡོད་དེ་དཔག་ཚད་ནི། ལྔ་བརྒྱར་གྱུར་པ་ཡིན་ནོ། །དེ་ལ་སའི་འོག་གི་ཆུའི་ནང་དུ་སོང་བར་གྱུར་པའི་རླུང་རྣམས་སྟེང་དུ་གྱུར་པ་གང་ཡིན་པས་རྒྱ་  
མཚོ་དང་གླིང་དེ་དག་རྣམས་ཐམས་ཅད་ཀྱང་འཁྲུགས་པར་བྱེད་དེ་སེམས་ཅན་རྣམས་ཀྱི་ལས་ཀྱི་དབང་གི་ཕྱོགས་ཀྱིས་ཡིན་ནོ། །རླབས་རྣམས་ནི། དཔག་ཚད་ཉིས་བརྒྱར་འབྱུང་ངོ། །  
ལྷག་མ་རྣམས་ནི། ཛམྦུའི་གླིང་གི་རྒྱ་མཚོའི་རླབས་ཞེས་གང་དག་རྗོད་པར་བྱེད་དོ། །དེ་ལ་ནི། ཉ་ཐམས་ཅད་རྟའི་གདོང་ཅན་དུ་གྱུར་པ་རྣམས་རབ་ཏུ་གནས་སོ། །གཞན་ཡང་རྣལ་འབྱོར་  
སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ་རླབས་ཆེན་པོའི་རྒྱ་མཚོའི་རི་ལས་རིའི་རིགས་སམ་རྒྱ་མཚོའི་རིགས་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་  
རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རླབས་ཆེན་པོའི་རིའི་ཕ་རོལ་བྱང་ཕྱོགས་ངོས་ན་རི་ངོས་གཅིག་པ་ཞེས་བྱ་བ་དཔག་ཚད་བརྒྱ་ཕྲག་བཅུ་བཞིར་གྱུར་པའི་རི་གསེར་འབར་བ་དག་  
གིས་རྣམ་པར་བརྒྱན་པ། ཉི་མ་གཉིས་པ་དང་འདྲ་བར་གྱུར་པ་ཡིན་ནོ། །དེ་ལ་ལྷའི་མེ་ཏོག་ཏུ་གྱུར་པ་མནྡཱ་ར་བ་དང། པདྨ་ཀུ་ཤ་ཤ་ཡཱ་དང། བཻ་ཌཱུརྱའི་རང་བཞིན་གྱི་པདྨ་རྣམས་སྐྱེ་བ་ཡིན་  
  
  
༄༅། །ནོ༑ ༑ལྷའི་ནགས་དང་ཉེ་བའི་ནགས་རྣམས་ཀྱང་རི་འདི་ལ་ཡོད་པ་ཡིན་ནོ། །ངོས་གཅིག་པའི་རི་དེ་ལས་འདས་པར་གྱུར་ནས་གཞན་རིའི་རིགས་སུ་གྱུར་པ་  
དང༑ ཡོད་དམ་ཞེས་རྣལ་འབྱོར་སྤྱོད་པ་ཀུན་ཏུ་ལྟ་བར་བྱེད་པ་ན་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཤར་གྱི་ཕྱོགས་སུ་རྒྱ་  
མཚོ་དཔག་ཚད་སུམ་སྟོང་དུ་ངེས་པར་བྱུང་ནས་སོང་བར་གྱུར་པ་ན་གསེར་འབར་བ་ཞེས་བྱ་རི་རབ་ལས་ཧ་ཅང་མི་རིང་བ་ན་ཡོད་དོ་།དེ་ནས་ལྷུན་པོའི་ལོགས་ལ་འཆར་བ་ཞེས་བྱ་  
བའི་རི་ཡོད་དོ། །གང་གིས་ཛམྦུའི་གླིང་འདི་ནི། དེས་བཻ་ཌཱུརྱའི་རང་བཞིན་གྱི་མདོག་ཏུ་བྱེད་པ་དང། གང་གིས་ཤར་གྱི་ལུས་འཕགས་པོ་ནི། དེས་གསེར་གྱི་མདོག་ཏུ་བྱེད་པ་ཡིན་ནོ། །རི་  
དེའི་ངོས་སྔོན་པོར་སྣང་བ་ཡིན་པས་རིས་ཛམྦུའི་གླིང་གི་ནམ་མཁའ་ཡང་སྔོན་པོར་མཐོང་ངོ། །གཞན་ཡང་རྣལ་འབྱོར་སྤྱོད་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ་  
རི་ཤར་པ་དེ་དང་ཐག་ཉེ་བར་གྱུར་པ་ན་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རི་ཤར་པ་དེ་ལས་རིང་དུ་  
འདས་པར་གྱུར་ནས་ཤར་གྱི་ལུས་འཕགས་སུ་རི་རབ་ལྷུན་པོ་དེའི་རྭ་གཉིས་པར་གྱུར་པ་ཡིད་བདེ་བ་ཞེས་བྱ་བ་ལྷའི་ཛམྦུའི་ཆུ་བོའི་གསེར་གྱི་རང་བཞིན་དུ་གྱུར་པ་ཡངས་པ་གསེར་  
  
  
རྒྱར་ནི། དཔག་ཚད་བཅུ་པའོ། །འཕང་དུ་ནི། དཔག་ཚད་ལྔ་བརྒྱ་ཡིན་ནོ། །དེ་ལ་ནི། གསེར་གྱི་རང་བཞིན་གྱི་ལྗོན་ཤིང་དང། རི་དྭགས་དང། བྱ་  
རྣམས་དང། གསེར་ས་ལེ་སྦྲམ་གྱི་རང་བཞིན་གྱི་ལྗོན་ཤིང་ལོ་མ་རྣམས་དང། ལྷའི་གླུ་མཁན་རྣམས་ཀྱིས་ཀྱང་བསྟེན་པ་ཡིན་ནོ། །དེ་ལ་ཡང་ཕྲེང་བ་ཐོགས་པར་གྱུར་པའི་ལྷ་རྣམས་དང་  
པི་ཝང་གསུམ་པ་ཅན་རྣམས་ཀྱང་རྩེ་དགའ་བར་བྱེད་དོ། །ཇི་ལྟར་ལས་རྣམས་ཀྱིས་བསྐྱེད་པར་གྱུར་པ་རྣམས་དམན་པ་དང། བར་མ་དང། ཁྱད་པར་དུ་འཕགས་པའི་ལས་རྣམས་ཀྱིས་  
མངོན་པར་སྤྲུལ་པ་སྟེ། རང་གི་ལས་ཀྱི་བགོ་སྐལ་ལ་སྤྱོད་པར་བྱེད་པའི་ལྷ་དེ་དག་རྣམས་ཡིད་བདེ་བའི་རི་དེ་དང་ཇི་སྲིད་དུ་རི་ཉི་མ་དང་མཚུངས་པར་གྱུར་པའི་ཤར་བ་ལ་ཡང་སྟེན་པར་བྱེད་  
དོ༑ ༑ཛམྦུའི་གླིང་གི་རྩེ་མོར་གྱུར་པ་ཤིན་ཏུ་མཐོ་བ་ཡིན་ཏེ་དེ་ཙམ་ཞིག་ཛམྦུའི་གླིང་གི་ཤར་ཕྱོགས་ན་ཡོད་པ་ཡིན་ནོ་།གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་  
སུ་ལྟ་ཞིང་གནས་ཏེ། ཇི་ལྟར་ཛམྦུའི་གླིང་གི་ཕྱོགས་ན་ཆུ་བོའི་རིགས་སུ་གྱུར་པའམ། རིའི་རིགས་སུ་གྱུར་པའམ། རྒྱ་མཚོ་ཡོངས་སུ་འཁྲུགས་པར་གྱུར་པའམ། ཇི་ཙམ་ཞིག་གིས་མཐར་  
ཐུག་པར་གྱུར་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དེ་ལ་འབིགས་བྱེད་ཅེས་བྱ་བའི་རིའི་ཉེ་འཁོར་དུ་དཔག་ཚད་བརྒྱད་ཡོད་  
  
  
༄༅། །པ་ལས༑ ཆུ་ཀླུང་ནར་མ་དཱ་ཞེས་བྱ་བ་ཞེང་དུ་དཔག་ཚད་ཕྱེད་དུ་གྱུར་པ། རིང་དུ་དཔག་ཚད་བརྒྱ་ཕྲག་གཉིས་ཡོད་པ་སྟེ། དེ་ལའང་དུག་ཆེན་པོ་དང་ལྡན་པའི་  
ཀླུ་རྣམས་རབ་ཏུ་གནས་ཤིང་ཆུ་སྲིན་བྱིས་པ་གསོད་དང། ཆུ་སྲིན་འཛིན་ཁྲིས་ཀྱང་གང་བར་གྱུར་པ་ཡིན་ནོ། །ཆུ་ཀླུང་དེ་ལས་གཉིས་པར་གྱུར་པ་ཆུ་ཀླུང་རླབས་ལྡན་ཞེས་བྱ་བའང་  
འབིགས་བྱེད་ལས་ཀུན་ཏུ་འབབ་པའོ། །ཆུ་ཀླུང་གསུམ་པ་ཤུགས་དང་ལྡན་པ་ཞེས་བྱ་བ་སྟེ། དགའ་བར་འགྱུར་བ་ཤིང་རྣམས་ཀྱིས་ཡོངས་སུ་བསྐོར་བར་གྱུར་པ་ཡིན་ནོ། །ཆུ་  
ཀླུང་གཞན་ཡང་ནག་པོ་འཁྱིལ་པ་ཞེས་བྱ་བ་ཟབས་སུ་ནི། དཔག་ཚད་གསུམ་དུ་གྱུར་པ། རིང་དུ་གྱུར་པའི་དངོས་པོར་ནི། དཔག་ཚད་སུམ་བརྒྱ་པ་ཡིན་ཏེ། ཇི་སྲིད་དུ་རྒྱ་མཚོར་  
འབབ་པ་ཡིན་ནོ། །ཆུ་ཀླུང་ཡང་རོ་དྷ་ཆེན་པོ་ཞེས་བྱ་བ་ལ་དུག་ཆེན་པོ་དང་ལྡན་པའི་ཀླུས་གང་བར་གྱུར་པ་ཡིན་ནོ། །རི་མ་ལ་ཡ་ཞེས་བྱ་བ་ནི། ཙནྡན་གྱི་རང་བཞིན་དུ་གྱུར་པ་མཆོག་  
ཏུ་དགའ་བ་རིང་བར་གྱུར་པའི་ངོ་བོར་ནི། དཔག་ཚད་ལྔ་བརྒྱ་ཡིན་ལ་འཕང་དུ་གྱུར་པ་ནི། དཔག་ཚད་སུམ་བརྒྱ་ཡིན་ནོ། །རླབས་ཆེན་ཞེས་བྱ་བའི་ཆུ་ཀླུང་རབ་ཏུ་འབབ་པ་ཡིན་ཏེ་  
ཞེང་དུ་དཔག་ཚད་གཅིག་ཡིན་ལ་རིང་བའི་ངོ་བོར་ནི། དཔག་ཚད་བརྒྱར་གྱུར་བ་ཇི་སྲིད་དུ་རྒྱ་མཚོར་འབབ་པ་ཡིན་ནོ། །བེ་ཏྲ་ཅན་ཞེས་བྱ་བའི་ཆུ་ཀླུང་ནི། ལྗོན་ཤིང་སྣ་ཚོགས་པ་རྣམས་  
  
  
སྟེ། རྒྱར་ནི། དཔག་ཚད་གཅིག་ཡིན་ལ། རིང་དུ་ནི། དཔག་ཚད་ལྔ་བརྒྱར་གྱུར་པས་ཇི་སྲིད་དུ་རྒྱ་མཚོར་འབབ་པ་ཡིན་ནོ། །གཞན་ཡང་  
རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ན་གཞན་དག་ཅི་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་  
མཐོང་བར་གྱུར་པ། ཡུལ་རྣམས་ལ་འདི་ལྟ་སྟེ། མེ་ལ་ཀོའི་ལྗོངས་ཀྱི་ཡུལ་ཕྱོགས་ནི། རྣམ་པ་དུ་མ་རྣམས་ཡིན་ཏེ། ཡུལ་དེ་དག་ནི་དཔག་ཚད་བཞི་བཅུ་ཡིན་ནོ། །ཙོ་ཀ་ལ་ཞེས་བྱ་བའི་  
ཡུལ་ལྗོངས་གཉིས་པ་ནི། དཔག་ཚད་ལྔ་བཅུ་པ་ཡིན་ཏེ། ལྗོན་ཤིང་དང། ཀ་ཏ་ཀཱ་དང། ན་ཌི་ཀེ་ར་དང། པ་ན་ས་དང། ཆུ་ཤིང་དང། པི་ལ་དང། ཀ་པཏྠི་དང། ཀ་རུ་ཤ་ཀ་དང། བ་ད་ར་  
དང༑ ཨ་རྫུ་ན་དང། ཙམྤ་ཀ་དང་རྣམས་ཀྱིས་ཉེ་བར་མཛེས་པར་གྱུར་པའོ། །ལྗོན་ཤིང་གཞན་ནི། ཚ་བི་ཀ་ལིངྐ་ཞེས་བྱ་བ་དཔག་ཚད་བརྒྱ་པ་སྟེ། ཤིང་གསར་པ་རྣམས་ཐམས་ཅད་དང་  
ཤཱ་ལི་དག་གིས་ཉེ་བར་མཛེས་པར་བྱས་པའོ། །དེ་ནས་ཆུ་ལྡན་ཞེས་བྱ་བའི་ཡུལ་གཞན་ནི། ཞེད་དུ་དཔག་ཚད་བརྒྱ་ཡིན་ཏེ། ལྗོན་ཤིང་དང་ཤཱ་ལི་དག་གིས་ཉེ་བར་མཛེས་པར་བྱས་པ་ཡིན་  
ནོ༑ ༑ནགས་ན་རི་དྭགས་དང། སྟག་དང། མི་འགྲུངས་པར་གྱུར་པ་དཎྜ་ཀཱ་ར་ཎྱ་ད་ཞེས་བྱ་བ་ནི། དཔག་ཚད་ཉི་ཤུ་ཡིན་ནོ་།གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱི་ལུས་ལ་རྗེས་སུ་  
  
  
༄༅། །ལྟ་ཞིང་གནས་ཏེ། ཛམྦུའི་གླིང་གི་ལྷོ་ཕྱོགས་ན་ཆུ་ཀླུང་གི་རིགས་སམ། རིའི་རིགས་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་  
ལྷའི་མིག་གིས་མཐོང་བར་གྱུར་པ་ཆུ་ཀླུང་གོ་དཱ་བ་རཱི་ཞེས་པ་རབ་ཏུ་དང་བར་གྱུར་པའི་ཆུ་ཡོད་དེ། ཞེང་དུ་ནི། རྒྱང་གྲགས་ཡིན་ལ། རིང་དུ་གྱུར་པའི་ངོ་བོར་ནི། དཔག་ཚད་ཉིས་བརྒྱ་པའོ།།  
ལྗོངས་ཀྱང་ཙོན་ཏཱ་ཞེས་བྱ་བ་སྟེ། དཔག་ཚད་ཉི་ཤུ་ཡིན་ནོ་།མ་དྲཱ་ཞེས་བྱ་བའི་ལྗོངས་ནི། དཔག་ཚད་བརྒྱ་ཕྲག་བཞི་བཅུ་ཡིན་ནོ། །ཀེ་ཏ་ཀོ་ཞེས་བྱ་བའི་ཡུལ་ནི། དཔག་ཚད་ལྔ་བཅུ་པ་  
ཡིན་ཏེ༑ བ་ལང་དང་མ་ཧེ་ཥ་རྣམས་ཀྱིས་ཀུན་ནས་གང་བར་གྱུར་པ། ལྗོན་ཤིང་དང་ཤཱ་ལི་ཐམས་ཅད་ཕུན་སུམ་ཚོགས་པ་ཡིན་ནོ་།གཞན་ཡང་རྒྱ་མཚོའི་ནང་ན་ཀར་ཀོ་ལའི་རང་བཞིན་  
གྱི་ཤིང་ཐམས་ཅད་ཕུན་སུམ་ཚོགས་པར་གྱུར་པ་སྟེ། རིང་དུ་གྱུར་པའི་དངོས་པོར་ནི། དཔག་ཚད་སུམ་བརྒྱའོ། །ཞེང་དུ་ནི། དཔག་ཚད་སུམ་བརྒྱ་ཡིན། ཀཱ་བེ་རི་ཞེས་བྱ་བའི་ཆུ་ཀླུང་ནི་  
ཤིང་རྣམས་ཐམས་ཅད་ཀྱིས་ཉེ་བར་མཛེས་པར་གྱུར་པ་སྟེ། རབ་ཏུ་དང་བའི་ཆུ་ཞེང་དུ་ནི་དཔག་ཚད་དོ། །རིང་དུ་གྱུར་པའི་ངོ་བོར་ནི། དཔག་ཚད་ལྔ་བརྒྱ་པ་ཡིན་ནོ། །དེ་ལ་ནི། དགའ་བར་གྱུར་  
བཀར་ཀོ་ལ་ཀཱ་དང། ན་ར་ཀ་དང། ཀེ་ཏ་ཀ་དང་རྣམས་ཀྱིས་ཤིན་ཏུ་དགའ་བར་གྱུར་པའི་ནགས་ཡོད་དོ། །ཆུ་ཀླུང་ཡང་བཱ་སའི་ཆུ་ཞེས་བྱ་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་  
  
  
ཛམྦུའི་གླིང་ལས་རྒལ་བར་གྱུར་ནས་རྒྱ་མཚོ་དང། རིའི་རིགས་དང། གླིང་གི་རིགས་སུ་གྱུར་པ་གཞན་དག་ཀྱང་ཡོད་དམ་ཞེ་ན། དེས་  
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྒྱ་མཚོ་པུ་ཌིས་གཡོགས་པ་ཞེས་བྱ་བ་དཔག་ཚད་སྟོང་ཕྲག་བཅུ་པ་སྟེ། དེ་ན་རླུང་གིས་རླབས་རྣམས་ནི་  
མི་བྱེད་དོ། །པདྨའི་འདབ་མའི་ཚོགས་རྣམས་ལྡན་པ་ཡིན་ནོ། །རྒྱ་མཚོ་ཆེན་པོ་འདི་ལས་འདས་པར་གྱུར་ནས་རྒྱ་མཚོའི་གླིང་དཔག་ཚད་ལྔ་བརྒྱ་པ་ཡོད་དོ། །དེ་ལ་ནི། སྲིན་མོ་རྣམས་རབ་ཏུ་  
གནས་པ་ཡིན་ཏེ། ཟས་སུ་ཉ་ཟ་བར་བྱེད་པ་འཇིགས་པའི་གཟུགས་ཅན་རྣམས་ཡིན་ནོ། །དེ་ལས་རྒལ་བར་གྱུར་ནས་དབང་ཆེན་གྱི་རི་ཡིན་ཏེ་རྒྱར་ནི། དཔག་ཚད་བཞི་བཅུ་པར་གྱུར་པ་  
འཕང་དུ་དཔག་ཚད་བཅུ་པ་ལ་ཧཱ་ལ་དང། ཤཱ་ལིའི་ཕྲེང་བ་དང་ལྡན་པར་གྱུར་པའོ། །དེ་ལ་ལྷ་མ་ཡིན་རྣམས་ཀླུའི་བུ་མོ་དང་རྩེ་བར་བྱེད་དེ། ཀླུ་དང་ལྷན་ཅིག་ཏུ་འཇུག་ངོགས་དང་ཉེ་བའི་ནགས་  
སུ་ཡང་ངོ། །རི་དེ་ལ་གནས་པར་གྱུར་ནས་རྒྱལ་པོ་བཞིས་ཛམྦུའི་གླིང་རྣམས་ཐམས་ཅད་བརྒྱད་དང་བཅུ་བཞི་ལ་སོ་སོར་རྟོག་པར་བྱེད་དོ། །སྐྱེས་བུ་སུ་དག་ནི། མ་ལ་གུས་པ་ཡིན། ཆོས་ལ་སྤྱོད་  
པར་བྱེད་པ་སུ་དག་ཡིན། ཆོས་ཀྱི་རྗེས་སུ་ཕྱོགས་པར་འཇུག་པ་ནི་སུ་དག་ཡིན། བསྙེན་གནས་ལ་ཉེ་བར་གནས་པ་ནི། གང་དག་ཡིན་སངས་རྒྱས་ལ་དད་པ་ནི། གང་དག་ཡིན། ཆོས་ལ་  
  
  
༄༅། །དད་པར་གྱུར་པ་ནི། གང་དག་ཡིན། དགེ་འདུན་ལ་དད་པར་གྱུར་པ་ནི། གང་དག་ཡིན། བདུད་དང་ལྷན་ཅིག་ཡུལ་འགྱེད་པར་བྱེད་པ་ནི། སུ་དག་ཡིན། སུ་ནི། དྲང་  
པོའི་རང་བཞིན་ཅན་ཡིན། སུ་ནི། སྦྱིན་བདག་ཏུ་གྱུར་པ་ཡིན། སུ་ནི་སེར་སྣ་མེད་པ་ཡིན། སུ་ནི། གཞན་དག་ལ་གནོད་པ་མི་བྱེད་པ་ཡིན་སུ་ནི། བྱས་པ་ཁྱད་དུ་མི་གསོད་པ་ཡིན་  
སུ་ནི༑ མེད་པར་སྨྲ་བ་མ་ཡིན། དགེ་བ་བཅུའི་ལས་ཀྱི་ལམ་རྣམས་ལ་སྤྱོད་པར་བྱེད་པ་ནི། གང་དག་ཡིན། གང་དག་ནི། ཐེག་པ་ཆེན་པོ་པ་རྣམས་ཡིན། སུ་ནི། ཉན་ཐོས་ཀྱི་ཐེག་པ་པ་  
ཡིན༑ སུ་ནི། རང་སངས་རྒྱས་ཀྱི་ཐེག་པ་པ་ཡིན། སུ་ནི། གྲོགས་པོའི་དགྲར་མ་གྱུར་པ་ཡིན། གཞན་མུ་སྟེགས་ཅན་རྣམས་ཀྱི་ལོག་པར་ལྟ་བ་མ་ཡིན་པ་སུ་ཡིན་ཞེས་དེ་ལྟར་རྒྱལ་  
པོ་ཆེན་པོ་བཞི་པོ་དེ་དག་གིས་དབང་ཆེན་གྱི་རི་ལ་ཛམྦུའི་གླིང་རྣམས་ཐམས་ཅད་ལ་སོ་སོར་རྟོག་པར་བྱེད་དོ། །གལ་ཏེ་ཛམྦུའི་གླིང་གི་མི་རྣམས་ཆོས་དང་ལྡན་པར་གྱུར་ན་ནི། རྒྱལ་  
པོ་ཆེན་པོ་བཞི་མགུ་བར་གྱུར་ནས་བརྒྱ་བྱིན་ལ་ཀུན་ཏུ་རིག་པར་བྱེད་ཅིང་དབང་པོ་དང་བཅས་པའི་ལྷ་རྣམས་དགའ་བར་འགྱུར་རོ་།བདུད་ཀྱི་ཕྱོགས་རྣམས་ནི། ཉམས་པར་གྱུར་ཏོ། །ལྷའི་  
ཕྱོགས་རྣམས་ནི། འཕེལ་བར་གྱུར་ཏོ། །ཛམྦུའི་གླིང་གི་མི་རྣམས་ནི། ཐམས་ཅད་ཀྱང་དགེ་བའི་ཆོས་ལ་སྤྱོད་པར་བྱེད་པ་དང། ཆོས་ཀྱི་རྗེས་སུ་ཕྱོགས་པར་གྱུར་པ་དེ་ཐོས་ནས་དབང་པོ་  
  
  
།གལ་ཏེ་ཆོས་དང་མི་ལྡན་ཞིང་ཆོས་ཀྱི་རྗེས་སུ་མི་ཕྱོགས་པར་ཛམྦུའི་གླིང་གི་མི་རྣམས་གྱུར་ན་དེས་རྒྱལ་པོ་ཆེན་པོ་བཞི་སྡུག་བསྔལ་བར་  
གྱུར་ནས་སུམ་ཅུ་རྩ་གསུམ་གྱི་ལྷ་རྣམས་ལ་རྗོད་པར་བྱེད་དེ་ཛམྦུའི་གླིང་གི་མི་རྣམས་ཐམས་ཅད་ཀྱང་ཆོས་དང་ལྡན་པ་མ་ཡིན་ཞིང་ཆོས་ཀྱི་རྗེས་སུ་འཇུག་པར་བྱེད་པའང་མ་ཡིན་ནོ། །  
བདུད་ཀྱི་ཕྱོགས་རྣམས་ནི། འཕེལ་བར་གྱུར་ཏོ། །ལྷའི་ཕྱོགས་རྣམས་ནི། ཉམས་པར་གྱུར་ཏོ། །ཞེས་དེས་ཐོས་ནས་དབང་པོ་དང་བཅས་པའི་ལྷ་རྣམས་སྡུག་བསྔལ་བར་འགྱུར་རོ། །  
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། དབང་ཆེན་གྱི་རིའི་ཕ་རོལ་ན་རིའི་རིགས་སུ་གྱུར་པའམ་གླིང་གི་རིགས་སུ་གྱུར་པ་དག་ཡོད་པ་  
ཡིན་ནམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། དབང་ཆེན་གྱི་རི་དེ་ལས་རིང་དུ་འདས་པར་གྱུར་པ་ན་ཡང་རྒྱར་དཔག་ཚད་བརྒྱ་པར་  
གྱུར་པའི་གླིང་ཡོད་དོ། །དེ་ལ་རྐང་པ་གཅིག་པའི་མི་རྣམས་རབ་ཏུ་གནས་པ་ཡིན་ཏེ། རྩ་བ་དང་འབྲས་བུ་དག་གི་ཟས་དང། ཚེ་ལོ་ལྔ་བཅུ་པར་གྱུར་པ་དང། ཤིང་ལོ་གོས་སུ་གྱོན་པ་དང་  
ཤིང་དྲུང་ན་ཀུན་ཏུ་གནས་པ་རྣམས་ཡིན་ཏེ། ཡུལ་འདི་ཐམས་ཅད་ནའང་མི་ཤ་ཟ་བར་བྱེད་པའི་གཅན་གཟན་དང་སེངྒེས་ཀུན་ཏུ་གང་བར་གྱུར་པ། གཤོག་པ་ཅན་རྣམས་ཀྱང་ཤིན་ཏུ་  
  
  
༄༅། །རྩུབ་པ་རྣམས་ཡུལ་དེ་ན་སོ་སོར་གནས་པ་ཡིན་ནོ། །དྲོ་བ་དང་བསིལ་བ་དང་བཅས་པས་ཡུལ་འདི་ཡང་དགའ་བ་ཡིན་ཞིང་དེ་ལ་ཡང་བུད་མེད་རྣམས་ཁྱིའི་  
གདོང་ཅན་ཡིན་ཞིང་སྐད་སྙན་པ་ཡིན་ནོ། །དེ་ལས་རྒལ་བར་གྱུར་ནས་རྒྱ་མཚོར་དཔག་ཚད་སྟོང་ཕྲག་ཉི་ཤུ་པ་ཡོད་དོ། །རྒྱ་མཚོ་དེ་བརྡོལ་བར་གྱུར་ནས་ཏཱ་ལའི་ཕྲེང་བ་ཞེས་བྱ་བའི་  
རི་ཤེལ་དང། བཻ་ཌཱུརྱ་དང། དངུལ་གྱི་རང་བཞིན་དུ་གྱུར་ཕ་ལ་གསེར་གྱི་བྱ་རྣམས་ཀྱིས་སྟེན་པར་བྱེད་པ་མེ་ཏོག་མནྡཱ་ར་བ་དང། པདྨ་ཀུ་ཤེ་ཤ་ཡ་རྣམས་ཕུན་སུམ་ཚོགས་པར་  
གྱུར་པས་དུས་དྲུག་ཏུ་རྣམ་པར་བརྒྱན་པ་ཡིན་ནོ། །དེ་ལ་ལྷ་མ་ཡིན་རྫུ་འཕྲུལ་དང་ལྡན་པ་རྣམས་འདོད་པར་གྱུར་བའི་སྒྲ་དང། རེག་བྱ་དང། རོ་དང། དྲི་རྣམས་ཀྱིས་དགའ་ཞིང་རྩེ་བར་  
བྱེད་ལ་ཡོངས་སུ་སྤྱོད་པར་ཡང་བྱེད་དོ། །རི་དེའི་རིང་བར་གྱུར་པའི་ངོ་བོར་ནི། དཔག་ཚད་སྟོང་ཕྲག་ལྔར་གྱུར་པ་ཡིན་ལ་འཕང་དུ་ནི། དཔག་ཚད་བརྒྱ་པ་ཡིན་ཏེ། རི་འདི་ལ་དངུལ་  
གྱི་རང་བཞིན་གྱི་རྭ་འང་བཅོ་ལྔ་ཡོད་དོ། །དེ་ལ་ནི། ལྷའི་བུ་མོ་རྣམས་རྩེ་དགའ་བར་བྱེད་དོ། །ལྷའི་བུ་མོ་དེ་དག་རྣམས་ཐམས་ཅད་ལྷ་མ་ཡིན་གྱིས་ཀུན་ཏུ་མཐོ་འཚམ་པར་བྱེད་དོ། །  
གཞི་དེ་ལས་དང་པོ་ལྷ་དང་ལྷ་མ་ཡིན་གྱི་འཁྲུག་པར་འགྱུར། ལྷ་དང་མི་རྣམས་སོ་སོའི་སྐྱེ་བོ་རྣམས་ཐམས་ཅད་ཀྱང་བུད་མེད་ཀྱི་དབང་དུ་འགྱུར་བ་ཡིན་ནོ། །གཞན་ཡང་རྣལ་  
  
  
ཞིང་གནས་ཏེ། ཏཱ་ལའི་ཕྲེང་བའི་རི་དེ་ལས་འདས་པར་གྱུར་ནས་རི་དང་རྒྱ་མཚོའི་རིགས་སམ། གླིང་གི་རིགས་རྣམས་གཞན་གང་དག་ཅེ་ན་  
དེས་ཐོས་པ་བས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དེ་ལས་རིང་དུ་འདས་ནས་དཔག་ཚད་ལྔ་སྟོང་དུ་རྒྱ་མཚོ་ཡིན་ནོ། །དེ་ལ་དཔག་ཆད་སྟོང་དུ་ཉ་རྣམས་ཡོད་དེ་  
དཔག་ཚད་ལྔའི་ཚད་དུ་གྱུར་པ་ཡིན་ཞིང་གླང་པོ་ཆེ་དང། མ་ཧེ་ཥ་དང། ཕག་པ་དང། རྔ་མོ་དང། སེངྒེ་དང། སྟག་དང་སྦྱང་གི་དང། གུང་དང། སྤྲེའུ་དང། མིའི་གདོང་ཅན་རྣམས་དང། སེམས་  
ཅན་རྣམས་ཐམས་ཅད་ཀྱི་བཞིན་གྱི་རྗེས་འདྲ་བར་གྱུར་པ་རྣམ་པ་དུ་མ་ཅན་རྣམས་ཡིན་ནོ། །རྒྱ་མཚོ་དེ་ལས་འདས་པར་གྱུར་ནས་ཉི་མ་ལྡན་ཞེས་བྱ་བའི་རི་ཡོད་དོ། །དེ་ལ་ནི། འདོད་པ་རྣམས་  
ཐམས་ཅད་དང། ལྷ་རྫས་ཀྱི་པདྨ་དང། ཞས་བདུན་དུ་རྒྱགས་པ་སྐྱེད་པར་བྱེད་པའི་འབྲས་བུ་རྣམས་ཀྱང་ཕུན་སུམ་ཚོགས་པ་ཡིན་ནོ། །དེ་ལའང་མིའམ་ཅི་དག་རབ་ཏུ་གནས་པ་ཡིན་ཏེ། གླུ་དང་  
གར་གྱིས་རྟག་ཏུ་གནས་པར་བྱེད་པ། རྟག་ཏུ་ཡིད་དགའ་བར་གྱུར་པ་རྣམས་རང་གི་ལས་ཀྱི་འབྲས་བུའི་བགོ་སྐལ་ལ་སྤྱོད་པར་བྱེད་པས་དམན་པ་དང། བར་མ་དང། མཆོག་ཏུ་གྱུར་པ་རྣམས་ཕན་  
ཚུན་དུ་གྲོགས་སུ་གྱུར་པས་རྩེ་དགའ་བར་བྱེད་དོ། །ཉི་མ་ལྡན་གྱི་རི་དེ་ལས་ཤིན་ཏུ་འདས་པར་གྱུར་ནས་དཔག་ཚད་ཉིས་སྟོང་གི་རྒྱ་མཚོ་ཡིན་ནོ། །དེ་ལས་ཤིན་ཏུ་འདས་པ་ན་ནི། ཀུཉྫ་རོ་ཞེས་བྱ་  
  
  
༄༅། །བའི་རི་ཐམས་ཅད་དུའང་དངུལ་གྱི་རང་བཞིན་དང། ལྷ་རྫས་ཀྱི་བཻ་ཌཱུརྱའི་རྡོ་བ་དང། དངུལ་གྱི་གླེགས་བུ་དང། རྡོ་བ་ཡིད་དུ་འོང་བ་རྣམས་ཀྱིས་ཡིད་ཉེ་བར་མཛེས་  
པར་བྱས་པའོ། །དེ་ལ་བུ་མོའི་ཤིང་ལྗོན་པ་ཞེས་བྱ་བའི་ལྗོན་ཤིང་རི་དེའི་ཉེ་འཁོར་ན་ཡོད་དོ། །ཤིང་དེ་ལས་སྐྱ་རེངས་ཤར་བར་གྱུར་པ་ན་བྱིས་པའི་སྐྱེས་བུ་ལེགས་པར་སྐྱེའོ། །ཉི་མ་ཤར་བ་  
ན་སྒུར་འགྲོས་བྱེད་པར་འགྱུར་རོ། །སྔ་དྲོའི་དུས་སུ་ནི། གཙུག་ཕུད་དང་ལྡན་པའི་གཞོན་ནུར་འགྱུར་རོ། །ཉི་མ་ཕྱེད་དུ་ཕྱིན་པ་ན་ལང་ཚོ་ལ་བབ་པར་འགྱུར་རོ། །ཉི་མའི་ཆ་གསུམ་པ་ལ་ཚོད་  
པར་མར་འགྱུར་རོ། །ཉི་མ་འབབ་པའི་དུས་ན་ནི། རྒས་པས་ནོན་པར་འགྱུར་ཏེ། ལུས་འབྱུག་པ་ལ་བརྟེན་པར་འགྱུར་བ་དང། མགོ་ཁ་བའི་ཕུང་པོ་ལྟར་འགྱུར་རོ། །ཉི་མ་ནུབ་པར་གྱུར་  
པའི་དུས་ན་ནི། ཐམས་ཅད་དུས་བྱེད་པར་འགྱུར་རོ། །ལས་དང་བཅས་པར་གྱུར་པ་དང། ལས་ཀྱི་སེམས་ཅན་དང། ལས་ཀྱི་བགོ་སྐལ་ལ་སྤྱོད་པར་བྱེད་པ་དང། ལས་བརྟན་པར་བྱེད་པ་  
རྣམས་ཡིན་ཏེ། ཇི་ལྟ་ཇི་ལྟར་ལས་རྣམས་བྱས་པར་གྱུར་པ་དེ་ནི་ལས་དེ་དག་རྣམས་ཉིད་ཀྱི་ཤིན་ཏུའང་སྐལ་པ་ཅན་དུ་འབྱུང་བར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་  
ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཀུཉྫ་རའི་རི་ལས་འདས་པར་གྱུར་ནས་རིའི་རིགས་སུ་གྱུར་པའམ། རྒྱ་མཚོའི་རིགས་སུ་གྱུར་པའམ། གླིང་གི་རིགས་སུ་གྱུར་པ་གཞན་དག་  
  
  
དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། དཔག་ཚད་ལྔ་བརྒྱར་གྱུར་པའི་རྒྱ་མཚོའི་ཆུའི་ནང་ན་རིན་པོ་ཆེ་སྣ་ཚོགས་པའི་རང་བཞིན་རྣམས་ཀྱིས་  
གང་བར་གྱུར་པ་བཻ་ཌཱུརྱ་དང། ཨིནྡྲ་ནཱི་ལ་དང། ཤེལ་དང་ནོར་བུའི་སྟགས་བུ་རྣམས་དང། རིན་པོ་ཆེ་བདུན་གྱིས་ཉེ་བར་མཛེས་པར་བྱས་པ། རང་བཞིན་གྱི་འོད་དང་ལྡན་པར་གྱུར་པའི་ནོར་  
བུ་རྣམས་ཀྱིས་ཀུན་ཏུ་གང་བར་གྱུར་པ། གསེར་དང་ནོར་བུའི་སྟེགས་བུ་རྣམས་དང། ཁང་བཟང་དང། གཞལ་མེད་ཁང་དང། ཁང་པ་བརྩེགས་པ་དང། ཁང་བུའི་ཕྲེང་བ་རྣམ་པ་སྣ་ཚོགས་  
པ་རྣམས་དང། ཉི་མ་གཉིས་པ་དང་འདྲ་བར་ཀུན་ཏུ་གསལ་པར་བྱེད་པའི་གནས་ཡིན་ནོ། །དེ་ལ་ནི། ཏཀྵ་ཀོ་ཞེས་བྱ་བའི་ཀླུའི་རྒྱལ་པོ་ལེགས་པར་གནས་པ་ཡིན་ཏེ། རང་གི་ལས་རྣམས་  
ཀྱི་བགོ་སྐལ་ལ་སྤྱོད་པར་གྱུར་པ་དང། སངས་རྒྱས་རྗེས་སུ་དྲན་པ། ཆོས་རྗེས་སུ་དྲན་པ། དགེ་འདུན་རྗེས་སུ་དྲན་པར་བྱེད་པ་ཡིན་ནོ། །ཏཀྵ་ཀོའི་སྲེད་པ་དེ་ལས་རིང་དུ་འདས་ནས་རྒྱ་མཚོ་  
དཔག་ཚད་ལྔ་བརྒྱར་མཐོང་ན་འཇིགས་པར་འགྱུར་བ་སེམས་ཅན་ཐམས་ཅད་འཇིགས་པར་བྱེད་པ། མཆོག་ཏུ་གོ་བར་གྱུར་པའི་ཀླུ་རྣམས་ཀྱིས་ཀུན་ཏུ་གང་བར་གྱུར་པ་ཡིན་ནོ། །རྒྱ་མཚོ་དེ་  
ལས་ཀྱང་འདས་པར་གྱུར་ནས་སེམས་ཅན་རྣམས་ཐམས་ཅད་ཀྱིས་མཚུངས་པར་གང་ལ་འབྲི་བཧོ་ཞེས་བྱ་བའི་རི་ཡོད་དོ། །དེ་ལས་ནི། གོ་ཤཱི་ཥ་ཞེས་བྱ་བའི་ཙནྡན་དེ་དང། ཧ་རོ་ཤྱཱ་མར་ཞེས་  
  
  
༄༅། །བྱ་བའི་ཙནྡན་གཉིས་པའང་སྐྱེ་བ་ཡིན་ཏེ། དེ་དག་ཀྱང་ཉི་མ་དང་མཚུངས་པའི་གཟི་བརྗིད་ཅན་ཡིན་པས་དེ་དག་ནི་ཐ་མལ་པ་རྣམས་ཀྱིས་བལྟ་བར་མི་ནུས་པ་ཡིན་  
ནོ༑ ༑གང་དག་ཆོས་པར་གྱུར་ཅིང་ཆོས་ཀྱི་རྗེས་སུ་འཇུག་པར་བྱེད་པའི་འཁོར་ལོས་བསྒྱུར་བའི་རྒྱལ་པོར་གྱུར་པ་རྣམས་དང། རྣམ་པ་དེ་ལྟ་བུའི་རྒྱལ་པོ་གཞན་དག་རྣམས་ཀྱིའང་ཙནྡན་  
དེ་དག་ཡིན་ནོ། །དེ་ལའང་དྲི་ཟའི་རྗེས་དཔོན་རྣམས་ཙནྡན་དེའི་དྲི་དེ་དག་གིས་མྱོས་པར་གྱུར་ནས་རྟག་ཏུ་གར་དང། གླུ་དང། རོལ་མོའི་སྒྲ་རྣམས་ཀྱིས་ཀྱང་ཡིད་བདེ་བར་འགྱུར་རོ། །ཡུལ་  
དེ་ལས་ཀྱང་ཤིན་ཏུ་འདས་ནས་རྒྱ་མཚོའི་དཔག་ཚད་ལྔ་བརྒྱ་རྣམས་སུ་དབུ་བ་ཕྲེང་བར་གྱུར་པ་རྣམས་རླུང་གི་འུར་སྒྲ་དང་འདེབས་པ་མིན་ནོ། །རྒྱ་མཚོ་དེ་ལས་རིང་དུ་འདས་པ་ན་རྭ་  
གསུམ་པ་ཞེས་བྱ་བའི་རི་ཡོད་དོ། །དེའི་རྭ་གཅིག་ནི། གསེར་གྱི་རང་བཞིན་ཡིན་ནོ། །གཉིས་པ་ནི། དངུལ་གྱི་རང་བཞིན་ཡིན་ནོ། །གསུམ་པ་ནི། ཤེལ་གྱི་རང་བཞིན་ཡིན་ནོ། །དེ་  
དག་ནའང་དབུ་བའི་ཕྲེང་བ་ཞེས་བྱ་བ་རབ་ཏུ་དང་བའི་ཆུ་ལ་གསེར་གྱི་བྱེ་མ་དང། གྲམ་པ་དང། ལྷ་རྫས་ཀྱི་པདྨས་ཉེ་བར་མཛེས་པར་བྱས་པ། ངང་པ་དང། ཀཱ་རཎྜ་པཱ་རྣམས་ཀྱིས་གང་  
པར་གྱུར་པས་ཉེ་འཁོར་རྣམས་ན་ཤིན་ཏུ་སྒྲ་འདོན་པར་བྱེད་དོ་།རྭ་གསུམ་པའི་རི་དེ་ལ་རླུང་གིས་བརྡབས་པར་གྱུར་པས་རྒྱ་མཚོའི་རླབས་རྣམས་ངེས་པར་རྡེབ་པར་བྱེད་དོ། །དེ་དག་  
  
  
ཉ་ཉམ་ཆུང་བ་རྣམས་དུས་ཀྱི་ཆོས་དང་ཀུན་ཏུ་ལྡན་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ་  
རྒྱ་མཚོ་ན་རིའི་རིགས་སུ་གྱུར་པའམ། ཆུ་ཀླུང་གི་རིགས་སུ་གྱུར་པའམ། གླིང་གི་རིགས་སུ་གྱུར་པ་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་  
མིག་གིས་མཐོང་བར་གྱུར་པ། ཡུལ་དེ་ལས་རིང་དུ་འདས་པར་གྱུར་ནས་ལེགས་པར་བྱས་པ་དགེ་བ་རྣམས་དང། མི་དགེ་བར་གྱུར་པ་མྱོང་བར་ངེས་པ་རྣམས་ཏེ། སེམས་ཅན་རྣམས་ཐམས་  
ཅད་ཀྱི་ལས་ཀྱི་འབྲས་བུའི་དབང་པོར་གྱུར་པ་གཤིན་རྗེའི་འཇིག་རྟེན་ཡོད་དོ། །དེ་ལ་གཤིན་རྗེ་ཞེས་བྱ་བ་ནི། ཆོས་ཀྱི་རྒྱལ་པོ་སྟེ། ཆོས་ཀྱིས་སེམས་ཅན་རྗེས་སུ་སྟོན་པར་བྱེད་པ་ཡིན་ནོ་  
གཤིན་རྗེའི་འཇིག་རྟེན་འདི་ནི། རང་གི་སེམས་རྣམ་པར་འཁྲུལ་པ་དང་མུན་པས་ཀྱང་བསྒྲིབས་པ་ཡིན་ནོ། །གཤིན་རྗེའི་འཇིག་རྟེན་དེ་ལས་འདས་པར་གྱུར་ནས་དཔག་ཚད་བརྒྱར་  
ནམ་མཁས་བསྒྲིབས་པ་མེད་པ་ཡིན་ནོ། །དེ་ལས་འདས་པར་གྱུར་ནས་ནི་དགའ་བར་གྱུར་པའི་གཤིན་རྗེའི་སྲིད་པ་ཡིན་ཏེ། ལྷ་རྫས་ཀྱི་ཛམྦུའི་ཆུ་བོའི་གསེར་དྲི་མ་མེད་པ་ཁང་པ་དང་རྟ་  
བབས་ཐམས་ཅད་ཀྱང་རིན་པོ་ཆེ་རྣམས་ཀྱིས་མཛེས་པར་བྱས་པ་དང། ཆུ་བོ་དང། འབབ་ཆུ་དང། རྫིང་བུ་པདྨའི་རྫིང་བུ་རྣམས་ཡོངས་སུ་ཁྱབ་ཅིང་ཉེ་བར་མཛེས་པར་གྱུར་པ་སྟེ། རྒྱར་ནི་  
  
  
༄༅། །དཔག་ཚད་བརྒྱ་པ་ཡོད་པ་ཉི་མ་གཉིས་པ་དང་མཚུངས་པ་ཡིན་ནོ། །གཤིན་རྗེའི་སྲིད་པ་དེ་ལས་འདས་པར་གྱུར་ནས་ནི། ཉི་མ་དང་ཟླ་བའི་འོད་ཟེར་ཡང་ཉམས་  
པར་གྱུར་ནས་ཐམས་ཅད་ཀྱང་མུན་པས་ཀུན་ན་བསྒྲིབས་པ་ཡིན་ཏེ་རྒྱ་མཚོ་ལའང་ཉི་མ་དང་ཟླ་བ་འདི་དག་གི་འོད་མེད་པ་ཡིན་ནོ་།སྲིད་པ་རྒྱ་ཆེན་པོར་གྱུར་པའི་དམྱལ་བ་པའི་སྐྱེ་བོ་  
རྣམས་ཀྱི་ཉེས་པར་བྱས་པའི་ལས་རྣམས་ཀྱི་རང་བཞིན་གྱིས་རྒྱ་མཚོར་ཡང་མུན་པས་ཀུན་ཏུ་བསྒྲིབས་པར་གྱུར་ཏེ། རྒྱ་མཚོར་གྱུར་པའམ་ཡུལ་ཕྱོགས་ཀྱང་ཐམས་ཅད་དུ་གསལ་པོར་  
མི་དམིགས་སོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཤི་ས་པའི་ཡུལ་འདི་ན་ནི་གྲོང་ཁྱེར་དུ་གྱུར་པའམ། ལྗོན་ཤིང་དུ་གྱུར་པའམ་  
ཆུ་བོར་གྱུར་པའམ། རིར་གྱུར་པ་རྣམས་ཀྱང་རུང། རྒྱ་མཚོར་གྱུར་པའམ། ལྷའི་འཇིག་རྟེན་དུ་གྱུར་པའམ། དུད་འགྲོའི་འཇིག་རྟེན་དུ་གྱུར་པའམ། ཡི་དྭགས་ཀྱི་འཇིག་རྟེན་དུ་གྱུར་པ་  
རྣམས་སམ། སྟེང་དུ་གྱུར་པའམ། འོག་གམ། ཕྱོགས་རྣམས་སམ། ཕྱོགས་མཚམས་རྣམས་ན་གང་ལའང་སེམས་ཅན་རྣམས་མ་སྐྱེས་པའམ། མ་ཤི་བའམ། འཆི་མ་འཕོས་  
པའམ༑ སྐྱེས་པར་མ་གྱུར་པའམ། མཐུན་པ་དང་ཡིད་དུ་འོང་བ་རྣམས་ཐམས་ཅད་ཀྱང་མེད་པར་མ་གྱུར་པའམ། འབྲལ་བར་མ་གྱུར་པའམ། བསླུས་པར་མ་གྱུར་པའམ། བརྟན་  
  
  
ཐེར་ཟུག་མ་ཡིན་པ་དང། ཡོངས་སུ་འགྱུར་བའི་ཆོས་ཅན་དང། རྣམ་པར་འབྲལ་བ་དང། ཕན་ཚུན་དུ་རྣམ་པར་འབྲལ་བ་དང་མི་ལྡན་པར་གྱུར་པ་དེ་ནི། གཅིག་ཀྱང་གོ་  
སྐབས་མ་མཐོང་ངོ། །གང་ལ་མཐུན་པ་དང་ཡིད་དུ་འོང་བ་རྣམས་དང་མེད་ཅིང་བྲལ་བར་བྱས་པར་མ་གྱུར་པའམ། ཐ་དད་དུ་གྱུར་པའམ། རྣམ་པར་གྱེས་པ་དང། རྣམ་པར་བྲལ་བ་  
དང། ཀུན་ནས་འབྲལ་བར་མ་བྱས་པར་གྱུར་པ་ནི། འགྲོ་བ་ལྔ་ན་སེན་མོའི་ཆ་ཙམ་མ་དམིགས་ཏེ། ས་ཕྱོགས་ཀྱི་ཆ་གང་ལའང་སེམས་ཅན་རྣམས་མ་སྐྱེས་པའམ། ཤི་བ་དང། འཆི་  
འཕོས་པ་དང། སྐྱེས་པར་མ་གྱུར་པ་ནི། མ་མཐོང་ངོ། །དེའི་ཕྱིར་ན་ཤིན་ཏུ་མྱུར་བར་འདུ་བྱེད་རྣམས་ལ་འདོད་ཆགས་དང་བྲལ་བར་གྱིས་ཤིག་སླུ་བར་འགྱུར་བ་ཡིན་པ་དང། གནས་  
འདི་དག་ནི། གཡོ་བ་དང། ཉེ་བར་འཚེ་བ་དང་བཅས་པ་དང། མྱ་ངན་དང་ཡིད་མི་བདེ་བ་མང་བར་གྱུར་པ་དང། མྱུར་བ་དང་བཅས་པ་དང། ཀུན་ཏུ་འབྱེད་པར་འགྱུར་བ་དང། ཡོངས་  
སུ་ཐོབ་པ་ལ་ཀུན་ཏུ་ཉམས་པར་འགྱུར་པ་དང། སྒྱུ་མ་དང་འདྲ་བ་དང། རྨི་ལམ་དང་མཚུངས་པ་དང། རྙེད་པ་རྣམས་ཆུད་འཛའ་བ་དང། སྲེད་པའི་གནས་དེ་དག་རྣམས་ཀྱིས་ནི། བྱིས་པ་  
སོ་སོའི་སྐྱེ་བོ་རྣམས་སླུ་བར་བྱེད་པ་ཡིན་ཏེ། ཐོག་མ་མེད་པའི་དུས་ནས་རབ་ཏུ་འཇུག་པའི་འདོད་ཆགས་ཞེ་སྡང་གཏི་མུག་རྣམས་རྟེན་དུ་གྱུར་པ་ཡིན་ནོ། །མཛའ་བ་མ་ཡིན་པའི་དགའ་བའི་  
  
  
༄༅། །འདོད་ཆགས་ཀྱི་གཞི་ལྟ་བུར་གྱུར་པ་ཡིན་པས། དེའི་ཕྱིར་ན་ཤིན་ཏུ་སྒྱུར་བར་འདུ་བྱེད་རྣམས་ལས་འདོད་ཆགས་དང་བྲལ་བར་གྱིས་ཤིག། སྐྱོ་བ་མེད་པར་  
གྱུར་ཏ་རེ། རྣམ་པར་གཡེང་བར་གྱུར་ཏ་རེ། ཀུན་ནས་འབྲལ་བར་འགྱུར་བའི་ཡུལ་རྣམས་ཀྱིས་ཁྲིད་པར་གྱུར་ཏ་རེ། བྱིས་པ་རྣམས་དང་ལྷན་ཅིག་ཏུ་རྩེ་བར་མ་བྱེད་ཅིག་དེ་ལྟར་  
རྣལ་འབྱོར་སྤྱོད་པ་དེས་ལུས་གཞན་དུ་འཇིག་པར་འགྱུར་བའི་ཕྱི་རོལ་གྱི་ལུས་ཀྱི་ལུས་ལ་ཡང་དག་པ་ཇི་ལྟ་བ་བཞིན་དུ་རྗེས་སུ་ལྟ་ཞིང་གནས་སོ། །གནས་བཞི་བཅུ་ཐམ་པའི་ནད་  
རྣམས་ལ་གང་ལས་ཀྱི་སྐྱབས་གནས་པ་དང། ལས་ཀྱིས་རབ་ཏུ་སྤྲེལ་བར་གྱུར་པ་དང། ལས་ཀྱི་བགོ་སྐལ་ལ་སྤྱོད་པར་གྱུར་པ་མ་ཡིན་པའི་སེམས་ཅན་དུ་གྱུར་པ་གཅིག་ཙམ་  
ཡོད་དམ། དགེ་བར་གྱུར་པའམ། སྡིག་པའང་རུང་སྟེ། ཇི་ལྟར་ལས་བྱས་པར་གྱུར་པ་དེ་ནི། དེ་ཉིད་ཀྱི་སྐལ་པ་ཅན་དུ་འགྱུར་ཞེ་ན་གང་ལས་ཀྱི་བགོ་སྐལ་ལ་སྤྱོད་པ་མ་ཡིན་  
པ་དང། ལས་ཀྱི་སྐྱེ་གནས་པ་མ་ཡིན་པ་དང། ལས་བརྟེན་པར་བྱ་བ་མ་ཡིན་པའི་སྐྱེས་བུ་དེ་ནི། གཅིག་ཀྱང་མ་མཐོང་གི་དགེ་བར་གྱུར་པའམ་སྡིག་པའང་རུང་སྟེ། ཇི་ལྟར་ལས་  
རྣམས་བྱས་པ་དེ་ནི། དེ་ཉིད་ཀྱི་སྐལ་པ་ཅན་དུ་འགྱུར་བ་ཡིན་ནོ་།རང་ཉིད་ཀྱིས་ལས་བདག་གིར་བྱ་བ་ལ་ཀུན་ཏུ་བལྟས་ནས་ཡང་དག་པ་ཇི་ལྟ་བ་བཞིན་དུ་ལུས་ལ་ལུས་ཀྱི་རྗེས་སུ་  
  
  
།ཛམྦུའི་གླིང་གི་ནུབ་ཀྱི་ཕྱོགས་ན་རིའི་རིགས་སམ། ཆུ་བོའི་རིགས་སམ། གླིང་གི་རིགས་སམ། ཡུལ་གྱི་རིགས་སུ་གྱུར་པ་རྣམས་ཀྱང་ཇི་ལྟ་བུ་ཡིན་ན། དེས་ཐོས་པ་  
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བུནྣཱ་ག་དག་གིས་ཀུན་ཏུ་གང་བ་དང། བ་ཊའི་ཤིང་མང་བ་དང། ཁ་རྫུ་ར་རྣམས་ཀྱིས་ཁྱབ་པ་དང། ཀེ་ཏ་ཀའི་  
མེ་ཏོག་གིས་ཉེ་བར་མཛེས་པ་དང། ནཱ་ཌི་ཀེར་མང་བར་གྱུར་པ་དང། ཏ་མ་ལའི་ལྗོན་ཤིང་གིས་གང་བར་གྱུར་པ་དང། རབ་ཏུ་བསིལ་བར་གྱུར་པའི་ཆུ་ཀླུང་རབ་ཏུ་ཕལ་ཆེ་བ་དང། རིའི་  
ཕུག་རྣམས་དང་ལྡན་པ་སྟེ། ཡུལ་དེའང་ཀེ་ཀཱ་པི་ནོ། །ཞེས་བྱ་བའི་ཡུལ་ཡིན་ལ། སིནྡྷུ་ཞེས་བྱ་བའི་ཆུ་བོ་སུ་བའི་རོ་ཞེས་བྱ་བའི་ཡུལ་ཤིན་ཏུ་དགའ་བར་གྱུར་པ། ཤཱ་ལུ་དམར་པོའི་ཟས་  
དང་ལྡན་པའི་མི་རྣམས་ནི། བལྟ་བར་མཛེས་པ། ས་ཕྱོགས་རྣམས་རི་དང་འབབ་ཆུས་གང་བར་གྱུར་པ་ཡིན་ནོ། །པཱ་ར་ཏཱ་ཞེས་བྱ་བའི་ཡུལ་དཔག་ཚད་ཉི་ཤུ་པ་སྟེ། བལ་པོ་སེའུ་ཆང་མང་བ་  
ཡིན་ནོ༑ ༑གྲོགས་པོའི་ལོངས་སྤྱོད་ཅེས་བྱ་བའི་གནས་ཏེ། དེ་ཉིད་ཀྱི་ནུབ་ཕྱོགས་ཀྱི་ཡུལ་ན་ཆུ་ཀླུང་ལྔ་ཡོད་དོ། །དེ་ལས་འདས་པར་གྱུར་ནས་ནི། ཆུ་སྲིན་འཛིན་ཁྲི་རྣམ་པ་སྣ་ཚོགས་པས་གང་བར་  
གྱུར་པ༑ འཇིགས་པ་ཆེན་པོ་བྱེད་པའི་རྒྱ་མཚོ་ཡོད་པ་རྣལ་འབྱོར་སྤྱོད་པས་མཐོང་ངོ། །རྒྱ་མཚོ་དེའི་ནུབ་ཕྱོགས་ན་དཔག་ཚད་བརྒྱ་པར་གྱུར་པའི་གླིང་ཀཱ་ལ་ཀོ་ཞེས་བྱ་བ་ཡོད་དོ། །དེ་ལ་རྣམ་པ་སྣ་  
  
  
༄༅། །ཚོགས་པའི་བྱ་རྣམས་དང། ནགས་དང། ཉེ་བའི་ནགས་རྣམས་ཀྱང་ཡོད་དེ། ཤིན་ཏུ་དགའ་བ་ཡིན་ནོ། །གླིང་དེ་ནའང་རིག་པ་འཛིན་པ་རྣམས་ཀུན་ཏུ་དགའ་  
བར་བྱེད་དེ། བ་རི་ཏ་བཊྚ་ནང་ཞེས་བྱ་བའི་རིག་པ་འཛིན་པ་གནས་པ་ཡིན་ནོ། །རལ་པ་ཅན་གྱི་དབྱིབས་ཞེས་བྱ་བའི་གནས་གཉིས་པ་ཤིན་ཏུ་དགའ་དང་དགའ་བར་གྱུར་པའི་ཡུལ་  
ཕྱོགས་ཡིན་ཏེ། ཀཱ་ལ་ཀོའི་གླིང་དེ་ན་ནི། ཁང་བཟང་དང་ཁྱིམ་དང། འབབ་ཆུ་རབ་ཏུ་ཕལ་ཆེ་བ་ཡིན་ནོ། །གླིང་དེའི་ཕ་རོལ་ན་ནི། སིནྡྷུ་དང་རྒྱ་མཚོ་གཉིས་འདྲེ་བ་ཞེས་བྱ་བའི་  
ཡུལ་ཕྱོགས་ཡོད་དེ། སིནྡྷུ་དང་རྒྱ་མཚོ་གཉིས་ཀྱི་བར་ན་སུ་ག་ན་ཞེས་བྱ་བའི་རི་ཆུའི་ནང་ན་གནས་པ་ཡིན་ནོ། །དེ་ལ་བྲ་བཱ་ཌ་སྐྱེ་བ་ཡིན་ཏེ། བྱུ་རུའི་ལྗོན་པ་བསྡོམས་པས་ཚོང་པ་  
དག་རྒྱགས་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། དེས་ནུབ་ཕྱོགས་ཀྱི་རྒྱ་མཚོ་ལ་རབ་ཏུ་ཞུགས་པར་གྱུར་པ་ན་རི་  
དང། གླིང་དང། སྲིན་མོའང་མིང་ཇི་སྐད་བྱ་བ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རྒྱ་མཚོ་དང་རིའང་དཔག་ཚད་ལྔ་སྟོང་  
དུ་དུང་དང། ཆུ་སྲིན་དང། ཉ་དང། ཉ་ཆེན་པོས་ཀུན་ཏུ་གང་བར་གྱུར་པ་སྟེ། ཐམས་ཅད་དུའང་རླུང་གིས་རྣམ་པར་གཡེང་བར་བྱེད་དོ། །རླུང་དེའི་མཐུས་ཀྱང་ཉ་རྣམས་སྟེང་དང་འོག་ཏུ་བྱེད་པར་འགྱུར་  
  
  
༑རྒྱ་མཚོ་དེ་ལས་འདས་པར་གྱུར་ནས་ཀྱང་རྣལ་འབྱོར་སྤྱོད་པས་མཐོང་བར་གྱུར་པ་ནི། གླིང་ཉེ་འཁོར་ཀུན་ཏུ་དགའ་བར་གྱུར་པ། སེངྒེས་ཀུན་ནས་གང་བ་ཞེས་བྱ་བ་སྟེ། དེ་ལ་ནི། གཅན་གཟན་  
ནམ་མཁའ་ལ་རྒྱུ་བ་རྣམས་ཡོད་དོ། །ལུས་ནི། ཉེ་འཁོར་དུ་རྒྱང་གྲགས་ཀྱི་ཚད་ཙམ་ཡིན་ཏེ། དེ་དག་རྣམས་ནི། ཆུ་དང་ས་ལ་ཐོགས་རྡུགས་མེད་པའི་འགྲོས་དང་ལྡན་པ་ཡིན་ནོ། །དེ་དག་རྣམས་ཀྱི་  
ཚེའི་ཚད་ནི། ལོ་སྟོང་ཡིན་ནོ། །ཕན་ཚུན་དུ་རྟག་ཏུ་མི་མཐུན་པར་གྱུར་པ་དང། རྟག་ཏུ་མངོན་པར་རྩོད་པར་བྱེད་པ་དེ་དག་ལས་འདས་པར་གྱུར་ནས་རྣལ་འབྱོར་སྤྱོད་པས་མཐོང་བར་གྱུར་པ་ནི་  
ར་མ་ཡོ་ཞེས་བྱ་བའི་རྒྱ་མཚོ་དཔག་ཚད་ལྔ་བརྒྱ་པར་གྱུར་པའོ། །རྒྱ་མཚོ་དེ་ན་པདྨ་རྣམས་རྟག་ཏུ་ཁ་བྱེ་བར་གྱུར་པའི་སྙིང་པོ་རྒྱ་ཆེན་པོ་རྣམས་ལ་བུང་བ་དག་གིས་ཉེ་བར་མཛེས་པར་བྱས་པ་  
ཡིན་ནོ༑ ༑པདྨ་དེ་དག་གི་ནང་ན་ཀུ་ལ་ཀཱ་ཞེས་བྱ་བའི་སིན་མོ་རབ་ཏུ་གནས་པ་ཡིན་ཏེ། པདྨའི་སྙིང་པོ་གང་ཡིན་པའི་ཟས་དེ་དག་གིས་བདག་ཉིད་ཀྱི་དངོས་པོ་ཀུན་ཏུ་ཚིམ་པར་བྱེད་དོ། །དགའ་  
བར་གྱུར་པའི་རྒྱ་མཚོ་ལས་རིང་དུ་འདས་ནས་རྣལ་འབྱོར་སྤྱོད་པས་མཐོང་བར་གྱུར་པ་ནི། ཨརྡྷ་མ་རུ་ཞེས་བྱ་བའི་རི་ཉེ་འཁོར་དུ་དཔག་ཚད་བརྒྱ་པ་ཡོད་དོ། །རི་དེ་ལ་ནི། གླང་པོ་ཆེ་རྣམས་དང་  
ཀ་ལ་པིངྐ་རྣམས་ལེགས་པར་གནས་སོ། །བྱ་དེ་རྣམས་ནི། ཤིན་ཏུ་སྐད་སྙན་པ་ཡིན་ཏེ། གང་དག་གི་རྣམ་པ་དེ་སྲིད་དུ་སྙན་བར་གྱུར་པ་རྣམས་ནི། དེ་བཞིན་གཤེགས་པ་དང། དབང་  
  
  
༄༅། །བསྐུར་བ་ཐོབ་པའི་བྱང་ཆུབ་སེམས་དཔའ་རྣམས་མ་གཏོགས་པ་ཇི་ལྟར་ལྷ་རྣམས་ལ་ཡང་མེད་པ་དང། མི་རྣམས་ལ་ཡང་མེད་ཅིང་མིའམ་ཅི་རྣམས་ལ་ཡང་  
མེད་ལ་ལྷ་མ་ཡིན་རྣམས་ལ་ཡང་མེད་དོ། །ཨརྡྷ་མ་རུ་ཞེས་བྱ་བའི་རི་དེ་ལས་འདས་པར་གྱུར་ནས་རིའི་རིགས་སུ་གྱུར་པའམ། ཆུ་བོའི་རིགས་སུ་གྱུར་པའམ། རྒྱ་མཚོའི་རིགས་སུ་  
གྱུར་པའམ། གཞན་ཅི་དག་ཡོད་པ་ཡིན་ནམ་ཞེས་རྣལ་འབྱོར་སྤྱོད་པ་ལྟ་བར་བྱེད་དོ། །དེས་མཐོང་སྟེ། ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་  
ཨརྡྷ་མ་རུ་ཞེས་བྱ་བའི་རི་དཔག་ཚད་ལྔ་བཅུར་རྒྱ་མཚོ་ལས་འདས་པ་ཡིན་ཏེ། དེ་ཉིད་ལ་ནི། བཻ་ཌཱུརྱ་རབ་ཏུ་ཕལ་ཆེ་བ་ཡང་པ་ཡིན་ནོ། །གཤོག་པ་དང་བཅས་པའི་སེངྒེ་རྣམས་རབ་ཏུ་  
གནས་པ་ཡིན་ནོ། །བཻ་ཌཱུརྱའི་རང་བཞིན་གྱི་ནགས་དེ་ལ་མཱནྡེ་ཧཱ་ཞེས་བྱ་བ་དང། རཱ་མ་ཞེས་བྱ་བའི་སྲིན་མོས་སྲུང་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་  
ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ལས་རིང་དུ་གནས་པ་ན་རིའི་རིགས་སུ་གྱུར་པའམ། རྒྱ་མཚོའི་རིགས་སུ་གྱུར་པ་གཞན་དག་ཀྱང་ཡོད་དམ་ཞེ་ན། དེས་ཐོས་པ་ལས་  
བྱུང་བའི་ཤེས་རབ་ཀྱིས་སམ། ལྷའི་མིག་གིས་ལྟ་བར་གྱུར་པ་ན་དེ་ནས་ནུབ་ཕྱོགས་སུ་གྱུར་པ་ན་དཔག་ཚད་སྟོང་ཕྲག་བཅུ་གཉིས་པའི་རྒྱ་མཚོ་མཐོང་བར་འགྱུར་ཏེ། དེ་ན་རིའང་མེད་ལ་  
  
  
གླང་པོ་ཆེ་དང་ཕག་གི་གདོང་ཅན་གྱི་ཉ་རྣམས་ནི། མ་གཏོགས་སོ། །རྒྱ་མཚོ་དེ་ལས་འདས་པར་གྱུར་ནས་རྣལ་འབྱོར་སྤྱོད་པ་བསད་རི་གསེར་  
གྱི་རང་བཞིན་དུ་གྱུར་པའི་རི་སྣ་ར་ཞེས་བྱ་བ་མཐོང་བར་འགྱུར་ཏེ། རི་དེའི་འོད་ཟེར་རྣམས་ཀྱིས་རྒྱ་མཚོ་དང་བཅས་པ་གསེར་གྱི་ཆུར་མཛེས་པར་བྱེད་དོ། །སཱ་རའི་རི་དེའང་ནི། རྒྱར་དཔག་  
ཚད་ལྔ་བཅུ་པ་ལ། མཐོ་བར་ནི། དཔག་ཚད་སུམ་བརྒྱ་ཡོད་དོ། །དེ་ལ་དྲི་ཟ་རྣམས་རབ་ཏུ་གནས་པ་ཡིན་ཏེ། རབ་ཏུ་དགའ་བའི་ཛམྦུའི་ཕྲེང་བ་ཞེས་བྱ་བའོ། །དེ་དག་ནི། ལོ་སྟོང་ཕྲག་གཉིས་  
སུ་འཚོ་བ་ཡིན་ཏེ། བར་དུ་འཆི་བའི་དུས་བྱེད་པའང་ཡོད་དོ། །དེ་དག་གི་དྲི་ཟ་རྣམས་ནི། བརྒྱ་སྟོང་ཕྲག་དུ་མ་རྣམས་དེ་ན་རབ་ཏུ་གནས་པ་ཡིན་ནོ། །ལུས་གསེར་ལེགས་པར་སྦྱངས་པ་དང་  
འདྲ་བ་དང། དྲི་ཟ་རྣམས་ཐམས་ཅད་ལྷ་རྣམས་དང་འདྲ་བ་ཡིན་ནོ། །དེ་ལ་ཡོད་པའི་དྲི་ཟ་རྣམས་ཀྱི་ནགས་ཀྱི་རྩ་བ་དང་འབྲས་བུ་རྣམས་ཐམས་ཅད་ཀྱང་དབྲོག་པར་དཀའ་བ་ཡིན་ཏེ། ས་འོག་  
ན་གནས་པར་གྱུར་པའི་ལྷ་མ་ཡིན་རྣམས་ཐམས་ཅད་ཀྱིས་ཀྱང་དེ་དག་རྣམས་ཀྱི་འབྲས་བུ་ཉུང་བར་བྱ་བ་དང། འགའ་ཞིག་གིས་དབྲོག་པར་བྱ་བ་དང། ལོངས་སྤྱད་པར་ཡང་མི་ནུས་སོ། །  
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱི་ལུས་ལ་རྗེས་སུ་ལྟ་ཞིང་གནས་ཏེ། གཞན་རྒྱ་མཚོ་ན་རིའི་རིགས་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་  
  
  
༄༅། །ལྷའི་མིག་གིས་མཐོང་བར་འགྱུར་རོ། །རྒྱ་མཚོའི་བཞི་ཆ་ལས་འདས་པར་གྱུར་པ་ན་ཙཀྲ་བཱ་ཌོ་ཞེས་བྱ་བའི་རི་ཡོད་དེ། རྒྱར་ནི། དཔག་ཚད་ལྔ་བརྒྱ་ཡིན་ལ་  
འཕང་དུ་ནི། དཔག་ཚད་སྟོང་དུ་གྱུར་པའི་རི་འདི་ནི། རྡོ་རྗེའི་ལྟེ་བ་དང་གསེར་གྱི་རི་ཡིན་ནོ། །གསེར་དེ་དག་ལ་ནི། རེས་འགའ་ལྷ་མ་ཡིན་རྣམས་རབ་ཏུ་གནས་པར་བྱེད་དོ། །རེས་  
འགའ་ནི། མིའམ་ཅི་རྣམས་སོ། །རི་དེ་ནི། མིའམ་ཅི་རྣམས་ཀྱི་གླུས་དགའ་བར་གྱུར་པ་དང། འབྲས་བུ་རྣམ་པ་སྣ་ཚོགས་པ་རྣམས་ཀྱིས་གང་བར་གྱུར་པ་སྟེ། ཡུལ་འདི་ན་ནི། སྤྲེའུ་  
མང་བ་ཡིན་ནོ། །གསེར་གྱི་མདོག་གི་ཆུ་ཞེས་བྱ་བའི་ཆུ་ཀླུང་ཡང་འབབ་པ་ཡིན་ཏེ། གསེར་གྱི་མདོག་གི་ཉ་རྣམས་ཀྱིས་གང་བར་གྱུར་པ་རྒྱར་ནི། དཔག་ཚད་ཕྱེད་པའོ། །འཁོར་ལོ་དང་  
ལྡན་པའི་རི་དེ་ལས་འདས་པར་གྱུར་ནས་རྣལ་འབྱོར་སྤྱོད་པས་རྒྱ་མཚོ་དཔག་ཚད་སྟོང་ཕྲག་བཅུ་ཡོད་པར་མཐོང་བར་འགྱུར་རོ། །རྒྱ་མཚོ་དེའི་དབུས་ན་ནི། རིན་པོ་ཆེའི་གླིང་ཞེས་བྱ་བའི་གླིང་  
དེ་ན་རིན་པོ་ཆེ་རྣམ་པ་སྣ་ཚོགས་པ་རྣམས་མཐོང་བར་འགྱུར་གྱི་དེ་ནས་ལས་བྱས་པར་གྱུར་པའམ། རྡོ་ལས་བྱས་པར་གྱུར་པའི་ཐ་མལ་པ་རྣམས་ནི། ཅུང་ཟད་ཀྱང་མ་མཐོང་ངོ། །  
གླིང་འདི་དག་ཐམས་ཅད་ནི། རིན་པོ་ཆེའི་རང་བཞིན་ཡིན་ནོ། །ཡང་རི་དེ་དང་མཚོ་དེ་ལས་ཀྱང་འདས་པར་གྱུར་ནས་རྣལ་འབྱོར་སྤྱོད་པས་གཞན་རྒྱ་མཚོའི་རིགས་སུ་གྱུར་པའམ། རིའི་  
  
  
ཆུ་བོའི་རིགས་སུ་གྱུར་པ་གཞན་ཡོད་དམ་ཞེས་ལྟ་བར་བྱེད་དོ། །དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བྲག་སྐྱ་བོ་  
རྣམས་ལ་ལྗོན་ཤིང་སྐྱ་བོ་རྣམས་ཀྱིས་ཁྱབ་པར་གྱུར་པ་དབུ་བ་ཀུན་ནས་གང་བར་གྱུར་པའི་རྒྱ་མཚོས་ཡོངས་སུ་བསྐོར་བ་སྟེ། རི་དེའི་ཚད་ནི། རྒྱར་དཔག་ཚད་ལྔ་བརྒྱ་ཡིན་ལ། འཕང་དུ་ནི་  
དཔག་ཚད་སྟོང་ཡིན་ནོ། །དེ་ལས་འདས་པར་གྱུར་ནས་རྣལ་འབྱོར་སྤྱོད་པ་པ་ཡུལ་རྣམས་ལ་ལྟ་བར་བྱེད་དེ། སུ་གེ་གྷོ་ཞེས་བྱ་བའི་རི་ནི། རྒྱར་དཔག་ཚད་དྲུག་ཅུ་རྩ་བཞི་བ་ལ། འཕང་དུ་ནི་  
དཔག་ཚད་བརྒྱ་པ་ཡིན་ཏེ། ལྷ་མ་ཡིན་གྱི་འཇིགས་པས་སྟོང་པར་གྱུར་པ། གསང་བ་པའི་ལྷ་རྣམས་དེ་ལ་རབ་ཏུ་གནས་པ་ཡིན་གྱི་མིའམ་ཅིའང་མེད་ལ་གནོད་སྦྱིན་ཡང་མེད་དོ། །རི་དེ་ལས་  
འདས་པར་གྱུར་ནས་མི་ཆེན་པོ་སུ་ཤྲཱི་མོ་ཞེས་བྱ་བ་རྒྱར་ནི་དཔག་ཚད་སྟོང་ཡོད་པ་ལ། རིང་དུ་དཔག་ཚད་སུམ་སྟོང་ཡོད་པར་གྱུར་པ་སྟེ། ཤེལ་གྱི་རང་བཞིན་དུ་གྱུར་པའི་ལྷ་རྫས་མཛེས་པ་ཡིན་  
ཞིང་ཆུ་བོ་དང། ལྗོན་ཤིང་དང། འབྲས་བུ་རྣམས་ཀྱིས་ཀྱང་དགའ་བར་གྱུར་པ་ཡིན་ནོ། །དེ་ལས་འདས་པར་གྱུར་ནས་དཔག་ཚད་བརྒྱར་ཆུ་སྔོན་པོའི་རྒྱ་མཚོ་ཡིན་ཏེ། དུང་མ་དུ་གནས་པ་དང་དུང་  
མོ་རྣམས་ཀྱིས་བགྲོད་དགའ་བར་གྱུར་པ་ཡིན་ནོ། །དེ་ལས་འདས་པར་གྱུར་ནས་པྲཱ་ག་ཛྱོ་ཏི་ཥེ་ཞེས་བྱ་བའི་རི་ཡོད་དོ། དེ་ལ་ནི་ལྷ་མ་ཡིན་རྣམས་ཕལ་ཆེར་གནས་སོ། །དོགས་པ་དང་བཅས་པས་  
  
  
༄༅། །ལྷ་རྣམས་ཀྱང་ལྷ་མ་ཡིན་གྱི་བུ་མོ་ལྷ་རྫས་ཀྱི་རྒྱན་གྱིས་བརྒྱན་པ་རྣམས་ཀྱིས་ཡོངས་སུ་བསྐོར་བ་དང། བཏུང་བའི་ཆུ་ཀླུང་རྣམས་ཀྱང་འབབ་པ་ཡིན་ནོ། །པྲཱ་ག་ཛྱེ་ཏི་ཁྲའི་  
རི་དེ་ལ་ཀིམྤ་ཀ་ཞེས་བྱ་བའི་འབྲས་བུ་རྣམས་ཀྱང་སྐྱེ་བ་ཡིན་ཏེ། མྱང་བར་བྱ་བ་ཞིམ་པ་ཡིན་ལ་ཞུ་བར་གྱུར་ནས་ནི། གསོད་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་  
ལུས་ལ་རྗེས་སུ་ལྟ་ཞིང་གནས་ཏེ། རྒྱ་མཚོ་ནི་རིའི་རིགས་སུ་གྱུར་པའམ། གླིང་གི་རིགས་སུ་གྱུར་པའམ། ཆུ་བོའི་རིགས་སུ་གྱུར་པ་ཡང་རུང་སྟེ། གཞན་ཡོད་དམ་ཞེ་ན། དེས་ཐོས་པ་  
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གསེར་གྱི་རི་བོ་སྟོང་ཕྲག་དྲུག་ཅུ་པ་རྣམས་ལ་གསེར་ས་ལེ་སྦྲམ་གྱི་རང་བཞིན་གྱི་ལྗོན་ཤིང་གིས་ཉེ་འཁོར་  
རྣམས་ཡོངས་སུ་ཁྱབ་པར་གྱུར་པ་དང། རི་དྭགས་དང་བྱ་རྣམས་ཀྱིས་ཀྱང་ཀུན་ཏུ་གང་བར་གྱུར་པའི་ལྷའི་མེ་ཏོག་རྣམས་ཀྱིས་ཀྱང་ཀུན་ཏུ་རྒྱས་པར་གྱུར་པ། གསེར་གྱི་པདྨ་རྣམས་དང་པདྨའི་  
རྫིང་བུ་རྣམས་ཀྱིས་ཀྱང་རྟག་པར་ཡོངས་སུ་རྫོགས་པར་གང་བའི་ཆུ་སྟེ། རང་ཉིད་ཀྱི་འོད་ཀྱི་གཟི་བརྗིད་ཀྱིས་དེ་དག་རྣམས་ཀྱི་དབུས་ན་གནས་པར་གྱུར་པའི་རི་དེ་ནི། རི་རབ་ལྷུན་པོ་ཞེས་བྱ་  
བ་ཕྲེང་བ་ཐོགས་པ་རྣམས་དང། ལག་ན་གཞོང་བ་ཐོགས་པ་རྣམས་དང། པི་ཝང་གསུམ་པ་རྣམས་དང། རྒྱལ་ཆེན་རིས་བཞི་པ་རྣམས་དང་བཅས་པའི་ལྷ་རྣམས་ཀུན་གྱི་གནས་ཡིན་ནོ། །དེ་  
  
  
ལྷའི་འཇིག་རྟེན་པ་རྣམས་ཀྱི་གང་ཁོ་ན་ཡིད་ཀྱིས་བརྟགས་པར་གྱུར་པ་དེ་དག་རྣམས་ཤིང་དེ་ལས་འཐོབ་པར་འགྱུར་རོ། །བྱ་དང་རི་དྭགས་  
རྣམས་ཐམས་ཅད་དང། གསེར་གྱི་མེ་ཏོག་རྣམས་དང། མནྡཱ་ར་པ་དང། པདྨ་ཀུ་ཤེ་ཤཱ་དང་རྣམས་ཀྱང་སྟེ། ངོས་བཞི་ལ་ཚལ་བཞི་པོ་རྣམས་འདི་ལྟ་སྟེ། དགའ་བའི་ཚལ་དང། ཤིང་  
རྟ་སྣ་ཚོགས་ཀྱི་ཚལ་དང། རྩུབ་འགྱུར་དང། ཡོངས་སུ་འདྲེས་པ་དང་རྣམས་སོ། །ནགས་དེ་ན་ནི། ཡོངས་འདུ་ཞེས་བྱ་བ་ཤིང་གི་རྒྱལ་པོ་ཡོད་པ་གང་གི་རྩ་བར་ལྷ་རྣམས་དབྱར་ཟླ་བ་བཞིར་  
ལྷའི་འདོད་པའི་ཡོན་ཏན་ལྔས་ཀུན་ཏུ་ཚིམ་ཞིང་ཡང་དག་པར་ལྡན་པར་གྱུར་པས་རྩ་དགའ་བར་བྱེད་དོ། །དེ་ན་རྒྱལ་ཆེན་རིས་བཞིའི་ལྷ་དེ་དག་རྣམས་ཀྱིས་དགའ་བ་རྣམ་པ་སྣ་ཚོགས་པའི་  
རང་བཞིན་གྱི་ཕུན་སུམ་ཚོགས་པ་རྣམས་ཐོབ་ནས་ལྷ་རྣམས་སྐྱེད་མོས་ཚལ་གྱི་ལྟད་མོ་ཉམས་སུ་མྱོང་བར་བྱེད་དོ། །རྩུབ་འགྱུར་གྱི་ཚལ་དུ་ནི། རྣམ་པ་སྣ་ཚོགས་ཀྱིས་ལས་བྱས་པའི་རང་  
བཞིན་གྱི་ཕུན་སུམ་ཚོགས་པ་རྣམས་ཐོབ་ནས་ཤིང་རྟ་རྣམ་པ་སྣ་ཚོགས་པ་རྣམས་ཀྱིས་སྐྱེད་མོས་ཚལ་གྱི་ལྟད་མོ་བྱེད་དོ།། ཤིང་རྟ་སྣ་ཚོགས་སུ་ནི། ཡོངས་སུ་དགའ་མགུ་བར་གྱུར་ནས་  
སྡུག་པའི་སྒྲ་དང། རོ་དང། གཟུགས་དང་དྲི་རྣམས་ཀུན་ཏུ་ཚིམ་པར་གྱུར་པས་དགའ་བར་བྱེད་དོ། །དེ་ལ་དགའ་བའི་ཚལ་གྱི་ལོགས་དེ་ན་ནི། ལྷ་རྣམས་རྩེ་དགའ་བར་བྱེད་དེ། ཛམྦུའི་གླིང་  
  
  
༄༅། །ཡོད་པའི་རི་རབ་ལྷུན་པོའི་ལོགས་དེ་ནི་བཻ་ཌཱུརྱའི་རང་བཞིན་ནོ། །དེས་ཀུན་ཏུ་སྣང་བར་བྱས་པས་ཛམྦུའི་གླིང་གི་ནམ་མཁའ་ཡང་སྔོན་པོ་བཞིན་དུ་སྣང་ངོ། །ལོགས་  
གཉིས་པ་ལ་ནི་རྩུབ་འགྱུར་ཞེས་བྱ་བའི་ཚལ་ལོ། །དེ་ན་ནི་ལྷ་དང་ལྷ་མ་ཡིན་གྱི་འཐབ་མོའི་གྲོས་རྣམས་བགྲོ་བར་བྱེད་དོ། །བ་ལང་སྤྱོད་ཡོད་པའི་གླིང་གི་ལོགས་དེ་ནི་གསེར་གྱི་རང་  
བཞིན་ཡིན་ཏེ། དེས་ཀུན་ཏུ་སྣང་བར་བྱས་པས་བ་ལང་སྤྱོད་པ་རྣམས་ཀྱི་ནམ་མཁའི་མདོག་སེར་པོར་སྣང་བ་ཡིན་ནོ། །ངོས་གསུམ་པ་ལ་ནི་ཤིང་རྟ་སྣ་ཚོགས་ཞེས་བྱ་བའི་ཚལ་ལོ། །ཚལ་  
དེ་ན་ནི་ལྷ་རྣམས་མཚོན་ཆར་བྱ་བ་རྣམས་ཡོད་པ་ཡིན་ནོ། །ཤར་གྱི་ལུས་འཕགས་པོ་ཞེས་བྱ་བ་ཡོད་པའི་ལོགས་དེ་ན་ནི་དངུལ་གྱི་རང་བཞིན་ཡིན་ཏེ། དངུལ་གྱིས་ཀུན་ཏུ་སྣང་བར་  
བྱས་པ་དེས་ཤར་གྱི་ལུས་འཕགས་པོའི་མི་རྣམས་ཀྱི་ནམ་མཁའ་ཡང་སྐྱ་བོར་ཀུན་ནས་སྣང་བ་ཡིན་ནོ། །ལོགས་བཞི་པ་ལ་ནི་ཡོངས་སུ་འདྲེས་པ་ཞེས་བྱ་བའི་ཚལ་ལོ། །ལོགས་  
དེ་ནས་ནི་བྱང་ཕྱོགས་སྒྲ་མི་སྙན་གྱི་གླིང་ཡོད། ལོགས་དེ་ནི་ཤེལ་གྱི་རང་བཞིན་ཡིན་ནོ། །དེས་ཀུན་ཏུ་སྣང་བར་བྱས་པས་བྱང་གི་སྒྲ་མི་སྙན་པའི་མི་རྣམས་ཀྱི་ནམ་མཁའ་  
སྐྱ་བོ་གཙང་མར་གྱུར་པར་ཀུན་ནས་སྣང་བ་ཡིན་ནོ། །མི་རྣམས་ཀྱི་གྲངས་སུ་བྱས་པའི་ལོ་ལྔ་བཅུ་ལ་ཉིན་ཞག་ཕྲུགས་གཅིག་ཏུ་བརྩིས་པའི་རྒྱལ་ཆེན་རིས་བཞི་རྣམས་ནི་ལོ་  
  
  
བར་དུ་འཆི་བར་གྱུར་པའང་ཡོད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་རྣམས་ཀྱི་རྒྱལ་པོ་རི་རབ་ལྷུན་པོ་ལ་  
པའི་འཇིག་རྟེན་དང་བཅས་པར་གྱུར་པའམ། ལྷ་རྫས་རྣམས་དང་བཅས་པར་གྱུར་པ་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་  
མཐོང་བར་གྱུར་པ། སུམ་ཅུ་རྩ་གསུམ་པ་ཞེས་བྱ་བའི་ལྷ་རྣམས་རི་རབ་ལྷུན་པོའི་སྟེང་ན་ལེགས་པར་གནས་སོ། །དེ་དག་ནི་དཔེ་མེད་པའི་ལྷ་རྫས་དང་ལྡན་པ་ཡིན་ཏེ། ལྷ་རྫས་ཀྱི་བདེ་  
བ་རྣམས་ཀྱིས་རྣམ་པར་གནས་པ་ཡིན་ནོ། །དེ་ན་གྲོང་ཁྱེར་བལྟ་ན་སྡུག་ཅེས་བྱ་བ་ཡོད་དེ། གྲོང་ཁྱེར་དེ་ལ་ནི། དཔག་ཚད་སྟོང་ཕྲག་བཅུ་ཡོད་པ་ཡིན་ཞིང་རིན་པོ་ཆེ་བདུན་གྱིས་ཀྱང་རྣམ་  
པར་བརྒྱན་པ་ནི་རྡོ་རྗེ་དང། ཨིནྡྲ་ནཱི་ལ་དང། བཻ་ཌཱུརྱ་དང། མུ་སཱ་ར་གལ་པ་དང། པདྨ་རཱ་ག་དང། སུ་ཀུ་མ་རི་ཀྵི་དང་རྣམས་ཀྱིས་རྣམ་པར་བརྒྱན་པ་ཡིན་ནོ། །ཆོས་བཟང་ཞེས་བྱ་བའི་ལྷའི་  
མདུན་ས་ནའང་དཔག་ཚད་ལྔ་བརྒྱ་པར་གྱུར་པ་ལ་བཻ་ཌཱུརྱ་དང་ནོར་བུའི་སྟེགས་བུ་རྣམས་དང། གསེར་གྱི་ར་བ་དང། རྟ་བབས་དང། རིན་པོ་ཆེ་རྣམས་ཐམས་ཅད་ཀྱིས་ཉེ་བར་མཛེས་  
པར་བྱས་པ་ཡིན་ནོ། །ལྷ་རྣམས་ཀྱི་མདུན་ས་ཆོས་བཟང་དེ་ན་ཡང་ལྷའི་དབང་པོ་བརྒྱ་བྱིན་རང་གི་ལས་དང་འདྲ་བར་གྱུར་པའི་ལྷ་རྫས་ཀྱི་བདེ་བ་རྣམས་ཀྱི་རབ་ཏུ་གནས་  
  
  
༄༅། །པ་ཡིན་ནོ། །མི་རྣམས་ཀྱི་ལོ་བརྒྱ་ལ་དེ་དག་གི་ཉིན་ཞག་གཅིག་གོ་དེས་བསྒྲེས་པས་ལྷའི་ལོ་སྟོང་འཚོ་བར་འགྱུར་ཏེ་བར་དུ་དུས་བྱེད་པ་ཡང་ཡོད་  
དོ༑ ༑དེ་ལ་རིའི་རྒྱལ་པོ་རི་རབ་ལྷུན་པོ་དེའི་རྩེ་མོ་ཞེས་བྱ་བའི་ནུབ་ཕྱོགས་ཀྱི་ཆ་དེར་ནུབ་པ་གང་གི་ཚེ་ཉི་མ་འགྲོ་བར་གྱུར་པ་ན་དེའི་ཚེ་ཛམྦུའི་གླིང་དུ་ནུབ་བོ། །ཞེས་ཛམྦུའི་གླིང་གི་  
མི་རྣམས་ལ་ཐ་སྙད་འབྱུང་ངོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་རབ་ལྷུན་པོའི་ཚད་ཇི་ཙམ་ཡིན་ཞེ་ན། དེས་ཐོས་  
པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སྟེང་དུ་ནི། དཔག་ཚད་སྟོང་ཕྲག་བརྒྱད་ཅུ་རྩ་བཞི་ཡིན་ལ་འོག་ཏུའང་དཔག་ཚད་སྟོང་ཕྲག་བརྒྱད་  
ཅུ་རྩ་བཞི་ཡིན་ནོ། །དེ་ལ་ཆུའི་ནང་ལ་གནས་པ་ལ་ནི། ལྷ་མ་ཡིན་རྣམས་གནས་སོ། །སྟེང་ན་ནི། ལྷ་རྣམས་སོ། །རི་རྣམས་ཀྱི་རྒྱལ་པོ་རི་རབ་ལྷུན་པོ་དེ་ལ་ནི། རབ་ཏུ་ཚ་བར་  
གྱུར་པའི་ཉི་མ་དང་ལྡན་ཞིང་སེམས་ཅན་རྣམས་ཀྱི་དབང་གིས་དང། ལས་ཀྱི་བྱིན་གྱིས་བརླབས་པའི་ཕྱིར་ན། གང་ཞིག་ཉི་མའི་ཤིང་རྟ་མཆོག་དང་ལྡན་པར་གྱུར་པ་རྟའི་རྒྱལ་  
པོ་ཆེར་སྒྲོག་པ་ཉན་པ་ཞེས་བྱ་བ་སྟོབས་ཆེ་བ་ཕ་རོལ་དག་གནོན་པར་བྱེད་པས་ཡོངས་སུ་བསྐོར་བར་བྱེད་དོ། །གང་ཞིང་རྟ་མཆོག་དང་ལྡན་པ་དེ་ནི། གང་ཤིང་རྟ་མཆོག་དང་ལྡན་  
  
  
།རྟའི་མཆོག་གཅིག་པོ་དེ་ཉིད་ཀྱིས་ཀྱང་བདག་ཉིད་རྟ་བདུན་དུ་སྟོང་པར་བྱེད་དོ། །ཤིང་རྟའི་མཆོག་དེའང་འཁོར་ལོ་གཅིག་པ་ཡིན་ཏེ། དེའང་ཆེར་སྒྲོག་  
པ་ཉན་པའི་རྟའི་རྒྱལ་པོས་མིག་བཙུམ་པ་ཙམ་ལའང་དཔག་ཚད་སྟོང་ཕྲག་བཅུར་འདྲེན་པར་བྱེད་དོ། །གང་གིས་སེམས་ཅན་རྣམས་ཀྱི་ཚེ་འཕེལ་བ་ཤེས་པར་འགྱུར་བའི་ཉིན་མོ་བྱེད་པའི་  
ཉི་མའི་དཀྱིལ་འཁོར་ཡང་དཔག་ཚད་བརྒྱ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། མིའི་གནས་བཞི་པོ་རྣམས་ཀྱི་གླིང་བཞིའི་  
ཚད་ཇི་ཙམ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། ཛམྦུའི་གླིང་ནི། དཔག་ཚད་སྟོང་ཕྲག་བདུན་ཡིན་ནོ། །བ་ལང་སྤྱོད་ནི་  
དཔག་ཚད་སྟོང་ཕྲག་བརྒྱད་ཡིན་ནོ། །ཤར་གྱི་ལུས་འཕགས་པོ་ནི་དཔག་ཚད་སྟོང་ཕྲག་དགུ་ཡིན་ནོ། །བྱང་གི་སྒྲ་མི་སྙན་ནི་དཔག་ཚད་སྟོང་ཕྲག་བཅུ་ཡིན་ནོ། །གླིང་རྣམས་གང་དང་  
གང་གི་དབྱིབས་རྣམས་ཇི་ལྟ་ཇི་ལྟར་གྱུར་པ་དེ་དང་དེ་ལ་གནས་པའི་མི་རྣམས་ཀྱི་ཁ་གདོང་གི་དབྱིབས་ཀྱང་དེ་ལྟ་དེ་ལྟར་ཡིན་ནོ། །དེ་ལ་ཤིང་རྟ་ཤ་ཀ་ཊཱ་དང་མཚུངས་པ་ནི། ཛམྦུའི་གླིང་  
སྟེ༑ དེ་དང་འདྲ་བར་ཛམྦུའི་གླིང་བའི་མི་རྣམས་ཀྱི་བཞིན་ནོ་།གྲུ་གསུམ་གྱི་རྣམ་པ་ཡིན་ནོ། །ཤར་གྱི་ལུས་འཕགས་པོའི་གླིང་ནི་ཟླ་ག་མ་ཡིན་ཏེ། མི་རྣམས་ཀྱི་བཞིན་ཡང་དེ་དང་ཆ་  
  
  
༄༅། །འདྲ་བ་ཡིན་ནོ། །བ་གླང་སྤྱོད་ཀྱི་གླིང་ནི། ཡོངས་སུ་ཟླུམ་པ་ཡིན་ཏེ། མི་རྣམས་ཀྱི་བཞིན་ཡང་དེ་དང་འདྲ་བ་ཡིན་ནོ་།བྱང་ཕྱོགས་སྒྲ་མི་སྙན་གྱི་གླེང་ནི་  
གྲུ་བཞི་པ་ཡིན་ཏེ། བྱང་ཕྱོགས་སྒྲ་མི་སྙན་པའི་མི་རྣམས་ཀྱི་བཞིན་ཡང་དེ་དང་འདྲ་བ་ཡིན་ནོ། །དེ་ལྟར་རྣལ་འབྱོར་སྤྱོད་པ་དེས་མིའི་གནས་བཞི་རྣམས་ཀྱི་དབྱིབས་རྣམས་མཐོང་  
བར་གྱུར་ནས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་ལ་ཀུན་ཏུ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་  
གླིང་ལས་རིང་དུ་འདས་ནས་བྱང་ཕྱོགས་ཀྱི་ཆར་གྱུར་པ་ལ་རིའི་རིགས་སམ། ཆུ་བོའི་རིགས་སམ། ཡུལ་གྱི་རིགས་སམ། གླིང་གི་རིགས་རྣམས་ཇི་ལྟ་བུ་ཞེ་ན། དེས་ཐོས་པ་ལས་  
བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་བྱང་གི་ཕྱོགས་ན་ཉ་ཞེས་བྱ་བའི་ཡུལ་དཔག་ཚད་བཅུ་པ་ཡིན་ནོ་།ཡུལ་གཉིས་པ་པུ་ལིན་དོ་ཞེས་བྱ་བ་དཔག་ཚད་  
ཉི་ཤུ་བ་ཡིན་ནོ། །ཡུལ་གསུམ་པ་དཔའ་བོའི་སྡེ་ཞེས་བྱ་བ་དཔག་ཚད་བརྒྱ་པ་ཡིན་ནོ། །ཡུལ་བཞི་པ་སུས་ཐ་ལི་ཞེས་བྱ་བ་དཔག་ཚད་བརྒྱ་པ་ཡིན་ནོ། །ཡུལ་ལྔ་པ་དར་དོ་ཞེས་བྱ་  
བ་བཟང་པོར་སྤྱོད་པ་དཔག་ཚད་བརྒྱ་པ་ཡིན་ནོ། །ཡུལ་དྲུག་པ་སྒྲ་མི་སྙན་ཞེས་བྱ་བ་དཔག་ཚད་བརྒྱ་པ་རྣམས་ཡིན་ནོ། །ཡུལ་བདུན་པ་བཟང་པོ་པ་ཞེས་བྱ་བ་དཔག་ཚད་ལྔ་བཅུ་པ་ཡིན་  
  
  
༑གནྡྷ་ར་ཞེས་བྱ་བའི་ཡུལ་མཐའ་སྐོར་དང་བཅས་པ་རྣམས་ལ་དཔག་ཚད་བརྒྱ་ཡིན་ནོ། །ཤཱ་ཀཱ་ཞེས་བྱ་བའི་ཡུལ་དཔག་ཚད་བརྒྱ་ཡིན་ནོ། །བཟང་པོ་པ་ནི། དཔག་ཚད་ཉིས་བརྒྱ་  
ཡིན་ནོ༑ ༑དར་དོ་ཞེས་བྱ་བའི་ཡུལ་ནི། རི་མང་བར་གྱུར་པ་སྟེ་དཔག་ཚད་བརྒྱ་ཡིན་ཏེ། ༑བཱ་ཧི་ལི་ཀོ་ནི། དཔག་ཚད་སྟོང་ཡིན་ནོ་།པྲི་ཥི་ཀཱ་ཞེས་བྱ་བ་དཔག་ཚད་ཉིས་བརྒྱ་ཡིན་ནོ། །མ་ཧི་  
ཥཱི་ཀཱ་དཔག་ཚད་ཉིས་བརྒྱ་ཡིན་ནོ། །རྒྱན་གཅེས་བྱ་བ་འཁོར་དང་བཅས་པ་རྣམས་ལ་དཔག་ཚད་སྟོང་ཡིན་ནོ། །རྒྱ་ནག་གཞན་ཞེས་བྱ་བ་ལ་ནི། དཔག་ཚད་ཉིས་བརྒྱ་ཡིན་ནོ། །ཁཱ་རཱ་རྣམས་  
ནི༑ དཔག་ཚད་ལྔ་བརྒྱ་ཡིན་ནོ། །པ་ར་བ་ར་ཞེས་བྱ་བ་རྣམས་ནི། དཔག་ཚད་ཉིས་བརྒྱ་ཡིན་ནོ། །ཀུ་ཊའི་འབྲས་བུ་པ་རྣམས་ནི་དཔག་ཚད་ལྔ་བརྒྱ་ཡིན་ནོ། །ཀ་ཊུ་ཀ་ཞེས་བྱ་བའི་ཡུལ་  
དཔག་ཚད་ལྔ་བཅུ་པ་ཡིན་ནོ། །ཀམྤོ་ཛཱི་ཞེས་བྱ་བའི་ཡུལ་ནི་དཔག་ཚད་བརྒྱ་པ་ཡིན་ཏེ། ཡུལ་ཕྲན་ཚེགས་རྣམས་ནི། མ་གཏོགས་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་  
གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་ཀྱི་ཆ་ན་རིའི་རིགས་གང་དག་ཡོད་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་  
པ༑ གངས་ཅན་ཞེས་བྱ་བའི་རི་རྩེ་མོ་རྣམ་པ་སྣ་ཚོགས་པ་དང་ལྡན་པ་དང་དཔག་ཚད་སྟོང་ཡིན་ཏེ། ཤིང་ལོ་བྲན་དང་ལྡན་པ་དང། ཤིང་ཤུག་པས་གང་བར་གྱུར་པ་དང། པདྨས་  
  
  
༄༅། །ཀུན་ཏུ་གང་བ་དང། སྤ་མས་གང་བ་དང། སཱ་ལ་དང་ཏཱ་ལ་དང། ཏ་མ་ལཱ་དང་རྣམས་ཀྱིས་གང་བར་གྱུར་པ་དང་མིའམ་ཅི་དང་གནོད་སྦྱིན་རྣམས་རྒྱུ་བར་  
གྱུར་པ་དང། ཤ་ཟ་དང་གནོད་སྦྱིན་དང་ལྡན་པ་ཡིན་ཞིང་རི་དེ་ནི། ཤིན་ཏུ་ཉམས་དགའ་བར་གྱུར་པ་ཡིན་ཏེ། དཀའ་ཐུབ་ཅན་རྣམས་རྒྱུ་བ་དང། གྲུབ་པ་ཐོབ་པ་རྣམས་ཀྱིས་ཀྱང་  
གང་བ་ཡིན་ནོ། །འབབ་ཆུ་དང་ཆུ་ཀླུང་མངར་བ་དང་མཆོག་ཏུ་མངར་བ་རྣམས་ལ་ཀླུ་སྟོབས་ཆེན་པོ་རྣམས་ཀྱིས་གང་བ་དང། རིགས་དམའ་བའི་མི་མང་བ་ཡིན་ནོ། །གཞན་ཡང་  
རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་གི་བྱང་ཕྱོགས་ན་རིའམ། ཆུ་ཀླུང་གི་རིགས་སམ། རྒྱ་མཚོའི་རིགས་སམ་ཅི་དག་ཡོད་  
པ་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གངས་ཅན་གྱི་རི་ནས་དཔག་ཚད་ལྔ་བརྒྱ་ན་ཤིང་རྣམ་པ་སྣ་ཚོགས་ཀྱིས་  
གང་བར་གྱུར་པ་དགའ་བར་གྱུར་པའི་རི་དྭགས་དང། བྱའི་ཚོགས་ཀྱིས་ལེགས་པར་གང་བ་ཤུག་པ་དང། ལྷ་ཤིང་དང། ཏ་མ་རུ་དང། ཀུ་ལུ་མ་ཀ་དང། རིར་ཥ་ཀ་རྣམས་  
ཀྱིས་དགའ་བར་གྱུར་པའི་རི་བཞིན་ཟངས་ཀྱི་མདོག་ཅེས་བྱ་བ་དཔག་ཚད་ཉི་ཤུ་པ་སྟེ། ཕུག་སྟོང་དང་ཡང་དག་པར་ལྡན་པ་ཡིན་ནོ་།དེ་ལས་རིང་དུ་འདས་པར་གྱུར་པ་ནས་  
  
  
སུ་བསྐོར་བ་ཡིན་གྱི། དེ་ན་རྩྭ་དང། གེལ་བ་དང། འཁྲི་ཤིང་ཡང་མེད་ལ། སྨན་དང། ནགས་ཚལ་རྣམས་ནི། གཅིག་ཀྱང་མི་  
འཕེལ་ལོ། །དེ་ལས་རིང་དུ་འདས་པའི་བར་ན་ཏི་སེ་ཞེས་བྱ་བའི་རི་དཔག་ཚད་ལྔ་བརྒྱ་པར་གྱུར་པ་མདོག་དཀར་བ་དངུལ་གྱི་རང་བཞིན་ལ་གསེར་གྱི་ར་བས་ཡོངས་སུ་གང་བ་ཡིན་ཏེ། དེ་  
ལ་འཕགས་སྐྱེས་པོ་ཞེས་བྱ་བའི་རྒྱལ་པོ་ཆེན་པོ་རབ་ཏུ་གནས་སོ་།དེ་ལ་པདྨའི་མཚེའུ་ཡོད་དེ། མཚེའུ་རྣམས་ལས་ནི། ཆུ་ཤིན་ཏུ་བསིལ་བ་འབབ་བོ། །ཨུཏྤལ་སྔོན་པོ་ཡང་རབ་  
ཏུ་ཕལ་ཆེ་བ་ཡིན་ཏེ། པདྨའི་རྫིང་བུ་རྣམས་ན་ཡང་ངང་པ་དང། ཀ་རཎྜ་པ་དང། ཙཀྲ་པཱ་ཀ་དང་རྣམས་ཀྱིས་གང་བ་ཡིན་ནོ། །དེ་ལས་འདས་པར་གྱུར་ནས་ཏི་རྩུའི་རྭ་ཞེས་བྱ་བའི་རི་  
དཔག་ཚད་ལྔ་བརྒྱ་པ་ཡོད་དོ། །དེའི་ཤིང་ལྗོན་པ་རྣམས་ལ་མིའམ་ཅི་རྩེ་དགའ་བར་བྱེད་དེ། མཆོག་ཏུ་གླུ་ལ་མངོན་པར་དགའ་བས་རབ་ཏུ་དགའ་བ་ཡིན་ནོ། །དེའི་རྭ་ལྔ་ཡོད་པ་ལས་  
གསེར་དང། ཤེལ་དང། གསུམ་ནི། དངུལ་གྱི་རང་བཞིན་ཡིན་ནོ་།ཕྱོགས་བཅུར་ལྷའི་མེ་ཏོག་རྣམས་ཀྱིས་ཉེ་བར་མཛེས་པར་གྱུར་པ་སྟེ། རི་དེའི་ཉེ་འཁོར་རྣམས་སུ་པདྨས་ཁྱབ་  
པས་དེ་ནི། མཆོག་ཏུ་དྲི་ཞིམ་ཞིང་དགའ་བ་ཡིན་ནོ། །རི་དེའི་ཁྲོད་ལས་ནི། འབབ་ཆུ་རབ་ཏུ་འབབ་པ་ཡིན་ཏེ། རབ་ཏུ་དང་བར་གྱུར་པའི་ཆུ་ལ་ངང་པ་དང། ཀཱ་རཎྜ་པ་དང། ངང་ངུར་གྱི་ཚོགས་  
  
  
༄༅། །གྱིས་གང་བར་གྱུར་པ་མཆོག་ཏུ་དགའ་བ་ཡིན་ནོ། །ཆུ་ཀླུང་དེ་ལས་འདས་པར་གྱུར་ནས་མེ་ན་ཀོ་ཞེས་བྱ་བའི་རི་ཡོད་དོ་།དཔག་ཚད་ལྔ་བརྒྱ་པ་ཡིན་ནོ། །  
དེ་ལ་ལྷ་མ་ཡིན་དང་པོ་ཉིད་ནས་རབ་ཏུ་གནས་པ་ཡིན་ཞིང་རྟའི་གདོང་པ་དང་འདྲ་བར་གྱུར་པའི་བུད་མེད་རྣམས་ཀྱང་གནས་པ་ཡིན་ཏེ། རྟག་ཏུ་གླུ་དབྱངས་ཀྱིས་མངོན་པར་དགའ་བ་  
ཉིད་དོ༑ ༑གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ལས་རིང་དུ་འདས་ནས་རིའི་རིགས་སུ་གྱུར་པའམ་ཆུ་བོའི་རིགས་  
སུ་གྱུར་པ་གཞན་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དཔག་ཚད་སྟོང་ཕྲག་བཅུའི་རྒྱ་མཚོ་རྣམས་ཀླུ་དང། ཉ་ཆེན་  
པོ་དང། ན་ཀྲ་དང། ཆུ་སྲིན་དང། དུང་རྣམས་ཀྱིས་ཆུའི་ནང་ཀུན་ཏུ་གང་བ་ཡིན་ནོ། །དེ་ལས་རིང་དུ་འདས་ནས་མཆོག་ཏུ་བཟང་པོའི་བློ་གྲོས་བཟང་པོ་ཞེས་བྱ་བའི་རི་ཡོད་དོ། །རི་དེ་ལ་ནི་  
མར་གསར་གྱི་གོང་བུ་ཞེས་བྱ་བའི་མཚོ་ཤིན་ཏུ་ཉམས་དགའ་བར་གྱུར་པ་དང། ཀཱ་རཎྜ་པ་དང། བྱ་ཀ་ལིངྐ་རྣམས་ཀྱིས་ཡོངས་སུ་གང་བ་ཡིན་ནོ། །དེ་ལ་རིའི་བློ་གྲོས་བཟང་པོ་ནི་  
དཔག་ཚད་ལྔ་བཅུ་ཡིན་ནོ། །མཚོ་དེ་ནི། དཔག་ཚད་གཅིག་ཡིན་ནོ་།ཆུ་ཀླུང་ཡང་ཀཽ་ཤི་ཀ་མ་ཞེས་བྱ་བ་འབབ་པའོ། །རི་དེ་ནི་ཤིན་ཏུ་དགའ་བར་གྱུར་པའི་ཆུ་ལ་རྒྱུ་བ་རྣམས་  
  
  
།རི་དེ་ལས་རིང་དུ་འདས་པར་གྱུར་ནས་དཔག་ཚད་སྟོང་ཕྲག་ཉི་ཤུའི་རྒྱ་མཚོ་རྣམས་མཆོག་ཏུ་འཇིགས་པར་གྱུར་པའི་ཅུག་ཅོམ་བྱེད་པའི་  
ཀླུའི་སྒྲ་རྣམས་ཀྱིས་སྤྲིན་རྣམས་འདུ་བར་བྱེད་དོ། །དེ་ཉིད་དུ་ཞེ་སྡང་གིས་གཟིར་བར་གྱུར་པའི་ཀླུ་རྣམས་ཕན་ཚུན་འཐབ་མོ་བྱས་ནས་ཆར་འབབ་པར་བྱེད་དོ། །འབབ་པར་བྱེད་ཅིང་གློག་  
འཁྱུག་པས་ལྷ་མ་ཡིན་ལ་ཅོ་འདྲི་བར་བྱེད་དོ། །དུག་ཀུན་ནས་སྤྲོ་བར་བྱེད་དེ། ཁྲོ་བས་འཁྲུགས་པར་གྱུར་པས་ཕན་ཚུན་དུ་སྲོག་གཅོད་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་  
གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཛམྦུའི་གླིང་ལས་རིང་དུ་འདས་པ་གཞན་ན་རིའི་རིགས་སམ་ཆུ་ཀླུང་གི་རིགས་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་  
སམ༑ ལྷའི་མིག་གིས་མཐོང་བར་གྱུར་པ། ཀླུ་རྣམས་ཀྱིས་ཀུན་ནས་གང་བར་གྱུར་པའི་རྒྱ་མཚོའི་ཉེ་འཁོར་ལས་རིང་དུ་འདས་ནས་ཟངས་ཅན་ཞེས་བྱ་བའི་གླིང་དཔག་ཚད་བརྒྱ་པ་ཡོད་དོ། །དེ་ལ་  
ཟངས་མ་ཅན་ཞེས་བྱ་བའི་སྲིན་མོ་རབ་ཏུ་གནས་པ་ཡིན་ཏེ། ཉའི་ཟས་དང་ལྡན་པ་ཤིན་ཏུ་འཇིགས་པར་གྱུར་པ་ཡིན་ནོ། །དེ་ལས་རིང་དུ་འདས་ནས་ཉི་ཚེ་བའི་དམྱལ་བ་དམར་པོ་ཞེས་བྱ་བ་ཡོད་  
དེ༑ གང་ལ་ཉི་ཚེ་བའི་སེམས་ཅན་དམྱལ་བ་པ་རྣམས་འཚོད་པར་བྱེད་པའོ། །དེ་ལ་གཞན་ཀཽ་ཤི་ཀ་ཞེས་བྱ་བའི་ཆུ་བོ་དང་དམར་པོ་རྣམ་པར་ཞུ་ཞེས་བྱ་བའི་ཆུ་དང། རྡོ་བའི་ཉི་ཚེ་བའི་སེམས་  
  
  
༄༅། །ཅན་དམྱལ་བ་རྣམས་ཀྱང་གང་དཔག་ཚད་ལྔ་བརྒྱར་དྲག་པ་དང། ཚ་བ་དང། རྩུབ་པའི་ཚོར་བ་རྣམས་ཉམས་སུ་མྱོང་བར་བྱེད་པ་ཡིན་ནོ། །ཉི་ཚེ་བའི་སེམས་ཅན་  
དམྱལ་བར་སྐྱེས་པ་དེ་ལས་འདས་པར་གྱུར་ནས་དཔག་ཚད་སྟོང་ཕྲག་བཅུར་ནམ་མཁའ་མཐིང་ག་དང་འདྲ་བའི་སྨག་ཏུ་གྱུར་པ་ཡིན་ཏེ་དེ་ལ་ནི། ཀླུའང་མེད་ལ། གནོད་སྦྱིན་ཡང་མེད། དྲི་  
ཟའང་མེད་པ་ཡིན་ནོ། །དེ་ལས་འདས་པར་གྱུར་ནས་རིན་པོ་ཆེ་རྣམས་ཀྱིས་གང་བར་གྱུར་པའི་རྒྱ་མཚོ་དགའ་བའི་རི་རྣམས་ཀྱིས་རབ་ཏུ་དགའ་བར་གྱུར་པ་ཆུ་ཀླུང་དང། ལྗོན་ཤིང་དང། ལྷ་  
ཤིང་དང། ཙནྡན་དང། ཤུག་པ་རྣམས་ཀྱིས་ཀུན་ཏུ་ཁྱབ་པར་གྱུར་ཅིང་འདོད་པ་རྣམས་ཐམས་ཅད་ཀྱང་ལྗོན་ཤིང་གི་དྲུང་ནས་ཕུན་སུམ་ཚོགས་པ་ཡིན་ནོ། །རྒྱ་མཚོ་དེ་ལས་འདས་པར་  
གྱུར་ནས་ཨུཏྟ་ར་ཞེས་བྱ་བ་མནྡཱ་ར་བའི་རི་དཔག་ཚད་ལྔ་སྟོང་པ་ཀེ་ཏ་ཀ་དང། ནཱི་ཙུ་ལ་དང། ན་ལི་ཀེ་རའི་ནགས་ཀྱིས་ཉེ་བར་མཛེས་པར་གྱུར་པ་འབྲས་བུ་དང། ལྗོན་ཤིང་དང། འདོད་པ་རྣམ་  
པ་ཐམས་ཅད་ཕུན་སུམ་ཚོགས་པ། ཆུ་ཀླུང་རབ་ཏུ་མང་པོ་རྣམས་ཀྱང་ཕུན་སུམ་ཚོགས་པ་ལ་ངང་པ་དང། ཙཀྲ་བཱ་ཀ་དང། བྱ་ཁྱུང་དང། ཀ་དམ་པ་རྣམས་ཀྱིས་ཉེ་བར་མཛེས་པ། གྲུབ་པ་  
ཐོབ་པ་རྣམས་རྒྱུ་བར་བྱེད་པའི་ཚོགས་ཀྱིས་གང་བར་གྱུར་པ་སྟེ་རི་འདི་ནི། མགོ་བོ་སྟོང་ལ་རིན་པོ་ཆེ་རྣམ་པ་སྣ་ཚོགས་ཀྱིས་མཛེས་པར་གྱུར་པ། རྣམ་པ་སྣ་ཚོགས་པ་སྤ་བའི་ནགས་  
  
  
།དྲི་སྣ་ཚོགས་དང་ལྡན་པའི་ཨུཏྟ་ར་མནྡཱ་རའི་རི་དེ་ལས་རྒལ་བར་གྱུར་ནས་རྡོ་སྦྱིན་པར་བྱེད་པ་ཞེས་བྱ་བའི་ཆུ་བོ་ཡོད་དོ། །ཆུ་དེར་ནི་རྩྭའི་རིགས་  
སུ་གྱུར་པའམ། ཤིང་གི་རིགས་སུ་གྱུར་པའམ། སེམས་ཅན་གྱི་རིགས་སུ་གྱུར་པའམ། རི་དྭགས་དང་བྱའི་རིགས་སུ་གྱུར་པ་རྣམས་ཀྱང་རུང་སྟེ། གང་ཅུང་ཟད་ལྷུང་བར་གྱུར་པ་དེ་དག་  
རྣམས་ཐམས་ཅད་ཀྱང་རྡོ་རྗེའི་རང་བཞིན་དུ་འགྱུར་རོ། །ཆུ་བོ་དེའི་ངོས་གཉིས་དག་ན་ཀཱི་ཙ་ཀཱ་ཞེས་བྱ་བའི་འོད་མ་དེ་དག་རྣམས་རླུང་གིས་བཏབ་པར་གྱུར་ནས་ཕན་ཚུན་དྲུད་པ་ལས་མེ་སྐྱེད་  
པར་བྱེད་དོ། །མེ་དེས་སེམས་ཅན་བརྒྱ་སྟོང་ཕྲག་དུ་མ་ཆུ་བོ་དེར་མཆོང་བར་འགྱུར་རོ། །གཞན་ཡང་རྣལ་འབྱོར་སྤྱོད་པའི་དགེ་སློང་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ་  
ཛམྦུའི་གླིང་ལས་རིང་དུ་འདས་པར་གྱུར་ནས་རིའི་རིགས་སམ། ཆུ་ཀླུང་གི་རིགས་གཞན་དག་ཅི་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་  
སཱི་ཏཱ་ཞེས་བྱ་བའི་ཆུ་བོ་ཡོད་པ་རྒྱར་ནི། དཔག་ཚད་བཅུ་ཡིན་ལ། རིང་བར་གྱུར་པའི་དངོས་པོར་ནི། དཔག་ཚད་སུམ་བརྒྱ་པ་ཡིན་ནོ། །དེ་ལ་སེམས་ཅན་གྱི་རིགས་གང་དག་ལྷུང་བར་གྱུར་པ་  
རྣམས་ནི། རྩུབ་པར་གྱུར་པའི་ཆུ་ཡིན་པས་དེ་དག་རྣམས་ཐམས་ཅད་ཀྱང་གྲང་བའི་དངོས་པོས་རྣམ་པར་ཉིགས་པར་འགྱུར་རོ། །དེ་ལ་ནི། འགའ་ཞིག་ཀྱང་བྱ་བར་མི་ནུས་སོ། །ཆུ་ཀླུང་དེ་  
  
  
༄༅། །ལས་འདས་པར་གྱུར་ནས་ཛམྦུའི་གླིང་གི་ཕྲེང་བ་ཞེས་བྱ་བའི་གླིང་ཡོད་དེ། དེ་ལ་རྟག་ཏུ་རྒྱགས་པ་ཞེས་བྱ་བའི་དྲི་ཟ་རབ་ཏུ་གནས་པ་ཡིན་ཏེ། སྦྱིན་པ་དང་  
ཚུལ་ཁྲིམས་ཀྱིས་བསྒྲུབས་པར་གྱུར་པ། ཚུལ་ཁྲིམས་དང་ཡང་དག་པར་ལྡན་པས་རྟག་ཏུ་དགའ་བར་མྱུར་དུ་སོང་བ་འདོད་པའི་འབྲས་བུ་རྣམས་ཐམས་ཅད་ཕུན་སུམ་ཚོགས་པ་ཡིན་ནོ། །  
གླིང་ཐམས་ཅད་ཀྱང་ལྗོན་ཤིང་ཐམས་ཅད་ཀྱིས་ཉེ་བར་མཛེས་པར་བྱས་པ་སྟེ། གསེར་གྱི་རང་བཞིན་གྱི་ལྗོན་ཤིང་རྣམས་སོ། །པདྨ་རྣམས་ཀྱང་བཻ་ཌཱུརྱའི་སྡོང་བུ་ཅན་གྱི་པདྨའི་རྫིང་  
བུ་རྣམས་ཀྱིས་ཉེ་བར་མཛེས་པར་བྱས་པའོ། །གླིང་འདི་ནས་ནི། རི་རབ་ལྷུན་པོ་ཡང་ཧ་ཅང་རིང་བ་མ་ཡིན་ནོ། །དེའི་དབང་གིས་རི་དང་བྱ་དང་ཆུའི་ཚོགས་པ་རྣམས་ཐམས་ཅད་ཉིད་ཀྱང་  
གསེར་དུ་མཐོང་བར་འགྱུར་རོ། །ཨུཏྤ་ལ་དང་ཀུ་མུ་ད་རྣམས་ཀྱང་ཕུན་སུམ་ཚོགས་པ་ཡིན་ནོ། །གླིང་འདི་ན་ནི། བཏུང་བའི་ཆུ་ཀླུང་རྣམས་ཀྱང་ཐམས་ཅད་ལས་རབ་ཏུ་འབབ་  
པའོ༑ ༑འབྲས་ཤཱ་ལི་རྣམས་ཀྱང་མ་བྱས་པར་རྙེད་པར་འགྱུར་རོ་།གླིང་དེ་ཡང་དཔག་ཚད་ཉིས་སྟོང་པ་ཡིན་ནོ། །དེ་ལས་འདས་པར་གྱུར་ནས་རི་དང། ཆུ་ཀླུང་དང། ཤིང་རྣམས་ནི་  
ནམ་མཁའ་བཞིན་ཏེ། རྒྱ་མཚོ་དཔག་ཚད་སུམ་བརྒྱར་དབུ་པས་ཀུན་ཏུ་གང་བ་ཡིན་ནོ། །རྒྱ་མཚོ་དེ་ནི། གློག་གི་ཕྲེང་བ་ཞེས་བྱ་བ་དང། རབ་ཏུ་འབར་བར་གྱུར་པའི་ཀླུ་མང་པོ་རྣམས་  
  
  
།དེ་ལས་རིང་དུ་འདས་ནས་མིག་བཙུམ་ཞེས་བྱ་བའི་རི་ཡོད་དེ། །རི་དེ་ལ་མཆོག་ཏུ་མཛེས་པར་གྱུར་པའི་མིག་བཙུམ་པའི་ཕུག་ཅེས་བྱ་བ་ཡོད་དོ། །ཕུག་དེ་ལ་ཡང་ཉི་མའི་  
ཆ་ལ་ནི། དེ་ནས་རྫུས་ཏེ་སྐྱེ་བའི་བུད་མེད་རྣམས་ལེགས་པར་སྐྱེ་སྟེ། མཆོག་ཏུ་ལང་ཚོ་ཕུན་སུམ་ཚོགས་པར་གྱུར་པ་རྒྱན་རྣམས་ཐམས་ཅད་ཀྱིས་མཛེས་པར་བྱས་པའོ། །དེ་ནི་  
ཉིན་ཞག་གཅིག་འཚོ་བ་ཡིན་ཏེ། གང་གི་ཚེ་ཉི་མ་འཆར་བར་གྱུར་པ་དེའི་ཚེ་དེ་རྣམས་རྒས་འཁོགས་པར་གྱུར་ནས་འཆི་བར་འགྱུར་ཏེ་སྲོག་གཅོད་པའི་རྒྱུ་མཐུན་པ་ལས་ཡིན་ནོ། །  
མིག་བཙུམ་པའི་ཕུག་གི་རི་དེ་ལས་རིང་དུ་འདས་པ་ནའང་ཟླ་བའི་རི་བོ་ཞེས་བྱ་བའི་གསེར་གྱི་རི་མདོག་ཏུ་གྱུར་པ་དཔག་ཚད་ལྔ་བརྒྱ་པ་ཡིན་ནོ། །རི་བོ་རི་རབ་ལྷུན་པོ་ལ་འགྲན་པ་ཞེས་བྱ་  
བའི་རི་དཔག་ཚད་ལྔ་བརྒྱ་པ་ཡོད་པ་ཡིན་ཏེ། དེའི་བྱང་ཕྱོགས་ཀྱི་ལོགས་ལ་ཀེ་ཏ་ཀའི་ནགས་ཡོད་པ་དེ་ལ་ནི། རྨི་ལམ་མཐོང་བའི་བགེགས་ཞེས་བྱ་བའི་སྲིན་མོ་རབ་ཏུ་གནས་པ་ཡིན་ཏེ་  
བང་ཤིན་ཏུ་མགྱོགས་པར་གྱུར་པས་མིག་བཙུམ་ཙམ་ལའང་དཔག་ཚད་བརྒྱ་སྟོང་ཕྲག་མང་པོ་རྣམས་སུ་འགྲོ་བར་བྱད་དེ། དེས་ནི་སྐྱེས་བུ་དག་ལ་དོན་མེད་པ་དང། མི་བདེ་བ་དང། མི་  
ཕན་པ་རྣམས་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། གཞན་ཅི་བྱང་ཕྱོགས་སྒྲ་མི་སྙན་པ་དང། ཛམྦུའི་གླིང་པའི་བར་ན་རིའི་  
  
  
༄༅། །རིགས་སུ་གྱུར་པའམ། ཆུ་ཀླུང་གི་རིགས་སུ་གྱུར་པའམ་རྒྱ་མཚོའི་རིགས་སུ་གྱུར་པ་ནི། གཞན་གང་དག་ཡོད་ཅིང། གང་ལ་ཡང་བདག་ཅག་སྐྱེས་པར་མ་  
གྱུར་པའམ། ཤི་བར་མ་གྱུར་པའམ། འཆི་འཕོས་པར་མ་གྱུར་པའམ་སྐྱེས་པར་མ་གྱུར་པའམ། ལས་ཀྱིས་ཉེ་བར་འགྲོ་བ་མ་ཡིན་པར་གྱུར་པ་རྣམས་སམ། སྡུག་པ་དང་ཡིད་དུ་  
འོང་བ་རྣམས་ཐམས་ཅད་དང་ཡང་ཐ་དད་དུ་གྱུར་པ་དང། བྱེ་བ་དང། བྲལ་བ་དང། རྣམ་པར་བྲལ་བ་དང་ལྡན་པར་མ་གྱུར་པ་ཡོད་དམ་ཞེ་ན། དེ་ནི། སེན་མོའི་ཚད་ཙམ་གྱི་ཡུལ་  
གཅིག་ཀྱང་མ་མཐོང་ངོ། །གང་ལ་མཐུན་པ་དང་ཡིད་དུ་འོང་བར་གྱུར་པ་རྣམས་ཐམས་ཅད་དང་ཐ་དད་དུ་གྱུར་པ་དང། རྣམ་པར་ཞིག་པ་དང། རྣམ་པར་གྱིས་པ་དང། རྣམ་པར་བྲལ་བ་དང་  
ལྡན་པར་མ་གྱུར་པ་ནི། མེད་དོ། །དེའི་ཕྱིར་ན་རིངས་པ་རིངས་པར་འདུ་བྱེད་ཐམས་ཅད་ལས་འདོད་ཆགས་དང་བྲལ་བར་གྱིས། རྣམ་པར་གྲོལ་བར་གྱིས། སྐྱོ་བ་མེད་པར་གྱུར་ཏ་རེ། འཁོར་  
བ་ལ་ཀུན་ཏུ་ཆགས་པར་གྱུར་པ་སྐྱེས་པར་གྱུར་ཏ་རེ། སྲེད་པའི་ཞགས་པའི་དབང་དུ་ཀུན་ནས་འགྲོ་བར་མ་བྱེད་ཅིག་འཁོར་བ་ལ་མངོན་པར་དགའ་བར་མ་བྱེད་ཅིང། འཁོར་བ་འདི་ནི་  
རབ་ཏུ་འབར་བ་དང། སྡུག་བསྔལ་བ་དང། ཡིད་མི་བདེ་བ་དང་ཡོངས་སུ་ངལ་བ་ཡིན་ནོ། །མི་མཐུན་པར་གྱུར་པ་རྣམས་དང་ཕྲད་པ་དང། མཐུན་པ་རྣམས་དང་བྲལ་བར་འགྱུར་བའི་  
  
  
ཡི་དྭགས་དང། དུད་འགྲོ་རྣམས་སུའོ། །མི་དང་ལྷའི་གནས་རྣམས་སུ་བདེ་བ་ཉམས་སུ་མྱོང་བར་གྱུར་པ་རྣམས་ནི། གཡོ་ཡིན་ལ། བདེ་བ་མ་ཡིན་ཡང་གཏི་མུག་  
གིས་ཀུན་ནས་གཡོགས་པ་ཡིན་ནོ། །དེའི་ཕྱིར་ན་ཐམས་ཅད་ལའང་སྐྱོ་བ་སྐྱེ་བར་གྱིས་ཤིག་དེ་འཁོར་བར་འཁོར་བར་མ་བྱེད་དང་བདུད་ཀྱི་ཡུལ་དེ་ལ་གནས་པར་གྱུར་ཏ་རེ། ཉོན་མོངས་པ་  
རྣམས་དང་ལྷན་ཅིག་ཏུ་རྩེ་བར་མ་བྱེད་དང། ཕྱིས་འགྱོད་པ་སྐྱེ་བར་འགྱུར་བར་མ་བྱེད་ཅིག་ཅེས་དེ་ལྟར་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་པ་རྣམས་ནི། བདུད་ཀྱི་  
དབང་དུ་འགྲོ་བར་མི་འགྱུར་རོ། །དེ་ཁོ་ན་ཉིད་ཇི་ལྟ་བ་བཞིན་དུ་མཐོང་བར་འགྱུར་བ་དང། འདུ་བྱེད་རྣམས་ཐམས་ཅད་ལའང་ཆགས་པ་དང་བྲལ་བ་དང། ཉོན་མོངས་པ་རྣམས་རྣམ་པར་སྤོང་བ་དང་  
ལས་ཀྱི་མཐའ་རྣམས་བྲལ་བ་དང། ཐེ་ཚོམ་དང་ཡང་རྣམ་པར་བྲལ་བར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། སྒྲ་མི་སྙན་པ་དང་ཛམྦུའི་  
གླིང་བའི་བྱང་གི་ཕྱོགས་ན་རིའི་རིགས་སུ་གྱུར་པའམ་ཆུ་བོའི་རིགས་སུ་གྱུར་པ་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་  
ཁུ་བྱུག་གིས་གང་བའི་སྒྲ་དབྱངས་དང་ལྡན་པ་ཞེས་བྱ་བའི་རི་འཕང་དུ་ནི། དཔག་ཚད་སུམ་ཅུ་པ་སྟེ། རྒྱར་ནི། དཔག་ཚད་བཅུ་པ་ཡིན་ནོ། །རི་དེ་ལ་ནི་ཁྱུ་བྱུག་བརྒྱ་ཕྲག་མང་པོས་ཀུན་ཏུ་གང་བར་  
  
  
༄༅། །གྱུར་པ༑ ཤིང་མྱ་ངན་མེད་སྔོན་པོ་དང། མྱ་ངན་མེད་དམར་པོ་དང། འདབ་མ་བདུན་པ་དང། ཀཽ་དཱ་ལ་དང། ཀ་དམ་པ་དང། ཨ་ཤོ་ཀ་ལེ་བརྒན་དང། མེ་ཏོག་  
ཕྲེང་བ་གསར་བ་དང། སཽ་བརྞ་ཡུ་ཐཱི་ཀ་དང། སུ་མ་ནཱ་དང། ཤཱལྨ་ལི་དང། ཏཱ་ལ་བྲི་ཡཾ་དང། གླུཾ་ཀུ་ཊ་སྐྱེས་དང། ཙམ་པ་ཀ་དང། ཀུནྡ་དང། བནྡུ་ཛཱི་བ་ཀ་དང། དབྱར་གྱི་དུས་པ་དང་རྣམས་ཏེ་  
ཇི་ལྟར་ནམ་ཟླ་དང་དུས་ཚོད་ཀྱི་རྗེས་སུ་འཇུག་པར་བྱེད་པའི་མེ་ཏོག་རྣམས་ཀྱིས་རི་ལ་ཀུན་ཏུ་གང་བ་ཡིན་ནོ། །ཕྲེང་བ་ཐོགས་པ་ཞེས་བྱ་བའི་ལྷ་རེས་འགའ་རང་གི་གནས་རི་རབ་ལྷུན་པོ་བཏང་  
ནས་དེ་ལ་རྩེ་དགའ་བར་བྱེད་དོ། །རི་དེ་ནི། དགའ་བ་ཡིན་པའི་ཕྱིར་ཡང་གླུ་དང། གར་དང། རོལ་མོའི་སྒྲ་རྣམས་ཀྱིས་ཀྱང་རི་དེ་ལ་ཡིད་དགའ་བར་བྱེད་དེ། འོན་ཀྱང་ལྷ་དེ་དག་རྣམས་ཀྱི་སེམས་  
ཀུན་ནས་གཡེང་བས་རྣམ་པར་གཡེངས་པར་ཡང་མི་འགྱུར་རོ། ཁུ་བྱུག་གིས་གང་བར་གྱུར་པའི་རི་དེ་ལས་འདས་པར་གྱུར་ནས་ངང་པའི་ནགས་ཞེས་བྱ་བ་རྒྱ་མཚོའི་ཡུལ་ཕྱོགས་ན་ཡོད་  
དེ༑ ངང་པ་བརྒྱ་སྟོང་ཕྲག་རྣམས་ཁྱུས་རྒྱུ་བར་བྱེད་དོ། །དེ་ཉེ་འཁོར་རྣམས་ཉིད་ན་པདྨ་རྣམས་ཀྱིས་ཀྱང་གང་བ་ཡིན་ཞིང་རྒྱ་མཚོ་འདིའི་ས་ཕྱོགས་རྣམས་ལ་ཀཱ་རཎྜ་པ་དང། ཙཀྲ་བཱ་ཀ་དང་  
ཀ་དམྤ་དང་རྣམས་ནོར་བུའི་མཆུ་དང་ཡུ་བ་འཇམ་པོའི་མགུ་བ་ཅན་ལ་སོགས་པ་རྣམས་ཀྱིས་གང་བར་གྱུར་པ་དང། གསེར་འབར་བའི་མདོག་ལྟ་བུའི་པདྨ་རྣམས་ཀྱིས་ཀྱང་གང་བར་གྱུར་  
  
  
ཏོ། །ཉེ་འཁོར་གཞན་དེ་ལས་འདས་པར་གྱུར་ནས་རི་རབ་ལྷུན་པོའི་བྱང་གི་ཆའི་རྒྱ་མཚོའི་ཁོར་ཡུག་དཔག་ཚད་བརྒྱ་ཕྲག་བཅུར་ཉ་དང་  
ཉ་ཆེན་པོ་དང། ཆུ་སྲིན་ན་ཀྲ་དང། ཆུ་སྲིན་མ་ཀ་ར་དང་ཆུ་སྲིན་བྱིས་པ་གསོད་དང། རུས་སྦལ་རྣམས་ཀྱིས་ཡོངས་སུ་གང་བར་གྱུར་པ་ཡིན་ནོ། །ཉེ་འཁོར་ཀུན་ཡང་ཁ་དོག་ནམ་  
མཁའ་དང་མཚུངས་པར་གྱུར་པའི་ཆུ་སྔོན་པོ་ཡིན་ཏེ། ཟབས་སུ་ནི་དཔག་ཚད་སྟོང་ཕྲག་བཅུ་ཡིན་ནོ། །དེ་ན་ཡང་མོ་དུད་རྣམས་གནས་ཏེ། བདག་ཉིད་ཀྱི་དངོས་པོའི་ཚད་ནི། རྒྱང་གྲགས་  
ཙམ་ཡིན་ནོ། །སྟོབས་ཆེན་པོ་དང་ལྡན་པ་རྣམས་ཡིན་ཏེ། ཆུའི་ནང་ནས་གང་དག་གནས་པའི་རིའི་རྩེ་མོ་དེ་དག་རྣམས་ཤུགས་ཀྱིས་བསྒུལ་ནས་ལྷུང་བར་བྱེད་དོ། །གླང་པོ་ཆེ་སྟོང་གི་  
སྟོབས་རེ་རེས་འཛིན་པ་ཡིན་ནོ། །དེ་ལས་རིང་དུ་འདས་ནས་འོ་མའི་ཆུ་ཞེས་བྱ་བའི་རྒྱ་མཚོ་ཉེ་འཁོར་དུ་དཔག་ཚད་སྟོང་ཕྲག་ལྔ་ཡོད་པ་སྟེ། རྟག་ཏུ་རླབས་རྣམས་ཀྱིས་དཀྲུག་པར་བྱེད་པ། རྟག་  
ཏུ་སྤྲིན་དང་སྒྲ་སྒྲོག་པར་བྱེད་པའི་ཤིན་ཏུ་ཁྲོ་བར་གྱུར་པའི་ཀླུ་དུག་ཅན་རྣམས་ཀྱིས་གང་བར་གྱུར་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་  
གནས་ཏེ། ཛམྦུའི་གླིང་གི་བྱང་ཕྱོགས་ངོས་ན་རིའི་རིགས་སམ་ཆུ་བོའི་རིགས་སམ། རྒྱ་མཚོའི་རིགས་གཞན་གང་དག་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་  
  
  
༄༅། །རིག་གིས་མཐོང་བར་གྱུར་པ། གསེར་དང། གསེར་དམར་པོ་དང། ཤེལ་གྱི་རང་བཞིན་གྱི་རི་བརྒྱ་ཕྲག་ལྔ་ཡོད་པས་བྱང་ཕྱོགས་སྒྲ་མི་སྙན་གྱི་གླིང་དེ་ནང་བར་  
གྱི་ཉི་མའི་མདོག་དང་འདྲ་བ་དང། པདྨ་དང། པདྨའི་རྫིང་བུ་དག་གིས་ཀྱང་གང་བར་གྱུར་པ་སྟེ། ཡུལ་དེ་ནི། དཔག་ཚད་སུམ་སྟོང་པ་ཡིན་ནོ། །ཡུལ་དེ་ལས་འདས་པར་གྱུར་ནས་སྒྲ་  
མི་སྙན་དང་ཛམྦུའི་གླིང་དག་གི་བྱང་ཕྱོགས་ངོས་ལ་འོ་མ་དང་མཚུངས་པར་འཇུག་པ་ཞེས་བྱ་བའི་ཡུལ་རྣམ་པར་བཀྲ་བར་གྱུར་པ་རི་དང། ནགས་དང། ཉེ་བའི་ནགས་དང། རི་དྭགས་  
དང། བྱའང་རྣམ་པ་སྣ་ཚོགས་པ་རྣམས་ཀྱིས་ཀུན་ཏུ་གང་བར་གྱུར་པ་དང། རྟག་ཏུ་དགའ་བར་གྱུར་པའི་ལྷ་གསང་བ་པ་རྣམས་ཀྱིས་གང་བར་གྱུར་པ། རྣམ་པ་སྣ་ཚོགས་པའི་ལྗོན་  
ཤིང་དང་མེ་ཏོག་གི་ཚོགས་ཀྱིས་ཀུན་ནས་དུད་པར་གྱུར་པ་རྣམས་ཀྱིས་གང་བར་གྱུར་པས་ཉེ་འཁོར་ཉམས་དགའ་བ་ཡིན། གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་  
ལུས་ལ་རྗེས་སུ་ལྟ་ཞིང་གནས་ཏེ། བྱང་གི་སྒྲ་མི་སྙན་དང་ཛམྦུའི་གླིང་གི་བྱང་ངོས་ན་རིའི་རིགས་སུ་གྱུར་པའམ། ཆུ་བོའི་རིགས་སུ་གྱུར་པ་གཞན་ཅི་དག་ཡོད་ན། དེས་ཐོས་པ་  
ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གླིང་གཉིས་པོ་འདི་དག་གཉིས་ཀྱི་བར་ན་ཡུལ་ཕྱོགས་འགའ་ཞིག་ཀྱང་ཡོད་པ་མ་ཡིན་ནོ། །བྱང་ཕྱོགས་  
  
  
མ་གཏོགས་ཏེ། རྒྱ་ཁྱོན་དུ་ནི། དཔག་ཚང་སྟོང་ཕྲག་བཅུ་ཡིན་ནོ། །གྲོང་བྱེ་བ་ཕྲག་སུམ་ཅུ་རྩ་དྲུག་གི་རྣམ་པ་རྣམས་ཀྱིས་ཉེ་འཁོར་རྣམས་ཀུན་ཏུ་གང་བར་གྱུར་  
པ་སྟེ༑ མཆོག་ཏུ་དགའ་བ་དང་སྐལ་བ་གཞན་རྣམས་ལ་ཡང་དགའ་བ་ཡིན་ནོ། །ཤ་དང། རུས་པ་དང། ཆུ་སེར་རྣམས་དང་བྲལ་བར་གྱུར་པ་མ་གཏོགས་པ་རྒྱལ་ཆེན་བཞིའི་རིས་ཀྱི་  
ལྷ་རྣམས་ཀྱི་དྲུང་ན་ནི། འཇིགས་པ་མེད་པའང་ཡིན་ནོ། །ལྷ་རྣམས་ནི། མིག་མི་འཛུམ་པ་ཡིན་ལ། བྱང་ཕྱོགས་སྒྲ་མི་སྙན་པ་རྣམས་ནི། པགས་པ་དང། ཤ་དང། རུས་པ་དང། ཆུ་  
སེར་དང། མིག་འཛུམ་པར་བྱེད་པ་དང་བཅས་པ་ཡིན་ཞིང་བདག་གི་བ་མེད་པ་དང། ང་རྒྱལ་ཅན་མེད་པ་ཡིན་ཏེ། ཤི་ནས་ཀྱང་ངེས་པར་ལྷ་རྣམས་སུ་སྐྱེ་བར་འགྱུར་བ་ཡིན་ནོ། །སྒྱུ་དང། གཡོ་  
དང། ཕྲག་དོག་དང། ཁེངས་པ་རྣམས་དང་བྲལ་བར་གྱུར་པ་དང་རྟག་པར་རབ་ཏུ་དགའ་བར་གྱུར་བ་ཡིན་ནོ། །སྲིན་མོ་དང། ཤ་ཟ་དང། གྲུལ་བུམ་དང། སེངྒེ་དང། སྟག་དང། གུང་དང་  
སྤྱང་གི་དང། ཀླུ་དང། ལྟོ་འཕྱེ་དང། སྦྲུལ་གདེངས་ཀ་ཅན་དང། མུ་གེ་དང། ཚ་བ་དང། གྲང་བ་དང། ལྟོགས་པ་དང། སྐོམ་པ་དང། ནད་དང། ལྷས་ཆར་མི་འབེབས་པར་གྱུར་པ་རྣམས་དང་  
བྲལ་བ་དང། ཕན་ཚུན་དུ་ཀུན་དགའ་བར་བྱེད་པ་རྣམས་ཡིན་ནོ། །དེ་དག་རྣམས་ལ་འཇིགས་པར་གྱུར་པ་རྒྱལ་པོ་དང། ཆོམ་རྐུན་དང། ཆུ་དང། མེ་དང། མཚོན་ཆ་འབེབས་པས་འཇིགས་  
  
  
༄༅། །པར་བྱེད་པ་རྣམས་ཀྱང་མེད་པ་ཡིན་ནོ། །ཉིན་མོ་དང་མཚན་མོའི་ཁྱད་པར་ཡང་རྙེད་པ་མ་ཡིན་ཏེ། གསེར་གྱི་རང་བཞིན་གྱི་ལྗོན་ཤིང་རྣམས་ཀྱི་འོད་ཟེར་ཀུན་ཏུ་  
འཕྲོ་བའི་ཕྱིར་རོ། །དེ་ལ་ལྗོན་ཤིང་རྣམས་ནི། ལྷ་རི་ཎཱའི་རང་བཞིན་དང། གསེར་དམར་པོ་དང། བྱུ་རུ་དང། དངུལ་གྱི་རང་བཞིན་རྣམས་ཡིན་ནོ། །བྱ་རྣམས་ཀྱང་ལུས་རྣམ་པར་འགྱུར་བ་  
རྣམ་པ་སྣ་ཚོགས་པ་རྣམས་བྱེད་པ་དང། རྟག་པར་ཀུན་ནས་རངས་པར་གྱུར་པ་ནི། རབ་ཏུ་དགའ་བའི་སྐྱེས་བུ་རྣམས་བཞིན་ནོ། །ཤིང་དེ་དག་རྣམས་ཀྱང་སེམས་དང་ལྡན་པ་བཞིན་ནོ། །  
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་གྱི་གླིང་ན་དགའ་བ་ཡོད་པ་དང། དགའ་བ་ལས་ཀྱང་ཤིན་ཏུ་དགའ་བ་  
ཡོད་པ་གཞན་གང་ཡིན་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། བྱང་ཕྱོགས་སྒྲ་མི་སྙན་གྱི་གླིང་ན་ནི། རི་ཆེན་པོ་བཅུ་ཡོད་དེ། འདི་  
ལྟ་སྟེ༑ སཾ་ཀཱ་ཤེ་ཀ་ཞེས་བྱ་བའི་རི་དང། ར་མཉམ་པ་ཞེས་བྱ་བའི་རི་དང། རི་དྭགས་ཀྱི་དགྲ་དུལ་བ་ཞེས་བྱ་བའི་རི་དང་སྤྲིན་དཀར་པོ་འཛིན་པ་ཞེས་བྱ་བའི་རི་དང། མཐོ་  
བར་བརྩེགས་པ་ཞེས་བྱ་བའི་རི་དང། ཕྲེང་བའི་ཉེ་འཁོར་ཞེས་བྱ་བའི་རི་དང། དུས་ན་དགའ་བ་ཞེས་བྱ་བའི་རི་དང། ཀུན་དགའ་བ་འཛིན་པ་ཞེས་བྱ་བའི་རི་དང། ཡིད་ཀྱི་རྗེས་སུ་