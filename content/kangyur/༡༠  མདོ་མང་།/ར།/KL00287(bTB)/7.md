  
པདྨ་ཀུ་ཤེ་ཤ་ཡ་དང་ལྡན་པ་ཞེས་བྱ་བའི་རི་དང་སྟེ། རི་ཆེན་པོ་བཅུ་པོ་དེ་དག་གིས་བྱང་ཕྱོགས་སྒྲ་མི་སྙན་གྱི་གླིང་རྒྱ་མཚོའི་མཐར་ཐུག་པས་ཡོངས་སུ་བསྐོར་བ་  
ཡིན་ནོ༑ ༑དཔེར་ན། ཛམྦུའི་གླིང་རི་བཞིས་ཡོངས་སུ་བསྐོར་བ་ཡིན་ཏེ། གངས་ཅན་དང། འབིགས་བྱེད་དང། མ་ལ་ཡ་དང། ཏེ་སེའོ། །དེ་ཁོ་ན་བཞིན་དུ་རི་བཅུས་བྱང་ཕྱོགས་སྒྲ་མི་སྙན་གྱི་  
གླིང་ཡོངས་སུ་བསྐོར་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་དེ་དག་རྣམས་ལ་མེ་ཏོག་དང་འཁྲི་ཤིང་གི་ཚོགས་  
འཁྲིལ་བ་དང། མཚོ་དང། ཆུ་ཀླུང་དང། བྱ་དང། འབྲས་བུ་དང། རི་དྭགས་ཀྱི་རིགས་ཅི་ཡོད་པ་རྣམས་དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་  
གྱུར་པ༑ སཾ་ཀཱ་ཤེའི་རི་ལ་སཾ་ཀཱ་ཤཱ་ཞེས་བྱ་བའི་ལྗོན་ཤིང་དུས་དྲུག་ཏུ་མེ་ཏོག་འབྱུང་བར་འགྱུར་རོ། །ལྗོན་ཤིང་དེ་དག་རྣམས་ལ་ཉིན་མཚན་དུ་འོད་འབྱུང་བར་འགྱུར་ཏེ། ཛམྦུའི་གླིང་  
གི་མཚན་མོའི་མར་མེ་རྣམས་བཞིན་ནོ། །དྲིའང་དཔག་ཚད་དུ་རབ་ཏུ་འཕྱུར་བ་ཡིན་ཏེ། ཇི་ལྟར་ཅུང་ཟད་ཅིག་ཀྱང་ཛམྦུའི་གླིང་ན་ཆ་འདྲ་བ་ནི། མེད་དོ། །སཾ་ཀཱ་ཤེའི་རི་དེ་ལ་ནགས་ལྔ་ཡོད་པ་  
རྣམས་ནི། འདི་ལྟ་སྟེ། གྲིབ་མ་སྔོན་པོ་ཞེས་བྱ་བའི་ནགས་དང་བྱ་ངེས་པར་གནས་པ་ཞེས་བྱ་བའི་ནགས་དང། ཟབ་མོ་ཞེས་བྱ་བའི་ནགས་དང། སྤྲིན་དཀར་པོ་ཞེས་བྱ་བའི་ནགས་དང་  
  
  
༄༅། །རྣམ་པར་འབབ་པ་ཞེས་བྱ་བའི་ནགས་རྣམས་སོ། །དེ་ལ་སཾ་ཀཱ་ཤེའི་རི་དེ་ལས་སྤྲིན་དང་འདྲ་བ་གྱུར་པའི་མེ་ཏོག་རྣམས་རྒྱས་པའི་ཕྱིར་ན་འདི་ནི། ནམ་མཁའ་  
དང་མཚུངས་པ་ཡིན་ནོ། །དེས་ན་འདི་ནི། སཾ་ཀཱ་ཤེའི་རི་ཞེས་བྱའོ། །དེ་ལ་ཕྱོགས་གཅིག་ན་གྲིབ་མ་སྔོན་པོ་ཞེས་བྱ་བའི་ནགས་ཡོད་དོ། །དེ་ལ་གང་ཅུང་ཟད་དཀར་པོར་གྱུར་པའི་གཟུགས་  
སོང་ཞིང་འགྲོ་ལ་སོ་སོར་འགྲོ་བར་འགྱུར་བ་རྣམས་ཀྱང་ནགས་དེའི་འོད་ཀྱིས་ཀུན་ཏུ་སྣང་བར་བྱས་པའི་སྟོབས་ཀྱིས་བཻ་ཌཱུརྱ་སྔོན་པོའི་མདོག་ཏུ་འགྱུར་རོ། །བྱ་རྣམས་ཀྱང་སྔོན་པོ་དེ་དང་  
ཉིད་ན་གནས་པ་ཡིན་ནོ། །འདི་ལྟ་སྟེ། ཡིད་ཀྱི་རྗེས་སུ་མཐུན་པ་ཞེས་བྱ་བའི་བྱ་ནི། བྱང་ཕྱོགས་སྒྲ་མི་སྙན་པའི་མི་རྣམས་གྲིབ་མ་སྔོན་པོའི་ནགས་སུ་ཞུགས་པར་གྱུར་ནས་ཡིད་ཀྱི་རྗེས་སུ་  
མཐུན་པ་གང་དག་སྤྱོད་པར་བྱེད་ན་དེ་དག་བྱེད་དང་རྣམས་ཀྱིས་རྩེ་བར་བྱེད་དོ། །རྟག་པར་རབ་ཏུ་དགའ་བ་ཞེས་བྱ་བའི་བྱ་ལེགས་པར་གནས་པས་ནི། དེ་མཐོང་བར་གྱུར་པས་ཀྱང་བྱང་ཕྱོགས་  
སྒྲ་མ་སྙིན་གྱི་སྐྱེས་བུ་རྣམས་ཕྱིར་ཞིང་ཆེར་རབ་ཏུ་དགའ་བར་འགྱུར་རོ། །གྲང་བ་དང་དྲོ་བ་ཞེས་བྱ་བའི་བྱ་དེ་དག་མཐོང་བར་གྱུར་པས་ཀྱང་སྐྱེས་བུ་གྲང་བས་ཉེན་པ་རྣམས་གྲང་བར་མི་འགྱུར་རོ། །  
དྲོ་བས་ཉེན་པར་གྱུར་པ་རྣམས་ཀྱང་ཤིན་ཏུ་ཚ་བར་མི་འགྱུར་ཏེ་བྱ་དེ་དག་རྣམས་ཀྱི་མཐུས་ཡིན་ནོ། །རླུང་གི་བང་ཡོད་པ་ཞེས་བྱ་བའི་བྱ་རྣམས་ཀྱིས་ནི། ཡུད་ཙམ་གཅིག་ལ་ཡང་  
  
  
དེ་མཐོང་བར་གྱུར་པས་ཀྱང་སྐྱེས་བུ་རྣམས་གནས་གང་དང་གང་དུ་འགྲོ་འདོད་པ་དེ་དང་དེར་བྱ་དེ་དག་རྣམས་ཀྱི་སྟོབས་ཀྱིས་ཡུད་ཙམ་ལ་དཔག་ཚད་སྟོང་  
དུ་ཕྱིན་པར་འགྱུར་རོ། །ཤང་ཤང་ཏེའུ་ཞེས་བྱ་བའི་བྱ་རྣམས་ཀྱིས་ནི། གླིང་ཐམས་ཅད་ཀྱི་སྐྱེས་པ་རྣམས་ཀྱིས་རྗོད་པར་བྱེད་པའི་བརྗོད་པ་རྣམས་དང་ཆ་འདྲ་བའི་སྐད་འབྱིན་ནོ། །  
མིའི་བདེ་བའི་འཁྲིག་པས་རྟག་ཏུ་དགའ་བར་བྱེད་པ་རྣམས་ཡིན་ནོ་།ཁ་དོག་རྣམ་པ་སྣ་ཚོགས་པའི་སྒྲོ་རྣམས་ཀྱིས་ཉེ་བར་མཛེས་པར་གྱུར་ཅིང་རིན་པོ་ཆེ་བདུན་གྱི་རང་བཞིན་རྣམས་ལ་  
འདི་ལྟ་སྟེ། ཨིནྡྲ་ནཱི་ལ་དང། མརྒད་དང། རྡོ་རྗེ་དང། མུ་སཱ་ར་གལྤ་དང། ཤེལ་དང། པདྨ་རཱ་ག་དང་འདྲ་བར་གྱུར་པའི་བྱི་རུ་དང་རྣམས་སོ། །བྱ་དེ་དང་དེ་དག་རྣམས་མཐོང་བར་གྱུར་  
ནས་རབ་ཏུ་དགའ་བར་མི་འགྱུར་བ་ནི། འགའ་ཡང་མེད་དོ། །དེས་སཾ་ཀཱ་ཤེའི་རིའི་གྲི་བ་མ་སྔོན་པོའི་ནགས་ལ་སོ་སོར་བརྟགས་ནས་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་  
བྱེད་དོ༑ ༑གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་པའི་སཾ་ཀཱ་ཤེའི་རི་དེ་ལ་གྲིབ་མ་སྔོན་པོའི་ནགས་རྒལ་བར་གྱུར་  
ནས་གཞན་ནགས་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། སཾ་ཀཱ་ཤེའི་རི་ལ་བྱ་ངེས་པར་གནས་པ་ཞེས་བྱ་བའི་ནགས་  
  
  
༄༅། །གཉིས་པ་ཡོད་དོ། །དེ་ན་གནས་པར་གྱུར་པའི་བྱ་དག་ནི་རྟག་ཏུ་རབ་ཏུ་མགུ་རངས་པ་དང་པདྨའི་རྫིང་བུ་རྣམས་ཀྱང་རྟག་ཏུ་གངས་བསིལ་མོའི་འཁྱག་པས་ལེགས་  
པར་བསྔམས་པ་ཡིན་ནོ། །ཛམྦུའི་གླིང་ན་གནས་པ་གང་ཡིན་པ་ཆོས་ཀྱི་དུས་ན་འཆི་འཕོས་པར་གྱུར་པ་དེ་ལ་ངང་པའི་རྒྱལ་པོར་འགྱུར་ཏེ། དེ་དེ་ལ་རབ་ཏུ་གནས་པར་བྱེད་པ་ཡིན་ནོ།།  
དེ་བཞིན་དུ་མཚོ་མ་དྲོས་པའི་ངང་པའི་རྒྱལ་པོ་དང། རྣམ་པ་སྣ་ཚོགས་པའི་བྱ་གཞན་རྣམས་ཐམས་ཅད་རབ་ཏུ་གནས་པ་ཡིན་ནོ་།འདི་ལྟ་སྟེ། ཀཱ་རཎྜ་པཱ་དང། ཧཱ་རཱི་ཧཱ་དང། གཡུ་  
གུ་མཱ་ན་བཱ་དང། པཱ་རཱ་བ་ཧཱ་དང། ལ་ཊུ་ཥ་ཀཱ་དང། ཨི་ལ་ལི་ཀཱ་དང། རྔ་སྒྲ་པ་དང། སི་ཧྲ་དཱ་དང། དྲིས་དགའ་བ་དང། སཾ་མྲཱ་ཛྱཱ་དང། ལུས་པོ་པ་དང། སྒྲས་ཀུན་ཏུ་དགའ་བ་དང་  
དུས་དྲུག་ཏུ་རྒྱུ་བ་དང། ཟླ་བ་ཤར་བས་དགའ་བ་ཟླ་བ་ཤར་བས་དགའ་ལ་མ་ཤར་བ་ན་ཉི་མ་དང་མཚུངས་པའི་མདོག་གོ་རྟག་ཏུ་ཕྱི་རོལ་ཏུ་སྒྲས་ཀུན་ནས་རངས་པ་དང། ཙཀྲ་བཱ་ཀཱ་  
དང། གསེར་དང་མཚུངས་པར་གྱུར་པའི་མདོག་དང། ཀུ་ར་ཎ་གནས་པ་དང། ཉི་མས་མི་རེག་པ་དང། ནི་ཙུ་ན་ལུནྡཱ་དང། གཅིག་པུ་ཉོན་མོངས་པས་དགའ་བ་དང། བུང་བ་འདུ་བ་  
རྣམས་ནི། གང་དག་སྒྲ་རྣམས་དཔག་ཚད་དུ་སྙན་པར་ཐོས་པ་རྣམས་ཡིན་ཏེ། ཇི་ལྟར་ཛམྦུའི་གླིང་གི་བུང་བ་རྣམས་ཀྱིས་བ་ལང་གེགས་མེད་པར་ལྗོན་ཤིང་གི་རྩ་བ་ན་གནས་པ་བཞིན་ནོ། །  
  
  
རི་ལ་འཇུག་པར་བྱེད་པ་དང། ཁོར་ཡུག་རྒྱུ་བ་དང། སཱ་རཱ་དང། ཁྱིམ་བྱ་དང། བ་རསྡུ་རཱ་དང། པ་ར་ཌཱརྦཱ་དང། ཟེའུ་འབྲུ་ལུས་ལ་གྱོན་ནས་པདྨའི་ནང་ན་གནས་པ་དང། ཨུཏྤལ་  
སྔོན་པོ་གྲོལ་བར་གྱུར་པའི་མགྲིན་པ་དང། ཀོ་ཡཥྚི་ཀཱ་དང་བྱེའུ་ནག་མོ་དང། བྷྲྀདྒའི་སྐེ་དང། པཉྫུ་ལ་ཀཱ་དང། ཆུ་ལ་དགའ་དང། རྟག་ཏུ་དགའ་བའི་སྒྲ་སྒྲོག་པ་དང། པི་ཝང་དང་འདྲ་  
བའི་སྒྲ་དང། སྤྲིན་ལ་དགའ་བ་དང། དཔུང་འགྱེད་པ་ལ་དགའ་བ་དང། ཟིལ་པའི་ཐིགས་པ་དང། འདབ་མའི་མཐའ་ན་གནས་པ་རྣམས་ཏེ། དེ་དག་དང། གཞན་དག་རྣམས་ཀྱང་རྣམ་  
པ་སྣ་ཚོགས་པ་རྣམས་ཏེ། མཐོང་ན་ཡིད་ཀྱི་རྗེས་སུ་མཐུན་པའི་སྒྲ་འདོན་པར་བྱེད་པ། དགའ་བར་གྱུར་པའི་བྱ་ཁྲོ་བ་དང་རྣམ་པར་བྲལ་བ་རྣམས་བྱ་ངེས་པར་གནས་པའི་ནགས་ལ་བྱང་ཕྱོགས་  
སྒྲ་མི་སྙན་པའི་སྐྱས་བུ་རྣམས་དང་རྟག་པར་ལྷན་ཅིག་ཏུ་རབ་ཏུ་དགའ་བར་གྱུར་པས་རྩེ་དགའ་བར་བྱེད་དོ། །བྱ་ངེས་པར་གནས་པའི་ནགས་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་  
ཇི་ལྟ་བ་བཞིན་དུ་ཕྱི་རོལ་གྱི་ལུས་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། སཾ་ཀཱ་ཤེའི་རི་བོ་ལ་ནགས་གཞན་གསུམ་པ་གང་  
ཡོད་ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། གསུམ་པ་ནི། ཟབ་མོ་ཞེས་བྱ་བའི་ནགས་ཡོད་དེ། ལྗོན་ཤིང་ཕན་ཚུན་གྱི་ཉེ་འཁོར་རྣམས་  
  
  
༄༅། །ན་ལྗོན་ཤིང་འཐུག་པོའི་གྲིབ་མ་རྣམས་ཀྱིས་མངོན་པར་ཁྱབ་པར་གྱུར་པ་ཡིན་ནོ། །དེ་ལ་ཡང་དྲོ་བ་དང་བསིལ་བའི་གྲིབ་མ་རྣམས་ཡིན་པས་བྱང་ཕྱོགས་  
སྒྲ་མི་སྙན་པའི་སྐྱེད་བུ་སྐྱེས་མོས་ཚལ་དུ་དགའ་བ་རྣམས་ཉིད་ཤིང་གི་གསེབ་ན་རྩེ་དགའ་བར་བྱེད་དོ། །དེ་ལ་ཤིང་གི་ཚོགས་འདི་དག་རྣམས་ཡོད་པ་ཡིན་ཏེ། འདི་ལྟ་སྟེ། ཏི་ལ་  
ཀཱ་དང། ཀླུའི་མེ་ཏོག་དང། ཨེདྷཱ་ཤཱ་མཱ་ལཱ་དང། ཀོ་བ་དའི་རཱ་དང། སཱ་ལྨཱ་ལ་དང། འདོད་པར་དགའ་བ་རྣམས་དང། བྱ་ངལ་བསོ་བ་དང། སཱ་ལཱ་དང། ཏཱ་ལཱ་དང། ཤཱ་མཱ་དང། ནི་ཥྐའི་རྣམ་  
པ་དང། ཨ་མྲ་དང། ཀཱ་ར་བའི་ར་ཀཱ་དང། ཤི་ལིནྡྷཱ་དང་བ་ཀུ་ལཱ་དང། དྲིས་རངས་པ་དང། མ་དཧོ་དྷཱ་མཱ་དང། ཧིནྷཱ་ལཱ་དང། ཏ་མཱ་ལཱ་དང། ཀོ་ལ་ཀཱ་དང། སིནྡྷུ་ཙཱ་རཱ་དང། ན་ཀུ་མཱ་ལཱ་དང་  
མཚུངས་པ་དང། ཟླ་བ་འཁོར་བ་དང། གཟའ་རྒྱུ་བ་དང། རྟག་ཏུ་མེ་ཏོག་རྒྱས་པ་དང། ནི་ཙུ་ལུནྡྷཱ་དང། མུ་ཀུ་ལུནྡྷཱ་དང་ཨ་ཤཏྠ་དང། ཀེདཤུ་ཀཱ་དང། སྔོ་བསངས་ཀྱི་སེམས་དང་ཀ་བིཏྠཱ་  
དང། པི་ལཱ་དང། ནཱ་ཊ་ཀེ་རཱ་དང། པ་ན་སཱ་དང། མོ་ཙཱ་དང། སྲིང་སྒྲུབ་དང། ཀ་དཾ་པཱ་དང། སྔོན་པོ་དང། ལྷ་ཤིང་དང། རུ་ཛཱ་ཡཱ་ནའི་འདབ་མ་དང། ཆུ་སྐྱེས་དང། མནྡྷ་རཱ་དང། པདྨ་  
ཀུ་ཤེ་ཤ་ཡ་དང། ནི་ལཱ་ལཱ་དང། གངས་ཀྱི་མདོག་དང། དངུལ་གྱི་མདོག་དང། བཻ་ཌཱུརྱའི་འདབ་མ་དང། རྩེ་མོ་ངལ་བསོ་དང་ཡུལ་དུ་འཕོ་བ་དང། སྙོམས་པར་གནས་པ་ཀླུང་དུ་སྐྱེས་པ་དང་  
  
  
ཕན་ཚུན་དུ་འཐུག་པ་དང་སྣུམ་པ་དང། ཕྲག་པར་སྐྱེས་པ་དང། ཨིཏྤྲ་ཎའི་མེ་ཏོག་དང་ཨུཉྫུ་ལི་ན་དང། སཾ་ཤཱ་ཊ་ཀཱ་དང། བྱུ་རུའི་ཤིང་དང་གུར་གུམ་གྱི་སྙིང་པོ་དང། ཉེ་  
བར་བསླད་པ་དང། རྗེས་སུ་བཙུགས་པའི་སྐྱེས་པ་དང། དུ་བའི་མདོག་དང། མར་མེའི་འོད་དང། རླུང་གིས་ཤིན་ཏུ་བསྒུལ་བ་དང་ཆུ་ཤིང་དང། ཀེ་ཀི་ལཱ་མྱོས་པ་དང། མེ་ཏོག་གི་རྡུལ་མ་  
གྱོན་པ་དང། མིག་དང་བཅས་པ་བཙུམ་པ་དང། ཆ་ཤས་སུ་ཕྱེ་བའི་ཆ་དང། འབྲས་ཆན་དང་འདྲ་བ་དང། ཨུ་དྲུ་མ་འཁྲུལ་པ་དང། བུང་བ་འཁོར་བ་དང། རྩེ་མོ་འགུལ་བ་དང། རླུང་གིས་ངལ་  
བ་དང། མྱ་ངན་མེད་པ་དང། མིག་དགའ་པ་དང་དེ་དག་རྣམས་ཡིན་ནོ། །དེ་དག་ནི། ཇི་ལྟར་ཤིང་གི་རིགས་ཀྱི་གཙོ་བོར་གྱུར་པ་དྲུག་ཅུ་ཡིན་ཏེ། གང་མ་བགྲངས་པའི་ཤིང་གི་རིགས་སུ་གྱུར་པ་བར་མ་  
དང། ཐ་མ་རྣམས་ནི། མ་གཏོགས་པ་ཡིན་ནོ། །དེ་ཁོ་ན་བཞིན་དུ་ཟབ་མོ་ན་རབ་ཏུ་ཕལ་ཆེ་བར་གྱུར་པའི་འབབ་ཆུ་དང། མེ་ཏོག་དང། འབྲས་བུ་དང་བཅས་པས་དགའ་བ་ཡིན་ཏེ། བྱང་ཕྱོགས་  
སྒྲ་མི་སྙན་པའི་མི་རྣམས་འཇིགས་པ་དང་ནད་དང་གཞན་གྱི་དབང་དུ་གྱུར་པ་རྣམས་རྣམ་པར་བྲལ་བ་དང། རིམས་ནད་མེད་པ་དང། ཕན་ཚུན་དུ་ཕྲག་དོག་དང་འཐབ་རྩོད་ཀྱི་འཇིགས་པ་རྣམས་མེད་  
པར་གྱུར་ནས་རྩེ་དགའ་བར་བྱེད་དོ། །དེ་ལྟར་སཾ་ཀཱ་ཤེའི་རི་ཟབ་མོའི་ནགས་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །གཞན་ཡང་རྣལ་  
  
  
༄༅། །འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་གྱི་གླིང་གི་རི་དང་པོ་སཾ་ཀཱ་ཤེའི་ནགས་བཞི་པ་ལ་གཞན་བསིལ་  
བའི་ཆུ་ཅི་ཡོད། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་བ། བསིལ་བའི་ཆུའི་ཆུ་ཀླུང་ཆུ་རྣམས་ནི། རབ་ཏུ་ཕལ་ཆེ་བ་ཡོད་ལ། ཇི་སྐད་  
དུ་བརྗོད་པའི་ལྗོན་ཤིང་དང། མེ་ཏོག་དང། འབྲས་བུ་རྣམས་ཀྱང་ཕུན་སུམ་ཚོགས་པ་ཡིན་ནོ། །ཆུ་ཀླུང་ཡོད་པ་རྣམས་ནི། འདི་ལྟ་སྟེ། བསིལ་བའི་ཆུ་ནི། རྒྱར་དཔག་ཚད་དུ་  
གྱུར་པའོ། །ཆུ་ཀླུང་ཟབ་མོའི་ཆུ་དང། རབ་ཏུ་དང་བའི་ཆུ་དང། གཙང་བའི་ཆུ་དང། འོ་མའི་ཆུ་དང། རྒུན་འབྲུའི་ཆུ་དང། ཟླ་བ་རྒྱུ་བ་དང། འོ་ཐུག་གི་འདམ་དང། གྲམ་སག་གི་ཆུ་  
དང། ངང་ངུར་གྱིས་གང་བ་དང། ངང་པ་ཀུན་ཏུ་སྒྲ་འབྱིན་པ་དང། དབྱངས་སྙན་པ་དང། མེ་ཏོག་རྒྱུ་བ་དང། སེམས་འགྲོ་བ་དང། འུ་རུ་རུའི་སྒྲས་འབབ་པ་དང། རླབས་འབྱུང་བ་  
དང། བདེ་བའི་ཆུ་དང། ཀ་དམྤ་འཁོད་པ་ཉིད་དང། ནོར་བུའི་མཆུ་ཅན་རྣམས་ཀྱིས་འཛིན་པ་དང། ཆུ་སྲིན་ཀུ་རྨ་མང་བ་ཉིད་དང། ཉ་རོ་ཧི་འཁོར་བ་དང། རུས་སྦལ་གྱིས་གབ་པ་དང་  
ཆུ་སྲིན་ན་ཀྲས་བསྐོར་བ་དང། ཡིད་བདེ་བར་འབབ་པ་དང། དབུ་བའི་ཕྲེང་བ་དང། རབ་ཏུ་དགའ་བར་གྱུར་པའི་ཆུ་དང། རླུང་མཚུངས་པ་དང། ཆར་དང་ཆར་གྱི་རྗེས་སུ་འགྱུར་བའི་ཆུ་  
  
  
དབྱངས་ཅན་གྱི་མདོག་ཏུ་འབབ་བ་དང། དུས་སུ་འབབ་པ་དང། རིང་པ་དང། རྩེ་མོའི་དང། གསེར་གྱི་ཆུ་དང་དངུལ་གྱི་མདོག་དང། མུ་ཏིག་གི་བྱེ་མ་དང་ལྡན་པ་དང། རི་བོ་ལ་  
རྒྱུ་བ་དང། སྤྲིན་འཁོར་བ་དང། མུ་སཱ་ར་གལྤ་རྒྱན་དུ་བྱས་པ་དང། བི་དྲུ་མའི་ཤིང་དང་ལྡན་པ་དང། དཔྱིད་དགའ་བ་དང་དབྱར་སྤྲིན་རབ་ཏུ་དང་བའི་ཆུ་འབབ་པ་དང། རྩེ་མོ་ལ་  
འཇུག་པར་དགའ་བ་དང། གངས་ཡོད་པ་དང། ཉི་མ་ཤར་བར་གྱུར་པས་མི་རེག་པ་དང། མྱུར་བའི་ཆུ་དང། རླབས་རབ་ཏུ་འཇུག་པ་དང། ཨ་ཌུ་པཱ་དང། ཙུ་ལུནྡ་འབབ་པ་དང་  
དྲིའི་ཆུ་དང་ཀེ་ཏ་ཀའི་དྲིས་བསྒོས་པ་དང། དབྱར་དགའ་བ་དང་དཧུ་ན་དཧུ་མཱ་རཱ་དང། ཉེ་འཁོར་ན་ཁྱབ་པ་དང། དཔག་ཏུ་མེད་པ་འབབ་པ་དང། རྒྱབ་ནས་ཀླུང་ཀུན་ཏུ་གང་བར་རབ་ཏུ་འབབ་  
པ་དང། དམའ་བའི་ཆུ་དང། དགའ་བས་འཇུག་པ་དང། སྔོན་གྱི་དུ་བའི་སྟོབས་དང། སྤྲིན་གྱི་འགྲོས་དང། དྲི་ཟའི་དབྱངས་ཅན་དང་རྡའི་སྒྲའི་དབྱངས་ཅན་དང། སྐད་ཀྱི་དབྱངས་ཅན་  
དང། ཀླུའི་བུ་མོ་མངོན་པར་དགའ་བ་དང། རིག་པ་འཛིན་པ་རྩེ་དགའ་བས་གནས་པ་དང་རྣམས་ཡིན་ནོ། །དེ་དག་ནི། རི་སཾ་ཀཱ་ཤེའི་ནགས་བཞི་པ་སྤྲིན་དཀར་པོ་ལ་ཇི་ལྟར་འབབ་ཆུའི་  
གཙོ་བོར་གྱུར་པ་བདུན་ཅུ་ཡིན་པར་རབ་ཏུ་བརྗོད་པ་ཡིན་ནོ། །བར་མ་ཐ་མའི་ཆུ་ཀླུང་རྣམས་ནི། མ་གཏོགས་པ་ཡིན་ནོ། །གཞལ་དུ་མེད་པ་དགའ་བར་གྱུར་པའི་ཤིང་དང། མེ་ཏོག་དང་  
  
  
༄༅། །བྱ་རྣམས་ཀྱི་ཡོན་ཏན་གྱིས་བླ་ན་མེད་པར་གྱུར་པའི་བསིལ་བའི་ཆུའི་ནགས་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་  
རོལ་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་  
མིག་གིས་མཐོང་བར་གྱུར་པ། སཾ་ཀཱ་ཤེའི་རི་ལ་བི་ཤཱ་མཾ་ཞེས་བྱ་བའི་ནགས་ལྔ་པ་ཡོད་པ་ཡིན་ཏེ། གང་ལ་ཀླུ་མི་བཟད་པ་འདི་དག་རྩེ་དགའ་བར་བྱེད་པའོ། །འདི་ལྟ་སྟེ། ཁྲོ་བ་  
བྲལ་བ་དང། པཱ་སུ་ཀི་དང། སྟཥྐ་ཀོ་དང། མཆེ་བའི་དུག་དང། གློག་གི་ཕྲེང་བ་དང། སྤྲིན་གྱི་ཉེ་འཁོར་ཆོས་ལ་དབང་བ་དང། རྣམ་པ་དེ་ལྟ་བུའི་ཀླུ་སྟོང་ཕྲག་བདུན་རྩེ་དགའ་  
བྱེད་དོ༑ ༑བྱང་ཕྱོགས་སྒྲ་མི་སྙན་གྱི་ཉེ་འཁོར་རྣམས་སུ་ཆོས་ཀྱི་ཆར་པ་འབེབས་པར་བྱེད་དོ། །ཇི་ལྟར་ས་གཞི་དང་ནམ་མཁའི་ཉེ་འཁོར་རྣམས་ཀྱང་ཤིན་ཏུ་བྱང་ཕྱོགས་སྒྲ་མི་སྙན་  
པའི་འཇིག་རྟེན་པ་རྣམས་དང་འདྲ་བ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཅི་སཾ་ཀཱ་ཤེའི་རིའི་ནགས་རྣམས་ནི། ཇི་  
སྐད་དུ་སྔར་བསྟན་པ་བཞིན་དུ་གྱུར་པ་ཡིན་ལ་ལྗོན་ཤིང་རེ་རེ་ལོ་མར་གྱུར་པ་རྣམས་དང། མེ་ཏོག་ཏུ་གྱུར་པ་རྣམས་དང། འབྲས་བུར་གྱུར་པ་རྣམས་དང། ཆུ་ཀླུང་དུ་གྱུར་པ་  
  
  
རྡོའི་གསེབ་ཏུ་གྱུར་པ་རྣམས་དང། ས་ཕྱོགས་ཀྱི་ཆར་གྱུར་པ་དང། རྩྭའི་གསེབ་ཏུ་གྱུར་པ་རྣམས་དང། རིའི་ཁྲོད་ཁྲོད་དང་ཁོད་གསེང་དུ་གྱུར་པ་རྣམས་དང། འབབ་ཆུར་གྱུར་པ་  
ལའང་རུང་སྟེ། ཁབ་ཀྱིས་ཕུག་པའི་བར་ཙམ་གང་དག་ལ་ཡང་སེམས་ཅན་ཐམས་ཅད་ལན་བརྒྱ་དང། གལ་ཏེ་ལན་བརྒྱ་སྟོང་དུ་ཡང་མ་སྐྱེས་པ་དང། མ་ཤི་བ་དང། འཆི་མ་འཕོས་པ་དང་  
མ་སྐྱེས་པར་མ་གྱུར་པའམ། ཡིད་དུ་འོང་བ་རྣམས་ཐམས་ཅད་དང་ཐ་དད་དུ་མ་གྱུར་པ་དང། རྣམ་པར་གྱེས་པར་མ་གྱུར་པ་དང་རྣམ་པར་བྲལ་བར་མ་གྱུར་པ་དང། གཞན་དུ་མ་གྱུར་  
པའམ༑ དགྲར་གྱུར་པའི་ལུས་འདི་ལན་བརྒྱ་དང། དེ་ནས་ལན་སྟོང་དུ་དང། ལན་བརྒྱ་སྟོང་དུའང་སྐྱེས་པར་མ་གྱུར་པ་ནི། མེད་དོ་།གང་ལ་སེམས་ཅན་རྣམས་ཐམས་ཅད་ཀྱང་ཤི་བ་དང་སྐྱེས་  
པར་མ་གྱུར་པ་དེ་ནི། ཁབ་ཀྱི་བུག་པ་ཙམ་ཡང་གོ་སྐབས་མ་མཐོང་ངོ། །དེས་སཾ་ཀཱ་ཤེའི་རི་ལ་སོ་སོར་བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རིག་པར་བྱེད་དོ། །  
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་ལུས་ཀྱིས་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་དགའ་བར་གྱུར་པའི་རིའི་རིགས་གཞན་ཡོད་དམ་ཞེ་ན། གཞན་ཡང་རྣལ་  
འབྱོར་སྤྱོད་པ་པས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ། མཆོད་ཏུ་དགའ་བར་གྱུར་པའི་ལྷ་རྣམས་ཀྱི་དགའ་བའི་ཚལ་དང་འདྲ་བར་མཉམ་པ་  
  
  
༄༅། །ཞེས་བྱ་བའི་རི་གཞན་ཡོད་དོ། །དེའི་ལྗོན་ཤིང་དང་འབྲས་བུ་དང། ཆུ་ཀླུང་དང། རིའི་ཕུག་རྣམས་ཀྱི་དགའ་བ་ནི་རྒྱས་པར་སྔར་སཾ་ཀཱ་ཤེ་ལ་ཇི་སྐད་  
བཤད་པ་བཞིན་ནོ། །དགའ་བར་གྱུར་པའི་དུས་ཀྱི་ཁྱད་པར་རྣམས་སོ་སོར་བྱེ་བྲག་ཏུ་བྱ་སྟེ། རྭ་མཉམ་པར་གྱུར་པའི་རི་གང་ལ་རྭ་བརྒྱ་ཕྲག་གསུམ་ནི། གསེར་གྱི་ཡིན་  
ཏེ༑ མཚུངས་པ་མེད་པ་ཡིན་ནོ། །འོད་ཟེར་རྣམས་ཉི་མ་གཉིས་པ་བཞིན་དུ་གསལ་ལོ། །རྭ་བརྒྱ་ཕྲག་ལྔ་ནི། དངུལ་གྱི་རང་བཞིན་ཡིན་ཏེ། གང་ལ་དངུལ་གྱི་རང་  
བཞིན་དུ་གྱུར་པ་ནི། གང་སྔར་བཤད་པ་རྣམས་བཞིན་ནོ། །ཡོན་ཏན་རྣམས་ཐམས་ཅད་ལའང་ཁྱབ་པར་ཡོད་དེ། རྭ་མཉམ་པའི་རི་དེའི་ཉེ་འཁོར་རྣམས་ནའང་བྱང་  
ཕྱོགས་སྒྲ་མི་སྙན་པའི་སྐྱེས་བུ་རྣམས་ཟླ་བ་རྒྱས་པའི་འོད་དང་འདྲ་བ་ཡིན་ནོ། །དེ་དག་རྣམས་ནི། འཇིགས་པ་དང་བྲལ་བ་ཞེས་བྱ་བའི་མིང་དང་ལྡན་པ་ཡིན་ནོ། །འཇིགས་  
པ་དང་བྲལ་བའི་སྐྱེས་བུ་རྣམས་རྭ་མཉམ་པའི་རི་ལ་ནི། ཇི་ལྟར་རྒྱལ་ཆེན་རིས་བཞིའི་ལྷ་རྣམས་དགའ་བའི་ཚལ་ན་དབྱར་ཟླ་བ་བཞིར་ལྷ་རྫས་ཀྱི་འདོད་པའི་ཡོན་ཏན་  
ལྔས་ཡོངས་སུ་ཚིམ་པ་ཡང་དག་པར་ལྡན་པར་གྱུར་པ་ལ་རྩེ་དགའ་བར་བྱེད་པ་དེ་བཞིན་དུ་མངོན་པར་དགའ་བར་བྱེད་དོ། །དེ་ལྟ་ནའང་འཇིགས་པ་དང་བྲལ་བའི་སྐྱེས་བུ་  
  
  
ཁྱད་པར་གང་དག་ཡིན་ཞེ་ན། ལྷ་རྣམས་ནི། ཤ་དང། རུས་པ་དང། ཆུ་སེར་དང་བྲལ་བ་ཡིན་ལ། འཇིགས་པ་  
དང་མ་བྲལ་བའི་སྐྱེས་བུ་རྣམས་ནི། ཤ་དང་རུས་པ་དང་ཆུ་སེར་དང་མ་བྲལ་བར་ཡོད་པ་ཡིན་ནོ། །ལྷ་རྣམས་དང་འཇིགས་པ་དང་བྲལ་བའི་སྐྱེས་བུ་རྣམས་ཀྱི་ཁྱད་པར་  
ནི༑ དེ་ལྟར་ཡིན་ནོ། །སྐྱེས་བུ་འཇིགས་པ་དང་བྲལ་བ་རྣམས་ནི་བདག་འཛིན་མེད་པ་དང། ང་རྒྱལ་མེད་པ་དང། ངེས་པར་གོང་དུ་འགྲོ་བར་འགྱུར་བ་ཡིན་ནོ། །ལྷ་  
རྣམས་ནི། དེ་ལྟར་ཡང་མ་ཡིན་ནོ། །ཡང་འཇིགས་པ་དང་བྲལ་བའི་སྐྱེས་བུ་རྣམས་དང་རྒྱལ་ཆེན་རིས་བཞིའི་ལྷ་རྣམས་ཀྱི་སོ་སོའི་ཁྱད་པར་གང་དག་ཡིན་ན། རྭ་  
མཉམ་པའི་རིའི་ཉེ་འཁོར་རྣམས་ན་དཔག་བསམ་གྱི་ཤིང་ཉི་མ་གཉིས་པ་ལྟར་རབ་ཏུ་གསལ་བར་བྱེད་དོ། །གང་དང་གང་དག་འཇིགས་པ་དང་བྲལ་བའི་སྐྱེས་བུ་  
རྣམས་ཀྱི་སེམས་ཀྱིས་བསམ་པར་གྱུར་པ་དེ་དག་རྣམས་ལྗོན་ཤིང་དེ་རྣམས་ལས་འབྱུང་བར་འགྱུར་རོ། །ཐག་པས་བཏགས་པའམ། ནོར་བུའི་རིགས་  
རྣམས་སམ། རྒྱན་གྱི་རིགས་རྣམས་དང། ཟས་དང་སྐོམ་གྱི་ཆུ་བོའང་བརྒྱ་ཕྲག་དང། སྟོང་ཕྲག་ཀྱང་འབབ་བོ། །ཇི་སྐད་དུ་བཤད་པར་གྱུར་པའི་  
  
  
༄༅། །བྱ་རྒྱགས་པ་རྣམས་ཀྱང་རྩེ་དགའ་བར་བྱེད་དོ། །གསེར་གྱི་ལོ་མ་རྣམས་ཀྱིས་བརྒྱན་པར་གྱུར་པ་དང། བཻ་ཌཱུརྱ་སྔོན་པོ་རྣམས་ཀྱི་པདྨའི་རྫིང་  
བུ་མང་པོ་བརྒྱ་ཕྲག་དང། ཅི་སྟེན་སྟོང་ཕྲག་རྣམས་ལ་ངང་པ་རྣམས་ལ་ངང་པ་དང་ཀཱ་རཎྜ་པ་རྣམས་ཀྱིས་གང་བ། ཙཀྲ་བཱ་ཀ་རྗེས་སུ་རྒྱུ་བ་དང། རི་དྭགས་ཀྱི་ཚོགས་རྣམས་རྗེས་  
སུ་བརྟེན་པར་གྱུར་པ་ནི། གསེར་གྱི་རི་དྭགས་རྣམས་ནི། བྱུ་རུའི་རང་བཞིན་གྱི་རྭ་དང། མུ་སཱ་རའི་མིག་དང། རཱ་ཛ་བཊྚའི་རྨིག་པ་སྟེ། རི་དྭགས་ཀྱི་རིགས་གཞན་རྣམས་ཀྱིས་ཀྱང་  
རྗེས་སུ་རྒྱུ་བར་བྱེད་པ་ཡིན་ནོ། །རི་དེའི་ཉེ་འཁོར་རྣམས་ན་མུ་ཏིག་གི་དྲ་བས་སྤེལ་བར་གྱུར་པའི་འཁྲི་ཤིང་གི་ཚོགས་ཕན་ཚུན་དུ་འཁྲིལ་བས་གཡོགས་པ་དང། རྭ་མཉམ་  
པའི་རི་དེ་ལ་ཀོ་ཀི་ལ་དང། རྨ་བྱ་དང། ངང་བ་དང་རྣམས་སྒྲ་འབྱིན་པར་བྱེད་པ་དང། རི་འདི་ལ་འབབ་ཆུ་སྟོང་ཕྲག་བརྒྱས་ཀྱང་ཀུན་ཏུ་གང་བ་དང། འདི་ལ་ཆུ་ཀླུང་དུ་མ་རྣམས་  
དང། ཤིང་ཀླུང་དུ་སྐྱེས་པ་རྣམས་ཀྱིས་གང་བར་གྱུར་པ་ཡིན་ཏེ་ཉེ་འཁོར་རྣམས་ན་ཡོན་ཏན་མཐའ་ཡས་པ་དང་ལྡན་པ་ཡིན་ནོ། །དེས་བྱང་ཕྱོགས་སྒྲ་མི་སྙན་པའི་རི་བོ་གཉིས་པ་  
རྭ་མཉམ་པ་ལ་ཀུན་ཏུ་བལྟས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ལུས་སོ་སོར་རྟོགས་སོ། །ཆུ་ཀླུང་གང་དང་གང་དག་འབབ་པར་གྱུར་པ་དེ་དག་རྣམས་ནི། མཚུངས་  
  
  
།འདི་ལྟ་སྟེ་རོ་ཕུན་སུམ་ཚོགས་པ་དང། རབ་ཏུ་དང་བ་དང། དྲི་ཞིམ་པ་དང་སྐོམ་པ་སེལ་བར་བྱེད་པ་དང། བསིལ་བར་གྱུར་པ་དང་  
འཐུངས་པར་གྱུར་པ་ན་ལུས་ན་བར་མི་བྱེད་པ་དང། ཆུ་བལ་གྱི་མི་གཙང་བར་བྱས་པ་དང། ཆུ་སྲིན་མ་ཀ་རས་མ་རེག་པ་དང་འཐུངས་པས་ལུས་ཚིམ་པར་བྱེད་པ་དང་རྣམས་སོ། །ནད་  
ཀྱང་སྐྱེད་པར་མི་བྱེད་དོ། །མཚོ་རྣམས་ཀྱང་རྣམ་པ་དུ་མ་ཡོད་དོ། །འདི་ལྟ་སྟེ། རྒྱ་མཚོ་ཆེན་པོའི་སཱ་ནུ་དང། བྱེ་མས་མ་བཅོམ་པ་དང། ཤིང་ལྔ་པ་དང། ཀཱ་རཎྜ་པའི་ཀླུང་དང་ངང་པའི་  
ཆུ་དང། ཀཱ་དམྤའི་བྱ་རྣམས་ཀྱིས་བཅོམ་པ་དང། བྱ་བརྒྱ་ཕྲག་གིས་ཀུན་ཏུ་གང་བ་དང། ཆེན་པོ་རབ་ཏུ་འབབ་པ་དང་པདྨས་བཀབ་པར་གྱུར་པ་དང། འོད་མ་སྐྱེས་པ་དང་  
ཤིང་གིས་གཡོགས་པ་དང། ཟབ་མོ་དང། ཟླ་བ་དགའ་བ་དང། རྟག་ཏུ་ཟླ་བ་དང་འདྲེས་པའི་ཆུ་དང། རླབས་འཁོར་བར་གྱུར་པ་དང་འོད་མས་ཁྱབ་པར་གྱུར་པ་དང། རིག་པ་འཛིན་  
པ་དགའ་བ་དང། ཤེལ་འཁོར་བར་བྱེད་པ་དང། རླབས་གཡོ་བ་དང་ཆུ་བསྟན་པ་དང། ཉ་འཁོར་བ་དང། ཉ་དང་ཀུན་ཏུ་འབྲེལ་པ་དང། རྩེ་མོའི་གསེབ་དང། ཁྲུས་ཀྱི་རྫིང་བུའི་ཕྲེང་  
བ་དང། རླབས་རབ་ཏུ་འཇུག་པ་དང། གཙང་བའི་ཆུ་དང། ཟླ་བའི་ལུས་དང། དཀྱིལ་འཁོར་དང། དྲི་མ་མེད་པ་དང། འོད་མའི་ཆུ་དང། རྫིང་བུའི་ཕྲེང་བ་དང། རྡུལ་བ་ངལ་བསོ་  
  
  
༄༅། །བ་དང། ཟླ་བ་དགའ་བ་དང། ཤི་ལ་འཇུག་པ་དང་རླབས་གཡོ་བ་དང། ཆུ་བརྟན་པ་དང། རྟག་པའི་ཆུ་དང། ལྷ་དགའ་བ་དང། དགའ་བའི་ཆུ་དང། རོ་  
བཟང་པོ་དང། ཇི་ལྟར་འདོད་པའི་རོ་དང། ལོངས་སྤྱོད་དུ་གྱུར་པ་དང། ཀཻ་ཊུ་བྷ་དང། བདུད་རྩི་འབབ་པ་དང། མཚོའི་མཆོག་དང། ཀླུའི་བེ་རུཿ་དང། མཛེས་པ་དང། ཨརྫུ་ནཿ་  
དང་ཞེས་བྱ་སྟེ། དེ་དག་རྣམས་ནི། མཚོ་བཞི་བཅུ་རྩ་བདུན་ནོ་།རིའི་མཆོག་ཏུ་གྱུར་པ་རྭ་མཉམ་པ་འདི་དག་ཐམས་ཅད་ཀྱང་ཡོན་ཏན་བརྒྱད་པའི་ཆུ་སྔར་ཇི་སྐད་བཤད་པ་  
བཞིན་ནོ། །རྭ་མཉམ་པའི་རི་ཡང་མཐོ་བར་གྱུར་པ་ནི། ནམ་མཁའ་འབིགས་པ་བཞིན་དུ་གནས་པ་ཡིན་ནོ། །ནགས་རྣམས་ཀྱང་ཡོན་ཏན་དེ་དག་རྣམས་ཐམས་ཅད་དང་ལྡན་  
པར་གྱུར་པ་ཡིན་ཏེ། འདི་ལྟར་རྡུལ་བས་རེག་པའི་ནགས་དང་ཟླ་བའི་མདོག་དང་དངུལ་གྱི་ལྗོན་ཤིང་ནི། དངུལ་གྱི་རང་བཞིན་གྱི་ལྗོན་ཤིང་རྣམས་ཀྱིས་བསྐོར་བ་དཔག་ཚད་བརྒྱ་  
ཡིན་ནོ༑ ༑ནོར་བུའི་འོད་ཀྱི་མདོག་དང་ནགས་དེའི་ཉེ་འཁོར་ན་མཐོ་བར་གྱུར་པ་རྣམས་ནི། ནགས་དེ་ལའང་པདྨའི་རྫིང་བུ་འདི་དག་རྣམས་ཡིན་ནོ། །འདི་ལྟ་སྟེ། ཆུ་བལ་དང་རྣམ་  
པར་བྲལ་བ་དང། བུང་བས་ཁྱབ་པ་དང། དུང་གི་མདོག་དང། རྟག་པའི་ཆུ་དང། རྣམ་པར་མཐོང་བས་དགའ་བ་དང། ཀཱ་དམ་པའི་ཆུ་དང། ངང་པའི་གཤོག་པས་བཅོམ་པ་  
  
  
རབ་ཏུ་རྩེ་བར་བྱེད་པ་དང། སྐྱེ་བོ་རྣམས་མངོན་པར་དགའ་བ་དང། མགོ་བོ་མཐོང་བ་དང། བག་མེད་པ་རྣམས་རྩེ་བ་དང། རྟག་ཏུ་མངོན་པར་དགའ་བ་དང། རྟག་ཏུ་པདྨ་རབ་ཏུ་  
དགའ་བ་དང། ཆུ་ལ་སྤྱོད་པའི་ས་གཞི་དང་དེ་དག་རྣམས་ནི། ཇི་ལྟར་པདྨའི་རྫིང་བུའི་གཙོ་བོར་གྱུར་པ་བཅུ་དྲུག་ཡིན་ཏེ། གང་དག་གི་མིང་རྣམས་ཀྱང་ཤེས་པར་མི་འགྱུར་པའི་བར་  
མ་དང་ཐ་མར་གྱུར་པ་བརྒྱ་ཕྲག་རྣམས་དང། དེ་ནས་སྟོང་ཕྲག་རྣམས་ནི། མ་གཏོགས་སོ། །ཐམས་ཅད་ཀྱང་འདམ་བག་མེད་པ་དང། ཆུ་བལ་གྱིས་ཉེ་བར་མ་བཅོམ་པ་དང་  
ངང་པ་དང། ཀཱ་རཎྜ་པ་དང། ངང་ངུར་རྣམས་སྒྲ་འདོན་པར་བྱེད་པ་ཡིན་ནོ། །རྟག་ཏུ་དགའ་སྟོན་གྱི་ཉི་མར་གྱུར་པ་བྱང་ཕྱོགས་སྒྲ་མི་སྙན་པའི་སྐྱེས་བུ་རྣམས་བྱ་རྟག་ཏུ་མྱོས་པ་  
དང། ཤང་ཤང་ཏེའུ་དང། བྱ་བྷྲིངྒ་རཱ་ཛ་དང། རྨ་བྱ་རྣམས་ནགས་དང་ཉེ་བའི་ནགས་རྣམས་ན་སྒྲ་འདོན་པར་བྱེད་པ་ནི་རྭ་མཉམ་པའི་རི་ཡིན་ནོ། །རྭ་མཉམ་པའི་རི་ལ་སོ་སོར་  
བརྟགས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་སོ་སོར་རིག་པར་བྱེད་དོ། །གཞན་ཡང་འཕགས་པའི་བདེན་པ་བཞི་ལ་ལྷག་པར་མོས་པར་གྱུར་པའི་རྣལ་  
འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རྭ་མཉམ་པའི་རི་ལ་རྟག་པའམ། བརྟན་པའམ། བདེ་བའམ་བདག་དང་བཅས་པའམ། སྟོང་པ་མ་ཡིན་  
  
  
༄༅། །པའི་གནས་དག་ཡོད་དམ་ཞེ་ན། སྔར་བཞིན་ནོ། །གང་ལ་ཡང་འཁོར་བར་རྟོགས་པར་གྱུར་པའི་སེམས་ཅན་རྣམས་ཐམས་ཅད་ཀྱང་མ་སྐྱེས་པ་  
དང་མ་ཤི་བ་དང་རྒས་པར་མ་གྱུར་པའམ། མཐུན་པ་དང་ཡིད་དུའོ་བ་རྣམས་ཐམས་ཅད་ཀྱང་ཐ་དད་དུ་གྱུར་པ་དང། རྣམ་པར་གྱེས་པ་དང། རྣམ་པར་བྲལ་བ་དང། སླུ་བ་དང། ཀུན་  
ཏུ་ལྡན་པར་མ་གྱུར་པ་རྣམས་ནི། རྣལ་འབྱོར་སྤྱོད་པ་དེས་རྭ་མཉམ་པའི་རི་དེ་ལ་གནས་གཅིག་ཀྱང་མ་མཐོང་ངོ། །གང་དག་རྟག་པའམ། བརྟན་པའམ། བདེ་བའམ། བདག་  
དང་བཅས་པར་གྱུར་པའམ། སྟོང་པ་མ་ཡིན་པ་དང། གང་ལ་སེམས་ཅན་རྣམས་ཐམས་ཅད་ཀྱང་མ་སྐྱེས་པ་དང། མ་རྒས་པ་དང། མ་ཤི་བའང་མེད་དེ། མཐུན་པར་ཡིད་དུ་  
འོང་བར་གྱུར་པ་རྣམས་ནི། ཐམས་ཅད་ཀྱང་མེད་པར་འགྱུར་བ་དང་ཐ་དད་དུ་འགྱུར་བ་དང། འབྲལ་བར་འགྱུར་བ་དང། སླུ་བར་འགྱུར་བ་དང། ཀུན་ཏུ་ལྡན་པར་འགྱུར་བ་  
ཡིན་ནོ༑ ༑རབ་ཏུ་ལྡན་པར་གྱུར་པ་ཡིན་པ་ཉིད་ཀྱི་ཕྱིར་འཁོར་བ་འདི་ཐམས་ཅད་ནི། མི་རྟག་པ་ཡིན་ནོ། །དེ་ལྟར་མི་རྟག་པར་གྱུར་པའི་གནས་རྣམས་ཐམས་ཅད་གང་ལ་ཡང་  
སེམས་ཅན་རྣམས་ཐམས་ཅད་ཀྱང་མ་སྐྱེས་པ་དང། མ་ཤི་བ་དང་སྐྱེས་པར་མ་གྱུར་པ་ནི། ཁབ་ཀྱིས་ཕུག་པ་ཙམ་གྱི་ཡུལ་ཕྱོགས་ཀྱང་མེད་དོ། །འཕགས་པའི་བདེན་  
  
  
མི་སྙན་པ་རྣམས་ཀྱི་རི་བོ་གཉིས་པར་གྱུར་པ་རྭ་མཉམ་པར་གྱུར་པ་ཐམས་ཅད་ལ་ཀུན་ཏུ་བལྟས་པར་གྱུར་པས་ཀྱང་ཕྱི་རོལ་  
གྱི་ལུས་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་ནགས་དགའ་བར་གྱུར་པ་གཞན་དག་  
དམིགས་སམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ་རི་གསུམ་པའང་ཡོད་པ་ཡིན་ཏེ། རི་དྭགས་ཀྱི་དགྲ་དུལ་བ་ཞེས་བྱ་བའི་  
རིའོ༑ ༑དེ་ལ་དགའ་བར་གྱུར་པ་ཁྱད་པར་མེད་པ་གང་དག་ཡིན་པ་དེ་དག་རྣམས་ནི། སཾ་ཀཱ་ཤེའི་རི་དང་རྭ་མཉམ་པར་གྱུར་པའི་རི་ལ་ཡོངས་སུ་བསྒྲགས་པར་ཟད་དོ། །རི་དྭགས་  
ཀྱི་དགྲ་དུལ་བའི་རི་བོ་དེ་ལ་ནི། འབབ་ཆུ་དང་ཆུ་བོ་རྣམས་ཕུན་སུམ་ཚོགས་པ་དང། ཆང་གི་ཆུ་ཀླུང་ཕུན་སུམ་ཚོགས་པ་དང། གོས་ཀྱི་ལྗོན་ཤིང་ཕུན་སུམ་ཚོགས་པར་གྱུར་པ་  
རྣམས་དང། འདི་དག་ཀྱང་ཁྱད་པར་ཡིན་ཏེ། འདི་ལྟར་གསེར་དང་དངུལ་གྱི་ལྗོན་ཤིང་རྣམས་ལ་རྟག་པར་དུས་དྲུག་ཏུ་མེ་ཏོག་གི་ཕྲེང་བ་རྣམས་ཀྱིས་ཕྱུག་པར་གྱུར་ནས་ཀུན་  
དགའ་བ་དང་ལྡན་པ་བཞིན་དུ་རྒྱས་པ་ཡིན་ནོ། །ཤིང་རྣམས་ནི་རང་གི་འོད་དང་ལྡན་པར་ཉི་མ་བཞིན་དུ་རབ་ཏུ་གསལ་བར་ཡང་བྱེད་དོ། །ཕན་ཚུན་དུ་འོད་འཕྲོ་བར་གྱུར་པས་  
  
  
༄༅། །ཀྱང་རི་དྭགས་ཀྱི་དགྲ་དུལ་བའི་རི་བོ་འདི་རབ་ཏུ་གསལ་བར་བྱེད་དོ། །དེ་ལ་ནགས་འདི་དག་རྣམས་ཡོད་དོ། །འདི་ལྟ་སྟེ། གསེར་དང་ལྡན་པ་དང་  
དངུལ་མཐོན་པོར་བརྩེགས་པ་དང། མྱོས་པ་སྒོ་ང་ལས་སྐྱེས་པའི་ངོས་དང། མནན་ན་ནེམ་ལ་བཏེག་ན་འཕར་བ་དང་རྣམས་སོ། །དེ་ལ་གསེར་དང་ལྡན་པ་ཞེས་བྱ་བའི་ནགས་  
ནི༑ དཔག་ཚད་བརྒྱ་པ་སྟེ། གསེར་གྱི་ལྗོན་ཤིང་རྣམས་ལ་བུང་བས་ལེགས་པར་ཁྱབ་པར་གྱུར་པ་ཡིན་ནོ། །དངུལ་མཐོན་པོར་བརྩེགས་པའི་ནགས་དཔག་ཚད་སུམ་བརྒྱ་པ་སྟེ་  
དངུལ་གྱི་རང་བཞིན་གྱི་ལྗོན་ཤིང་རྣམས་ཀྱིས་ཀུན་ཏུ་གང་བར་གྱུར་ནས་ཟླ་བ་བརྒྱ་སྟོང་བཞིན་དུ་རྣམ་པར་གསལ་བར་བྱེད་དོ་།སེངྒེ་རྣམས་ཀྱིས་ཀྱང་ཀུན་ཏུ་གང་བ་ཡིན་  
ནོ༑ ༑ནགས་དེའང་ཐམས་ཅད་ནས་དཀར་པོར་ཀུན་ཏུ་སྣང་བ་ཡིན་ཏེ་རྟག་པར་རབ་ཏུ་དགའ་བར་གྱུར་པའི་བྱ་རྣམས་ཀྱིས་ཀྱང་ཀུན་ཏུ་གང་བ་རྣམས་ནི། ཇི་ལྟར་སྔར་བཤད་  
པ་བཞིན་ནོ། །རི་དྭགས་ཀྱི་དགྲ་དུལ་བའི་རི་བོའི་ནགས་གསུམ་པ་ནི་མྱོས་པའི་སྒོ་ང་ལས་སྐྱེས་པའི་ངོས་ཞེས་བྱ་བ་སྟེ། དེ་ལ་ནགས་དེ་ན་ནི། བག་མེད་པས་རབ་ཏུ་དགའ་  
བའི་བྱ་རྣམས་ཡོད་དོ། །ནགས་དེའི་ཉེ་འཁོར་རྣམས་ནའང་སྐྱེས་བུ་གང་དང་གང་དག་རབ་ཏུ་གནས་པར་གྱུར་པ་དེ་དག་རྣམས་ཀྱང་རྟག་ཏུ་དུལ་བ་ཞེས་བྱ་བའི་མིང་དུ་  
  
  
།སྐྱེས་བུ་དག་རྟག་ཏུ་མྱོས་པ་སྒོ་ང་ལས་སྐྱེས་པའི་ནགས་ན་རབ་ཏུ་དགའ་བར་གྱུར་པ་ཡིན་ཏེ། རང་འདོད་པ་བཞིན་དུ་གྱུར་བའི་གཟི་བརྗིད་ཀྱིས་ལྷའི་ཚོགས་རྣམས་དང་  
འདྲ་བ་ཡིན་ནོ། །རི་དྭགས་ཀྱི་དགྲ་དུལ་བའི་རི་ལ་ནགས་བཞི་པ་ནི། མནན་ན་ནེམ་ལ་བཏེག་ན་འཕར་བ་ཞེས་བྱ་བ་སྟེ། ནེམ་པ་དང་འཕར་བའི་ནགས་དེ་ན་ལྗོན་ཤིང་གང་དག་  
གསེར་དང་གསེར་རབ་ཏུ་འབར་བ་དང། བི་དྲུ་མའི་རང་བཞིན་ཡིན་པ་རྣམས་ལ་ནི། མ་བཅིངས་པའི་བྱ་རྣམས་ཀྱིས་རྟག་ཏུ་གང་བ་ཡིན་ནོ། །ནེམ་ལ་འཕར་བའི་ནགས་ནི། དཔག་  
ཚད་ལྔ་ཡིན་ནོ། །ནགས་དེའི་ཉེ་འཁོར་རྣམས་ན་སྐྱེས་བུ་གང་དག་རབ་ཏུ་གནས་པར་གྱུར་པ་དེ་དག་རྣམས་ཀྱི་ཐ་སྙད་ན་རབ་ཏུ་ཕལ་ཆེ་བར་མྱོས་པ་ཞེས་བྱ་བའི་ཡིན་ནོ། །རབ་ཏུ་  
ཕལ་ཆེ་བར་མྱོས་པའི་སྐྱེས་བུ་རྣམས་གལ་ཏེ་ནེམ་ཞིང་འཕར་བར་གྱུར་པའི་ནགས་སུ་རྩེ་དགའ་བར་བྱེད་ན། ས་དེ་དག་ནི། ཀཱ་ཤཱི་ལྟར་དཀར་ཞིང་འཇམ་པ་དང་ཤིང་བལ་འདྲ་  
བར་གཞི་མནན་ན་ནེམ་ལ་བཏེག་ན་འཕར་བ་ཡིན་ནོ། །ཇི་སྐད་དུ་བརྗོད་པའི་མེ་ཏོག་དང། འབྲས་བུ་དང། ལྗོན་ཤིང་དང། པདྨ་དང། པདྨའི་རྫིང་བུ་དང། སྒྲ་སྒྲོག་པའི་བུང་བའི་  
ཚོགས་ཀྱིས་གང་བར་གྱུར་པ་རྣམས་ནི། ནེམ་ཞིང་འཕར་བའི་ནགས་དེ་ལའང་སྔར་གྱི་བཞིན་ནོ། །དེས་བྱང་ཕྱོགས་སྒྲ་མི་སྙན་གྱི་རི་གསུམ་པ་ན་རི་དྭགས་ཀྱི་དགྲ་དུལ་བ་ལེགས་པ་  
  
  
༄༅། །མཐོང་བར་གྱུར་པས་ཀྱང་ཡང་དག་པ་ཇི་ལྟ་བར་ལུས་སོ་སོར་རིག་པར་བྱེད་དེ། སྔར་བཞིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་  
ལུས་ལ་རྗེས་སུ་ལྟ་ཞིང་གནས་ཏེ། གཞན་ཡང་བྱང་ཕྱོགས་སྒྲ་མི་སྙན་ན་དགའ་བར་གྱུར་པ་གཞན་ཅི་དམིགས་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་  
གིས་མཐོང་བར་གྱུར་པ། སྤྲིན་དཀར་པོ་རྒྱུ་བ་ཞེས་བྱ་བའི་རི་བོ་ཉེ་འཁོར་དུ་དཔག་ཚད་སྟོང་ཡིན་ནོ། །ཤིན་ཏུ་དཀར་བར་གྱུར་པའི་དངུལ་གྱི་རང་བཞིན་ཡིན་ཏེ། རི་གང་གི་འོད་ཟེར་  
གྱིས་ཟླ་བའི་འོད་ཀྱང་གསལ་བར་མི་འགྱུར་རོ། །དཔེར་ན། ཛམྦུའི་གླིང་དུ་ཟླ་བ་ཤར་བར་གྱུར་པ་ན་གཟའ་དང། རྒྱུ་སྐར་དང་སྐར་ཕྲན་གྱི་འོད་ཀྱང་མེད་པར་འགྱུར་བ་དེ་བཞིན་  
དུ་སྤྲིན་དཀར་པོ་རྒྱུ་བའི་རིས་ཀྱང་ཟླ་བའི་འོད་མི་གསལ་བར་བྱེད་དོ། །སྤྲིན་དཀར་པོ་རྒྱུ་བའི་རི་བོའི་དྲུང་དུ་ཡང་སྐྱེས་བུ་གང་དག་རབ་ཏུ་གནས་པར་བྱེད་པ་དེ་དག་རྣམས་ནི། མེ་ཏོག་  
གི་ཕྲེང་བ་གྱོན་པ་ཞེས་བྱ་བའི་མིང་དུ་འགྱུར་རོ། །སྐྱེས་ནས་སྤྲིན་དཀར་པོ་རྒྱུ་བའི་རི་པོ་ལ་རྟག་ཏུ་རྩེ་བ་ལ་ཆེད་ཆེར་བྱེད་པ་རྣམས་མེ་ཏོག་གི་ཟེ་འབྲུ་གྱོན་པར་གྱུར་ནས་རྟག་ཏུ་  
གླུས་དགའ་བར་གྱུར་བ་དང། རྒྱུན་དུ་ཡང་པདྨའི་ཚལ་རྣམས་ན་མངོན་པར་དགའ་བར་བྱེད་དོ། །སྡུག་གུ་དང་བཅས་པར་གྱུར་པ་དང་རབ་ཏུ་གཡོ་བར་བྱེད་པ་དང། རྣམ་པར་  
  
  
རྣམ་པར་འཁོར་བ་དང། རྟག་ཏུ་ཀུན་ནས་འཆིང་བ་མེད་པ་རྒྱགས་པ་དང། རྟག་ཏུ་མྱ་ངན་དང་རྣམ་པར་བྲལ་བ་རྣམས་ཡིན་ནོ། །གཞན་ཡང་སྤྲིན་དཀར་པོ་རྒྱུ་བའི་རི་དེ་  
ལ་ནགས་འདི་དག་རྣམས་ཡོད་དོ། །འདི་ལྟ་སྟེ། རྔ་སྒྲ་འབྱིན་པའི་སྒྲ་དང། ངང་ངུར་རྣམས་ཀྱིས་རྗེས་སུ་བསྒྲགས་པར་བྱེད་པ་དང། ཡིད་ཀྱི་རྗེས་སུ་མཐུན་པ་དང། ཆུ་སྒྲ་ཀུན་ནས་སྒྲོག་  
པ་དང་རྣམས་སོ། །རྔ་སྒྲ་ཀུན་ནས་སྒྲོག་པའི་ནང་དུ་ཕྲེང་བ་ཐོགས་པའི་ལྷ་རྣམས་ཀྱིས་རྔ་སྒྲ་དག་སྒྲོག་པར་བྱེད་དོ། །སྒྲ་སྙན་པར་གྱུར་པ་ནི། དཔེར་ན། ཛམྦུའི་གླིང་གི་པི་ཝང་དང་  
གླིང་བུ་དང། རྔ་པཎ་བ་དང། དུང་གི་སྒྲ་ལ་ཆགས་པར་འགྱུར་བ་ཡིན་ལ། དེ་བཞིན་དུ་རྔ་སྒྲ་ཀུན་ནས་སྒྲོག་པའི་ནགས་ན་ལྷ་རྣམས་རྔ་སྒྲ་སྒྲོག་པར་བྱེད་པ་ཡིན་ནོ། །དེ་དག་རྣམས་  
ལ་ནི༑ ཛམྦུའི་གླིང་གི་གླུ་མཁན་རྣམས་ཀྱིས་བཅུ་དྲུག་གི་ཆར་ཡང་མི་ཆོག་གོ་ཇི་སྐད་དུ་བཤད་པར་གྱུར་པའི་རི་དྭགས་དང་བྱ་དང། པདྨ་དང། ལྗོན་ཤིང་དང། ནགས་དང། ཉེ་བའི་  
ནགས་དང། ཁྲུས་ཀྱི་རྫིང་བུ་དང། མཚེའུ་དང། གསེར་དང་དངུལ་གྱི་ས་གཞིའི་ཆ་རྣམས་དང། འབབ་ཆུ་དང་རྣམས་ཀྱི་ཡོན་ཏན་རྣམས་ནི། དེ་ལྟ་དེ་ལྟར་གྱི་རྔ་སྒྲ་སྒྲོག་པའི་ནགས་ན་  
ཡོན་ཏན་རྣམས་ཐམས་ཅད་ཀྱང་ཡོད་པ་ནི། སྔར་བཞིན་ནོ། །ཕྲེང་བ་གྱོན་པར་གྱུར་པའི་སྐྱེས་བུ་རྣམས་ནི། རྔ་སྒྲ་ཀུན་ནས་སྒྲོག་པར་བྱེད་པའི་གདངས་ཀྱིས་རྟག་ཏུ་འདོད་པ་རྣམས་  
  
  
༄༅། །ལ་རྣམ་པར་ཆགས་པ་ཡིན་ཏེ། དཔེར་ན། གཞོང་པ་ཐོགས་པའི་ལྷ་རྣམས་ཀྱི་དགའ་བའི་ཚལ་གྱི་ཉེ་བའི་ནགས་བཞིན་དུ་རྟག་ཏུ་འདོད་པའི་སྒྲ་  
དང་རོ་དང་གཟུགས་དང་དྲི་རྣམས་སྤྱོད་པར་བྱེད་དོ། །ནགས་གཉིས་པ་དང་ངུར་རྣམས་ཀྱིས་ཡོངས་སུ་སྒྲོག་པར་བྱེད་པ་ཞེས་བྱ་བ་སྟེ། ནགས་དེ་ལ་ནི། ངང་ངུར་རྣམས་ཀྱིས་  
ཡོངས་སུ་སྒྲོག་པར་བྱེད་པ་དང། པདྨའི་རྫིང་བུ་རྣམས་ཀྱང་བརྒྱ་ཕྲག་རྣམས་དེ་ནས་སྟོང་ཕྲག་རྣམས་ཡོད་དོ། །དེ་དག་རྣམས་ཀྱི་ནི། མིང་ཡང་བརྗོད་ཅིང་གཟུང་བར་མི་ནུས་སོ།།  
ངང་ངུར་རྣམས་ཀྱིས་རྗེས་སུ་སྒྲོག་པའི་ནགས་ལ་རི་དྭགས་ཀྱི་རིགས་འདི་དག་རྣམས་ཡོད་པ་ནི། འདི་ལྟ་སྟེ། རྣམ་པར་བཀྲ་བའི་བཻ་ནཱ་དང། རིན་པོ་ཆེ་སྣ་བདུན་གྱིས་བརྒྱན་  
པའི་ལུས་འདུལ་བ་ཞེས་བྱ་བའི་རི་དྭགས་དང། ཀུ་རངྒཱ་དང། མ་ར་ཀཱ་དང། མ་ར་ཀཱ་འདོད་པ་དང། ཤིན་ཏུ་དགའ་བ་དང། སཾ་པཱ་བི་ནཿ་དང། རྩེ་མོ་གཡོ་བ་རྣམས་འཛིན་པར་  
བྱེད་པ་དང། ཁོར་ཡུག་གི་མིག་དང། ཀར་ཀེ་ཏའི་ལྟེ་བ་དང། གསེར་གྱི་རྭ་དང། ལོགས་དངུལ་གྱི་ལོགས་དང། རླུང་གི་ཤུགས་དང་ཤིང་གི་རྩ་བ་ན་རྒྱུ་བ་དང། ཆུའི་སྒྲ་  
འབབ་པར་འགྲོ་བར་བྱེད་པ་དང། ནགས་ཀྱི་ཕྲེང་བར་བགྲང་བ་དང། བི་དྲུ་མའི་ལུས་དང། ལ་ངའི་ལོགས་དང། ལྟོ་ལྟིར་བ་དང་བ་ར་པཱོ་ཏཱ་དང། ཤཾ་ཤཱ་རཱ་ཎཱ་དང། པགས་  
  
  
རྩ་བའི་འོད་དང། ལང་ཚོ་ལ་བབ་པ་དང། ཤིན་ཏུ་འཇམ་པ་དང། དཀར་པོའི་ཚོགས་དང་རྣམས་ཡིན་ཏེ། དེ་དག་རྣམས་ནི། རི་དྭགས་ཀྱི་རིགས་ཉི་ཤུ་རྩ་ལྔ་ཡིན་  
ནོ༑ ༑ཕྲེང་བ་གྱོན་པའི་སྐྱེས་བུ་རྣམས་དང་ལྷན་ཅིག་ཏུ་རྩེ་དགའ་བར་བྱེད་དེ། རང་གི་ལས་དང་འདྲ་བར་གྱུར་པ་རྣམ་པ་སྣ་ཚོགས་པ་རྣམས་ཉམས་སུ་མྱོང་བར་བྱེད་དོ། །སྤྲིན་དཀར་  
པོ་རྒྱུ་བའི་རི་ལ་ཡིད་ཀྱི་རྗེས་སུ་མཐུན་པ་ཞེས་བྱ་བའི་ནགས་ཡོད་དོ། །ནགས་དེ་ནས་ནི། ཕྲེང་བ་གྱོན་པའི་མི་རྣམས་ཡིད་ཀྱི་རྗེས་སུ་མཐུན་པར་གྱུར་པ་གང་དག་ཡིན་པ་དེ་དག་རྣམས་  
ཉིད་ལྗོན་ཤིང་རྣམས་ལས་ཐོབ་པར་འགྱུར། ནགས་དང་ཉེ་བའི་ནགས་རྣམས་གང་དག་ཡིན་པ་ཐམས་ཅད་ཀྱང་དགའ་བ་རྣམས་ཡིན་ཏེ། སྔར་བཞིན་ནོ། །སྤྲིན་དཀར་པོ་རྒྱུ་བའི་རི་  
པོ་ལ་ནགས་བཞི་པ་ཆུའི་སྒྲ་ཀུན་ནས་སྒྲོག་པ་ཞེས་བྱ་བ་ཡོད་དོ། །དེ་ལ་ནི། རྣམ་པ་སྣ་ཚོགས་པའི་གཟུགས་འཛིན་པར་གྱུར་པའི་རིག་པ་འཛིན་པ་རྣམས་རྩེ་བར་བྱེད་དོ། །ཡང་གང་  
གི་ཚེ་རྡུལ་གྱིས་གནོད་པར་གྱུར་པ་ན་དེའི་ཚེ་རང་འདོད་པའི་ཆ་བྱད་ཀྱིས་ཆུར་འཇུག་སྟེ། ཆུ་ལ་ཀུན་ཏུ་འཕྱོ་བར་བྱེད་དོ། །དེ་ལ་རིག་པ་འཛིན་པའི་རིགས་འདི་དག་རྣམས་ཡོད་དེ་  
འདི་ལྟ་སྟེ། བདེ་བ་ལ་ཆགས་པའི་ཤུགས་དང། འགོར་བ་མེད་པར་འགྲོ་བ་དང། ནམ་མཁའི་སྟོབས་དང། སྤྲིན་རབ་ཏུ་འབྱེད་པར་བྱེད་པ་དང། ཉི་མའི་ལམ་དུ་ལེགས་པར་རྒྱུ་བ་  
  
  
༄༅། །དང། རི་དྭགས་ཀྱི་འགྲོས་དང། བཽ་རྭཿ་དང། ཤིན་ཏུ་དུད་པ་དང། ཀུ་ཤི་ཀཱ་དང། རི་རྣམས་ལ་ཀུན་ཏུ་ཆགས་པ་དང་རྟག་ཏུ་མྱོས་པའི་དྲི་དང། ནམ་མཁའ་  
ལ་རྒྱུ་བར་བྱེད་པ་དང། མཱ་ཥཱ་ཌའི་ནང་ན་གནས་པ་དང། ཙི་མི་ཤའི་ཕུག་ན་རྒྱུ་བ་དང། རྟག་པའི་ཤུགས་དང། ངང་པའི་ཤིང་རྟ་དང། གླང་པོའི་ཤིང་རྟ་དང། གློག་འཁྱུག་པར་  
བྱེད་པ་དང། མ་ལ་ཡན་གནས་པ་དང། ཀེ་ཏ་ཀའི་ཕྲེང་བ་མཆོག་དང་ལྡན་པ་དང། བུད་མེད་ལ་སྲེད་པ་དང། ཆད་པ་རྣམས་ཀྱིས་བཏུང་བ་དང། རི་རབ་ལྷུན་པོ་ལ་གནས་པ་  
དང། ཀུན་ཏུ་ཁྱབ་པའི་ཞེན་པ་དང། རྟག་ཏུ་དགའ་བ་དང། མེ་ཏོག་གི་ཕྲེང་བ་འཕྱང་བ་དང། ས་གཞི་ལ་རྒྱུ་བ་དང། སྔགས་གསང་བ་པ་དང་རྣམས་ཏེ། དེ་དག་ནི། རིག་པ་འཛིན་  
པའི་རིགས་སུམ་ཅུ་རྩ་གཉིས་ཡིན་ལ། སྤྲིན་དཀར་པོ་རྒྱུ་བའི་རིའི་ཆུ་སྒྲ་ནས་སྒྲོག་པའི་ནགས་དེ་ཉིད་ལ་གནས་དེ་ཉིད་ལ་གནས་ནས་དགའ་བར་བྱེད་དོ། །རྣམ་པ་སྣ་ཚོགས་  
པའི་རྒྱན་རྣམས་ཀྱིས་རབ་ཏུ་བརྒྱན་ཅིང་རྣམ་པ་སྣ་ཚོགས་པའི་རྒོད་པ་དང་འགྱིང་པ་དང་རྩེ་བ་དང་ཀུན་ཏུ་སྤྱོད་པར་ཡང་བྱེད་དེ། དེའི་ལས་ཀྱི་མཐུས་ཡིན་ནོ། །དེ་འདྲ་བར་གྱུར་  
པའི་བུད་མེད་དང་ལྷན་ཅིག་ཏུ་ཞེན་པར་བྱེད་དོ། །དེ་ལྟར་སྤྲིན་དཀར་པོ་འཛིན་པའི་ནགས་དང་ཉེ་བའི་ནགས་དང་བཅས་པ་རྣམས་ཐམས་ཅད་ཀྱང་ཡང་དག་པ་ཇི་ལྟ་བ་བཞིན་དུ་  
  
  
སྤྲིན་དཀར་པོ་འཛིན་པའི་རི་བོ་འདི་ལ་གཅིག་ཏུ་ངེས་པར་གྱུར་པ་དང། རྟག་པ་དང། བརྟན་པ་དང་ཐེར་ཟུག་དང། མྱ་ངན་ལས་འདས་པར་འགྲོ་བ་ཐོབ་པའི་  
བདེ་བ་ཡོད་དམ་ཞེ་ན། དེས་རྟག་པ་དང། བརྟན་པ་དང། ཐེར་ཟུག་དང། ཡོངས་སུ་མི་འགྱུར་བའི་ཆོས་ཅན་དུ་གྱུར་པའི་བདེ་བ་ནི་གཅིག་ཀྱང་མ་མཐོང་སྟེ། ཇི་ལྟར་ཉི་མ་ལ་  
མུན་པ་བཞིན་ནོ། །དེ་ལྟར་འཇིག་རྟེན་པའི་བདེ་བ་རྣམས་ཀྱང་མྱང་བར་མངར་བ་དང། རྣམ་པར་སྨིན་པ་རྩུབ་པ་དང། ཀུན་ནས་ཉོན་མོངས་པ་ཅན་དུ་གྱུར་པ་དང། སྲེད་པ་ལས་ངེས་པར་  
འབྱུང་བ་མ་ཡིན་པ་དང། འབྲས་བུ་རྩུབ་པ་ཡིན་ཏེ། ཀིམྤ་ཀའི་འབྲས་བུ་འདྲ་བ་དུག་དང་མཚོན་དང་མེ་དང་མཚུངས་པར་གྱུར་པ་དང། དུས་དེ་ཙམ་དུ་དགའ་བར་གྱུར་པ་ཡིན་ནོ། །  
གར་མཁན་གྱི་ཚོན་རྩི་བཞིན་དུ་ཡུད་ཙམ་གཅིག་དགའ་བ་ཡིན་ནོ་།གློག་དང་མཚུངས་པར་ཤིན་ཏུ་གཡོ་བ་ཡིན་ནོ། །རིའི་འབབ་ཆུའི་ཤུགས་དང་འདྲ་བ་དང། ཉེ་བར་འཚེ་བ་དང་  
བཅས་པ་དང། དྲི་ཟའི་གྲོང་ཁྱེར་དང་མཚུངས་པར་སླུ་བར་བྱེད་པ་དང། སྐྱེ་བོ་རྣམས་ཐམས་ཅད་ཀྱང་རྣམ་པར་འཇོམས་པར་བྱེད་པ་དང། ཤིང་ཏོག་རྣམས་ཐམས་ཅད་བཞིན་དུ་ཅི་  
ནས་ཀྱང་ལྷུང་བར་འགྱུར་བར་མཚུངས་པ་དང། དུག་གི་ཟས་དང་འདྲ་བར་ཡོངས་སུ་སྨིན་པར་འགྱུར་བ་དང། སྤུ་གྲིའི་སོའི་མྱང་བ་བཞིན་དུ་ཤིན་ཏུ་རྣོ་བ་དང། ལན་བརྒྱ་སྟོང་དུ་མ་  
  
  
༄༅། །རྣམས་སུའང་སླུ་བར་བྱེད་པ་ཡིན་པ་དང། ཆུ་ཀླུང་གི་འགྲམ་གྱི་ཤིང་བཞིན་དུ་ངེས་པ་ཁོ་ནར་ལྟུང་བར་འགྱུར་བར་མཚུངས་པ་ཡིན་ནོ། །རྣམ་པ་དེ་ལྟ་བུའི་  
འདོད་པ་རྣམས་ལ་ཀུན་ཏུ་བལྟས་པར་གྱུར་ནས་རྣལ་འབྱོར་སྤྱོད་པ་ངེས་པར་སྐྱོ་བ་སྐྱེ་བར་འགྱུར་རོ། །ཡང་ཇི་ལྟ་བ་བཞིན་དུ་མཐོང་བར་གྱུར་པ་དང། ཚུལ་བཞིན་ཡིད་ལ་བྱེད་པ་  
མཐོང་བ་དང་ལྡན་ཞིང་རྣམ་པར་བྱང་བར་གྱུར་པའི་མཐོང་བ་དང་ཡང་དག་པར་ལྡན་པར་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་  
གནས་ཏེ། བྱང་ཕྱོགས་སྒྲ་མི་སྙན་ན་དགའ་བར་གྱུར་པའི་རི་དྭགས་ཀྱི་རིགས་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་  
གྱུར་པ༑ མཐོ་བར་བརྩེགས་པ་ཞེས་བྱ་བའི་རི་དཔག་ཚད་སྟོང་ཡོད་པ་ཡིན་ཏེ། ཉེ་འཁོར་རྣམས་དགའ་བར་གྱུར་པ་དང་འོད་ཀྱི་ཕྲེང་བ་དང་ལྡན་པ་ཡིན་ནོ། །དེ་ལ་ཤིང་གི་རིགས་  
ནི༑ འདི་དག་རྣམས་ཡོད་དེ། འདི་ལྟ་སྟེ། བཻ་ཌཱུརྱའི་འདབ་མ་དང་གསེར་འབར་བའི་སྡོང་བུ་དང། བྱུ་རུའི་འདབ་མ་ཅན་རྣམས་དང་དངུལ་གྱི་སྡོང་བུ་དང། གསེར་གྱི་འདབ་  
མ་དང་ལྡན་པ་མར་མེའི་གོང་བུ་རྩ་བརྒྱད་འདྲ་བ་རྣམས་ཡིན་ནོ། །རི་རྣམ་པ་དུ་མ་དང་ཤིང་གི་རིགས་གཞན་དག་རྣམས་དང་པདྨའི་རིགས་རྣམས་དང། སྐྱེད་མོས་ཚལ་གྱི་རིགས་  
  
  
རིའི་རྩེ་མོའི་རིགས་རྣམ་པ་དུ་མ་རྣམས་ཀྱང་སྔར་བཞིན་ནོ། །མཐོ་བར་བརྩེགས་པའི་ཡན་ལག་གི་བརྩེགས་པའི་རྒྱར་ནི། དཔག་ཚད་ཉིས་བརྒྱའོ། །དེའི་བརྩེགས་པ་  
གཅིག་ལ་རི་རབ་ལྷུན་པོ་ལ་གནས་པའི་ཕྲེང་བ་ཐོགས་པ་ཞེས་བྱ་བའི་ལྷ་དང་པི་ཝང་གསུམ་པ་ཞེས་བྱ་བའི་ལྷ་རྣམས་རྩེ་དགའ་བར་བྱེད་དེ། །པི་ཝང་གསུམ་པའི་ལྷ་ནི། ལྷུན་པོའི་  
བང་རིམ་བཏང་བར་གྱུར་ནས་མཐོ་བར་བརྩེགས་པའི་རི་ལ་རྩེ་དགའ་བར་བྱེད་དེ། རི་བོ་དེ་དགའ་བར་གྱུར་པའི་ཕྱིར་རོ། །མཐོན་པོ་དེའི་ཡན་ལག་གི་བརྩེགས་པའི་ཉེ་འཁོར་རྣམས་  
ནི༑ རིན་པོ་ཆེའི་རང་བཞིན་ཡིན་ཏེ། འཕང་དུ་ནི། དཔག་ཚད་ལྔ་བཅུ་ཡིན་ནོ། །བརྩེགས་མ་ལྔ་ཡོད་པའི་ཡན་ལག་གི་བརྩེགས་པའི་རྒྱར་ནི། དཔག་ཚད་ཉིས་བརྒྱ་ཡིན་ནོ། །དེ་  
ལ་བརྩེགས་མ་གཅིག་ནི། གསེར་ལ་ནོར་བུའི་ཁྲོད་ཡིན་ཏེ། རིན་པོ་ཆེ་རྣམས་ཐམས་ཅད་ཀྱང་ཁྲོད་དེ་ལས་སྐྱེ་བར་འགྱུར་རོ། །འདི་ལྟ་སྟེ། བི་དྲུ་མ་དང། བྱུ་རུ་དང། བཻ་ཌཱུརྱ་དང་  
མུ་སཱ་ར་གལྤ་དང། ཤེལ་དང། པདྨ་རཱ་ག་དང། སུ་ཀུ་མཱ་རི་ཀཱ་དང། ཨིནྡྲ་ནཱི་ལ་དང། ནཱི་ལ་ཆེན་པོ་དང། མ་བཏགས་པའི་གོས་ཀྱང་འབྱུང་ངོ། །གཉིས་པ་ནི། དངུལ་གྱི་རང་བཞིན་  
ཡིན་ཏེ༑ དངུལ་གྱི་ལྗོན་ཤིང་རྣམས་ཕུན་སུམ་ཚོགས་པ་གོ་ཤཱིརྵ་ཞེས་བྱ་བའི་ཙནྡན་སྐྱེ་བ་ཡིན་ནོ། །ལྷ་དང་ལྷ་མ་ཡིན་གྱི་འཁྲུག་པ་གང་ཡིན་པ་ལྷ་རྣམས་དང་ལྷ་མ་ཡིན་རྣམས་  
  
  
༄༅། །ལྷན་ཅིག་ཏུ་གཡུལ་བཀྱེ་བར་གྱུར་པས་མཚོན་གྱིས་རྨས་པ་རྣམས་དང་ལྷན་ཅིག་ཏུ་འགྱེལ་བར་གྱུར་པ་རྣམས་ཉིད་ཀྱི་ལྷ་རྣམས་ཀྱི་ལུས་ནད་མེད་པར་  
བྱེད་པ་ཡིན་ནོ། །གོ་ཤཱིརྵ་པ་ཞེས་བྱ་བ་ནི། རི་དེའི་ལྷན་ཅིག་སྐྱེས་པའི་མིང་ཡིན་ནོ། །དེའི་ཙནྡན་ཡང་གོ་ཤཱིརྵ་པའི་མིང་ཡིན་ནོ། །རིའི་རྩེ་མོ་གསུམ་པ་ནི། ལྷའི་བུ་མོ་དགའ་བ་ཞེས་  
བྱ་བ་ཡིན་ཏེ། གང་ལ་ལྷའི་བུ་མོ་རྣམས་རྩེ་དགའ་བར་བྱེད་པ་ནགས་དང། ཉེ་བའི་ནགས་རྣམས་དང། གསེར་དང། དངུལ་དང། བཻ་ཌཱུརྱ་རྣམས་ཀྱིས་ཟེ་འབྲུ་དང་གཞི་འཇམ་པོ་  
རྣམས་ལ་རྟག་ཏུ་རྟེན་པར་བྱེད་པ་དང། རབ་ཏུ་དགའ་བར་གྱུར་པས་དགའ་བ་དང། རོལ་པ་དང། རྩེ་བར་བྱེད་པས་རྣམ་པར་གྱུར་པའི་དགའ་བ་རྣམས་ལ་སྲེད་པས་རྣམ་པར་  
བསླད་པར་གྱུར་པའི་བྱིས་པ་སོ་སོའི་སྐྱེ་བོ་རྣམས་དམ་པའི་ཆོས་ཉན་པ་ལ་ཁ་ཕྱིར་ཕྱོགས་པར་འགྱུར་ཞིང་རྟག་ཏུ་འདོད་པ་ལ་རྣམ་པར་ཆགས་པར་གྱུར་པས་རྭ་དེའི་རྩེ་ལ་རྟག་ཏུ་  
འཁོད་པར་བྱེད་དོ། །རྭ་བཞི་པ་ནི། གང་ལ་རྒྱལ་པོ་ཆེན་པོ་བཞི་རྒུན་འབྲུའི་ནགས་དང། ཉེ་བའི་ནགས་ལ་རྩེ་དགའ་བར་བྱེད་པ་ཡིན་ནོ། །དེ་ལའང་རྟག་ཏུ་མྱོས་པའི་རི་དྭགས་  
དང། བྱ་དང། གསང་བ་པའི་ལྷ་དང་རིག་པ་འཛིན་པ་དང་མི་རྣམས་དང་ཉེ་འཁོར་རྣམས་ནའང་རྒུན་འབྲུའི་ཆུ་ཀླུང་རྣམས་རབ་ཏུ་འབབ་པ་ཡིན་ནོ། །ཁ་ཅིག་ནི། སྦྲང་རྩིའི་རོ་  
  
  
༑ཁ་ཅིག་ནི། བདུག་པ་མ་ཡིན་པ་དང་ལྡན་པའི་རོ་ཡིན་ནོ། །ཁ་ཅིག་ནི། འདྲེས་པར་གྱུར་པའི་རོ་སྟེ། རྭ་དེ་ལ་ནི་ཆུ་ཀླུང་གི་འགྲམ་རྣམས་ལས་གསེར་ས་ལེ་སྦྲམ་སྐྱེའོ། །བ་ལང་  
དང། མ་ཧི་ཥ་དང། ཕག་པ་དང། གླང་པོ་ཆེ་དང། ཅེ་སྤྱང་དང། རྔ་མོ་དང། ཕྱུགས་དང། སྤྱང་ཀི་དང། ཀླུ་དང། གུང་དང། སེངྒེ་དང། དྲེད་དང། ཝ་དང། བྱ་དང། དེ་དང་དེ་དག་རྣམས་  
དང་འདྲ་བར་གྱུར་པའི་གཟུགས་རྣམས་དང། ཁ་དོག་དུ་མར་གྱུར་པའི་རིན་པོ་ཆེའི་རང་བཞིན་ཕལ་ཆེ་བ་རྣམས་མཐོང་ངོ། །གང་གི་ཕྱིར་གང་ལ་གསེར་ས་ལེ་སྦྲམ་རྣམས་སྐྱེ་བར་  
འགྱུར་བ་ནི། རིའི་རྩེ་མོ་དེའི་ཀླས་གསེར་ས་ལེ་སྦྲམ་འདི་དག་རྣམས་ཡིན་ནོ། །བརྩེགས་མ་ལྔ་པ་གང་ལ་གསེར་གྱི་འདབ་མ་དང་བཻ་ཌཱུརྱའི་ཡུ་བ་ཅན་ཤིན་ཏུ་འཇམ་པར་གྱུར་པའི་  
པདྨ་རྣམས་སྐྱེའོ། །ཉེ་འཁོར་ཀུན་ནའང་བཻ་ཌཱུརྱའི་ལྗོན་ཤིང་རྣམས་ཀྱིས་གང་བ་ཡིན་ནོ། །དེ་ལ་པདྨའི་རྫིང་བུ་འདི་དག་རྣམས་ཡོད་དོ། །འདི་ལྟ་སྟེ། ཀུན་དགའ་ར་བའི་རྒྱས་པ་དང་  
པདྨས་ཁྱབ་པར་གྱུར་པ་དང། པདྨ་དུས་སུ་རྒྱུ་བ་དང། པདྨ་དམར་པོས་ཀུན་ཏུ་ཁྱབ་པ་དང། ཉི་མ་སྟེན་པ་དང། གཞི་འཇམ་པ་དང། མི་གཡོ་བ་དང། ལྗོན་ཤིང་དང། ཟབ་པ་དང་  
མེ་ཏོག་དྲི་ཞིམ་པ་འབྱུང་བ་དང། བརྟན་པའི་ཆུ་དང་སྟེ། དེ་དག་རྣམས་ན་པདྨའི་རྫིང་བུ་བཅུ་གཅིག་ཡིན་ནོ། །ར་དེའི་མིང་ཡང་པདྨས་ཀུན་ཏུ་ཁྱབ་པ་ཞེས་བྱ་བ་ཡིན་ནོ། །ཆུ་ཀླུང་རྣམས་  
  
  
༄༅། །ཀྱང་རྣམ་པ་སྣ་ཚོགས་པའི་དྲི་དང་རོས་ལེགས་པར་གང་བར་གྱུར་པ་རྣམས་ཉེ་འཁོར་རྣམས་ན་འབབ་སྟེ། རོ་དྲུག་དང་ལྡན་པ་ཡིན་ནོ། །འདོད་པའི་ལྗོན་ཤིང་  
རྣམས་ཐམས་ཅད་དང། ཉེ་བར་སྐྱེས་པ་དང། ལྗོན་ཤིང་དང། མེ་ཏོག་དང། ཆུ་བོ་དང། ཁྲུས་ཀྱི་རྫིང་བུ་དང་ལྡན་པ་རྣམས་ནི་སྔ་མ་བཞིན་ནོ། །དེས་རྭ་ལྔ་པ་ལ་ཀུན་ཏུ་བལྟས་པར་  
གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་ལ་ཀུན་ནས་ལྟ་བར་བྱེད་དོ། །དེས་བྱང་ཕྱོགས་སྒྲ་མི་སྙན་པ་རྣམས་ཀྱི་རི་ལྔ་པ་མཐོ་བར་བརྩེགས་པ་ཞེས་བྱ་བ་ལ་  
མངོན་པར་བལྟས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་སོ་སོར་རིག་པར་བྱེད་དོ། །གཞན་ཡང་རྣལ་འབྱོར་སྤྱོད་པ་ལས་དང་ཆོས་དག་གི་རྣམ་པར་  
སྨིན་པའི་དབང་དུ་བྱས་ནས་མཐོང་པོར་བརྩེགས་པའི་རིལ་ཀུན་ཏུ་ལྟ་སྟེ། སེམས་ཅན་འདི་དག་རྣམས་ནི། ལས་ཀྱི་ཆོས་ཀྱི་རྣམ་པར་སྨིན་པ་ཅན་ཡིན་ཏེ། རང་གི་ལས་ཀྱི་བགོ་  
སྐལ་ལ་སྤྱོད་པར་བྱེད་པ་དང། རང་གི་ལས་རྣམས་བརྟན་པར་བྱས་པ་དང། རང་གིས་ལེགས་པར་བྱས་པ་རྣམས་ཀྱིས་ནི། འདིར་སྐྱེས་པ་ཡིན་ལ། རང་གི་ལས་དེ་དག་ཟད་པར་  
གྱུར་ནས་ངེས་པར་ལྟུང་བར་འགྱུར་ཏེ། མི་དགེ་བའི་ལས་རྣམས་ཀྱིས་ནི། དམྱལ་བ་དང། ཡི་དྭགས་དང། དུད་འགྲོ་རྣམས་སུ་འགྱུར་རོ་།ལེགས་པར་བྱས་པ་རྣམས་ཀྱིས་  
  
  
ལྷ་དང་མི་རྣམས་ཀྱི་ནང་དུའོ། །མཐོ་བར་བརྩེགས་པའི་རིའི་ཉེ་འཁོར་ན་གང་དག་གནས་པ་དེ་དག་རྣམས་ནི། བདེ་བ་ལ་དགའ་བ་ཞེས་བྱ་བ་ཡིན་ནོ། །བདེ་བ་ལ་དགའ་བའི་སྐྱེས་  
བུ་རྣམས་ནི། རྟག་ཏུ་འདོད་པ་ལ་མངོན་པར་དགའ་བ་རྣམས་ཡིན་ཏེ་རྟག་ཏུ་འདོད་པ་རྣམས་ཀྱིས་ངོམས་པ་མེད་པ་རྣམས་ཡིན་ནོ། །འདི་ལྟར་ཚིགས་སུ་བཅད་པ། མེ་ལ་བུད་ཤིང་  
རྣམས་དང་ནི། །རྒྱ་མཚོ་ལ་ནི་ཆུ་བོ་ལྟར། །སྲེད་ལྡན་འདོད་པས་ངོམས་པ་མེད། །དེ་ཕྱིར་འདོད་པ་ཞི་བ་མིན། །ཞེས་བྱ་བ་ཡིན་ཏེ་འདི་ན་སེམས་ཅན་འདི་དག་རྣམས་ནི། ངེས་པ་ཁོ་ནར་  
དུ་བར་བྱ་བ་ལ་དགའ་བ་ལ་བྱེད་པ་ཡིན་པར་རྣལ་འབྱོར་བ་དེས་དྲི་མ་དང་རྣམ་པར་བྲལ་བའི་མིག་གིས་མཐོང་ངོ། །དེ་དག་རྣམས་ཀྱིས་ནི། ཤེས་པའང་མ་ཡིན་ཏེ། འདུས་བྱས་འདི་  
དག་རྣམས་ཐམས་ཅད་ནི། སྡུག་བསྔལ་གྱི་བདག་ཉིད་ཡིན་ནོ། །ཐམས་ཅད་ཀྱང་འཛད་ཅིང་འགོག་པའི་ཆོས་ཅན་ཡིན་ནོ། །སྙིང་པོ་མེད་པ་དང། སྒྲོན་མ་མེད་པ་ཡིན་ནོ། །འདི་དག་རྣམས་  
ལ་ནི༑ མཐར་ཐུག་པའི་བདེ་བ་ཡོད་པ་ཡིན་ནོ། །ཤིས་པ་མ་ཡིན་ཞིང་ཞི་བའང་མ་ཡིན་ནོ། །སེམས་ཅན་འདི་དག་རྣམས་ཐམས་ཅད་ཀྱི་སྲོག་དང། ལང་ཚོ་དང། ནད་མེད་པ་དང། བུན་སུམ་  
ཚོགས་པ་དང། འདི་དག་རྣམས་ཐམས་ཅད་ཀྱང་བདེ་བ་མ་ཡིན་ཞིང་གཙང་བ་མ་ཡིན་ལ་མི་རྟག་པ་བདག་མེད་པ་སྙིང་པོ་མེད་པ་དབུ་བ་རྡོས་པ་དང་ཆུའི་ཆུ་བུར་ལྟ་བུ་ཡིན་ཏེ། གསོན་པ་  
  
  
༄༅། །རྣམས་ནི། ཐམས་ཅད་ཀྱང་འཆི་བའི་མཐར་ཐུག་པར་འགྱུར་བ་ཡིན་ལ་ཕུན་སུམ་ཚོགས་པ་རྣམས་ཐམས་ཅད་ཀྱང་རྒུད་པའི་མཐར་ཐུག་པར་འགྱུར་བ་ཡིན་ནོ། །  
གནས་དེ་དག་རྣམས་ནི། དམྱལ་བ་དང། ཡི་དྭགས་དང། དུད་འགྲོ་དང། མི་རྣམས་མི་སླུ་བའི་ཡིན་ཏེ། དཔེར་ན། ཇི་ལྟར་ཉི་མ་ཤར་བར་གྱུར་པ་དེ་ནི། ངེས་པར་ནུབ་པར་འགྱུར་རོ། །  
དེ་ཁོ་ན་བཞིན་དུ་སྐྱེས་པ་རྣམས་ནི། ངེས་པར་འཆི་བར་བྱ་བ་ཡིན་ནོ། །ཡང་ཇི་ལྟ་ཇི་ལྟར་ས་གཞི་གཞོན་ཞིང་ལང་ཚོ་ལ་བབ་པར་གྱུར་ན། ལྗོན་ཤིང་དང། ནགས་དང། ཉེ་བའི་  
ནགས་དང། ནེའུ་གསིང་དང་བཅས་པར་འགྱུར་རོ། །ས་གཞི་དེ་རྙིང་པར་གྱུར་ན་ལྗོན་ཤིང་དང། ནགས་དང། ཉེ་བའི་ནགས་དང་མཚེའུ་དང། པདྨ་དང་བཅས་པ་རྣམས་ཀྱང་  
དེ་ལྟར་འགྱུར་རོ། །དེ་ཁོ་ན་བཞིན་དུ་སོས་ཀའི་དུས་སུ་ལང་ཚོ་ལ་བབ་པ་རྣམས་སྟོན་ཀའི་དུས་སུ་རྙིང་པར་འགྱུར་བ་དང། གཞོན་པ་རྣམས་ཐམས་ཅད་ཀྱང་རྒས་པའི་མཐར་  
ཐུག་པར་འགྱུར་བ་འདི་བྱང་ཕྱོགས་སྒྲ་མི་སྙན་པའི་མི་རྣམས་ཀྱི་གོ་བའང་མ་ཡིན་ནོ། །ཡང་ཇི་ལྟ་ཇི་ལྟར་མཚན་མོ་ཆར་བབ་པར་གྱུར་ན་ཆུ་ཀླུང་རྣམས་ཕུན་སུམ་ཚོགས་པར་  
འགྱུར་ཏེ་ཆར་བབ་པའི་དབང་གིས་ངོས་གཉིས་ཀར་ཡང་མང་དུ་འབབ་པར་འགྱུར་རོ། །ཕུན་སུམ་ཚོགས་པར་གྱུར་པ་རྣམས་ཀྱང་སྟོན་ཀ་ཟད་པ་དང་འགྲིབ་པའི་སྒོ་ནས་ཆུ་ཆུང་བར་  
  
  
།དེ་ཁོ་ན་བཞིན་དུ་དབྱར་གྱི་མཚན་མོ་ཆར་འབབ་པར་གྱུར་པ་དང་མཚུངས་པ་ནི། ཕུན་སུམ་ཚོགས་པ་རྣམས་ཡིན་ནོ་།དབྱར་གྱི་ཆར་འགགས་པར་གྱུར་ནས་སྟོན་གྱི་  
དུས་ན་ཆུ་ཀླུང་རྣམས་ཟད་ཅིང་འགྲིབ་པའི་སྒོ་དང་མཚུངས་པ་ནི། རྒུད་པ་རྣམས་ཡིན་ནོ། །འདི་ལྟ་སྟེ། ཕྱི་རོལ་གྱི་དངོས་པོ་པདྨ་རྣམས་ཀྱང་སོས་ཀའི་དུས་སུ་རྒྱས་པར་འགྱུར་ཞིང་ནད་  
མེད་པ་དང་བུང་བ་རྣམས་ཀྱིས་ཀྱང་སྟེན་པར་བྱེད་དོ། །དགུན་གྱི་དུས་ན་ནི། ཁ་བ་དང་བད་དག་གིས་བུང་བ་རྣམས་ཀྱང་ན་བས་མི་སྟེན་ནོ། །སོས་ཀའི་དུས་ཀྱི་པདྨ་དེ་ཁོ་ན་བཞིན་དུ་  
ནད་མེད་པ་ཡིན་ནོ། །དགུན་གྱི་དུས་དང་མཚུངས་པར་གྱུར་པ་ནི། ནད་མེད་པ་མ་ཡིན་པའོ། །དགུན་གྱི་དུས་ན་ནད་མེད་པ་མ་ཡིན་པས་བུང་བ་རྣམས་དང་མཚུངས་པ་ནི། ཕུན་སུམ་  
ཚོགས་པ་རྣམས་ཡིན་ནོ། །དེ་བཞིན་དུ་སེམས་ཅན་འདི་དག་རྣམས་ཀྱང་སྲེད་པས་ཤིན་ཏུ་རྣམ་པར་ཉམས་པར་གྱུར་ནས་བདག་ཉིད་ཀྱི་རྒུད་པ་རྣམས་ནི། གཏན་རིག་པར་མི་འགྱུར་  
རོ༑ ༑དེས་མཐོ་བར་བརྩེགས་པའི་རིའི་ནགས་དང། ཉེ་བའི་ནགས་དང། ལྗོན་ཤིང་དང། འབབ་ཆུ་དང། ཁྲུས་ཀྱི་རྫིང་བུ་དང་ནེའུ་གསིང་དང། རིག་པ་འཛིན་པ་དང། རི་དྭགས་དང་  
བྱ་དང། རི་ཁྲོད་དང། ཆུ་བཤལ་དང་བཅས་པ་རྣམས་ལ་ལེགས་པར་བལྟས་པར་གྱུར་པས་ཀྱང་ཡང་དག་པར་ཇི་ལྟ་བ་བཞིན་དུ་ཕྱི་རོལ་ལ་ཡང་དག་པར་ལྟ་བར་བྱེད་དོ། །གཞན་ཡང་  
  
  
༄༅། །རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་པ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་བྱང་ཕྱོགས་  
སྒྲ་མི་སྙན་ན་དགའ་བ་དང། དགའ་བའི་རིགས་སུ་གྱུར་པ་དང་དགའ་བར་གྱུར་པའི་རིའི་ཕྲེང་བ་འཛིན་པ་ཞེས་བྱ་བ་གཞན་ཡོད་པ་མཐོང་ངོ། །རི་བོ་དེའི་རྣམ་པར་བཀྲ་བའི་  
ཕྲེང་བ་རྣམས་འཛིན་པ་ཡིན་པས་དམར་པོ་དང། སྔོན་པོ་དང་དཀར་པོ་དང། མཐིང་ག་དང། སེར་པོ་དང། རྣམ་པ་སྣ་ཚོགས་རྣམས་འདྲེས་པའི་མདོག་གི་ཁ་དོག་དང་ཡང་  
ལྡན་པའི་ལྗོན་ཤིང་གི་རིགས་རྣམས་ཡོད་དོ། །འདི་ལྟ་སྟེ། སྟ་བ་ཀའི་ཤིང་དང། མྱ་ངན་མེད་པ་དང། གསེར་གྱི་ལོ་མ་དང་ལྡན་པ་དང། འཁྲི་ཤིང་དང། ཤིང་གེལ་བས་  
གཡོགས་པར་གྱུར་པ་རྣམས་སོ། །འདི་ལྟ་སྟེ། ཤིན་ཏུ་གྲོལ་བར་གྱུར་པའི་འཁྲི་ཤིང་རྣམས་དང། དགའ་བའི་ལོ་མ་དང། རླུང་གི་ཤུགས་ཀྱིས་རབ་ཏུ་གཡོ་བའི་ལོ་མ་  
རྣམས་སོ། །འདི་ལྟ་སྟེ། ཤིང་ནི་ཙུ་ལ་དང། བཻ་ཌཱུརྱའི་འདབ་མ་དང། ཆུ་ལ་སྐྱེས་པ་དང་རྣམས་སོ། །འདི་ལྟ་སྟེ། བརྒྱ་ལ་ཅུང་ཟད་དང་བི་དྲུ་མའི་འདབ་མ་དང་ཉི་མ་མཐོང་བས་དགའ་  
བར་འགྱུར་བ་རྣམས་སོ། །འདི་ལྟ་སྟེ། ཏི་ལ་ཀཱ་ས་དང་ཟླ་བའི་འོད་ཀྱིས་དགའ་བ་དང་རྣམས་སོ། །འདི་ལྟ་སྟེ། ཀུ་མུ་དའི་ཚོགས་དང་ཉི་མ་འཕོ་བ་དང་རྣམས་སོ། །འདི་ལྟ་སྟེ་  
  
  
རྣམས་སོ། །འདི་ལྟ་སྟེ། ཨུཏྤ་ལ་མཚན་མོ་དགའ་བའོ། །འདི་ལྟ་སྟེ། བནྡྷུ་ཛཱི་བི་ཀཱ་དང། དེའི་རྗེས་ཐོགས་ལ་འབྲས་བུ་  
འབྱུང་བ་དག་གོ་འདི་ལྟ་སྟེ། ཨ་མྲ་དང་དུ་བའི་དྲིས་ལྷག་པས་བསྒོས་པ་དག་གོ་འདི་ལྟ་སྟེ། མྱ་ངན་མེད་སྔོན་པོ་དང་རེག་པར་བཟོད་པ་དག་གོ་འདི་ལྟ་སྟེ། ཀུནྡཱ་དང་ཤིན་ཏུ་འཇམ་  
པ་དང་རྣམས་སོ། །འདི་ལྟ་སྟེ། ཤི་རཱི་ཥཱ་དང་གོམ་པ་བོར་བར་བཟོད་པ་དག་གོ་འདི་ལྟ་སྟེ། སེམས་པ་དང་དྲོ་བས་དགའ་བར་འགྱུར་བའི་དྲིའོ། །འདི་ལྟ་སྟེ། ཀུདྐུ་མ་དང། ཀུ་  
སུ་མཱ་དང། ཡུལ་གཞན་དུ་རྣམ་པར་རྒྱུ་བ་རྣམས་སོ། །འདི་ལྟ་སྟེ། ཀོ་བོ་དཱ་རཱ་དང་བཟང་པོ་མཐོང་བ་དག་གོ་འདི་ལྟ་སྟེ་ཡིད་བདེ་བ་དང་ལྷའི་སྐྱེ་བོ་རྣམས་དགའ་བའོ། །འདི་ལྟ་  
སྟེ༑ ནཱི་ལ་ཨུཏྤ་ལ་དང། པདྨ་དང། པདྨ་མཚོ་སྐྱེས་དང། དུས་ཐམས་ཅད་ཀྱི་མེ་ཏོག་ཅན་རྣམས་སོ། །འདི་ལྟ་སྟེ། སེངྒེ་སྭ་བྲཱ་དང་ཀཱ་དམྤ་དགའ་བ་དག་གོ་འདི་ལྟ་སྟེ། ཆུས་  
དགའ་བར་འགྱུར་བ་དང་རྐང་པའི་མཐིལ་གྱིས་བརྒྱབ་པས་མེ་ཏོག་འབྱུང་བའོ། །འདི་ལྟ་སྟེ། མྱ་ངན་མེད་དང་རང་བཞིན་གྱིས་དྲི་དང་ཁ་དོག་རྣམས་དགའ་བར་གྱུར་པའོ། །འདི་ལྟ་  
སྟེ༑ ཨ་ཌ་ཀ་དང་སྟེ། དེ་ལྟར་དེ་དག་རྣམས་ནི། ཇི་ལྟར་གཙོ་བོར་གྱུར་པའི་ལྗོན་ཤིང་མེ་ཏོག་གིས་ཕྱུག་པ་རྣམས་ཡོངས་སུ་བསྒྲགས་པ་ཡིན་ཏེ། མེ་ཏོག་གི་ལྗོན་ཤིང་གི་རིགས་  
  
  
༄༅། །ཉི་ཤུ་རྩ་གཉིས་ཡིན་ནོ། །ཕྲེང་བ་འཛིན་པའི་རི་བོའི་ཉེ་འཁོར་རྣམས་ན་ཕན་ཚུན་དུ་བསྐྱོད་པས་ལོ་འདབ་རྣམས་འཁྲིལ་བར་འགྱུར་བའི་ལྗོན་ཤིང་རྣམས་  
ཡིན་ནོ༑ ༑བུང་བའི་རིགས་ཀྱི་ཚོགས་རྣམས་ཀྱིས་ཉེ་བར་གང་བ་ཡིན་ཏེ། བུང་བ་དེ་དག་རྣམས་ཀྱང་ལ་ལ་བཻ་ཌཱུརྱའི་མདོག་ཡིན་ནོ་།ལ་ལ་ནི། གསེར་གྱི་མདོག་ཡིན་ནོ། ཁ་ཅིག་  
ནི༑ དངུལ་གྱི་མདོག་ཏུ་རྣམ་པར་སྣང་ངོ། ཁ་ཅིག་ནི། གུར་གུམ་གྱི་མདོག་གོ་ཁ་ཅིག་ནི། སྔོན་པོའོ། ཁ་ཅིག་ནི། རྣམ་པར་འདྲེས་པར་གྱུར་པའོ། ཁ་ཅིག་ནི། མཚོ་ལ་རྒྱུ་  
བའོ༑ ཁ་ཅིག་ནི། ལྗོན་ཤིང་ལ་རྒྱུ་བའོ། ཁ་ཅིག་ནི། ཤིང་གེལ་པ་ལ་རྒྱུ་བའོ། ཁ་ཅིག་ནི། ཐམས་ཅད་ལ་རྒྱུ་བའོ། །བྱ་རྣམས་ཀྱང་ཁ་ཅིག་ནི། གསེར་འབར་བའི་ལུས་ལ་  
དངུལ་གྱི་མདོག་གི་སྒྲོའོ། ཁ་ཅིག་ནི། དངུལ་གྱི་ལུས་ལ་[?]གསེར་གྱི་སྒྲོའོ། ཁ་ཅིག་ནི། བི་དྲུ་མའི་ལུས་ལ་བཻ་ཌཱུརྱའི་སྒྲོའོ། ཁ་ཅིག་ནི། བཻ་ཌཱུརྱ་དང་འདྲ་བར་གྱུར་པའི་ལུས་  
ལ་ཨིནྡྲ་ནཱི་ལའི་སྒྲོ་རྣམས་སོ། ཁ་ཅིག་ནི། ཤེལ་གྱི་མདོག་གི་ལུས་ལ་སྒྲོ་རྣམས་གསེར་གྱི་སྒྲོའི་རང་བཞིན་ནོ། ཁ་ཅིག་ནི། རིན་པོ་ཆེ་གསུམ་གྱི་ལུས་སུ་གྱུར་པ་འདི་ལྟ་  
སྟེ༑ ལུས་ནི། གསེར་གྱི་མདོག་གོ་སྒྲོ་རྣམས་ནི། དངུལ་གྱི་མདོག་གོ་།རྒྱབ་ནི། བཻ་ཌཱུརྱའི་མདོག་གོ་ཁ་ཅིག་ནི། རིན་པོ་ཆེ་བདུན་གྱི་མདོག་གི་བྱ་རྣམས་ལ་འདི་ལྟ་སྟེ། ཨིནྡྲ་  
  
  
མ་ར་ཀ་ཏ་དང། ཤེལ་དང། མུ་སཱ་ར་གལྤ་དང། བི་དྲུ་མ་དང། སུ་ཀུ་མཱ་རི་ཀཱ་དང། པདྨ་རཱ་གའི་མདོག་རྣམས་སོ། །དེ་ལྟར་རང་གི་ལས་ཀྱིས་རྣམ་པར་བཀྲ་བའི་  
ལུས་ཅན་རྣམས་ཡིན་ཏེ། གཟུགས་རྣམ་པ་དུ་མར་གྱུར་པའི་བུང་བ་རྣམས་དང་བྱ་རྣམས་ཀྱང་རྣམ་པ་སྣ་ཚོགས་པའི་སྒྲོ་དང་ལྡན་པ་དང། རྗེས་སུ་མཐུན་པ་རྣམ་པ་སྣ་ཚོགས་པའི་  
སྐད་རྗོད་པར་བྱེད་པ་ཡིན་ནོ། །ལས་སྣ་ཚོགས་པ་རྣམས་ཀྱི་ལུས་རྣམ་པར་བཀྲ་བར་གྱུར་པ་ཡིན་ནོ། །ཁ་དོག་དང་དྲི་དང་ཕྲེང་བ་དང་ལྡན་པའི་མེ་ཏོག་དུ་མ་རྣམས་འབྱུང་བའང་  
འདི་ལྟ་སྟེ། གཟུགས་དུ་མ་རྣམས་ཡིན་ནོ། །སྐྱེས་བུ་རྣམས་ཀྱིས་རང་གི་ལས་བྱས་པར་གྱུར་པའི་རང་བཞིན་ཇི་ལྟ་བ་བཞིན་ནོ། །ལྗོན་ཤིང་རྣམས་ཀྱང་གཟུགས་དང་དྲི་སྣ་ཚོགས་  
པ་ཡིན་ཞིང། བྱང་ཕྱོགས་སྒྲ་མི་སྙན་པ་རྣམས་ཀྱི་དབང་གིས་ཤིང་རྒྱན་རྒྱུ་དང་རྡོ་བ་དང་ཆུ་ཀླུང་དང་ཁྲུས་ཀྱི་རྫིང་བུ་རྣམས་ཀྱང་རྣམ་པ་དུ་མར་དགའ་བར་གྱུར་པ་དང། ཡིད་ལ་སྨོན་  
པ་བཞིན་དུ་རྣམ་པར་བཀྲ་བ་ཡིན་ཏེ། སྔོན་ལེགས་པར་བྱས་པའི་ལས་རྣམས་ཀྱི་རྒྱུ་མཚན་གྱིས་རིན་པོ་ཆེ་རྣམས་དང་ཡང་ལྡན་པ་དང། ཟས་སྐོམ་གྱི་ཆུ་བོ་རྣམས་ཀྱིས་རྣམ་པར་  
བརྒྱན་པ་དང། ལྗོན་ཤིང་དགའ་བར་གྱུར་པ་དང། སའི་ཉེ་འཁོར་གྱི་ཆ་དང་དེ་དག་རྣམས་ལ་བྱང་ཕྱོགས་སྒྲ་མི་སྙན་པའི་སྐྱས་བུ་རྣམས་རྩེ་དགའ་བར་བྱེད་དོ། །ཕྲེང་བ་འཛིན་པའི་  
  
  
༄༅། །རིའི་ཉེ་འཁོར་རྣམས་ན་རབ་ཏུ་གནས་པའི་སྐྱེས་བུ་གང་ཡིན་པ་དེ་དག་རྣམས་ལ་རྟག་ཏུ་འགྱིང་བག་ཅན་ཞེས་བྱ་བའི་མིང་འབྱུང་བར་འགྱུར་རོ། །  
ཕྲེང་བ་འཛིན་པའི་ཉེ་འཁོར་རྣམས་ལ་སྐྱེས་བུ་གང་དག་འགྱིང་བག་ཅན་ཡིན་ཏེ། ཇི་ལྟར་ཡོངས་འདུས་བརྟོལ་གྱི་རྩ་བ་ན་ལྷ་རྣམས་ཀྱི་དབྱར་ཟླ་བ་བཞི་པོ་རྣམས་མ་གཏོགས་  
པ་དང། ལྷ་རྣམས་ལ་མིག་འཛུམ་པ་མེད་པ་དང། ཤ་དང་རུས་པ་དང་ཆུ་སེར་དང་པགས་པ་མེད་པ་རྣམས་དང་འདི་དག་རྣམས་མ་གཏོགས་པ་ལྷ་རྣམས་དང་བྱང་ཕྱོགས་  
སྒྲ་མི་སྙན་གྱི་སྐྱེས་བུ་རྟག་ཏུ་འགྱིང་བག་ཅན་རྣམས་ནི། ཐམས་ཅད་ཀྱང་མཚུངས་པ་ཡིན་ནོ། །གཞན་ཡང་རྣལ་འབྱོར་སྤྱོད་པ་པ་ལས་དང་ཆོས་ལ་ཡང་དག་པར་ཀུན་ཏུ་  
ལྟ་བར་བྱེད་དེ། སེམས་ཅན་དེ་དག་རྣམས་ནི། རྒྱགས་པ་རྣམ་པ་གསུམ་གྱིས་རྒྱགས་པར་གྱུར་ནས་ལེགས་པར་སྤྱོད་པ་རྣམས་སྤྱོད་པར་མི་བྱེད་དོ། །འདི་ལྟ་སྟེ། གཟུགས་  
ཀྱིས་རྒྱགས་པ་དང་ལང་ཚོའི་རྒྱགས་པ་དང་གསོན་པའི་རྒྱགས་པ་རྣམས་ཀྱིས་རྒྱགས་པར་གྱུར་པའི་ཕྱིར་ན། ལུས་ཀྱིས་ལེགས་པར་སྤྱད་པ་རྣམས་མི་སྤྱོད་དོ། །ངག་གིས་  
ལེགས་པར་སྤྱད་པ་རྣམས་མི་སྤྱོད་དོ། །ཡིད་ཀྱིས་ལེགས་པར་སྤྱད་པ་རྣམས་མི་སྤྱོད་དོ། །ལེགས་པར་བྱས་པའི་ལས་ཀྱི་ལྷག་མ་རྣམས་ཀྱིས་ལྷ་རྣམས་སུ་སྐྱེའོ། །ལྷའི་  
  
  
ཡི་དྭགས་དང། དུད་འགྲོ་དང། མི་རྣམས་སུ་སྐྱེ་བར་འགྱུར་ཏེ། གང་གི་ཕྱིར་སྲེད་པ་ནི། དུག་གི་མཆོག་ཟས་དང་འདྲེས་  
པ་ཡིན་པའི་ཕྱིར་སེམས་ཅན་རྣམས་ལ་མཆོག་ཏུ་རྩུབ་པ་དང། མཆོག་ཏུ་འཆིང་བ་དང། མཆོག་ཏུ་ཉམ་ང་བ་ཡིན་ནོ། །དེས་བཅིངས་པའི་ཕྱིར་ན་སེམས་ཅན་འདི་དག་རྣམས་ཀྱིས་  
ནི༑ ངེས་པ་ཁོ་ནར་སྔོན་གྱི་མཐའ་དང། ཕྱི་མའི་མཐའ་དག་ཀུན་ཏུ་མི་ཤེས་པ་ཡིན་ནོ། །མངར་བའི་མཆོག་ཏུ་གྱུར་པ་ལ་འབྲས་བུ་རྩུབ་པའི་འདོད་པ་རྣམས་ཐམས་ཅད་ནི། ཀིམྤ་  
ཀ་སྨིན་པ་དང་འདྲ་པ་དང། ས་འོག་གི་ཞགས་པ་དང་འདྲ་བ་ཡིན་པ་དེ་དག་སེམས་ཅན་གྱིས་མ་རིག་གོ་གཡང་ས་དང་འདྲ་བ་དང་ཐམས་ཅད་ཀྱང་རྣམ་པར་བྲལ་བ་དང། འཆི་  
བའི་སྡུག་བསྔལ་དང། སྡུག་བསྔལ་རྣམས་ལ་དཔེ་མེད་པ་ཡིན་ནོ་།རིན་ཆེན་པོའི་འབབ་ཆུའི་ཤུགས་ལྟར་གཡོ་བ་ཡིན་པས་ལང་ཚོ་ཡང་འདི་ན་རྟག་པ་མ་ཡིན་ཏེ། བརྟན་པ་དང་  
ཡོངས་སུ་མི་འགྱུར་བའི་ཆོས་ཅན་གྱི་གནས་སྐབས་གཅིག་ཀྱང་འགྲོ་བ་ལྔ་ན་ཡོད་པ་མ་ཡིན་ནོ། །འདི་ལྟར་ཉེས་པ་བྱས་པ་ལས་ཀྱི་འཁོར་ལོའི་རླུང་གིས་ཡང་དང་ཡང་འཁོར་བར་  
གྱུར་ཏུ་ཟིན་ཀྱང་སྲོག་ཆགས་འདི་དག་རྣམས་ནི། སྐྱོ་བའང་སྐྱེ་བར་མི་འགྱུར་རོ། །ཕྲེང་བ་འཛིན་པའི་རི་དང་ཉེ་འཁོར་གྱི་སྐྱེས་བུ་རྟག་ཏུ་འགྱིང་བག་ཅན་རྣམས་ལའང་ཡང་དག་པར་  
  
  
༄༅། །བལྟས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་ལ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་  
ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་རིའི་རིགས་སུ་གྱུར་པའམ། ཆུ་ཀླུང་གི་རིགས་སུ་གྱུར་པའམ། ཁྲུས་ཀྱི་རྫིང་བུའི་རིགས་སུ་གྱུར་པ་གང་ཡིན་པ་དེ་དག་  
དགའ་བ་དང། ཤིན་ཏུ་དགའ་བ་དང། མཆོག་ཏུ་དགའ་བར་གྱུར་པ་གཞན་གང་དག་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་  
པ༑ བྱང་ཕྱོགས་སྒྲ་མི་སྙན་ན་ཤིན་ཏུ་དགའ་བར་གྱུར་པའི་རིའི་རིགས་གཞན་ངག་ཀྱང་ཡོད་དོ། །འདི་ལྟ་སྟེ། དུས་ན་དགའ་བ་ཞེས་བྱ་བའི་རི་བོ་རྒྱར་དཔག་ཚད་སྟོང་ཡོད་པ་  
མཐོར་དཔག་ཚད་སུམ་ཅུ་པར་གྱུར་པའོ། །དེ་ལ་ཡང་དུས་དྲུག་པོ་འདི་དག་རྣམས་ཉིད་རྟག་ཏུ་ཉེ་བར་གནས་པ་ཡིན་ཏེ། འདི་ལྟ་སྟེ། དགུན་སྟོད་དང། དགུན་སྨད་དང། སོས་ཀ་དང་  
དཔྱིད་ཀ་དང། དབྱར་དང། སྟོན་ལ་སོགས་པའོ། །རི་དེ་ལ་ཡུལ་ཕྱོགས་འདི་དག་དང། དགུན་སྟོད་ནི། གང་དག་ཡིན་ཞིང། དེ་ལའང་དགུན་སྟོད་སྐྱེ་བའི་ལྗོན་ཤིང་གི་མེ་ཏོག་  
རབ་ཏུ་རྒྱས་པ་རྣམས་ཡིན་ན། དེ་ལ་དགུན་སྟོད་སྐྱེ་བའི་ལྗོན་ཤིང་གི་རིགས་རྣམས་ནི། འདི་ལྟ་སྟེ། སྭ་རི་ཤཱངྒ་ན་དང་ཁྲོ་བ་དང། བད་ཀྱིས་རྒས་པ་དང། བུང་བ་བགྲོད་  
  
  
དེ་ངེས་པར་དྲི་ཞིམ་པ་དང། མྱུ་གུ་མེད་པ་དང། ཙཀྲ་པཱ་ཀཱས་རྗེས་སུ་སྒྲ་སྒྲོག་པ་དང། མཆོག་ཏུ་དགའ་བར་འགྱུར་བའི་མེ་ཏོག་དང། གླུ་ཕུན་སུམ་ཚོགས་པ་དང། ཟབ་  
མོར་སྐྱེས་པ་དང། ནི་ཏཱནྟཾ་དང། མཆོག་ཏུ་ཁྲོ་བ་དང། ཉི་མ་དང་བཅས་པ་དང། མེ་ཏོག་བཅོ་ལྔ་པོ་དེ་དག་རྣམས་ནི། དགུན་སྟོད་ཀྱི་དུས་སུ་སྟེ། དགུན་སྟོད་སྐྱེ་བ་རྣམས་ཡིན་ནོ། །དུས་  
ན་དགའ་བའི་རི་བོའི་ཡུལ་ཕྱོགས་གཉིས་པ་ལ་ནི། དགུན་སྨད་ཀྱི་དུས་སུ་འབྱུང་བ་རྣམས་ཡིན་ནོ། །དེ་ལ་མེ་ཏོག་གི་རིགས་འདི་དག་རྣམས་དུས་སུ་དགའ་བའི་རི་ལ་དགུན་སྨད་ཁ་  
འབྱེ་བ་ཡིན་ཏེ། བྱང་ཕྱོགས་སྒྲ་མི་སྙན་པའི་རི་ལ་བྱང་ཕྱོགས་སྒྲ་མི་སྙན་པ་རྣམས་ཀྱི་དབང་གི་འབྲས་བུ་ཡིན་ནོ། །དུས་ན་དགའ་བའི་རི་བོའི་ཡུལ་ཕྱོགས་གཞན་ལ་ནི། སོ་ས་  
ཀའི་དུས་སུ་འབྱུང་བར་འགྱུར་ཏེ། དེ་ལ་མེ་ཏོག་གི་རིགས་ནི། འདི་དག་རྣམས་ཡིན་ནོ། །འདི་ལྟ་སྟེ། ཤིན་ཏུ་ཁ་བྱེ་བ་དང། པདྨ་དང་ཀུ་ར་བ་ཀཾ་དང། དྲི་མང་བ་དང། བུང་པ་འཁོར་  
བ་དང། ས་མ་མ་ཏ་དང། མྱ་ངན་མེད་དང། ཀིཾ་ཤུ་ཀ་དང་མྱ་ངན་མེད་སྔོན་པོ་དང། འགྲིབ་པ་མེད་པའི་དྲི་དང། ཀུ་མུ་ཌ་དང། ཨ་མྲ་ཌ་ཀཾ་དང། ཀླུང་དུ་སྐྱེ་བ་དང་ལྡན་པ་དང། ནི་ཙི་  
ཏ་དང། ལ་མྲ་དང། བཱནྟི་ཀ་དང། མེ་ཏོག་ལ་བྱ་དགའ་བ་དང་རྟག་ཏུ་མེ་ཏོག་ཁ་འབྱེ་བ་དང། འདབ་མ་སྟོང་པ་དང་རྣམས་ཡིན་ནོ། །ཉི་ཤུ་པོ་འདི་དག་རྣམས་ནི། སོས་ཀའི་དུས་  
  
  
༄༅། །སུ་ཡིན་ཏེ། ཡུ་ཏི་ཀ་དང་དུས་སུ་རྒྱུ་བའི་མེ་ཏོག་གི་རིགས་རྣམས་ཀྱང་ཡིན་ནོ། །དུས་སུ་དགའ་བའི་རིའི་ཡུལ་ཕྱོགས་གཞན་ལ་ནི། དཔྱིད་ཀྱི་མེ་ཏོག་གི་  
རིགས་འདི་དག་རྣམས་འབྱུང་ངོ། །འདི་ལྟ་སྟེ། ཙམ་པ་ཀ་དང། སུ་མ་ན་སཿ་དང། གསེར་གྱི་ཡུ་ཏི་ཀ་དང། དུས་ན་རྒྱུ་བ་དང། དུ་བས་གྲོལ་བའི་དྲི་དང། པདྨ་དང། བུང་བ་གནས་པ་  
དང། པ་ས་སཾ་དང། ཤི་ཏ་ཏི་དང། ཨ་མྲ་དང། དྲི་མཉམ་པ་དང། དྲི་རྟག་པ་དང། ཟངས་ཀྱི་རོ་དང། རླུང་གིས་འདེབས་པ་དང། འདབ་མ་བགྱ་པ་དང། ཏ་མའི་རོ་དང། ཉི་མ་  
ཕྱེད་པ་དང། ཙུ་ལཱ་ལན་དང། ཏི་ལའི་དངོས་པོའི་མདོག་དང་བྱིས་པའི་མེ་ཏོག་དང། ཛ་ཏི་ལྭ་དང་རྣམས་ཏེ། མེ་ཏོག་གི་རིགས་ཉི་ཤུ་པོ་དེ་དག་རྣམས་ནི། དཔྱིད་ཀྱི་དུས་ན་  
འབྱུང་སྟེ། བྱང་ཕྱོགས་སྒྲ་མི་སྙན་པ་རྣམས་ཀྱི་ལེགས་པར་བྱས་པའི་ལས་ཀྱི་དབང་གིས་དུས་ན་དགའ་བའི་རི་བོ་ལ་དཔྱིད་ཀྱི་དུས་ན་ཡིན་ནོ། །དུས་ན་དགའ་བའི་རིའི་ས་  
ཕྱོགས་གཞན་དག་རྣམས་ལ་ནི། དབྱར་གྱི་མེ་ཏོག་འདི་དག་རྣམས་འབྱུང་སྟེ། འདི་ལྟར་ཡང་ཀེ་ཏ་ཀ་དང། ཀུ་ཊ་ཛང་དང། བརྒྱ་འགྲོ་བ་དང། ས་ལ་འགྱིང་ཞིང་དགའ་བར་  
གྱུར་པ་དང། དེ་རིའི་ཕྲེང་བ་དང། རྡོ་ལས་སྐྱེས་པ་དང། ཀ་དམ་པ་ལ་དགའ་བ་དང། ངང་པ་འཁོར་བ་དང། མེ་ཏོག་དྲི་ཞིམ་པོས་དགའ་བ་དང། ཟངས་ཀྱི་རོ་དང། ས་ལི་ལ་དང་  
  
  
ཀླུང་དུ་སྐྱེས་པ་དང། རྩེ་མོ་མཐོང་བ་དང་རྣམས་ཏེ། སྟོན་ཡང་མེ་ཏོག་གི་རིགས་ཉི་ཤུ་པོ་དེ་དག་རྣམས་འབྱུང་བ་ཡིན་ནོ། །དེ་ལ་དུས་ན་དགའ་བའི་རི་བོ་ལ་དེ་ལྟར་  
དེ་དག་རྣམས་དུས་དྲུག་ཏུ་ཡིན་ཞིང་ཉེ་འཁོར་རྣམས་ནའང་དུས་ཀྱི་འཁོར་ལོ་སྟེ། དེ་དུས་དེ་དག་རྣམས་ཀྱིས་དེ་སྲིད་དུ་བྱང་ཕྱོགས་སྒྲ་མི་སྙན་རྟག་པ་ཁོ་ནར་དགའ་བར་གྱུར་པའི་  
མེ་ཏོག་དང། འབྲས་བུ་དང། དྲུ་མའི་འབྲས་བུ་དང། ལྗོན་ཤིང་དང། ཁྲུས་ཀྱི་རྫིང་བུ་དང། ཆུ་ཀླུང་གི་ངོས་རྣམས་ཀྱིས་ཀྱང་དུས་སུ་དགའ་བའི་རི་བོ་དེ་ལྟར་དགའ་བར་གྱུར་པ་ཡིན་  
ནོ༑ ༑དེ་བཞིན་དུ་གཞན་དག་རྣམས་ཀྱང་དུས་རྣམས་ལ་དེ་ལྟར་ཡིན་པ་ནི། སྔར་བཞིན་ནོ། །དུས་ན་དགའ་བའི་རིའི་ཉེ་འཁོར་ན་གནས་པར་འགྱུར་བའི་སྐྱེས་བུ་དེ་དག་རྣམས་ནི་  
དེ་རི་རིང་བ་ཞེས་བྱ་བའི་མིང་དུ་འགྱུར་རོ། །གཞན་ཡང་རྣལ་འབྱོར་སྤྱོད་པ་ལས་ཀྱི་ཆོས་ལ་ཀུན་ཏུ་ལྟ་བར་བྱེད་དེ། ཇི་ལྟར་སེམས་ཅན་འདི་དག་རྣམས་སྔོན་ལེགས་པར་བྱས་པ་  
རྣམས་ཟད་པར་བྱེད་པ་ཡིན་པ་དང། གསར་པ་རྣམས་ཀྱང་མི་བྱེད་པ་ཡིན་ལ། དེ་དག་རྣམས་ནི། སོ་སོར་མངོན་པར་ཤེས་པ་ཡང་མ་ཡིན་ནོ་།ཇི་ལྟར་དུས་ཚོད་ཀྱི་འཁོར་ལོ་རྣམས་  
འཁོར་བར་གྱུར་པའི་དུས་ན་སྐྱེས་བུ་འདི་དག་རྣམས་ཀྱི་ཚེ་ཀུན་ནས་གཅོད་པར་བྱེད་པ་ཡིན་ནོ། །དུས་ཀྱི་མེས་ཚེའི་ཤིང་རྣམས་སྲེག་པར་བྱེད་དོ། །དུས་ཀྱི་རྡོ་རྗེས་ཚེའི་ལོ་ཏོག་རྣམས་  
  
  
༄༅། །འཇོམས་པར་བྱེད་དོ། །དུས་ཀྱི་སེངྒེས་སྐྱེས་བུ་རི་དྭགས་རྣམས་རབ་ཏུ་བཅོམ་ནས་ཟ་བར་བྱེད་དོ། །འཆི་བདག་གི་དུས་ནི། ཆུ་བོ་དང་མཚུངས་པས་སྐྱེས་  
བུའི་ལྗོན་ཤིང་རྣམས་མངོན་པར་བསྡུས་ཤིང་བསྐྱེད་ནས་འཇོམས་པར་བྱེད་དོ། །དུས་ནི། སྤྱང་ཀི་དང་མཚུངས་པ་དང་སྦྲུལ་དང་མཚུངས་པའི་ཕྱིར་ན་སྐྱེས་བུ་རྣམས་གསོད་པར་  
བྱེད་དོ༑ ༑འཆི་བདག་ནི། གླང་པོ་ཆེ་དང་འདྲ་བས་རྩྭ་ཀ་ཏ་པ་ཏ་དང་མཚུངས་པའི་ཁམ་གྱིས་མིད་པར་བྱེད་དོ། །འཆི་བདག་ནི་རླུང་དང་མཚུངས་པས་སྐྱེས་བུའི་ལྗོན་ཤིང་རྣམས་  
རྩ་བ་ནས་སྐྱེལ་བར་བྱེད་དོ། །སྐྱེ་བོ་རྣམས་ཐམས་ཅད་ཀྱིས་ཀྱང་སྤང་བར་མི་ནུས་པའི་འཆི་བདག་གི་འཇིགས་པ་དེ་དག་རྣམས་སྐྱེས་བུ་རྣམས་ཅིའི་ཕྱིར་ཀུན་ཏུ་མ་རྟོགས་པ་ཡིན་  
ནོ༑ ༑གང་གིས་ལང་ཚོ་ལ་བབ་པ་རྣམས་ཐམས་ཅད་ལ་ཡང་ཅོ་འདྲི་བར་བྱེད་པ་དང། སྟོབས་རྣམས་ཐམས་ཅད་འཇིག་པར་བྱེད་པ་དང་སྐྱེ་བོ་རྣམས་ཐམས་ཅད་ཀྱིས་བཞད་  
གད་དུ་བྱེད་པའི་རྒས་པའང་མཐོང་བ་མ་ཡིན་ན། རྟེན་ཉམས་ཆུང་བར་བྱེད་པ་དང། མིག་དང། རྣ་བ་དང། སྣ་དང། ལྕེ་དང། ལུས་དང། ཡིད་རྣམས་དང་ཉེ་བར་འགལ་བར་བྱེད་པ་  
དང། ཁ་ཆུ་རྣམ་པར་འཛག་པར་བྱེད་པ་དང། སྒུར་པོར་བྱེད་པ་དང། འགྲམ་པ་དང། སོ་དང། ཐོད་པ་དང། ཚིགས་པ་དང། གནད་དང། རྒྱུས་པ་རྣམས་ཉམས་པར་བྱེད་པ་དང་  
  
  
པ། ལང་ཚོ་ལ་བབ་པ་རྣམས་ཐམས་ཅད་ལ་འགྲན་ཟླར་གྱུར་པ་ལང་ཚོ་ལ་བབ་པ་རྣམས་ཀྱང་ཁ་ཉེན་པའི་སར་གྱུར་པ་  
འཆི་བདག་རྒྱལ་པོའི་གྲོང་ཁྱེར་དུ་འཇུག་པར་བྱེད་པ་པོ་དགའ་བ་དང། སྟོབས་དང། སྤྲོ་བ་རྣམས་འཇིག་པར་བྱེད་པ་པོ། སྒྱུ་སྙོམ་པ་ལ་དགའ་བར་གྱུར་པའི་ས་ལ་སྣབས་དང། གཅིན་  
དང། རྟུག་པ་རྣམས་མང་བར་གྱུར་པ། རྟག་ཏུའང་མ་ལ་སྟན་ལ་ལྷག་པར་སྙོམ་ལས་སུ་བྱེད་པ་པོར་གྱུར་པ། སེམས་ཅན་བག་མེད་པ་འདི་དག་རྣམས་ཀྱིས་ཅིའི་ཕྱིར་མ་མཐོང་  
གང་གི་ཚེ་འཇིགས་པར་འགྱུར་བའི་ནད་ཀྱི་འཇིགས་པའང་ངེས་པར་འཇིགས་པར་གྱུར་པས་ཤིན་ཏུ་ཉེ་བར་གནས་པ་ཡིན་ཏེ། དེས་ནི། ཁམས་རྣམས་འཁྲུག་པར་བྱེད་པ་དང། དབང་  
པོ་རྣམས་ཐམས་ཅད་ཀྱང་ལོངས་སྤྱོད་པར་བྱེད་པ་དང། རྒྱུས་པ་དང་རྐང་མར་དང་བཅུད་དང་པགས་པ་དང་ཁྲག་དང་ཤ་དང་ཚིལ་དང་རུས་པ་དང་ཁུ་ཆུ་དང་རྣམས་ཐམས་ཅད་ཀྱང་ཀུན་ཏུ་  
སྐམ་པར་བྱེད་པ་དང། ཁུ་བ་རྣམས་ཐམས་ཅད་ཀྱི་འགྲན་དོ་བའི་དགྲར་གྱུར་པ་དང། ལངས་པར་བྱ་བ་དང་ལེགས་པར་འདུག་པར་ཡང་མི་བཟོད་པ་སྨན་དང་སྨན་པ་ལ་ལྟོས་ནས་  
བཟློག་པར་བྱ་བ་བཟའ་བ་དང། བཏུང་བ་དང། བལྡག་པ་དང་མྱང་བར་བྱ་བ་ལ་སོགས་པ་རྣམས་ཐམས་ཅད་ཀྱང་མི་གཙང་བ་ལྟ་བུར་གྱུར་པ། རིད་པ་དང་ཉམ་ཆུང་བ་དང་གཉིད་  
  
  
༄༅། །ཕལ་ཆེ་བར་འགྱུར་ཏེ། པགས་པ་དང། རུས་པ་ཙམ་དང་སྐྱེ་བོ་ཐམས་ཅད་རང་གི་སྐྱེ་བོ་དང། གྲོགས་པོ་དང། ཉེ་འབྲེལ་དང། བུ་དང་ཆུང་མ་དང་བཅས་  
པའི་འཆི་བདག་དང་འདྲ་བའི་སྡུག་བསྔལ་གང་ཡིན་པའི་ནད་ཀྱི་འཇིགས་པས་བདག་ཉིད་བྱིང་པར་འགྱུར་བར་རྟོགས་པ་ཡིན་ནོ། །རྣལ་འབྱོར་སྤྱོད་པ་དེ་སྐྱེས་བུ་བག་མེད་པར་གྱུར་པ་  
དེ་དག་རྣམས་ལ་རྗེས་སུ་བརྩེ་བར་འགྱུར་རོ། །བརྩེ་བར་གྱུར་པས་ཀྱང་འདིའི་ཚངས་པའི་གནས་ཀྱི་སྤྱོད་ཡུལ་དུ་གྱུར་པ་རྣམས་ལ་འདི་ལྟ་སྟེ། བྱམས་པ་དང། སྙིང་རྗེ་དང། དགའ་  
བའོ༑ ༑དེ་ལྟར་རྣལ་འབྱོར་སྤྱོད་པ་དེས་བྱང་ཕྱོགས་སྒྲ་མི་སྙན་པའི་སྐྱེས་བུ་བག་མེད་པས་གནས་པར་གྱུར་པའི་སེམས་ཅན་རྣམས་ལ་རྗེས་སུ་བརྩེ་བར་བྱེད་དོ། །འཁོར་བའི་བདག་  
ཉིད་ནི། ཤིན་ཏུ་དམན་པ་ཡིན་པར་མཐོང་ངོ། །དབུ་བ་དང་ཆུའི་ཆུ་བུར་ལྟ་བུར་གྱུར་པའི་ལུས་ལ་ཀུན་ཏུ་ལྟ་བར་བྱེད་དོ། །སྒྱུ་མ་ལྟ་བུར་གྱུར་པའི་རྣམ་པར་ཤེས་པ་ལ་ཡེ་ཤེས་  
ཀྱིས་ཀུན་ཏུ་ལྟ་བར་བྱེད་དོ། །རྨི་ལམ་གྱི་ནད་དང་འདྲ་བར་གྱུར་པའི་ཕུན་སུམ་ཚོགས་པ་རྣམས་ལ་ཀུན་ཏུ་ལྟ་བར་བྱེད་དོ། །དེས་པ་ཁོ་ནར་ཡང་ཡིད་འབྱུང་བར་འགྱུར་རོ། །གཞན་  
ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་རིའི་རིགས་སམ། ཆུ་ཀླུང་གི་རིགས་སམ། ལྗོན་ཤིང་གི་རིགས་སུ་  
  
  
ཤིན་ཏུ་དགའ་བ་དང། མཆོག་ཏུ་དགའ་བར་གྱུར་པ་གཞན་ཅི་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་བ། བྱང་  
གི་སྒྲ་མི་སྙན་ན་རི་གཞན་ཀུན་དགའ་བ་འཛིན་པ་ཞེས་བྱ་བ་དཔག་ཚད་སྟོང་པ་ཡོད་དོ། །རི་ཀུན་དགའ་བ་འཛིན་པའི་ཉེ་འཁོར་ན་ནི། རྒྱུ་མཐུན་པ་ཞེས་བྱ་བའི་ནགས་དཔག་ཚད་ལྔ་  
བརྒྱ་པ་ཡོད་དོ། །ནགས་དེ་ན་ནི། འབྱུང་ཁུངས་རྣམས་ཐམས་ཅད་དང་ལྡན་ནོ། །དེ་ལ་འབྱུང་ཁུངས་འདི་དག་རྣམས་ཡོད་དེ། འདི་ལྟ་སྟེ། གསེར་གྱི་འབྱུང་ཁུངས་དང། དངུལ་གྱི་  
འབྱུང་ཁུངས་དང། ཟངས་མའི་འབྱུང་ཁུངས་དང། ཆང་གི་འབྱུང་ཁུངས་དང། སྦྲང་རྩིའི་འབྱུང་ཁུངས་དང། རོ་དྲུག་གི་འབྱུང་ཁུངས་རྣམས་ཏེ། འབྱུང་ཁུངས་དེ་དག་དང་  
གཞན་དག་རྣམས་ཀྱང་དེ་དག་ལ་ཡོད་པ་ཡིན་ནོ། །རྒྱུ་མཐུན་པའི་ཉེ་འཁོར་རྣམས་ནི། དགའ་བར་གྱུར་པ་ཡིན་ཏེ། གང་ལ་བཻ་ཌཱུརྱ་དང་མཚུངས་པར་གྱུར་པའི་ལྗོན་ཤིང་རྣམས་  
ལ་ནི། མེ་ཏོག་གི་འཁྲི་ཤིང་རྣམས་ཀྱིས་ཡོངས་སུ་བསྐོར་བ་དང་གསེར་གྱི་འདབ་མའི་པདྨའི་རྫིང་བུ་རྣམས་ཀྱི་ནི། དངུལ་གྱི་ཡུ་བ་ཅན་ཡིན་ནོ། །དངུལ་གྱི་འདབ་མ་ལ་ནི་  
གསེར་གྱི་ཡུ་བ་ཅན་ཡིན་ནོ། །གསེར་དང་དངུལ་གྱི་འདབ་མ་རྣམས་ལ་ནི། བཻ་ཌཱུརྱའི་ཡུ་བ་ཅན་རྣམས་ཏེ། ཉི་མ་ཤར་མ་ཐག་ཐོག་ལྟར་དམར་བའི་པདྨ་རྣམས་ཀྱིས་ཁྱབ་པར་  
  
  
༄༅། །གྱུར་པའི་པདྨའི་རྫིང་བུ་དེ་དག་རྣམས་ལ་བྱ་སྣ་ཚོགས་པ་རྣམས་ཀྱིས་ཉེ་བར་མཛེས་པའོ། །འདི་ལྟ་སྟེ། དང་པ་དང། ཁྲུང་ཁྲུང་དང། བེ་ཀཻཿ་དང་  
མཚོའི་ཁྲུང་ཁྲུང་དང། ཀ་རམ་པ་དང། རི་དྭགས་ཀྱི་མགྲིན་པ་པ་དང། ཆུ་བྱ་དང། མདྦྷ་བ་དང། བླ་བཱ་དང། ཙ་པཱ་ཀ་དང། པཱ་ལུ་ཀཱ་དང། ཨཱ་དྱཱ་དང། སཱ་ར་སི་དང། པི་ལྭ་  
ལཱ་དང། དུས་སུ་རྗོད་པར་བྱེད་པ་དང། ཨུཥྞ་བའི་ར་བཿ་དང་མཚན་མོ་རྒྱུ་བ་དང། པདྨའི་རྡུལ་ལ་དགའ་བ་དང། སིནྡྷུའི་རླབས་དང། རླབས་ལས་སྐྱེས་པ་སྟེ། བྱའི་རིགས་  
ཉི་ཤུ་པོ་དེ་དག་རྣམས་པདྨའི་རྫིང་བུ་དེ་ན་ཡོད་དོ། །རྒྱུ་མཐུན་པ་ཞེས་བྱ་བའི་ནགས་ཀྱི་ཉེ་འཁོར་དེ་ལས་ཤིན་ཏུ་འདས་ནས་ཀུན་དགའ་བ་འཛིན་པའི་རིའི་ཕྱེད་དུ་གྱུར་པ་ན་དཔག་  
ཚང་བརྒྱ་ཡིན་ཏེ། དེ་ལ་འོད་མའི་ཀླུང་ན་ངེས་པར་གནས་པ་ཞེས་བྱ་བའི་སྐྱེས་བུ་རྣམས་ཡོད་དོ། །གང་དག་གསེར་གྱི་རང་བཞིན་དུ་གྱུར་པའི་ལྗོན་ཤིང་གི་ཚོགས་ན་དེ་དག་  
གླུ་ལེན་པར་བྱེད་པ་ནའང་ནམ་མཁའ་ལ་གནས་ནས་ལྷའི་བུ་མོ་རྣམས་ཀྱང་ཉན་པར་བྱེད་དོ། །ཆུ་ཀླུང་དང་མཚེའུ་དང་ཉེ་བའི་ནགས་དང་བྱ་རྣམས་ཀྱང་ཕུན་སུམ་ཚོགས་  
པར་གྱུར་པ་ནི། ཡུལ་འདི་ལའང་སྔར་བཞིན་ནོ། །གཞན་ཡང་རྣལ་འབྱོར་སྤྱོད་པ་བས་སེམས་ཅན་རྣམས་ཀྱི་ལས་ཀྱི་རྣམ་པར་སྨིན་པ་རྣམས་ཡང་དག་པར་རྗེས་སུ་  
  
  
སེམས་ཅན་འདི་དག་རྣམས་ནི། དུ་བར་བྱར་ཡོད་པ་ལ་གླུ་ལེན་པར་བྱེད་དོ། །ཅིའི་ཕྱིར་འདི་དག་རྣམས་མ་མཐོང་བ་ཡིན། བག་མེད་པས་བག་མེད་པར་རྣམ་པར་རྒྱུ་  
བའི་ཕྱིར་ན་དམྱལ་བ་པ་རྣམས་སུ་ནི། དུ་བར་འགྱུར་བ་ཡིན་ན་ཀུན་ཏུ་གོ་བར་ཡང་མ་ཡིན་ནོ། །སྲེད་པའི་ཞགས་པའི་འཆིང་བས་བཅིངས་པར་གྱུར་པའི་སེམས་ཅན་རྣམས་  
ཀྱིས་ལུས་དང་ངག་དང་ཡིད་ཀྱིས་ཉེས་པར་སྤྱོད་པ་གང་ཡིན་པ་དེ་རྣམས་བྱེད་དོ། །དེའི་རྣམ་པར་སྨིན་པ་རྣམས་ནི། རྩུབ་པ་ཡིན་པས་དམྱལ་བ་དང། ཡི་དྭགས་དང། དུད་འགྲོ་  
རྣམས་སུ་སྐྱེ་བར་འགྱུར་རོ། །ལས་རྣམས་ཇི་ལྟ་བ་བཞིན་དུ་ཉེ་བར་འགྲོ་བ་ཡིན་པས་ཡང་སོས་དང། ཐིག་ནག་དང། བསྡུས་འཇོམས་དང་དུ་འབོད་དང། དུ་འབོད་ཆེན་པོ་དང་  
ཚ་བ་དང། རབ་ཏུ་ཚ་བའི་དམྱལ་བ་རྣམས་སུ་ངུ་བ་དང་ལྷང་ཀྱོག་རྣམ་པ་སྣ་ཚོགས་པ་རྣམས་ཀྱིས་མངོན་པར་འཇོམས་པར་བྱེད་དོ་།འདོད་པའི་སྒྲ་དང། རེག་བྱ་དང། རོ་དང་  
གཟུགས་དང། དྲིའི་སྲེད་པ་རྣམ་པ་ལྔས་ཀུན་ནས་ཉེ་བར་བཅིངས་ནས་སྔོན་གྱི་མཐའ་དང་ཕྱི་མའི་མཐའ་ལ་སེམས་ཅན་གྱི་རྒྱ་མཚོ་འཁོར་བ་ཡིན་ནོ། །དེ་ལྟར་རྣལ་འབྱོར་སྤྱོད་  
པ་པས་འོད་མའི་ཀླུང་ལ་ངེས་པར་གནས་པའི་སྐྱེས་བུ་རྣམས་ལ་ཀུན་ཏུ་བལྟས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་ལ་ལྟ་བར་བྱེད་དོ། །གཞན་ཡང་  
  
  
༄༅། །རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་མི་སྙན་ན་དགའ་བའམ་ཆེས་དགའ་བར་གྱུར་པ་གཞན་ཅི་ཞེ་  
ན༑ དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པར་བྱང་ཕྱོགས་སྒྲ་མི་སྙན་ན་རི་གཞན་ཡང་ཡོད་དེ། ཡིད་ཀྱི་རྗེས་སུ་མཐུན་པ་ཞེས་བྱ་  
བའི་རི་དཔག་ཆེད་ནི། སྟོང་དུ་གྱུར་པ་ཡིན་ནོ། །རི་དེའི་དགའ་བར་གྱུར་པ་རྣམས་ནི། མིའམ་ཅི་མོ་རྣམས་ཀྱིས་རྟག་པ་ཁོ་ནར་གླུ་ལེན་པར་བྱེད་པ་ཡིན་ཏེ། རིའི་རྩེ་མོ་རྣམས་དང་  
ནགས་རྣམས་དང། ཉེ་བའི་ནགས་རྣམས་དང། རི་དོས་རྣམས་དང་རིའི་ཕུག་རྣམས་དང། རྫིང་བུ་རྣམས་དང། ཤིང་ཀེ་ཏ་ཀའི་ནང་རྣམས་དང། ཀླུའི་ནགས་ཀྱི་ནང་རྣམས་དང་  
ནཱ་རི་ཀེ་ལའི་ནང་རྣམས་དང། ཤིང་པ་ན་སའི་ནང་རྣམས་དང་ཨ་རུ་རའི་ནགས་རྣམས་དང། ཨ་མྲའི་ནགས་རྣམས་དང། ཆུ་ཤིང་གི་ནགས་རྣམས་དང། གསེར་གྱི་དཔལ་  
འབྲས་ཀྱི་ཤིང་གི་ནགས་རྣམས་དང། ཀ་པིཏྠའི་ནགས་རྣམས་དང་རྨ་བྱའི་ནགས་རྣམས་དང། ཁུ་བྱུག་གི་ནགས་རྣམས་དང། ནེ་ཙོའི་ནགས་ཀྱི་ནང་རྣམས་དང། ཆུ་ཀླུང་དང་  
ཁྲུས་ཀྱི་རྫིང་བུ་དང། ཉེ་བའི་ནགས་རྣམས་དང། པདྨའི་ཚལ་རྣམས་དང། ཨུཏྤ་ལའི་ཚལ་རྣམས་དང། སིནྡྷུ་བཱ་རའི་ནགས་རྣམས་དང། གྲུབ་པའི་ནགས་རྣམས་དང། ཙུ་ཏའི་  
  
  
ཀུར་རའི་ནགས་རྣམས་དང། གསོན་པ་གསོན་པའི་ནགས་རྣམས་དང། ཏཎྜའི་ནགས་རྣམས་དང། རྫིང་བུ་དགའ་བར་གྱུར་པ་རྣམས་ལ་ཐམས་ཅད་ཀྱང་རིན་པོ་  
ཆེའི་སྒྲ་སྙན་པ་ཡང་དག་པར་ལྡན་པ་སྐྱེ་བོ་རྣམས་ཐམས་ཅད་ཀྱི་རྣ་བར་ཡང་སྙན་པར་གྱུར་པ། སྲེད་པའི་ཟིལ་གྱིས་མནན་པར་གྱུར་པའི་བྱིས་པའི་བློ་ཅན་རྣམས་ལ་སླར་ཡང་བརྒྱ་  
འགྱུར་དུ་སྲེད་པའི་མེ་ཀུན་ཏུ་འབར་བར་འགྱུར་བར་མིའམ་ཅི་མོ་རྣམས་ཀྱིས་གླུ་ལེན་པར་བྱེད་དོ། །དེ་དག་གི་སྒྲ་དབྱངས་ཀྱི་རི་དྭགས་རྣམས་ཀྱང་སྒྲ་འབྱིན་པར་བྱེད་དོ། །ལྷན་ཅིག་  
སྤྱོད་པར་བྱེད་དོ། །ལྷན་ཅིག་སྤྱོད་པར་གྱུར་པའི་བྱའི་ཚོགས་རྣམས་ཀྱང་ལྷན་ཅིག་ཏུ་རྩེ་དགའ་བར་བྱེད་དོ། །བདུད་རྩིར་རྟག་ཏུ་རུང་བའི་འབྲས་བུ་རྣམས་ཀྱང་ལེགས་པར་མེད་པར་  
བྱེད་དོ། །བུང་བ་རྣམས་ཀྱང་རྩི་དག་ལ་འཐུང་བར་བྱེད་དོ་།རིག་པ་འཛིན་པ་རྣམས་དང་ལྷའི་བུ་མོ་རྣམས་ཀྱང་ནམ་མཁའ་ལ་འདུས་ནས་ཉན་པར་བྱེད་དོ། །དེ་ལྟར་ཡིད་ཀྱི་རྗེས་སུ་  
མཐུན་པའི་རི་ལ་མིའམ་ཅི་མོ་དེ་དག་རྣམས་ཀྱི་ཀླུ་དགའ་ཞིང་སྙན་པ་ཡིན་ནོ། །རི་དེའི་ཉེ་འཁོར་རྣམས་ན་ཡང་བཻ་ཌཱུརྱའི་རང་བཞིན་དང། གསེར་གྱི་བྲག་དང། དངུལ་གྱི་རྡོ་བ་དང། བི་  
དྲུ་མའི་ལྗོན་ཤིང་དང། མུ་ཏིག་གི་ཕྱེ་མ་དང། བྱི་རུའི་ཀོང་བུ་རྣམས་དང། ཤེལ་གྱི་རྡོ་བ་དང། དུང་གི་ཀོང་བུ་འཇམ་པོ་རྣམས་དང། གསེར་གྱི་པདྨའི་རྫིང་བུ་རྣམས་ལ་དད་པ་རྣམས་  
  
  
༄༅། །ཀྱིས་ཉེ་བར་མཛེས་པར་བྱས་པ་དང། ལུས་རིན་པོ་ཆེ་རྣམ་པ་སྣ་ཚོགས་པ་ལས་གྲུབ་པའི་རི་དྭགས་རྣམས་དང། ཀོ་ཀ་ལིའི་སྒྲ་དང་བཅས་པའི་ནགས་དང་  
རྨ་བྱ་དང་ཤང་ཤང་ཏེའུ་སྒྲ་སྙན་པ་རྣམས་དང། ཁྲུས་ཀྱི་རྫིང་བུ་ན་བུང་བའི་སྒྲ་སྙན་པར་གྱུར་པ་རྣམས་ཏེ། དེ་ལྟར་ཡིད་ཀྱི་རྗེས་སུ་མཐུན་པའི་རིའི་དགའ་བ་ཡིན་ནོ། །སྐྱེ་བོ་  
རྣམས་ཐམས་ཅད་ཀྱི་མིག་དང་རྣ་བར་སྡུག་ཅིང་སྙན་པ་ཡིན་ནོ་།ཐམས་ཅད་ཏུའང་རབ་ཏུ་དགའ་བ་དང། རྒོད་པ་དང། རོལ་པ་དང་རྩེ་བར་བྱེད་པ་དང། ཡོངས་སུ་སྤྱོད་པ་དང་  
མི་ཕོ་མོ་དང། བྱའི་ཚོགས་རྣམས་ཀྱིས་ཀྱང་ཡིད་བདེ་བར་བྱེད་པ་ཡིན་ནོ། །རི་རབ་ལྷུན་པོ་གཉིས་པ་ལྟ་བུར་གྱུར་པ་དཔག་ཚད་ཉིས་སྟོང་འཕང་དུའོ། །མཐོ་བའི་ཡིད་ཀྱི་རྗེས་སུ་  
མཐུན་པའི་རི་དེའི་འོད་ཀྱིས་དཔག་ཚད་ཉིས་སྟོང་དུ་མདོག་སྐྱ་བོར་བྱེད་དོ། །བཻ་ཌཱུརྱའི་འོད་ཀྱི་གཟི་བརྗིད་ཀྱིས་གསེར་གྱི་མདོག་དང་ལྗོན་ཤིང་སྔོན་པོ་རྣམས་ཀྱང་ཉེ་བར་བཅོམ་  
ནས་རི་སྐྱ་བོར་བྱེད་དོ། །དཔེར་ན། རི་རབ་ལྷུན་པོའི་གསེར་མདོག་བཟང་པོའི་གཟི་བརྗིད་ཀྱིས་རྩྭ་རྣམས་ཐམས་ཅད་ཀྱང་གསེར་བཞིན་དུ་འགྱུར་རོ། །འདི་ལྟ་སྟེ། ཡིད་ཀྱི་རྗེས་  
སུ་མཐུན་པའི་རིའི་གཟི་བརྗིད་ཀྱིས་ཀྱང་ཐམས་ཅད་སྐྱ་བོར་འགྱུར་རོ། །རི་དྭགས་དང། བྱ་དང། ཆུ་དང། མཚེའུ་དང། ཆུ་ཀླུང་དང། ལྗོན་ཤིང་དང། པདྨ་རྣམས་ཀྱང་ཕུན་སུམ་  
  
  
རི་འདི་ལ་ཡང་སྔར་གྱི་བཞིན་ནོ། །རི་བོ་ཡིད་ཀྱི་རྗེས་སུ་མཐུན་པའི་ཉེ་འཁོར་ན་སྐྱེས་བུ་གང་དག་རབ་ཏུ་གནས་པ་དེ་དག་རྣམས་ནི། སྐྱ་བོར་སྣང་བ་ཞེས་བྱ་བའི་མིང་དུ་  
འགྱུར་རོ། །སྐྱ་བོར་སྣང་བའི་སྐྱེ་བོ་རྣམས་ནི། གཟི་བརྗིད་ཆེ་བ་དང། གཟུགས་ཆེན་པོ་དང་ལྡན་པ་དང། མཆོག་ཏུ་དགའ་བ་དང་མཆོག་ཏུ་མཛེས་པ་དང། མེ་ཏོག་གི་ཕྲེང་བ་དང་  
ཕྱེ་མ་དང། དྲི་དང། བྱུག་པ་དང། རྒོད་པ་དང། འགྱིང་བག་དང། གར་དང། གླུ་དང། རོལ་མོའི་སྒྲ་རྣམས་ལ་དགའ་བར་གྱུར་པ་དང། ཕན་ཚུན་ཕྲག་དོག་དང་སེར་སྣའི་དྲི་མ་རྣམས་  
ཉེ་བར་བཅོམ་པ་དང། བདག་གི་བ་མེད་ཅིང་ང་རྒྱལ་མེད་པ་དང་སྐྱ་བོར་སྣང་བའི་སྐྱེས་བུ་རྣམས་ཐམས་ཅད་ཉིད་ཀྱང་ཕྲེང་བ་དང། ཕྱེ་མ་དང། དྲི་དང། བྱུག་པ་རྣམས་ཀྱིས་ལུས་  
བརྒྱན་པ་ཡིན། རྣམ་པ་སྣ་ཚོགས་པའི་རོལ་མོའི་སྒྲ་དང་གླུ་དང་དྲི་ཟའི་སྒྲ་རྣམས་ཀུན་ནས་རྗོད་པར་བྱེད་པའི་ཆོས་དགའ་བར་འགྱུར་བ་རྣམས་ཀྱིས་ཐམས་ཅད་ཉིད་དགའ་བར་བྱེད་  
དོ༑ ༑ཡིད་ལ་སྨོན་པའི་ཀུན་ཏུ་བསམ་པ་རྣམས་ཀྱང་གང་དང་གང་དག་ཡིད་ལ་སེམས་པར་བྱེད་པ་དེ་རྣམས་དེ་དག་ལས་འབྱུང་བར་འགྱུར་ཏེ། འདི་ལྟ་སྟེ། མ་བཏགས་པའི་  
གོས་དང་རྣམ་པ་སྣ་ཚོགས་པ་རྣམས་དང། རྣམ་པ་སྣ་ཚོགས་པའི་དོ་ཤལ་རྣམས་དང། དེ་ལ་འོས་པར་གྱུར་པའི་རྣམ་པ་སྣ་ཚོགས་པའི་རྒྱན་རྣམས་དང། ཉལ་བའམ་རབ་ཏུ་སད་  
  
  
༄༅། །པར་གྱུར་པ་ན་ཡང་ཐོས་ན་དགའ་བར་འགྱུར་བ་ཡིད་དུ་འོང་བ་ལས་ཀྱང་ཡིད་དུ་འོང་བར་གྱུར་པའི་སྒྲ་མ་འདྲེས་པ་རྣམས་རྣམ་པ་སྣ་ཚོགས་  
པའི་བྱ་བརྒྱ་སྟོང་དུ་མ་རྣམས་ཀྱིས་སྒྲོག་པར་བྱེད་དོ། །རིགས་བརྒྱ་ཕྲག་དུ་མའི་པདྨའི་རྫིང་བུ་རྣམས་ཀྱི་དྲི་ཞིམ་པོ་རྣམས་ཀྱང་རྟག་ཏུ་སྣོམ་པར་བྱེད་དོ། །སྐྱ་བོར་སྣང་བའི་  
སྐྱེས་བུ་རྣམས་ཀྱིས་དེ་ལྟར་བཟང་པོའི་ལས་ཀྱི་འབྲས་བུ་སྤྲུལ་པའི་བདེ་བ་རྣམས་ཉམས་སུ་མྱོང་བར་བྱེད་དོ། །དེ་བཞིན་དུ་དམན་པ་དང། བར་མ་དང། མཆོག་ཏུ་ལེགས་  
པར་བྱས་པ་རྣམས་ཀྱང་ཡིན་ནོ། །གཞན་ཡང་རྣལ་འབྱོར་སྤྱོད་པ་པ་ལས་ཀྱི་ཆོས་ཀྱི་རྣམ་པར་སྨིན་པ་ལ་རྗེས་སུ་ལྟ་བར་བྱེད་དོ་།ཀྱེ་མ་ཇི་ལྟར་ན་སེམས་ཅན་འདི་དག་རྣམས་  
ཀྱིས་ལེགས་པར་བྱས་པའི་ལས་ཟད་པ་རྗེས་སུ་མ་མཐོང་བ་ཡིན། འདི་དག་རྣམས་ཀྱི་མངོན་སུམ་དུ་མ་གྱུར་བ་ཡིན་ནམ་ཞེ་ན། ཇི་ལྟར་སྐྱེ་བའི་སྡུག་བསྔལ་ནི། དང་པོ་ཉིད་དུ་པ་  
མ་གཉིས་ཀྱི་ཁུ་ཆུ་དང་ཁྲག་དེ་དག་གཉིས་ཀྱིས་མི་སྟོང་པར་གྱུར་པའི་གཅིན་གྱི་ནང་དུ་གསུས་པའི་སྨད་ཀྱི་རུས་པའི་རང་བཞིན་གྱི་རྣམ་པ་ཞིང་གི་གདུབ་ཀོར་ལྟ་བུའི་མངལ་དུ་  
རྣམ་པར་ཤེས་པའི་ས་བོན་སྐྱེའོ། །དེའང་ལས་ཀྱི་རླུང་གིས་བུ་སྣོད་བསྐོར་བར་གྱུར་པས་ཉི་མ་བདུན་པ་ལ་མེར་མེར་པོར་འགྱུར་རོ་།སྲོག་གཅོད་པ་སྤངས་པས་མེར་མེར་  
  
  
འཕོའོ། །ཉི་མ་བདུན་པ་གཞན་ལ་ནི། གོར་གོར་པོར་འགྱུར་རོ། །རྣམ་པར་ཤེས་པ་ཡང་ལས་དང་ཉོན་མོངས་པ་དང་བཅས་  
པའི་དབང་གིས་དེ་ཉིད་ལ་རྨོངས་ནས་གནས་སོ། །དེ་ལ་གནས་པ་ཉིད་ཀྱང་ཉི་མ་བདུན་པ་ཡིན་ཏེ། ཉི་མ་བདུན་ན་ཤའི་གོང་བུར་འགྱུར་རོ། །གཅིན་དང་རྟུག་པའི་ཚོགས་རྣམས་ཀྱང་  
མའི་གསུས་པའི་སྨད་དུ་ཡིན་ཞིང། གང་དང་གང་དག་མའི་བྱ་བར་གྱུར་པའི་ལུས་རྣམ་པར་བསྐྱོད་པ་དང་ཟས་ཀྱི་བྱས་པ་རྣམས་ཀྱང་རུང་སྟེ། དེ་དང་དེ་དག་རྣམས་ཉིད་ཀྱིས་འདིའི་  
གཟིར་བར་འགྱུར། ཇི་ལྟར་གཏུན་ཤིང་གིས་བུ་རམ་ཤིང་འཚིར་བར་བྱེད་པ་དེ་ལྟར་མངལ་ན་གནས་པ་འཚིར་བར་བྱེད་དོ། །གཞན་ཡང་ལས་ཀྱི་རླུང་གིས་ཤའི་གོང་བུ་དྲངས་པར་  
གྱུར་པས་སྦོམ་པར་འགྱུར་རོ། །དེ་ལས་ནི། རྡོག་རྡོག་ལྔ་འབྱུང་བར་འགྱུར་ཏེ། རྐང་པ་གཉིས་ཀྱི་དང། ལག་པ་གཉིས་ཀྱི་དང་མགོའིོ། །གཞན་ཡང་ལས་ཀྱི་རླུང་གིས་བསྐོར་  
བར་གྱུར་པས་མངལ་ན་སྐྱེ་བ་ནི། མའི་གསུས་པར་འབྱུང་བར་འགྱུར་ལ། དེ་ལས་ཀྱང་ལྟེ་བའི་སྤུ་གུ་འབྱུང་བར་འགྱུར་རོ། །སྤུ་གུ་དེ་ནི། མའི་མཁལ་མའི་ནང་ནས་འབྱུང་བར་འགྱུར་  
རོ༑ ༑གང་ཡང་གྲང་བ་དང། དྲོ་བ་དང། རོ་བཟང་བ་དང། རོ་ངན་པ་རྣམས་ཀྱང་རུང་སྟེ། མས་ཟས་ཟོས་པའི་རོ་དེ་ཡང་དེ་ལ་སྤུ་གུ་དེ་ནས་འཇུག་གོ་ལྟེ་བ་ནས་ཟས་ཀྱི་རོ་གང་ཡིན་  
  
  
༄༅། །པ་དེས་མངལ་ན་གནས་པ་འདི་ཀུན་ཏུ་འཚོ་བར་བྱེད་དོ་།དེ་ལྟར་མངལ་གྱིས་བྱས་པའི་ཤིན་ཏུ་སྡུག་བསྔལ་བ་དང། ཁྱད་པར་དུ་བཙེག་པ་རྣམས་  
ཉམས་སུ་མྱོང་བར་འགྱུར་རོ། །དེ་གལ་ཏེ་མངལ་ན་གནས་པ་ན་དུས་བྱེད་པར་མ་གྱུར་ན་ནི། དེ་གཅིན་དང་ཁྲག་གི་གནས་སྐབས་ན་གནས་པའི་དེ་ལ་ཐམས་ཅད་རྫོགས་པར་  
གྱུར་ནས་ཟླ་བ་བཅུ་ན་ཟུར་མ་མིག་གི་ནང་ནས་འདྲེན་པས་བུར་ཤིང་ལྟར་ཡན་ལག་དང་ཉིང་ལག་ཐམས་ཅད་འཚིར་བར་གྱུར་པས་མའི་སྐྱེ་གནས་ནས་འབྱུང་བ་ཡིན་ནོ། །སྐྱེས་  
ནས་ཀྱང་རླུང་ཚ་བས་རེག་པར་གྱུར་པས་སྡུག་བསྔལ་གྱི་མཆོག་རྣམས་ཉམས་སུ་མྱོང་བར་འགྱུར་རོ། །སྐྱེས་པར་གྱུར་ནས་ཀྱང་མས་འདི་བོར་ནས་གར་འདོད་པ་ཀུན་ཏུ་རྒྱུ་བར་  
འགྱུར་རོ། །དེ་ཡང་བདག་ཉིད་ཀྱི་འཐེབ་མོ་ནུ་བར་བྱེད་དོ། །དེ་ལས་འོ་མ་འབྱུང་བར་འགྱུར་རོ། །དེས་ཀྱང་བདག་ཉིད་འཚོ་བར་འགྱུར་རོ། །དེ་ལྟར་དུས་དེ་ཉིད་ཀྱི་ཚེ་ན་བྱིས་པ་  
ཡིན་ཏེ༑ ལྷག་པས་ནི། ལང་ཚོ་ལ་རེག་པར་འགྱུར་རོ། །དེ་དག་རྣམས་ནི། དུས་ཀྱི་རླུང་གིས་ངེས་པར་བཏབ་པ་ཡིན་ནོ། །དེས་ན་སེམས་ཅན་དེ་དག་རྣམས་ལས་ཀྱི་བགོ་སྐལ་ལ་  
སྤྱོད་པར་བྱེད་པ་དང། ལས་ཀྱི་སྐྱེ་གནས་པར་གྱུར་པ་དང། ལས་བརྟན་པར་བྱས་པ་རྣམས་ཡིན་ཏེ། དགེ་བའམ་མི་དགེ་བར་གྱུར་པ་རྣམས་ཀྱང་རུང་སྟེ། ཇི་ལྟར་ལས་བྱས་པར་  
  
  
བ་ཡིན་ནོ། །འོན་ཀྱང་སྐྱེས་བུ་དེ་དག་རྣམས་ཀྱིས་ནི། ལས་དང་རྣམ་པར་སྨིན་པ་རྣམས་མངོན་སུམ་དུ་མཐོང་བའང་མ་  
ཡིན་ནོ། །ཀྱེ་མ་ཀྱི་ཧུད་བག་མེད་པར་རྣམ་པར་རྒྱུ་བའི་སེམས་ཅན་འདི་དག་ནི། ཤིན་ཏུ་སྡུག་བསྔལ་བ་ཡིན་ཏེ། གང་གི་ཕྱིར་སྡུག་བསྔལ་གྱི་མཆོག་ཏུ་གྱུར་པའི་ལྗོན་ཤིང་  
རྣམས་ཀྱི་རྩ་བའང་སྐྱ་བ་ཡིན་ནོ། །སྐྱེ་བ་ཡོད་པར་གྱུར་ནས་ཚ་བ་དང། གྲང་བ་དང། ལྟོགས་པ་དང། སྐོམ་པ་དང། ངལ་བ་དང། ཉམ་ཆུང་བ་དང། མི་མཐུན་པ་དང། ཕྲད་པ་དང་  
མཐུན་པ་དང་བྲལ་བ་དང། རྒ་བ་དང། འཆི་བ་རྣམས་ཀྱང་འབྱུང་བར་འགྱུར་རོ། །འཁོར་བ་ན་སྡུག་བསྔལ་ཕུལ་དུ་བྱུང་བར་འགྱུར་བ་ནི། སྐྱེ་བ་ཡིན་ནོ། །འཁོར་བ་འདི་ནི། ཕུན་  
སུམ་ཚོགས་པ་དང་རྒུད་པའི་འཕྱང་མོ་ཉུག་པ་ལ་ཞོན་པ་ཡིན་ནོ་།འཁོར་བ་འདི་ནི། མི་རྟག་པ་དང། སྡུག་བསྔལ་བ་དང། སྟོང་པ་དང། བདག་མེད་པ་ཡིན་ནོ། །ཇི་ལྟར་རི་རྣམས་  
དང། ནགས་དང། ཤང་ཤོང་དང་བཅས་པ་རྣམས་དང། ནགས་དང་ཉེ་བའི་ནགས་དང། ཆུ་ཀླུང་དང། ལྗོན་ཤིང་དང། བྱ་དང། མེ་ཏོག་དང། འབྲས་བུ་དང། རིའི་ཁྲོད་དང་  
གཡང་ཁ་དང། རིན་པོ་ཆེ་དང། འདི་དག་རྣམས་ཀྱང་མེད་པར་འགྱུར་བ་ཡིན་ནོ། བྱང་ཕྱོགས་སྒྲ་མི་སྙན་པའི་སྐྱེས་བུ་འདི་དག་རྣམས་ཀྱིས་ཅིའི་ཕྱིར་ན་མ་གོ། མྱ་ངན་དང་བྲལ་  
  
  
༄༅། །བར་འགྱུར་བ་དང། དུས་ཀྱི་མཐའ་ལ་ནི་ཐམས་ཅད་ཀྱང་ཐལ་བར་འགྱུར་རོ། །བྱང་ཕྱོགས་སྒྲ་མི་སྙན་གྱི་གླིང་འྡིའང་སྟོངས་པར་འགྱུར་རོ། །སྐྱེས་  
བུ་འདི་དག་རྣམས་ཐམས་ཅད་ཀྱང་དུས་བྱས་པར་གྱུར་ནས་ལྷའི་འཇིག་རྟེན་དུ་མངོན་པར་འབྱུང་བར་འགྱུར་ལ། དེ་ནས་ནི་དམྱལ་བ་དང་ཡི་དྭགས་དང། དུད་འགྲོ་རྣམས་སུ་  
སྐྱེ་བར་འགྱུར་ཏེ། རང་གི་ལས་ཀྱི་བགོ་སྐལ་ལ་སྤྱོད་པ་ཡིན་པའི་ཕྱིར་རོ། །དེ་ལྟར་རྣལ་འབྱོར་སྤྱོད་པ་པ་དེས་ལས་ཀྱི་འབྲས་བུ་རྣམ་པར་སྨིན་པ་རྣམས་རྗེས་སུ་མཐོང་བར་གྱུར་  
པ་ན་སྐྱ་བོར་སྣང་བའི་སྐྱེས་བུ་རྣམས་ལ་རྗེས་སུ་བརྩེ་བ་སྐྱེ་བར་འགྱུར་རོ། །འཁོར་བའི་བདག་ཉིད་ནི་ངན་པ་ཡིན་པར་མཐོང་ངོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་  
ལུས་ཀྱི་ལུས་ལ་རྗེས་སུ་ལྟ་ཞིང་གནས་ཏེ། གཞན་བྱང་ཕྱོགས་སྒྲ་མི་སྙན་ན་དགའ་བའམ་ཆེས་དགའ་བར་གྱུར་པ་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་  
སམ༑ ལྷའི་མིག་གིས་མཐོང་བར་གྱུར་པ་པདྨ་ཀུ་ཤེ་ཤ་ཡ་དང་ལྡན་པའི་ཞེས་བྱ་བའི་རི་པོ་པདྨ་ཀུ་ཤེ་ཤ་ཡ་དང་ལྡན་པ་ཞེས་བྱ་བའི་རི་དཔག་ཚད་སྟོང་དུ་གྱུར་པ་ལ། ཆུ་བསིལ་  
བ་དང་ལྡན་པ་ཞེས་བྱ་བའི་པདྨའི་རྫིང་བུ་དཔག་ཚད་ལྔ་བརྒྱ་པ་ཡོད་དེ། གསེར་གྱི་ཁ་དོག་དང་ལྡན་པའི་པདྨས་ཁྱབ་པར་གྱུར་པ་འདབ་མེད་པ་བུང་བ་དང། ངང་པ་དང། ཀཱ་རཎྜ་  
  
  
ཙཀྲ་པཱ་ཀཱ་རྣམས་ཀྱིས་ཉེ་བར་མཛེས་པར་བྱས་པ་ཡིན་ནོ། །པདྨའི་རྫིང་བུ་དེ་ན་ཡང་ལྷའི་མེ་ཏོག་པདྨ་ཀུ་ཤི་ཤ་ཡ་དང། ལྷའི་མནྡཱ་ར་བ་དང། ཀུ་སུ་མ་དང། ལྗོན་ཤིང་དང། མེ་ཏོག་དང་  
འབྲས་བུ་དང། ཆུ་ཀླུང་དང། རི་ཁྲོད་དང། བྱ་དང། ནགས་དང། ཉེ་བའི་ནགས་དང། རྫིང་བུ་དགའ་བར་གྱུར་པ་རྣམས་དང་བསིལ་བའི་ཆུ་རྣམས་ནི་སྔར་གྱི་བཞིན་ནོ། །པདྨ་ཀུ་ཤེ་ཡ་དང་  
ལྡན་པའི་རིའི་ཕྱེད་དུ་གྱུར་པ་དཔག་ཚད་ལྔ་བརྒྱ་ལ་མཆོག་ཏུ་དགའ་བར་གྱུར་པའི་གཞལ་ཡས་ཁང་སྟོང་ཕྲག་བརྒྱད་ཅུ་རྩ་བཞི་ཡོད་དོ། །འདི་ལྟ་སྟེ། གསེར་དང་དངུལ་གྱི་རང་བཞིན་རྣམས་ལ་ནི་  
གསེར་གྱི་སྟེགས་བུ་དང་ལྡན་ནོ། །ཤེལ་གྱི་རང་བཞིན་རྣམས་ལ་ནི་བཻ་ཌཱུརྱའི་སྟེགས་བུ་དང་ལྡན་ནོ། །བཻ་ཌཱུརྱའི་རང་བཞིན་རྣམས་ནི་ཤེལ་གྱི་སྟེགས་བུ་དང་ལྡན་ནོ། །ཨིནྡྲ་ནི་ལའི་རང་  
བཞིན་རྣམས་ལ་ནི་མུ་སཱ་ར་གལྤའི་སྟེགས་བུ་དང་ལྡན་ནོ། །མུ་སཱ་ར་གལ་པའི་རང་བཞིན་རྣམས་ལ་ནི་ཨིནྡྲ་ནཱི་ལའི་སྟེགས་བུ་དང་ལྡན་ནོ། །དེ་བཞིན་དུ་ཕན་ཚུན་དུ་རྣམ་པ་སྣ་ཚོགས་པའི་སྐྱེས་བུ་  
རྣམས་ཀྱིས་ལེགས་པར་བརྒྱན་པ་དང། དྲིལ་བུ་གཡེར་ཁའི་དྲ་བས་ཀུན་ཏུ་གཡོགས་པ་དང། གླུ་དང། གར་དང། རྒོད་པ་དང། རྔ་སྒྲ་རབ་ཏུ་སྒྲོག་པར་བྱེད་པ་དང། རྟག་ཏུ་རབ་ཏུ་  
དགའ་བར་གྱུར་པ་དང། རྒུན་འབྲུའི་ཆུ་ཀླུང་རྣམས་ཀྱིས་ཡོངས་སུ་བསྐོར་བ་དང། ནགས་དང་ཉེ་བའི་ནགས་རྣམས་ཀྱིས་ལེགས་པར་ཁྱབ་པར་གྱུར་པ་ཡིན་ཏེ༑ དཔེར་བྱ་ན། ལྷ་རྣམས་ཀྱི་གྲོང་  
  
  
༄༅། །ཁྱེར་བལྟ་ན་སྡུག་དང། ལྷ་རྣམས་ཀྱི་མདུན་ས་ཆོས་བཟང་གི་གཞལ་ཡས་ཁང་རྣམས་ཡིན་ཏེ། དེ་ཁོ་ན་བཞིན་དུ་པདྨ་ཀུ་ཤེ་ཤ་ཡ་དང་ལྡན་པའི་རིའི་  
གཞལ་ཡས་ཁང་སྟོང་ཕྲག་བརྒྱད་ཅུ་རྩ་བཞི་ཡིན་ནོ། །ནགས་དང། ཉེ་བའི་ནགས་དང། རྫིང་བུ་དང། ལྗོན་ཤིང་དང། འབྲས་བུ་ཕུན་སུམ་ཚོགས་པ་རྣམས་ནི། སྔར་གྱི་  
བཞིན་ནོ། །པདྨ་ཀུ་ཤེ་ཤ་ཡ་དང་ལྡན་པའི་རིའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་ནི། རྣམ་པར་བཀྲ་བ་ཞེས་བྱ་བའི་མིང་དུ་འགྱུར་རོ། །དེ་དག་རྣམས་ནི། རྟག་ཏུ་  
རྒོད་པ་དང། འགྱིང་བ་དང། རྩེ་བ་དང། གར་དང། རོལ་མོའི་སྒྲ་དང། ཟས་དང། སྐོམ་དང། འཁྲིག་པ་ལ་དགའ་བ་རྣམས་ཡིན་ནོ། །གཞན་ཡང་རྣལ་འབྱོར་སྤྱོད་པ་པ་ལས་  
ཀྱི་ཆོས་ཀྱི་རྣམ་པར་སྨིན་པ་རྣམས་ལ་རྗེས་སུ་ལྟ་བར་བྱེད་དེ་ཕན་ཚུན་རྣམ་པར་འབྲེལ་བ་ལས་བྱུང་བའི་སྡུག་བསྔལ་སེམས་ཅན་འདི་དག་རྣམས་ཀྱིས་ཅིའི་ཕྱིར་མ་མཐོང་  
ན༑ སེམས་ཅན་འདི་དག་རྣམས་ཐམས་ཅད་ཀྱི་སྡུག་པ་དང། ཡིད་དུ་འོང་བ་རྣམས་ཐམས་ཅད་ཀྱང་ཐ་དད་དུ་འགྱུར་བ་དང། མེད་པར་འགྱུར་བ་དང། རྣམ་པར་འགྱེས་པ་དང་  
རྣམ་པར་འབྲལ་བ་དང། གཞན་དུ་འགྱུར་བ་ཡིན་ནོ། །སེམས་ཅན་འདི་དག་རྣམས་ཐམས་ཅད་ནི། མཐུན་པ་དང། ཡིད་དུ་འོང་བ་རྣམས་ཐམས་ཅད་དང་ཡང་ཐ་དད་དང། མེད་པ་  
  
  
རྣམ་པར་འཐོར་པ་དང། གཞན་དུ་འགྱུར་བ་རྣམས་འབྱུང་བར་འགྱུར་རོ། །ལས་ཀྱིས་ཇི་ལྟ་བ་བཞིན་དུ་ཉེ་བར་འགྲོ་བ་ཡིན་ཏེ། དགེ་བའི་ལས་རྣམས་ཀྱིས་ནི། ལྷ་དང་མིའི་ནང་  
དུའོ། །མི་དགེ་བའི་ལས་རྣམས་ཀྱིས་དམྱལ་བ་དང། ཡི་དྭགས་དང་དུད་འགྲོ་རྣམས་སུའོ། །དེ་ལ་རྣམ་པར་བཀྲ་བའི་གཟུགས་དང་ལྡན་པའི་དེ་དག་རྣམས་ནི། བག་མེད་པར་  
གནས་པ་ཡིན་པས་འདོད་པའི་སྒྲ་དང། རེག་བྱ་དང། རོ་དང། གཟུགས་དང། དྲི་རྣམས་ཀྱིས་ཀྱང་ངོམས་པ་མེད་པ་དང། སྲེད་པས་རྣམ་པར་ཆགས་པ་དང། སྲིད་པའི་དབང་དུ་གྱུར་  
པ་དང། སྲེད་པའི་ཆུ་བོས་ཁྱེར་པར་གྱུར་པ་དང། འདོད་ཆགས་ཀྱི་མེས་སྲེག་པར་བྱེད་པ། གཏི་མུག་གི་མུན་པར་ནུབ་པར་བྱིང་བའི་ཕྱིར་ན་ཟང་པ་དང། འགྲིབ་པའི་བདག་ཉིད་རྣམས་མི་  
ཤེས་སོ། །ལང་ཚོ་ལ་བབ་པ་རྣམས་གོག་པོར་བྱེད་པའི་ཕྱིར་ན་རྒ་བ་ནི། ཤིན་ཏུ་འཇིགས་པ་ཡིན་ནོ། །རང་གི་སྐྱེ་བོ་དང་གྲོགས་པོ་དང་གཉེན་འབྲེལ་རྣམས་ཐམས་ཅད་དང་འབྲལ་  
བར་བྱེད་པའི་ཕྱིར་རྒོལ་བའི་འཇིགས་པར་གྱུར་པ་གསོན་བའི་ལྗོན་ཤིང་སྲེག་པར་འགྱུར་ཞིང་སེམས་ཅན་རྣམས་ཐམས་ཅད་ཀྱི་ནགས་ལྷག་མ་ལ་ལུས་པར་སྲེག་པར་འགྱུར་བས་  
འཆི་བའི་མི་ངེས་པར་འོང་བར་འགྱུར་རོ། །དེ་དག་ནི། མཐོང་བའང་མ་ཡིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རི་བཅུས་  
  
  
༄༅། །ཡོངས་སུ་བསྐོར་བར་གྱུར་པའི་བྱང་ཕྱོགས་སྒྲ་མི་སྙན་འདི་ལྟ་སྟེ། སཾ་ཀཱ་ཤེ་དང། རྭ་མཉམ་པ་དང། རི་དྭགས་ཀྱི་དགྲ་དུལ་བ་དང། སྤྲིན་དཀར་པོ་འཛིན་  
པ་དང། མཐོ་བར་བརྩེགས་པ་དང། ཉེ་འཁོར་ཕྲེང་བ་དང་ལྡན་པ་དང། དུས་ན་དགའ་བ་དང། ཀུན་དགའ་བ་འཛིན་པ་དང། ཡིད་ཀྱི་རྗེས་སུ་མཐུན་པ་དང། པདྨ་ཀུ་ཤེ་ཤ་ཡ་དང་ལྡན་  
པ་འདི་དག་རྣམས་ལ་ངེས་པར་སེམས་ཅན་འདི་དག་རྣམས་ལས་གང་གིས་སྐྱེས་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་  
སྔར་བཞིན་དུ་སེམས་ཅན་དེ་དག་རྣམས་ནི། དགེ་བའི་ལས་རྣམས་ལས་ཀུན་ཏུ་འབྱུང་བ་ཡིན་ནོ། །དགེ་བའི་ལས་རྣམས་ཀྱི་མཐའ་ལ་སྤྱད་པར་གྱུར་པ་ཡང། སྲོག་གཅོད་པ་དང་  
མ་བྱིན་པར་ལེན་པ་དང། འདོད་པས་ལོག་པར་གཡེམ་པ་རྣམས་རབ་ཏུ་སྤངས་པར་གྱུར་ཅིང། ཆང་དང་བཅོས་པའི་ཆང་མྱོས་པར་འགྱུར་བ་བག་མེད་པའི་གནས་རྣམས་ཀྱང་རབ་  
ཏུ་སྤངས་པ་དང། འདིར་དགེ་བ་རྣམ་པ་བཅུའི་ལས་ཀྱི་མཐའ་ལ་སྤྱད་པ་ཡིན་ནོ། །དེ་དག་རྣམས་ནི། དགེ་བ་དེའི་ལས་རྣམས་ཀྱི་རྐྱེན་གྱིས་སྐྱེས་པ་ཡིན་ནོ། །གཞན་ཡང་རྣལ་འབྱོར་  
སྤྱོད་པ་པ་ལས་དང་ཆོས་དང་རྣམ་པར་སྨིན་པ་རྣམས་ལ་རྗེས་སུ་ལྟ་བར་བྱེད་དེ། ལས་གང་དག་གིས་སྐྱེས་བུ་དེ་དག་རྣམས་ཀྱི་དྲུང་དང་སྐྱེས་བུ་གཞན་དག་རྣམས་ཀྱི་དྲུང་ན་ཡང་  
  
  
རྣམས་ཆེས་ཁྱད་པར་དུ་འཕགས་པའི་སྐྱེས་བུ་གཞན་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་  
ལྷའི་མིག་གིས་མཐོང་བར་གྱུར་པ། སེམས་ཅན་དེ་དག་རྣམས་ནི། ཡང་དག་པའི་ལྟ་བ་མངོན་དུ་བྱས་པ། གཡོ་བ་མེད་པ་དང། གཞན་ལ་གནོད་པར་མི་བྱེད་པ་དང། དྲང་པོ་དྲང་  
པོའི་རང་བཞིན་ཅན་དང། ངེས་པར་གྱུར་པ་དང། ངེས་པའི་རང་བཞིན་ཅན་དང། ཆོས་པ་དང་ཆོས་ཀྱི་རྗེས་སུ་འཇུག་པ་དང། ཆོས་དང་ལྡན་པའི་སྐྱེས་བུ་རྣམས་ལྷན་ཅིག་འགྲོགས་  
པར་བྱེད་པ་རྣམས་ནི། རྒྱུ་དེ་དང་རྐྱེན་དེ་ལས་ལུས་ཞིག་པར་གྱུར་ནས་བདེ་འགྲོ་མཐོ་རིས་ཀྱི་འཇིག་རྟེན་པ་ལྷ་རྣམས་ཀྱི་ནང་དུ་སྐྱེ་བར་འགྱུར་ཏེ། རྒྱལ་ཆེན་རིས་བཞི་དང། སུམ་ཅུ་  
རྩ་གསུམ་པ་རྣམས་སུའོ། །དེ་ལས་ཤི་འཕོས་པར་གྱུར་ནས་ཀྱང་འདིར་སྐྱེ་བར་འགྱུར་རོ། །འདི་ལས་ཤི་འཕོས་པར་གྱུར་ནས་ཀྱང་དེར་སྐྱེ་བར་འགྱུར་རོ། །གཞན་ཡང་རྣལ་འབྱོར་  
སྤྱོད་པ་པ་ལས་ཀྱི་ཆོས་ཀྱི་རྣམ་པར་སྨིན་པ་རྣམས་ལ་ལྟ་བར་བྱེད་དེ། ལས་གང་དག་གིས་སེམས་ཅན་དེ་དག་རྣམས་ཆེས་ཁྱད་པར་དུ་འཕགས་པ་ཡིན་ན། དེས་ཐོས་པ་ལས་བྱུང་  
བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་དེ་རྣམས་ནི། ཐམས་ཅད་ཀྱིས་ཀྱང་སྔོན་མི་འཇིགས་པའི་སྦྱིན་པ་རབ་ཏུ་བྱིན་པར་གྱུར་པ་ཡིན་ཏེ། གྲོང་ཁྱེར་གྱི་ལྷོ་  
  
  
༄༅། །ཕྱོགས་ཀྱི་སྒོར་ཁྲིད་པར་གྱུར་པའི་སེམས་ཅན་ཤིན་ཏུ་སྐྲག་པ་རྣམས་ལ་སྲོག་གི་སྦྱིན་པ་བྱིན་པ་ཡིན་ལ། རྒྱབ་ཏུ་ལག་པ་དམ་པོར་བཅིངས་ཤིང་  
དུར་ཁྲོད་དུ་ཁ་ཕྱོགས་པར་གྱུར་ནས་གསོད་པའི་རྔ་པ་ཊ་ཧ་བརྡུངས་པར་གྱུར་ཅིང་གཤེད་མའི་མི་གཏུམ་པོ་ཕྱི་བཞིན་རྗེས་སུ་འབྲང་བར་གྱུར་པ་རྣམས་ལ་སྲོག་གི་སྦྱིན་པ་བྱིན་  
པ་ཡིན་ནོ། །རྒྱུ་དེ་དང་རྐྱེན་དེ་ལས་ཀྱང་ལུས་ཞིག་པར་གྱུར་པ་ན་བདེ་འགྲོ་མཐོ་རིས་ཀྱི་འཇིག་རྟེན་པ་ལྷ་རྣམས་ཀྱི་ནང་དུ་སྐྱེ་བར་འགྱུར་ཏེ། རྒྱལ་ཆེན་རིས་བཞི་དང། སུམ་  
ཅུ་རྩ་གསུམ་པ་དང། འཐབ་བྲལ་བ་རྣམས་སུའོ། །གཞན་ཡང་རྣལ་འབྱོར་སྤྱོད་པ་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། སེམས་ཅན་དེ་དག་རྣམས་  
ཀྱིས་ལེགས་པར་བྱས་པའི་ལས་གང་གིས་སེམས་ཅན་དེ་དག་རྣམས་ཆེས་ཁྱད་པར་དུ་འཕགས་པ་དང། མཆོག་ཏུ་ཁྱད་པར་དུ་གྱུར་པའི་དགའ་བ་དང་གཟུགས་བཟང་བ་དང་  
རྫུ་འཕྲུལ་ཆེ་བའི་མཆོག་ཏུ་གྱུར་པ་དང། སྐྱེ་བོ་རྣམས་ཐམས་ཅད་ཀྱིས་མཆོད་པར་བྱེད་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་  
བར་གྱུར་པ། སེམས་ཅན་དེ་དག་རྣམས་ནི། སྔོན་ཐེག་པ་ཆེན་པོ་ལ་དད་པའི་ནོར་དང་ལྡན་པའི་དང་ཚུལ་ཅན་དང། ཐེག་པ་ཆེན་པོ་སྒྲོག་པ་ལ་དགའ་བར་གྱུར་པས་ཡིན་ནོ། །  
  
  
འདུལ་བ་དག་ཉན་པར་བྱེད་ཅིང། སངས་རྒྱས་ཀྱིས་གསུངས་པའི་གཏམ་རྒྱུད་རྣམས་ཀྱང་འཛིན་པར་བྱེད་དོ། །རྗོད་  
པར་བྱེད་དོ། །སངས་རྒྱས་ཀྱིས་གསུངས་པའི་ཆོས་ཀྱི་ཚིག་གཅིག་ཐོས་པར་གྱུར་པའི་རྒྱུ་དེ་དང་རྐྱེན་དེ་ལས་ཀྱང་རྒྱལ་པོར་འགྱུར་བ་ཡིན་ཏེ། གླིང་བཞི་ལ་ལོངས་སྤྱོད་པར་  
བྱེད་པའི་འཁོར་ལོས་བསྒྱུར་བར་བྱེད་དོ། །དེ་ལ་ཤི་བར་གྱུར་ནས་ཀྱང་ལྷ་རྣམས་སུ་སྐྱེ་བར་འགྱུར་ཏེ། གཅིག་གཉིས་གསུམ་བཞི་ལྔ་དྲུག་བདུན་བལྡབས་ཤིང་གླིང་བཞི་ལ་ལོངས་  
སྤྱོད་པར་ཡང་འགྱུར་རོ། །དེ་ལས་ཤི་འཕོས་ནས་ཀྱང་ལྷ་རྣམས་སུ་སྐྱེ་བར་འགྱུར་ཏེ། འདོད་པ་ན་སྤྱོད་པའི་ལྷ་རྣམས་ཀྱི་ནང་དུ་སྐྱེ་བར་འགྱུར་རོ། །འདི་ལྟ་སྟེ། རྒྱལ་ཆེན་རིས་བཞི་དང་  
སུམ་ཅུ་རྩ་གསུམ་པ་དང། མཚེ་མ་དང། དགའ་ལྡན་དང། འཕྲུལ་དགའ་དང། གཞན་འཕྲུལ་དབང་བྱེད་དོ། །ལྷའི་རིས་དེ་དག་རྣམས་ལས་ཤི་འཕོས་པར་གྱུར་པ་ནས་འདིར་སྐྱེ་བ་  
ཡིན་ཏེ། འདི་ནའང་བྱེད་པ་དང་ལྡན་པ་ཡིད་ཀྱི་སྒྲ་དང། རེག་བྱ་དང། རོ་དང། གཟུགས་དང། དྲི་རྣམས་ཉམས་སུ་མྱོང་བར་བྱས་ནས་སླར་ཡང་དེ་དག་ཏུ་སྐྱེ་བར་འགྱུར་རོ། །ཕྱིས་ཡང་  
དེ་ནས་ཤི་འཕོས་པར་གྱུར་པ་ན་ཐེག་པ་ཆེན་པོ་ཉན་པའི་ས་བོན་དེ་ཉིད་ཀྱིས་བསམ་གཏན་དང་པོ་ཐོབ་པར་འགྱུར་ཏེ། དེ་ཚངས་རིས་དང། ཚངས་པའི་མདུན་ན་འདོད་དང། ཚངས་  
  
  
༄༅། །པ་ཆེན་པོ་རྣམས་སུ་སྐྱེ་བར་འགྱུར་རོ། །གཞན་ཡང་ཐེག་པ་ཆེན་པོ་ཐོས་པར་གྱུར་པ་དེ་ཉིད་དང་ཐོས་ནས་ཀྱང་རྗེས་སུ་སྤྱད་པར་གྱུར་པ་དེས་བསམ་གཏན་  
གཉིས་པ་འཐོབ་པར་འགྱུར་ཏེ། འོད་ཆུང་དང། ཚད་མེད་འོད་དང་འོད་གསལ་རྣམས་སུ་སྐྱེ་བར་འགྱུར་རོ། །གཞན་ཡང་ཐེག་པ་ཆེན་པོ་ཐོས་པར་གྱུར་པའི་ས་བོན་དེ་ཉིད་དང་  
ཐོས་པར་གྱུར་ནས་ཀྱང་རྗེས་སུ་སྤྱོད་ཅིང་སྤྱོད་པ་ལ་ཞུགས་པས་ནི། བསམ་གཏན་གསུམ་པ་འཐོབ་པར་འགྱུར་ཏེ། དགེ་ཆུང་དང། དགེ་རྒྱས་དང། ཚད་མེད་དགེ་དང་རྣམས་སུ་  
སྐྱེ་བར་འགྱུར་རོ། །གཞན་ཡང་ཐེག་པ་ཆེན་པོ་ཐོས་པར་གྱུར་པའི་ས་བོན་དེ་ཉིད་དང་བྱས་ཤིང་རྗེས་སུ་སྤྱད་ལ་རྣམ་གྲངས་ཀུན་ཆུབ་པར་བྱས་ཤིང་ཡོངས་སུ་དྲི་བ་བྱས་པས་ཀྱང་  
བསམ་གཏན་བཞི་པ་འཐོབ་པར་འགྱུར་ཏེ། སྤྲིན་མེད་པ་དང། བསོད་ནམས་སྐྱེས་པ་དང། འབྲས་བུ་ཆེ་བ་རྣམས་དང། ཆགས་པ་མེད་པའི་ཡེ་ཤེས་ཀྱི་མེས་ཀུན་ནས་ཉོན་མོངས་  
པའི་ལྗོན་ཤིང་གི་ནགས་རྣམས་སྲེག་པར་བྱེད་པའི་མི་ཆེ་བ་དང་མི་གདུང་བ་དང། གྱ་ནོམ་སྣང་དང། ཤིན་ཏུ་མཐོང་དང། འོག་མིན་རྣམས་སུའོ། །གཞན་ཡང་ཐེག་པ་ཆེན་པོ་  
ཐོས་པར་གྱུར་པའི་ས་བོན་དེ་ཉིད་དང་ཐོས་པར་གྱུར་ནས་ཀྱང་རྗེས་སུ་སྤྱད་ཅིང་སྤྱོད་པ་ལ་ཞུགས་པ་དང། ཡོངས་སུ་དྲི་བ་བྱས་ཏེ། སེམས་ཅན་ལྟ་བ་ལོག་པ་རྣམས་ཡང་དག་པའི་  
  
  
ཀྱིས་ཀྱང་སྲིད་པའི་བཙོན་ར་རྣམས་ཐམས་ཅད་ཟད་པའི་རང་སངས་རྒྱས་སུ་འགྱུར་བའམ། གཞན་ཡང་གལ་ཏེ་བླ་ན་མེད་པ་  
ཡང་དག་པར་རྫོགས་པའི་བྱང་ཆུབ་ཀྱི་སེམས་སུ་ཡོངས་སུ་སྨིན་པར་འགྱུར་རོ། །ཡང་ན་གལ་ཏེ་སེམས་ཅན་རྣམས་ཐམས་ཅད་ཀྱི་བདེ་པ་འབྱུང་བར་འགྱུར་བའི་བླ་ན་མེད་པའི་ཐུགས་  
རྗེ་ཆེན་པོའི་སེམས་སུ་ཡོངས་སུ་གོམས་པའི་བྱང་ཆུབ་སེམས་དཔར་འགྱུར་རོ། །ཐེག་པ་ཆེན་པོ་ཐོས་པའི་ས་བོན་དེ་ཉིད་ཀྱིས་དེའི་ཚེ་བྱང་ཆུབ་སེམས་དཔའ་སེམས་དཔའ་ཆེན་པོ་  
སངས་རྒྱས་སུ་འགྱུར་ཏེ། རིག་པ་དང་ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། བླ་ན་མེད་པ་སྐྱེས་བུ་འདུལ་བའི་ཁ་ལོ་སྒྱུར་བ། ལྷ་དང་མི་རྣམས་ཀྱི་སྟོན་པ་  
སངས་རྒྱས་བཅོམ་ལྡན་འདས་སུ་འགྱུར་རོ། །གང་གི་ཕྱིར་ཐེག་པ་ཆེན་པོ་ཐོས་པའི་ས་བོན་གྱི་རྩ་བའང་སྦྱིན་པ་དང། ཚུལ་ཁྲིམས་དང། ཐོས་པ་རྣམས་ཡིན་ནོ། །དེ་ཅིའི་ཕྱིར་ཞེ་ན། ཐོས་  
པས་ཀྱང་ཐེག་པ་ཆེན་པོ་ལ་རབ་ཏུ་གནས་པར་འགྱུར་ཏེ། རང་བྱང་ཆུབ་ཏུ་ཡོངས་སུ་བསྔོ་བར་བྱེད་དམ། ཉན་ཐོས་ཀྱི་བྱང་ཆུབ་ཏུ་ཡོངས་སུ་བསྔོ་བར་བྱེད་ན་ཡང་ཉན་ཐོས་ཀྱི་བྱང་ཆུབ་  
ཏུ་ཡང་འགྱུར་རོ། །དགེ་སློང་དམ་ཁྱིམ་པ་རྣམས་སྦྱིན་པའི་འབྲས་བུ་ཐོས་པར་གྱུར་ནས་སྦྱིན་པ་གཏོང་བར་བྱེད་དོ། །ཚུལ་ཁྲིམས་ཀྱི་འབྲས་བུ་ཐོས་པར་གྱུར་ནས་ཚུལ་ཁྲིམས་སྤྱོད་  
  
  
༄༅། །པར་བྱེད་དོ། །ཡེ་ཤེས་ཀྱི་འབྲས་བུ་ཐོས་པར་གྱུར་ནས་ཡེ་ཤེས་གོམས་པར་བྱེད་དོ། །དེའི་ཕྱིར་ན་མཐོ་རིས་དང་ཐར་པ་གཉིས་ཀའི་ས་བོན་ཡང་ཐེག་  
པ་ཆེན་པོ་ཐོས་པ་ཡིན་ནོ། །དེའི་ཕྱིར་འདི་ནི། སྦྱིན་པ་རྣམས་ཐམས་ཅད་ཀྱི་ཡང་མཆོག་ཡིན་ཏེ། མི་འཇིགས་པ་དང། ཟང་ཟིང་དང། ཚུལ་ཁྲིམས་ཀྱི་སྦྱིན་པ་རྣམས་ལ་ནི་  
འདི་ལྟ་སྟེ། ཐེག་པ་ཆེན་པོ་སྒྲོག་པའི་སྦྱིན་པའོ། །ཚུལ་ཁྲིམས་རྣམས་ཀྱི་ཡང་འདི་ལྟ་སྟེ། ཐེག་པ་ཆེན་པོ་ཉན་པའི་ཚུལ་ཁྲིམས་སོ། །ཐེག་པ་ཆེན་པོ་ནི། ཉན་ཐོས་དང་རང་  
སངས་རྒྱས་རྣམས་ཐམས་ཅད་དང། དེ་བཞིན་གཤེགས་པ་རྣམས་ཀྱི་ཡང་སྐྱེད་པར་བྱེད་པ་པོ་ཡིན་ནོ། །དེའི་ཕྱིར་ན་ཐེག་པ་ཆེན་པོ་རྟག་ཏུ་མཉན་པར་བྱའོ། །གཞན་ཡང་  
རྣལ་འབྱོར་སྤྱོད་པ་ཕྱི་རོལ་གྱི་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་གྲ་མི་སྙན་གྱི་གླིང་ན་མིང་ཅིར་བཏགས་པའི་ཡུལ་ལྗོངས་གཞན་ཡང་གནས་པ་ཡིན་ཞེ་ན། དེས་  
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། དཔག་ཚད་གཉིས་སྟོང་པ་ཉེ་འཁོར་གྱི་མིག་འཇིག་རྟེན་ལས་འདས་པ་ཞེས་བྱ་བ་སྟེ། དེ་ལ་  
ཡུལ་ལྗོངས་འདི་དག་རྣམས་ཡོད་དོ། །འདི་ལྟ་སྟེ། ནམ་མཁའ་རིང་བ་ཞེས་བྱ་བ་དཔག་ཚད་སུམ་བརྒྱ་པ་ཡོད་དོ། །དེའི་ཉེ་འཁོར་རྣམས་ན་སྐྱེས་བུ་གང་དག་རྟག་ཏུ་གནས་  
  
  
གོས་ཀྱིས་གནས་པ་ཞེས་བྱ་བ་ཡིན་ནོ། །ལྗོན་ཤིང་དང། ཁྲུས་ཀྱི་རྫིང་བུ་དང། མེ་ཏོག་དང་འབྲས་བུ་དང། ཉེ་བའི་ནགས་དང། ཤིང་གེལ་པ་དང་  
འཁྲི་ཤིང་དང། ཆུ་ཀླུང་རྣམས་ཀྱང་ཕུན་སུམ་ཚོགས་པ་ནི། འདི་ལའང་སྔ་མ་བཞིན་ནོ། །ནམ་མཁའ་རིང་པ་ལས་འདས་པར་གྱུར་ནས་གཞལ་དུ་མེད་པ་ཞེས་བྱ་བའི་ཆུ་བོ་  
དཔག་ཚད་བདུན་བརྒྱ་པར་གྱུར་པ་ཡོད་དེ། ཆུ་ཀླུང་དང། ལྗོན་ཤིང་དང། ནགས་དང། ཉེ་བའི་ནགས་དང། རྫིང་བུ་ཕུན་སུམ་ཚོགས་པ་རྣམས་ནི། སྔར་གྱི་བཞིན་ནོ། །གཞལ་དུ་  
མེད་པའི་ཆུ་བོའི་ཉེ་འཁོར་ན་ཡུལ་ལྗོངས་ལྔ་གནས་སོ། །འདི་ལྟ་སྟེ། དབུ་རྒྱན་འཛིན་པ་དང། པ་ལ་ཤས་ཀུན་ཏུ་ཁྱབ་པ་དང་ཕྲེང་བ་གནས་པ་དང། རྨ་བྱའི་སྒྲ་དང། ཀ་ར་  
ནའི་མཐའ་ན་གནས་པའོ། །དབུ་རྒྱན་འཛིན་ནི། དཔག་ཚད་ཕྱེད་དང་ཉིས་བརྒྱ་ཡིན་ནོ། །པ་ལ་ཤས་ཀུན་ཏུ་ཁྱབ་པ་དང་ཕྲེང་བ་གནས་པ་གཉིས་ནི། དཔག་ཚད་ཕྱེད་དང་ཉིས་བརྒྱ་  
ཡིན་ནོ༑ ༑རྨ་བྱའི་སྒྲ་ནི། དཔག་ཚད་བརྒྱ་ཡིན་ནོ། །ཀ་ར་ནའི་མཐའ་ན་གནས་པ་ནི། དཔག་ཚད་བརྒྱ་ཡིན་ནོ། །གཉིས་པ་ཡང་དེ་ལ་དཔག་ཚད་བརྒྱ་ཕྲག་བཅུ་གནས་ཏེ། དཔག་  
ཚད་བརྒྱ་པ་དང། དཔག་ཚད་བརྒྱ་ཕྲག་བཅུར་གནས་པ་ཡིན་ནོ་།འདི་ལྟ་སྟེ། ཀུ་ཌྜཱཾ་ག་ཧི་ན་གནས་པ་དང། དྲི་རྒྱུ་བ་དང་ནག་པོ་གསུས་པ་དང། མིག་ལ་ཀུན་ཏུ་རྒྱུ་བ་དང་  
  
  
༄༅། །རིའི་ཀླུང་ན་ཀུན་ཏུ་སྤྱོད་པ་དང། གྲུ་གསུམ་པ་དང་ཀུན་ནས་ཟླུམ་པར་སྐྱེས་པ་དང། གསུས་པ་ཉིད་དང། གཡོགས་པ་དང། ཚོགས་པའོ། །གཞན་ཡང་  
ཡུལ་ལྗོངས་དེ་དག་རྣམས་ཉིད་ལྟ་བར་བྱེད་དེ། ཆུ་ཀླུང་དང་ལྗོན་ཤིང་དང། རྫིང་བུ་དང། ཉེ་བའི་ནགས་རྣམས་ཀྱང་ཕུན་སུམ་ཚོགས་པ་ནི། སྔ་མ་བཞིན་ནོ། །གླིང་འདི་ནི་  
གྲུ་བཞི་པ་ཡིན་ཏེ། སྐྱེས་བུ་རྣམས་ཀྱི་བཞིན་ཡང་དེ་དང་འདྲ་བ་ཡིན་ནོ། །དཔེར་ན། གྲུ་གསུམ་དུ་གྱུར་པའི་རྣམ་པ་ནི། ཛམྦུའི་གླིང་ངོ། །ཛམྦུའི་གླིང་གི་སྐྱེས་བུ་རྣམས་  
ཀྱི་བཞིན་ཡང་དེ་དང་འདྲ་བ་ཡིན་ནོ། །དེ་བཞིན་དུ་བྱང་ཕྱོགས་སྒྲ་མི་སྙན་པ་རྣམས་ཡིན་ནོ། །གཞན་ཡང་རྣལ་འབྱོར་སྤྱོད་པའི་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་  
ཞིང་གནས་ཏེ། དེས་བྲག་དང། ནགས་དང། རྫིང་བུ་དང། མེ་ཏོག་གི་ཉེ་བར་ལེན་པ་རྣོ་བའི་མེ་ཏོག་རྣམས་དང། འབྲས་བུ་ཕུན་སུམ་ཚོགས་པ་རྣམས་ལ་བལྟས་པར་གྱུར་  
པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་ལ་ཀུན་ཏུ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། བྱང་ཕྱོགས་སྒྲ་  
མི་སྙན་དང་བ་ལང་སྤྱོད་གཉིས་ཀྱི་བར་ན་གཞན་རྒྱ་མཚོའི་རིགས་སུ་གྱུར་པའམ། རིའི་རིགས་སུ་གྱུར་པ་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་  
  
  
བྱང་ཕྱོགས་སྒྲ་མི་སྙན་དང་བ་ལང་སྤྱོད་དག་གི་བྱང་ཕྱོགས་ན་ཉེ་འཁོར་གྱི་མིག་ཅེས་བྱ་བ་རྒྱ་མཚོ་དཔག་ཚད་སྟོང་ཕྲག་བཅུ་པ་ཡོད་དོ། །ཉེ་འཁོར་  
དུ་དཔག་ཚད་གཅིག་དང། གཞན་ཡང་དཔག་ཚད་གཉིས་པའོ། །གཞན་ཡང་ས་འོག་གི་ཀླུ་མངའ་བྱེད་པའི་དབང་གིས་ཆུ་མིག་ཡོད་དོ། །ཉེ་འཁོར་གྱི་མིག་གི་རྒྱ་མཚོ་དེ་ལས་འདས་པར་  
གྱུར་ནས་རྩེད་མོའི་ཕྲེང་བ་ཞེས་བྱ་བའི་རི་གཞན་དཔག་ཚད་སྟོང་ཕྲག་བཅུ་པ་ཡོད་དེ། ཀླུ་རྣམས་ཀྱི་དབུགས་ཀྱིས་བསྲེགས་པས་རྩེ་མོ་མིག་རྩེ་ལྟར་ནག་པ་ཡིན་ནོ། །རྩེ་མོའི་ཕྲེང་བའི་  
རི་དེ་ལས་འདས་པར་གྱུར་ནས་དུང་གི་སྒྲ་སི་མི་སི་མི་ཞེས་བྱ་བའི་རྒྱ་མཚོ་དཔག་ཚད་སྟོང་ཕྲག་བཅུ་ཐམས་ཅད་ཀྱང་གང་བར་ཉ་དང། ཉ་ཆེན་པོ་དང། རུས་སྦལ་དང། ཆུ་སྲིན་ན་ཀྲ་དང་  
ཆུ་སྲིན་མ་ཀ་ར་དང། ཉ་ཕྱིས་དང་རྣམས་ཀྱིས་ཀུན་ཏུ་གང་བར་གྱུར་པས་མཆོག་ཏུ་བགྲོད་དཀའ་བ་བལྟ་བར་འཇིགས་པ་གང་ལ་ལོངས་སྤྱོད་དང་ལྡན་པའི་ཀླུ་ངེས་པར་གནས་པ་ཡིན་  
ཏེ༑ ཁྲོ་བས་གཟིར་བ་ཁྲོ་བ་འབྱིན་པར་བྱེད་དོ། །དུང་གི་སྒྲ་སི་མི་སི་མིའི་རྒྱ་མཚོ་དེ་ལས་རིང་དུ་འདས་ནས་ཆུས་ཁྱབ་པ་ཞེས་བྱ་བའི་རྒྱ་མཚོ་དཔག་ཚད་སྟོང་ཕྲག་བཅུ་པ་ཡོད་དེ་གང་གི་  
ས་རྣམས་རླུང་གིས་དཔག་ཚད་བྕུའམ། དཔག་ཚད་ཉི་ཤུའམ། དཔག་ཚད་སུམ་ཅུ་ཡང་ལྷག་པར་བྱེད་དོ། །ཆུས་ཁྱབ་པར་བྱེད་པའི་རྒྱ་མཚོ་དེ་ལས་རིང་དུ་འདས་ནས་མུ་ཏིག་གི་ཤུ་  
  
  
༄༅། །ཀ་ཏི་ཞེས་བྱ་བའི་གླིང་མུ་ཏིག་གིས་ཀུན་ཏུ་གང་བར་གྱུར་པ་ཡོད་དེ། ཀླུ་དང་ཉ་རྣམས་ཤི་བར་གྱུར་པ་དེ་ལ་རླུང་གིས་ཆུས་གྱེན་དུ་བཏབ་པས་མུ་ཏིག་  
འདྲེན་ནོ། །དེ་ནི། དཔག་ཚད་སྟོང་པ་ཡིན་ནོ། །མུ་ཏིག་གི་ཤུ་ཀ་ཏིའི་གླིང་དེ་ལས་འདས་པར་གྱུར་ནས་རིན་པོ་ཆེའི་གྲོགས་པོ་ཞེས་བྱ་བའི་རི་དཔག་ཚད་སྟོང་ཕྲག་ལྔ་པ་ཡིན་ཏེ་  
རིན་པོ་ཆེ་སྣ་བདུན་གྱི་རྩེ་མོ་དང་ལྡན་ཞིང། བཻཌཱུརྱ་དང་ནོར་བུ་མང་བར་གྱུར་པ་རི་རབ་ལྷུན་པོ་གཉིས་པ་ཇི་ལྟ་བ་ཡིན་ནོ་།རིན་པོ་ཆེའི་གྲོགས་པོའི་རི་དེ་ལས་འདས་པར་  
གྱུར་ནས་དཔག་ཚད་ཉིས་སྟོང་དུ་དེ་ལ་མེ་ཏོག་གི་ནགས་དང་རྣམ་པ་སྣ་ཚོགས་པར་དགའ་བར་གྱུར་པ་རྣམས་ཡོད་དོ། །དེ་ལས་འདས་པར་གྱུར་ནས་ལེགས་པར་ཟོས་པ་ཞེས་  
བྱ་བའི་རི་དཔག་ཚད་ལྔ་སྟོང་ངོ། །དེ་ལ་གསེར་གྱི་པདྨའི་རྫིང་བུ་ན་ཙཀྲ་བཱ་ཀཱ་སྒྲ་སྙན་པ་འབྱིན་པར་བྱེད་དོ་།ཀིདཤུ་ཀའི་ནགས་དེ་ལས་འདས་པར་གྱུར་ནས་རི་དང། ཆུ་ཀླུང་དང་  
ལྗོན་ཤིང་དང། རྒྱ་མཚོ་དཔག་ཚད་སྟོང་ཕྲག་བཅུར་གསེར་དང་འདྲ་བའི་ཆུས་གང་བར་གྱུར་པ་ཡིན་ཏེ། རི་རབ་ལྷུན་པོའི་འོད་ཀྱིས་གསེར་གྱི་མདོག་གི་ཆུ་ཞེས་བྱ་བ་ཡིན་ནོ། །  
འཕང་དུ་དཔག་ཚད་ལྔ་བརྒྱའོ། །བ་ལང་སྤྱོད་ཅེས་བྱ་བའི་གླིང་དཔག་ཚད་དགུ་སྟོང་པ་ཡིན་ཏེ། གྲོང་འབུམ་ཕྲག་བཅུ་དང་གྲོང་ཁྱེར་སྟོང་གིས་གང་བར་གྱུར་པའོ། །གྲོང་གི་མགོ་  
  
  
བཅུ་གཉིས་པ་ཡིན་ནོ། །གྲོང་ཁྱེར་གྱི་གཙོ་བོར་གྱུར་པ་ཡང་ལྔ་བརྒྱ་ཡིན་ནོ། །དེ་ལ་ཇི་ལྟར་ཛམྦུའི་གླིང་ན་པཱ་ཊཱ་ལི་པུ་ཏྲས་མགོ་དྲངས་པར་གྱུར་པའི་གྲོང་ཁྱེར་གསུམ་  
གྱིས་ལྷག་པའི་བརྒྱ་ཡིན་ནོ། །དེ་བཞིན་དུ་བ་ལང་སྤྱོད་ན་ཡང་ཨ་བཧྲ་ཀཱུ་ཊཱ་ཆེན་པོས་མགོ་དྲངས་པར་གྱུར་པའི་གྲོང་ཁྱེར་ལྔ་བརྒྱ་ཡིན་ནོ། །ཨ་བཧྲ་ཀཱུ་ཏཱའི་གྲོང་ཁྱེར་ཡང་དཔག་ཚད་བཅུ་  
གཉིས་པ་སྟེ། ལམ་སྲང་དང་ཁང་བཟང་གི་བད་ཀྱི་རིམ་པ་དང་སྒོ་མདོའི་ཁྱམས་དང། རྟ་བབས་ཀྱིས་ལེགས་པར་གང་བ་ཡིན་ནོ། །བ་ལང་སྤྱོད་ཀྱི་གླིང་གི་དབུས་ཀྱི་གྲོང་ཁྱེར་གྱི་  
གཙོ་བོ་རྣམས་ཀྱང་འདི་ལྟ་སྟེ། རྟ་བབས་བརྒྱ་པ་དང། ས་གཞི་བལྟ་བར་དགའ་བ་དང། དྲི་མ་མེད་པར་གསལ་བ་དང། གང་ཀ་ར་དང། དེ་ལྟ་བུ་ལ་སོགས་པའི་གྲོང་རྣམས་ཡིན་ནོ། །  
དབུས་ཀྱི་གྲོང་ཁྱེར་གྱི་གཙོ་བོ་རྣམས་ཀྱང་འདི་ལྟ་སྟེ། བྱ་བ་མེད་པ་དང། སེམས་སོང་བ་དང། ཀུན་ཏུ་ཉམས་པའི་སྟོབས་ཀྱི་མཐའ་དང་ཨ་ཎི་རའོ། །ཡུལ་ལྗོངས་ཀྱི་གཙོ་བོ་རྣམས་  
ལ་འདི་ལྟ་སྟེ། ཛམྦུའི་གླིང་ན་ཀཱ་ཤི་དང། ཀོ་ཤ་ལ་དང་མ་ག་དྷཱའོ། །དེ་བཞིན་དུ་ཇི་ལྟར་ནུབ་ཀྱི་བ་ལང་སྤྱོད་ཀྱི་གླིང་གི་གཙོ་བོར་གྱུར་པའི་ཡུལ་ལྗོངས་རྣམས་འདི་ལྟ་སྟེ། མི་ཐི་ལོ་  
ཞེས་བྱ་བའི་ཡུལ་ལྗོངས་དང། ཏཎྜི་ཞེས་བྱ་བའི་ཡུལ་ལྗོངས་དང། ཙུ་ཏུ་རོ་ཞེས་བྱ་བའི་ཡུལ་ལྗོངས་དང། ཀོ་རཎྜོ་ཞེས་བྱ་བའི་ཡུལ་ལྗོངས་དང། སེམས་ཀྱི་དྲི་མ་ཞེས་བྱ་བའི་  
  
  
༄༅། །ཡུལ་ལྗོངས་དང། རི་རབ་ཏུ་རྒྱུ་བ་ཞེས་བྱ་བའི་ཡུལ་ལྗོངས་དང། དེ་དག་རྣམས་ནི། ཇི་ལྟར་ཡུལ་ལྗོངས་ཀྱི་གཙོ་བོར་གྱུར་པ་རྣམས་ཡིན་ནོ། །བ་ལང་  
སྤྱོད་ཀྱི་ཡུལ་ལྗོངས་རྣམས་ཐམས་ཅད་བསྡུས་པར་གྱུར་ན་ནི། ཡུལ་ཉི་ཤུ་རྩ་ལྔ་ཡིན་ནོ། །ཇི་ལྟར་ཛམྦུའི་གླིང་གི་ཡུལ་ལྗོངས་བཅོ་བརྒྱད་བཞིན་ནོ། །བ་ལང་སྤྱོད་ཀྱི་གླིང་ན་ཆུ་  
བོ་ཆེན་པོ་ལྔ་ཡིན་ནོ། །འདི་ལྟ་སྟེ། ཡངས་པ་ཅན་དང། ཙུན་ཙུམྤ་ཏཱི་དང། ཟླ་བའི་ཤུགས་དང། ཆུ་བཟང་པོ་དང། ཀུན་ཏུ་འདྲེས་པའོ། །དཔེར་ན། ཛམྦུའི་གླིང་གི་ཆུ་བོ་ཆེན་པོ་  
བཞི་བཞིན་ཏེ། འདི་ལྟ་སྟེ། གངྒཱ་དང། ཡ་མུ་ནཱ་དང། པཀྵུ་དང། སཱི་ཏཱའོ། །ནུབ་ཀྱི་བ་ལང་སྤྱོད་ཀྱི་གླིང་གི་རི་ཆེན་པོ་ལྔ་ལ་འདི་ལྟ་སྟེ། ནཱ་ཌོ་ཌཱི་ན་དང། རྭ་གསུམ་པ་དང། ནོར་  
བུའི་རྟ་བབས་དང། པརྦ་བརྒྱ་པ་དང། རྩུབ་པ་དང་རྣམས་སོ་།ཇི་ལྟར་ཛམྦུའི་གླིང་ན་རི་ཆེན་པོ་རྣམས་ལ་འདི་ལྟ་སྟེ། གངས་ཅན་དང། འབིགས་བྱེད་དང། མ་ལ་ཡ་དང། ཀཻ་  
ལ་ས་ར་དང་རྣམས་བཞིན་ནོ། །བ་ལང་སྤྱོད་ཀྱི་གླིང་གི་མཚོ་ཆེན་པོ་ནི། གསུམ་ཡིན་ནོ། །འདི་ལྟ་སྟེ། གམྦྷི་ར་ཛ་ལང་དང་བར་མེད་པ་དང། གམྦྷི་རོ་དཀར་རྣམས་ཏེ། ཇི་ལྟར་  
ཛམྦུའི་གླིང་གི་མ་དྲོས་པ་དང། མ་ཕམ་དང་མཚོ་ཆེན་པོ་གཉིས་བཞིན་ནོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ནུབ་ཀྱི་བ་  
  
  
ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་དེ་དག་རྣམས་བ་ལང་ལ་ཉོ་ཚོང་དུ་བྱེད་པ་དང་གླིང་  
འདིའི་ཉེ་འཁོར་རྣམས་ནི། བ་ལང་གིས་ཡོངས་སུ་གང་བ་ཡིན་ཏེ། མི་རྣམས་ཐམས་ཅད་ཀྱང་ནུ་མ་གསུམ་པ་ཡིན་ནོ། །ཇི་ལྟར་ཛམྦུའི་གླིང་གི་བུད་མེད་རྣམས་ཟླ་བ་བཅུན་བུ་སྐྱེ་བ་དེ་  
བཞིན་དུ་བ་ལང་སྤྱོད་ཀྱི་གླིང་ནའང་འོ་མ་རབ་ཏུ་འབབ་པ་ཡིན་ལ། ཆུ་ཀླུང་དང། ནགས་དང། ཉེ་བའི་ནགས་དང། ཁྲུས་ཀྱི་རྫིང་བུ་དང། མེ་ཏོག་གིས་ཀུན་ཏུ་ཁྱབ་པ་དང། འབྲས་  
བུ་རྣམས་ནི། ཛམྦུའི་གླིང་ན་ཇི་ཙམ་པ་དེ་ཙམ་ཁོ་ན་ཡིན་ནོ་།འོན་ཀྱང་འདི་དག་གི་འབྲས་བུ་རྣམས་ནི། ཛམྦུའི་གླིང་གི་རོའི་ཕྱེད་ཡིན་ནོ། །མེ་ཏོག་གི་དྲི་རྣམས་ཀྱང་ཛམྦུའི་གླིང་གི་ཕྱེད་དོ། །  
གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ལས་ཀྱི་རྣམ་པར་སྨིན་པ་གང་གིས་བ་ལང་སྤྱོད་ཀྱི་གླིང་གི་མི་དེ་དག་རྣམས་སྐྱེས་པ་ཡིན་ཞིང་  
དམན་པ་དང། བར་མ་དང། ཆེས་དམན་པའི་ཆ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་སྐྱེ་བ་གཞན་དག་ཏུ་ཚུལ་ཁྲིམས་ཞན་  
པར་གྱུར་ཅིང། སྦྱིན་པ་ཞན་པ་ཞན་པ་དང། ལས་དང་ཆོས་ཞན་པ་རྣམས་ཀུན་ཏུ་སྤྱད་པར་གྱུར་པ་རྣམས་ཡིན་ནོ། །ཇི་ལྟར་ཚུལ་ཁྲིམས་ཞན་པ་ཡིན་ཞེ་ན། འདིར་སྐྱེས་བུ་དེ་དག་  
  
  
༄༅། །རྣམས་ནི། སྐྱེ་བ་གཞན་དུ་དབུལ་པོར་གྱུར་པས་དེ་དག་རིན་ཐང་བྱས་པས་བསྙེན་གནས་ལ་ཉེ་བར་གནས་པ་དང་སངས་རྒྱས་དང། ཆོས་དང། དགེ་  
འདུན་ལའང་རྒྱལ་པོའི་ཆད་པས་སྤྱི་བོས་ཕྱག་འཚལ་བར་བྱེད་ཀྱི། རབ་ཏུ་དང་བར་གྱུར་པས་ནི། མ་ཡིན་ནོ། །སྦྱིན་པའང་མ་གཏང་ངོ། །རྒྱལ་པོའི་ཞབས་འབྲིང་བྱེད་པའི་ཕྱིར་  
སེམས་བསྒོམས་པའང་མ་ཡིན་ནོ། །སངས་རྒྱས་ཀྱི་བཀའ་ཡང་མ་བཏོན་ཏོ། །རྒྱལ་པོའི་ཞབས་ཏོག་བྱེད་པའི་དོན་གྱིས་སམ། འདོད་པ་ཆེ་བའམ། ལོག་པར་ལྟ་བ་ཅན་དང་ཞིང་  
ངན་པ་ཅན་ལ་བྱིན་པའམ། དགེ་བ་བཅུའི་ལས་ཀྱི་ལམ་རྣམས་རྙོག་པ་མེད་པ་དང། དུས་རིང་དུ་མ་སྤྱད་པ་དེ་དག་རྣམས་ཛམྦུའི་གླིང་ནས་ཤི་འཕོས་པར་གྱུར་ནས་ལས་ཀྱི་རྐྱེན་  
གྱིས་འདིར་སྐྱེས་པ་ཡིན་ཏེ། རོ་ཕྱེད་དུ་གྱུར་པའི་ཟས་དང་ལྡན་ཞིང་དགེ་བ་དང་མི་དགེ་བའི་ལས་ཀྱི་འབྲས་བུ་རྣམས་མངོན་པར་མི་ཤེས་པ་དང། བློ་དམན་པར་གྱུར་པ་དང། རྣམ་  
པར་ཤེས་པ་ཉམ་ཆུང་བ་དང་བུད་མེད་ལ་བརྐམ་ཞིང་ཆགས་པ་ཡིན་ཏེ། སྔོན་གྱི་ལས་དེ་དག་རྣམས་ཀྱི་ས་བོན་གྱི་རྐྱེན་གྱིས་ཡིན་ནོ། །སེམས་ཅན་འདི་དག་རྣམས་ནི། རང་གི་ལས་  
ཉིད་ཀྱིས་འགྲོ་བ་ཡིན་ཞིང་ལས་ཀྱི་བགོ་སྐལ་ལ་སྤྱོད་པ་དང་ལས་བརྟན་པར་བྱས་པ་དང། ལས་ཀྱི་སྐྱེ་གནས་པ་རྣམས་ཡིན་ནོ་།ཇི་ལྟར་ལས་བྱེད་པར་འགྱུར་བ་དགེ་  
  
  
དེ་དང་དེ་དག་ཉིད་ཀྱི་ལས་རྣམས་ཀྱི་སྐལ་བ་ཅན་དུ་འབྱུང་བར་འགྱུར་ཏེ། མི་དགེ་བའི་ལས་ཀྱི་མཐའ་རྣམས་ལ་སྤྱད་པར་གྱུར་ན་ནི། དམྱལ་བ་དང། ཡི་  
དྭགས་དང། དུད་འགྲོ་རྣམས་སུ་སྐྱེ་བར་འགྱུར་རོ། །ས་བོན་དང་འདྲ་བའི་ལས་རྣམས་དང། འདྲ་བའི་འབྲས་བུ་རྣམས་ཡིན་ཏེ། དཔེར་ན། ཀོ་ཏྲ་པའི་ས་བོན་ལས་ནི། ཀོ་ཏྲ་པའི་  
འབྲས་བུ་སྐྱེའི། ཁྲེ་རྒོད་ཀྱི་འབྲས་བུ་ནི། མ་ཡིན་ནོ། །ནས་ཀྱི་ས་བོན་རྣམས་ལས་ནི། ནས་ཀྱི་འབྲས་བུའོ། །དེ་བཞིན་དུ་ཡོན་ཏན་དམན་པ་དང། ཞིང་དམན་པ་རྣམས་ལས་ཀྱང་  
འབྲས་བུ་དམན་པ་རྣམས་སྐྱེའོ། །དེ་བཞིན་དུ་ས་བོན་བཟང་པོ་རྣམས་ལས་ནི། འབྲས་བུ་བཟང་པོ་རྣམས་སྐྱེའོ། །དཔེར་ན། འབྲས་ཤཱ་ལི་དམར་པོ་རྣམས་ལས་ནི། འབྲས་ཤ་ལི་  
དམར་པོ་རྣམས་སོ། །མོན་སྲན་སྡེའུ་རྣམས་ལས་ནི། མོན་སྲན་སྡེའུ་རྣམས་སོ། །བུར་ཤིང་རྣམས་ལས་ནི། བུར་ཤིང་རྣམས་སོ། །ཞིང་དང་ཡོན་ཏན་གྱི་ཁྱད་པར་རྣམས་ལས་ཀྱང་  
འབྲས་བུ་རྣམས་ཁྱད་པར་དུ་འབྱུང་ངོ། །འདི་ལྟ་སྟེ། ཡོན་ཏན་ཡོད་པ་དང། སྡུག་བསྔལ་ཡོད་པ་དང། གཉིས་ཀ་ཡོད་པ་རྣམས་སོ། །དེ་ལ་ཡོན་ཏན་ཡོད་པ་ཉིད་ནི། བར་མ་ཡིན་ནོ། །  
ཡོན་ཏན་དང་སྡུག་བསྔལ་ཡོད་པ་ནི། ཁྱད་པར་ཅན་ནོ། །སྡུག་བསྔལ་འབའ་ཞིག་ཡོད་པ་ནི། ཆུང་དུ་ཡིན་ཏེ། སེམས་ཀྱི་ཡོན་ཏན་རྣམས་མ་གཏོགས་པ་ཡིན་ནོ། །འདི་ལྟར་ཕྱི་རོལ་  
  
  
༄༅། །གྱི་རྣམས་ལ་ཞིང་རྣམ་པ་གསུམ་ཡིན་ཏེ། ཆུ་བལ་གྱིས་མ་བཅོམ་པ་ནི། བར་མ་ཡིན་ནོ། །རྩྭ་དང་ཆུ་བལ་རབ་ཏུ་ཕལ་ཆེ་བར་གྱུར་པ་དང། ཆུ་དང། ཆོམ་  
རྐུན་པའི་འཇིགས་པ་དང་རྣམ་པར་བྲལ་བའི་ནི། ཁྱད་པར་དུ་འཕགས་པ་ཡིན་ནོ། །རྩྭ་ལྡུམ་དང་ཆུ་བལ་གྱིས་ཉམས་པར་བྱས་པ་དང། ཆུའི་སྐྱོན་དང། འཇིགས་པ་དང་  
ཆོམ་རྐུན་གྱི་འཇིགས་པ་དང་ལྡན་པར་བརྗོད་པ་རྣམས་ནི། ཆུང་དུ་ཡིན་ཏེ། ཞིང་ལས་པ་རྣམས་ཀྱིས་ཡོངས་སུ་སྦྱང་བ་བྱས་པའི་ལས་རྣམས་ནི། མ་གཏོགས་སོ། །དེ་ལ་ནང་གི་  
བདག་ཉིད་དང་ཕྱི་རོལ་གྱི་དངོས་པོ་དེ་དག་རྣམས་ཀྱང་ལས་ཀྱི་བགོ་སྐལ་ལ་སྤྱོད་པ་དང། ལས་བརྟན་པར་བྱས་པ་དང། ལས་ཀྱི་སྐྱེ་གནས་པ་ཡིན་ཏེ། གཞན་གྱི་སྟོབས་དང་  
བཅས་པ་ཡིན་ཞིང་ཕན་ཚུན་གྱི་རྐྱེན་ཅན་དུ་གྱུར་པ་དང། ཕན་ཚུན་དུ་སྐྱེད་པར་བྱེད་པ་ཡིན་ནོ། །དེ་ལ་ནུབ་ཀྱི་བ་ལང་སྤྱོད་པའི་སྐྱེས་བུ་དེ་དག་རྣམས་ནི། རྙོག་པ་དང་བཅས་པའི་  
ལས་ཀྱི་འབྲས་བུ་རྣམས་ལ་སྤྱོད་པ་ཡིན་ཏེ། རྙོག་པ་དང་བཅས་པའི་ལས་རྣམས་ཀྱིས་འདིར་སྐྱེས་པ་ཡིན་ནོ། །གཞན་ཡང་ཤི་འཕོས་པར་གྱུར་ནས་རང་གི་ལས་ཀྱི་རླུང་  
གིས་འཁོར་བར་ཡོངས་སུ་འཁོར་བར་འགྱུར་རོ། །རྣལ་འབྱོར་སྤྱོད་པ་པ་དེས་ཕྱི་རོལ་གྱི་ལས་དང་ཆོས་རྣམས་ཡང་དག་པ་ཇི་ལྟ་བ་བཞིན་དུ་མངོན་པར་རྟོགས་ནས་གཞན་  
  
  
ཏེ། ནུབ་ཀྱི་བ་ལང་སྤྱོད་ཀྱི་གླིང་ལས་འདས་པར་གྱུར་ནས་རིའི་རིགས་སམ། ཆུ་བོའི་རིགས་སམ། རྒྱ་མཚོའི་རིགས་སུ་གྱུར་པ་  
གཞན་ཅི་ཡོད་པ། དེས་ཐོས་པ་ལས་བྱུང་བའི་ཤེས་རབ་ཀྱིས་སམ་ལྷའི་མིག་གིས་མཐོང་བར་གྱུར་པ་ནུབ་ཀྱི་བ་ལང་སྤྱོད་དང། ཤར་གྱི་ལུས་འཕགས་པོ་གཉིས་ཀྱི་གླིང་དག་གི་  
པར་ན་ཡོད་དེ། ནུབ་ཀྱི་བ་ལང་སྤྱོད་ཀྱི་གླིང་ལས་ནི། འདས་པར་གྱུར་ནས་སྐྱོ་མ་བ་ཞེས་བྱ་བའི་རྒྱ་མཚོ་དཔག་ཚད་སྟོང་ཕྲག་བཅུ་གཉིས་པའོ། །སྐྱོ་མ་དང་འདྲ་བའི་ཆུ་གང་ཡིན་པས་  
གང་བར་གྱུར་པ་སྟེ། དུང་དང། ཉ་དང། ཉ་ཆེན་པོ་དང། ཆུ་སྲིན་ན་ཀྲ་དང། ཆུ་སྲིན་མ་ཀ་ར་དང། རུས་སྦལ་དང། ཆུ་སྲིན་བྱིས་པ་གསོད་ཀྱི་ཡང་ཕུང་པོར་གྱུར་པ་ཡིན་ནོ། །སྐྱོ་མའི་  
ཆུའི་རྒྱ་མཚོ་དེ་ལས་འདས་པར་གྱུར་ནས་བི་དྲུ་མ་འདྲ་བ་ཞེས་བྱ་བའི་རིའི་ཉེ་འཁོར་དུ་དཔག་ཚད་ལྔ་བརྒྱ་པ་ཡོད་དོ། །དེ་ལ་དུག་ཆེན་པོའི་སྤྲུལ་རྣམས་རབ་ཏུ་གནས་སོ། །དེ་ལས་  
འདས་པར་གྱུར་ནས་ཆུ་དྲོན་མོ་ཞེས་བྱ་བའི་རྒྱ་མཚོ་ཡོད་དེ་སྤྲུལ་དེ་དག་རྣམས་ཀྱི་ཁ་རླངས་དྲོན་མོའི་དུག་གིས་དྲོན་མོར་འགྱུར་རོ། །དེ་ལ་ནི། སེམས་ཅན་གྱི་རིགས་ཅུང་ཟད་ཀྱང་  
ཡོད་པ་མ་ཡིན་ཏེ། སྦྲུལ་དུག་ཅན་དེ་དག་གིས་དབུགས་འབྱུང་བས་དུས་བྱེད་པར་འགྱུར་རོ། །དུག་གི་རང་བཞིན་ཡིན་པས་ཆུའང་དྲོན་མོར་འགྱུར་རོ། །དེ་ལས་འདས་པར་གྱུར་ནས་  
  
  
༄༅། །ཆུ་དམར་པོ་ཞེས་བྱ་བའི་རྒྱ་མཚོ་དཔག་ཚད་ལྔ་སྟོང་ཡོད་དོ། །དེ་ལ་ཀླུ་དང་ས་འོག་ན་གནས་པར་གྱུར་བའི་ལྷ་མ་ཡིན་རྣམས་ཕན་ཚུན་དུ་  
ཞེ་སྡང་བར་གྱུར་པས་ཟིལ་གྱིས་མནན་ནས་ཟས་ཟོས་པར་གྱུར་པ་དང་འཁྲུག་པར་བྱེད་དོ། །ཀླུང་ན་གནས་པའི་ཀླུ་སྟོབས་ཅན་དེ་དག་གིས་ཀྱང་ལྷ་མ་ཡིན་དེ་དག་རྣམས་  
ཀྱི་སྟོབས་མི་འཕྲོག་གོ་དེ་ལས་འདས་པར་གྱུར་ནས་སྲིན་མོའི་གླིང་དཔག་ཚད་ཉིས་སྟོང་པ་ཡོད་དེ། རལ་པ་ཅན་ཞེས་བྱ་བའི་སྲིན་མོ་དེ་དེ་ལ་རབ་ཏུ་གནས་པ་ཡིན་  
ནོ༑ ༑དྲི་དང་མེ་ཏོག་གི་ཕྲེང་བ་ཁར་འཇུག་ཅིང་ཟ་བའི་ཟས་དང་ལྡན་པ། མིག་བཙུམ་ཙམ་གྱི་བར་ལ་དཔག་ཚད་སྟོང་དུ་ཕྱིན་པར་མགྱོགས་པ། མི་རྣམས་ལ་གླགས་ལྟ་བར་  
བྱེད་པ་དང། ཡིད་ཀྱང་རྟག་ཏུ་དེ་ལ་སོང་བར་གྱུར་པ་ཡིན་ཏེ་ཤ་དང་ཁྲག་དང་རུས་པ་རྣམས་ཀྱིས་ནི། གླིང་འདི་ནི། དྲི་མི་ཞིམ་པ་ཡིན་ནོ། །རལ་པ་ཅན་གྱི་གླིང་དེ་ལས་  
འངས་པར་གྱུར་ནས་ཤ་ཟའི་གླིང་དཔག་ཚད་ལྔ་སྟོང་པ་ཡོད་དོ་།དེ་ལ་སྐྲས་ཁྱབ་པ་ཞེས་བྱ་བའི་ཤ་ཟ་རབ་ཏུ་གནས་པ་ཡིན་ནོ་།དེ་ལས་འདས་པར་གྱུར་ནས་གླིང་  
གིས་ལེགས་པར་གང་བ་ཞེས་བྱ་བའི་རི་དཔག་ཚད་ལྔ་སྟོང་པ་ཡོད་དོ། །ལེགས་པར་གང་པའི་རི་ལ་ལྗོན་ཤིང་རྣམས་ཀྱིས་ལེགས་པར་གང་བ་ལ་འདི་ལྟ་སྟེ། ཤིང་ན་  
  
  
པ་ན་ས་དང། མོ་ཙ་དང། ཧི་ན་ཏཱ་ལ་དང། ཏ་མཱ་ལ་དང། ར་ཀ་ཏ་མཱ་ལ་དང། སེར་པོ་དང། སེང་ལྡེང་དང། ཏི་ལ་ཀཱ་དང། ཨརྫུ་ན་དང། ཀ་དམ་པ་  
དང། ནཱི་པ་དང། ནི་ཙུ་ལ་དང། ཙམྤ་ཀ་དང། ཁརྫུ་ར་དང། ཨ་མྲ་དང། པི་ཙུ་མ་རྡ་དང། བ་ད་རི་དང། བ་ཊཱ་ད་དང། ཀིངཤུ་ཀ་དང། ཀླུའི་མེ་ཏོག་དང་  
ཀ་དམྤ་དང། མྱ་ངན་མེད་དང། སི་ལིནྡྷ་དང། ཀེ་ཏ་ཀ་དང་ཀརྣི་ཀ་ར་ཤིན་ཏུ་ལྷུག་པ་དང། མཱ་ལི་ཀཱ་གསར་པ་དང། བཱ་ཊཱ་ལཱ་དང། ཀ་བིད་ཐ་དང། དཔལ་  
ཤིང་དང། ལྷ་ཤིང་དང། ཤུག་པ་དང། ཀཱ་ར་བའི་ར་དང། མྱ་ངན་མེད་སྔོན་པོ་དང། ཀུ་ར་བ་ཀ་དང། ཀུན་ད་དང་རྣམས་ཏེ་ཕུང་པོར་སྐྱེས་པའི་ལྗོན་ཤིང་  
རྣམས་ཀྱིས་ལེགས་པར་གང་བ་དང། འབབ་ཆུ་བརྒྱ་ཕྲག་གིས་དགའ་བར་གྱུར་པ་ཡིན་ནོ། །ནགས་ཀྱི་ཁམས་རྣམས་དང་ལྡན་པའི་ནང་དེ་ལ་ནི། དྲི་ཟ་རྣམས་  
རྩེ་དགའ་བར་བྱེད་དོ། །ལེགས་པར་གང་བའི་རི་དེ་ལས་འདས་པར་གྱུར་ནས་རྒྱ་མཚོ་དཔག་ཚད་ལྔ་སྟོང་དུ་འོ་མའི་ཆུ་ཞེས་བྱ་བ་ཡིན་ནོ། །དེ་ལ་ནི། ཆུ་འོ་མ་  
དང་འདྲ་བར་ཡོད་དོ། །རོ་འོ་མ་དང་མཉམ་པ་ཡིན་ནོ། །བདག་ཉིད་ཀྱི་དངོས་པོ་དཔག་ཚད་ལྔ་པར་གྱུར་པའི་ཉ་འགའ་ཞིག་རྒྱུ་བར་བྱེད་པ་ཡིན་ནོ། །འོ་མའི་ཆུའི་  
  
  
༄༅། །རྒྱ་མཚོ་དེ་ལས་འདས་པར་གྱུར་ནས་བྱེ་མའི་གནས་སྐབས་ཞེས་བྱ་བ་དཔག་ཚད་སྟོང་དུ་ལྗོན་ཤིང་གི་ངམ་གྲོག་ཏུ་གྱུར་པ་ཡིན་  
ནོ༑ ༑དེ་ལས་འདས་པར་གྱུར་ནས་ཀླུའི་དུག་བཅོམ་ཞེས་བྱ་བའི་རྒྱ་མཚོ་དཔག་ཚད་དྲུག་སྟོང་པར་གྱུར་པ། གང་ལ་སྟོབས་ཞེས་བྱ་བའི་ཀླུ་རབ་ཏུ་གནས་པ་  
ཡིན་ནོ༑ ༑ཕན་ཚུན་མི་མཐུན་པར་གྱུར་པ་རྟག་ཏུ་མ་ཞི་བ་ལ་དགའ་བ་ཡིན་ནོ། །ཕན་ཚུན་གྱི་ཀླུའི་དུག་བཅོམ་ཞེས་བྱ་བའི་རྒྱ་མཚོ་དེ་ལས་རིང་དུ་འདས་ནས་  
ཆུ་མཉམ་པར་གྱུར་པ་ཞེས་བྱ་བའི་རྒྱ་མཚོ་ཡོད་དེ། དཔག་ཚད་ཉིས་སྟོང་དུ་ཆུ་བརྟན་ཞིང་གནས་པ་དང་ཆུ་རབ་ཏུ་དང་བ་དང་ཟབ་མོ་ཡིན་ཏེ། ཉ་དང། ཆུ་སྲིན་མ་ཀ་ར་  
དང། དུང་དང། ཆུ་སྲིན་ན་ཀྲ་དང། ཆུ་སྲིན་བྱིས་པ་གསོད་རྣམས་ཀྱིས་ཀུན་ཏུ་གང་བར་གྱུར་པ་ཡིན་ནོ། །གཞན་ཡང་ལས་ཀྱི་ཆོས་ཀྱི་རྣམ་པར་སྨིན་པ་རྣམས་  
ཤེས་པའི་རྣལ་འབྱོར་སྤྱོད་པ་པ་དེས་ལྟ་བར་བྱེད་དེ། ཇི་སྐད་དུ་བཤད་པའི་རྒྱ་མཚོ་དང། ཆུ་བོ་དང། གླིང་དང། ནགས་དང། རི་དང། ལྗོན་ཤིང་རྣམས་དང་  
གནས་དེ་དག་རྣམས་གང་ལ་ཡང་བདག་ཅག་མ་སྐྱེས་པ་དང། མ་ཤི་བ་དང། འཆི་འཕོས་པར་མ་གྱུར་པ་དང། སྐྱེས་པར་མ་གྱུར་པ་དང། མཐུན་པ་དང་  
  
  
དང། མེད་པར་གྱུར་པ་དང། བྱེ་བར་གྱུར་པ་དང། བྲལ་བར་གྱུར་པ་དང། གཞན་དུ་གྱུར་པ་དང་ལྡན་པར་མ་  
གྱུར་པ་དང། གང་ཡང་ལས་ཀྱི་བགོ་སྐལ་ལ་སྤྱོད་པ། ལས་ཀྱི་སྐྱེ་གནས་པ། ལས་བརྟན་པར་བྱས་པ་རང་གི་ལས་ཀྱི་འབྲས་བུ་མྱོང་བར་གྱུར་པས་འཆི་འཕོ་བ་དང་སྐྱེ་  
བར་མ་གྱུར་པ་དེ་ནི། རྒྱ་མཚོའི་ཡུལ་ཕྱོགས་སམ། རིའི་ཡུལ་ཕྱོགས་སམ། ལྗོན་ཤིང་གི་ཕྱོགས་རྣམས་ལ་ཡང་གཅིག་ཀྱང་མ་མཐོང་ངོ་།ལན་བརྒྱ་ཕྲག་དང། དེ་  
ནས་སྟོང་ཕྲག་དང། ལན་སྟོང་ཕྲག་བརྒྱ་དང། ལན་བྱེ་བ་ཕྲག་འབུམ་དུའང་གང་ལ་བདག་ཅག་རྣམས་སྐྱེས་པ་དང། ཤི་བ་དང། སྐྱེས་པར་གྱུར་པ་མ་ཡིན་པ་ནི། ཁབ་  
ཀྱི་བུག་པ་ཙམ་ཡང་མེད་དོ། །མཐུན་པ་དང་ཡིད་དུ་འོང་བར་གྱུར་པ་རྣམས་ཐམས་ཅད་ཀྱང་ཐ་དད་དུ་གྱུར་པ་དང། མེད་པར་གྱུར་པ་དང། གྱེས་པར་གྱུར་པ་དང། རྣམ་  
པར་བྲལ་བར་གྱུར་པ་དང། གཞན་དུ་གྱུར་པར་ནི་ལན་བརྒྱ་ཕྲག་དང། ལན་སྟོང་ཕྲག་དང། ལན་བརྒྱ་སྟོང་ཕྲག་བྱེ་བར་གྱུར་པ་བརྒྱ་སྟོང་ཕྲག་ཏུ་གྱུར་ཅིང། འཁོར་  
པ་ཐོག་མ་མེད་པ་ནས་འདོད་ཆགས་དང། ཞེ་སྡང་དང། གཏི་མུག་གི་ཞགས་པས་ཀུན་ནས་བཅིངས་ནས་འཁོར་བ་ན་ཡང་དམྱལ་བ་དང། ཡི་དྭགས་དང། དུད་  
  
  
༄༅། །འགྲོའི་གནས་རྣམས་སུ་སྐྱེ་བ་དང། འཆི་བ་དང། སྐྱེ་བར་འགྱུར་བ་ཡིན་ནོ། །དེའི་ཕྱིར་ན་མྱུར་བ་མྱུར་བར་འཁོར་བ་ལས་ཡིད་འབྱུང་བར་  
གྱིས་ཤིག་འཁོར་བ་ལ་བརྐམ་ཞིང་ཆགས་པར་འགྱུར་བར་མ་བྱེད་དང། འཁོར་བ་འདི་ནི། སྡུག་བསྔལ་བ་ཡིན་ནོ། །ཚ་བར་གྱུར་པའི་ཚོར་བ་དང་ལྡན་པ་  
ཡིན་ཞིང། རྩུབ་པར་གྱུར་པའི་ཚོར་བ་དང་ལྡན་པ་ཡིན་ཏེ། སྡུག་བསྔལ་དང་ལྷན་ཅིག་ཏུ་གྱུར་པའི་ཚོར་བ་ཡིན་ནོ། །རྒ་བ་དང་འཆི་བ་དང། མྱ་ངན་དང། སྨྲེ་  
སྔགས་འདོན་པ་དང། སྡུག་བསྔལ་བ་དང། ཡིད་མི་བདེ་བ་མང་བ་ཡིན་ནོ། །ལྟུང་བའི་མཐའ་དང་ཟད་པར་གྱུར་པའི་སྒོ་ཡིན་ནོ། །འདི་ན་ནི། ཤིན་ཏུ་ཕྲ་བར་  
གྱུར་པའི་རྟག་པ་དང་བདེ་བའང་ཡོད་པ་མ་ཡིན་ནོ། །དཔེར་ན། ཉི་མ་ལ་མུན་པ་ཤིན་ཏུ་ཕྲ་བའང་མེད་དོ། །དེ་ལྟར་རྣལ་འབྱོར་སྤྱོད་པ་དེ་ཕྱི་རོལ་གྱི་ལུས་ལ་ལུས་  
ཀྱིས་རྗེས་སུ་ལྟ་ཞིང་གནས་སོ། །གཞན་ཡང་རྣལ་འབྱོར་སྤྱོད་པ་ཡང་དག་པ་ཇི་ལྟ་བ་བཞིན་དུ་ཕྱི་རོལ་གྱི་ལུས་རྣམས་རིག་པར་བྱེད་དེ། ཆུ་མཉམ་པའི་རྒྱ་  
མཚོ་དེ་ལས་རིང་དུ་འདས་ནས་ཆུ་ཀླུང་གི་རིགས་སུ་གྱུར་པའམ་རྒྱ་མཚོའི་རིགས་སུ་གྱུར་པ་གཞན་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་  
  
  
ལྷའི་མིག་གིས་མཐོང་བར་གྱུར་པ། ཤར་གྱི་ལུས་འཕགས་པོ་ཞེས་བྱ་བའི་གླིང་ཡོད་དེ། དཔག་ཚད་སྟོང་ཕྲག་བརྒྱད་པ་ཉེ་འཁོར་ཡོངས་སུ་ཟླུམ་པར་གྱུར་པ་  
གྲོང་དང། གྲོང་ཁྱེར་དང། ཚོང་འདུས་རྣམས་ཕུན་སུམ་ཚོགས་པ་དང། ཆུ་ཀླུང་དང། ལྗོན་ཤིང་དང། ནགས་དང། ཉེ་བའི་ནགས་དང། ཁྲུས་ཀྱི་རྫིང་བུ་དང་  
གླིང་དང། རི་དང། འབབ་ཆུ་དང། ཤིང་ཚང་ཚིང་རྣམས་དཀྲིགས་པ་དང་ལྡན་པའི་ནགས་དང་བཅས་པ་དང། མེ་ཏོག་དང་འབྲས་བུ་དང། རི་དྭགས་དང་  
བྱ་རྣམས་ཀྱང་ཕུན་སུམ་ཚོགས་པ་ཡིན་ནོ། །དེ་ལ་རི་དྲུག་པོ་འདི་དག་རྣམས་ནི། ཐམས་ཅད་ལ་ཆེ་བར་གྱུར་པ་ཡིན་ཏེ། འདི་ལྟ་སྟེ་ལོགས་ཆེན་པོ་དང། ནགས་  
ཀྱི་ཕྲེང་བ་དང། རྨ་བྱའི་ཚོགས་དང། ཡི་དྭགས་ཀྱི་ཁྲོད་དང། རྒྱ་མཚོ་གྱེན་དུ་འགྲོ་བ་དང། མིག་གི་ཕྲེང་བ་དང་རྣམས་སོ། །རི་དེ་དག་རྣམས་ཀྱིས་ཤར་ཕྱོགས་ལུས་  
འཕགས་པོའི་གླིང་ཡོངས་སུ་བསྐོར་བ་ཡིན་ཏེ། ཛམྦུའི་གླིང་རི་བཞིས་ཇི་ལྟ་བུར་ཏེ། སྔར་བཞིན་ནོ། །དེ་ལ་ལོགས་ཆེན་པོའི་རི་རྒྱར་ནི། དཔག་ཚད་སུམ་སྟོང་ཡིན་ཏེ་  
རི་དེ་ལ་དཔག་ཚད་སྟོང་སྟོང་གི་ནགས་གསུམ་ཡོད་དོ། །འདི་ལྟ་སྟེ་སུ་བེ་ལང་གི་ནགས་དང། འབབ་ཆུའི་སྒྲ་དང་ལྡན་པའི་ནགས་དང། མ་ལི་ཀ་གངྐ་རའི་ནགས་སོ་  
  
  
༄༅། །ནགས་ན་ལྗོན་ཤིང་རྣམས་ཕུན་སུམ་ཚོགས་པར་གྱུར་པ་ལ་འདི་ལྟ་སྟེ། ལྭི་ལི་ཀའི་ལྗོན་ཤིང་དང། རིའི་ཁྲོད་ནས་སྐྱེས་པའི་ལྗོན་ཤིང་དང་  
ཡལ་ག་མཉམ་པའི་ལྗོན་ཤིང་དང། བགྲོད་དཀའ་བར་གྱུར་ནས་སྐྱེས་པར་གྱུར་པའི་ལྗོན་ཤིང་དང། ཀླུང་ན་སྐྱེས་པའི་ལྗོན་ཤིང་དང། ཨུཏྤ་ལ་སྐྱེས་པའི་ལྗོན་  
ཤིང་དང། རི་བྲག་ན་སྐྱེས་པའི་ལྗོན་ཤིང་དང། ཛམྦུའི་གླིང་གི་ལྗོན་ཤིང་རྣམས་ནི། སྔར་བཞིན་ནོ། །རི་ཆེན་པོའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་  
རྣམས་ནི། མེའི་གཙུག་ཅན་ཞེས་བྱ་བའི་མིང་དུ་འགྱུར་རོ། །ཆུ་ཀླུང་ཡང་འདི་དག་རྣམས་ཡོད་དོ། །འདི་ལྟ་སྟེ། བྱེ་མ་འབྲིམ་པ་དང། སཱ་མེ་ཌཱ་དང། ཆུ་གཡོ་བ་དང་  
ཀླུའི་ཆུ་དང། ནགས་ནས་འབྱུང་བ་དང། ཙ་ར་ཙ་དང་རྣམས་སོ། །ནགས་ཀྱི་ཕྲེང་བའི་རི་དེའི་ཚད་ནི། དཔག་ཚད་སྟོང་ཡིན་ནོ། །དེ་ལ་ནགས་འདི་དག་རྣམས་ཡོད་  
དོ༑ ༑འདི་ལྟ་སྟེ། ཀུཀྐུ་ཊཱ་ཙཱི་རི་དང། ལྷ་ཤིང་གི་ནགས་དང་ཙི་ལི་ཀའི་ནགས་དང། དུ་བ་པ་དང། ཤིན་ཏུ་མ་སྐྱེས་པ་དང་རྣམས་ཡིན་ནོ། །ཆུ་ཀླུང་ཡང་འདི་དག་  
རྣམས་ཡོད་དོ། །འདི་ལྟ་སྟེ། འཁྲི་ཤིང་གིས་གཡོགས་པ་དང། རྩེ་མོ་ལ་འཁོར་བ་དང། ཆུ་ནག་པོ་དང། ལོ་མ་ཤིན་ཏུ་འཕྱང་བ་དང། དུ་བ་དགའ་བ་དང་རྣམས་  
  
  
༑རིའི་ནགས་ཀྱི་ཕྲེང་བའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་ནི། གྱ་གྱུ་ཅན་ཞེས་བྱ་བའི་མིང་དུ་འགྱུར་རོ། །རིགས་གསུམ་པ་རྨ་བྱའི་ཚོགས་ལ་  
རྣལ་འབྱོར་སྤྱོད་པ་པ་དེས་མཐོང་བར་གྱུར་པ་དཔག་ཚད་སྟོང་ཡིན་ནོ། །དེ་ལ་ནགས་འདི་དག་རྣམས་ཡོད་དོ། །འདི་ལྟ་སྟེ། སྤྲིན་གྱི་ནགས་དང། རྟག་ཏུ་གློག་འཁྱུག་  
པ་དང། སྒྲ་འཕང་མཐོན་པོ་དང། ལྷག་པ་ཐུང་བ་དང། མཎྜ་ལཾ་དང་རྣམས་སོ། །ཆུ་ཀླུང་ཡང་འདི་དག་རྣམས་ཡོད་དོ། །འདི་ལྟ་སྟེ། ནི་ཙུ་ལུནྡ་འབབ་པ་དང། དྲང་སྲོང་དགའ་  
བ་དང། སྔོན་འབབ་པ་དང། བཟང་པོ་དང་རྣམས་ཡིན་ནོ། །རྨ་བྱའི་ཚོགས་ཀྱི་ནགས་ཀྱི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་ལ་མགུལ་པ་སྔོན་པོ་  
ཞེས་བྱ་བའི་མིང་དུ་འགྱུར་རོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཤར་ཕྱོགས་ཀྱི་ལུས་འཕགས་པོའི་གླིང་ན་རིའི་  
རིགས་སམ། ཆུ་ཀླུང་གི་རིགས་གཞན་དག་ཡོད་དམ་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། རི་གཞན་བཞི་  
པ་རི་དྭགས་ཀྱི་ཁྲོད་ཅེས་བྱ་བ་ཡོད་དོ། །དེ་ལ་ནགས་འདི་དག་རྣམས་ཡོད་དོ། །འདི་ལྟ་སྟེ། རལ་པ་ཅན་གྱི་ནགས་དང། ཀུན་དགའ་བའི་ནགས་དང། རྟའི་སྤྲིན་གྱི་ནགས་  
  
  
༄༅། །དང་རྣམས་སོ། །ལྗོན་ཤིང་དང། མེ་ཏོག་དང། འབྲས་བུ་ཕུན་སུམ་ཚོགས་པ་རྣམས་ནི། སྔར་གྱི་བཞིན་ནོ། །དེ་ལ་ཆུ་ཀླུང་འདི་དག་རྣམས་  
ཡོད་དོ༑ ༑འདི་ལྟ་སྟེ། ཤིན་ཏུ་གྲོལ་བར་གྱུར་པའི་ཆུ་དང། ཉེ་འཁོར་ན་དགའ་བ་དང། ཚོགས་པ་རྣམས་ཡིན་ནོ། །རི་དྭགས་ཀྱི་རིགས་ཀྱང་འདི་དག་རྣམས་ཡིན་ནོ། །  
འདི་ལྟ་སྟེ། བཻ་ནེ་ཡཱ་དང། ཉེ་འཁོར་གྱི་གྲིབ་མ་ལ་དགའ་བ་དང། བལྟས་པས་འབྲོས་པ་དང། ཀུ་རང་གཱ་དང། ལམ་བཟང་པོ་དང། ཕྲག་དོག་ཀླུ་སྐྱེས་དང། བ་ལང་  
གི་རྣ་བ་དང། གླང་པོ་འཐུང་བ་དང། བྱིས་པ་མཆོག་དང། གྲིབ་མ་ལ་དགའ་བ་དང། རི་བོང་ལུགས་དང། རྔ་མོའི་ལུས་དང། མཇུག་མ་ནག་པོ་དང། མགོ་དཀར་པོ་  
དང། རྨ་དང་བཅས་པ་དང། སྦྲུལ་གྱི་ལྕེ་དང། རང་གི་སོ་བརྒྱ་པ་དང། སྡོམ་པ་དང། སྦུབས་ཀྱི་མཁྲེན་པ་སྟེ། རི་དྭགས་ཀྱི་ཚོགས་དེ་དག་རྣམས་ཁ་ཅིག་ནི། ཛམྦུའི་  
གླིང་ནའང་ཡོད་པ་མ་ཡིན་ནོ། །རི་ཁྲོད་ཀྱི་རི་ལ་ནགས་དང། ཉེ་བའི་ནགས་དང། རྫིང་བུ་དང། ལྗོན་ཤིང་དང། བྱ་དང། མེ་ཏོག་དང། ཕུན་སུམ་ཚོགས་པ་རྣམས་ནི་  
སྔོན་གྱི་བཞིན་ཏེ། རི་དྭགས་ཀྱི་ཁྲོད་ཀྱི་རི་ལ་ཛམྦུའི་གླིང་གི་མེ་ཏོག་རྣམས་ནི། ཐམས་ཅད་ཀྱང་ཡོད་དོ། །རི་དྭགས་ཀྱི་ཁྲོད་ཀྱི་རིའི་ཉེ་འཁོར་ན་གང་དག་གནས་པའི་སྐྱེས་  
  
  
ཤུགས་སྔོམ་པ་ཞེས་བྱ་བའི་མིང་དུ་འགྱུར་རོ། །ཤར་གྱི་ལུས་འཕགས་གླིང་གི་རི་ལྔ་པ་དེའི་ནགས་ཉེ་བའི་ནགས་དང་རྫིང་བུ་རྣམས་ལ་ལྟ་བར་བྱེད་  
དོ༑ ༑རྒྱ་མཚོ་གྱེན་དུ་འགྲོ་བ་ཞེས་བྱ་བའི་རི་དཔག་ཚད་སྟོང་དང་ལྡན་པའི་ནགས་དང་ཉེ་བའི་ནགས་དང་རྫིང་བུ་རྣམས་ཀྱིས་ཀུན་ནས་གང་བ་ནི། སྔོན་གྱི་བཞིན་ནོ། །དེ་ལ་ཡང་  
ནགས་འདི་དག་རྣམས་ཡོད་དོ། །འདི་ལྟ་སྟེ། ཐིག་ལེ་གསུམ་པ་ཞེས་བྱ་བའི་ནགས་དང། མགྲིན་པ་འགག་པ་དང། དགའ་བའི་རིའི་ནགས་དང་རྣམས་སོ། །ཆུ་ཀླུང་ཡང་འདི་  
དག་ཡོད་དོ། །འདི་ལྟ་སྟེ། རྭ་གསུམ་པ་དང། ཅ་ཅོ་པ་དང། རྡོ་བ་འགྲིམ་པ་དང་རྣམས་སོ། །རྒྱ་མཚོ་གྱེན་དུ་འགྲོ་བའི་རིའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་  
ལ་ནི༑ སྒྲིན་པོ་ཞེས་བྱ་བའི་མིང་དུ་འགྱུར་རོ། །རྒྱ་མཚོ་གྱེན་དུ་འགྲོ་བའི་རི་ལ་བལྟ་ས་པར་གྱུར་པས་ཀྱང་ཡང་དག་པ་ཇི་ལྟ་བ་བཞིན་དུ་ཕྱི་རོལ་ལ་ལྟ་བར་བྱེད་དོ། །གཞན་  
ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། ཤར་གྱི་ལུས་འཕགས་པའི་གླིང་དེའི་རིགས་སུ་གྱུར་པ་གཞན་དག་ཡོད་དམ་ཞེ་ན་  
དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ། མིག་གི་ཕྲེང་བ་ཞེས་བྱ་བའི་རི་དཔག་ཚད་སྟོང་དང་ལྡན་པ་ཡོད་དེ། ཉེ་འཁོར་ན་ནགས་  
  
  
༄༅། །དང། ཉེ་བའི་ནགས་དང། རྫིང་བུ་དང། འབབ་ཆུ་ཕུན་སུམ་ཚོགས་པར་གྱུར་པ། རྣམ་པ་སྣ་ཚོགས་པའི་རི་དྭགས་དང། བྱ་དང། མེ་  
ཏོག་དག་འབྲས་བུ་ཕུན་སུམ་ཚོགས་པ་ནི། སྔར་གྱི་བཞིན་ནོ། །མིག་གི་ཕྲེང་བ་ཞེས་བྱ་བའི་རི་དེ་ལས་མི་མཐོང་བའི་ཀླུང་ཞེས་བྱ་བའི་ཆུ་ཀླུང་འབབ་པ་ཡིན་ཏེ། དཔག་  
ཚད་དུ་ཟབ་པ་ཡིན་ནོ། །མིག་གི་ཕྲེང་བའི་ཉེ་འཁོར་ན་སྐྱེས་བུ་གང་དག་གནས་པ་དེ་དག་རྣམས་ལ་ནི། ཉེ་འཁོར་གྱི་མིག་ཅེས་བྱ་བའི་མིང་དུ་འགྱུར་རོ། །དེ་ལྟར་ཤར་  
ཕྱོགས་ལུས་འཕགས་པོའི་གླིང་ནི། རི་དྲུག་གིས་ཡོངས་སུ་བསྐོར་བ་ཡིན་ནོ། །དེའི་ནང་ན་གྲོང་ཁྱེར་ཆེན་པོ་གསུམ་ལ་འདི་ལྟ་སྟེ་དགའ་བ་བཟང་པོ་ཞེས་བྱ་བ་དང། ནགས་  
མངོན་པར་དགའ་བ་ཞེས་བྱ་བ་དང། ཉེ་འཁོར་ན་རྩེ་དགའ་བ་ཞེས་བྱ་བའོ། །གྲོང་ཁྱེར་གྱི་རྒྱར་ནི། དཔག་ཚད་གསུམ་ཡིན་ནོ་།ལྷག་མར་གྱུར་པ་བར་མ་དང། ཐ་ཆུང་  
གི་གྲོང་ཁྱེར་རྣམས་ནི། དྲུག་ཅུ་རྩ་གསུམ་ཡིན་ནོ། །བར་མའི་གྲོང་ཁྱེར་ལ་ཕུང་པོའི་གྲོང་ཁྱེར་ཞེས་བྱ་བ་དང། ཉེ་འཁོར་གྱི་སྒྲ་ཞེས་བྱ་བ་དང་ངོ། །གྲོང་ཁྱེར་ཆུང་དུ་ལ་  
ཐམས་ཅད་འགྲོ་བ་ཞེས་བྱ་བའི་གྲོང་ཁྱེར་དང། འབྲོག་ཏུ་རྣམ་པར་ཆད་པ་ཞེས་བྱ་བའི་གྲོང་ཁྱེར་ཆེན་པོ་དང་སྟེ། དེ་དག་ནི། བར་མ་དང་ཐ་ཆུང་གི་གྲོང་ཁྱེར་རྣམས་ཇི་ལྟར་  
  
  
།གྲོང་བྱེ་བ་ཕྲག་གསུམ་དང། གྲོང་སྟོང་ཕྲག་བརྒྱ་ལྔ་པ་དང། གྲོང་སྟོང་ཕྲག་གསུམ་དང། གྲོང་ལྔ་བརྒྱ་དང། དྲུག་གིས་ལྷག་པའི་ལྔ་བཅུ་  
དང་རྣམས་ཤར་གྱི་ལུས་འཕགས་གླིང་ན་ཡོད་དོ། །དེ་ལ་འདི་དག་རྣམས་ནི། གྲོང་གི་གཙོ་བོ་ཡིན་ཏེ། འདི་ལྟར་ནམ་མཁའི་དྲི་མ་དང། དབུ་བའི་ཚོགས་དང། བྲིཀྵི་རང་  
དང། སྐྱེ་བོ་ཐམས་ཅད་པ་དང། ལོ་འདབ་མང་བ་དང། བྷཱི་དའུ་རི་དང། སྨིན་པའི་སྣོད་དང། མདོར་བསྡུས་པ་དང། བིཥྐ་ཊཱ་དང། གནོད་པའི་ནགས་དང། ཕན་པར་འཇུག་  
པའི་མིག་དང། བཱ་དའུ་ཏཾ་དང། ཟེའུ་འབྲུའི་ལུས་ཀྱི་ཤིང་དང་དུས་ཀྱི་ཆུ་དང་རྣམས་ཏེ། དེ་ལྟ་བུ་ལ་སོགས་པའི་གྲོང་རྣམས་ཡིན་ནོ། །གླིང་གི་ཉེ་འཁོར་ཡོངས་སུ་ཟླུམ་པ་  
ཇི་ལྟ་བ་ཁོ་ནར་མི་རྣམས་ཀྱི་བཞིན་གྱི་ཉེ་འཁོར་ཡང་ཡོངས་སུ་ཟླུམ་པ་ཡིན་ནོ། །དེ་ལ་ཛམྦུའི་གླིང་པ་རྣམས་ནི། རྣ་བ་དང་སྐྲ་ལ་རྒྱན་འདོགས་སོ། །བྱང་ཕྱོགས་སྒྲ་མི་སྙན་  
པ་རྣམས་ནི། མིག་དང་དཔུང་པ་ལ་རྒྱན་འདོགས་སོ། །བ་ལང་སྤྱོད་པ་རྣམས་ནི། གསུས་པ་དང་མགྲིན་པ་ལ་རྒྱན་འདོགས་སོ། །ཤར་ཕྱོགས་ལུས་འཕགས་པོ་རྣམས་ནི། བརླ་  
དང་ཕྲག་པ་ལ་རྒྱན་འདོགས་སོ། །དེ་ལ་དེ་དག་རྣམས་ཀྱང་སྐྱེས་བུའི་གནས་བཞི་པོ་རྣམས་ཀྱི་རང་རང་གི་ལུས་ལ་ཡིན་ནོ། །གཞན་ཡང་རྣལ་འབྱོར་སྤྱོད་པ་ལས་ཀྱི་རྣམ་པར་  
  
  
༄༅། །སྨིན་པ་རྣམས་ལ་རྗེས་སུ་ལྟ་སྟེ། ལས་གང་གིས་ངེས་པར་སེམས་ཅན་དེ་དག་རྣམས་འདིར་སྐྱེས་པ་ཡིན་ཞིང་ཁྱད་པར་དུ་འཕགས་པ་དང། བར་མ་  
དང། ཐ་མ་རྣམས་ཀྱང་ཁྱད་པར་དུ་འཕགས་པ་དང། བར་མ་དང། ཐ་མའི་ལས་རྣམས་ཀྱིས་བྱས་པ་ཡིན་ཞེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་  
གིས་མཐོང་བར་གྱུར་པ། སྔོན་སེམས་ཅན་འདི་དག་རྣམས་ལས་དང་ཆོས་དང་རྣམ་པར་སྨིན་པ་རྣམས་མངོན་པར་མི་ཤེས་པར་གྱུར་ཏོ་།དེ་མི་ཤེས་པར་གྱུར་པའི་ཕྱིར་ན་  
ཞིང་ངན་པ་ལ་སྦྱིན་པ་ངན་པ་བྱིན་པ་ཡིན་ཏེ། དཔེར་ན། ཕན་འདོགས་པའི་ངོར་རམ། སེམས་གཞན་དུ་གྱུར་པས་སམ། ཞབས་འབྲིང་གི་ཕྱིར་ཡང་སྡེ་སྔར་བཞིན་ནོ། །  
ལས་དེས་སེམས་ཅན་ཐ་མ་རྣམས་འདིར་སྐྱེས་པར་གྱུར་ཏོ། །བར་མ་རྣམས་ཀྱང་ཚུལ་ཁྲིམས་དམན་པ་རྣམས་ཡིན་ནོ། །འདི་ལྟ་སྟེ། རྒྱལ་པོའི་ཞབས་འབྲིང་དུ་སྲོག་  
གཅོད་པ་སྤོང་བར་བྱེད་པ་སྤངས་པར་གྱུར་ཀྱང་རབ་ཏུ་དང་བའི་སེམས་ཀྱིས་ནི། མ་ཡིན་ནོ། །གང་དེ་དག་རྣམས་ནི། རྒྱུད་དང་རྐྱེན་དེས་ལུས་ཞིག་པར་གྱུར་ནས་བདེ་འགྲོ་མཐོ་  
རིས་ཀྱི་ལྷ་རྣམས་སུ་སྐྱེ་བར་འགྱུར་བ་ནི། བར་མ་ཡིན་ནོ། །ཁྱད་པར་དུ་འཕགས་པ་རྣམས་ནི། ཁྱད་པར་དུ་འཕགས་པའི་ལས་རྣམས་ཀུན་ཏུ་བགྲོད་པར་འགྱུར་བ་ཡིན་ཏེ་  
  
  
ཡོངས་སུ་རྫོགས་པར་བྱེད་པ་དང། རྗེས་སུ་ཡི་རང་བར་བྱེད་པ་དག་གིས་ཡིན་ནོ། །ཐེག་པ་ཆེན་པོ་ཉན་པར་བྱེད་པ་དང། སྟོན་པར་བྱེད་པ་དང་  
རྗེས་སུ་ཡི་རང་བར་བྱེད་པ་དང། ཡོངས་སུ་རྫོགས་པར་བྱེད་པ་མི་གཏོགས་པའི་འཁོར་བའི་དགོན་པ་ནས་ངེས་པར་འབྱུང་བར་བྱེད་པ་གཅིག་ཀྱང་ངས་མ་མཐོང་ངོ། །སྦྱིན་པ་རྣམས་  
ཀྱི་མཆོག་ནི། འདི་ཡིན་ནོ། །འདི་ལྟ་སྟེ། ཐེག་པ་ཆེན་པོ་སྒྲོག་པར་བྱེད་པའི་སྦྱིན་པའོ། །ཤེས་རབ་རྣམས་ཀྱི་མཆོག་ཀྱང་འདི་ཡིན་ཏེ་འདི་ལྟར་ཐེག་པ་ཆེན་པོ་ཉན་པར་བྱེད་པའི་  
ཤེས་རབ་བོ། །ཐེག་པ་ཆེན་པོ་སྒྲོག་པའི་ཡོན་ཏན་བརྗོད་པ་རྣམས་ནི། སྔར་གྱི་བཞིན་ནོ། །དེས་ཤར་གྱི་ལུས་འཕགས་པོའི་གླིང་གི་སེམས་ཅན་རྣམས་ཀྱི་ལས་དང་ཆོས་དང་  
རྣམ་པར་སྨིན་པ་རྣམས་མཐོང་བར་གྱུར་ནས་ཡང་དག་པར་ཇི་ལྟ་བ་བཞིན་དུ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་སྟེ། ཤར་གྱི་ལུས་འཕགས་པོའི་གླིང་གི་བར་རྣམས་ན་རིའི་  
རིགས་སམ། ཆུ་ཀླུང་གི་རིགས་གཞན་ཅི་ཡོད་ཅེ་ན། དེས་ཐོས་པ་ལས་བྱུང་བའི་ཤེས་རབ་ཀྱིས་སམ། ལྷའི་མིག་གིས་མཐོང་བར་གྱུར་པ་ཤར་ཕྱོགས་ལུས་འཕགས་པོའི་གླིང་  
དཔག་ཚད་སྟོང་ཕྲག་བརྒྱད་པའི་བར་ལས་རིང་དུ་འདས་ནས་ལྕགས་ཀྱི་ཕུང་པོ་ཞེས་བྱ་བའི་རི་དཔག་ཚད་སུམ་སྟོང་པ་ཡོད་པ་གང་ལས་ཤིན་ཏུ་ཕྲ་བར་གྱུར་པའི་ལྕགས་ཀྱི་ཕྱེ་མ་  
  
  
༄༅། །རྣམས་ནི། དཔག་ཚད་སྟོང་ཕྲག་བཅུར་ཐུལ་བ་ཡིན་ནོ་།ལྕགས་ཀྱི་ཕུང་པོའི་རི་དེ་ལས་འདས་པར་གྱུར་ནས་ཁོར་ཡུག་གི་རྣམ་པ་ཞེས་བྱ་བའི་  
རྒྱ་མཚོ་དཔག་ཚད་བདུན་སྟོང་པ་ཡོད་དེ། ཁོར་ཡུག་གི་རྣམ་པར་བྱས་པ་ཉིད་ཀྱི་རི་ལྔས་ཡོངས་སུ་བསྐོར་བ་ཡིན་ནོ། །འདི་ལྟ་སྟེ་ཁབ་ཀྱི་ཁ་དང། ལྟོ་ཆེན་པོ་དང། བྷཱཎྜཱ་  
ནཱ་དང། སྦྲུལ་དང། བླ་ལྷག་པ་རྣམས་སོ། །ཁོར་ཡུག་གི་རྣམ་པའི་རྒྱ་མཚོ་དེ་ལས་འདས་པར་གྱུར་ནས་ཁམས་རྣམས་དང་ལྡན་པ་ཞེས་བྱ་བའི་གླིང་དཔག་ཚད་སུམ་  
སྟོང་པ་ཡོད་དོ། །དེ་ལ་རིག་པ་འཛིན་པ་དང། གསང་བ་པ་དང་མིའམ་ཅི་རྣམས་རབ་ཏུ་གནས་སོ། །གླིང་འདི་ནི། ཤིན་ཏུ་དགའ་བར་གྱུར་པ་ཡིན་ནོ། །ཆུ་ཀླུང་དང་རྫིང་བུ་  
དང་ལྗོན་ཤིང་རྣམས་ཀྱང་ཕུན་སུམ་ཚོགས་པ་ཡིན་ནོ། །ཛམྦུའི་གླིང་དང་ཤར་གྱི་ལུས་འཕགས་པོའི་རི་དྭགས་དང་བྱ་དང་ལྗོན་ཤིང་རྣམས་ཀྱང་སྟེ། གླིང་དེ་ལས་རིང་དུ་འདས་  
པར་གྱུར་ནས་རྒྱུ་སྐར་མང་པོ་ཞེས་བྱ་བའི་རིའི་རྩེ་མོ་རི་རབ་ལྷུན་པོ་ལས་བྱུང་ནས་ཧ་ཅང་མི་རིང་བ་ན་ཡོད་དོ། །དེ་ལ་གནས་ནས་ཀྱང་མཉམ་པ་དང་མི་མཉམ་པའི་ལས་རྣམས་  
ཀྱི་དབང་གིས་ཡིན་ཏེ། ཛམྦུའི་གླིང་གི་མི་རྣམས་ཀྱི་དགེ་བ་དང་མི་དགེ་བའི་ལས་ཀྱི་རླུང་གིས་དེ་ལ་འཆར་བར་བྱེད་པས་འཆར་བ་ཡིན་ནོ། །དེ་དག་རྣམས་ཛམྦུའི་གླིང་དུ་མཐོང་  
  
  
པའི་བྲམ་ཟེ་རྟོག་གེ་པ་རྣམས་ཀྱིས་གཟས་བྱས་སོ། །སྐར་མས་བྱས་སོ། །ཞེས་རྒྱལ་པོ་དང་རྒྱལ་པོའི་བློན་པོ་ལའང་  
ཀུན་ཏུ་རིག་པར་བྱེད་དོ། །དེ་ལ་དེ་དག་རྣམས་ནི། ལྟ་བ་ཕྱིན་ཅི་ལོག་ཏུ་གྱུར་པའི་བྲམ་ཟེ་རྟོག་གེ་པ་རྣམས་ཀྱིས་མཐོང་བ་ཡིན་ནོ་།དགེ་བ་དང་མི་དགེ་བའི་ལས་རྣམས་ཇི་ལྟ་  
བར་གལ་ཏེ་གཟས་དགེ་བ་བྱས་པ་ཡིན་ན་ཉི་མ་དང་ཟླ་བ་འདི་དག་ཀྱང་གཟའ་ཁྱད་པར་ཅན་ཡིན་ན། དེས་བྱས་པས་ཀྱང་དགེ་བ་དང་མི་དགེ་བའི་དུས་དག་རབ་ཏུ་འཇུག་པ་ཡིན་  
ལ༑ དེའི་ཚེ་དུས་ཐམས་ཅད་མེ་ཏོག་དང་འབྲས་བུ་རྣམས་ཡོད་པར་འགྱུར་རོ། །གང་གི་ཚེ་ཉི་མ་དང་ཟླ་བ་དེ་དག་གཉིས་གཟའ་གཞན་གྱིས་བཟུང་བར་གྱུར་པ་འདི་ལྟ་སྟེ། རཱ་  
ཧུས་ཉི་མ་དང་ཟླ་བ་འདི་དག་དང་རྒྱུ་སྐར་རྣམས་ཐམས་ཅད་ཀྱང་ཕན་ཚུན་དུ་ཡང་གཟས་གནོད་པར་བྱེད་པ་ཡིན་ནོ། །དེའི་ཕྱིར་ན་དགེ་བ་དང་མི་དགེ་བ་དག་གཟའ་དང་རྒྱུ་སྐར་  
གྱིས་མ་བྱས་སོ། །གཞན་ཡང་རྣལ་འབྱོར་སྤྱོད་པ་པ་གཟའ་དང་རྒྱུ་སྐར་གྱིས་བྱས་པ་དང། ལྟ་བས་བྱས་པ་དང། ལས་ཀྱི་འབྲས་བུ་རྣམས་ཀྱི་ཕྱི་རོལ་གྱི་ལུས་ཀྱིས་ལུས་ལ་རྗེས་  
སུ་ལྟ་ཞིང་གནས་སོ། །དེ་ལ་གཟས་བྱས་པ་དང། རྒྱུ་སྐར་མང་བོའི་རྒྱ་མཚོའི་ཆར་པ་དང། རི་རབ་ལྷུན་པོ་དང། འཆར་བའི་རྩེ་མོ་རྣམས་ལ་ཀུན་ཏུ་བལྟས་པར་གྱུར་པས་ཀྱང་  
  
  
༄༅། །ཡང་དག་པ་ཇི་ལྟ་བ་བཞིན་དུ་ཕྱི་རོལ་ལ་ལྟ་བར་བྱེད་དོ། །གཞན་ཡང་རྣལ་འབྱོར་སྤྱོད་པ་ཕྱི་རོལ་གྱི་ལུས་ཀྱིས་ལུས་ལ་རྗེས་སུ་ལྟ་ཞིང་གནས་ཏེ། རྒྱུ་  
སྐར་མང་པོའི་རྒྱ་མཚོ་དཔག་ཚད་བདུན་སྟོང་པ་དེ་ལས་འདས་པར་གྱུར་ནས་བྷ་ར་ཏ་ལྷག་པར་གནས་པ་ཞེས་བྱ་བའི་གླིང་ཡོད་དེ་བྲག་དང་ཆུ་ཀླུང་དང་ལྗོན་ཤིང་རྣམས་ཕུན་  
སུམ་ཚོགས་པ་ཡིན་ནོ། །ཛམྦུའི་གླིང་གི་ལྗོན་ཤིང་དང་མེ་ཏོག་དང་འབྲས་བུ་ཐམས་ཅད་ཀྱང་སྟེ། དཔག་ཚད་ནི། སུམ་སྟོང་ཡིན་ནོ། །རིག་པ་འཛིན་པ་དང་གསང་བ་བ་ལྷག་  
པར་གནས་པ་ཡིན་ཏེ། དེ་ནི། འདོད་པའི་རང་བཞིན་གྱི་ལྗོན་ཤིང་དང་མེ་ཏོག་དང་འབྲས་བུ་རྣམས་ཕུན་སུམ་ཚོགས་པ་ཡིན་ནོ། །དེ་ལས་རིང་དུ་འདས་ནས་མཚམས་ཀྱི་མཐའི་རི་ཞེས་བྱ་  
བ་སྟེ༑ ཤར་གྱི་ལུས་འཕགས་པོ་དང་ཛམྦུའི་གླིང་པ་རྣམས་ཐམས་ཅད་ཀྱི་ཡང་མཚམས་སུ་གྱུར་པ་ཡིན་ནོ། །རྒྱ་མཚོ་འྡིའང་ཆུ་བསིལ་བ་ཡིན་ནོ། །ཤར་གྱི་ལུས་འཕགས་  
པོ་དང། ཛམྦུའི་གླིང་གི་བར་དཔག་ཚད་སུམ་སྟོང་དུ་དུང་དང་ཉ་ཆེན་པོ་དང། ཆུ་སྲིན་ན་ཀྲ་དང། ཆུ་སྲིན་མ་ཀ་ར་དང་རུས་སྦལ་དང། ཆུ་སྲིན་བྱིས་པ་གསོད་དང། ཆུ་སྲིན་  
ཀུརྨྨ་དང། ཉ་རྣམས་རབ་ཏུ་གནས་སོ། །མཚམས་ཀྱི་རི་དེ་ལས་འདས་པར་གྱུར་ནས་དམར་པོ་ཞེས་བྱ་བའི་རྒྱ་མཚོ་ཡོད་དེ། ཛམྦུའི་གླིང་གི་ངོས་གཞན་ཞིག་ན་དཔག་ཚད་ལྔ་  
  
  
ཛམྦུའི་གླིང་ལས་ཧ་ཅང་མི་རིང་བ་ན་ཡོད་དོ། །དེ་ལ་ཡང་ཉ་ཤིན་ཏུ་མང་བ་ཡིན་ནོ། །ཁྲག་རབ་ཏུ་ཕལ་ཆེ་བ་ཡིན་ནོ། །ཕན་ཚུན་  
དུའང་འཚོ་བར་གྱུར་པའི་སྲོག་གཅོད་པར་བྱེད་དོ། །བདག་ཉིད་ཀྱང་ཟ་བར་བྱེད་དོ། །ཁྲག་རབ་ཏུ་ཕལ་ཆེ་བ་དེའི་ཕྱིར་ན་ཆུ་དེ་ཡང་དམར་པོ་ཡིན་ནོ། །དམར་པོར་ཀུན་ཏུ་སྣང་བའི་  
ཕྱིར་ཡང་རྒྱ་མཚོ་དམར་པོའི་ཐ་སྙད་དུ་འབྱུང་བ་ཡིན་ནོ། །དེ་ལས་རིང་དུ་འདས་ནས་སྔོན་པོ་ཞེས་བྱ་བའི་རྒྱ་མཚོ་དཔག་ཚད་བདུན་སྟོང་དང་ལྡན་པ་སྟེ། ཆུ་ཀླུང་དེ་ཐམས་ཅད་ཀྱང་ཉས་  
གང་བ་དང་མཆོག་ཏུ་ཟབ་པ་ཡིན་ནོ། །དེ་ལས་འདས་པར་གྱུར་ནས་རིན་པོ་ཆེའི་གླིང་ཞེས་བྱ་བའི་རྒྱ་མཚོ་དཔག་ཚད་སུམ་སྟོང་པ་ཡོད་དེ། རི་དང་རིན་པོ་ཆེ་དང་ལྡན་པ་གསེར་གྱི་བྱེ་  
མ་དང། རྡོ་དང། ཥ་ཤྱཱ་ཀ་དང། མུ་སཱ་ར་གལྦའི་རྡོ་དང་མུ་ཏིག་གི་ཕྱེ་མ་དང། བི་དྲུ་མའི་ལྗོན་ཤིང་དང། སུ་ཀུ་མཱ་རི་ཀཱ་མང་བ་དང། རིན་པོ་ཆེ་དུ་མ་ལྡན་པ་ཡིན་ནོ། །དེ་ལ་  
མངར་བའི་དུག་སེམས་འཕེན་པར་བྱེད་པ་ཞེས་བྱ་བ་ལྗོན་ཤིང་ལས་སྐྱེས་པའི་འབྲས་བུ་དེ་དག་བྱའམ་མིའང་རུང་སྟེ། ཛམྦུའི་གླིང་པར་གཏོགས་པ་རྣམས་ཀྱིས་གང་གི་ཚེ་ཟོས་  
པར་གྱུར་པའི་ཉི་མ་བདུན་པ་ལ་འཆི་བར་བྱེད་དོ། །བྱ་གང་དག་གིས་ཟ་བར་བྱེད་པ་དེ་དག་རྣམས་ཀྱང་དུས་བྱེད་དོ། །རིན་པོ་ཆེའི་གླིང་དེ་ལས་འདས་པར་གྱུར་ནས་ལན་ཚྭ་ཞེས་བྱ་  
  
  
༄༅། །བའི་རྒྱ་མཚོ་དཔག་ཚད་སྟོང་ཕྲག་བདུན་དུ་ཉ་ཆེན་པོ་དང། ཤུ་ག་ཏི་དང། རུས་སྦལ་དང། ན་ཀྲ་དང། ཆུ་སྲིན་དང། ཀླུ་དང། བྱ་རྣམས་ཀྱིས་གང་  
བར་གྱུར་པའི་སྲིན་པོ་དང་ཤ་ཟ་རྣམས་ཀྱིས་བྲེལ་དོག་ཏུ་གྱུར་པ་ཆུའི་ནང་ན་སྐྱེས་པའི་བི་དྲུ་མ་དཀར་པོ་དང། ཆུའི་ནང་ན་ནུབ་པར་གྱུར་པའི་རི་ཡིན་ནོ། །ཛམྦུའི་གླིང་གི་  
འཁོར་དུ་གྱུར་པའི་གླིང་ལྔ་བརྒྱས་ཡོངས་སུ་བསྐོར་བ་ཡིན་ནོ་།ཛམྦུའི་གླིང་ན་ཡོད་པའི་གཙོ་བོར་གྱུར་པ་རྣམས་དཔེར་བྱ་ན་འདི་ལྟ་སྟེ། གསེར་གྱི་ས་གཞི་དང་ལྡན་  
པ་དང། རིན་པོ་ཆེའི་རྡོ་བ་དང་ལྡན་པ་དང། ཀེ་ཏ་ཀ་དང་མཱ་ལི་ཀཱ་གླིང་དང། དུང་དང། མུ་ཏིག་དང། མེ་ཀ་ལ་འབྱུང་བ་དང། གཤོལ་མདའ་བ་དང། དཀའ་ཐུབ་དང་འབྲེལ་  
པ་དང། ཀུན་ཏུ་བཟང་པོའི་ནགས་རྣམས་དང། རྨ་བྱའི་ནགས་དང་དྲིའི་ཕྲེང་བ་དང། རྭ་གསུམ་པ་དང། སྡེ་དཔུང་བཟང་པོ་དང་སྥཱ་ནཱ་ཤེ་ཏུ་དང། ལངྐའི་གྲོང་ཁྱེར་ན་ངེས་པར་གནས་  
པའི་སྲིན་པོ་དང། རི་བཅུ་གཉིས་ལ་ངེས་པར་གནས་པ་དང། ལྷུན་པོའི་བི་ལྭ་ཀཿ་དང། རི་ལ་ངེས་པར་གནས་པ་དང། དུང་དང། མུ་ཏིག་དམར་པོ་དང། ཁ་བ་འཁོར་བ་དང་  
དངུལ་དང་བཅས་པའི་བྱེ་མས་ཡོངས་སུ་བསྐོར་བ་དང། ལམ་མེད་པ་དང། གསེར་ལ་སོགས་པའི་ལྕགས་རི་ལྔས་བསྐོར་བ་དང། ཤུཀྟིའི་གནས་དང། བུ་མོའི་ཤིང་